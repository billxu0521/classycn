上在昌德宮。停常參·經筵。
大駕詣宗廟,入齋室後,統理機務衙門·藥房·內閣·政院·玉堂口傳問安。答曰,知道。展謁還入齋室後,統理機務衙門·藥房·內閣·政院·玉堂口傳問安。答曰,知道。大王大妃殿·王大妃殿,遣承旨口傳問安。答曰,知道。仍詣景慕宮,入齋室後,統理機務衙門·藥房·內閣·政院·玉堂口傳問安。答曰,知道。展謁還入齋室後,統理機務衙門·藥房·內閣·政院·玉堂口傳問安。答曰,知道。還內後,統理機務衙門·藥房·內閣·政院·玉堂口傳問安。答曰,知道。
傳于韓章錫曰,今日,卽元朝也,令都承旨,雲峴宮問候以來。
韓章錫啓曰,司僕寺內乘來言,捲簾·毛帳,取稟。傳曰,捲三面,毛帳爲之。
傳于韓章錫曰,侍衛軍兵毛具,從便爲之。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
勸農綸音,王若曰,建治道於八政,食曰居先,制恒産於四民,農以爲本。厥惟資生我烝庶,抑示賴寧此邦家。肆昔,有聖人作爲君師,敎下民得以稼穡,粵炎帝始制耒耟,開萬歲之泰平,而后稷誕降秬秠,基千年之永命。劃井區而一夫百畝,足食無饑,治籍田〈而〉天子三推,躬率以勸。視田野審開闢,齊侯之治國可稱,實倉廩知禮廉,管子〈之〉牧民有術。是知不稼則胡取,寧或惰農而自安。嗚呼我東,薄海濱而爲疆,肇箕聖之敷敎。淳俗知畜積之備,尙遺三代民風,沃壤擅畝鍾之饒,古稱千里天府。猗歟列聖朝咸育之化,保赤子而如傷,每於正月吉履端之初,降丹綸而播告。遹追文王之卑服,實法唐堯之授時。顧寡昧丕丕是承,念終始孜孜爲治。夙夜懋肯穫之道,節用愛民,宵旰切窮蔀之憂,豐年爲瑞。喜白雪於前臘,已驗自天降康,迓蒼輅於東郊,適當新春布德。左个闢而順軌躅,屬斗杓之建寅,東風至而解溝塍,佇草木之坼甲。政須祈穀于上帝,且將有事於西疇。晝茅宵索而亟其升,詎緩民事,火耕水耨之無失節,盍相地宜。咨汝八域民人,明聽予言,毋怠爾業。黍而燥稌而濕,縱資雨暘之時,溝迺場田迺疆,益勉鉏耰之力。日三四擧趾于耟,或耔或耘,耦十千服勞爾耕,載芟載秨。庤乃錢鎛,至南畝之饁筐,求四倉箱,洽方社之醴酒。有稻有秬,及十月而穫之,如櫛如墉,開百室而寧止。奚但農夫之慶,實爲邦國之光。庸敷面命而耳提,俾悉家說而戶喩。故玆敎示,想宜知悉。
韓章錫,以都摠府言啓曰,今日入直內三廳武兼·禁軍及軍兵等,當爲中日習射技放,而陳賀相値,不得設行之意,敢啓。傳曰,知道。
禮曹,今正月二十二日,明憲淑敬睿仁正穆弘聖章純貞徽王大妃殿誕日陳賀時,應行節目,參考前例磨鍊爲白去乎,依此擧行,何如?啓旣承王大妃殿下敎,權停爲良如敎。
傳于韓章錫曰,姜奉朝賀內外·右議政內外衣資食物,令該曹輸送,仍遣曹郞存問。
傳于韓章錫曰,故奉朝賀李景在妻貞敬夫人閔氏,故右議政朴珪壽妻貞敬夫人李氏,領府事妻洪氏,衣資食物,令該曹輸送。
韓章錫,以禮曹言啓曰,今此大王大妃殿冠禮周甲稱慶陳賀時,諸道所封賀箋中,南兵使徐相岳,以應封官,兼別軍職,各爲封進,柒谷府使李載旭,定平府使柳冀命,咸從府使田世鎭,陽德縣監李允用,雖非應封官,以別軍職封進矣,一體看審捧入,而泰安府使具奭祖,纔已貶罷,所封箋文,依前例不爲捧啓。傳曰,知道。
又以禮曹言啓曰,今此正朝諸道所封賀箋中,南兵使徐相岳,以應封官,兼別軍職,各爲封進,柒谷府使李載旭,定平府使柳冀命,咸從府使田世鎭,陽德縣監李允用,雖非應封官,以別軍職封進矣,一體看審捧入,而泰安府使具奭祖,纔已貶罷,所封箋文,依前例不爲捧入之意,敢啓。傳曰,知道。
傳于韓章錫曰,陳賀時,各差備以下,別單書入。
傳于韓章錫曰,親上致詞箋文表裏及陳賀時,禮房承旨·對擧承旨·宣敎官,竝加資。
傳于韓章錫曰,副護軍趙雲涉,百官加親授。
傳于韓章錫曰,中官周遇陽·朱性會,竝百官加親授。
韓章錫啓曰,吏曹郞廳來言,百官加下批政事,取稟。傳曰,當日爲之。
傳于韓章錫曰,今日異於他日,輕囚放釋。
韓章錫啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
韓章錫,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。永刊仕籍,一體書入乎?敢稟。傳曰,一體書入。
傳于韓章錫曰,冠禮初再度習儀日字,更爲擇入。
韓章錫啓曰,臣以大王大妃殿·王大妃殿問安進去,下直之意,敢啓。傳曰,知道。
禮曹,來正月初三日行星壇祭香祝親傳,取稟,還入,奉敎攝儀改書下。
傳于韓章錫曰,戶兵換房。
傳于韓章錫〈曰〉,發遣吏郞,諸執事淸齋與否,摘奸以來。
傳于韓章錫曰,都承旨·右承旨·右副承旨,竝許遞,前望單子入之。
傳于韓章錫曰,左承旨許遞,前望單子入之。
韓章錫啓曰,臣與右副承旨徐鶴淳,伴直矣,纔已許遞出去,伴直無人,左副承旨尹相萬,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金敬均·洪萬植·閔種默·閔泳煥落點。
傳于韓章錫曰,承旨房望,順房爲之。
以司謁口下敎曰,星壇淸道,中軍代行。
韓章錫,以議政府言啓曰,貢市人詢瘼事,命下矣。貢市堂上洪祐吉,有身病,無以擧行,許遞,其代,行戶曹判書金炳始差下,何如?傳曰,允。
又以禮曹言啓曰,大王大妃殿冠禮周甲,乃是國家莫大之慶,旣已祗告廟社,頒敎中外,設科取士,亦係應行之典,今番慶科,以何科設行,而何間擇吉乎?敢稟。傳曰,除初試,庭試磨鍊,日字,來四月旬前擇入。
又以禮曹言啓曰,以大王大妃殿冠禮周甲慶科,取稟草記,傳曰,除初試庭試磨鍊,日字來四月旬前擇入事,命下矣。在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。〈傳曰〉,擇日放榜。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,大駕今已還宮,守宮檢校直閣李喬翼,依定式減下,何如?傳曰,允。
又以壯禦營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
敎中外大小臣僚·耆老·軍民·閑良人等書,王若曰,璇闈祝魯岡之壽,誠深介眉,瑱紞想周冠之儀,慶週舊甲。曷旣蘄頌,用亶播脩。念慈齡惟億萬無疆,而慶會非一二可計。考諸詩書所餔張竹帛所紀載,猗功德莫與爲侔,譬若天地之悠久日月之貞明,伊福祿方進不已。熙稱屢蕆於玉牒,尙未盡乎形容,懿訓常庇於靑宮,庶勿替以引冀。昔冠笄旣備盛禮,迺瑤曆誕啓舊年。采蘩著僮祁之儀,被副有制,樹萱駐靈長之晷,珪紀復回。際元良之三加,已諏其吉,推歲月〈之〉六甲,若有相符。自此躋八耋而踰百齡,遇大慶靡有不擧,雖至窮四瀆而齊五嶽,顧予忱豈足以量。肆前代罕有之休,寔我家已行之典。瓊觴挹斗,縱體謙抑之聖衷,絲篚絢雲,庸表賁飾之微悃。旣虔禋於太寢,又敷〈詰〉於多方。堯醲舜郁之祥,値玆正月吉日,任齊姒徽之盛,祈以萬歲千秋。陽春布泰來之時,句萌皆坼,雷雨玩解赦之象,瑕垢盡湔。昧爽以前,除謀反大逆·謀叛,子孫謀殺毆罵祖父母父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下,徒流付處,安置充軍,已至配所·未至配所,已發覺·未發覺,已決正·未決正,咸宥除之,敢以宥旨前事相告言者,以其罪罪之,在官者各加一資,資窮者代加。於戲,海籌長添,婺躔彌耀。治道莫如興化,涵神功於止慈,王政先斯施仁,廣純嘏於錫老。故玆敎示,想宜知悉。大提學臣閔台鎬製進
壬午正月初一日巽時,上詣仁政殿,大王大妃殿冠禮周甲稱慶陳賀入侍時,行都承旨李載完,行左承旨金奎弘,右承旨沈東臣,左副承旨尹相萬,右副承旨徐鶴淳,同副承旨韓章錫,假注書徐行輔·徐光範,別兼春秋朴斗陽·金炳吉·金定均·尹相翊·金天洙,提學金炳始·尹滋悳,檢校直提學趙慶鎬·鄭範朝,直提學閔泳翊,檢校直閣李鎬翼·尹用求·金興均·姜·趙同熙·洪英植·閔丙奭,直閣金文鉉,檢校待敎洪淳馨·韓耆東·金永悳·趙晳九·宋秉瑞,待敎閔泳韶,校理李重德·李鎬冕,以次侍立。時至,通禮跪啓請外辦。上具遠遊冠·絳紗袍,乘輿出宣化門,藥房提調閔謙鎬,副提調李載完,進前奏曰,侵早勞動,聖體,若何?上曰,一樣矣。仍傳曰,侍衛軍兵毛具,從便爲之。出傳敎因出協陽門,由肅章門,詣仁政殿月臺。通禮跪啓請降輿。上降輿。通禮跪啓請執圭。載完進圭。上執圭。載完曰,對擧承旨,以何承旨爲之乎?上曰,右承旨爲之。通禮導上詣版位,北向立。通禮跪啓請鞠躬四拜·興·平身。上行四拜禮。宗親文武百官,皆行四拜禮。通禮跪啓請搢圭。上搢圭。代致詞官,讀致詞訖。載完奏曰,笏記讀奏之際,做錯非細,事甚疎忽,極爲駭然,當該通禮院官員,所當重勘,而本院請推之外,無他可施之罰,何以爲之乎?上曰,今日異於他日,特爲安徐,各別申飭可也。出擧條承文院都提調李最應,捧致詞函·箋文函,以次跪授鶴淳·東臣。鶴淳·東臣,跪受以進。上以次受之,以授鶴淳·東臣。鶴淳·東臣,以次跪受,還置於案。濟用監提調趙寧夏,捧禮物函,跪以授鶴淳·東臣。鶴淳·東臣,跪受以進。上受之,以授鶴淳·東臣。鶴淳·東臣,跪受還置於案。通禮跪啓請執圭。上執圭。通禮導上詣祗迎位。鶴淳·東臣,捧致詞箋文·禮物函,各置於龍亭,由正門出。通禮跪啓請鞠躬。上鞠躬過後,上平身,仍釋圭。載完受圭。上入小次。鶴淳·東臣,隨龍亭,詣大王大妃殿閤門外,捧致詞箋文·禮物函,傳授尙傳以入,還至殿階。通禮跪啓請出次。上出次。通禮跪啓請執圭。載完進圭。上執圭。通禮跪啓請鞠躬四拜·興·平身。上行四拜禮。宗親文武百官,皆行四拜禮。通禮跪啓禮畢。陳賀時至,上陞座。載完進圭。上執圭。贊儀唱鞠躬四拜·興平身。宗親文武百官,皆行四拜禮。贊儀唱跪。宗親文武百官皆跪。代致詞官致詞訖。贊儀唱宗親文武百官行四拜禮。鶴淳出東門,西向立,稱有敎。宣敎官宣訖。贊儀唱宗親文武百官行四拜禮。贊儀唱跪搢笏·三叩頭。宗親文武百官,搢笏·三叩頭。贊儀唱山呼,宗親文武百官,拱手加額曰千歲。贊儀唱再山呼,宗親文武百官,再山呼曰千千歲。贊儀唱出笏。宗親文武百官出笏。展箋官對擧,入置座前。載完奏曰,受賀時箋目之預待,宜有其所,而誤置他處,以致宣讀之遲滯,事未前有,萬萬駭然,當該通禮院官員,所當重勘,而本院請推之外,無他可施之罰,何以爲之乎?上曰,令該府拿問嚴勘可也。又奏曰,箋目宣讀,其宜審愼,而多有錯誤,頗不成樣,揆以事體,誠極駭然,當該通禮院官員,所當重勘,而本院請推之外,無他可施之罰,何以爲之乎?上曰,拿處可也。竝出榻敎宣箋目官宣箋目訖。贊儀唱跪。宗親文武百官跪。宣箋官應敎柳宗植,詣箋案南跪。展箋官二人,跪取箋對展宣訖。贊儀唱俯伏·興·平身。宗親文武百官,俯伏·興平身,典禮跪啓禮物請付攸司。通禮跪啓禮畢。領敦寧洪淳穆,奉朝賀姜㳣,領府事韓啓源,領議政李最應,左議政金炳國,以次進前。淳穆奏曰,三陽泰回,百祿鼎臻,慈聖殿下遐齡彌卲,冠禮寶甲載屆,寔稀貴之慶也,月正元日,賁飾盛典,臨殿受賀,神人胥悅,無疆攢祝之至,新年聖體,若何?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮衣尺漸長,今當大慶之年,尤切忭祝,氣度連爲安寧乎?上曰,平順矣。上曰,卿等善爲過歲乎?淳穆曰,俱爲無事過歲矣。上降座。通禮跪啓請釋圭。上釋圭。載完受圭。上乘輿出仁政門,至宣化門外。載完請出標信解嚴。上敎曰,諸司預備。仍還內。諸臣以次退出。
壬午正月初一日午時,大駕詣宗廟·景慕宮,展謁擧動入侍時,行都承旨李載完,行左承旨金奎弘,右承旨沈東臣,左副承旨尹相萬,右副承旨徐鶴淳,同副承旨韓章錫,假注書徐行輔·徐光範,別兼春秋朴斗陽·金炳吉·金定均·尹相翊·金天洙,提學金炳始·尹滋悳,檢校直提學趙慶鎬·鄭範朝,直提學閔泳翊,檢校直閣李鎬翼·尹用求·金興均·姜·趙同熙·洪英植·閔丙奭,直閣金文鉉,檢校待敎洪淳馨·韓耆東·金永悳·趙晢九·宋秉瑞,待敎閔泳韶,校理李重德·李鎬冕,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房副提調李載完,進前奏曰,日晩勞動,聖體,若何?上曰,一樣矣。仍出協陽門。通禮跪啓請降輿乘輦。上降輿乘輦,由建陽門·銅龍門,出宣仁門外,進發至宗廟大門外。通禮跪啓請降輦乘輿。上降輦乘輿,入廟門,至降輿所,上降輿,入齋室。展拜時至,通禮跪啓請出次。上改具冕服出次。通禮前導詣版位,西向立。載完進圭。上執圭。贊儀唱鞠躬四拜·興·平身。上行四拜禮。韓章錫曰,侍衛,使之待令于西神門外乎?上可之。仍詣殿內各室,奉審訖,降階,仍步詣永寧殿,入就版位,行四拜禮,各室奉審如儀訖,上步出殿門外。通禮跪啓請釋圭。上釋圭。載完受圭。上勞問宗正卿,還入齊室,少頃,通禮跪啓請外辦。上改具翼善冠·衮龍袍,出齋室門外。通禮跪啓請乘輿。上乘輿,出廟門外。通禮跪啓請降輿乘輦。上降輿乘輦。傳曰,貢市堂上,率貢市人,還宮時宣仁門外待令。出傳敎進發至景慕宮大門外,通禮跪啓請降輦乘輿。上降輦乘輿,入宮至齋室門外。通禮跪啓請降輿。上降輿,入齋室後,問安勿爲之事下敎。時至,通禮跪啓請出次。上改具冕服出次。載完進圭。上執圭,入就版位,行再拜禮,陞自東階,奉審室內,仍步詣望廟樓,就版位,行四拜禮訖,命閣臣捲帳,奉審訖。通禮跪啓請釋圭。上釋圭。載完受圭。上還入齋室,傳曰,隨駕軍兵,令各其營乾犒饋。出傳敎通禮跪啓請外辦。上改具翼善冠·衮龍袍,出齋室門外。通禮跪啓請乘輿。上乘輿,出宮門外。通禮跪啓請降輿乘輦。上降輿乘輦,傳曰,都承旨,馳詣文廟,奉審以來。出傳敎進發至宣仁門外,奎弘曰,輦路左右,植炬趁不待令,事未前有,萬萬駭然,當該進排官,所當重勘,而本院請推之外,無他可施之罰,何以爲之乎?上曰,今日異於他日,安徐,更勿如是之意,各別申飭可也。出擧條仍傳曰,貢市堂上,率貢市人入侍。出傳敎貢市堂上金炳始,率貢市人等,進前奏曰,貢市人有所懷矣,何以爲之乎?上曰,自政院捧入也。由銅龍門·建陽門·協陽門入。載完請出標信解嚴。上還內。諸臣以次退出。
上在昌德宮。停常參·經筵。
藥房提調閔謙鎬,同副承旨韓章錫啓曰,辰屆三元,賀成長樂,聖孝冞光,群情胥忭,廟宮展謁,勞動旣多,伏未審夜間,聖體,若何,寢睡·水刺之節,何如?臣等,率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
韓章錫啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,新除授右副承旨洪萬植,同副承旨閔種默,竝卽牌招,何如?傳曰,允。
傳于韓章錫曰,傳香承旨,馳詣受香所,奉審摘奸以來。
韓章錫,以兵曹言啓曰,今初七日動駕敎是時,侍衛不可不備,而五衛將沈雲澤·李章鎬·李善會·玄星運,俱以病難供職,呈狀乞遞,改差,其代,依例口傳差出,以爲備員進參之地,何如?傳曰,允。
兵曹,口傳政事,以尙澐成·申岐朝·李承東·盧儀壽,爲五衛將。
閔種默啓曰,吏曹郞廳來言,應資老人加資下批政事,取稟。傳曰,當日爲之。
又啓曰,左邊捕盜大將韓圭稷,以壯禦中軍,星壇淸道事,今方出去矣,所佩命召及大將牌·傳令牌,何以爲之?而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將李敎獻,卽爲牌招,聽傳敎,何如?傳曰,允。
左副承旨韓章錫書啓,臣承命馳詣星壇,壇上神位版奉審則無頉,祭物祭器祭井看審則精潔,諸執事進排官·佾舞工人摘奸則無頉矣,臣則仍留監祭,待將事還奉神位版後,復命之意,敢啓。傳曰,知道。
閔種默啓曰,吏曹郞廳來言,政事當日爲之事,命下,而判書李鎬俊,參判李正魯,參議李源逸,俱以病不來,不得開政云,竝卽牌招,何如?傳曰,允。
韓章錫啓曰,臣章錫,敬奉聖敎,馳往義禁府,取考囚徒案,則時囚罪人朴周雲,係是重囚,故仍囚,仍往典獄署,取閱囚徒案,則未推覈罪人一名,辭緣査覈間私奴嚴囚罪人一名,辭緣勘處間嚴囚罪人一名,所犯贓錢備納間嚴囚罪人四名,公貨備納間嚴囚罪人八名,承傳罪人捉納間嚴囚罪人一名,不可以輕囚論,故竝仍囚,其餘各司直囚罪人金重完等六名,係是輕囚,故竝依傳敎放送之意,敢啓。傳曰,知道。
兵曹,口傳政事,副護軍單宋秉瑞。
傳于韓章錫曰,同敦寧·敦寧都正許遞,今日政差出。
傳于韓章錫曰,寶城郡守之代,勿拘常格,各別擇差。
韓章錫,以吏曹言啓曰,加平郡守卞元圭,以領選使別遣,今已奉命出疆矣,所帶本職,今姑改差,何如?傳曰,允。
傳于韓章錫曰,加平郡守之代,未準朔守令中擬入。
禮曹,來正月初四日,行社稷祈穀大祭香祝,親傳,取稟。還入。奉敎,攝儀改書下。
傳于韓章錫曰,吏·兵批別歲抄點下者,依例捧傳旨。
韓章錫,以吏曹言啓曰,知宗正卿府事李彙重,以朝官年八十,當爲輔國下批,而未經判敦寧,何以爲之?敢稟。傳曰,勿拘。
又以吏曹言啓曰,通禮院左通禮李範晉,右通禮金容圭,敦寧府參奉李秉翼,童蒙敎官李載九,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官李彙潑,以其身病,呈狀乞遞,改差,何如?傳曰,允。
又以吏曹言啓曰,統理機務衙門副主事尹瀗呈狀內,矣身父行副護軍宗儀,道光二年壬午式年監試生員三等第六十九人入格,今爲回榜云,故取考榜目,則參榜年條,果爲的實矣,白牌成給,旣有已例,今亦依此擧行,何如?傳曰,允。
又以吏曹言啓曰,卽見忠淸道應資老人狀啓,則副護軍崔琛,昨年已蒙恩資,而誤入於應資秩,加資置之,何如?傳曰,允。
又以吏曹言啓曰,侍從臣父年七十人,每於歲首,抄啓加資事,載在法典矣,侍從臣父年七十人,別單書入之意,敢啓。傳曰,知道。
有政。吏批,判書李鎬俊牌招不進,參判李正魯牌招不進,參議李源逸進,右副承旨洪萬植進。啓曰,判書李鎬俊,參判李正魯,俱以病不來,小臣獨政未安,何以爲之?敢稟。傳曰,只出緊任。
韓章錫,以吏曹言啓曰,丹陽郡守李祖淵,楊根郡守李啓夏相換事,命下矣。楊根郡守李啓夏,以前任木川縣監,方在解由未出中,何以爲之?敢稟。傳曰,勿拘。
傳于韓章錫曰,丹陽郡守李祖淵,楊根郡守李啓夏相換。
以洪秉瑋爲同敦寧,以李命宰爲敦寧都正,以金靖鎭爲寶城郡守,以李海昌爲加平郡守,以朴奎燦爲泰川縣監,前承旨徐鶴淳·沈東臣,副護軍趙雲涉,已上今加嘉善加資事承傳,尹宗儀今加嘉善,生員回榜人,依法典加資,前水使趙存一,前參議趙冕鎬,前都正宋泰鎭·李儀道·李承臣,已上今加嘉善,朝官年八十,依怯典加資,前僉知權思玉今加嘉善,朝官年九十,依定式加資,淸州牧使朴齊萬今加嘉善,年七十侍從臣前校理朴斗陽父,前府使鄭箕錫今加通政,年七十侍從臣前承旨鄭元夏父,戶曹正郞柳承根今加通政,年七十侍從臣前校理柳父,幼學李晩佑今加通政,年七十侍從臣前正言李中彦父,前縣監李啓興今加通政加資事承傳,知宗正卿李彙重今加輔國,前中軍梁健植,行護軍李承淵·李種,已上今加嘉義,以上朝官年八十,依法典加資,副司果李載允今加通政加資事承傳。
兵批,行判書趙寧夏病,參判李漢永病,參議李冕雨政事進,參知申泰寬病,同副承旨閔種默進。同知加設二十二單,李大圭·金謹·李桂運·朴秀鉉·高學忠·高德潤·金基郁·李廷復·崔允元·吳基源·趙雲逵·李奎喆·玄永燾·朴仁臣·金德成·金技默·金允珪·河就兢·金筭富·任洛浩·梁福·玄成烈,五衛將加設二單,李會楨·李相彩,上護軍卞元圭,護軍李僖魯·金奎弘·沈東臣·徐鶴淳·尹宗德·趙雲涉·尹宗儀·趙冕鎬·宋泰鎭·李羲道·趙存一·李承臣·權思直·金生詢,副護軍徐正淳·徐曾輔·李載允·李象純·鄭箕錫·尹永植·柳承根·李晩佑·李泰鉉·李容學·李啓興·金奭烈·金源濟,以上竝單付。
傳于韓章錫曰,瑞興府使之代,勿拘常格,各別擇差。
吏批,再政。以李載允爲戶曹參議,以洪時衡爲左通禮,以李在淳爲右通禮,以兪啓煥爲假監役,以李熙夏爲童蒙敎官,以吳鎰泳爲敦寧參奉,以尹宖善爲瑞興府使,判宗正卿單李彙重,宗正卿單李泰應,東學訓導單白時淳。
洪萬植啓曰,晉州牧使,今當差出,而本州,以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
三政,以趙岐淳爲晉州牧使。四政。以徐再淳爲順興府使。五政。以李祖淵爲丹陽郡守。
傳于韓章錫曰,發遣吏郞,諸執事濟齋與否,摘奸以來。
閔種默啓曰,明日王世子定字時,時原任大臣·政府東西壁·館閣堂上·六曹參判以上,竝待開門,命招會議,何如?傳曰,允。
以右承旨尹相萬牌不進罷職傳旨,傳于閔種默曰,只推。
閔種默,以弘文館言啓曰,下番姑降入直,事甚未安,修撰鄭寅興,副修撰金定均·尹相翊,別兼春秋進,修撰金元均,卽爲牌招入直,何如?傳曰,允。
吏曹啓目粘連,觀此議政府右議政徐堂輔箚子,則以爲,臣所帶惠署提擧之銜,揆以公格,不宜蹲據,亟賜遞改亦爲白有臥乎所,惠民署,乃是兩提調衙門,似當仍帶是白乎矣,大臣兼帶,遞仍當否,事體不輕,臣曹不敢擅便,上裁,何如?判付啓依回啓施行爲良如敎。
上在昌德宮。停常參·經筵。
閔種默啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于洪萬植曰,禮房承旨,馳詣社稷,奉審摘奸以來。
閔泳煥啓曰,時·原任大臣,率禮曹堂上·館閣堂上,有稟達事,請對矣。傳曰,入侍。
韓章錫啓曰,假注書徐光範,有身病,勢難察任,今姑改差,何如?傳曰,允。
以陳賀時各差備以下別單,傳于韓章錫曰,親上表裏濟用監提調趙寧夏,熟馬一匹賜給,捧表裏判官趙明植,主簿元用星,致詞官權知承文院副正字高基升,致詞箋文陪進官正字金奭烈,捧箋文官禮曹佐郞崔奭奎,展敎官兵曹正郞白義行,禮曹佐郞嚴錫瓘,宣箋官應敎柳宗植,展箋官兵曹佐郞白時洽·蔡相燮,左通禮李範晉,右通禮金容圭,各兒馬一匹賜給,贊笏兼引儀申鍾協,東西唱引儀安喆榮·金章憲,代致詞官兼引儀鄭達容,宣箋目官假引儀鄭根燮,香官金鼎默,正書忠義衛康台鉉,各上弦弓一張賜給,其餘寫字官·畵員·奏時官·員役樂工等,竝依己卯年例施賞。
傳于韓章錫曰,承傳色內官鄭之良·金圭復竝加資,資窮代加,薛里內官文世顯·鄭琦和,掌務內官沈恩和·李正植竝加資,差備內官任存益·李昌根·梁周成·王用殷·李在五·金永振,司鑰朴在誠·申在默,各上弦弓一張賜給,其餘別監·飯監員役等,竝依己卯年例施賞。
韓章錫,以禮曹言啓曰,傳曰,冠禮初再度習儀日字,更爲擇入事,命下矣。令日官韓應翼推擇,則初度今正月十四日,二度同月十七日爲吉云,以此日定行,原單子中改付標以入之意,敢啓。傳曰,知道。
又以弘文館言啓曰,下直姑降入直,事甚未安,修撰鄭寅興,副修撰金定均·尹相翊,別兼春秋進,修撰金元均,卽爲牌招入直,何如?傳曰,允。
閔種默,以兵曹言啓曰,訓鍊院能麽兒郞廳朴進壽,病難供職,呈狀乞遞,改差,何如?傳曰,允。
又以都摠府言啓曰,副摠管洪澈周,以永寧殿春享大祭終獻官,隸儀進參事,晝仕出去之意,敢啓。傳曰,知道。
諮議朴性陽疏曰,伏以臣,自蒙誤恩,屢控辭疏,冀獲幸褫,而兪音愈邈,批旨愈隆,臣誠日夕皇隕,無地自容,乃於今月初三日,荐承恩諭,諭以春宮齒學與冠禮,涓吉於來歲月正,睿工之成就,儀文之賁飾,惟爾簉朝之是俟,臣聞命震越,不勝感激,天祐東方,离明繼照,睿學日就,令聞遠播,海宇含生,擧皆欣欣然相慶,臣亦化中一物,尙有彝性之不泯者,而適値邦家休明之會,前後聖眷,逈出尋常萬萬,苟可以進參橋門,仰瞻三善之儀,密邇耿光,親覩遇物之誨,則區區延頸之忱,庶幾自效,而顧臣犬馬之齒,已迫崦嵫,筋骸廢弛,氣息澌苶,閉門伏枕,謝却人事者已久,雖欲感戴恩造,竭蹶趨承,而其勢末由,臣之情事,可謂戚矣,昔漢太祖,詔求遺賢,而令癃疾勿遣,蓋搜擧巖穴,固是昭代盛事,而衰朽病孱,難爲需用者,任他優閒,不至牽迫,亦所以物各付物,曲遂其性也,東郭之濫竊竽吹,萬適之輿疾赴召,未免爲千古譏笑,況臣之庸愚昏耗,有甚於若人者乎,天日照臨,無微不察,臣何敢矯情飾詐,自陷於逋慢之科也,伏乞聖慈,特垂矜憐,亟寢收召之命,仍令刊名選籍,俾臣守分畎畝,永爲康衢祝堯之氓,千萬幸甚,臣無任云云。答曰,省疏具悉爾懇。側席而待爾,歲色倏改,際見巽牘,聽我邁邁,由予德薄誠短,不能動爾之心,亦不能不爲爾惜之,爾以林下宿學,蘊抱有爲,不肯自展,安隱遯之名,而不念君臣義者,不亦惑乎,前諭已罄衷曲,今不復煩,而元良入學之日,雖不及焉,著阼之禮,尙餘旬有五矣,爾毋謂予不足與爲,幡然而起,賁我大禮。仍傳于韓章錫曰,此批答,遣地方官傳諭。
壬午正月初三日午時,上御熙政堂,時·原任大臣,率禮曹堂上·館閣堂上,請對入侍時,都承旨閔泳煥,假注書徐行輔,別兼春秋金天洙·尹相翊,領敦寧洪淳穆,領府事韓啓源,領議政李最應,左議政金炳國,兼禮曹判書閔謙鎬,參判尹成鎭,參議李鎬喆,大提學閔台鎬,弘文提學尹秉鼎,藝文提學洪祐吉,知春秋鄭基會·洪祐昌,同春秋李憲稙,內閣提學金炳始·尹滋悳,直提學閔泳翊,以次進伏訖。上曰,史官分左右。仍命大臣進前。淳穆進前奏曰,正初日氣,連爲晴明,此時聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮氣度,何如?上曰,平順矣。最應奏曰,今日,卽東宮邸下定字吉日也,諸臣會于賓廳,相議而定字之備三望,入啓受點,乃是古例,而今則睿字定名時,已爲議定,謄諸譜牒矣,今若更備三望,則事面稠疊,有所如何,以單望入啓,則事甚便好,故敢此仰達矣。上曰,依此爲之。謙鎬奏曰,定字修下後,閣臣陪往,奉藏于宙合樓矣,今亦依此擧行,何如?上曰,依此擧行。仍敎曰,東宮文廟酌獻禮香祝封進時當有押,而押本書下矣,敦定以入也。最應曰,當屆,臣等退出擧行矣。上曰,大臣就座。又命承史就座,仍命大臣先退,又命退。諸臣以次退出。
上在昌德宮。停常參·經筵。
藥房副提調閔泳煥啓曰,伏奉審日間,聖體,若何,寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿,口傳問安。答曰,知道。世子宮口傳問安。答曰,知道。
閔種默,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
閔種默啓曰,大司憲·執義·掌令二員·持平二員未差,監察茶時之意,敢啓。傳曰,知道。
以朴泳薰爲假注書。
傳于洪萬植曰,在昔宋先正,羽儀我聖祖冠席,亦越我純祖筮賓之禮,宋·李兩儒賢,同時來參,賁飾晟典,其儀文物采,光耀史乘,爾亦當熟聞而稔知矣,見今元良之就傅在邇,著阼之禮,亦涓在念日,八方普慶,萬姓同歡,爾雖在草野之中,獨豈無延頸蘄向之心,況我兩聖朝所以行於先正曁兩儒賢者,予安得不望於爾也,爾若念及於此,不待予言之畢,而必將幡然矣,玆遣史官,庸伸至意,爾須卽爲登道,副此凝佇事,遣史官傳諭于進善金洛鉉,仍與偕來。
傳于洪萬植曰,招徠求助,何時不願,而歲色已改,企望尤切,爾雖林下宿學,自有喬木世臣之義,其爲國誠忱,當與在朝者一般,而每見固守堅拒,巽讓不起,予所嘗慨歎而不已者也,爾先祖文正古事,已諭於前批,而亦越我純祖冠席,延致宋·李兩儒賢,賁飾盛禮,豈非予當繼述於今日,而爾之倣式於前輩者乎,玆遣珥筆之臣,諭予側席之想,須卽幡然登塗事,遣史官傳諭于贊善宋秉璿,仍與偕來。
傳于洪萬植曰,以批以諭,予何嘗一日忘必致之心哉?況我元良入學在邇,爾之行縱難及期,而三加之禮,亦在不遠,必致之心,於是益切,在昔宋文正,羽儀我聖祖冠席,亦越我純祖戒賓之禮,延致宋·李兩儒賢,賁飾盛典,傳爲美事,予雖不克紹述先徽,而爾豈無倣式先賢之意乎,玆遣邇臣,申諭側席之望,更勿退讓,須念駕屨之義,卽爲簉朝,賁我大禮事,遣史官傳諭于書筵官李象秀,仍與偕來。
傳于洪萬植曰,日昨之批,已悉予必致之苦心,爾亦當體諒而無餘矣,見今元良之齒于學,不遠伊邇,首服之禮,亦涓在念日,同慶之忱,想無間於朝野矣,昔宋先正,羽儀我聖祖冠席,亦越我純祖三加之禮,宋·李兩儒賢,同時來參,動容之觀感,儀文之賁飾,傳爲美事,照耀方冊,予雖不能述先事而追聖德,爾於先賢已行之事,何爲自劃,而不思所以跂及乎,玆遣史官,洊此敦召,爾須不日登程,無孤厚望事,遣史官傳諭于諮議朴性陽,仍與偕來。
傳于洪萬植曰,敦諭誤書之中官金泓錫,推考。
洪萬植,以弘文館言啓曰,下番姑降入直,事甚未安,修撰鄭寅興,副修撰金定均·尹相翊,別兼春秋進,修撰金元均,卽爲牌招入直,何如?傳曰,允。
行護軍沈東臣疏曰,伏以天佑宗祊,諸福畢至,中宮殿疹候,不日遄復,亦惟東宮邸下齒學首冠之禮,諏古誕擧,而今年,卽我東朝算禮之舊甲也,大慶咸湊,協氣洋溢,凡屬含生之倫,莫不蹈舞於堯天舜日之下,元正受賀,親上表裏,臣於是時,適忝邇綴,猥從諸僚之後,特承對擧之命,咫尺黼座,擎函周旋,有事爲榮,無勩可紀,及伏承傳敎下者,進臣爲嘉善大夫階,臣惝怳震惕,不寒而栗,歷屢日而莫省臣躬之自措也,是階也,漢史之群臣,如陛居於二級之高,箕範之卿士,惟月責其八徵之用,職任綦重,掄選之難愼,無與擬倫,故上之旌能褒嘉,下之揆分辭受,判有劑量之不可錙銖撓也,顧臣譾劣,寧有一分仿樣,但遭際明時,僥倖通籍,廁跡於簪紳之末,劣有年所,而器量無稱於斗筲,才具不適於履屐,外內歷揚,補蔑絲毫,只增集木之懼,初無進竿之望,今此峻秩之寵擢,尤非常調之堪承,若或諉之以趨走爲恭,紫袋金鞓,揚揚華轂之上,是何異土木之被文繡,鶢鶋之饗鍾鐻也,此臣所以徊徨踧蹙,不敢爲冒膺之計也,噫,臣本孤露畸命,祿不逮養,顧今所叨資級,法當貤及泉塗,此誠爲人子之所至願,攀誥嗚咽,恩渥如天,而區區株守,有不能自已,猶復却顧退步,視若艮限之自劃者,亶以負乘致寇,不衷招災,適足以玷名器而速官箴,非細故也耳,忝生之懼,有深於顯親,怙恩之罪,反重於慢命,左右參倚,承膺無路,玆敢披露肝膈,冒瀆聰聽,伏乞聖慈,俯察由中之懇,特垂體下之恩,亟收臣新授資級,使公器無褻,私分獲安,以幸公私,不勝大願,臣無任云云。答曰,省疏具悉。卿其勿辭行公。
敦寧都正李命宰疏曰,伏以臣於日前,伏奉除旨,以臣爲敦寧府都正者,臣感恩怵〈義〉,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴,伏乞聖明,俯賜鑑諒,照例遞改,以存公格,以安私分,千萬幸甚,臣無任云云。省疏具悉。所請依施。
上在昌德宮。停常參·經筵。
閔種默啓曰,大司憲·執義·掌令二員·持平二員未差,監察茶時之意,敢啓。傳曰,知道。
洪萬植啓曰,議政府郞廳來言,今日,賓廳日次,而無時急稟定事,不得來會云矣。敢啓。傳曰,知道。
禮曹,來正月初七日行宗廟·永寧殿春享大祭香祝,親傳,取稟。還入。奉敎,攝儀改書下。
傳于洪萬植曰,發遣吏郞,諸執事淸齋與否,摘奸以來。
洪萬植,以內醫院都提調提調意啓曰,今此王世子宗廟·景慕宮展謁敎是時,分提調,令該曹差出,何如?傳曰,允。
又以禮曹言啓曰,以大王大妃殿冠禮周甲,慶科庭試,卽日放榜,擇日放榜,取稟草記,傳曰,擇日放榜事,命下矣。令日官韓應翼推擇,則文武科庭試,來四月初一日,放榜,同月十六日巽時爲吉云,以此日時定行,何如?傳曰,允。
又以弘文館言啓曰,下番姑降入直,事甚未安,修撰鄭寅興,副修撰金定均·尹相翊,別兼春秋進,修撰金元均,卽爲牌招入直,何如?傳曰,允。
閔種默,以武衛營言啓曰,北營入直堂上將官,只有一員,遞直無人,姑以把摠通同,以一員式使之輪回入直之意,敢啓。傳曰,知道。
又以兵曹言啓曰,今正月初七日宗廟永寧殿春享大祭時,守門當爲塡差,而本曹郞廳·都摠府郞廳·五衛將,除入直與受由在外未肅拜,排擬苟艱,依定式,軍門將官代差以入之意,敢啓。傳曰,知道。
又以兵曹言啓曰,訓鍊院能麽兒郞廳尹玄求,病難供職,呈狀乞遞,改差,何如?傳曰,允。
又以兵曹言啓曰,武衛營,移屬龍虎營,將校中十五人,巡牢中四十名,還送本曹事,命下矣。將校則以堂上軍官,復舊例,使之擧行之意,敢啓。傳曰,知道。
又以義禁府言啓曰,再明日動駕時,本府都事十員內二員,統理機務衙門進,大駕各差備都事,世子宮各差備都事,本府入直都事,無以推移,假都事八員,令該曹口傳差出,以爲分排擧行,何如?傳曰,允。
行護軍徐鶴淳疏曰,伏以太歲鼎新,嘉會泰來,惟我大王大妃殿下冠禮回甲,縟儀誕擧,宸心祝慶於天祐,庭賀騰頌於嵩呼,懽欣蹈舞,小大同情,仍伏念臣於此時,叨忝邇綴,獲覩盛儀,區區攢忭,有倍餘人,及伏見傳敎下者,以親上表裏時,謂臣有禮房之勞,進臣以嘉善之階,臣聞命惝怳,莫省所措,夫亞卿峻秩也,古所稱命德之器,簡賢之具,而車服之庸,有非弊袴繁纓之所愛之惜之之比也,豈以暫時周旋之役,初無微勩之可紀,而妄自希倖,可得以夤緣濫竊於此乎,必須望隆實孚,大有勳勞者,始可耳,況臣以菲品,通籍三十二年,外內歷揚,罔非踰濫,非但涓埃之莫報,實多辜負之難逭,而山藪之量,納汚而藏疾,收錄之恩,每及於樗櫟之散材,冥升不已,已至於中大夫之列,涯分足矣,爲榮極矣,重以賦性,自來庸疎,荒退跧伏,分甘冗散,譬如駑駘困步,不復作騁騖之想矣,遽爾不衷之服,乃加罔功之身,噫,仕宦而至宰列,人臣之至耀,而臣以寒素,得此至耀,安得不感戴洪造,竭蹶趨承,第其四維之張,關係非細,貳宰之職,綦重有異,則自取濫竽之譏,恐貽則哲之累,是臣必辭之義,不待覼縷而決矣,左右參倚,承膺無路,玆具短章,仰瀆崇嚴,伏乞聖明,俯賜鑑諒,諒臣言之匪出飾讓,察臣情之寔由衷懇,亟收臣新授資級,以重公器,以安私分焉,臣無任云云。答曰,省疏具悉。卿其勿辭行公。
上在昌德宮。停常參·經筵。
閔種默啓曰,大司憲·執義·掌令二員·持平二員未差,監察茶時之意,敢啓。傳曰,知道。
洪萬植啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
尹相萬啓曰,卽者,武衛營郞廳來言,明日動駕時,別侍衛不可不備,而大將李景夏,先廂進去,不得擧行云,何以爲之?敢稟。傳曰,侍衛堂上將官擧行。
又啓曰,卽者,兵曹郞廳來言,明日動駕時,別侍衛不可不備,而行判書趙寧夏,右賓客進參,不得擧行云,何以爲之?敢稟。傳曰,次堂擧行。
傳于洪萬植曰,禮房承旨,馳詣宗廟永寧殿,奉審摘奸以來。
傳于洪萬植曰,藥院都提調有闕之代,前望單子入之。
內醫都提調前望單子入之,左議政金炳國落點。
徐行輔奉命在外代,以朴台淳爲假注書。
梁鳳濟奉命在外代,以趙尙學爲事變假注書。
傳于尹相萬曰,卿宰侍從堂上堂下罷散人員,竝敍用,令該曹口傳付軍職。
傳于閔種默曰,原任直提學金永壽,檢校差下。
閔種默啓曰,王世子入學翌日,陳賀頒敎文,當爲製進,大提學閔台鎬,待明朝牌招,使之製進,何如?傳曰,允。
傳于閔種默曰,明日出宮門路,以協陽門爲之。
傳于閔種默曰,發遣吏郞,諸執事淸齋與否,摘奸以來。
以司謁口傳下敎曰,自今爲始,王世子動輿時前排,以兩營擧行事分付。
吏曹,口傳政事,以金壽鉉爲分內醫提調,以尹定求爲司僕正。
閔種默,以奎章閣言啓曰,守宮檢校直閣李承純,待開門牌招,何如?傳曰,允。
又以吏曹言啓曰,卽接司僕寺牒報,則以爲,明日動駕時,本司正,例爲進輿差備,而正朴泳敎,合三呈旬矣,其代卽速變通,及時差備擧行之地云,改差,其代,口傳備擬以入之意,敢啓。傳曰,知道。
又以漢城府言啓曰,文武科生進雜科回榜人,每年歲首,各部授訪報來後草記事,曾有定式矣,今年回榜人職姓名年歲居住及登科年月日,別單書入之意,敢啓。傳曰,知道。
又以弘文館言啓曰,下番姑降入直,事甚未安,修撰鄭寅興,副修撰金定均·尹相翊,別兼春秋進,修撰金元均,卽爲牌招入直,何如?傳曰,允。
尹相萬,以都摠府言啓曰,今正月初七日動駕敎是時,侍衛寶劍陪衛守宮,當爲備員,而副摠管尹錫五陣上進,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹,口傳政事,以沈東臣爲副摠管。
尹相萬,以兵曹言啓曰,今正月初十日王世子詣文廟酌獻禮時,屛門把守,旣無前例之可據,故節目中雖不磨鍊,而若無禁飭之節,則易致觀光紛還之弊,分付兩營,把守將卒,量宜定送,何如?傳曰,允。
又以兵曹言啓曰,訓鍊院能麽兒郞廳李斗相,病難供職,呈狀乞遞,改差,何如?傳曰,允。
又以壯禦營言啓曰,本營所屬三鎭列邑中,南陽束伍軍兵等操鍊,昨秋因朝令停止矣,今年春操,令統理機務衙門稟處,使之知委擧行,何如?傳曰,允。
右議政徐堂輔箚曰,伏以臣,忝叨嘗藥之任,保護之重,趨走之恭,義分然也,道理然也,而緣臣病淹,曠隳常禮,日前日次,又未能自力,竟至闕參,一倍惶憫,靡所容措,玆不得不具牘仰徹,伏乞聖慈,俯垂鑑諒,將臣內局之銜,亟賜鐫改,以安微分焉,取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于閔種默曰,此批答,遣史官傳諭。
上在昌德宮。停常參·經筵。
大駕詣宗廟,入齋室後,統理機務衙門·藥房·內閣·政院·玉堂口傳問安。答曰,知道。世子宮入齋室後,統理機務衙門·藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安,答曰,知道。
展謁還入齋室後,統理機務衙門·藥房·內閣·政院·玉堂口傳問安。答曰,知道。世子宮展謁還入齋室後,統理機務衙門·藥房·內閣·政院·玉堂口傳問安。答曰,知道。
仍詣景慕宮入齋室後,統理機務衙門·藥房·內閣·政院·玉堂口傳問安。答曰,知道。世子宮入齋室後,統理機務衙門·藥房·內閣·政院·玉堂口傳問安。答曰,知道。
展謁還入齋室後,統理機務衙門·藥房·內閣·政院·玉堂口傳問安。答曰,知道。世子宮展謁還入齋室後,統理機務衙門·藥房·內閣·政院·玉堂口傳問安。答曰,知道。
還宮後,統理機務衙門·藥房·內閣·政院·玉堂口傳問安。答曰,知道。世子宮還宮後,統理機務衙門·藥房·內閣·政院·玉堂口傳問安。答曰,知道。
尹相萬啓曰,司僕寺內乘來言,捲簾毛帳,取稟。傳曰,捲三面,毛帳爲之。
洪萬植啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,輪對日次矣,敢啓。傳曰,當次人受點,後日次待令。
韓章錫啓曰,大司憲·執義·掌令二員·持平二員未差,監察茶時之意,敢啓。傳曰,知道。
尹相萬,以都摠府言啓曰,今日入直內三廳武兼·禁軍及軍兵等,當爲中日習射技放,而動駕相値,不得設行之意,敢啓。傳曰,知道。
平安兵虞候趙秉泰下直,長弓一張·長箭一部·片箭一部·筒兒一箇賜給。
尹相萬,以都摠府言啓曰,今正月初七日動駕敎是時,侍衛寶劍陪衛守宮,當爲備員,而副摠管李承純,內閣守宮進,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞,前望單子入之。
摠管前望單子入之,副摠管李鶴榮落點。
傳于洪萬植曰,頒敎文中,赦句添入。
洪萬植啓曰,頒敎文中,赦句添入事,命下矣。大提學閔台鎬,旣在闕中,使之添入,何如?傳曰,允。
又啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
傳于洪萬植曰,刑工換房。
洪萬植,以弘文館言啓曰,下番姑降入直,事甚未安,修撰鄭寅興,副修撰金定均·尹相翊,別兼春秋進,修撰金元均,卽爲牌招入直,何如?傳曰,允。
韓章錫啓曰,臣以大王大妃殿·王大妃殿問安進去,下直之意,敢啓。傳曰,知道。
傳于洪萬植曰,禮房承旨與同副承旨,分詣宗廟·永寧殿·景慕宮,奉審摘奸,仍詣受香諸處,奉審摘奸以來。
傳于洪萬植曰,在外同敦寧許遞,今日政差出。
傳于尹相萬曰,東宮初行展謁之禮,甚庸嘉悅,不可無志喜之擧,都提調左議政金炳國,廐馬一匹鞍具面給,提調沈舜澤加資,廟司令,外職陞敍,參班廟司,各陞一階,政官牌招下批,陞敍者單付,入直守門將,陞敍,未陞敍者,陞六,前導守僕,從願施賞,守僕李完默等十人,竝帖加,其餘前導守僕入直把軍,依丁丑年例施賞,初行拜宮,志喜亦同,都提調領府事韓啓源,廐馬一匹鞍具面給,提調朴齊寅加資,宮司以下守僕等賞典,依廟司等例爲之。
傳于尹相萬曰,玉印馬次知書吏·理馬庫直·養馬牽夫等,令本寺依丁丑年例施賞。
傳于尹相萬曰,廟宮展謁動輿時,陪從春桂坊以下,別單書入。
尹相萬,以吏曹言啓曰,宗親府正洪鍾運,繕工監假監役官兪啓煥,俱以身病,呈狀乞遞,竝改差,何如?傳曰,允。
又以吏曹言啓曰,幼學李琨夏呈狀內,矣身父宗正卿寅夔,道光二年壬午式年監試生員三等第五十二人入格,今爲回榜云,故取考榜目,則參榜年條,果爲的實矣,白牌成給,旣有已例,今亦依此擧行,何如?傳曰,允。
有政。吏批,判書李鎬俊牌招不進,參判李正魯進,參議李源逸牌招不進,右承旨尹相萬進。啓曰,判書李鎬俊,參議李源逸,竝牌招不進,小臣獨政未安,何以爲之?敢稟。傳曰,仍爲之。
尹相萬,以吏批言啓曰,宗廟展謁敎是時,參班廟司,各陞一階事,命下矣。直長金炳聞,令加設陞付,副奉事李範善,直長陞付之意,敢啓。傳曰,知道。
又以吏批言啓曰,京畿楊州居幼學李載淸呈狀內,矣身父啓淳,今年爲九十歲,忠淸道淸州居南善祐呈狀內,矣身父幼學啓鐸,今年爲九十歲,全羅道興德居朴大植呈狀內,矣身祖通政尙準,今年爲一百歲,俱爲見漏於各該道應資老人抄啓中,故考見帳籍,則其年果爲的實矣,在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
又以吏批言啓曰,平安道寧邊〈居〉幼學姜五鎭呈狀內,矣身父前都正晢一,今年爲八十歲,忠淸道泰安居出身劉得祐呈狀內,矣身父前五衛將運衍,今年爲八十歲,俱爲見漏於各該道應資老人抄啓中,故考見政案,則其年果爲的實矣,在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
以尹宗儀爲同敦寧,姜文馨爲敦寧都正,成彝鎬爲同經筵,金鶴鎭爲宗府正,李秀殷爲戶曹正郞,宗廟令加設單金炳聞,直長單李範善,以上各陞一階事承傳,行上護軍朴齊寅,今加崇祿,知敦寧沈舜澤,今加崇政,已上加資事承傳,宗正卿李寅夔今加嘉義,生員回榜人,依法典加資,前都正姜晳一今加嘉善,朝官年八十,依法典加資。
兵批,行判書趙寧夏病,參判李漢永病,參議李冕雨病,參知申泰寬政事進,左副承旨韓章錫進。以兪廷柱爲壯禦騎士將,同知加設單李會楨·朴尙準,僉知單申相珪,僉知加設單李相彩,護軍洪秉瑋·金龍鉉·劉運衍·徐馥賢·閔壽顯·金夏源·孫宗瓚,副護軍李命宰·崔鶴柱·南啓鐸,副司勇朴進壽·李斗相,以上竝單付。
吏批,再政。李敎夏爲工曹參議,朴受綱爲宗廟副奉事,申斗善爲假監役,崔溶湜爲武烈祠參奉,承文博士單姜時英,著作單元用奭。
傳于韓章錫曰,今日異於他日,輕囚放釋。
傳于尹相萬曰,同副承旨許遞,前望單子入之。
承旨前望單子入之,李容元落點。
傳于尹相萬曰,輔德有闕之代,前望單子入之。
輔德前望單子入之,徐正淳落點。
以吏曹參議李源逸牌不進罷職傳旨,傳于尹相萬曰,只推。
尹相萬,以奎章閣言啓曰,大駕今已還宮,守宮檢校直閣李承純,依定式減下,何如?傳曰,允。
又以奎章閣言啓曰,原任直提學金永壽,檢校差下事,命下矣。事當卽爲牌招,而時値夜深,待明朝牌招察任,何如?傳曰,允。
又以成均館同知館事大司成意啓曰,今正月初七日,儒生上旬輪次,當爲設行,而大提學閔台鎬,有身病,限內不得爲之之意,敢啓。傳曰,知道。
又以武衛營言啓曰,訓局哨官李台熙,身病甚重,勢難察任,改差,何如?傳曰,允。
又以壯禦營言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以兵曹言啓曰,今此中宮殿疹候平復,慶科別試文武科初試日字,來三月初六日設行事,自禮曹推擇啓下矣,取考謄錄,則武科初試,依文科例,咸聚京師試取,而或取六百人,或取千人矣,今番則取幾人乎?敢稟。傳曰,取九百人。
壬午正月初七日午時,大駕與王世子,詣宗廟·景慕宮。展謁擧動入侍時,行都承旨閔泳煥,左承旨金敬均,右承旨尹相萬,左副承旨韓章錫,右副承旨洪萬植,同副承旨閔種默,假注書朴泳薰·朴台淳,別兼春秋金定均·尹相翊·金天洙,提學金炳始,檢校直提學趙慶鎬·鄭範朝·金永壽,檢校直閣李鎬翼·尹用永·金興均·姜·趙同熙·洪英植,直閣金文鉉,檢校直閣閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,校理李鎬冕,副校理李國應,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調閔謙鎬,副提調閔泳煥進前奏曰,侵早勞動,聖體,若何?上曰,一樣矣。仍出協陽門外。通禮跪啓請降輿乘輦。上降輿乘輦,由肅章門·進善門,出敦化門外,進發至宗廟大門外。通禮跪啓請降輦乘輿,上降輦乘輿,入廟門,至降輿所。通禮跪啓請降輿。上降輿,入齋室,傳曰,入齋室後及展謁後,東宮問安勿爲之。展拜時至,通禮跪啓請出次。上改具冕服出次。通禮前導詣版位,西向立。泳煥進圭。上執圭。贊儀唱鞠躬四拜·興·平身。上行四拜禮。相禮前導王世子,詣版位,行四拜禮。相萬曰,侍衛,使之待令于西神門外乎?上可之。仍詣殿內各室,奉審訖,降階,仍步詣永寧殿,入就版位,行四拜禮。王世子又行四拜禮,各室奉審如儀訖。上步出殿門外。通禮跪啓請釋圭。上釋圭。泳煥跪受。領敦寧洪淳穆,領府事韓啓源,領議政李最應,左議政金炳國進前奏曰,春氣尙寒,侵早勞動,聖體,若何?上曰,一樣矣。淳穆曰,日吉辰良,王世子初行展謁之禮,此誠宗社莫大之慶,懽忭之忱,無以形達矣。上曰,果甚嘉悅矣。上還入齋室。少頃,通禮跪啓請外辦。上改具翼善冠·衮龍袍,出齋室門外。通禮跪啓請乘輿。上乘輿,出廟門外。通禮跪啓請降輿。上降輿乘輦,進發至景慕宮大門外。通禮跪啓請降輦乘輿。上乘輿入宮,至齋室門外。通禮跪啓請降輿。上降輿入齋室。時至,通禮跪啓請出次。上改具冕服出次。泳煥進圭。上執圭,入就版位,行再拜禮。王世子又行再拜禮訖。上陞自東階,奉審室內,仍步詣望廟樓,就版位,行四拜禮。王世子又行四拜禮。上命閣臣捲帳,奉審訖。通禮跪啓請釋圭。上釋圭。泳煥受圭。上還入齋室。通禮跪啓請外辦。上改具翼善冠·衮龍袍,出齋室門外。通禮跪啓請乘輿。上乘輿,出宮門外。通禮跪啓請降輿乘輦。上乘輦,進發至宗廟前路。通禮跪啓請降輦。上降輦,步過洞口。通禮跪啓請乘輦。上乘輦,入敦化門,由進善門·肅章門·協陽門入。相萬請出標信解嚴。上由宣化門入內。諸臣以次退出。
上在昌德宮。停常參·經筵。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右副承旨李容元,同副承旨洪萬植,今日不爲仕進,竝卽牌招,何如?傳曰,允。
韓章錫啓曰,臣章錫,敬奉聖敎,馳往義禁府,取考囚徒案,則時囚罪人朴周雲,係是重囚,故仍囚,仍往典獄署,取閱囚徒案,則未推覈罪人一名,辭緣査覈間嚴囚罪人一名,辭緣勘處間嚴囚罪人一名,所犯贓錢備納間嚴囚罪人四名,公貨備納間嚴囚罪人八名,承傳罪人捉納間嚴囚罪人一名,不可以輕囚論,故竝仍囚,其餘他錢不報各司直囚罪人車聖一等九名,係是輕囚,故竝依傳敎放送之意,敢啓。傳曰,知道。
備忘記,礪山都護府使金宜杓下直,長弓一張·長箭一部·片箭一部·筒兒一箇賜給。
傳于洪萬植曰,睿押造成時,承旨春坊以下,別單書入。
以廟宮展謁動輿時,陪從春桂坊以下別單,傳曰,師領議政李最應鞍具馬一匹面給,傅左議政金炳國鞍具馬一匹面給,貳師宋近洙廐馬一匹面給,經理事金輔鉉·李載元,左賓客李載冕,右賓客趙寧夏,左副賓客閔台鎬,右副賓客鄭範朝,贊善宋秉璿,各內下豹皮一令賜給,經理事尹滋悳·沈舜澤·閔泳翊,內閣提學尹滋悳,直提學閔泳翊,分內醫提調右參贊金壽鉉,進善金洛鉉,咨議朴性陽,書筵官李象秀,各內下虎皮一令賜給,輔德李容元內下大鹿皮一令賜給,禮貌官兼輔德閔昌植熟馬一匹面給,左承旨金敬均,副經理事洪英植,弼善洪承憲,兼弼善李輔榮,文學申箕善,兼文學金炳吉,司書金文鉉,兼司書朴斗陽,說書金炳秀,兼說書閔泳韶,左翊衛閔致純,右翊衛鄭寅壽,左司禦徐夏淳,右司禦李敏翊,左翊贊金炳肅,右翊贊徐綺輔,左衛率洪永周,右衛率權灝,左副率李重哲,右副率金亮鉉,左侍直徐光穆,右侍直李敏五,左洗馬李喬宰,右洗馬閔泳悳,各內下鹿皮一令賜給,副摠管尹榮信·閔完鎬·沈東臣,兵曹參議李冕雨,別兼春秋金天洙,假注書朴泳薰,副主事李重夏·具德喜,各內下小鹿皮一令賜給,相禮柳加資,兵曹佐郞蔡相燮·李正圭,都摠都事洪祐範·魚秉玩,各內下長弓一張賜給,左考喧都事朴夏陽,右考喧假都事武兼李敏錫,玉轎左差備假都事武兼具春書,右差備假都事武兼蔡奎龍,前導左假都事武兼南宮泳,右都事權世奎,各長弓一張賜給,掌議金載舜,守令待窠,首先擬入,別軍職李敎昌加資,任興準·李奎大,正領官韓聖根,武衛把摠李樂熙,各內下生皮筒箇一部賜給,別軍職李鍾健·元禹常,許用水使履歷,鄭騏澤,許用防禦使履歷,武衛哨官李盛潤,額外武勇衛白南周·趙羲斌·李周永·金在豊·李豊鎬·鄭周永·李根澔·李鍾林·李明憲,東西唱引儀安喆榮·玄景運,玉轎差備司僕僉正趙端鎬,主簿尹慶求,衣襨陪從尙衣主簿洪觀錫,武兼金相殷·金昌燮·兪鎭華·李承龜·李鳳宇,宣傳官鄭志植·尹慶善·李敏復,壯禦把摠韓用喆竝陞敍,兼引儀任百夏,假引儀黃義鳳,各兒馬一匹賜給,武兼鄭明源·李冕珪·李學承,宣傳官李建鎬·趙璟顯·李駿漢,竝陞六仍付加設,侍陪內醫李章爀加資,李禹善外職除授,李象德察訪待窠首先擬入,李海昌,武衛哨官李秉斗,把摠南致源,五衛將李承泰·申岐朝,竝外職陞敍,內醫李時成,五衛將姜晉馨·尙,竝守令待窠擬入,別選軍官李啓錫守令待窠首先擬入,尙範植相當職調用,監官金景遂·金載禹,各內下筒箇一部賜給,別付料李敬仁守令除授,李能基以其壻內醫調用,其餘寫字官·畫員·奏時官·禁軍知彀官·旗牌官·別武士員役·樂工·工匠等,竝依判下施賞。
傳于洪萬植曰,同成均竝許遞,前望單子入之。
同成均前望單子入之,吳俊泳·李載完落點。
傳于洪萬植曰,左副承旨許遞,望單子入之。
承旨前望單子入之,李源逸落點。
傳于洪萬植曰,吏曹參議有闕之代,兼輔德閔昌植除授。
傳于洪萬植曰,政官牌招開政。
洪萬植,以議政府言啓曰,貢人詢瘼所懷,啓下本府矣,取見其所懷,則長興庫貢人等以爲,十數年來,物價翔貴,進排浩繁,公私負債,爲十餘萬金,貢人自辦,爲六七萬金,傾家蕩産,繼供無策,特賜別般處分,每年楮柱紙加用及餘加用,竝移牒惠廳,純米上下,八主掌文武科場徭役,特爲蠲減事也,各貢之到底凋弊,滔滔皆然,而此貢尤有甚焉,苟究源委,一則曰物價之較昔刁騰也,二則曰責納之挽近夥多也,一年二年,債負漸滋,竟至蕩敗莫保之境,念其事狀,誠極矜憐,不容不別般顧恤,而先以公私債言之,幾許年之傾邊條報償,多有已過本身者,與其拖久虛簿之徒擁,毋寧趁早淸帳之爲愈,竝本爲蕩除,楮注紙受價,從今以往,隨其加用,令度支移牒惠廳,竝以純米上下,闕內外各衙門進排紙地原定數外,毋敢一毫濫索,而每朔某司加用幾許,自本庫這這修報本府,以爲憑驗之地,而不遵令式之該官員,草記重勘,吏隷照法嚴繩之意,捧甘申飭,至若科場應辦,係是各貢之輪當擧行,則蠲役一款,難以偏施,置之。豐儲倉貢人等以爲,連値楮歉,落本倍蓰,萬艱支保,上品搗鍊紙遺在加用,互相計減,厚白紙受價,特爲變通事也,此亦興庫所管,則不可無變通之擧,上品搗鍊紙遺在加用,依舊式互相計減,厚白紙受價,依楮注紙例施行,俾爲一分支輔之道。典牲署貢人等以爲,犧牲之見縮者,無限徵納,而近年勘合,一一計除,無一遺在,則實無繼供之道,遺在一款,依太常貢人例施行事也,需用之所重,與太常無差殊,而未蒙均施之惠,宜有向隅之歎,遺在一款,依太常貢人例許施之意捧甘。戶惠廳內資寺貢人等以爲,甲子勘合以後所受,未滿折半,物價雜費,比前倍蓰,各種進供,難以排比,而近有他貢復舊之例,依甲子以前戶惠廳魚鱗上下事也,進排則本有所重,事勢則誠爲難保,合存矜念,貢價遵舊例上下事,分付戶惠廳。狗皮契貢人以爲,皮物進上,原有定數,而虎皮加用,爲一百四十四張,鹿皮加用,爲六百十七張,而無加用受價,先入皮物,每年終,使弓房計其張數,從實移牒於惠廳,使之受價磨鍊事也,加入若是夥多,受價無所區處,該契人之呼籲,安得不然乎,就其加用中,虎皮四十張,鹿皮三十張,爲先計價以給事,分付惠廳。地衣契貢人等以爲,本貢進排浩多,受價至薄,排設加入席物,依元都下例分四等,限一千五百張式磨鍊上下事也,至殘之貢,難支之勢,已所稔悉而悶者也,令該曹參酌容入,斯速磨鍊上下,得以奉公之地。氷庫貢人等以爲,藏氷庫舍修理與馬貰,爲幾萬金,而判付入用,假量五千丁矣,近日至過萬餘丁,下屬輩夤緣發賣,支保末由,兵曹受價,使之復舊,判付氷帖之依前頒賜外,加數進排,一切勿論事也,進排之比前倍蓰,實爲難繼之端也,憑藉濫責等弊,一切禁斷,運費與修理條,令該曹依已例出給。唐藥材契貢人以爲,包蔘元定數外,二百斤加設,永爲劃付特免,各項收稅,以爲幾分補弊,而今自灣府責納新定式稅銀八百兩,則支保無路,特爲免稅事也,包蔘則一也,而稅額之何存何減,果有班駁之嫌,置之。三南鉛丸契貢人等以爲,近來鉛價聳貴,以一年受價,如例鑄造,萬無支保之望,依摠戎廳武庫例施行事也,仰籲非無可據,而軍需攸重,有難變更,置之。繕工監正鐵契貢人等以爲,鐵物聳騰,落本歲加,依匠人鐵契受價例磨鍊事也,鐵契則相同,而受價則不同者,宜有呼冤,參互磨鍊,不害爲一視之政,以此分付戶惠廳,何如?傳曰,允。
洪萬植,以侍講院言啓曰,新除授輔德徐正淳,卽爲牌招察任,何如?傳曰,允。
又以弘文館言啓曰,下番姑降入直,事甚未安,修撰鄭寅興,副修撰金定均·尹相翊,別兼春秋進,修撰金均,卽爲牌招入直,何如?傳曰,允。
又以兵曹言啓曰,訓鍊院能麽兒郞廳柳德魯,病難供職,呈狀乞遞,改差,何如?傳曰,允。
又以都摠府言啓曰,副摠管沈東臣,王世子入學習儀時,以陪衛進參事,晝仕出去之意,敢啓。傳曰,知道。
領府事韓啓源箚曰,伏以吉日涓在春元,慶禮次第將擧,惟我殿下曁我春宮邸下,展謁廟宮,克伸誠孝,邦本彌鞏於匕鬯,盛儀載新於羽旄,祖宗之降監悅豫在是,臣民之圜瞻蹈舞在是,顧臣白首老物,躬逢千一之慶會,昵近咫尺,天顔有喜,退自班綴,益不任鰲抃之忱也,迺者,覃恩異數,以臣忝在提擧,特紆鞍馬用錫之命,來自天閑,光動蓬蓽,邦典至此濫褻,私心轉益愧恧,臣於匪頒之賜,初無寸勩之可紀,則其在愛嚬笑之政,不亦舛乎,揣量已審,義難乘謝,用敢具牘陳籲,惟聖明,劃卽收還,俾恩典重而微分安焉,取進止。答曰,省箚具悉卿懇。卿其勿辭,安心領受。仍傳于洪萬植曰,此批答,遣史官傳諭。
左議政金炳國箚曰,伏以是歲星紀,惟我太母殿下冠禮寶甲也,迺於元日,縟儀誕擧,又揀上旬良辰,王世子邸下陪鑾輿,初行廟宮展謁之禮,凡厥臣庶,不勝歡忭舞蹈之至矣,昨伏見傳敎下者,以臣名之忝在太廟都提擧,猥蒙上賞之典,天閑權奇,法鞴而榮寵之,圉人牽臨,委巷焜耀,臣銜戴鴻私,固當乘謝之不暇,而第念匪頒之式,王政之所愼也,蕃庶之錫,朝典之所重也,上不可以冒受,循顧自量,不敢領有,略控短箚,仰瀆崇聽,伏乞聖明,俯賜諒察,亟行反汗,俾安賤分,不勝幸甚,取進止。答曰,省箚具悉卿懇。卿其勿辭,安心領受。仍傳于洪萬植曰,此批答,遣史官傳諭。
咸鏡監司金有淵疏曰,伏以天佑我東方,邦慶咸湊於來歲元正,大王大妃殿加筓之寶甲載周,震宮邸下齒國庠備首服之禮,已諏吉辰,縟儀次第將擧,臣民歡忭,帀域惟均,仍伏念臣,試旣蔑效,病亦難强,擬控必褫之懇,冀蒙曲遂之恩,際伏奉有旨下者,以仙寢修改時監董,加臣一陛,其陛崇品也,服章之貴,斑聯之重,逈異庶僚,判非可濫,或因緣事會而必致之,必其人望實具著,然後物議允叶,今臣之趨走敦匠,職分之所當爲,有何勞勩之可紀,而遽以格外特典畀之,不難且靳也,人而爲官則勸,官而爲人則隳,熙朝懋德懋功之政,殆由臣而褻,拚誥惶恧,莫知容措,臣本不能爲役於家,而徒藉先蔭,無所適用於世,而厚蒙洪造,釋褐三十有八年,歷揚華膴,躋于卿列,兢兢焉慄慄焉,如集木而若履氷,居恒自勉,惟有守分保拙,以圖不報之報,噫,申命是藩,卽罕例異數,始辭終冒,未免飾讓,而又盤礴至此,點檢其間所做得,益州之整歌尙矣,檀河之素餐而已,虞工漢課,黜猶餘罪,乃反寵擢,晉晉不止,是豈臣夢想攸到哉?且臣貞疾,積有所傷於北方水土,氣衰而愈不自持,値玆寒節,諸症奇怪,痰病却食,竟晷涔涔,喘急失眠,達夜惺惺,思慮則眩暈輒發,動作則狗衰忒甚,簿牒抛擱,機務淹滯,蓋觀察爲職,專藉聰明,而窮蔀有苦楚之聲,裒如未聞,邊圉多疎虞之歎,矇然不覺,便一木偶也,以臣瘝溺,害及全省,庸是憂沒,日益添病,情窮勢迫,冒悚仰暴,伏乞聖慈,俯垂矜諒,亟收臣新授之資,以重器無玷,仍遞臣虛縻之任,俾殘骸獲還,公私兩幸,臣不勝大願云云。答曰,省疏具悉。卿其勿辭,益勉旬宣之責。
上在昌德宮。停常參·經筵。
李源逸啓曰,大司憲·執義·掌令二員·持平二員未差,監察茶時之意,敢啓。傳曰,知道。
洪萬植啓曰,同敦寧尹宗儀,除拜後過三日,不爲出肅,依定式推考警責,仍卽牌招察任,何如?傳曰,允。
以睿押造成時承旨春坊以下別單,傳于洪萬植曰,同副承旨洪萬植,說書金炳秀,內下鹿皮一令賜給,其餘畫員·員役·工匠等,竝依判下施賞。
傳于洪萬植曰,明日動輿時,經理事閔泳翊別陪衛。
傳于洪萬植曰,藥院都提調有闕之代,前望單子入之。
內醫都提調前望單子入之,領敦寧洪淳穆落點。
吏曹,吏曹參議單,閔昌植除授事承傳。
傳于洪萬植曰,廟宮展謁動輿時,挾侍中官李敏和·黃胤明加資,資窮,熟馬一匹面給,玉印差備中官金在寬,內下虎皮一令賜給,達字兼擔筒箇差備中官羅世煥,隨駕中官柳載賢·李章鎬·朴奎鉉·朴漢應,各內下鹿皮一令賜給。
傳于洪萬植曰,東壁與入直外玉堂,竝許遞,今日政差出。
李源逸,以兵曹言啓曰,明日動輿敎是時,陪衛不可不備,而五衛將金載仁·盧儀壽,俱以病難供職,呈狀乞遞,改差,其代,依例口傳差出,以爲備員進參之地,何如?傳曰,允。
兵曹口傳政事,以具秉善·李義綱爲五衛將,議政府公事官二單,李左用·金濟容。
洪萬植,以吏曹言啓曰,新除授泰川縣監朴奎燦呈狀內,矣身老母,今年爲八十三歲,萬無遠赴之望云,改差,何如?傳曰,慈仁縣監南學熙,相換。
又以吏曹言啓曰,王世子廟宮動輿敎是時,通禮院相禮柳,加資事,命下矣。雖以資窮,未經準職,何以爲之?敢稟。傳曰,勿拘。
又以吏曹言啓曰,開城府居儒生崔益秀呈狀內,矣身父前五衛將柱錫,今年爲八十歲,而見漏於府應資老人抄啓中,故考見政案,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
洪萬植啓曰,吏曹參議閔昌植,疏批已下,卽爲牌招,何如?傳曰,允。
有政。吏批,判書李鎬俊牌招不進,參判李正魯牌招不進,參議閔昌植進,右副承旨李源逸進。啓曰,判書李鎬俊,參判李正魯,竝牌招不進,小臣獨政未安,何以爲之?敢稟。傳曰,只出緊任。以朴齊斌爲校理,兪鎭奎爲副校理,李基東·金命基爲修撰,金復性·林永相爲副修撰,相禮柳今加通政加資事,承傳,泰川縣監朴奎燦,慈仁縣監南學熙,已上相換事,承傳。
兵批,行判書趙寧夏病,參判李漢永病,參議李冕雨政事進,參議申泰寬病,同副承旨洪萬植進。大護軍崔榮遠,大護軍鄭周應,護軍金綺秀·姜哲一·金仁恒,副護軍韓章錫·柳·沈應澤·具奭祖,副司直李鎬冕·鄭夏源,副司果鄭寅興·金元均·金定均·尹相翊,副司勇柳德龜·崔澈俊,以上竝單付。
吏批,再政。以趙重弼爲相禮,宋在璟爲假監役,公事官二單,李左用·金濟容,正憲崔榮遠今加崇政,前左尹鄭周應今加資憲,通政金仁恒今加嘉善,以上回榜人依法典加一資,坡光君單尹宗儀。
洪萬植啓曰,吏曹參議閔昌植,旣在闕中,不爲肅謝,直爲出去,事甚未安,推考,何如?傳曰,允。
洪萬植,以禮曹言啓曰,今正月初十日,王世子入學,翌日,頒敎陳賀時,大王大妃殿·王大妃殿·中宮殿,百官進致詞箋文表裏行禮儀註,直爲書入各殿之意,敢啓。傳曰,知道。
又以弘文館言啓曰,下番姑降入直,事甚未安。修撰鄭寅興,副修撰金定均·尹相翊,別兼春秋進,修撰金元均,卽爲牌招入直,何如?傳曰,允。
李源逸,以兵曹言啓曰,大王大妃殿周甲慶科,除初試庭試,來四月初一日設行事,自禮曹推擇啓下,而武科則例有初試,依定式分京外試取矣。吉日,令日官李淳赫推擇,則來二月二十五日爲吉云,以此日擧行,而取考謄錄,則在前慶科,庭試武科取人之數,多寡不同,或取三四百人,或取五六百人,今番則取幾人乎?敢稟。傳曰,取六百人。
又以兵曹言啓曰,訓鍊院能麽兒郞廳崔澈俊,病難供職,呈狀乞遞,改差,何如?傳曰,允。
又以壯禦營言啓曰,本營千摠,今當差出,而擬望之人乏少,外任竝擬,何如?傳曰,允。
左議政金炳國箚曰,伏以臣於保護之任,奉有恩旨,甫數日頃耳,分義之可勉在此,忱誠之可效在此,則遽何敢爲丐免之計,而第臣步履之蹣跚,一經勞擾,脚腿輒浮大,昨公退之後,刑證倍甚,明日日次,末由赴院,惶阨之極,靡所容措,惟聖慈,曲賜鑑諒,亟許變通,是臣區區顒祝,取進止。答曰,省箚具悉卿懇。愼節奉盃,所辭藥院之任,今姑勉副,卿其安心調理。仍傳于洪萬植曰,此批答,遣史官傳諭。
行知敦寧沈舜澤疏曰,伏以我殿下,體元履端,膺天之祜,吉慶洊疊,誠千載一有,而時又展謁廟宮,聖孝彌光,亦我世子邸下,祗隨鑾輿,肇謁行禮,沖齡儀度,儼然天成,邦本益鞏,輿情有繫,萬億年無疆之休,自今伊始,猗歟盛矣,凡厥含〈生〉,瞻羽旄聆管籥,擧欣欣然相告而祝,臣以本署提擧,獲覩盛禮,區區抃祝,實倍餘人,迺者,聖旨誕宣,進臣以崇政大夫,伏惟我聖上,志其喜廣其惠,不考臣之無其實,而遽施特典也。然而臣所蒙被,卽陞品也崇階也,夤緣慶會,容易冒據,則臣乃不免於冥升者矣。夫升之爲卦,取義於進,而進之不已,謂之昏冥,孚禴升階,謂之賢輔,推其義也,寧不凜然?臣之致身於聖朝者久矣,量能揣分,未有絲毫加於人者,而荷天地幈幪之仁,沐雨露生成之澤,從前資級,不爲不顯,亦可以備任使而效涓埃,又何必陞其品崇其階,徒褻爵命,徒玷名器乎?昔正考父,宋之上卿也,一命而傴,再命而僂,及其三命,循墻而走,蓋其踐歷累階,品高而其志愈恭,猶不得安行,則其不及正考父十百者,豈特循墻而止乎?刳瀝齋沐,冒入文字,伏願聖明,俯賜省覽,亟收臣新授崇資,以幸公私,千萬至祝。臣無任云云。答曰,省疏具悉。卿其勿辭行公。
吏曹參議閔昌植疏曰,伏以聖人之官人,量材以授之,適器以使之,如高堂大廈,須用楩楠,方澤圜邱,必供璵璠,猶且繩墨焉審其枉直,彫琢焉揆其方圓,始乃曲成而曲當,一或外是,奇衺之害,啙窳之患,於斯焉起矣。今臣,卽不材之樗也,已汰之礫也,匠師之所棄,客子之所笑,幸際我聖上,與天覆燾,無物不遂,如臣賤品,亦參化育之中,雨露之砥礪之,置諸任使之列,依近雷肆,懽欣乎光輪輝潤之頌,雖顧復之至慈,何以加此?每一伏念,感極而涕至,若寸尺之更進,果非夢想之所及,忽於昨日,伏奉特旨,以臣爲吏曹參議者,臣始也惝怳,繼以惶隕,直欲鑽地而不得也。噫,鑑衡人物,甄別流品,選部均有是責,簡拔峻望,號稱華貫,三銓尤處其最,故上之掄之也,必待通擬,以其克愼之也,下之膺之也,亦必量絜,以其克艱之也。又況中批異數也,雖使施於當施,莫不逡巡却顧,惟恐公議之或咈,己分之不稱,今玆格外特恩,萬萬出於衆望之外,貽累則哲,墮壞官常,其所狼狽,豈但臣一己私憂已哉?木偶之被文繡,行潦之盛玉瓚,洵非微私之所自安,而高室之瞰,欹器之戒,又必灼然之理也。此尤臣所大懼,而庶冀幸於曲遂之仁也。量材而旣不堪,揣分而又不可,則更以何說,恬然冒膺,仰以負拔擢之恩,俯以招揶揄之笑哉?玆敢披瀝仰陳。伏乞聖慈,俯垂鑑諒,亟遞臣新授職名,俾公器重而私分安焉。臣無任云云。省疏具悉。爾其勿辭察職。
上在昌德宮。停常參·經筵。
藥房提調閔謙鎬,副提調閔泳煥啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
權膺善啓曰,大司憲·執義·掌令二員·持平二員未差,監察茶時之意,敢啓。傳曰,知道。
閔泳煥啓曰,議政府郞廳來言,今日,賓廳日次,而王世子入學相値,不得來會云矣。敢啓。傳曰,知道。
洪萬植啓曰,臣依定式,進詣香室奉審,則香祝櫃祝牒袱子精潔之意,敢啓。傳曰,知道。
尹相萬啓曰,臣相萬,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
尹相萬,以都摠府言啓曰,今日入直內三廳武兼·禁軍及軍兵等,當爲中日習射技放,而王世子入學相値,不得設行之意,敢啓。傳曰,知道。
傳于洪萬植曰,東宮入學順成,甚庸嘉喜,此時慕聖之忱,尤有切焉,十二日,當謁文廟展拜矣,該房知悉。
傳于洪萬植曰,文廟展拜後,參班儒生及入學日參班儒生,應製試取矣,通方外爲之,試紙用大好紙,春塘臺親臨磨鍊,武士試射,兵判中日閣爲之。
傳于洪萬植曰,動輿時,陪從以下書啓捧入。
傳于李源逸曰,今日異於他日,輕囚放釋。
李源逸啓曰,臣源逸,敬奉聖敎,馳往義禁府,取考囚徒案,則時囚罪人朴周雲,係是重囚,故仍囚,仍往典獄署,取閱囚徒案,則未推覈罪人一名,辭緣査覈間私奴嚴囚罪人一名,辭緣勘處間嚴囚罪人一名,所犯贓錢備納間嚴囚罪人四名,公貨備納間嚴囚罪人八名,承傳罪人捉納間嚴囚罪人一名,不可以輕囚論,故仍囚,其餘各司直囚罪人金長孫等三名,係是輕囚,故竝依傳敎放送之意,敢啓。傳曰,知道。
傳于洪萬植曰,明日出宮門路,以協陽門爲之。
洪萬植,以議政府言啓曰,向以倉捧矯弊事,有所草記蒙允矣,沁都砲糧,以湖南田稅換劃之故,船主輩不無難便之端云,依舊例,田稅則以京船主運納,砲糧則令沁都收捧事,分付該曹及該營,都捧處所,則萬里倉旣設鑄所,以軍資監別庫,使之從便通用,何如?傳曰,允。
又以弘文館言啓曰,下番姑降入直,事甚未安,新除授修撰李基東·金命基,副修撰金復性·林永相,竝牌招推移入直,校理朴齊斌,副校理兪鎭奎,一體牌招察任,何如?傳曰,允。
李源逸,以兵曹言啓曰,今正月十一日,武臣賓廳武經講書日次,而陳賀相値,不得爲之之意,敢啓。傳曰,知道。
又以兵曹言啓曰,訓鍊院能麽兒郞廳金若性,病難供職,呈狀乞遞,改差,何如?傳曰,允。
又以壯禦營言啓曰,謹依下敎,隨輿軍兵等處,乾犒饋分給之意,敢啓。傳曰,知道。
敦寧都正姜文馨疏曰,伏以臣,日前伏奉除旨,以臣爲敦寧府都正者,臣感恩怵義,章皇出肅,祖伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴,伏乞聖明,俯垂鑑諒,亟遞臣職,以存公格,以安私分焉,臣無任云云。省疏具悉。所請依施。
上在昌德宮。停常參·經筵。
還內後,統理機務衙門·藥房·內閣·政院·玉堂口傳問安。答曰,知道。陳賀後,大殿·大王大妃殿·王大妃殿·中宮殿·世子宮,統理機務衙門·內閣·政院·玉堂口傳問安。答曰,知道。
李源逸啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
禮曹,今此王世子冠禮習儀日頒敎陳賀時,應行節目,參考前例磨鍊爲白去乎?依此擧行,何如?判付啓依所啓施行爲良如敎。
尹相萬啓曰,明〈日〉大駕詣文廟,入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
假注書朴泳薰書啓,臣於本月初十日辰時量,以東·南·北郊諸壇摘奸事,敬奉聖敎,馳往風雲雷雨壇奉審是白乎則,階砌曲墻及紅箭門壇上下莎草,俱爲無頉是白遣,仍詣雩祀壇奉審是白乎則,階砌曲墻及紅箭門壇上下莎草,俱爲無頉是白遣,仍詣漢江龍壇奉審是白乎則,階砌曲墻及紅箭門壇上下莎草,俱爲無頉是白遣,仍詣司寒壇奉審是白乎則,階砌曲墻及紅箭門壇上下莎草,俱爲無頉是白遣,仍詣馬祖壇奉審是白乎則,階砌曲墻及紅箭門壇上下莎草,俱爲無頉是白乎旀,以日暮止宿,今日平明,馳詣先農壇奉審是白乎則,階砌曲墻及紅箭門壇上下莎草,俱爲無頉是白遣,仍詣先蠶壇奉審是白乎則,階砌曲墻及紅箭門壇上下莎草,俱爲無頉是白遣,仍詣星壇奉審是白乎則,階砌曲墻及紅箭門壇上下莎草,俱爲無頉是白遣,仍詣祈雨壇奉審是白乎則,階砌曲墻及紅箭門壇上下莎草,俱爲無頉是白遣,仍詣厲壇奉審是白乎則,階砌曲墻及紅箭門壇上下莎草,俱爲無頉是白乎所,仍爲復命之意,敢啓。傳曰,知道。
傳于尹相萬曰,侍衛軍兵毛具,從便爲之。
傳于徐鶴淳曰,王世子入學時,博士·同成均·大司成·久任官·諸執事·守僕以下春桂坊官員及下人等書啓捧入。
傳于徐鶴淳曰,王世子入學翌日權停例陳賀時,各差備以下,別單書入。
傳于徐鶴淳曰,陳賀時禮房承旨·宣敎官,竝加資。
傳于閔泳煥曰,同副承旨許遞,前望單子入之。
傳于閔泳煥曰,吏曹參議有闕之代,左副承旨李容元除授。
傳于閔泳煥曰,承旨有闕之代,前望單子入之。
承旨前望單子入之,權膺善·金演壽落點。
吏曹,吏曹參議單,李容元除授事承傳。
李源逸啓曰,吏曹郞廳來言,百官加下批政事,取稟,傳曰,當日爲之。
傳于李源逸曰,陳賀時各差備以下,別單書入。
傳于李源逸曰,中官崔文和,世子宮中官朴奎鉉,竝百官加親授。
傳于李源逸曰,同敦寧許遞,今日政差出。
傳于李源逸曰,今番賞典中,一人雖兼數事,無得疊授。
傳于李源逸曰,輔德有闕之代,前望單子入之。
傳于李源逸曰,明日動駕時出宮門路,宣仁門爲之,還宮門路,集春門爲之。
傳于李源逸曰,明日出宮內門路,以協陽門爲之。
以王世子入學翌日權停例陳賀時,各差備以下別單,傳于李源逸曰,師領議政李最應內下大豹皮一令賜給,傅左議政金炳國內下大豹皮一令賜給,貳師宋近洙內下豹皮一令賜給,左賓客李載冕,右賓客趙寧夏,左副賓客閔台鎬,右副賓客鄭範朝,贊善宋秉璿,各熟馬一匹賜給,輔德徐正淳,兼輔德閔昌植,弼善洪承憲,兼弼善李輔榮,進善金洛鉉,文學申箕善,兼文學金炳吉,司書金文鉉,兼司書朴斗陽,說書金炳秀,兼司書閔泳韶,諮議朴性陽,書筵官李象秀,左翊衛閔致純,右翊衛鄭寅壽,左司禦徐夏淳,右司禦李敏翊,左翊贊金炳肅,右翊贊徐綺輔,左衛率洪永周,右衛率權灝,左副率李重哲,右副率金亮鉉,左侍直徐光穆,右侍直李敏五,左洗馬李喬宰,右洗馬閔泳悳,相禮趙重弼,捧表裏濟用判官趙明植,主簿元用星,致詞陪進官副正字李禧龍,司僕僉正趙端鎬,主簿尹慶求·李洛應,各兒馬一匹賜給,掌儀金載舜,東西唱引儀安喆榮·玄景運,代致詞官兼引儀李時庠,各上弦弓一張賜給,其餘寫字官·畫員·事知員役等,竝依判下施賞。
以王世子入學時博士·同成均·大司成·久任官·諸執事·守僕以下·春·桂坊官員及下人等書啓,動輿時陪從以下書啓,傳于李源逸曰,師領議政李最應內廐馬一匹鞍具面給,傅左議政金炳國內廐馬一匹鞍具面給,內醫都提調領敦寧洪淳穆廐馬一匹鞍具面給,博士閔台鎬,貳師宋近洙,左賓客李載冕,右賓客趙寧夏,左副賓客閔台鎬,右副賓客鄭範朝,贊善宋秉璿,輔德徐正淳,兼輔德閔昌植,大司成吳益泳,進善金洛鉉,竝加資,經理事閔謙鎬·李載元,陪從閣臣金輔鉉,內醫提調閔謙鎬,各內下豹皮一令賜給,陪從閣臣鄭基世·金炳德·金炳始·金永壽·閔泳穆,經理事尹滋悳·沈舜澤·李根弼·金弘集,同成均李載完·吳俊泳,各內下虎皮一令賜給,別陪從經理事閔泳翊廐馬一匹面給,弼善洪承憲,兼弼善李輔榮,文學申箕善,兼文學金炳吉,司書金文鉉,兼司書朴斗陽,說書金炳秀,兼說書閔泳韶,左翊衛閔致純,右翊衛鄭寅壽,左司禦徐夏淳,右司禦李敏翊,左翊贊金炳肅,右翊贊徐綺輔,左衛率洪永周,右衛率權灝,左副率李重哲,右副率金亮鉉,左侍直徐光穆,左洗馬李喬宰,右洗馬閔泳悳,各內下大鹿皮一令賜給,諮議朴性陽,書筵官李象秀,右侍直李敏五,陞六,內醫副提調閔泳煥,陪從閣臣洪英植·宋秉瑞,都承旨閔泳煥,別兼春秋金定均,兵曹參判李漢永,參知申泰寬,副摠管閔宗鎬·沈東臣,左尹朴齊寬,相禮趙重弼,各內下鹿皮一令賜給,廟司典籍高景晙,主事韓龍源,兵曹佐郞蔡相燮·李正圭,都摠都事李丙烈·尹吉炳,漢城府郞廳閔應植,司僕僉正趙端鎬,主簿尹慶求,尙衣僉正柳沂秀,宣傳官李有夏·李奎元,久任直講朴淇鍾,典籍高景晙,竝陞敍,主事李祖淵外職陞敍,假注書朴台淳,內資奉事李寅兢,典說別檢吳友善,東部都事鄭寅星,香官車斗鎭,正書忠儀李熙錫,典祀官奉常正柳冕鎬,各兒馬一匹賜給,別軍職李敎獻·韓圭稷·李敎昌,各內下生皮筒箇一部賜給,任興準·申奭熙竝加資,李奎大許用邊地履歷,宣傳官李晳鎬·安轍承·李敏承·尹翊善,竝陞六,仍付加說,武兼南宮泳·許㷽·具春書·李秉憲·金泰亨·具然肯·張奎煥·蔡奎龍,竝陞敍,未陞六者陞六,仍付加設,禁府都事權寅夏·王濟千·朴夏陽·尹敎正·尹濟翼·宋萬燮,竝陞敍,未陞六者各兒馬一匹賜給,武衛別將尹錫五內下鹿皮一令賜給,把摠申樂熙·李鍾健內下生皮筒箇一部賜給,李冕昇,哨官李容鎬·李秉斗·李敎興·鄭學淳·李肯漢·李敎性·李範疇·閔麟鎬·李根琮,額外武勇衛任光鎬·李奎聖·金膺模·李基遠·李璿載·李起俊·李秉升·具升·白南周,竝陞敍,善騎將李奎遠·元禹常,禁軍番將李奎曾,監官金載禹,各內下筒箇一部賜給,別選軍官兪果煥,守令待窠首先擬入,金箕斗外職陞敍,監官金景遂,以其姪議藥同參差下,別付料李敬仁,以其姪惠民署等第調用,李能基守令除授,東西唱引儀安喆榮·玄景運,五衛將金楨根·李廷緖·具秉喜·李義絅,內醫李恕根,竝守令除授,兼引儀安泰鍊·李時庠,竝察訪待窠調用,掌議金載舜,內醫李兢鉉,畫員金濟懋·趙在興,竝守令待窠首先擬入,內醫李章爀·高,竝加資,李海昌以其兄敎授待窠調用,尹龜楨,奏時官韓膺錫,竝察訪待窠擬入,內醫尹豊楨,寫守官李鍾益·李熙奎·白萬奭,竝守令待窠擬入,金季永以其婿卽付醫監大等第隨窠陞實,畫員趙信和以其姪卽付實官隨窠陞實,將命生員閔泳敦書傳一件賜給,贊笏生員金翊洙·宋秉始,執篚生員李重崙,執尊生員金炳億·洪淳奭·脩觀用·金晩秀,挾冊生員李承泰·朴台熙,置案生員李炳鋈,設席生員李寅承,贊引生員南有熙,各大學一件賜給,奉香生員李秉興,奉爐幼學尹榮植,各論語一件賜給,酌獻禮及入學時諸執事生員李容泰,窠匠敎官作窠擬入,權靖善·李箕容·黃會淵·徐寅淳·李範翊·閔泳憲·尹明善·李瑋宰·李秀弘·金炳禧·姜敏熙·南廷弼·李範昌·李哲瑢·申泰敬·金容奎·鄭軒時·朴容奭,幼學閔泳復·李萬宰·金思弼·李重五·金文均·李重斗·趙英熙·洪性泰·鄭寅昇·金胤洙·尹相記·韓昌洙·洪承協·洪顯哲·李勉九·趙鍾集,各紙五卷筆五枝墨二丁賜給,其餘知彀官·敎鍊官·別武士旗牌官·寫字官·畫員·奏時官·守僕員役·樂工等,竝依判下施賞。
以陳賀時各差備以下別單,傳于李源逸曰,展敎官兵曹佐郞白時洽·蔡相燮,宣箋官正郞李建昌,展箋官禮曹佐郞嚴錫瓘·韓龍珪,司僕正尹定求,兼內乘李尙濂,內乘梁文煥,捧表裏濟用判官趙明植,主簿元用星,左通禮洪時衡,右通禮李在淳,香官車斗鎭,各兒馬一匹賜給,致詞箋文陪進官副正字李禧龍陞六,贊笏掌儀金載舜,守令待窠首先擬入,東西唱引儀安喆榮·玄景運,竝陞敍,代致詞官兼引儀李時庠,宣箋目官假引儀金章憲,階下典儀崔崙在,正書忠義李熙錫,相當職調用,別軍職李敎獻·韓圭稷·李敎昌·任興準·林百鉉·申奭熙·李鍾健·元禹常·鄭騏澤·李奎性·吳聖模·李奎大·李淸烈·朴準祥·金鴻求·尹泳奎·尹昌根·朴準成,各內下筒箇一部賜給,寫字官金仁棟監牧官首先待窠擬入,其餘寫字官·禁軍員役·樂工等,竝依判下施賞。
傳于李源逸曰,玉印差備李敏和加資,資窮令內府調用,挾侍黃胤明加資,資窮代加,李章鎬,達字擔筒箇差備羅世煥,竝加資,隨駕金在寬·柳載賢·朴漢應,問安朴奎鉉,各內下鹿皮一令賜給,薛里徐相奎·金洛亨,掌務吳秉文·李吉龍,差備李存謙·洪基秊·洪圭夏·鄭台舜·金成根·李慶弼·曺東彬·金漢鼎,竝陞敍,其餘照羅赤等,依判下施賞。
李源逸,以吏曹言啓曰,陽智縣監許呈狀內,矣身親年九耋,素患痰癖之症,種種闖發,萬無離側還官之望云,親病旣如是,則有難强令還任,改差,何如?傳曰,果川縣監朴齊文相換。
又以吏曹言啓曰,忠淸道公州居前都事柳錫圭呈狀內,矣身祖前同知衡魯,今年爲八十歲,而見漏於該道應資老人抄啓中,故考見政案,則其年果爲的實矣,在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
又以吏曹言啓曰,在前頒赦,有別歲抄書入之例,今番〈則〉何以爲之?敢稟。傳曰,書入。
又以吏曹言啓曰,別歲抄書入事,命下矣。永刊仕籍書入乎?敢稟。傳曰,一體書入。
又以禮曹言啓曰,王世子入學,旣已行禮,此係一國莫大之慶,陳賀頒赦之後,設科取人,乃是應行之事,今番慶科,以何科設行,而以何間擇吉乎?敢稟。傳曰,以別試磨鍊,日字,來三月內擇入。
又以禮曹言啓曰,王世子冠禮時,宮官一人,持笏記陞堂檢飭儀節事,草記允下矣,習儀不遠,贊笏宮官,不可不預定,依禮貌官例,令待侍講院書入望單子,東宮受劃下擧行,何如?傳曰,允。
又以禮曹言啓曰,今此王世子入學翌日頒敎陳賀時,諸道所封賀箋中,南兵使徐相岳,以應封官,兼別軍職,各爲封進,柒谷府使李載旭,定平府使柳冀命,咸從府使田世鎭,陽德縣監李允用,雖非應封官,以別軍職封進矣,一體看審捧入,而泰安府使具奭祖,纔已貶罷,所封箋文,依前例不爲封入之意,敢啓。傳曰,知道。
又以禮曹言啓曰,卽接社稷署所報,則明日應製試取時,本署官員,俱爲觀光云矣。依定式,本曹正郞朴寅煥,假官差送,以爲代直後赴試之地,何如?傳曰,允。
又以禮曹言啓曰,卽接宗廟署所報,則明日應製試取時,本署官員,俱爲觀光云矣。依定式,本曹佐郞崔奭奎,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日應製試取時,本殿官員,俱爲觀光云矣。依定式,假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以奎章閣言啓曰,守宮檢校直閣李喬翼,待開門牌招,何如?傳曰,允。
又以伴接官言啓曰,卽者,差備譯官來言,彼船一隻,到泊仁川矣,該船所留彼人中,語學生徒三人,今日酉時量,入來館所云矣。敢啓。傳曰,知道。
又以內醫院都提調·提調意啓曰,陪衛監官李能基,以其婿內醫調用事判下矣,依判下,外醫金漢榮,內醫差下,令該曹口傳付軍職,冠帶常仕,何如?傳曰,允。
又以兵曹言啓曰,今正月十二日大駕詣文廟展拜時,隨駕營門當爲磨鍊矣,何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,武衛營善騎隊一哨,馬軍一哨,步軍三哨,大將率領爲先廂,武衛營馬軍一哨,壯禦營步軍三哨,騎士二番,壯禦大將率領爲後廂,禁軍二番隨駕,別抄軍一哨磨鍊,餘軍留陣,留營,置之。
又以義禁府言啓曰,明日動駕時,本府都事,全數進參,而都事尹濟翼,頒赦文齎去官,下去江原監營,其代,令該曹口傳相換,都事徐相雨·韓龍源,統理機務衙門進,無以推移,假都事二員,亦令該曹,口傳差出,以爲分排擧行之地,何如?傳曰,允。
吏曹口傳政事,禁府都事尹濟翼,司饔奉事成冕鎬,已上相換事承傳。
又以義禁府言啓曰,明日參班儒生應製通方外爲之時,本府都事,皆爲赴擧,只有武都事一員,當直入直,而本府入直公事回公都事及通化門·月覲門·集春門·明光門·靑陽門禁亂都事,無以推移,假都事七員,令該曹口傳差出,以爲分排擧行之地,何如?傳曰,允。
又以義禁府言啓曰,通禮院假引儀鄭根燮拿問嚴勘事,傳旨啓下矣,鄭根燮,係是雜技,依例移送秋曹之意,敢啓。傳曰,分揀放送。
敎中外大小臣僚·耆老·軍民·閑良人等書,王若曰,有元良萬邦以貞,貳邸荏繼體之位,行一物三善皆得,上庠擧讓齒之儀。迺將十行播修,誕告八方同慶。粵稽列朝敎世子之法,蓋有沖齡入太學之規。敎以寬栗剛簡直溫,命汝典於虞冑,倫敍君臣父子長幼,國人觀於周雍。學而時習之,外以修禮內以修樂,在於早諭也,入則有保出則有師。顧儲嗣挺天縱之姿,而溫文播日就之譽。重光重輪重輝重潤,豫建所以久安長治,正道正人正事正言,師敎在於輔身審行。晝講釋孝經之義,守富貴而和民人,春坊頒睿製之詩,洪宇宙而浩天地。拜宗宮而遵禮,過闕則下過廟則趨,著祚階而諏辰,以歲之正以月之令。肆謁聖而用幣,爰就傅而橫經。禮賁飾於服儒,宜自京師而始善,儀觀感於函丈,有如鄕黨之達尊。升堂瞻數仞之高,吾所願則學孔,臨筵論而端之見,人皆可以爲堯,進退周旋中規,儼乎成德之器,學文高明上達,洞然率性之原。孰不圜橋而觀,是乃開卷有益。小子何莫學,是本於修身治平,端使士與居,其事則孝仁禮義。時惟獻太母萬壽,厥孫謀以治,歲亦符寧考九齡,我家禮自有。玆賞一人之有慶,可見衆情之共懽。體乾元而布陽春,和氣擧在,發渙音而作雷雨,沛澤普覃。自本月十一日昧爽以前,除謀反大逆·謀叛,子孫謀殺毆罵祖父母父母,妻妾謀殺夫,奴婢謀殺主,謀故殺人魘魅蠱毒,關係國家綱常,贓汚强竊盜外,雜犯死罪以下,徒流付處,安置充軍,已至配所·未至配所,已發覺·未發覺,已決正未決正,咸宥除之,敢以宥旨前事相告言者,以其罪罪之,在官者各加一資,資窮者代加,於戲,大人繼明,君子錫祚。治莫如行仁修德,軼三古於熙雍,道皆知敬長隆師,囿一世於揖讓。故玆敎示,想宜知悉。大提學閔台鎬製進
壬午正月十一日巽時,上詣仁政殿。王世子入學稱慶陳賀入侍時,都承旨閔泳煥,左承旨金敬均,右承旨尹相萬,左副承旨李容元,右副承旨李源逸,同副承旨洪萬植,假注書朴泳薰·朴台淳,別兼春秋朴斗陽·金炳吉·金定均·尹相翊·金天洙,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植,直閣金文鉉,檢校直閣閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,校理李重德,副修撰林永相,以次侍立。時至,通禮跪啓請外辦。上具遠遊冠·絳紗袍,乘輿出宣化門,藥房提調閔謙鎬,副提調閔泳煥,進前奏曰,侵早勞動,聖體,若何?上曰,一樣矣。仍出協陽門,由肅章門,入仁殿門,詣仁政殿月臺,降輿。泳煥進圭。上執圭陞座。泳煥進前奏曰,百官今當就位,請出標信開作門,何如?上曰,以已下標信擧行可也。引儀引宗親文武百官,入就位。贊儀唱鞠躬四拜·興·平身。宗親文武百官,行四拜禮訖。代致詞官,入就當座前俯伏。贊儀唱跪。宗親文武百官皆跪。萬植出階西向立,稱有敎,還侍立。宣敎官直閣金文鉉宣敎訖。宗親文武百官,行四拜禮。贊儀唱跪·搢笏三叩頭。宗親文武百官,皆跪搢笏三叩頭。贊儀唱山呼。宗親文武百官,拱手加額曰千歲。山呼曰千歲。再山呼曰千千歲。贊儀唱出笏·俯伏·興平身。宗親文武百官,出笏行四拜禮。展箋官,對擧箋案,入置於座前。宣箋目官,宣箋目訖,還置於案。贊儀唱跪。宗親文武百官皆跪。宣箋官宣箋訖。贊儀唱平身。宗親文武百官平身。典儀跪啓,禮物請付攸司。宗親文武百官行四拜禮,皆跪。代致詞官致詞訖。承文院官捧致詞函。禮曹正郞捧箋文函。濟用監官捧禮物函,以次跪進。領敦寧洪淳穆,以次受之,以授大王大妃殿尙傳。尙傳以次跪受。宗親文武百官行四拜禮。王大妃殿中宮殿行禮,如上儀訖。通禮跪啓禮畢。領敦寧洪淳穆,奉朝賀姜㳣,領府事韓啓源,領議政李最應,左議政金炳國,以次進前。淳穆曰,上春吉辰,世子宮入學懿典順成,迺於其翌,殿下臨殿受賀,盛大洪福,實有周文王之無憂矣,風日淸美,聖體,若何?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮昨日行禮,勞動旣多,氣度安寧乎?上曰,平順矣。淳穆曰,臣等竊瞷,睿智天縱,登降拜跪之節,儼然儀範,自中規度,橋門觀聽者,歡聲如雷,咸頌無疆磐石之宗,猗歟盛哉?蓋元良齒學之禮,自周大備,而列聖朝作爲家法,舍菜而慕聖賢,奠篚而尊師道,爲其蒙養以正,藹然觀感,善端之所發見也,率身遇物,提撕敎誨,固已惓惓於聖衷,而況今加冠之吉期在邇,待以成長之事,其所開導進修,尤不容少忽,日接賓僚,講讀課程,罔或間斷,充養粹美之姿,而林下宿德,方在凝竚,彌勤敦召,俾登冑筵,以正言正事,薰陶德性,浸漬涵泳,日月就將,則是作聖根基,肇自於幼習之時也,賈誼有言,選左右早諭敎最急,敎得而左右正則太子正矣,太子正而天下定矣,誠萬世之至論,而臣等悠悠祈祝,亦惟於此,伏願澄省焉。上曰,東宮已行入學之禮,甚庸嘉悅,所陳果切實於敎導,當體念矣。最應曰,今番廟宮展謁時別單中,以臣師銜,伏蒙鞍具馬面給之恩典,罔功濫賞,私分滋悚,臣方擬陳箚,仰請還收,而適得方寸之地,敢此冒達,特下還收處分,千萬顒祝。上曰,勿辭,安心領受。出擧條最應曰,屢蒙恩典,極涉惶悚矣。上曰,當此慶會之荐臻,有何頻繁之辭乎?最應曰,右相脚氣未差,不得參班,極爲悵悚云矣。炳國曰,値玆慶會,天閑逸步,法鞞而面給之,榮寵之極,固當乘謝,而以臣之猥忝傅銜,荐被濫賞,慙切罔功,不得祗受,亟令收還,千萬顒祝。上曰,勿辭,安心領受。出擧條行兵曹判書趙寧夏,進前奏曰,明日文廟展拜及春塘臺親臨應製時,別雲劍與兵摠府侍衛仍用,何如?上曰,依爲之。仍命大臣先退,上降座釋圭。泳煥受圭。通禮跪啓請乘輿。上乘輿,由仁政門·肅章門,入協陽門。行兵曹判書趙寧夏跪稟放仗。相萬請出標信解嚴。上入宣化門還內。諸臣以次退出。
上在昌德宮。停常參·經筵。
大駕詣文廟,入幕次後,統理機務衙門·藥房·內閣·政院·玉堂口傳問安。答曰,知道。展拜還入幕次〈後〉,傳曰,問安勿爲之事,下敎。藥房提調臣閔謙鎬,副提調臣閔泳煥啓曰,春邸入學,慶忭曷極?臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
尹相萬,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
尹相萬啓曰,司僕寺內乘來言,捲簾毛帳,取稟。傳曰,捲三面,毛帳爲之。
李源逸啓曰,大司憲·執義·掌令二員,持平二員未差,監察茶時之意,敢啓。傳曰,知道。
閔泳煥啓曰,右副承旨權膺善,同副承旨金演壽,今日不爲仕進,竝卽牌招,何如?傳曰,允。
尹相萬啓曰,卽者武衛營郞廳來言,今日動駕時,別侍衛不可不備,而大將李景夏,先廂隨駕,不得擧行。何以爲之?敢稟。傳曰,侍衛堂上將官擧行。
傳于尹相萬曰,侍衛軍兵毛具,從便爲之。
有政。吏批,判書李鎬俊進,參判李正魯進,參議閔昌植牌不進,右副承旨權膺善進。以趙冕鎬爲同敦,鄭箕錫爲敦寧都正,閔泳緯爲知經筵,韓章錫爲兼輔德,金定均爲司書,趙益元爲康津縣監。知宗正卿李載冕今加輔國,左贊成宋近洙,行兵曹判書趙寧夏,判敦寧閔台鎬,已上今加崇祿,工曹判書鄭範朝今加正憲,贊善宋秉璿,前輔德徐正淳,大司成吳益泳,前承旨洪萬植,前參議閔昌植,已上今加嘉善,進善金洛鉉,司書金文鉉,已上今加通政,別軍職李敎昌今加嘉義,申奭熙今加嘉善,任興準今加嘉義,朔寧郡守李章赫今加正憲,已上加資事,承傳。前同知柳衡魯金加嘉義,假監役宋在璟今招通政,已上朝官年八十依法典加資。
兵批,行判書趙寧夏病,參判李漢永政事進,參議李冕雨病,參知申泰寬病,同副承旨金演壽。護軍洪萬植·申奭熙·閔昌植·徐正淳,副護軍金文鉉·金洛鉉·宋在璟,副司果朴性陽·李象秀·李敏五,副司勇金若愼·鄭匡浩,以上竝單付。
吏批,再政。趙性鶴爲司成。判宗正卿單李載冕。陽智縣監許,果川縣監朴齊文,已上相換事,承傳。
權膺善啓曰,臣以大王大妃殿·王大妃殿問安進去下直之意,敢啓。傳曰,知道。
閔泳煥啓曰,吏曹郞廳來言,大臣置處,政事,取稟。傳曰,當日爲之。
傳于閔泳煥曰,左贊成宋近洙拜相。
閔泳煥啓曰,左贊成宋近洙拜相事,命下矣。今日政下批,何如?傳曰,允。
傳于金演壽曰,在昔聖祖盛際,卿之先祖先正,接道德之源,任世敎之責,匡輔承弼,托以魚水密勿之契,其崇德廣業,照耀史乘,予小子亦當稔聞而欽服矣。今玆爰立之在於卿,意豈徒然哉?卿以卿祖之孫,家庭詩禮,已多濡染,歷試內外,績庸茂著,屹然有古家之範長者之風,朝野之想望久切,於是乎匪夢匪卜而吾之相定矣。予誠充然有得,喜而不寐,須勿規規乎備例之讓,卽起膺命,副此至意事,遣史官傳諭于右議政。
傳于金演壽曰,東璧與入直外,玉堂竝許遞,今日政差出。
金演壽啓曰,吏曹郞廳來言,政事當日爲之事,命下,而判書李鎬俊,參判李正魯,參議李容元,俱以病不來,不得開政云。竝卽牌招,何如?傳曰,允。
又啓曰,吏曹參議李容元,疏批已下,卽爲牌招,何如?傳曰,允。
金演壽,以吏曹言啓曰,左議政金炳國勉副事,命下矣。當爲置處,而本曹時無相當窠,依例送西之意,敢啓。傳曰,知道。
又以吏曹言啓曰,果川縣監朴齊文,陽智縣監相換事,命下矣。以前任振威縣令,陽城縣監,方在解由未出中。何以爲之?敢稟。傳曰,勿拘。
有政。吏批,判書李鎬俊進,參判李正魯牌招不進,參議李容元牌招不進,右副承旨權膺善進。啓曰,咸興府判官,今當差出,而本府以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。
以李晈淵·柳冕鎬爲校理,梁相器爲副校理,朴衡東·張錫祚爲修撰,兪致一爲副修撰,閔台鎬爲左贊成,姜瑋爲假監役,洪岐周爲咸興判官。左議〈政〉單徐堂輔,右議政單宋近洙,今超大匡拜相事,傳敎。行贊善單宋秉璿,朔寧郡守李章赫今加崇政,高陽郡守高醺今加嘉義,已上加資事,承傳。
權膺善,以兵批言啓曰,左議政金炳國勉副送西事,命下矣。當爲隨品置處,而領中樞一窠,判中樞二窠,他大臣及輔國,俱爲見帶,依例從座目,判中樞申櫶降付知中樞,其代下批,而知中樞時無見窠,依例作闕下批之意,敢啓。傳曰,知道。
兵批,行判書趙寧夏病,參判李漢永政事進,參議李冕雨病,參知申泰寬病,同副承旨金演壽進。判府事單金炳國,知事單申櫶,同知加設單申奭熙,大護軍洪祐昌,副護軍李奎會,副司直李重德·朴齊斌·李國應,副司果李基東·金命基·金復性,知事作闕單洪祐昌,以上竝單付。
吏批,再政。世子傅右議政宋近洙,愼載祐爲奉常正,洪承五爲淳昌郡守,世子貳師單閔台鎬。
金演壽,以議政府言啓曰,道臣行部之積久廢擱,固可悶,而昨秋穡事,旣未均稔,窮春供億,亦所當念。諸道巡審竝停止,北道陵寢,畿內陵園奉審,依近例令秩高守令替行事,知委,何如?傳曰,允。
又以奎章閣言啓曰,大駕今已還宮,守宮檢校直閣李喬翼,依定式減下,何如?傳曰,允。
又以侍講院言啓曰,新除授兼輔德韓章錫,卽爲牌招察任,何如?傳曰,允。
兵曹,來三月初七日中宮殿疹候平復慶科別試武科初試時規矩,鐵箭三矢一百十步,片箭三矢一百三十步,一巡二中,二技取一技落點。
權膺善,以統理機務衙門言啓曰,卽見盛京禮部咨文一道,則本年春季統巡著派前往事也。回咨按例撰出,付撥下送灣府,傳給鳳城,傳致盛京之地,何如?傳曰,允。
又以統理機務衙門言啓曰,諸道及壯禦營屬鎭春操行否,竝請稟處矣。詰戒大政也,而課歲廢擱,揆以綢繆之義,甚涉疎虞。然第春務政殷,大比在邇,此時徵調,勢有相礙。八道·四都水陸諸操巡歷巡點,竝姑停止,官鎭門聚點堤堰處移役,着意擧行,俾責實效之意,分付,何如?傳曰,允。
又以統理機務衙門言啓曰,楊根郡守李祖淵,本衙門主事還差,何如?傳曰,允。
又以伴接官言啓曰,卽者差備譯官來言,仁川船上所留彼人中艦長一人,隨員六人,海軍二十四名,今日戌時量,入來館所云矣,敢啓。傳曰,知道。
又以兵曹言啓曰,訓鍊院能麽兒郞廳鄭匡浩,病難供職,呈狀〈乞遞〉,改差,何曰?傳曰,允。
又以壯禦營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以壯禦營〈言〉啓曰,謹依下敎,侍衛軍兵等處,乾犒饋分給之意,敢啓。傳曰,知道。
領敦寧洪淳穆箚曰,伏以,今此春宮邸下齒學之禮,乃曠世一有之大慶也。其在舞蹈愛戴之情,疇不願獲覩盛儀,而苟非應參之人,毋敢擬議於此,匪意寵旨,許以隨入,龍光遍身,與有榮焉。忽伏奉傳敎下者,謂臣以猥忝保護之任,特紆上賞,天閑逸步,法鞴而面給,此何等殊典乎?聖念雖出於覃恩,微忱蔑效於紀勩。賞之不僭,古有明訓,恐非嚬笑之可愛也。圉人牽臨,秪宜乘謝之不暇,而寧敢罔功濫叨,晏若固有乎?玆庸短牘控籲。惟聖明,俯垂諒察,亟令收還,俾安微分,千萬幸甚。取進止。答曰,省箚具悉卿〈懇〉。卿其勿辭,安心領受。仍傳于金演壽曰,此批答,遣史官傳諭。
領議政李最應箚曰,伏以,新元泰回,吉慶咸湊,我王世子邸下,德儀天成,溫文日就,臨幸首先之地,賁飾齒學之禮,秪謁先聖,仍就外傅,祼獻拜頫,中於節度,乞言合語,存乎師道,環橋觀聽,億萬以計者,莫不延頸而謳歌,攢手而頌祝,斯慶之休,莫大之慶也。臣於是適忝周師之職,猥從魯泮之戾,躬覩盛擧,尤不勝蹈舞之忱。時我聖上,克推喜〈悅〉之意,廣施賞賚之典,臣以官名混於侍講院別單,特賜以法鞴天駟而優寵之,其慶則罕,其恩則隆。臣固欽仰焉,懽忭焉,繼又與榮焉。何敢不卽日乘謝,而旣無可紀之勩,冒承非分之頒,恐欠聖王愛嚬之政,亦非人臣重辭受之義。用玆惶愧,仰瀆崇嚴。乞卽收還,俾安微私,千萬幸甚。取進止。答曰,省箚具悉卿懇。卿其勿辭,安心領受。仍傳于金演壽曰,此批答,遣史官傳諭。
左議政金炳國疏曰,伏以,天休滋至,邦簶靈長,惟我東宮邸下,禮薦先聖,學就外傅,臨講問難,睿音中律,太平萬歲,自今伊始,環東土含齒戴髮,擧莫不欣忭攢祝之至。仍伏念臣,病無以陳就,才不敢承弼,前後章奏,旣屢瀆而不一瀆,庶幾聖明之所俯燭,同朝之所共知也。其宜去不宜蹲之狀,豈或拖到于今?而第臣見叨,卽古傅其德之銜,値千一罕有之會,覩萬億無疆之休,榮實與有,他不遑顧,周旋於環橋觀聽之列,趨走於呼崇舞蹈之班,愛戴之忱,有倍餘人。且今吉慶咸湊,跛躄皆起,何敢以區區之私,致煩聰聽,而臣之冒據匪據,誠支離矣。間或暫解,亦不過若干月,而其以不衷之服,居于具瞻之地,迄無虛歲。歷考中書故事,連九年爲時相者,果幾箇人,亦何人乎哉?縱使臣,無疾且健,優能驅策,國之重任,非一人所可久專。況此病入骨髓,身半不遂者,乍缷旋叨,一往虛縻,則臣之內愧,人之背笑,姑不暇計,寧不苟且於莫尊之朝廷,有欠於核實之王政乎?此臣所以公而惶懼,私而悶隘,耿然一念,如縛求解,其亟而不宜徐者也。宋臣歐陽修之言曰,爲人臣者,不待廢肢體然後辭官,但其心志已衰,筋力難强,則義當卽止。如臣者,非第已衰而難强,其肢體之廢,亦有年所,而猶不知止,則必將覆餗焉乃已。臣若只懷嚴畏,不卽丐免,是自阻於仁覆之下也。玆敢冒悚陳私,仰干洪造。伏望聖慈,察臣之情,憐臣之疾,將臣議政機務之任,亟賜鐫改,俾政本不作病坊,機府無至瘝曠,不勝大願,而繼有所呼籲者。臣之所帶南殿提擧,爲任莫愼莫重,而緣臣沈疴,奉審修改之節,一未進參,不直爲常所悚懼,敬謹之地,亦不敢臣獨久冒,竝蒙體諒,又切顒祝。臣無任云云。答曰,省疏具悉卿懇。非意巽牘,何爲而至也?民國事賴卿擔做,彌綸經濟,尙矣無論,今邦慶稠疊,帀域均懽,以卿體國之誠,何可言去於此時乎?又況傅其德之任乎?然而旣以愼節,辭懇如是,則許久相持,反非禮敬之道。故議政之銜,不得已姑爲勉副,卿其體予至意,勿以釋負爲言,時以猷謨告予,使民國有賴焉。仍傳于金演壽曰,此批答,遣史官傳諭。
吏曹參議李容元疏曰,伏以,邦休滋至,盛典秩擧,王世子邸下,屈貳極之尊,執諸生之禮,揀日函筵,躬叩經訓,此蓋六十年復覩,所以萬億人觀聽。猗歟我殿下,思樂戾止,又在是後,固邦本於敎冑,闡治道於尊聖,膠序增輝,冠帶胥忭。仍伏念臣,靡有線補,忝叨邇綴,縱幸休明之値躬,益慙朽散之判䐉。千萬不自意,忽奉恩命,侈臣銓銜,繼有召牌,促臣赴政,臣猝乍淵谷,莫省自措。我朝命官,最愼選部,門力才識,相爲經緯,未必皆顔嗔謝笑,而要之極一代之望耳。夫權衡人物,升黜百僚,尙書爲司政之源,而今臣所縻,卽不過郞中官也。宜若無所輕重焉,典領尤要,視爲士大夫津筏,良以激揚所發,由乎下佐,名行攸勸,爲玆峻簡,其非容易與人也㫼矣。臣拔迹蔭塗,迂拙成習,聲施不足以範人,鑑別不足以辨流,見聞紀略,又無以諳練朝事,而乃使之周還長貳之間,得以與聞銓綜,不迹甚舛乎?而況中批,非恒數也。雖使先輩達識當之,猶且循墻而不居,臣以何人,敢安承當,招難解之惑,速不衷之譏,遂玷于上天之高明也?揆分量涯,有辭而已。玆控祈懇,仰瀆崇嚴。伏願聖慈,察臣非飾,諒臣難冒,亟褫臣吏曹參議之任,以爲重名器而安微分焉。臣無任云云。省疏具悉。爾其勿辭察職。
副校理兪鎭奎疏曰,伏以,臣於數昨,伏奉玉署除旨,天牌儼臨,適値大庭之賀禮,張皇出肅,仍直禁廬,而今校理臣李重德,於臣爲妹壻矣。臣所帶兼銜,揆以格例,當有應避之嫌。故玆敢短章陳籲,仰瀆崇嚴。伏乞聖明,俯垂鑑諒,卽令選部,遞改臣兼銜,俾公格存焉,私分安焉云云。省疏具悉。疏辭下該曹稟處。
今正月十二日,大駕詣文廟展拜,仍詣春塘臺,參班儒生應製,通方外試取入侍時,都承旨閔泳煥,左承旨金敬均,右承旨尹相萬,左副承旨李源逸,右副承旨權膺善,同副承旨金演壽,假注書朴泳薰·朴台淳,別兼春秋朴斗陽·金炳吉·金定均·尹相翊·金天洙,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植,檢校直閣閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,副校理兪鎭奎,副修撰林永相,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調閔謙鎬,副提調閔泳煥,進前奏曰,侵早勞動,聖體,若何?上曰,一樣矣。仍出協陽門外。通禮跪啓請降輿乘輦,上降輿乘輦,由建陽門·銅龍門,出宣仁門外,進發至香橋碑閣前。通禮跪啓請降輦乘輿,上降輦乘輿,至降輿所。通禮跪啓請降輿,上降輿入幕次。展拜時至,通禮跪啓請出次,上改具冕服以出。通禮前導,至東神門外。通禮跪啓請執圭,泳煥進圭,上執圭,詣版位。贊儀唱鞠躬四拜·興·平身,上行四拜禮訖,自西挾門入殿內,奉審後下階。領敦寧洪淳穆,領府事韓啓源,領議政李最應,左議政金炳國,進前奏曰,春氣晴暄,勞動旣多,聖體,若何?上曰,一樣矣。淳穆曰,今日之行此禮,甚是盛擧矣。上曰,東宮入學順成,予心慕聖,有不得不然者也。仍傳曰,遣左承旨,啓聖祠看審以來。上詣東西廡碑閣周覽後,步詣明倫堂·丕闡堂,還入幕次後,問安勿爲之事,下敎。少頃,通禮跪啓請外辦。上改具翼善冠·衮龍袍出次。通禮跪啓請乘輿,上乘輿,入集春門,詣春塘臺。通禮跪啓請降輿乘座,上降輿陞座。傳曰,隨駕侍衛與排立軍兵,令各其營乾犒饋。泳煥進前奏曰,儒生入場時,出標信開布城,何如?上曰,以已下標信擧行,可也。泳煥曰,四館所官員,趁不待令,以致入門單子呈徹之遲滯,揆以擧行,萬萬駭然。當該官員,所當重勘,而本院請推之外,無他可施之罰。何以爲之乎?上曰,特爲安徐,可也。出擧條泳煥曰,差備忠義衛擧行稽忽,令攸司從重科治,何如?上曰,此後更勿如是之意,各別申飭,可也。出擧條泳煥讀奏入門單子訖。仍奏曰,從陞中有試官蒙點人,使之一體行禮乎?上可之。讀券官判敦寧閔台鎬,行上護軍李源命,行護軍金永穆,對讀官行副護軍李起鎬·趙昌夏,副司果朴斗陽·金定均,行四拜禮訖,以次入就位。上命試官進前。台鎬等進前。命書賦題曰,圜橋門而觀聽者蓋億萬計,限申時。台鎬等跪書讀奏訖。上曰,科儒夥數,五處懸題,可也。各處懸題訖。上入幕次。少頃,泳煥,以司謁入稟曰,先張已入,呈券儒生,使之出送,何如?上曰,唯。泳煥,又以司謁入稟曰,收券已多,考試,何如?上曰,唯。仍傳曰,賓客別雲劍·兵摠府堂上·堂上閣臣·春坊·入侍承旨·堂上對讀官,竝讀券官加差下,堂下閣臣·春坊·入直玉堂,竝對讀官加差下,使之分考。宣傳官跪稟懸燈。少頃,上出次。泳煥,以司謁稟曰,取幾人乎?上曰,取百人。又稟科次。上曰,更漏已深,便殿待令。傳曰,還宮當自內爲之矣,該房知悉。通禮跪啓禮畢。科次入侍時,上御興福軒,諸臣以次進伏訖。上命試官進前。台鎬進前奏曰,書等何以爲之乎?上曰,三張書正三下,十八張書草三下,其餘皆書次上。台鎬書等訖。定均讀奏第一張三句。上命止之。上曰,都承旨坼封內。泳煥坼封內讀奏。上曰,承旨輪回讀奏。敬均·相萬·源逸,輪回讀奏訖。台鎬曰,前後申飭,何等截嚴,而又此有疊呈之擧,士習極爲駭然。原榜目拔去,該儒生嚴勘,何如?上曰,特爲安徐,各別申飭四館所,可也。仍敎曰,入格中有七十五歲儒生,特付進士榜末,以示廣慶之意。又命書傳敎曰,參班儒生應製賦居首三下一幼學李瑞永,三下二幼學洪瀅周,三下三幼學申政均,竝直赴殿試。之次,草三下幼學朴永弼·張龍三·李暎儀·柳浩養·許兟·閔泳壽·具龍會·李德培,竝付之進士榜末。之次草三下幼學辛東晩等十人,竝直赴會試。之次次上幼學徐光祜等十四人,竝給二分。之次次上幼學安駿植等十五人,竝給一分。之次次上幼學韓用稷等二十人,竝付之監試初試榜末。之次次上生員金信榮等三十人,各奎章全韻一件賜給。又命書傳敎曰,入格儒生,明日待令。上命試官先退,仍命史官就座,又命退。諸臣以次退出。
上在昌德宮。停常參·經筵。
金演壽啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,吏曹郞廳來言,大臣置處,政事,取稟。傳曰,當日爲之。
傳于金演壽曰,冠禮時主人興寅君單付啓下。
傳于金演壽曰,左議政徐堂輔,陞拜領議政,右議政宋近洙,陞拜左議政。
金演壽啓曰,左議政徐堂輔,陞拜領議政,右議政宋近洙,陞拜左議政事,命下矣。今日政下批,何如?傳曰,允。
傳于金演壽曰,自卿甌卜,察于朝著,聽於輿論,則咸曰卿之相職,尙云晩矣,其望實之隆,尤有可驗。顧紀綱日頹,竊發橫行,財用日絀,民生困瘁,駸駸然莫之收拾,皆予否德所致,而亦卿之所知也。苟欲弭輸載之憂,究作楫之用,則直前擔夯,惟在於卿。卿莫曰寡躬之不足有爲,時事之不可挽回,夾贊交修,弘濟艱業,振肅頹綱,而拯保瘁民。豈非卿展布厥蘊,而予小子垂拱仰成之會也?玆遣珥筆之臣,荐敷側席之誠,卿其欽承,卽圖幡然事,遣史官更爲傳諭于右議政。
傳于金演壽曰,戶·禮換房。
傳于金演壽曰,入格儒生入侍。
傳于金演壽曰,左副賓客有闕之代,前望單子入之。
賓客前望單子入之,左副賓客金炳始落點。
傳于金演壽曰,吏曹參議有闕之代,前望單子入之。
金演壽,以弘文館言啓曰,新除授校理柳冕鎬,副校理梁相器,修撰張錫祚,副修撰兪致一,竝卽牌招察任,何如?傳曰,允。
又以弘文館言啓曰,新除授校理李晙淵,時在忠淸道木川地,修撰朴衡東,時在淸州地,經筵入番事緊,請竝斯速乘馹上來事,下諭。傳曰,竝許遞。
輔德前望單子入之,李容元落點。
金演壽,以吏曹言啓曰,領敦寧府事洪淳穆勉副事,命下矣。依例送西之意,敢啓。傳曰,知道。
又以吏曹言啓曰,繕工監假監役官姜瑋,以其身病,呈狀乞遞,改差,何如?傳曰,允。
又以吏曹言啓曰,黃海道海州居幼學姜順之呈狀內,矣身父前僉知明欽,今年爲九十歲,而見漏於本道朝官秩,未蒙恩資事來訴,故考見官案,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又以兵曹言啓曰,領敦寧府事洪淳穆勉副送西事,命下矣。領中樞韓啓源,依例從座目判中樞降付,其代下批,而輔國判中樞李宜翼,知中樞降付,知中樞時無見窠,作闕下批之意,敢啓。傳曰,知道。
有政。吏批,判書李鎬俊,參判李正魯進,參議未差,同副承旨金演壽進。啓曰,判書李鎬俊,病不來,參議未差,小臣獨政未安,何以爲之?敢稟。傳曰,仍爲之。以朴泳敎爲校理,洪鍾協爲修撰,朴性陽爲造紙別提。領議政李最應勉副事,傳敎。領敦寧洪淳穆勉副事,傳敎。領議政單徐堂輔,左議政單宋近洙,領敦寧單李最應,世子師單徐堂輔,主事單李祖淵還差下。
兵批,行判書趙寧夏病,參判李漢永入直進,參議李冕雨病,參知申泰寬病,右副承旨權膺善進。以鄭錫禧爲南固別將。領府事單洪淳穆,判府事單韓啓源,知事單李宜翼,大護軍李應憲,〈副〉護軍姜明欽,副司直李晙淵,副司果朴衡東,副司勇方時榮·李寅恒,以上竝單付。知事作闕單李應憲。
吏批,再政。以李象秀爲瓦署別提,沈宜平爲假監役。前僉知姜明欽今加嘉善,朝官年九十依定式加資。
金演壽,以禮曹言啓曰,以王世子入學慶科,取稟草記,傳曰,以別試磨鍊,日字來三月內擇入事,批下矣。依近例咸聚京中,分三所,初場賦表,終場策問,除講經試取,科名以王世子入學慶科別試稱號,而初試額數,多寡不同,今番則取幾人乎?敢稟。傳曰,取千人。
又以禮曹言啓曰,王世子入學慶科別試文武科吉日,令日官韓應翼推擇,則初試來三月十八日,殿試四月初三日,放榜同月十八日午時爲吉云。以此日時,知委擧行,何如?傳曰,允。
又以禮曹言啓曰,王世子冠禮後朝謁禮時,大殿殿座處所及王世子出入門路,以何殿何門磨鍊乎?敢稟。傳曰,處所以重熙堂爲之。
又以禮曹言啓曰,今正月二十日王世子冠禮後,朝謁于大王大妃殿·王大妃殿·中宮殿時,行禮儀註,直爲書入各殿之意,敢啓。傳曰,知道。
又以侍講院言啓曰,今二十日王世子冠禮時,宮官事體,異於朝班,陪從陞降,事例當然,而取見禮曹儀註,則無宮官陞堂入參之節矣。臣等俱以邇列,幸値盛禮,若不得隨例陪從,則非但情禮之抑鬱,且考本院謄錄,己卯年,有宮官全數及翊衛二員佩劍,竝陞堂之例。當此盛禮之時,此一款尤合遵用。一依己卯年例爲之,何如?傳曰,允。
又以侍講院言啓曰,新除授輔德李容元,卽爲牌招察任,何如?傳曰,允。
又以兵曹言啓曰,訓鍊院能磨兒郞廳李寅恒,病難供職,呈狀乞遞,改差,何如?傳曰,允。
兵曹,來二月二十五日,大王大妃殿冠禮周甲慶科庭試武科初試規矩,鐵箭三矢一百二十步,片箭三矢一百三十步,一巡二中,騎芻一次三中,柳葉箭五矢一百二十步一巡三中,講書粗以上取三技落點。
領議政李最應疏曰,伏以,臣於前秋,積誠屢懇,特蒙欲生之愛,獲解不衷之服,仰感洪造,俯調沈疴,庶幾乎優遊卒歲,曾未幾月日,復承甌卜之命,才旣已試而蔑效,病又益痼而難强,以公以私,俱不可堪,猶此全棄廉隅,從他笑罵,而冒沒出膺者,只以臣所處之地,身不自有,惟上命是奉,且値游慶,連擧賀儀,適臣見銜周官之師,伏遇我春宮邸下齒學之會,從邁於魯泮,觀德於漢橋,陪班衿紳,擧欣欣然相告。矧臣忭祝之情,尤萬萬有倍,顧何敢以區區之丐,仰煩於此時?今則縟儀已行於臨廱,微誠亦伸於呼嵩,臣始可以言去矣。臣本下愚,濫入中書,間或乍缷而旋授,前後九載,績用無成,只是誤國也孤恩也。姑幸免嶺海之譴罰,此莫非天地之覆幬。臣所感激欲報,惟當趨走爲恭,而自昨年以來,大耋之嗟,萬念灰冷,貞疾之外,百祟日侵,凡諸民國機事,不但糊塗,至於班綴董率,若將顚仆,初無毫末圖報之可稱,竝與筋力奔走而不能。臣之重叨三事,纔過朔數,而淹淹危形,較劇於數朔前,其瘝也一日可悶,其遞也一日爲急。玆將疾痛之呼,仰干仁愛之下。伏願聖慈,俯垂諒燭,亟遞臣元輔之任,改卜他望實之賢,俾國事幸而賤分安焉,臣不勝至祝。臣無任云云。答曰,省疏具悉卿懇。昨日勉副左揆也,悵然如有失,卿疏復至,誠惝怳莫知爲計矣。卿之處地,肺腑而股肱也,寧忍言去於此時乎?目下事計之板蕩岌嶪,卿已念之切而憂之深矣。且邦慶稠荐,歡欣之情,當倍餘人。卿何以辭予,予何以捨卿乎?究諸事理,萬萬無有是爾。然卿之一遞苦心,亦不可孤,議政之任,不得已今姑勉副。以卿斷斷之忱,自當無間於時任·原任,日陳謨猷,補予不逮。仍傳于金演壽曰,此批答,遣史官傳諭。
領敦寧洪淳穆箚曰,伏以,臣衰邁年增,昏耗日甚,其於奉遵官守,做一事不得,而尙有所帶諸職,無往非綦重也。第其典護璿牒,在乎敦府,虔潔罇罍,在乎泰社,以至軍監之饋餉,武庫之鍛礪,責之敬也,務之緊焉。苟或管檢有稽,署判有違,止竟自速僨誤,廢事乃已,夫豈細故也哉?顧臣精力與識慮,實無以左右方圓,沛然勿滯,則一任其瘝溺,捱延歲月,固是中心如結,夙宵未能遑寧者也。玆敢冒控微懇。惟聖明,俯垂諒察,將臣本兼諸務,竝令鐫解,俾安私分,不勝大願。取進止。答曰,省箚具悉卿懇。所辭諸務,何可竝解?敦寧之銜,今姑勉副,卿其諒之。仍傳于金演壽曰,此批答,遣史官傳諭。
判府事金炳國箚曰,伏以,臣猥陳至懇,獲缷重務,感戴洪造,與天同大。臣於東宮邸下入學時,忝在陪從之列,特蒙許入之異數,躬覩盛典,龍光遍體,今伏見書啓下者,又被匪頒之恩,非直賞有攸濫。上駟法鞍,卽朝家不恒施之殊錫,而五六日內,臣之連紆隆旨,凡三矣。揆諸弊袴待功之義,顧何如也?慶會與榮,雖欲承領,勞無可紀,冞切慙惶,謹此具牘奏知。伏望聖慈,收還成命,俾安辭受之分焉。取進止。答曰,省箚具悉卿懇。卿其勿辭,安心領受。仍傳于金演壽曰,此批答,遣史官傳諭。
判宗正卿府事李載冕疏曰,伏以,天休滋至,邦籙靈長,惟我東宮邸下,緝熙日將,齒讓禮成,八域含生,蹈舞於歡聲協氣之中。猗歟盛哉。頌祝曷極?仍伏念臣,猥忝賓僚之銜,周旋陪從之列,獲瞻執篚升降之節,欣覩圜橋觀聽之儀,榮耀遍身,慶忭倍品。迺於別單判下,加臣輔國,臣聞命震懍,誠不省措躬之所。臣之前後驟躐,罔非踰濫。以臣處地,不敢效外廷衿紳崇飾辭巽之美,而若未獲準,則冒沒承膺,實非臣貪戀而然也,卽出於趨走爲恭之分義也。今此資格,尤爲亢極,品同三公,位截群僚。噫,乘高則顚,器盈則溢,亦理之常也,乘而又乘,盈而又盈,則其顚其溢,亦復何如?而以我殿下愛欲生之盛德,豈不念及於曲爲臣地哉?玆敢忙暴衷赤,言不以文。伏乞聖明,亟賜收還,以重爵賞,以安微分焉。臣無任云云。答曰,省疏具悉。卿其勿辭行公。
行護軍洪萬植疏曰,伏以,新元諏吉,春宮邸下,行齒學盛典,迺於其翌,親臨法殿,受群臣賀,禮擧一日,歡動八方,凡係含生之倫,延頸舞蹈,曷任攢頌之至?臣於是際,獲忝邇列,周旋於尺天有喜,齊呼於大庭獻祝,榮已極矣。勞何有焉?不意特旨,謂臣以該房,陞授嘉善階。臣奉誥踧踖,歷屢日而轉益震越也。臣聞賞以懋庸,名以彰行,賞乖其庸,則忠實之效廢,名浮于行,則瀆冒之弊興,惟賞與名,視人賢否,厲世磨鈍,輕重係焉,乃以卿月峻秩,遽畀於如臣無似,直濫且褻耳。臣之策名〈以〉來十有七載,雨露之澤,無遺肖翹,陶甄之化,亦及苦窳,華要而揚之,字牧而試之,從下大夫後者,無往非遭逢明時,過蒙洪造,而苟論詢考事言,章明善能,都蔑絲毫裨補,因此曠慶,謬施車服,不若嚬笑之愛,其於廢忠實而興瀆冒何哉?臣家邇來門闌盈盛,老父之常所兢畏,凜如淵水。臣今猥荷寵命,橫金乘軺,進步宰列,雖是感極洪渥,不衷之服,有濫之竽,以榮爲懼,反非務悅親志。此臣所以冒昧逡巡,不敢自有者也。參倚已熟,承當無望。玆庸暴實衷懇,仰瀆崇嚴。伏乞聖慈,諒臣言之匪出飾讓,念卿秩之不宜輕施,亟收臣新授資級,俾公器重而私分安,不勝幸甚。臣無任云云。答曰,省疏具悉。卿其勿辭行公。
行大司成吳益泳疏曰,伏以,天人丕應,日月協吉,我王世子邸下,誕擧釋奠之禮,親行讓齒之儀,橋門環億萬之觀,樂府登四重之歌,歡聲喜氣,洋溢宇宙,此誠我東方無疆之休。臣於是時,猥忝泮銜,周旋於奉璋之列,趨走於鼓篋之間,獲覩盛儀,龍光被體,與事爲榮,無勩可紀。卽伏見書啓下者,恩旨誕宣,進臣以嘉善之階,臣誠惝怳震越,莫省所以自措也。夫爵賞大柄也,名器重典也,一或踰濫,所關非細。以臣今所蒙被者言之,罔功而媒寵,不可謂不踰矣,匪才而冥升,不可謂不濫矣。且貳卿,古所稱小宰,而周官中大夫之秩也。苟非德望足以贊弘化,謨猷足以宰成務,莫宜居之,豈可以如臣無似,濫竽於其間哉?臣前後歷揚,尙切兢懼,早年頂玉,涯分已濫,黑頭腰金,夢想豈到?固知我殿下,擧此罕有之典,凡屬儀文,靡不用極,至欲寸勞之必酬,有此謬恩之覃及,顧臣才能,苟或一分可堪,敢不竭蹶趨承,仰體曠慶之聖意,而其奈軒駟之高,非鶴可乘,泰山之重,非蚊可負。若不自量度,徒恃寵靈,揚揚出膺,臣身狼狽,固不足恤,其於廉防何,公議何?不待參倚,決難承當。玆敢披瀝衷素,仰瀆崇嚴。伏乞聖明,念爵賞之不可濫授,察臣言之匪出飾讓,將臣新授資級,亟命收還,俾公器無玷,私分獲安,千萬幸甚。臣無任云云。答曰,省疏具悉。卿其勿辭行公。
壬午正月十三日申時,上御熙政堂。入格儒生入侍時,同副承旨金演壽,假注書朴泳薰,記注官韓用卨,別兼春秋金炳吉,以次進伏。幼學李瑞永·洪瀅周·申政均·張龍三·閔泳壽·閔哲勳·趙秉楫,進士徐光憲,生員邊錫胤,幼學李範九·金榮龍·李奎宰,進士李錫珪,幼學李章夏·朴泳圭,生員金信榮,幼學柳得秀等,序立階下訖。上曰,史官分左右。演壽曰,入格儒生中朴永弼等八十三人,有身病,不得待令,而待令儒生,使之陞堂奏職姓名乎?上可之。瑞永等,以次陞堂,進前奏職姓名訖。演壽曰,儒生使之頒賞行禮乎?上可之。演壽出楹外,頒賞行禮訖。演壽進前奏曰,儒生使之退出乎?上曰,直赴與進士外儒生,皆出送,而直赴與進士,則進退之,可也。演壽曰,招入院隷擧行乎?上可之。演壽承命,退立楹外,再三進退。上曰,墨戲可也。演壽承命,墨戲進退訖。上命直赴與進士等退出,仍命史官就座,又命退。承史以次退出。
上在昌德宮。停常參·經筵。
李源逸啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于金敬均曰,傳香承旨,馳詣宗廟·景慕宮,奉審摘奸以來。
又啓曰,同敦寧趙冕鎬,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。敦寧都正鄭箕錫,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
事變假注書趙尙學書啓,臣於本月十三日五更量,敬奉聖諭,馳往傳諭于西部皇華坊聚賢洞契議政府右議政宋近洙所住處,則以爲,臣之伏奉特簡之命,已有日于玆矣。悸恐在心,㾕瘠叢身,食則忘匕,寢則愧衾,所冀倖者,渙汗之音也,所竊聽者,駁正之論也。泥首恭俟之際,王人再辱,溫諭荐宣,以施之於大官之事施之,弭輸載之憂,究作楫之用,恩言諄複,愈往非如臣不肖無狀,所敢承當,伏地瞻天,彌增跼蹐,旣不敢張皇附對,又不敢一向泯默,當於日間,收召神精,冒入文字,仰請處分矣,敢啓。傳曰,知道。
事變假注書趙尙學書啓,臣於本月十四日午時量,敬奉聖諭,馳往傳諭于西部養生坊尙洞契議政府領議政徐堂輔所住處,則以爲,臣伏奉溫批,辭敎懇摯,勉之以共貞,諭之以趣駕。臣情到此,尤不勝惶隘之至。慶禮習儀,涓吉在卽,歡祝之忱,他不暇顧。謹當趨簉肅命云矣,敢啓。傳曰,知道。
以司謁口傳下敎曰,明日觀象監提調·禮曹參判,率國卜來待。
傳于李源逸曰,自今日至明日,弛禁。
以義禁府赦單子,傳于李源逸曰,朴周雲放。
金敬均,以禮曹言啓曰,今此式年文科講經設場,與入學別試日字相値,不容不次次退定,故令日官韓應翼推擇,則式年文科講經武科覆試來四月初九日,文武科殿試同月二十九日,文武科放榜五月十八日卯時,雜科覆試同月十九日,雜科放榜六月初三日辰時爲吉云。以此日時退定,就式科粘目中,改付標以入之意,敢啓。傳曰,知道。
又以禮曹言啓曰,卽接漢城府移文,則今此揀擇捧單子中,監役鄭選朝女子,幼學尹駿求女子,幼學沈能恒女子,幼學韓觀洙女子,生員尹濬女子,進士沈宜悳女子,俱有實病,初揀擇時不得進參云矣。實病旣如此,使之調理入參於再揀擇時,而無頉處子,則別單書入之意,敢啓。傳曰,知道。
又以奎章閣言啓曰,明日卽書香閣春孟朔大奉審日次,奉謨堂奉審日次。時·原任閣臣,依節目進詣擧行之意,敢啓。傳曰,知道。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以弘文館言啓曰,新除授修撰洪鍾協,卽爲牌招察任,何如?傳曰,允。
又以弘文館言啓曰,新除授校理朴泳敎,時在楊州地,經筵入番事緊,請斯速乘馹上來事,下諭。傳曰,許遞。
又以侍講院言啓曰,卽接翊衛司所報,則今日王世子冠禮初度習儀敎是時,本司當爲備員,而右侍直李敏五,陞六未差,無以備員。令政院稟旨變通,以爲備員進參之地,何如?傳曰,允。令該曹口傳差出。
兵曹口傳政事,以洪肯厚爲右侍直。
李源逸,以兵曹言啓曰,訓鍊院能麽兒郞廳李斌鉉,病難供職,呈狀乞遞,改差,何如?傳曰,允。
又以伴接官言啓曰,卽者差備譯官來言,去十二日入來彼人海軍中七名,今日巳時量,先爲出去仁川所留船云矣,敢啓。傳曰,知道。
又以伴接官言啓曰,卽者差備譯官來言,去十二日入來彼人海軍中九名,今日巳時量,又爲出去仁川所留船,而通事一名領去云矣,敢啓。傳曰,知道。
領議政徐堂輔疏曰,伏以,三元載屆,百祿總集,我太母殿下冠禮寶甲重回,聖孝冞光於知年,群情普切於呼嵩。亦惟我王世子邸下,禮薦先聖,學就外傅,鉅典順成,陬澨胥忭。仍念臣之向來冒膺,夫豈全無所裁量而然哉?慶會在卽,歡祝居先,敦飭洊降,義分是怵,遂乃拚棄廉維,顚倒出肅。此正古人所謂不如是無以仰承德意,而顧臣之所冀倖於上者,獲借方寸之地,面陳癃痼之狀,竊庶幾仁覆之天,愍念而矜察耳。只緣臣誠淺辭拙,未能孚格聰聽,連値慶禮,又未敢更事屑瀆,淟涊至此,若臣求解一念,寤寐食息所不敢忘。乃者元輔左揆,相繼引退,以臣無似,進進不已,裒然居鼎席之首,臣之惶隕震越,較諸初拜相時,殆有倍焉。夫國有三公,孰非甚重?而若其位遇之〈隆〉,寄畀之專,上相尤別,尙可以視同庶官,有若循階而拾級哉?噫,官〈各〉有守,職各有務,量才分授之際,或有履屐不適,權衡差殊,未必爲大狼狽大利害,而至於政本之地,萬民所瞻,首輔之席,百責攸萃,國勢之安危係焉,世道之汚隆關焉,其望甚重,其任甚鉅,上不可以一日輕授,下不可以一日苟充。今臣抗顔而承膺,則非臣之羞也,乃朝廷之羞也,積誠而感回,則豈臣之幸也?卽一國之幸也。苟使臣材具謀猷,劣有稱塞,則倚毗其不盛乎,眷注其不隆乎?何苦爲此逡巡,而伏況東宮三加諏吉,習儀在今,立賓之命,乃屬於臣,在臣賤分,豈不萬萬光榮?固當卽地蹶,獲覩盛禮,而誠以所叨之職,實難趨膺。玆敢冒入文字,仰瀆崇嚴。伏乞聖慈,深推帷蓋之恩,亟賜鞶帶之褫,以幸國事,以安私分,不勝幸甚。臣無任云云。答曰,省疏具悉卿懇。處卿以元輔之任,是豈私於卿崇榮其位而然哉?正以民國事爲大去處,欲藉卿老成之望,儀我百僚,熙我庶績,交修共貞,弘修艱業。卿何可不思所以直前擔做,而今有此逡巡退托乎?況今日東宮冠事習儀,方待卿而行之,卽爲趣駕簉朝,副予至意,賁我儀文。仍傳于權膺善曰,此批答,遣史官傳諭。
行護軍閔昌植疏曰,伏以,惟休無疆,我世子邸下,齒讓于學,德儀溫文,令聞顒卬,環橋觀聽,罔不延頸,縟禮再擧,懽忭惟均。卽者覃恩之典,徧于與事諸臣,以臣名忝春坊,混蒙加資,選司奉旨,授以嘉善大夫。臣聞命震越,榮惕交中,歷有日而莫省所以自措也。竊伏念臣以無似,猥廁宮僚,于玆八年矣。离筵日講,贊頌緝熙之工,睿藻天成,歌詠大平之象,愛戴微忱,有倍餘人,而若論其所居之官與所任之責,則愚鹵滅裂,於朝夕左右,輔翼德義者,一無稱塞,居恒愧懼,惟何是竢,況玆一物三善之禮,禮盛儀備,周旋陪衛,只以與覩爲榮,寧有微勩可紀,而匪分隆渥,一至於此,此在臣身,固爲龍爲光,至於掄簡之愼,非所當施而施之者也。夫貳卿之秩,卽周官之中大夫,唐宋之六侍郞,不以德擧,則以能選,上不可以濫授,下不可以冒膺,一或不稱,官箴興焉。臣之不才蔑識,無所短長,不惟同朝之所共知,而淵鑑已悉燭。今乃一朝,擧以畀之,裒然備充於金鞓華輪之列,則是乃强僬僥以千斤之任,策駑〈駘〉以萬里之步,非仆則蹶,可立以待。名實之舛,能不爲累於熙朝用人之政乎?言由悃愊,讓非崇飾。伏望聖慈,俯賜鑑諒,還收臣新授資秩,俾公器重而私分安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調閔謙鎬,副提調閔泳煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
尹相萬啓曰,大司憲·執義·掌令二員,持平二員未差,監察茶時之意,敢啓。傳曰,知道。
金敬均啓曰,議政府郞廳來言,今日賓廳日次,而領議政徐堂輔有身病,左議政宋近洙未肅拜,右議政未差,不得來會云矣,敢啓。傳曰,知道。
又啓曰,同副承旨金演壽,今日不爲仕進,卽爲牌招,何如?傳曰,允。
傳于金敬均曰,政官牌招開政,嘉禮都監堂郞差出。
傳于金敬均曰,東璧與入直外玉堂,竝許遞,今日政差出。
傳于金敬均曰,同敦寧·敦寧都正,竝許遞,今日政差出。
傳于金敬均曰,邦國經濟,雖謂之已安已治,輔相之任,難其人矣,旣有其人,必致乃已。卿試思之。今果何等時也?澒洞之憂,岌嶪之勢,欹器漏船,不足以喩其急焉,則支拄牽補之責,惟在於輔相。卿非其人乎?旣無可辭之說,又當必致之會,崇飾美讓,退然不自居,是豈卿休休有容,斷斷無他之義乎?其意也篤,故其言也切。卿其體諒,卽爲簉朝,以幸民國事,遣史官傳諭于左議政,仍與偕來。
假注書朴泳薰書啓,臣於本月十五日巳時量,敬奉聖諭,馳往傳諭于西部皇華坊聚賢洞契議政府左議政宋近洙所住處,則以爲,臣辭不達意,誠未格天,其所暴實之懇,反作徼寵之階,以批以諭,愈往愈隆,繼有偕來之命,臣誠徊徨菀抑,罔知所以爲喩。臣嘗聞人君以量才而器使爲道,人臣以揣分而任職爲義,苟乖乎此,兩失其宜,而國隨而病。雖庶官末職,其難愼如此,況國家安危,民生休戚,皆在輔相之賢否,是豈輕畀而濫受者哉?臣若不自量度,冒昧趨承,則在臣身,雖極榮顯,其於國事何,公議何?臣情到此,不敢以瀆擾爲懼,謹當更暴未卒之私,以俟譴斥之恩。珥筆之臣,陋地相〈守〉,萬萬悚隘,伏乞亟賜召還焉云矣。臣旣承仍與偕來之命,故姑爲仍留之意,敢啓。傳曰,知道。
兼春秋趙光祐狀啓,臣於本月初五日未時量,敬奉聖諭,馳往傳諭于忠淸道淸州西面蓮堤書筵官李象秀所住處,則伏以,草茅賤臣,前後逋慢,罪合嚴誅,居恒懍縮,方俟斧鉞。忽於此際,邇臣銜命,遠臨蓬蓽,聖諭愈勤,恩禮愈隆,臣之情踪,愈往惶蹙,不知所以仰對,略控危迫之衷,冀得微暴於出納之際,或因俯詢而詮達,尤增死罪亦爲白有臥乎所,臣旣承偕來之命,故〈姑〉爲仍留,緣由馳啓云云。踏啓字。
事變假注書梁鳳濟狀啓,臣於本月初五日未時量,敬奉聖諭,馳往傳諭于忠淸道懷德縣外南面石村里贊善宋秉璿所住處,則以爲,臣陳章自臚,恭竢嚴譴,反承溫批,招徠益勤,以臣先祖臣故事,責勉不已,臣感泣悚恧,歷日靡定,近侍忽又降臨,傳宣聖諭,使之偕來,臣聞命惝怳,益不知措躬之所。顧臣雖甚冥頑,秉彝猶存,則其在今日大慶,延頸願戴之忱,自不後於人,而況十行諄懇,又出常例。臣固當趨膺,不敢復言本分之難冒,而宿抱風痰之證,見方添劇,誠無起發之勢。伏願聖慈,曲賜矜察,亟收召旨,得安賤分,不勝祈祝之至矣。臣則旣承仍與偕來之命,故姑爲仍留,緣由馳啓云。答啓字。
有政。吏批,判書李鎬俊進,參判李正魯進,參議未差,左承旨金敬均進。以李範祖·洪鍾永爲校理,李鳳德爲副校理,李晩燾·嚴柱漢爲修撰,徐公淳爲副修撰,趙雲涉爲同敦寧,柳承根爲敦寧都正,韓成履爲假監役,金慶漢爲童蒙敎官。嘉禮都監都提調,領府事洪淳穆,判府事韓啓源,領敦寧李最應,判府事金炳國,領議政徐堂輔,左議政宋近洙。嘉禮都監提調三單,閔謙鎬·金炳始·鄭範朝。郞廳六單,李秀殷·韓龍珪·洪善周·金炳薰·申台善·李承緯。
兵批,行判書趙寧夏病,參判李漢永病,參議李冕雨政事進,參知申泰寬病,右副承旨權膺善進。護軍趙冕鎬·宣正喜,副護軍鄭箕錫,副司直朴泳敎·柳冕鎬·兪鎭奎,副司果洪鍾協·張錫祚·林永相,副司勇李斌鉉,以上竝單付。
金敬均啓曰,觀象監提調金弘集,禮曹參判尹成鎭,率國卜依下敎來待矣。傳曰,入侍。
傳于金敬均曰,漢城判尹同爲入侍。
傳于金敬均曰,左贊成閔台鎬女,副護軍徐夔淳女,縣監金奭熙女,前府使金甲根女,弼善洪承憲女,大司成吳益泳女,進士洪鍾益女,再揀擇入,而其餘竝許婚。
傳于金敬均曰,發遣吏郞,諸執事淸齋與否,摘奸以來。
以同副承旨金演壽牌不進罷職傳旨,傳于金敬均曰,只推。
金敬均,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
左議政宋近洙疏曰,伏以,日吉辰良,春宮入學之禮順成,文廟展拜之誠克伸,聖心嘉悅,群情歡抃。臣猥忝宮官,周旋邇列,獲覩盛儀,書生之榮極矣。臣將早晏還鄕,與村翁野老,共祝無疆之慶。迺於千萬夢想之外,特除忽下,授臣以右議政之銜,旋有陞遷之命,臣於此驚惶震懍,直欲循墻疾走。繼伏奉恩諭,追念先故,曠感之衷,溢於辭表。臣雙擎跽讀,自不覺聲淚交逬,而臣實不肖,忝墜無餘,不足以仰塞聖意之萬一,撫躬慙惶,尤無容自措。且伏念臣先祖三入校卜,一未出膺,臣是何人,敢膺臣先祖所未膺之命也耶?臣素蔑學識,又乏見聞,廊廟上民國之務,尙矣無論,班聯間應行之例,亦且矇然,雖閒漫職司,觸事生疣,隨處露拙。此實淵鑑之所悉燭,而一朝誤恩,有若庶僚之尋常差除,瞻聆所及,莫不駭是,豈聖朝愼簡之意也哉?噫,臣家世傳儒素,山野韋布,固其本分,而比年以來,偏被洪造,父子叔姪,布列朝籍,華誥聯翩,門戶燀爀。日前別單,臣與臣之姪子,俱蒙恩資,盈盛之懼,不啻若臨淵集木,又未幾時,忽有此非常之命,臣誠莫知所以致此也。蓋臣前後所叨,罔非踰濫,有除輒膺,惟知趨走之爲恭,故因循冥升,以致我殿下今日謬擧也。一則臣全昧廉隅之罪也,一則臣只貪榮寵之罪也。進退辭受,不遑較挈,而精爽飛越,歷日靡定。玆敢略暴情實,冒死仰籲。伏乞聖慈,亟收臣所被新命,以謝輿論,以安微分焉。臣無任云云。答曰,省疏具悉卿懇。荐有敷心之諭,竊謂卿幡然起膺,巽牘際至,良愧予誠辭淺拙,不能挽回卿所執也。家庭遺業,卿自謂忝墜,而予則曰紹述詩禮,自有芝醴之根源,廊廟重務,卿自謂蔑識,而予則曰贊襄謨猷,當爲梅霖之作用,則予之所眷注卿倚毗卿者,安得不厚且切,而卿之所擔夯者,亦安得不勇往而直前乎?世臣之義,朝野之論,卿當財量而有不得辭者。予何多誥?仍傳于金敬均曰,此批答,遣史官傳諭。
行護軍徐正淳疏曰,伏以,臣天休滋至,邦簶無疆,我王世子邸下,禮薦先聖,學就外傅,揖讓進退,儀文粲然,斯盛列祖之所垂範,聖上之所詒翼,師敎之〈所〉權輿,哲命之所根基。太平萬世,自今伊始。濟濟圜橋之士,于于夾塗之人,莫不相告胥欣,攢手延頸。愚陋賤臣,適忝宮僚,仰晟典之曠古,頌睿質之合度,千載一遭,夬覩爲榮。乃者恩命誕宣,功賞旁推,特授臣嘉善階,臣惶隕震栗,不省所云。臣本素門凡流,無可採,幸値聖明,過〈蒙〉拔擢,列于下大夫之後,劣有歲年,亦嘗屢叨雷肆,昵近离光,迄無寸效少酬洪造,豈料隨分率職之事,反爲邀寵媒榮之資乎?國家遇大慶大禮,覃恩廣惠,以重事體,固有前比。然必其人才學聞望,廩廩焉朝夕且進,允合於命德,然後因事而畀之耳。曷嘗有如臣譾劣,而猥廁乘軒之列哉?古人云,賞當其功謂之慶,授非其人謂之僭,本欲行慶,反近僭賞者,殆爲臣準備語。自知不稱,人謂斯何?仍念臣有老母,年今大耋,將此異數,攀誥告喜,此人子之至願大幸〈也〉。何暇爲逡巡備例計?而誠以聖世馭世,名器是惜,人臣立朝,辭受必愼,一有踰濫,所關非細。參倚已熟,承膺無望。玆敢披瀝衷懇,冒瀆崇嚴。伏乞聖慈,俯垂鑑諒,亟命收臣新資,以嚴官方,以安私分焉。臣無任云云。答曰,省疏具悉。卿其勿辭行公。
壬午正月十五日酉時,上御興福軒。觀象監提調·禮曹參判·漢城判尹,率國卜同爲入侍時,左承旨金敬均,假注書朴台淳,記注官韓用卨,別兼春秋金炳吉,觀象監提調金弘集,禮曹參判尹成鎭,漢城判尹尹滋悳,以次進伏訖。上曰,史官分左右。弘集進前,上曰,國卜待令乎?弘集曰,待令于閤門外矣。上曰,招入,可也。國卜安敬麟等,進伏楹外訖。上曰,東宮入學之後,冠禮在邇,揀擇初行,慈聖之供歡無比,予亦嘉悅矣。滋悳曰,臣民慶祝,無以形達矣。上曰,今日初揀擇中,四柱詳審卜吉也。仍敎曰,壬申十月二十日酉時,何如?敬麟曰,五星聚奎,天降太任,月到天中,萬國同明,日祿時貴,成局圓滿,以上上格奏之。上曰,各言所懷。國卜等曰,吉星多會,衆格皆合,大貴大榮之柱矣。上曰,宮合,何如?敬麟等曰,福德宮合也。天地合德,萬物資生,壽富貴多男子之格也。上曰,壬申正月二十一日巳時,何如?敬麟等曰,此柱亦吉,日祿時貴,壽福雙全之格矣。上曰,癸酉十月十一日午時,何如?敬麟等曰,此柱亦貴格矣。上曰,庚午四月初十日午時,何如?敬麟等曰,此柱亦吉矣。上曰,壬申六月初七日午時,何如?敬麟等曰,此柱亦吉格矣。上曰,庚午六月初四日寅時,何如?敬麟等曰,此柱亦成局矣。上曰,庚午七月二十四日子時,何如?敬麟等曰,此柱壽福俱旺,亦貴格矣。上曰,以等言之,何柱最吉也?敬麟等曰,壬申十月二十日酉時四柱,最大吉也。弘集曰,今日初揀擇待令國卜安敬麟,永付司果,使之冠帶常仕,何如?上曰,依爲之。出擧條上曰,今日判尹,趁早入來乎?滋悳曰,巽時前來待矣。上曰,京兆堂上,竝爲來待乎?滋悳曰,然矣。上曰,部官亦皆來待乎?滋悳曰,四部皆來待,而東部則無收單,故未參矣。上曰,國卜先退。仍命史官就座,又命退,諸臣以次退出。
上在昌德宮。停常參·經筵。
金演壽,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
金演壽啓曰,大司憲·執義·掌令二員,持平二員未差,監察茶時之意,敢啓。傳曰,知道。
金敬均啓曰,右承旨尹相萬,左副承旨李源逸,今日不爲仕進,竝卽牌招,何如?傳曰,允。
傳于金敬均曰,禮房承旨,馳詣受香諸處,奉審摘奸以來。
金演壽啓曰,壯禦大將申正熙,武衛大將李景夏,以東南關王廟獻官,今方受香出去矣。所佩虎符及命召傳令牌,何以爲之?而將兵之任,不可一刻無摠察之人。何以爲之?敢稟。傳曰,仍佩往來。都提調兼察,從事官發牌聽傳敎。
傳于金演壽曰,藥院都提調有闕之代,左議政爲之。
以右承旨尹相萬,左副承旨李源逸牌不進罷職傳旨,傳于金演壽曰,只推。
以司謁口傳下敎曰,入學時春坊書吏梁錫默,睿制色書吏千一正,從願施賞。
金敬均,以吏曹言啓曰,繕工監假監役官沈宜平,以其身病,呈狀乞遞,改差,何如?傳曰,允。
又以禮曹言啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十八日,臣曹與戶曹堂上進去,奉審後,稟處,何如?傳曰,允。
又以禮曹言啓曰,今正月十八日再揀擇時,處所及處子詣闕門路,以初揀擇時,處所門路,知委擧行乎?敢稟。傳曰,依初揀擇例爲之。
又以弘文館言啓曰,新除授校理李範祖·洪鍾永,副校理李鳳德,修撰李晩燾·嚴柱漢,副修撰徐公淳,竝卽牌招察任,何如?傳曰,允。
金演壽,以兵曹言啓曰,今正月十七日武臣堂上朔試射日次,而王世子冠禮習儀相値,不得爲之之意,敢啓。傳曰,知道。
又以兵曹言啓曰,訓鍊院能麽兒郞廳趙東彧,病難供職,呈狀乞遞,改差,何如?傳曰,允。
又以伴接官言啓曰,卽者差備譯官來言,留館彼人中巡査五名,去十二日入來,彼人中隨員一人,今日巳時量,出去仁川所留船云矣,敢啓。傳曰,知道。
又以刑曹言啓曰,今月十一日頒赦時,未蒙宥單子中,李仁得放字書下矣。謹依書下,在囚李仁得,卽爲放送之意,敢啓。傳曰,知道。
領中樞府使臣洪淳穆〈疏曰〉,伏以,冒叨藥銜,未滿一旬,遽生卸解之計者,其在分義道理,實有所不敢,而顧臣衰頹之質,未堪驅策,每遇赴公,以其陳力之無所可恃,悸懼居先,强其所難强,而步澁氣喘,其有免於班行間顚仆者亦幸耳。所以五日起居之禮,莫展區區微忱,身帶保護重任,豈容若是其自速不勤乎?一日淟涊,轉益包悚。玆敢冒昧控籲。惟聖明,府垂諒察,亟賜鐫改,公私不勝幸甚。取進止。答曰,省箚具悉卿懇。愼節奉慮。所辭藥院之任,今姑勉副,卿其安心調理。仍傳于金敬均曰,此批答,遣史官傳諭。
上在昌德宮。停常參·經筵。
金敬均啓曰,來二十一日朝參日次,而陳賀相値,頉稟之意,敢啓。傳曰,知道。
又啓曰,來二十一日輪對日次,而陳賀相値,頉稟之意,敢啓。傳曰,知道。
李源逸啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于金敬均曰,右承旨,馳詣宗廟·永寧殿·景慕〈宮〉,奉審摘奸以來。
傳于尹相萬曰,文侍從及武邊禦以上,蔭牧府使未付軍職人及被謫蒙放與奪告身以下罪名,竝蕩滌,令該曹竝口傳付軍職,使之參班。
傳于尹相萬曰,文侍從·武邊禦·蔭牧府使以上自鄕上來參班人,在京時付祿,下去時年七十以上人,給餔馬資糧。
傳于金演壽曰,偕來史官還入。
右副承旨權膺善書啓,臣於本月未時量,敬奉聖諭,馳往傳諭于西部皇華坊聚賢洞契議政府左議政宋近洙所住處,則以爲臣再陳血懇,天聽愈邈,屢賜恩言,聖眷彌隆,微末去就,有甚輕重,而今又夙夜之臣,臨宣批敎,首尾十行,丁寧諄複,至以股肱心膂,諭之勉之,是豈臣下流賤品所敢聞也?奉讀未半,駭汗浹背。臣之逡巡曠日,政以其地之重大切急,有非夫夫所可承命,而殿下,乃反責之以歇看泛過,此蓋臣平日行己,不能見孚於君父。臣罪至此,尤無容措。君臣之義,無所逃於天地,臣亦豈不思屨駕是急,而古人,以士大夫出處,謂關風俗盛衰。臣雖無似,粗聞此個道理,寧被傲慢之誅,而不敢爲冒進之計,祗伏私次,惟斧鉞是俟。近侍之相守陋次,冞增惶恧,乞收偕來之命云矣。臣旣承期於偕來之命,故姑爲仍留之意,敢啓。傳曰,知道。
金演壽啓曰,假注書朴泳薰,有身病,勢難察任,今姑改差,何如?傳曰,允。
朴泳薰改差,代以李周璜爲假注書。
兼春秋臣李明源狀啓,臣於本月初五日申時量,敬奉聖諭,馳往傳諭于忠淸道靑山南面晩鳴里居諮議朴性陽所住處,則以爲,臣於前月,猥陳病狀,乞寢收召之命矣。批旨尙未及奉承,今又史官,傳宣別諭,辭旨轉益隆重。以若賤臣之癃孱昏耗,何敢承當?謹將冒昧申籲,冀蒙矜諒云矣。臣則旣承與偕來之命,故姑爲仍留,敢玆馳啓云云。踏啓字。
傳于金演壽曰,以批以諭,罄予衷蘊,卿亦當體諒無餘矣。顧今民國計之待卿而彌綸者,指莫勝摟,而今姑勿論。第以近日慶禮言之,嘉禮敦匠,冠事參席,皆是卿出肅以後事,而況以傅德之任,歡忭之忱,宜倍餘人矣。在昔卿之先祖,羽儀我聖祖冠筵,其賁飾觀感之盛,傳爲美談。予雖不能述先事而追聖德,豈不以先正已行之事,更望於今日卿乎?予方臨軒而待,卿其駕屨不俟事,偕來承旨,更爲傳諭于左議政,期於偕來。
右副承旨權膺善書啓,臣於本月十七日申時量,敬奉聖諭,〈馳往〉傳諭于西部皇華坊聚賢洞契左議政宋近洙所住處,則以爲,臣情窮勢蹙,早夜攢祝,惟聽卑之聰,曲遂之仁,而纔奉溫批,又承恩諭,所以開導勉勵,去益懇摯,至以臣先祖故事,期望於不肖之臣。臣且感且愧,誠不知措躬之所,而第伏承嘉禮敦匠冠事參席,有若待臣去就者然,在臣分雖極惶縮,而在臣身不勝榮幸,歡欣慶祝,有不暇他顧。當於明日,冒昧趨造,以伸區區之忱,幸得方寸之地,悉暴未罄之私,冀蒙體恤之恩,而邇列之陋地相守,萬萬悚隘。亟賜召還,以存國體焉云矣。臣旣承期於偕來之命,故姑爲仍留之意,敢啓。傳曰,知道。
傳于金演壽曰,左相明日簉朝云,爲國事萬幸。偕來承旨還入,以安大臣之心。
以江華留守李載元狀啓,左海防將仁川防禦使鄭志鎔,勞問物種傳給彼船之由,不爲謄報,莫重修啓,自致僨誤,不得已罷黜,其罪狀,令攸司稟處事,傳于金演壽曰,此時迎送之弊,不可不念,特爲安徐。
金演壽啓曰,副校理梁相器,副修撰兪致一差祭,玉堂上下番俱空,事甚未安。應敎柳宗植,副應敎洪世燮,校理李範祖·洪鍾永,副校理李鳳德,修撰李晩燾·嚴柱漢,副修撰徐公淳,竝卽牌招,推移入直,何如?傳曰,允。
又啓曰,今二十一日王世子冠禮翌日陳賀頒敎文,當爲製進。大提學閔台鎬,待明朝牌招,使之製進,何如?傳曰,允。
金演壽,以禮曹言啓曰,今正月十八日再揀擇時,詣闕處子,別單書入之意,敢啓。傳曰,知道。
又以侍講院言啓曰,今月十八日王世子與師徐堂輔,傅宋近洙,貳師閔台鎬,左副賓客金炳始,相見禮爲之之意,敢啓。傳曰,知道。
李源逸,以兵曹言啓曰,王世子入學慶科別試文武科初試,來三月十八日設行事,自禮曹推擇啓下矣。取考謄錄,則武科初試,依文科例,咸聚京師試取,而或取六百人,或取千人矣。今番則取幾人乎?敢稟。傳曰,取九百人。
又以兵曹言啓曰,訓鍊院能麽兒郞廳南吉元,病難供職,呈狀乞遞,改差,何如?傳曰,允。
又以伴接官言啓曰,卽者差備譯官來言,昨日出去彼人巡査中一名,領什物二十三負,今日卯時量,還爲入來館所云矣。敢啓。傳曰,知道。
左贊成宋近洙疏曰,伏以,臣冒控刳瀝之懇,仰冀愍恤之仁,反紆溫批,荐降恩諭,奬詡之隆,責勉之重,雖古大臣遇巷於其君者,無以尙焉。臣非豚魚之迷木石之頑,寧不知感,而以奏以疏,苦口費辭,屢瀆而不知止者,豈無至難强·大不耐而然哉?噫,調元〈贊化〉,論道經邦,固非人人所可擬議,而或以經術,或以德量,而才知與威望,抑爲其次。皆足以彌綸匡濟,以了一代事,而臣於此數者,無一攸當。以臣視臣,直不過糊塗而已,歇后而已。八方之傳笑,百世之譏議,甚可畏也,而矧今紀綱日頹,竊發橫行,財用日絀,民生困瘁,駸然莫之收拾,果有如聖敎者。政宜愼擇於耆舊宿德,任之以承弼之職,委之以經濟之責,然後庶可救得一箇半箇,而畢竟特簡之命,乃在於如臣至愚極陋最居人下者,大違枚卜之義,有累則哲之明。臣竊惑焉,臣竊悶焉。伏未知我殿下,果以臣,謂可以交修夾贊,洪濟艱業乎?亦可以振肅頹綱,拯保瘁民乎?臣若萬有一可以當聖意者,豈不思殫竭心力,以效涓埃之報,而臣實儱侗憒劣,雖欲直前擔夯,無其說焉。士生斯世,孰不願遭際聖明,紆籌展謨,以爲致澤之術?而臣今遇其時而無其才,終無以遂其願,是則臣之命也。晝宵忖度,衷情惶隘。與其冒進而致覆餗之咎,無寧縮伏而被方命之誅,用敢不避瀆擾,申控血懇。伏乞天地父母,哀之憐之,亟賜鐫斥,仍治臣逋慢之罪,以幸公私,千萬至祝,千萬至祝。臣無任云云。答曰,省疏具悉卿懇。課日凝佇,巽牘又至,茫然失圖,莫知攸計。噫,調元贊化,論道經邦,是乃輔相之職,而卿已知之矣。其任也若是重大,故望卿也若是切急。況德量可以鎭物,威望可以服人,卽卿之所蓄積,而逡巡却顧,曠日相持,重大切急之地,有若歇看而泛過者,安得無慨然於卿也?予方托之以股肱,卿當效之以心膂,乃目下實事之所當然,亦天地間無所逃之義也。卿何不念及於此乎?更爲深諒,副此渴望。仍傳于金演壽曰,此批答,遣右副承旨傳諭,期於偕來。
上在昌德宮。停常參·經筵。
李源逸啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于金演壽曰,領議政·左議政入侍。
傳于金敬均曰,頒敎文中赦句添入。
金敬均啓曰,頒敎文中赦句添入事,命下矣。某罪以下宥之乎?敢稟。傳曰,雜犯罪以下竝宥。
又啓曰,頒敎文中赦句添入事,命下矣。大提學閔台鎬,旣在闕中,使之添入,何如?傳曰,允。
傳于金演壽曰,左贊成閔台鎬女,前府使金甲根女,弼善洪承憲女,三揀擇入之,其餘竝許婚。
傳于李源逸曰,都承旨許遞,前望單子入之。承旨前望單子入之,李載完落點。
假注書徐行輔書啓,臣於本月初五日未時量,敬奉聖諭,馳往傳諭于忠淸道報恩俗離面三溪里進善金洛鉉所住處,則以爲,臣於昨冬,猥蒙恩召,而跡犯違逋,縮伏竢勘,又添寒疾,不省戶外事。千萬不自意,簪筆之臣,遠臨窮山,十二夜誕宣聖諭,諄複懇摯,首引先正臣羽儀冠席曁兩儒賢賁飾晟典,臣無似,何敢繼此冒進乎?惶恧震越,罔知措躬之所也。第伏念春宮邸下,齒學之日已過,筮賓之辰在邇,此實宗社無疆之慶。凡我東土跂踵喙息,孰不延頸攢手?況臣名叨宮銜,欣忭之誠,百倍他人者乎?但念臣,卽一世蔭凡庸之流,而欺慢竊寵,已累聖簡,儻又夤緣慶會,弁髦株守,則將啓儒門呈身捷徑。臣雖淟涊,豈忍爲此,敢自謂繼承先正故事也哉?此臣所以寧被慢命之罪也。且日迫路遠,病實難强,史官之所目覩,而相守在此,貽弊民邑,益增臣罪。惟願亟收召命,仍治臣罪,以昭法紀焉云矣。臣旣承偕來之命,故姑爲仍留爲白有等以,緣由馳啓云云。踏啓字。
金敬均,以嘉禮都監都提調意啓曰,謹考謄錄,則己卯嘉禮時,分侍講院官二員,分翊衛司官二員差出矣。依已例,令政院稟旨,政官牌招,開政差出,何如?傳曰,允。
傳于金敬均曰,入直外摠管,竝許遞,今日政差出。
傳于金敬均曰,同敦寧許遞,今日政差出。
兵曹口傳政事,副護軍梁柱顯·李敏德·洪台燮,副司果魚允中·金容圭·李範晉·鄭勉洙·崔炳大·安時協·李有臣·宋奎灝·張根·李承洛·趙雲漢·朴最壽·丁大植·趙章鎬·韓圭錫·鄭翼永·宋寅玉·趙秉益·金度根·李周夏·金奭根·金直善·徐中輔·沈東晩·洪肯模·金碩根·趙鶴永·趙容在·金亨集·李沂在·徐相鈺·姜駿秀·李東植·李秉奭·鄭基大·李羲性·元世澈·權用圭·洪淳肯·金甲根·趙駿九·申奭均·金炳右·尹永善·李奭信·李憲絅·沈英慶·趙台永,以上竝單付。
金敬均,以吏曹言啓曰,卽接司饔院牒報,則以爲,今此王世子嘉禮醮戒時,本院正,爲薦饌官矣,不可不備員。本院正減省之代,卽速差出,以爲備員擧行之地云。司饔院正減下之代,復設擬入之意,敢啓。傳曰,知道。
又以吏曹言啓曰,掌樂院正趙鍾弼,繕工監假監役官韓成履,俱以身病,呈狀乞遞,竝改差,何如?傳曰,允。
又以吏曹言啓曰,分侍講院官員,因嘉禮都監草記,今方差出,而取考己卯年謄錄,則分弼善·分司書,各一員差出矣。今亦依此例差出之意,敢啓。傳曰,知道。
又以吏曹言啓曰,京畿積城居幼學李一煥呈狀內,矣身父前五衛將相彩,今年爲八十歲,而見漏於本道應資老人抄啓中,故考見政案,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
李源逸,以兵曹言啓曰,同知中樞府事金始漢·高益均,宣傳官安鶴善,內禁衛將申彬,兼司僕將申相珪,文臣兼宣傳官鄭夏源·林永相俱以病難供職,呈狀乞遞,竝改差,何如?傳曰,允。
金敬均,以吏批言啓曰,忠淸道淸州居幼學曺璟承呈狀內,矣身父幼學錫胤,今年爲一百歲,而見漏於本道應資老人抄啓中,未蒙恩資云。故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
有政。吏批,判書李鎬俊進,參判李正魯進,參議未差,左承旨金敬均進。以韓章錫爲吏曹參議,鄭泰好爲同敦寧,李載允爲敦寧都正,李敎夏爲分兵曹參知,朴泳敎爲司饔正,金容圭爲掌樂正,李鎬冕爲分弼善,洪世燮爲分司書,趙鍾弼爲分兵曹正郞,任百彦爲分兵曹佐郞,李容夏爲尙衣別提,金龍赫爲假監役。嘉禮正使單領議政徐堂輔,副使單閔謙鎬。徐夔淳爲分兵曹參議。
兵曹,行判書趙寧夏入直進,參判李漢永病,參議李冕雨病,參知申泰寬病,右承旨尹相萬進。以鄭周應·金奎弘爲都摠管,洪萬植·徐鎬淳·吳益泳·金綺秀·趙雲涉·申奭熙爲副摠管,閔昌植·徐正淳爲分副摠管,李敏應·趙琦煥爲同知,李奎性爲宣傳官,梁柱顯爲內禁將,李章權·韓羲錫爲兼司僕將,徐光復·李昌濂爲分五衛將,金鶴善·李在護爲分都摠都事,徐相鈺·金奭根爲副衛率,金命基·李鳳德爲文兼,趙鍾稷·許爲分守門將。同知加設單李相彩,宣傳官加設七單李建鎬·趙璟顯·李駿漢·李晳鎬·安轍·李敏承·尹翊善,武兼加設三單鄭明源·李冕珪·李學承,護軍趙雲涉·洪大洙·金始漢·高益均,副護軍柳承根·安鶴善,副司果李禧龍·鄭敎默·南吉元·李鳳和,以上竝單付。五衛將孫東昱·韓錫璜·李殷緖·金洛鉉·金利彦·吳學泳·林聖律,以上加設依定式減下。副摠管單金奎弘。
吏批,再政。以宋秉璿爲工曹參判,金洛鉉爲戶曹參議,權仁國爲工曹參議。兼祭酒單宋秉璿,兼贊善單宋秉璿,副應敎閔丙奭。
金敬均,以禮曹言啓曰,王世子嬪三揀擇,已爲擇吉啓下矣。凡係供上之物,依例進排別宮之意,預爲知委各該司,而供上紙,亦依前例封進事,分付,何如?傳曰,允。
又以嘉禮都監都提調意啓曰,今此嘉禮敎是時,各樣物種,一依定例所載,別單書入,而辛巳己卯前例,一一懸錄,以備睿裁。至於尙方物種,自尙方稟單擧行之意,分付,何如?傳曰,允。
又以嘉禮都監都提調意啓曰,敎命文·竹冊文,製述官·書寫官及玉印敎命篆文書寫官,別單書入之意,敢啓。傳曰,知道。
嘉禮都監敎命文製述官領議政徐堂輔,預差行戶曹判書金炳始,竹冊文製述官行大護軍金尙鉉,預差行大護軍尹秉鼎,敎命文書寫官兼禮曹判書閔謙鎬,預差刑曹判書金永壽,竹冊文書寫官行水原留守鄭基世,預差行大護軍南廷順,敎命二字篆文書寫官行判中樞府事韓啓源,玉印篆文書寫官領中樞府事洪淳穆,預差行大護軍洪祐吉。
金敬均,以嘉禮都監都提調意啓曰,本都監都廳,別單書入之意,敢啓。傳曰,知道。
嘉禮都監都廳二單金永悳·洪承憲。
金敬均,以嘉禮都監都提調意啓曰,本都監監造官,別單書入之意,敢啓。傳曰,知道。
嘉禮都監監造官六單權鍾哲·李秉翼·沈宜平·柳永根·鄭旭朝·洪大榮。
金敬均,以嘉禮都監都提調意啓曰,本都監郞廳監造官分房,別單書入之意,敢啓。傳曰,知道。
又以嘉禮都監都提調意啓曰,本都監闕內待令郞廳,依前例以入直武臣兼宣傳官差下,使之輪回察任,何如?傳曰,允。
又以嘉禮都監都提調意啓曰,王世子嘉禮敎是時,都監事目,別單書入之意,敢啓。傳曰,知道。
又以嘉禮都監都提調意啓曰,本都監各房始役日字,令日官韓應翼推擇,則今月十九日爲吉云。以此日擧行,何如?傳曰,允。
又以嘉禮都監都提調意啓曰,謹考儀軌,則三揀擇後,詣別宮時,分司陪衛輪回入直及軍士巡更雜入嚴防等事,自都監啓稟分付矣。今亦依此擧行之意,分付吏·兵曹,何如?傳曰,允。
又以嘉禮都監都提調意啓曰,今此嘉禮敎是時,嬪宮輦輿,當爲造成,而不可無見樣。德應房所在輦一坐,依前陪來之意,敢啓。傳曰,知道。
又以兵曹言啓曰,別宮入直禁軍等,無領率之將,則易致解弛之弊,依近例出番禁軍將一員,使之輪回入直,以爲董飭,何如?傳曰,允。
又以兵曹言啓曰,訓諫院能麽兒郞廳李鳳和,病難拱職,呈狀乞遞,改差,何如?傳曰,允。
又以武衛營言啓曰,臣景夏,進詣南關王廟,有頉處看審修改後,別單書入之意,敢啓。傳曰,知道。
又以武衛營言啓曰,再揀擇後,本第衛護,令三營輪回擧行事,曾有定式矣。本營軍十名,將校一人率領,三揀擇前,與壯禦營將卒,輪回入直於本第近處,禁雜巡綽之意,敢啓。傳曰,知道。
又以壯禦營言啓曰,臣正熙,進詣東廟,有頉看審修改後,別單書入之意,敢啓。傳曰,知道。
又以壯禦營言啓曰,再揀擇後,本第衛護,令三營門輪回擧行事,曾有定式矣。本營軍十名,將校一人率領,限三揀擇前,與武衛營將卒,輪回入直於本第近處,禁雜巡綽之意,敢啓。傳曰,知道。
左議政宋近洙箚曰,伏以,臣於匪分之職,不自量度,冒昧肅命,退而循省,冞增慙恧,而第臣所帶典設提調之任,揆以公格,不宜仍縻。伏乞聖慈,劃賜鐫改,俾有以存官防而安私分焉。取進止。答曰,省箚具悉卿懇。所辭,令該曹稟處,卿其諒之。仍傳于金演壽曰,此批答,遣史官傳諭。
敦寧都正柳承根疏曰,伏以,臣日前伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,亟遞臣職,以存公格,以安私分焉。臣無任云云。省疏具悉。所請依施。
校理李範祖疏曰,伏以,臣姿劣學蔑,百不猶人,幼而多病,長益荒嬉,通籍以來,濫廁經幄,亦屢遭矣,有百辜負,無一稱塞,若其疎闇闒葺之實,抑亦淵鑑之所已燭悉也。臣材旣不逮,則雖殫竭誠力,奔走率職,尙難寡過。頃於本職,況敢引疾違牌,當直不直,召對成命,緣臣而旋寢,勤學聖衷,由臣而暫阻,勸講之官,還爲阻講之歸,則臣罪至此,合置何辟?大僚論勘,薄止譴罷,則臣何敢以輕勘爲倖乎?退伏訟愆,益增惶懼。曾未幾日,恩旨遽降,至令滌瑕,又未幾日,銓曹注擬臣本職,臣誠惝怳悸懼,罔知攸措。聖度天大,包荒納垢,俾開自新之路,而以臣視臣,罪重罰輕,旋卽收用,恬若無故,則不職之罪,何以知戢?玆敢不避猥越,冒徹短章。伏乞聖慈,亟遞臣職,仍勘臣未勘之罪,以肅朝綱焉。臣於自列之章,何敢贅他?而竊伏念惟我春宮邸下,睿德夙就,溫文日彰,載擧齒學之禮,親行就傅之儀,頻開書筵,傅傅保保,正在今日,而又伏念勸學之方,尤在我殿下躬先導率矣。惟願殿下,益勵聖衷,日御經幄,懋殷宗之終始典學,篤周后之緝熙光明,雙隻之講,三晝之接,無或間斷,則非但聖學日躋高明,其於開導睿智貽燕繼述之方,大有所裨益矣。惟聖明,懋哉懋哉。臣無任云云。省疏具悉。過事何必爲引?爾其勿辭察職。尾附事,當留念矣。
壬午正月十八日初更,上御熙政堂。領議政·左議政入侍時,同副承旨金演壽,假注書李周璜,記事官崔應珏,別兼春秋金定均,領議政徐堂輔,左議政宋近洙,以次進伏訖。上曰,史官分左右。堂輔進前奏曰,日氣淸美,聖體,若何?上曰,一樣矣。堂輔曰,寢睡·水刺之節,何如?上曰,一樣矣。堂輔曰,大王大妃殿氣候,何如?上曰,一樣矣。堂輔曰,王大妃殿氣候,何如?上曰,一樣矣。堂輔曰,中宮殿氣候,何如?上曰,安順矣。堂輔曰,世子宮氣度,何如?上曰,太平矣。堂輔曰,天休滋至,邦籙靈長,王世子邸下,齒學之盛儀纔行,首冠之慶禮將擧,歡忭頌祝,曷有其極?第伏念睿質儼若成德,寶齡已過就傅,智思漸開,如日方升,養正作聖之功,時敏日新之學,此正其時。程子所以論輔導之術,必曰以豫爲先,又曰所急在先入。顧今冑筵開講,時有作輟,賓僚進見,或多間闊,竊恐調護之方,猶未免於疎略,其何以薰陶德性,將就睿學乎?始自今,抄選端方文學之士,出入雷肆,左右輔翼,趁此春晷漸長之際,日開講筵,毋或間斷,或値停輟之日,簡其禮數,頻許召接,要使一日之中,對方策接宮僚,常多於燕居遊息之時,則薰陶將就之效,亶在於是。可不勉哉?竊惟我殿下,深宮蠖濩之中,敎導之訓迪之,因無所不用其極,而終不如身敎體訓之最爲親切。先儒論唐太宗之敎太子,有云遇物而誨,不若以躬而誨。區區忠愛之忱,未有先於此者。伏願深留聖念焉。上曰,東宮入學順成,冠禮將擧,甚爲嘉喜。所陳敎誨之方,實出於忠愛之忱,當體念矣。出擧條堂輔曰,臣之癃病,萬萬難强之狀,罄暴於前後辭本,而名忝台司,迹阻朝班,一切廟務,漫無省識,竊恐國朝置相以來,居臣之職而若臣之瘝者,未之有也。未效一能,不展一籌,數旬之內,徒竊上相之銜,居臣之職而若臣之驟者,亦未之有也。不審殿下,何所取而有此濫授也?臣亦何所據而有此冒膺也?上授下膺,均無其說,只見其國體日壞,謗議日興。昔宋臣司馬光,辭左僕射有曰,縱陛下寬仁,微臣不知廉恥,中外有識之士,天下衆庶,其謂斯何?此臣之所欲言,而古人已先獲之矣。今臣若復藉寵榮懷重祿,一直虛縻,以堂堂首揆之席,爲臣養病之坊,則又不但有識之憂歎而已,緣臣之病而貽病民國,將無所涯極。留一日則有一日之害,留二日則有二日之害。臣之宜斥而不宜留,非臣一人之言也,卽擧國之言也。咫尺天陛之下,扶曳孱骸,面控衷〈懇〉,臣辭非飾,臣病是實。竊庶幾愍念而矜察之矣。伏乞卽賜斥退,以幸公私焉。上曰,卿之行步,雖未如常,調理則自當差復,須勿退讓,與左揆,匡輔寡躬,共濟時艱。出擧條上曰,東宮入學之禮順成甚幸。堂輔曰,今年東宮慶禮稠疊,實宗社無疆之休,太平萬歲,始自今日,臣不勝攢祝之至矣。上曰,春氣近日稍暢矣。堂輔曰,慶禮吉日,連値陽和之辰,尤爲欣幸矣。仍奏曰,臣之病狀,淵鑑已有所俯燭,而半年沈痼,有非時日間責效,雖欲自力而趨走拜跪,全不成樣,下情萬萬惶悚。從當積誠祈懇,仰冀上天曲遂之仁矣。上曰,古之大臣,亦有如是,卿勿爲嫌也。近洙曰,春宮慶禮,次第備擧,聖心尤當嘉悅,八方臣庶,歡欣舞蹈。此實萬億年無疆之休也。向於入學日,竊伏見雖在沖年,擧止儼然,圜橋觀聽,孰不攢頌,而臣適忝師傅之列,倍切慶祝之忱。上曰,卿之歡欣,似倍餘人,而入學之禮,順成已過,甚幸甚幸。近洙曰,臣之冒膺匪據,是豈臣一分堪承而然哉?亦豈臣全昧廉隅而然哉?臣以千萬不似之人,奉千萬非常之命,披露衷赤,不止一再,每有一番陳暴,輒增一番恩寵。臣於是乎且感且悚,尤無以自措,而屬値慶禮稠疊之際,以粗伸歡忭之忱,爲臣義分,不顧笑罵,靦然趨承,而第伏念國家之置輔相,所以統百僚而總庶務也。安危治忽,罔不係於得其人如何。古昔夢卜之賢,尙矣,而必擇一時之望,委毗責勉然後,可期政擧而事張,尊主而庇民,上不可以輕畀,下不可以濫居。臣本草茅之賤,樗櫟之散,自知其無所適用。通籍以來餘三十年之間,不過旅進而旅退,初無寸長尺能之可記,此不但同朝之所共知,抑亦我殿下之所悉燭。臣今諉以已出,恬若因有,不知所以早爲計,則究竟也狼狽而已,僨誤而已。伏乞聖明,亟賜鐫改,回授望實俱隆之人,以幸國事,不勝千萬血祝。上曰,今日見卿,予心充然有喜。從此民國事,可以有賴,更勿巽讓,與元輔夾贊寅協。是所厚望。出擧條近洙曰,臣於見職,難冒之實,已屢煩章奏,而旣得方寸之地,悉暴衷懇,冀倖體恤,又未蒙恩諒,臣竊抑菀。假使臣優於才具,臣之聾聵,前席所燭,以此裒如昌披之狀,顧何可出入筵席,周旋班聯乎?乞賜斥退,俾蒙生成終始之澤。上曰,當次次向差矣。愼節果自何時乎?近洙曰,已爲四五年矣。上曰,卿雖以愼節言之,予心則不然,以爲能繼先正之事矣。近洙曰,以批以諭,每念臣先故,綣綣於不肖之臣,臣不勝惶感,而先祖故事,臣安敢望能繼萬一乎?上曰,偉哉。先正之於聖祖,際遇曠古,令譽迄今,卿亦追述先事,善輔寡躬。近洙曰,聖敎至此,萬萬惶恧,不知所達。上曰,兩大臣仰瞻東宮。堂輔·近洙,仰瞻東宮訖。上曰,史官就座。仍命大臣先退,又命退,承史以次退出。
上在昌德宮。停常參·經筵。
李源逸啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于尹相萬曰,摠管有闕之代,前望單子入之。
摠管前望單子入之,副摠管吳夏泳落點。
尹相萬,以都摠府言啓曰,今日入直內三廳,武兼禁軍及軍兵等,當爲中日習射技放,而王世子冠禮三度習儀相値,不得設行之意,敢啓。傳曰,知道。
又以兵曹言啓曰,今正月二十日文臣朔試射日次,而王世子冠禮日〈相値〉,不得爲之之意,敢啓。傳曰,知道。
傳于金演壽曰,明日出宮門路,以協陽門爲之。
金演壽,以戶曹言啓曰,王世子嬪三揀擇,已爲擇吉啓下矣。凡係供上之物,依例進排別宮之意,預爲知委各該司事,自禮曹草記,允下矣。王世子嬪供上物種及所屬內人等宣飯衣纏各種,依定例別單書入,而自三揀擇日爲始,依此擧行之意,分付各該司,何如?傳曰,允。
又以禮曹言啓曰,今正月二十六日王世子嬪三揀擇時,處所及處子詣闕門路,以再揀擇時,處所門路,知委擧行乎?敢稟。傳曰,依再揀擇時例爲之。
又以禮曹言啓曰,王世子嬪三揀擇時,有大臣禮堂命招之例矣。令政院,臨時稟旨擧行,何如?傳曰,允。
又以禮曹言啓曰,今此嘉禮都監設於本曹事,自都監事目啓下矣。上直郞廳,依前例移直朝房之意,敢啓。傳曰,知道。
又以弘文館言啓曰,新除授副應敎閔丙奭,卽爲牌招察任,何如?傳曰,允。
又以嘉禮都監都提調意啓曰,本都監監造官李秉翼·沈宜平·柳永根·洪大榮,時無職名,令該曹口傳付軍職,冠帶常仕,何如?傳曰,允。
又以嘉禮都監都提調意啓曰,本都監各房,自今日始役,監造官一員,依前例入省記,輪回上直之意,敢啓。傳曰,知道。
又以嘉禮都監都提調意啓曰,本都監別看役,知事姜潤,前知事方天鏞·金景遂,副司果閔致喜,檢書官尹英烈,出身尹永基差下,使之看役,何如?傳曰,允。
又以奉常寺都提調提調意啓曰,東耤親耤田所種九穀,先農祭後,卽爲起墾付種之意,敢啓。傳曰,知道。
權膺善,以兵曹言啓曰,取考謄錄,則王世子嬪三揀擇後,詣別宮時,前後射隊,以訓局軍一百五十名擧行,親迎後詣闕時,以二百〈名〉擧行矣。今亦依此擧行,而訓局軍,以武衛營軍磨鍊,何如?傳曰,允。
又以兵曹言啓曰,王世子嬪三揀擇後,詣別宮時,道路屛門,若無檢飭之節,則易致觀光紛遝之慮。依近例分付兩營,把守將卒,量宜定送,何如?傳曰,允。
又以兵曹言啓曰,訓鍊院能麽兒郞廳尹致弘,病難供職,呈狀乞遞,改差,何如?傳曰,允。
吏曹啓目粘連,觀此議政府左議政宋近洙箚子,則以爲,臣所帶典設提調之任,揆以公格,不宜仍縻,劃賜鐫改亦爲白有臥乎所,單提調衙門不可仍兼是白乎矣,大臣兼帶遞仍當否,臣曹不敢擅便,上裁,何如?判付啓依回啓施行爲良如敎。
上在昌德宮。停常參·經筵。
還內後,統理機務衙門·藥房·內閣·政院·玉堂口傳問安。答曰,知道。世子宮冠禮後,大殿·大王大妃殿·王大妃殿·中宮殿,統理機務衙門·藥房·內閣·政院·玉堂·朝廷百官口傳問安。答曰,知道。世子宮,統理機務衙門·藥房·內閣·政院·玉堂·朝廷百官單子問安,答曰,知道。
藥房都提調宋近洙,提調閔謙鎬,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
李源逸啓曰,大司憲·執義·掌令二員,持平二員未差,監察茶時之意,敢啓。傳曰,知道。
李載完啓曰,議政府郞廳來言,今日賓廳日次,而王世子冠禮相値,不得來會云矣,敢啓。傳曰,知道。
傳于尹相萬曰,侍衛軍兵毛具,從便爲之。
以司謁口傳下敎曰,王世子冠禮時,時·原任大臣·奉朝賀入參。
以司謁口傳下敎曰,王世子冠禮時,宗親儀賓入侍。
以司謁口傳下敎曰,王世子冠禮時,經理事·承史·閣臣入參。
以司謁口傳下敎曰,時原任大臣·奉朝賀·貳師·賓客·時原任閣臣·經理事·承史·玉堂·春·桂坊二品以上·三品以下,當賜饌矣,留待。
傳于金敬均曰,今日當展謁眞殿行禮時,承史·閣臣·春·桂坊,及相禮·贊儀·引儀待令。
傳于金敬均曰,承史·閣臣·春桂坊,待令于萬祚門外。
傳于金敬均曰,東宮冠事順成,甚庸嘉善。再明日館學儒生應製,通方外爲之。試紙用大好紙,春塘臺親臨磨鍊。武士,令武衛大將,中日閣試射。
傳于金敬均曰,再明日春塘臺殿座時,王世子隨詣矣,該房知悉。
傳于金敬均曰,冠禮時賓贊以下,別單書入。
傳于李源逸曰,輕囚先爲放釋。
傳于金敬均曰,明日出宮門路,以協陽門爲之。
兵曹口傳政事,副司勇李秉翼·沈宜平·柳永根·洪大榮,以上竝單付。
金敬均,以禮曹言啓曰,大報壇祭享,每年三月上旬內擇日設行事,曾有定式矣。吉日,令日官金昌勳推擇,則來三月初六日爲吉云。以此日設行。日初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以嘉禮都監都提調意啓曰,謹考儀軌,則三揀擇後,詣別宮時,有屋轎轎子及按袱入用,而有屋轎轎子,自尙方新造擧行矣。按服則請出內上件出,見樣造成,所盛樻子則外黃柒內白塗,自是前例。今亦依此擧行,何如?傳曰,允。按袱當內下矣。
尹相萬,以壯禦營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
吏曹參議韓章錫疏曰,伏以,臣於日者,猥主國子試,才程所局,物議未愜,鞶褫浹月,迄用愧恧,喉院講肆,除旨聯翩,幸遭慶會,趨走懽忭,而三銓新命,又下於夢想之外,寵極懼深,莫省攸措。噫,成均訓迪,文學之士也,离筵輔道,德行之選也,天官參佐,政事之坊也,之三者,罕有備焉。冉·閔·求·夏之藝也,各占一科,莫克兼稱,臣是何人,朝暮喬遷,左右龍斷,晏然廻翔於三塗華貫,若固有之哉?在臣一介廉隅,固不暇恤,而其於熙朝器使之政,顧何如也?文纓津筏,最重選部,爵祿予置之與聞,享祀贊戒之是眡,卽周官太宰之屬,下大夫之職也。曲領甚高,遴揀甚峻,豈可徒循資格,苟焉授之於人望之外哉?夫官以銓名,稱物之謂也。資鑑識以激揚淸濁,握權衡以甄別流品,長佐之責均焉。念臣家本寒素,性又蹇拙,朝行鮮有識面,班簿多不經心,銓臣之才,稱臣之任,不翅銖忽勻石之相懸,而不自量度,妄做官人之官,則是何異於詰聾聵以節虞箾,强僬僥以扛禹鼎乎?用是瞿瞿,逡巡却顧,而屬値慶儀肄習之日,不敢言私,冒沒一肅,退自循省,彌增恧蹙,終不可淟涊蹲仍,重玷則哲之明也。玆敢忙陳懇牘,仰干聰聽。伏望聖慈,俯垂鑑諒,將臣所叨吏曹參議之銜,劃賜鐫免,俾天職無曠,賤分獲安,不勝幸〈甚〉。臣無任云云。省疏具悉。爾其勿辭察職。
壬午正月二十日辰時,上詣仁政殿。王世子冠禮,命賓贊入侍時,行都承旨李載完,左承旨金敬均,右承旨尹相萬,左副承旨李源逸,右副承旨權膺善,同副承旨金演壽,假注書朴台淳·李周璜,別兼春秋朴斗陽·金炳吉·金天洙·金定均·尹相翊,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·閔丙奭,檢校待敎洪淳馨·閔泳煥·宋秉瑞·韓蓍東·金永悳·趙晳九,待敎閔泳韶,以此侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調閔謙鎬,副提調李載完,進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿。通禮跪啓請降輿,上降輿。通禮跪啓請執圭,載完進圭,上執圭陞座。相萬進前奏曰,出標信開作門,賓贊及宗親文武百官入就位乎?上曰,以已下標信擧行,可也。贊儀唱鞠躬四拜·興·平身,宗親文武百官,行四拜禮訖。引儀引賓贊及擧案者,由東偏門入就位。贊儀唱鞠躬四拜·興平身,賓領議政徐堂輔,贊兼禮曹判書閔謙鎬,行四拜禮訖。敬均,以傳敎官啓傳敎,由東門出,西向立。執事者擧案立於敬均之南,少退。敬均稱有敎。贊儀唱跪,堂輔·謙鎬跪。敬均宣敎曰,今加冠於世子,卿等將事,宣訖。贊儀唱俯伏興·四拜·興·平身,堂輔·謙鎬行四拜禮。敬均取敎書函,授堂輔,堂輔跪受置于案。贊儀唱俯伏興·四拜·興平身,堂輔·謙鎬俯伏興·四拜·興平身。引儀引堂輔·謙鎬,由東出隨之。引儀分引宗親文武百官,俱復拜位。贊儀唱鞠躬四拜·興·平身,宗親文武百官,行四拜禮訖。通禮跪啓請禮畢。傳曰,侍衛軍兵,令各其營乾犒饋。出傳敎上降座。通禮跪啓請釋圭,上釋圭,載完受圭。通禮跪啓請乘輿,上乘輿,出仁政門,由肅章〈門〉,入協陽門。相萬奏請出標信解嚴。仍入宣化門還內。宗親文武百官,詣東宮門外。堂輔·謙鎬出次,行禮如儀訖。諸臣以次退出。
壬午正月二十日午時,上御重熙堂。王世子冠禮後,朝謁禮入侍時,行都承旨李載完,左承旨金敬均,右承旨尹相萬,左副承旨李源逸,右副承旨權膺善,同副承旨金演壽,假注書朴台淳·李周璜,別兼春秋朴斗陽·金炳吉·金定均·尹相翊·金天洙,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,以次侍立。時至,上具翼善冠·衮龍袍,出御堂上,陞座。王世子冠禮後,具冕服出就小次。禮貌官兼輔德韓章錫,引王世子,入自東門,就堂前位,北向立。章錫請鞠躬四拜興平身,王世子鞠躬四拜興平身。章錫請跪,王世子跪。敬均進座前,俯伏跪,啓傳敎,俯伏興,出宣敎戒曰,事親以孝,接下以仁,使人以義,養人以惠。宣訖。章錫請俯伏興四拜興平身,王世子俯伏興四拜興平身,少進,稱臣雖不敏,敢不秪承?退復位。敬均還侍位。章錫請鞠躬四拜興平身,王世子鞠躬四拜興平身訖。章錫引王世子出。上還內。諸臣以次退出。
壬午正月二十日申時,上與王世子,展謁眞殿行禮入侍時,行都承旨李載完,左承旨金敬均,右承旨尹相萬,左副承旨李源逸,右副承旨權膺善,同副承旨金演壽,假注書朴台淳·李周璜,別兼春秋朴斗陽·金炳吉·金定均·尹相翊,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用九·金興均·姜·趙同熙·洪英植·閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,輔德李容元,兼輔德韓章錫,弼善洪承憲,兼弼善李輔榮,文學申箕善,兼文學金炳吉,司書金定均,兼司書朴斗陽,說書金炳秀,兼說書閔泳韶,左副率李重哲,右副率金亮鉉,左侍直徐光穆,右侍直洪肯厚,左洗馬李喬宰,右洗馬閔泳悳,左翊衛閔致純,右翊衛鄭寅壽,左司禦徐夏淳,右司禦李敏翊,左翊贊金炳肅,右翊贊徐綺輔,左衛率洪永周,右衛率權灝,相禮趙重弼,以次侍立。上具翼善冠·衮龍袍,王世子具冕服,出萬祚門。通禮跪啓請執圭,載完進圭,上執圭。至眞殿門外,通禮跪啓請降輿,上降輿。通禮導上詣版位跪,啓請鞠躬四拜興平身,上行四拜禮。相禮導王世子詣版位前,行四拜禮訖。上與王世子,由東階陞入殿內第一室,使近侍捲簾帳,奉審後,仍詣第二室第三室第四室第五室第六室,奉審竝如上儀訖。上出殿門。通禮跪啓請釋圭,上釋圭,載完受圭。上與王世子,由萬祚門還內。仍命退,諸臣以次退出。
上在昌德宮。停常參·經筵。
還內後,統理機務衙門·藥房·內閣·政院·玉堂口傳問安。答曰,知道。世子宮,統理機務衙門·藥房·內閣·政院·玉堂口傳問安。答曰,知道。
李源逸啓曰,來二十五日朝參日次矣,敢稟。傳曰,停。
權膺善啓曰,大司憲·執義·掌令二員,持平二員未差,監察茶時之意,敢啓。傳曰,知道。
李源逸啓曰,頒赦事,命下矣。未承受推考傳旨,自本院依例爻周之意,敢啓。傳曰,知道。
又啓曰,假注書李周璜,時無職名,令該曹依例付軍職,冠帶常仕,何如?傳曰,允。
傳于李載完曰,朝官年七十以上,士庶人年八十以上,未至排玉者,竝加一資。諸道舊還十萬石,貢人舊遺在一萬石,市民徭役限三朔,泮人徭役三十日蕩減,以示廣慶之意。
傳于李源逸曰,禮兵換房。
傳于尹相萬曰,侍衛軍兵毛具,從便爲之。
傳于李源逸曰,吏曹參議有闕之代,戶曹參議金洛鉉除授。
傳于李源逸曰,戶曹參議有闕之代,書筵官朴性陽除授。
吏曹,吏曹參議單金洛鉉,戶曹參議單朴性陽,已上除授事,承傳。
傳于李源逸曰,陳賀時禮房承旨,宣敎宣箋官,竝加資。
傳于李源逸曰,陳賀與坐堂受賀時,各差備以下,別單書入。
以王世子冠禮時,賓贊以下別單,傳于李源逸曰,主人興寅君李最應內廐馬一匹鞍具面給。賓領議政徐堂輔內廐馬一匹鞍具面給。贊兼禮曹判書閔謙鎬,尙衣一提調閔台鎬,各廐馬一匹面給。師領議政徐堂輔內廐馬一匹鞍具面給。傅左議政宋近洙內廐馬一匹鞍具面給。摠理事李最應內下大豹皮一令賜給。摠理事金炳國內下大豹皮一令賜給。原任提學領府事洪淳穆內下大豹皮一令賜給。原任提學判府事金炳國內下大豹皮一令賜給。貳師閔台鎬廐馬一匹面給。左賓客李載冕,右賓客趙寧夏,左副賓客金炳始,右副賓客鄭範朝,尙衣二提調趙慶鎬,竝熟馬一匹面給。尙衣副提調李載完半熟馬一匹面給。贊兼宋秉璿,書筵官金洛鉉·朴性陽·李象秀,各內下虎皮一令賜給。贊官輔德李容元,禮貌官兼輔德韓章錫,傳敎官禮房承旨金敬均,酌醴官司饔副提調金敬均,竝加一資。弼善洪承憲,兼弼善李輔榮,文學申箕善,兼文學金炳吉,司書金定均,兼司書朴斗陽,說書金炳秀,兼說書閔泳韶,左副率李重哲,右副率金亮鉉,左侍直徐光穆,右侍直洪肯厚,左洗馬李喬宰,右洗馬閔泳悳,各內下大鹿皮一令賜給。經理事金輔鉉·閔謙鎬·李載元·李載冕,各熟馬一匹賜給。入參閣臣金輔鉉·鄭基世·金炳德·金炳始·尹滋悳·李載元·李載冕·趙寧夏·南廷順·韓敬源·趙慶鎬·李鎬俊·鄭範朝·金永壽·閔泳翊·閔泳穆·李淳翼·李喬翼·李承純·李鎬翼·尹用求·金永哲·金興均·洪殷謨·姜·朴鳳彬·趙同熙·洪英植·金文鉉·閔丙奭·趙鳳夏·徐相翊·洪承億·洪淳馨·金奎軾·金演壽·閔泳煥·宋秉瑞·韓蓍東·金永悳·趙晳九·閔泳韶,入參經理事尹滋悳·趙寧夏·閔台鎬·沈舜澤·鄭範朝·李根弼·申正熙·閔泳翊·趙羲純·朴定陽·趙準永·金弘集·嚴世永·李元會,副經理事趙秉稷·姜文馨·李永·閔種默·洪英植,尙衣正李重七,各熟馬一匹賜給。兵曹參知申泰寬內下鹿皮一令賜給。副摠管趙〈雲〉涉內下中鹿皮一令賜給。左翊衛閔致純,右翊衛鄭寅壽,左司禦徐夏淳,右司禦李敏翊,左翊贊金炳肅,右翊贊徐綺輔,左衛率洪永周,右衛率權灝,展敎官禮曹佐郞韓龍珪·嚴錫權,擧案執事工曹佐郞南廷哲,漢城主簿閔應植,尙衣僉正柳沂秀,主簿洪觀錫,進脯官司饔主簿任穉宰,工曹佐郞南廷哲·李秉禹,司僕主簿尹慶求·李洛應,僉正趙端鎬,典設別檢吳友善,都摠都事尹炳吉,宣傳官南錫龍·鄭志植·尹慶善,武兼鄭海植·金應稷·張圭煥·具春書·金泰亨·具然肯·河錫洛·申昌熙,兵曹佐郞白時洽,竝陞敍。奉敎官尙衣直長尹瑗,司饔直長丁大森,主事趙忠熙·洪在鼎·任慶準·鄭憲時·柳完秀·金用來·金勝均·李祖淵·朴永善·韓龍源·李暐·尹泰駿·李重夏·具德喜·尹瀗·徐相雨,禮賓主簿李晙沼,內資奉事李寅兢,掌樂正金容圭,香官金鼎默,正書忠儀金馨燮,尙瑞直長趙賢植,副直長閔益鎬,重熙堂修理與補階入排官戶曹正郞金寅根,各兒馬一匹賜給。相禮趙重弼加資。訓書陪進官承文副正字朴來奎陞六。別軍職李敎獻·韓圭稷·申奭熙,各內下生皮筒箇一部賜給。李鍾健·元禹常·金鴻求,正領官韓聖根,別選軍官李南熙,竝加資。李時宇六品職待窠首先擬入。左領官尹雄烈許用邊地履歷。右領官金魯莞陞敍。宣傳官李鍾觀·趙存禹·李應烈,各內下筒箇一部賜給。奉常正愼栽祐守令待窠擬入。五衛將申岐朝·尙,竝守令除授。別看役姜潤守令待窠首先擬入。贊笏掌儀金載舜擧行旣多,今日政守令擬入。東唱引儀安喆榮,西唱引儀玄景運,竝守令待窠首先擬入。賓引接兼引儀申鍾協,贊官引接假引儀金章憲,主人引接兼引儀鄭達容,傅引接假引儀尹榮斗,貳師引接兼引儀崔光在,賓客引接兼引儀李明庠,禮貌官前引假引儀黃義鳳,竝察訪待窠擬入。其餘計士·寫字官·畫員·奏時官·知彀官·統長·敎長·禁軍·員役·樂工等,竝依判下施賞。
傳于李源逸曰,中官孔在衡,世子宮中官朴奎鉉,竝百官加親授。
傳于李源逸曰,長番金在寬·李敏和·金圭復·柳載賢·黃胤明·李章鎬·朴奎鉉·朴漢應·羅世煥·金錫勳,各內下鹿皮一令賜給。薛里內官鄭敦圭·李存謙,掌務內官洪圭夏·金成根,差備內官鄭台舜·洪基年·李晩東·李慶弼·曺東彬·金漢鼎·宋仁九·金斗煥,竝令內府陞敍。
傳于李源逸曰,挾侍黃胤明·李章鎬,尙傳金圭復,衣襨次知柳載賢,竝加資。排設次知李敏和,玉印差備金在寬,竝內府調用。達字差備金錫勳,擔筒箇差備金弘錫,各內下鹿皮一令賜給。
李源逸啓曰,吏曹郞廳來言,百官加下批政事,敢稟。傳曰,當日爲之。
傳于李源逸曰,同敦寧·敦寧都正許遞,今日政差出。
以義禁府赦單子,傳于權膺善曰,未及就囚罪人李奎三,特爲放逐鄕里。
金演壽啓曰,臣演壽,敬奉聖敎,馳往義禁府,取考囚徒案,則時囚罪人安時協等二名,繫是重囚,故竝仍囚。仍往典獄署,取閱囚徒案,則未推覈罪人一名,辭緣査覈間私奴嚴囚罪人一名,辭緣勘處間嚴囚罪人一名,所犯贓錢備納間嚴囚罪人四名,公貨備納間嚴囚罪人七名,不可以輕囚論,故竝仍囚。各司直囚罪人金天奎等十二名,係是輕囚,故竝依傳敎放送之意,敢啓。傳曰,知道。
傳于李源逸曰,明日出宮門路,以協陽門爲之。
傳于李源逸曰,承旨房望,順房爲之。
李源逸,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,王世子冠禮敎是時,挾侍黃胤明·李章鎬,衣襨次知柳載賢,尙傳金圭,竝加資事,命下矣。俱爲資窮,何以爲之?敢稟。傳曰,代加。
又以吏曹言啓曰,奉常寺正愼㦳祐,繕工監假監役官金龍赫,俱以身病,呈狀乞遞,竝改差,何如?傳曰,允。
又以禮曹言啓曰,王世子冠禮,祗告廟宮,頒赦八方,此係擧國莫大之慶,設科取人,乃是應行之典。今番慶科,以何科設行,而何間擇吉乎?敢稟。傳曰,以別試磨鍊,日字,來三月內擇入。
又以禮曹言啓曰,王世子冠禮後,有謁廟之禮矣。宗廟·永寧殿·景慕宮展謁吉日,以何間推擇乎?敢稟。傳曰,來二月旬前擇入。
又以禮曹言啓曰,今此王世子冠禮翼日頒敎陳賀時,諸道所封賀箋中,南兵使徐相岳,以應封官,兼別軍職各爲封進,柒谷府使李載旭,定平府使柳冀命,咸從府使田世鎭,陽德縣監李允用,雖非應封官,以別軍職封進矣。一體看審捧入,而泰安府使具奭祖,纔已貶罷,所封箋文,依前例不爲捧入之意,敢啓。傳曰,知道。
又以禮曹言啓曰,卽接永禧殿官員所報,則明日應製試取時,本殿官員,俱爲觀光云矣。依定式假官一員,令該曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接社稷署所報,則明日應製試取時,本署官員,俱爲觀光云矣。依定式本曹正郞朴寅復,假官差送,以爲代直後赴試之地,何如?傳曰,允。
又以禮曹言啓曰,再明日春塘臺殿座時,王世子隨詣事,命下矣。出宮時,王世子祗迎處所,以何處磨鍊乎?敢稟。傳曰,置之。
權膺善,以漢城府言啓曰,朝官年七十,士庶人八十,而未至排玉者,各加一資事,命下矣。朝官則吏·兵曹當爲擧行,而士庶則自臣府知委各部,今方搜訪,待其報來,卽爲修啓,而八道·四都,亦自臣府,一體知委之意,敢啓。傳曰,知道。
又以兵曹言啓曰,訓鍊院能麽兒郞廳趙匡益,病難供職,呈狀乞遞,何如?傳曰,允。
又以都摠府言啓曰,今正月二十二日春塘臺親臨館學儒生應製試取敎是時,侍衛寶劍陪衛,當爲備員,而都摠管鄭周應,副摠管金綺秀·趙雲涉,俱有實故,申奭熙別軍職進,一員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
又以義禁府言啓曰,明日館學儒生應製,通方外爲之時,本府都事,皆是赴擧,只有武都事一員,當直入直,而本府入直公事·回公都事及通化門·明光門·靑陽門·月覲門·集春門禁亂都事,無以推移。假都事七員,令該曹口傳差出,以爲分排擧行,何如?傳曰,允。
大提學閔台鎬製進,敎中外大小臣僚·蓍老·軍民·閑良人等書。王若曰,詔讀書詔學禮,兆民仰一有之休,筮求吉筮擇賢,貳邸擧三加之典,庸播敷告,式表同歡。予惟國之本係於元良,禮之始曰有冠事,三王必敎子正道,習與正人,一獻乃醴賓尊事,所以尊祖。鑾和之步中趨中,遂養老而乞言,元服之始加咸〈加〉,以著代而喩志。顧我儲嗣繼體之重,實副臣民延頸之望。哲命貽厥初,必求於寬裕慈惠,聖功養以正,其成也恭敬溫文。樂章播四重之謠,大人以照于明雨,孝經推百行之本,文王之朝於日三。肆令聞克協於天心,猗盛禮竝擧於歲首。在廟宮雝雝肅肅,倣端冕見郊之儀,觀國人長長親親,聳搢紳圜橋之喜。勝衣之英姿已就,敬冠之嘉典宜行,符寧王備服之齡,以貽謀翼子,週壽母加笄之紀,旣受祉施孫。迺諏惟吉之辰,爰稽彌尊之禮,已於本月二十日,就加元服,贊者門而擯者塾,物采愈章,史誦詩而工誦箴,節文皆備。顔色齊容體正,摯大夫以成人,章甫殷委貌周,貴元子也猶士。祝曰介以福,近于民,遠于年,字之敬其名,淑爾儀愼爾德。玆當四方之來賀,詎緩十行之誕宣?睿德與春和同流,茀祿鼎至,霈澤若雷雨普洽,品物咸新。昧爽以前,除謀反大逆·謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下,徒流付處,安置充軍,已至配所,未至配所,已發覺,未發覺,已決正,未決正,咸宥除之。敢以宥旨前事相告言者,以其罪罪之。在官各加一資,資窮者代加。於戲,七章孔昭,四行克著,孝仁禮義以習,星弁拱貳極之尊,高明博厚無疆,歷服延萬年之祚,故玆敎示,想宜知悉。
壬午正月二十一日巽時,上詣仁政殿。王世子冠禮翌日陳賀入侍時,行都承旨李載完,左承旨金敬均,右承旨尹相萬,左副承旨李源逸,右副承旨權膺善,同副承旨金演壽,假注書朴台淳·李周璜,別兼春秋朴斗陽·金炳吉·金定均·尹相翊·金天洙,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,副校理李鳳德,副修撰兪致一,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調閔謙鎬,副提調李載完,進前奏曰,侵早勞動,聖體,若何?上曰,一樣矣。由協陽門·肅章門·仁政門,至月臺。通禮跪啓請降輿,上降輿。通禮跪啓請執圭,載完進圭,上執圭。通禮導上陞座。相萬奏曰,文武百官,今當就位,出標信開作門,何如?上曰,以已下標信擧行,可也。引儀引宗親·文武百官,入就位。贊儀唱鞠躬四拜·興·平身,宗親·文武百官行四拜禮。代致詞官,陞自西階,進當座前跪。贊儀唱跪,宗親·文武百官跪。代致詞官讀奏箋文訖。贊儀唱俯伏興四拜興平身,宗親·文武百官行四拜禮。源逸進當座前跪,啓傳敎,由東偏門出,詣宣敎官之北。展敎二人對擧敎書案。源逸取敎書,授宣敎官趙鍾弼,鍾弼跪受,西向立。贊儀唱跪,宗親·文武百官跪。宣敎官宣〈敎〉訖復位。展敎官以敎書置於案。贊儀唱俯伏·興·四拜·興·平身,宗親·文武百官行四拜禮。贊儀唱跪·縉笏·三叩頭,宗親·文武百官跪·縉笏·三叩頭。贊儀唱山呼,宗親·文武百官拱手加額曰,千歲,唱山呼曰,千歲,再唱山呼曰,千千歲,凡呼千歲,下至樂工·軍校,齊聲應之。贊儀唱出笏,俯伏興·四拜·興平身,宗親·文武百官出笏,俯伏興四拜興平身。展箋官二人對擧箋案,入置座前。宣箋官嚴柱漢宣箋訖。贊儀唱俯伏·興·平身,宗親·文武百官俯伏興平身。典儀陞自西階,當中跪啓,禮物請付有司。通禮跪啓禮畢。領府事洪淳穆,判府事韓啓源,奉朝賀姜㳣,領敦寧李最應,判府事金炳國,領議政徐堂輔,左議政宋近洙,以次進前。淳穆仍奏曰,歲之正月之令,世子宮冠事禮成,承天之慶,受福無疆。聖衷之嘉悅,群情之忭祝,協氣歡聲,洋溢區宇矣。上曰,甚庸嘉悅,而臣民亦當欣忭矣。淳穆曰,日氣淸佳,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮氣候,何如?上曰,太平矣。上曰,在前受賀時,東宮有自內出行之例,故今亦依此例矣。淳穆曰,甚是盛事也。傳曰,侍衛與倍衛軍兵,令各其營乾犒饋。出傳敎傳曰,內閣太學箋文,當便殿親受矣,該房知悉。出傳敎禮曹郞廳,進呈慶科取稟草記,載完讀奏訖。行兵曹判書趙寧夏,進前奏曰,內閣太學箋文,親受時,及明日春塘臺親臨應製試取時,別雲劍及兵摠府侍衛仍用,何如?上曰,依爲之。通禮跪啓請釋圭,上釋圭,載完受圭。上降座。通禮跪啓請乘輿。上乘輿,出仁政門,由肅章門,入協陽門。行兵曹判書趙寧夏,跪稟放仗。相萬啓請出標信解嚴,上可之。仍由宣化門還內。諸臣以次退出。
壬午正月二十一日酉時,上御重熙堂。內閣·太學進箋親受入侍時,行都承旨李載完,左承旨金敬均,右承旨尹相萬,左副承旨李源逸,右副承旨權膺善,同副承旨金演壽,假注書朴台淳·李周璜,別兼春秋朴斗陽·金炳吉·金定均·尹相翊·金天洙,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,副校理李鳳德,副修撰兪致一,以次侍立。時至,通禮跪啓中嚴閣臣·館學儒生等,陪箋文入就拜位。贊儀唱鞠躬四拜·興平身,閣臣·館學儒生等,行四拜禮訖。讀箋官讀內閣箋文,讀箋官讀太學箋文訖。贊儀唱四拜·興·平身,閣臣·館學儒生行四拜禮訖。通禮跪啓禮畢。上命退,諸臣以次退出。
上在昌德宮。停常參·經筵。
藥房都提調宋近洙,提調閔謙鎬,副提調李載完啓曰,日吉辰良,王世子冠禮順成,賀儀誕擧,群情慶忭,親臨受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
權膺善啓曰,大司憲·執義·掌令二員,持平二員未差,監察茶時之意,敢啓。傳曰,知道。
尹相萬啓曰,武衛大將李景夏,以仁川砲臺看審事,明日出去矣。所佩命召虎符及傳令牌,何以爲之?而將兵之任,不可一刻無摠察之人,何以爲之?敢稟。傳曰,仍佩往來,都提調兼察,從事官發牌聽傳敎。
又啓曰,壯禦大將申正熙,以仁川砲臺看審事,明日出去矣。所佩〈何以〉爲之,而將兵之任,不可一刻無摠察之人,何以爲之?敢稟。傳曰,仍佩往來,都提調兼察,從事官發牌聽傳敎。
又啓曰,左邊捕盜大將韓圭稷,以壯禦中軍,右邊捕盜大將李敎獻,以武衛中軍,仁川砲臺摘奸事,明日出去矣。所佩命召及大將牌·傳令牌,何以爲之?而捕將重任,不可一刻暫曠。在前如此之時,有曾經大將權察之例,今番則何以爲之?敢稟。傳曰,仍佩往來,前捕將吳夏泳權察。
傳于李載完曰,平安監司留待。
傳于尹相萬曰,侍衛軍兵毛具,從便爲之。
摠管前望單子入之,副摠管李鶴榮·李邦鉉·申橚落點。
摠管前望單子入之,都摠管金壽鉉·韓敦源落點。
傳于李源逸曰,今番賞典中,一人雖兼數事,毋得疊授。
傳于李源逸曰,發遣吏郞,諸執事淸齋與否,摘奸以來。
李載完,以吏曹言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏曹言啓曰,慶尙道慈仁居幼學李秉元呈狀內,矣身祖前五衛將李鈺,今年爲朝官年八十歲,而見漏於本道應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又以吏曹言啓曰,尙衣院正李重七,以其身病,呈狀乞遞,改差,何如?傳曰,允。
李源逸,以侍講院言啓曰,新除授輔德閔泳奎,兼輔德李承皐,竝卽牌招察任,何如?傳曰,允。
有政。吏批,判書李鎬俊進,參判李正魯進,參議韓章錫病,行右承旨李源逸進。以朴性陽·李象秀爲持平,南濟元·李淵默爲正言,金命基爲修撰,宋泰鎭爲同敦寧,李冕雨爲敦寧都正,閔泳奎爲輔德,李承皐爲兼輔德,洪炳一爲分兵曹正郞,全洪敎爲典籍,李遇永爲假監役,閔泳緯爲典設提調,李重七爲相禮。副司果宋彙仁,副司直李東淵·吳慶履·韓鼎謩·李南會·李國淵·趙璟淳·鄭昌東·權炫·丁集敎·黃夏欽·金棱,副司果趙光濂·金顯喆·金來顯·金秉喆·朴齊用,副司直權鍾崙,副司果裵相奎·崔炳龍,典籍文俊永,副司果尹致琮·玄基濬·林俊養·張斗憲,前典籍金之文,前都事李貞斗,忠淸都事李寅龜,副司果李承泳·趙雲漢·朴齊琬·丁大植,蔚山府使李泰鎭,副司果金直善·尹永善·李憲綱·李奭信·李廷器·趙鶴秀·沈英慶·沈東晩·徐中輔,溫陽郡守曺鎭億,平康縣監李顯永,副司果柳南珪,前郡守洪衡謨·李建軾·李鍾德·李需冕·李寅稷·趙夔熙·金友根·朴齊弘·崔瑨·朴高衍·丁大林·李仁會·李熙文·李定會·閔種洙,前監役南信元,前僉正李得信·成載璿,前副正閔德鶴,連山縣監李鳳基,永同縣監李用基,牙山縣監金正秀,副司果李秉升,前縣監洪寧周,前縣監李容烣·沈能璿·洪右燮·李淵九·李鼎和·李秉哲·金炳昱·徐國輔·申章顯·李敏恒·李升翼·尹滋命·姜漢奎·韓兢烈,副司果李瑢,前令李肇淵,前縣監徐明淳,前監察李憲周·洪熹燮,前主簿曺鎭九,副司果李啓冤·李會迪·李珞·任憲大·任百謹·申命洙·尹滋健·趙秉度·朴岐秉,前監役李祜信·權思健·趙相鎬·洪在鏞·申命奭·金兢鉉·李相善·金奎漢·姜維馨·韓慶衍·嚴佐永·李卨鉉·李碩,前都事李寅周,前監役李道益·趙正夏,前都事朴海朝,前監役金應淵·尹顯佑·沈種之·李載魯·李啓俊·吳聖默·金頀求·南啓宇·趙晉永·李文稷·柳序喆·李章億·洪正謨·權璉夏·權岐壽·任百薰·閔泳文·李元稙·鄭來錫·閔致長·李柲重,前參奉愼徹仁·金景休·宋膺泳,前官蔡鎬永,前參奉李元永·李圭鎔·趙羲先·李庭德·尹炳周·申用休·金永宗·蔡東陽·柳宇睦·李昆中·李周淵,前縣監吳濟默·尹弼求,前別提金尙斆,副司果馬駿八·成一默,前縣監李秉羲·張胤植,副司果元景喆·李元燮·楚復明·李維墉·李義植·金奎燁,前令南宗祐,前奉事崔宗定,前參奉李羲燮·韓再愈·康禧倜·金履寬·鮮于棅·李奎臣·王益勳,前主簿王錫魯,前敎官朴應燦·李之膺,前監役朴寅樹,前直長尹致默,副司果李顯錫,前察訪洪若弼,前主簿金冕熙,前縣監柳芝熙,副司果李恒愚,前縣監李來重,前察訪李根修,前縣令李顯昭,前縣監權中琬,前察訪金炳象,前郡守金相敏,前察訪許玧,前別提白華洙,前郡守吳致箕,前察訪鄭東纘·鄭觀燮,前郞廳李秀鶴,前令盧觀河,前察訪黃昆周,副司果金寬淳·金在直·金禮淳·朴柱炫·李惇奎·洪祐民·韓用年·蔡相淳,前縣監元絳,前學官尹昌圭,前參軍金宗鎬,前察訪金載善·金勉孺·朴有鉉·朴有健·黃度淵·崔兢淵·崔圭永,前府使金鶴喜,前虞候李熙昆,前守門將金相默,前主簿金鴻直,前縣監成瑀鎬,前虞候崔性哲·李敏奎·兪相豊·梁道潤·文擎天·崔弘元,前萬戶尹武信·姜信樞,前察訪兪峯柱·朴來榮,副司果鄭周容,前部將李在榮,前萬戶金在赫,前主簿趙英勝·崔崇宗,已上加一資事,承傳。輔德李容元,吏曹參議韓章錫,左承旨金敬均,左副承旨李源逸,已上今加嘉善。相禮趙重弼,分兵曹正郞趙鍾弼,修撰嚴柱漢,已上今加通政。別軍職李鍾健·元禹常,已上今加嘉善。金鴻求今加通政加資事,承傳。
兵批,行判書趙寧夏病,參判李漢永病,參議申泰寬入直進,參知柳病,左副承旨尹相萬進。同知加設三單李鍾健·元禹常·曺錫胤,僉知三單李章權·韓羲錫·徐光汶,加設單金鴻求,護軍鄭泰好·李容元·韓章錫,副護軍李載允·趙鍾弼·嚴柱漢·宋彙仁·李東淵·吳慶履·韓鼎謩·李南會·李國淵·趙璟淳·鄭昌東·權炫·趙光濂·丁集敎·黃夏欽·金棱·金顯喆·金來顯·金秉喆·朴齊用·權鍾崙·裵相奎·崔炳龍·文俊永·尹致琮·李燉佑·洪大奎·安時協·玄基濬·林俊養·張斗憲·金之文·李貞斗·李寅龜·李承洛·趙雲漢·朴齊琬·丁大植·金直善·尹永善·李憲絅·李奭信·李廷器·趙鶴永·沈英慶·沈東晩·徐中輔·柳南珪·洪衡謨·李建栻·李鍾德·李需冕·李寅稷·趙夔熙·金友根·朴齊弘·崔瑨·朴齊衍·丁大林·李仁會·李熙文·李定會·閔種洙·南愼元·李得信·成載璿·閔德鎬·洪寧周·李容恢·沈能璿·洪右燮·李淵九·李鼎和·李秉哲·金炳昱·徐國輔·申章顯·李敏恒·李升翼·尹滋命·姜漢奎·韓兢愚·尹弼求·李肇淵·徐明淳·李憲周·洪羲燮·曺鎭九·李啓冕·李會迪·李珞·任憲天·任百謹·申命洙·尹滋綎·趙秉度·朴岐秉·李祐信·權思健·趙相鎬·洪在鏞·申命奭·金兢鉉·李相善·金奎漢·姜維馨·韓慶衍·嚴佐永·李卨鉉·李碩鉉·李寅周·李道益·趙正夏·朴海朝·金應淵·尹顯佐·沈鍾之·李載魯·李啓俊·吳性默·金護求·南啓宇·趙永·李文稷·柳序喆·李章億·洪正謨·權璉夏·權岐壽·任百薰·閔泳文·李元稙·鄭來錫·閔致長·李祕重·愼徵仁·金景休·宋膺洙·蔡鎬永·李元永·李圭鎔·趙羲先·李庭德·尹炳周·申用休·金永宗·蔡東陽·柳宇睦·李鼎中·李周淵·吳濟默·金尙斆·馬駿八·成一默·李秉羲·張胤植·元景喆·李元燮·楚汶明·李維墉·李義植·金奎燁·南宗祐·崔宗定·李羲燮·韓再愈·康禧倜·金履寬·鮮于棅·李奎臣·王益勳·王錫魯·朴應燦·李之膺·朴寅樹·尹致默·洪若弼·金冕熙·柳芝熙·李恒烈·李來重·李根修·李憲昭·權中琬·金炳象·李相敏·許玩·白興洙·吳致箕·鄭東纘·鄭觀燮·李秀鶴·盧觀河·黃鼎周·元絳·金寬淳·金在直·金禮淳·朴柱炫·李惇奎·洪祐民·韓用年·蔡相淳·尹昌圭·金載善·金勉孺·朴有鉉·朴有鍵·黃度淵·崔兢淵·崔圭永·金鶴喜·李熙鼎·金潤誠·趙有增·成瑀鎬·崔性哲·李敏奎·兪相豊·梁道潤·文擎天·崔弘元·李奎象·兪峯柱·朴來榮·金在赫·趙英勝·崔秉宗·金鳴直·尹武信·李秉升·李鎔·李劃錫·金宗錫·金相默·李在榮·李春英·鄭周容·姜信樞,副司果朴來奎,副司正李周璜,副司勇尹致弘·趙匡益,以上竝單付。
吏批,再政。以柳爲兵曹參議,持平朴性陽年七十加一資事,承傳。幼學奇師轍年七十今招通政,侍從臣前正言李觀鉉父。
三政。以金秉翼爲持平,兵曹參議單申泰寬,參知單柳。
李源逸,以議政府言啓曰,右參贊金壽鉉,除拜摠官矣。職務相妨,所帶摠管之任,今姑改差,何如?傳曰,允。
又以禮曹言啓曰,王世子冠禮慶科別試文武科吉日,令日官韓應翼推擇,則初試來三月二十三日,殿試四月十三日,放榜同月二十五日巽時爲吉云。以此日時,知委擧行,何如?傳曰,允。
又以禮曹言啓曰,以王世子冠〈禮〉慶科,取稟草記,傳曰,以別試磨鍊,日字來三月內擇入事,命下矣。依已例咸聚京中,分三所,初場論表,終場策問,除講經試取,科名以王世子冠禮慶科別試稱號,而初試額數,多寡不同。今番則取幾人乎?敢稟。傳曰,取千人。
又以奉常寺都提調·提調意啓曰,祭享所用春等中脯,今月二十二日始造之意,敢啓。傳曰,知道。
又以弘文館言啓曰,新除授修撰金命基,時在水原地,經筵入番事緊,請斯速乘馹上來事,下諭。傳曰,許遞,前望單子入之。
又以伴接官言啓曰,卽者差備譯官來言,去十二日入來彼人中,艦長一人,隨員二人,海軍八名,今日辰時量,出去仁川所留船,而通商一名領去云矣,敢啓。傳曰,知道。
尹相萬,以都摠府言啓曰,今日入直內三廳,武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以壯禦營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
敎平安監司金炳德書。王若曰,周方伯咸統十帥,藩屛最關邊陲,漢刺史亦由九卿,輕重罔有內外。肆今日特簡之眷,況先卿曾莅之邦?眷玆四十州箕封,控彼三千里燕塞,昔稱城市之繁華民物之殷富,今反病其凋殘,人謂器械之堅利兵馬之精强,予則見其虛弱。使价之供億難繼,吏緣爲奸,暵澇之災害頻仍,民不安業,苟求撫綏矯捄之策,必仗剸理綜敏之才。唯卿,王室藎臣,賢父肖子,綽乎有古家遺範,素著孝友之稱,澹然若寒士持身,每勵儉約之操。由內閣而提芸館瀛館,餘事文章,歷籌司而管吏銓兵銓,兼備器局。玆授卿以平安觀察使兼兵馬水軍節度使都巡察使管餉使平壤府尹,卿其秪服寵命,勉恢良猷,律貪墨如蘇孺文,毋憚大吏,勵廉白如趙淸獻,康濟小民。於戲,桐鄕舊愛,應趾美於前人,棠茇新謠,庶紓憂於西顧。故玆敎示,想宜知悉。待敎閔泳韶製進
領敦寧李最應箚曰,伏以,我東方,受皇天之佑,王世子,加元服之禮,執筴而簡日之吉,筮賓而重冠之始,睿德夙就於溫文,儀度儼成於櫛紘,上而貽悅於聖心,下而胥忭於群情,是誠無疆之休,莫大之慶。臣以忝在宗籍,猥行主人事,周旋於三加之際,齊聲於萬歲之呼,與有榮幸,尤倍懽祝。乃者覃恩之典,有玆別單之入,賤名在中,濫賞混下,特賜以天廐之蹄,又侈以法鞴之被,以今蹈舞之情,詎緩乘謝之忱?旣蔑才功,冒膺殊錫,則反愧內省,亦沒廉隅。玆具短牘,仰煩崇聽。乞降收還之命,俾重嚬笑之政,千萬幸甚。取進止。答曰,省箚具悉卿懇。卿其勿辭,安心領受。仍傳于金演壽曰,此批答,遣史官傳諭。
領議政徐堂輔箚曰,伏以,人天和協,日辰吉良,我王世子邸下,元服載加,嘉事順成,供喜悅於殿闈,騰歡祝於陬澨,萬億年太平,其自今伊始。區區攢頌之忱,曷有其極?際伏見別單下者,以臣猥忝筮賓之列,錫以上駟,具以繁飾,臣且惶且愧,何敢領有?臣聞昭辟所以御衆勵俗之具,爵賞是已,而惟能與勞,實膺斯式。臣以能則初無可效,以勞則本蔑可紀,而職不過象笏·瑲珮,周旋於殿陛之間而已。今此蕃庶之錫,有若明試之庸,則揆諸綜名懋功之義,不亦舛乎?施之不稱則在典居僭,受而匪分則於恩爲褻。臣雖欲恃寵秪領,其於貽累愼惜之政何哉?怵焉循顧,乘謝無望,玆庸具牘請收。伏乞聖明,俯循臣情,以重恩賞,以安微私焉。取進止。答曰,省箚具悉卿懇。卿其勿辭,安心領受。仍傳于金演壽曰,此批答,遣史官傳諭。
壬午正月二十二日辰時,上詣春塘臺。館學儒生應製,通方外儒生試取,平安監司同爲入侍時,行都承旨李載完,行左承旨金敬均,行右承旨李源逸,左副承旨尹相萬,右副承旨權膺善,同副承旨金演壽,假注書朴台淳·李周璜,別兼春秋尹相翊·金天洙,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,副修撰兪致一,以此侍立。時至,通禮跪啓請外辦。上具翼善冠·衮龍袍,乘輿出宣化門。藥房提調閔謙鎬,副提調李載完,進前奏曰,侵早勞動,聖體,若何?上曰,一樣矣。仍由協陽門·建陽門·銅龍門·景化門,詣春塘臺。通禮跪啓請降輿乘座,上降輿乘座。載完進前奏曰,儒生今當入場矣。出標信開布城,何如?上曰,以已下標信擧行,可也。載完奏入門單子。又奏曰,侍衛從陞中,有試官蒙點人,使之下去一體行禮乎?上可之。引儀引讀券官左贊成閔台鎬,大護軍尹秉鼎,經理事李根弼,行護軍金聲根,行護軍金元性,經理事趙準永,對讀官行副護軍趙同熙,副經理事洪英植,行副護軍李命宰,行副護軍金喆熙,行副護軍洪承穆,行副護軍鄭元夏,副司果宋世憲,弼善洪承憲,副司果申一永,副司果尹相翊,兵曹正郞金天洙,副司果鄭寅興,入就位。引儀唱鞠躬四拜·興·平身,台鎬等行四拜禮訖。上命試官進前,台鎬等進前。上命書題,台鎬等跪書賦,祝雍辭曰近于民,遠于年。限申時。仍讀奏訖。寅興等奉出懸之。上命試官權退。上入小次,命書傳敎曰,賓客別雲劍·兵摠府堂上·堂上閣臣·春坊·堂上·對讀官·入侍承旨,竝讀券官加差下,堂下閣臣·春坊·入直玉堂,竝對讀官加差下,使之分考。出傳敎傳曰,侍衛陪衛與排立軍兵,令各其營乾犒饋。出傳敎上出次,命書傳敎曰,平安監司入侍。入侍時,行都承旨李載完,假注書李周璜,記事官崔應珏,別兼春秋尹相翊,平安監司金炳德,以次進前訖。上曰,關西地接中原,幅員且廣,使客絡繹,亦難爲治。須下去悉心對揚,可也。炳德曰,臣旣乏才具,且無踐歷,冒膺重寄,行將赴任,非惟不克對揚,灼知竟致僨誤,萬萬惶懍矣。上曰,先卿曾經此道,卿必稔知本道事也。炳德曰,臣於年淺時隨往,歲月且久,尤無以領會,而將未免上而孤負恩命,下而忝墜先蹟,不勝惶悶矣。上曰,予知卿之優於此任,何乃如是過謙乎?炳德曰,臣未常一經近民之職,尤所矇昩,愈益悸恐矣。上曰,卿之每事審愼,予所知之,須勿過爲小心也。又敎曰,行將遠離,須仰瞻,而亦爲仰瞻東宮也。炳德仰瞻訖。上曰,今日發行,何日到界,何日到營乎?炳德曰,將於二十八日到界,其翼日赴任矣。上曰,須下去安過也。載完曰,宣諭別諭,何以爲之乎?上曰,出去爲之也。上命平安監司先退,仍命退,承史以次退出。上入次。載完以司謁入稟曰,收券已多,考試,何如?上可之。又稟曰,今番應製取幾人乎?上曰,取百人。以司謁口傳下敎曰,科次便殿待令。又命書傳敎曰,還宮當自內爲之矣,該房知悉。相萬奏請出標信解嚴。上還內。少頃,上御興福軒。諸臣以次侍立。上命科次爲之。載完奏曰,讀券何以爲之乎?上曰,對讀官讀之。天洙讀奏第一張,至三句,上命止之。台鎬奏曰,書等何以爲之乎?上曰,五張書正三下,二十張書草三下,其餘竝書次上。載完奏曰,坼封何以爲之乎?上曰,承旨坼奏。載完跪坼封內讀奏。上曰,諸承旨輪回讀奏也。載完等輪回讀奏訖。上曰,幼學車斗象·宋鍾英,以七十以上入格,事甚稀貴,特付進士榜末。仍命書傳敎曰,館學儒生應製賦居首三下一幼學劉百源,三下二幼學洪鍾燦,三下三幼學張基周,三下四幼學李會英,三下五幼學洪秀寅,竝直赴殿試。之次草三下幼學安宗洙·金珏均·徐相鎬·申泰效·權亨祿·權英植·金敏植·安龍植·李中甲·金寅吉·車斗象·宋鍾英,竝付之進士榜末。之次草三下幼學金志遠等十人,竝直赴會試。之次次上幼學趙圭夏等十二人,竝給二分。之次次上幼學金洛鉉等十三人,竝給一分。之次次上幼學金承濡等二十人,竝付之監試初試榜末。之次次上幼學韓胤旌等二十八人,各奎章全韻一件賜給。又命書傳敎曰,入格儒生,明日待令。出傳敎上命試官先退,又命退,承史以次退出。
上在昌德宮。停常參·經筵。
金演壽啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
李源逸啓曰,左副承旨尹相萬,右副承旨權膺善,今日不爲仕進,竝卽牌招,何如?傳曰,允。
傳于李源逸曰,禮房承旨馳詣先農壇,奉審摘奸以來。
金演壽啓曰,前捕將吳夏泳,權察事,命下矣。權察左右邊捕盜大將吳夏泳,卽爲牌招聽傳敎,何如?傳曰,允。
又啓曰,假注書朴台淳有身病,勢難察任,今姑改差,何如?傳曰,允。
朴台淳改差,代〈以〉高溶爲假注書。
傳于金演壽曰,今番朝官年七十加資人,竝敦寧都正·五衛將,口傳加設單付事,分付兩銓。
吏曹口傳政事,敦寧都正加設一百九十八單,宋彙仁·李東淵·具慶履·韓鼎謩·李南會·李國淵·趙璟淳·鄭昌東·權炫·趙光濂·丁集敎·黃夏鎭·金棱·金顯喆·金來顯·金秉喆·朴齊用·權鍾崙·裵相奎·崔炳龍·文俊永·尹致璌·李煥佑·洪大奎·安時㶸·玄基濬·林俊養·張斗憲·金之文·李貞斗·李寅龜·李承洛·尹永善·李憲絅·李奭信·李運器·趙鶴永·沈英慶·沈東晩·徐中輔·李運機·李鍾德·李需冕·李寅稷·趙夔熙·金友根·朴齊弘·崔瑨·朴齊珩·丁大林·李仁會·李熙文·李寅會·閔鍾洙·李得信·成載璿·閔德鎬·洪寧周·李容烣·沈能璿·洪右燮·李淵九·李鼎和·李秉哲·金炳昱·金國輔·申章顯·李敏恒·李升翼·尹滋命·姜漢奎·韓競愚·尹弼求·李肇淵·徐明淳·李憲·周熹燮·曺鎭九·李啓冕·李會·李珞·任憲天·任百謹·申命洙·尹滋健·趙秉度·朴岐秉·李祐信·權思健·趙相鎬·洪在鏞·申命奭·金競鉉·李相善·金奎漢·姜維馨·韓慶衍·嚴佐永·李卨鉉·李碩·李寅周·李道益·趙正夏·朴海朝·金應淵·尹顯佑·沈種之·李載魯·李啓俊·吳聖黜·金頀求·李啓宇·趙晉永·李文稷·柳序喆·李章億·洪正謨·權璉友·權岐壽·任百薰·閔泳文·李元植·鄭來錫·閔致長·李柲重·南愼元·愼徹仁·金景休·宋膺洙·李元永·李圭鎔·趙羲兌·李庭德·尹炳周·申用休·金永宗·蔡東陽·柳宇睦·李鼎中·李周淵·洪彦周·金尙斆·馬駿八·成一默·李秉羲·張胤植·元景喆·李元燮·楚復明·李維墉·李義植·金奎燁·南宗祐·崔宗定·李羲燮·韓冉烈·康禧倜·金用柱·鮮于棅·李奎臣·王益勳·王錫魯·朴應燦·李之膺·朴寅壽·尹致默·洪若弼·金冕熙·柳芝熙·李恒勳·李來重·李根修·李憲昭·權中琬·金履寬·金相敏·許玧·白華洙·吳致箕·鄭東纘·鄭觀燮·李秀鶴·盧觀河·黃鼎周·元絳·金在直·金柱炫·李惇奎·洪祐民·韓用年·鄭周容·蔡相淳·尹昌奎·蔡鶴永·吳濟默。
兵曹口傳政事,五衛將加設二十九單,金鶴喜·成瑀鎬·李鎔·李顯錫·李秉升·李熙鼎·兪相豐·李敏奎·金載善·金勉孺·朴有錫·朴有鍵·黃度淵·崔兢淵·崔圭永·崔性哲·梁道潤·文擎天·崔弘元·兪峯柱·朴來榮·金在赫·趙英勝·崔崇宗·金鴻直·金宗錫·金相默·李在榮·姜演樞。
傳于金演壽曰,入格儒生入侍。
以左副承旨尹相萬,右副承旨權膺善牌不進罷職傳旨,傳于金演壽曰,只推。
以司謁口傳下敎曰,首飾髢髮價錢三千兩輸送于明禮宮。
玉堂前望單子入之,修撰林永相落點。
金演壽,以禮曹言啓曰,以王世子冠禮後,宗廟·永寧殿·景慕宮展謁,取稟草記,傳曰,來二月旬前擇入事,命下矣。展謁吉日,令日官韓應翼推擇,則來二月初四日爲吉云,以此日定行乎?敢稟。傳曰,以此日定行,同爲展謁磨鍊。
又以嘉禮都監都提調意啓曰,嘉禮時掌畜者,今當差出,而京職中無可合之人,松禾縣監李俊永,令該曹內移,仍爲啓下,何如?傳曰,允。
又以宗親府言啓曰,前輔德李容元,今已陞資矣。宗正卿依例差下,令該曹下批,何如?傳曰,允。
又以武衛營言啓曰,前訓局哨官金箕翼,身病甚重,勢難察任,改差,何如?傳曰,允。
又以武衛營言啓曰,本營上納愆滯事,其間關飭,不啻申嚴,而歸之文具,一事漫漶,法綱之解弛,胡至此極?不飭之三南道臣,爲先從重推考,未納段,令道臣量宜定限考尺,而各其限日日字,卽爲馳報,以爲憑考之地,若有過限之弊,則該守令,先爲罷黜後登聞之意,分付,何如?傳曰,允。
又以兵曹言啓曰,今番分司中都摠都事,金鶴喜旣已陞資,其代口傳差出,以爲備員進參之地,何如?傳曰,允。
兵曹,以柳敦秀爲分都摠都事。
金演壽,以兵曹言啓曰,訓鍊院能麽兒郞廳李鶴圭,病難供職,呈狀乞遞,改差,何如?傳曰,允。
又以壯禦營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
左議政宋近洙箚曰,伏以世子邸下,冠禮順成,賀儀誕擧,天日淸和,神人悅豫,此實我東方莫大之慶也。臣適忝非分之職,獲覩稀有之盛,旣榮且幸,彌切攢祝,匪頒之及,曾所不料,迺於飾慶之下,混廁覃恩之列,內廐天駟,圉人牽臨,臣誠惶縮慙愧,不知所喩,第伏念無其功而施之,則施或濫矣,無其名而受之,則受亦僭矣。臣於是日,毫無可紀之勞,而忽叨殊異之典,一月之內,荐紆寵錫,是豈聖朝懋賞之義,而亦豈臣賤分之所可堪承也?屢回思量,終不敢爲乘謝之計,猥具短牘,仰溷崇聽,伏乞聖慈,特垂軫諒,亟令收還,俾全微諒,千萬幸甚。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
行左承旨金敬均疏曰,伏以東宮之冠禮順成,大庭之賀儀誕擧,籙綿宗社,慶溢殿宮,環海東數千里戴髮含齒之倫,莫不歡天喜地,延頸拭目,咸仰漢儲之仁聞,爭誦周王之無憂。臣於是際,適叨邇密,酌醴醮而周旋,傳敎文而趨跪,龍光遍身,志願滿足,此實平生之至榮也,極幸也。不圖賞典之下,有授臣以嘉善階者,臣誠惝怳慙恧,莫知所以致此也。噫,臣有老母,年今八年袠,拚誥告喜,聚首感激,揆以恒情,不暇以克讓爲美,第伏念貳卿宰列也。太上以德,其次以功,又其次以久次,臣之無似,固不敢預議於德與功,而雖以久次言之,通籍五六年,驟躋下大夫之列,歷揚內外,涯分已踰,豈有更驟一武之望哉?國家有大嘉會,必推恩澤,以示廣慶,然而所畀者,必皆績勩彰而閥閱多,資器地望,爲輿論所者,何嘗有如臣鹵下,百不猶四無當,而或廁於其間乎?嗚呼,愼於爵賞,有國之經也,審於辭受,爲臣之節也。故明主不施無名之恩,君子不受無功之爵,一或踰濫,所關不細,此上下所兢,而不敢一毫放忽者也。昨因親臨試士之會,無地鑽避,顚倒趨謝,譬如癡人方醉,不以四維自居。然若以爲固有,則眞是不識世間有羞恥事者也。尙奚以藉手事君乎?參倚已熟,承當無路,玆敢披瀝肝肺,仰瀆崇嚴,伏望聖慈,俯賜鑑諒,亟收臣新授資級,以重官方,以安賤分,不勝幸甚。臣無任云云。答曰,省疏具悉。卿其勿辭行公。
敦寧都正李冕雨疏曰,伏以臣於日前,伏奉除旨,以臣爲敦寧府都正者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴,伏乞聖明,俯垂鑑諒,照例遞改,以存公格,以安私分焉。臣無任云云。省疏具悉。所請依施。
副修撰徐公淳疏曰,伏以臣於日前,伏奉玉署除旨,牌召嚴臨,臣感恩怵義,雖已張皇出肅,而第臣父領議政臣堂輔,方帶春秋館領事矣。臣所兼記事官之銜,揆以典式,在所當遞,玆敢冒瀆控籲,伏乞聖明,俯垂鑑諒,亟令選部,照例鐫改,俾存公格,不勝幸甚。臣無任云云。省疏具悉。疏辭下該曹,稟處。
壬午正月二十三日申時,上御熙政堂。入格儒生入侍時,同副承旨金演壽,假注書李周璜,記注官韓周卨,別兼春秋朴斗陽,以次進伏。幼學洪鍾燦·李會英·洪秀寅·安宗洙·金珏均·徐相鎬·申泰效·權英植·安龍植·李中甲·金志遠,進士鄭直鉉,幼學鄭普鉉,生員趙圭夏,幼學朴喜寅·崔明錫·張·李瑗宰·愼定九·趙承烈·朴齊璜·李暎儀·李容善等,序立階下訖。上曰,史官分左右。演壽曰,入格儒生中,劉百源等七十七人,有身病,不得待令,而待令儒生,使之陞堂奏職姓名乎?上可之。鍾燦等,以次陞堂,進前奏職姓名訖。演壽曰,儒生使之頒賞行禮乎?上可之。演壽出楹外,頒賞行禮訖。演壽進前奏曰,儒生使之退出乎?上曰,直赴進士外儒生,皆出送,而直赴與進士,則進退,可也。演壽曰,招入院隷擧行乎?上可之。演壽承命,退立楹外,再三進退。上曰,墨戲,可也。演壽又承命,墨戲進退訖。上命直赴與進士退送。仍命史官就座,又命退。承史以次退出。
上在昌德宮。停常參·經筵。
金演壽啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
全羅左水使徐光鼎下直,長弓一張,長箭一部,片箭一部,筒兒一箇賜給。
傳于金演壽曰,明日次對,依例來會。
傳于金演壽曰,吏曹參判有闕之代,右尹李憲稙除授。
吏曹,吏曹參判單,李憲稙除授事,承傳。
金演壽啓曰,行都承旨李載完,行左承旨金敬均,行右承旨李源逸,右副承旨權膺善,不爲仕進,左副承旨尹相萬廚院進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
金演壽,以弘文館言啓曰,新除授修撰林永相,卽爲牌招察任,何如?傳曰,允。
又以嘉禮都監都提調意啓曰,取考謄錄,則納采·納徵·告期等行禮時,正副使·主人·儐者所着公服,自都監措備,其餘諸執事及宮官,竝令以黑團領行禮。今亦依此爲之之意,分付,何如?傳曰,允。
又以嘉禮都監都提調意啓曰,以司謁口傳下敎曰,首飾髢髮價錢三千兩輸送之意,敢啓。傳曰,知道。
又以兵曹言啓曰,王世子冠禮慶科別試文武科初試,來三月二十三日設行事,自禮曹推擇,啓下矣。取考謄錄,則武科初試,依文科例,咸聚京師試取,而或取六百人,或取千人矣,今番則取幾人乎?敢稟。傳曰,取千人。
又以兵曹言啓曰,分都摠府都事柳敦秀,以其身病,呈狀乞遞,改差,其代口傳差出,何如?傳曰,允。
又以兵曹言啓曰,今此嬪宮差備內員役·朔下衣資雇立,別單書入之意,敢啓。傳曰,知道。
又以兵曹言啓曰,訓鍊院能麽兒郞廳洪時元,病難供職,呈狀乞遞,改差,何如?傳曰,允。
吏曹參判李正魯疏曰,伏以皇天眷祐,邦籙無疆,我王世子邸下,睿質天縱,溫文日就,入學橫經,圜橋謄四重之頌,備服筮賓,升阼煥七章之儀,日吉辰良,盛禮連擧,此誠宗社罕有之慶,而萬億洪休。自今伊始,聖心悅豫,歡聲洋溢,延頸跂踵,擧切蹈抃之忱。仍伏念臣於恩職,再叨謬恩,歷月虛縻,實非臣自諉宿趼,欲效蔑效之地也。事會因循,靦然盤礡,重躡承佐之席,復行攝斲之事,怐愗憒劣,視今猶昔,瘢疣滋露,僨誤徒增,如擧重物者,力之不任,雖屢擧而愈不能擧也。噫,一官不治,爲累朝廷,間司猶然,矧惟少宰之典領,而不才如臣,濡處負事,天職之曠,不第爲私憂顚頓而止耳。且臣脆質恒病,寒燠飮噉,少或不戒,動輒致疾,見又積勞成崇,眞元澌損,雜症迭乘,種種醜穢之狀,煩控涉猥,而時日內彈束赴公,萬無其望。玆且短牘,敢暴情實。伏乞聖慈,俯垂鑑憐,亟遞臣所帶吏曹參判之任,俾公器無瘝,私分獲安焉。臣無任云云。答曰,省疏具悉。所請依施。
行右承旨李源逸疏曰,伏以瑞籥載新,吉慶荐湊,惟我王世子邸下,睿表天挺,溫文日章,儼序齒於周雍,賁元服於堯收,縟儀盛禮,次第誕擧,萬億年無疆之休。伊始自今,八域含生之倫,莫不延頸蹈舞,歡聲協氣,洋溢區宇,猗歟盛矣。仍伏念臣,躬逢盛會,適忝邇列,與覩爲幸,攢祝冞切,迺於陳賀時,猥叨禮房,趨侍黼扆之前,周旋殿陞之間,榮莫大焉。勞於何有,而禮儀纔訖,明旨遽宣,進臣一資,擢列貳卿,臣拚誥怔營,繼以惶惑,歷日思惟,莫省所諭。夫二品卿秩也,卿以上必命有德,德固尙矣,功乃其次,故敷奏明試,有虞之政法,量才授職,成周之典章,曷嘗有才德不著,勞勩無稱,登庸於卿月之班,使朝廷不尊,名器不重也哉?臣本庸愚,毫無可紀,而特荷不世之洪造,輥到下大夫之列,揚歷殆遍,劣有年所,踰涯溢分,恒切兢惕,今若以金貂之美車服之寵,爲一時榮觀,晏若固有,不思所以逡巡退讓,則其於梁鵜軒鶴之見譏淸議何哉?雖因職事縻身,不得不冒沒赴公,夤緣秪肅,而因仍蹲據,斷無是理。玆敢略控衷懇,仰瀆崇嚴。伏乞聖明,念公器之不可濫授,察臣言之非出飾讓,特命收還臣新授資級,以重官方,以安私分,千萬幸甚。臣無任云云。答曰,省疏具悉。卿其勿辭行公。
行護軍李容元疏曰,伏以吉日維丁,王世子邸下,醮加禮成,協氣溢於殿陛,賀語帀於都鄙,萬斯鴻休。自今伊始,仍伏念臣,忝備宮僚,遭値慶會,昵近堂序之位,節旋賓主之間,螻蟻賤末,與事爲幸,豈料踰分異數?進臣一級,遂班于六卿之亞,審名實而形渥,證授受而辭遁,拚誥踧踖,奚第爲臣身懼也?人主馭世之柄,曰爵與賞,立綱振恥由乎是,策能弘功由乎是,爵一濫則忠信罔勸,賞一謬則官師不規,所以愼名惜器,戒在或忽,而矧玆新秩,卽君父之所不爾汝者也。太上以德,其次以功,勞勩又次之,匪此而授,謂濫謂謬,若臣無肖,抑謂德乎,功乎?旣蔑塵露之微有裨益睿躬,而贊冠擧行,特其一事耳。勞亦無稱,賞於何有?臣早歲孤露,門戶中替,區區志願,未始不立揚之計,而竟奈才調荒昧,碌碌無成,欲述家聲則牛馬之走,無能爲役,且仰答明時則圈牢之養,只堪求飽,優遊末蔭,是臣一平生妥當所矣。意外通籍,滾到此地,將以澤車侈冕,與群彦同歸,布衣之所極榮,人情之所同艷,何苦而自附先哲,必欲俯而走也?竊聞五兩之綸,半通之銅,不以德則泰,臣於德之攸命,判無影捉之可論,則所謂侯人赤芾,緣臣復興,上累日月之明,臣之所大懼者,在此而不在他也。寵靈之曁,縱無極於感鏤,僭褺所避,反有急於趨膺,玆陳衷懇,仰瀆崇嚴。伏願聖慈,不以臣飾讓,還收臣嘉善之階,俾官方重而私分安焉。臣無任云云。答曰,省疏具悉。卿其勿辭行公。
行護軍韓章錫疏曰,伏以歲紀載新,慶運咸湊,春宮邸下,齒學禮成,元服始加,睿德彌尊於三祝,哲命永膺於萬年,吉氣歡聲,洋溢區寓。臣於此時,忝廁宮僚之後,獲覩國禮之本,竊自幸躬逢嘉會,榮耀已極,乃者謬恩,以臣有禮貌官之勞,進臣二品階,爲嘉善大夫者,臣聞命震越,直欲循墻而不可得也。噫,爵賞古聖王礪世磨鈍之器也。秩至二卿,禮重三命,車服之庸,有踰嚬笑之愛,繁纓之假,反招負乘之咎,太上以德,其次以功,最下者年勞久次,以待常調,不循乎此,上褺而下僭,鵜梁之刺,所以興也。臣徒以樗櫟之散,徒仰雨露之潤,扂楔初靡適用,蠡涔已溢涯量,牧羊曲蓋息念榮觀,而祿養之計,謬入名塗,陸陸十數年,無一猷爲,由綠換緋,纔更四寒暑矣。今日所蒙,旣非德庸之選,又無年勞可紀,輔諭德義,何如其重任也?以人視官,殊不相稱,而乃以兩階之間一日之周旋,廣慶覃恩,更進一步,則上累公朝懋官之政,下犯一介履滿之戒,安得無適然而驚怵然而汗乎?夫强仕而策名,五十而服政,紆金拖紫,呂鉅乎文軒之上,仕宦之所慕也。老母在堂,攀誥告嘉,斑衣赤韍,爛然龍光,人子之至願也,然臣嘗奉敎於君子矣。士大夫辭受出處,非獨其身之事而已,乃關風俗之盛衰,臣爲是之懼,不敢貪戀榮寵,自放於四維之外也。玆敢略暴衷懇,仰瀆崇聽,伏望聖明,回光寢照,亟收臣新授資級,以重名器,以全微諒焉。臣無任云云。答曰,省疏具悉。卿其勿辭行公。
進士李象秀疏曰,伏以三元改正,萬化維新,景命昭回,天休滋至,我大王大妃殿下寶籌彌隆,筓禮周甲載回,亦粵我中宮殿下疹候平復,已行頒赦,東宮邸下入學之禮,於是繼成,繁祉相續,以臻縟儀,次第以擧,歡騰帀域,慶溢宗祊,臣居草野,欣喜願戴之誠,豈敢後於鰲忭之氓也哉?特以臣有一段情私,久益懍縮,不遑寧處者,臘月再蒙諭召,控辭哀懇,及奉批旨,兪音愈邈,屛息恭俟,冀或天聽有回,不意玆者。又遣簪筆之臣,臨宣聖諭,以臣罪積違傲,不惟不加誅譴,乃反施之以殊禮,寵之以異數,至援諸賢故事,以羽儀賁飾責臣,而欲其倣式先賢,臣誠惝怳震驚,冞增惶恐。竊惟諸先賢,旣皆有醇儒之學大人之德,風雲際遇,感會昭融,故其出也,如景星鳳凰,足以爲聖世之瑞,臣是何人,乃敢自處儒賢,妄欲追踵古昔乎?顧臣狂僭,有不足言,而其爲聖朝之羞辱何哉?國有大慶,罷癃聾躄,猶思匍匐扶曳,以覩盛事,臣亦化育中物,芹忱葵性,具有彝衷,豈待召呼而至哉?誠不敢以賤軀,爲衆人笑罵,重貽朝廷之累也。臣稟氣素弱,犬馬之齒,纔踰杖鄕,而衰朽已如耆耋,及歲之除,始嬰感冒,仍發風丹,垂及屬纊,僅以得蘇,眞元大陷,汔今宛轉牀笫,羸毁骨立,不能自動,復起爲人,茫無期限。玆蓋賤臣,當伏逋慢之誅者矣,而僥倖得逭,故神明見怒,有此殃罰,第伏聞今日史官之行,乃承偕來之命。然臣病狀,王人之所親見,假使此時,愚臣以懽祝之衷,欲靦冒進,觀光大禮,亦不可得,況臣自有不敢承膺者乎?玆復瀝血陳辭,冒犯崇嚴,伏乞聖慈,特許召還史官,永寢召命,以卒生成之澤焉。臣於丐免之章,何敢有他及,而昨年十月,伏奉內賜御製斥邪綸音一冊,今正月始到祗受,臣雙擎伏讀,聖旨隆深,義正辭嚴,昭然如日月。大哉王言,如古聖王謨訓,同其典則,臣不勝感激贊歎之至,乃知近日閭巷囂訛,有不忍聞者,徒見國家,與倭通好,群情疑阻,胥動浮言,而實不知我聖上斥邪扶正,若是乎懇切故也。臣竊悼焉,然息邪之本,則聖敎中反經二字,已盡之矣。臣復何言?第以反經之本,又在於聖躬,正其本而萬事理,苟欲斯民之講鄒·魯誦洛·閩,則必殿下懋哉懋哉。敢此尾附以進焉。臣無任云云。答曰,省疏具悉爾懇。近日凝佇,我懷耿耿,巽牘又至,遂失所圖,只有慙歎,間者東宮冠事順成,雖甚嘉喜,而林下讀禮之人,不能延致,甚庸悵然,春晷漸暢,書筵將開。此時敎諭輔導之方,尤有切急,須勿逡巡,亟圖簉朝,副此至意,尾附告戒,當體念矣。仍傳于金演壽曰,此批答,遣地方官傳諭。
上在昌德宮。停常參·經筵。
藥房副提調李載完,啓曰,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
權膺善,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
權膺〈善〉啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
李載完啓曰,行左承旨金敬均,行右承旨李源逸,左副承旨尹相萬,今日不爲仕進,竝卽牌招,何如?傳曰,允。
傳于權膺善曰,今日次對,待下敎。
權膺善啓曰,王世子嬪三揀擇時,有大臣·禮堂命招之例矣。時原任大臣·禮堂,待明朝命招,何如?傳曰,允。
又啓曰,行都承旨李載完藥院進,行左承旨金敬均,行右承旨李源逸,左副承旨尹相萬牌不進,同副承旨金演壽式暇出去,院中只有臣一人,伴直無人。行右承旨,所當更爲牌招,而拘於廳規,不得請牌,何以爲之?敢稟。傳曰,牌招。
以左副承旨尹相萬牌不進罷職傳旨,傳于權膺善曰,只推。
權膺善啓曰,行右承旨李源逸,再牌不進,伴直無人。左副承旨尹相萬,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,明日世子嬪出宮內門路,以貳極門爲之。
兵曹口傳政事,以朴冕夏爲分都摠都事。
權膺善,以內醫院都提調意啓曰,陪衛監官金景遂,以其姪議藥同參差下事,判下矣。依判下,外醫金益漢,議藥同參差下,令該曹口傳付軍職,冠帶常仕,內醫李鍾林,曾以議藥同參,已經待令矣。今旣移屬本廳,依例御醫差下,內醫安秉宜·李忠根,亦爲一體差下,何如?傳曰,允。
又以禮曹言啓曰,今此殿下王世子,宗廟·永寧殿·景慕宮展謁出還宮時,闕門外及宗廟·景慕宮大門外,王世子當有祗迎之節,而入學前廟謁,大殿出還宮時隨後以出,仍於衛內隨詣矣。今番則何以磨鍊乎?敢稟。傳曰,置之,衛內隨詣。
又以禮曹言啓曰,王世子廟謁時,宗廟大門外乘輿,至石橋前降輿,景慕宮大門外乘輿,至齋室稍近處,降輿之節,依近例磨鍊擧行乎?敢稟。傳曰,依近例磨鍊。
又以禮曹言啓曰,謹稽各年謄錄,王世子廟謁時,有北向先後四拜之節,而近例則因特敎,北向先四拜,西向後四拜磨鍊,故入學前廟謁時,依近例稟旨擧行矣。今亦依此磨鍊乎?敢稟。傳曰,依此磨鍊。
又以嘉禮都監都提調意啓曰,敎命二字篆文,行判中樞府事韓啓源書出,正副兩本,謹此封入,以備睿裁之意,敢啓。傳曰,以正本爲之。
又以嘉禮都監都提調意啓曰,謹依判下,別單付別宮進排,世子宮器皿別宮器皿中自內措備外,自都監措備物種,今日令都監郞廳,領納之意,敢啓。傳曰,知道。
又以兵曹言啓曰,訓鍊院能麽兒郞廳權武憲,病難供職,呈狀乞遞,改差,何如?傳曰,允。
又以司僕寺一二提調意啓曰,來二月初四日宗廟·永寧殿·景慕宮展謁敎是時,各差備入把馬,限八十匹,令兵曹知委畿內各驛,使之直爲入把,何如?傳曰,允。
吏曹啓目粘連,觀此弘文館副修撰徐公淳上疏,則以爲,臣父領議政臣堂輔,方帶春秋館領事矣。所兼記事官之銜,揆以典式,在所當遞,伏乞聖明,俯垂鑑諒,亟令選部,照例鐫改亦爲白有臥乎所,相避之法,在下當遞,弘文館副修撰徐公淳春秋館記事官之銜,今姑減下,何如?判付啓依允。
領議政徐堂輔箚曰,伏以,臣伏奉今日行對之命矣。顧今廟務多滯,稟裁爲急,此時聖念,寔出於勤政圖理之盛德。伏不勝欽誦萬萬,而第臣賤疾,近又越添,宛轉床第,末由自力,全昧趨走之恭,甘犯違傲之科,虧分隳職,罪當何居?玆敢收召構綴,仰瀆崇嚴,伏乞聖明,俯垂諒察,亟降威罰,俾朝綱肅而私公安焉。取進止。答曰,省箚具悉卿懇。賓對自當退行,而雖未登筵,事務卽爲裁決。傳于權膺善曰,此批答,遣史官傳諭。
校理洪鍾永疏曰,伏以,臣於校理臣李範祖,爲四寸妹壻矣。旣有應避之嫌,臣之所帶春秋兼銜,揆以格例,在下當遞。玆敢短章陳籲,仰瀆崇嚴,伏乞聖慈,俯垂鑑諒,亟賜遞改,俾存公格焉。臣無任云云。省疏具悉。疏辭下該曹,稟處。
上在昌德宮。停常參·經筵。
權膺善啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
李源逸,以禮曹言啓曰,今正月二十六日王世子嬪三揀擇時,詣闕處子,別單書入之意,敢啓。傳曰,知道。
傳于李源逸曰,世子嬪婚,欲定於左贊成閔台鎬家,卿等之意,何如?賓廳領中樞府事臣洪淳穆,行判中樞府事臣韓啓源,領敦寧府事臣李最應,行判中樞府事臣金炳國,領議政臣徐堂輔,左議政臣宋近洙,兼禮曹判書臣閔謙鎬,參判臣尹成鎭,參議臣李鎬喆等啓曰,伏承聖敎,允愜神人之望,斯乃宗社生靈之福,臣等不勝忭賀之至。答曰,知道。
李載完啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
傳于李源逸曰,前府使金甲根女,弼善洪承憲女,竝許婚。
李源逸,以禮曹言啓曰,王世子嬪三揀擇,已爲過行,親迎吉日,預爲推擇,然後納采等六禮,當爲分排擇吉矣。親迎吉日,以何間推擇乎?敢稟。傳曰,來月念後擇入。
又以禮曹言啓曰,王世子嘉禮親迎吉日推擇,取稟草記,傳曰,來月念後擇入事,命下矣。親迎吉日,令諸日官反覆相議推擇,則來二月二十一日,爲大吉云,以此日定行乎?敢稟。傳曰,以此日定行。
又以禮曹言啓曰,今此王世子嘉禮時親迎之禮,當行於別宮,而同牢宴行禮處所·時御所,何殿爲之乎?敢稟。傳曰,重熙堂爲之。
又以禮曹言啓曰,嘉禮儀註,當爲磨鍊,而取考各年謄錄,則有都監都提調以下別班行禮之節,而儀註中雖不磨鍊,笏記中添入擧行矣。今亦依此擧行事,分付,何如?傳曰,允。
又以禮曹言啓曰,今此王世子嘉禮時納采·納徵·告期等習儀節目,當爲磨鍊,而取考謄錄,則自議政府,至工曹行禮矣。今亦依此擧行,何如?傳曰,允。
又以禮曹言啓曰,嘉禮時六禮吉日時,當爲推擇,而謹稽謄錄,則依顯廟朝嘉禮時例,以二十四時,推移磨鍊矣。今亦依此擧行,何如?傳曰,允。
禮曹,納采二月初三日巽時,納徵同月初七日午時,告期同月初九日巽時,冊嬪同月十九日午時,親迎同月二十一日巽時,同牢宴同月同日午時。
又以禮曹言啓曰,今此王世子嘉禮時六禮習儀,當以三度磨鍊,而各年前例,內外習儀,初二度或有兼行之例,今亦依此擧行乎?敢稟。傳曰,依此擧行。
禮曹,納采·納徵·告期初二度兼行習儀,來二月初一日,三度習儀,同月初二日,冊嬪·醮戒·親迎初二度兼行習儀,來二月初十日,三度習儀,同月十五日。
禮曹,嬪受冊·親迎初二度兼行內習儀,來二月十二日,三度內習儀,同月十四日,同牢宴·朝見禮初二度兼行內習儀,來二月十六日,三度內習儀,同月十八日。
又以禮曹言啓曰,王世子嘉禮翌日,嬪朝見儀節,當爲磨鍊,而謹稽謄錄,辛卯·壬午年則各殿朝見禮同日行之,辛亥·己卯年則分日行禮矣,今番則何以磨鍊乎?敢稟。傳曰,同日行之。
又以嘉禮都監都提調意啓曰,聘財物種,別單書入,而依前例三揀擇翌日,令都監郞廳領納之意,敢啓。傳曰,知道。
金演壽,以伴接官言啓曰,卽者差備譯官來言,去二十日出去彼人中隨員一人,領什物二負,今日辰時量,還爲入來館所云矣。敢啓。傳曰,知道。
又以武衛營言啓曰,再揀擇後,本第衛護次將校一人·軍十名定送,與壯禦營,限三揀擇前,輪回入直矣。今則三揀擇已過,將卒解送之意,敢啓。傳曰,知道。
又以兵曹言啓曰,訓鍊院能麽兒郞廳閔兢鎬,病難供職,呈狀乞遞,改差,何如?傳曰,允。
又以壯禦營言啓曰,再揀擇後,本第衛護次將校一人·軍十名定送,與武衛營,限三揀擇前,輪回入直矣。今則三揀擇已過,將卒解送之意,敢啓。傳曰,知道。
吏曹啓目粘連,觀此弘文館校理洪鍾永上疏,則以爲,臣於校理臣李範祖,爲四寸妹壻矣。旣有應避之嫌,臣之所帶春秋兼銜,揆以格例,在下當遞。伏乞聖慈,俯垂鑑諒,亟賜遞改,俾存公格亦爲白有臥乎所,相避之法,在下當遞,弘文館校理洪鍾永所帶春秋館記注官之銜,今姑減下,何如?判付啓依允。
壬午正月二十六日申時,上御重熙堂。時原任大臣·閣臣承候入侍時,行都承旨李載完,假注書高溶,別兼春秋金定均·金天洙,領中樞府事洪淳穆,判中樞府事韓啓源,領敦寧府事李最應,行判中樞府事金炳國,領議政徐堂輔,左議政宋近洙,原任提學金輔鉉·鄭基世,提學金炳始,原任直提學李載元·李載冕·趙寧夏·南廷順·韓敬源,檢校直提學趙慶鎬,原任直提學李鎬俊,檢校直提學鄭範朝·金永壽,直提學閔泳翊,原任直閣閔泳穆·李淳翼·李喬翼·李承純,檢校直閣李鎬翼·尹用求,原任直閣金永哲,檢校直閣金興均,原任直閣洪殷模,檢校直閣姜,原任直閣朴鳳彬,檢校直閣趙同熙·洪英植,原任直閣金文鉉,檢校直閣閔丙奭,原任待敎趙鳳夏·徐相翊,檢校待敎洪淳馨,原任待敎金奎軾·金演壽,檢校待敎閔泳煥·宋秉瑞·韓耆東·金永悳·趙晳九,待敎閔泳韶,以次進伏訖。上曰,史官分左右。淳穆進前奏曰,今日淸佳,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮氣候,何如?上曰,泰平矣。淳穆曰,臣等伏承俄下聖敎,不勝慶忭之忱,而名門淑德,天作之合,三揀已爲膺選,六禮亦將涓吉,萬億年無疆之休,自今伊始矣。上曰,三揀今已過行,甚爲喜幸。又敎曰,今日天氣甚佳矣。淳穆曰,誠然矣。上曰,卿等之入來,想已久矣。淳穆曰,稍久矣。上命大臣就座,又命史官就座。仍命大臣先退,又命退。諸臣以次退出。
上在昌德宮。停常參·經筵。
金演壽啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
又啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
傳于金演壽曰,政官牌招開政。
傳于金演壽曰,戶曹參判·兵曹參判·判尹外,京兆堂上,竝許遞,今日政差出。
傳于金演壽曰,在外同敦寧許遞,今日政差出。
傳于金演壽曰,呈告知春秋許遞,今日政差出。
傳于金演壽曰,同成均,竝許遞,今日政差出。
金演壽啓曰,吏曹參判李憲稙,疏批已下,卽爲牌招,何如?傳曰,允。
以司謁口傳下敎曰,今番七十以上加資人中,察訪·虞候,竝待瓜滿下批。
金演壽,以吏曹言啓曰,松禾縣監李俊永,令該曹內移掌蓄者差下事,嘉禮都監草記,蒙允矣。李俊永,當爲擬入於掌苑署別提,而前任玄風縣監,解由未出,何以爲之?敢稟。傳曰,勿拘。
又以吏曹言啓曰,東學敎授李愚冕,繕工監假監役官李遇永,俱以身病,呈狀乞遞,竝改差,何如?傳曰,允。
有政。吏批,判書李鎬俊牌招不進,參判李憲稙,參議金洛鉉在外未肅拜,同副承旨金演壽進。
以吏批言啓曰,判書李鎬俊牌招不進,參議金洛鉉在外未肅拜,小臣獨政未安,何以爲之?敢稟。傳曰,仍爲之。
以李羲道爲同敦寧,金奎弘爲戶曹參判,嚴世永爲兵曹參判,徐正淳爲左尹,沈東臣爲右尹,宋在璟爲敦寧都正,金永壽爲知經筵,金敬均爲知春秋,李容直·李世宰爲同成均,李俊永爲掌苑別提,朴齊斌爲東學敎授,徐綺輔爲新溪縣令,金載舜爲抱川縣監,宗正卿單李容元,承文副正字單明範錫,副同果朴齊琬·柳南珪,前郡守南世元,前縣監李有謙,前令尹秉準,司饔院僉正丁大錫,廣興守尹行駿,前監役李敎善,前監役韓益源·趙文永·尹滋久,前參奉李秉漩·鄭重烈·宋羽榮,前監察李澤奎,副司果金濟根·鄭寅燮·金景集,前守奉官李元雨·李鍾宇,前檢書官吳勉秀·金致鉉·趙養鎬,前學官李洪宇·李羲綱·沈翰之·李裕寧·兪百煥·李殷錫·姜藼·金浩鉉·愼炳吉,前察訪鄭學源·李復基,前別提李錫桓·李鍾黃,前郞廳高鎭鵬,副司果尹光億·安廷·徐寬碩·張龍一·李祚榮,前敎官金弘栒,以上年七十人,今超通政加一資事,承傳。
兵批,行判書趙寧夏病,參判嚴世永病,參議申泰寬入直進,參知柳病,左副承旨尹相萬病進,僉知加設二十九單,金鶴喜·成瑜鎬·李鎔·李顯錫·李秉升·李熙鼎·兪相彦·李敬奎·金載善·金勉孺·朴有鉉·朴有鍵·黃度淵·崔兢淵·崔圭永·崔性哲·梁道潤·文擎天·兪峯柱·崔弘元·朴來榮·金在赫·趙英勝·崔崇宗·金鳴直·金宗錫·金相默·李在榮。五衛將加設十三單,李啓淳·李寅祥·金翰永·崔斗燁·尹完儉·安廷璧·李祚榮·張龍一·徐寬碩·李復基·李鍾黃·李錫桓·高鎭鵬。護軍李正魯·曺殷承·李漢永·朴齊寬·宋泰鎭·朴敏夏。副護軍李冕雨·李洪宇·南世元·李敎善·尹宗儉·鄭重默·李復基·徐寬碩·安廷璧·李馨綱·尹秉準·李秉漩·趙文永·尹滋久·宋羽榮·沈翰之·兪百煥·李殷錫·吳勉秀·金致鉉·趙養鎬·李元雨·李鍾宇·鄭寅慶·金浩鉉·金景集·李澤奎·姜藼·金浩鉉·李錫桓·李鍾黃·高鎭鵬·張龍一·李祚榮·朴齊琬·柳南珪·李有謙·丁大錫·尹行駿·韓益源·金濟根·李裕寧·愼炳吉·鄭學源·金弘栒。副司果金命基·李㝡榮。副司勇李鎬圭·洪時元·權圭憲·閔兢鶴·徐穎輔,以上竝單付。
吏曹,再政。以崔在淵爲引議,假監役鄭在瑾·洪在誠·金秉燃,左尹單沈東臣,右尹單徐正淳,同春秋單左承旨金敬均,通津府使韓聖根今加資善加資事。敦寧都正加設三十五單,朴齊琬·柳南珪·南世元·李有謙·尹秉準·丁大錫·尹行駿·李敎善·韓益源·趙文永·尹滋久·李秉漩·鄭重烈·宋羽榮·李澤奎·金濟根·鄭寅燮·金禮淳·金景集·李元雨·李鎰宇·吳勉秀·金致鉉·趙養鎬·李洪宇·李羲綱·沈翰之·李裕寧·兪百煥·李殷錫·姜藼·金浩鉉·愼炳吉·鄭學源·金弘栒。
金演壽,以禮曹言啓曰,謹稽謄錄,王世子冊嬪時,有告廟頒敎之禮矣。宗廟·永寧殿·景慕宮,前期擇日告由,嘉禮翌日,大殿·大王大妃殿·王大妃殿·中宮殿,陳賀箋文方物物膳,世子宮方物物膳,依例封進事,知委京外,箋文頭辭,則各年前例,不爲別撰,以謄錄所載頭辭,仍舊遵用矣。今亦依已例謄書啓下後,知委,何如?傳曰,允。
又以禮曹言啓曰,謹稽謄錄,則王世子嬪受冊·親迎·內習儀,三度竝行於別宮,同牢宴·朝見禮·內習儀,竝行於大內,而只三度則行於別宮矣。今此嘉禮時,各項內習儀,依前例磨鍊擧行乎?敢稟。傳曰,依此磨鍊。
又以禮曹言啓曰,今此王世子嘉禮,則當行於別宮,依此擧行事,知委,何如?傳曰,允。
又以禮曹言啓曰,郊壇四孟朔遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則四面紅箭門·墻垣·階砌,俱爲無頉,而星壇四面紅箭門,先蠶壇四面紅箭門,漢江壇西邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以嘉禮都監都提調〈言〉啓曰,玉印篆文,領中樞府事洪淳穆,書出正副兩本,謹此封入,以備睿裁之意,敢啓。傳曰,正本入刻。
尹相萬,以兵曹言啓曰,訓鍊院能麽兒郞廳徐穎輔,病難供職,呈狀乞遞,改差,何如?傳曰,允。
吏曹參判李憲稙疏曰,伏以邦籙無疆,天休滋至,我王世子邸下,溫文夙就,已擧齒學之禮,月日湊吉。又行首服之加,上而供悅於聖心,下而歡祝於寰宇,是誠我東方莫大之慶,區區延頸之忱,不勝蹈舞之至。仍伏念臣本闒葺之姿,且是單寒之門,曾已濫於承蔭,晩又倖於竊科,偏蒙恩造,驟躋宰列,居恒兢惴,不啻若集木而履氷,今於夢想之所未到,忽伏承亞銓特授之命,攀誥驚惶,莫省攸措。臣於前後,有除輒膺,只以趨走之恭,欲效涓埃之報,何敢爲崇飾計哉?第此天曹佐貳,萬萬非臣所敢擬者,矧玆中批異數,尤是格外之典,臣在往年,猥忝三銓,而見叨新銜,卽古所謂少宰職也,其重較有大焉。臣敢以已趼此曹,恬若固有乎?濫竽方悚,政牌嚴臨,君召宜不俟駕,微諒已有守株,玆暴不衷之實,仰干則哲之明。伏乞聖慈,俯賜諒燭,亟遞臣吏曹參判之任,俾公器重而私分安,不勝大願至祝。臣無任云云。答曰,省疏具悉。卿其勿辭行公。
上在昌德宮。停常參·經筵。
尹相萬,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹相萬啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
又啓曰,右副承旨權膺善,今日不爲仕進,卽爲牌招,何如?傳曰,允。
傳于尹相萬曰,明日人日製,通方外爲之矣。試紙用大好紙,春塘臺親臨磨鍊。
傳于尹相萬曰,向日敦召以後,意謂卿幡然起膺,羽儀我朝廷,賁飾我晟典,冠事已過,跫音尙遲,寔由予誠禮淺薄,不能動引而然,所庸愧歎,蘊抱有爲之學,自甘貞居,無意於堯·舜君民,亦爲卿甚惜之。況今講幄之啓沃,胄筵之敎諭,正値春晷舒長之時矣,簪筆之臣,玆以召還,卿其安心,卽爲登途,無俾虛佇事,遣地方官,傳諭于兼贊善宋秉璿。
傳于尹相萬曰,前後敷諭,罄予眷眷之意,謂爾必有相孚,亟回遐心,東宮醴賓之筵,竟未能延致而同慶,愧悵交深,見今春晷暢舒,講席將開。且況出入書筵,成就溫文之德,捨爾宿學,誰任其責,日昨三銓特簡,亦豈亶然哉?史官玆先召還,爾其安心,勿復退讓,卽圖簉朝事,遣地方官,傳諭于書筵官金洛鉉。
傳于尹相萬曰,自遣敦召,日跂幡然者,政爲延致林下宿學,以賁我元良著阼之盛禮矣。令辰已過,遐心莫回,悵然失圖,曷以爲喩?顧今春晷漸長,講筵與書筵將開,輔導君德,成就睿學,安得無厚望於爾也?間除參佐,亦出於緇衣好賢之意,而史官玆令回還,爾其安心,不日起膺事,遣地方官,傳諭于書筵官朴性陽。
傳于尹相萬曰,招徠求助之念,何時不然,而顧今匡輔啓沃,共理民國,不望於如爾林下宿學,而于誰之望乎?況我儲宮,已行首服之禮,薰陶德性,正在此時,則予之必欲致爾者,尤有切焉,故日前疏批,已悉所蘊矣。史官玆令回還,申此敷諭,須卽幡然,用副企佇事,遣地方官,傳諭于書筵官李象秀。
傳于尹相萬曰,偕來史官竝上來,以安儒賢之心。
尹相萬啓曰,卽者兵曹郞廳來言,明日春塘臺親臨人日製儒生試取時,別侍衛不可不備,而行判書趙寧夏,有身病,不得擧行云,何以爲之?敢稟。傳曰,次堂擧行。
又啓曰,卽者武衛營郞廳來言,明日春塘臺親臨人日製儒生試取時,別侍衛不可不備,而大將李景夏,有身病,不得擧行云,何以爲之?敢稟。傳曰,侍衛堂上將官擧行。
傳于尹相萬曰,明日出宮門路,以協陽門爲之。
尹相萬啓曰,明日傳香,禮房承旨,當爲齋宿,行右承旨李源逸,所當牌招,而拘於廳規,不得請牌,何以爲之?敢稟。傳曰,牌招。
尹相萬,以禮曹言啓曰,卽接社稷署所報,則明日人日製試取,本署官員,俱爲觀光云矣。依定式本曹佐郞崔奭奎,假官差送,以爲代直後赴試之地,何如?傳曰,允。
又以嘉禮都監都提調意啓曰,別宮禮物,別單書入,而依前例三揀擇後第三日,令都監郞廳領納之意,敢啓。傳曰,知道。
又以嘉禮都監都提調意啓曰,謹依別單判下,世子宮法服與衣襨所入,嬪宮法服與衣襨所入,世子宮進排物種,自內措備外,自都監措備物種,別單書入之意,敢啓。傳曰,知道。
又以兵曹言啓曰,來二月初四日,大駕詣宗廟展謁,永寧殿展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,今月廟宮展謁時例爲之。
又以兵曹言啓曰,來二月初四日,王世子詣宗廟展謁,永寧殿展謁,仍詣景慕宮展謁時,隨駕軍兵,當爲磨鍊,而謹考謄錄,則己卯年謁廟時,翊衛司全數,兵曹都摠府堂上郞廳各一員,五衛將二員,武臣兼宣傳官八員,挾輿軍二十名,初爲磨鍊,前後牌軍兵,以大駕先後廂軍兵仍用,今正月謁廟時,翊衛司全數,兵曹堂上一員,都摠府堂上三員,郞廳各二員,五衛將四員,武臣兼宣傳官八員,挾輿軍一百六十名,槍劍軍六十名磨鍊,禁軍及前後牌軍兵,以大駕先後廂軍兵仍用矣,今番則何以爲之乎?敢稟。傳曰,今月廟宮展謁時例爲之。
權膺善,以義禁府言啓曰,明日人日製通方外爲之時,本府都事,皆爲赴擧,只有武都事一員,當直入直,而本府入直公事·回公都事及通化門·明光門·靑陽門·月覲門·集春門禁亂都事,無以推移,假都事七員,令該曹口傳差出,以爲分排擧行,何如?傳曰,允。
李源逸,以工曹言啓曰,嬪宮逐朔進上黃毛,每朔五條,今二月爲始,依例封進之意,敢啓。傳曰,知道。
上在昌德宮。停常參·經筵。
藥房副提調李載完啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
權膺善啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
傳于李源逸曰,禮房承旨馳詣宗廟·景慕宮,奉審摘奸,仍詣文廟,奉審摘奸以來。
傳于權膺善曰,侍衛軍兵毛具,從便爲之。
李源逸啓曰,祀典所重,何等敬謹,而今日文廟釋奠祭諸執事摘奸時,贊引副司果韓兢烈,不爲待令,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
傳于李載完曰,政官牌招開政。
傳于李載完曰,吏兵批別歲抄點下者,依例捧傳旨。
傳于李載完曰,同敦寧·敦寧都正許遞,今日政差出。
傳于李載完曰,右翊贊有闕之代,令該曹口傳差出。
兵曹口傳政事,以李耕稙爲右翊贊。
傳于李載完曰,前郡守宋綺老,勿拘解由,掌苑別提擬入。
傳于李源逸曰,發遣吏郞,諸執事淸齋與否,摘奸以來。
傳于李載完曰,左承旨·左副承旨竝許遞,前望單子入之。
承旨前望單子入之,沈相穆·李起鎬落點。
李載完,以吏曹言啓曰,今此王世子嘉禮敎是時儐者,以幼學李哲永,今方差備,而時無職名,令該曹依例口傳付軍職,以爲冠帶常仕之地,何如?傳曰,允。
兵曹口傳政事,副司勇單李哲永。
李載完,以吏曹言啓曰,通禮院左通禮李在淳,相禮李重七,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官鄭在謹,以其身病,呈狀乞遞,改差,何如?傳曰,允。
又以吏曹言啓曰,慶尙道大邱居前正言殷成浩呈狀內,矣身父前五衛將致權,今年爲八十一歲,而見漏於本道應資老人抄啓中,未蒙恩資云。故考見政案,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
有政。吏批,判書李鎬俊進,參判李憲稙牌招不進,參議金洛鉉在外未肅拜,行左承旨李源逸進。以洪萬植爲同敦寧,趙重弼爲敦寧都正,李建容爲奉常正,宋綺老爲掌苑別提,宋泰洙爲假監役,副司果趙廷祖,前參奉趙秉圭,前守奉官崔萬采,前別提崔錫崑,以上年七十,今超通政加一資事,承傳。前五衛將殷致權,年八十,今加嘉善,依法典加資。
兵批,行判書趙寧夏病,參判嚴世永病,參議申泰寬入直進,參知柳病,右副承旨權膺善進。僉知加設十三單,李啓淳·李寬祥·金翰永·崔斗燁·尹完儉·安廷璧·李祚榮·張龍一·徐寬錫·李俊基·李鍾黃·李錫桓·高鎭鵬。五衛將加設七單,閔壽顯·金龍鉉·徐馥賢·兪漢植·崔萬采·金煥植·崔錫崑。護軍李羲道·殷致權·金敬均。副護軍宋在璟·趙廷祖·趙秉圭·崔萬采·崔錫崑·尹相萬。副司勇尹玄求·李根仁,以上竝單付。
吏批,再政。以李希洙爲右通禮,李喜元爲相禮,敦寧都正加設三單,趙廷祖·趙秉圭·洪元謨。
三政,以李鳳奎爲軍資正。
李源逸,以議政府言啓曰,卽見忠淸監司李承五狀啓,則以爲,庇仁縣馬梁鎭漂人十六名問情,則十五名乃是大淸國登州府人,一名乃是紅毛國人之漂到濟州牧出來者,而多有水疾,不願船行,欲從旱路還歸,請令廟堂稟旨,分付矣。此是濟州漂到人之轉泊湖西者也,向以從木道還歸之意,旣有所移咨,今不可移同。且旱路治送,不無難便之端,以此意詳細開諭,另擇完固船隻,定差員候風發送,而汁物之帶去,糧饌之備給,着意施行事,分付,何如?傳曰,允。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以禮曹言啓曰,謹稽謄錄,則嘉禮時各項習儀,自都監聚集醫女,逐日私習,而若不預爲傳習於女官,則不無臨時失儀之患,故初二度至三度,傳習於女官矣。今亦令都監依此擧行,而內習儀處所,亦於重熙堂爲之乎?敢稟。傳曰,重熙堂爲之。
又以禮曹言啓曰,禮文內王世子親迎時,出闕門外乘輦,而今番廟謁時,因特敎乘輦之節,敦化門內磨鍊矣。今此嘉禮親迎日,王世子乘輦之節,亦以敦化門內磨鍊儀註乎?敢稟。傳曰,敦化門內磨鍊。
又以禮曹言啓曰,禮文內王世子親迎時,至大門外降輦,而曾前嘉禮時,皆於別宮內大門外降輦矣。今亦依前例內大門外降輦事,磨鍊儀註,何如?傳曰,允。
又以禮曹言啓曰,禮文內王世子嬪親迎翌日,有朝見禮,而取考謄錄,則辛卯年顯廟朝嘉禮時,王大妃殿,只行先後四拜,辛亥年肅廟朝嘉禮時,亦依辛卯年例行禮,而己卯年翼廟朝嘉禮時,則王大妃殿朝見禮,以腶脩行禮矣。今此世子嬪朝見禮時,大王大妃殿行禮,當依己卯年例磨鍊,而王大妃殿行禮之節,參互各年嬪宮朝見儀節,旣無襯合之禮,臣曹不敢擅便,何以爲之乎?敢稟。傳曰,只行先後四拜磨鍊。
又以禮曹言啓曰,王世子嘉禮後,殿下有會百官之禮,其禮如正至會儀云,而正至會儀,則有宴百官之禮,謹稽各年謄錄,則竝爲權停矣。今番則何以爲之乎?敢稟。傳曰,權停。
又以禮曹言啓曰,臣謙鎬,與戶曹判書臣金炳始進詣皇壇奉審,則奉室第一位神扆袱·扆榻袱·座榻袱,第二位神扆袱·扆榻袱·座榻袱,第三位神扆袱·扆榻袱·座榻袱,竝破修補,北邊道里上雨漏,壇上座面紙二件,黃帕二件,饌卓三坐,饌卓巾三件,樽卓二座,樽卓巾二件,省器卓二坐,大牲匣二坐,小牲匣二坐,豆七箇,籩七箇,甲黃幕一浮內三幅,甲黃帳一浮內三幅,內簷甲黃帳二浮內三幅,甲黃帳二浮內三幅,油遮日六浮道里具內二十張,白布遮日一浮內二幅,白木內揮帳二浮內一幅,黃綿絲大束乼二艮衣,黃綿絲中束乼二艮衣,黃綿絲小束乼二艮衣,黃綿絲三甲所二艮衣,廣別大束乼二艮衣,排設竹十箇,敬奉閣地衣十五張付一件,從享位雨傘三柄,黃木擔乼一巨里,白布遮日一浮內一幅,排設竹三箇,典祀廳仰遮油芚六張付一件,鼎冪四箇,尊冪六箇,雉尾箒五柄,雉尾兺龍勺器五箇,香爐一座,香合一座,鍮爵二箇,饌幕白布遮日一浮內一幅,油遮日二浮道里具內十張,闕字牌□〈蓋〉覆黃紬四幅袱一件,竝破傷,改備修補事,分付各該司,何如?傳曰,允。
又以嘉禮都監都提調意啓曰,今此王世子嘉禮時,納采·納徵·告期儀註各一度,嬪氏家受納采·受納徵·受告期儀註各一度,謹此書入,而世子宮亦爲書入之意,敢啓。傳曰,知道。
權膺善,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,訓鍊院能麽兒郞廳李根仁,病難供職,呈狀乞遞,改差,何如?傳曰,允。
書筵官朴性陽疏曰,伏以臣於前月,祗承敦諭,招徠懇惻之意,迥出尋常,聖恩如此,微衷正激,而猥陳病情,纔上乞免之章矣。批旨尙未及奉承,又於夢寐之外,史官遠臨,再宣別諭,春宮首服之禮,涓在念日,爾須不日登程,無孤厚望爲敎,臣秪奉隕越,感〈淚〉如傾。伏以天祐宗祊,休祥荐臻,春宮邸下,齒學之儀,猶士之禮,今方次第擧行,顧玆犬馬之性,猶未泯滅,仰誦睿製萬壽太平天下同之句,以爲吾東方億萬歲無疆之休,實基於今日,區區同慶之忱,不後於人,而況臣蔑裂,名忝宮僚,則豈不欲一進天門,少伸螻蟻之忱也?第念臣年迫桑楡,病成癃痼,庭戶咫尺之間,未免匍匐顚頓,知舊酬酢之際,猶且迷錯忘失,其何能趨赴堂陛之下,昵侍溫文之容乎?今若感戴恩命,黽勉登途,未及一二程而顚沛於溝壑也無疑,此則恐非聖世之所願聞也。前後控疏,屢陳如此情勢,而天聽愈高,未蒙矜察,耿耿危懇,徒歸於循例飾讓,至有偕來史官,滯留陋巷,臣震越兢皇,益不知所處,玆敢不避煩瀆,又此鳴號焉。伏乞聖慈,特垂哀憐,還寢召命,刊名選籍,使蟣蝨賤臣,得以安意就盡,則實覆載生成之澤也。臣無任云云。答曰,省疏具悉爾懇。日前敦召,以敷衷典,今無庸更煩蔓辭,而每一番章牘,輒增一番退讓,邁邁高尙之志,將無以挽回,爾之志氣,豈因衰暮而間斷也?寔由寡躬禮羅之誠,不能盡其道焉,一往慙歎而已。須以匡輔啓沃,看作硬脊擔負之重,趁速起膺,副此翹企。仍傳于金演壽曰,此批答,遣地方官傳諭。
壬午正月二十九日巽時,上詣春塘臺。館學儒生人日製,通方外試取入侍時,行都承旨李載完,行左承旨李源逸,右承旨李起鎬,左副承旨沈相穆,右副承旨權膺善,同副承旨金演壽,假注書李周璜·高溶,別兼春秋朴斗陽·金炳吉·金定均·尹相翊·金天洙,提學金炳始,檢校直提學鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·閔丙奭,檢校待敎洪淳馨·閔泳煥·宋秉瑞·金永悳·趙晳九,待敎閔泳韶,校理洪鍾永,修撰李晩燾,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調閔謙鎬,副提調李載完,進前奏曰,侵早勞動,聖體,若何?上曰,一樣矣。仍由協陽門·建陽門·銅龍門·景化門·靑陽門,詣春塘臺。通禮跪啓請降輿乘座,上降輿乘座。載完奏曰,儒生今方入場矣。出標信開門,仍開布城,何如?上曰,以已下標信擧行,可也。載完曰,從陞人中,有試官蒙點人,使之下去一體行禮乎?上可之。引儀引讀券官左贊成閔台鎬,行戶曹判書金炳始,行護軍韓章錫,對讀官副護軍金學洙,司饔院正朴泳敎,副司果尹相翊,入就位,引〈儀〉唱鞠躬四拜·興平身。台鎬等行四拜禮訖,載完讀奏入門單子。上命試官進前。台鎬等進前訖。上命書題詩,關雎擧其全體而言,押體字,限申時。台鎬等跪書讀奏訖。相翊等捧出懸之。上命試官權退。上下敎曰,賓客別雲劍·兵摠府堂上·堂上閣臣·春坊入侍承旨·堂上對讀官,竝讀券官加差下,堂下閣臣·春坊入直玉堂,對讀官加差下,使之分考。上入小次,少頃出。傳于尹相萬曰,考試以賓廳爲之,而試券承旨領去,無一遺漏也。考試後科次,便殿待令。仍命書傳敎曰,還宮當自內爲之矣。該房知悉。台鎬考試訖。載完以司謁入稟曰,今番取幾人乎?上曰,取五十人。上御興福軒,命科次入侍。台鎬曰,書等何以爲之乎?上曰,一張書正三下,四張書草三下,四十五張皆書次上。載完曰,坼封何以爲之乎?上曰,承旨坼奏也。載完跪坼封內讀奏。上曰,諸承旨輪回讀奏也。載完等讀奏訖。傳曰,人日製詩居首三下幼學呂圭亨,直赴殿試,之次草三下幼學朴濟容等四人,竝直赴會試,之次次上進士金道濬等十人,竝給二分,之次次上幼學林冕圭等十人,竝給一分,之次次上幼學曺淳默等二十五人,各奎章全韻一件賜給。仍敎曰,入格儒生,明日待令。通禮跪啓禮畢。諸臣以次退出。
上在昌德宮。停常參·經筵。
金演壽啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
李源逸啓曰,右承旨李起鎬,左副承旨沈相穆,右副承旨權膺善,今日不爲仕進,竝卽牌招,何如?傳曰,允。
禮曹,今二月初八日王世子生辰百官賀習儀乙良除良,禮貌官兺,預爲講習爲白乎矣,王世子具冕服出往重熙堂,宗親文武百官,以黑團領行禮事,知委擧行,何如?啓權停例爲良如敎。
傳于李起鎬曰,禮房承旨馳詣社稷,奉審摘奸以來。
金演壽啓曰,臣演壽,今日納采·納徵·告期,初二度兼行習儀進去下直之意,敢啓。傳曰,知道。
傳于李源逸曰,有實故玉堂許遞,前望單子入之。
玉堂前望單子入之,校理李喜元落點。
沈相穆啓曰,今壬午年京外守令·邊將薦擧單子四百四十二度,依例捧入,而其中應薦不薦人,令該曹察推,何如?傳曰,允。
李源逸啓曰,卽見京外守令·邊將薦擧單子到院者,則淸風府使洪祐慶,鳳山郡守趙秉老,遂安郡守趙用夏,茂朱府使李喆在,長興府使李鶴來,永興府使金完秀,陵號·殿號·園號,平行書之。安邊府使朴齊晟,定平府使柳冀命,茂山府使申鳳均,長津府使李恒儀,不書邑號,平安兵使申桓,宣川府使金思翊,會寧府使洪南周,有所錯誤,事甚疎忽,萬萬未安。原單子雖不得不捧入,不可無警,竝從重推考,何如?傳曰,允。
假注書李周璜書啓,臣於本月初一日午時量,以外南山植木摘奸事,敬奉聖諭,出崇禮門,至南關王廟,主山及案山植木處,看審是白乎則,松橡鬱密是白遣,自靑鶴亭至蕉失火處,面面周審是白乎則,老木穉柣,叢雜茂盛是白遣,自典牲署面冷井洞,大木參差,擁蓋一山是白遣,下詣南壇看是白乎則,壇門墻竝無圮傷處,而主山及案山樹木,甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橘,則松林蓊翳是白遣,仍詣漢江壇看審是白乎則,亦爲無頉是白遣,自雁峯伏兵峴至畫景谷,則樹木茂密是白遣,自斗湖至司寒壇看審是白乎則,亦爲無頉是白遣,自茂學峯所經外南山諸處,一一看審是白乎則,別無斫痕之意,敢啓。傳曰,知道。
傳于李源逸曰,入格儒生,延英門外施賞。
李源逸啓曰,卽者吏曹郞廳來言,新溪縣令徐綺輔,抱川縣監金載舜,當爲署經,而兩司不備,不得署經云,何以爲之?敢稟。傳曰,除署經。
傳于李源逸曰,發遣吏郞,諸執事淸齋與否,摘奸以來。
以司謁口傳下敎曰,明日南壇淸道,以中軍代行。
沈相穆啓曰,右邊捕盜大將李敎獻,以武衛中軍南壇淸道事,明日出去矣。所佩命召及大將牌·傳令牌,何以爲之,而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將韓圭稷,卽爲牌招聽傳敎,何如?傳曰,允。
吏曹口傳政事,以李輔榮爲相禮。
李源逸,以吏曹言啓曰,今此社稷大祭大祝前通禮李在淳,時無職名,令該曹口傳付軍職,何如?傳曰,允。
兵曹口傳政事,副司果單李在淳,
李源逸,以宗親府言啓曰,王世子入學,實國家莫大之盛禮,卽當紀載於國朝御牒·璿源譜略,而在前如此之時,或有設廳之例,多有自本府擧行之例,今番則何以爲之?敢稟。傳曰,自本府擧行。
又以禮曹言啓曰,英陵·寧陵各祭享香祝齋官,例於前期三日,祗受陪往,而若値忌辰及節享迫近之時,則兼受陪往事,曾有定式矣。今二月十七日行英陵忌辰祭受香時,同月十九日行寒食祭香時,同月二十四日行忌辰祭香祝,同爲祗受事,竝爲分付,何如?傳曰,允。
又以禮曹言啓曰,今此式年監試覆試設場,與嘉禮親迎日字相値,不容不退定,故令日官韓應翼更爲推擇,則進士覆試,今二月二十七日,生員覆試,同月二十九日爲吉云。以此日退定,原粘目中,改付標以入之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
沈相穆,以都摠府言啓曰,今二月初四日動駕敎是時,侍衛·寶劍陪衛·守宮,當爲備員,而副摠管沈東臣,漢城府左尹,導駕進,一員未差,無以備員,令政院稟旨變通。仍令該曹口傳差出,待下批牌招,以爲備員進參之地,何如?傳曰,允。
又以義禁府言啓曰,本府赦單子中,未及就囚罪人李奎參,特爲放逐鄕里事,命下矣。李奎參放逐鄕里之意,敢啓。傳曰,知道。
上在昌德宮。停常參·經筵。
李源逸啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
又啓曰,右副承旨權膺善,同副承旨金演壽,今日不爲仕進,竝卽牌招,何如?傳曰,允。
又啓曰,臣源逸,今日納采·納徵·告期,三度習儀進去,下直之意,敢啓。傳曰,知道。
傳于李源逸曰,禮房承旨與左副承旨,分詣受香諸處,奉審摘奸以來。
李源逸啓曰,假注書高溶,有身病,勢難察任,今姑改差,何如?傳曰,允。
高溶改差,代以鄭秀鉉爲假注書。
兵曹口傳政事,以韓章錫爲都摠管,李容元爲副摠管。
兵曹,副摠管單韓章錫。
李起鎬啓曰,各道守令·邊將薦擧單子,正月內上送例也,而南兵使徐相岳薦單,今始來到,事甚未安。原單子雖不得不捧入,該帥臣不可無警,推考,何如?傳曰,允。
右承旨李起鎬書啓,臣承命馳詣南壇壇上,神位版奉審則無頉,祭物·祭器·祭井看審則精㓗,諸執事·進排官·佾舞工人摘奸則無頉。仍詣儲慶宮,尊所奉審則無頉,祭物·祭器·祭井看審則精㓗,諸執事·進排官摘奸則無頉。仍詣木覓山,神位版奉審則無頉,祭物·祭器·祭井看審則精㓗,諸執事·進排官摘奸則無頉。仍詣漢江壇壇上,神位版奉審則無頉,祭物·祭器看審則精㓗,諸執事·進排官摘奸則無頉。仍詣司寒壇壇上,神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監癸,待將事還奉神位版後〈復〉,命之意,敢啓。傳曰,知道。
傳于金演壽曰,明日出宮門路,以協陽門爲之。
傳于金演壽曰,發邊吏郞,諸執事淸齋與否,摘奸以來。
傳于金演壽曰,原任直閣金文鉉,檢校差下。
傳于金演壽曰,江原監司有闕之代,行護軍閔致序除授。
金演壽,以統理機務衙門言啓曰,副司果魚允中,前相禮李重七,文學申箕善,司饔院正朴泳敎,竝本衙門主事差下,而魚允中·申箕善通商司,李重七·朴泳敎同文司,使之分掌句檢,何如?傳曰,允。
又以宗親府言啓曰,璿源譜略修正事,命下矣。國朝御牒書寫官一員,監印官堂上一員,以宗正卿中差出,而跋文製述官,令政院稟旨擧行,何如?傳曰,允。
又以吏曹言啓曰,卽接通禮院牒報,則以爲,今此嘉禮時相禮,不可不進參,而今方移拜矣。未差之代,卽速差出,以爲及時擧行之地云,其代口傳備擬以入之意,敢啓。傳曰,知道。
又以嘉禮都監都提調意啓曰,竹冊文草圖書行水原府留守鄭基世,今已書寫,謹此封入,以備睿覽之意,敢啓。傳曰,知道。
又以奎章閣言啓曰,檢書官李倬,有身病,勢難供職,減下,何如?傳曰,陞六,六品職待窠付職。
又以弘文館言啓曰,新除授校理李喜元,時在忠淸道忠州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,校理金鶴善落点。
又以司饔院提調意啓曰,今此嘉禮同牢宴饌品熟設所,依已例定行於本院,而本院則姑住移接所之意,敢啓。傳曰,知道。
又以伴接官言啓曰,卽者差備譯官來言,留館彼人中隨員二人,與通事一名,什物領來次,今日未時量出去西江云矣。敢啓。傳曰,知道。
又以伴接官言啓曰,卽者差備譯官來言,今日未時量,西江出去彼人隨員二人與通事一名,領什物五負,酉時量還爲入來館所云矣。敢啓。傳曰,知道。
又以兵曹言啓曰,王世子嘉禮親迎時,道路·屛門·把守將卒,量宜定送之意,分付兩營,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而納采·納徵·告期三度習儀相値,不得設行之意,敢啓。傳曰,知道。
又以兵曹言啓曰,訓鍊院能麽兒郞廳金貞淳,病難供職,呈狀乞遞,改差,何如?傳曰,允。
又以義禁府言啓曰,再明日動駕時,本府都事十員內尹敎正,以江原道赦文齎去官,奉命在外,徐相雨·韓龍源,統理機務衙門進,大駕各差備都事,世子宮各差備都事,本府入直都事,竝無以推移,都事尹敎正,令該曹口傳相換,假都事八員,亦令該曹口傳差出,以爲分排擧行,何如?傳曰,允。
吏曹口傳政事,禁府都事尹敎正,濟用奉事李建相,以上相換事,承傳。
江原監司林翰洙疏曰,伏以天人丕應,日月叶吉,惟我王世子邸下,誕擧三加之禮,洪休寶〈籙〉,綿鞏於宗社,歡聲喜氣,洋溢於殿宮,泰平萬歲,其自今伊始,臣與關東父老,延頸而謳歌,攢手而祈祝,不勝慶忭之至。仍伏念臣,伏奉仍任藩司之命,恩出格外,感結于中,祗緣疾病沈綿,無堪自效,間嘗猥陳苦懇,恭俟譴斥,聖批優渥,不賜允可,臣誠惘然失圖,不知所處。卽欲更籲,期回天聽,則微末去就,未敢輒爲瀆撓,姑且蹲冒,不量身事,則立見僨敗,必致反褻寵命,是以徊徨悶蹙,若無所容者,又閱歲而久矣。第惟瀆撓之罪小,僨敗之罪大,於是乎不得不重暴情實,以覬幸於聖明,亦疾痛必呼之義也。臣聞人臣事君,東西南〈北〉,惟命之從,夷險燥濕,不擇所遇,臣雖亦粗具彝性,則所嘗自矢於心者,惟有殫竭向前而已。況臣所叨,卽古所稱刺史之職也,仕宦而至刺史,則可謂榮矣。人情莫不好榮,而臣何獨異於人哉?方今聖化日新,萬物各得其所,而尤以悶念元元,眷顧邦本爲先務,重分憂共理之職,展遞授須代之限,俾有以自盡於民事也。臣於此時,對揚萬一,圖報涓埃,是其職分內事,而其奈蒲質旣凋,楡景益翳,素患風火之崇,重嬰水土之疾,視聽昏塞而動作拘攣,榮衛消爍而形容幻脫,檢攝則百無一二,遺忘則十有八九,事務叢雜而都歸倚閣,簿牘繁委而全不省識,雖欲收召精神,强自策勵,旋復茫然,如墮煙霧,上負委寄之重,下缺軍民之望,默數愆殃,無一事非罪戾,而聖度天覆,不加何罰,縻以爵祿,假以節符,及瓜而猶不代。臣若徒懷嚴畏遲回躕躇,憑恃寵靈,逡巡歲月,則臣罪滋大,非誅殛之所可蔽,而其爲累於昭代淸明之化,有不可勝言者矣。伏乞聖慈,特垂矜閔,亟遞臣職,以幸公私,千萬伏祝。臣無任。答曰,省疏具悉。所請依施。
上在昌德宮。停常參·經筵。
還內後,統理機務衙門·藥房·內閣·政院·玉堂口傳問安。答曰,知道。
傳于李起鎬曰,今日府大夫人晬辰,令都承旨問候以來。
沈相穆啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
李起鎬啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于李源逸曰,左承旨馳詣景慕宮,奉審摘奸,仍詣受香所,奉審摘奸以來。
以司謁口傳下敎曰,今日殿座時,兵曹判書別侍衛,次堂擧行。
李起鎬啓曰,臣起鎬,今日外宣醞進去,下直之意,敢啓。傳曰,知道。
金演壽啓曰,正使領議政徐堂輔,副使兼禮曹判書閔謙鎬,奉敎王世子嬪納采禮畢云矣。敢啓。傳曰,知道。
傳于金演壽曰,左贊成閔台鎬,特爲加資。
吏曹,江原監司單,閔致序除授事,承傳。
傳于金演壽曰,政官牌招開政。
傳于金演壽曰,同敦寧·大司成·同成均,竝許遞,今日政差出。
金演壽啓曰,因統理機務衙門草記,副司果魚允中,前相禮李重七,文學申箕善,司饔正朴泳敎,竝主事差下事,允下矣。政官牌招開政下批,何如?傳曰,今日政下批。
傳于金演壽曰,掌議李容泰,勿拘年紀,童蒙敎官擬入。
李載完啓曰,卽者兵曹郞廳來言,明日動駕時,別侍衛不可不備,而行判書趙寧夏,右賓客進參,不得擧行云,何以爲之?敢稟。傳曰,次堂擧行。
以司謁口傳下敎曰,貳師閔台鎬,雖未加資,肅拜明日,陪衛依例從陞。
金演壽,以弘文館言啓曰,修撰李晩燾差祭,下番闕直,事甚未安。副修撰二員未差,修撰林永相,卽爲牌招入直,新除授校理金鶴善,一體牌招察任,何如?傳曰,允。
又以吏曹言啓曰,繕工監假監役官宋泰洙,以其身病,呈狀乞遞,改差,何如?傳曰,允。
有政。吏批,判書李鎬俊牌招不進,參判李憲稙進,參議金洛鉉在外未肅拜,右副承旨權膺善進。啓曰,判書李鎬俊牌招不進,參議金洛鉉在外未肅拜,小臣獨政未安,何以爲之?敢稟。傳曰,仍爲之。
以趙漢益爲應敎,金命基爲校理,李晩容爲副校理,朴齊聖·李基東爲副修撰,徐鶴淳爲同敦寧,金文鉉爲敦寧都正,李容元爲大司成,李喬翼·成彝鎬爲同成均,主事四單魚允中·李重七·申箕善·朴泳敎,前敎官吳應淳,前察訪孟浩瑢,前學官申命鴻,已上今超通政,年七十人加一資事,承傳。左參贊閔台鎬,今加輔國,特爲加資事,承傳。
兵批,行判書趙寧夏病,參判嚴世永病,參議申泰寬病,參知柳㙽入直進,右副承旨金演壽進,同知加設單閔壽顯·金龍鉉·徐馥賢·金煥植,僉知加設單兪漢植·崔萬采·崔錫崑,五衛將加設單鄭志誠·文翰修·孟浩瑢,護軍林翰洙·吳益泳·洪萬植,副護軍趙重弼·申命鴻·孟浩瑢·吳應淳,副司直柳宗植·李範祖·洪鍾永·李喜元·李鳳德,副司果兪致一·徐公淳·李倬,副司勇金貞淳·韓憲敎·吳錫泳,兼江原道兵馬水軍節度使單閔致序,以上竝單付。
吏批,再政。以李陽翼爲假監役,李容泰爲童蒙敎官,敦寧都正加設二單吳應淳·申命鴻。
傳于金演壽曰,明日出宮內門路,以協陽門爲之。
金演壽,以吏曹言啓曰,因承政院啓辭,守令應薦而不薦人,令該曹察推事,允下矣。行護軍李敎寅·王庭揚,俱爲應薦而不薦,竝推考警責,何如?傳曰,允。
又以兵曹言啓曰,因承政院啓辭,邊將應薦不薦人,令該曹察推事,允下矣。行大護軍沈宜元,行護軍林謇洙·白弘洙·盧鎭衡·沈宜豐·李承淵·尹善應,承文院判校康炳迪,校書館判校金在鍵,軍器守正呂昌燮,俱爲應薦而不薦,竝依法典,推考警責,何如?傳曰,允。
又以奎章閣言啓曰,原任直閣金文鉉,檢校差下事,卽爲牌招察任,何如?傳曰,允。
又以奎章閣言啓曰,守宮檢校直閣朴鳳彬,待開門牌招,何如?傳曰,允。
又以統理機務衙門言啓曰,天津所留學徒·工匠,多有另爲董檢之事,且有問議中國之事,本衙門主事魚允中·李祖淵,竝問議官差下,使之赴津,與領選使爛商措處,而將此事由,撰咨入送,何如?傳曰,允。
又以兵曹言啓曰,訓鍊院能麽兒郞廳韓憲敎,病難供職,呈狀乞遞,改差,何如?傳曰,允。
又以壯禦營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以義禁府言啓曰,明日動駕時,本府都事,當爲全數進參,而新除授都事李建相,有身病未肅拜,無以推移,令該曹口傳相換,以爲擧行,何如?傳曰,允。
吏曹口傳政事,禁府都事李建相,西部都事朴齊永,已上相換事,承傳。
敦寧都正趙重弼疏曰,臣於日前,伏奉除旨,以臣爲敦寧府都正,臣感恩怵義,章皇出肅,粗伸叨謝之忱,而第臣本無敦寧,揆以格例在所當遞,敢陳短章,仰瀆崇嚴,伏乞聖明,俯垂鑑諒,亟遞臣職,以存公格,以安私分焉。臣無任云云。省疏具悉。所請依施。
壬午二月初三日辰時,上詣仁政殿。王世子納采親傳入侍時,行都承旨李載完,行左承旨李源逸,右承旨李起鎬,左副承旨沈相穆,右副承旨權膺善,同副承旨金演壽,假注書李周璜·鄭秀鉉,別兼春秋金炳吉·金定均·尹相翊·金天洙,提學金炳始,檢校直提學鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,以次侍立。時至,通禮跪啓請外辦,上具冕服,乘輿出宣化門。藥房提調閔謙鎬,副提調李載完,進前奏曰,侵早勞動,聖體,若何?上曰,一樣矣。仍出協陽門,由肅章門·進善門,入仁政門,詣仁政殿。通禮跪啓請降輿陞座,上降輿陞座。通禮跪啓請執圭,載完跪進圭,上執圭。載完進前奏曰,開作門出標信,都監·都提調以下及宗親文武百官入就位乎?上可之。都監·都提調以下及宗親文武百官入就位訖,贊儀唱鞠躬四拜興平身,都監·都提調·正使以下及文武百官,行四拜禮訖。起鎬進前,跪啓傳敎,由東門,出自東階,西向立,稱有敎。贊儀唱跪,正使及都監·都提調以下文武百官皆跪,宣敎曰,聘左贊成閔台鎬女,爲王世子嬪,命卿等行納采禮,宣訖。贊儀唱俯伏興·四拜·興平身,都監·都提調以下及文武百官,行四拜禮訖,執雁者前行,正使及都監都提調以下隨。贊儀唱鞠躬四拜·興平身,宗親文武百官,行四拜禮訖。通禮跪啓請禮畢,上降座。通禮跪啓請釋圭,上釋圭,載完跪受圭。通禮跪啓請乘輿,上乘輿。仍出仁政門,由進善門·肅章門,入協陽門。載完請出標信解嚴,上入宣化門還內,諸臣以次退出。
上在昌德宮。停常參·經筵。
大駕詣宗廟,入齋室後,統理機務衙門·藥房·內閣·政院·玉堂口傳問安。答曰,知道。
世子宮入齋室後,統理機務衙門·藥房·內閣·政院·玉堂口傳問安。答曰,知道。
大王大妃殿·王大妃殿,遣承旨問安。答曰,知道。
展謁還入齋室後,統理機務衙門·藥房·內閣·政院·玉堂口傳問安。答曰,知道。
世子宮,展謁還入齋室後,統理機務衙門·藥房·內閣·政院·玉堂口傳問安。答曰,知道。仍詣景慕宮,入齋室後,統理機務衙門·藥房·內閣·政院·玉堂口傳問安。答曰,知道。
世子宮入齋室後,統理機務衙門·藥房·內閣·政院·玉堂口傳問安。答曰,知道。
展謁還入齋室後,統理機務衙門·藥房·內閣·政院·玉堂口傳問安。答曰,知道。
世子宮還入齋室後,統理機務衙門·藥房·內閣·政院·玉堂口傳問安。答曰,知道。
還宮後,統理機務衙門·藥房·內閣·政院·玉堂口傳問安。答曰,知道。
世子宮還宮後,統理機務衙門·藥房·內閣·政院·玉堂口傳問安。答曰,知道。
沈相穆啓曰,司僕寺內乘來言,捲簾,取稟。傳曰,捲三面。
又啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
金演壽啓曰,臣以大王大妃殿·王大妃殿,問安進去,下直之意,敢啓。傳曰,知道。
傳于金演壽曰,東宮成禮以後,始行謁廟之禮,甚庸嘉喜,不可無示意之擧,都提調判府事金炳國大豹皮一令賜給,提調沈舜澤鹿皮一令賜給。
廟司令朴齊璟,外職陞敍,參班廟司令各陞一階,政官牌招開政下批,陞敍者單付,前導守僕韓鎭元從願免賤,守僕李源默等六人竝帖加,其餘守僕員役等,令諸曹米布題給,閟宮展謁,亦當志喜,都提調判府事韓啓源大豹皮一令賜給,提調朴齊寅鹿皮一令賜給,宮司以下守僕等,依廟司等例爲之。
傳于金演壽曰,兵曹參判·參議·左右尹竝許遞,今日政差出。
傳于金演壽曰,廟宮展謁動駕時,陪從春桂坊以下,別單書入。
金演壽啓曰,密符親納例也,而前平安監司閔泳緯,謂有身病,使其褊裨替納,事甚未安。推考,何如?傳曰,允。
李源逸,以弘文館言啓曰,新除授應敎趙漢益,校理金命基,副校理李晩容,副修撰朴齊聖·李基東,竝卽牌招察任,何如?傳曰,允。
又以吏曹言啓曰,宗廟展謁敎是時參班廟司,各陞一階事,命下矣。直長李範善,令加設陞付,副奉事朴受綱,直長陞付之意,敢啓。傳曰,知道。
又以吏曹言啓曰,繕工監假監役官李陽翼,以其身病,呈狀乞遞,改差,何如?傳曰,允。
有政。吏批,判書李鎬俊牌招不進,參判李憲稙進,參議金洛鉉在外未肅拜,同副承旨金演壽進。
以吏批言啓曰,判書李鎬俊牌招不進,參議金洛鉉在外未肅拜,小臣獨政未安,何以爲之?敢稟。傳曰,仍爲之。
以韓章錫爲兵曹參判,閔昌植爲左尹,金敬均爲右尹,嚴柱漢爲兵曹參議,宗廟令加設單李範善,宗廟直長單朴受綱,順安縣令宋益老,新寧縣監金奭熙,已上依法典相換。
兵批,行判書趙寧夏病,參判嚴世永病,參議申泰寬入直進,參知柳病,左副承旨沈相穆進。以李倬淵爲咸興監牧官,同知加設單文翰修,僉知加設單鄭志誠·孟浩瑢,五衛將加設二單殷致權·宣正喜,訓鍊僉政加設單申復均,護軍沈東臣·徐正淳,副護軍申泰寬,以上竝單付。以宋秉斗爲宗廟副奉事,閔致述爲假監役,兵曹參議單柳,參知單嚴柱漢。
李源逸,以嘉禮都監都提調意啓曰,納采後本房禮物,別單書入,而依前例納采翌日,令都監郞廳領納之意,敢啓。傳曰,知道。
又以奎章閣言啓曰,大駕今已還宮,守宮檢校直閣朴鳳彬,依定式減下,何如?傳曰,允。
左贊成閔台鎬疏曰,伏以春宮邸下,三加順成,六禮載涓,聖心嘉喜,群情愛戴。臣於此時,微門榮姻,猥膺首揀,私心兢惕,靡有止屆,不圖玆者,伏奉特旨,以臣爲輔國大夫者,此乃上階亢秩也。貳公弘化之地,本非人人可幾,而亦豈視之若循躡之梯級乎?臣旣以德則不能由,以能則無所擧,五兩之輪,半通之銅,尙云其泰,矧伊亞三槐首九棘,不徒爲食如蠷衣爲華,金朱煌煌,而問其其人則僥冒而已。以殿下明聖,嚬笑必愛,錫與必愼,未嘗褻委爵命,軒加諸人,而何故今日,由臣而一誤也。臣誠惶惑,上而爲朝廷惜之,下而顧物議懼焉。夫臣年來叨躐,屢犯盈盛之戒,而崇祿進階,爲日無幾,一年再加,典式難越,臣以何人,乃敢破格違例,不知有廉防之重哉。臣開持滿者抳欹,不然則覆,臣今滿矣,不思所以抳之,是貪也,非進也。伏乞聖明,俯垂恩諒,將臣新授秩級,劃賜收還,使名器無褻於濫典,私義獲安於本分,千萬至祝。無任云云。答曰,省疏具悉。卿其勿辭行公。
壬午二月初四日巽時,大駕與王世子,詣宗廟·景慕宮。展謁擧動入侍時,行都承旨李載完,行左承旨李源逸,右承旨李起鎬,左副承旨沈相穆,右副承旨權膺善,同副承旨金演壽,假注書李周璜·鄭秀鉉,別兼春秋朴斗陽·金炳吉·金定均·金天洙,提學金炳始,檢校直提學鄭範朝·金永壽,檢校直閣李鎬翼·尹用求·金興均·姜·趙同熙·洪英植·金文鉉·閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,副校理梁相器,修撰林永相,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金永壽,副提調李載完,進前奏曰,侵早勞動,聖體,若何?上曰,一樣矣。仍出協陽門外,王世子具翼善冠·衮龍袍,出協陽門外。通禮跪啓請降輿乘輦,上降輿乘輦,由肅章門·進善門,出敦化門。王世子乘輦出敦化門,諸臣上馬訖。通禮跪啓請進發,至宗廟大門外,通禮跪啓請降輦乘輿,上降輦乘輿,入廟門,至降輿所。通禮跪啓請降輿,上降輿,入齋室。王世子降輿,入齋室。傳曰,入齋室後及展謁後,東宮問安勿爲之。展謁時至,通禮跪啓請出次,上改具冕服出次,王世子改具冕服以出。通禮前導詣版位,西向立,載完進圭,上執圭。贊儀唱鞠躬四拜·興·平身,上行四拜禮。相禮前導王世子詣版位,北向立,行四拜禮。載完曰,侍衛軍兵,使之待令于西神門外乎?上可之。仍詣殿內,各室奉審訖。降階,仍步詣永寧殿,入就版位,行四拜禮。王世子又行四拜禮,陞詣殿內。命挾侍捲帳,各室奉審訖,上步出東神門外。通禮跪啓請釋圭,載完跪受圭。領敦寧洪淳穆,判府事韓啓源,領府事李最應,判府事金炳國,左議政宋近洙等進前。淳穆奏曰,世子宮冠禮後,始行謁廟之禮,夾道觀聽,群情忭祝矣。上曰,甚庸嘉悅。上還入齋室,仍敎曰,侍衛與隨輿軍兵,各其營乾犒饋。小頃,通禮跪啓請外辦,上改具翼善冠·衮龍袍。王世子出東神門外,改具翼善冠·衮龍袍。通禮跪啓請乘輿,上乘輿,出東夾門,王世子乘輿,出東夾門外。通禮跪啓請降輿乘輦,上降輿乘輦,王世子降輿乘輦。進發至景慕宮大門外,通禮跪啓請降輦乘輿,上降輦乘輿,王世子降輦乘輿。入景慕宮大門,至齋室門外,通禮跪啓請降輿,上降輿,王世子降輿。入齋室,展謁時至,通禮跪啓請出次,上改具冕服,王世子改具冕服出次。載完進圭,上執圭。入就版位,行再拜禮,王世子行再拜禮訖。上陞自東階,奉審室內,仍步詣望廟樓,就版位,行四拜禮,王世子行四拜禮。上命挾侍捲帳,奉審訖。通禮跪啓請釋圭,上釋圭,載完跪受圭,上還入齋室。小頃,通禮跪啓請外辦,上改具翼善冠·衮龍袍,王世子改具翼善冠·衮龍袍,出齋室門外。同副承旨金演壽,進前奏曰,臣奉命問安于大王大妃殿·王大妃殿·中宮殿,則答以知道,敢此仰達矣。上曰,唯。通禮跪啓請乘輿,上乘輿,王世子乘輿,出宮大門。通禮跪啓請降輿乘輦,上乘輦,王世子乘輦,進發至宗廟前路。通禮跪啓請降輦,上降輦,步過洞口,王世子步過洞口。通禮跪啓請乘輦,上乘輦,王世子乘輦,進發入敦化門,由進善門·肅章門,入協陽門。兵曹判書趙寧夏跪稟放仗。載完請出標信解嚴。上由宣化門還內。諸臣以次退出。
上在昌德宮。停常參·經筵。
藥房副提調李載完啓曰,日吉辰良,祗謁廟宮,百祥護羽旄之儀,萬姓瞻溫文之姿,歡欣蹈舞,帀域同情,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
權膺善,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
權膺善啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
金演壽啓曰,各道守令·邊將薦擧單子,正月內上送例也,而北兵使具駿鉉薦單,今始來到,事甚未安。原單子雖不得不捧入,該帥臣不可無警,推考,何如?傳曰,允。
傳于金演壽曰,政官牌招開政。
傳于金演壽曰,藥院提調許遞,今日政差出。
傳于權膺善曰,秋曹堂上竝許遞,今日政差出。
傳于金演壽曰,同敦寧·敦寧都正,竝許遞,今日政差出。
傳于金演壽曰,弘文提學·同成均,竝許遞,今日政差出。
金演壽,以禮曹言啓曰,宗廟·永寧殿·永禧殿·景慕宮春奉審,今二月初六日擧行事,已爲啓下矣。宗廟·永寧殿·永禧殿奉審,則臣謙鎬當爲進去,景慕宮奉審,則臣曹堂上一員,當爲進參,而參判臣尹成鎭,參議臣李鎬喆,俱有身病,無以推移進參,令政院稟旨變通,以爲擧行之地,何如?傳曰,允。竝許遞,今日政差出。
金演壽啓曰,卽宗廟署官員來言,明日春奉審時,提調一員當爲進參,而都提調金炳國,提調沈舜澤,俱有身病,不得進參云,提調卽爲牌招,何如?傳曰,提調許遞,今日政差出。
又啓曰,卽者永禧殿官員來言,明日春奉審時,提調一員當爲進參,而都提調金炳國,提調趙寧夏,俱有身病,不得進參云,提調卽爲牌招,何如?傳曰,提調許遞,今日政差出。
金演壽,以吏曹言啓曰,繕工監假監役官閔致述,以其身病,呈狀乞遞,改差,何如?傳曰,允。
有政。吏批,判書李鎬〈俊〉進,參判李憲稙進,參議金洛鉉在外未肅拜,右副承旨權膺善進。以李寅應爲刑曹判書,吳益泳爲同敦寧,洪萬植爲禮曹參判,徐正淳爲刑曹參判,權仁成爲敦寧都正,趙重弼爲禮曹參議,金文鉉爲刑曹參議,趙寧夏爲弘文提學,李會正·李憲稙爲同成均,金永壽爲內醫提調,閔泳緯爲宗廟提調,李根弼爲永禧殿提調,愼栽祐爲承文判校,玉景鍊爲忠淸都事,李基㳘爲假監役,考選官二單魚允中·李祖淵,承文判校康炳迪今加通政,滿三十朔依法典陞堂上。
兵批,行判書趙寧夏病,參判韓章錫入直進,參議柳病,參知嚴柱漢病,同副承旨金演壽進。同知加設單殷致權·宣正喜,五衛將加設二單朴夔輔·李佑稙,大護軍金永壽,護軍尹成鎭·金綺秀·徐鶴淳,副護軍李鎬喆·金文鉉·沈應澤·康炳迪,副司勇洪在原,以上竝單付。
吏批,再政。趙種弼爲工曹參議。
金演壽,以統理機務衙門言啓曰,北學使臣沿路支供,務從節略事,已爲節目啓下,而今此考選官,將匪久發程矣。窮春廚傳之弊,有不可不念,支站一款竝除之,糧資自本衙門量宜磨鍊以給,馬匹令所經諸道替把之意,分付,何如?傳曰,允。
又以嘉禮都監都提調意啓曰,宗親禮物,別單書入,而依前例納采後第三日,令都監郞廳領納之意,敢啓。傳曰,知道。
又以嘉禮都監都提調意啓曰,同牢宴床熟設及各樣花子造成,自內資寺擧行,而處所則例定於闕內公廨矣。今番則以何處爲之乎?敢稟。傳曰,端陽〈門〉內爲之。
權膺善,以兵曹〈言〉啓曰,訓鍊院能麽兒郞廳洪在原,病難供職,呈狀乞遞,改差,何如?傳曰,允。
又以壯禦營言啓曰,謹依下敎,侍衛與隨輿軍兵等處,乾犒饋分給之意,敢啓。傳曰,知道。
吏曹啓目,兵曹正郞蔡相燮名字,改以相夏,前正言李肯宇名字,改以喆宇,副司果安翊良名字,改以冀良,前宣傳官元喆常名字,改以常,前主簿李寬壽名字,改以範寬,副司果朴來奎名字,改以錫文,哨官裵龍九名字,改以煥,直赴金基駿名字,改以潤成,直赴李學權名字,改以象奎,前五衛將洪斗泳名字,改以學泳,折衝曺秉文名字,改以秉武,折衝金汗範名字,改以漢範,出身崔炳大名字,改以炳燮,出身金翼張名字,改以升煥,出身金在德名字,改以萬源事爲等如告狀,依例令藝文館給帖,何如?判付啓依允。
上在昌德宮。停常參·經筵。
權膺善啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
傳于李起鎬曰,藥院都提調有闕之代,前望單子入之。
內醫都提調前望單子入之,判府事金炳國落點。
傳于李起鎬曰,今初八日館學儒生應製,通方外爲之,試紙用大好紙,春塘臺命官爲之,試官稟旨。
傳于李起鎬曰,左副承旨·同副承旨許遞,前望單子入之。
承旨前望單子入之,趙秉稷·金晩植落點。
傳于權膺善曰,明日出宮門路,以協陽門爲之。
權膺善,以武衛營言啓曰,巡綽法意,何等嚴重,而左邊捕盜大將韓圭稷,去夜不爲發巡云。雖未知緣何事端,而揆以事體,萬萬駭然。駭捕將施以罷職之典,何如?傳曰,巡綽法意,果何如,而無緣闕巡,極爲駭然。固當重勘,不無斟景在存,特爲安徐,施以重推之典,更勿如是之意,各別申飭。
權膺善啓曰,卽見武衛營草記,則左邊捕盜大將韓圭稷,去夜不爲發巡云。巡綽法意,何等嚴重,而有此闕巡之擧者,事未前有,萬萬驚駭。駭捕將所當重勘,而本院請推之外,無他可施之罰,何以爲之?敢稟。
李起鎬,以奎章閣言啓曰,景慕宮望廟樓今春大奉審,臣泳韶,與本宮提調朴齊寅,儀賓宗正卿,進詣展奉,奉審無頉之意,敢啓。傳曰,知道。
又以禮曹言啓曰,宗廟·永寧殿·永禧殿殿內,景慕宮室內,今春奉審,則伹爲無頉之意,敢啓。傳曰,知道。
又以嘉禮都監都提調意啓曰,納徵前一日,本房禮物,別單書入,而令都監郞廳領納之意,敢啓。傳曰,知道。
又以兵曹言啓曰,訓鍊院能麽兒郞廳尹致興,病難供職,呈狀乞遞,改差,何如?傳曰,允。
左議政宋近洙箚曰,伏以慶溢宗祊,禮展廟宮,大小群情,彌切攢祝,仍伏念臣之冒叨嘗藥之任,行將數旬于玆矣。職居保護,分當殫竭,曷敢爲丐免之圖哉?只緣臣夙抱貞痼,不時闖發,起居之禮,隳曠旣多,而日者班退,重添吹霎,寒熱交作,抱衾呻囈,昨日日次,又不得趨,揆以義分,寧容若是?惶慼靡措,若添一病,用敢據實仰籲,伏乞聖慈,特垂矜諒,將臣所帶藥院之任,劃賜變通,以便公私,千萬幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于權膺善曰,此批答,遣史官傳諭。
江原監司閔致序疏曰,伏以天休滋至,邦籙無疆,我王世子邸下,三加順成,六禮諏吉,中外慶忭,曷有其極?仍伏念臣卽一常調末蔭耳。以器則苦窳之無用也,以材則菅蒯之不如也。發軔不由於文纓,踐歷無過於墨綬,筵奏奬詡,愧乏循良之績,由郡躋卿,已踰涯分之望,南州之瓜期纔報,周廬之華誥繼頒,此誠蔭塗之所罕有者也。臣是何人?厚被謬恩,若是其偏乎?自顧濫竽,懍如集木,迺者特旨遽陰,以臣爲江原監司,臣聞命震駴,莫省攸措。夫藩宣,古之方岳也。疇非可重,而惟本省,尤有別焉。右而處幾湖之尾,左而通關北之喉,其海則靑徐斥濱,其峽則穢貊餘俗,峒畬浦採,民生鮮薄,朝聚暮散,糴簿難均,駸駸乎百弊成痼,及今此任,尤屬愼簡,何可擧以畀之於空如臣譾劣加臣者乎?噫,臣嘗待罪東郡,趨走於棠陰,竊覸其旬宣之任,則必須嚴明足以黜陟,才猷足以矯濟者,始乃居之,況以前年管轄之吏,據今日按節之地,則臣身榮耀,固無可比,而列郡之倅,相顧而愕然曰,是嘗與我同列者也,一省之民,相率而嗟歎曰,是嘗爲吏蔑效者也。如是而其可望彈壓而懷綏乎?譏笑之來,猶不暇恤,且臣質脆年邁,貞疾沈痼,雖在芻牧之小,尙難奏績,矧玆方面之重,詎敢冒叨,以分以病,僨誤立至,參倚公私,承膺無路,玆敢猥暴肝膈,仰瀆崇嚴。伏乞聖慈,俯垂鑑諒,將臣新授之職,亟命鐫改,回授可堪,則何獨賤分之幸,抑亦東民之幸。臣無任云云。答曰,省疏具悉。卿其勿辭往領哉。
上在昌德宮。停常參·經筵。
自未時至酉時,灑雨下雨,測雨器水深一分。
還內後,統理機務衙門·藥房·內閣·政院·玉堂口傳問安。答曰,知道。
李鎬鎬啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
權膺善啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
李起鎬啓曰,左副承旨趙秉稷,同副承旨金晩植,今日不爲仕進,竝卽牌招,何如?傳曰,允。
又啓曰,臣起鎬,今日外宣醞進去,下直之意,敢啓。傳曰,知道。
李源逸啓曰,正使領議政徐堂輔,副使兼禮曹判書閔謙鎬,奉敎王世子嬪納徵禮畢云矣。敢稟。傳曰,知道。
金晩植啓曰,弘文提學趙寧夏,旣入闕中,不爲肅謝,直爲出去,事甚未安。推考,何如?傳曰,允。
傳于金晩植曰,明日應製時命官,大提學爲之,試官,時原任文任·賓客·閣臣·時任春坊及入直玉堂爲之。
傳于金晩植曰,明日試所承旨,都承旨進去。
金晩植啓曰,明日館學儒生應製時試官,時原任文任·賓客·閣臣·時任春坊·入直玉堂爲之事,命下矣。弘文提學趙寧夏未肅拜,待明朝牌招,何如?傳曰,允。
宗親府璿源譜略修正時,國朝御〈牒〉〈書〉寫官李會正,宗親府璿源譜略修正時,監印堂上李敦應。
金晩植,以宗親府言啓曰,璿源譜略修正事,命下矣。宗正卿逐日輪回仕進,使之校正監董,何如?傳曰,允。
又以禮曹言啓曰,卽接社稷署所報,則明日館學儒生應製試取時,本署官員,俱爲觀光云矣。依定式本曹正郞朴寅煥,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日館學儒生應製試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以嘉禮都監都提調意啓曰,納徵時禮物,別單書入,而納徵日擧行之意,敢啓。傳曰,知道。
權膺善,以兵曹言啓曰,內吹螺赤今春等習角賞格木,謹依判下,別單分等施賞之意,敢啓。傳曰,知道。
又以義禁府言啓曰,明日館學儒生應製通方外爲之時,本府都事,皆爲赴擧,只有武都事一員,當直入直,而本府入直公事·回公都事及通化門·明光門·靑陽門·月覲門·集春門禁亂都事,無以推移,假都事七員,令該曹口傳差出,以爲分排擧行,何如?傳曰,允。
壬午二月初七日午時,上詣仁政殿。王世子納徵親傳入侍時,行都承旨李載完,行左承旨李源逸,右承旨李起鎬,左副承旨趙秉稷,右副承旨權膺善,同副承旨金晩植,假注書李周璜·鄭秀鉉,別兼春秋朴斗陽·金炳吉·金定均·尹相翊·金天洙,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·金文鉉·閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,副校理李晩容,副修撰李基東,以次侍立。時至,通禮跪啓請外辦,上具冕服,乘輿出宣化門。藥房副提調李載完,進前奏曰,侵早勞動,聖體,若何?上曰,一樣矣。仍出協陽門,由肅章門·進善門,入仁政門,詣仁政殿。通禮跪啓請降輿陞座,上降輿陞座。通禮跪啓執圭,載完跪進圭,上執圭。贊儀唱鞫躬四拜·興平身,都監都提調以下及宗親文武百官行四拜禮。引儀分引都監·都提調以下及宗親·文武百官,回班相向立,引儀引使者,由東偏門入就位。贊儀唱鞫躬四拜禮·興平身,使者以下行四拜禮。起鎬進當座前,跪啓傳敎,俯伏·興,由東門出,執事者二人,對擧束帛案從之。起鎬降自東階,詣使者東北,西向立,稱有敎。贊儀唱跪,使者以下跪。起鎬宣敎曰,聘左贊成閔台鎬女,爲王世子嬪,命卿等行納徵禮,宣訖。贊儀唱俯伏·興·四拜·興平身,使者以下俯伏興,行四拜禮畢。執事者,以束帛案,進傳宣敎官前。起鎬取束帛函,授正使,正使進北向跪受。擧案者二人對擧,進正使之左跪,正使置束帛函於案。擧案者對擧,退立於使者之後。贊儀唱俯伏·興·四拜·興·平身,使者俯伏·興,行四拜禮。引儀引使者,由東偏門出,擧案者前行從之。使者以束帛函置于綵輿,細仗鼓吹前導,都監都提調以下隨使者出。引儀分引宗親文武百官,俱復拜位。贊儀唱鞫躬四拜,興·平身,宗親文武百官行四拜禮。通禮進當座前,跪啓禮畢,上降座。通禮跪啓請釋圭,上釋圭,載完跪受圭。通禮跪啓請乘輿,出仁政門,由進善門·肅章門,入協陽門。載完請出標信解嚴。上入宣化門還內,諸臣以次退出。
上在昌德宮。停常參·經筵。
世子宮誕日,大殿·大王大妃殿·王大妃殿·中宮殿,統理機務衙門·藥房·內閣·政院·玉堂·朝廷百官口傳問安。答曰,知道。世子宮,統理機務衙門·藥房·內閣·政院·玉堂·朝廷百官單子問安。答曰,知道。
趙秉稷啓曰,大司憲·執義·掌令二員未差,持平金秉翼·李象秀在外,監察茶時之意,敢啓。答曰,知道。
李起鎬啓曰,弘文提學趙寧夏,疏批已下,卽爲牌招,何如?傳曰,允。
以司謁口傳下敎曰,時原任大臣·奉朝賀,時原任賓客·經理事,時原任閣臣·春坊及桂坊·主事·副主事,宗親·儀賓·宗正卿·二品以上·六曹長官·承史·玉堂,當賜饌矣,留待。
傳于趙秉稷曰,今日異於他日,輕囚放釋。
趙秉稷啓曰,臣秉稷,敬奉聖敎,馳往義禁府,取考囚徒案,則時囚罪人韓兢烈,係是重囚,故仍囚。仍往典獄署,取閱囚徒案,則未推覈罪人一名,辭緣査覈間嚴囚罪人一名,辭緣勘處間嚴囚罪人一名,不可以輕囚論,故竝仍囚。其餘各司直囚罪人鄭圭煥等七名,係是輕囚,故竝依傳敎放送之意,敢啓。傳曰,知道。韓兢烈特爲放送。
傳于趙秉稷曰,春塘臺館學儒生應製試取時,排立與挾庭軍兵,令各其營乾犒饋。
傳于李起鎬曰,科次入侍。
傳于李起鎬曰,時原任大臣·奉朝賀·貳師·賓客·春坊諸承旨,同爲入侍。
傳于趙秉稷曰,明日出宮門路,以協陽門爲之。
金晩植,以議政府言啓曰,卽見全羅監司李秉文所報,則枚擧靈光郡守金羽均牒呈,以爲本郡西九面無亡七百結二年減稅條,今旣限滿,當爲出稅,而人耗地陳,最於一省,縱欲出稅,責納無路,特許寬限減稅爲辭矣。結稅之兩年許減,已是格外之曠典,則正賦攸重,固不當隨請輒施,而第念該邑事勢,大歉之餘,人耗地陳,果如道報,其在恤隱之政,不容不終始軫念,上項七百結,更限三年,特許蠲稅,以爲奠保事,行會,何如?傳曰,允。
趙秉稷,以都摠府言啓曰,今日入直內三廳武兼·禁軍及軍兵等,當爲中日習射技放,而王世子生辰相値,不得設行之意,敢啓。傳曰,知道。
又以兵曹言啓曰,訓鍊院能麽兒郞廳朴寵源,病難供職,呈狀乞遞,改差,何如?傳曰,允。
又以壯禦營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
行兵曹判書趙寧夏疏曰,伏以日吉辰良,王世子邸下,三加旣成,六禮方擧,此誠宗社無疆之休,而帀域臣民慶祝蹈舞之忱,曷有其極?仍伏念臣,臣家一不才子耳。學無寸藝之能,識蔑片善之長,而年來驟躐,過加孟晉,戎垣之重而竊據之,銓部之要而冒膺之,以至今日所叨文苑之峻,居然爲通才利器,無適不可者然,是豈夢寐攸到也哉?臣幼失嚴訓,荒嬉成習,且無師友之資益,章句記誦,全屬墻面,功令程式,莫尋軌,空空然四十無聞者耳。臣旣昵侍多年,本末長短,庶幾淵鑑之照燭,而寵渥偏施,凡繫仕宦,有除輒膺,非必全昧廉防,猶以趨走爲恭,認作不報之報,而至若見職之太無當太不稱,臣於平日,視之以邱陵之劃,而亦自有物議之評定,今忽强其所難能,貴其所不堪,則失學無文之歎,未暇覶縷,而同朝招譏,有識寒心,此豈可以聲笑揜護哉?貽累則哲,實非細故,所以局蹐不敢冒進,迺者試士有命,牌召嚴臨,慙懼惶隘,轉益靡措,玆敢悉暴衷懇,仰干崇嚴。伏乞聖明,念名器之不宜輕授,諒微悃之無望承當,將臣所帶弘文提學之任,劃卽鐫改,俾官方重而私分安,不勝大願至祝。臣無任云云。答曰,省疏具悉。卿其勿辭行公。
大護軍閔泳緯疏曰,伏以我世子邸下,三加順成,六禮載涓,聖心嘉豫,群情頌戴。仍伏念臣,頃於西藩須代之際,伏承文苑除旨,惕微分之太濫,愧官名之不稱,縮伏有日,靡省攸措。旋蒙鞶遞,竊自幸知臣之無有遣照,投閒置散,可得遂其分宜,卽伏聞應製試官,有時原任文任爲之之命,以臣前此冒玷,謂臣常參選事,臣於是惝怳震駴,淵谷于前。夫考藝典選,柄文之事,須其詞學俱茂,望實夙著,爲當世所推詡然後,乃可以振起文風,作成人才,用贊思皇之晟化,寧有倥倥如臣,蔑蔑如臣,而擬議仿樣於此任者乎?臣於文苑之事,萬萬非意慮攸到,毫末近似,則雖不必章皇引喩,妄效崇讓,而强其力之所不可强,是欺心也,受其分之所不可受,其欺君也,臣旣粗具彝性,義所不敢,安得不瀝陳情實,仰冀紸纊之聰聽。伏乞聖慈,俯賜矜諒,亟令選部,刋臣提學前望,俾文選無濫,微私獲安,不勝大籲。臣無任云云。答曰,省疏具悉。卿其勿辭,卽爲入來考試。
壬午二月初八日三更,上御熙政堂科次。時原任大臣·奉朝賀·貳師·賓客·春坊·諸承旨同爲入侍時,行都承旨李載完,行左承旨李源逸,右承旨李起鎬,左副承旨趙秉稷,右副承旨權膺善,同副承旨金晩植,假注書李周璜·鄭秀鉉,別兼春秋朴斗陽·金定均,領中樞府事洪淳穆,判府事韓啓源,奉朝賀姜㳣,領敦寧李最應,行判府事金炳國,領議政徐堂輔,左議政宋近洙,貳師閔台鎬,左賓客李載冕,右賓客趙寧夏,左副賓客金炳始,右副賓客鄭範朝,輔德閔泳奎,兼輔德李承皐,弼善洪承憲,兼弼善李輔榮,文學申箕善,兼文學金炳吉,說書金炳秀,兼說書閔泳韶,以次進伏訖。上曰,史官分左右。仍命諸大臣進前。淳穆等進前奏曰,春寒測測,聖體,若何?上曰一樣。淳穆曰,大王大妃殿氣候,何如?上曰,一樣。淳穆曰,王大妃殿氣候,何如?上曰,一樣。淳穆曰,中宮殿氣候,何如?上曰,安順矣。淳穆曰,今年大慶之中,世子宮誕日載屆,群情尤爲忭祝矣。氣候,何如?上曰,太平慶會之際,且當今日,尤爲嘉悅。淳穆曰,今日連有賜饌,臣等祗受飽德矣。上曰,方爲考試,卿等留見出榜,好矣。淳穆曰,謹奉敎矣。上曰,大臣就座。諸大臣以次退座訖。上曰,試券盡積楹外,命台鎬等考試,可也。上入內次,台鎬考試訖。載完,以司謁入稟曰,今番取幾人乎?上以司謁口傳下敎曰,取百人。上出次,載完奏曰,書等何以書之乎?上曰,三張書正三下,二十張書草三下,其餘竝書次上也。台鎬書等畢,讀券官泳韶,進讀數句,上命止之。仍命載完坼封內讀奏。上曰,諸承旨輪回讀奏也。載完等讀奏訖。傳曰,館學儒生應製詩居首三下一幼學金櫶濟,三下二幼學李容儀,三下三幼學兪致烈,竝直赴殿試,之次草三下幼學崔宇錫·趙東植·洪鍾喆·安秉澤·安鍾悳·李東榮·金益完·吳興善,竝付之進士榜末,之次草三下幼學白霙基等十人,竝直赴會試,之次次上幼學李源華等十二人,竝給二分,之次次上幼學朴魯洙等十二人,竝給一分,之次次上幼學宋淳恪等二十五人,竝付之監試初試榜末,之次次上進士鄭鳳朝等三十人,各奎章全韻一件賜給。仍敎曰,入格儒生,明日待令。上命諸大臣先退。諸大臣以次退出,上曰,史官分左右。仍命遞來平安監司進前,遞來平安監司閔泳緯進前訖。上曰,善在上來耶?泳緯曰,無事上來矣。上曰,三政無弊乎?泳緯曰,各邑三政,姑無難醫之瘼,而年事比來不登,使价近又陸續,爲弊之端,無邑不然矣。上曰,其外別無大弊乎?泳緯曰,寧邊·朔州·江界等邑,偏被水災,民戶多有顚連,而獲蒙恩恤頒下,各該地方官,又盡其職,漸有奠接之喜,而春節農糧,恐有難辦之慮。故臣於在營時,另飭列邑,使之各別賙恤矣。其外則道內各邑驛馬政,無異全闕,雖自營責立,供億浩多,財力艱絀,將有絶站之慮,是爲悶鬱矣。上曰,曾於江邊,無人家矣,今則櫛比云,此果無爲弊之端耶?泳緯曰,彼地閒曠,或建官衙,或設民屋,今則人煙相望,果不無彼我人犯越之弊,故臣於在營時,關飭嚴防矣。上曰,守令果誰善治乎?泳緯曰,前前定州牧使李永,廉白周詳,優異著績,遞來後邑民,尙有去思之切矣。上曰,時任守令,又有善治乎?泳緯曰,嘉山郡守李載驥,劇路殘邑,殫心字撫,聲績可謂一省之最矣。臣以無似,猥膺重寄,邑弊民瘼之深痼者,不能隨事釐革,守宰臧否,不能盡心黜陟,五載之間,無一毫對揚,萬萬惶悚矣。上曰,卿之治績茂著,聲聞之及於京師久矣。泳緯曰,尤不勝悚凜矣。仍命退,又命史官就座。載完請出標信。上可之。仍命退諸臣,諸臣以次退出。
上在昌德宮。停常參·經筵。
還內後,統理機務衙門·藥房·內閣·政院·玉堂口傳問安。答曰,知道。
趙秉稷啓曰,大司憲·執義·掌令二員未差,持平金秉翼·李象秀在外,監察茶時之意,敢啓。傳曰,知道。
李起鎬啓曰,臣起鎬,今日外宣醞進去,下直之意,敢啓。傳曰,知道。
又啓曰,正使領議政徐堂輔,副使兼禮曹判書閔謙鎬,奉敎王世子嬪告期禮畢云矣。敢啓。傳曰,知道。
以司謁口傳下敎曰,世子嬪宮大小內令,令政院造成以入。
傳于金晩植曰,入格儒生入侍。
傳于金晩植曰,政官牌招開政。
傳于金晩植曰,同敦寧·同成均竝許遞,今日政差出。
金晩植,以吏曹言啓曰,繕工監假監役官李基沆,以其身病,呈狀乞遞,改差,何如?傳曰,允。
有政。吏批,判書李鎬俊進,參判李憲稙進,參議金洛鉉在外未肅拜,同副承旨金晩植進,以金奎弘爲同敦寧,柳爲敦寧都正,鄭基會·尹用求爲同成均,李祖玄爲假監役,前監役李陽培,學官兪鉉昇,主簿李宗根,以上年七十,今超通政加資事,承傳。
兵批,行判書趙寧夏病,參判韓章錫病,參議李秉臯病,參知嚴柱漢入直政事進,右副承旨趙秉稷進,同知加設朴夔輔,僉知加設單李佑稙,五衛將加設單李宗根,護軍吳益泳·李源逸,副護軍金演壽·沈相穆·權仁成·兪鉉昇·李陽培·洪涑·李南熙·李宗根,副司勇尹致興·朴寵源,以上竝單付。
吏批,再政。李容元爲戶曹參判,李秉臯爲兵曹參議,敦寧都正加設二單李陽培·兪鉉昇。
三政。朴定陽爲大司成,幼學洪涑年九十,依定式加資。
傳于金晩植曰,左承旨·右副承旨許遞,前望單子入之。
承旨前望單子入之,李敦夏·尹相萬落點。
金晩植,以宗親府言啓曰,璿源譜略修正事,命下矣。本府郞廳九員,使之逐日仕進,纂修監董,而差祭安徐,凡公會勿參,何如?傳曰,允。
趙秉稷,以伴接官言啓曰,卽者差備譯官來言,留館彼人中隨員一人,從者一名,巡査一名,與通事一名,什物領來次,今日未時量,出去西江云矣。敢啓。傳曰,知道。
又以伴接官言啓曰,卽者差備譯官來言,今日西江出去彼人隨員一人,從者一名,巡査一名,與通事一名,領什物十馱四負,酉時量還爲入來館所云矣。敢啓。傳曰,知道。
又以壯禦營言啓曰,謹依下敎,挾庭軍兵等處,乾犒饋分給之意,敢啓。傳曰,知道。
書筵官金洛鉉疏曰,伏以天命用申,邦祿滋至,春宮邸下,齒學禮行,筮賓儀成,睿質溫文,周旋中規,橋門觀聽,風傳八方,此實宗社無疆之慶。歡欣蹈舞,中外同情,況臣名忝宮銜,心懸鶴闈,攢手田間,宜倍他人,但冒濫是懼,恩召屢違,未伸忭祝之誠,虧分矣,闕禮矣。固當縮伏屛營,恭俟嚴譴,第玆史官之來,附陳情病之不可蠢動,而謂承偕來之命,相守屢日,不但民邑受弊,王人之淹留蓬蓽,更添臣大罪,惶隘悶迫,不能自已,玆敢不避煩瀆,荐控血懇。伏乞聖明,深軫王命之不可久委草莽,諒臣情病之不可冒進,亟收偕來之命,召還史官,且治臣闕禮違命之罪,以昭法紀,不勝幸甚。臣於待罪之章,何敢贅他,而竊伏聞春宮邸下睿製詩曰,萬壽太平天下同,臣竊念皇天祖宗,默佑而爲此詩,使今日必爲萬壽太平之道也。臣雖不得進參於宮僚賡和之末,而不勝歡忭慶祝之忱,敢以萬壽太平之道,爲殿下陳之,以代華封麥邱之祝焉。臣聞中庸曰,舜其大孝也歟?德爲聖人,又曰,大德必得其壽,由此觀之,則修德而至於聖人,必得無疆之壽,故自古帝王,德莫如堯·舜而壽莫如堯·舜也。今殿下,以聖人之姿,莅聖人之位,有爲則亦若是,臣願殿下,講堯·舜之書,修堯·舜之德,行堯·舜之政,而享堯·舜之壽也。臣又聞天保詩曰,吉蠲爲糦,是用孝享,君曰卜爾,萬壽無疆,由此觀之,則古人壽福,必祝於廟享也。臣願殿下,法大禹菲飮食之道,行曾傳用之舒之政,經用無匱,大享吉蠲,則上福下庇,可躋一世於仁壽之域也。至於致太平之道,今不暇遠引古道,只擧目下最急者四條,其一曰,減冗費以贍經用。臣伏見國家經用,昔非不足,挽近以來,田結多屬各宮與內司,加之糟米,爲船人之偸弄,錢布爲吏胥之犯逋,未聞有贓守逋胥之罰當其罪者,若乃臭載之船人,多蒙寬典,故賦稅由是而積滯,經用由是而漸絀也。況近日上納,皆入於新設各衙門,又幾盡於諸船冗費,故大享之需,正供之入,每患窘乏,百官之祿,各營各司軍人胥隷之月給,亦多闕焉。且貢人廛人者,上下財用之所賴,而都民亦資以生也。今每使先納,不給本價,則終必至於財竭民散,徵貸無處矣。臣未敢知軍民離散,都下無財穀,則何以致太平也乎?臣願殿下,淵然深思,禁淫祀而停營繕,抑奢侈而節賞賜,各邑所納錢穀木布,必先用於大享正供與軍卒胥徒之月給,而貢廛人先進者,亦皆出給,然後始可論太平萬歲之道也。其二曰,抗公而抑私。臣聞朱子封事曰,天無私覆,地無私載,日月無私照,王者奉三無私,以勞天下,則博愛大公,而人莫不悅服,夫率土莫非殿下臣民,則固當一視而同仁,何可私近戚而疎遠臣,惠偏於左右僕從,而不及於四方萬民也乎?又況軍卒胥徒一也,何必捨舊而取新,狃近而忘遠,又何必變舊典而創新制乎?臣伏見今日,民窮財絀,公納邑邑愆,而未聞有懲貪之政,雖或薄勘而不久旋敍,處處盜賊,白晝公行,居民不能安,商旅不能行,以至公納錢木,亦或劫奪,而或入於譏捕者,私囑貴近而脫出,或貪守誣良民而討財,悍校藉捕盜而行暴,此皆以私勝任,非其人之害也。臣待罪湖邑之時,聞船人之言曰,上自大內上供,下至都民億萬命所食之穀,皆賴京江船運矣。挽近以來,公納情費,歲增月加,且名以船主則亦多橫侵,故江人不復造船,以避富名,惟宮隷族屬,貴宰傔從,只圖帖文,或借船或貰船,及其載去也,或報他邑舊逋,或用酒博雜費,犯編已多,則故爲船敗之樣,或有船弊不改而臭載者,或假托破船而實有歸屬者,故混合眞假,因緣貴近,竟免罪罰,莫重公穀,旣爲此輩之乾沒,又爲貪官猾吏之幻弄,國用將復何如,都民亦何賴而生乎?殿下不採臣僚之公論,不察各人之用私,故宗戚近臣,左右褻御,各利其身,各私所親而已。何曾慮及於差除罪罰之當否,民國利病之所關也哉?此正古人所稱朝臣各爲身家之計,而君上不爲家國之計者也。臣願殿下,奮發乾剛,痛抑私謁,先行懲貪之政,無少寬貸於宗戚姻婭之人,更嚴戢盜之令,與臭載之罪,無或容恕於左右近習之言,則亦可爲致太平之道也。其三曰,愼擇守令而無數易。舜典曰,三載考績三考黜陟幽明,漢之長吏,擧皆久任,故民安國富,財用無絀,我朝十考滿瓜,亦倣古典矣。挽近以來,或一二年或一年三四易,又或以一人而四五年間歷遷六七邑,雖使龔黃當之,民何暇治而政何暇成,又何暇督賦稅乎?況迎送之費,每每斂民,民困瘁,至於官屬之往來雜費,必貸於民,亦犯公納,新官之京司例債與行下者,未暇盡報,而或罷或移,自爲由吏之逋債,或乾沒公納,或加懲於民結,遂爲民國之大痼瘼也。臣伏見近日銓曹政目,外職最爲耀人,故月改歲遷,惟爲目下之私情而已。何曾論民國之弊也哉?甚或繡論考殿,竝無拘礙,或元無履歷,不知吏治者,但以微勞遽授,旣非愼擇之道,亦將爲生弊之端也。切願殿下,深軫此弊,勿拘私恩,凡方伯守令,必愼必擇,而無遽授無數易,實有聲績則久任勿改,若貪饕昏弱者,一切罪汰,使民生安居,公納無滯,則亦可爲致太平之道也。其四曰,外交必先內修。臣聞益之戒舜曰,儆戒無虞,罔失法度,終之曰,無怠無荒,四夷來王,周王亦以天保以上治內,采薇以下治外,由此觀之,古昔聖王,必先法度無失,享祀受福,而軍卒無怨,然後可以禦外也,今之言者,只講交隣而不及於內修,是豈虞舜·周王之道哉?夫我國之財穀,只可用於國中,軍卒技藝,外似鈍而內實可用,今徒貴他物之珍異奢侈,而不顧我財之日歸尾閭,徒謂他技之新奇捷巧,而不思我人之自有才技,假使彼之器物材技,或有可取,獨待我人之不飢不寒,皆能親上事長,然後可論他技也。況彼物皆浮華無實,彼技皆非正道也哉?厭舊喜新,擧世靡然,彼人之來相續,而我國之財日耗,而財穀木布,又爲贓吏猾胥宮掖貴近之人所幻弄乾沒,則民窮卒飢,亦何以交隣乎?臣願殿下,講虞舜·周王之法,嚴禁遠物之靡財,更杜近習之私謁,使大享正供無苟艱,軍卒胥徒之廩祿無闕,然後始講交隣之道,則眞可謂萬壽太平天下同也。臣於治疏將上之際,忽伏奉特資恩旨,繼伏蒙度支新除,臣惝怳震懍,莫省所以也。臣之積犯違逋,有罪可勘,無勩可紀,況加之以大府皮革,內下錦綺,乃與夙夜之賢,一例混施也乎?臣於此尤不勝怵惕不安,敢此附陳。伏乞天地父母,俯垂矜諒,亟鐫臣新授職秩,前後濫賞,亦皆收還,俾公器無褻,臣分獲安焉。臣無任云云。答曰,省疏具悉爾懇。累有敦召,竟不能致爾,愧悵方切,卽見巽章,尤不覺惘然失圖也。然所陳諸條,引經據義,救時濟俗,無往非切至之論,苟非深邃於修齊治平之道,其何以如是?於此尤可見忠愛之忱。予心之必欲致爾,朝夕左右,以盡其匡輔啓沃之責,烏可緩也?況今春晷漸長,講筵與書筵將開,爾其卽爲賁然,副此渴望,實銜間已變通,至於賜與之物,已有往例,不必如是爲辭,爾其安心領受。仍傳于金晩植曰,此批答,遣地方官傳諭。
兼贊善宋秉璿疏曰,伏以我王世子邸下,入學冠禮,次第順成,舟梁大禮,亦涓吉辰,慶溢區宇,歡均朝野。臣於是時,忝在宮僚,廉義拘於前,疾病縻於後,不能趨膺恩命,獲瞻盛儀,獨與田夫社老,北望京闕,遙致頌祝之忱,而揆以臣分,蔑如極矣。又況偕來之臣,尙留陋巷,冞增悚蹙,敢陳附奏,惟嚴誅是俟,乃蒙聖慈,曲賜寬假,不施威罰,反加寵擢,繼以有水部除旨,臣聞命駭惶,五內失守,誠莫知何以致此也。夫爵賞人主之大柄也,名器一世之重典也。官非其人則易垂負乘之戒,德不稱器則詩招在梁之刺,是以上之所命,下之所膺,俱皆難愼而不可忽者也。今臣逋慢之蹤,屛伏草萊,顧無毫分可酬之勞,則豈敢與在朝諸臣,蒙此殊異之恩數哉?有罪而逃刑,罔功而叨賞,臣身之受人嗤點,固不足恤,而竊恐後世之持論者,深疑聖朝賞刑之失其宜也。矧玆水部,雖稱閒局,佐貳之任,亦不爲小,在臣賤分,尤豈萬萬可擬者乎?伏乞聖明,特念公器之至重,俯察株守之難改,亟收敦召之旨,將臣新授職秩,竝加鐫削,仍治臣前後慢命之罪,以嚴邦憲,以靖私義,不勝幸甚。臣無任云云。答曰,省疏具悉卿懇。今年來疏奏批諭之上下往復,不爲不多,而眷眷予意,不能挽邁邁遐心,有若好賢之誠,以文而不以實,慙歎之至,曷以爲言?水府陞資,意豈徒然?卿於此爵秩,非但有物議之當然,而亦出於縻爾好爵之義,卿其體此至意,幡然簉朝,朝夕左右,匡輔君德,成就睿學,使民國有賴,切爲企待。仍傳于金晩植曰,此批答,遣地方官傳諭。
敦寧都正權仁成疏曰,伏以臣於日前,伏奉除旨,以臣爲敦寧府都正。臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,亟遞臣職,以存公格,以安私分焉。臣無任云云。省疏具悉。所請依施。
壬午二月初九日巽時,上詣仁政殿。王世子告期親傳入侍時,行都承旨李載完,行左承旨李源逸,右承旨李起鎬,左副承旨趙秉稷,右副承旨權膺善,同副承旨金晩植,假注書李周璜·鄭秀鉉,別兼春〈秋〉朴斗陽·金炳吉·金定均·尹相翊·金天洙,提學金炳始,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·金文鉉·閔丙奭,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,校理金命基,副校理朴齊聖,以次侍立。時至,通禮跪啓請外辦,上具冕服,乘輿出宣化門。藥房提調金永壽,副提調李載完,進前奏曰,侵早勞動,聖體,若何?上曰,一樣矣。仍出協陽門·肅章門,由仁政門,入仁政殿。通禮跪啓請降輿陞座,上降輿陞座。通禮跪啓請執圭,上執圭。贊儀唱鞠躬四拜·興·平身,都監都提調以下及宗親文武百官行四拜禮。引儀分引都監都提調及宗親文武百官,回班相向立。又引使者由東偏門,入就位,贊儀唱鞠躬四拜·興·平身,使者行四拜禮。起鎬進當座前,跪啓傳敎,由東門出,稱有敎。贊儀唱跪,使者跪。起鎬宣敎曰,聘左贊成閔台鎬女,爲王世子嬪,命卿等行告期禮。宣訖,贊儀唱俯伏·興·四拜·興·平身,使者行四拜禮。引儀引使者,由東門出。都監都提調以下,隨使者出。引儀分引宗親文武百官,俱復拜位。贊儀唱鞠躬四拜·興·平身,宗親文武百官行四拜禮。通禮跪啓請禮畢,上降座。通禮跪啓請釋圭,上釋圭,載完受圭。通禮跪啓請乘輿,上乘輿,出仁政門,由肅章門·協陽門,入宣化門還內。出標信解嚴,諸臣以次退出。
壬午二月初九日酉時,上御熙政堂。入格儒生入侍時,同副承旨金晩植,假注書鄭秀鉉,記事官崔應珏,別兼春秋金定均,以次進伏。幼學金櫶濟·兪致烈·崔宇錫·趙東植·洪鍾喆·安秉澤·金益完·金喆鉉·鄭寅昊,童蒙尹完喜,幼學朴文植·趙漢商·韓正奎·洪大厚·趙觀植·韓鼎烈·金龍基·鄭文鉉等,序立階下訖。上曰,史官分左右。晩植曰,入格儒生中李容儀等八十一人,有身病,不得待令,而待令儒生,使之陞堂奏職姓名乎?上可之。櫶濟進前奏職姓名訖。上曰,汝年幾何?櫶濟曰,七十一歲矣。上曰,子若孫幾何,而亦有曾孫耶?櫶濟曰,二子三孫,而又有曾孫女矣。上曰,老人之參於此科,誠爲稀貴,當賜饌矣,留待也。櫶濟曰,惶感矣。致烈等進前奏職姓名,童蒙尹完喜進前奏職姓名。上曰,童蒙之參榜,亦爲奇異也。仍敎曰,汝年幾何,家在何處?完喜曰,年今十五,而家在京中矣。文植等,以次奏職姓名,退立階下訖。晩植曰,儒生等,使之頒賞行禮乎?上可之。儒生等行禮訖。晩植奏曰,行禮臚唱之際,做錯非細,當該通禮院官員,所當重勘,而本院請推之外,無他可施之罰,何以爲之乎?上曰,特爲安徐,更加申飭,可也。出擧條晩植曰,儒生等使之出送乎?上曰,儒生等先爲出送,而直赴與進士,呼新來也。晩植曰,招入院隷擧行乎?上可之。晩植承命出楹外,墨戲再三進退。上命讀試券,櫶濟等,以次讀數句訖。上命直赴與進士出送。仍命史官就座,又命退。承史以次退出。
上在昌德宮。停常參·經筵。
藥房提調金永壽,副提調李載完啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙秉稷啓曰,大司憲·執義,掌令二員未差,持平金秉翼·李象秀在外,監察茶時之意,敢啓。傳曰,知道。
傳于金晩植曰,今日不爲仕進承旨,竝牌招。
李起鎬啓曰,臣起鎬,今日冊嬪親迎初二度兼行習儀,進去下直之意,敢啓。傳曰,知道。
李敦夏啓曰,臣敦夏,以進爵官,今日醮戒習儀,進去下直之意,敢啓。傳曰,知道。
金晩植,以吏曹言啓曰,慶尙道星州居幼學洪益祚呈狀內,矣身父幼學涑,今年爲九十歲,而見漏於該道應資老人抄啓中,未蒙恩資云,故考見帳籍,則其年果爲的實矣。在前如此之人,啓稟蒙恩,旣有已例,今日政加資下批之意,敢啓。傳曰,知道。
又以禮曹言啓曰,今二月二十一日王世子嘉禮翌日嬪朝見禮時行禮儀註,直爲書入于大王大妃殿·王大妃殿·中宮殿之意,敢啓。傳曰,知道。
又以嘉禮都監都提調意啓曰,今此王世子嘉禮時各樣儀註九度,謹此書入,而世子宮亦爲書入,朝見禮儀註,眞該書各一度書入于大王大妃殿·王大妃殿·中宮殿,嬪受冊等儀註,眞該書各七度書入于別宮之意,敢啓。傳曰,知道。
趙秉稷,以兵曹言啓曰,訓鍊院能麽兒郞廳沈東杓,病難供職,呈狀乞遞,改差,何如?傳曰,允。
又以壯禦營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
上在昌德宮。停常參·經筵。
趙秉稷,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉稷啓曰,大司憲·執義,掌令二員未差,持平金秉翼·李象秀在外,監察茶時之意,敢啓。傳曰,知道。
金晩植啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
又啓曰,內令·小內令新造吉日時,令日官劉漢重推擇,則今十三日午時爲吉云,以此日時擧行之意,敢啓。傳曰,知道。
又啓曰,同敦寧金奎弘,除拜後過三日不爲出肅,依定式推考警責,仍卽牌招察任,何如?傳曰,允。
傳于金晩植曰,政官牌招開政。
傳于金晩植曰,吏曹判書有闕之代,前望單子入之。
以司謁口傳下敎曰,內令造成處所,以武衛新營爲之。
吏曹判書前望單子入之,閔泳緯落點。
金晩植啓曰,新除授吏曹判書閔泳緯,一體牌招,何如?傳曰,允。
傳于金晩植曰,同敦寧·兵曹參判·敦寧都正·同成均竝許遞,今日政差出。
傳于金晩植曰,呈告藝文提學許遞,今日政差出。
以廟宮展謁動輿時陪從春·桂坊以下別單,傳于金晩植曰,師領議政徐堂輔內下大豹皮一令賜給,傅左議政宋近洙內下大豹皮一令賜給,內醫都提調左議政宋近洙內下豹皮一令賜給,貳師閔台鎬內下豹皮一令賜給,左賓客李載冕,右賓客趙寧夏,左副賓客金炳始,右副賓客鄭範朝,贊善宋秉璿,禮貌官兼輔德李承臯,經理事閔謙鎬·李載元,內醫提調閔謙鎬,原任提學金輔鉉,直提學閔泳翊,各內下虎皮一令賜給,輔德閔泳奎,書筵官金洛鉉·朴性陽·李象秀,相禮韓耆東,各內下大鹿皮一令賜給,弼善洪承憲,兼弼善李輔榮,文學申箕善,兼文學金炳吉,司書金定均,兼司書朴斗陽,說書金炳秀,兼說書閔泳韶,左翊衛閔致純,右翊衛鄭寅壽,左司禦徐夏淳,右司禦李敏翊,左翊贊金炳肅,右翊贊李耕稙,左衛率洪永周,右衛率權灝,左副率李重哲,右副率金亮鉉,左侍直徐光穆,右侍直洪肯厚,左洗馬李喬宰,右洗馬閔泳悳,內醫副提調李載完,行左承旨李源逸,經理事沈舜澤·李根弼·朴定陽·金弘集,各內下鹿皮一令賜給,副摠管申錫秊·徐鶴淳·李容元,兵曹參知柳,別兼春秋尹相翊,假注書李周璜,主事鄭憲時·柳完秀,各內下小鹿皮一令賜給,都摠都事柳鳳秀·具範書,考喧都事蔡奎龍·權世圭,玉轎差備都事金東敏·宋萬燮,前導都事權寅夏·成冕鎬,東部都事鄭寅星,各長弓一張賜給,兵曹佐郞蔡相燮·李正圭,司僕僉正趙端鎬,主簿尹慶求·李洛應,尙衣僉正柳沂秀,宣傳官鄭志植·尹慶善·李有夏·李晳鎬·李敏復·李駿漢,武衛把摠南致源,哨官李秉斗·南啓興,額外武勇衛趙羲斌·李周永·金在豊·李豊鎬·鄭周永·李根澔·李鍾林·李明憲,別軍職尹泳奎竝陞敍,掌議崔在淵,東唱引儀安喆榮·玄景運,兼引儀崔光在·鄭達容,各兒馬一匹賜給,李時庠以其子計士調用,正領官韓聖根,別軍職任興準·李敎獻·韓圭稷·申奭熙·李鍾健·元禹常·李奎大,武衛把摠李樂熙,監官金景遂·金載禹,各內下筒箇一部賜給,武兼李鳳宇·具春書·李承龜·金昌燮·許·李冕珪·李秉憲·李學承,陞六者陞敍,未陞六者各帿弓一張賜給,五衛將申岐朝·尙·李儀炯·鄭煥堯,內醫李章赫·李準正·李在琫·李時成,敎長李奎泓·金相殷,別選軍官金仁鎬,寫字官金季永等十人,畫員白殷培等十人,統長李一壽等三人,知彀官安世業等五人,敎鍊官韓泰京等三人,竝相當職調用,議藥同參鄭淳默外職陞敍,別選軍官尙稷鉉六品職待窠首先擬入,裴龍九·李秉德守令待窠擬入,別付料李敬仁·李能基守令待窠首先擬入,壯禦哨官朴來根六品職待窠擬入,趙義錫,監牧官侍窠首先擬入,日官韓應翼監牧官待窠首先差送,禁軍金錫明等四人邊將待窠差送,其餘員役·樂工等,竝依判下施賞。
傳于金晩植曰,今番賞典中,一人雖兼數事,毋得疊授。
傳于金晩植曰,東璧與入直外玉堂竝許遞,今日政差出。
金晩植啓曰,吏曹判書閔泳緯,疏批已下,卽爲牌招,何如?傳曰,允。
兵曹口傳政事,大護軍單李鎬俊。
金晩植,以吏曹言啓曰,繕工監假監役官李祖玄,以其身病,呈狀乞遞,改差,何如?傳曰,允。
有政。吏批,判書閔泳緯進,參判李憲稙牌招不進,參議金洛鉉在外未肅拜,右副承旨趙秉稷進。以李象秀·徐誼淳爲掌令,李愚冕爲校理,朴齊斌·宋圭元爲副校理,丁浚敎·南廷綺爲修撰,鄭寅興爲副〈修〉撰,金敬均爲同敦寧,徐鶴淳爲兵曹參判,鄭漢朝爲敦寧都正,金永壽爲藝文提學,趙秉式·李炳敎爲同成均,金衡鎭爲假監役。
兵批,行判書趙寧夏病,參判徐鶴淳病,參議李承臯入直進,參知嚴柱漢病,同副承旨金晩植進。僉知加設單李宗根,五衛將加設單金商禮,護軍金奎弘·韓章錫,副護軍柳,副司直金鶴善·李晩容·梁相器,副司果李晩燾·林永相·李基東,副司勇金奭浩,以上竝單付。
吏批,再政。以李義甲爲持平,李源逸爲右尹。
趙秉稷,以統理機務衙門言啓曰,卽見東萊府使金善根所報,則本府砲軍頒料,每患不足,亦難創新辦財,沁都所納本府砲糧木十一同零,自今年特許移屬爲辭矣。該府處在邊門重地,旣設砲軍,餼料不贍,而以其出於民者,乃反遠輸沁營,則士卒之齎菀,安得不然乎?自今以後,砲糧木特爲移付,使之補用之地,何如?傳曰,允。
又以兵曹言啓曰,王世子嘉禮三度習儀時,挾輿軍及前後牌軍兵,當爲磨鍊,而謹考謄錄,則挾輿軍二十名,前後牌軍兵,以訓局軍二百名擧行矣。今亦依此磨鍊,而以武營軍擧行,何如?傳曰,允。挾輿軍六十名擧行。
又以兵曹言啓曰,訓鍊院能麽兒郞廳金奭浩,病難供職,呈狀乞遞,改差,何如?傳曰,允。
吏曹判書李鎬俊疏曰,臣於銓職,再蒙謬寄,辭不獲兪,黽勉從事,而才識本自淺短,精力近又耗鑠,循資序格,都付政吏之手,振淹拔滯,莫副輿人之望,內自循省,慙惶交切。夫銓綜之責,京察爲重,而臣則前旣試而蔑效矣,判不敢再誤隆簡,上貽則哲之累,俯速瘝厥之辜。臣身狼狽,猶屬細故,在熙朝器使之政,恐不宜若是苟且也。雖然此猶緩辭耳,第今急切之情實,莫可强策。臣之平生貞痼,風火是祟,少失將息,一倍闖肆,比因式日趨走,觸冒風寒,外邪乘虛漫入,眞元因勞益敗。喘咳交作,而眠不貼背,痞痰頑結,而食不運脾,宛轉床玆,神精昏矇,刀圭連試,分寸無減。以若見狀,萬難時日蠢動,大政當前,彈束無望,到此惶怩,若添一病,玆效必呼之義,冀蒙聽卑之恩。伏乞聖慈,曲垂矜恤,亟賜鐫改,俾得安意調治,實天地生長之澤也。臣無任云云。答曰,省疏具悉。所請依施。
吏曹判書閔泳緯疏曰,臣以匪才,四載按臬,沁泄蹲仍,上以誤簡委之隆,下以負報答之願,悚蹙慙恧,夙宵靡屆。今幸獲遂微諒,遞缷重寄,自顧蔑效,宜被譴斥,而反紆寵渥弭節,未幾日,伏奉天官除旨,臣誠惝忱震越,益不省攸措矣。夫是職,卽古所稱大冢宰也,統百官均四海,尙矣無論,其人之德望足以鎭囂競,知識足以拔淹滯,辨別姸媸,如鏡之明,稱量輕重,如衡之平,然後始可擬議焉耳。如臣空疎謭劣,已有淵鑑之所照燭,而乃擧以畀之,不少留難,竟歸於激揚無素,唱注昧方,停解日月,門調戶選而止,則得不有欠於聖朝綜名核實之政,亦何以淸仕路而允物情也哉?況臣生長鄕邑,罕與人交遊,近又居外,聞見尤寡,按閱朝籍,太半不記其名,品藻題目,甄奇錄異,其勢末由。今若遽使强其所不可强,責之以崔祐甫收時望,呂蒙正疏人才,則臣雖欲感恩怵義,竭其智之不逮,盡其力之不能,是何異借色於瞽,求辯於訥也?召牌之下,承膺無路,寧犯逋慢之罪,不敢以趨走爲恭,玆綴短章,略暴衷情。伏乞聖慈,俯垂諒察,亟鐫臣新授吏曹判書之銜,俾名器無褻,賤分獲安,不勝公私耦幸。臣無任云云。答曰,省疏具悉。卿其勿辭行公。
上在昌德宮。停常參·經筵。
趙秉稷啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
金晩植,以嘉禮都監都提調意啓曰,敎命文草圖書,兼禮曹判書閔謙鎬,今已書寫,謹此封入,以備睿覽之意,敢啓。傳曰,知道。
又以弘文館言啓曰,新除授副校理朴齊斌·宋圭元,修撰南廷綺,副修撰鄭寅興,竝卽牌招察任,何如?傳曰,允。
又以弘文館言啓曰,新除授校理李愚冕,時在京畿安山地,修撰丁浚敎,時在水原地,經筵入番事緊,請竝斯速乘馹上來事,下諭。傳曰,許遞。
趙秉稷,以武衛營言啓曰,前訓局千摠李奎鶴,身病甚重,勢難察任,改差,何如?傳曰,允。
上在昌德宮。停常參·經筵。
自卯時至人定,灑雨下雨,測雨器水深五分。
趙秉稷啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
李載完啓曰,臣載完,內令·小內令造成時監董事,武衛營新營進去,下直之意,敢啓。傳曰,知道。
金晩植啓曰,三品官之毋得過三日循例請牌,曾有定式矣。敦寧都正鄭漢朝,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書鄭秀鉉,有身病,勢難察任,今姑改差,何如?傳曰,允。
李起鎬,以禮曹言啓曰,今此王世子嘉禮冊嬪時,敎命安寶,依例安施命之寶,何如?傳曰,安朝鮮王寶。
上在昌德宮。停常參·經筵。
尹相萬啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
李起鎬啓曰,右副承旨趙秉稷,同副承旨金晩植,今日不爲仕進,竝卽牌招,何如?傳曰,允。
傳于李起鎬曰,禮房承旨,馳詣宗廟·永寧殿·景慕宮,奉審摘奸以來。
鄭秀鉉改差,代以李鍾國爲假注書。
以司謁口傳下敎曰,敎鍊所印信造成以給事,分付該曹。
吏曹,壬午式年監試覆試學禮考講,一所試官二望趙性鶴·朴淇鍾,二所試官二望李晩容·高景晙。
兵曹口傳政事,護軍單李憲稙。
金晩植,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
趙秉稷,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今十六日二兼與一羽禁軍番次,而該番將李章權,以其身病,呈狀乞遞,改差,一員未差,其代竝依例口傳差出,何如?傳曰,允。
兵曹口傳政事,以李敎七爲兼司僕將,以李啓興爲羽林衛將。
趙秉稷,以兵曹言啓曰,訓鍊院能麽兒郞廳柳遠聞,病難供職,呈狀乞遞,改差,何如?傳曰,允。
又以司僕寺一二提調意啓曰,今二十一日嘉禮敎是時,各差備入把馬,限八十匹,令兵曹知委畿內各驛,使之直爲入把,何如?傳曰,允。
吏曹參判李憲稙疏曰,伏以天人丕應,惟我春宮邸下,首服之禮誕擧,舟梁之儀載邇,洪休寶籙,膺鞏固於宗祊,喜氣歡聲,叶洋溢於殿宮,臣於此際,獲覩耿光,欣抃之忱,自倍餘人。素抱難强之疾,仍冒匪據之任,居然月已易矣。恩出特授,感不世之遇,辭未獲準,懷莫報之德,冒昧出膺,思所以殫竭趨走,仰裨日月之明,而鑑不足以度材量器,才不足以激濁揚淸,瘡疣決裂,自多僨誤。此固臣不宜久據之實狀。而且臣本脆質,居常善病,刀圭無功,茶飯失宜,以此動靜,更何以彈束抖擻,强其所不可强者乎?玆敢疾聲呼籲於仁覆之下。惟聖明,俯賜㦖諒,收還臣亞銓之任,以重公器,以幸私分。臣無任云云。答曰,省疏具悉。所請依施。
上在昌德宮。停常參·經筵。
自開東至巳時,灑雨下雨,測雨器水深七分。
夜自三更至十六日開東,灑雨下雨,測雨器水深五分。
藥房提調金永壽,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
趙秉稷啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
李敦夏啓曰,左副承旨尹相萬,今日不爲仕進,卽爲牌招,何如?傳曰,允。
李起鎬啓曰,臣起鎬,今日冊嬪醮戒親迎三度習儀,進去之意,敢啓。傳曰,知道。
又啓曰,藝文提學金永壽,旣入闕中,不爲肅謝,直爲出去,事甚未安。推考,何如?傳曰,允。
傳于金晩植曰,吏曹參判有闕之代,前望單子入之。
傳于金晩植曰,政官牌招開政。
吏曹參判前望單子入之,金昌熙落點。
金晩植啓曰,新除授吏曹參判金昌熙,一體牌招,何如?傳曰,允。
傳于金晩植曰,同敦寧·敦寧都正·同成均竝許遞,今日政差出。
傳于金晩植曰,泮長許遞,今日政差出。
傳于金晩植曰,掌令李象秀,進善單付以入。
金晩植,以吏曹言啓曰,今此寒食祭祭官,當爲磨鍊,而除老病·公頉,實無推移排比之路。依近例刑官·司饔院官員年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以吏曹言啓曰,繕工監假監役官金衡鎭,以其身病,呈狀乞遞,改差,何如?傳曰,允。
又以吏曹言啓曰,忠淸道報恩居幼學金㴤夏呈狀內,矣身祖父前五衛將永運,今年爲八十四歲,江原道原州居幼學安弘錫呈狀內,矣身父前五衛將栐,今年爲九十歲,而俱以見漏於該道應資老人抄啓中,未蒙恩資事來訴云,故考見政案,則其年果爲的實矣。在前如此之人,追後啓稟蒙恩,旣有已例,今日政竝加資下批之意,敢啓。傳曰,知道。
又以弘文館言啓曰,上番副校理臣朴齊斌,以王世子嘉禮都監差備官,今日習儀時,晝仕出去之意,敢啓。傳曰,知道。
又以兵曹言啓曰,同知中樞府事李奎顔·李敏應·趙琦煥,宣傳官李鍾觀·趙存禹·李應烈·李奎性,五衛將李承東·具秉善·朴興植·申岐朝,曹司五衛將鄭煥翼,忠翊衛將金炳烈,景福宮衛將黃河英·李雲俊,慶熙宮衛將韓弘錫·崔萬基·金宜錫,文臣兼宣傳官金命基·李鳳德,俱以病難供職,呈狀乞遞,竝改差,何如?傳曰,允。
有政。吏批,判書閔泳緯進,參判金昌熙進,參議金洛鉉在外未肅拜,同副承旨金晩植進。以吏批言啓曰,大司成今當差出,而擬望之人乏少,承旨竝擬,何如?傳曰,允。
以徐載厚爲校理,姜友馨爲修撰,宋友濂爲同敦寧,吳德泳爲敦寧都正,閔種默爲大司成,金興均·金弘集爲同成均,李敎源爲假監役。兼進善單李象秀,承文副正字單韓必殷,問議官二單魚允中·李祖淵。前五衛將金永運朝官年八十四,安栐朝官年九十,今加嘉善,依法典加資。
兵批,行判書趙寧夏進,參判徐鶴淳病,參儀李秉臯病,參知嚴柱漢入直,右副承旨趙秉稷進。以金敬均·李源逸爲副摠管,李乾夏·趙存一·崔錫祚爲同知,趙羲謙爲訓鍊都正,鄭基澤·任原鎬·趙同勳·申泰熙·申歧朝·金志憲·高永喜·洪成洽·申貞均·韓洛俊爲五衛將,洪英植爲曹司衛將,李承東·尹相斗爲忠翊將,金仁源·金榮植爲景福將,朴慶祿·尹啓煥·李正憲爲慶熙將,李承河爲訓鍊判官,尹相翊·朴宗鉉爲文兼,金商泊·南九熙爲武兼,趙儀顯爲黃海水使,趙快福爲防踏僉使。同知加設單金商禮,僉知二單李敎七·李啓興,僉知加設單李奎性,五衛將加設三單崔柱錫·金夏源·劉運衍。護軍金敬均·李奎顔·李敏應·趙琦煥,副護軍鄭漢朝·李鍾歡·趙存禹·李應烈,副司直李愚冕,副司果丁浚敎,副司勇沈東杓·柳遠聞·金穉祜·千義翼,以上竝單付。
以左副承旨尹相萬牌不進罷職傳旨,傳曰金晩權曰,只推。
金晩植,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以侍講院言啓曰,曾前嘉禮時,本院官員,與承言色,同詣別宮,肄習禮貌矣。今亦依例,將以今月十七日,行別宮習儀之意,敢啓。傳曰,知道。
又以嘉禮都監都提調意啓曰,今此嘉禮時輦輿儀仗,今已造成,依前例令該房郞廳,陪進于內司僕寺及儀仗庫,以待冊禮之日,而前日陪來輦輿,一體還爲陪進之意,敢啓。傳曰,知道。
又以兵曹言啓曰,訓鍊院能麽兒郞廳金穉祜,病難供職,呈狀乞遞,改差,何如?傳曰,允。
又以兵曹言啓曰,大報壇守直官鄭良淳,以其病難供職,呈狀乞遞,改差,何如?傳曰,允。
上在昌德宮。停常參·經筵。
趙秉稷啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
金晩植啓曰,因宗親府草記,璿源譜略跋文製述官,令政院稟旨擧行事,允下矣。璿源譜略跋文,令大提學,依例製進,何如?傳曰,允。
又啓曰,今二十二日王世子嘉禮翌日陳賀頒敎文,當爲製進,大提學閔台鎬,待明朝牌招,使之製進,何如?傳曰,前大提學牌招製進。
又啓曰,明日傳香,禮房承旨,當爲齋宿。右承旨李起鎬,所當牌招,而拘於廳規,不得請牌,何以爲之?敢稟。傳曰,牌招。
以右承旨李起鎬牌不進罷職傳旨,傳于金晩植曰,只推。
金晩植,以嘉禮都監都提調意啓曰,今此嘉禮時班次圖,依例圖□封入,以備睿覽,而王世子,一體圖入之意,敢啓。傳曰,知道。
趙秉稷,以兵曹言啓曰,今二月十七日武臣堂上朔試射日次,而國忌正日相値,不得爲之之意,敢啓。傳曰,知道。
吏曹啓目,耆老所守直官孫德漢,登科後年備五十,依法典六品職遷轉,何如?判付啓依允。
上在昌德宮。停常參·經筵。
金晩植啓曰,來二十一日朝參日次,而親臨醮戒相値,頉稟之意,敢啓。傳曰,知道。
李起鎬啓曰,來二十一日輪對日次,而親臨醮戒相値,頉稟之意,敢啓。傳曰,知道。
趙秉稷啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
傳于尹相萬曰,問議官留待。
傳于李起鎬曰,頒敎文中,赦句添入。
李起鎬啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中赦句添入事,命下矣。前大提學金尙鉉,旣在闕中,使之添入,何如?傳曰,允。
傳于尹相萬曰,問議官入侍。
趙秉稷,以統理機務衙門言啓曰,卽見咸鏡監司金有淵狀啓,則枚擧慶興府使張晉行牒呈,以爲俄國人書封,竝爲上送,而旣欲討答,則其回書與否,伏俟朝家處分爲辭矣。彼旣有書,則不可無答,而其一,痘疫運疫輪行之時,要其先通事也,此則依所懇許之。其一,爲求善俄語者,通事中當擇送事也。年前流民之自彼境歸來者,問其委典而已,初無要得通事之事,以此意竝善辭回書事,分付該道道臣,何如?傳曰,允。
李起鎬,以嘉禮都監都提調意啓曰,竹冊文作貼以入之意,敢啓。傳曰,知道。
又以嘉禮都監都提調意啓曰,敎命·竹冊·玉印封裹吉日,令日官韓應翼推擇,則今二月十七日午時爲吉云,以此日時,擧行之意,敢啓。傳曰,知道。
又以嘉禮都監都提調意啓曰,敎命·竹冊·玉印,明日臣等,陪進內入,而敎命,則令政院稟旨安寶,何如?傳曰,允。
又以嘉禮都監都提調意啓曰,各房工役,旣已完畢,諸色工匠,竝爲放送,監造官仍前上直,堂上郞廳,輪回往來看檢之意,敢啓。傳曰,知道。
又以弘文館言啓曰,新除授校理徐載厚,修撰姜友馨,竝卽牌招察任,何如?傳曰,允。
又以奉常寺都提調·提調意啓曰,各陵園墓寒食祭享所用藥果煎造後,進上看品藥果二十立,依定式封進之意,敢啓。傳曰,知道。
趙秉稷,以兵曹言啓曰,王世子嘉禮親迎時,挾輿軍及前後牌軍兵,當爲磨鍊,而謹考謄錄,則挾輿軍四十名,前後牌軍兵四百名擧行,而近年動輿時挾輿軍,連以一百六十名磨鍊矣。今番則何以爲之乎?敢稟。傳曰,挾輿軍一百六十名爲之,武衛營善騎隊二哨,步軍六百名,中軍率領,先後牌磨鍊。
又以兵曹言啓曰,訓鍊院能麽兒郞廳李殷懋,病難供職,呈狀乞遞,改差,何如?傳曰,允。
又以武衛營言啓曰,本營從事官申箕善,身病甚重,勢難察任,改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
大司成閔種默疏曰,伏以日昨有政,銓臣唱注臣名,至蒙恩點,以臣爲成均館大司成者,臣誠反躬惶恧,莫知攸措。竊伏念臣卽不才無文一夫夫者耳,忝竊科籍,厚蒙洪造,輥躋徘玉之班,歷試外內,涯量已濫,天地之大,恩眷偏〈荷〉,塵露之微,裨報蔑效,每自循省,冞增震駴而已。夫是職也,尤豈臣宿算之所期,夢想之攸到哉?熙朝竗掄,華塗峻望,世所稱師儒之長,而在昔鴻儒碩匠,足以表準多士者,莫不退托逡巡於是,誠以世敎文化,大有所關係故耳。參以當世名論,初非彷彿於臣身,而今乃拔諸群賢霧列之中,俾之糠粃前而積薪先,徒增集木之懼,反切濫竽之譏。含恩怵義,藉有其說,怙寵饕榮,豈分之宜?況低望特點,尤出罕例者乎?臣本門跡單寒,藝業荒嬉,儷花鬪葉,雕虫鏤氷,亦功令糟粕之麤,而付之忘筌者久矣。今使臣冒攝皐比,自任以賢關之責,則不幾近於瓦樽黃流竈焦朱絃乎?臣若不自思量,冒昧出膺,放倒四維,從他在列之笑,則是徒知要做好官者也,臣躬之招災,固不足恤,而聖榮之貽累,實非細故。守株莫變,猗衡已熟,玆敢抱悚齎慄,冒瀆崇嚴。伏乞聖慈,俯垂鑑諒,將臣新銜,亟賜鐫改,以重公器,以安微分,不勝大願。臣無任云云。省疏具悉。爾其勿辭察職。
壬午二月十七日酉時,上御熙政堂。問議官入侍時,左副承旨尹相萬,假注書李周璜,記注官趙光祐,記注官韓用卨,問議官魚允中·李祖淵,以次進伏訖。上曰,史官分左右。仍命問議官進前,允中等進前訖。上曰,今遣爾等,非由他事,以通商事與外國事。曾於領選使許,已有敎意,而且於今番咨文,備盡措辭,然爾等須往天津,與通商大臣,相議利害,善爲措處也。允中曰,臣猥以不才,適膺是命,謹當勉力奉行矣。上曰,官弁則現無所領兵卒,不必久留,與領選使相議,卽令還國,學徒工匠,亦一一照檢,就其有實病無實效者,亦令隨官弁一體出送也。允中曰,謹當如敎矣。上曰,事大之節,益當親恪,而其拘於文具,貽弊民國者,不可以安於舊例而止。使价及北道互市事,一一就議於摠理各國事務衙門及通商大臣,務歸便宜也。允中曰,謹當如敎矣。上曰,旣許日本開港通商,而於中國則尙守海禁,有乖親中國之意。中國與我國,已開各港,互相貿易,無礙往來,勉遵約束之意,亦就議於摠理各國事務衙門及通商大臣也。允中曰,謹當如敎矣。上曰,近來外國,有窺伺之意云,不可不先事綢繆,往議於通商大臣及留津使臣,凡有益於國家者,各別講確也。允中曰,謹當如敎矣。上曰,在中國時,去留往來,隨宜爲之,回還時,水陸間從便行之也。允中曰,謹當如敎矣。上曰,令政院知委統理衙門,成給節目,可也。相萬曰,謹當如敎矣。上曰,中路若有領選使狀啓,觀其事機,如有緊急可議事,則兩官中一人,卽爲還來,商確,可也。允中曰,謹當如敎矣。上曰,自寗口至天律,幾日程乎?祖淵曰,乘船則二日程云矣。上曰,發船則明夕可至耶?祖淵曰,然矣。上曰,李鴻章,爲我國事,盡心周旋,今且領選使一行,善爲安接矣。曾於冬至使便稱謝,然爾於逢場,亦爲稱謝,而且致感謝之意於禮部,可也。允中曰,謹當如敎矣。上曰,往來天津,以陸路則四十日程云,而以水路則可得半減,然未知何時回還,而問議官,雖是堂下官,任大責重,隨事善處,遠路無事往還也。祖淵曰,王靈攸曁,似當無頉回還矣。上命史官就座,仍命問議官先退。又命退,承史以次退出。
上在昌德宮。停常參·經筵。
尹相萬啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
李起鎬啓曰,右副承旨趙秉稷,同副承旨金晩植,今日不爲仕進,竝卽牌招,何如?傳曰,允。
傳于李起鎬曰,禮房承旨,馳詣宗廟·永寧殿·景慕宮,奉審摘奸,仍詣受香諸處,奉審摘奸以來。
傳于李起鎬曰,明日出宮門路,以協陽門爲之。
金晩植,以宗親府言啓曰,今此璿源譜略修正時,進上·進獻,以幾件封進,而五處璿源閣奉安件,今亦以全秩爲之乎?敢稟。傳曰,進上·進獻件,改張以入,五處璿源閣奉安件,一體改張。
又以成均館大司成意啓曰,本館入直,久任郞廳外,他郞不得入直,若有代員替直之事,則草〈記〉代直事,曾有定式矣。司成趙性鶴,直講朴淇鍾,典籍高景晙,俱爲差祭,時無入直之員,以他郞官姑爲代直,何如?傳曰,允。
趙秉稷,以兵曹言啓曰,訓鍊院能麽兒郞廳吳慶善,病難供職,呈狀乞遞,改差,何如?傳曰,允。
敦寧都正吳德泳疏曰,伏以臣於日前,伏奉除旨,以臣爲敦寧府都正,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,亟遞臣職,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
還內後,統理機務衙門·藥房·內閣·政院·玉堂口傳問安。答曰,知道。
趙秉稷啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
傳于金晩植曰,嬪宮詣闕時內門路,以貳極門爲之。
李起鎬啓曰,臣起鎬,今日外宣醞進去下直之意,敢啓。傳曰,知道。
又啓曰,正使領議政徐堂輔,副使兼禮曹判書閔謙鎬,奉敎王世子嬪冊嬪禮畢云矣,敢啓。傳曰,知道。
金晩植,以宗親府言啓曰,今此璿源譜略修正時,副司果李範直,前學官李允夏,別看役差下,使之察任,何如?傳曰,允。
又以兵曹言啓曰,今二月二十日文臣朔試射日次,而王世子嘉禮隔日,不得爲之之意,敢啓。傳曰,知道。
又以兵曹言啓曰,訓鍊院能麽兒郞廳金弘錫,病難供職,呈狀乞遞,改差,何如?傳曰,允。
又以武衛營言啓曰,今二月二十日禁軍戎器點考日次,而合營未就,不得設行之意,敢啓。傳曰,知道。
壬午二月十九日午時,上詣仁政殿。王世子冊嬪親傳入侍時,行都承旨李載完,左承旨李敦夏,右承旨李起鎬,左副承旨尹相萬,右副承旨趙秉稷,同副承旨金晩植,假注書李周璜·李鍾國,別兼春秋朴斗陽·金炳吉·金定均·鄭寅興·尹相翊·金天洙,提學金炳始,檢校直提學鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·金文鉉·閔丙奭,檢校待敎洪淳馨·韓耆東·閔泳煥·金永悳·宋秉瑞·趙晳九,待敎閔泳韶,校理徐載厚,修撰姜友馨,以次侍立。時〈至〉,通禮跪啓請外辦,上具遠遊冠·絳紗袍,乘輿出宣化門。藥房提調金永壽,副提調李載完,進前奏曰,侵早勞動,聖體,若何?上曰,一樣矣。仍出協陽門·肅章門,由仁政門,入仁政殿。通禮跪啓請降輿乘座,上降輿乘座。通禮跪啓請執圭,載完跪進圭,上執圭。贊儀唱鞠躬四拜·興·平身,都監都提調以下及宗親文武百官行四拜禮。引儀引使者,由東偏門,入就位。贊儀唱鞠躬四拜·興·平身,使者以下行四拜禮。引儀引都監都提調以下,就階上西向立。起鎬進當座前,跪啓傳敎,俯伏興,由東門出。執事者,對擧敎命冊印案從之。引儀引都監都提調以下,降復位。起鎬稱有敎。贊儀唱跪,使者以下跪。起鎬宣敎曰,冊閔氏爲王世子嬪,命卿等展禮。宣訖,贊儀唱俯復興·四拜·興平身,使者以下行四拜禮。起鎬取敎命函,授正使,正使北向跪受,置於案,擧案者對擧退立。起鎬取冊函,授正使,正使北向跪受,置於案,擧案者對擧退立。起鎬取印綬,授正使,正使北向跪授,置於案,擧案者對擧退立。起鎬還侍位。贊儀唱俯伏興·四拜·興平身,使者俯伏興,行四拜禮。引儀引使者,由東門出,都監都提調以下,隨使者出。擧敎命·冊印·命服案者,由正門出。細仗鼓吹前導,使者以下隨行。贊儀唱鞠躬四拜·興·平身,宗親文武百官行四拜禮。通禮跪啓禮畢,上降座。通禮跪啓請釋圭,載完受圭。通禮跪啓請乘輿,上乘輿,出仁政門,由肅章門·協陽門,入宣化門還內,出標信解嚴,諸臣以次退出。
上在昌德宮。停常參·經筵。
藥房提調金永壽,副提調李載完啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
金晩植,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金晩植啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
禮曹,來四月初四日行宗廟夏享大祭,親祭取稟,奉敎敬依。
金晩植啓曰,明日臨軒醮戒時,別侍衛不可不備,而行判書趙寧夏,右賓客進參,不得擧行云,何以爲之?敢稟。傳曰,次堂擧行。
傳于金晩植曰,明日臨軒醮戒後,百官後四拜寘之。
以司謁口傳下敎曰,明日醮戒親迎後,時原任大臣·奉朝賀·宗親·儀賓·貳師·時原任賓客·經理事·時原任閣臣·春坊及桂坊·宗正卿·承史·玉堂·主事·副主事,二品以上·三品以下,當賜饌矣,留待。
傳于金晩植曰,竄配罪人金永奭·沈鎭圭·閔泳柱·鄭寅協,定配罪人洪在駿·徐弼輔·朴齊瑛·趙秉友·金性洙·朱明相·金周鎭竝放。
傳于金晩植曰,島配罪人金重祿放。
傳于金晩植曰,玉印差備金在寬內下大鹿皮一令賜給,挾侍柳載賢·黃胤明,各內下虎皮一令賜給,達字差備金錫勳,擔筒箇差備申震夏,問安朴奎鉉,隨駕朴漢應·羅世煥,各內下鹿皮一令賜給,薛里內官鄭敦圭·李存謙,掌務內官洪圭夏·金成根,差備內官鄭台舜·李慶弼·洪基秊·李晩東·曺東彬·金漢鼎·宋仁九·金斗煥,竝陞敍,司謁車孝貞相當職調用,白殷圭·安敬煥,司鑰尹東善·趙興龍,竝外職調用,其餘事知統長·統領別監·武藝別監·壯藝別監,竝令該曹米布施賞。
傳于金晩植曰,明日出宮門路,以協陽門爲之。
傳于金晩植曰,右副承旨許遞,前望單子入之。
金晩植啓曰,臣與右副承旨趙秉稷伴直矣,纔已許遞出去,伴直無人。左副承旨尹相萬,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,閔種默落默。
傳于金晩植曰,大司成有闕之代,前望單子入之。
大司成前望單子入之,閔泳煥落默。
金晩植,以禮曹言啓曰,今此王世子嘉禮後翌日陳賀時,大王大妃殿·王大妃殿·中宮殿,百官進致詞·箋文·表裏行禮儀註,直爲書入各殿之意,敢啓。
又以兵曹言啓曰,今二月二十一日武臣賓廳講書日次,而王世子嘉禮正日相値,不得爲之之意,敢啓。傳曰,知道。
又以義禁府言啓曰,竄配罪人金永奭·沈鎭圭·閔泳柱·鄭寅協,定配罪人洪在駿·徐弼輔·朴齊瑛·趙秉友·金性洙·朱明相·金周鎭竝放,島配罪人金重祿放事,承傳啓下矣。金永奭·沈鎭圭·閔泳柱·鄭寅協·洪在駿·徐弼輔·朴齊瑛·趙秉友·金性洙·朱明相·金周鎭·金重祿竝放送事,分付各該道道臣之意,敢啓。傳曰,知道。
書筵官金洛鉉疏曰,伏以天佑宗祊,春宮慶禮,次第順成,八域含生,擧切欣忭,而惟臣僥冒癃病,屢違召命,未參賀祝之列,不獨聖世之罪人,卽一天地間窮人耳。況史官相守,貽弊民邑,亦是臣添罪之端也。乃於廣慶覃恩之餘,特資濫賞,遠及於俟罪之地,臣震悚隕越,不能自已。去月冒上疏籲,而路遠遞滯,尙未上徹,千萬不意,守土之臣,又宣聖諭,諄諄懇摯,召還史官,臣感極涕零,不知所云。至於天官佐貳,世稱文譜峻選,其任也至要,實爲六官之首,其不可假冒於如臣野外末蔭也審矣。今玆特除,恐又駭物情而妨賢路,玆敢更陳衷懇。伏乞聖明,特垂鑑諒,卽賜鞶褫,仍收臣特資濫賞,俾公器無褻,私分獲安焉。臣固知此時煩瀆,極爲猥屑,而前疏旣慮中滯,附奏又恐不達,不得已短章自列。臣不勝惶恐震越祈懇之至云云。答曰,省疏具悉爾懇。往日批與諭,已罄予衷蘊,而巽章復至,依舊邁邁,心焉悵歎。銓銜玆不得已依施,賜與之物,遇慶覃賞者也,何須爲辭?邦慶次第竣吉,春晷近益鬯和,此時匡輔君德,成就睿工,果非爾林下宿學,所可直前而擔夯者乎?予方側席而待之。仍傳于金晩植曰,此批答,遣地方官傳諭。
書筵官李象秀疏曰,伏以日吉辰良,世子邸下,冠禮順成,臣民懽抃,朝野無間。竊伏念臣螻螘賤品,冒據兩筵之銜,前後控懇,披心瀝肝,而辭不達意,誠未格天,宸聽愈藐,不惟不賜鐫免,乃以入學後賞典,超陞六品,授以瓦署別提。臣未及辭,而冠禮旣行,又以臣爲司憲府持平,而諭召復降,副以緞匹虎皮之賜,兼以繡枕胸褙之侈。辭旨尤重,恩禮愈隆,臣是何人,坐邀誤恩,一至於是哉?夫賞典者,所以酬勞也,古之明王,賞一人而天下勸,爵一人而天下興。韓昭矦,至藏弊袴,以待有功,賞不可不愼,有如是也。假使臣,服役邇班,獲參盛儀,爵賞之濫者,猶不可冒受,而方跧伏窮巷,只有瞻想遙祝而已,顧有何勞之可酬,而混施格外之賞哉?至若臣不堪膺命之狀,已暴無餘,更復何達?程子,謂食土之毛而爲王臣,召而不,邦有常憲。今臣義分都蔑,罪戾彌積,合被鈇鉞,而聖度包容,有賞無罰,不當賞而賞,當罰而不罰,政令不幾於顚倒歟?竊恐非臣一人之私懼而已。伏惟風憲之任,其重果何如也,膺是任者,其人亦何如也?昔先正臣文純公李滉,嘗言於明廟曰,人主元首也,大臣腹心也,臺官耳目也,三者相待而成。或有信任大臣,而不求匡濟輔弼之賢,惟求阿諛順旨者,是其所得,非姦邪亂政之人,則必兇賊擅權之人。所謂耳目者,非元首之耳目,乃當路之耳目也。方聖上,簡拔大臣,允協時望,百度衆務,庶幾重新。然今百職曠廢,官不事事,而惟兩司爲尤甚。上有過失而恬不知救,下多欺蔽而漫不之糾,政宜峻選耳目之官而任之,使已閉之言路復開,久頹之紀綱復振,豈宜使如臣之庸陋巽劣者,晷刻任此,以重妨賢竊位之罪哉?伏乞亟褫臣職,以授可堪,亟還頒賞,以待有功,實不勝幸甚。臣伏承聖諭,有曰儲宮首服之禮已成,薰陶德性,正在此時,臣雙擎伏讀,尤不勝攢賀舞蹈。未冠而敎導,昔豈不足,而旣冠然後,責成人之道者,乃有所準的故也。昔先正臣文成公李珥,陳戒於宣廟曰,匹夫以十金之産,貽厥子孫,猶思善守,況百年社稷,千里封疆,擧以相遺者乎?有一毫自暇自佚之念,則孝思缺而先業虧,故臣愚,以爲敎養之本,亦在上之躬行以率之。凡人家子弟,自稍有知覺,一動一靜,惟父兄是視,善惡之分,於此乎係,況人主一身,爲萬化之原,敎養世子,爲萬世太平之基,烏可以忽之哉?殿下欲世子之孝,則必先盡誠於長樂,欲世子之友,則必先盡愛於兄弟,欲世子之頻聞書筵,則必躬御經筵以先之,欲世子知稼穡之艱難,則必親誦無逸·七月等篇以勸之。斥奇技淫巧,恐世子之見而悅之,黜巧言令色,恐世子之近而惑之。思佚豫則念世子之是效,思奢侈則念世子之是效。賞罰不中則惟世子之是效爲慮,喜怒無節則亦惟世子之是效爲慮。使殿下之語默起居,無一不出於正,殿下前後左右,無非正人然後,極選博聞道術之士,責以輔導之事,則不知不覺之中,德日長而學日就,不復憂乎見物而遷矣。又豈宜使如臣之卑鄙寡聞者,廁於宮僚,徒取譏於一世之公議乎?伏乞聖慈,卽鐫臣筵銜,永寢召命,以肅朝綱,以安私分。臣於丐免辭召之章,方陳不敢承當之實,而語涉張皇,尤無任云云。答曰,省疏具悉爾懇。邦慶稠至,春序已闌,耿耿馳懷,際見巽牘,滿紙告戒,藹然有忠愛之義,爾之蘊抱蓄積,匡君濟世之學,可以寸臠而知全鼎也。然文字往復,不若朝夕左右,薰陶觀感,更勿逡巡,卽圖簉朝。臺銜不必退讓,而賜與之物,卽遇慶覃恩之例也,爾其安心欣受。仍傳于金晩植曰,此批答,遣地方官傳諭。
上在昌德宮。停常參·經筵。
醮戒還內後,統理機務衙門·藥房·內閣·政院·玉堂口傳問安。答曰,知道。
世子宮詣別宮,入幕次後,藥房·內閣·政院·春坊·桂坊·玉堂口傳問安。答曰,知道。
親迎後,統理機務衙門·藥房·內閣·政院·春坊·桂坊·玉堂口傳問安。答曰,知道。
還宮後,統理機務衙門·藥房·內閣·政院·春坊·桂坊·玉堂口傳問安。答曰,知道。
同牢宴後,大殿·大王大妃殿·王大妃殿·中宮殿·世子宮·世子嬪宮,統理機務衙門·藥房·內閣·政院·玉堂·朝廷百官口傳問安。答曰,知道。
李敦夏啓曰,來二十五日朝參日次矣,敢啓。傳曰,停。
金晩植啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
傳于金晩植曰,戶·禮換房。
傳于金晩植曰,嘉禮都監都提調以下,別單書入。
傳于閔種默曰,親迎時陪從春·桂坊以下,別單書入。
以嘉禮都監都提調以下別單,傳于李起鎬曰,納采時正使領議政徐堂輔鞍具馬一匹面給,副使兼禮曹判書閔謙鎬鞍具馬一匹面給,傳敎官禮房承旨李起鎬加資,謁者長興奉事李澈愚,掌次者典設別檢吳友善,各兒馬一匹賜給,掌蓄者掌苑別提宋綺老陞敍,儐者副司勇李哲永陞六,納徵時正使領議政徐堂輔鞍具馬一匹面給,副使兼禮曹判書閔謙鎬鞍具馬一匹面給,束帛函差備儀賓都事李萬翼,戶曹佐郞李鶴淵,擧案者戶曹佐郞韓應周,敦寧主簿徐相熙,謁者司饔直長丁大森,掌次者典設別檢吳友善,各兒馬一匹賜給,儐者副司勇李哲永陞六,告期時正使領議政徐堂輔鞍具馬一匹面給,副使兼禮曹判書閔謙鎬鞍具馬一匹面給,謁者內資奉事李宗兢,掌次者典設別檢吳友善,各兒馬一匹賜給,儐者副司勇李哲永陞六,冊禮時正使領議政徐堂輔鞍具馬一匹面給,副使兼禮曹判書閔謙鎬鞍具馬一匹面給,奉敎命官副司果李源中,修撰林永相,各熟馬一匹賜給,儐者副司勇李哲永陞六,各差備官鄭旭朝等二十員,竝各加一資,資窮者代加,冊禮時都提調左議政宋近洙鞍具馬一匹面給,提調兼禮曹判書閔謙鎬,工曹判書鄭範朝,各熟馬一匹面給,行戶曹判書金炳始,都廳副司果金永悳,弼善洪承憲,竝加資,郞廳戶曹正郞李秀殷等六員,竝陞敍,監造官司䆃奉事權鍾哲等六員,別工作繕工奉事李根成,別宮修理所監役官假監役申斗善,竝陞六,嘉禮都監都提調左議政宋近洙鞍具馬一匹面給,提調兼禮曹判書閔謙鎬,工曹判書鄭範朝,各熟馬一匹面給,行戶曹判書金炳始,都廳副司果金永悳,弼善洪承憲,竝加資,郞廳戶曹正郞李秀殷等六員,竝陞敍,監造官司䆃奉事權鍾哲等六員,別工作繕工奉事李根成,別宮修理所監役官假監役申斗善,竝陞六,敎命文製述官領議政徐堂輔半熟馬一匹面給,書寫官兼禮曹判書閔謙鎬半熟馬一匹面給,敎命二字篆文書寫官行判府事韓啓源半熟馬一匹面給,竹冊文製述官行大護軍金尙鉉半熟馬一匹面給,書寫官行水原留守鄭基世加資,玉印篆文書寫官領府事洪淳穆半熟馬一匹面給,進爵官司饔副提調李敦夏加資,薦饌官正朴泳敎陞敍,尙衣提調閔台鎬內下豹皮一令賜給,趙慶鎬內下虎皮一令賜給,副提調李載完內下鹿皮一令賜給,同牢宴饌品監色內資提調李正魯半熟馬一匹賜給,監造官奉事李寅兢兒馬一匹賜給,師領議政徐堂輔廐馬一匹面給,傅左議政宋近洙廐馬一匹面給,貳師閔台鎬半熟馬一匹面給,左賓客李載冕,右賓客趙寧夏,左副賓客金炳始,右副賓客鄭範朝,贊善宋秉璿,書筵官金洛鉉·朴性陽,進善李象秀,各內下虎皮一令賜給,贊相輔德閔泳奎,執圭兼輔德李承臯,竝加資,弼善洪承憲,兼弼善李輔榮,文學申箕善,兼文學金炳吉,司書金定均,兼司書朴斗陽,說書金炳秀,兼說書閔泳韶,左翊衛閔致純,右翊衛鄭寅壽,左司禦徐夏淳,右司禦李敏翊,左翊贊金炳肅,右翊贊李耕稙,左衛率洪永周,右衛率權灝,左副率李重哲,右副率金亮鉉,左侍直徐光穆,右侍直洪肯厚,左洗馬李喬宰,右洗馬閔泳悳,各內下鹿皮一令賜給,尙衣僉正柳沂秀,主簿洪觀錫,別提李容夏,進排官工曹佐郞南廷哲等三人,竝陞敍,典設別檢吳友善,戶曹正郞金宗根,尙衣直長尹瑗,掌樂正金容圭,尙瑞直長趙賢植,副直長閔益鎬,各兒馬一匹賜給,分兵曹參議徐夔淳,參知李敎夏,各內下鹿皮一令賜給,正郞洪炳一,佐郞任百彦,各內下中鹿皮一令賜給,分副摠管徐正淳·閔昌植,各內下大鹿皮一令賜給,都事李在頀·朴冕夏竝加資,分弼善李鎬冕,分司書洪世燮,各內下鹿皮一令賜給,分衛率徐相鈺·金奭根竝陞敍,分守門將許澈等二人,竝陞六付之權付,左通禮洪時衡,右通禮李希洙,相禮韓耆東,竝加資,掌議崔在淵守令待窠擬入,贊儀·典儀·東西唱引儀·相禮·前引禮貌官·百官引接兼引儀等,各兒馬一匹賜給,禮貌官兼引儀安東鍊,假引儀金章憲,竝相當職調用,別看役姜潤等三人,竝守令待窠首先擬入,其餘別看役·寫字官·畫員·畫師·計士·日官·捕校·奏時官·牌將·員役·樂工·工匠·醫女·緘線婢,竝依判下施賞。
以親迎時陪從春·桂坊以下別單,傳于李起鎬曰,師領議政徐堂輔內下大豹皮一令賜給,傅左議政宋近洙內下大豹皮一令賜給,內醫都提調判府事金炳國內下大豹皮一令賜給,貳師閔台鎬,經理事金輔鉉·李載元,各內下虎皮一令賜給,左賓客李載冕,右賓客趙寧夏,左副賓客金炳始,右副賓客鄭範朝,贊善宋秉璿,書筵官金洛鉉·朴性陽,進善李象秀,經理事李根弼,原任直閣閔泳穆,各內下虎皮一令賜給,輔德閔泳奎,兼輔德李承臯,各內下大鹿皮一令賜給,內醫副提調行都承旨李載完,經理事朴定陽·金弘集,副經理事洪英植,檢校直閣李鎬翼·尹用九,原任待敎金演壽,檢校待敎閔泳煥·宋秉瑞,左承旨李敦夏,右承旨李起鎬,弼善洪承憲,兼弼善李輔榮,文學申箕善,兼文學金炳吉,司書金定均,兼司書朴斗陽,說書金炳秀,兼說書閔泳韶,左副率李重哲,右副率金亮鉉,左侍直徐光穆,右侍直洪肯厚,左洗馬李喬宰,右洗馬閔泳悳,各內下鹿皮一令賜給,左翊衛閔致純,右翊衛鄭寅壽,左司禦徐夏淳,右司禦李敏翊,左翊贊金炳肅,右翊贊李耕稙,左衛率洪永周,右衛率權灝,兼檢書官李嘉鎭,竝陞敍,別兼春秋鄭寅興·金天洙,主事洪在鼎·任慶準,假注書李周璜,各內下小鹿皮一令賜給,兵曹參知嚴柱漢,副摠管吳夏泳·李邦鉉·申錫秊,各內下鹿皮一令賜給,兵曹佐郞白時洽等二員,各長弓一張賜給,都摠都事李秉熙等二員,司僕僉正趙端鎬,主簿尹慶求等二員,竝陞敍,別軍職李敎昌·任興準,各內下筒兒一部賜給,申奭熙,領官韓聖根,竝加資,左領官尹雄烈,許用防禦履歷,別軍職李鍾健等二員,竝許用水使履歷,尹昌根守令待窠首先擬入,武兼李昌鎬等八員,竝已陞六者陞敍,未陞六者各長弓一張賜給,宣傳官尹慶善等五員,竝陞敍,權冕洙長弓一張賜給,五衛將鄭煥堯等三員,竝許用中軍履歷,尙許用營將履歷,武衛中軍李敎獻內下鹿皮一令賜給,善騎別將尹錫五加資,把摠李樂熙等二員,善騎將李敏臯,禁軍番將梁柱顯等二員,各內下筒箇一部賜給,哨官李容鎬等八員,額外武勇衛徐載豊等十一員,把摠南致源等二員,竝陞敍,別選軍官李南熙,許用中軍履歷,內禁衛梁柱顯等二員,各內下筒箇一部賜給,考喧都事朴夏陽等二員,差備都事宋萬燮等二員,前導都事權寅夏等二員,各長弓一張賜給,嬪宮詣闕時貳師閔台鎬內下豹皮一令賜給,經理事尹滋悳·沈舜澤,內醫提調金永壽,直提學閔泳翊,各內下虎皮一令賜給,兼文學金炳吉,待敎閔泳韶,分弼善李鎬冕,分司書洪世燮,各內下鹿皮一令賜給,主事趙忠熙·李重七,各內下小鹿皮一令賜給,右翊贊李耕稙,分衛率徐相鈺·金奭根,竝陞敍,供上擧行戶曹正郞金寅根·李秀殷,各兒馬一匹賜給,考喧都事徐相雨等二員,各長弓一張賜給,陪衛武兼邊得圭等四員,已陞六者陞敍,未陞六者各長弓一張賜給,別軍職鄭騏澤許用水使履歷,尹泳奎,左領官金魯莞,竝守令待窠首先擬入,武衛把摠李景漢,哨官李根琮等二員,竝陞敍,禁軍番將韓羲錫內下筒箇一部賜給,宣傳官李敏復等二員,竝陞敍,五衛將李昌濂等二員,竝許用防禦履歷,其餘別付料·知彀官·敎鍊官·別武士·旗牌官·軍官·別騎衛·禁軍差官·部將·內醫·奏時官·員役·樂工等,竝依判下施賞。
傳于金晩植曰,明日出宮門路,以協陽門爲之。
傳于金晩植曰,今日異於他日,輕囚放釋。
金晩植,以壯禦營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
壬午二月二十一日巽時,上詣仁政殿。王世子醮戒·親迎入侍時,行都承旨李載完,左承旨李敦夏,右承旨李起鎬,左副承旨尹相萬,右副承旨閔種默,同副承旨金晩植,假注書李周璜·李鍾國,別兼春秋朴斗陽·金炳吉·金定均·鄭寅興·尹相翊·金天洙,提學金炳始,檢校直提學趙慶鎬·鄭範朝·金永壽,直提〈學〉閔泳翊,檢校直閣李鎬翼·尹用求·金興均·姜·趙同熙·洪英植·閔丙奭,檢校待敎洪淳馨·韓耆東·閔泳煥·金永悳·宋秉瑞·趙晳九,待敎閔泳韶,校理金命基,副修撰朴齊聖,以次侍立。時至,通禮跪啓請外辦,上具冕服,乘輿出宣化門。藥房提調金永壽,副提調李載完,進前奏曰,侵早勞動,聖體,若何?上曰,一樣矣。仍出協陽門·肅章門,至仁政門外。王世子具冕服,乘輿出貳極門,由肅章門,先詣仁政門外,祗迎後入幕次。上入仁政殿,通禮跪啓請降輿乘座,上降輿乘座。通禮跪啓請執圭,載完進圭,上執圭。引儀分引宗親文武百官,由東西偏門,入就位。贊儀唱鞠躬四拜·興·平身,宗親文武百官行四拜禮。相禮韓耆東,引王世子,由東偏門,入就位。贊儀唱鞠躬四拜·興·平身,王世子行四拜禮。耆東引王世子,陞自西階,輔德閔泳奎,贊相兼輔德李承臯捧圭。王世子就席,西南向立。上曰,春·桂坊以下從陞人,皆入參也。出榻敎敦夏,以司饔院副提調取爵酌酒,進詣王世子西南,東向立。贊儀唱鞠躬四拜·興·平身,王世子行四拜禮。王世子陞座南向。贊儀唱跪,王世子跪,搢圭。敦夏以爵授王世子,王世子受爵。司饔院正朴泳敎,薦饌卓於席前。王世子祭酒。贊儀唱興,王世子興,降席西南向。贊儀唱跪,王世子跪,晬酒,以爵授敦夏,敦夏跪受,虛爵退。贊儀唱俯伏興·四拜·興·平身,王世子出圭,俯伏興·行四拜禮。泳敎撤饌卓。耆東引王世子,進當座前,東向跪。上降座,命之曰,往迎爾相,承我宗事,勖帥以嚴。王世子跪答曰,臣某謹奉敎旨。贊儀唱俯伏興·四拜·興·平身,王世子行四拜禮。耆東引王世子,降自西階,由東門出,引儀分引宗親文武百官出。通禮跪啓禮畢。載完進前奏曰,臣以藥房副提調,當陪王世子進去矣。上可之。敦夏奏曰,臣以司饔院副提調,當陪王世子進去矣。上可之。起鎬奏曰,臣以禮房,當陪王世子進去矣。上可之。通禮跪啓請降座乘輿,上降座乘輿。通禮跪請釋圭,上釋圭。仍出仁政門,由肅章門·協陽門,入宣化門還內。出標信解嚴。諸臣以次退出。
上在昌德宮。停常參·經筵。
還內後,統理機務衙門·藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·中宮殿·世子宮·世子嬪宮,統理機務衙門·內閣·政院·玉堂口傳問安。答曰,知道。
世子嬪宮,大殿·中宮殿朝見禮後及大王大妃殿朝見禮後及王大妃殿朝見禮後,大殿·大王大妃殿·王大妃殿·中宮殿·世子宮,統理機務衙門·藥房·內閣·政院·玉堂·春·桂坊口傳問安。答曰,知道。朝廷二品以上·六曹堂上單子問安。答曰,知道。
世子嬪宮,大殿·中宮殿朝見禮後及大王大妃殿朝見禮後及王大妃殿朝見禮後,世子嬪宮,統理機務衙門·藥房·內閣·政院·春·桂坊口傳問安。答曰,知道。
藥房提調金永壽,副提調李載完啓曰,日吉辰良,大禮順成,此誠宗社臣民莫大之慶。伏惟聖心,歡欣悅豫,當復如何?伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮行禮之餘,氣候,何如?世子嬪宮氣候,何如?臣等不任區區下忱,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪氣度平順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
金晩植啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
閔種默啓曰,世子嬪宮所用內令四部,問安牌五部,馬牌五部,內令大小印,新造以入之意,敢啓。傳曰,知道。
又啓曰,頒赦事命下矣。未承授推考傳旨,自本院依例爻周之意,敢啓。傳曰,知道。
金晩植啓曰,臣晩植,敬奉聖敎,馳往義禁府,取考囚徒案,則無時囚。故仍往典獄署,取閱囚徒案,則未推覈罪人一名,辭緣査覈間嚴囚罪人一名,辭緣勘處間嚴囚罪人一名,不可以輕囚論,故仍囚,其餘各司直囚罪人李云景等三名,係是輕囚,故依傳敎放送之意,敢啓。傳曰,知道。
閔種默,以議政府言啓曰,賀儀隔日,未付軍職人,令該曹口傳付軍職,使之參班,何如?傳曰,允。
兵曹口傳政事,副護軍單,吳德泳·金洛鉉。
傳于閔種默曰,內令造成時監董承旨以下,別單書入。
傳于閔種默曰,陳賀時各差備以下,別單書入。
以陳賀時各差備以下別單,傳于閔種默曰,禮房承旨閔種默,宣敎官副司果李源中,左通禮洪時衡,右通禮李希洙,竝加資,贊笏兼引儀鄭達容,東西唱引儀安喆榮·玄景運,代致詞官引儀安喆榮,宣箋目官引儀安喆榮,階下典儀崔倫在,通禮前導兼引儀崔光在,假引儀尹榮斗,竝相當職調用,致詞陪進官權知副正字高時冀,箋文陪進官金弘圭,竝陞敍,展敎官兵曹佐郞白時洽·蔡相夏,宣箋官校理徐載厚,展箋官禮曹正郞朴寅煥·王彦商,掌樂正金容圭,奉表裏濟用判官趙明植,主簿元用星,尙瑞直長趙賢植,副直長閔益鎬,香官車斗鎭,各兒馬一匹賜給,正書忠義康台鉉,上弦弓一張賜給,別軍職李敎昌等十八員,各長弓一張賜給,寫字官金漢朝等十二人,奏時官朴一遠等四人,竝相當職調用,忠義李殷秀陞六,其餘員役·樂工等,竝依判下施賞。
傳于閔種默曰,中官張喜範,世子宮中官金錫勳,竝百官加親授。
傳于閔種默曰,吏曹參議有闕之代,戶曹參議朴性陽除授。
吏曹,吏曹參議單,朴性陽除授事承傳。
閔種默啓曰,吏曹郞廳來言,百官加下批政事,取稟。傳曰,當日爲之。
傳于閔種默曰,在外同敦寧許遞,今日政差出。
傳于閔種默曰,同成均竝許遞,今日政差出。
閔種默,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,忠淸道沔川居幼學吳春泳呈狀內,矣身父士人民秀,今年爲九十歲,水原府居幼學朴宗恒呈狀內,矣身父前郞廳龐源,今年爲八十歲,而俱以見漏於該道應資老人抄啓中,故考見帳籍,則其年果爲的實矣。在前如此之人,追後啓稟蒙恩,旣有已例,今日政竝加資下批之意,敢啓。傳曰,知道。
又以吏曹言啓曰,繕工監假監役官李敎源,以其身病,呈狀乞遞,改差,何如?傳曰,允。
金晩植,以漢城府言啓曰,朝官年七十,士庶人年八十,未至緋玉者,各加一資事命下矣。朝官吏·兵曹已爲擧行,而士庶則知委各部,搜訪報來後,別單書入之意,敢啓。傳曰,知道。
有政。吏批,判書閔泳緯病,參判金昌熙進,參議朴性陽在外未肅拜,左副承旨尹相萬進。啓曰,判書閔泳緯病不來,參議朴性陽在外未肅拜,小臣獨政未安,何以爲之?敢稟。傳曰,仍爲之。
尹相萬,以吏批言啓曰,閫帥臣父年七十以上人,每於歲首,抄啓加資,而新有應推恩,雖非歲首,亦爲抄啓加資事,載在法典矣。閫帥臣父年七十以上人,別單書入之意,敢啓。傳曰,知道。
以李容元爲同敦寧,李敎榮爲敦寧都正,金鶴根·李裕承爲同成均,朱冕燮爲內贍主簿,黃觀周爲造紙別提。耆老所守直官單朱洛珪,兼甕津府使單趙儀顯。前郞廳柳徵魯,檢書官李夏珪,僉正金在璿·李敎臣,副司果玄光實,前直長韓弘述,前察訪池好寬,司勇馮愿祖,以上今加通政,朝官年七十加一資事承傳。前郞廳朴龐源今加通政,朝官年八十依法典加資。趙昌夏爲戶曹參議。
兵批,行判書趙寧夏病,參判徐鶴淳病,參議李秉臯入直進,參知嚴柱漢病,同副承旨金晩植進。同知單金榮植,同知加設三單崔柱錫·金夏源·劉運衍,僉知三單洪成侯·洪英植·尹相斗,五衛將加設單申熙述·張宜噋·鄭孝宅·孫秉直·李長信·吳民秀,護軍宋友濂·金永進·安栐,副護軍柳徵魯·李夏圭·李在璿·李敎臣·玄光實·韓弘述·池好寬·馮愿祖·朴龐源,副司果孫德漢,以上竝單付。
吏批,再政。閔昌植爲戶曹參議,李錫鎭爲贊儀,白東學爲掌樂主簿,李鍾悳爲假監役。敦寧都正加設二單柳鳳魯·李夏圭。行護軍趙羲元今加嘉義,年七十,閫帥臣黃海水使趙羲顯父加資事承傳。
三政。金奎弘爲左尹,洪秉均爲北部令。
四政。李應建爲南部令。
五政。韓應輔爲引儀。
以義禁府赦單子,傳于金晩植曰,李奎參放。
尹相萬,以宗親府言啓曰,王世子冠禮順成,實國家莫大之慶。卽當紀載於國朝御牒·璿源譜略,而在前如此之時,或有設廳之例,多有自本府擧行之例。今番則何以爲之乎?敢稟。傳曰,自本府擧行。
又以敦寧府言啓曰,世子嬪冊禮,今已順成,實國家莫大之慶矣。卽當紀載於御牒·譜冊,而世子嬪世譜,依敦寧式,同姓限六寸,異姓限三寸,一體修整次,依例設都監之意,敢啓。傳曰,知道。
又以禮曹言啓曰,今此王世子嘉禮翌日頒敎陳賀時,諸道所封賀箋中,南兵使徐相岳,以應封官兼別軍職各爲封進,柒谷府使李載旭,定平府使柳冀命,咸從府使田世鎭,陽德縣監李允用,雖非應封官,俱以別軍職封進矣。一體看審捧入,而泰安府使具奭祖,纔已坐罷,所封箋文,依例不爲捧入之意,敢啓。傳曰,知道。
金晩植,以義禁府言啓曰,本府赦單子中,放逐鄕里罪人李奎參名下,放字書下矣。李奎參放送之意,敢啓。傳曰,知道。
又以壯禦營〈言〉啓曰,謹依下敎,侍衛與隨輿軍兵等處,乾犒饋分給之意,敢啓。傳曰,知道。
敎中外大小臣僚·耆老·軍民·閑良人等書。王若曰,位乎內正也,家道正而貳極尊,冕而迎親之,君子親而萬世嗣,肆洪大誥,庸彰嘉休。予惟國本所以係元良,人倫所以始媲匹。若日月定二儀之位,厥象也合明於离宮,譬乾坤爲八卦之名,其義則配德於震器。粵昔文王之在世子,造舟爲梁,是故周禮之重大昏,儷皮束帛。顧念寡昧,幸有冢儲,喜三朝之日安,溫文日就,行一物而皆得。儀度天成,冑筵資審喩之功,將以達乎詩書禮樂,冠醮備成人之道,丕有光于天地祖宗。惟嘉爲百福之源,宜淑範紹二南之化。沖年育德於匕鬯,方期修齊治平,宗事帥敬於蘋蘩,必須誠莊端一。王世子嬪閔氏,仁顯潢派,忠藎名門。傳師訓於衛正距詖,傑然士林領袖,秉大義於擎天扶日,卓乎國家棟樑。中宮以親懿而爲尊章,徽音載嗣,太母乃簡掄而稱福氣,嘉悅倍深。承家法者和順儉勤,習內則者孝敬婉娩。稽龜筮又卿士,藏雁璋吉辰,珩佩褕衣,凝寶彩於加帨,靑石銀牓,爛輝光於御輪。質明執笲,酬一獻而著代,良日分繭,供六服而效功,豈惟宮闈之中大有慶也?以至寰宇之內,相告欣然。肆見星海之頌彌騰,宜推雷雨之澤普洽。昧爽以前,除謀反大逆·謀反,子孫謀殺毆罵祖父母·父母,妻妾謀殺夫,奴婢謀殺主,謀故殺人·魘魅·蠱毒,關係國家綱常,贓汚·强竊盜外,雜犯死罪以上,徒流付處,安置充軍,已至配所·未至配所,已發覺·未發覺,已決正·未決正,咸宥除之。敢以宥旨前事相告言者,以其罪罪之。在官者各加一資,資窮者代加。於戲,夫婦然後有父子,衍百世之本支,雎麟爲應於鵲虞,繫一國之風敎。故玆敎示,想宜知悉。
壬午二月二十二日巽時,上詣仁政殿。王世子嘉禮翌日陳賀入侍時,行都承旨李載完,左承旨李敦夏,左承旨李起鎬,右副承旨尹相萬,右副承旨閔種默,同副承旨金晩植,假注書李周璜·李鍾國,別兼春秋朴斗陽·金炳吉·金定均·鄭寅興·尹相翊·金天洙,提學金炳始,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·金文鉉·閔丙奭,檢校待敎洪淳馨·韓耆東·閔泳煥·金永悳·宋秉瑞·趙晳九,待敎閔泳韶,校理金命基,修撰姜友馨,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調金永壽,副提調李載完,進前奏曰,侵早勞動,聖體,若何?上曰,一樣矣。仍出協陽門,由肅章門入仁政殿。通禮跪啓請降輿,上降輿。通禮跪啓請執圭,上執圭,通禮導上陞座。載完進前奏曰,出標信開作門,宗親文武百官入就位,何如?上曰,以已下標信,擧行,可也。引儀引宗親文武百官,入就位。贊儀唱鞠躬四拜·興·平身,宗親文武百官行四拜禮。贊儀唱跪,宗親文武百官跪。代致詞官,讀奏箋文訖。贊儀唱俯伏興·四拜·興平身,宗親文武百官行四拜禮。種默進當座前,跪啓傳敎,由東門出,西向立,稱有敎。贊儀唱跪,宗親文武百官跪。宣敎官李源中宣敎訖。贊儀唱俯伏興·四拜·興·平身,宗親文武百官行四拜禮。贊儀唱跪·搢笏·三叩頭。宗親文武百官,跪·搢笏·三叩頭。贊儀唱山呼,宗親文武百官,拱手加額曰千歲,唱山呼曰千歲,再唱山呼曰千千歲。凡呼千歲,下至樂工·軍校,齊聲應之。贊儀唱出笏·俯伏興·四拜·興·平身,宗親文武百官,出笏·俯伏興·行四拜禮。贊儀唱跪,宗親文武百官跪。宣箋官徐載厚宣箋訖。贊儀唱俯伏興·平身,宗親文武百官,俯伏興·平身。典儀陞自西偏階當中,跪啓禮物請付有司。通禮跪啓請禮畢。禮曹郞廳,進呈慶科取稟草記,載完讀奏訖。領府事洪淳穆,判府事韓啓源,奉朝賀姜㳣,領敦寧李最應,判府事金炳國,左議政宋近洙,承候入侍。淳穆進前奏曰,天人協和,世子宮嘉禮順成,關雎之化,獜趾之祥,本支百世之慶,實基於玆矣。此固殿下膺受多福,而八域含生之倫,延頸舞蹈之忱,曷以形達乎?和暢春晷,連爲殿座,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮昨日大禮,勞動旣多,氣候,若何?上曰,太平矣,淳穆曰,世子嬪宮氣候,若何?上曰,太平矣。上曰,嘉禮涓吉之禮,其期猶遠矣,日吉辰良,今幸順成,心甚嘉悅矣。淳穆曰,此乃國家大慶,如是順成,有以仰聖心嘉悅,而且昨日夾路觀光之人,如雲盛集,似是前所未有,民情大可見矣。欣欣歡樂之氣像,萬歲无疆,是臣等區區至祝矣。上曰,祗受賜饌乎?淳穆曰,歡欣祗受後,退而歸家,設爲私宴矣。近洙進前奏曰,領議政徐堂輔,以其身病,未得入侍矣。上命諸大臣退出,仍降座。通禮跪啓請乘輿,上乘輿,仍出仁政門,由肅章門入協陽門。載完啓請出標信解嚴。上由宣仁門還內,諸臣以次退出。
上在昌德宮。停常參·經筵。
藥房提調金永壽,副提調李載完啓曰,親臨受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
金晩植啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
李起鎬啓曰,右副承旨閔種默,今日不爲仕進,卽爲牌招,何如?傳曰,允。
傳于李起鎬曰,今二十六日館學儒生應製,通方外爲之,試紙用大好紙,春塘臺親臨磨鍊,試官臨時稟旨。
傳于李起鎬曰,二十六日春塘臺殿座時,王世子隨詣之節,依例磨鍊。
傳于金晩植曰,吏曹參判有闕之代,前望單子入之。
吏曹參判前望單子入之,吳俊泳落點。
傳于金晩植曰,政官牌招開政,賞典下批。
傳于金晩植曰,今番賞典中,一人雖兼數事,毋得疊授。
以右副承旨閔種默牌不進罷職傳旨,傳于金晩植曰,只推。
金晩植,以宗親府言啓曰,王世子嘉禮,今已順成矣。嬪宮冊封,卽當紀載於國朝御牒·璿源譜略,而在前如此之時,或有設廳之例,多有自本府擧行之例。今番則何以爲之?敢稟。傳曰,自本府擧行。
又以禮曹言啓曰,王世子嘉禮,祗告廟宮,頒赦八方,此係擧國莫大之慶,設科取人,乃是應行之典。今番慶科,以何科設行,而何間擇吉乎?敢稟。傳曰,與入學冠禮別試合慶增廣磨鍊。
又以兵曹言啓曰,今二十五日一內禁軍番次,而該番將梁柱顯,以其病難供職,乞狀乞遞,改差,其代依例口傳差出,何如?傳曰,允。
兵曹口傳政事,以李敏德爲內禁將。
金晩植,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
吏曹參判金昌熙疏曰,伏以日吉辰良,王世子邸下,嘉禮順成,賀儀誕擧,慶溢殿闈,歡均陬澨,區區不勝舞蹈之至。仍伏念臣於三四年前,曾叨見職,試可蔑效,旋蒙鞶解,是則淵燭之所已燭悉,未敢知日者謬恩,又奚爲及此也?召牌押臨,章皇出膺,粗伸叩謝之忱,曷嘗諉以宿趼,恬若固有哉?鉛刀旣鈍於一割,駑蹄必躓於再駕,臣之宜去,早已決矣。秖爲適丁慶會,趨走爲恭,浹旬淟涊,不敢言私,而今若一往蹲仍,則是誠不識羞恥者也。且臣氣質虛脆,夙抱痰祟,近因風寒外襲,榮衛不和,政席曉退,憊眩添劇,委貼床笫,不省四到。擬將尋醫郊外,飮水調治,以若見狀,時日之內,實無彈束之望。玆敢忙具短牘,疾聲呼籲。伏乞聖慈,曲垂體諒,亟遞臣吏曹參判之任,俾職事毋瘝,病軀獲安,不勝幸甚。臣無任云云。答曰,省疏具悉。所請依施。
大司成閔泳煥疏曰,伏以臣,顓蒙一新進耳。質旣棗鈍,材又樗散,固不足備數於器使之末,而早犯不幸之戒,偏荷莫量之恩,華貫淸銜,殆遍館閣。數年之間,居然爲下大夫,而至忝喉舌之長,榮已極矣,分亦踰矣,徒速濫竽之譏,恒懷集木之懼。忽於日昨,伏奉除書,以臣爲成均館大司成者,是豈臣寢夢攸及也?曩也銓擬,已涉失當,今玆恩點,又何謬加?臣誠惝怳震駴,莫省所以自措也。夫斯職也,古所稱師儒之長,而周庠之崇四術,唐館之領六學是已。飾笙鏞而矜式乎縫掖之林,贊菁莪而甄別乎詞賦之場,世敎汚隆,於是基焉,文風淳漓,以之係焉。苟非宿德雅望,有足以範當世而育群英,決知其上不可輕畀,下不當冒據矣。顧臣年淺才短,工未能課一經,學未能通一藝,直是空空然沒字碑也。藉使挾冊周旋於鼓篋之列,猶居人下,其何以偃處臯比之席,進退諸生,庸賁聲明之治也哉?是無異强僬僥以千斤,策駑於九折,其顚躓僨敗,可立而待矣。且臣父慮臣愚魯,戒臣孟晉,雖冗司漫職,尙患其不克堪承,矧玆堂堂首善之地,尤非臣不肖,所可彷彿其萬一者乎?至榮焉而不以爲喜,過福焉而反貽其憂,此又臣私分之踧踖不敢安也。際値慶會,義先趨走,雖不得不張皇叩謝,而今若諉以已膺,恬若固有,莫念名器之玷褻,物議之嗤姍,誠非愚則妄耳。庸敢悉暴衷懇,仰瀆崇嚴。伏乞聖慈,俯垂鑑燭,亟遞臣國子之任,俾官方重而微諒全焉。臣無任云云。省疏具悉。爾其勿辭察職。
上在昌德宮。停〈常〉參·經筵。
金晩植啓曰,大司憲·執義未差,掌令李象秀·徐誼淳,持平金秉翼·李義甲在外,監察茶時之意,敢啓。傳曰,知道。
尹相萬啓曰,右副承旨閔種默,今日不爲仕進,卽爲牌招,何如?傳曰,允。
以左議政宋近洙淸州·懷德等地掃墳呈辭,傳于尹相萬曰,給由馬澆奠床備給。
尹相萬,以吏曹言啓曰,嘉禮時竹冊文書寫官水原府留守鄭基世,今陞輔國矣。依例送西後,兼留守下批之意,敢啓。傳曰,知道。
又以吏曹言啓曰,王世子嘉禮敎是時,都監都廳侍講院弼善洪承憲加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,嘉禮時薦饌官司饔院正朴泳敎陞敍事,已經準職,何以爲之?敢稟。傳曰,加資。
又以吏曹言啓曰,王世子嘉禮翌日陳賀敎是時,副司果李源中加資事,命下矣。雖以資窮,未經準職,何以爲之?敢稟。傳曰,勿拘。
又以吏曹言啓曰,嘉禮時挾侍內官金圭復·黃胤明竝加資事,命下矣。俱爲資窮,何以爲之?敢稟。傳曰,代加。
又以吏曹言啓曰,嘉禮時承言色內官黃胤明·李章鎬竝加資命下矣。已爲資窮,何以爲之?敢稟。傳曰,代加。
又以吏曹言啓曰,嘉禮時次知內官李敏和,敎命差備內官金羲明,竹冊差備內官鄭之薰,玉印差備內官河浚浩,命衣襨差備內官梁重吉·金圭錫,竝加資事命下矣。俱爲資窮,何以爲之?敢稟。傳曰,代加。
又以吏曹言啓曰,嘉禮旣成,分春坊·分兵曹堂郞,竝減下之意,敢啓。傳曰,知道。
又以吏曹言啓曰,繕工監假監役官李鍾悳,以其身病,呈狀乞遞,改差,何如?傳曰,允。
又以吏曹言啓曰,全羅道昌平居幼學南啓行呈狀內,矣身父前五衛將龍夏,今年爲八十七歲,而見漏於該道應資老人抄啓中,未蒙恩資云,故考見政案,則年今八十,果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
有政。吏批,判書閔泳緯進,參判未差,參議朴性陽在外未肅拜,右副承旨尹相萬進。以李冑榮爲輔德,閔泳煥爲兼輔德,李在淳爲左通禮,朴周雲爲右通禮,金疇鉉爲相禮,李重七爲弼善,韓百善爲假監役,李哲永爲平市主簿。分兵曹參議徐夔淳,參知李敎夏,正郞洪炳一,佐郞任百彦,弼善李鎬冕,司書洪世燮,已上減下。水原留守鄭基世今加輔國,行戶曹判書金炳始今加崇祿,左承旨李敦夏,右承旨李起鎬,輔德閔泳奎,副護軍李承臯,右副承旨閔種默,以上今加嘉善。副司果金永悳,弼善洪承憲,司饔正朴泳敎,左通禮洪時衡,右通禮李希洙,相禮韓耆東,副司直李源中,以上今加通政。前五衛將南龍夏,年八十今加嘉善,依法典加資。
金晩植,以兵批言啓曰,行水原留守,自吏曹送西矣。資給係是輔國,當爲知中下批,而知中樞六窠內五窠,輔國判書俱爲見帶,只有姜潤一人,依例改差,其代下批之意,敢啓。傳曰,知道。
兵批,行判書趙寧夏病,參判徐鶴淳病,參議李秉臯病,參知嚴柱漢入直進,同副承旨金晩植進。知事鄭基世,同知單申貞均,同知加設三單孫秉直·李長信·張宜噋,僉知加設三單吳民秀·鄭孝宅·申熙述,五衛將加設六單李載璿·朴敎臣·玄光賢·韓弘述·池好寬·馮愿祖,上護軍姜潤,護軍金昌熙·閔泳奎·李承臯·李龍夏,副護軍徐夔淳·李敎夏·李源中·朴泳敎·金永悳·洪承憲·洪時衡·李希洙·韓耆東,副司直李鎬冕,副司果洪世燮·李哲永·權鍾哲·李秉翼·沈宜平·鄭旭朝·洪大榮·李根成·申斗善·柳永根,副司勇李殷懋·金弘錫·趙秉敎。分摠管閔昌植·徐正淳,分五衛將李昌濂·徐光復,分都事李在頀·朴冕夏,分衛將徐相鈺·金奭根,以上減下。
吏批,再政。兼水原留守鄭基世,經理事單閔種默。
傳于尹相萬曰,吏兵批歲抄點下者,依例捧傳旨。
尹相萬啓曰,明日慶科庭試武科初試時,監試官當爲進參,而大司憲·執義·大司諫·司諫·獻納前望未下,掌令李象秀·徐誼淳,持平金秉翼·李義甲,正言南濟元·李淵默在外,無進去之員,何以爲之?敢稟。傳曰,竝許遞,前望單子入之。
臺諫前望單子入之,執義吳尙鉉,司諫玄弼濟,掌令高時勉落點,獻納姜友馨添書落點。
傳于金晩植曰,自今爲始武一所南別營爲之。
金晩植,以都摠府言啓曰,今二月二十六日春塘臺親臨館學儒生應製試取敎是時,侍衛·寶劍·陪衛,當爲備員,而都摠管韓敦源,副摠管李邦鉉·申錫秊·申橚俱有實故,吳夏泳拘忌,洪萬植·李容元·李源逸俱有實病,金敬均呈辭受由,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管韓敦源·南廷順,副摠管曺殷承·金鶴根·李漢永·趙昌永·閔宗鎬·徐珩淳·沈東臣落點。
尹相萬,以禮曹言啓曰,二十六日春塘臺殿座時,王世子隨詣之節,依例磨鍊事命下矣。出宮時王世子祗迎處所,以何處磨鍊乎?敢稟。傳曰,祗迎之節置之。
又以禮曹言啓曰,以王世子嘉禮慶科取稟草記,傳曰,與入學·冠禮別試合慶,增廣磨鍊事命下矣。增廣諸科吉日,當爲分排推擇,式年諸科覆試,則退行於明春,何如?傳曰,生進覆試,旣已隔日,仍爲設行,放榜及文武雜科,以秋冬間退行。
又以禮曹言啓曰,謹稽謄錄,則王世子嘉禮後,有謁廟之禮,嬪宮冊禮後,亦有廟見之禮矣。宗廟·永寧殿·景慕宮王世子謁廟及嬪宮廟見禮,以何間擇吉乎?取稟。傳曰,以來月旬間擇入,同爲展謁磨鍊,中宮殿亦爲展謁矣,以此磨鍊。
又以侍講〈院〉言啓曰,新除授輔德李胄榮,兼輔德閔泳煥,弼善李重七,竝卽牌招察任,何如?傳曰,允。
趙秉稷,以義禁府言啓曰,今二十六日館學儒生應製通方外爲之時,本府都事,皆爲赴擧,只有武都事一員,當直入直,而本府入直公事·回公都事及通化門·明光門·靑陽門·月覲門·集春門禁亂都事,無以推移,假都事七員,令該曹口傳差出,以爲分排擧行,何如?傳曰,允。
吏曹啓目,副司果安驥良名字,改以雨良,自如察訪金鏞賢名字,改以駿性,出身李載雨名字,改以商雨,李敎恒名字,改以敎洙,金鶴日名字,改以秉錫事,爲等如告狀,依例令藝文館給帖,何如?判付啓依允。
領府事洪淳穆箚曰,伏以時雨瑞旭,春宮邸下,迎醮順成。禮重造端,業鞏迓休,詩·書所稱受祿于〈天〉,命哲命吉命歷年,肇自今日。噫,其盛矣,値玆曠世一有之慶,凡厥小大臣工,其不奔奏率職,胥欣舞蹈之忱,而臣亦以玉印篆文書寫,有所受任矣。蒼籀匾之法,屈玉垂金之藝,臣未嘗學焉,而猶且不有退讓,乃敢晏然冒當者,誠以雖微末寸效,執役爲榮。而矧惟冊命印章,事極重大,旣無其能,强做不可强,尙切慙悚于中。迺者聖念克推,愚慶覃惠,特紆錫馬重典,是匪頒之寵渥也。不問紀勩之實,只循備數之名,蕃庶之如是濫施,恐非藏袴待有功之義也。夤緣僥倖之僭賞,全昧辭巽之廉防,則在熙朝綜核之政,將何以勵群工而凝庶績乎?玆敢具牘控籲。惟聖明,俯垂諒察,還寢恩旨,俾賞賜重而微分安,不勝幸甚。取進止。答曰,省箚具悉卿懇。卿其勿辭,安心領受。仍傳于尹相萬曰,此批答,遣史官傳諭。
領議政徐堂輔箚曰,伏以日吉辰良,東宮邸下,六禮順成,關雎麟趾之頌,基我萬億無彊之休,歡聲協氣,自內達外。臣於此時,將命周旋於典冊物采之間,榮耀欣忭,有倍常情。迺者飾慶之擧,遍覃執役之員,以臣猥膺幸聘之命,錫以上駟,具以繁飾,且惶且愧,踧踖何安?臣聞昭辟所以御衆勵屬之具,惟爵賞是已,而惟能與勞,實膺斯式,一或踰濫,在典爲褻。顧臣以能則初無可效,以勞則本蔑可紀,而冒受此上賞異數,恬然若固有乎?所被恩典,不敢承領,玆庸具牘仰煩。伏乞聖明,俯燭微懇,亟命還收,以安賤分焉。取進止。答曰,省箚具悉卿懇。卿其勿辭,安心領受。仍傳于尹相萬曰,此批答,遣史官傳諭。
敦寧都正李敎榮疏曰,伏以臣於日昨,伏奉除旨,以臣爲敦寧府都正者。臣感恩怵義,因宜蹶趨承,而第臣本無敦寧,揆以典式,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
藥房提調金永壽,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
金晩植啓曰,大司憲,掌令一員,持平二員未差,執義吳尙鉉,掌令高時勉試所進,監察茶時之意,敢啓。傳曰,知道。
以領議政徐堂輔初度呈辭,傳于金晩植曰,不允批答。
金晩植啓曰,卽者兵曹郞廳來言,明日殿座時,別侍衛不可不備,而行判書趙寧夏,右賓客進參,不得擧行云。何以爲之?敢稟。傳曰,次堂擧行。
傳于金晩植曰,明日應製時試官,大提學·時原任文任·賓客·閣臣·時任春坊及入直玉堂爲之。
傳于金晩植曰,明日試所,承旨·都承旨進去。
金晩植啓曰,明日應製時試官,大提學·時原任文任,賓客·閣臣·時任春坊及入直玉堂爲之事,命下矣。藝文提學金永壽,未肅拜,待明朝牌招,何如?傳曰,允。
傳于金晩植曰,臺諫竝許遞,前望單子入之。
金晩植,以吏曹言啓曰,今此監試覆試時試官,當以文監察差定,而見今監察,俱是蔭武矣。在前如此之時,暫爲推移,旣有已例,蔭監察一員,作窠權付。司果一員,今方有闕,竝以槐院參上差出,而可擬之人乏少,以曾經侍從口傳擬入之意,敢啓。傳曰,知道。
吏曹口傳政事,以卞鋈·全洪敎爲監察。
金晩植,以兵曹言啓曰,明日親臨春塘臺應製試取時,本曹堂上侍衛,當爲備員,而參判徐鶴淳,有身病不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以沈東臣爲兵曹參判。
金晩植啓曰,試官之出榜詣闕例也,而慶科庭試武科初試一所監試官高時勉·姜友馨,二所監試官吳尙鉉·玄弼濟,謂有身病,自外經歸,事甚未安。推考,何如?傳曰,允。
傳于金晩植曰,公事遲滯之中官羅世煥推考。
傳于金晩植曰,明日出宮門路,以協陽門爲之。
金晩植啓曰,行都承旨李載完藥院進,行左承旨李敦夏,行右承旨李起鎬,行左副承旨閔種默,不爲仕進,右副承旨尹相萬,式暇出去,院中只有臣一人,伴直無人。行左副承旨,所當牌招,而拘於廳規,不得請牌,何以爲之?敢稟。傳曰,牌招。
金晩植,以宗親府言啓曰,左承旨李敦夏,右承旨李起鎬,今已陞資矣。宗正卿依例差下,令該曹下批,何如?傳曰,允。
閔種默,以禮曹言啓曰,卽接社稷署所報,則明日館學儒生應製試取時,本署官員,俱爲觀光云矣。依定式本曹正郞朴寅煥,假官差送,以爲代直後赴試之地,何如?傳曰,允。
又以禮曹言啓曰,以宗廟·永寧殿·景慕宮王世子謁廟及嬪宮廟見禮取稟草記,傳曰,以來月旬間擇入,同爲展謁磨鍊,中宮殿亦當展謁矣,以此磨鍊事命下矣。令日官韓應翼推擇,則來三月初六日爲吉云,以此日定行乎?敢稟。傳曰,以此日定行。
又以禮曹言啓曰,卽接宗廟署所報,則明日館學儒生應製試取時,本署官員,俱爲觀光云矣。依定式本曹正郞王彦商,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日館學儒生應製試取時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
金晩植,以兵曹言啓曰,卽接大報壇守直官王瑾植牒報,則拱北門東邊水門鐵箭破傷云。爲先令紫門監,堅實圍排,卽速修改,而把守軍兵,令該營量宜除出,限修改間,嚴加守直之意,分付,何如?傳曰,允。
又以兵曹言啓曰,卽接西所衛將李廷緖牒報,則本所字內集成門北邊內宮墻藏虹門,年久頹圮云。令紫門監,以杻把子及長木,堅實圍排,把守則金虎門入直軍八名除出,改建間,晝察夜巡之意,敢啓。傳曰,知道。
又以戶曹言啓曰,各道年終錢穀御覽會計,每於翌年二月二十五日,啓請修正,自是定式,而咸鏡道北關·六鎭等邑,程道絶遠,近因積雪,道路不通,文簿來勘,不得趁限之由,文移臣曹。御覽會計,待其會案齊到,修正以入之意,敢啓。傳曰,知道。
又以武衛營言啓曰,卽接西所衛將李廷緖牒報,則本營字內集成門北邊內宮墻藏虹門,年久頹圮云。限改建間,金虎門入直軍八名除出,晝察夜巡之意,敢啓。傳曰,知道。
又以壯禦〈營〉言啓曰,因兵曹草記,大報壇拱北門東邊水門鐵箭破傷處,西營入直軍五名除出,哨官一員率領,限修改間,嚴加守直,而元入直軍餘數不多,出番軍五名,添入警巡之意,敢啓。傳曰,知道。
又以武一所試官意啓曰,臣所今日平明開場,擧子捧單數,天字至盈字半字,合爲五百二十人矣。先自柳葉箭·片箭試取之意,敢啓。傳曰,知道。
又以武一所試官意啓曰,臣所今日柳葉箭·片箭應射擧子,兩技入格一人矣。鐵箭·騎芻當爲試取,而無一人應試者,今方開講計劃,修正榜目以入之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至荒字半字,合爲三百九十人矣。柳葉箭·片箭同爲試取之意,敢啓。傳曰,知道。
又以武二所試官意啓曰,臣所今日柳葉箭·片箭應射擧子三百九十人內,柳葉箭入格爲二人,片箭入格爲四人,合爲六人矣。柳葉箭·片箭今已畢試,鐵箭·騎芻,當爲鱗次試取之意,敢啓。傳曰,知道。
又以武二所試官意啓曰,臣所今日鐵箭·騎芻應射擧子十五人內,鐵箭無一人入格,騎芻入格爲六人矣。今已畢試,仍爲開講之意,敢啓。傳曰,知道。
又以武二所試官意啓曰,臣所今日應講擧子六人內,入格爲六人矣。雖未滿原額,各技皆已畢試,仍爲修正榜目之意,敢啓。傳曰,知道。
領議政徐堂輔,初度呈辭。不允批答。王若曰,君臣一體交須,喜鼎席之寅協,輔相百責所萃,胡巽牘之遽尋?有此諄諄,無或邁邁。惟卿,心存王室,系出名家,儀範端凝,將以見坐鎭一世,操履堅確,蔚然爲矜式百僚。顧今國計多艱之辰,夫豈元輔求退之日?世道民心之如水益下,非一人之挽回,紀綱風俗之掃地無餘,嗟百度之頹墮。蓋其明義理而建皇極,實係協贊之嘉猷,所以鎭時象而平物情,庶賴調勻之大手。迨此邦慶之嘉會,何幸賢佐之協恭。自先朝而受知,歷試旣遍,逮寡躬而枚卜眷遇冞隆。坐巖廊而贊寡人,語其職則巨川有舟楫之利,經邦國而撫百姓,論其道則元首賴股肱之良,豈是宜去之日耶?殊非所望於卿者。黃閣之機務咸萃,正須首揆經理之方,靑宮之知思漸開,尤急太師輔導之責。乍入旋出,旣無情勢之難安,昔疾今瘳,庶冀神明之默佑。玆宣敷心之諭,庸勉鞠躬之誠。於戲,機務多端,政屬求助之日,去就有分,毋思釋負之心。亟斷來章,勉副至意,所辭宜不允。故玆敎示,想宜知悉。修撰南廷綺製進
判府事韓啓源箚曰,伏以吉辰載愜,春宮邸下聘璋之禮順成,擧雲縟於文祥,受天命於迓續,慶曠簡冊,懽洽陬澨。此誠千一之會,盈庭具僚,夫孰不蹈舞攢忭,與覩爲榮,思效尺寸之勞於周旋奔走之地,而臣於是際,猥奉敎命二字篆文書寫之任。蓋書有八法,臣未能一焉,則顧龜鳥·星露之章,尤豈敢擬議乎此哉?第惟賁飾儀文,事體重大,諉以難强,讓不自居者,亦非分義之所安也。所以黽勉冒膺,迄今有滿心媿恧。迺者覃慶之日,混紆匪頒之典,錫以天駟,寵溢委巷。以勩則絲毫旣蔑,以賞則蕃庶太濫,廉維之不厲,猶屬臣私,竊恐熙朝懋實之政,亦由是而乖也。用敢短牘陳籲。伏望聖慈,亟收恩命,俾有以愼賞典而全微諦焉。取進止。答曰,省箚具悉卿懇。卿其勿辭,安心領受。仍傳于金晩植曰,此批答,遣史官傳諭。
左議政宋近洙箚曰,伏以王世子邸下,嘉禮順成,賀儀誕擧,此實宗社萬億年無疆之福,歡欣慶忭,八域同情。仍伏念臣於敦事之命,自以獲參縟儀,爲臣榮幸,粗效微誠,爲臣分義,而若其課日衙仕,奔走率職,惟諸堂與郞僚在焉,臣則不過按例充位,初無一事可言之勞。而特以臣名在前列,遽紆殊賞,錫以上駟,加以繁飾,使蕃之恩,實是夢外。聖寵雖出於廣慶,微情益愧於濫典,玆敢短牘仰煩。伏乞亟令收還,俾安私分,千萬幸甚。取進止。答曰,省箚具悉卿懇。卿其勿辭,安心領受。仍傳于金晩植曰,此批答,遣史官傳諭。
行左承旨李敦夏疏曰,伏以茀祿无疆,日辰俱吉,春宮邸下冠醮順成,縟儀誕擧,宗祊奠磐泰之鞏,朝野騰星海之頌,協氣歡聲,洋溢區宇。伏念臣躬逢盛會,聯廁邇列,殿陛周旋,卽其職分之常事,旭朝陪扈,已是私尙之榮幸,而迺以臨軒醮戒時進爵擧行,謂有微勞,特加臣一階,爲嘉善大夫者,寵光焜燿,恩至渥也,榮尤極矣。臣於是惝怳震越,繼之以訝惑也。夫爵賞大柄也,名器重典也。一或踰濫,所關非細,而以臣今所叨竊者言之,罔功而陞秩,不可謂爵賞之不踰矣,匪才而貳卿,不可謂名器之不濫矣。臣心惶愧,猶屬末節,其於朝廷處分,得不駭四方之聽聞乎?國家遇大慶大禮,推廣其恩澤,以重事體,抑古例然也。然而其人者,必皆輿望所屬,允合於命德,然後因事而卑耳。顧臣通籍已躡衰邁之後,資歷尙居班簿之末,觸事湔劣,百無一能,而豈可遽廁於金貂之列哉?今焉賢愚之不計而屑越如此,無以磨鈍而風一世,望實之相舛而貪冒不已,無以礪廉而張四維,緣臣而貽爵賞之累,緣臣而壞辭受之防矣。參倚前衡,承膺無路,玆敢披瀝控籲,仰瀆崇聽。言實由中,讓非飾外。伏乞聖慈,體先聖惜纓之訓,念韓侯藏袴之義,亟收臣新授資級,俾名器無玷,微分獲安焉。臣無任云云。答曰,省疏具悉。卿其勿辭行公。
行右承旨李起鎬疏曰,伏以日吉辰良,王世子邸下,舟梁之大禮誕行,磐泰之丕基增鞏,延頸攢手,八域同忭。臣於此時,周旋於儀文物采之間,寔有與榮之幸,乃以該房之擧行,至奉懋賞之殊典,臣聞命惶縮,不知措躬之所也。臣空空庸庸,百無肖似,雖以臣視臣,猶不敢備數於庶僚之末,而過蒙我殿下陶甄庇覆之化,拔之坑坎,置諸密邇,此固再生之恩渥也。今玆貳卿之秩,又何及於臣身哉?臣以寒素之蹤,已往踐歷,罔非汰濫,遽然賁再命之恩,而需六官之用,則不但爲朝廷事體之不當如是。且臣通籍,纔過一紀,而年又未强仕耳,冥升躐進,甘犯負乘之戒,臣豈敢爲此?臣有祖母,年迫八耋,奉誥供歡,則亦警之以盈盛,此尤臣所不敢趨承者也。左右思量,披露情實,冒干崇嚴。伏乞聖慈,亟恢聽卑之聰,曲察由中之懇,還收臣新授資秩,俾官方無玷,賤分獲安,不勝大願。臣無任云云。答曰,省疏具悉。卿其勿辭行公。
行左副承旨閔種默疏曰,伏以皇天眷佑我宗祊,惟我春宮邸下,德基冠事,禮成冕迎。寶籙增鞏於措泰,縟典誕擧於呼嵩,於萬無疆之休,實本於此,協氣叢霄,歡聲溢區。臣適當嘉會,獲忝邇綴,趨陪於獻箋之列,周旋於宣綍之班,與實爲榮,勞何可記,而謬恩混加,特授臣以嘉善大夫之階,拚命震駴,五官迷錯。夫貳卿峻秩也,命德章服,古制尙矣,收勞視次,近規猶然。蓋崇雋簡修,足以適用於時,程功計能,足以厭服於人,然後始乃擬及,於此。不計乎實而苟充之,則名器玷,不考其績而濫施之,則寵命褻。臣於數者,無一可稱,則流品庶常,尙不當僥占於甄別之際,矧玆宰列之顯,大有所關係於治道之汚隆,朝廷之輕重者乎?念臣之匪才罔功,若又夤幸冒進,終累聖簡,則喬鸎之遷,雖極一己之榮,梁鵜之儀,將招四方之譏,此豈細故也哉?噫,臣之本末長短,淵鑑之所必燭也。根植孤弱,輪翮無取,而自夫釋褐以來,偏蒙庇覆,恩數聯翩者,罔非不稱之服,集木增懼,進竿匪望。千萬不自意,首善華貫,曾未幾日,喉院該房,旋叨殊畀。此不過一時職事,初無尺寸之效,而今臣所蒙,殆若邱山之重,臣誠左右究而莫得其說矣。臣雖欲感戴隆施,勉焉於不可强之地,多見其不自量者,不止爲岑樓方寸之高,翠渚涓涔之控而已。況復糠於敍勞之場,實瓠於秤物之間,尤非守拙安分者所敢承當也?歷日惶汗,參倚已熟,玆敢猥暴衷懇,冒瀆崇嚴。伏乞聖慈,念濫竽之當斥,諒守株之莫回,將臣新授資級,亟命收還,俾公器重而微分全焉。臣無任云云。答曰,省疏具悉。卿其勿辭行公。
上在昌德宮。停常參·經筵。
金晩植啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,卽者武衛營郞廳來言,今日殿座時別侍衛,不可不備,而大將李景夏,有身病,不得擧行之。意以爲之,敢稟。傳曰,侍衛,堂上將官中擧行。
以領議政徐堂輔再度呈辭,傳于李敦夏曰,不允批答。
禮曹,增廣諸科擇吉,進士鄕漢城試初試四月十八日,生員鄕漢城試初試同月二十日,文武科鄕漢城試初試同月二十八日,雜科初試六月初三日,進士覆試同月二十七日,生員覆試同月二十九日,文科講經七月初八日,生進放榜同月十三日午時,文武科覆試同月二十四日,文武科殿試八月初七日,文武科放榜同月初九日巽時,雜科覆試同月二十日,雜科放榜同月二十八日巽時。
傳于李敦夏曰,江原監司閔致序,黃海監司南廷益相換。
李敦夏啓曰,藝大提學金永壽,疏批已下,卽爲牌招,何如?傳曰,允。
傳于閔種默曰,坡光君尹宗儀,小科回榜云,特爲加資。其孫,適在解額中云,事甚奇異,特付生進榜末,以示朝家侐老之典。
傳于閔種默曰,聞進士洪錫祐,小科回榜云,令該曹右職調用。其子,適在解額中,特付生進榜末,使遐土之人,知朝家示意。
傳于閔種默曰,今玆慶會,宜有示意之擧,時原任師傅及時任賓客·春桂坊子若孫侄之當赴生進覆試者,竝付今番覆試榜末。
傳于閔種默曰,前後付之進士榜末人及監試初試榜末人,竝赴於增廣生進覆試。
李敦夏啓曰,監試覆試二所參試官姜文馨,謂有身病,奉牌闕外,陳疏到院。原疏雖不得不捧入,前後飭敎,何等截嚴,而屢度催促,無意承膺,事體所在,誠極未安。從重推考,何如?傳曰,允。
閔種默,以禮曹言啓曰,今此壬午式年監試覆試試官,當爲磨鍊,而擬望之人乏少,承旨竝擬,何如?傳曰,允。
又以禮曹言啓曰,今此壬午式年監試覆試試官,當爲磨鍊,而堂下無故可擬之人乏少,依例以堂上官,通瀜擬入之意,敢啓。傳曰,知道。
又以禮曹言啓曰,今此式年監試覆試一所,設場於本曹矣。上直郞廳,依例朝房移直之意,敢啓。傳曰,知道。
又以禮曹言啓曰,今此式年監試覆試應赴儒生中,延豐幼學柳冀大,入格於一所進士初試,伊後名字,改以冀銓,京居幼學金孝鍊,入格於二所生員初試,而伊後名字,改以時鍊,公州幼學兪晶昊,入格於忠淸右道生員初試,而名字改以晶昱,新昌幼學申斗永,入格於忠淸左道進士初試,而伊後名字,改以學永,鎭州幼學李鍾鶴,入格於忠淸左道生員初試,而伊後名字,改以鍾元,宜寧幼學孫哲九,入格於慶尙右道進士初試,而伊後名字,改以振禹,咸興幼學李祺榮,入格於二所進士初試,而伊後名字,改以祜榮,淸州幼學李鍾學,入格於壬午正月應製付之監試初試,而伊後名字,改以鍾九,京居幼學趙馴熙,入格於辛巳二月應製付之監試初試,而伊後名字,改以英熙,山淸幼學閔致壽,入格於慶尙右道生員初試,而伊後名字,改以致寬,博川幼學張在麟,入格於平安北道進士初試,而伊後名字,改以俊廷,抱川幼學權錫鎬,入格於京畿公都會初試,而伊後名字,改以永鎭,槐山幼學權性鎬,入格於忠淸左道生員初試,而伊後名字,改以性鎭。竝今番覆試時啓稟釐正,以爲赴試之地事,各爲呈狀矣。竝依所訴施行之意,分付四館所,何如?傳曰,允。
又以禮曹言啓曰,大小科陳試人草記許赴事,曾有定式矣。乙亥年監試初試入格幼學黃鍾九,陞補初試入格幼學金羲鼎,丙子年合製初試入格幼學宋秉玉,丁丑年陞補初試入格幼學金洛九·金汶鎬,小學初試入格幼學閔在鎬,戊寅年公都會初試入格幼學李東炯,己卯年監試初試入格幼學安載敏·金熙權·黃在千·元敎常·金宅烈·金景斗·李奎翊·張復圭,陞補初試入格幼學吳卿魯·金慶柄,公都會初試入格幼學閔泳弼,庚辰年監試初試入格幼學崔在鍊·李錫烈·朴起默·林元植·崔榮煥·梁奎植·劉錫朋·金迪聲·李可鎬·朴在述·金文秉·李斗煥·宋得用·權奎淵·李時榮·韓種源·張基鍊·金鎭權·朴海旭·趙琪增,俱爲陳試。故取考其所受公文,則明白無疑,依法典一竝許赴於今此式年監試覆試之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以武衛營言啓曰,今日館學儒生應製殿座時,禁軍別將,卽當侍衛,而該別將李元會,有身病,難以擧行,以內禁衛二番將李奎曾,權察之意,敢啓。傳曰,知道。
大護軍金永壽疏曰,伏以日吉辰良,惟我春宮邸下大婚禮成,宗祊鞏萬億之基,區宇頌千一之慶,蹈舞歡忭,邇列尤倍。仍伏念臣,濫被異渥,格外超袠,甫月易三矣。迄今若驚,惶汗未乾,忽又玷文苑謬擬,恩點遽降,久愈震懍,有非往日較也。國朝右文敎垂五百稔,館閣之職,實司其責。撰詞命知貢擧,藻繪乎皇猷,鼓倡乎士林,雲錦笙鏞,布濩聲明,而世治郅隆,必在其人,是乃當時名碩鴻匠之謂也。臣於其人,豈一分榜樣乎下風也哉?臣本天賦才識,局於謏陋,幼而孤露,早失含膽之工,長益荒嬉,竟無佔畢之呻。墳典之博焉而漫不經心,功令之末焉而懶未卒業,駸駸到頭顱已判,志氣頹隳。視聰眊聵,剽摘字讀,陶陰莫辨,尋撦舊聞,苕箒不記者久矣。今若拔諸椎鄙之流,畀以淸逡之選,騁騖於修潤大手颺彩蜚英之間,則是直黃流之注瓦缶,紋繡之被苻婁。人將嗤點曰。彼有何文學而據斯職以歟,至於欺天也,臣誠說無可解,罪不容逃。用是駴慄慙恧,蹙伏悚息,惟駁正是俟,試事有命,召牌狎至,坐速違傲,惶阨轉深,玆敢露章暴實。伏乞聖明,將臣藝文提學之銜,亟命鐫改,俾名器無淆,試體旋重,得以臣獲妥本分,永戴陶甄之洪私焉。臣無任云云。答曰,省疏具悉。卿其勿辭行公。
行護軍李承臯疏曰,伏以邦籙無疆,天休荐臻,惟我震邸,三加順成,六禮載擧,慶溢宮聞,歡徹區宇。仍伏念臣,以材則樗櫟之散,方物則駑之劣,通籍十九年,擬泮佐銓,分符持斧,莫非大化中陶鑄,而恩未報埃,愧切濫吹。每以恒調自處,不敢更有他望,此非獨同朝之共知,伏想淵鑑,業所燭照矣。安常守拙,是臣本分,蹈榮驟陞,非臣所期。幸而躬逢嘉會,猥忝春銜,獲覩盛儀,得以周旋於群有司之末,於〈分〉足矣,於榮極矣。不圖玆者,伏奉制書,以臣爲嘉善大夫者,臣聞命悸懼,莫省所以。夫是階也,周之七命,漢之比二千石,其職也,佐邦治而亞於六卿,其責也,參朝議而重於庶僚。是以車服之賜,必視其人之如何,而德懋懋官,功懋懋賞,然後名器不褻,而朝廷方尊矣。今若以臣之百無肖似者,遽然側之乎金鞓之列,則淸朝命爵,豈不緣臣而褻越乎?臣聞無功者賞,則勞臣不勸。今臣不過一時趨走之恭也,何勞之有而華秩寵章,若是惶惶?誠恐四方瞻聆,有疑於明主之嚬笑矣。臣竊爲聖朝惜之,亦自爲臣身愧焉。人臣辭受,本自揆分而度力,不可貪榮而忘廉。固知聖念,出於遇慶覃賞,而在臣微諒,何敢有冒膺之計乎?玆瀝肝肺,仰瀆崇嚴。伏乞天地父母,俯賜鑑諒,亟收臣新授資級,俾公器重而私分安焉。臣無任云云。答曰,省疏具悉。卿其勿辭行公。
副經理事姜文馨疏曰,伏以臣之賤名,見擬於生進會試試望,庚牌儼宣,義當駕屨之不俟,而第臣於年前東堂初試,猥忝參試之列,蔑有對揚,滋速僨誤。薄竄旋宥,不足以蔽其辜,內省惶恐,愈久愈深。以若情踪,試院一步,卽臣艮限,今何敢諉以旣往,冒昧爲進身之計也哉?藏垢滌瑕,縱荷聖德之包涵,拚廉壞恥,亦恐貽累於淸朝,玆敢忙具短章,仰瀆崇嚴。伏願聖明,亟命鑑改臣所擬之望,仍治臣逋慢之罪,以嚴試體,以安微分焉。臣無任云云。省疏具悉。遂事何必爲引?爾其勿辭察職。試牌體重,卽爲入來。
領議政徐堂輔,再度呈辭,不允批答。王若曰,復諭已宣,謂遐心之可挽,巽章申徹,愧淺誠之莫孚。卿雖固辭,予難輕許。惟卿,柱石雅望,喬木故家,操履簡淸,蔚然爲縉紳矜式,紆謨密勿,兼之有黼黻文章。切念國家之安危,必資輔相之協贊,曁乃僚而同心同德,一世囿享泰之治,佐一人而聚精會神,庶務無叢脞之患。方當予求助之日,此豈卿丐閒之時?望固切於輿臺,詎忽弘濟屯艱之責?任則重於師傅,方須輔導离筵之方,豈因一時之美疴,遽解元輔之大任?重責旣畀於輔養,將見倚毗之誠,世道專付於鎭安,必資匡救之策。予更以心腹是敷,卿莫曰疾病難强。若涉水無津涯,方須時事之共濟,當與國同休戚,胡乃辭單之繼尋?右台久曠於此時,國計無倚靠之所,左揆亦行於是際,鼎席有空虛之歎。肆於連章求退之辰,勉以臥閤論道之略,艱虞之溢目,必賴舟楫之濟川,謨猷之啓心,殆若棟梁之支廈。固知差復之不遠,何乃去就之自輕?百務譬若推車,是豈恝若忘之日?大官義在體國,宜思幡然起之方,庶諒此心,更不多誥。於戲,鞠躬盡瘁,固是古大臣亮忠,協心共貞,宜副予一人期望。所辭宜不允。故玆敎示,想宜知悉。修撰南廷綺製進
壬午二月二十六日巽時,上詣春塘臺。館學儒生應製通方外儒生試取入侍時,行都承旨李載完,行左承旨李敦夏,行右承旨李起鎬,行左副承旨閔種默,右副承旨尹相萬,同副承旨金晩植,假注書李周璜·李鍾國,別兼春秋朴斗陽·金炳吉·金定均·鄭寅興·尹相翊·金天洙,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·金文鉉·閔丙奭,檢校待敎洪淳馨·韓耆秉·閔泳煥·金永悳·宋秉瑞·趙晳九,待敎閔泳韶,副校理宋圭元,副修撰朴齊聖,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金永壽,副提調李載完,進前奏曰,侵早勞動,聖體,若何?上曰,一樣矣。仍由協陽門·建陽門·銅龍門·靑陽門,詣春塘臺。通禮跪啓請降輿陞座,上降輿陞座。載完進前奏曰,儒生今當入場矣,出標信開布城,何如?上曰,以已下標信擧行,可也。載完讀奏入門單子訖。仍奏曰,侍衛從陞中,有試官人,使之下去一體行禮乎?上可之。引儀引讀券官大提學閔台鎬,左賓客李載冕,右賓客趙寧夏,左副賓客金炳始,右副賓客鄭範朝,原任提學金輔鉉,提學尹滋悳,原任直提學李載元·南廷順,檢校直提學趙慶鎬·金永壽,直提學閔泳翊,原任直閣閔泳穆·李喬翼,檢校直閣李鎬翼·尹用求·金興均,原任直閣洪殷謨,檢校直閣姜,原任直閣朴鳳彬,檢校直閣趙同熙·洪英植·金文鉉·閔丙奭,原任待敎徐相翊,檢校待敎洪淳馨,原任待敎金奎軾·金演壽,檢校待敎韓耆東·閔泳煥·金永悳·宋秉瑞·趙晳九,待敎閔泳韶,輔德李胄榮,弼善李重七,兼弼善李輔榮,文學申箕善,兼文學鄭寅學,司書金定均,兼司書朴斗陽,說書金炳秀,副校理宋圭元,副修撰朴齊聖,入就位,行四拜禮訖。上命書題賦,是乃獜也,限申時。台鎬等跪書,仍讀奏訖,炳秀等奉出懸之。上命試官權退,上入小次。傳曰,別雲劍·兵摠府堂上·入侍承旨,竝試官加差下,使之分考。又命書傳敎曰,侍衛·陪衛與排立軍兵,令各其營乾犒饋。出傳敎載完,以司謁入稟曰,收券已多,考試,何如?上可之。又稟曰,今番應製,取幾人乎?上曰,取百人。台鎬等考試訖。上出次,命科次爲之。載完奏曰,讀券何以爲之乎?上曰,對讀官讀之。炳秀等,讀奏第一張第三句,上命止之。台鎬奏曰,書等,何以爲之乎?上曰,三張書正字三下,二十一張書草三下,其餘竝書次上。載完奏曰,坼封何以爲之乎?上曰,承旨坼奏也。載完,跪坼封內讀奏。上曰,諸承旨輪回讀奏也。載完等讀券訖。上命書傳敎曰,館學儒生應製賦居首三下一幼學閔龍鎬,三下二幼學柳榮壯,三下三幼學金永理,竝直赴殿試,之次草三下幼學金柱漢·白鳳洙·申性均·李中鉉·趙寵熙·黃範鎭·金慶濟·金龍禹·李奎昶·朴仲熙·吳榮麟,竝付之進士榜末,之次草三下生員南廷哲等十人,竝直付會試,之次次上幼學金相鎬等十一人,竝給二分,之次次上幼學李丙烈等十二人,竝給一分,之次次上幼學李完世等二十人,竝付之監試初試榜末,之次次上幼學禹寅相等三十三人,各奎章全韻賜給。又命書傳敎曰,入格儒生,明日待令。出傳敎台鎬進前奏曰,榜目中,有疊呈者三人,近來士習駭然。徒恃聖上寬恕之澤,每每有如此之擧,竝依律嚴處,何如?上曰,士習之無嚴,事當依律勘處,而今番則異於他科,特爲安敍,更勿如是之意,嚴飭於四館所,可也。仍命書傳敎曰,還宮,當自內爲之矣,該房知悉。兵判放仗稟。載完請出標信解嚴。上曰,以已下標信擧行,可也。上自宜春門還內,諸臣以次退出。
上在昌德宮。停常參·經筵。
閔種默啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右副承旨尹相萬,同副承旨金晩植,今日不爲仕進,竝卽牌招,何如?傳曰,允。
以領議政徐堂輔三度呈辭,傳于閔種默曰,不允批答。
傳于閔種默曰,日次儒生殿諸,再明日春塘臺親臨磨鍊。
傳于閔種默曰,入格儒生入侍。
以右副承旨尹相萬,同副承旨金晩植牌不進罷職傳旨,傳于閔種默曰,只推。
閔種默,以壯御營言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
領議政徐堂輔,三度呈辭,不允批答。王若曰,渙發之誥再宣,卿或深諒,巽讓之章三徹,予失所圖。去就豈輕?安危所係。肆勉股肱之托,更敷心腹之辭。顧今上下殷須之辰,有非輔相陳懇之日。貳極之輔導方急,是豈太師告退之時?黃扉之責任是重,宜勉古人體國之義。雅量與物無競,可期浮俗之鎭安,神精到老不衰,何難庶物之裁決?嗟於卿所托也切,其在今難捨者多。國計民憂之無涯,誰任拯濟之責?世道人心之靡定,政急挽回之圖。肆予寡昧倚毗之隆,惟時大僚協恭之節。文學才猷之贍足,蔚有鎭一世之譽,醢梅麯蘖之調和,乃任長百僚之責,郍知注意之日,連有引疾之章?君臣貴相知心,何須煩誥?誠禮恐或未足,自顧多慙。於戲,若古人鞠躬之誠,允宜加勉。顧今日求退之請,豈容曲從?復此諄諄,毋或邁邁。所辭宜不允。故玆敎示,想宜知悉。修撰南廷綺製進
壬午二月二十七日酉時,上御映花堂。入格儒生入侍時,行左副承旨閔種默,假注書李鍾國,記注官趙光祐,記事官崔應珏,以次進伏,幼學閔龍鎬·柳榮壯·金永理·金柱漢·申性均·李中鉉·趙寵熙·金慶濟·李容善·閔泳復·金貞均,進士宋鍾協等,序立階下訖。上曰,史官分左右。種默曰,入格儒生中白鳳洙等八十八人,有身病,不得待令,而待令儒生,使之陞堂奏職姓名乎?上可之。龍鎬等,以次陞堂,奏職姓名訖。種默曰,儒生使之頒賞行禮乎?上可之。種默,出楹外頒賞行禮訖。種默進前奏曰,儒生使之退出乎?上曰,直赴與進士外儒生,皆出送,而直赴與進士,則呼新來,可也。種默曰,招入院隷擧行乎?上可之。種默,承命退立楹外,再三進退。上曰,墨戲,可也。種默,承命墨戲進退訖。上命直赴·進士讀試券,龍鎬等,讀數句訖。上命直赴·進士先退,仍命史官就座。又命退,承史以次退出。
上在昌德宮。停常參·經筵。
閔種默啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右副承旨尹相萬,同副承旨金晩植,今日不爲仕進,竝卽牌招,何如?傳曰,允。
以領議政徐堂輔四度呈辭,傳于閔種默曰,卿其安心調理事,遣史官傳諭。
傳于閔種默曰,政官牌招開政。
傳于閔種默曰,呈告同春秋許遞,今日政差出。
傳于閔種默曰,秋判外秋曹堂上,竝許遞,今日政差出。
傳于閔種默曰,戶曹參議許遞,今日政差出。
傳于閔種默曰,兵曹參議·參知·同成均,竝許遞,今日政差出。
傳于閔種默曰,同敦寧·禮曹參議·工曹參議,竝許遞,今日政差出。
傳于閔種默曰,明日出宮門路,以協陽門爲之。
閔種默,以吏曹言啓曰,今此大報壇祭獻官,當以時原任大臣中塡差,而領中樞府事洪淳穆,判中樞府事韓啓源,領敦寧府〈事〉李最應,俱有身病,判中樞府事金炳國,藥院都提調,例不得塡差,議政府領議政徐堂輔,有身病,議政府左議政宋近洙,呈辭在外,無可差之員,何以爲之?敢稟。傳曰,資窮宗親·儀賓中擬入。
又以吏曹言啓曰,今日夕大報壇祭誓戒,宗親·儀賓中塡差事,命下矣。永平君李景應,完平君李昇應,南寧尉尹宜善,錦陵尉朴泳孝,俱以身病,無可差之員,何以爲之?敢稟。傳曰,一品中擬入。
又以吏曹言啓曰,豐德府使朴蘭秀戶奴呈狀內,矣上典身病猝重,萬無還官之望云。其身病旣如是,則有難强令還任,罷黜,何如?傳曰,允。
又以吏曹言啓曰,幼學洪在輔呈狀內,矣身父生員錫祐,道光二年壬午式年監試生員二等第七人入格,今爲回榜云,故取考榜目,則參榜年條,果爲的實矣。白牌成給,旣有已例,今亦依此擧行,何如?傳曰,允。
又以吏曹言啓曰,繕工監假〈監〉役官韓百善,以其身病,呈狀乞遞,〈改差〉,何如?傳曰,允。
尹相萬,以兵曹言啓曰,明日親臨春塘臺日次儒生殿講時,本曹堂上侍衛,當爲備員,而參議李秉臯,呈辭受由,不得進參。令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
有政。吏批,判書閔泳緯牌招不進,參判吳俊永,參議朴性陽在外未肅拜,行左承旨閔種默進。以吏批言啓曰,判書閔泳緯牌招不進,參議朴性陽在外未肅拜,小臣獨政未安,何以爲之?敢稟。傳曰,仍爲之。以李晈淵爲修撰,李承臯爲同敦寧,李源逸爲禮曹參判,閔泳奎爲刑曹參判,李希洙爲敦寧都正,金永悳爲戶曹參議,洪承憲爲兵曹參議,洪時敏爲參知,李源中爲刑曹參議,韓耆東爲工曹參議,洪在鉉·洪澈周爲同成均,吳益泳爲同春秋,柳沂秀爲廣興守,洪善周爲司饔僉正,韓應輔爲瓦署別提,尹相耇爲司䆃奉事,李敎源爲繕工奉事,閔宗鎬爲副奉事。坡光君尹宗儀今加嘉義,特爲加資事承傳。前守奉官李聖模·韓應仁,前主簿申昌均·崔圭鉉·余達永,副司果芮利祚,前直長金鎭友,前參奉吳時中,前郞廳崔元成,前萬戶柳志亮,前郞廳李殷懋,已上朝官年七十加資事承傳。進善單李象秀,敦寧都正加設一百九十八單,宋彙仁·李東淵·吳慶履·韓鼎謩·李南會·李國淵·趙璟淳·鄭昌東·權炫·趙光濂·丁集敎·黃夏欽·金梭·金顯喆·金成顯·金秉喆·朴齊用·權鍾崙·裴相奎·崔炳龍·文俊永·尹致琮·李燉佑·洪大奎·安時協·玄基濬·林俊養·張斗憲·金之文·李貞斗·李寅龜·李承洛·趙雲漢·丁大植·金直善·尹永善·李憲絅·李奭信·李廷器·趙鶴永·沈英慶·沈東晩·徐中輔·李建栻·李鍾德·李需冕·李寅稷·趙夔熙·金友根·朴齊弘·崔瑨·朴齊·丁大林·李仁會·李熙文·李定會·閔種洙·李得信·成載濬·閔德鎬·洪寧周·李容恢·沈能璿·洪右燮·李淵九·李鼎和·李秉哲·金炳昱·徐國輔·申章顯·李敏恒·李升翼·尹滋命·姜漢奎·韓兢愚·尹弼求·李肇淵·徐明淳·李憲周·洪熹燮·曺鎭九·李啓冕·李會迪·李洛·任憲天·任百謹·申命休·李珞·尹滋綎·趙秉度·朴歧秉·李祐信·權思健·趙相鎬·洪在鏞·申命奭·金兢鉉·李相善·金奎漢·姜維馨·韓慶衍·嚴佐永·李卨鉉·李碩·李寅周·李道益·趙正夏·朴海朝·金應淵·尹顯佑·沈種之·李載魯·李啓俊·吳聖默·金頀求·李啓宇·趙晉永·李文稷·柳序喆·李章億·洪正謨·權璉夏·權歧壽·任百薰·閔泳文·李元植·鄭來錫·閔致長·李柲重·南愼元·愼哲仁·金景休·宋膺洙·李元永·李圭瑢·趙羲先·李庭德·尹炳周·申用休·金永宗·蔡東陽·柳宇·李鼎中·李周淵·洪彦周·金尙斆·馬駿八·成一默·李秉羲·張胤植·元景喆·李元燮·楚復明·李維墉·李羲植·金奎燁·南宗祐·崔宗定·李羲燮·韓再愈·康禧倜·金用柱·鮮于棅·李奎信·王益勳·玉錫魯·朴應燦·李之膺·朴寅樹·尹致默·洪若弼·金冕熙·柳芝熙·李恒愚·李來重·李根修·李憲昭·權中琬·金履寬·金相敏·許玧·白華洙·吳致箕·鄭東贊·鄭觀燮·李秀鶴·盧觀河·黃鼎周·元絳·金在直·朴柱炫·李惇奎·洪祐民·韓用年·鄭周容·蔡相淳·尹昌奎·蔡鎬永。吳濟默·朴齊琬·柳南珪·南世元·李有謙·尹秉準·丁大錫·尹行駿·李敎善·韓益源·趙文永·尹滋文·李秉漩·鄭重愚·宋羽榮·李澤奎·金濟根·鄭寅燮·金景集·李元雨·李鍾宇·吳勉秀·金致鉉·趙養鎬·李洪宇·李馨綱·沈翰之·李裕寧·兪百煥·李殷錫·姜藼·金浩鉉·愼炳吉·鄭學源·金禮淳·金弘枸·趙廷祖·趙秉奎·洪允謨·吳應淳·申命鴻·李陽培·兪鉉昇,已上竝減下。
兵批,行判書趙寧夏病,參判沈東臣入直進,參議洪承憲未肅拜,參知洪時衡未肅拜,右副承旨尹相萬進。同知單金仁源,僉知單高永春,僉知加設單李載璿·朴敎臣·玄光賢·韓弘述·池好寬·馮愿祖,護軍徐鶴淳·洪萬植·徐正淳,副護軍金文鉉·李秉臯·趙鍾弼·趙重弼·嚴柱漢·李敎榮·宋彙仁·李東淵·吳慶履·韓鼎謩·李南會·李國淵·趙璟淳·鄭昌東·權炫·趙光濂·丁集敎·黃夏欽·金梭·金顯喆·金成顯·金秉喆·朴齊用·權鍾崙·裴祥奎·崔炳龍·文俊永·尹致琮·李燉佑·洪大奎·安時協·玄基濬·林俊養·張斗憲·金之文·趙廷祖·李貞斗·李寅龜·李承洛·趙雲漢·丁大植·金直善·尹永善·李憲絅·李奭信·李廷器·趙鶴永·沈英燮·沈東晩·徐中輔·李建機·李鍾德·李需冕·李寅稷·趙夔熙·金友根·朴齊·崔瑨·丁大林·李仁會·閔種洙·李得信·成載璿·閔德鎬·洪寧周·李容恢·沈能璿·洪右燮·李淵九·李鼎和·李秉哲·金炳昱·徐國輔·申章顯·李敏恒·李升翼·尹滋命·姜漢奎·韓兢愚·尹弼求·李肇淵·李憲周·徐明淳·洪憙燮·曺鎭九·李啓冕·李命迪·李珞·任憲天·申命休·尹滋綎·趙秉度·朴歧秉·李祐信·權思健·趙相鎬·洪在鏞·金兢鉉·李相善·金奎淳·姜維馨·韓慶衍·嚴佐永·李卨鉉·李碩鉉·李寅周·李道益·尹顯佑·沈種之·李載魯·李啓俊·金頀求·李啓宇·趙晉永·柳序喆·李章億·洪正謨·權璉夏·權歧壽·任百薰·閔泳文·李元植·鄭來錫·閔致長·李柲重·南愼元·愼徹仁·金景休·宋膺洙·李元永·李圭鎔·李庭德·尹炳周·申用休·金永宗·蔡東陽·柳宇·李鼎中·李周淵·洪益周·金尙斆·馬駿八·成一默·李秉羲·張胤植·元景喆·李元燮·楚復明·〈李〉維墉·李羲植·金奎燁·南宗祐·崔宗定·李羲燮·韓再愈·康禧倜·金用植·鮮于棅·李敎臣·王益勳·王錫魯·朴應燦·李之膺·朴寅壽·尹致默·洪若弼·金冕熙·柳芝熙·李恒愚·李來重·李根修·李憲昭·權中琬·金相殷·許玩·白華洙·鄭東纘·鄭觀燮·李秀鶴·盧觀河·黃鼎周·元絳·金在直·朴柱炫·李惇奎·洪祐民·韓用年·鄭周用·蔡相淳·尹昌奎·蔡鎬永·吳濟默·金履寬·趙正夏·朴海朝·朴齊琬·柳南瑾·南世元·李有謙·尹秉準·丁大錫·尹行駿·李敎善·韓益源·趙文永·尹滋文·李秉漩·鄭重愚·宋羽榮·李澤奎·金濟根·鄭寅燮·金禮淳·金景集·李元雨·李鍾宇·吳勉秀·金致鉉·趙養鎬·李洪宇·李馨綱·沈翰之·李裕寧·兪百煥·李殷錫·姜藼·金浩鉉·愼炳吉·鄭學源·金弘枸·趙秉奎·洪允模·吳應淳·申命鴻·李陽培·兪鉉升·金應淵·朴齊弘·吳致箕·柳徵魯·李夏圭·李聖模·韓應三·申昌均·崔圭炫·余達永·芮利祚·金鎭友·吳時中·崔元成·柳志亮·李殷懋·洪錫祐,副司直吳尙鉉·玄弼濟·徐誼淳·高時勉·李義甲·金秉翌·姜友馨,副司果南濟元·李淵默·李承喜·李泰元,副司勇吳慶善,以上竝單付。兼江原道兵馬水軍節度使單南廷益,兼黃海道兵馬水軍節度使單閔致序。
吏批,再政。以趙秉鎬爲右尹,朴孝憲爲尙衣僉正,南廷哲爲工曹正郞,白東學爲引儀,洪鍾岳·金澤秀爲假〈監〉役。
三政。左尹單趙秉鎬,右尹單金奎弘,宗正卿二單李敦夏·李起鎬。
傳于閔種默曰,啓辭誤書之中官金泓錫,從重推考。
以同副承旨金晩植牌不進罷職傳旨,傳于尹相萬曰,只推。
閔種默,以禮〈曹〉言啓曰,大小科陳試人草記許赴事,曾有定式矣。己卯式年監試初試入格幼學張志求,庚辰增廣監試初試入格幼學梁南鎭,俱爲陳試,而許赴事,今始來呈,故取考其所受公文,則明白無疑。依例許赴於今此式年監試覆試之意,敢啓。傳曰,知道。
又以禮曹言啓曰,今此式年監試覆試終場日字,在於明日,而與親臨殿講相値,勢不得設場,何以爲之乎?敢稟。傳曰,勿拘設場。
又以觀象監領事提調意啓曰,命課學兼敎授全兢惕自退代,前判官李泰元,術業精明,使之付軍職,冠帶常仕,何如?傳曰,允。
尹相萬,以兵曹言啓曰,來三月初六日中宮殿詣宗廟展謁,永寧殿展謁時及王世子嬪廟見禮時,宗廟·永寧殿設布帳及大門外洞口至設布帳,令武衛營擧行,何如?傳曰,允。
又以兵曹言啓曰,來三月初六日中宮殿詣景慕宮展謁時,王世子嬪詣景慕宮展謁時,宮內及大門外設布帳,當爲磨鍊,而宗廟設布帳,旣令武衛營排設,景慕宮設布帳,令壯禦營擧行,何如?傳曰,允。
又以兵曹言啓曰,大報壇守直官千義翼,以其病難供職,呈狀乞遞,改差,何如?傳曰,允。
又以武衛營〈言〉啓曰,本營左部左司右哨官劉泰弘,身病甚重,勢難察任,改差,何如?傳曰,允。
判宗〈正〉卿李景夏疏曰,伏以天休滋至,邦籙無疆,我春宮邸下慶禮,次第順成,聖心嘉豫,群情頌戴。仍伏念臣卽一癃朽無用之物耳。所帶重任,夫豈或一分可堪而晏然自居哉?以邦慶洊疊之日,義重蹶,軍制更新之際,愼在黷擾。竟不免有除輒膺,恬不知退。然而弱脊巨擔,百疣畢露,其爲玷新化而累淸朝者,有不可一二計矣。固宜披瀝衷情,露章自列,而職務鞅掌,不敢言私,姑且扶策病軀,泯默供仕,而今則目下病〈症〉,情迫勢窮,不得不以必呼之義,疾聲仰籲焉。臣質本脆薄,齒又衰耄,形殼雖或僅存,精神漸加銷落,每於夙夜供劇之際,自分以早晩無幸。而昨夏以來,果嬰奇疾,一遵暑泄,跨歲侵尋,水穀之入,直歸瀉下,噓噏之促,漸覺咳逆,至或視聽迷瞀,手脚麻木,加以身體烘熱,胸膈痞結。凡此形症,已極種種危惡,而仍於前冬,不能無凌犯晨夜,觸冒雪沍,神焦力竭,病日益劇。於是乎迷瞀〈者〉有時昏譫,麻木者轉至牽攣,瀉下之甚而或變流痢,咳之極而仍爲嘔吐。諸般交發之症,有加無減,日甚一日。蓋其眞元之漸就銷鑠,抵敵不得,頑痰之便成膏肓,喘促轉急。是以脾胃積脫,飮啖無幾,而强進則必滯,肌肉浸消,形容枵落,而過瘠則旋浮,撫躬自悼,餘生可哀。噫,人之不可强者疾病也,國之不可曠者將任也。臣適叨是職,而不幸有斯疾,病旣無以自强,職不可以久曠,則返覆思惟,進退無路。一枕宛轉,夢囈亦驚,此臣所以情迫勢窮,疾聲必呼者也。苟使臣,如有一毫自力之望,則臣亦彝性尙存,豈敢以狗馬賤疾,仰煩酬應於宸嚴之下乎?天日雖高,無微不燭,父母至慈,有呼必應。伏乞聖慈,特垂矜諒,亟遞臣所帶戎務與董役,以卒生成之澤,不勝大願。臣無任云云。答曰,省疏具悉。軍制營樣,事多未遑,工役旁午,此時此任,何可輕解?卿其勿辭,益勉統轄之策。
兼水原留守鄭基世疏曰,伏以天人和協,日辰吉良,我王世子邸下,迎渭之盛禮誕行,呼嵩之縟儀載擧,宗社萬億之基,其始自今,歡聲喜氣,洋溢區宇。臣於此時,猥忝冊文書寫之役,有事爲榮,何勞可紀?今於賞單判下,遽奉晉資隆旨,臣於是惶懍震駴,自不覺顔騂而背汗也。臣進一資,則是上階也亢秩也,位視三公,班邈九列,雖先輩長德聲實俱著者居之,莫不逡巡而退讓,臣是何人,乃敢承當?噫,臣之通籍久矣。步武不離於華要,歷試幾遍於外內,而曾有何寸籌尺能之裨補民國也哉?卽不過竊其名而榮其身而已。爵秩愈高,而臣心愈媿其不稱,主恩冞隆,而臣情冞懼其未報,每念及此,不寒而粟。今焉年已邁矣,官已濫矣,惟是缷免重務,優遊散地,時節起居,恭隨諸大夫後,庸伸祈祝之忱,此臣之所大願也。豈或有更進一階之妄想乎?伏惟我聖上,以廣慶覃惠之盛意,有此殊恩,渾及臣身,而夫爵賞者,馭世之大柄也。殷懋以功,周頒有式,一或濫倖,貽累王政。今若深軫惜纓之義,旋紆藏袴之命,則在朝典不至爲褻,在私分如新受賜。言實由中,毫非飾外。伏望聖明,俯垂鑑燭,亟令收還臣新授資秩,以重國體,以安微諒,千萬至祝。臣無任云云。答曰,省疏具悉。卿其勿辭行公。
行護軍閔泳奎疏曰,伏以人天和合,日辰叶吉,惟我王世子邸下,擧盛禮於迎渭,騰群祝於呼嵩,小大蹈抃,率普惟均。臣於此際,忝廁宮僚之後,躬逢嘉會,榮耀已極,攢祝冞切。迺者覃恩之典,以臣有禮貌官擧行,進臣階爲嘉善大夫,臣聞命震越,直欲循墻而不可得也。夫爵賞,人主馭世之大柄,而車服以庸,其典尤重,或以德命,或以能旌,又或以勞酬。微此數者,上授下受,俱失其宜,今玆恩命,何取於臣也?以言乎德則本非可擬,以言乎能者亦無可稱,至若暫時周旋,卽有司職耳,勞於何有?凡此三者之中,無一可紀,則止使名器由臣而褻,廉防由臣而壞矣。取譏罔功,猶屬私事,貽累則哲,諒非細故。且伏念臣猥蒙簡拔,左右离筵,仰頌溫文之德,秪切愛戴之忱,惟其才識淺短,於古人所謂德義輔翼之術,自顧蔑效,恒愧官名。今乃因此媒榮,冥升不已,尤非臣夢寐攸思也。每奉自天之隕,常切集木之懼,豈忘如淵之臨,更犯濫竽之戒乎?福過則災生,天道之當然,官盛者謗至,人情之所忌。匪敢以出處辭受,妄效崇讓之美,直由自知之審,何可不量負荷,不顧嗤點,冒昧進進,自放於四維之外也?言出衷赤,仰瀆崇嚴。伏乞聖明,俯垂鑑諒,亟收臣新授資級,以重公器,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
金晩植啓曰,大司憲·執義·掌令二員·持平二員未差,監察茶時之意,敢啓。傳曰,知道。
閔種默啓曰,今日殿座,承旨當爲備員,行右承旨李起鎬試所進,何以爲之?敢稟。傳曰,許遞,前望單子入之。
以領議政徐堂輔五度呈辭,傳于李敦夏曰,卿其安心調理事,遣史官傳諭。
金晩植啓曰,卽者武衛營郞廳來言,今日殿座時,別侍衛不可不備,而大將李景夏,有身病,不得擧行云,何以爲之?敢稟。傳曰,侍衛堂上,將官中擧行。
閔種默啓曰,試官之毋得陳疏,前後飭敎,何等截嚴,而參考官宋圭元,謂有情勢,陳疏到院,原疏雖不得不捧入,事體所在,誠極未安,從重推考,何如?傳曰,允。
承旨前望單子入之,徐夔淳落點。
閔種默啓曰,新除授右副承旨徐夔淳,卽爲牌招,何如?傳曰,允。
以內令造成時該房承旨以下別單,傳于閔種默曰,行都承旨李載完,內下鹿皮一令賜給,其餘計士·畫員·寫字官·日官·畫師·員役·工匠等,竝依判下施賞。
金晩植,以兵曹言啓曰,今日親臨春塘臺日次儒生殿講時,本曹堂上侍衛,當爲備員,而新除授參知洪時衡,有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李希洙爲兵曹參知。
閔種默啓曰,筵說修正,何等審愼,而今十七日問議及入侍筵說,有所錯誤,致勤下詢,事甚疏忽,極涉未安,原筵說,今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
閔種默,以弘文館言啓曰,新除授修撰李晙淵,卽爲牌招察任,何如?傳曰,允。
金晩植,以武衛營言啓曰,今日日次儒生殿講殿座敎是時,禁軍別將,卽當侍衛,而該別將李元會,敎鍊所進去矣,以兼司僕一番將韓羲錫,權察之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以司僕寺一二提調意啓曰,來三月初六日宗廟永寧殿·景慕宮展謁敎是時,各差備入把馬,限一百三十匹,令兵曹知委畿內各驛,使之直爲入把,何如?傳曰,允。
副校理宋圭元疏曰,臣於持被之中,見擬試望,至蒙恩點,義急駕屨,何敢言私?而第臣於再昨年慶科增廣監試會試,猥忝試役,僨誤之罪,薄竄旋宥,自是以後,試席一步,鐵限在前,庚牌之下,承膺無望,玆敢忙陳短章。伏乞聖慈,俯垂鑑諒,將臣試銜,劃卽刊改,仍治臣瀆擾之罪,以肅朝綱焉。臣無任云云。省疏具悉。遂事何必爲引?爾其勿辭,試牌禮重,卽爲入來。
壬午二月二十九日巽時,上詣春塘臺。日次儒生殿講入侍時,行都承旨李載完,行左承旨李敦夏,行右承旨閔種默,左副承旨尹相萬,右副承旨徐夔淳,同副承旨金晩植,假注書李周璜·李鍾國,別兼春秋朴斗陽·金炳吉·金定均·鄭寅興·尹相翊·金天洙,提學金炳始,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植·金文鉉·閔丙奭,檢校待敎洪淳馨·韓耆東·閔泳煥·金永悳·宋秉瑞·趙晳九,待敎閔泳韶,副校理宋圭元,副修撰李基東,以次侍立。時〈至〉,通禮跪啓請外辦,上具翼善冠·衮龍袍,乘輿出宣化門。藥房提調金永壽,副提調李載完,進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明光門,至春塘臺。通禮跪啓請降輿,上降輿陞座。載完進前奏曰,從陞中有試官蒙點人,使之下去,一體行禮乎?上可之。考官行大護軍閔泳穆,行大護軍尹秉鼎,行護軍趙熙一,行副護軍李載德,行副護軍朴周陽,副校理宋圭元,副司果金炳吉及儒生等,行四拜禮,以次入就位,上命開講。載完奏曰,考講,以抽籤爲之乎,以大文爲之乎?上曰,以大文爲之,可也。仍親受講二人訖。入少次,儒生等以次應講畢。上出次,仍命書傳敎曰,日次儒生殿講通居首進士金晩秀等十五人,竝直赴會試,之次略進士權靖善等二十一人,竝給二分,之次略生員李瑋宰等十二人,竝給一分,之次略進士李民秀等七人,各奎章全韻一件賜給。又命書傳敎曰,入格儒生,明日待令。傳曰,還宮當自內爲之矣,該房知悉。出傳敎載完,奏請出標信解嚴。上曰,以已下標信擧行,可也。上還內,諸臣以次退出。
上在昌德宮。停常參·經筵。
藥房提調金永壽,副提調李載完啓曰,親臨試講,勞動旣多,伏未審夜間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
金晩植啓曰,大司憲·執義·掌令二員未差,監察茶時之意,敢啓。傳曰,知道。
閔種默啓曰,左副承旨尹相萬,右副承旨徐夔淳,今日不爲仕進,竝卽牌招,何如?傳曰,允。
閔種默啓曰,同敦寧李承臯,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。戶曹參議金永悳,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于閔種默曰,東宮成冠以後,當展謁南殿,而亦於伊日,親行酌獻禮矣,該房知悉,日子以來月旬間擇入。
傳于閔種默曰,禮房承旨,馳詣宗廟·景慕宮,奉審摘奸以來。
以領議政徐堂輔六度呈辭,傳于徐夔淳曰,卿其安心調理事,遣史官傳諭。
傳于徐夔淳曰,入格儒生,延英門外施賞。
閔種默啓曰,試官之詣闕出榜例也,而式年監試覆試一所監試官卞鋈,二所監試官全洪敎,謂有身病,自外徑歸,事甚未安。竝推考,何如?傳曰,允。
以左副承旨尹相萬牌不進罷職傳旨,傳于徐夔淳曰,只推。
閔種默,以戶曹言啓曰,世子嬪宮供上及內人以下宣飯所用各司元貢不足物種,參考前例,分道磨鍊,別單書入,而自今年正月二十六日爲始,給價之意,分付宣惠廳,何如?傳曰,允。
又以禮曹言啓曰,來三月初六日宗廟永寧殿·景慕宮大殿·中宮殿·王世子展謁嬪宮廟見禮時,大殿·中宮殿出還宮時,闕門外及宗廟·景慕〈宮〉大門外,王世子當有祗迎之節,而今番廟謁時祗迎取稟草記,批旨內置之,衛內隨詣事命下,故祗迎之節,不爲磨鍊矣。今番則何以擧行乎?敢稟。傳曰,依廟謁時例磨鍊。
又以禮曹言啓曰,傳曰東宮成冠以後,當展謁南殿,而亦於伊日,親行酌獻禮矣,該房知悉,日子以來月旬間擇入事,命下矣。令日官韓應翼推擇,則來三月十一日爲吉云,以此日定行乎?敢稟。傳曰,以此日定行。
又以禮曹言啓曰,中宮殿疹候平復,慶科別試分三所設行事,已爲啓下,而在前分三所設場時,一所禮曹,二所成均館,三所則或通工刑曹設行,或以漢城府,或以明倫堂設行矣。今番別試一二所,則當依舊例以禮曹成均館定行,而三所,依近例以明倫堂設行,何如?傳曰,允。
又以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
徐夔淳,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
徐夔淳啓曰,大司憲·執義·掌令二員·持平二員未差,監察茶時之意,敢啓。傳曰,知道。
閔種默啓曰,左副承旨尹相萬,同副承旨金晩植,今日不爲仕進,竝卽牌招,何如?傳曰,允。
以領議政徐堂輔七度呈辭,傳于徐夔淳曰,卿其安心調理事,遣史官傳諭。
以左副承旨尹相萬牌不進罷職傳旨,傳于徐夔淳曰,只推。
閔種默,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,今月十七日卯時,衣襨香燭祭品奉詣吉日,同月十八日巽時俱吉云,以此日時擧行之意,敢啓。傳曰,知道。
黃海監司閔致序疏曰,伏以,惟天惟祖宗,騭佑我邦家,靑宮定百兩之祥,禮成迎渭,黃裳叶六五之吉,頌播媚姜,中外慶忭,曷其有極?仍伏念臣於頃日,刳瀝控籲之章,反爲徼寵媒榮之資,威罰不加,恩批溫諄,有非微臣所可承當,冒沒出肅,縱效駕屨之義,久愈惶蹙,終無攬轡之想,千萬不自意,海藩換授之命,荐降於玆際,臣於是震剝遁越,欲鑿坏鑽地而不可得也。昔宋臣劉贄之言曰,監司得其人,則可以諭上旨究惠澤,苟非其人,則民不被其利,臣是其人乎哉?又況是藩,地界密邇,而屛蔽最要於畿·浿,幅員偏小,而賦貢不下於嶺·湖,重之以使星旁午,鎭驛奔疲,閭井呼庚,正供欠逋,此時矯捄之方,不啻焚溺之急,則尤非關東之可比也。雖使才優剸理素著治績者居之,將恐事倍而功半,如臣愚賤,旣非其人,則以何威望,以何智慮,使斯民得被其澤,仰體我聖上西顧之憂哉?臣亦嘗字牧於是省,低回數郡,未過十數年矣。山川不改舊容,吏民尙多慣面,今忽建牙樹纛,赫然乎觀瞻,則臣身榮耀,莫之與京,固當竭蹶趨膺,殫誠對揚,而必欲丐免者,臣於此任,分無毫似,病又難强,今或冒據,止竟僨誤,何待參倚而後知之也?敢臚衷丹,荐瀆穹蒼,伏乞聖明,念藩寄之不可輕畀,諒臣言之非出崇讓,亟遞臣監司之任,則感戴洪私,如新受賜也。臣無任云云。答曰,省疏具悉。卿其勿辭,往欽哉。
同敦寧李承臯疏曰,伏以,臣於日前,伏奉除旨,以臣爲同知敦寧府事,臣感恩怵義,章皇出肅,粗伸叩謝之忱。而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,亟遞臣職,以存公格,以安私分焉。臣無任云云。答曰,省疏具悉。所請依施。
上在昌德宮。停常參·經筵。
金晩植啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于金晩植曰,今初六日動駕時,中宮殿動駕與嬪宮動輿,竝以衛內磨鍊。
尹相萬啓曰,吏曹郞廳來言,大臣置處政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書閔泳緯,參判吳俊泳,俱以病不來,參議朴性陽在外,不得開政云。判書·參判,竝卽牌招,何如?傳曰,待明朝牌招。
以司謁口傳下敎曰,毆打別監之機務衙門使令及春坊使令作頭者,竝移送秋曹定配。
金晩植,以都摠府言啓曰,今日入直內三廳武兼禁軍及軍兵等,當爲習射技放,而國忌正日相値,不得設行之意,敢啓。傳曰,知道。
領議政徐堂輔疏曰,伏以,臣於是職,豈臣意慮之所到,而亦豈人指擬之所及哉?迺者誤恩,出於意慮指擬之外,則臣之去就,固不待兩言而決,然臣之辭不甚力,出而唯命,有若饕榮持祿之爲者,亦未嘗全無其說,遇國家曠前慶會,跛躄皆起,不遑他顧,先伸蹈舞之忱,義分然也,旋忝筮賓之列,且膺奉聘之命,周旋乎儀章物采之間,職事然也,廉隅之放倒而恬若不恤,譏議之叢集而矇若不聞,臣何嘗一息忘去而然哉?特不敢言耳,今爲大禮告哉?臣雖欲淟涊蹲留,而無說可藉,則於是乎臣可以言去矣。夫以臣至難强之病,叨此必不堪之任,堂堂天陞,肅肅朝行,傴僂匍匐之狀,固已玷冠裳而駭觀聽矣,咫尺之所俯燭,左右之所共見,然此猶臣形現之症耳,苟其精思周及,聰明罔愆,則古大臣,尙或臥閣論道矣。臣縱萬萬不逮,豈不欲竭其智慮,少效一日之責,而㝡是痰火之祟,卽臣年來貞痼,種種危惡疾,恒由此作,精瞀則茫如墮霧,氣煩則忽若湧潮,視聽眩塋,神識迷亂,當面語人,回頭便忘,甚至於指口索飯,倩手穿衣,家常酬應,謝廢已久,尙何可議到於巖廊訏謨百務殷繁之地乎?今臣此懇,非敢泛視國事,爲占便之圖也,非敢辜負聖恩,爲就閒之計也,又非敢恬靜退讓,爲知足之道也。只此目下病實,眞是行不得而做不去,則鞶帶之號,庶不待臣言之畢矣。屢徹長單,徒紆隆眷惶憫之極,重添一病,玆庸疾聲呼籲。惟聖慈,曲垂諒察,將臣見叨相職,亟賜鐫免,使重任無曠,殘喘少延,千萬至祝。臣無任云云。答曰,省疏具悉卿懇。卿之屢度呈辭,批之以安心調理,雖以按例,乃是實際要語也。卿於輔相之任,膺予心簡者無過數朔,嘉猷碩劃,尙未展施厥蘊,而慶禮纔竣,巽單遽至,予之所仰成於卿者,豈欲煩卿以筋力奔走而止哉?正以民國事計,日見遑及,待卿一擧手而有彌綸整頓之利也。然卿以實病爲必遞,而許久相持,及非禮敬,故議政之銜,今姑勉副,大臣體國,豈有時原之別哉?便畫匡輔,弘濟我艱業。仍傳于尹相萬曰,此批答遣史官傳諭。
行左贊成閔台鎬疏曰,伏以,臣以無似,幸際千一嘉會,躬覩盛典,猥玷博士之席,至蒙覃恩,勞微賞隆,愧惶凜惕,靡有攸屆,仍伏念臣之强顔是職,初豈視若儻來,恬然無恥而然哉?誠以禮事涓吉,臨時承乏,注眷有不敢孤,備位有不可闕,而日逡巡,反損義分,故自托趨走之恭,靡顧冒昧之悚,雖臣本情,斷斷出此,然四方嗤點,已叢委矣。今則三雍禮成,宜無所事於臣,而一日居不稱之位,一日加不安之心,請得以前辭之未罄,更暴紸纊之下。夫朝廷置官,何莫非循名責實,而一國文衡,尤不當無實而虛縻矣。殿下,果以臣能副其實乎?臣實空空然也。古語有之,聖賢可學而至,大章不可學而能,蓋局於才故耳。臣本才品下愚,局定不移,譬如短脛之莫可使長,媸貌之不能復姸,今若內沒文事之實,而外竊文任之名,則是乃上欺聖明,下欺一世也,臣何敢焉?人或曰不量而遽就,無端而要去,彼何以有說於辭受也,如臣去就顧何云,而竊自以爲前日之受,有役而往也,今日之辭,不能者止也,或庶幾不爲無據矣。伏乞聖上,穆念名實之不可忽,廉防之不可拚,亟遞臣三館之銜,不至久溷文盟,則臣可以獲安私分,涵泳成全之澤,不勝大願深幸。臣無任云云。答曰,省疏具悉。卿之苦懇改如此,三館之銜,依施。
行戶曹判書金炳始疏曰,伏以,臣猥膺特簡,考試於二所監試覆試,而才短識淺,旣無以對揚明命,稱允物議,循省惶恧,惟俟譴何。今於尙州儒生金學顯之事,臣之昏謬尤著矣。此儒之名,疊出於生員榜中,而當場失檢,未及拔去,至於呈徹,始不能嚴於糾束,終不能精於考覈,於是乎臣溺職之罪,無所逃矣。玆敢短章自劾,仰煩崇聽,伏望聖明,亟治臣不察之罪,以嚴試體,疊呈之券,劃卽拔去,犯科之儒,照法嚴勘,以懲士習,不勝幸甚。臣無任云云。答曰,省疏具悉。卿不必如是爲引,而士子無彈之習,極爲無嚴,所請依施。
上在昌德宮。停常參·經筵。
自人定至初四日開東,灑雨下雨,測雨器水深五分。
金晩植啓曰,大司憲·執義·掌令二員·持平二員未差,監察茶時之意,敢啓。傳曰,知道。
尹相萬啓曰,右副承旨徐夔淳,今日不爲仕進,卽爲牌招,何如?傳曰,允。
傳于金晩植曰,領中樞府事洪淳穆,領議政重卜。
金晩植啓曰,領中樞府事洪淳穆領議政重卜事,命下矣。今日政下批,何如?傳曰,允。
又啓曰,假注書李鍾國,有身病,勢難察任,今姑改差,何如?傳曰,允。
李鍾國改差,代以趙秉聖爲假注書。
傳于金晩植曰,呈告禮判許遞,今日政差出。
傳于金晩植曰,分內醫提調一員,以副提調差出。
傳于金晩植曰,春坊分司,今日政差出。
傳于金晩植曰,同成均竝許遞,今日政差出。
傳于金晩植曰,京兆堂上竝許遞,今日政差出。
傳于金晩植曰,在外玉堂許遞,今日政差出。
金晩植啓曰,明日傳香,禮房承旨,當爲齋宿,而行右承旨閔種默,所當牌招,而拘於廳規,不得請牌,何以爲之?敢稟。傳曰,牌招。
傳于金晩植曰,左承旨·右承旨許遞,前望單子入之。
以右副承旨徐夔淳牌不進罷職傳旨,傳于金晩植曰,只推。
金晩植啓曰,臣與行右承旨閔種默,伴直矣,纔已許遞出去,伴直無人。右副承旨徐夔淳,旣有只推之命,所當更爲牌招,拘於廳規,不得請牌,何以爲之?敢稟。傳曰,牌招。
金晩植,以吏曹言啓曰,議政府領議政徐堂輔勉副事,命下矣。當爲置處,而本曹,時無相當窠,依例送西之意,敢啓。傳曰,知道。
又以吏曹言啓曰,奉常寺判官李鍾律,耆老所守直官朱洛珪,俱以身病,呈狀乞遞,竝改差,何如?傳曰,允。
又以吏曹言啓曰,軍器寺判官吳永烈,以其身病,呈狀乞遞,改差,何如?傳曰,允。
又以弘文館言啓曰,修撰李晙淵,呈辭出去,下番闕直,事甚未安。副修撰鄭寅興,別兼春秋進,修撰南廷綺,副修撰朴齊聖,竝卽牌招,推移入直,何如?傳曰,允。
又以兵曹言啓曰,同知中樞府事趙存一·崔錫祚,羽林衛將李啓興,五衛將尙·高永喜·申貞均·韓浩俊,忠翊衛將尹相斗,景福宮衛將金仁源·金榮植,大臣兼宣傳官尹相翊·朴宗鉉,俱以病難供職,呈狀乞遞,新除授黃海水使趙儀顯,父年今爲七十九歲,法不當遠離赴任,戶奴呈狀乞遞矣。邊帥之親年七十以上者許遞其任,載在法典,竝改差,何如?傳曰,允。
金晩植啓曰,臣吏兵批兼進之意,敢啓。傳曰,知道。
有政。吏批,判書閔泳緯進,參判吳俊泳牌招不進,參議朴性陽在外未肅拜,同副承旨金晩植進。以鄭寅奭·尹相翊爲校理,吳炳文爲修撰,李載冕爲禮曹判書,李彙重爲判尹,閔昌植爲同敦寧,李敦夏爲左尹,閔種默爲右尹,李祜信爲敦寧都正,閔泳奎爲知義禁,李憲稙爲同經筵,南一祐·趙濟華爲同成均,閔泳駿·趙重弼爲分承旨,洪大重爲分兵曹參議,嚴柱漢爲參知,金壽鉉爲分內醫提調,李鎬翼爲副提調,趙忠熙爲分弼善,金鶴善爲分司書,兪鎭奎爲分兵曹正郞,林永相爲佐郞,安潤明爲軍器判官,領議政徐堂輔勉副事傳敎。領議政單洪淳穆,耆老所守直官單李龍鎰,敦寧都正柳徵魯·李夏圭·李聖模·韓應仁,已上減下,善騎別將尹錫五今加嘉義,分都事李在頀·朴冕夏,已上今加通政,朔寧郡守李章赫,振威縣令洪顯普,已上今加崇祿加資事承傳,副司果朴齊應,年七十加一資事承傳,金晩植,以兵批言啓曰,領議政徐堂輔,勉副送西事,命下矣。當爲隨品置處,而領中樞今方有闕,依例從座目判中樞韓啓源,陞付其代,下批之意,敢啓。傳曰,知道。
以金聲根·趙熙一爲副摠管,閔昌植·李淳翼·閔泳奎爲分副摠管,李邦鉉·李羲道·吳慶然爲同知,金鶴喜爲羽林衛將,洪在豪·白命圭·尹樹性爲五衛將,李忠呂爲忠翊將,韓學履·申聖均爲景福將,閔相能·李起周·韓衡履爲都摠都事,徐雲輔·朴寅陽·柳冕鎬·南奎熙爲文兼,鄭舜鎔爲部將,徐光復爲黃海水使,金聖完爲草芝僉使。領府事單韓啓源,判府事單徐堂輔,同知單韓浩駿,五衛將加設單趙完璧·金相肇·鄭達源·尹永相·崔虎炳·權思直·金生洵·申昌均·崔圭鉉·余達永·芮利祥·金鎭友·吳時中·崔元成·柳志亮·李殷懋·洪錫祐,護軍趙秉鎬·金奎弘·李承臯·趙存一·崔錫祚,副護軍趙昌夏·洪時衡·朴齊應·趙儀顯·柳徵魯·李夏圭·李聖模·韓應仁·朴冕夏·李在頀·安一柱·安應柱,副司直徐載厚·金命基,副司果李晈淵·高時冀·金弘圭·尹英烈·李在晙·趙鍾稷·許·鄭良淳,以上竝單付。五衛將李會禎·李相彩·金鶴喜·成瑀鎬·李鎔·李顯錫·李秉升·李熙鼎·兪相豊·李敏圭·金載善·金勉孺·朴有鉉·朴有鍵·黃度淵·崔兢淵·崔性哲·崔圭永·梁道潤·文擎天·兪峯柱·崔弘元·朴來榮·金在赫·趙英勝·崔業宗·金鳴直·金宗錫·金相默·李在榮·姜信樞·李啓淳·李實祥·金翰永·崔斗燁·尹完儉·安廷璧·李祚榮·張龍一·徐觀錫·李俊基·李鍾黃·李錫柱·高鎭鵬·閔壽顯·金龍鉉·徐馥賢·兪漢植·崔萬采·金煥柱·崔錫崑·鄭志誠·文翰修·孟浩鎔·殷致權·宣正喜·朴夔輔·李佑稙·李宗根·金商禮·崔柱錫·金夏源·劉蓮·申熙述·張宜憞·鄭孝宅·孫秉直·李長信·吳民秀·李在璿·朴敎臣·玄光賢·韓弘述·池好寬·馮愿祖,以上加設依定式減下。
金晩植,以吏曹言啓曰,新除授禮曹判書李載冕,方帶判宗正卿府事矣,依例兼判書下批之意,敢啓。傳曰,知道。
又以吏曹言啓曰,新除授漢城府判尹李彙重,方帶判宗正卿府事矣,依例兼判尹下批之意,敢啓。傳曰,知道。
吏批,再政。以吳益泳爲戶曹參判,李起鎬爲刑曹參判。世子師單洪淳穆,兼禮曹判書單李載冕,兼判尹單李彙重,敦寧都正加設單朴齊應,同義禁單閔泳奎。
傳于金晩植曰,卿之西樞養閑,今爲幾年所也,非但予心之常所戀戀,以卿體國之誠,豈無耿耿于中者乎?況今民國事計,日見遑汲,茫無涯畔,則卿之體國之誠,轉爲憂國之悶,必當直前擔做,若救焚拯溺之不暇他顧矣。今玆復授之擧,寔出於朝野大同之論,一則曰以卿之斷斷無他也,二則曰以卿之休休有容也。向所謂予之心戀戀者,充然有得,喜而不寐,切勿規規於例讓,卽起膺命,以幸民國事,遣史官,傳諭于領議政。
事變假注書趙尙學書啓,臣於本月初三日寅時量,敬奉聖諭,馳往傳諭于北部嘉會坊齊洞契議政府領議政洪淳穆所住處,則以爲臣恒疾㱡㱡之中,忽伏奉相職復授之命,是豈臣寢夢攸蔇哉?惶懍震越,歷日靡措,迺者王人,臨宣聖諭,委寄之隆摯,奬借之曠絶,有若古碩輔禮遇之盛,顧臣庸陋病淹,其何敢萬一之承當乎?局高蹐厚,茫然莫省歸宿,惟有收召心神,積誠疾籲,仰冀仁天憫覆之澤而已云矣。敢啓。傳曰,知道。
承旨前望單子入之,李漢永·李應夏落點。
以司謁口傳下敎曰,三年米錢木布之曾前自戶曹捧上,接濟訓局軍兵者,都捧於本營別庫,以爲放下,而每年收租,亦自本營句檢事,分付。
金晩植,以禮曹言啓曰,因監試·覆試二所試官金炳始上疏,尙州幼學之名,疊出於生員榜中,而當場失檢,未及拔去,至於呈徹,疊呈之券,劃則拔去,犯科之儒,照法嚴勘事,批旨內,士子無憚之習,極爲無嚴,所請依施事,命下矣。原榜目中,拔去付標以入,而其罪狀,令該曹照處,何如?傳曰,允。
又以成均館同知成均館事大司成意啓曰,今三月初三日儒生課試,當爲設行,而大提學未差,限內不得爲之之意,敢啓。傳曰,知道。
又以刑曹言啓曰,以司謁口傳下敎曰,毆打別監之機務衙門使令及春坊使令作頭者,竝移送秋曹事,命下矣。謹依傳敎,機務衙門使令徐範,江原道狼川縣,春坊使令李千一,忠淸道林川郡定配所,竝卽押送之意,敢啓。傳曰,知道。
上在昌德宮。停常參·經筵。
自開東至未時,灑雨下雨,測雨器水深一寸。
金晩植啓曰,大司憲·執義·掌令二員·持平一員未差,監察茶時之意,敢啓。傳曰,知道。
傳于徐夔淳曰,傳香承旨,馳詣宗廟·永寧殿·景慕宮,奉審摘奸以來。
金晩植,以都摠府言啓曰,今三月初六日動駕敎是時,侍衛寶劍陪衛·分司侍衛·守宮,當爲備員,而都摠管韓敦源,副摠管金聲根,俱有實病,都摠管南廷順,副摠管曺啓承·趙昌永,俱有實故,金鶴根呈辭,分副摠管李淳翼有實病,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
傳于金晩植曰,戶刑換房。
金晩植啓曰,副應敎閔丙奭內閣進,校理一員未差,尹相翊,修撰吳炳文有身病,副校理朴齊斌差祭,副修撰朴齊聖在外,鄭寅興別兼春秋進,玉堂上下番俱空,事甚未安。應敎趙漢益,副校理宋圭元,修撰南廷綺,竝卽牌招,推移入直,何如?傳曰,允。
以尹容植爲分假注書。
傳于金晩植曰,發遣吏郞,諸執事淸齋與否,摘奸以來。
金晩植啓曰,明日傳香,禮房承旨,當爲齋宿,行右承旨李漢永,所當牌招,而拘於廳規,不得請牌,何以爲之?敢稟。傳曰,牌招。
金晩植,以吏曹言啓曰,永寧殿告由祭大祝前判官李鍾律,時無職名,令該曹口傳付軍職,何如?傳曰,允。
兵曹口傳政事,副司果單李鍾律。
李漢永,以弘文館言啓曰,新除授校理尹相翊,修撰吳炳文,竝卽牌招察任,何如?傳曰,允。
又以弘文館言啓曰,新除授校理鄭寅奭,時在京畿安城地,經筵入番事緊,請斯速乘馹上來事,下諭。傳曰,許遞。
徐夔淳,以兵曹言啓曰,來三月初六日大駕詣宗廟展謁,永寧殿展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依今春廟宮展謁時例磨鍊。
又以兵曹言啓曰,來三月初六日中宮殿詣宗廟展謁,永寧殿展謁,仍詣景慕宮展謁時,動駕以衛內磨鍊事,命下矣。謹考謄錄,則分兵曹·分都摠府堂上·郞廳各二員,五衛將二員,武臣兼宣傳官四員,侍衛禁軍及前後牌軍兵,特因下敎,勿爲磨鍊矣。今番則何以爲之乎?敢稟。傳曰,允。禁軍及前後牌軍兵置之。
又以兵曹言啓曰,來三月初六日王世子詣宗廟展謁,永寧殿展謁,仍詣景慕宮展謁時,隨輿軍兵,當爲磨鍊,而謹考謄錄,則己卯年謁廟時,翊衛司全數,兵曹都摠府堂上·郞廳各一員,五衛將二員,武臣兼宣傳官八員,陪衛禁軍置之,前後牌軍兵三百名擧行,而今春謁廟時,翊衛司全數,兵曹堂上一員,都摠府堂上三員,郞廳各二員,五衛將四員,武臣兼宣傳官八員,挾輿軍一百六十名,槍劍軍六十名磨鍊,禁軍及前後牌軍兵,以先後廂軍兵仍用矣。今番則何以爲之乎?敢稟。傳曰,依今春廟宮展謁時例磨鍊。
又以兵曹言啓曰,來三月初六日王世子嬪宮見禮後,景慕宮展謁時,動輿以衛內磨鍊事,命下矣。謹考謄錄,則翊衛司一員,兵曹都摠府堂上·郞廳各一員,五衛將二員,武臣兼宣傳官四員陪衛矣。今亦依此磨鍊,而禁軍及前後射隊軍兵,在前衛內磨鍊時,大駕前後廂軍兵仍用矣。今番則何以爲之乎?敢稟。傳曰,春·桂坊各二員與兵摠府堂郞竝分司磨鍊,而禁軍及前後射隊軍兵置之。
又以義禁府啓曰,今初六日動駕時,本府都事十員內二員,統理機務衙門進,只有八員,而大駕各差備都事,中宮殿左右考喧都事,世子宮各差備都事,嬪宮左右考喧都事,本府入直都事,無以推移,假都事十二員,令該曹口傳差出,以爲分排擧行,何如?傳曰,允。
上在昌德宮。停常參·經筵。
藥房提調金永壽,副提調李載完啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
徐夔淳啓曰,大司憲·執義·掌令二員·持平二員未差,監察茶時之意,敢啓。傳曰,知道。
李應夏啓曰,左副承旨尹相萬,同副承旨金晩植,今日不爲仕進,竝卽牌招,何如?傳曰,允。
李漢永啓曰,同義禁閔泳奎,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于李漢永曰,禮房承旨,進詣大報壇,奉審摘奸以來。
李漢永啓曰,卽者景慕宮官員來言,明日動駕時,提調一員,當爲進參,而都提調韓啓源,有身病,提調朴齊寅,在外不得進參云,何以爲之?敢稟。傳曰,提調許遞,前望單子入之。
又啓曰,卽者武衛營郞廳來言,明日動駕時,別侍衛不可不備,而大將李景夏,先廂隨駕,不得擧行云,何以爲之?敢稟。傳曰,侍衛,堂上將官中擧行。
又啓曰,卽者兵曹郞廳來言,明日動駕時,別侍衛不可不備,而行判書趙寧夏,右賓客進參,不得擧行云,何以爲之?敢稟。傳曰,次堂擧行。
又啓曰,今十一日永禧殿酌獻禮,祭文當爲製進,藝文提學金永壽,待明朝牌招,使之製進,何如?傳曰,允。
傳于李漢永曰,都承旨許遞,前望單子入之。承旨前望單子入之,李載完落點。
傳于李漢永曰,發遣吏郞,諸執事淸齋與否,摘奸以來。
傳于徐夔淳曰,明日出宮內門路,以協陽門爲之。
以左副承旨尹相萬牌不進罷職傳旨,傳于金晩植曰,只推。
景慕宮提調前望單子入之,洪鍾雲落點。
金晩植,以統理機務衙門言啓曰,卽見都京禮部咨文二道,則一是上年會寧·慶源交易事也。此與先期承準有異,回咨措辭撰出,一是上年秋季統巡會哨緣由其奏奉旨知照事也。回咨按例撰出,竝付撥下送灣府,傳給鳳城,轉致北京之地,何如?傳曰,允。
又以吏曹言啓曰,卽接通禮院牒報,則以爲明日宗廟·景慕宮動駕敎是時,相禮不可不進參,而相禮金疇鉉,有身病,不得進參,改差,卽速差出,以爲及時擧行之地云。其代口傳備擬以入之意,敢啓。傳曰,知道。
又以禮曹言啓曰,今三月初六日宗廟·永寧殿·景慕宮,中宮殿展謁儀註,直爲書入中宮殿之意,敢啓。傳曰,知道。
又以禮曹言啓曰,卽接社稷署所報,則今此別試初試試取時,本署官員,俱爲觀光云矣。依定式本曹正郞朴寅煥,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此別試初試試取時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又以侍講院言啓曰,明日宗廟·永寧殿·景慕宮展謁動輿敎是時,本院,當爲全數進參,而文學申箕善,呈辭受由,無以備員,何以爲之?敢稟。傳曰,許遞,前望單子入之。
又以弘文館言啓曰,應敎趙漢益差祭,副應敎閔丙奭內閣進,校理一員未差,尹相翊別兼春秋進,副校理宋圭元有身病,上番闕直,事甚未安。朴齊斌卽爲牌招入直,何如?傳曰,允。
文學前望單子入之,鄭寅學添書落點。
金晩植,以侍講院言啓曰,新除授文學鄭寅學,卽爲牌招察任,何如?傳曰,允。
又以兵曹言啓曰,明日動駕時,本曹堂上守宮及侍衛,當爲備員,而參議洪承憲,有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以康炳迪爲兵曹參議,洪世燮爲相禮。
吏曹口傳政事,以金學洙爲兵曹參知,趙東協爲佐郞。
兵曹口傳政事,以李起鎬爲分副摠管。
金晩植,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
摠管前望單子入之,都摠管任商準·金箕錫,副摠管李憲稙·洪萬植·韓章錫·金敬均落點。
金晩植,以都摠府言啓曰,明日動駕敎是時,侍衛·寶劍陪衛·守宮,當爲備員,而副摠管韓章錫拘忌,金敬均·洪萬植,俱有實病,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
又以都摠府言啓曰,新除授分副摠管閔昌植,時無職名,令該曹口傳付軍職,何如?傳曰,允。
兵曹口傳政事,護軍單閔昌植。
金晩植,以刑曹言啓曰,禮曹啓辭內,因監試覆試二所試官金炳始上疏,尙州幼學金學顯之名,疊出於生員榜中,而當場失檢,未及拔去,至於呈徹,疊呈之券,劃卽拔去,犯科之儒,照律嚴勘事,批旨內,士子無憚之習,極爲無嚴,所請依施事,命下矣。原榜目中,拔去付標以入,而其罪狀,令該曹照律勘處,何如?傳曰,允事批下矣。謹按律文,則大典會通有曰,科場用奸者邊遠充軍,疊呈罪人金學顯,依此律平安道雲山縣邊遠充軍定配所,卽爲押送之意,敢啓。傳曰,知道。
同敦寧閔昌植疏曰,伏以,臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無寧敦,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。答曰,省疏具悉。所請依施。
上在昌德宮。停常參·經筵。
大駕詣宗廟,入幕次後及中宮殿詣宗廟入齋室後,統理機務衙門·藥房·內閣·政院·玉堂口傳問安。答曰,知道。世子宮詣宗廟入幕次後及世子嬪宮詣宗廟入齋室後,統理機務衙門·藥房·內閣·政院·玉堂·春桂坊口傳問安。答曰,知道。大王大妃殿·王大妃殿,遣承旨問安。答曰,知道。大殿·中宮殿展謁還入齋室後及世子宮·世子嬪宮廟見禮還入齋室後,統理機務衙門·藥房·內閣·政院·玉堂口傳問安。答曰,知道。世子宮·世子嬪宮,春桂坊口傳問安。答曰,知道。大殿·中宮殿·世子宮·世子嬪宮詣景慕宮入齋室後,統理機務衙門·藥房·內閣·政院·玉堂口傳問安。答曰,知道。大殿·中宮殿展謁還入齋室後及世子宮·世子嬪宮廟見禮後,統理機務衙門·藥房·內閣·政院·玉堂口傳問安。答曰,知道。世子宮·世子嬪宮,春桂坊口傳問安。答曰,知道。大殿·中宮殿·世子宮·世子嬪宮還宮後,大殿·中宮殿,統理機務衙門·藥房·內閣·政院·玉堂口傳問安。答曰,知道。世子宮·世子嬪宮,統理機務衙門·藥房·內閣·政院·玉堂·春桂坊口傳問安。答曰,知道。
徐夔淳啓曰,司僕寺內乘來言,捲簾,取稟。傳曰,捲三面。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
李漢永啓曰,今日動駕時,承旨當爲備員,行都承旨李載完,未肅拜。所當牌招,而拘於廳規,不得請牌,何以爲之,而左副承旨尹相萬,不爲仕進,卽爲牌招,何如?傳曰,允。牌招。
傳于李漢永曰,禮房承旨,馳詣先蠶壇,奉審摘奸以來。
傳于李漢永曰,原任直閣李喬翼,馳詣健陵,奉審摘奸,仍留監祭,顯隆園·華寧殿,一體奉審以來。
摠管前望單子入之,副摠管洪徹周·趙羲贊·吳益泳落點。吏曹口傳政事,以金喆熙爲兵曹參議。
徐夔淳啓曰,臣以大王大妃殿·王大妃殿問安進去下直之意,敢啓。傳曰,知道。
臺諫前望單子入之,大司憲鄭順朝,大司諫鄭元夏,執義權衡祿,司諫愼錫九,掌令權仁斗·林瑢相,獻納崔在澈,持平李瑀·李羲鳳,正言尹英秀·南濟元落點。
金晩植啓曰,今此中宮殿疹候平復,慶科別試文科初試試官,當爲磨鍊,而擬望之人乏少,閣臣竝擬,何如?傳曰,允。
以左副承旨尹相萬牌不進罷職傳旨,傳于金晩植曰,只推。
李應夏啓曰,今日動駕時,承旨當爲備員而左副承旨尹相萬牌不進,何以爲之?敢稟。傳曰,更爲牌招。
以左副承旨尹相萬再牌不進罷職傳旨,傳于金晩植曰,只推。
傳于金晩植曰,廟宮展謁動輿時陪從春桂坊以下,別單書入。
傳于金晩植曰,東宮嘉禮後,初謁廟宮,喜幸之心,曷以爲喩?不可無示意之擧,都提調判府事金炳國大豹皮一令賜給,提調閔泳緯鹿皮一令賜給,廟司令朴齊璟外職陞敍,參班廟司令竝爲陞敍,前導守僕韓鎭元從願免賤,守僕李源默等六人竝帖加,其餘守僕·員役等,令該曹米布題給,景慕宮都提調領府事韓啓源大豹皮一令賜給,提調洪鍾雲鹿皮一令賜給,宮司以下守僕等,依廟司等例爲之。
李應夏啓曰,慶科別試文科初試一所試官洪徹周,謂有情勢,奉牌闕外,陳疏到院矣。
原疏雖不得不捧入,前後飭敎,何等截嚴,而屢度催促,無意承膺,事體所在,誠極未安。從重推考,何如?傳曰,允。
李應夏,以吏曹言啓曰,別試試官,當爲磨鍊,而時無職名人,令該曹口傳付軍職,何如?傳曰,允。
兵曹口傳政事,副護軍單洪承憲。
李應夏,以禮曹言啓曰,來四月初四日行宗廟夏享大祭親行時,永寧殿,依例遣大臣攝行,何如?傳曰,允。
又以禮曹言啓曰,今此永禧殿酌獻禮親行王世子隨駕行禮時出還宮時,闕門外及永禧殿大門外,王世子當有祗迎之節,而今番廟宮展謁時,依近例因特敎祗迎置之,衛內隨詣磨練矣,今亦依此擧行乎?敢稟。傳曰,依此擧行。
又以禮曹言啓曰,卽接宗廟署所報,則今此別試初試試取時,本署官員,俱爲觀光云矣。依定式本曹正郞王彦商,假官差送,以爲代直後赴試之地,何如?傳曰,允。
又以禮曹言啓曰,大小科陳試人草記許赴事,曾有定式矣。丙子二月館學儒生應製入格給二分進士洪承晩,幼學洪承晦,戊寅正月人日製入格給二分幼學洪淳珪,俱爲陳試,故取考其所受公文,則明白無疑,依法典一竝許赴於今此別試文科初試,使之較藝等第之意,分付,何如?傳曰,允。丙子二月應製,許赴增廣。
又以禮曹言啓曰,卽接四館所牒呈,則辛巳九月秋到記,殿講入格給一分幼學玄圭根,以講經生,兼有製工,今番別試,從願許赴事報來矣。製述講經直赴會試及給分人,勿論增式年別試,從願許赴,載在法典,幼學玄圭根,依願許赴於今此別試文科初試,使之較藝等第之意,分付,何如?傳曰,允。
又以奎章閣言啓曰,守宮檢校直閣李承純,卽爲牌招,何如?傳曰,允。
又以奎章閣言啓曰,大駕今已還宮,守宮檢校直閣李承純,依定式減下,何如?傳曰,允。
金晩植,以兵曹言啓曰,今日宗廟·景慕宮動駕時,本曹堂上侍衛當爲備員,而新除授參議康炳迪,有身病,不得進參。令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
又以壯禦營言啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。又以義禁府言啓曰,今初七日慶科別試文武科初試時,本府都事,皆爲赴擧,只有武都事一員,當直入直,而本府入直公事,回文都事及文一二所武一二所禁亂都事,無以推移,假都事七員,令該曹口傳差出,以爲分排擧行,何如?傳曰,允。
行護軍洪徹周疏曰,臣於明日別試初試,猥添試望,召牌儼臨,臣當感激趨承之不暇,而第再昨年春間,臣以監試初試主試,厚速僨誤,至經勘配,雖伏蒙聖度天大,旋復拂拭,而私心慙悸,久愈未已,試席一步,便是艮限。今何敢諉以試體之重,揚揚冒進,自壞廉防乎?玆敢忙具短章,仰暴情實。伏乞聖明,特垂鑑諒,亟命刊改臣試望,仍治臣逋慢之罪,以肅朝綱焉。臣無任云云。答曰,省疏具悉。往事何必爲引?試牌體重,卽爲入來。
壬午三月初六日巽時,大駕與中宮殿·王世子·世子嬪宮,詣宗廟·景慕宮展謁擧動入侍時,行都承旨李載完,行左承旨李應夏,行右承旨李漢永,左副承旨尹相萬,右副承旨徐夔淳,同副承旨金晩植,分承旨閔泳駿·趙重弼,假注書李周璜·趙秉聖,別兼春秋朴斗陽·金炳吉·金定均·鄭寅興·尹相翊,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙,檢校直閣洪英植·金文鉉·閔丙奭,檢校待敎洪淳馨·韓耆東·閔泳煥·金永悳·宋秉瑞·趙晳九,待敎閔泳韶,副校理宋圭元,副修撰南廷綺以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金永壽,副提調李載完,進前奏曰,侵早勞動,聖體,若何?上曰,一樣矣。仍出協陽門外。中宮殿乘輦,由宣化門,出協陽門外。王世子,具翼善冠·衮龍袍,乘輦出協陽門外。世子嬪宮乘輦出協陽門外。通禮跪啓請降輿乘輦,上降輿乘輦,由肅章門·進善門,出敦化門。王世子,乘輦出敦化門,諸臣上馬訖。通禮跪啓請進發,至宗廟大門外。通禮跪啓請降輦乘輿,入廟門,至降輿所。通禮跪啓請降輿,上降輿,入齋室。中宮殿入廟門,王世子降輿入齋室,世子嬪宮入廟門後,傳曰,入齋室後及展謁後,東宮問安勿爲之。展謁時至,通禮跪啓請出次,上改具冕服出次,王世子改具冕服以出,通禮前導,詣版位,西向立。載完進圭,上執圭。贊儀唱鞠躬四拜興平身,上行四拜禮。相禮前導王世子詣版位,北向立,行四拜禮。載完曰,侍衛軍兵,使之待令于西神門外乎?上可之。仍詣殿內,各室奉審訖,降階,仍步詣永寧殿,入就版位,行四拜禮。王世子又行四拜禮,陞詣殿內,命挾侍捲帳,各室奉審訖。上步出東神門外,通禮跪啓請釋圭,載完跪受圭。上入小次,王世子入次後,命承史小退。中宮殿·世子嬪宮行廟見禮還入齋室後,上自小次出廟門,諸臣侍立。仍敎曰,侍衛與隨輿軍兵,令各其營乾犒饋。小頃,通禮跪啓請外辨,上改具翼善冠·衮龍袍,王世子出東神門外,改具翼善冠·衮龍袍。通禮跪啓請乘輿,上乘輿,出東夾門,中宮殿乘輦出廟門,王世子乘輿出東夾門外,世子嬪宮乘輦出廟門。通禮跪啓請降輿乘輦,上降輿乘輦,王世子降輿乘輦,進發至景慕宮大門外。通禮跪啓請降輦乘輿,上降輦乘輿,入景慕宮大門,至齋室門外,中宮殿入景慕宮大門,王世子降輦乘輿,入景慕宮大門,至齋室門外,世子嬪宮入景慕宮大門。通禮跪啓請降輿,上降輿,王世子降輿,入齋室。展謁時至,通禮跪啓請出次,上改具冕服,王世子改具冕服出次。載完進圭,上執圭,入就版位,行再拜禮,王世子行再拜禮訖。上陞自東階,奉審室內,仍步詣望廟樓,就版位,行四拜禮,王世子行四拜禮。上命挾侍捲帳,奉審訖。通禮跪啓請釋圭,上釋圭,載完跪受圭。上還入齋室,仍命承史小退,中宮殿·世子嬪宮行廟見禮。小頃,通禮跪啓請外辨,上改具翼善冠·衮龍袍,王世子改具翼善冠·衮龍袍,出齋室門外。通禮跪啓請乘輿,上乘輿,王世子乘輿,出宮大門,中宮殿·世子嬪宮乘輦,出宮大門。通禮跪啓請降輿乘輦,上乘輦,王世子乘輦,進發至宗廟前路。通禮跪啓請降輦,上降輦,步過洞口,王世子降輦,步過洞口。通禮跪啓請乘輦,上乘輦,王世子乘輦,進發入敦化門,由進善門·肅章門,入協陽門。兵曹判書趙寧夏跪稟放仗。載完請出標信解嚴。上由宣化門還內,王世子由宣化門還內,中宮殿·世子嬪宮由宣化門還內後,諸臣以次退出。
上在昌德宮。停常參·經筵。
李應夏啓曰,來十一日朝參日次,而永禧殿酌獻禮相値,頉稟之意,敢啓。傳曰,知道。
又啓曰,來十一日輪〈對〉日次矣,敢稟。傳曰,當次人受點後,日次待令。
金晩植啓曰,大司憲鄭順朝,掌令權仁斗·林瑢相,持平李·李羲鳳試所進,執義權鍾祿在外,監察茶時之意,敢啓。傳曰,知道。
李應夏啓曰,行右承旨李漢永,左副承旨尹相萬,右副承旨徐夔淳,今日不爲仕進,竝卽牌招,何如?傳曰,允。
又啓曰,左右史不可不備,別兼春秋朴斗陽·金炳吉·金定均·閔丙奭·尹相翊·金天洙,竝卽牌招,推移入直,何如?傳曰,允。
金晩植啓曰,明日傳香,禮房承旨,當爲齋宿,行右承旨李漢永,所當更爲牌招,而拘於廳規,不得請牌,何以爲之?敢稟。傳曰,牌招。
以左副承旨尹相萬牌不進罷職傳旨,傳于金晩植曰,只推。
金晩植,以禮曹言啓曰,來四月初四日行宗廟夏享大祭親行時,王世子亞獻之節,依例磨鍊乎?敢稟。傳曰,今番則勿爲磨鍊。
又以禮曹言啓曰,卽接四館所牒呈,則辛巳九月秋到記,殿講入格給二分幼學張·劉東洙,俱以講經生,兼有製工,今番別試,從願許赴事報來矣。製述講經直赴會試及給分人,勿論增式年別試,從願許赴事,載在法典,幼學張等二人,依願許赴於今此別試文科初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則辛巳四月日次儒生殿講入格儒生幼學林羲相·閔宗植,同年九月秋到記殿講入格幼學李鳳九,製述入格進士尹,生員李道宰,同年十二月館學儒生應製入格幼學李敏英·尹承弼·金振龍·林必璧,同年同月柑製入格幼學金昇均,進士徐相祖,壬午正月參班儒生應製入格幼學李瑞永·洪瀅周·申政均,同年同月館學儒生應製入格幼學劉百源·洪鍾燦·張基周·李會英·洪秀寅,同年同月人日製入格幼學呂圭亨,同年二月館學儒生應製入格幼學閔龍鎬·柳榮壯·金永理,以上直赴殿試。庚辰六月七夕製入格幼學李謙容·金永序·禹圭命·李序薰·吳瓚泳·姜崙秀·白樂謙·朴啓鉉·洪祐冕·金炳胤,同年八月秋到記製述入格進士尹鍾永,同年同月日次儒生殿講以製代講入格儒學尹庚圭·安暉遠·金在政·李秀億·朴承斗·金魯永·盧相翊·金紅均·成岐鎬,同年九月九日製入格幼學尹憲圭·尹鍾協·白泰元·沈在昇·金思赫·白樂元·李桑龍·尹棟鎭·玄甲鳳·金汶龍,同年十月日次儒生殿講入格生員李瑋宰·趙衡夏,進士金晩秀,幼學徐相勛·尹榮植·徐肯淳·姜敬熙·李日贊·尹成求·趙庚熙·尹始榮·金演敎,同年十一月柑製入格幼學尹奎炳,辛巳二月館學儒生應製入格幼學李丙奎·李敏燮·韓章烈·林炳橘·李章燮·李升敎,進士閔泳國,同年同月人日製入格幼學金榮漢,同年同月日次儒生殿講入格進士徐光學·任昌宰,幼學呂載鉉·趙彦植·金商悳·林敎相·宋祖憲·李能宰·洪鼎植,同年三月春到記製述入格進士尹泰駿,同年同月參班儒生應製入格進士李庚稙,同年同月三日製入格進士李範仁·李秀弘,幼學金顯晉·申道冕·池麟恒·韓致龍·朴斗南·白鶴基,生員張鴻善,幼學丁鶴雲,同年四月日次儒生殿講入格幼學李完用·洪顯哲·趙秉承·尹宗學·李聖烈·李舜夏·申炳休,同年六月日次儒生殿講入格進士李容泰·宋鍾協,幼學閔丙漢·洪承胤·閔哲勳,同年八月七夕製入格幼學洪鍾喆·朴承穆·金敎聲·金騎振·金敎憲·丁大容·成載大·尹心求·禹仁鉉,進士金炳億,同年九月秋到記製述入格進士姜敏熙,同年同月九日製入格進士徐綺輔,同年十二月館學儒生應製入格生員鄭寅羲·黃會淵·鄭寅星,進士李熹翼,生員金炳億,幼學徐光㴤·宋鎭濂·李建榮,生員孫元在,同年同月柑製入格幼學姜,壬午正月參班儒生應製入格幼學辛東晩·李爀洙·李尙駿·林晢基·韓鼎烈·奇宅·白鳳洙·趙秉輯·韓琦東,同年同月館學儒生應製入格幼學金志遠·金熙信,進士金在容·鄭直鉉·趙秉周,幼學鄭普鉉·權承哲,生員鄭志鉉·邊東周·羅蓍龍,同年同月人日製幼學朴濟容·金商說·李升鉉·鄭一源,同年二月館學儒生應製入格幼學白虞基·金喆鉉·金禧疇·吳興模·金興祿·鄭寅昊·李龍年·張俊廷·金應鎭·李秀能,同年同月館學儒生應製入格生員南廷哲,幼學李容善·金益慶·金仁權·金甲根·尹秉厚·鄭馹燮·柳榮漸·韓弘洙,同年同月日次儒生殿講入格進士沈軒慶·趙秉善,幼學李喆榮·鄭丙朝,以上直赴會試,庚辰六月日次儒生殿講入格生員李晩煃,進士李徽珪,幼學嚴柱萬·宋澤永·南定熙·尹起晉·洪景厚,同年同月七夕製入格幼學方時榮·申學均·金鈺·南宮濯·黃奎煥,進士李容晢,幼學朴弼浩·權承奎·閔聲鎬·張甲善·崔徽瑞·張潤善·魏禧源·韓錫·朴肯默·趙鍾萬·張翊煥·李學永,同年八月秋到記製述入格進士河在九,生員李鍾國,同年同月日次儒生殿講以製代講入格幼學李承益·方贊周·徐用中·趙鍾燮·梁起煥·丁陽燮·柳海朝·權秉洙·朱世南·金敦植·千致仁·具中植·秋桂燁·尹泓鎭·權鍾悳·李正錫,童蒙辛翰相,幼學張奭鎭·朱啓南·李鍾淳,同年同月九日製入格進士朴敦陽,幼學金雲龍·安瑜良·趙秉奎·楊命鶴·宋志攝·李中喆,進士許憲,幼學李德珪·李中悳,生員權斗泳,幼學徐光顯·安平·韓應天·李中煥·趙鍾岳·權在顯·李龍門·宋二龍,同年十月日次儒生殿講入格幼學李錫僖·金敎憲,幼學李錫永·趙鍾憲·鄭萬朝·鄭雲益·徐光漢·洪鑅周,同年十一月柑製入格幼學柳宅衡,辛巳二月館學儒生應製入格幼學任弘準,生員韓龍源·金永瓊,進士趙賢植,幼學張奎煥·金顯奭·朴夏鎭·金國鉉,同年同月人日製入格幼學李源冀·李頤應,同年同月日次儒生殿講入格進士申泰敬,幼學柳汶秀·鄭文和·李昌夏·洪昺厚,同年三月春到記製述入格進士金熹均·宋準玉,同年同月參班儒生應製入格幼學李起鉉,進士金炳洙,同年同月三日製入格幼學李範儀·邊相勳·崔炳六·韓琦浩·金始昌·權鍾純,進士閔泳憲,幼學安綺·沈甲澤·洪承五·閔丙河·韓弼蕃·曺始永·權寶善·權起善·安璟淳·吳有善·金東善·金洛瑞,同年四月日次儒生殿講入格進士沈軒慶·朴文會·李敎奭·趙亨植,同年六月日次儒生殿講入格生員鄭臣敎,進士李浩敬·朴容奭·趙學元,同年八月七夕製入格幼學尹台善·李鍾元·張翼龍·鄭遂赫·金弼鉉·金鎭浩·吳止善·朴在洪·劉瑞豊·韓用麟·崔東植·李章夔·金澤鎭·金聖浩·金世鳳·趙性德·任兢準·金泳喆·林國鉉,同年九月秋到記製述入格進士朴齊泳·崔祥麟,同年同月九日製入格幼學金永大·兪觀濬,同年十二月館學儒生應製入格幼學金宗根·成泰永,進士金翊洙,幼學金鳳熙·李根洙·權龍圭·崔濟·柳來衡·李承奭·安宗洙,業儒金炳僖,幼學李暐·申鳳均,生員李喬宰,幼學宋琦用,同年同月柑製入格進士元世洵,幼學金益源,壬午正月參班儒生應製入格幼學徐光祐,進士徐光憲,生員邊錫胤,幼學辛載龍·成永源·李範九·金榮龍,童蒙李喆鎬,幼學柳世暾·金奎瓚·柳海宗·李商穆·李奎宰·金正德,同年同月館學儒生應製入格生員趙圭夏,幼學李章烈·申永均·兪鎭奭·兪致龍·金景均·趙萬元·朴喜寅·白樂昇·柳道協·李澈應·李承源,同年同月人日製入格幼學金益慶·白瀅鎭·金泓·朴鎭玉·徐相元·金學杓·朴準基,業儒金悌均,進士金道濬·趙宅熙,同年二月館學儒生應製入格幼學李源華·慶霆國·尹定善,幼學金晉容·安彦弼·李興宰·洪蓍裕·蘇秉春·李象珽·鄭輔永·洪祐翊·鄭日永,同年同月館學儒生應製入格幼學金相鎬·李亨和·金斗運·權弘植·金奎源·陳明植·李奎豹·金益賢·朴士鶴·宋永祖,進士尹榮夔,同年同月日次儒生殿講入格進士權靖善,生員柳遠聲,進士李寅承·徐載弼·李瓊宰·尹性普·洪祐晢·宋世鉉·朴永斗·朴義陽·洪祐學·權亨奎,以上給二分。庚辰六月日次儒生殿講入格幼學鄭夏時·吳翊泳·吳弼相·李健宇,同年同月七夕製入格幼學吳彰善·蔡瑄默·李泌榮·尹柱善·金敎德,童蒙金敎升,幼學曺相浩·崔祐龍·曺相燮,進士鄭昌時,幼學金永珏·河·金度柄·閔容德·尹相德·金洛龍·宋圭晉·尹相耇·金東顯,同年八月秋到記製述入格進士李重夏,同年同月日次儒生殿講以製代講入格幼學金鳳五,童蒙具奎書,幼學崔東植·金亨植·金斗鉉·李是珏·張學鎭,生員金禎均,幼學黃世淵·趙秉直·林纘周·金容直·尹鍾薰,進士徐相羽·金在恒,童蒙朴致和,幼學成奭永·洪鍾舜·李敏澈,生員南啓英,同年同月九日製入格童蒙李浩大,幼學李觀鎬·成羲冕·姜悳熙·韓基鎬·李弼宇·朴殷和·申泰憲·吳昌燮·韓錫,生員朴在洪,幼學李承晩·韓大賢·河承祖·沈宜純·林源弼·鄭運和·鄭斗鉉·朴斗英,同年十月日次儒生殿講入格幼學李容弼,同年十一月柑製入格幼學洪正憙·柳興龍,辛巳二月館學儒生應製入格幼學朴圭鎭·金道根·李羲昌·申命鉉·林夏相·金綺龍·安允柄·李興龍,童蒙李鶴範,同年同月人日製入格幼學崔鶴永·洪在彦,同年同月日次儒生殿講入格幼學韓溥源,同年三月春到記製述入格進士朴永修,同年同月參班儒生應製入格進士金悳鎭,幼學朴中善,同年同月三日製入格幼學李基榮·宋載錫·曺逸承·崔亨柱·李倬·李重輔·李鳳林·朴用進·金承模·柳致冕·尹大錫·鄭三蓂·李源華·李斗夏·閔靖鎬·金用默·趙東燁·李公善·尹昌五·金錫,同年四月日次儒生殿講入格幼學李鍾弼·趙重協·洪命植·宋鼎鉉·李澈儀·申永休,同年六月日次儒生殿講入格幼學南廷熙·李純榮·任喆宰·金奎德·李敏夏·任輔準·朴揆陽·金必均,同年八月七夕製入格幼學金濟鉉·安漸應·朴齊暾·鄭斗龍·朴宗國·朴在九·李完燮·鄭弘斗·金相欽·李福會·李鉉稷·張萬燮·趙漢升·韓錫胤·吳吉模·李選容·金星稙·吳賢模·申晉熙·李彦珪,同年九月秋到記製述入格進士盧·尹相澈,同年同月九日製入格幼學金溥均·洪淳九,同年十二月館學儒生應製入格幼學李建冕·李鎬瓚·南世祐·林輔永·金演馨·李圭三,進士李重哲,幼學金轍鉉·黃翼淵·朴世翼·金瑢鍊·李經鍾,業幼金增集,幼學洪鍾喆·崔錫律,同年同月柑製入格幼學嚴柱健·李鎬奭,壬午正月參班儒生應製入格幼學安駿植·南廷習·李漢用·劉鴻祖·徐光圭·朴宗國·姜日馨·李愚植·金喆鉉,進士朴羲璣·李錫圭,幼學洪鍾喆·申鉉玉,生員李敎英,幼學崔濟龍,同年同月館學儒生應製入格幼學金洛鉉·李寅植·崔明錫·李肯鉉·崔秉瓘·具然性·卓星漢·鄭一善·錢若海·申錫汶·張基德·閔泳晉·鄭祐永,同年同月人日製入格幼學林冕圭·趙文元·金春熙·李鍾協·李炳宰,生員尹滋鴻,幼學尹珽烈·李基柱·金奎松·張世萬,同年二月館學儒生應製入格幼學朴魯洙·李範奎·朱榮堯·朴俊壽·李漢夏·朴文植·李建五·趙漢商·金秀實·閔泳舜·韓正奎,同年同月館學儒生應製入格幼學李炳烈·任大準·尹秉一·金轍根·趙鍾覺·梁東鎭·申復休·安潗·崔燮·朴東燮·鄭匡洛·辛奎煥·同年同月日次儒生殿講入格幼學南氣元·沈殷慶·李冀夏·趙重悅·李寅協,以上給一分事命下,竝於今番別試文科分等許赴事報來矣。直赴殿試幼學林羲相等二十六人,直赴於別試文科殿試,直赴會試幼學李謙容等一百五十一人,今番別試文科殿試,旣兼會試,依例許赴,給二分生員李晩煃等二百三十人,給一分幼學鄭夏時等二百二十二人,依例許赴於別試文科初試,使之較藝等第之意,分付,何如?傳曰,允。
庚辰八月日次殿講,辛巳二月應製,十二月以後應製,直赴殿試會試給分人,竝赴於增廣。
又以兵曹言啓曰,今三月十一日大駕詣永禧殿親行酌獻禮時,隨駕,營門當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依今春廟宮展謁時例磨鍊。
又以兵曹言啓曰,今三月十一日王世子詣永禧殿展謁時,隨輿軍兵,當爲磨鍊,而今春謁廟時,翊衛司全數,兵曹堂上一員,都摠府堂上三員,郞廳各二員,五衛將四員,武臣兼宣傳官八員,挾輿軍一百六十名,槍劍軍六十名磨鍊,禁軍及前後牌軍兵,以先後廂軍兵仍用矣。今番則何以爲之乎?敢稟。傳曰,依今春廟宮展謁時例磨鍊。
又以兵曹言啓曰,向以自辟邊將還作久勤窠事筵奏,批旨內,就議廟堂,從長措處事,命下矣。就議廟堂,則京久勤之挽近積滯,誠極可悶。近作自辟者,還作久勤窠,年來設始自辟處,亦以久勤差遣,事甚便宜,而自辟革罷處軍校等,亦不無區處之方,各其久勤參互磨鍊,報于臣曹,以爲次次調用事,停當定式,竝別單書入之意,敢啓。傳曰,知道。
又以司僕寺一二提調意啓曰,今十一日永禧殿酌獻禮敎是時,各差備入把馬,限六十匹,令兵曹,知委畿內各驛,使之直爲入把,何如?傳曰,允。
又以營建所言啓曰,前奉事金相說,前學官李時宇,別看役差下,使之擧行,何如?傳曰,允。
又以武一所試官意啓曰,臣所今方開場,擧子捧單數,自天字至日字半字,合四百三十人矣,先自片箭試取之意,敢啓。傳曰,知道。
又以武一所試官意啓曰,臣所今日片箭應射擧子四百三十人內,入格五人矣,日暮姑停之意,敢啓。傳曰,知道。
又以武二所試官意啓曰,臣所今日開場擧子捧單數,自天字至日字半字,合爲四百二十人矣,先自片箭試取之意,敢啓。傳曰,知道。
又以武二所試官意啓曰,臣所今日片箭應射擧子四百二十人內,二矢入格,爲十九人矣,日暮姑停之意,敢啓。傳曰,知道。
領議政洪淳穆疏曰,伏以,臣缷解相職,十稔于玆矣。以百無肖似之姿,叨萬不堪勝之任,冒據日月,爲五年之久,而曷嘗有一知半解,啓沃君德乎,寸長尺能,綏輯民命乎?徒貪榮寵,厚竊禮眷,有國置相,固不當如是而止,則臣之俯仰愧怍,莫逃罪戾,有若萬箭鎖心,一食息未敢自安于中,何幸淵燭軫恤,特許優閑,尫羸殘喘,保有今日,皆我聖上賜也。身雖未退,心則已退,一切世務,漫不省識,便作床簀間物,口口念念,塵刹微報,他生是願而已,不意寵命,何爲而至也?神魄遁,如醉如夢,如驚弦之鳥,如觸藩之羝,誠莫曉簡卑之衷,遽及於無狀賤品也。以今民國事計,日見遑汲,茫無涯畔,至勤聖諭,則其將以如臣之全沒才具已試蔑效者,欲其弘濟時艱,冀或有毫分裨補,是反鑑而索照,却步而求前也。況臣齒邁疾殢,氣血都涸,雖平居日用,神識莫可收拾,當此艱虞溢目,至大之重務,擔着於癃癈,蹙蹙靡騁,不翅若集木而隕谷,病上添病,難支朝夕,殆臣命卒之秋也。情窮勢迫,言不知裁,玆敢疾聲呼籲於聽卑之天,伏乞聖慈,特垂愛欲生之盛德,將臣議政之銜,亟賜收還,俾危孑一縷,獲延須臾,千萬血祝之至。臣無任云云。答曰,省疏具悉卿懇。日昨之諭,已及予民國事矣。民生之困瘁,國綱之頹隳,以至於經用枵竭,竊發橫行,如人之毛髮俱病,苟非良醫及時對投,則誠殆矣。今於巽章,卿雖以病患爲說,此乃一身上無妄之祟,予之憂悶,卽惟曰一國之病,如上項所云,而予旣以良醫之責,托之深而望之切。然則以身以國,自有公私輕重之較然著明,卿勿逡巡,卽爲簉朝。仍傳于金晩植曰,此批答,遣史官傳諭。
上在昌德宮。停常參·經筵。
徐夔淳啓曰,大司憲鄭順朝,掌令權仁斗·林鎔相,持平李·李羲鳳試所進,執義權鍾祿在外,監察茶時之意,敢啓。傳曰,知道。
傳于徐夔淳曰,予於卿不可不致,卿於予不可不膺,已悉於日昨之批與諭矣。卿謂今之事計,果何如時也?滿目艱虞,摟指難數,改須文識之贍而經濟之,器量之深而鎭壓之,補其漏而整其欹,以保我民國,是乃着急之事也。然則卿之文識與器量,予之常所欽艶,而況績庸之茂,已著莫掩,重膺甌卜,爲朝野企望之久者乎?玆以股肱之托,更敷腹心之言,卿其幡然改圖,卽爲膺命,副此厚望事,遣史官傳諭于領議政,仍與偕來。
以別兼春秋朴斗陽·金炳吉·金定均·閔丙奭·尹相翊·金天洙牌不進罷職傳旨,傳于徐夔淳曰,只推。
徐夔淳啓曰,左右史不可不備,別兼春秋朴斗陽·金炳吉·金定均·閔丙奭·尹相翊·金天洙,旣有只推之命,竝卽牌招,推移入直,何如?傳曰,允。
又啓曰,卽者副校理宋圭元,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行都承旨李載完,行左承旨李應夏,行右承旨李漢永,左副承旨尹相萬,不爲仕進,同副承旨金晩植,式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨尹相萬陳疏,伴直無人。行右承旨李漢永,所當牌招,而拘於廳規,不得請牌,何以爲之?敢稟。傳曰,牌招。
又以禮曹言啓曰,來四月初四日行宗廟夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,今此慶科別試文科殿試節目,當爲磨鍊,而凡於殿試,親臨與命官,前期稟旨擧行事,曾有定式矣。今番則何以爲之,而處所,以何處擧行乎?敢稟。傳曰,春塘臺親臨磨鍊。
又以禮曹言啓曰,今此別試文科初試時,陳試人許赴事,已爲草記允下,而丁丑十一月柑製入格給二分幼學曺萬承,前已陳試,今番別試初試,許赴較藝事來呈矣。依例許赴之意,分付,何如?傳曰,允。
又以禮曹言啓曰,卽接四館所牒呈,則辛巳九月秋到記,殿講入格給一分幼學朴世翼,以講經生,兼有製工,今番別試,從願許赴事報來矣。製述講經直赴會試及給分人勿論增式年別試從願許赴事,載在法典,幼學朴世翼,依願許赴於今此別試文科初試,使之較藝等第之意,分付,何如?傳曰,允。
又以弘文館言啓曰,副校理宋圭元,陳疏徑出,上番闕直,事甚未安。副應敎閔丙奭內閣進,校理一員未差,尹相翊別兼春秋進,應敎趙漢益,副校理朴齊斌,竝卽牌招,推移入直,何如?傳曰,允。
又以司饔院監膳提調意啓曰,今日忠淸道王世子嘉禮別陳賀物膳進上來到,而各殿宮所封生鰒,合爲一千二百五十個內,只以七十三十個封進,雖緣各該邑之未納,而事體所在,萬萬駭然。未納該封進官,令本道捧現告罷黜,道臣亦難免不飭之失,從重推考,進上不足之數,亦爲從速封進之意,分付於該道道臣,而膳狀與物種相左者,自下不敢循例捧入,何以爲之?敢啓。傳曰,知道。旣到捧入。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以武一所差備試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所差備試官意啓曰,臣所今日平明開場,昨日未畢試片箭,仍爲試取之意,敢啓。傳曰,知道。
領中樞府事洪淳穆,判中樞府事韓啓源,領敦寧府事李最應,判中樞府事金炳國,前領議政徐堂輔聯名箚曰,伏以,前月問議官辭陛之後,自政院,因傳敎有下知委該官文字,而名爲訓令,令總理大臣着名書送之命矣。取見辭意,則其中多有關係上國之事,決非藩邦之所敢擅煩,設令飭諭於我國朝臣,固不可如是謄布者也。承命之日,臣等相與屢回商確,則皆曰不可,一辭同然,此豈惟臣等之公議而已?卽輿論之所在,而旋伏承草本還入之下敎,臣等不勝欽誦萬萬。日昨以問議官入侍筵說中訓令草,改書攙入,自政院出送于本衙門矣。訓令,初非筵說所載也,筵說所重果何如,而今於浹旬之後,如是增改,史筆法意,從此掃如,而方來之弊,亦將無窮。夫事拂公議,則初非可爲之事,不可爲而爲之,則難免後世之譏,此事之至愼且難,有如是矣,而任其職者,或恐解忤,一以承順爲事,則便是只知有身,不知有國者也。玆敢冒死齊籲,伏願聖上,回日月之明,廓天地之量,伊日筵說,一依初本,毋得攛改焉。竊又伏念筵說追改,大欠謹嚴,惟允之際,宜思繳還,記注之地,當有覆逆,而徒事噤默,殊甚慨歎。其時入侍承旨與史官,竝施譴罷之典,恐不可已也。取進止。答曰,省箚具悉卿等之懇。予自謂關係民國事,而便歸於蔑例喜事,良用愧歎。仍傳于徐夔淳曰,此批答,遣史官傳諭。
黃海監司閔致序疏曰,伏以,殿壼伸孝敬之誠,廟宮行見謁之禮,日吉辰良,淸蹕穩旋,臣民慶忭,中外惟均。仍伏念臣,猥以無似,濫叨藩寄,辭不獲命,黽勉出肅,而臣之父母墳山,在於湖西扶餘地,今當遠離,勢將曠省,一番榮侑,亦係至情之所不可已者。幸於受符之前,得蒙恩暇,以爲展掃之地,千萬顒祝。臣無任云云。答曰,省疏具悉。卿其往省焉。
副校理宋圭元疏曰,伏以,臣於持彼之中,卽接家信,則臣母素患痰咳之症,近因風候之不調,一倍添劇。臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝網焉。臣無任云云。答曰,省疏具悉。爾其勿辭救護。
上在昌德宮。停常參·經筵。
徐夔淳啓曰,大司憲鄭順朝,掌令權仁斗·林瑢相,持平李·李羲鳳試所進,執義權鍾祿在外,監察茶時之意,敢啓。傳曰,知道。
又啓曰,同副承旨金晩植,今日不爲仕進,卽爲牌招,何如?傳曰,允。事變假注書趙尙學書啓,臣於本月初九日寅時量,敬奉聖諭,馳往傳諭于北部嘉會坊齋洞契議政府領議政洪淳穆所住處,則以爲臣,冒控血懇,冀格荃聽,及伏奉批敎,尙蘄兪音,反紆隆托,迷悶抑塞,如窮無所歸,繼又恩綸渙發,過實之譽,求助之念,至以補漏整欹,保我民國,鄭重諄複,有若慈父之牗迷,嚴師之發蒙,彌增惶恧之至,擬人必以其倫。顧臣無似,旣乏副手之力,且蔑都料之才,苴之則非襦袽,支焉而乃欂櫨也,此豈萬一之承當乎?嗚呼,爲人臣而受知於君父,造就簡拔,畀以丞弼之責,固千載難遇之嘉會,則臣雖冥頑如木石,寧不感激銘鏤?圖所以進思盡忠,是爲十分道理,而只恨力之不任,才之不逮,病又不堪,不自度量,冒據匪據,辜負寵眷,甘速難貰之罪,其究也將至何境?謹當收攝震懍,申瀆微私,而近臣之陋地來守,尤添臣罪,伏願召還焉云矣。臣旣承偕來之命,故姑爲仍留之意,敢啓。傳曰,知道。
以別兼春秋金炳吉·金定均·閔丙奭·尹相翊·金天洙牌不進罷職傳旨,傳于徐夔淳曰,只推。
徐夔淳啓曰,左右史不可不備,別兼春秋朴斗陽·金炳吉·金定均·閔丙奭·尹相翊·金天洙,旣有只推之命,竝卽牌招,推移入直,何如?傳曰,允。
金晩植啓曰,議政府錄事,中樞府錄事,敦寧府錄事來言,領議政洪淳穆,領府事韓啓源,領敦寧李最應,判府事金炳國,判府事徐堂輔,以情踪惶蹙,走伏金吾門外胥命云矣。敢啓。傳曰,知道。
傳于金晩植曰,聯箚之批,卽不過論其事而已。老成之地,何爲有此引義也?安心還第。遣史官傳諭于諸大臣。
兼春秋趙光祐書啓,臣於本月初九日申時量,敬奉聖諭,馳往傳諭于中部堅坊典洞契領議政洪淳穆,領府事韓啓源,領敦寧李最應,判府事金炳國·徐堂輔所住處,則以爲臣等,伏奉聯箚批旨下者,有非人臣所敢承聞,惶懍靡措,泥首縮伏。迺者簪筆之臣,臨宣聖諭,雖極曠絶,轉益震越,伏俟斧鉞之誅云矣。敢啓。傳曰,知道。
金晩植啓曰,義禁府都事來言,領議政洪淳穆,領府〈事〉韓啓源,領敦寧李最應,判府事金炳國·徐堂輔,今方胥命于金吾門外云,係是大臣去就,敢啓。傳曰,知道。
傳于金晩植曰,大臣體重之地,恐不可有此過中之擧,卽爲還第事,遣史官更爲傳諭于諸大臣。
傳于金晩植曰,奉審閣臣入侍。
傳于金晩植曰,左承旨·右承旨許遞,前望單子入之。金晩植啓曰,試官之出榜詣闕例也,而武一所監試官李羲鳳·南濟元,二所監試官李·尹英秀,謂有身病,自外徑歸,事甚未安。推考,何如?傳曰,允。
傳于金晩植曰,啓字誤踏之中官沈周鉉,從重推考。
金晩植啓曰,行都承旨李載完,左副承旨尹相萬,不爲仕進,左承旨·右承旨前望未下,右副承旨徐夔淳,式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,成彝鎬·趙秉稷落點。
以司謁口傳下敎曰,毓祥宮正堂面帳面席單席分闔·廟號縣板面紗·移安廳中排設廳分闔內外神門靑布帳,宣禧宮正堂面帳分闔·廟號縣板面紗·移安廳中排設廳分闔,延祐宮正堂單席分闔移安廳中排設廳分闔神門,染鎖子兪色蠹傷破傷處,速修改事,分付戶曹。
金晩植,以宗親府言啓曰,國朝御牒·璿源譜略中草,今已修正矣。御覽還下後,譜略,當爲付板入刊,國朝御牒,亦當正書矣。御覽,令日官推擇,則今月初十日未時爲吉云,以此日時,本府堂上郞廳,具儀仗鼓吹,陪進仁政殿,與承旨,請承傳色奉入之意,敢啓。傳曰,知道。
又以禮曹言啓曰,今此別試文科初試時,陳試人許赴事,已爲草記允下,而丙子三月三日製入格及一分進士洪大植,丁丑三月應製入格給二分幼學鄭仁澤,俱爲陳試,竝於今番別試初試,許赴較藝事,今始來呈矣。依例許赴之意,分付,何如?傳曰,允。
又以禮曹言啓曰,卽接四館所牒呈,則辛巳九月秋到記,殿講入格給二分幼學李鍾韺,以講經生,兼有製工,今番別試,從願許赴事報來矣。製述講經直赴會試及給分人,勿論增式年別試,從願許赴事,載在法典,而幼學李鍾韺,依願許赴於今番別試文科初試,使之較藝等第之意,分付,何如?傳曰,允。
又以弘文館言啓曰,上番闕直,事甚未安。應敎趙漢益,副校理朴齊斌有身病,副應敎閔丙奭內閣進,校理一員未差,尹相翊,副修撰鄭寅興別兼春秋進,朴齊在外,副校理宋圭元陳疏受由,修撰南廷綺,卽爲牌招,姑陞入直,何如?傳曰,允。
又以兵曹言啓曰,再明日動駕時,本曹堂上守宮及侍衛,當爲備員,而參判沈東臣有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
又以都摠府言啓曰,今三月十一日動駕敎是時,侍衛·寶劍·陪衛·守宮,當爲備員,而副摠管李憲植有實病,趙熙一試所進,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
吏曹口傳政事,以李承皐爲兵曹參判。
金晩植,以武一所試官意啓曰,臣所今日應射擧子四百三十人內,片箭入格一百五十五人,鐵箭入格六十七人,合爲二百二十二人矣,兩技皆已畢試,今方修整榜目之意,敢啓。傳曰,知道。
又以武二所試官意啓曰,臣所今日片箭應射時,二矢入格二百三十人,昨日入格十九人,合爲二百四十九人,而片箭今已畢試,故鐵箭鱗次試取,應射擧子五十人內,三矢入格四十人,竝與片箭入格人,合爲二百八十九人矣,兩技皆已畢試,雖未滿原額,今方修正榜目之意,敢啓。傳曰,知道。
又以義禁府言啓曰,今十一日動駕時,本府都事十員內二員,統理機務衙門進,只有八員,而大駕各差備都事,世子宮各差備都事,本府入直都事,無以推移,假都事八員,令該曹口傳差出,以爲分排擧行,何如?傳曰,允。
吏曹啓目,出身趙庚夏名字,改以宗夏事告狀,依例令藝文館給帖,何如?判付啓依允。左副承旨尹相萬疏曰,伏以,臣卽伏見大僚箚本,以向日問議官入侍筵說追改事,論臣之罪,至淸譴罷矣。臣於是滿心懍慄,無地自容。夫職在惟允,未能審愼,罪著難貰,有此嚴斥,是豈若微眚細故之可以倖逭者哉?蹙伏俟勘,威罰不加,聖度包涵,雖極感惶,而顧臣情踪,誠不能一刻晏然于中,玆敢冒籲自劾。伏乞聖明,俯賜鑑燭,亟降當被之律,俾法紀昭而私分安焉。臣無任云云。省疏具悉。此乃記注之沒實,竟因下敎而釐正者也。爾不必如是爲引。
壬午三月初九日二更,上御熙政堂,奉審閣臣入侍時,同副承旨金晩植,假注書趙秉聖,記注官韓用卨,記事官崔應珏,原任閣臣李喬翼,以次進伏訖。上曰,史官分左右。仍命閣臣進前,喬翼進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上曰,陵上園上,俱爲太平,而殿內安寧乎?喬翼曰,俱爲太平矣。上曰,何時將事,何時發行乎?喬翼曰,三更量將事,而仍卽發行,抵華城經夜,鷄鳴時登程矣。上曰,所過沿路,初四日之雨,果是洽足乎?喬翼曰,沿路則初四日之雨,少有不足矣。上曰,近日日氣甚溫,似有雨意也。喬翼曰,誠然矣。上曰,往來從何路乎?喬翼曰,去時則路由始興縣,來時則路由果川縣矣。上曰,去渡鷺梁津,來渡銅雀津矣。喬翼曰,誠然矣。上命閣臣先退,仍命史官就座,又命退,承史以次退出。
上在昌德宮。停常參·經筵。
自開東至酉時,灑雨下雨,測雨器水深三分。
夜自初更至十一日開東,灑雨下雨,測雨器水深五分。
藥房提調金永壽,同副承旨金晩植啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金晩植啓曰,合辭許久闕啓,事甚未安。除在外試所進去外呈告人員,竝卽牌招,何如?傳曰,允。
徐夔淳啓曰,明日大駕詣永禧殿,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
徐夔淳,以內醫院提調意啓曰,副提調李載完,今日問安,不爲仕進,卽爲牌招,何如?傳曰,允。
傳于徐夔淳曰,當詣景祐宮展拜後,仍覲本宮矣,日子念前擇入,其日中宮殿·世子宮·世子嬪宮展拜與本宮動駕之節,同爲磨鍊。
傳于徐夔淳曰,傳香承旨,馳詣宣武祠,奉審摘奸以來。
以左副承旨尹相萬牌不進罷職傳旨,傳于徐夔淳曰,只推。
以別兼春秋金炳吉·金定均·閔丙奭·尹相翊·金天洙牌不進罷職傳旨,傳于徐夔淳曰,只推。
徐夔淳啓曰,左右史不可不備,別兼春秋金炳吉·金定均·閔丙奭·尹相翊·金天洙,旣有只推之命,與朴斗陽,一體牌招,推移入直,何如?傳曰,允。
徐夔淳啓曰,卽者永禧殿官員來言,明日親行酌獻禮時,都提調·提調,當爲進參,而提調李根弼,方在試所,不得進參云,何以爲之?敢稟。傳曰,提調許遞,前望單子入之。
金晩植啓曰,卽者武衛營郞廳來言,明日動駕時,別侍衛不可不備,而大將李景夏,先廂隨駕,不得擧行云,何以爲之?敢稟。傳曰,侍衛,堂上將官中擧行。
又啓曰,卽者兵曹郞廳來言,明日動駕時,別侍衛不可不備,而行判書趙寧夏,右賓客進參,不得擧行云,何以爲之?敢稟。傳曰,次堂擧行。
永禧殿提調前望單子入之,洪在鉉落點。
兼春秋趙光祐書啓,臣於本月初十日丑時量,敬奉聖諭,馳往傳諭于中部堅坪坊典洞契領議政洪淳穆,領府事韓啓源,領敦寧李最應,判府事金炳國·徐堂輔所住處,則以爲,臣等,罪固難貰,罰尙遲勘,齎慄訟愆,愈往愈深,繼伏奉恩諭,情踪彌增惶蹙,惟願遄被嚴誅云矣。敢啓。傳曰,知道。
金晩植啓曰,奏御文字,何等審愼,而昨日時原任大臣附奏書入時,有所錯誤,致勤下詢,事甚疎忽,極爲未安。原附奏,今方改書以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
徐夔淳啓曰,假注書李周璜,有身病,勢難察任,今姑改差,何如?傳曰,允。
李周璜改差,代以鄭承鉉爲假注書。
傳于徐夔淳曰,屢有敦勉,尙未改圖,其於大僚體重之義,得無可議者乎?不勝慨然,箚批中蔑例喜事一句,玆以還收,卿等其諒之。卽爲還第事,遣史官傳諭于時原任大臣。
兼春秋韓用卨書啓,臣於本月初十日戌時量,敬奉聖諭,馳往傳諭于中部堅坪坊典洞契,領議政洪淳穆,領府事韓啓源,領敦寧李最應,判府事金炳國·徐堂輔所住處,則以爲,臣等,有罪未勘,霣越無地,恩諭洊降,奉有批旨中一句還收之命,感惶交切,敢不仰承德意,今方冒還私次云矣。敢啓。傳曰,知道。
金晩植啓曰,大司憲鄭順朝,掌令權仁斗·林瑢相試所進,執義權鍾祿在外,持平李·李羲鳳牌不進,監察茶時之意,敢啓。傳曰,知道。
以持平李·李羲鳳,正言尹英秀·南濟元牌不進罷職傳旨,傳于金晩植曰,只推。
傳于徐夔淳曰,明日出宮內門路,以協陽門爲之。
徐夔淳啓曰,今日齋宿,承旨當爲備員,行都承旨李載完,行左承旨成彝鎬,右承旨尹相萬,所當牌招,而拘於廳規,不得請牌,何以爲之?敢稟。傳曰,牌招。
又啓曰,今日齋宿,承旨當爲備員,而行都承旨李載完牌不進,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨尹相萬牌不進罷職傳旨,傳于徐夔淳曰,只推。
徐夔淳啓曰,今日齋宿,承旨當爲備員,右承旨尹相萬,旣有只推之命,更爲牌招,何如?傳曰,允。如有違牌,勿爲呼望。
以司謁口傳下敎曰,景祐宮廟內唐家朱簾改備事,分付尙衣院。
以司謁口傳下敎曰,景祐宮廟內下紋別紋席綵花席一新改備,蘆簾修改,門靑布帳一新改備,龕室前二層榻上彩花席新備,唐家內彩花席新備,三門分闔朱簾改備事,分付戶曹。
兵曹口傳政事,以徐正淳·鄭雲翼爲副摠管。
金晩植,以戶曹言啓曰,謹奉傳敎,毓祥宮·宣禧宮正堂面帳,延祐宮正堂單席等修改吉日時,令日官尹鴻推擇,則今三月十四日午時爲吉云,以此日時擧行之意,敢啓。傳曰,知道。
徐夔淳,以禮曹言啓曰,儲慶宮·毓祥宮展拜,每年季春取稟事,曾有定式矣,展拜吉日,以何間推擇乎?敢稟。傳曰,日子念間擇入。
延祐宮·宣禧宮,展拜一體爲之,其日中宮殿·世子宮·世子嬪宮展拜,同爲磨鍊。
又以禮曹言啓曰,傳曰,當詣景祐宮展拜後,仍覲本宮矣,日子念前擇入,其日中宮殿·世子宮·世子嬪宮展拜與本宮動駕之節,同爲磨鍊事,命下矣。令日官韓應翼推擇,則今三月十八日爲吉云,以此日定行乎?敢稟。傳曰,以此日定行。
又以禮曹言啓曰,以儲慶宮·毓祥宮展拜取稟草記,傳曰,日子念間擇入,延祐宮·宣禧宮,展拜一體爲之,其日中宮殿·世子宮·世子嬪宮展拜,同爲磨鍊事,命下矣。令日官韓應翼推擇,則今三月二十日爲吉云,以此日定行乎?敢稟。傳曰,以此日定行。
金晩植,以兵曹言啓曰,中宮殿疹候平復,慶科別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,春塘臺親臨磨鍊。
徐夔淳,以奎章閣言啓曰,守宮檢校直閣李承純,待開門牌招,何如?傳曰,允。
又以侍講院言啓曰,明日永禧殿酌獻禮王世子隨駕敎是時,本院當爲全數進參,而兼司書朴斗陽,呈辭受由,無以備員,何以爲之?敢稟。傳曰,許遞,前望單子入之。
兼司書前望單子入之,金天洙添書落點。
又以侍講院言啓曰,新除授兼司書金天洙,卽爲牌招察任,何如?傳曰,允。
又以弘文館言啓曰,副應敎閔丙奭內閣進,校理一員未差,尹相翊別兼春秋進,副校理宋圭元陳疏受由,上番闕直,事甚未安。應敎趙漢益,副校理朴齊斌,竝卽牌招,推移入直,何如?傳曰,允。
金晩植,以兵曹言啓曰,明日動駕時,本曹堂上守宮及侍衛,當爲備員,而新除授參判李承臯,有身病不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以閔種默爲兵曹參判。
金晩植,以兵曹言啓曰,今十三日一內禁軍番次,而該番將李敏德,以其病難供職,呈狀乞遞,改差,其代依例口傳差出,何如?傳曰,允。
兵曹口傳政事,以李昌濂爲內禁將。
上在昌德宮。停常參·經筵。
大駕詣永禧殿,入齋室後,統理機務衙門·藥房·內閣·政院·玉堂口傳問安。答曰,知道。世子宮入幕次後,統理機務衙門·藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。展謁還入齋室後,統理機務衙門·藥房·內閣·政院·玉堂口傳問安。答曰,知道。世子宮展謁還入齋室後,統理機務衙門·藥房·內閣·政院·春桂坊·玉堂口傳問安。答曰,知道。酌獻禮親行還入齋室後,統理機務衙門·藥房·內閣·政院·玉堂·朝廷二品以上·六曹堂上口傳問安。答曰,知道。世子宮酌獻禮還入齋室後,統理機務衙門·藥房·內閣·政院·春桂坊·玉堂·朝廷二品以上·六曹堂上口傳問安。答曰,知道。
還宮後,統理機務衙門·藥房·內閣·政院·玉堂口傳問安。答曰,知道。世子宮還宮後,統理機務衙門·藥房·內閣·政院·春桂坊·玉堂口傳問安。答曰,知道。李載完啓曰,司僕寺內乘來言,捲簾,取稟。傳曰,捲三面。
成彝鎬啓曰,卽者永禧殿官員來言,今日親行酌獻禮時,都提調·提調,當爲進參,而提調洪在鉉,在外不得進參云,何以爲之?敢稟。傳曰,許遞,前望單子入之。
徐夔淳,以吏曹言啓曰,卽接通禮院牒報,則以爲今日永禧殿動駕敎是時,相禮不可不進參,而相禮洪世燮,試所進,不得進參云。改差,其代口傳備擬以入之意,敢啓。傳曰,知道。
又以吏曹言啓曰,卽接司僕寺牒報,則以爲今日永禧殿動駕敎是時,本寺正,以玉轎差備進參,而正未差,不得擧行云。其代口傳備擬以入之意,敢啓。傳曰,知道。
成彝鎬,以侍講院言啓曰,今日永禧殿酌獻禮王世子隨駕敎是時,本院,當爲全數進參,而兼司書金天洙,有身病,無而備員,何以爲之?敢稟。傳曰,許遞,前望單子入之。
李載完,以都摠府言啓曰,今三月十一日動駕敎是時,侍衛·寶劍·陪衛·守宮,當爲備員,而副摠管鄭雲翼,有實故,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
永禧殿提調前望單子入之,洪鍾雲落點。
摠管前望單子入之,尹喜秀落點。
吏曹口傳政事,以尹定求爲相禮,李鎬冕爲司僕正。
兼司書前望單子入之,朴斗陽落點。
傳于徐夔淳曰,相禮許遞,副應敎閔丙奭除授。
李載完,以都摠府言啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
徐夔淳,以吏曹言啓曰,通禮院相禮,閔丙奭除授事,命下矣。當爲下批,而與曹判書臣閔泳緯,有祖孫應避之嫌,何以爲之?敢稟。傳曰,勿拘。
吏曹,相禮單,閔丙奭除授事承傳。
兵曹口傳政事,副司果單洪世燮。
趙秉稷啓曰,臣以大王大妃殿·王大妃殿問安,進去下直之意,敢啓。傳曰,知道。
傳于徐夔淳曰,酌獻禮時禮房承旨,加資。
傳于徐夔淳曰,酌獻禮時第一室大祝·執禮,竝加資。
傳于徐夔淳曰,政官牌招開政,賞典下批。
傳于徐夔淳曰,躬行祼獻,粗伸情禮,而東宮初行展謁,其在志喜,不可無示意之擧。贊禮兼禮曹判書李載冕,禮貌官兼輔德閔泳煥,各熟馬一匹面給,左右通禮各兒馬一匹賜給,相禮閔丙奭加資,諸執事各兒馬一匹賜給,都提調判府事金炳國廐馬一匹面給,提調洪鍾雲加資,殿司官員竝陞敍,入直守門將陞敍,未陞敍者陞六,前導守僕,從自願免賤,守僕李景祿等五人竝帖加,其餘前導守僕·擧行太廟事知守僕·守僕·員役等,竝令該曹,米布從厚匙給。
傳于徐夔淳曰,戶曹參判·工曹參議·京兆堂上·同成均竝許遞,今日政差出。
傳于徐夔淳曰,在外玉堂·敦寧都正竝許遞,今日政差出。
傳于徐夔淳曰,禮曹參議許遞,今日政差出。
傳于徐夔淳曰,分司仍用。
傳于徐夔淳曰,左承旨·左承旨許遞,前望單子入之。
徐夔淳啓曰,試官之出榜詣闕例也,而慶科別試文武科初試一所監試官林瑢相·崔在澈,二所監試官鄭順朝·鄭元夏,三所試官韓敬源,監試官權仁斗·愼錫九,謂有身病,自外徑出,事甚未安。竝推考,何如?傳曰,允。
傳于徐夔淳曰,南殿展謁動輿時陪從春桂坊以下,別單書入。
兵曹口傳政事,副司果單尹定求。
有政。吏批,判書閔泳緯牌招不進,參判吳俊泳進,參議朴性陽在外未肅拜,右承旨徐夔淳進。以吏批言啓曰,判書閔泳緯牌招不進,參議朴性陽在外未肅拜,小臣獨政未安,何以爲之?敢稟。傳曰,仍爲之。
又以吏曹言啓曰,永禧殿酌獻禮親行敎是時第一室大祝分弼善趙忠熙,加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,開城府居幼學白雲繪呈狀內,矣身祖折衝源祖,今年爲九十歲,而見漏於該府應資老人抄啓中,未蒙恩資云。故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又以吏批言啓曰,全羅道康津居幼學尹相鉉呈狀內,矣身祖折衝昌逵,今年爲一百四歲,而見漏於該道應資老人抄啓中,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
以洪世燮爲副應敎,睦承錫爲校理,金容奎爲副修撰,閔台鎬爲工曹判書,成彜鎬爲判尹,李源逸爲同敦寧,趙冕鎬爲戶曹參判,洪萬植爲左尹,姜晢一爲右尹,李源中爲敦寧都正,閔丙奭爲禮曹參議,李晩燾爲工曹參議,李起鎬爲同義禁,成載玉爲同經筵,朴定陽·李冕榮爲同成均,尹定求爲相禮,兪鎭沃爲分弼善,金命基爲奉常判官,申箕善爲南學敎授,大護軍洪鍾雲今加正憲,前承旨成彜鎬今加資憲,副司直李晩燾,分弼善趙忠熙,相禮閔丙奭,已上今加通政,別軍職申奭熙今加嘉義加資事承傳。前司勇李夏圭,參奉徐曄·朴機會,敎官閔致玉,萬戶宋應燁,司果鄭錫鉉,守門將張文逵,已上朝官年七十加一資事承傳。敦寧都正朴齊應減下。
兵批,行判書趙寧夏病,參判閔種默病,參議金喆熙病,參知李希洙入直進,左副承旨趙秉稷進。同知單韓學履,同知加設四單趙完璧·權思直·金生洵·尹昌逵,僉知三單金鶴喜·玄豊瑞·白命圭,僉知加設十四單金相肇·鄭達源·尹永植·崔虎炳·申昌均·崔圭玹·金達永·芮利祚·金鎭友·吳時中·崔元成·柳志亮·李取懋·洪錫祐,五衛將加設〈單〉金命敎·金箕穆·金在元·朴雲鍾·金奎集·鄭錫玹·宋應燁·張文逵。大護軍成彜鎬,護軍閔昌植·李漢永·沈東臣·李承皐·吳益泳·白源祖,副護軍韓蓍東·康炳迪·朴泳敎·李祐信·朴齊應·趙忠熙·閔丙奭·李晩燾·許曄·朴機會·閔致玉·李夏圭·金奎集·鄭錫鉉·宋應燁·張文逵,副司直鄭寅奭,副司果朴齊聖,已上竝單付。
徐夔淳,以吏批言啓曰,新除授工曹判書閔台鎬,係是輔國矣,依例兼判書下批之意,敢啓。傳曰,知道。
吏批,再政。以李敦應爲禮曹參判,金敬均爲刑曹參判,趙忠熙爲參議,柳宗植爲掌樂正,兼工曹判書閔台鎬。左尹單姜晢一,右尹單洪萬植,敦寧都正加設四單徐曄·朴機會·李夏圭·閔致玉,通津府使韓聖根今加嘉義加資事承傳。
尹相萬,以戶曹言啓曰,謹奉傳敎,景祐宮龕室前二層榻上彩花席等修改吉日,令日官尹鴻推擇,則今三月十四日午時爲吉云,以此日時擧行之意,敢啓。傳曰,知道。
徐夔淳,以弘文館言啓曰,上番闕直,事甚未安。應敎趙漢益,副校理朴齊斌有身病,副應敎閔丙奭內閣進,校理一員未差,尹相翊,副修撰鄭寅興別兼春秋進,副校理宋圭元陳疏受由,副修撰朴齊聖在外,修撰南廷綺,卽爲牌招,姑陞入直,何如?傳曰,允。
又以奎章閣言啓曰,大駕今已還宮,守宮檢校直閣李承純,依定式減下,何如?傳曰,允。
趙秉稷,以壯禦營言啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
贊禮兼禮曹判書李載冕,典祀官奉常正李建容,殿司參奉金容元,執禮副司果李晩燾,大祝主事趙忠熙,兵曹正郞李建昌,副司果朴斗陽·朴齊斌·尹相翊,司書金定均,盥洗位兵曹正郞白義行·李贊洙,爵洗位兵曹佐郞白時洽,禮曹佐郞韓龍珪,執尊應敎柳宗,軍資正李鳳奎,右通禮朴周雲,副司果朴宗鉉·金容圭,司僕正尹定求,贊者引儀安喆榮·玄景運,謁者兼引儀申鍾協·崔光在,贊引假引儀金章憲·洪泰彦,書筵官朴性陽疏曰,伏以,臣於今月初九日,祗奉疏批,又伏承恩諭,諭以間除參佐,亦出於緇衣好賢之意。臣聞命震惶,罔知攸措。昔先正臣宋時烈有言曰,爵祿加於賢德,則班組重於邱丘山,秩位及於卑汚,則冕綬同於沙泥。臣之至庸極陋,百不猶人,而求退得進而超班躐階,濫叨恩除,參貳度支,此眞以沙泥之卑,擔着邱山之重,非獨爲賤臣之悔吝,豈不有累於盛際棕核之政乎?名器不可以久褻,天工不可以曠廢,臣於承諭之日,卽當陳疏仰暴,冀蒙鐫褫,而狗馬賤疾,轉沈痼,陽春和煦之際,猶且閉戶深蟄,如龜藏殼,徊徨遷延,遽涉旬月。朝家命德之器,視若倘來者然,臣之昏耄無狀,此亦可見矣。且伏念春宮著阼之禮,寔我東方無疆之休,前後召旨,不啻繾綣,而臣獨病伏遐鄕,未伸同慶之忱,分義所在,尋常踧踖,聖度包容,逈出常例,曲恕逋慢之罪,特加寵授之典,臣誠內愧外靦,四體戰慄,直欲鑽地而不得也。伏乞聖慈,俯賜淵照,亟命收回新授資級,竝令刊汰筵職,無使駑蹇之乘,虛縻市駿之金,公私胥益,國言必穆。臣不勝無任云云。答曰,省疏具悉爾懇。予之必欲致爾,不啻如渴,而章奏批諭,徒煩往來,有若崇禮讓而飭虛文,反躬慙歎,亦不能無改於爾也。榮問之有體有用,卽林下讀書,出而需世,致君澤民及造車合轍而竗,其何可長往獨言,自甘爲一節之士,隱淪無稱乎?春序已闌,講席與書筵將開,爾其幡然改圖,趁速賁然。度支參佐之銜,間已變通,亦以銓銜縻爾,須勿選讓,副此至意。傳于金晩植曰,此批答,遣地方官傳諭。
壬午三月十一日巽時,大駕與王世子,永禧殿酌獻禮親行入侍時,行都承旨李載完,行左承旨成彜鎬,右承旨尹相萬,左副承旨趙秉稷,右副承旨徐夔淳,同副承旨金晩植,假注書趙秉聖·鄭承鉉,別兼春秋鄭寅興·金定均·尹相翊,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植,檢校待敎閔泳煥·宋秉瑞·韓耆東·金永悳·趙晳九,待敎閔泳韶,副校理朴齊斌,修撰南廷綺,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調金永壽,副提調李載完,進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦。通禮跪啓請執圭,載完跪進,上執圭,由肅章門·進善門,出敦化門。王世子具翼善冠·衮龍袍,乘輿出宣化門,由肅章門,至仁政門。相禮跪啓請降輿乘輦,王世子降輿步過,乘輦隨詣。上進發至永禧殿紅箭門下輦所,通禮跪啓請降輦乘輿,上降輦乘輿,由殿大門,詣齋室門外。通禮跪啓請降輿,上降輿,入齋室。王世子至下輦所,相禮跪啓請降輦乘輿,王世子降輦乘輿,由殿大門,詣齋室門外。相禮跪啓請降輿,王世子降輿入齋室。傳曰,東宮問安勿爲之。出傳敎傳曰,隨駕與隨輿軍兵,令各其營乾犒饋。出傳敎展謁時至,通禮跪啓請出次,上改具冕服出次。通禮跪啓請執圭,載完進圭,上執圭。通禮導上詣版位。王世子改具冕服,執圭,出齋室門,入詣版位。贊儀唱鞠躬四拜興平身,上行四拜禮,王世子再拜。上陞自東階,入殿內,王世子隨詣,奉審各室訖。上還出東門外,通禮跪啓請釋圭,上釋圭,載完跪受圭。通禮導上還入齋室,王世子隨詣入齋室。酌獻禮時至,通禮跪啓請出次,上出次。通禮導上詣版位,贊禮跪啓請鞠躬四拜興平身,上行四拜禮,王世子行四拜禮。贊禮導上詣盥洗位,搢圭,盥洗訖,王世子隨詣盥洗位,搢圭,盥洗訖。上執圭,陞自東階,詣第一室尊所。彜鎬酌酒,上入詣神位前跪,搢圭,載完奉香,夔淳奉爐,上三上香。載完奉酌跪進,上執爵以授晩植,晩植跪受,奠于神位前。上執圭,俯伏興少退跪,大祝趙忠熙跪讀祝文訖。上俯伏興平身,次詣各室,酌獻如上儀,王世子隨詣各室,行禮如儀訖。贊禮導上降復位,贊禮跪啓請鞠躬四拜興平身,上行四拜禮,王世子行四拜禮。贊禮導上詣望瘞位,望瘞于坎,通禮跪啓禮畢。判府事金炳國,進前奏曰,王世子嘉禮後,初行酌獻禮,伏想嘉悅無比,而勞動餘,聖體,若何?上曰,一樣矣。世子宮氣候,何如?上曰,平順矣。贊禮導上還出東門外,上釋圭,載完跪受圭。上入齋室,王世子還入齋室。還宮時至,通禮跪啓請出次,上具遠遊冠·絳紗袍,出齋室門外,乘輿出殿大門,至紅箭門降輦所。王世子出齋室隨駕,通禮跪啓請降輿乘輦,上降輿乘輦,進發入敦化門,由進善門·肅章門,入協陽門。兵曹判書趙寧夏跪稟放仗。王世子進發入敦化門,至仁政門,降輦步過,乘輿,由肅章門,入協陽門。載完請出標信解嚴。上入宣化門還內,王世子入宣化門還內,諸臣以次退出。
上在昌德宮。停常參·經筵。
自巳時至申時,灑雨下雨,測雨器水深八分。
徐夔淳啓曰,明日常參·經筵,取稟。傳曰,停。
金晩植啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
徐夔淳啓曰,肅單之廳座來呈例也,而南學敎授申箕善,旣在闕中,肅單今始來呈,原單子雖不得不捧入,事體所在,誠極未安。從重推考,何如?傳曰,允。
傳于金晩植曰,偕來史官還入。
金晩植啓曰,領議政洪淳穆疏批,遣左副承旨傳諭,仍與偕來事,命下矣。左副承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
右副承旨趙秉稷書啓,臣於本月十二日申時量,敬奉聖諭,馳往傳諭于北部嘉會坊齋洞契議政府領議政洪淳穆所住處,則以爲臣,不避嚴畏,以疏以奏,再三瀆不已者,豈或全昧義分所在,誠以情窮而懇迫也?迺玆恩批愈篤,眷遇彌隆,山海不足喩其崇深,而急病讓夷,臣所不堪也,論道經邦,臣所不能也。此乃抱其蘊而膺其責者論也,顧臣衰頹賤陋,曷嘗有萬一之近似?雖在庶官,猶當揆分度力,量而後入,況於百責攸萃乎?臣之曩昔缷免,竊謂安身立命,在於此地,今若濫受其昔辭,昔之辭非也。鄭䋜之踐言,杜衍之謝事,皆一辭永退,流美簡冊,臣情到此,寧不有媿於古人乎?一誤猶罪,再固不敢,則視同艮限,株守莫變,無計趨膺,冒犯違抗,惟俟金木之誅而已。夙夜之良,陋地來守,尤增罪戾,伏願亟賜召還焉云矣。臣旣承偕來之命,故姑爲仍留之意,敢啓。傳曰,知道。
金晩植啓曰,大司憲鄭順朝,掌令權仁斗·林瑢相,持平李·李羲鳳牌不進,執義權鍾祿在外,監察茶時之意,敢啓。傳曰,知道。
以大司諫鄭元夏,司諫愼錫九,獻納崔在澈,正言尹英秀·南濟元,掌令權仁斗·林瑢相,持平李·李羲鳳牌不進罷職傳旨,傳于金晩植曰,只推。
徐夔淳,以吏曹言啓曰,南學敎授鄭寅奭,以其身病,呈狀乞遞,改差,何如?傳曰,允。
又以奎章閣言啓曰,賞賜冊子安寶次,奎章之寶請出之意,敢啓。傳曰,知道。
又以弘文館言啓曰,新除授副應敎洪世燮,副修撰金容圭,竝卽牌招察任,何如?傳曰,允。
又以弘文館言啓曰,新除授校理睦承錫,時在京畿楊州地,經筵入番事緊,請斯速乘馹上來事,下諭。傳曰,許遞。
領議政洪淳穆疏曰,伏以,人有疾痛,必呼天必呼父母,常情惟均,而殿下於臣,天也父母也,疾痛在身,安得不呼之又呼乎?自夫受命以來,對食忘噉,當寢失寐,繞壁彷徨,左右究而不得。及奉日昨疏批,以民國事,如人毛髮俱病,苟非良醫,及時對投,誠殆矣,是何等逼切之辭敎乎?臣雖愚眛,粗具彝性,寧不惕息感泣,倘存扁倉之術,可以醫民醫國,救得一絲毫,磨放赴蹈之所不辭,而其奈一身膏肓,尙不能自醫,況於民國乎?登明選公,望實俱著者,穆穆布列,救時壽世,必有其人,今乃粘出僨轅覆餗之一朽敗物,以爲重蹈黔技之窘,復尋鉛割之鈍,責之以擔其務收其效,事理之所不去也。以時視職,以職視臣,時之極艱,職之至大,臣之所甚陋,燕·郢也莛楹也。自有淵衷之所諒度,而究竟害民誤國,詒累聖簡,其爲罪合萬殞,雖以大專槃物之仁,詎可包涵而庇覆之哉?臣本稟質鹵莽,無他所長,惟有耿耿赤忱,以殫竭圖報,爲貼額銘符,而今焉灘舟暮景,何嗟及矣?遭逢明時,有位無才,古人所恨,而臣之壯也,猶不如人,而今老矣無能爲者,臣準備語也,人之所以作爲發用,專仗氣魄與力量,而旣枯之木,無望發荄,已冷之灰,那得起燃?固是造化之所未能焉,而寵眷雖隆,微悃莫展,病于身病于國,其將都萃於頹齡殘骸,則此臣之疾痛到極,聲淚俱逬,呼呼於惟天惟父母者,可已而不已乎?玆敢罄暴情實,荐此控籲,伏望聖慈,哀憐之憫恤之,俾遂至懇,曲保性命,改卜賢德,庸副蒼生之望,非止一身之幸,抑亦一國之幸也。臣無任云云。答曰,省疏具悉卿懇。巽牘又何爲而至也?卿之見識,可以登明選公,卿之聞望,可以救時壽世,此非予一人之言,卽朝野大同之論。今乃退然不居,讓與別人,是豈卿斷斷體國急病讓夷之義乎?雖以病患,爲難進之諦,每於前席見卿,奏對起居,少無所減,固多喜幸,而況論道經邦,初非筋力奔走之任乎?卿其不俟駕屨,卽爲膺命,弘濟我艱業。仍傳于金晩植曰,此批答,遣左副承旨傳喩,仍與偕來。
判府事金炳國疏曰,伏以,聖慕有寓,南殿親祼,亦我東宮邸下,初行展謁之禮,仰而瞻誠敬之儀,俯而效頌祝之忱,擧欣欣然相告。卽伏見傳敎下者,以臣之忝在都提擧,特蒙上駟恩典,榮寵則固極矣,勞勩則何有哉?臣於前後,冒膺蕃庶之錫,亦旣屢矣,而每當領受之時,輒增愧悚之至,今何可以昔者之辭不獲準,恬然自居,敢有乘謝之計也?玆具短牘,猥陳微懇,伏願聖明,收還成命,俾安私分,千萬至祝。取進止。答曰,省箚具悉卿懇。卿其勿辭,安心領受。仍傳于金晩植曰,此批答,遣史官傳喩。
上在昌德宮。停常參·經筵。
趙秉鎬啓曰,明日常參·經筵,取稟。傳曰,停。
金晩植啓曰,合辭許久闕啓,事甚未安。除在外外,呈告人員,竝卽牌招,何如?傳曰,竝許遞,前望單子入之。
徐夔淳啓曰,兼工曹判書閔台鎬,同義禁李起鎬,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,帥臣,如非拿問與削黜,例不得替行封啓,而忠淸水使李敎弼,謂以情地惶蹙,不敢視務,漂人護送啓本,使虞候替行,原啓本,係是邊情,雖不得不捧入,揆以事體,極涉駭然。所當重勘,而本院請推之外,無他可施之罰,何以爲之?敢稟。傳曰,從重推考。
趙秉鎬啓曰,假注書趙秉聖,有身病,勢難察任,今姑改差,何如?傳曰,允。
徐夔淳啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉鎬啓曰,卽者副校理朴齊斌,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于徐夔淳曰,昨見附牘,凝竚之餘,茫然如失,良愧禮敬之淺,不能挽回也。噫,輔相之任出處辭受,惟在於時與勢之緩急而已,若如卿言,以一辭永退爲美事,則古名碩勤勞鞠瘁之義,獨無可講之地乎?卿謂今日之時與勢緩急,果何如也?竿頭弩末,安危呼吸,而乃反規規於往來之禮,以致中書事務之多日曠闕,誠非所望於卿者也。懸企之切,披露衷蘊,卿其諒之事,偕來承旨,更爲傳諭于領議政,期於偕來。
右副承旨書啓,臣於本月十三日酉時量,敬奉聖諭,更爲傳諭于北部嘉會坊齋洞契議政府領議政洪淳穆所住處,則以爲臣,誠淺而未能孚格,勢迫而直欲鑽入,抗命之冒犯,嚴誅之甘速,夫豈無所榜樣,而暋不知畏,甚不得已者存焉耳。隆旨荐降,以安危之分,鞠瘁之義,反復提誨,備極諄摯,尤是臣齎惶包慄,靡所容措者也。今玆復叨,寔非微分之爲慮群情之攸屬,則顧何敢妄不自揆,徒效飾讓,課日敦勉,恩施太褻,適足以重罪戾而隳事體,區區廉防,所未暇恤,惟有面陳前席,罄暴餘蘊,仰冀容光之照,而邇列之歷日相守,彌增悚蹙,先賜召還,以安賤私焉云矣。臣旣承期於偕來之命,故姑爲仍留之意,敢啓。傳曰,知道。
傳于徐夔淳曰,聞領相不日簉朝云,爲國事萬幸,偕來承旨還入,以安大臣之心。
傳于徐夔淳曰,十五日次對,依例來會,摠理大臣·原任大臣,同爲來會。
趙秉鎬,以弘文館言啓曰,副校理朴齊斌,陳疏徑出,上番闕直,事甚未安。校理一員未差,尹相翊別兼春秋進,應敎趙漢益,副應敎洪世燮,副校理宋圭元,竝卽牌招推移入直,何如?傳曰,允。
左議政宋近洙疏曰,伏以,世子嬪廟宮朝見之禮,日吉順成,中外慶抃,大小同情,臣之鄕行,適在此際,未參陪衛之列,莫逃隳曠之罪,祗伏俟勘,彌增悚蹙。仍伏念臣,特蒙省掃之暇,繼有澆奠之命,歸告先壠,榮及泉臺,孤露餘生,少伸不洎之恨,臣是何人,獲此異數,御恩鏤骨,不覺感淚自逬。第臣素患痰癖之疾,少有觸冒,輒倍闖加。曩在慶會,不敢言病,强榮趨走,憊瘁已積,旋發遠行,在塗七八日,重添痰嗽,火氣上升,頭目眩轉,舊證新祟,一時交劇,種種昏窒,不省四到,纔還弊廬。仍卽頹頓,溢糜勺飮,不能入口,氣血俱耗,形殼僅存。以今見狀,時月間蠢動,非所可望,而職名尙在臣身,虛縻草野,徒損事體,跼蹐靡措,又添一病,疾痛之呼父母,恒人之情也。臣抱此悶隘,安得不疾聲仰籲,以冀體恤之仁乎?玆敢從縣道冒煩崇聽,伏乞聖慈,曲垂矜諒,亟將臣所帶之職,劃賜鐫改,俾重任毋瘝,則臣亦庶可安意調病,以延殘喘,實公私之幸,竊不勝千萬至祝。臣無任云云。答曰,省疏具悉卿懇,謂卿楸行,非久復路,巽牘忽至,惝怳誠莫知攸計也。愼節因所仰慮,調嗇攝護,自可遄復常度,而目下許多憂慮,是豈卿言去之時乎?事計之茫無頭緖,比諸卿鄕行之前,又添幾層折,而䌤綸牽補。惟輔相之任是仗是賴,卿其體諒,更勿以此相聞,戒日登塗,弘濟時艱。仍傳于徐夔淳曰,此批答,遣史官傳諭。
判尹成彝鎬疏曰,伏以,南殿親祼,聖孝克伸於追慕,東宮行禮,睿度動合於儀文,日辰淸朗,觀瞻均忭,臣於是時,適忝邇列,周旋於駿奔之班,趨走於龍光之中,與榮爲幸,何勞之有?迺者特旨誕宣,進臣以資憲階,繼有京兆新除,臣捧誥震駴,歷屢日而靡所措躬也。夫有國之懋賞,必核功能,朝廷之命爵,必先才德,所以章善明理,綜名責實,爲人主馭世之大柄,故必也量功較才,擧以畀之,而猶且斟酌考核,其難其愼,如金稱玉尺之不差毫釐,俾官簡無褻,賞典不僭,曷嘗有無一攸當有萬不近之如臣者流,冒承而苟充也哉?況臣所叨之階,位亞三孤,班聯八座,古所稱命德之器也。望峻責鉅,不比庶僚,固非循資積功之所可期,豈宜以此爲酬勞之具,而況初無可紀之勞者乎?臣本舂疎,無適於世,散木不中於繩墨,弱植無依於墻壁,只緣遭際休明,厚沐陶甄,踐揚外內,推遷節次,裒然居貳卿之列,涯分已溢於筲量,小技蔑效於線補,常懷兢愧,若履淵氷,戒存知足,念斷竊吹,秪自擬優遊散地,退守本分,以爲萬一不報之報。今迺因緣倖會,罔功加恩,不意車服之庸,蘧侈衰病之蹤,蚊力已殫於負山,鵜服不稱於在梁,冥升之懼,負椉之災,猶屬臣區區之私,而在淸朝愼簡之政,豈不重有損耶?參衡已熟,循墻益急,玆敢控實籲誠,蘄幸於仁覆之天,伏望聖慈,克軫嚬笑之愛,府察肝膈之懇,將臣新授資級,亟賜收還,以重爵賞,以安賤分,不勝幸甚。臣無任云云。答曰,省疏具悉。卿其勿辭行公。
副校理朴齊斌疏曰,伏以,臣於持被之中,卽接家傳,則臣父素患痰癖之症,迨此換節之時,一倍添劇,促臣歸視。臣聞此報,方寸煎灼,按住不得,忙陳短章,徑出禁扄。伏乞聖明,俯賜鑑諒,亟遞臣職,俾使救護,且治臣擅離之罪,以肅朝綱焉。臣無任云云。答曰,省疏具悉。爾其勿辭捄護。
上在昌德宮。停常參·經筵。
徐夔淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐夔淳啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,同副承旨金晩植,今日不爲仕進,卽爲牌招,何如?傳曰,允。
傳于徐夔淳曰,禮房承旨,馳詣宗廟·景慕宮,奉審摘奸以來。
傳于徐夔淳曰,各宮展拜時,中宮殿動駕,嬪宮動輿,竝以衛內磨鍊。
傳于徐夔淳曰,十六日都政爲之。
趙秉聖改差,代以金鼎默爲假注書。
傳于徐夔淳曰,啓字誤踏之中官沈周鉉,從重推考。
傳于徐夔淳曰,政官牌招開政。
傳于徐夔淳曰,金吾堂上竝許遞,今日政差出。
傳于徐夔淳曰,在外京兆堂上許遞,今日政差出。
傳于徐夔淳曰,戶曹參判,敦寧都正竝許遞,今日政差出。
傳于徐夔淳曰,左副承旨許遞,吏曹參議朴性陽除授。
傳于徐夔淳曰,吏曹參議有闕之代,前望單子入之。
吏曹,同副承旨單,朴性陽除授事承傳。
金鼎默有頉,代以盧泳敬爲假注書。
趙尙學奉命在外,代以元用奭爲事變假注書。
吏曹參議前望單子入之,宋秉瑞落點。
徐夔淳啓曰,新除授吏曹參議宋秉瑞,一體牌招,何如?傳曰,允。
傳于金晩植曰,傳命誤傳之中官羅世煥,從重推考。
金晩植啓曰,新除授同副承旨朴性陽,時在忠淸道靑山地,斯速乘馹上來事,下諭,何如?傳曰,許遞,前望單子入之。
承旨前望單子入之,趙定熙落點。
徐夔淳啓曰,吏曹參議宋秉瑞,疏批已下,卽爲牌招,何如?傳曰,允。
傳于徐夔淳曰,仕滿監役,今日政差出。
徐夔淳,以吏曹言啓曰,昆陽郡守申宅熙呈狀內,矣身受由上京矣親病沈重,萬無還官之望云。其親病旣如是,則有難强令還任,改差,何如?傳曰,允。
又以弘文館言啓曰,上番闕直,事甚未安。應敎趙漢益,副應敎洪世燮,副校理宋圭元有身病,校理一員未差,尹相翊,副修撰鄭寅興別兼春秋進,副校理朴齊斌陳疏受由,修撰吳炳文,副修撰金容圭,竝卽牌招,推移姑陞入直,何如?傳曰,允。
有政。吏批,判書閔泳緯牌招不進,參判未差,參議宋秉瑞進,右副承旨徐夔淳進。啓曰,判書閔泳緯牌招不進,參判未差,小臣獨政未安,何以爲之?敢稟。傳曰,只出緊任。以兪致一爲校理,尹宗儀爲戶曹參判,李正魯爲左尹,趙忠熙爲敦寧都正,沈舜澤爲判義禁,金永壽·徐正淳·閔昌植爲同義禁,李象弼爲監役。
兵批,行判書趙寧夏病,參判閔種默入直進,參議金喆熙病,參知李希洙病,同副承旨金晩植進。同知加設二單朴雲鍾·金奎集,僉知加設六單金命敎·金箕穆·金在元·鄭錫鉉·宋應燮·張文逵,五衛將加設十單閔致璇·鄭海成·趙時璧·林廷麒·趙東玹·崔繼嶂·李民溥·尹垕·孫秀榮·朴基龍,護軍鄭順朝·吳俊泳·李源逸·姜晢一·朱道明·趙冕鎬,副護軍鄭元夏·李源中·朴性陽·徐曄·朴機會·閔致玉,副司直權鍾祿·愼錫九·權仁斗·林瑢相·睦承錫·李·李羲鳳·崔在澈,副司果尹英秀·南濟元·鄭選朝·趙重夏,以上竝單付。平安中軍趙秉應特許仍任事承傳。
傳于徐夔淳曰,見窠皆令差出。
吏批,再政。以李敦應爲同敦寧,金直善爲刑曹參議,趙復永爲假監役,權瀷爲靖陵參奉,洪鍾益爲元陵參奉。知義禁單金永壽,敦寧都正徐曄·朴機會·閔致玉,已上減下。五衛將朱道明·尹垕·鄭海成,已上今加嘉善。朝官年八十依法典加資,前主簿朴基龍年八十今加通政加一資事承傳。
三政。李承皐爲禮曹參判,洪鍾岳爲監役。
四政。鄭民秉爲假監役。
以黃海監司南廷益狀啓,薦新生石首魚,尙未捉得,限內不得封進,惶恐待罪事,傳于金晩植曰,勿待罪事回諭。
徐夔淳,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以禮曹言啓曰,今三月十八日景祐宮展拜,中宮殿·世子宮·世子嬪宮同爲展拜仍覲本宮時,大殿·中宮殿出還宮時闕門外及景祐宮·本宮大門外,王世子當有祗迎之節,而今番廟宮展謁時,依近例因特敎祗迎置之,衛內隨詣磨鍊矣,今亦依此擧行乎?敢稟。傳曰,依此擧行。
又以禮曹言啓曰,今三月二十日儲慶宮·毓祥宮·延祐宮·宣禧宮展拜,中宮殿·世子宮·世子嬪宮同爲展拜時,大殿·中宮殿出還宮時闕門外及儲慶宮·毓祥宮大門外,王世子當有祗迎之節,而今番廟宮展謁時,依近例因特敎祗迎置之,衛內隨詣磨鍊矣,今亦依此擧行乎?敢稟。傳曰,依此擧行。
金晩植,以兵曹言啓曰,今三月十八日王世子詣景祐宮展拜後本宮動輿時,隨輿軍兵當爲磨鍊,而謹考謄錄,則翊衛司全數,兵曹都摠府堂上·郞廳各一員,五衛將二員,武臣兼宣傳官八員陪衛,禁軍置之,前後牌軍兵三百名擧行,而今番廟宮展謁時,翊衛司全數,兵曹堂上一員,都摠府堂上三員,郞廳各二員,五衛將四員,武臣兼宣傳官八員,挾輿軍一百六十名,槍劍軍六十名磨鍊,禁軍及前後牌軍兵,以先後廂軍兵仍用矣。今番則何以爲之乎?敢稟。傳曰,依今番廟宮展謁時例磨鍊。
又以兵曹言啓曰,今三月十八日中宮殿詣景祐宮展拜後本宮動駕時,侍衛軍兵當爲磨鍊,而謹考謄錄,則分兵曹分都摠府堂上郞廳各二員,五衛將二員,武臣兼宣傳官四員,禁軍四十人,前後廂軍兵四百名磨鍊,今春廟宮展謁時,禁軍及前後廂軍兵,特因下敎置之矣,今番則何以爲之乎?敢稟。傳曰,依今番廟宮展謁時例磨鍊。
又以兵曹言啓曰,今三月十八日世子嬪宮詣景祐宮展拜後本宮動輿時,陪衛軍兵當爲磨鍊,而謹考謄錄,則翊衛司一員,兵曹都摠府堂上郞廳各一員,五衛將二員,武臣兼宣傳官四員,前後牌軍兵三百名磨鍊,今春廟宮展謁時,春桂坊各二員與兵摠府堂郞竝分司磨鍊,五衛將武臣兼宣傳官依例陪衛,禁軍及前後牌軍兵置之矣,今番則何以爲之乎?敢稟。傳曰,依今番廟宮展謁時例磨鍊。
又以兵曹言啓曰,今三月十八日中宮殿·世子嬪宮詣景祐宮展拜後本宮動駕時,宮內及大門外設布帳,令兩營合力擧行,何如?傳曰,允。
又以兵曹言啓曰,卽接西所衛將鄭煥堯牒報,則永肅門北邊小松一株,因風顚仆云。令該所依例斫去之意,敢啓。傳曰,知道。
又以營建所言啓曰,咸寧殿·正善堂·衍福堂營建吉日,令日官韓應翼推擇,則咸寧殿定礎三月十六日辰時,立柱同月二十四日卯時,上樑同月二十九日午時,正善堂定礎同月十六日辰時,立柱同月二十四日申時,上樑同月二十九日辰時,衍福堂定礎同月十六日辰時,立柱同月二十四日亥時,上樑四月初一日巽時爲吉云。以此日時定行,何如?傳曰,允。
又以司僕寺一二提調意啓曰,濟州前判官金炳洙遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
兵曹啓目粘連,觀此平安監司金炳德狀啓,則中軍趙秉應,誥戎較藝,部伍齊整,戢盜禁暴,閭里寧謐,群情願借,特許仍任事,令該曹稟處亦爲白有臥乎所,部伍齊整,閭里寧謐,群情願借,殊庸嘉尙,該中軍趙秉應仍任一款,依狀請施行,何如?判付啓依允。
領敦寧李最應箚曰,伏以,南殿親祼,王世子隨輿,聖孝克伸於追慕,睿德夙就於肅雝,神人胥悅,陬澨均慶。臣於此際,病伏私次,未參於顯相之列,微分悚蹙,靡所容措,何敢以賤疴之劇,仰瀆崇嚴,而疾痛之呼,人之常情也。第臣貞痼,日以益甚,痰火上沖,胃土中敗,晝不進一勺之飮,夜不着霎時之睡,貼席宛轉,度日如年,此豈但病之爲祟也?衰頹之景,已迫崦嵫,消鑠之氣,莫賴刀圭,是所謂陳力不能者也。今臣所帶諸銜,絆縛一身,與病相守,寧不閔隘之甚哉?機務總理,武衛提擧,接應繁冗,職任緊重,實非如臣癃瘁,所可一日冒據也。至若御膳之供,廚院攸掌,天閑之養,太僕爲政,此亦綦重而不輕,俱無以句當則一也。玆將由中之悃,仰冀體下之恩,伏乞聖慈,俯賜鑑諒,竝許鞶褫,俾公私耦幸焉。取進止。答曰,省箚具悉卿懇。愼節奉慮,而摠理及諸司事務,卽無異臥閤論道,恐無有妨於調理。且目下許多碩劃之待卿者,誠非一二事,則卿雖日封十章,斷無以奉副,卿其諒之。仍傳于金晩植曰,此批答,遣史官傳諭。
吏曹參判吳俊泳疏曰,伏以,臣再叨見職,何嘗有一毫近似而然也?特因義分之是懼,而冒沒膺命耳,奈臣姿性終有所不通,見職終有所未解,班薄之矇然自如,蒐補之闕然,何以副我聖明簡畀之德意哉?早夜思惟,不能者止,蔑效者止,事理之甚明也。且臣素善多病,久成貞痼,痰癖之發,眩暈之作,每作食飮不節,寢食失宜,而日復一日,有添無減,向自政席退後,疾又來而症稍重焉,時日之內,蠢動無望。玆敢不避猥屑,短章冒控,伏乞聖慈,俯垂矜察,亟遞臣所帶之任,回授可勘之人,不勝幸甚。臣無任云云。答曰,省疏具悉。所請依施。
同敦寧李源逸疏曰,伏以,臣於日前,伏奉除旨,以臣爲同知敦寧府事,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,亟遞臣職,以存公格,以安私分焉。臣無任云云。答曰,省疏具悉。所請依施。
吏曹參議宋秉瑞疏曰,伏以,臣卽庸庸碌碌之無似賤品耳,幸遭明時,偏被寵渥,雋途名選,靡官不做,而未有以銖能寸績,仰答聖眷,居恒懍惕,如集于木。迺者除旨忽降,授臣以吏曹參議者,臣是何人,又承此恩命於寢夢之表也?奉誥驚惶,莫省攸措。選部參佐,雖與長察不同,與聞通塞之論,或有代斲之時,其爲任之緊重,不可與尋常庶僚比也。臣本才識庸下,見聞謏寡,其於銓綜激揚之地,豈有一分堪承之望乎?開政有命,召牌儼臨,揆分量能,承膺無路,忙陳短章,仰溷崇嚴。伏乞聖慈,俯垂鑑諒,將臣新授職名,亟許鐫改,以重公器,以安私分焉。臣無任云云。省疏具悉。爾其勿辭察職。
上在昌德宮。停常參·經筵。
藥房都提調金炳國,提調金永壽,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
徐夔淳啓曰,明日常參·經筵,取稟。傳曰,停。
金晩植啓曰,大司憲·執義,掌令二員,持平二員未差,監察茶時之意,敢啓。傳曰,知道。
徐夔淳啓曰,右承旨趙定熙,時在江原道伊川府任所,斯速乘馹上來事,下諭,何如?傳曰,許遞。前望單子入之。
徐夔淳,啓曰,今十六日都目政事爲之之意,敢啓。傳曰,知道。
徐夔淳,以內醫院都提調意啓曰,本院提調,例不得兼帶金吾之任,而提調金永壽,除拜知義禁矣。所帶知義禁,今姑許遞,何如?傳曰,允。
傳于徐夔淳曰,大臣·政府堂上·經理堂上引見。
承旨前望單子入之,李晩耆落點。
徐夔淳,以吏曹言啓曰,通津都護府使韓聖根戶奴呈狀內,矣上典受由上京,矣身病重,萬無起動還官之望云。其身病旣如是,則有難强令還任,罷黜,何如?傳曰,改差。
忠淸監司李承五狀啓,節到付懷德縣監南廷麟牒呈內,卽者兼贊善宋秉璿呈單內,以爲情私所迫,冒陳哀懇,冀被違慢之誅,疏未及達,而幸蒙恩諒,召還史官,別諭繼降,敦勉愈摯,有非如賤臣所敢承當,感泣悚恧,罔知攸措,又接春坊吏所報,則前後慶禮,皆霑匪頒之澤,顧此草萊之賤,旣承召命,不能進身,則罪當何居?而乃反恩例遽及,揆分惶縮,不敢晏然祗受,反覆思量,萬不獲已,玆敢具由仰暴,將此情實,特賜報營,以爲轉聞于朝,俾蒙收格外之恩,千萬幸甚是如故,玆以牒報亦爲白有等,以緣由馳啓云云,踏啓字。頒賜之物,卽固慶會,覃施宮僚者也,不必如是辭巽,安心領受之意,遣地方官傳諭。
徐夔淳啓曰,假注書鄭承鉉·盧泳敬,有身病,勢難察任,竝姑改差,何如?傳曰,允。
鄭承鉉改差,代以安禧遠爲假注書,盧泳敬改差,代以李周璜爲假注書。徐夔淳,以弘文館言啓曰,應敎趙漢益在外,校理尹相翊別兼春秋進,副校理朴齊斌陳疏受由,上番闕直,事甚未安。副應敎洪世燮,副校理宋圭元,新除授校理兪致一,竝卽牌招,推移入直,何如?傳曰,允。
徐夔淳啓曰,卽者修撰南廷綺,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎趙漢益在外,副應敎洪世燮,校理兪致一有身病,尹相翊,副修撰鄭寅興別兼春秋進,副校理朴齊斌陳疏受由,宋圭元有拘忌,修撰南廷綺陳疏徑出,玉堂上下番俱空,事甚未安。修撰吳炳文,副修撰金容圭,竝卽牌招入直,何如?傳曰,允。
臺諫前望單子入之,持平丁弘燮,正言李康勳落點。
徐夔淳,以吏曹言啓曰,成均館典籍李斗永·李圭一·吳鎭東·金永濟·李寅璟·朴秉胥·林相僖,中學敎授李鎬冕,俱以身病,呈狀乞遞,竝改差,何如?傳曰,允。
又以吏曹言啓曰,西學訓導申華均,以其身病,呈狀乞遞,改差,何如?傳曰,允。
又以吏曹言啓曰,黃海道都事柳重敎,慶尙道都事張福樞,全羅道都事蘇輝冕,江原道都事金鍾善,俱以除拜,過限未肅拜,竝改差,何如?傳曰,允。
金晩植,以統理機務衙門言啓曰,卽見領選使金允植書報,則淸國使臣與美國使臣,竝爲騎船,將匪久到泊云矣。經理事趙準永,伴接官差下,解事譯官,自舌院派送,所住館宇,令度支擇定於京江近處,斯速修理,供饋接待之節,亦令戶禮曹參酌磨鍊,而上來時延接官,還歸時護送官,以沿路地方官差下,何如?傳曰,允。
徐夔淳,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
金晩植,以都摠府言啓曰,今三月十八日動駕敎是時,侍衛·寶劍·陪衛·守宮,當爲備員,而都摠管金箕錫在外,任商準,副摠管徐珩淳,俱有實故,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。
又以義禁府言啓曰,咸鏡監司金有淵狀啓內,北靑前府使張時杓罪狀,令攸司稟處事,啓下矣。張時杓下去慶尙道星州地云,依例發遣府書吏,拿來,何如?傳曰,待待命拿囚。
又以司僕寺一二提調意啓曰,今十八日景祐宮展拜後,仍覲本宮時,各差備入把馬,限一百三十匹,令兵曹知委畿內各驛,使之直爲入把,而二十日儲慶宮·毓祥宮展拜時,以爲仍用,何如?傳曰,允。
修撰南廷綺疏曰,伏以臣於持被之中,卽接家信,則臣父素患痰癖之症,近因風候之不調,一倍添劇,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
金晩植啓曰,明日常參·經筵,取稟。傳曰,停。
又啓曰,大司憲·執義,掌令二員,持平一員未差,丁弘燮在外,監察茶時之意,敢啓。傳曰,知道。
又啓曰,同敦寧李敦夏,除拜後過三日不爲出肅,依定式,推考警責,仍卽牌招察任,何如?傳曰,允。
傳于金晩植曰,皇朝人忠臣,淸白吏子孫,軍功人,西北·松都人落仕最久人,各別收用事,分付兩銓。
傳于金晩植曰,雖非親政注書,尙瑞院官員依例陞六。
傳于金晩植曰,戶曹參判許遞,今日政差出。
傳于金晩植曰,臺諫·玉堂竝許遞,今日政差出。
傳于金晩植曰,春秋竝許遞,今日政差出。
傳于金晩植曰,在外刑曹參議許遞,今日政差出。
傳于金晩植曰,泮長許遞,今日政差出。
傳于金晩植曰,同敦寧·敦寧都正竝許遞,今日政差出。
傳于金晩植曰,右副承旨許遞,今日政差出。
傳于金晩植曰,同成均竝許遞,今日政差出。
傳于金晩植曰,經筵竝許遞,今日政差出。
傳于金晩植曰,呈告禮曹判書·藝文提學許遞,今日政差出。
傳于金晩植曰,三登縣令趙雲兢,敦寧都正除授。
吏曹,敦寧都正單趙雲兢,今加通政除授事,承傳。
傳于金晩植曰,今日遷轉守令,未準朔中通融擬入。
傳于金晩植曰,回榜人謝恩當親受矣,該房知悉。
李周璜陞六,代以尹命燮爲假注書,安禧遠陞六,代以李範大爲假注書。
兵曹口傳政事,以韓敬源·李敦夏爲都摠管,李承皐爲副摠管。
金晩植,以都摠府言啓曰,今三月十八日動駕時,侍衛·寶劍·陪衛·守宮,當爲備員,而都摠管韓敬源,副摠管李承皐,俱有實病,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以成彝鎬爲都摠管,朴長夏爲副摠管。
傳于金晩植曰,左捕將有闕之代,知宗正卿李鍾承除授,武衛營左邊捕盜大將,李鍾承除授事,承傳。
兵曹,左邊捕盜大將李鍾承除授事,承傳。
金晩植啓曰,新除授左邊捕盜大將李鍾承,卽爲牌招,傳授命召及大將牌·傳令牌,何如?傳曰,允。
又啓曰,左邊捕盜大將李鍾承,時在京畿龍仁地,命召及大將牌·傳令牌傳授,一時爲急,斯速乘馹上來事,下諭,何如?傳曰,允。
又啓曰,左邊捕盜大將李鍾承,時在京畿龍仁地,捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將李敎獻,卽爲牌招聽傳敎,何如?傳曰,允。
傳曰,藥院提調許遞,前望單子入之。
內醫提調前望單子入之,閔泳緯落點。
尹相萬,以吏曹言啓曰,通禮院左通禮李在淳,以其身病,呈狀乞遞,改差,何如?傳曰,允。
又以吏曹言啓曰,泰陵參奉徐正輔,以其身病,呈狀乞遞,改差,何如?傳曰,允。
又以吏曹言啓曰,慶基殿參奉金利濬,以其身病,呈狀乞遞,改差,何如?傳曰,允。
又以吏曹言啓曰,慶基殿參奉徐錫元,以其身病,呈狀乞遞,改差,何如?傳曰,允。
又以吏曹言啓曰,安岳郡守洪淳馨戶奴呈狀內,矣上典受由上京矣。親病沈重,萬無離側還官之望云,其親病旣如是,則有難强令還任,改差,何如?傳曰,允。
又以吏曹言啓曰,景陽道察訪尹榮大,以其身病,呈狀乞遞,改差,何如?傳曰,允。
又以吏曹言啓曰,今番都政,窠闕甚少,出六之人,將至虛司果,而無以區處矣。都政時守令·察訪,前期三朔差代,乃是法典所載,沙斤察訪崔仁植,瓜滿在於六月,則不過十餘日之間改差,以爲次次陞付遷轉之地,何如?傳曰,允。
金晩植,以兵曹言啓曰,同知中樞府事李邦鉉·李羲道·吳慶然,僉知中樞府事李東洙·金炳虎,宣傳官任原鎬·趙東勳,兼司僕將李敎七,五衛將申岐朝·玄豊瑞·白命圭·尹樹性,景福宮衛將韓學履·申聖均,文臣兼宣傳官柳冕鎬·南奎熙,武臣兼宣傳官金商珀·南九熙,俱以病難供職,呈狀乞遞。新除授黃海水使徐光復,素患痰癖之症,一倍添劇,時月之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又以兵曹言啓曰,自辟邊將革罷,待瓜滿以久勤差遣事,旣以別單啓下,而南兵營自辟黃拓坡權管,北兵營自辟永達萬戶個滿代,自該營望報矣,原狀啓還下送,何如?傳曰,允。
又以兵曹言啓曰,時任邊將之應赴殿試者遞赴事,載在法典矣。直赴殿試奉承傳禹景謨,以水口萬戶,時在任所,依法典改差,使之來赴於今三月二十二日殿試,何如?傳曰,允。
又以兵曹言啓曰,自辟邊將之還作久勤窠中,馬梁·赤梁·古豐山僉使之以堂下除拜,則陞資一款置之,代登僉使之一年瓜限,還以三十朔施行,何如?傳曰,允。
又以兵曹言啓曰,再明日動駕時,本曹堂上守宮及侍衛,當爲備員,而參議金喆熙有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
都政。吏批,判書閔泳緯進,參判金永哲在外未肅拜,參議宋秉瑞進,右副承旨金晩植進。以吏批言啓曰,侍從臣父年七十以上人,每於歲首,抄啓加資,而新有應推恩人,則雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。又以吏批言啓曰,今都目大政,各岐仕滿應遷者相避及未準朔監察·禁府都事·戶曹·刑曹·工曹·漢城府郞官·平布署官員·五部令·各司久任時推人員,竝擬,何如?傳曰,允。又以吏批言啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官無以稚移備擬,未經一考之人,依例勿拘陞擬,何如?傳曰,允。又以吏批言啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。又以吏批言啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。又以吏批言啓曰,尙州牧使,今當差出,而本州,以嶺南雄邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以趙爰夏爲掌樂主簿,鄭基晩爲典設別提,朴孝憲爲繕工副正,金樂均爲漢城庶尹,李喆在爲尙州牧使。典籍單,趙尙學。以徐相雨爲司宰直長,尹濟翼爲懿寧園直長,洪在鼎爲尙衣僉正,申泰榮爲白川郡守,申鉉九爲平陵察訪,以兪致秉爲禁府都事,李裕中爲司甕奉事,朴璿爲掌樂主簿,白東學爲典設別提,沈琦澤爲茂朱府使。贈左贊成宋欽樂贈領議政例兼,贈吏判宋宅圭贈左贊成例兼,贈吏參宋煥世贈吏判例兼,已上左議政宋近洙三代。傳于金晩植曰,扶餘縣監之代,勿拘常格,各別擇差。以閔泳集爲瓦署別提,黃浩直爲監察,朴璿爲引儀,金明洙爲金山郡守,李敎象爲扶餘縣監,贈左贊成閔致三贈右議〈政〉例兼,贈吏判閔弘燮贈左贊成文衡例兼,已上前判敦寧閔台鎬兩代。金晩植,以吏批言啓曰,原州牧判官,今當差出,而本州,以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以金容培爲平市直長,朴夏陽爲司甕直長,金秉燮爲寶城郡守,李珪應爲原州判官,趙寬在爲三登縣令。假監役鄭民秉今超通政,朝官年八十依法典加資,故縣令趙基恒贈吏參例兼,故府使趙學春贈吏議,已上前戶曹參判趙冕鎬兩代。以李重翼爲義盈奉事,金㝢根爲禁府都事,柳鶴增爲掌樂主簿,金瀗秀爲監察,魚秉璿爲楊口縣監。廣興直長單尹瀗,故府使李寅升贈宗正卿吏參例兼,同敦寧李敦夏考,贈兵參鄭宅升贈兵判知訓鍊例兼,都摠鄭周應考。以李珉應爲內贍直長,金東敏爲內資直長,金泳均爲監察,朴齊璟爲甑山縣令,李周永爲光陽縣監,故正言李承圭贈宗正卿吏參弘提例兼,故副正李敏榮贈宗府都正吏議,已上宗正卿李起鎬兩代,故通德尹埴贈吏參坡陽君例兼,坡光君尹宗儀考。以尹孝炳爲繕工奉事,鄭宜默爲禁府都事,李直溥爲孝昌園直長,鄭憲時爲麟蹄縣監,金東澔爲長陵令,故直閣金炳韶贈吏參弘提奎提例兼,刑曹參判金敬均考,故敎官洪淳敬贈吏參例兼,右尹洪萬植考。以黃厚淵爲司甕奉事,李琬夏爲引儀,洪秉燾爲濟用主簿,李徽應爲義城縣令,具鍾書爲祥原郡守。副司勇李祖植今加通政,年七十加一資事承傳,故守李龍在贈吏參例兼,故判官李羲蓍贈吏議,已上禮曹參判李承皐兩代。以李敎英爲泰陵直長,李寅兢爲徽慶園直長,李琬夏爲工曹佐郞,金東敎爲宗廟令,李輔仁爲通川郡守,敦寧都正加設單李祖植,故僉正李耇永贈吏參例兼,故縣監李養重贈吏議,已上前同敦寧李羲道兩代。金晩植,以吏批言啓曰,大邱都護府判官,今當差出,而本府,以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以盧炳穆爲司宰奉事,曺斗煥爲內資奉事,趙賢植爲引儀,李鶴年爲大邱判官,李敎性爲昆陽郡守,故學生姜聖希贈戶參金吾例兼,故學生姜文載贈左承旨,故學生姜太望贈僕正,已上前左尹姜晢一三代。以權灝爲義興縣監,許煜爲刑曹佐郞,趙秉甲爲比安縣監,李基遠爲明川府使,尹昌根爲泗川縣監。贈吏參成載淳贈吏判例兼,贈吏議成光默贈吏參例兼,贈僕正成擎柱贈吏議,已上判尹成彝鎬三代。以閔益鎬爲尙瑞直長,李東宇爲禮山縣監,林淳憲爲柒谷府使,柳寅衡爲機張縣監。學生閔命世贈吏參例兼,故通德閔師傳贈吏議,故通德閔贈僕正,已上兵曹參判閔種默三代。以李秉勉爲尙瑞直長,宋淳爀爲惠陵令,李象協爲博川郡守,趙賢植爲監察,成彝鎬爲禮曹判書,贈吏議趙豊鎭贈吏參例兼,故牧使趙時淳贈吏議,成均生員趙啓命贈僕正,已上前同敦寧趙雲涉三代,故學生李秉殷贈吏參例兼,宗正卿李容元考,五衛將趙彦植·朴根赫·白東鎭,已上今加嘉善,朝官年八十依法典加資,故學生金炳鍾贈監察,孝行卓異贈職事,承傳。閔益鎬爲引儀,車能文爲慶基殿令,趙慶鎬爲判尹,李圭明爲康翎縣監,高益鎭爲利仁察訪,以閔丙奭爲同副承旨,李秉勉爲尙瑞直長,趙炳大爲典牲副奉事,金思兢爲禮賓主簿,金文鉉爲安岳郡守,韓龍敎爲伊川府使,丁理燮爲尙瑞副直長,李承一爲氷庫別檢,金思兢爲工曹佐郞,尹祖榮爲北靑府使,洪炳一爲奉化縣監,李敬翼爲濟用副奉事,趙明植爲中部令,崔光駿爲禮賓主簿,安禧遠·李周璜爲典籍,金炳治爲濟用判官,柳鶴增爲引儀,全錫喬爲典籍,李尙濂爲泰安府使,崔致永爲昌原府使,李容晢爲平市令,李文淵爲掌樂主簿,金鎭祜爲典籍,白南卨爲長淵府使,趙均夏爲慈城郡守,李鼎爲典牲判官,李公燁爲典籍,張斗表爲渭原郡守,朴宗秉爲碧潼郡守,馮錫龜爲獻陵令,閔益鎬爲監察,承履祥爲典籍,王彦商爲濟原察訪,金洪斗爲重林察訪,張錫龜爲康陵令,李文淵爲引儀,金源濟爲典籍,愼㘽祜爲大靜縣監,宣俊采爲黃山察訪。傳于金晩植曰,望筒遲滯之吏·兵判,推考。以成載瑾爲永陵令,趙性憙爲掌樂主簿,李㝡榮·高時翼爲典籍,兪鎭奎爲西學敎授,申觀朝爲工曹正郞,趙爰夏爲監察,金永壽爲大司憲,金晢根爲大司諫,李會龍爲執義,李會元爲社稷令,李載夏爲掌樂主簿,韓炳洙爲司諫,申箕善·吳致恒爲掌令,申永均爲昌陵令,金命來·金鎭祜爲持平,金疇鉉爲應敎,朴斗陽爲副應敎,金商絢爲溫陵令,金奭烈爲典籍,趙雲涉爲戶曹參判,朴齊琬爲刑曹參議,金明鎭爲大司成,李哲永爲漢城主簿,金炳翊爲同敦寧,徐錫元爲慶基殿參奉,安禧遠·金奭烈爲正言,洪秉燾爲平市主簿,金蘭秀爲假監役,成彝鎬爲知經筵,閔昌植·趙榮夏爲同經筵,任穉宰爲濟用主簿,方天鏞爲通津府使,李明源爲幽谷察訪,李寅曦爲祥雲察訪,金鼎默爲景陽察訪,韓應輔爲司饔主簿,洪鍾軒·韓敬源爲知經筵,李會翼·尹宇善爲同成均。假監役金蘭秀,朝官年八十,今超通政,依法典加資。李明穩爲瓦署別提,徐正淳爲同經筵,金學魯爲吏曹正郞,崔鼎獻爲戶曹正郞,李寅璟爲禮曹正郞,康鴻擧爲刑曹佐郞,蔡相夏爲慶尙都事,柳廷植爲全羅都事,李禧龍爲典籍,金瀛煥爲監察。兼春秋單崔鼎獻。傳于金晩植曰,望筒遲滯之吏·兵判,推考。傳于金晩植曰,居山察訪崔喜鎭,召村察訪安亨植相換。傳于金晩植曰,重林察訪金洪斗,銀溪察訪李浩楗相換。以李禧龍爲兵曹佐郞,劉學洙·韓兢烈爲直講,孫德漢爲典籍,鄭斗榮爲監察,李燦植爲承文判校,朴來奎爲典籍,金蘭秀爲敦寧都正,安敎熙爲黃海都事,南湜爲江原都事,鄭國鉉·高雲爲校理,趙南軾·李友會爲副校理,趙愿祖爲司藝。傳于金晩植曰,望筒遲滯之吏·兵判,從重推考。金晩植,以吏批言啓曰,臺諫多窠,今當差出,而擬望之人乏少,外任竝擬,何如?傳曰,允。以金璣衡爲獻納,鄭璣相·趙鍾雲爲修撰,徐誼淳·鄭夏源爲副修撰。幼學金仁秀年七十九,今超通政,侍從臣正言金奭烈父,加資事,承傳。幼學金義楨年七十七,侍從臣持平金鎭祜父,加資事,承傳。金永壽爲知春秋,李源逸·閔泳奎·金奎弘爲同春秋,尹秉鼎爲藝文提學,尙稷鉉爲監察,金利濬爲慶基殿參奉,徐正輔爲泰陵參奉,孫殷達爲軍器主簿,金綸在爲沙斤察訪,黃觀周爲引儀,李明應爲知義禁,文俊永爲兵曹參議,兪致一爲左通禮,李敎奭爲兼引儀,李承喜爲造紙別提,黃義鳳·尹榮斗爲兼引儀,李範祖爲中學敎授,金在鼎爲平安都事,金永哲爲吏曹參判,李龍雨爲禮曹參議,洪思哲爲假監役,金華埴爲慶基殿參奉,李升來爲顯陵參奉,李觀永爲思陵參奉,閔觀植爲宣陵參奉,金義柱爲泰陵參奉,李昌世爲長陵參奉,柳惠魯爲寧陵參奉,李爲懿陵參奉,洪亮燮爲綏陵參奉,李興浩爲景陵參奉,李文榮爲睿陵參奉,李好根爲禮賓參奉,李壽仁爲昭慶園守奉官,李章鎬爲懿寧園守奉官,李起銑爲孝昌園守奉官,白冕行爲昭寧園守奉官,吳揆永·李台珽·徐恒輔爲假引儀。兼瓮津府使單李昌濂,伴接官單趙準永,差下事,承傳。分奉常主簿加設單朴岐魯,直長加設單洪綏燮,軍器直長單金鼎祿,奉事單孫有達,副奉事單李萬鍾,參奉單池相翊,禁府都事金㝢根,司甕奉事黃厚淵,已上相換,居山察訪崔喜鎭,召村察訪安亨植,已上相換,重林察訪金洪斗,銀溪察訪李浩楗,已上相換事,承傳。
兵批,行判書趙寧夏進,參判閔種默病,參議文俊永未肅拜,參知李希洙入直進,左副承旨尹相萬進。啓曰,今日都目政事時,本曹堂上不可不備,而參判閔種默病不來,參議未差,參判閔種默,令政院牌招,同參政事,何如?傳曰,允。又以兵批言啓曰,營將·虞候·僉使,今當差出,而擬望之人乏少,已準朔守令及營將·虞候·僉使,竝擬,何如?傳曰,允。以洪萬植·趙台顯爲同知,趙秉圭爲僉知,金鍾龜爲訓鍊主簿,李昌濂爲黃海水使。同知單閔德顯,僉知三單鄭煥堯·趙秉允·閔章鎬,訓鍊僉正加設單韓鎭行,主簿單崔源昌。徐載豊爲宣傳官,金鴻求爲兼司僕將,任百殷·吳志泳·方夔源爲五衛將。訓鍊判官千世顯·金星泰,主簿李時昌·金鍾龜·崔完植·劉天赫,以上減下。同知加設二單孫秀榮·林廷麟,僉知加設八單閔致璇·鄭海成·趙時璧·趙東鉉·崔繼章·李民傳·尹垕,五衛將加設四單朴羲壽·尹顯參·金永運·李啓興。護軍金炳翊·洪遠植·洪淳馨,副護軍閔泳煥·趙定熙·金明鎭·李根秀·金駿求·徐夔淳·金喆熙·趙忠熙·趙雲兢·金直善·沈遠澤,副司直趙漢益·洪世燮·兪致一·尹相翊·朴齊斌·宋圭元·丁弘燮,副司果吳炳文·南廷綺·金容圭·李康勳·承履祥·趙羲天·鄭寅興,以上竝單付。禹樂善·金大興爲訓鍊判官加設,韓光祿·趙義錫·鄭一範爲主簿加設。僉知加設四單朴羲壽·尹顯參·金永運·李啓益,副護軍金萬源·崔致權,以上竝單付。李應浚爲同知,李奎馨·李鶴來·秦仲杓爲訓鍊主簿,金翼濟爲白翎僉使。護軍李羲道·吳慶然·任百殷,副護軍徐光復·任原鎬·趙東勳·李東洙·金炳虎·李謇熙·吳志泳·方夔源,以上竝單付。李秉翼爲安東營將,李載旭爲尙州營將,閔泳國爲順天營將,沈宜浩爲淸州營將,李秉洙爲忠州營將,李啓興爲宣傳官,朴泰遠·黃魯直爲武兼,李敎命爲部將,白南恒爲壯禦哨官。五衛將加設五單趙秉周·韓錫權·崔錫銓·白東鎭·尹宗宜,安東營將李秉翼,尙州營將李載旭,順天營將閔泳國,淸州營將沈宜浩,忠州營將李秉洙,已上今加折衝加資事,承傳。尹相萬,以兵批言啓曰,訓鍊正,今當差出,而擬望之人乏少,外任竝擬,何如?傳曰,允。徐光泰爲訓鍊正,李宗鎬爲僉正,鄭學淳爲右捕從,李漢英爲壯禦把摠,林琦相爲哨官。五衛將加設三單朴光獻·崔晉錫·趙道永,副護軍李秉翼·李載旭·閔泳國·沈宜浩·李秉洙,已上竝單付。李宗鎬爲宣傳官,洪祐範爲都摠經歷,李奎象爲訓鍊僉正,柳寅衡爲判官,南俊熙爲格浦僉使,鄭志植爲訓鍊僉正,李忠鎬爲靑山島僉使,柳肯秀爲忠淸兵虞候,洪慶尙左兵虞候,尹守榮爲慶尙右兵虞候。僉知加設三單朴光獻·崔晉錫·趙道永,副護軍李種懿·孫珪憲·梁濟夏,以上竝單付。金世鎭爲僉知,金在豊爲宣傳官,宋在洙爲守門將,閔致儉爲全州營將,李圭常爲神光僉使,僉知加設五單趙秉周·韓錫權·崔錫銓·白東鎭·尹宗宜。孫德和爲開城中軍,裴宗漢爲全羅中軍,李尙惇爲慶尙中軍,李種植爲統虞候,申鴻均爲南虞候,禹冀鼎·申百熙爲訓鍊副正,尹胄鉉爲文兼,金箕瑞爲三陟營將,玄昇運爲慶州營將,具秉善爲五衛將,李鳳寧爲右衛率,康在五爲大兵營將,申相珪爲高山里僉使,金仁鎬爲加里浦僉使,閔台植爲訓鍊僉正,鄭暢鉉爲都摠都事,李敎榮爲訓鍊主簿,宣昌魯·李敏甫爲壯禦把摠。五衛將加設二單趙彦植·具祖源,趙羲中。柳寅衡爲訓鍊僉正,沈宜琬爲中樞都事,金啓雄爲所斤僉使,劉昌浩爲馬梁僉使,李嘉宇·李濟善爲訓鍊判官,李儒泰爲主簿,金格淳爲壯禦把摠,趙箕夏爲哨官,李敎直爲訓鍊判官,具春書爲主簿,宋在洙爲唐浦萬戶,崔源昌爲玉浦萬戶,禹弘俊爲元山別將,南啓宓爲內禁將,尹奎善爲訓鍊僉正,李敎錫·南起元·申從均爲主簿,李容錫爲訓鍊僉正,李圭泰爲判官,金泰震·尹泳周爲武兼,洪致鄰爲德浦僉使,吳元泳爲都摠都事,吳致赫爲摠理把摠,金錫祐爲訓鍊主簿,金世煥爲老江僉使,金時鳳爲西林僉使,李承楨爲訓鍊主簿,金奎華爲壯禦哨官,金得弼爲伐登僉使,金漢範爲西北僉使,金時鎭爲知世浦萬戶,李奭熙爲訓鍊主簿,崔正奎爲部將,李殷春爲壯禦哨官,李聖瑞爲水口萬戶,朴亨逸爲三防別將。尹相萬,以兵批言啓曰,新除授德浦僉使洪致鄰,母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。申百熙爲宣傳官,李宜淳爲部將,崔鳳善爲德浦僉使,李枝屹爲吾老梁萬戶,李德淳爲盆山別將,李東廷·柳春浩爲五衛將,金在豊爲訓鍊副正,申贊熙爲武衛哨官,崔允瑞爲金河別將,崔致永·安光榮爲五衛將,金秉燮爲宣傳官,李徹熙·廉學淳爲訓鍊主簿。護軍白東鎭·趙彦植·朴根赫,副護軍鄭民秉,以上竝單付。崔致基·金兢淵爲景福將,曺秉鎭爲部將,李德雨爲壯禦哨官,安遠基爲安義僉使,李鳳宇爲訓鍊主簿,金基昇爲壯禦哨官,李熽爲天摩僉使,金奎華爲木浦萬戶,金忠燾爲慈母別將。五衛將加設二單李壽亨·朴根赫。申昌熙爲訓鍊主簿,金宅性爲武兼,裴榮樂爲守門將,劉聖熙爲永達萬戶,胡成龜爲長壽別將,李鍾郁爲武兼,南命善·梁性煥·徐相卨·李基鎬爲守門將,金鶴善爲文兼,趙健夏爲守門將。兼泰安防禦使單李尙濂,兼昌原防禦使單崔致永,訓鍊副正加設單申宅熙,同知加設單白東鎭,副護軍李祖植·金蘭秀·金義楨·金仁壽·南啓新·全錫檜,副司果方大鏞,以上竝單付。李勉夏·趙應顯·李圭豊·李啓昌·任麟鎬·申永熙·李麟會·白性基爲宣傳官,申泰卨·郭漢益·趙東旭·鄭龜朝爲武兼,柳譚·權錫天·尹鎬善·金眞鉉·吳國善·柳根益·崔命善爲部將,金昌均·陳泰燮·孫有昌爲守門將。舊波知權管單金學奎,乾原權管單車潤道,嗭洞權管單康權錫,廣坪權管單李永楚,小坡兒權管單崔錫現,大吉號里權管單金士淸,黃拓坡權管單康義錫,副司果趙載五·李根哲·李敎興·李承九·尹明根·趙奭夏·李容殷·安昌壽·宋秀晩·金羽鉉·申仲熙·金弘濟·沈熙澤·李圭象·尹鏞燮·白日繪·南世祐·李錫台·安東鍊·李時庠·李敎奭·卞心淵·金鎬,以上竝單付。
傳于尹相萬曰,守令·邊將初仕人,皆令明日待令。
壬午三月十六日酉時,上御熙政堂。回榜人謝恩親受入侍時,左副承旨尹相萬,同副承旨金晩植,假注書安禧遠·李周璜,記注官趙光祐,別兼春秋朴斗陽,以次進伏,回榜人尹宗儀,進立階下訖。上曰,史官分左右。相萬奏曰,回榜人,使之宣醞乎?上可之。相萬承命宣醞,宗儀行四拜禮訖。相萬奏曰,回榜人,使之陞堂奏職姓名乎?上可之。相萬曰,其子孫,亦使隨陞階,何如?上曰,以其子姪,扶腋陞階,可也。宗儀,進前奏職姓名訖。上曰,年今幾何?宗儀曰,七十八歲矣。上曰,何月何日,爲小成乎?宗儀曰,純祖朝壬午式年生員入格,而其年三月十五日放榜矣。上曰,然則昨日,卽其日也。相萬奏曰,子姪及孫,使之進前奏職姓名乎?上可之。回榜人之子副主事尹瀗,從姪副正字尹瀷孫,幼學尹柱聖,以次奏職姓名訖。上曰,卿於乙亥年桂坊設始時,爲桂坊乎?宗儀曰,世子宮邸下冊封行禮時,臣以翊衛司左翊衛擧行矣。上曰,仰瞻東宮,可也。宗儀仰瞻訖。東宮邸下曰,其間善在乎?宗儀曰,善在矣。上曰,曾經桂坊,而今爲回榜,予心尤爲喜幸。仍命書傳敎曰,曾經桂坊人之回榜,事甚稀貴,坡光君尹宗儀,特爲賜樂,其子尹瀗,守令待窠,首先擬入。出傳敎上命回榜人就座,仍賜饌,令司謁酌酒與之。宗儀奉飮嘗饌訖,進前奏曰,聖恩如天,宣醞賜饌,不勝萬萬榮感,而君賜之物,尤爲貴重,奉以歸之,與家人共食,以誇聖寵矣。上可之。自東宮,特爲賜給銀甁·銀盃。宗儀奏曰,臣以微末蔭官,猥叨桂坊之時,仰瞻溫文之睿度,至于今歡欣慶忭矣。今年則一二次慶禮,尤是環東土百官萬民蹈舞之時,臣之攢頌,尤不容自已,區區祈祝之忱,惟願睿學日進高明,以享無疆之壽福,卽宗社生靈於千萬年無疆之休,臣不勝日夕顒祝之至。上曰,卿以曾經桂坊,有此嘉言,尤可貴也。孫子孫女,合爲幾人而皆已成就乎?宗儀曰,孫子二人,孫女二人矣。上曰,次孫,何不率來乎?宗儀曰,次孫年今十三歲,以幼穉故,不敢率來,而長孫則以其今年監試覆試參榜,故率來闕外,因下敎入侍矣。上曰,孫婦孫壻何人乎?宗儀曰,長孫婦,卽前承旨沈應澤女也。次孫婦,卽故參判金萬根孫女也。長孫壻李箕宰,故牧使謙秀曾孫也。次孫壻金思重,行護軍金綺秀之子也。上命回榜老人先退,仍命史官就座,又命退,諸臣以次退出。
上在昌德宮。停常參·經筵。
金晩植啓曰,來二十一日,朝參日次矣,敢稟。傳曰,停。
又啓曰,明日動駕相値,視事,頉稟之意,敢啓。傳曰,知道。
又啓曰,來二十一日,輪對日次矣,敢稟。傳曰,當次人受點,後日次待令。
李晩耆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金晩植啓曰,同副承旨閔丙奭,今日不爲仕進,卽爲牌招,何如?傳曰,允。
又啓曰,三皇忌辰日親行望拜禮,前期一日以稟事,曾有定式矣。今十九日毅宗皇帝忌辰日親行望拜禮,何以爲之?敢稟。傳曰,遣承旨奉室奉審。
又啓曰,明日大駕詣景祐宮,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
又啓曰,假注書李範大,謂有身病,今日廳座,不得仕進,事未前有,極爲駭然。所當重勘,而本院請推之外,無他可施之罰,何以爲之?敢稟。傳曰,推考。
傳于李晩耆曰,守令入侍。
李晩耆,以都摠府言啓曰,今三月十八日動駕敎是時,侍衛·寶劍·陪衛·守宮,當爲備員,而副摠管朴長夏有實病,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李源逸爲副摠管。
閔丙奭啓曰,玉堂上下番俱空,事甚未安。新除授應敎金疇鉉,校理鄭國鉉·高雲,副校理趙南軾·李友會,修撰鄭璣相·趙鍾雲,副修撰徐誼淳·鄭夏源,竝卽牌招,推移入直,何如?傳曰,允。
李晩耆啓曰,卽者武衛營郞廳來言,明日動駕時,別侍衛不可不備,而大將李景夏,先廂隨駕,不得擧行云,何以爲之?敢稟。傳曰,侍衛,堂上將官擧行。
又啓曰,卽者兵曹郞廳來言,明日動駕時,別侍衛不可不備,而行判書趙寧夏,右賓客進參,不得擧行云,何以爲之?敢稟。傳曰,次堂擧行。
又啓曰,卽者漢城府郞廳來言,明日景祐宮·本宮動駕時,堂上二員,當爲導駕,而判尹趙慶鎬內閣進,右尹未差,無以備員進參云,何以爲之?而未差之代,政官牌招,開政差出,何如?傳曰,未差之代,令該曹口傳差出。
吏曹口傳政事,以吳俊泳爲右尹。
李晩耆啓曰,行大司憲金永壽,執義李會龍,持平金鎭祐牌不進,掌令一員未差,吳致恒,持平金命來在外,監察茶時之意,敢啓。傳曰,知道。
傳于閔丙奭曰,明日出宮內門路,以協陽門爲之。
閔丙奭,以侍講院言啓曰,今日師洪淳穆相見禮敎是時,本院當爲全數進參,而兼文學徐載厚在外,無以備員,何以爲之?敢稟。傳曰,許遞。前望單子入之。
兼文學前望單子入之,鄭寅學落點。
兵曹口傳政事,副司果單鄭寅學。
傳于閔丙奭曰,文學有闕之代,前〈望〉單子入之。
文學前望單子入之,申箕善落點。
閔丙奭,以侍講院言啓曰,新除授文學申箕善,卽爲牌招察任,何如?傳曰,允。
閔丙奭,以奎章閣言啓曰,守宮檢校直提學南廷順,待開門牌招,何如?傳曰,允。
又以弘文館言啓曰,新除授應敎金疇鉉,時在忠淸道懷德地,副校理趙南軾,時在慶尙道尙州地,李友會,時在全羅道南原地,修撰趙鍾雲,時在京畿抱川地,副修撰鄭夏源,時在忠淸道忠州地,經筵入番事緊,請竝斯速乘馹上來事,下諭。傳曰,竝許遞。
李晩耆,以都摠府言啓曰,今日入直內三廳武兼禁軍及軍兵等,當爲中日習射技放,而王世子與師洪淳穆相見禮相値,不得設行之意,敢啓。傳曰,知道。
又以壯禦營言啓曰,本營千摠南啓定·吳有善,身病甚重,勢難察任,改差,何如?傳曰,允。
又以義禁府言啓曰,今十八日動駕時,本府都事十員內一員,統理機務衙門進,只有九員,而大駕各差備都事,中宮殿左右考喧都事,世子宮各差備都事,世子嬪宮左右考喧都事,本府入直都事,無以推移,假都事十一員,令該曹口傳差出,以爲分排擧行,何如?傳曰,允。
壬午三月十七日酉時,上御重熙堂。守令入侍時,右承旨李晩耆,假注書尹命燮,記注官韓用卨,別兼春秋朴斗陽,以次進伏。明川府使李基遠,泗川縣監尹昌根,康翎縣監李圭明,以次進伏楹外訖。上曰,史官分左右。晩耆曰,守令,使之進前,奏職姓名乎?上可之。基遠等,以次進前奏職姓名,退伏楹外訖。晩耆曰,守令,使之退出乎?上可之。基遠等,以次退出。上曰,史官就座。仍命退,承史以次退出。
上在昌德〈宮〉。停常參·經筵。
大駕詣景祐宮,入齋室後,統理機務衙門·藥房·內閣·政院·玉堂口傳問安。答曰,知道。世子宮入幕次後,統理機務衙門·藥房·內閣·政院·春桂坊·玉堂口傳問安。答曰,知道。中宮殿入齋室後,統理機務衙門·藥房·內閣·政院·玉堂口傳問安。答曰,知道。世子嬪宮入幕次後,統理機務衙門·藥房·內閣·政院·春桂坊·玉堂口傳問安。答曰,知道。大王大妃殿·王大妃殿,遣承旨問安。答曰,知道。展拜還入齋室後,統理機務衙門·藥房·內閣·政院·玉堂口傳問安。答曰,知道。世子宮展拜還入幕次後,統理機務衙門·藥房·內閣·政院·春桂坊·玉堂口傳問安。答曰,知道。中宮殿展拜還入齋室後,統理機務衙門·藥房·內閣·政院·玉堂口傳問安。答曰,知道。世子嬪宮展拜還入幕次後,統理機務衙門·藥房·內閣·政院·春桂坊·玉堂口傳問安。答曰,知道。
南延君祠宇歷拜,還入齋室後,統理機務衙門·藥房·內閣·政院·玉堂口傳問安。答曰,知道。世子宮歷拜還入齋室後,統理機務衙門·藥房·內閣·政院·春桂坊·玉堂口傳問安。答曰,知道。
仍覲本宮入幕次後,統理機務衙門·藥房·內閣·政院·玉堂口傳問安。答曰,知道。世子宮入幕次後,統理機務衙門·藥房·內閣·政院·春桂坊·玉堂口傳問安。答曰,知道。中宮殿入幕次後,統理機務衙門·藥房·內閣·政院·玉堂口傳問安。答曰,知道。世子嬪宮入幕次後,統理機務衙門·藥房·內閣·政院·春桂坊·玉堂口傳問安。答曰,知道。
還宮後,統理機務衙門·藥房·內閣·政院·玉堂口傳問安。答曰,知道。世子宮還宮後,統理機務衙門·藥房·內閣·政院·春桂坊·玉堂口傳問安。答曰,知道。中宮殿還宮後,統理機務衙門·藥房·內閣·政院·玉堂口傳問安。答曰,知道。世子嬪宮還宮後,統理機務衙門·藥房·內閣·政院·春桂坊·玉堂口傳問安。答曰,知道。
李載完啓曰,司僕寺內乘來言,捲簾,取稟。傳曰,捲三面。趙秉鎬啓曰,明日常參·經筵,取稟。傳曰,停。
閔丙奭啓曰,同敦寧金炳翊,除拜後過三日不爲出肅,依定式,推考警責,仍卽牌招察任,何如?傳曰,允。
傳于閔丙奭曰,吏·工換房。
傳于李晩耆曰,當該承旨,從重推考。
李晩耆啓曰,臣以大王大妃殿·王大妃殿問安進去,下直之意,敢啓。傳曰,知道。
傳于金晩植曰,東宮始行展拜之禮,追昔之忱,益復靡已,行護軍朴齊寬,都摠管除授。
吏曹,都摠管單朴齊寬,今超資憲除授事,承傳。
兵曹,都摠管單朴齊寬除授事,承傳。
李晩耆,以兵曹言啓曰,今三月二十日王世子詣儲慶宮展拜,仍詣毓祥宮展拜,延祜宮展拜,宣禧宮展拜時隨輿軍兵,當爲磨鍊,而今春廟宮展謁時,翊衛司全數,兵曹堂上一員,都摠府堂上三員,郞廳各二員,五衛將四員,武臣兼宣傳官八員,挾輿軍一百六十名,槍劍軍六十名磨鍊,禁軍及前後牌軍兵,以前後廂軍兵仍用矣。今番則何以爲之乎?敢稟。傳曰,依今番廟宮展謁時例磨鍊。
又以兵曹言啓曰,今三月二十日中宮殿詣儲慶宮展拜,仍詣毓祥宮展拜,延祜宮展拜,宣禧宮展拜時動駕,以衛內磨鍊事,命下矣。謹考謄錄,則分兵曹·分都摠府堂上·郞廳各二員,五衛將二員,武臣兼宣傳官四員,侍衛禁軍及前後廂軍兵,大駕前後廂軍兵仍用矣。今番則何以爲之乎?敢稟。傳曰,依今番廟宮展謁時例磨鍊。
又以兵曹言啓曰,今三月二十日世子嬪宮詣儲慶宮展拜,仍詣毓祥宮展拜,延祜宮展拜,宣禧宮展拜時動輿,以衛內磨鍊事,命下矣。今春廟宮展謁時,春·桂坊各二員,與兵摠府堂郞各一員,竝分司磨鍊,五衛將二員,武臣兼宣傳官四員,陪衛禁軍及前後牌軍兵,大駕前後廂軍兵仍用矣。今番則何以爲之乎?敢稟。傳曰,依今番廟宮展謁時例磨鍊。
兵曹,以李邦鉉爲壯禦中軍。
趙秉鎬,以奎章閣言啓曰,大駕今已還宮,守宮檢校直提學南廷順,依定式減下,何如?傳曰,允。
壬午三月十八日巽時,大駕與中宮殿·王世子·世子嬪宮,詣景祐宮展拜。歷拜南延君祠宇,仍覲本宮擧動入侍時,行都承旨李載完,行左承旨趙秉鎬,右承旨李晩耆,左副承旨尹相萬,右副承旨金晩植,同副承旨閔丙奭,假注書尹命燮·李範大,別兼春秋朴斗陽·金炳吉·金定均·鄭寅興·尹相翊,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植,檢校待敎閔泳煥·宋秉瑞·韓耆東·金永悳·趙晳九,待敎閔泳韶,校理鄭國鉉,副修撰徐誼淳,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調閔泳緯,副提調李載完,進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門,出敦化門進發,王世子具翼善冠·衮龍袍,乘輦隨詣,中宮殿·世子嬪宮乘輦以出,至景祐宮大門外下輦所。通禮跪啓請降輦乘輿,上降輦乘輿。至齋室門外,通禮跪啓請降輿,上降輿,入齋室,王世子隨詣入次,中宮殿入齋室,世子嬪宮入幕次。傳曰,景祐宮展拜後,歷拜南延君祠宇矣,該房知悉。傳曰,隨駕與隨輿軍兵,令各其營乾犒饋。展拜時至,王世子先詣,入神門,通禮跪啓請出次,上出次,詣西神門外。載完奏曰,作門法意,何等嚴重?而今日宮大門外,人馬攔入,致勤下詢,事未前有,萬萬駭然。當該將領,所當重勘,而本院請推之外,無他可施之罰,何以爲之乎?上曰,事過後拿處,可也。通禮導上入就版位,相禮導王世子入就拜位,左通禮跪啓請鞠躬再拜興平身,上行再拜禮,王世子行再拜禮。仍詣誠一軒,通禮導上入就版位,相禮導王世子入就拜位。贊儀唱鞠躬四拜興平身,上行四拜禮,王世子行四拜禮訖。仍命閣臣,展奉純祖大王·翼宗大王御眞,奉審捲奉訖。上命承史權退。少頃,中宮殿加首飾具翟衣,世子嬪宮加首飾具禮服,自內行禮。上仍出殿門外,領議政洪淳穆,領府事韓啓源,判府事金炳國,進前奏曰,日吉辰良,展拜如儀,坤殿拜禮,王世子·世子嬪宮拜禮,次第順成,移時勞動,聖體,若何?上曰,一樣矣。仍敎曰,日候甚熱矣。淳穆曰,夏節方屆矣。王世子從後出殿門外。淳穆進前奏曰,勞動旣多,睿體,若何?答曰,一樣矣。上仍還入齋室,王世子隨後入次。少頃,中宮殿還入齋室,世子嬪宮還入幕次。展拜時至,通禮跪啓請出次。傳曰,和嬪廟,遣內侍看審以來。仍出次,詣南延君祠宇前,引儀唱鞠躬再拜興平身,上行再拜禮,王世子行再拜禮。仍詣祠宇內看審,上命承史權退,中宮殿·世子嬪宮,自內行禮訖。上還入幕次,王世子隨入幕次,中宮殿·世子嬪宮還入內次。少頃,通禮跪啓請出次,上出次。通禮跪啓請乘輿,上乘輿。由宮門,仍詣本宮,通禮跪啓請降輿,上降輿,仍詣入幕次,世子宮隨後入次,中宮殿·世子嬪宮,亦詣入內次。晩植,請承傳色入稟曰,臣承命問安於大王大妃殿·王大妃殿矣。答曰,知道。少頃,通禮跪啓請出次,上出次。通禮跪啓請乘輿,上乘輿。出宮大門下輦所,通禮跪啓請降輿乘輦,上降輿乘輦進發,王世子乘輦隨詣,中宮殿·世子嬪宮乘輦進發。入敦化門,由進善門·肅章門,至協陽門,通禮跪啓請降輦乘輿,上降輦乘輿。入協陽門,載完請出標信解嚴。仍由宣化門還內,王世子隨後還內,中宮殿·世子嬪宮仍爲還內,諸臣以次退出。
上在昌德宮。停常參·經筵。
金晩植啓曰,明日動駕相値,視事,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日大駕詣儲慶宮,入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
傳于尹相萬曰,戶房承旨與禮曹堂上·戶曹郞廳,依定式馳詣宣武祠,奉審以來。
傳于金晩植曰,持平外臺諫,竝許遞,前望單子入之。
金晩植啓曰,卽者兵曹郞廳來言,明日動駕時,別侍衛不可不備,而行判書趙寧夏,右賓客進參,不得擧行云,何以爲之?敢稟。傳曰,次堂擧行。
又啓曰,卽者武衛營郞廳來言,明日動駕時,別侍衛不可不備,而大將李景夏,先廂隨駕,不得擧行云,何以爲之?敢稟。傳曰,侍衛,堂上將官擧行。
又啓曰,大司憲·執義,掌令二員未差,持平金命來在外,金鎭祐呈辭,監察茶時之意,敢啓。傳曰,知道。
傳于金晩植曰,啓字誤踏之中官金泓錫,推考。
傳于金晩植曰,公事不審之中官沈周鉉,從重推考。
傳于金晩植曰,明日出宮內門路,以協陽門爲之。
金晩植,以統理機務衙門言啓曰,淸使·美使伴接官,纔已差出矣。副主事具德喜,伴接郞廳差下,何如?傳曰,允。
又以統理機務衙門言啓曰,蔚陵島檢察使,待今年發送事,昨秋已有啓稟矣。行期不可遲延,使之從速馳往,何如?傳曰,允。
又以宗親府言啓曰,璿源譜略·國朝御牒,今已改張矣。進上進獻吉日,令日官推擇,則今月二十一日午時爲吉云。以此日時,本府堂上郞廳,具儀仗鼓吹,陪進仁政殿,大殿進上件,與承旨,請承傳色奉入,世子宮進獻件,與侍講院官員,請承言色奉入,而奉謨堂奉安璿源譜略改張印本,一體陪進,自內閣依例稟旨擧行,五處璿源閣奉安件改張,自本府次第擧行,頒賜件,亦爲收聚改張,還給之意,敢啓。傳曰,知道。
又以禮曹言啓曰,今月二十日儲慶宮·毓祥宮·延祜宮·宣禧宮,中宮殿展拜儀註,直爲書入中宮殿之意,敢啓。傳曰,知道。
又以奎章閣言啓曰,守宮檢校直閣李淳翼,待開門牌招,何如?傳曰,允。
又以觀象監領事提調意啓曰,世子宮嘉禮賞典中,前主簿卞昌淵,直付三曆官,命下矣。今無見窠,姑付額外,待窠陞實之意,敢啓。傳曰,知道。
又以兵曹言啓曰,明日儲慶宮·毓祥宮動駕時,本曹堂上守宮及侍衛,當爲備員,而參判閔種默,參知李希洙,俱有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。竝許遞。
吏曹口傳政事,以李憲稙爲兵曹參判,以趙鍾弼爲參知。
金晩植,以兵曹言啓曰,今三月二十日文臣朔試射日次,而動駕相値,不得爲之之意,敢啓。傳曰,知道。
又以兵曹言啓曰,今三月十九日乙巳子正一刻二分立夏,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以兵曹言啓曰,今三月二十日大駕詣儲慶宮展拜,仍詣毓祥宮展拜,延祜宮展拜,宣禧宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,武衛營善騎隊一哨,馬軍一哨,步軍六哨,武衛大將率領爲先廂,武衛營馬軍一哨,步軍一哨,壯禦營步軍三哨,騎士二番,壯禦大將率領爲後廂,禁軍二番隨駕,別抄軍一哨磨鍊,餘軍留營留陳,置之。
又以壯禦營言啓曰,本營千摠金鳳求,前任慈城郡守,李在靖,前任碧潼郡守,李種懿,前任白翎僉使,孫珪憲,前任神光僉使,騎士將梁濟夏,前任格浦僉使,俱在任所,上來尙遠,領軍之職,久曠可悶,竝改差,何如?傳曰,允。
又以壯禦營言啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
又以義禁府言啓曰,今二十日動駕時,本府都事十員內一員,統理機務衙門進,只有九員,而大駕各差備都事,中宮殿左右考喧都事,世子宮各差備都事,世子嬪宮左右考喧都事,本府入直都事,無以推移,假都事十一員,令該曹口傳差出,以爲分排擧行,何如?傳曰,允。
吏曹啓目,直赴李應鍾名字,改以公燁事爲等如告狀,依例令藝文館給帖,何如?判付啓依允。
行兵曹判書趙寧夏疏曰,伏以臣以百無肖似之質,當萬不堪承之職,淟涊潘泊,居然經年于玆。是豈臣才具聞望,毫分可膺而然哉?誠惟恩渥如天,報答無地,區區寸心,亶在於趨走爲恭,赴蹈不辭,故包悚齎愧,間嘗行政,而瘡疣莫掩,譴何是俟。若謂甄別激揚,粗免僨誤云,則臣非其才,姑且委畀,任他瘝曠云,則職本不輕,銓家常規。每於京察以後,下必援例祈懇,上亦諒情許解,卽均勞佚而礪廉防也,臣安得不以前後諸臣之所蒙被者,仰冀一視之恩乎?臣本虛脆善病,而邇來症狀,添歇無常,按簿署牒,只憑曹吏,整衛放仗,每替亞堂,臣心惶恧,已無可論,事體苟簡,當復如何?以材焉蔑效若是,以病焉難强如彼,臣於是又安得不仰首而疾籲乎?且臣所帶弘文提學及政府有司之任,俱係劇要,有難一直虛縻。伏願聖明,俯垂默諒,將臣本兼諸職,倂賜遞免,豈徒私分之幸?抑亦公器之重,臣不勝大願,臣無任云云。答曰,省疏具悉。本兼諸務,何可竝解?所辭中有司文任,依施。卿其勿辭行公。
經理事尹滋悳疏曰,伏以日前回榜人謝恩親受時,例當擧樂,而工師未趁,至煩下詢。臣於是滿心惶懍,無地自容。臣方提擧梨園事,而不能周察董飭,以致擧行之稽愆,苟究厥辜,何罰可蔽?有不敢以倖逭爲幸,晏然泯默,玆具短章,冒悚自劾。伏乞聖明,俯賜鑑燭,亟降郵罰,俾法紀昭而私分安焉,臣無任云云。答曰,省疏具悉。此非梨園所失也,卿其勿辭。
同敦寧金炳翊疏曰,伏以臣獲戾神明,奄失所怙,永抱窮天之痛,更無生世之望矣。臣賦性庸鈍,才識蔑裂,臣父昔日,常以毋敢少怠,勖以成人,而臣誠蠢然,未得趾美之道,全昧忠養之方。臣罪到此,子職都虧,死有餘恨,而今乃一縷殘喘,縞纖旣兌,木石冥頑,人理已滅,世念都灰,榮塗一步,自劃鐵限。不意記簪之眷,特紆非常之恩,今伏蒙以臣爲敦寧府同敦寧者,臣伏奉華誥,上堂入室,怳若臣父之接以怡顔,及求而不可復見已矣,則五內失守,益復皇皇,如窮人之無所歸,只與老母,雙擎攢祝,繼不禁汍淚之被面也。顧臣逖違天陛,已經三載,覲光之寤寐如結,曷敢不卽日叩謝,少伸區區之忱?而臣若自同平人,更拂朝衣,趨走班聯,進退隨衆,則誠有所不忍於心者。且今臣母,景迫耋昃,歲加癃病,神精消耗,氣息凜綴,粥飮惟恃,湯藥無時,朝夕扶將,實難暫捨,則其於從政,莫可擬議,古人所謂事君日長,事親日短,政爲臣今日語也。耿結一心,願與臣母,晝夜相守,頌詠聖澤而已。仰惟孝理之政,曲軫人子之道,如臣至情,宜蒙憐愍。伏乞聖慈,俯垂鑑諒,亟命遞臣職名,仍治臣瀆撓之罪,且令選府,不復檢擧,俾臣專意扶護之節,以遂終養之願,則豈臣隕結,所能圖報其萬一也哉?臣無任云云。答曰,省疏具悉。卿其勿辭行公。
大司成金明鎭疏曰,伏以臣謏陋譾劣,百不猶人,器不足以效用,才不足以應務,猥忝緋玉之列,常懷淵氷之懼,加之以新經包特之制,神識遁爽,志業濩落,居然爲四十五十無聞而止,揣分度情,只合鏟跡投閒耳。迺者國子謬恩,何爲而及也?記簪自天,縱軫不呼之餘,奉檄無地,益切靡至之慟,臣誠惝怳怵惕,不覺感淚之被面。夫太學,首善之地而太平之原也,虞廷敎冑,周室造士,尙矣,在唐焉昌黎勤業,晨誨館下,於宋則安定雅樂,夜徹齋外。其有關於陶範作育,自昔伊然。逮至我朝,尤以文學爲重,菁莪棫樸之化,重熙累洽,駕軼三代,筐篚六藝,而其敎則實惟大司成任其責,故其選最爲難愼,苟非經行文術,矜式乎士林,課試功令,鑑別乎詞藻,莫宜居之。臣嘗爲諸生較藝黌庠,尋常構綴,亦輒戞戞不下,仰視臯比之座,邈然若天上人,決知其不可夫人而冒據矣。今忽以此任加此身,奚異乎饗鶢鶋以牲牢,策駑駘於羊腸也?顧臣幼而庸鈍,長益荒嬉,卽一家庭間不才子耳。臣先父在時,常以學未優而仕爲戒,每當一番差除,輒增一番憂慮,諄諄提誨,言猶在耳。矧玆師儒之長,尤非蔑學之所可擬議者乎?今若憑恃寵靈,視同固有,則旣違過庭之訓,徒速濫竽之譏矣。噫,臣逖違文陛,已四三年于玆,聞命竭蹶,以覲耿光,卽爲臣移孝爲忠之義,而其於哀冤弸中,無路抗顔,華貫踰涯,有累簡心,何哉?臣於是公私參倚,株守莫變,庸敢略控情實,仰瀆宸嚴。伏乞聖慈,俯垂矜察,將臣見帶之銜,亟許鐫免,俾名器毋褻而微諒獲全焉,臣無任云云。答曰,省疏具悉。爾其勿辭察職。
上在昌德宮。停常參·經筵。
大駕詣儲慶宮,入齋室後,統理機務衙門·藥房·內閣·政院·玉堂口傳問安。答曰,知道。世子宮入幕次後,統理機務衙門·藥房·內閣·政院·春桂坊·玉堂口傳問安。答曰,知道。中宮殿入齋室後,統理機務衙門·藥房·內閣·政院·玉堂口傳問安。答曰,知道。世子嬪宮入幕次後,統理機務衙門·藥房·內閣·政院·春桂坊·玉堂口傳問安。答曰,知道。大王大妃殿·王大妃殿,遣承旨問安。答曰,知道。
展拜還入齋室後,統理機務衙門·藥房·內閣·政院·玉堂口傳問安。答曰,知道。世子宮展拜還入幕次後,統理機務衙門·藥房·內閣·政院·春桂坊·玉堂口傳問安。答曰,知道。中宮殿展拜還入齋室後,統理機務衙門·藥房·內閣·政院·玉堂口傳問安。答曰,知道。世子嬪宮展拜還入幕次後,統理機務衙門·藥房·內閣·政院·春桂坊·玉堂口傳問安。答曰,知道。
仍詣毓祥宮入齋室後,統理機務衙門·藥房·內閣·政院·玉堂口傳問安。答曰,知道。世子宮入幕次後,統理機務衙門·藥房·內閣·政院·春桂坊·玉堂口傳問安。答曰,知道。中宮殿入齋室後,統理機務衙門·藥房·內閣·政院·玉堂口傳問安。答曰,知道。世子嬪宮入幕次後,統理機務衙門·藥房·內閣·政院·春桂坊·玉堂口傳問安。答曰,知道。
毓祥宮·延祜宮·宣禧宮展拜還入齋室後,統理機務衙門·藥房·內閣·政院·玉堂口傳問安。答曰,知道。世子宮展拜還入幕次後,統理機務衙門·藥房·內閣·政院·春桂坊·玉堂口傳問安。答曰,知道。中宮殿展拜還入齋室後,統理機務衙門·藥房·內閣·政院·玉堂口傳問安。答曰,知道。世子嬪宮展拜還入幕次後,統理機務衙門·藥房·內閣·政院·春桂坊·玉堂口傳問安。答曰,知道。
仍詣景福宮入乾淸宮後,統理機務衙門·藥房·內閣·政院·玉堂口傳問安。答曰,知道。
世子宮入乾淸宮後,統理機務衙門·藥房·內閣·政院·春桂坊·玉堂口傳問安。答曰,知道。中宮殿入乾淸宮後,統理機務衙門·藥房·內閣·政院·玉堂口傳問安。答曰,知道。世子嬪宮入乾淸宮後,統理機務衙門·藥房·內閣·政院·春桂坊·玉堂口傳問安。答曰,知道。還宮後,統理機務衙門·藥房·內閣·政院·玉堂口傳問安。答曰,知道。世子宮還宮後,統理機務衙門·藥房·內閣·政院·春桂坊·玉堂口傳問安。答曰,知道。中宮殿還宮後,統理機務衙門·藥房·內閣·政院·玉堂口傳問安。答曰,知道。世子嬪宮還宮後,統理機務衙門·藥房·內閣·政院·春桂坊·玉堂口傳問安。答曰,知道。
藥房提調閔泳緯,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李載完啓曰,司僕寺內乘來言,捲簾,取稟。傳曰,捲三面。
趙秉鎬啓曰,明日常參·經筵,取稟。傳曰,停。
金晩植啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
禮曹,來五月初七日行景慕宮夏享大祭,親祭,取稟。奉敎恭依。
傳于金晩植曰,儲慶宮展拜時,百官行禮,置之。
傳于李晩耆曰,啓字誤踏之中官沈周鉉,從重推考。
李晩耆啓曰,臣以大王大妃殿·王大妃殿問安進去,下直之意,敢啓。傳曰,知道。
李載完,以都摠府言啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
吏曹口傳政事,兵曹參議單趙鍾弼,參知單文俊永。
兵曹口傳政事,以朴冕夏爲兼司僕將。
李晩耆,以統理機務衙門言啓曰,淸使·美使住接館宇,更以仁川官舍,從便爲定之意,分付畿營·伴接官·伴接郞廳,今日內使之除下直下送于仁川地,何如?傳曰,允。
趙秉鎬,以禮曹言啓曰,平壤武烈祠祭,例以八月中丁日設行,而今年八月中丁,在於十四日,與明陵忌辰祭相値,在前本祠祭,與國忌相値,則以三丁日退行事,曾有定式矣。來八月武烈祠祭,依定式以三丁二十四日,磨鍊以入之意,敢啓。傳曰,知道。
又以奎章閣言啓曰,璿源譜略改張件,明日自宗親府陪來,而內上件,今番則本府修正,直爲內入云。奉謨堂·宙合樓所奉件,則臣等進詣改張之意,敢啓。傳曰,知道。
又以奎章閣言啓曰,大駕今已還宮,守宮檢校直閣李淳翼,依定式減下,何如?傳曰,允。
李晩耆,以武衛營言啓曰,左部右司左哨官李啓沃,右哨官李承九,右部右司右哨官閔麟鎬,俱有身病,勢難察任,今姑改差,何如?傳曰,允。
壬午三月二十日卯時,大駕與中宮殿·王世子·世子嬪宮,詣儲慶宮·毓祥宮·延祜宮·宣禧宮。展拜擧動入侍時,行都承旨李載完,行左承旨趙秉鎬,右承旨李晩耆,左副承旨尹相萬,右副承旨金晩植,同副承旨閔丙奭,假注書尹命燮·李範大,別兼春秋朴斗陽·金炳吉·金定均·鄭寅興·尹相翊,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植,檢校待敎閔泳煥·宋秉瑞·韓耆東·金永悳·趙晳九,待敎閔泳韶,校理鄭國鉉,副修撰徐誼淳,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調閔泳緯,副提調李載完,進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門,出敦化門進發,王世子具翼善冠·衮龍袍,乘輦隨詣,中宮殿·世子嬪宮乘輦以出。至儲慶宮大門外下輦所,通禮跪啓請降輦乘輿,上降輦乘輿,入東夾門,通禮跪啓請降輿,上降輿,入齋室,王世子隨詣入次,中宮殿入齋室,世子嬪宮入幕次。傳曰,展拜時,百官行禮,置之。展拜時至,世子宮先詣,通禮導上步詣版位。贊儀唱鞠躬再拜興平身,上行再拜禮,王世子行再拜禮,仍詣廟內奉審訖,還入大次,問安勿爲之事,下敎。王世子還入次,上命承史權退。少頃,中宮殿加首飾具翟衣,世子嬪宮加首飾具禮服,自內行禮訖,還入內次。傳曰,諸司預備。仍出次,通禮跪啓請乘輿,上乘輿,出宮大門外下輦所。通禮跪啓請乘輦,上乘輦進發,世子宮乘輦隨發,中宮殿·世子嬪宮乘輦進發,至毓祥宮大門外下輦所,通禮跪啓請降輦乘輿,上降輦乘輿,入東挾門。至齋室門外,通禮跪啓請降輿,上降輿,入齋室,王世子隨詣入次,上命承史權退。中宮殿·世子嬪宮,亦詣入內次。展拜時至,王世子先詣拜位,通禮導上步詣版位,贊儀唱鞠躬再拜興平身,上行再拜禮,王世子行再拜禮。仍陞詣廟內,奉審訖,傳曰,延祜宮·宣禧宮展拜時,百官行禮,置之。通禮出挾門歷詣冷泉亭版位,北向立,通禮跪啓請鞠躬四拜興平身,上行四拜禮,王世子行四拜禮。仍陞詣亭內,奉審訖,上命諸閣臣,展奉御眞訖。通禮導出挾門,步詣延祜宮路次。領議政洪淳穆,領府事韓啓源,判府事金炳國,進前奏曰,侵早勞動,聖體,若何?上曰,一樣矣。世子宮氣候,何如?上曰,泰平矣。仍敎曰,近日旱氣頗甚矣。淳穆曰,乍旱,似有益於麥農,而近日則甚旱矣。王世子隨詣路次。淳穆進前奏曰,勞動之餘,睿體,若何?答曰,一樣矣。上仍詣版位,通禮跪啓請鞠躬再拜興平身,上行再拜禮,王世子行再拜禮。仍陞詣廟內,奉審訖,通禮前導出。仍步詣宣禧宮版位,通禮跪啓請鞠躬再拜興平身,上行再拜禮,王世子行再拜禮。陞詣廟內,奉審訖,通禮跪啓禮畢,還入大次,中宮殿·世子嬪宮自內行禮,還入內次。傳曰,禧嬪廟·宜嬪廟,遣內侍看審以來。傳曰,隨駕與隨輿軍兵,令各其營乾犒饋。傳曰,還宮時景福宮歷臨矣,門路以神武門·光化門爲之,軍兵路上留駐。晩耆請承傳色入稟曰,臣承命問安於大王大妃殿·王大妃殿矣。答曰,知道。少頃,通禮跪啓請出次,上出次。通禮跪啓請乘輿,上乘輿以出。仍由秋成門,入神武門,詣乾淸宮,世子宮隨詣以入,中宮殿·世子嬪宮乘輦以入。上命承史少退,以司謁口傳下敎曰,侍衛軍兵,修政門外待令。少頃,通〈禮〉跪啓請出次,上出次。通禮跪啓請乘輿,上乘輿,出修政門·永化門·崇陽門。通禮跪啓請降輿乘輦,上降輿乘輦,仍由維化門·興禮門,出光化門進發,王世子隨後以發,中宮殿·世子嬪宮隨後進發。路由六曹前路·鐘閣前路,入敦化門,由進善門,入肅章門。通禮跪啓請降輦乘輿,上降輦乘輿,入協陽門,載完請出標信解嚴。由宣化門還內,王世子隨詣還內,中宮殿·世子嬪宮仍詣還內,諸臣以次退出。
上在昌德宮。停常參·經筵。
金晩植啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,明日殿座相値,視事,頉稟之意,敢啓。傳曰,知道。
李晩耆啓曰,大司憲·執義,掌令二員未差,持平金命來在外,金鎭祐呈辭,監察茶時之意,敢啓。傳曰,知道。
又啓曰,左副承旨尹相萬,今日不爲仕進,卽爲牌招,何如?傳曰,允。
又啓曰,卽者兵曹郞廳來言,明日殿座時,別侍衛不可不備,而行判書趙寧夏,右賓客進參,不得擧行云,何以爲之?敢稟。傳曰,次堂擧行。
又啓曰,武衛營郞廳來言,明日殿座時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛,堂上將官擧行。
傳于金晩植曰,政官牌招開政。
傳于金晩植曰,在外敦寧都正許遞,今日政差出。
傳于金晩植曰,景祐宮展拜動輿時陪從春·桂坊以下,別單書入。
傳于金晩植曰,儲慶宮·毓祥宮展拜動輿時陪從春·桂坊以下,別單書入。
傳于金晩植曰,璿源譜略修正時校正堂上以下,別單書入。
傳于金晩植曰,明日殿座時,王世子隨詣之節,依例磨鍊。兵曹,今三月二十二日中宮殿疹候平復慶科別試武科,春塘臺親臨殿試敎是時,直赴殿試人規矩,片箭三矢一百三十步一巡一中,騎芻一次一中,柳葉箭五矢一百二十步一巡二中,三技取一技落點。
兵曹,三月二十二日中宮殿疹候平復慶科別試武科,春塘臺親臨殿試敎是時,原榜人及直赴會試人規矩,片箭三矢一百三十步一巡一中,騎芻一次二中,柳葉箭五矢一百二十步一巡二中,三技取二技落點。
李晩耆啓曰,左邊捕盜大將李鍾承,自鄕上來云。卽爲牌招,傳授命召及大將牌·傳令牌,何如?傳曰,允。
傳于金晩植曰,讀券官領議政,更爲命招。
傳于金晩植曰,今正月應製武科直赴殿試人,竝許赴增廣。
金晩植,以吏曹言啓曰,黃海道谷山居幼學黃鍾古呈狀內,矣身父前五衛將載愚,今年爲八十歲,忠淸道洪州居幼學朴允一呈狀內,矣身父前五衛將光國,今年爲九十歲,江原道洪川居幼學金士一呈狀內,矣身父前五衛將章集,今年爲八十歲,而俱以見漏於該道應資老人抄啓中,故考見政案,則其年果爲的實矣。在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
又以吏曹言啓曰,繕工監假監役官洪思哲,以其身病,呈狀乞遞,改差,何如?傳曰,允。
有政。吏批,判書閔泳緯牌招不進,參判金永哲在外未肅拜,參議宋秉瑞進,右副承旨金晩植進。啓曰,判書閔泳緯牌招不進,參判金永哲在外未肅拜,小臣獨政未安,何以爲之?敢稟。傳曰,只出緊任。以徐載厚爲應敎,李鳳奎·柳宗植爲副校理,吳獜泳爲修撰,李重德爲副修撰,朴齊琬爲敦寧都正。分承旨閔泳駿·趙重弼,分兵曹參議洪大重,參知嚴柱漢·金學洙,正郞兪鎭奎,佐郞林永相·趙東協,分弼善兪鎭沃,司書金鶴善,已上減下。前虞候金商贊今加通政,開城自辟前參奉裴學洙,前監役朴致鍈,以上朝官年七十今加通政,前五衛將黃載愚·朴光國·金章集,以上朝官年八十今加嘉善加資事,承傳。
兵批,行判書趙寧夏病,參判李憲植病,參議趙鍾弼病,參知文俊永入直進,同副承旨閔丙奭進。同知加設單李壽享,僉知單朴冕夏,加設單具祖源,五衛將加設二單朱道明·金相殷,大護軍金永壽,護軍金晢根·金章集·黃載愚,副護軍閔泳駿·趙重弼·洪大重·金學洙·嚴柱漢·李希洙·金蘭秀·金尙質·裴學洙·朴致鍈·申命天,副司直李會龍·韓炳洙·鄭寅興·金疇鉉·趙南軾·李友會·吳致恒·金機衡·兪鎭沃,副司果趙鍾雲·鄭夏源·金鶴善·安禧遠·金奭烈,以上竝單付。分副摠管閔昌植·李起鎬·閔泳奎,分都摠都事閔相純·李起周·韓鳳履,分衛率徐雲輔·朴寅陽,以上加設依定式減下。
吏批,再政。以李承洛爲刑曹參議,鄭範朝爲弘文提學,兪鎭沃爲掌樂正,李範晉爲軍資正,韓聖朝爲假監役,林永相爲兵曹正郞。敦寧都正加設二單裴學洙·朴致鍈,五衛將金相殷,朝官年八十依法典加資。
以左副承旨尹相萬牌不進罷職傳旨,傳于金晩植曰,只推。
傳于金晩植曰,明日出宮門路,以協陽門爲之。
金晩植,以禮曹言啓曰,大祀誓戒之如値陵寢忌辰,則誓戒正時,進定於齋所呼唱起寢之前,留門初更爲之事,曾有受敎定式矣。來四月初四日行宗廟夏享大祭誓戒,在今三月二十六日三更四點子時正刻,而與明陵忌辰祭相値,誓戒正時,依定式進定於二更,何如?傳曰,允。
又以禮曹言啓曰,卽接四館所牒呈,則庚辰八月秋到記,殿講入格直赴會試幼學金基燮,以講經生,兼有製工,今番別試,從願許赴事,報來矣。今番別試殿試,旣兼會試,幼學金基燮,依例許赴之意,分付,何如?傳曰,允。
又以禮曹言啓曰,大小科陳試人草記許赴事,曾有定式矣。庚午三月三日製入格給一分幼學姜斗欽,乙亥正月人日製入格直赴會試幼學南廷福,同年四月別試初試入格幼學金基璜,同年九月秋到記製述入格給二分幼學趙容熙,同年十二月日次儒生殿講入格直赴會試幼學趙東直·徐相喬,丙子三月三日製入格直赴會試幼學任永鎬·李顯翼,生員李範贊,同年五月日次儒生殿講入格直赴會試幼學沈殷慶·李民夏,丁丑十二月日次儒生殿講入格直赴會試生員金秉億,戊寅四月三日製入格直赴會試幼學權心濬,己卯正月人日製入格直赴會試幼學李秉吉,同年二月日次儒生殿講入格直赴會試幼學金思鳳,同年四月日次儒生殿講入格直赴會試幼學金鼎漢·朴勝轍,同年七月日次儒生殿講入格給二分進士李慶秀,俱爲陳試,而給分儒生姜斗欽,甲戌增廣文科初試時,已赴恩賜,趙容熙·李慶秀,庚辰增廣文科初試時,已赴恩賜,故取考其所受公文,則明白無疑矣。今番別試殿試,旣兼會試,一竝許赴之意,分付,何如?傳曰,允。
又以奎章閣言啓曰,臣等進詣奉謨堂所奉璿源譜略,宙合樓所奉璿源譜略,竝改張後還爲奉安之意,敢啓。傳曰,知道。
李晩耆,以兵曹言啓曰,本曹正郞金天洙,身病猝重,呈狀乞遞,宿衛重地,不可久曠,今姑改差,何如?傳曰,允。
吏曹口傳政事,以姜友馨以兵曹正郞。
李晩耆,以兵曹言啓曰,今二十二日兼禁軍番次,而該番將有闕之代,依承傳口傳擬入之意,敢啓。傳曰,知道。
又以兵曹言啓曰,親臨春塘臺殿試時,本曹郞廳侍衛及各差備,當爲備員,而正郞李建昌,身病猝重,呈狀乞遞,今姑改差,其代,令該曹,以在京無故人口傳差出,以爲進參之地,何如?傳曰,允。
又以兵曹言啓曰,今此慶科別試武科殿試時,執鼓官,例以訓鍊正塡差,而正徐光泰在外未肅拜,依例以訓鍊副正金在豊,塡差之意,敢啓。傳曰,知道。
又以兵曹言啓曰,直赴殿試奉承傳宣傳官李駿漢等二千六十一人,直赴會試,奉承傳選武軍官禹守命等二十八人,隨其錄名,依例許赴於明日殿試之意,敢啓。傳曰,知道。
又以兵曹言啓曰,今此慶科別試武科殿試時,直赴殿試人及直赴會試人應試,別單書入之意,敢啓。傳曰,知道。
又以壯禦營言啓曰,今此慶科別試武科殿試時,本營將校·軍兵及三鎭營別驍士·別砲軍直赴應試人,別單書入之意,敢啓。傳曰,知道。
又以壯禦營言啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
吏曹啓目,前部將李在榮名字,改以寅榮,出身劉載豊名字,改以碩豊,出身崔興基名字,改以堯麟,出身具然浩名字,改以然奎,出身宋萬直名字,改以欽明,直赴金元甫名字,改以成沼,直赴朴宗吉名字,改以鳳洙,直赴金祥協名字,改以尙協,直赴趙秉律名字,改以秉述事爲等如告狀,依例令藝文館給帖,何如?判付啓依允。
吏曹判書閔泳緯疏曰,伏以吉日動鑾,玉候冞康,睿度增安,小大從邁,胥切欣祝之忱。仍伏念臣於選部之長,不合一日冒據,而居然數旬盤礴者,是豈臣全昧廉防,徒貪榮進而然哉?誠以恩遇特隆於簡畀,義分寔重於竭蹶,未敢洊章固辭。竊自期盡心慮殫精力,萬分一報效之,或庶幾在此,奈臣鑑識短而未能辨別賢愚,才智局而未能激揚淸濁,至於按簿考名,循次守格,亦非臣生疎拙澁之所可能,則登明選公,如古人所謂辦一片心一雙眼,尙何可擬到乎?以若責任之綦重,究其猷爲,祗見堆適一埤,姍笑四至而已,臣所云感怵圖報者,今焉反負初心矣。伏況京察告竣,臣之本末長短,已莫逃於日月之所燭照,不能者止,自知也亦甚明,而猶復淟涊低回,不早爲計,是乃欺天也,臣何敢焉?且臣以衰邁之質,五年西營,水土爲祟,還朝以來,不遑將息,胃損痰肆,形證迭變,退自政席,又添感凘頓,不省四到,三告加由,雖出於殊眷,以病則彈束無期,以職則瘝墜滋悚,丐免一念,尤不啻如縛之求解,熱者願濯矣。抖擻神思,略控情實。伏望聖慈,俯察懇迫之衷,曲垂生成之澤,將臣所有銓銜,亟賜鐫改,俾國事幸而微諒安,不勝大願,臣無任云云。答曰,省疏具悉。長銓重任,何可輕遞?卿其勿辭行公。
上在昌德宮。停常參·經筵。
趙秉鎬啓曰,明日常參·經筵,取稟。傳曰,停。
又啓曰,行都承旨李載完,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
傳于趙秉鎬曰,明日殿座時,王世子隨詣之節,依例磨鍊。
傳于趙秉鎬曰,禮兵換房。
傳于金晩植曰,嘉禮器皿造成時次知內官李敏和加資,資窮代加,別宮內熟設所次知李敏和加資,本司次知內官李敏和加資。
臺諫前望單子入之,掌令李種弼,正言徐誼淳·吳仁泰落點。
傳于金晩植曰,知事申櫶,經理事差下。
傳于金晩植曰,經理事申櫶,通商司堂上差下。
金晩植啓曰,知事申櫶,經理事差下事,命下矣。政官牌招開政,下批,何如?傳曰,口傳下批。
李晩耆,以都摠府言啓曰,新除授都摠管朴齊寬,時無職名,令該曹口傳付軍職,何如?傳曰,允。
兵曹口傳政事,大護軍單朴齊寬。
金晩植啓曰,吏曹郞廳來言,新恩下批,政事,取稟。傳曰,當日爲之。
傳于金晩植曰,明日出宮門路,以協陽門爲之。
金晩植,以宗親府言啓曰,王世子冠禮,嬪宮冊封,紀載於璿源譜略事,草記允下矣。國朝御牒書寫官一員,監印堂上一員,以宗正卿中差出,何如?傳曰,允。
又以禮曹言啓曰,明日殿座時,王世子隨詣之節,依例磨鍊事,命下矣。出宮時王世子祗迎處所,以何處磨鍊乎?敢稟。傳曰,置之。
又以弘文館言啓曰,新除授應敎徐載厚,副校理李鳳奎·柳宗植,修撰吳麟泳,副修撰李重德,竝卽牌招察任,何如?傳曰,允。
又以伴接官言啓曰,卽者差備譯官來言,日本公使,將到仁川矣。留館彼人中隨員一人,巡査二名,公使迎接次,今日未時量,出去仁川地云矣,敢啓。傳曰,知道。
李晩耆,以營建所言啓曰,咸寧殿·衍福堂·正善堂上樑文製述官·書寫官及懸板書寫官別單,改修正以入之意,敢啓。傳曰,知道。營建所,咸寧殿上樑文製述官行左贊成閔台鎬,書寫官行大護軍金永壽,懸板書寫官行護軍徐正淳,衍福堂上樑文製述官經理事尹滋悳,書寫官經理事李載冕,懸板書寫官行左承旨趙秉鎬,正善堂上樑文製述官行戶曹判書金炳始,書寫官廣州留守沈履澤,懸板書寫官行護軍李世宰。
李晩耆,以武衛營言啓曰,今此春塘臺親臨中宮殿疹候平復慶科別試武科殿試時,本營及北漢花島鎭·連喜鎭·龍津鎭將校軍兵,前御營廳領付將校,駕前別抄兵隊敎長,關北抄上武士,武藝別監·壯藝別監·統理機務衙門·春桂坊使令中,直赴殿試應頉人,別單書入之意,敢啓。傳曰,知道。
又以武衛營言啓曰,右部右司左哨官李敎興,身病猝重,勢難察任,改差,何如?傳曰,允。
又以兵曹言啓曰,濟州丁丑年庭試初試入格梁琯洙,壬午式年初試入格金根肅,俱爲來訴本曹,願赴於今番別試矣。本州,以候風駕海之致,初試人隨其上來,許赴當前他科,載在法典,故取考榜目及該牧公文,則初試入格,果爲的實,依例許赴於今日殿試之意,敢啓。傳曰,知道。
領議政洪淳穆箚曰,伏以臣奉有今番殿試讀券官之命矣。仍又牌召儼臨,固當不俟駕屨,竭蹶趨承,對揚廣慶之盛典,而第臣於邇來,力疾奔走,强其所難强,自是行之不得,而日昨班聯之退,忽嬰感疾,寒熱交攻而汗流濈濈,眩暈暴集而頭疼棘棘,見方委貼床玆,神識昏瞀,肢體莫可收拾,此乃瘁劇氣脫,無以抵敵外邪之故也。顧今病實如是,雖欲怵畏命令,周旋前席,考較多士之試券,其於病之不任,力之不逮,無奈乎何哉?臨軒設場,事體嚴急,不容晷刻暫緩,玆敢冒昧控實。惟聖明,俯垂憫諒,劃卽變通,俾試事完而私分安,不勝幸甚。取進止。答曰,省箚具悉卿懇。愼節雖奉慮,而試事臨迫,且此非筋力奔走之任,卿其諒之,卽爲膺命。仍傳于閔丙奭曰,此批答,遣史官傳諭。
書筵官李象秀疏曰,伏以臣自被濫恩,積犯逋慢之罪,已爲數年,禮數虛棄於塵土,名器久辱於汚䙝,無益於公而有害於私,前後控辭乞免,殆竭愚衷矣。屬値邦慶稠至,大霈旁流,而覃恩竝及於臣,陞秩未幾,又授臺銜,瀝血哀懇,冀得鐫改,及蒙批旨,終靳允音,人賤言輕,不能上動天鑑,惶懍尙矣,實不勝自訟自咎,何意復除臣司憲府掌令,旋拜侍講院進善?官誥臨門,一倍隕越。夫風憲之司,專掌糾彈,初豈有毫髮近似於樵牧之蹤,而春坊之官,職在輔導,自非道德博聞者,則尤何可妄授而冒膺乎?朝廷之設是官,所以待賢儒俊士,而奈何輒施於庸陋?辭愈切而寵愈隆,數月之內,至於四遷,是臣以退而媒進,假避而實就也。臣罪於是,益無所逃,而朝家擧措失宜,亦豈小事乎?經曰,知所先後則近道,方今民生國計所當先而不可緩者,何止一二?有臣如賈誼,則痛哭流涕而言之,亦不能悉陳矣。凡屬賁飾升平,按行故事,無所利害於實政者,固無暇乎議及,若夫敎養元良,豈不誠時務之急者乎?則其輔佐,必宜得人而處之。孟子曰,國君進賢,如不得已,言其愼之又愼也。假令臣擢第登朝,積有閥閱,而陞遷如此之驟,則冥升之災,所不得免,況於此職,負且乘大矣,臣何敢晏然承受乎?臣又伏見春坊吏所報,則東宮冠禮後頒賞復降,有隕自天,攢手感祝,欲復陳辭,實懼煩瀆。第伏念榮加於無德,澤加於無功,其爲匪分爵賞,一也。臣晝宵旁皇,罔知措躬,玆復觸冒雷霆,叫號閶闔。伏望聖明,淵然深察,刊臣選籍,汰臣職名,竝許收回賞賜,俾國家無瘝僭之失,賤臣有全保之惠焉,臣無任云云。答曰,省疏具悉爾懇。巽牘又至,悵惘何旣?爾以民生國計所當先者爲說,而予則曰崇儒爲先也,又以敎養輔佐必宜得人爲說,而予則曰爾惟其人也。爾以林下宿儒,懷抱輔佐之器,何不直前擔負,乃反雍容暇豫,有若汎論時事,指說他人者,誠左右究而不可解也。間者資職,寔出簡心,慶會頒賜,亦遵往例,爾不必如是邁邁,而趁此春和,斯速登塗,副此翹想。仍傳于閔丙奭曰,此批答,遣地方官傳諭。
壬午三月二十二日辰時,上詣春塘臺。親臨慶科別試文武科殿試試取入侍時,行都承旨李載完,行左承旨趙秉鎬,右承旨李晩耆,左副承旨尹相萬,右副承旨金晩植,同副承旨閔丙奭,假注書尹命燮·李範大,別兼春秋朴斗陽·金炳吉·金定均·鄭寅興·尹相翊,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植,檢校待敎閔泳煥·宋秉瑞·韓耆東·金永悳·趙晳九,待敎閔泳韶,校理高雲,修撰鄭機相,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房副提調李載完進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明光門·靑陽門,詣春塘臺,通禮跪啓請降輿陞座,上降輿陞座,世子宮隨詣陞座。載完奏曰,標信下旣久矣,而月覲門不爲開門,以致儒生入場之遲滯,揆以擧行,誠極該然。當該宣傳官,所當重勘,而本院請推之外,無他可施之罰,何以爲之乎?上曰,事過後拿處,可也。出榻敎載完奏曰,從陞中有試官蒙點人,使之行禮乎?上可之。讀券官議政府領議政洪淳穆,吏曹判書閔泳緯,行護軍趙熙一,對讀官吏曹參議宋秉瑞,成均館大司成金明鎭,弘文館副應敎朴斗陽,副司果趙東協,考官行兵曹判書趙寧夏,經理統理機務衙門事申正熙,行大護軍任商準,參考官副司果李義鳳,行四拜禮訖,以次就位。載完奏曰,今日試官行禮時,參考官李敎稙·李奎鶴·尹秉悳,趁不待令,以致肅拜之闕參,事未前有,萬萬駭然,所當重勘,而本院請推之外,無他可施之罰,何以爲之乎?上曰,事過後拿問嚴勘,可也。出榻敎淳穆奏曰,侵早勞動,聖體,若何?上曰,一樣矣。淳穆曰,世子宮氣候,何如?上曰,平順矣。仍敎曰,聞有愼節,何以入來乎?淳穆曰,果因身恙,所以有箚陳難强之狀,而今於命招之下,何敢一直違傲乎?上曰,每於試取多士,大臣考試,則有以洽慰衆望,卿今入來,誠甚喜幸也。淳穆曰,今日設科廣慶,是盛擧矣。上曰,雖於節日製時,集春門依例開門,而今何不開乎?載完曰,殿試,只有初試人入場,故集春門則不開,而謹考謄錄,亦無其例矣。仍奏曰,今日南別營命官武科殿試時,兩司當爲進參,城上所,牌招言送,何如?上曰,依爲之。出榻敎上曰,左承旨,武試所進去。
傳曰,戶·兵換房。秉鎬進前奏曰,臣進去武試所,故敢此仰達矣。上曰,唯。載完讀奏入門單子,上命試官書賦題,如春風和氣及物則生,書頭各書道號,泳緯·熙一,跪書讀奏訖,斗陽·東協,奉出懸題。上曰,試官權退。仍命曰,守令·邊將初仕人入侍。載完曰,使之進前奏職姓名乎?上可之。安岳郡守金文鉉,祥原郡守具鍾書,甑山縣令朴齊璟,義興縣監權灝,麟蹄縣監鄭憲時,光陽縣監李周永,機張縣監柳寅衡,伊川府使韓龍敎,北靑府使尹祖榮,通津府使方天鏞,昆陽郡守李敎性,渭原郡守張斗表,奉化縣監洪炳一,禮山縣監李東宇,大靜縣監愼㘽祜,昌原府使崔致永,禮賓參奉李好根,顯陵參奉李升來,思陵參奉李觀永,長陵參奉李昌世,寧陵參奉柳惠魯,懿陵參奉李,綏陵參奉洪亮燮,景陵參奉李興浩,睿陵參奉李文榮,以次進前,奏職姓名訖。載完曰,邊將則使宣傳官受奏職姓名乎?上可之。所斤僉使全啓雄,德浦僉使崔鳳善,老江僉使金世煥,西林僉使金始鳳,安義僉使安遠基,馬梁僉使劉昌浩,伐登僉使金得弼,西北僉使金漢範,知世浦萬戶金時鎭,玉浦萬戶崔源昌,吾老梁萬戶李枝屹,唐浦萬戶宋在洙,水口萬戶李聖瑞,木浦萬戶金奎華,以次進前。承傳宣傳官,受奏啓雄等職姓名訖。載完曰,守令·邊將初仕人,使之退出乎?上可之。文鉉等,以次退出。載完奏曰,先張已入,出標信開布城,呈券儒生,次次出去,何如?上曰,以已下標信擧行,可也。上入小次。載完,以司謁入稟曰,收券已多,考試,何如?上可之。上出次,宣傳官跪稟懸燈。載完曰,今番殿試,取幾人乎?上曰,取十五人。上還入小次。少頃,出次,仍敎曰,夜深雨霔,未畢試券,便殿待令,以爲畢試,可也。淳穆曰,謹依下敎爲之矣。上曰,試券一一收合,使都承旨,自內以入,可也。傳曰,還宮,當自內爲之矣,該房知悉。出傳敎傳曰,明日三日製,通方外爲之,試紙用大好紙,春塘臺親臨磨鍊,試官仍用。出傳敎仍敎曰,明日雲寶劍仍用。傳曰,侍衛陪衛與排立軍兵,令各其營乾犒饋。載完,請出標信解嚴。上仍還內。少頃,上御養心閤,仍敎曰,試官進前。淳穆等進前,上命科次。載完奏曰,讀券,何以爲之乎?上曰,讀之。東協,讀第一張至三句,上命止之。淳穆曰,書等,何以爲之乎?上曰,皆書正三中,第一張至第三張,書一二三。淳穆書等訖。載完曰,坼封,何以爲之乎?上曰,承旨坼封也。載完,坼封讀奏訖。上曰,今日試取,多選寒雋,有以見至公矣,誠極喜幸。淳穆曰,然矣。上曰,愼節未復通宵勞碌,還爲可悶矣。淳穆曰,明日三日製,已有成命,而臣身恙未差,無以堪承試役,乞賜變通矣。上曰,當有變通矣。仍命載完曰,今日試望還入。命試官先退,又命退,諸臣以次退出。
上在昌德宮。停常參·經筵。
金晩植啓曰,明日常參·經筵,取稟。傳曰,停。
李晩耆啓曰,大司憲·執義,掌令一員未差,李種弼城上所進,持平金命來在外,金鎭祐呈辭,監察茶時之意,敢啓。傳曰,知道。
趙秉鎬啓曰,卽者兵曹郞廳來言,今日殿座時,別侍衛不可不備,而行判書趙寧夏,右賓客進參,不得擧行云,何以爲之?敢稟。傳曰,次堂擧行。
又啓曰,卽者武衛營郞廳來言,今日殿座時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛,堂上將官擧行。
金晩植啓曰,三品官之毋得循例請牌,曾有定式矣。刑曹參議李承洛,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于金晩植曰,三使臣留待。以宣傳官任麟浩拿處傳旨,傳于趙秉鎬曰,分揀。
以參考官李敎稙·李奎鶴·尹秉悳拿問嚴勘傳旨,傳于趙秉鎬曰,特爲分揀。
以武衛營哨官鄭學淳拿處傳旨,傳于趙秉鎬曰,特爲分揀。
傳于趙秉鎬曰,布城將領記過,特爲分揀。
傳于金晩植曰,知敦寧·同敦寧·工曹參議·同成均竝許遞,今日政差出。
傳于金晩植曰,利川府使之代,楊州牧使李兢柱除授。
傳于金晩植曰,楊州牧使之代,蔚山府使李泰鎭除授。
金晩植,以議政府言啓曰,慶科增廣試期漸近矣,四道京試官,今日政差出,何如?傳曰,允。
又以吏曹言啓曰,京試官今當差出,而時無職名人員,令該曹,口傳付軍職,何如?傳曰,允。
又以吏曹言啓曰,淸州牧使朴齊萬戶奴呈狀內,矣上典受由上京矣,身病猝重,萬無還官之望云。其身病旣如是,則有難强令還任,罷黜,何如?傳曰,允。
又以吏曹言啓曰,楊州牧使,李泰鎭除授事,命下矣。年限已過,何以爲之?敢稟。傳曰,勿拘。
又以吏曹言啓曰,成均館典籍曺承鐸,以其身病,呈狀乞遞,改差,何如?傳曰,允。
又以吏曹言啓曰,掌樂院正兪鎭沃,以其身病,呈狀乞遞,改差,何如?傳曰,允。
又以吏曹言啓曰,繕工監假監役官韓聖朝,以其身病,呈狀乞遞,改差,何如?傳曰,允。
有政。吏批,判書閔泳緯進,參判金永哲在外未肅拜,參議宋秉瑞病,右承旨李晩耆進。啓曰,淸州牧使,今當差出,而本州,以營下劇邑,物衆地大,素稱難治,不可不擇差,他道有聲績·已準限·未準朔守令,竝擬,何如?傳曰,允。以李愚冕爲掌令,朴齊斌爲副修撰,徐璟淳爲同敦寧,成彝鎬爲知敦寧,金得鉉爲敦寧都正,趙秉燮爲工曹參議,兪晠煥·金世鎬爲同成均,丁弘燮爲忠淸道京試官,任百彦爲慶尙道京試官,鄭寅學爲全羅道京試官,兪鎭奎爲平安道京試官,李斗鉉爲假監役,朴奎東爲淸州牧使。前主簿金鍾運·朴弘輔,守奉官金在河,敎官梁鍾憲,以上朝官年七十加一資事,承傳。奉常直長單元用奭,敦寧都正裴學洙·朴致瑛,已上減下,利川府使李兢柱,楊州牧使李泰鎭,已上除授事,承傳。
兵批,行判書趙寧夏病,參判李憲稙病,參議趙鍾弼,參知文俊永入直進,同副承旨閔丙奭進。五衛將加設單朴思華,護軍金炳翊,副護軍李晩燾·朴齊琬·金鍾運·朴弘輔·金在河·梁鍾憲·申命大,以上竝單付。
吏批,再政。以趙慶鎬爲禮曹判書,金樂均爲蔚山府使,五衛將朴思燁,朝官年九十今加嘉善,依定式加資,敦寧都正加設二單金在河·梁鍾憲。
吏批,三政。以朴齊寬爲判尹,任慶準爲漢城庶尹。
四政。以朴璿爲造紙別提。
五政。典籍單尹榮植,引儀單李敏漢。
金晩植啓曰,弘文提學鄭範朝,旣入闕中,不爲肅謝,直爲出去,事甚未安。推考,何如?傳曰,允。
宗親府,璿源譜略修正時,監印堂上李寅命,國朝御牒書寫官李乾夏。
閔丙奭,以宗親府言啓曰,今此璿源譜略修正時,宗正卿逐日輪回仕進,使之校正監董,何如?傳曰,允。
又以禮曹言啓曰,明日殿座時,王世子隨詣之節,依例磨鍊事,命下矣。出宮時王世子祗迎處所,以何處磨鍊乎?敢稟。傳曰,置之。
又以禮曹言啓曰,來四月初四日巽時中宮殿疹候平復慶科別試文武科放榜時,親臨與權停例,何以爲之?而處所,以何處擧行乎?敢稟。傳曰,仁政殿親臨磨鍊。
李晩耆,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以伴接官言啓曰,卽者差備譯官來言,留館彼人中隨員六人,從者一名,今日午時量,出去楊花津云矣,敢啓。傳曰,知道。
又以壯禦營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以義禁府言啓曰,明日三日製通方外爲之時,本府都事十員內九員赴擧,只有武都事一員,武科殿試禁亂官進去,而當直入直,本府入直公事,回公都事及通化門·明光門·靑陽門·月覲門·集春門禁亂都事,無以推移,假都事八員,令該曹口傳差出,以爲分排擧行,何如?傳曰,允。
敦寧都正朴齊琬疏曰,伏以臣於日昨,伏奉除旨,以臣爲敦寧府都正者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉,臣無任云云。答曰,省疏具悉。所請依施。
壬午三月二十三日辰時,上詣春塘臺。親臨三日製通方外試取入侍時,行都承旨李載完,行左承旨趙秉鎬,右承旨李晩耆,左副承旨尹相萬,右副承旨金晩植,同副承旨閔丙奭,假注書尹命燮·李範大,別兼春秋朴斗陽·金炳吉·金定均·鄭寅興·尹相翊,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·姜·趙同熙·洪英植,檢校待敎閔泳煥·宋秉瑞·韓耆東·金永悳·趙晳九,待敎閔泳韶,校理鄭國鉉,修撰鄭璣相,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房副提調李載完,進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明光門·靑陽門,詣春塘臺。通禮跪啓請降輿陞座,上降輿陞座,世子宮隨詣乘座。載完奏曰,標信未下之前,儒生徑先入場,事甚駭然。不能禁飭之布城將領,所當重勘,而本院請推之外,無他可施之罰,何以爲之乎?上曰,記過,可也。出榻敎載完奏曰,從陞中有試官蒙點人,使之行禮乎?上可之。讀券官吏曹判書閔泳緯,行大護軍尹秉鼎,行護軍趙熙一,對讀官吏曹參議宋秉瑞,成均館大司成金明鎭,弘文館副應敎朴斗陽,副司果趙東協,行四拜禮訖,以次就位。以宣傳官任麟浩拿處傳旨,傳曰,分揀。載完讀奏入門單子,上命試官書詩題,日與聖賢爲徒而有自得之樂,限申時,又命書頭各書道號,又書濟州·開城,泳緯·秉鼎·熙一,跪書讀奏訖。斗陽·東協,奉出懸題。上曰,試官權退。上入小次。載完,以司謁入稟曰,先張已入,出標信開布城,呈券儒生次次出去,何如?上曰,以已下標信擧行,可也。載完,又以司謁入稟曰,收券已多,考試,何如?上可之。宣傳官跪稟懸燈。上曰,唯。傳曰,賓客·別雲劍·兵摠府堂上·閣臣·春坊·堂上對讀官·入侍承旨,竝讀券官加差下,堂下閣臣·春坊·入直玉堂,竝對讀官加差下,使之分考。以參考官李敎稙·李奎鶴·尹秉悳拿問嚴勘傳旨,傳曰,特爲分揀。上出次,仍命回還三使臣進前。正使洪鍾軒,副使金益容,書狀官曺寅承進前訖。上曰,遠路無事往返乎?鍾軒曰,臣等,王靈攸曁,無事往返矣。上曰,書狀每多落後,而今番則伴行,可幸矣,寅承曰,果不落後矣。上曰,聞見事目,槪已乙覽,而皇帝威儀身長,果何如耶?寅承曰,日御經筵,才德夙就云,而身長則短小矣。上曰,皇帝見之於黃屋中乎?寅承曰,然矣。上曰,山海關外防守,尙不解嚴云,其有外虞而然耶?鍾軒曰,間已解嚴,而近日防守,不過幾處云矣。上曰,今則以千名防守云,此果爲幾處乎?鍾軒曰,可爲六七處云矣。上曰,中國民情,何如?閭里無或蕭條,物價不至高騰乎?鍾軒曰,昨年農形,關內外均是少康,市里晏然矣。上曰,回回·俄羅斯之與中國生釁者,今果妥帖耶?鍾軒曰,臣等,與中國朝士,無一相從,未得詳聞,而聞其傳說,則相與妥帖,姑無目前之患云矣。上曰,倭洋通好中國,不有生弊乎?鍾軒曰,臣未見倭人之留駐皇城,而洋人則築室雜處,不聞其有弊矣。上曰,琉璃國事,如何就末云耶?鍾軒曰,琉璃尙不復國云矣。上曰,或與領選使,有書往復乎?鍾軒曰,果有往復矣。上曰,所聞,何如耶?鍾軒曰,水土不美,自昨冬至于早春,多有疾病,近日非不開霽,而若値潦暑,恐有更熾之慮云矣。上曰,學習,如何云耶?鍾軒曰,領選使及從事官,東南分局,各率敎習,而恐難速成矣。上曰,問議官向已入去,或於路次逢見乎?鍾軒曰,今月初五日相逢於柵門矣。上曰,未知其何時乘船,而那間可抵天津乎?鍾軒曰,問議官自柵發行,在於臣等之相逢翌日,而柵門之於海口,爲四百餘里,船路則不過一兩日程云,其間似已得抵矣。上曰,淸使今與美使偕來矣,卿等之在中國時,先或得聞耶?鍾軒曰,未及得聞,而還渡江後聞之矣。上曰,此豈非中國軍機之祕密而然耶?鍾軒曰,非徒祕密,臣等與中國朝士,無有酬酢,故未聞其裏許矣。上曰,往還日字與留館,爲幾日乎?鍾軒曰,去十月晦拜表,十二月二十六日到皇城,留館爲四十九日,今年二月十六日還發,統計爲一百四十餘日,而方物則正月十二日齊到,二月初八日進呈,而凡歲幣各種所捧,有各庫分掌諸員,俱無事故,然後始乃捧納,故所以費了多日,而二月十五日,自禮部送來回咨,以致竣事之晩時矣。所謂上下馬宴,皇上方在亮陰中,故不爲設行,而食物略有備送于館所者矣。上曰,皇城每患雨雪之暵乾,果然耶?鍾軒曰,皇城近處則果有旱憂,至於親行祈雪祭,而村里則不至騷動矣。上曰,間已屢月矣,仰瞻,可也。三使臣竝仰瞻。上曰,仰瞻東宮,可也。三使臣仰瞻訖。上曰,日候比旱,回還時沿路兩麥,何如耶?鍾軒曰,麥農可以占豐,而近日則稍旱云矣。上曰,原濕驅馳,似甚困惱也。仍命三使臣先退。載完曰,今番三日製,取幾人乎?上曰,取百人。載完曰,讀券,何以爲之乎?上曰,對讀官輪次讀之。東協,讀第一張至三句,上命止之。泳緯曰,書等,何以爲之乎?上曰,第一張至第十張,皆書草三下,其餘皆書次上。泳緯書等訖。載完奏曰,坼封,何以爲之乎?上曰,承旨輪次坼封也。載完等坼封讀奏訖。傳曰,三日製詩居首草三下進士鄭履源等十人,竝直赴會試,之次次上幼學黃演秀等二十人,竝給二分,之次次上幼學李義魯等二十人,竝給一分,之次次上幼學鄭寅昇等五十人,各奎章全韻一件賜給。傳曰,入格儒生,明日待令。傳曰,侍衛·陪衛與排立軍兵,令各其營乾犒饋。傳曰,還宮,當自內爲之矣,該房知悉。出傳敎載完,請出標信解嚴。上還內,諸臣以次退出。
上在昌德宮。停常參·經筵。
李晩耆啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨尹相萬,右副承旨金晩植,今日不爲仕進,竝卽牌招,何如?傳曰,允。
傳于李晩耆曰,庭試日字,更爲擇入。
傳于李晩耆曰,入格儒生,延英門外施賞。
李晩耆啓曰,明日傳香,禮房承旨當爲齋宿,行都承旨李載完,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲·執義未差,掌令李種弼,持平金鎭祐牌不進,掌令李愚冕,持平金命來在外,監察茶時之意,敢啓。傳曰,知道。
以掌令李種弼,持平金鎭祐,正言徐誼淳·吳仁泰牌不進罷職傳旨,傳于李晩耆曰,只推。
以左副承旨尹相萬,右副承旨金晩植牌不進罷職傳旨,傳于李晩耆曰,只推。
兵曹口傳政事,副司果單兪鎭奎·任百彦。
李晩耆,以宗親府言啓曰,今此璿源譜略修正時,本府郞廳九員,使之逐日仕進,纂修監董,而差祭安徐,凡公會勿參,何如?傳曰,允。
又以統理機務衙門言啓曰,卽見仁川出去伴接官與淸使問答說話,則我國一品大員,速爲派送云矣。經理事申櫶,下送于彼使留住處,凡諸事務,使之商辦句當,而經理事金弘集,副官差下,副主事徐相雨,從事官差下,竝令除下直,同爲出往,何如?傳曰,允。
又以禮曹言啓曰,傳曰,庭試日字更爲擇入事,命下矣。令日官韓應翼更爲推擇,則來四月初五日爲吉云,以此日定行乎?敢稟。傳曰,初六日爲之。
又以弘文館言啓曰,新除授副修撰朴齊斌,卽爲牌招察任,何如?傳曰,允。
又以奉常寺都提調·提調意啓曰,祭享所用春等中脯三百六十三貼,今月二十三日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
又以伴接官言啓曰,卽者差備譯官來言,留館彼人中隨員三人,今日午時量,出去楊花津云矣,敢啓。傳曰,知道。
又以伴接官言啓曰,卽者差備譯官來言,日本辦理公使花房義質一行中巡査一名,從者四名,領車卜十輛,今日未時量,又爲入來館所云矣,敢啓。傳曰,知道。
又以伴接官言啓曰,卽者差備譯官來言,日本辦理公使花房義質一行中巡査一名,從者一名,領什物五馱,今日申時量,又爲入來館所云矣,敢啓。傳曰,知道。
又以伴接官言啓曰,卽者差備譯官來言,日本辦理公使花房義質,率隨員八人,巡査六名,從者二名,今日酉時量,入來館所,而楊花津出去彼人隨員七人,同爲入來館所云矣,敢啓。傳曰,知道。
又以伴接官言啓曰,卽者差備譯官來言,日本辦理公使花房義質一行中隨員二人,巡査二名,領車卜十一輛,今日戌時量,先爲入來館所云矣,敢啓。傳曰,知道。
又以伴接官言啓曰,卽者差備譯官來言,日本辦理公使花房義質一行中隨員二人,今日午時量,楊花津出去,彼人中隨員三人,亥時量,同爲入來館所云矣,敢啓。傳曰,知道。
又以壯禦營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以軍器寺都提調提調意啓曰,本寺僉正李裕健,今已瓜滿矣。其責任,有難遞改,今姑仍任,何如?傳曰,允。
江原監司南廷益疏曰,伏以天休滋至,邦籙增鞏,惟我王世子邸下,禮成渭梁,儀擧嵩呼,八域群生,莫不愛戴慶祝於歡聲協氣之中,兩曜合明,萬年今日,相告欣欣,猗歟盛矣。仍伏念臣以匪才,待罪海臬,今已周歲于玆,而無一報答,有百僨誤。每荷寬大之仁,只切惶蹙之私,日夕所期望者,惟在於遞解,食息所靡寧者,自歎其蹲仍。千萬不自意,關東移節之命,又下於此際,臣之恧縮震懍,姑置勿論,在朝家綜核名實之政,何所取於已試蔑效之如臣庸愚,而有此誤恩也?前之未能,豈善於後,一之爲甚,其可以再乎?況此江原一路,介在畿左·關北之間,又接湖西·嶺南之壤,近峽則愚悍難化,沿海則潟鹵失利,必須廉明公平之人,委以彈壓懷保之責,然後可以宣布聖德,觀察民俗,分九重宵旰之憂,副全省拯救之望,而以臣特換,不少留難,其何以慰東民拭眸之情,體北宸簡心之寄哉?參倚已審,愧懼愈切,敢暴衷懇,冒瀆崇聽。乞賜鑑諒,亟許鐫改,以重公器,以安私分焉,臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
藥房副提調李載完啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
金晩植啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆有身病,左議政宋近洙在外,右議政未差,不得來會云矣,敢啓。傳曰,知道。
又啓曰,卽者武衛營郞廳來言,親臨誓戒時,別侍衛不可不備,而大將李景夏有身病,不得進參云,何以爲之?敢稟。傳曰,侍衛,堂上將官擧行。
備忘記,老江僉使金世鎭,安義僉使安遠基,西林僉使金時鳳,竝下直,各長弓一張,長箭一部,片箭一部,筒兒一箇賜給。
金晩植啓曰,知敦寧成彝鎬,同敦寧徐璟淳,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。工曹參議趙秉燮,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于金晩植曰,戶·刑換房。
尹相萬啓曰,大司憲·執義未差,掌令李種弼,持平金鎭祐牌不進,掌令李愚冕,持平金命來在外,監察茶時之意,敢啓。傳曰,知道。
以掌令李種弼,持平金鎭祐,正言徐誼淳·吳仁泰牌不進罷職傳旨,傳于尹相萬曰,只推。
傳于金晩植曰,出宮門路,以協陽門爲之。
傳于金晩植曰,禮·兵換房。
金晩植,以禮曹言啓曰,來四月初六日大王大妃殿冠禮周甲慶科庭試文科,親臨與命官,何以爲之?而處所,以何處擧行乎?敢稟。傳曰,春塘臺親臨磨鍊。
尹相萬,以伴接官言啓曰,日本辦理公使花房義質以下入館所茶啖,分入各房之意,敢啓。傳曰,知道。
又以刑曹言啓曰,侍講院文移內,本院使令梁泰鉉·李成龍·李致玉等,拒逆官令,無難角立之作頭三漢,移送秋曹定配事,奉承下敎矣。謹依下敎,罪人梁泰鉉江原道金城縣,李成龍黃海道新溪縣,李致玉忠淸道沃川郡定配所,竝卽押送之意,敢啓。傳曰,知道。
吏曹啓曰,宣傳官權冕洙名字,改以國鉉,出身權廷洙名字,改以太鉉,權琳洙名字,改以定鉉,權亨洙名字,改以宅鉉,直赴宋守吉名字,改以昌俊,金瑞文名字,改以載聲,鄭裕祖名字,改以東華,出身禹漢龍名字,改以應龍事爲等如告狀,依例令藝文館給帖,何如?判付啓依允。
判尹朴齊寬疏曰,伏以日吉辰良,我王世子邸下,肇謁廟宮之禮,次第而行,德度溫粹,儀文燦備,是誠宗社無疆之休,凡在瞻聆,莫不歡蹈,擧切延頸之思,猗歟盛哉。今月十八日景祐宮展拜時,臣適在侍衛之列,仰覩祗敬之儀,臣以臣家人,是宮咫尺之地,獲瞻盛禮,感古忭今,曷有其極?千萬不自意,溫綸渙發,特除臣周廬之長,進臣爲資憲大夫,繼伏奉京兆之銜,異數隆渥,華誥聯翩,臣聞命震駴,自不覺顔騂而背汗也。噫,罔功而爵濫則衆不勸,匪才而位顯則躬必災,是故,明主懋愼惜之政,人臣審辭受之誡,臣幸賴先庥,早從蔭仕,濫通科籍,歷揚淸班,而顧其實則輪翮無取,卽一碌碌者流耳。今遽以濫爵畀之,乃以匪才居之,則曷以勸衆人之心?而適足爲一躬之災也。固知我聖上當日追遠之慕,値玆嘉會,特施廣慶之恩,而得無有累於愼惜之政,犯於辭受之誡,褻寵僨命,止意爲上下之俱失也乎?一資半級,何莫非朝廷名器?而至若是秩,階列八座,班亞三孤,德望足以鎭物,學問足以範俗,然後可以寅亮弘化,夾贊至治也。臣是何人,乃敢當之,如積薪之後來而簸糖之居先乎?古人有言曰,官高一級,卽人品降一等,臣之從前踐歷,已是人降乎官幾等?今又高之以一級,則其人之逾降,不待稱衡而知之矣。弱蹄之馳遠,短綆之汲深,臣竊自危,而臣之立朝數十餘年之間,素無襪線之長,可以有補,冥升不已,輥到此地,適爲侈身榮觀之計而已,臣安得不懼如集木,凜若臨淵,直欲循墻而走也哉?臣攀誥歷日,趨膺無路,玆敢罄暴衷懇,仰瀆崇聽。伏乞聖明,俯賜鑑諒,還收臣新授爵級,俾公器無瀆,私分獲安焉,臣無任云云。答曰,省疏具悉。卿其勿辭行公。
上在昌德宮。停常參·經筵。
還內後,統理機務衙門·藥房·內閣·政院·玉堂口傳問安。答曰,知道。
金晩植啓曰,明日常參·經筵,取稟。傳曰,停。
傳于金晩植曰,臺諫竝許遞,前望單子入之。
尹相萬啓曰,大司憲·執義,掌令二員,持平二員未差,監察茶時之意,敢啓。傳曰,知道。
備忘記,水口萬戶李聖瑞下直,長弓一張,長箭一部,片箭一部,筒兒一個賜給。
傳于金晩植曰,戶·禮換房。
傳于金晩植曰,呈告戶曹參判許遞,前望單子入之。
戶曹參判前望單子入之,尹成鎭落點。
金晩植,以宗親府言啓曰,今此璿源譜略修正時,副司果李範直,前學官李寅學,別看役差下,使之察任,何如?傳曰,允。
又以禮曹言啓曰,各陵園所今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以弘文館言啓曰,修撰吳麟泳,呈辭出去,下番闕直,事甚未安。鄭璣相,副修撰朴齊斌·李重德,竝卽牌招,推移入直,何如?傳曰,允。
尹相萬,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以司僕寺一二提調意啓曰,兼內乘李尙濂,移拜泰安府使矣。其代,令該曹口傳差出,何如?傳曰,允。
兵曹口傳政事,以李祥宇爲兼內乘。
壬午三月二十六日子時,上詣仁政殿。宗廟夏享大祭受誓戒入侍時,行都承旨李載完,行左承旨趙秉鎬,右承旨李晩耆,左副承旨尹相萬,右副承旨金晩植,同副承旨閔丙奭,假注書尹命燮·李範大,別兼春秋金炳吉·金定均,提學金炳始·尹滋悳,檢校直提學趙慶鎬·鄭範朝·金永壽,直提學閔泳翊,檢校直閣李鎬翼·尹用求·金興均·趙同熙·洪英植,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,校理鄭國鉉,修撰吳麟泳,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調閔泳緯,副提調李載完,進前奏曰,侵夜勞動,聖體,若何?上曰,一樣矣。通禮導前,出協陽門·肅章門,入仁政門。至降輿所,通禮跪啓請降輿,上降輿。通禮跪啓請執圭,載完進圭,上執圭。通禮導上詣版位,南向立。載完曰,祭官當行禮,而其中有從陞之人,使之一體行禮乎?上可之。贊儀唱四拜,諸享官及宗親文武百官,皆行四拜禮訖。吏曹判書閔泳緯讀誓文,刑曹判書李寅應順聽訖。贊禮唱四拜,諸享官及宗親文武百官,皆行四拜禮訖。載完奏曰,殿庭植炬,太甚稀疎,致勤下詢,揆以擧行,極爲駭然。當該進排官,所當重勘,而本院請推之外,無他可施之罰,何以爲之乎?上曰,令該府拿問勘處,可也。出擧措通禮跪啓請禮畢。領議政洪淳穆進前奏曰,侵晨勞動,聖體,若何?上曰,一樣矣。仍敎曰,欲雨不雨,近日太旱矣。淳穆曰,四月稍旱,則有益於農形云矣。上曰,今則三月,似有早旱之慮矣。淳穆曰,臣有脚痛,未得差祭,不勝惶縮萬萬矣。上曰,爲之奉慮。通禮跪啓請釋圭,上釋圭,載完跪受圭。通禮跪啓請乘輿,上乘輿。通禮導前,出仁政門,由肅章門,入協陽門。載完請出標信解嚴。上由宣化門還內,諸臣以次退出。
上在昌德宮。停常參·經筵。
左贊成閔台鎬妻貞敬夫人卒逝後,世子宮·世子嬪宮,統理機務衙門·藥房·內閣·政院·玉堂口傳問安。答曰,知道。
擧哀後世子宮,統理機務衙門·藥房·內閣·政院·玉堂口傳問安。答曰,知道。世子嬪宮,統理機務衙門·藥房·內閣·政院·玉堂單子問安。答曰,知道。
金晩植啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點,後日次待令。
尹相萬啓曰,大司憲·執義,掌令二員,持平二員未差,監察茶時之意,敢啓。傳曰,知道。
金晩植啓曰,來四月初四日行宗廟夏享大祭親祭祭文,當爲製進,而藝文提學尹秉鼎呈辭,弘文提學鄭範朝,待明朝牌招,使之製進,何如?傳曰,允。
口傳啓曰,兼工曹判書閔台鎬妻貞敬夫人宋氏之喪,出於意外,嬪宮累日焦煎之餘,遽曹罔極之痛,必多有受損之節,臣等不任仰慮之至,醫女二名,使之待令於差備近處,二錢重人蔘粟米飮,限成服日煎入之意,惶恐,敢啓。答曰,知道。
世子嬪宮,進服二錢重人蔘粟米飮,自今日一貼式煎入事,榻前下敎。
傳于金晩植曰,待敎閔泳韶,別省記入直。
傳于金晩植曰,兼工曹判書閔台鎬夫人喪,喪需葬需,令度支從厚輸送,柩材亦爲擇送。
兵曹口傳政事,副護軍單宋秉瑞。
金晩植,以統理機務衙門言啓曰,今此淸使·美使之來,我國大官副官,不可無贈給物種,令度支措備下送事,分付,何如?傳曰,允。
又以禮曹言啓曰,來四月初四日行宗廟夏享大祭,永寧殿攝行祭,所用犧牲,小宗伯與該署提調,當爲眼同看品,而本曹參判李承皐有身病,無以擧行,令政院稟旨變通,以爲趁時看品之地,何如?傳曰,允。許遞,令該曹,口傳差出。
又以禮曹言啓曰,行左贊成閔台鎬妻貞敬夫人宋氏,當日卒逝云,嬪宮聞訃,卽日擧哀,第四日成服,十三日公除,十三月除衰服等節,依禮文磨鍊擧行,何如?傳曰,允。
又以禮曹言啓曰,五禮儀,有王世子爲嬪父母喪擧哀之節矣。今此貞敬夫人宋氏喪擧哀之節,自下不敢循例磨鍊,何以爲之乎?敢稟。傳曰,當自內爲之矣。
又以禮曹言啓曰,今此貞敬夫人宋氏之喪,嬪宮擧哀儀注,直爲書入嬪宮之意,敢啓。傳曰,知道。
又以禮曹言啓曰,今此貞敬夫人宋氏之喪,王世子遣使致奠之節,依禮文擇日擧行,何如?傳曰,允。
又以禮曹言啓曰,今此貞敬夫人宋氏之喪,嬪宮供上,自今日至公除日,以素膳封進之意,分付,何如?傳曰,允。
尹相萬,以司僕寺一二提調意啓曰,來四月初四日行宗廟夏享大祭親祭時,各差備補把驛馬,限四十匹,令兵曹知委畿內各驛,使之直爲入把,何如?傳曰,允。吏曹啓目,出身洪基鍾名字,改以鍾旭,金完哲名字,改以漢哲,池龍起名字,改以龍吉,金洛鍾名字,改以洛鉉,文永吉名字,改以秉吉,金昌翼名字,改以良寶,趙秉律,改以秉述,直赴李敏馨名字,敏雨事爲等如告狀,依例令藝文館給帖,何如?判付啓依允。
吏曹參議宋秉瑞疏曰,伏以臣於見職,濫叨謬恩,辭不獲命,黽勉趨膺,具位銓踪之地,承攝檢注之事,醜拙畢露,僨誤居多,無恥亦恥,嗤點四至,匪據仍據,蟠泊玆悚。竊欲早自丐解,蘄免大何,見又採薪之憂,河漁爲祟,泄度無算,食飮全阻,氣脫神憊,不省四到,時日蠢動,萬無其望,玆效必呼之義,仰冀曲遂之仁。伏乞聖慈,俯垂鑑憐,亟賜遞改,以幸公私焉,臣無任云云。省疏具悉。所請依施。
上在昌德宮。停常參·經筵。
尹相萬啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
備忘記,順天營將閔泳國下直,長弓一張,長箭一部,片箭一部,筒兒一箇賜給。
尹相萬啓曰,弘文提學鄭範朝,疏批已下,卽爲牌招,何如?傳曰,允。
前事變假注書趙尙學書啓,臣於本月十四日午時量,敬奉聖批,馳往傳諭于忠淸道沃川郡邑東面校洞里議政府左議政宋近洙所住處,則以爲臣,病淹危苦,略控微懇,日夕顒祝,惟恩諒是俟。不料簪筆之臣,遠屈陋巷,傳宣聖批,十行絲綸,反復提諭,禮遇之隆,責勉之重,尤非賤臣所可堪承。噫,事計之茫無頭緖,果有如聖敎,此臣所以揆分度能,不敢爲冒居之計,而乃反責之以彌綸牽補,臣誠愧恧,罔知攸措。臣於前疏,不暇張皇敷露者,臣之本末長短,旣無所逃於聖明之下,自當早賜斥退,故只陳目下疾病之狀,而今承批敎,有若非病則可堪者然,是臣誠淺辭拙,不能孚格,未蒙矜諒之澤,而徒犯傲慢之罪,跼蹐高厚,彌增惶隘,勢將更具一疏,悉暴未卒之蘊云矣,敢啓。傳曰,知道。
傳于尹相萬曰,傳命誤傳之中官沈周鉉,罷職。
尹相萬啓曰,明日傳香,禮房承旨當爲齋宿,右承旨李晩耆,所當牌招,而拘於廳規,不得請牌,何以爲之?敢稟。傳曰,牌招。
傳于李晩耆曰,發遣吏郞,諸執事請齋與否,摘奸以來。
以南廷哲囚單子,傳于尹相萬曰,飭已施矣,分揀放送。
以開城留守趙敬夏狀啓民家失火事,傳于尹相萬曰,聞甚矜惻,元恤典外,別加顧助,趁卽結構奠接之方,廟堂措辭分付。
以全羅監司李秉文狀啓,錦山郡民家燒燼事,傳于尹相萬曰,聞甚矜惻,元恤典外,別加顧助,結構奠接之方,廟堂措辭分付。
以咸鏡監司金有淵狀啓,倭人一名,閑行致死於安邊地,德源府使鄭學黙,苟能嚴束於平日,豈有此閑行定界之外?安邊府使朴齊晠,適有公行,雖未致察,拕至多日,首犯尙未査得,竝爲先罷黜,其罪狀,令攸司稟處,臣不能殫壓管轄之內,有此意外之事,惶恐俟勘事,傳于尹相萬曰,令統理衙門,稟處。
以南兵使徐相岳狀啓,倭人一名,閑行致死於安邊地,德源府使鄭學默,苟能先事操束,安有遊覽定界之外?安邊府使朴齊晠,適間公行,未及致察,首犯査得,尙且遲滯,竝爲先罷黜,其罪狀,令攸司稟處,臣不能嚴束,致此失檢,惶恐待罪事,傳于尹相萬曰,令統理衙門,稟處。
吏曹口傳政事,以金奭鎭爲禮曹參判。
李晩耆,以奎章閣言啓曰,原任直閣鄭健朝喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
尹相萬,以戶曹言啓曰,臣炳始,與正郞臣金寅根,進詣景福宮差備內,與守宮內官,眼同看審,則各殿堂以下,間間有雨漏及有頉處,從便修改之意,敢啓。傳曰,知道。
又以戶曹言啓曰,泥洞築臺,追慕洞碑閣,淨業院碑閣,戲竹軒,依定式,發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,慶熙宮,依定式,發遣本曹郞廳奉審,而如干有頉處,從便修改之意,敢啓。傳曰,知道。
又以戶曹言啓曰,訓鍊院·慕華館,依定式,發遣本曹郞廳摘奸,則姑無頉處之意,敢啓。傳曰,知道。
又以內醫院都提調·提調意啓曰,加差內醫崔奎憲,鍼醫李元基,議藥同參金東澈,旣已闋服,竝依例還屬本院,令該曹口傳付軍職,冠帶常仕,何如?傳曰,允。
李晩耆,以伴接官言啓曰,卽者差備譯官來言,仁川船上所留彼人中士官四名,今日酉時量,入來館所云矣,敢啓。傳曰,知道。
尹相萬,以兵曹言啓曰,卽接景福宮入直衛將金兢淵牒報,則本宮承和門內門環七箇,金漢門·金宅壽兩漢偸竊之際,騎兵軍士所捉云矣。空闕守直,何等嚴重,而有此攔入偸竊之擧,萬萬警悚。金漢門·金宅壽兩漢,移送秋曹,照法嚴繩,不能檢飭之當該入直衛將,令該府拿問嚴勘,何如?傳曰,允。衛將特爲安徐。
又以都摠府言啓曰,都摠管朴齊寬,以漢城府判尹,本府坐起進參事,晝仕出去之意,敢啓。傳曰,知道。
又以刑曹言啓曰,卽接黃海前監司南廷益文移,則谷山府徒一年定配罪人孫景魯,限滿云矣。取考曹上配案,則孫景魯,以詬辱士夫罪,辛巳二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,保放罪人朴周雲,當爲還囚議處以入,而病勢一向未差,仍爲保放之意,敢啓。傳曰,知道。
經理事鄭範朝疏曰,伏以臣之能不能,臣自知之,凡職任之臣所不能者,惟積誠祈懇,上不累聖簡,下不玷官典,免爲進退無據之人,此臣之所嘗自量而獲者也。今使臣而掌文苑之事,則能乎不能乎?臣決知其非臣所可能也。臣聞文辭與政化,相爲流通,有國之所布令而達務者,皆因文而宣,故金泥玉牒弘璧琬琰之章,朱徽玉筦笙磬詠歌之節,所以象儀則而著物采,敍聲明而辨事理,發揮化源,推揚政本者,其責亶在於當世之鴻匠碩儒,必其人枕經藉史,汎濫濃郁,象繪絺繡,彪蔚以章,藻火炎而交龍飛,珠星燦而頳虹纈,爾雅舂容,鏗鏘渢泱,尊朝廷於日月,鼓四方於風霆,赫耀一代,垂光來許,然後乃曰稱是職爲耳。臣冗拙闇鈍,材質俱下,家庭課訓,一未就業,而倖占科第,偏被鴻造,名場亨衢,足跡殆遍,花甎靑瑣,鍾漏靡暇,縹緗鉛槧,筌蹄頓忘,錄錄陸陸,竟做得五十無聞者矣。匪意日者,華誥天降,授臣以文苑職,臣實惶懍震迫,莫省攸計。夫人之於文藝,如梓匠輪輿之事,工拙不得以自揜,而況臣本末,莫逃於聖鑑之明哉?噫,人臣之遭遇如臣,受恩如臣者,苟有寸能之可藉而圖報,則惟當磨放之不恤,何可禮讓乎爲?而至於是任,以人視官,不啻若天淵界限,臣雖欲强所不能,其可得乎?今以太廟夏享親製文製進事,牌召儼臨,其在義分,固當竭蹶趨承,而旣不以見職自居,則左右參倚,不敢爲苟進媒榮之計,玆以悉輸衷赤,具牘仰籲。伏乞聖明,諒臣非飾之懇,察臣不稱之實,亟命鐫改臣弘文館提學之任,以全重選,以適微分,公私不勝幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調閔泳緯,副提調李載完啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,世子嬪宮氣度一安,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
李晩耆啓曰,明日·再明日·三明日,宗廟夏享大祭親祭齋戒相値,視事頉稟之意,敢啓。傳曰,知道。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
李晩耆啓曰,議政府郞廳來言,今日賓廳日次,而領議政洪淳穆,無時急稟定事,左議政宋近洙在外,右議政未差,不得來會云矣。敢啓。傳曰,知道。
李載完啓曰,行左承旨趙秉鎬,今日不爲仕進,卽爲牌招。傳曰,允。
備忘記,吾老梁萬戶李枝屹下直,長弓一張,長箭一部,片箭一部,筒兒一箇賜給。
傳于李晩耆曰,禮房承旨,馳詣宗廟·景慕宮,奉審摘奸,仍詣受香所,奉審嫡奸以來。
尹相萬啓曰,今日宗廟夏享大祭親祭肄儀,進去下直之意,敢啓。傳曰,知道。
傳于趙秉鎬曰,太廟夏享大祭,遣大臣攝行,一依親祭例磨鍊。
兵曹口傳政事,副司果崔奎憲·李元基·金東澈,以上竝單付。
趙秉鎬,以戶曹言啓曰,時御所內各司,依定式發遣本曹正郞臣崔鼎獻,與兵曹參知臣文俊永,佐郞臣白時洽,東所衛將臣沈宜昌,西所衛將臣鄭煥堯,南所衛將臣閔德顯,北所衛將臣具秉善,眼同看審,則姑無雨漏處之意,敢啓。傳曰,知道。
又以戶曹言啓曰,臣炳始,與正郞臣金寅根,依定式進詣時御所,周回宮墻奉審,則如干有頉處,從便修改之意,敢啓。傳曰,知道。
李晩耆,以統理機務衙門言啓曰,經理事閔台鎬妻貞敬夫人宋氏喪,依定式遣主事,傳給內賜賻物以來之意,敢啓。傳曰,知道。
又以統理機務衙門言啓曰,統理事閔泳翊本生母喪,依定式遣主事,傳給內賜賻物,仍爲致弔,勸粥以來之意,敢啓。傳曰,知道。
又以禮曹言啓曰,來四月初一日嬪宮成服儀註,直爲書入嬪宮之意,敢啓。傳曰,知道。
又以禮曹言啓曰,卽接淸州幼學韓赫烈所志,則以爲同姓八寸兄豊烈,嫡妾俱無子,以其同姓十寸弟章烈第二子致貞,欲爲繼後,兩家諸族,相議定定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長韓赫烈所訴旣如此,韓章烈第二子致貞,立爲韓豊烈之後,何如?傳曰,允。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以奎章閣言啓曰,原任直提學閔泳翊本生母喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任直提學閔泳翊本生母喪第三日,依定式遣檢書官致弔,勸粥以來之意,敢啓。傳曰,知道。
又以弘文館言啓曰,上番副校理臣李鳳奎,下番副修撰臣朴齊斌,俱以宗廟夏享大祭祭官,今日肄儀時,晝仕出去之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,都摠管朴齊寬,永寧殿夏享大祭亞獻官肄儀進參事,晝仕出去之意,敢啓。傳曰,知道。
又以兵曹言啓曰,來初二日,一內禁軍番次,而該番將南啓宓,以其病難供職,呈狀乞遞,改差,其代依例口傳差出,何如?傳曰,允。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以伴接官言啓曰,卽者差備譯官來言,仁川船上所留彼人中艦長一人,隨員一人,從者一名,今日酉時量,入來館所云矣。敢啓。傳曰,知道。
吏曹啓目,直赴尹柱善名字,改以柱成,出身李秉謨名字,改以陽哲,金敬珍名字,改以元,曺有星名字,改以和承事爲等如告狀,依例令藝文館給帖,何如?判付啓依允。
領議政洪淳穆,領府事韓啓源,領敦寧李最應,判府事金炳國·徐堂輔箚曰,伏以利禴殷薦,親祼有命,亦已臨殿戒令矣,固是怵惕著存,孝思之極致,而第玆春夏交兌,早熱頗熾,閭巷間往往有輪沴之流行,宜其在所戒愼,而此時離次徹宵,蹲罍登降之數,蕭膋熏䒱之氣,勞動觸冒,有違於節宣之方,且邇來因慶禮,課月祗謁太廟,克伸聖慕,雖今以攝儀將事,顧安有未恔於宸誠乎?耿耿愚忱,不能自已,玆敢聯牘控籲,惟聖明,穆然澄省,亟寢前旨,俯循群情,千萬至祝。取進止。答曰,省箚具悉卿等之懇。卿等之苦懇旣如此,不得已勉從。仍傳于李晩耆曰,此批答,遣史官傳諭。
左議政宋近洙疏曰,伏以臣冒據見叨之銜,今已三箇月日,而臣之憂悸震灼,日甚一日,蚤夜一念,如縛求解,而辭不達意,反紆恩寵遠遣侍臣,俯賜溫批,責之以弘濟時艱,諭之以戒日登塗。臣聞命以來,不覺皇汗浹背,羞愧滿面,第臣癃朽聾聵之形,傝茸謭劣之狀,聖鑑所燭,無待臣覼縷,而猶且誤恩,往而尤隆,豈殿下,以臣爲古家遺裔,不忍棄斥,姑以臣榮寵其身也。然名器之重,不可以輕假,斗筲之小,不可以大受,而人之祿命,亦有涯分,一毫踰溢,災必隨之,臣之前後所叨,已極踰溢,而今又加之,則其所以榮之者,適所以災之也。臣雖至愚,自量甚熟,臣之顚倒承命,只出於屬値慶會,不遑他顧,以慶禮竣事之時,以臣告去之日,此不但臣之所定者然也,人之諒臣者,亦皆如此,臣何可一日蹲仍,終歸於忘廉沒恥之科也?臣非不知仰暴情實,幸蒙恩遞而後,安意還鄕,爲臣去就之宜,而賤疾久於旅屑,私情急於榮掃,罔念事體,冒煩請假,而復入修門,恬然自居,非臣始料之所敢出。況臣病伏難强之實,一如前疏所陳,以情以病,無非臣必遞之義也。臣以草茅之賤,名位已亢,門戶太盛,隆渥若偏,兢惕恒切,而臣之姪子,格外登庠,又出異數,臣且皇且感,不知攸喩。嗚乎,人臣之受恩於君父者,歷數今古,鮮有如臣,臣雖糜粉,不足以仰報萬一,而奈此重任,不啻若蚊蝱之負,駑駘之載,畢竟公私僨誤,徒貽聖簡之累,則臣罪至此,無以自解,惟有退全微諒,以圖不報之報,是爲臣塵刹之奉而已。披露肝膈,更溷崇嚴,伏乞聖慈,洞加察諒,亟遞臣職,俾臣依舊田廬,以畢餘生,實天地父母終始之澤也。臣方丐免之不暇,何敢贅及他說,而臣旣目見國事,多有遑汲之形,而嚴畏自沮,終無一言而止,則是上負吾君,下負臣心也,不揆僭猥,略擧關係之大且急者而條陳之,伏願聖明,少垂察焉。曰勉聖學,人臣陳勉于上者,必曰勤講學,講學二字,遂成常談例語,而君德成就,實不外乎此,蓋人主一心,爲萬化之原,而治心之道,捨學問奚以哉?朱子之告宋孝宗曰,陛下聰明,性之於天,而至於學道修身之本,制世御俗之要,亦不能無待於講而明之,苟非學問,則無以見古今治亂之跡安危之幾,而放僻奢侈之心,無不從這裏生,可不懼哉?此所以講學,爲今日急先務也,況世子邸下,睿姿天縱,令聞日播,選左右早諭敎,尤不可少忽,而皆莫如我殿下以身之敎,如欲世子之勤學,先從殿下之頻開經筵,如欲世子之成德,先從殿下之懋修德業,以至一語默一擧指,無不粹然一出於正,使沖年耳聞目見,熏陶漸磨,外而賓師宮僚,以格言至論,朝夕開陳,自然習與智長,化與心成,異日之爲堯爲舜,臣等將親見之矣,於不盛哉,於不休哉?曰崇節儉,以節財用事,廷臣之前後陳勉者多,而尙未有槪於淵衷,此誠切悶大憂者也。臣請更陳之,古人云,財於天地間,只有此數,節與不節,贏絀立判,今雖積財如山,用之無節,於焉之間,自歸尾閭,不得不儉以主之,節以裁之。節與儉,卽是一串道理,儉則自節,節則自儉,帝堯之土階,大禹之菲衣,猶屬三古,而如漢唐中主,莫不以節儉而致治,我國壤地偏小,租稅之入,僅周經用,惟我列聖朝崇儉節用,世爲家法,以是雖有水旱之憂,而經用不至窘絀。夫何近年以來,度支惠局,封樁空枵,各營各司,一例蕩然,吏隷軍卒,竝闕支調,各貢契未下,爲幾十萬之多,此實目下遑汲之憂也。聖上軫念惻怛之敎,屢發絲綸,而世無劉晏·陳恕之才,不能仰副聖慮之萬一,如臣庸闇,備位三事,茫然四顧,無策可救,惟有一言仰勉者,卽崇儉節用是爾。此雖非時日責效者,而今日省一費,明日減一事,積以時月,其效自著,行之彌久,久而無替,自致財賦有裕,粟帛充羨,又何經費之足憂,水旱之足慮哉?至若錦繡珠玉遠方珍異之物,不過爲目前玩好,而古人云,尤物移人,移之云者,心氣爲物撓奪也,豈不可憂哉?如或有此等物到前,視如土芥,亟令斥去,不但大有光於聖德,亦爲我春宮邸下鑑法之地,曷不休哉?因此而又有仰陳者,凡有賜與於下者,或以慶會,或以酬勞,而過中則非惜袴之義,況一毫一分,孰非我赤子之膏澤也?竊伏聞近日慶禮後賜與,或多過濫,下至陪衛皁隷之賤,無不擔負而歸云,臣固知出於遇慶嘉喜之聖衷,而此亦大有損於節儉之政,臣亦以罔功之跡,屢蒙便蕃之錫,久益惶縮,不知自措,伏願繼自今,深留聖念,竝加裁節焉。嗚呼,財出於民,故財竭則民窮,民窮則散而爲盜賊,此必然之勢也。近日盜賊白晝橫行,種種有驚駭之變,實非尋常竊發之憂,而究其所以,則出於財竭,財竭之由,又在於用不節,以孔夫子之大聖,論爲國之道而必曰,節用而愛民,易傳曰,不傷財不害民,殿下誠能視民如子,憂念隱痛,未遑暇食,一粒之費,毋忘吾民之辛苦,一絲之用,必思吾民之藍縷,則雖欲不節而不可得,實惠下究,恩浹骨髓,愛結肝肺,彼姦宄之類,亦當不禁而自戢矣,此古人所以以節財用,爲邦本之固也,可不念哉,可不戒哉?曰政注事,設官分職,各有司存,卽有國之大經,古今之通誼也,王者穆然在上,提綱挈領,而百工趨事,庶績咸凝,今則不然,有司庶務,擧仰聖裁,而官皆虛位,至於內外職差除,責在選部,而每政官赴召,政吏必袖出一紙曰書下,爲政官者,不敢可否,隨闕書塡,事畢而退,此則一政吏足以擧行,又安用政官爲哉?雖以帝堯之則哲,帝舜之達聰,其人之優劣臧否,將何以一一洞察,而官皆得人,人皆稱職乎?以至醫譯之科第,胥吏任役,莫不致煩聖慮,恩數太褻,倖門日啓,近習之夤緣營私,亦不可謂無是慮也,至於僧尼負商之賤,亦多藉重於莫嚴之地,行路作梗,村巷貽擾,官長之威,亦無所施。是皆貽累聖政,致損世敎,誠非細故,伏願亟加三思,俾有以肅王網而尊國體焉。曰軍制事,近日軍制變通,臣固知聖意在於因時制宜,而五營設始,有先有後,皆祖宗盛際,斟酌損益,規制井井,爲輦下宿衛之重者,已數百年矣,今乃猝然更改,不詢廷,斷自淵衷。臣則鄕外人,未知其分合利害,而物議紛紜,未聞一有稱便者,可知不爲十分尤當。古人云,功不百者不變其常,謂不可以目前小利而遽變舊章也,臣愚以爲五營軍制,特令復舊爲之,似合事宜。曰技藝事,近年以來,日本人來往相續,有久留不去者,有追而添到者,今則京城外內,殊形詭服者,與我人相混,可謂胡越一家,人鬼雜楺。彼雖曰講和,其間幾百年,何嘗閉關絶約乎?名以講和,意實叵測,旣不能驅龍蛇放之海外,而又從而曲循其難從之言,以至聲生勢長,轉益無憚,街市橫行,少有拂意,動輒發刃,一向任置,未知又出何樣怪事,於焉人心胥動,騷訛日興。我殿下,深居九重,外間情形,猶未盡達於聖聰,而目下憂虞,誠未知何所底極也。且洋敎之禍,甚於洪水猛獸,立法設禁,劓殄滅之,而尙有潛踪匿影,種下生種,今所謂倭卽一洋也,而與之混處,不有隄防,安知無沈惑陷溺之患也?此擧國人所共憂歎,而乃於此際,使我軍卒之壯健者,學其技藝,目之以倭別技,其號名已是駭聽,而轉而及於武家子弟,又轉而及於儒生少年,使之竝齒於袒裼之列,屈首於腥膻之類,包羞忍恥,强所不强,此實行不得而做不去也。伏未知聖明,何爲而有是擧也。所謂技藝,未知爲何等異術,而藉使學而盡其技,其能遇敵制勝,恃而無恐乎?我東是右文之國,而昇平日久,戎政漸弛,尺籍多屬虛額,寸鐵無所藉手,反不若覇上·棘門者久矣,而矢丸二技,卽我所長,各使其將領,月習季鍊,從以遇之以恩,束之以律,使之衆心成城,勇往直前,雖秦楚之堅甲利兵,有不足畏,自强之術,不外乎此。今之學技藝者,適足以示弱,又未免取侮,而反有資寇兵之慮,竟何益哉?以臣愚見,技藝學習一事,亟令撤罷,凡係約外難從之事,一切據義斥之,言正而理順,則彼雖狡譎,亦無以售其計,伏願深加裁處,以幸國事焉.,曰領選事,臣於昨冬,竊伏聞有領選使往赴天津之行,而遠未詳事由,入京後始聞先有表咨,繼以專价,又以學徒工徒幾許名,領率而去,得於傳說者如此,其裏面之有何機密,臣無以詳知,而槪聞往學彼言語技巧云,若專爲此事而止,則是擧豈不過當乎?本事則自屬冗,外面則極涉張大,竊恐貽羞於彼中,傳笑於四方,且往來留連,費用不貲,亦豈非目今切悶者乎?左思右度,少無益於事,虧損國體而已,耗費國財而已,此是臣千慮而一得者,伏願將臣此言,廣詢於大小臣隣,如以臣言,不以爲不可,則領選一行,亟令撤還,恐不可已也。且伏念今番問議官之行,卽係國家安危之機也,固當博採衆論,先民是程,大猷是經,而今乃獨斷於上,成命纔下,使車遄發,外廷諸臣,初不知爲何事,設令謀劃出於萬全,猶非重事體廣諮詢之道,臣竊爲殿下惜此擧也,嗚呼,洋外匪類之侵犯擾攘,鑑轍不遠,豈可以國勢之單弱,遽爲開門迎賊之計也?在昔晉代,未斥氐羌之雜處,而竟致五胡之亂華,始蓋爲姑息苟安,而終乃釁蘖傍生,流毒四海,是豈非往跡之可戒乎?至若使命一款,臣以臣家人,固不當與議於彼中事,而事關國家大計,有不敢含默,當初雖以勢不相敵,黽勉屈就,而忍慟含冤,迫不得已,亦已二百年餘矣。今於一朝,忽有異議,欲停往來之使,實情縱緣窘絀,外面頗涉疑貳,且今倭人之來住混處,彼中所知也,彼或疑爲其慫慂,亦一可慮之端也。似此得失,不待智者而知之,以殿下之明,豈或遺照而乃有是耶?昔宋臣歐陽脩,陳告其君曰,伏見祖宗時凡有軍國大事,皆集百官合議,蓋聖人愼於臨事,不敢專住獨見,欲採公論,助不逮之意也。此實爲國至切之言,而仲虺之誥曰,自用則小,孔子曰臨事而懼,好謀而成,蓋獨斷之事,易致過後之悔,伏願繼自今,事關民國者,必公之於朝,採群言集衆思,擇其善而行之,千萬幸甚。臣本鄕闇,無所知識,而只是愛君一念,根於彝性,敢以管蠡之見,妄效芹曝之獻,惟殿下,不以人癈言,則螢爝之微,庶有補於日月之光矣。臣向因過去說,略聞以大臣聯箚,激聖心,處分萬萬未安云,而猶未詳其何事矣,今始得其梗槪,臣竊憂慨,幾發朱夫子上藍之涕,而臣若在京,亦當與諸臣,同被嚴譴,豈可以在外倖逭,晏然而已乎?且今所論,尤犯觸忤,罪當萬死,乞賜威罰,以昭王章焉。臣無任惶隕震越之至,謹昧死以聞。答曰,省疏具悉卿懇。往者批旨,已罄予衷,今此巽牘,何爲洊至也?所陳諸條,言語文字,蓋有詳約之異,向日登筵,何不備陳所蘊乎?都兪吁咈,是乃廈氈相對以後事也,輔相之任,其何以勉副,亦何以退讓?卿其斯速上來,畢陳謨猷。仍傳于李晩耆曰,此批答,遣史官傳諭。
上在昌德宮。停常參·經筵。
自卯時至人定,灑雨下雨,測雨器水深三分。
左贊成閔台鎬妻貞敬夫人宋氏成服後,世子嬪宮,統理機務衙門·內閣·政院·春桂坊·玉堂單子問安。答曰,知道。
藥房口傳問安。答曰,知道。
李晩耆啓曰,來初五日朝參日次矣。敢稟。傳曰,停。
又啓曰,明日常參·經筵,取稟。傳曰,停。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于尹相萬曰,待敎閔泳韶別入直置之。
兵曹口傳政事,以趙儀顯爲內禁將。
李晩耆,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,參下檢書官李啓明,仕日已滿三十朔,依定式六品職遷轉事,分付吏曹,何如?傳曰,允。
尹相萬,以刑曹言啓曰,兵曹啓辭內,卽接景福宮入直衛將金兢淵牒報,則本宮承和門內門環七箇,金漢門·金宅壽兩漢偸竊之際,騎兵軍士所捉云矣。空闕守直,何等嚴重,而有此攔入偸竊之擧,萬萬驚悚,金漢門·金宅壽兩漢,移送秋曹,照法嚴繩,不能檢飭之當該入直衛將,令該府拿問嚴勘,何如?傳曰,允。衛將,特爲安徐事,命下矣。謹按律文,則大典會通贓盜條有曰,殿庭所排磗石掘取者,杖一百徒三年,罪人金漢門·金宅壽等,依此律各決杖一百後漢門忠淸道丹陽郡,宅壽,黃海道長連縣,徒三年定配所,竝卽押送之意,敢啓。傳曰,知道。
又以義禁府言啓曰,慶尙監司尹滋承狀啓內,慶州營將李忠鎬,爲先罷黜,其罪狀令攸司稟處事,啓下矣。李忠鎬時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
李晩耆啓曰,明日宗廟夏享大祭齋戒相値,視事頉稟之意,敢啓。傳曰,知道。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右副承旨金晩植,今日不爲仕進,卽爲牌招,何如?傳曰,允。
又啓曰,在前親臨庭試時,有時·原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
傳于李晩耆曰,藥院都提調有闕之代,前望單子入之。
內醫院都提調前望單子入之,領議政洪淳穆落點。
元用奭奉命在外,代以高鳳翰爲事變假注書。
傳于李晩耆曰,發遣吏郞,諸執事淸齋與否,摘奸以來。
李晩耆啓曰,行都承旨李載完,行左承旨趙秉鎬不爲仕進,左副承旨尹相萬式暇出去,右副承旨金晩植牌不進,同副承旨閔丙奭內閣進,院中只有臣一人,伴直無人,同副承旨,卽爲牌招,何如?傳曰,允。
以右副承旨金晩植牌不進罷職傳旨,傳于李晩耆曰,只推。
李晩耆啓曰,同副承旨閔丙奭,牌不進,伴直無人,右副承旨金晩植,旣有只推之命,更爲牌招,何如?傳曰,允。
以同副承旨閔丙奭牌不進罷職傳旨,傳于李晩耆曰,只推。
李晩耆,以議政府言啓曰,卽見平安監司閔泳緯狀啓,則枚擧本營中軍趙秉應牒呈,以爲賊黨金成凡等二十四漢,捉得於江西·龍岡·三和等地,究覈賊贓後,按法勘處計料,而搜捕諸校之褒賞一款,請令廟堂稟處矣。纔以戢盜之政,有所筵奏,而今此道啓中諸捕校之多數詗捉,極爲嘉尙,此不可不拔例褒賞,以爲激勸之方,首捕校林亨湜,善地邊將作窠差送,其餘李基洙·李珍恒·李元實·朱龍信等,竝令該曹,帖加成給,何如?傳曰,允。
又以議政府言啓曰,卽見忠淸監司李承五狀啓,則枚擧元山別將卜浚默牒呈,以爲唐船數百隻,遮絶要路而蔽海設網,敺打人命而奪去魚屬,許多島民,因此失業,特爲移咨嚴防事,請令廟堂稟處矣。每年唐船,越海設網,以致島民之失業,此不得不申明法禁也,依道啓移咨,俾爲後來嚴防之地,何如?傳曰,允。
又以統理機務衙門言啓曰,卽見咸鏡監司金有淵,南兵使徐相岳狀啓,則日本人之越境閒行,雖是違約,我人之據理挽止,何患無道,而成群亂打,彼人一名,竟致被殺。元犯到底詗探,期於斯得之意,嚴飭於德源·安邊兩邑,而不能先事嚴束之德源府使鄭學默,首犯趁未査得之安邊府使朴齊晠,彼人出入懵不覺察之辦察官李熙聞,譯學金舜熙,爲先罷黜,其罪狀,請令攸司稟處,而判付有令統理衙門稟處之命矣。日本人之定界外擅行遊覽,有違著約,而遐俗雖曰愚頑,群聚而亂打之,至有殺越之變,誠極驚歎。兩守令之罷拿,辦譯輩之請勘,道臣論啓,實係不可已者,而第念事出不意,容有可恕。且此時遞易,必致添弊之端,德源府使鄭學默,安邊府使朴齊晠,竝特爲分揀,戴罪擧行,辦察官及譯學,亦爲安徐,嗣後則到底操察,詳細開諭,毋或有疎忽之歎,而元犯漢,亟速用律然後,彼情可慰,後弊宜懲,嚴飭各邑,刻期詗捉,形止馳聞事,分付,何如?傳曰,允。
又以兵曹言啓曰,大王大妃殿冠禮周甲慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,春塘臺親臨磨鍊。
又以兵曹言啓曰,今四月初四日宗廟·永寧殿夏享大祭時,守門當爲塡差,而本曹郞廳,都摠府郞廳,五衛將,除入直與呈辭在外·未肅拜,排擬苟艱,依定式軍門將官代差以入之意,敢啓。傳曰,知道。
又以兵曹言啓曰,今番慶科別試武科殿試榜目中,騎士崔光麟,一人而疊錄矣。後錄之崔光麟拔去,其外亦多有誤書處,臣不勝惶悚,原榜目中,竝付標以入之意,敢啓。傳曰,知道。
又以伴接官言啓曰,卽者差備譯官來言,留館彼人中隨員三人,今日辰時量,出去仁川所留船云矣。敢啓。傳曰,知道。
判府事金炳國箚曰,伏以臣於保護重地,前後叨冒也屢矣,而日次起居,輒多曠禮,循省以還,惶恐先之,苟究其情,實匪自甘逋慢,全昧義分而然耳。第臣脚痿之症,便成貞痼,如非須人,無以起動,而昨自公退,重添痰核之肆氣,至於須人,亦不得焉,則顧此見狀,可謂鞭策所不能起,奮勵所不能得。今若愚不自量,强所不强,則將未免顚倒失容而止,其在事體,當復如何?猥其短牘,冒陳衷懇,伏乞聖慈,曲諒之,將臣藥院之任,劃賜變通,千萬幸甚。取進止。答曰,省箚具悉卿懇,愼節奉慮,所辭藥院之任,今姑勉副,卿其安心調理。仍傳于李晩耆曰,此批答,遣史官傳諭。
上在昌德宮。停常參·經筵。
金晩植啓曰,明日親臨放榜相値,視事頉稟之意,敢啓。傳曰,知道。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
李晩耆啓曰,左副承旨尹相萬,今日不爲仕進,卽爲牌招,何如?傳曰,允。
又啓曰,副應敎朴斗陽別兼春秋進,校理高雲,修撰吳獜泳在外,副修撰李重德差祭,玉堂上下番俱空,事甚未安。應敎徐載厚,校理鄭國鉉,副校理李鳳奎·柳宗植,修撰鄭璣相,副修撰朴齊斌,竝卽牌招,推移入直,何如?傳曰,允。
傳于李晩耆曰,禮房承旨,馳詣宗廟·永寧殿,奉審摘奸以來。
傳于金晩植曰,明日出宮門路,以協陽門爲之。
金晩植啓曰,行都承旨李載完,行左承旨趙秉鎬不爲仕進,右承旨李晩耆監祭進,左副承旨尹相萬牌不進,同副承旨閔丙奭內閣進,院中只有臣一人,伴直無人,同副承旨,卽爲牌招,何如?傳曰,允。
以左副承旨尹相萬牌不進罷職傳旨,傳于金晩植曰,只推。
金晩植啓曰,同副承旨閔丙奭牌不進,伴直無人,左副承旨尹相萬,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以同副承旨閔丙奭牌不進罷職傳旨,傳于金晩植曰,只推。
金晩植,以吏曹言啓曰,卽接掌樂院牒報,則以爲明日親臨仁政殿放榜敎是時,本院正,例爲進參,而正未差,其代口傳備擬以入之意,敢啓。傳曰,知道。
吏曹口傳政事,以權仁斗爲掌樂正。
金晩植,以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以兵曹言啓曰,明日親臨仁政殿放榜時,本曹堂上侍衛,當爲備員,而參判李憲稙,有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李容元爲兵曹參判。
金晩植,以都摠府言啓曰,今日入直內三廳武兼禁軍及軍兵等,當爲中日習射技放,而宗廟夏享大祭齋戒相値,不得設行之意,敢啓。傳曰,知道。
兵曹口傳政事,護軍單李憲稙·金晩植,以義禁府言啓曰,平安兵使申桓狀啓內,高山里僉使李謇熙,爲先罷黜,其罪狀,令攸司稟處事啓下矣。李謇熙時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
還內後,統理機務衙門·藥房·內閣·政院·玉堂口傳問安。答曰,知道。
夜自五更至初五日開東,灑雨下雨,測雨器水深七分。
李晩耆啓曰,明日常參·經筵,取稟。傳曰,停。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,兵曹郞廳來言,今日殿座時,別侍衛不可不備,而行判書趙寧夏有身病,不得擧行云,何以爲之?敢稟。傳曰,次堂擧行。
又啓曰,卽者武衛營郞廳來言,今日殿座時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛堂上將官擧行。
金晩植,以議政府言啓曰,四道京試官兼臺,當爲下批,令政院,政官牌招開政,何如?傳曰,允。
傳于金晩植曰,呈告同春秋許遞,今日政差出。
傳于李晩耆曰,在外敦寧都正·同成均竝許遞,今日政差出。
李晩耆,以弘文館言啓曰,下番姑降入直,事甚未安。修撰吳麟泳在外,鄭璣相,副修撰朴齊斌·李重德,竝卽牌招,推移入直,何如?傳曰,允。
傳于李晩耆曰,此家科聲,事甚稀貴,淑徽公主內外祠版,遣禮官致祭,新及第鄭圭燮,特爲賜樂。
傳于李晩耆曰,在外玉堂許遞,今日政差出。
李晩耆啓曰,卽者別兼春秋朴斗陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金炳吉·金定均·鄭寅興·尹相翊·金天洙,竝卽牌招,推移入直,何如?傳曰,允。
李晩耆啓曰,行都承旨李載完,行左承旨趙秉鎬廚院進,左副承旨尹相萬,右副承旨金晩植,同副承旨閔丙奭須資出去,院中只有臣一人,伴直無人,同副承旨,卽爲牌招,何如?傳曰,允。
又啓曰,吏曹參判金永哲,疏批已下,卽爲牌招,何如?傳曰,允。
李晩耆,以吏曹言啓曰,全羅道順天居幼學姜在忠呈狀內,矣身父幼學周煥,今年爲一百三歲,忠淸道連山居幼學都鎬烈呈狀內,矣身父嘉善彦培,今年爲一百歲,京畿驪州居幼學閔泳鶴呈狀內,矣身父幼學鎭鎬,今年爲九十歲,而俱以見漏於該道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩旣有已例,今日政,竝加資下批之意,敢啓。傳曰,知道。
又以吏曹言啓曰,繕工監假監役官李斗鉉,以其身病,呈狀乞遞,改差,何如?傳曰,允。
閔丙奭,以兵曹言啓曰,卽伏見今番各道慶科庭試武科初試榜目啓下者,則閑良鄭斗永,一人疊錄於忠淸兵營及全羅兵營,金炳濬,一人疊錄於南兵營北兵營矣。一人之毋得疊試,科典所在,原榜目中爲先拔去,冒赴之兩擧子,移送秋曹,照法嚴繩,不準帳籍之該帥臣,捧現告施以罷職之典,何如?傳曰,允。迎送之弊,不可不念,該帥臣,施以越捧之典。
有政。吏批,判書閔泳緯牌招不進,參判金永哲進,參議未差,右承旨李晩耆進,以吏批言啓曰,判書閔泳緯牌招不進,參議未差,小臣獨政未安,何以爲之?敢稟。傳曰,仍爲之。
以趙南軾爲校理,朴魯洙爲修撰,李龍雨爲敦寧都正,李根弼爲藝文提學,閔昌植爲同春秋,洪萬植爲同成均,兼掌令二單任百彦·鄭寅學,兼持平二單丁弘燮·兪鎭奎,承文博士單元用奭,正字二單明範錫·韓必殷,前都正安相耇今加嘉善,年九十依定式加資,監役洪龜養,敎官任翼鎬,守奉官李炳稷·李承福,監牧官劉秉祜,直長鄭智秀,守門將金文煥,萬戶尹應天,已上朝官年七十加一資事承傳,敦寧都正金在河·梁鍾雲,已上減下。
兵批,行判書趙寧夏病,參判李容元未肅拜,參議趙鍾弼入直進,參知文俊永病,同副承旨閔丙奭進。同知單姜周煥·都彦培,五衛將加設單洪在悳·趙洧·劉秉祜·姜敏會·趙徹·李基洪·洪在明·金彦泳·韓方履·金邦鎰·金應烈·權啓仁,護軍李承臯·趙雲涉·安相耇,副護軍任翼鎬·李炳稷·李承福·劉秉祜·鄭智秀·金文煥·尹應天·閔鐵鎬·金永喆·張載汲·副司直李種弼·李愚冕·金命來·金鎭祐·高雲,副司果吳麟泳·徐誼淳·吳仁泰,以上竝單付。
吏批,再政。以李在敬爲禮曹參議,洪永悳爲假監役,敦寧都正加設洪龜養·任翼鎬·李炳稷·李承福,已上單付事,承傳,五衛將金膺烈·金彦泳·洪在明,已上今加嘉善,朝官年八十依法典加資。
閔丙奭,以戶曹言啓曰,因統理機務衙門草記,淸使·美使贈給物種磨鍊別單書入之意,敢啓。傳曰,知道。
李晩耆,以禮曹言啓曰,卽接宗廟署所報,則今此慶科庭試時,本署官員,俱爲觀光云矣。依定式本曹佐郞崔奭奎,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則今此慶科庭試時,本署官員,俱爲觀光云矣。依定式本曹佐郞韓龍珪,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此慶科庭試時,本殿官員俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則今此慶科庭試時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又以伴接官言啓曰,卽者差備譯官來言,留館彼人中隨員二人,今日巳時量,出去仁川所留船云矣。敢啓。傳曰,知道。
又以壯禦營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以義禁府言啓曰,今初六日慶科庭試文武科時,本府都事,皆爲赴擧,只有武都事一員,當直入直,而本府入直公事·回公都事及通化門·明光門·靑陽門·月覲門·集春門·丹楓亭禁亂都事,無以推移,假都事八員,令該曹口傳差出,以爲分排擧行,何如?傳曰,允。
吏曹啓目,出身田厚辰名字,改以慶辰事爲等如告狀,依例令藝文館給帖,何如?判付啓依允。
吏曹參判金永哲疏曰,伏以臣識淺才謏,從前忝竊,踰濫居多,蓋嘗參佐選地,承乏代斲,而尙有汗顔之愧,駭聽之誚,驟又冥升,曾未幾而亞銓恩點,先拔於新擬之中,備以器使之數,臣聞命惶恧,誠莫知何所承當矣。夫臣今日所叨,較諸往日三銓,則一部之職事雖同,貳宰之班秩自別,自昔標望之優者,尤於此莫不逡巡,如臣謭陋,豈可視若倘來,冒據而恬然,全昧世間有廉義之重乎?仍伏念細不在庭,淸朝用人之政而臣之微不勝任,卽五細之一也,乃反以官府之六屬,弼治邦典,則可謂行不得而說不去,然則無實而徒䙝名器罪也,不量而終累簡畀亦罪也,與其甘犯違遨,不若悉露本末。玆敢瀝陳衷懇,仰讀宸聽,伏乞聖明,俯垂鑑諒,將臣新授吏曹參判之任畫賜鐫改,以重官方,以便私分,不勝大願。臣無任云云。答曰,省疏具悉。卿其勿辭行公。
別兼春秋朴斗陽疏曰,伏以臣於持被之中,卽接家信,則臣母風眩宿症,今當換節之時,一倍添劇,委頓床玆,轉側須人,藥餌少效。臣聞報煎熬,不得按住,玆敢不避猥屑,忙陳短章,徑出禁扄。伏乞聖慈,俯垂矜諒,亟遞臣別兼之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
壬午四月初四日辰時,上詣仁政殿。文武科放榜入侍時,行都承旨李載完,行左承旨趙秉鎬,右承旨李晩耆,左副承旨尹相萬,右副承旨金晩植,同副承旨閔丙奭,假注書尹命燮·李範大,別兼春秋朴斗陽·金炳吉·鄭寅興,提學金炳始,檢校直提學趙慶鎬·鄭範朝·金永壽,檢校直閣李鎬翼·金興均·趙同熙·洪英植,檢校待敎閔泳煥·金永悳·宋秉瑞,待敎閔泳韶,校理鄭國鉉,副修撰朴齊斌,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調閔泳緯,副提調李載完,進前奏曰,侵早勞動,聖體,若何?上曰,一樣矣。仍出協陽門·肅章門,由仁政門,入詣仁政殿。通禮跪啓請降輿,上降輿,通禮跪啓請執圭,載完進圭,上仍執圭,陞座。載完進前奏曰,文武擧人,今將入庭,出標信開作門乎?上曰,以已下標信擧行,可也。仍命書傳敎曰,新及第閔宗植賜樂。載完曰,從陞人中,有率榜人,使之下殿行禮乎?上可之。載完曰,文武擧人及率榜人,使之一體行禮乎?上可之。引儀唱四拜,文武擧人行四拜禮,文武擧人紅牌賜出頒給訖。引儀唱四拜,文武擧人及率榜人,行四拜禮。載完曰,文武擧人使之出送乎?上可之。通禮跪啓請降座,上降座,通禮跪啓請釋圭,上釋圭,載完受圭。通禮跪啓請乘輿,上乘輿,出仁政門,由肅章門,入協陽門。傳曰,侍衛軍兵,令各其營乾犒饋。載完請出標信解嚴。上入宣化門還內。諸臣以次退出。
上在昌德宮。停常參·經筵。
藥房副提調李載完啓曰,親臨放榜,勞動旣多,伏未審夜間,聖體若何,寢睡·水刺之節,何如?臣率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
李晩耆啓曰,明日殿座相値,視事頉稟之意,敢啓。傳曰,知道。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
金晩植啓曰,議政府郞廳來言,今日賓廳日次,而領議政洪淳穆,無時急稟定事,左議政宋近洙在外,右議政未差,不得來會云矣。敢啓。傳曰,知道。
李載完啓曰,臣載完,今日入直禁軍戎器點考進去下直之意,敢啓。傳曰,知道。
又啓曰,臣依定式進詣仁政殿月臺。入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
備忘記,三陟營將金基瑞下直,長弓一張,長箭一部,片箭一部,筒兒一箇賜給。
以別兼春秋金炳吉·金定均·鄭寅興·尹相翊·金天洙牌不進罷職傳旨,傳于李晩耆曰,只推。
傳于李晩耆曰,新恩謝恩,當親受矣,該房知悉。
傳于李晩耆曰,新及第尹·徐相祖,副校理除授,新及第尹榮植,副修撰除授。
李晩耆啓曰,假注書尹命燮·李範大,有身病,勢難察任,竝姑改差,何如?傳曰,允。
尹命燮改差,代以金昇均爲假注書,李範大改差,代以閔宗植爲假注書,金昇均有頉,代以鄭圭燮爲假注書,閔宗植有頉,代以呂圭亨爲假注書。
傳于李晩耆曰,讀券官金判府事,更爲命招。
兵曹,今四月初六日大王大妃殿冠禮周甲慶科庭試武科,春塘臺親臨殿試敎是時,原榜人及第直赴會試人規矩,鐵箭三矢一百十步一矢,片箭三矢一百二十步一巡一中,貫革五矢一百二十步一巡三中,柳葉箭五矢一百二十步一巡二中,講書粗以上三技,取一技落點。
傳于李晩耆曰,明日出宮門路,以協陽門爲之。
李晩耆,以弘文館言啓曰,下番姑降入直,事甚未安。修撰鄭璣相,副修撰朴齊斌·李重德,新除授修撰朴魯洙,竝卽牌招推移入直,校理趙南軾,一體牌招察任,何如?傳曰,允。
金晩植,以統理機務衙門言啓曰,今番回還歲幣使帶來咨文中,有方物移準及使臣加賞事矣。以前頭使行奉表伸謝之意,撰出先通咨文,付撥下送灣府,傳給鳳城,轉致北京之地,何如?傳曰,允。
又以統理機務衙門言啓曰,日食已過,禮部回咨,依例撰出,付撥下送灣府,傳給鳳城,轉致北京之地,何如?傳曰,允。
壬午四月初五日申時,上御熙政堂。新恩謝恩親受入侍時,行都承旨李載完,行左承旨趙秉鎬,右承旨李晩耆,左副承旨尹相萬,右副承旨金晩植,同副承旨閔丙奭,假注書尹命燮·李範大,記注官韓用卨,記事官崔應珏,待敎閔泳韶,以次進伏。文科甲科尹榮植,乙科盧相益·金柄淵·鄭圭燮,丙科金炯穆·朴永斗·徐載弼·宋奎會·朱榮暹·宋世鉉·尹柱成·閔泳壽·金鎭懿·金中植·莊錫滉·呂圭亨·尹·李道宰·林羲相·閔宗植·李鳳九·徐相祖·金昇均,武科甲科李敏漢等,序立階下訖。上曰,史官分左右。載完起伏奏曰,文科率榜人,使之一體行禮乎?上可之。秉鎬起伏奏曰,入侍人中,有率榜人,亦爲一體行禮乎?上可之。引儀唱四拜,文武擧人等,行四拜禮訖。秉鎬起伏奏曰,文武擧人等,使之宣醞乎?上可之。宣醞已畢,引儀唱四拜,文武擧人及率榜人行四拜禮訖。秉鎬起伏奏曰,文武擧人,使之以次陞堂奏職姓名乎?上可之。尹榮植等,以次進前奏職姓名,退立階下訖。載完奏曰,武科,只以甲科一人,使之陞堂奏職姓名乎?上可之。李敏漢,進前奏職姓名,退立階下訖。載完奏曰,文武放榜人使之出送乎?上可之。仍命史官就座。又命退,諸臣以次退出。
上在昌德宮。停常參·經筵。
李晩耆啓曰,明日常參·經筵,取稟。傳曰,停。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,黃海道觀察使閔致序下直,長弓一張,長箭一部賜給,傳于閔丙奭曰,黃海監司留待。
傳于閔丙奭曰,平安道·全羅道京試官留待。
傳于李載完曰,武科殿試,南小營命官爲之。
傳于李載完曰,考官李景夏,命官爲之。
傳于金晩植曰,吏·兵換房。
金晩植啓曰,卽者武衛營郞廳來言,今日殿座時,別侍衛不可不備,而大將李景夏試所進,不得擧行云,何以爲之?敢稟。傳曰,侍衛,堂上將官擧行。
又啓曰,今日南小營命官武科殿試時,城上所當爲進參,而兩司前望未下,何以爲之?敢稟。
臺諫前望單子入之,持平吳仁泰,正言崔在澈落點。
金晩植啓曰,今日南小營命官武科殿試時,城上所牌招言送,何如?傳曰,允。
又啓曰,臣晩植,今日南小營命官武科殿試,進去下直之意,敢啓。傳曰,知道。
鄭圭燮有頉,代以徐載弼爲假注書,呂圭亨有頉,代以李道宰爲假注書。
李載完,以吏曹言啓曰,新及第徐相祖,副校理除授事,命下矣。以前任長興府使,方在解由未出中,何以爲之?敢稟。傳曰,勿拘。
吏曹副校理尹·徐相祖,副修撰尹榮植,已上除授事,承傳。
尹相萬,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
徐載弼有頉,代以金中植爲假注書,李道宰有頉,代以朴永斗爲假注書,金中植有頉,代以閔泳壽爲假注書,朴永斗有頉,代以林羲相爲假注書。
兵曹口傳政事,副司果單柳宗植·李晩耆啓曰,吏曹郞廳來言,新恩下批政事取稟。傳曰,當日爲之。
李晩耆,以議政府言啓曰,武科壯元,當爲區處,而六品職時無見窠,令該曹,就各司中加設權付,以爲待窠陞實之地,何如?傳曰,允。
尹相萬,以統理機務衙門言啓曰,卽見都京禮部咨文,則以爲土門江邊我民,私行越界,嚴申禁令云矣。回咨以承領之意撰出,付撥下送灣府,傳給鳳城,轉致北京之地,何如?傳曰,允。
李晩耆,以禮曹言啓曰,今四月十六日巽時,大王大妃殿冠禮周甲慶科庭試文武科放榜時,親臨與權停例,何以爲之,而處所,以何處擧行乎?敢稟。傳曰,仁政殿親臨磨鍊。
又以伴接官言啓曰,卽者差備譯官來言,日本辦理公使花房義質,暫時往來次,率隨員四人·巡査三名·從者二名,今日卯時量,出去仁川所留船,而譯官一人·通事一名領去云矣。敢啓。傳曰,知道。
又以伴接官言啓曰,卽者差備譯官來言,仁川船上所留彼人中隨員四人,海軍四名,今日申時量,入來館所云矣。敢啓。傳曰,知道。
尹相萬,以兵曹言啓曰,今此慶科庭試武科殿試時,直赴殿試人應試,別單書入之意,敢啓。傳曰,知道。
又以兵曹言啓曰,直赴殿試奉承傳勸武軍官閔泳周等三百十九人,直赴會試奉承傳馬兵金斗洪,隨其錄名,依例許赴於明日殿試之意,敢啓。傳曰,知道。
又以兵曹言啓曰,濟州己卯年慶科庭試初試入格姜時大,來訴本曹,願入於今此庭試矣。本州,以候風駕海之致,初試人隨其上來,許赴於當前他科,載在法典,故取考其榜目及該牧使公文,則初試入格,果爲的實,依法典許赴於明日殿試之意,敢啓。傳曰,知道。
又以武衛營言啓曰,扈衛別將鄭周默,身病甚重,勢難察任,改差,何如?傳曰,允。
又以壯禦營言啓曰,今此春塘臺親臨慶科庭試時,東營·集春營·廣智營入直軍各二十名除出,弘化門·月覲門·通化門外排立矣。入直軍餘數不多,出番軍中六十名,添入警巡,而事畢後,元入直軍還入直所,添入軍解送之意,敢啓。傳曰,知道。
又以壯禦營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
敦寧都正李龍雨疏曰,伏以臣於日昨,伏奉除旨,以臣爲敦寧府都正者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴,伏乞聖明,俯垂鑑諒,照例遞改,以存公格,以安私分焉。臣無任云云。省疏具悉。所請依施。
壬午四月初六日辰時,上詣春塘臺。親臨慶科,庭試文科試取入侍時,行都承旨李載完,行左承旨趙秉鎬,右承旨李晩耆,左副承旨尹相萬,同副承旨閔丙奭,假注書尹命燮·李範大,別兼春秋金炳吉·鄭寅興,提學金炳始,檢校直提學趙慶鎬·鄭範朝·金永壽,檢校直閣李鎬翼·尹用求·金興均·趙同熙·洪英植,檢校待敎閔泳煥·金永悳·宋秉瑞,待敎閔泳韶,校理鄭國鉉,副校理柳宗植,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調閔泳緯,行左承旨趙秉鎬,進前奏曰,侵早勞動,聖體若何?上曰,一樣矣。仍出協陽門,由建陽門·銅龍門·明光門·靑陽門,詣春塘臺。通禮跪啓請降輿陞座。上降輿陞座。世子宮自內出詣陞座。載完進前,讀奏入門單子。又奏曰,從陞中有試官蒙點人,使之行禮乎?上可之。讀券官行判中樞府事金炳國,行大護軍尹秉鼎,行大護軍洪鍾軒,行大護軍南廷順,行大護軍韓敬源,漢城府判尹朴齊寬,行護軍金炳翊,行護軍徐正淳,行護軍吳益泳,宗正卿李容元,宗正卿李載純,行護軍趙昌永,經理統理機務衙門事嚴世永,行護軍兪晩源,行護軍沈東臣,對讀官行副護軍宋秉瑞,行副護軍洪鍾萬,成均館大司成金明鎭,行副護軍金喆熙,行副護軍李載德,侍講院輔德李胄榮,副經理統理機務衙門事洪英植,戶曹參議金永悳,行副護軍閔泳駿,行副護軍李敎夏,行副護軍趙忠熙,兵曹參議趙鍾弼,行副護軍任尙鎬,行副護軍朴泳敎,行副護軍沈東獻,行副護軍李源中,行副護軍李秉皐,行副護軍李晩燾,行副護軍嚴柱漢,司僕寺正李鎬冕,侍講院弼善李重七,副司果金疇鉉,副司果李輔榮,副司果趙東協,通禮院相禮尹定求,副司果徐誼淳,副司果金炳吉,侍講院文學申箕善,兵曹正郞姜友馨,弘文館副修撰朴齊斌,副司果宋圭元,副司果趙鍾雲,副司果李範祖,弘文館副校理柳宗植,奉常寺判官金命基,行四拜禮訖,以次就位。炳國進前奏曰,肇夏日候頗熱,勞動之餘,聖體若何?上曰,一樣矣。炳國曰,世子宮氣候,何如?上曰,平順矣。仍敎曰,日前之雨,未洽於久旱之餘矣。炳國曰,日前甘雨,亦足以解渴,而近聞外道則雨澤周洽,兩麥可占豐登云矣。上曰,然則甚幸矣。仍命試官,書京表題,擬周群臣賀用敷其福以與庶民,鄕賦題,極天下之孝。限申時,秉鼎等跪書,讀奏訖。鎬冕等,奉出懸題。上曰,試官權退。上入小次。載完,以司謁入稟曰,先張已入,出標信開布城,呈券儒生,次次出去,何如?上曰,以已下標信擧行,可也。少頃,上出次。仍命黃海監司進前,閔致序進前訖。上曰,海西比諸兩南,幅員雖小,乃是海防重地,以卿屢典州郡,聲績素著,故特玆簡畀,卿其實心對揚也。致序曰,臣以匪材,擔此重寄,夙宵兢懼,罔知攸措矣。上曰,道伯之於州郡,其大小雖異,而爲治一也,治績旣著於州郡,則今於藩宣之任,似當鍊熟矣。致序曰,臣偏被洪恩,爲宰屢郡,而才本闇劣,報蔑涓埃,何況藩宣重任也?夫豈有萬分一可堪之望,而聖敎,至此申複,益不勝惶懍愧恧矣。上曰,沿海之地,陰雨不可無備,各別防守也。致序曰,謹依聖敎,另加嚴束矣。上曰,卿於海西,爲宰幾邑乎?致序曰,臣於年前,待罪瑞興·黃州兩邑矣。上曰,然則海西民邑間事,庶或詳知也。致序曰,一省之內,果未能詳知,而比諸他道,不至生疎矣。上曰,那邊人心不古云,善爲撫摩也。致序曰,謹當殫竭試力,以圖報效矣。上曰,今將遠離,仰瞻可也。致序仰瞻。上曰,仰瞻東宮可也。致序仰瞻訖。上曰,善爲下去也。仍命黃海監司先退。載完曰,宣諭別諭,何以爲之乎?上曰,出去爲之可也。仍命平安道京試官,全羅道京試官進前,平安道京試官兪鎭奎,全羅道京試官鄭寅學進前訖。上曰,今番設科,與他科有異,所以廣慶之意也。雖無更飭,曾有飭敎之截嚴,則爾等,必當惕念對揚,而如或不能精白,則歸朝之日,以何顔見予乎?鎭奎等曰,謹當精白對揚矣。上曰,程里雖遠,當有入聞,善爲試取可也。仍敎曰,今日發行,則可抵於設場入門之時乎?寅學曰,十七日申時,可以抵達矣。上曰,此去試邑,爲幾里乎?寅學曰,全羅道試邑,定于求禮,而爲七百二十里程矣。鎭奎曰,平安道則博川,爲試邑,而爲七百七十里程矣。上曰,予所以申複飭諭,卽出於精白秉公,爾等體予至意,幸勿抵罪可也。鎭奎等曰,聖敎如是鄭重,曷敢不實心對揚乎?上曰,今日發行,止宿於門外乎?鎭奎等曰,然矣。上曰,善爲往返也。仍命京試官先退。上入小次。載完,以司謁入稟曰,收券已多,考試,何如?上可之。傳曰,別雲劍·寶劍·兵摠府堂上。堂上閣臣·春坊·入侍承旨·堂上對讀官,竝讀券官加差下,堂下閣臣·春坊·入直玉堂,竝對讀官加差下,使之分考。載完,以司謁入稟曰,今番庭試,取幾人乎?上曰,取五人。宣傳官跪稟懸燈。載完以司謁入稟曰,科次何以爲之乎?上出次。載完曰,讀券何以爲之乎?上曰,對讀官讀之。命基讀券三句。上命止之。炳國曰,書等何以爲之乎?上曰,皆書正三下,第一張至第三張,書一二三。炳國書等訖。載完曰,坼封何以爲之乎?上曰,承旨坼封也,載完,坼封讀奏訖。上曰,今日榜眼,多有寒士,可謂至公矣。炳國曰,其中亦有實才矣。上曰,大臣先退,試官竝先退。傳曰,還宮,當自內爲之矣,該房知悉。傳曰,侍衛與環衛軍兵,令各其營乾犒饋,載完請出標信解嚴。上還內。諸臣以次退。
上在昌德宮。停常參·經筵。
李晩耆啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
尹相萬啓曰,大司憲·執義·掌令二員·持平一員未差,吳仁泰試所進,監察茶時之意,敢啓。傳曰,知道。
備忘記,檢察使李奎遠下直,筒箇一部,長弓一張,長箭一部,片箭一部,筒兒一箇賜給。
備忘記,淸州營將沈宜浩,昌原大都護府使崔致永,竝下直,各長弓一張,長箭一部,片箭一部,筒兒一箇賜給。
傳于尹相萬曰,檢察使留待。
傳于尹相萬曰,下直守令留待。
傳于尹相萬曰,檢察使·下直守令,同爲入侍。
傳于尹相萬曰,黃海兵使有闕之代,經理事李元會除授。
傳于李晩耆曰,判宗正卿李景夏,經理事差下。
傳于李晩耆曰,經理事李景夏,軍務司堂上差下。
李晩耆啓曰,判宗正卿李景夏,經理事差下事,命下矣。今日政下批,何如?傳曰,允。
傳于尹相萬曰,京兆堂上竝許遞,今日政差出。
傳于尹相萬曰,兵曹參議許遞,今日政差出。
傳于尹相萬曰,別選軍官丁龍燮,勿拘年紀,今日政監役擬入。
傳于李晩耆曰,銀溪察訪金洪斗,居山察訪安亨植相換。
閔泳壽有頉,代以宋世鉉爲假注書,林羲相有頉,代金鎭懿爲假注書,宋世鉉有頉,代宋奎會爲假注書,金鎭懿有頉,代尹柱成爲假注書,宋奎會有頉,代金炳淵爲假注書,尹柱成有頉,代盧相益爲假注書,金炳淵有頉,代李鳳九爲假注書,盧相益有頉,代金炯穆爲假注書,李鳳九有頉,代朱榮暹爲假注書,金炯穆有頉,代莊錫滉爲假注書。
李晩耆,以吏曹言啓曰,中學敎授李範祖,繕工監假監役官洪永悳,俱以身病,呈狀乞遞,竝改差,何如?傳曰,允。
又以吏曹言啓曰,廣興倉直長尹瀗,以其身病,呈狀乞遞,改差,何如?傳曰,允。
又以吏曹言啓曰,慈城郡守趙均夏戶奴呈狀內,矣上典身病猝重,萬無遠赴之望云,其身病旣如是,則有難强令赴任,罷黜,何如?傳曰,厚昌郡守沈宜奭相換。
尹相萬,以兵曹言啓曰,新除授高山里僉使申相珪,身病猝重,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
又以兵曹言啓曰,同知中樞府事趙台顯·李應浚,僉知中樞府事趙秉圭·金世鎭,宣傳官徐載豐,五衛將李義絅·洪成洽,曺司五衛將洪英植,部將金眞鉉,守門將韓仲涉,俱以病難供職,新除授黃海水使李昌濂,身病猝重,萬無登途赴任之望,戶奴呈狀乞遞,玉浦萬戶崔源昌,母年今爲七十六歲,乾原權管車潤道,母年今爲七十八歲,舊波知權管金學奎,母年今爲七十六歲,俱以法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
有政。吏批,判書閔泳緯進,參判金永哲病,參議未差,右承旨李晩耆進。以李寅命爲工曹判書,洪鍾軒爲判尹,金益容爲左尹,李鎬翼爲右尹,李承洛爲敦寧都正,李泰淵爲兵曹參議,鄭一範爲軍器判官,洪鍾永爲中學敎授,李熙夏爲廣興奉事,李秉濟爲假監役,典籍單李龜相,文科甲科第一人,司䆃主簿加設單金斗植,武科甲科第一人,慈城郡守趙均夏,厚昌郡守沈宜奭,已上相換,銀溪察訪金洪斗,居山察訪安亨植,已上相換,經理事單李景夏,差下事承傳。
兵批,行判書趙寧夏進,參判李容元病,參議李東淵病,參知文俊永入直,左副承旨尹相萬進。以李景夏爲知訓鍊,申橚·李寅喬爲同知,趙正夏·李泌基爲僉知,李敎駿爲宣傳官,尹彝烈·李儒行爲五衛將,李根秀爲曺司衛將,權信圭爲忠壯將,金學奎爲部將,車潤道爲守門將,梁柱顯爲黃海水使,魚秉琇爲高山里僉使,孫海滄爲宣沙浦僉使,池達駿爲玉浦萬戶,乾原權管單金眞鉉,舊波知權管單韓仲涉,黃海道兵馬節度使單李元會,除授事承傳,守判府事洪鍾幹減下,僉知加設單徐載豐·洪在悳·趙洧·劉秉祜·姜敏會·趙徹·李基洪·金邦鎰·金彦泳·韓方履,五衛將加設單金在燧·朴根赫·金仁秀·申命天·金鶴好·黃發源·尹日照·申懿模·申命雨·李貞根·尹桂泳·琴經述,大護軍洪鍾軒·朴齊寬,護軍李正魯·吳俊泳·趙台顯·吳晉泳·李應復·安一柱,副護軍趙鍾弼·李龍雨·趙秉圭·金世鎭·李昌濂,副司直李鳳奎,副司果李重德,以上竝單付,前虞候李裕臣,今加折衝加資事,承傳。
吏批,再政。洪秉僖爲刑曹參議,趙復永爲童蒙敎官。
三政。丁龍燮爲假監役,故通德閔致大贈吏議,前刑曹參判閔泳奎祖考,故廣興守李得養贈吏參例兼,故通德李時行贈吏議,李道喆贈僕正,已上同知李會楨三代,贈吏參朴鎬壽贈吏判,判尹朴齊寬考。
傳于李晩耆曰,吏曹參議有闕之代,前望單子入之。
李晩耆,以禮曹言啓曰,卽接司果鄭基大所志,則以爲同姓八寸兄基翊,嫡妾俱無子,以其同姓八寸弟基麟第二子完朝,欲爲繼後,兩家諸族,相議完定,而基麟夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長鄭基大所訴旣如此,鄭基麟第二子完朝,立爲鄭基翊之後,何如?傳曰,允。
又以禮曹言啓曰,卽接南陽幼學朴昌勳所志,則以爲族孫奎永,嫡妾俱無子,以其同姓十六寸兄衡鎭第三子鏞河欲爲繼後,兩家諸族,相議完定,而衡鎭夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩家與受,明有可據,而不得登聞者,許令該曹,論理草記事,載在法典,而門長朴昌勳所訴旣如此,朴衡鎭第三子鏞河,立爲朴奎永之後,何如?傳曰,允。
又以禮曹言啓曰,卽接海州幼學尹文鉉所志,則以爲矣身同姓十一寸姪顯岐,嫡妾俱無子,以其同姓十二寸弟致文第二子鳳淳,欲爲繼後,兩家諸族,相議完定,而顯岐夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長尹文鉉所訴旣如此,尹致文第二子鳳淳,立爲尹岐顯之後,何如?傳曰,允。
又以弘文館言啓曰,新除授副校理尹·徐相祖,竝卽牌招察任,何如?傳曰,允。
又以統理機務衙門言啓曰,美使商辦,今旣竣事,亦將回棹矣,此不容不詳述顚末,迅速咨報,令文任撰出,入送于北京禮部,北洋大臣衙門,何如?傳曰,允。
壬午四月初七日申時,上御熙政堂。檢察使·下直守令同爲入侍時,左副承旨尹相萬,前假注書尹命燮,記注官趙光祐,別兼春秋金炳吉,檢察使李奎遠進伏。伊川府使韓龍敎,北靑府使尹祖榮,昌原府使崔致永,明川府使李基遠,昆陽郡守李敎性,麟蹄縣監鄭憲時,以次進伏楹外訖。上曰,史官分左右。相萬曰,下直守令,使之進前奏職姓名乎?上可之。龍敎等,進前奏職姓名,退伏楹外訖。上曰,守令更爲進前。龍敎等進前。上曰,今番下直守令之特爲召見,卽予意所在也,守令,卽近民之官,而近來民瘼未祛,吏治無效,萬萬可悶,爾等下去後,必實心治民,惕念對揚也。龍敎等曰,謹當實心對揚矣。相萬奏曰,宣諭別諭,何以爲之乎?上曰,出去爲之也。相萬曰,守令使之先退乎?上可之。龍敎等以次退出。上曰,檢察使進前。奎遠進前。上曰,鬱陵島,近有他國人物之無常往來,任自占便之弊矣。且松竹島·芋山島,在於鬱陵島之傍,而其相距遠近,何如?亦有何物與否,未能詳知,今番爾行,特爲擇差者,各別檢察。且將設邑爲計,必以圖形與別單,詳細錄遠也。奎遠曰,謹當蹶奉行矣。芋山島卽鬱陵島,而芋山,古之國都名也。松竹島,卽一小島,而與鬱陵島相距,爲三數十里,其所産,卽檀香與簡竹云矣。上曰,或稱芋山島,或稱松竹島,皆輿地勝覽所載也,而又稱松島·竹島,與芋山島爲三島,統稱鬱陵島矣。其形便,一體檢察,鬱陵島,本以三陟營將·越松萬戶,輪回搜討者,而擧皆未免疎忽,只以外面探來,故致有此弊,爾則必詳細察得也。奎遠曰,謹當深入檢察矣,或稱松島·竹島,在於鬱陵島之東,而此非松竹島以外,別有松島·竹島也。上曰,或有所得聞於曾往搜討人之說耶?奎遠曰,曾往搜討之人,未得逢着,而轉聞其梗槪矣。上曰,此外別有可檢之處可察之事,亦爲詳細檢察以來也。奎遠曰,謹當依下敎周察詳探矣。上曰,幾許日則可以抵達耶?奎遠曰,自都門至平海,爲六百八十里,則八九日可以抵達平海,自平海發船,若得順風,則二日可以抵島,而候風遲速,未可預料矣。上曰,爾方行險遠之地,不得不有預備防護之節,或有砲軍率去者耶?奎遠曰,砲軍五十名,自機務衙門預先指揮,方等待於候風所矣。上曰,作路將由何處耶?奎遠曰,路由江原道,而歷忠淸·慶尙兩道矣。上曰,船隻,何處之所等待者,而何日可以乘船耶?奎遠曰,船隻則慶尙道所指揮等待者,而其來待早晩,未敢預料,則姑未知何日登船矣。上曰,候風行船,何時可便云耶?奎遠曰,小滿後夏至前,則可以行船,若至節晩,不得放船云矣。上曰,然則發船時稍晩矣,抵島後若費幾日,可以歷覽周察耶?奎遠曰,此非人居之地,則樹木鬱密,巖路崎嶇,自費多日然後,可以周察矣。上曰,爾方駕海,善爲往返也。乘船與還泊,卽爲啓聞,而亦與道臣守宰,相議迅速擧行也。奎遠曰,到界還泊,例有啓聞,而亦使道臣守宰,卽速擧行矣。上曰,爾於此等事,似非茫昧,今番之行,必當善爲竣事也。奎遠曰,萬萬惶悚矣。上曰,此島,卽往古設邑之地云矣。今將設邑,則民生必有足食道,然後可以開拓經紀,島中可合耕食之處,亦爲詳細審察以來也。奎遠曰,臣未知往古設邑與否,而曾有募民於此,民不得支保,竟爲掇還矣。上曰,若有籌策之可用者,爾必具意書啓可也。奎遠曰,祖宗疆土,豈可棄之於他國人,任其無常去來乎?當竭力周察,實心對揚矣。上曰,今日宿所,爲何處耶?奎遠曰,將出宿於門外矣。上命檢察使退出。仍命史官就座。又命退,承史以次退出。
上在昌德宮。停常參·經筵。
李晩耆啓曰,明日常參·經筵,取稟。傳曰,停。
金晩植啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,因統理機務衙門草記,美使商辦,今旣竣事,亦將回棹矣。此不容不詳逑顚末,迅速咨報,令文任撰出事,允下矣。藝文提學李根弼,在外。弘文提學鄭範朝,呈辭受由,何以爲之?敢稟。傳曰,竝許遞,前望單子入之,藝文提學前望單子入之,鄭範朝落點。
傳于李晩耆曰,左承旨牌招,朱榮暹有頉,代以金寅植爲假注書,莊錫滉有頉,代以金弼洙爲假注書。
金晩植啓曰,大司憲·執義·掌令二員·持平一員未差,吳仁泰牌不進,監察茶時之意,敢啓。傳曰,知道。
以持平吳仁泰,正言崔在澈牌不進罷職傳旨,傳于金晩植曰,只推。
李晩耆,以成均館大司成意啓曰,今此慶科增廣監試初試時,照訖講前期定日,自本館草記,已有禮曹節目啓下矣,日子當爲預定,自今月十一日爲始,開講之意,敢啓。傳曰,知道。
又以伴接官言啓曰,卽者差備譯官來言,留館彼人中隨員一人,海軍一名,今日辰時量,出去仁川所留船,而通事一名,領去云矣。敢啓。傳曰,知道。
又以伴接官言啓曰,卽者差備譯官來言,留館彼人中隨員二人,從者二名,今日午時量,出去楊花津云矣。敢啓。傳曰,知道。
又以伴接官言啓曰,卽者差備譯官來言,日本辦理公使花房義質,率隨員三人,巡使三名,從者一名,去初六日,出去仁川所留船矣,今日未時量,還爲入來館所云矣。敢啓。傳曰,知道。
又以伴接官言啓曰,卽者差備譯官來言,今日楊花津出去彼人隨員二人,從者二名,申時量,還爲入來館所云矣。敢啓。傳曰,知道。
又以伴接官言啓曰,淸國使臣丁汝昌·馬建忠,率幕官二人·隨員四人·差官六名·槍隊十二名·廚夫一名,今日酉時量,入來館所之意,敢啓。傳曰,知道。
又以伴接官言啓曰,淸國兩使臣入館後,茶啖分入之意,敢啓。傳曰,知道。
又以伴接官言啓曰,卽者差備譯官來言,淸國兩使臣以下飯饋,以其乾糧自供矣。生物間求請者,隨卽入給,爲好云,故令度支擧行之意,敢啓。傳曰,知道。
又以伴接官言啓曰,卽者差備譯官來言,留館彼人中隨員一人,巡使二名,從者一名,今日酉時量,出去麻浦云矣。敢啓。傳曰,知道。
吏曹啓目,監察徐相誾名字,改以相揆,出身徐相根名字,改以相鈺,直赴崔錫昇名字,改以秉謨事爲等如告狀,依例令藝文館給帖,何如?判付啓依允。
上在昌德宮。停常參·經筵。
金晩植,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金晩植啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,竝許遞,前望單子入之。
趙秉鎬啓曰,左副承旨尹相萬,今日不爲仕進,卽爲牌招,何如?傳曰,允。
又啓曰,臣依定式進詣香室奉審,則香祝櫃祝板袱子,精潔之意,敢啓。傳曰,知道。
金晩植啓曰,三品官之毋得過三日循例請牌,曾有定式矣。敦寧都正李承洛,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
金寅植有頉,代以兪鎭弼爲假注書。
金弼洙有頉,代以朴岐勳爲假注書。
傳于金晩植曰,京試官留待。
金晩植,以統理機務衙門言啓曰,日本公使,謂有我國慶賀,國書齎來,陛獻云矣,旣稱慶賀,則有難靳許,儀節,依年前已例磨鍊以入事,分付該曹,何如?傳曰,允。
傳于金晩植曰,中國使臣,旣已入城,當於明日便殿接見矣,儀節,令該曹參酌磨鍊,東宮亦爲接見矣,儀節一體磨鍊以入。
金晩植啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉鎬啓曰,今此便殿接見中國使臣時,領議政·都承旨·禮房承旨·翰注各一員,御前通事及淸譯一人,依前例入侍乎?敢稟。傳曰,摠理大臣·時任大臣·經理事·都承旨·左承旨·入直閣臣·翰注各一員·御前通事·譯官二人入侍。
金晩植啓曰,卽者別兼春秋金炳吉,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金定均·鄭寅興·金天洙,竝卽牌招,推移入直,何如?傳曰,允。
傳于金晩植曰,京試官入侍。
以左副承旨尹相萬牌不進罷職傳旨,傳于金晩植曰,只推。
金晩植,以侍講院言啓曰,今此便殿接見中國使臣時,入對之節,何以爲之?敢稟。傳曰,摠理大臣·時任大臣·經理事·輔德·兼輔德·入直春桂坊·睿前通事·譯官二人入對。
又以司饔院提調意啓曰,今此淸使接見時,茶禮二度六床,味數三味十八床,別酒肴二床及跟隨六床,當爲擧行,而啓目,不爲書入,物種與該用器皿雜物,移文該曹,捧甘取用之意,敢啓。傳曰,知道。
又以伴接官言啓曰,卽者差備譯官來言,以淸國使臣意傳言曰,朝鮮國男女衣服各一襲求請云,故令度支擧行之意,敢啓。傳曰,知道。
又以伴接官言啓曰,淸國兩使臣,率幕官二人·隨員二人·差官六名,今日未時量,出去淸水館之意,敢啓。傳曰,知道。
又以伴接官言啓曰,淸國兩使臣,出去淸水館,回還之路,仍進經理事臣申櫶第後,還入館所之意,敢啓。傳曰,知道。
又以伴接官言啓曰,卽者差備譯官來言,仁川船上所留彼人中隨員二人,今日申時量,入來館所云矣。敢啓。傳曰,知道。
又以伴接官言啓曰,卽者差備譯官來言,仁川船上所留彼人中海軍三名,今日申時量,又爲入來館所云矣。敢啓。傳曰,知道。
又以刑曹言啓曰,忠淸道文義縣定配罪人朴永春到配狀本,放送事書下矣。謹依書下,卽爲放送事,分付道臣之意,敢啓。傳曰,知道。
別兼春秋金炳吉疏曰,伏以臣於持被之中,卽接家信,則臣父素患痰癖之症,近因日候之不調,一倍添劇,委頓床玆,家僮踵至,促臣歸視,臣聞此報,方寸煎灼,按住不得。玆敢忙陳短章,徑出禁扄,伏乞聖明,俯垂鑑諒,亟遞臣職,俾便救護,又治臣罪,以肅朝綱焉。臣無任云云。省疏具悉。爾其勿辭救護。
壬午四月初九日申時,上御熙政堂。京試官入侍時,右副承旨金晩植,假注書李範大,記注官韓用卨,記事官崔應珏,慶尙道京試官任百彦,以次進伏訖。上曰,史官分左右。仍命京試官進前。百彦進前。上曰,日前兩道京試官下直時,亦有申複面飭者矣。今此設科寔出於廣慶之意,則其與他科,尤有別焉,而別無飭敎者,以其面飭之爲愈故也,爾若不精白對揚,則烏在其秉公之本意乎?百彦曰,聖敎如是鄭重,謹當實心對揚矣。上曰,雖云實心對揚,苟無其實,則決不當需用於他日,其爲關係不少矣。百彦曰,飭敎至此,尤切惶懍萬萬矣。上曰,士心翕然然後,始可謂秉公也。百彦曰,榜出之日,秉公與循私,自判於多士之口矣,臣曷敢不知聖意之攸在,而不之惕念對揚乎?上曰,年前增廣之旣罷更設,爾亦見之矣,此科之必欲秉公,亦何異於其乎?仍敎曰,試所定于何邑乎?百彦曰,開寧爲試邑矣。上曰,今日發行,止宿於何處,試邑爲幾里,而抵達,在於那日乎?百彦曰,今日止宿於果川矣,試邑則爲五百五十里程,而十七日申時,可以得抵矣。上曰,爾在試所,無忘予今日面飭,精白對揚可也。百彦曰,聖敎截嚴,何敢暫忘于中乎?上命京試官先退。仍命史官就座。又命退,承史以次退出。
上在昌德宮。停常參·經筵。
藥房提調閔泳緯,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
金晩植啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政洪淳穆,無時急稟定事,左議政宋近洙在外,右議政未差,不得來會云矣。敢啓。傳曰,知道。
趙秉鎬啓曰,左副承旨尹相萬,今日不爲仕進,卽爲牌招,何如?傳曰,允。
備忘記,安東營將李秉翼下直,長弓一張,長箭一部,片箭一部,筒兒一箇賜給。
以別兼春秋金定均·鄭寅興·金天洙牌不進罷職傳旨,傳于閔丙奭曰,只推。
金晩植啓曰,假注書朴岐勳,時無職名,令該曹依例付軍職,冠帶常仕,何如?傳曰,允。
傳于閔丙奭曰,領選使金允植,吏曹參判除授。
以左副承旨尹相萬牌不進罷職傳旨,傳于閔丙奭曰,只推。
吏曹,今此慶科增廣監試初試照訖講一所試官五望,趙性鶴·鄭璣相·朴齊斌·權仁斗·朴淇鍾,二所試官五望,朴周雲·宋圭元·朴齊聖·金鶴善·高景晙·閔丙奭,以弘文館言啓曰,副修撰尹榮植,呈辭出去,下番闕直,事甚未安。修撰鄭璣相·朴魯洙,副修撰朴齊斌,竝卽牌招,推移入直,何如?傳曰,允。
又以伴接官言啓曰,淸國使臣丁汝昌·馬建忠,率隨從九人,觀光次出去街路之意,敢啓。傳曰,知道。
又以伴接官言啓曰,卽者差備譯官來言,仁川船上所留彼人中海軍七名,領什物二馱,車卜一輛,昨日亥時量,從麻浦入來館所,而去初八日出去麻浦,彼人隨員一人,巡査二名,從者一名,同爲入來館所云矣。敢啓。傳曰,知道。
又以伴接官言啓曰,卽者差備譯官來言,留館彼人中海軍六名,今日巳時量,出去仁川所留船云矣。敢啓。傳曰,知道。
又以伴接官言啓曰,淸國使臣丁汝昌,率隨從九人,觀光後還來館所之意,敢啓。傳曰,知道。
又以伴接官言啓曰,謹奉下敎,臣等,與中國使臣丁汝昌·馬建忠,跟役二名,自館所離發,入闕之意,敢啓。傳曰,知道。
又以伴接官言啓曰,臣等,與中國使臣丁汝昌·馬建忠·跟役二名,還來館所之意,敢啓。傳曰,知道。
金晩植,以統理機務衙門言啓曰,中國使臣回歸時,不可無護送之節,伴接官趙準永,使之除下直下往,何如?傳曰,允。
又以統理機務衙門言啓曰,今此美使商辦緣由咨文撰出事,纔已啓稟矣。譯官李應浚,別定咨官,齎送,何如?傳曰,允。
又以兵曹言啓曰,今四月十一日武臣賓廳武經講書日次,而淸使在館,不得爲之之〈意〉,敢啓。傳曰,知道。
壬午四月初十日申時,上御便殿。中國使臣接見入侍時,行都承旨李載完,行左承旨趙秉鎬,假注書朴岐勳,別兼春秋鄭寅興,待敎閔泳韶,以次侍立訖。上命統理大臣·經理事入侍。賤臣承命,傳諭統理大臣李最應·金炳國,經理事金弘集入侍。淸使納上名帖。上覽訖,命史官還傳。賤臣承命,往傳于淸使。上出楹外。淸使陞殿,立于楹外。上請行揖禮。淸使作揖。上答揖訖,請坐椅子。淸使曰,請先坐。上命傳語曰,皇上諸節,何如?淸使曰,平康。上命傳語曰,皇太后諸節,何如?淸使曰,平康。上命傳語曰,天氣不好,海路悠遠,兩位大人跋涉之餘,體上,何如?淸使曰,往來輪船,姑爲無恙矣。上命傳語曰,兩位大人光臨,實在難得,而路上伺侯不恭,敬聽回住船上云,主人之心不安極矣。淸使曰,路上伺候,都是愜意,而至此勞問,還爲不安矣。上命傳語曰,公館狠窄,各樣辦理,不能盡禮,而兩位大人,雖然不怪,還是面羞。淸使曰,館宇乾淨,好爲歇息。上命傳語曰,傅相大人,仰體皇上柔遠之恩護庇小邦,奉旨派官,和美國通好立約,彼此妥當,實在感心,而咨報於傅相大人及禮部矣。淸使曰,中堂奏達大皇帝,使我們送到,便是一家事,何必道謝?上命傳語曰,兩位大人回朝後,道此致謝之意於傅相大人面前。淸使曰,我們回去,自然告稟中堂。上命傳語曰,兩位大人尊庚幾何?丁使曰,今年四十七。馬使曰,今年三十八矣。上命傳語曰,賓主初會,天氣不早,請進茶。淸使曰,唯唯。上命傳語曰,兩位大人遠來,豈不榮耀?略備筵席,聊表東道之禮。淸使曰,不敢當。上命傳語曰,膳雖菲薄,意則懇摯,幸賜下著。淸使曰,膳羞珍異,敢不飽德?上命傳語曰,隨員們楹外賜茶,何如?淸使曰,隨員亦復沾恩,感謝感謝。上命傳語曰,兩位大人,遠路辛苦不少,天氣將晩,不敢請久坐,早回公館,累日平安歇息,少慰主人之心。淸使曰,盛意感謝,而前路有限,當於明日發程矣。上命傳語曰,甚是悵缺,明日當送近臣,探請起居,兼修餞別之禮矣。淸使曰,眞是不敢當,不必如是勤問矣。上命傳語曰,欲使東宮,獲覩盛儀,或可肯諾否?淸使曰,我們初意亦然,從此卽往東宮矣。仍出楹外。上出楹外,請行揖禮。淸使作揖。上答揖。仍命傳語曰,隨員們亦爲好去歇息。又命退,諸臣以次退出。
上在昌德宮。停常參·經筵。
金晩植啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,來十六日漢學文臣殿講日次,而親臨放榜相値,頉稟之意,敢啓。傳曰,知道。
又啓曰,來十六日日次儒生殿講日次,而親臨放榜相値,頉稟之意,敢啓。傳曰,知道。
又啓曰,事變假注書高鳳翰有身病,勢難察任,今姑改差,何如?傳曰,允。
吏曹,吏曹參判單金允植,今加嘉善除授事,承傳。
金晩植啓曰,行都承旨李載完,不爲仕進,行左承旨趙秉鎬式暇,右承旨李晩耆在外,左副承旨尹相萬廚院進,同副承旨閔丙奭內閣進,院中只有臣一人,伴直無人,同副承旨,卽爲牌招,何如?傳曰,允。
又啓曰,同副承旨閔丙奭牌不進,伴直無人,左副承旨尹相萬,所當牌招,而拘於廳規,不得請牌,何以爲之?敢稟。傳曰,牌招。
以同副承旨閔丙奭牌不進罷職傳旨,傳于金晩植曰,只推。
金晩植,以禮曹言啓曰,因統理機務衙門草記,日本公使齎來國書,陛獻儀節,依年前已例,磨鍊以入事,允下矣。謹當依前例以便殿親受磨鍊,而日子,以何間推擇乎?敢稟。傳曰,依此磨鍊,日子望間擇入。
又以禮曹言啓曰,日本公使齎來國書親受日子,望間擇入事,命下矣。令日官韓應翼推擇,則今四月十三日申時爲吉云,以此日時擧行乎?敢稟。傳曰,以此日時擧行。
又以都摠府言啓曰,副摠管徐正淳,以同知義禁府事,本府坐起進參事,晝仕出去之意,敢啓。傳曰,知道。
又以司譯院都提調·提調意啓曰,漢學堂上譯官李應浚,前後效勞旣多,特加一資,以爲來頭任使之地,何如?傳曰,允。
又以伴接官言啓曰,淸國使臣丁汝昌·馬建忠,率幕官二人·隨員四人·差官六名·檢隊十二名·廚夫一名·招商局官三人·跟役二名,今日卯時量,自館所離發矣。臣等護送次,出去仁川之意,敢啓。傳曰,知道。
吏曹啓目,前參奉姜鏞名字,改以文欽,出身李鍾翊名字,改以鍾洛,司果李喆九名字,改以龍九,直赴金淳業名字,改以仁祿,李東春名字,改以基璇,李一馥名字,改以基瑢,李名字,改以淇,姜明用名字,改以明弘,金斗弘名字,改以泰煥事爲等如告狀,依例令藝文館給帖,何如?判付啓依允。
領敦寧李最應疏曰,伏以鞠躬盡瘁,死而後已,卽人臣事君致其身之義也。智識可以任事,威望可以鎭俗,則上以是責其盡才而期詡之,下以是忘其捐生而報效之,旣無此智識,又無此威望,而冒據匪據,一日二日,多負期詡之恩,少蔑報效之實,則雖至於積憂成瘁而死,不過徒瘁也徒死也。竊伏念臣之鞠瘁一心,妄自謂不後於人,而若其智識威望之無一可稱,非惟聖明之所悉燭,抑亦同朝之所共諒者也。臣於前後中書,隨處僨誤,遍體瘡疣,自知其難貸難洗,而聖明曲造之天,同朝厚恕之風,幸免大僇,俾善其去,第此統理之銜,尙未蒙竝遞,亦不敢更瀆者,雖怵於義分,而千斤重擔,兩肩皆頳。今當外國之交際,凡於接應,所係不輕,而臣以疎闇,漫不知何事,只叨其職名而已,衅咎之至,勢所難免,安敢以不知自解,而亦敢以推諉於人乎?國人之唾罵,已無可論,而遠人之姍侮,貽羞莫甚,此豈細故也哉?且臣貞疾,間經危域,少食輒吐,眞元大陷,耳充裒如而問東答西,眼眵矇然而視一成兩,精神常在醉夢而不能喚醒,語言每多怳惚而莫知分析,宛轉床玆,卽一未冷屍耳。此不但癃耄所致,的知其榮寵極而鬼猜之,分福過而災生之也。今臣乞解,非爲已瘁者獲痊,幾死者復甦,工謀苟且之計也,瘝官而徒瘁則自孼難逭,誤國而徒死則厥罪罔赦。玆敢暴肝膈,仰干聰聽,伏乞聖慈,俯賜鑑諒,將臣機務之任,劃許鐫改,其天高地厚之大恩至渥,臣雖卽日而死,猶生之年也,實不勝千萬血祝。臣無任云云。答曰,省疏具悉卿懇。總理事應之緊且重,果何如也?予之許副,卿之巽讓,竝無說,何可以無說之事,有所相煩於此時乎?卿雖申複其說,斷無以奉副,卿其諒之。仍傳于金晩植曰,此批答,遣史官傳諭。
上在昌德宮。停常參·經筵。
金晩植,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金晩植啓曰,明日常參·經筵,取稟。傳曰,停。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
高鳳翰改差,代以金炯翼爲事變假注書。
傳于金晩植曰,摠理大臣·時任大臣·經理事,明日待令。傳于金晩植曰,京試官留待。
傳于金晩植曰,政官牌招開政。
傳于金晩植曰,司書有闕之代,前望單子入之。
司書前望單子入之,徐公淳落點。
吏曹參議前望單子入之,趙定熙落點。
金晩植啓曰,新除授吏曹參議趙定熙,以前任伊川府使,方在解由未出中,何以爲之?敢稟。傳曰,勿拘。
又啓曰,吏曹參議趙定熙,一體牌招,何如?傳曰,允。
傳于金晩植曰,呈告知經筵·同成均竝許遞,今日政差出。
傳于金晩植曰,在外同春秋許遞,今日政差出。
傳于金晩植曰,在外玉堂許遞,今日政差出。
傳于金晩植曰,敦寧都正許遞,今日政差出。
傳于金晩植曰,京試官入侍。
金晩植,以都摠府言啓曰,今十三日便殿,日本國書親受敎是時,侍衛寶劍,當爲備員,而都摠管朴齊寬,副摠管尹喜秀·趙羲贊·閔宗鎬·吳益泳,俱有實故,洪澈周·李源逸·李敦夏在外,一員未差,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞,前望單子入之,摠管前望單子入之。
都摠管洪鍾軒·李明應·成彝鎬,副摠管金炳翊·金綺秀·元世·金泰郁·白樂薰·尹錫五落點。
金晩植啓曰,吏曹參議趙定熙,疏批已下,卽爲牌招,何如?傳曰,允。
金晩植,以吏曹言啓曰,今此慶科增廣監試初試時監試官,例以文監察分差矣。蔭官二員,依近例作窠,權付司果,其代,以槐院參上差出,而可擬之人乏少,以曾經臺侍,排擬以入之意,敢啓。傳曰,知道。
又以吏曹言啓曰,東學敎授朴齊斌,繕工監假監役官李秉濟,俱以身病,呈狀乞遞,竝改差,何如?傳曰,允。
又以吏曹言啓曰,忠淸道鴻山居幼學李侃呈狀內,矣身父折衝祖憲,今年爲九十歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
有政。吏批,判書閔泳緯牌招不進,參判金允植在外未肅拜,參議趙定熙進,左副承旨尹相萬進。以吏批言啓曰,判書閔泳緯牌招不進,參判金允植奉命在外,小臣獨政未安,何以爲之?敢稟。傳曰,只出緊任。以曺寅承爲副修撰,文俊永爲敦寧都正,李敦應爲知經筵,朴齊寬爲同春秋,成載玉爲同成均,崔在徹·金玉來爲監察,知宗正卿李會正今加崇政,宗正卿李敦應今加資憲,宗簿正金鶴鎭今加通政,已上加資事承傳,兼甕津府使單梁柱顯,敦寧都正洪龜華·任翼鎬·李炳稷·李承福,已上減下,前守奉官安箕良·金奎聲,前學官趙斗永,前奉事洪鼎喆,已上朝官年七十,今超通政加一資事,承傳,主事單尹泰駿,譯官李應浚今加資憲,加資事,承傳,五衛將金在燧·尹愚·權啓仁·韓方履·琴經述·申懿模·朴根赫·文正憲,已上今加嘉善,朝官年八十依法典加資。
兵批,行判書趙寧夏病,參判李容元病,參議李東淵入直進,參知文俊永病,右副承旨金晩植進,同知加設單權啓仁·金膺烈·洪在明,五衛將加設單金義禎·文正憲·李元會·閔文顯·崔錫煥·金箕敎·金相琇·申益求·申復休·辛溶·張羲文·河漢文·河義文·河有文·金載允·崔遇輔·金鍾運·朴弘輔,護軍金永哲·韓方履·金在燧·尹·琴經述·文正憲·申懿模·朴根赫,副護軍洪龜華·任翼鎬·李炳稷·李承福·李裕臣·安箕良·金奎聲·洪鼎喆·趙斗永·金載允·崔遇輔·李祖憲·金鍾運·朴弘輔·金鶴鎭·南周耇·李承洛,副司直吳仁泰·尹榮植,副司果崔在澈·奇亮衍·黃浩直,已上竝單付。
傳于金晩植曰,見窠皆令差出。
吏批,再政。以趙璟淳爲兵曹參議,閔泳緯爲弘文提學,李種弼爲宗府正,徐誼淳爲東學敎授,尹泰鏞爲假監役,敦寧都正加設三單安箕良·金奎聲·趙斗永,知宗正卿單李敦應,知春秋單朴齊寬,軍器奉事單李萬鍾,副奉事單池相翊,參奉單金應有,折衝李祖憲,年九十,今加嘉善,依法典加資。
金晩植,以宗親府言啓曰,今此璿源譜略修正時,進上進獻,嬪宮進獻,以幾件封進,而五處璿源閣奉安件,今亦以全帙爲之乎?敢稟。傳曰,進上進獻,各一件封進,五處璿源閣奉安件,亦以全帙爲之。
又以統理機務衙門言啓曰,卽見京畿監司金輔鉉狀啓謄報,則英國船兩隻,到月尾島後洋云,而際又見淸使抵大副官書辭,則英國使臣,自中國總理衙門,帶書信專來商辦云矣。凡異船之來泊也,遣譯問情,自是例也,而上國使臣之送書,旣若是的據,經理事趙寧夏·金弘集,以全權差下,副主事徐相雨,仍差從事官,經理事趙準永,仍差伴接官,竝使之明日內除下直下送于仁川地,何如?傳曰,允。
又以侍講院言啓曰,新除授司書徐公淳,卽爲牌招察任,何如?傳曰,允。
又以伴接官言啓曰,卽者差備譯官來言,仁川船上所留彼人中海軍二名,今日戌時量,入來館所云矣。敢啓。傳曰,知道。
又以營建所言啓曰,咸寧殿·衍福堂·正善堂營建吉日時,令日官韓應翼推擇,則咸寧殿定礎三月十六日辰時,立柱同月二十四日卯時,上樑四月十五日丑時,衍福堂定礎三月十六日辰時,立柱同月二十四日亥時,上樑四月十六日子時,正善堂定礎三月十六日辰時,立柱同月二十四日申時,上樑四月十五日未時爲吉云,以此日時定行,何如?傳曰,允。
吏曹參議趙定熙疏曰,伏以臣待罪兩邑,劣有歲年,才短肩鉅,凡厥施爲,尙矣無稱,而止竟是辜恩蔑效焉耳。居常兢慄,若隕淵谷,不意頃者,銀臺召旨,忽下於夢想之表,俯遂求缷之微願,仰感記簪之新寵,曾未幾日,三銓特點,又加臣名,至有解由勿拘之命,如臣無狀,未知何以得此於聖明也。夫是曺,古之天官選部也。宋臣嘗論之曰,朝廷得人,必自選部始,蓋謂其銓衡功能,昭九格而稱四詔,選部實主之,惟其職任之偏全,雖有長貳之間,承乏代斲,與議通枳,均其責也。本朝尤重是選,享祀差遣,一埤顓管,下大夫之峻資淸裁,每視夫是選而輕重焉,其建官之重,擇人之難,有非臣闇蒙奊詬,所可枋樣也,審矣。臣以材則杗桶無用,以器則方圓不適,徒藉先庥,偏被殊私,通籍二十年來,兜攬淸顯,周旋邇密,榮寵於臣,與天無極。第以不擇險夷,有除輒膺,爲臣分義之萬一,而至於職不稱而才無當,將不免僨誤之歸,則亦何敢自諉於趨走爲恭也哉?況臣久居於外,班簿唱注,面名各知,望單排擬,階品莫辨,以是人而冒是職,殆若引短綆而汲深,策疲駑而騖遠,厚速駭嗤,縱自不恤,貽累聖簡,諒非細故,臣參衡已熟,萬無承膺之路,庚牌狎臨,重犯違傲之誅,惶阨轉深。玆敢輸露衷悃,仰徹宸嚴,伏乞聖慈,曲垂矜諒,將臣新授銓銜,亟行鐫改,以幸私分焉。臣無任云云。答曰,省疏具悉。爾其勿辭察職。
壬午四月十二日申時,上御熙政堂。京試官入侍時,左副承旨尹相萬,假注書朴岐勳,記注官韓用卨,別兼春秋鄭寅興,忠淸道京試官丁弘燮,以次進伏訖。上曰,史官分左右。仍命京試官進前。弘燮進前。上曰,日前飭敎,爾亦應聞,而猶不如面飭,故使之入侍,爾其下去,悉心對揚也。弘燮曰,臣才器蔑如,承此重任,未知何以對揚,晝宵憧憧矣。上曰,年前慶科,旣有處分,至爲更設之擧,而今番廣慶之心,尤切於年前,精白秉公可也。弘燮曰,聖敎如是鄭重,謹當精白秉公矣。上曰,京鄕雖相遠,自然有入聞之道,盡心做去,入朝之日,俾有令聞可矣。弘燮曰,謹遵聖敎矣。上曰,試所何邑乎?弘燮曰,槐山矣。上曰,里數幾何?弘燮曰,二百八十里矣。上曰,入場日抵於試邑乎?弘燮曰,宿於試邑三十里境龍口店矣。上曰,今日宿於何處乎?弘燮曰,出宿於三十里新院店矣。上曰,善爲下去也。仍命京試官先退。又命退,承史以次退出。
上在昌德宮。停常參·經筵。
世子嬪宮公除後,統理機務衙門·內閣·政院·春桂坊·玉堂單子問安,答曰,知道。
藥房口傳問安。答曰,知道。
趙秉鎬啓曰,明日常參·經筵,取稟。傳曰,停。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉鎬啓曰,今日殿座時,承旨當爲備員,而右承旨李晩耆在外,何以爲之?敢稟。傳曰,許遞。前望單子入之。傳于趙秉鎬曰,此家科慶,事甚稀貴,新及第尹瀗賜樂,坡平府院君內外祠版,坡原府院君內外祀版,遣承旨致祭,以璿源譜略修正時校正堂上以下別單。
傳于趙秉鎬曰,校正堂上領宗正卿領敦寧李最應,內下大豹皮一令賜給,判宗正卿李景應·李昇應,各內下大豹皮一令賜給,李載元·李景夏·李載冕,各內下豹皮一令賜給,知宗正卿李會正·李寅卨·李寅應·李寅命·李明應,宗正卿李敦應·李邦鉉·李載完·李乾夏·李應夏·李載純·李應辰·李容元·李敦夏·李起鎬,各熟馬一疋賜給,有司堂上判宗正卿李昇應,內下大豹皮一令賜給,李載冕,內下豹皮一令賜給,宗正卿李載完,內下虎皮一令賜給,跋文製述官前大提學閔台鎬,內下豹皮一令賜給,監印堂上宗正卿李敦應,國朝御牒書寫官知宗正卿李會正,監印正金鶴鎭,竝加資,典籤南廷顯,典簿金炳薰,主簿趙正熙,直長李悳宇,參奉李宰夏,忠義李世卿,兼郞廳李憲洙,郞廳李秀瑛,各兒馬一匹賜給,別看役李範直·李允夏,竝相當職調用,寫字官李觀秀·李斗爀·彭繼天,竝守令待窠擬入,林漢雋加資,金永㷽·金東勛,畫員李昌銓,竝察訪待窠擬入,卞鍾完高品付料,唱準李俊相·朴承鉉,竝外職調用,安重業·鄭海昇·咸箕杓,竝賞加,日官韓應翼,令本衙門拔例調用,其餘錄事·員役·工匠等,竝依判下施賞。
趙秉鎬,以伴接官言啓曰,日本辦理公使花房義質,國書呈納次,率隨員七人·巡査八名,自館所離發之意,敢啓。傳曰,知道。
承旨前望單子入之,朴泳敎落點。
趙秉鎬啓曰,今日殿座時,承旨當爲備員,新除授同副承旨朴泳敎,卽爲牌招,何如?傳曰,允。
朴泳敎啓曰,密符親納例也,而前黃海監司南廷益,謂有身病,使其褊裨替納,事甚未安。推考,何如?傳曰,允。
傳于尹相萬曰,公事不審之中官沈周鉉,從重推考。
朴泳敎,以戶曹言啓曰,完和君供上及乳保母以下宣飯各種春秋衣纏減供,別單書入,而自今正月十三日爲始,勿爲進排之意,分付各該司,何如?傳曰,供上,依前例勿爲進排,乳保母以下宣飯各種春秋衣纏,依定武例擧行事,分付。
又以禮曹言啓曰,今此貞敬夫人宋氏之喪,嬪宮供上,以素膳,限公除日封進事,草記允下矣。公除止於今日,自明日,依例復常膳封進之意,分付,何如?傳曰,允。
又以禮曹言啓曰,卽接晉州幼學李愼憲所志,則以爲同姓從高祖士聖,嫡妾俱無子,以其同姓十二寸弟士命第三子宜實,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹,論理草記事,載在法典,而門長李愼憲所訴旣如此,李士命第三子宜實,立爲李士聖之後,何如?傳曰,允。
又以弘文館言啓曰,新除授副修撰曺寅承,時在京畿加平地,經筵入番事緊,請斯速乘馹上來事,下諭。傳曰,許遞。
又以統理機務衙門言啓曰,今此英使之來,我國大副官,不可無贈給物種,令度支參酌磨鍊下送,何如?傳曰,允。
又以內醫院都提調·提調意啓曰,堂下內醫李時成,年老奔走,效勞旣多,如此者,已有請資之例矣。特加一資,其代加差,內醫崔奎憲,今爲當次,依定式陞實,金漢榮,術業精明,御醫差下,何如?傳曰,允。
又以伴接官言啓曰,日本辦理公使花房義質,率隨員七人·巡査八名,直從闕門外,還歸館所之意,敢啓。傳曰,知道。
吏曹啓目,直赴趙秉律名字,改以榮基,金斗洪名字,改以允根,朴來龜名字,改以萬春事爲等如告狀,依例令藝文館給帖,何如?判付啓依允。
黃海監司閔致序疏曰,伏以臣辭不獲命,冒沒受節,攬轡而莫效古人之澄淸,入境而罔知初政之頭緖,第有目下急務,見甚悶且隘矣。今玆慶科大小初試,令道臣考選,開場迫期,臣本常調之末,又時功令之工,而俾責之多士較藝,則必底乎一方缺望,此已臣萬萬不可當也。矧我國朝典例,凡於科擧,文臣乃可主筆,而蔭官毋得濫竽者,卽是莫越之大防,臣若恬然自居,靦然恣行,則其爲隳制式而壞選體,當何如哉?公格私義,俱難堪膺,用具短章,馳驛忙陳,伏乞聖明,亟賜變通,使試事重而賤分安焉。臣無任云云。答曰,省疏具悉。已有其例,卿其勿辭考試。
壬午四月十三日申時,上御熙政堂。日本國書親受入侍時,行都承旨李載完,行左承旨趙秉鎬,左副承旨尹相萬,右副承旨金晩植,同副承旨閔丙奭,假注書兪鎭弼·朴岐勳,記注官韓用卨,別兼春秋鄭寅興,提學金炳始,檢校直提學金永壽,檢校直閣趙同熙·洪英植,檢校待敎閔泳煥·金永悳,待敎閔泳韶,校理趙南軾,修撰朴魯洙,以次侍立訖。上具翼善冠·衮龍袍,陞座。載完進前奏曰,時·原任大臣·統理大臣來待矣,使之入侍乎?上曰,遣史官傳諭。賤臣承命傳諭。時·原任大臣領議政洪淳穆,統理大臣領敦寧李最應,判府事金炳國入侍。上命大臣就座,日本辦理公使花房義質,書記官近藤眞鋤,外務七等屬淺山顯藏,陞階訖。上曰,日本辦理公使花房義質入侍。花房義質,免冠入右挾門,楹內拱手而立。上曰,辦理公使進前。花房義質,進前鞠躬而立。上受國書後,勞問遠來。花房義質曰,如此勞問,萬萬惶蹙矣。上問貴國主上安否。花房義質曰,平安矣。上命辦理公使先退。花房義質鞠躬退出。上曰,辦理公使,賜饌于肅章門外。上曰,此國書,何以處之乎?淳穆曰,還內後,下于政府似好矣。上命諸大臣先退。載完奏曰,屈本禮造來待矣。上曰,召入。屈本禮造,免寇入楹外,鞠躬而立。上問近日安否。屈本禮造曰,至此下問,萬萬惶蹙矣。上命屈本禮造先退。諸臣以次退出。
上在昌德宮。停常參·經筵。
朴泳敎啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,三品官之毋得過三日循例請牌,曾有定式矣。兵曹參知趙璟淳,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于朴泳敎曰,禮房承旨,馳詣宗廟·景慕宮,奉審摘奸以來。
朴泳敎啓曰,坡平府院君內外祠版,坡原府院君內外祠版,遣承旨致祭事,命下矣。何承旨進去乎?敢稟。傳曰,右副承旨進去。
又啓曰,行都承旨李載完,行左承旨趙秉鎬,左副承旨金晩植,不爲仕進,右承旨尹相萬,廚院進,右副承旨閔丙奭,式暇出去,院中只有臣一人,左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金晩植,牌不進,右承旨尹相萬,所當牌招,而拘於廳規,不得請牌,何以爲之?敢稟。傳曰,牌招。
以左副承旨金晩植牌不進罷職傳旨,傳于朴泳敎曰,只推。
朴泳敎,以議政府言啓曰,卽見黃海前監司南廷益所報,則本營中軍千世國,發遣譏校,賊黨金達祖等七漢,一朝現捉,該中軍之悉心奉行,兵校出身任憲翼,捕校姜昌俊等四人之竭力譏詗,俱極嘉尙,其在激勸之地,合有褒賞之擧爲辭矣。年前漏網之賊魁,今旣跟捉,又有六賊之詗捕,其出力誠勤,不可無拔例獎勸,中軍千世國,守令待窠檢擬,兵校任憲翼,善地邊將作窠差送,捕校姜昌俊·金景龍·金根恒·玉仁璞等四人,竝令該曹帖加成給之地,何如?傳曰,允。
又以戶曹言啓曰,因統理機務衙門草記,英使贈給物種磨鍊,別單書入之意,敢啓。傳曰,知道。
又以禮曹言啓曰,來五月初七日行景慕宮夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來五月初七日行景慕宮夏享大祭親行時,王世子亞獻之節,依例磨鍊乎?敢稟。傳曰,今番則勿爲磨鍊。
又以奎章閣言啓曰,明日卽書香閣夏孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
又以弘文館言啓曰,校理鄭國鉉·趙南軾差祭,上番闕直,事甚未安。副應敎朴斗陽,別兼春秋進,應敎徐載厚,副校理尹·徐相祖,竝卽牌招,推移入直,何如?傳曰,允。
又以伴接官言啓曰,卽者差備譯官來言,留館彼人中海軍二名,今日辰時量,出去仁川所留船云矣。敢啓。傳曰,知道。
又以伴接官言啓曰,日本辦理公使花房義質下船宴享處所,以統理機務衙門爲之之意,敢啓。傳曰,知道。
又以伴接官言啓曰,日本辦理公使花房義質,下船宴享次,率隨員三人·巡査二名,入去統理機務衙門之意,敢啓。傳曰,知道。
又以伴接官言啓曰,日本辦理公使花房義質摠理大臣相接後,臣成鎭,同文司堂上·通商司堂上,與辦理公使花房義質及隨員三人·巡査三名,仍行下船宴享之意,敢啓。傳曰,知道。
又以伴接官言啓曰,臣成鎭,與日本辦理公使花房義質,下船宴享,無事設行後,還歸館所之意,敢啓。傳曰,知道。
又以武衛營言啓曰,頃有所發關於忠淸兵營矣,旣無擧行之回牒,亦無據實之論報,遽有原關文還上送之擧,外道之於京上司,有關輒報,宜其不暇而況本營事體,逈有別焉者乎?揆以道理,萬萬駭然,該道臣不可無警,施以重推之典,何如?傳曰,苟有一分嚴畏之心,駭悖之擧,寧至於此?此不可以尋常處之,該道臣,施以罷職之典。
吏曹啓目,新及第金大呂名字,改以應文事告狀,令藝文館給帖,何如?判付啓依允。
知宗正卿府事李會正疏曰,伏以天佑宗祊,春宮邸下慶禮順成,璿譜修正,此實我東方萬億無疆之基,猗歟盛矣。日昨伏見別單下者,以臣名忝書寫之役,遽降晉秩之寵典,銓部唱注,陞躋崇政,臣奉誥怔,滿心蹙踖,若不省榮光之被體。夫上卿峻秩也,服章之貴,侔於三事,班聯之隆,別於八座,苟非耇德宿望,爲世所推,則上不可以濫授,下不可以冒膺也審矣。臣家本寒素,跡又單弱,以五十無聞之一措大,猥登朝籍,二十有餘年,偏荷聖朝不世之遇,歷敡殆遍,驟躐無已,蒼珮金袋,翩旋於廊廟之列,涓埃塵刹,愧蔑於報酬之效,斗筲材器,百無稱當,已是聖鑑之所燭,抑亦同朝之共知也。且況蒲質已衰,筯骸莫强,量己揣分,理合退休,不敢有一步更進之望者久矣。今忽隆恩誤加,崇顯遽進,是豈臣疲朽者所可近似者哉?縱欲沒恥承命,竊恐貽累於聖主嚬笑之愛,非直爲臣身濫叨之懼而已,參倚已熟,懍慄交積。玆敢呼籲於崇嚴之下,伏乞聖明,俯垂鑑諒,亟礪愼惜之政,收臣新授之資,俾公器無玷,私分獲安,千萬至祝,臣無任云云。答曰,省疏具悉。卿其勿辭行公。
敦寧府都正文俊永疏曰,伏以臣於日昨,伏奉除旨,以臣爲敦寧府都正者,臣感恩怵義,固當蹶趨承,而第臣本無敦寧,揆以格例,在所當遞。敢陳短章,仰瀆崇嚴,伏乞聖明,俯賜鑑諒,照例遞改,以存公格,以安私分焉。臣無任云云。答曰,省疏具悉。所請依施。
上在昌德宮。停常參·經筵。
藥房副提調李載完啓曰,伏未審日間,聖體若何,寢睡·水刺之節,何如?臣率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。
大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
朴泳敎啓曰,明日親臨放榜相値,視事頉稟之意,敢啓。傳曰,知道。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓對日次,而領議政洪淳穆,無時急稟定事,左議政宋近洙在外,右議政未差,不得來會云矣。敢啓。傳曰,知道。
備忘記,慶州營將玄昇運下直,長弓一張,長箭一部,片箭一部,筒兒一箇賜給。
以右承旨尹相萬牌不進罷職傳旨,傳于朴泳敎曰,只推。
朴泳敎,以都摠府言啓曰,今四月十六日仁政殿親臨,大王大妃殿冠禮周甲慶科庭試文武科放榜敎是時,侍衛·寶釰,當爲備員,而都摠管李明應,副摠管元世·金綺秀,俱有實病,都摠管成彝鎬,有拘忌,副摠管徐正淳呈辭,尹錫五,武營衛將官兼帶,白樂薰在外,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。前望單子入之。
摠管前望單子入之,都摠管金箕錫·李敦應,副摠管李邦鉉·金元性·閔泳奎·李起鎬·申橚落點。
朴泳敎,以兵曹言啓曰,明日親臨仁政殿放榜時,本曹堂上侍衛,當爲備員,而參知趙璟淳,有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以趙命敎爲兵曹參知。
吏曹。兵曹參議單趙命敎,參知單李東淵,事變假注書元用奭書啓,臣於本月初一日酉時量,敬奉聖批,馳往傳諭于忠淸道沃川郡邑東面校洞里議政府左議政宋近洙所住處,則以爲臣罪積罔赦,宜被譴斥,而不下何問,反遣史官,賜以溫批,責諭備摯,惶隕震越,不知所達,而執滯之見,終不能回,辜恩慢命,負犯愈重,席藁祗伏,惟俟嚴誅而已云矣。敢啓。傳曰,知道。
傳于朴泳敎曰,說書有闕之代,前望單子入之。
說書前望單子入之,李貞稙落點。
傳于朴泳敎曰,明日出宮門路,以協陽門爲之。
朴泳敎啓曰,行都承旨李載完藥院進,行左承旨趙秉鎬,左副承旨金晩植不爲仕進,右承旨尹相萬牌不進,右副承旨閔丙奭內閣進,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨閔丙奭牌不進,伴直無人,左副承旨金晩植,所當牌招,而拘於廳規,不得請牌,何以爲之?敢稟。傳曰,牌招。
以右副承旨閔丙奭牌不進罷職傳旨,傳于朴泳敎曰,只推。
朴泳敎,以議政府言啓曰,錦伯雖已罷職,試期迫在數日,今無以變通,姑令戴罪擧行之意,三懸鈴知委,何如?傳曰,允。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,上番闕直,事甚未安。應敎徐載厚,副校理尹·徐相祖有身病,副應敎朴斗陽別兼春秋進,校理鄭國鉉·趙南軾差祭,副修撰一員未差,修撰鄭璣相,副修撰朴齊斌,竝卽牌招,推移入直,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,都摠管洪鍾軒,以漢城判尹,本府坐起進參事,晝仕出去之意,敢啓。傳曰,知道。
又以兵曹言啓曰,今番殿試武科榜目中,多有誤書處,付標以入之意,敢啓。傳曰,知道。
又以伴接官言啓曰,卽者差備譯官來言,仁川船上所留彼人中海軍二名,今日未時量,入來館所云矣。敢啓。傳曰,知道。
吏曹啓目,前宣傳官具德魯名字,改以然郁,出身岐魯名字,改以然鎬,直赴金鍾喆名字,改以萬吉,李圭象名字,改以重健事爲等如告狀,依例令藝文館給帖,何如?判付啓依允。
知宗正卿李敦應疏曰,伏以臣於春初,幸逢春宮入學慶會,濫叨玉牒監印之任,黽勉隨僚,輪檢工役,纔若干日而已。蔑有分寸自效之勞,及伏奉別單下者,進臣楷爲資憲大夫,銓部唱注侈以知經筵之銜,夫罔功而賞濫則工不勸,故明主有嚬笑之愛,匪才而位顯則身必災,故人臣審辭受之義,臣用是震懍,歷日未定,攀恩誥而不知爲榮也,一資半級,何莫非朝家之所愼惜,而至若是秩,班聯逼三孤,步武列八座,其綦重也,尤有別焉,決不可遽爾輕畀者也。古人有言曰,官高一級,卽人品降一等,臣本常調末蔭,倥倥庸庸,無所用者耳,前後叨冒,旣華且膴,恩山德海,若偏臣身,居常兢恧,集木臨淵,未足喩其喘喘也。釋褐登朝,凡十有九年之間,無襪線之長,而冥升至此,尤非始慮攸及,以公以私,萬難趨膺。玆敢罄暴衷懇,仰瀆崇嚴,伏望聖慈,俯賜鑑諒,還收臣新授資級,俾名器無䙝,微分獲安,不勝幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
朴泳敎啓曰,明日常參·經筵,取稟。傳曰,停。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
金晩植啓曰,卽者武衛營郞廳來言,今日殿座時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛,堂上將官擧行。備忘記,泰安都護府使李尙濂下直,長弓一張,長箭一部,片箭一部,筒兒一箇賜給。閔丙奭啓曰,臣丙奭,今日坡平府院君內外祠版,坡原府院君內外祠版,致祭進去下直之意,敢啓。傳曰,知道。
傳于朴泳敎曰,秋判外法司堂上,竝許遞,前望單子入之。
刑曹參判前望單子入之,韓章錫落點。
京兆堂上前望單子入之,左尹徐正淳,右尹李敦夏落點。
朴泳敎,以議政府言啓曰,以試期迫在數日,錦伯戴罪擧行之意,已爲三懸鈴知委,而文科初試日字,又在不遠,使之一體試取事,分付,何如?傳曰,允。
又以議政府言啓曰,增廣試期隔日,不可無檢飭之節,副司果洪鍾運,相禮尹定求,副司果徐誼淳竝文公事官差下,使之分遣糾摘,金永珯在外,減下,何如?傳曰,允。
又以侍講院言啓曰,新除授說書李貞稙,卽爲牌招察任,何如?傳曰,允。
尹相萬以兵曹言啓曰,今四月十七日武臣堂上朔試射試官望,當爲擬入,而行判書趙寧夏在外,不得擧行之意,敢啓。傳曰,知道。
又以壯禦營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以營建所言啓曰,別付料尹岐楨,別看役差下,使之擧行,何如?傳曰,允。
左議政宋近洙疏曰,伏以臣丐免之外,妄論時事,自知僭猥,泥首俟罪,伏奉批旨,譴罰不加,責勉反摯,此實大聖人容受之量,將使天下之善,盡歸殿下之廷臣,不勝攢頌萬萬,臣雖塡伏溝壑,亦且榮幸,而惟臣所有職名,終靳遞改,臣誠跼蹐悶隘,殆若窮人無所歸。顧今聖明在上,無一物不獲其所,而臣獨抱此至切之願,未蒙曲遂之仁,臣於是乎不能無憾於天地之大,而反覆度量,莫知所以自措。臣欲怵畏義分,抗顔冒進,則官旣不稱,病又難强,欲申暴衷懇,力辭祈免,則言不見槪,恩反虛紆,情窮勢蹙,進退維谷,而抑又思之,與其冒進而不容於百世之公議,曷若力辭而不失乎一己之微諒也。此臣所以一籲再籲,屢籲而不知止,必以不得請則不可已,爲臣株守者也。嗚呼,今日國事,無一可恃,滿目憂虞,罔有止屆,圖所以扶顚持危之策,惟在輔相之職,此時此任,倍難其人,而乃以萬不可堪之任,必欲責之於萬不可强之人,許久相持,徒貽瘝曠,臣竊惑焉。臣於此際,苟有一分裨益之資,豈無一分報效之忱,而揆分度能,終不得自諉之辭,罔念趨走之義,甘犯逋傲之科,臣情到此,良亦慼矣。伏乞聖慈,哀之憐之,劃賜鐫斥,以幸公私,仍治臣罪,以肅朝綱焉。且伏念以臣之故,銜命之臣,陸續於道,繹騷幾處置郵,糜費幾處供億,臣之無益於國而有害於時,一至於此,此尤臣之罪也。竝加燭諒,亟準所請,千萬至祝,臣無任云云。答曰,省疏具悉卿懇。向日之疏,備論時弊,如秦越人洞見人癥結,予之必欲更對於前席,以畢其說者,尤有着急之心,巽牘又至,大失所圖,卿試思之。今雖已安已治,匡輔承弼之地,不可遽論釋負,況軍國事務,民俗隱憂,卿已念之周而言之切矣,何不思良劑對投之道,一疏二疏,有若望望然走,不欲着手乎?卿其更勿退讓,趣駕登塗。仍傳于朴泳敎曰,此批答,遣史官傳諭。
壬午四月十六日巽時,上詣仁政殿。文武科放榜入侍時,行都承旨李載完,行左承旨趙秉鎬,右承旨尹相萬,左副承旨金晩植,右副承旨閔丙奭,同副承旨朴泳敎,假注書兪鎭弼·朴岐勳,記注官韓用卨,別兼春秋金定均,提學尹滋悳·金炳始,檢校直提學趙慶鎬·鄭範朝·金永壽,檢校直閣姜·趙同熙·洪英植,檢校待敎閔泳煥·金永悳,待敎閔泳韶,副校理尹,修撰鄭璣相,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房副提調李載完,進前奏曰,侵早勞動,聖體,若何?上曰,一樣矣。仍出協陽門·肅章門,入仁政門,詣仁政殿月臺上。通禮跪啓請降輿。上降輿。通禮跪啓請執圭。載完進圭。上執圭,仍陞座。載完進前奏曰,文武擧人,今將入庭矣,出標信開作門乎?上曰,以已下標信擧行可也。載完奏曰,文武擧人及率榜人,使之行禮乎?上可之。引儀唱鞠躬四拜興平身,文武擧人及率榜人,行四拜禮訖。載完奏曰,文武擧人,頒紅牌及賜花乎?上可之。晩植·泳敎,出頒紅牌賜花訖。通禮跪啓請禮畢。上降座。通禮跪啓請乘輿。上乘輿,仍出仁政門,由肅章門,入協陽門。兵曹參判李容元,跪稟放仗。載完請出標信解嚴。上由宣化門還內。諸臣以次退出。
上在昌德宮。停常參·經筵。
左贊成閔台鎬妻貞敬夫人宋氏發引後,世子嬪宮,統理機務衙門·內閣·政院·春桂坊·玉堂單子問安,答曰,知道。藥房口傳問安。答曰,知道。
朴泳敎啓曰,來二十一日朝參日次矣。敢啓。停曰,停。
又啓曰,明日常參·經筵,取稟。停曰,停。
又啓曰,來二十一日輪對日次矣,敢稟。傳曰,當次人受點後,日次待令。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于朴泳敎曰,政官牌招開政。
傳于朴泳敎曰,見今惜乾,至於此甚,爲念穡事,誠切憂悶。夏至前禱雨,多有已行之例,初次祈雨祭,不卜日虔誠設行事,分付該曹,金炯翼奉命在外,代以李東郁爲事變假注書。
傳于朴泳敎曰,戶曹參議許遞,今日政差出。
傳于朴泳敎曰,今番增廣監試試官,以亞卿擇擬以入。
兵曹口傳政事,護軍單李鎬翼,副護軍金永悳。
金晩植,以都摠府言啓曰,都摠管洪鍾軒,時無職名,令該曹口傳付軍職,何如?傳曰,允。
兵曹口傳政事,大護軍洪鍾軒。
傳于朴泳敎曰,新恩謝恩,當爲親受矣,該房知〈悉〉。
傳于朴泳敎曰,監試一二所試官入侍。
傳于朴泳敎曰,新及第尹瀗,副修撰除授。
朴泳敎啓曰,假注書兪鎭弼·朴岐勳有身病,勢難察任,竝姑改差,何如?傳曰,允。
兪鎭弼改差,代以南周元爲假注書。
朴岐勳改差,代以尹瀗爲假注書。
南周元有頉,代以曺始永爲假注書。
尹瀗有頉,代以李南珪爲假注書。
朴泳敎,以吏曹言啓曰,成均館司藝趙愿祖,典籍魏翼源,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官尹台鏞,以其身病,呈狀乞遞,改差,何如?傳曰,允。
有政。吏批,判書閔泳緯牌招不進,參判金允植奉命在外,參議趙定熙進,左副承旨金晩植進。啓曰,判書閔泳緯牌招不進,參判金允植奉命在外,小臣獨政未安,何以爲之?敢稟。傳曰,只出緊任,以李輔榮爲副校理,李敦應爲判尹,趙雲漢爲刑曹參議,閔種默爲同義禁,金鶴鎭爲戶曹參議。
兵批,行判書趙寧夏病,參判李容元病,參議趙命敎入直進,參知李東淵病,同副承旨朴泳敎進。同知加設單申懿模·朴根赫·韓方履·琴經述·文正憲·金在燧·尹·張羲文·崔錫煥,僉知加設單金義楨·李元會·金箕敎·金相琇·申益求·申復休·辛溶·河漢文·河義文·河有文·金載允·崔遇輔·金鍾運·朴弘輔,五衛將加設三單具泰喜·張載汲·趙貞仁,護軍金敬均·金益容·尹桂永·申命雨·閔光鎬·金寅黼,副護軍李晩耆·趙璟淳·文俊永·洪秉僖·李基錫·李泰永·尹泰弘·李琦錫·林漢鎭·曺瑞鎭·申錫斗·金泓·金有文·張忠煥·梁鶴聞·李鳳在,副司果曺寅承,以上竝單付。
吏批,再政。趙命燮爲敦寧都正,張錫龍爲同經筵,金思愼爲假監役,前參奉李基錫·尹泰弘··林漢鎭·李泰永·曺瑞振·李鳳在,前學官申錫斗,直長金泓,萬戶金有文·張忠煥,前主簿梁鶴聞,以上朝官年七十,五衛將尹桂永·申命雨,前五衛將閔光鎬·金寅黼,已上朝官年八十,依法典加賀。
三政。趙基晉爲工曹參議,高時勉爲典籍,敦寧都正加設李基錫·尹泰弘·李琦錫·林漢鎭·李泰永·曺瑞振·申錫斗·李鳳在。
傳于金晩植曰,公事遲滯之中官李章鎬,推考。
朴泳敎,以禮曹言啓曰,今此增廣監試初試一所,設場於本曹矣。上直郞廳,依例朝房移直之意,敢啓。傳曰,知道。
又以禮曹言啓曰,貞敬夫人宋氏喪發引,以今四月十七日戌時,安葬同月十八日未時定行云,發引及安葬時,嬪宮當有望哭之禮,望哭儀註,依例磨鍊,直入嬪宮之意,敢啓。傳曰,知道。
又以伴接官言啓曰,卽者差備譯官來言,留館彼人中海軍二名·從者一名,與通事一名,領車卜二輛,今日巳時量,出去楊花津云矣。敢啓。傳曰,知道。
又以伴接官言啓曰,卽者差備譯官來言,留館彼人中隨員二人·語學生徒一人·海軍七名,今日巳時量,出去仁川所留船,而通事一名,領去云矣。敢啓。傳曰,知道。
壬午四月十七日申時,上御熙政堂。新恩謝恩親受入侍時,行都承旨李載完,行左承旨趙秉鎬,右承旨尹相萬,左副承旨金晩植,右副承旨閔丙奭,同副承旨朴泳敎,檢校直閣姜,假注書兪鎭弼·朴岐勳,記事官崔應珏,別兼春秋金定均,以次進伏。文科甲科李龜相,乙科尹瀗·曺始永,丙科南周元·李南珪,武科甲科金斗植等,序立階下訖,上曰,史官分左右。載完曰,文武科新恩及率榜人,使之一體行禮乎?上可之。引儀唱鞠躬四拜興平身。文武科新恩及率榜人,行四拜禮訖。載完曰,文武科新恩,使之宣醞乎?上可之。晩植·泳敎,出宣醞訖。載完曰,文武科新恩,使之陞堂奏職姓名乎?上可之。龜相等,進前奏職姓名,退立階下訖。載完曰,文武科新恩,使之出送乎?上可之。仍命史官就座。又命退,諸臣以次退出。
壬午四月十七日申時,上御熙政堂。監試一二所試官入侍時,同副承旨朴泳敎,假注書兪鎭弼,記事官崔應珏,別兼春秋金定均,一所試官刑曹參判韓章錫,副護軍李命宰,副司果趙鍾雲,二所試官左尹徐正淳,大司成金明鎭,副司果宋圭元,以次進伏訖。上曰,史官分左右。上曰,一二所試官進前。章錫等進前。上曰,今番慶科,異於他科,卿等其悉心對揚也。章錫等曰,才識淺短,承此重任,萬萬惶㦖矣。上曰,卿等夙有著望,故玆特差,各別秉公也。章錫等曰,謹遵聖敎矣。上曰,卿等曾經春坊之任,此是東宮慶科也,尤有異於他人,精白秉公,而若或有毫末之過,則非但如年前處分,且顧卿等之前程,盡心秉公可也。章錫等曰,聖敎如是鄭重,豈敢少忽乎?上曰,傳敎不如面飭,使之入侍,出榜後俾有令聞也。章錫等曰,謹遵聖敎矣。上曰,若或有下隷之弊,卿其申飭也。章錫等曰,謹當各別申飭矣。上命一二所試官先退,仍命史〈官〉就座。又命退,承史以次退出。
上在昌德宮。停常參·經筵。
左贊成閔台鎬妻貞敬夫人宋氏下棺時,世子嬪宮,統理機務衙門·內閣·政院·春·桂坊·玉堂單子問安,答曰,知道。藥房口傳問安。答曰,知道。
自卯時至人定,灑雨下雨,測雨器水深三分,自人定至十九日開東,灑雨下雨,測雨器水深六分。
金晩植,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
朴泳敎啓曰,明日常參·經筵,取稟。傳曰,停。
尹相萬啓曰,大司憲·執義·掌令二員,持平二員未差,監察茶時之意,敢啓。傳曰,知道。
朴泳敎,以禮曹言啓曰,傳曰,見今惜乾,至於此甚,爲念穡事,誠切憂㦖。夏至前禱雨,多有已行之例,初次祈雨祭,不卜日虔誠設行事,分付該曹事,命下矣,初次祈雨祭不卜日,今十九日三角山·木覓山·漢江依例遣堂下三品官虔誠設行事,知委,何如?傳曰,允。
傳于朴泳敎曰,禮房承旨,馳詣受香諸處,奉審摘奸以來。
曺始永有頉,代以朴岐勳爲假注書,李南珪有頉,代以徐載弼爲假注書。
傳于朴泳敎曰,新及第曺始永,修撰除授。
朴泳敎,以弘文館言啓曰,下番闕直,事甚未安。修撰鄭璣相,副修撰朴齊斌,竝卽牌招推移入直,何如?傳曰,允。
金晩植,以一所試官意啓曰,今此慶科增廣別試監試初試擧子數多,禮曹前庭狹窄,有難容接,而在前如此之時,曾有六曹前路通設之例,今亦依此門外通設之意,敢啓。傳曰,知道。
上在昌德宮。停常參·經筵。
自開東至午時,灑雨下雨,測雨器水深二分。
朴泳敎啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,判尹李敦應,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣,工曹參議趙基晉,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書徐載弼,時無職名,令該曹依例付軍職,冠帶常仕,何如?傳曰,允。
又啓曰,卽者別兼春秋金定均以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋金炳吉·鄭寅興·金天洙·鄭夏源,竝卽牌招推移入直,何如?傳曰,允。
兵曹口傳政事,副司果單李輔榮。
朴泳敎啓曰,行都承旨李載完,行左承旨趙秉鎬,右承旨尹相萬,不爲仕進,左副承旨金晩植,式暇出去,右副承旨閔丙奭,內閣進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨閔丙奭牌不進,伴直無人。右承旨尹相萬所當牌招,而拘於廳規,不得請牌,何以爲之?敢稟。傳曰,牌招。
以右副承旨閔丙奭牌不進罷職傳旨,傳于朴泳敎曰,只推。
以別兼春秋金炳吉·鄭寅興·金天洙牌不進罷職傳旨,傳于朴泳敎曰,只推。
朴泳敎啓曰,明日召對,取稟。傳曰,爲之。
朴泳敎,以弘文館言啓曰,修撰鄭璣相,副修撰朴齊斌有身病,下番闕直,事甚未安。應敎徐載厚差祭,副應敎朴斗陽別兼春秋進,校理趙南軾,副校理尹·徐相祖,竝卽牌招推移,姑降入直,何如?傳曰,允。
又以統理機務衙門言啓曰,日本稅則,將議定矣。經理事金輔鉉·金弘集以全權,差下,使之同議約定,何如?傳曰,允。
又以統理機務衙門言啓曰,本衙門軍務司敎鍊局堂上有闕之代,經理事李景夏差下,使之句管,何如?傳曰,允。
又以兵曹言啓曰,今四月二十日文臣朔試射試官望,當爲擬入,而行判書趙寧夏在外,不得擧行之意,敢啓。傳曰,知道。
別兼春秋金定均疏曰,伏以臣於持被之中,得接家信,則臣父癃痼風痰之症,日來添劇,促臣歸視,臣自聞此報,方寸煎灼,玆敢忙陳短章,徑出禁扃。伏乞聖明,俯垂矜諒,亟遞臣別兼之銜,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調閔泳緯,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴泳敎啓曰,明日常參·經筵,取稟。傳曰,停。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
朴泳敎啓曰,議政府郞廳來言,今日賓廳日次,而領議政洪淳穆無時急稟定事,左議政宋近洙在外,右議政未差,不得來會云矣,敢啓。傳曰,知道。
金晩植啓曰,右副承旨閔丙奭,今日不爲仕進,卽爲牌招,何如?傳曰,允。
朴泳敎啓曰,左右史不可不備,別兼春秋金炳吉·鄭寅興·金天洙,旣有只推之命,竝卽牌招推移入直,何如?傳曰,允。
傳于朴泳敎曰,再明日,日次儒生殿講,以製代講,通方外爲之,試紙用大好紙,春塘臺親臨磨鍊。
傳于朴泳敎曰,再明日殿座時,王世子隨詣之節,依例磨鍊。
傳于朴泳敎曰,政官牌招開政。
金晩植啓曰,卽者兵曹郞廳來言,再明日殿座時,別雲劍望及侍衛節目,當爲磨鍊以入,而行判書趙寧夏在外,不得擧行云,何以爲之?敢稟。傳曰,次堂擧行。
傳于朴泳敎曰,都承旨·左承旨許遞,前望單子入之。
傳于金晩植曰,傳命誤傳之中官沈周鉉,從重推考。
傳于朴泳敎曰,發遣吏郞,諸執事淸齋與否,摘奸以來。
以右副承旨閔丙奭牌不進罷職傳旨,傳于朴泳敎曰,只推。
承旨前望單子入之,閔泳煥·趙定熙落點。
朴泳敎啓曰,新除授承旨趙定熙以前任伊川府使,方在解由未出中,何以爲之?敢稟。傳曰,勿拘。
又啓曰,吏曹判書閔泳緯牌不進推考傳旨,今方捧入,而開政命下之後,如是違牌,事甚未安。參判金允植奉命在外,參議未差,判書更爲牌招,何如?傳曰,待明朝牌招。
傳于朴泳敎曰,吏曹參議有闕之代,前望單子入之。
朴泳敎啓曰,明日召對,取稟。傳曰,爲之。
吏曹參議前望單子入之,沈相穆落點。
朴泳敎,以議政府言啓曰,會寧·慶源開巿今已完畢,依例撰出咨文,順付回撥,下送于灣府,使之傳給鳳城將處,以爲轉致北京之地,何如?傳曰,允。
又以戶曹言啓曰,各道年終錢穀御覽會計,待咸鏡道會案上來,修正以入事,前已草記矣,咸鏡道會案,今纔來到,御覽會計修正次,請出之意,敢啓。傳曰,知道。
又以禮曹言啓曰,日昨之雨,僅止浥塵,惜乾之餘,誠極渴悶。再次祈雨祭不卜日,今二十二日龍山江楮子島依例遣宰臣虔誠設行事,知委,何如?傳曰,允。
又以禮曹言啓曰,再明日殿座時,王世子隨詣之節,依例磨鍊事,命下矣,出宮時王世子祗迎處所,以何處磨鍊乎?敢稟。傳曰,置之。
又以伴接官言啓曰,卽者差備譯官來言,留館彼人中艦長一人,隨員一人,從者一名,今日巳時量,出去仁川所留船,而語學生徒一人,從者一名餞送次,同爲出去該船云矣,敢啓。傳曰,知道。
又以伴接官言啓曰,卽者差備譯官來言,今日出去彼人中語學生徒一人,從者一名到麻浦餞送後,午時量,還爲入來館所云矣,敢啓。傳曰,知道。
金晩植,以兵曹言啓曰,今四月二十一日,武臣賓廳講書日次,而判書在外,不得爲之之意,敢啓。傳曰,知道。
又以武衛營言啓曰,左部左司後哨官申錫麟,身病猝重,勢難察任,改差,何如?傳曰,允。
敦寧都正趙秉燮疏曰,伏以臣於日昨,伏奉除旨,以臣爲敦寧府都正者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,亟遞臣職,以存公格,以安私分,臣無任云云。省疏具悉。所請依施。
壬午四月二十日三更,上御養心閤。召對入侍時,參贊官朴泳敎,檢校直閣趙同熙,侍讀官鄭國鉉,檢討官曺始永,假注書朴岐勳,記注官崔鼎獻·韓用卨各持通鑑第十五卷,以次進伏訖。上曰,史官分左右。仍開卷,上曰,上番讀之。國鉉讀自周樊愛能等,止德量推之,上曰,釋義。國鉉釋義,上曰,文義奏之。國鉉曰,樊愛能等罪狀,合置大辟,以累朝宿將,當此危艱之際,望風奔逃,非臣子道理矣。上曰,然矣。當國君危逼之地,愛命逃生,難免其誅矣。國鉉曰,馮道,雖以德量見稱,歷事五朝,浮沈取容,竊位素餐,無人臣大節,非但不足稱也,豈免奸臣之名乎?上曰,彼雖有稱,已失大體,不足道也。國鉉曰,聖敎切當矣。上曰,下番讀之。始永讀自周主違衆議,止無用之物乎,上曰,釋義。始永釋義訖。上曰,文義奏之。始永曰,周世宗,非但能於養兵,又識務農之本,以農夫百,未能養甲士一,慨然有念,羸弱者去之,驍勇者選鍊之,宜乎致其精强矣。上曰,養之百日,用之一日,則兵貴精鍊,不貴衆多,用此無用之物,歸弊於民乎,世宗此擧,甚盛矣。始永曰,世宗,見稱於五季之時,非漢唐中主所可及也。上曰,第觀此下世宗事蹟,則果然有數之君也。始永曰,聖敎切當,當時雖稱莊宗,而臣意則亦勝於莊宗,遠矣。上曰,莊宗,何可當也?仍命參贊官讀之,泳敎,讀自且健懦,止天下之志。上曰,釋義。泳敎釋義訖,上曰,文義奏之。泳敎曰,臣所讀自止內,別無他意衍達,而周世宗,五季中賢主也,凡兵則百年養一日用者,而驕惰成習,害且及民,孰不知爲弊,而但無能隨弊隨捄者,惟世宗,知卽更張,使一朝變爲精强,所向無敵,此豈不賢而能之乎?蓋知而不行,還不如不知之爲喩也。上曰,大抵人君,非不知甲士爲弊於農民,而知而未行者多矣,世宗隨弊隨捄,知卽更張,果是明敏之主,而至若一朝變弱爲强,尤是他君之不能,可見伊時之盛也。泳敎曰,聖敎切當矣,若不因時制宜,不可以爲國也。上曰,然矣。因時制宜,果明見之言也。仍命閣臣讀之,同熙讀自周世宗謂宰相,止反其所爲而已,上曰,釋義。同熙釋義訖,上曰,文義奏之。同熙曰,周世宗英武,已有諸臣敷陳,而五季時,得爲君之道者,惟世宗而已。其時群臣,守常偸安,而惟王朴,神峻氣勁,有謀能斷,洞說時弊,宜其得際遇之重也,世宗,知爲君難爲臣不易,而使臣工論策,可謂賢主,而至若王朴之論以君暗臣邪,果格語也。同熙曰,君暗臣邪,君明臣直,相爲表裏之語,而係治道之汚隆也。上曰,然矣。君臣相得,盛矣。仍掩卷,上曰,上番,家在何處?國鉉曰,慶尙道咸陽矣。上曰,日旱如此,予甚憧憧。自鄕所傳雨澤,何如云耶?國鉉曰,臣之近鄕,姑無旱騷矣。上曰,下番,家在何處?始永曰,慶尙道金山矣。上曰,自鄕所傳雨澤,何如云耶?始永曰,科儒所傳,雨澤頻注,牟麥豐登,而春牟少不如秋麥云矣。上曰,圭璧旣擧,雨澤終未洽足,予心憧憧。各道,則何如云耶?始永曰,三南等地,姑無惜乾之憂,而沿路所傳,竹山以上,稍有旱騷云矣。上曰,兩西道,何如云耶?國鉉曰,未聞其詳矣。上曰,京畿尤甚,而夏至不遠,予方憫然。同熙曰,農家俗說,四月之旱,不爲深慮云矣。上曰,何故然耶?同熙曰,早旱則必然有霈然之雨云矣。上曰,下番往來爾鄕,路由何處?國鉉曰,自水原·天安·淸州由沃川·永同·茂朱·安義等地而往來矣。上曰,金山,左道乎,右道乎?始永曰,右上道矣。上曰,右下道,亦有之乎?始永曰,有之矣。上曰,何以分上下也?始永曰,金山等地,接近忠淸道,故謂之上道,咸陽等地,近於全羅道,故謂之下道矣。上曰,左道亦有上下之分乎?始永曰順興·豐基等地,謂之上道,慶州等地,謂之下道矣。上曰,爾觀順興·豐基乎?始永曰,已觀之矣。上曰,太白山,亦觀之乎?始永曰,只往近地,未及入山矣。上曰,統營,觀之乎?始永曰,未見矣。上曰,史官就座,仍命退,諸臣以次退出。
上在昌德宮。停常參·經筵。
朴泳敎啓曰,明日殿座相値,視事頉稟之意,敢啓。傳曰,知道。
金晩植啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,天摩僉使李熽下直,長弓一張,長箭一部,片箭一部,筒兒一箇賜給。
傳于朴泳敎曰,禮房承旨,馳詣受香諸處,奉審摘奸以來。
傳于趙定熙曰,向日處分,因事體而然,不可無斟量者存,前忠淸監司李承五,特爲分揀。
趙定熙啓曰,新除授吏曹參議沈相穆,一體牌招,何如?傳曰,允。
傳于趙定熙曰,同敦寧許遞,今日政差出。
傳于趙定熙曰,呈告兵曹參判·知經筵許遞,今日政差出。
傳于趙定熙曰,在外戶曹參議·刑曹參議許遞,今日政差出。
傳于金晩植曰,司正金思準正言除授。
以別兼春秋金炳吉·鄭寅興·金天洙牌不進罷職傳旨,傳于趙定熙曰,只推。
趙定熙啓曰,左右史不可不備,別兼春秋金炳吉·鄭寅興·金天洙旣有只推之命,竝卽牌招推移入直,何如?傳曰,允。
傳于趙定熙曰,說書許遞,前望單子入之。
說書前望單子入之,金炳秀落點。
趙定熙,以侍講院言啓曰,明日殿座隨詣敎是時,本院當爲全數進參,而兼文學鄭寅學奉命在外,兼司書朴斗陽有身病,無以備員。何以爲之?敢稟。傳曰,竝許遞,前望單子入之。
兼文學前望單子入之,金炳吉落點,兼司書前望單子,徐載厚添書落點。
趙定熙,以侍講院言啓曰,明日殿座隨詣敎是時,本院當爲全數進參,而兼說書閔泳韶有身病,無以備員。何以爲之?敢稟。傳曰,許遞,前望單子入之。
兼說書前望單子入之,趙晳九添書落點。
趙定熙,以吏曹言啓曰,繕工監假監役官金思愼以其身病,呈狀乞遞,改差,何如?傳曰,允。
又以吏曹言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣,侍從臣父年七十以上人別單書入之意,敢啓。傳曰,知道。
又以吏曹言啓曰,忠淸都事玉景鍊以其身病,呈狀乞遞,改差,何如?傳曰,允。
趙定熙啓曰,吏曹參議沈相穆,疏批已下,卽爲牌招,何如?傳曰,允。
有政。吏批,判書閔泳緯牌招不進,參判金允植奉命在外,參議沈相穆進,左承旨趙定熙進。啓曰,判書閔泳緯牌招不進,參判金允植奉命在外,小臣獨政未安,何以爲之?敢稟。傳曰,只出緊任。以李源逸爲同敦寧,金永哲爲兵曹參判,黃耆淵爲戶曹參議,丁大植爲刑曹參議,朴齊寬爲知經筵。坡光君尹宗儀年七十,今加資憲,侍從臣修撰尹瀗父,行副護軍曺鎭九年七十,今加嘉善,侍從臣修撰曺始永父,金昌秀年七十,今加嘉善,侍從臣正言金思準父,前守奉官韓夔源·曺錫壽·辛慶元,前學官李德淵,前主簿金碩奎·崔圭珣,已上朝官年七十,依法典加資事,承傳,前五衛將林克養,朝官年九十,今加嘉善,依定式加資,敦寧都正加設李基錫·尹泰弘·李鍊錫·林漢鎭·李泰永·曺錫振·申錫年·李鳳在,已上減下。
兵批,行判書趙寧夏病,參判金永哲未肅拜,參議趙命敎入直進,參知李東淵病,左副承旨金晩植進。以申錫麟爲興陽監牧官。同知加設二單具泰喜·張載汲,五衛將加設閔光鎬·朴載游·張萬根·趙仁敎·趙炳道·劉元亨·鄭進默·柳相殷·金有文·宋一憲·朴尙直·朴尙天·全相禹·金基秀·李民錫,護軍趙壽鎬·徐璟淳·曺鎭九·金昌秀·林克養·洪萬植,副護軍金鶴鎭·趙雲漢·李基錫·尹泰弘·李琦錫·趙秉燮·林漢鎭·李泰永·曺錫振·申錫斗·李鳳在·韓夔源·曺錫壽·辛慶元·崔圭珣·金碩奎·李德淵,副司果朴魯洙,副司正朴岐勳·徐載弼,以上竝單付,左領官單李範晉,右領官單丁龍燮,參領官二單李光烈·鄭舜鎔。
再政。任百薰爲敦寧都正,李喆南爲司藝,朴景來爲假役役。西學訓導單申養均,敦寧都正加設韓夔源·曺錫壽·辛慶元·李德淵,已上單付事,承傳。
傳于金晩植曰,呈告判義禁許遞,前望單子入之。
傳于趙定熙曰,明日出宮門路,以協陽門爲之。
傳于金晩植曰,公事不審之中官沈周鉉,從重推考。
金晩植啓曰,試官之出榜詣闕,例也,而一所監試官崔在澈,謂有身病,自外徑歸,事甚未安。推考,何如?傳曰,允。
又以都摠府言啓曰,今日入直內三廳,武兼·禁軍及軍兵等,當爲中日習射技放,而祈雨祭齋戒相値,不得設行之意,敢啓。傳曰,知道。
又以都摠府言啓曰,今四月二十二日春塘臺親臨日次儒生殿講以製代講敎是時,侍衛·寶劍·陪衛,當爲備員,而都摠管李敦應呈辭受由,金箕錫·洪鍾軒,副摠管申橚·金炳翊·金元性在外,李邦鉉·李起鎬俱有實病,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
又以二所鑄錢所言啓曰,鑄錢換舊,例於各司各營遺在錢中取用,而見今遺在,到處罄竭,更無着手之道矣。在前如此之時,新錢啓稟行用,多有已例,已鑄之利字下天字新錢及今行用錢號,以利字下地字改號,以爲繼鑄之意,敢啓。傳曰,知道。
又以伴接官言啓曰,卽者差備譯官來言,仁川船上所留彼人中隨員二人,今日戌時量,入來館所云矣,敢啓。傳曰,知道。
又以義禁府言啓曰,今二十二日日次儒生殿講以製代講通方外爲之時,本府都事,皆爲赴擧,只有武都事一員,當直入直而,本府入直公事·回公都事及通化門·明光門·靑陽門·月覲門·集春門禁亂都事無以推移。假都事七員,令該曹口傳差出,以爲分排擧行,何如?傳曰,允。
吏曹參議沈相穆疏曰,伏以臣於本月二十日,伏奉除旨,以臣爲吏曹參議者,臣誠惶霣悸懍,莫省所以措躬也。夫是職也,周官宰夫而唐·宋以下吏部郞中也,辨論官材,激揚流品,劑量進退,寔枋厥會,蓋六部之最要,一時之甚選也。國家官制,是任綦重,剡注薄領,雖若仰成長僚,而可否通塞,亦皆與聞末議,緊任則時或代斲,享簿則動必顓管,至淸且要,諒無出右,故前後名碩之踐履玆塗者,遴聲揀實,咸允斯軌,而臣本憃愚譾劣,最居人下,凡在閑漫職司,尙諉涯分之粗適,至若緊要去處,誠恐稱塞之蔑效。今玆誤恩之謬及,是豈寢夢之攸到耶?開政有命,庚牌儼臨,左右參倚,承膺無路,用敢短牘陳暴,仰干聰聽。伏乞聖慈,諒臣言之匪出飾讓,念公器之不宜屑播,將臣新授銓銜,劃賜鐫改,俾選路無玷,微分獲安焉。臣無任云云。省疏具悉。爾其勿辭察職。
壬午四月二十一日三更,上御養心閤。召對入侍時,參贊官趙定熙,檢校直閣趙同熙,侍讀官趙南軾,檢討官曺始永,假注書徐載弼,記注官韓用卨,記事官崔應珏,各持通鑑第十五卷,以次進伏訖。上曰,史官分左右。仍開卷,上曰,上番讀之。南軾讀自夫進賢退不肖,止天意必從矣,上曰,釋義。南軾釋義訖,上曰,文義奏之。南軾曰,臣所讀自止內,去奢節用時,使薄斂數句,甚好語矣。上曰,然矣。進賢退不肖,賞功罰罪,皆是好語矣。南軾曰,雖有如王朴之臣,若非周世宗,何以知其好語乎?上曰,果然矣。仍敎曰,下番讀之。始永讀自凡攻取之道,止席卷可平矣,上曰,釋義。始永釋義訖,上曰,文義奏之。始永曰,臣所讀自止內,別無更達之義,而第觀王朴爲君難爲臣不易之論,則其爲人兼備文武之才,世宗能擧而用之,可謂明良相得矣。上曰,果然矣。同熙曰,雖有王朴之才,若無周世宗之明哲,何能擧用於世乎?上曰,如王朴之才,於周朝,爲幾人乎?同熙曰,眞一人也。上曰,然矣。如此卓越之才,豈能易出於世乎?始永曰,此等人才,何代無之,然而君能用之後,可以顯名,故是時唐莊宗朝,獨無聞人。上曰,劉仁贍僅可,而亦未大用,野必有賢而不能用之,奈何?始永曰,在野之賢,古今,何異乎?王朴之論,亦能於用兵,孫子有以逸代勞之說,有此意也。上曰,初不擾民費財,而坐以取勝,可謂以逸代勞者也。始永曰,兵書有云,太上不戰,亦此意,而觀此一篇,則內修外攘之道,皆在此。上曰,非但修攘,富國强兵之術,亦在此。始永曰,聖敎至當矣。上曰,參贊官讀之。定熙讀自惟河東,止重其器識,上曰,釋義。定熙釋〈義〉訖,上曰,文義奏之。定熙曰,臣所讀內,別無敷演仰陳,而周群臣,擧皆守常偸安,惟特王朴,非徒文武兼全,眞是國之棟梁矣。賢佐如王朴,明主如世宗,故上下交泰,以致治平之效,蓋人主而爲治,專在於用賢納諫,亦可爲後世法鑑矣,此等處,尤可澄省焉。上曰,閣臣讀之。同熙讀自正月庚子,止保淸流關,上曰,釋義。同熙釋〈義〉訖,上曰,文義奏之。同熙曰,臣所讀自止內,文義別無可奏之意矣。上曰,唐朝用人,何其不明耶?同熙曰,國之用人,惟擇其才而已矣,而唐朝則專用膏粱子弟,得此後世是非矣。上曰,國之所寶者,惟賢臣而已。同熙曰,古者梁惠王與齊威王,有寶珠誇之,而威王則有賢臣十人言之,惠王有慙色,此之謂所寶惟賢矣。上曰,果然矣。上掩卷,仍命史官就座,又命退,諸臣以次退出。
上在昌德宮。停常參·經筵。
朴泳敎啓曰,明日常參·經筵,取稟。傳曰,停。
尹相萬啓曰,大司憲·執義·掌令二員·持平二員未差,監察茶時之意,敢啓。傳曰,知道。
以別兼春秋金炳吉·鄭寅興·金天洙牌不進罷職傳旨,傳于朴泳敎曰,只推。
金晩植啓曰,卽者武衛營郞廳來言,今日殿座時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛,堂上將官擧行。
摠管前望單子入之,都摠管南廷順·尹秉鼎·朴齊寬·李寅應,副摠管趙熙一·洪萬植·吳益泳·李源逸落點。
金晩植啓曰,試官之出榜詣闕,例也,而二所監試官金玉來,謂有身病,自外徑歸,事甚未安。推考,何如?傳曰,允。
朴泳敎,以侍講院言啓曰,新除授兼文學金炳吉,司書徐載厚,說書金炳秀,兼說書趙晳九竝卽牌招察任,何如?傳曰,允。
判義禁前望單子入之,閔泳緯添書落點。
傳于尹相萬曰,公事不審之中官羅世煥·金泓錫,推考。
傳于朴泳敎曰,差備中官韓文基,汰去。
朴泳敎,以議政府言啓曰,文科初試日字在邇矣,錦伯方有闕,掌試都事,令該曹口傳各別擇差,使之不日內下送,以爲及期試取,何如?傳曰,允。
金晩植,以統理機務衙門言啓曰,英使商辦,今旣告竣矣,此不容不具由咨報,令文任措辭撰出,入送于北京禮部·北洋大臣衙門,何如?
又以統理機務衙門言啓曰,今此英使商辦緣由咨文撰出事,纔已啓稟矣。譯官韓文奎,別定咨官齎送,何如?傳曰,允。
又以統理機務衙門言啓曰,齎咨官差出事,纔已啓稟矣。咨文,別定禁軍下送仁川,傳給該齎咨官,使之齎去之地,何如?傳曰,允。
又以禮曹言啓曰,卽接社稷署所報,則明日日次儒生殿講以製代講試取時,本署官員,俱爲觀光云矣。依定式本曹佐郞崔奭奎,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日日次儒生殿講以製代講試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以弘文館言啓曰,副應敎朴斗陽別兼春秋進,校理鄭國鉉,副校理徐相祖差祭,上番闕直,事甚未安。應敎徐載厚,校理趙南軾,副校理尹,竝卽牌招推移入直,何如?傳曰,允。
吏曹口傳政事,以金思準爲忠淸都事。
朴泳敎,以伴接官言啓曰,卽者差備譯官來言,留館彼人中隨員二人,外務二等屬副田節餞送次,今日巳時量,出去楊花津云矣,敢啓。傳曰,知道。
又以伴接官言啓曰,卽者差備譯官來言,日本外務二等屬副田節,巡査二名,從者一名,離發次今日巳時量,出去仁川所留船,而隨員一人,語學生徒一人,從者一名,餞送次同爲出去該船云矣,敢啓。傳曰,知道。
又以伴接官言啓曰,卽者差備譯官來言,今日楊花津出去彼人隨員二人,餞送後未時量,還爲入來館所云矣,敢啓。傳曰,知道。
金晩植,以壯禦營言啓曰,謹依下敎侍衛與陪衛軍兵等處,乾犒饋分給之意,敢啓。傳曰,知道。
壬午四月二十二日巽時,上詣春塘臺。日次儒生殿講以製代講通方外試取入侍時,都承旨閔泳煥,左承旨趙定熙,右承旨尹相萬,左副承旨金晩植,右副承旨閔丙奭,同副承旨朴泳敎,別兼春秋金炳吉·金定均·鄭寅興·鄭夏源,提學金炳始,檢校直提學趙慶鎬·鄭範朝·金永壽,檢校直閣李鎬翼·尹用求·金興均·姜·趙同熙·洪英植,檢校待敎金永悳,校理趙南軾,修撰曺始永,以次待立。時至,通禮跪啓請外辨,上具翼善冠·衮龍袍,乘輿出宣化門,藥房提調閔泳鍏,副提調閔泳煥,進前奏曰,侵早勞動,聖體,若何?上曰,一樣矣。仍由協陽門·銅龍門·靑陽門詣春塘臺,通禮跪啓請降輿,上降輿陞座,泳煥奏入門單子,上曰,多士觀光,有倍前日,數爻更爲詳錄以入之意,申飭入門,可也。泳煥曰,從陞中有試官蒙點人,使之下去一體行禮乎?上可之。讀券官行大護軍尹秉鼎,行護軍趙熙一·金鶴根·金昌熙,對讀官吏曹參議沈相穆,行副護軍鄭漢朝·朴周陽·柳·李敎夏·趙鍾弼,司僕寺正李鎬冕,副司果李輔榮·金疇鉉·鄭寅興·鄭夏源行四拜,以次入就位訖。上命試官進前,秉鼎等進前,上命書題賦,會于湖上放羽毛鱗介,限申時,秉鼎等書題讀奏訖,又命書頭各書道號,又書濟州·開城,上曰,儒生甚多,懸題板廣沒,而揭必自遠以近,鄭夏源等捧出懸之,上仍命試官權退。又命書傳敎曰,侍衛與排立軍兵,令各其營乾犒饋,上入小次,小頃,泳煥以司謁入稟曰,收券已多,考試,何如?上可之。傳曰,賓客·別雲劍·寶劍·兵摠府堂上·堂上閣臣,堂上春坊·入侍承旨竝讀券官加差下,堂下閣臣·春坊·玉堂竝對讀官加差下,使之分考。秉鼎等考試訖。泳煥以司謁入稟曰,取幾人乎?上曰,取百人。小頃,上出次,泳煥曰,科次爲之乎?上曰,爲之。夏源讀券第一張至二句,上命止之,秉鼎曰,書等,何以爲之乎?上曰,書草三下十張,其餘,竝書次上。秉鼎書等訖,泳煥曰,坼封,何以爲之乎?上曰,承旨坼封也。泳煥坼封讀券訖。上命書傳敎曰,日次儒生殿講以製代講賦居首草三下幼學朴永等十人,竝直赴會試,之次次上進士李徽珪等二十人,竝給二分,之次次上幼學鄭寅昇等二十人,竝給一分,之次次上進士兪致益等五十人,各奎章全韻一件賜給。傳曰,入格儒生,明日待令。傳曰,還宮,當自內爲之矣,該房知悉。泳煥請出標信解嚴,上還內,以次退出。
上在昌德宮。停常參·經筵。
自辰時至未時,灑雨下雨,測雨器水深四分。
朴泳敎啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
禮曹,三次祈雨祭不卜日,今二十五日南壇·雩祀壇依例遣宰臣虔誠設行事,知委,何如?判付啓,依所啓施行爲良如敎。
傳于朴泳敎曰,入格儒生,延英門外施賞。
朴泳敎啓曰,吏曹郞廳來言,臺諫有闕,政事,取稟。傳曰,前望單子入之。
朴泳敎,以弘文館言啓曰,修撰曺始永,呈辭出去,副修撰尹瀗統理機務衙門進,下番闕直,事甚未安。修撰鄭璣相,副修撰朴齊斌,竝卽牌招推移入直,何如?傳曰,允。
傳于朴泳敎曰,玉堂竝許遞,前望單子入之。
玉堂前望單子入之,應敎申一永,副應敎宋世憲,校理李晙淵·白奎洙,副校理鄭友鉉·沈相說,修撰鄭㵙·宋道淳,副修撰奇陽衍·丁浚敎落點。
朴泳敎啓曰,玉堂上下番俱空,事甚未安。應敎申一永,副應敎宋世憲,校理李晙淵·白奎洙,副校理鄭友鉉·沈相說,修撰鄭㵙·宋道淳,副修撰奇陽衍·丁浚敎,竝卽牌招推移入直,何如?傳曰,允。
又啓曰,應敎申一永,副應敎宋世憲,校理李晙淵·白奎洙,副校理鄭友鉉·沈相說,修撰鄭㵙·宋道淳,副修撰奇陽衍·丁浚敎在外,玉堂上下番俱空,事甚未安。副提學未差之代,政官牌招開政差出,待下批仍卽牌招入直,何如?傳曰,允。
傳于朴泳敎曰,判義禁外,金吾堂上竝許遞,今日政差出。
傳于朴泳敎曰,知敦寧·同敦寧·敦寧都正,竝許遞,今日政差出。
傳于朴泳敎曰,秋判外,法司堂上竝許遞,今日政差出。
朴泳敎啓曰,行吏曹判書閔泳緯,疏批已下,卽爲牌招,何如?傳曰,允。
朴泳敎啓曰,都承旨閔泳煥,左承旨趙定熙,右承旨尹相萬不爲仕進,左副承旨金晩植式暇出去,右副承旨閔丙奭內閣直,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨尹相萬牌不進,伴直無人。左承旨趙定熙所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,副司果單徐載厚·朴斗陽。
朴泳敎,以吏曹言啓曰,繕工監副正朴孝憲,除拜過限未肅拜,改差,何如?傳曰,允。
又啓曰,臣吏·兵批兼進之意,敢啓。傳曰,知道。
有政。吏批,行吏曹判書閔泳緯進,參判金允植在外未肅拜,參議沈相穆進,右副承旨朴泳敎進。以洪英植爲副提學,趙慶鎬爲知敦寧,尹宗儀爲判尹,曺鎭九爲同敦寧,金昌秀爲刑曹參判,洪遠植爲左尹,沈宜絢爲右尹,沈相漢爲敦寧都正,趙雲兢爲刑曹參議,成彝鎬爲知義禁,金永穆·金元性爲同義禁,任慶準爲繕工副正,崔榮進爲濬源殿令,南一祐爲忠淸監司。德寧君單李文永。贈吏判閔元鏞,贈左參成例兼,贈吏參閔致和,贈吏判例兼,已上判義禁閔泳緯兩代,故學生金益泰,贈吏參例兼,吏曹參判金允植考,故通德李東賢贈吏參例兼,李剛濟贈吏議,監役李蓍業贈僕正,已上同知李浩謙三代,故生員曺禮奎贈吏參例兼,通德曺彦明贈吏議,故通仕曺文㮋贈僕正,已上同敦寧曺鎭九三代,贈吏參尹埴,贈吏判坡陽君例兼,判尹尹宗儀考,贈吏參李健和,贈吏判知宗正卿例兼,贈吏議李濟應,贈吏參宗正卿例兼,贈僕正李德鉉贈吏議,已上知宗正卿府事李敦應三代追贈,故學生李英熻贈戶參例兼,故學生李元喆贈左承旨,故學生李元龍贈僕正,已上同知李壽亨三代。
兵批,行判書趙寧夏病,參判金永哲病,參議李東淵入直進,參知趙命敎病,同副承旨朴泳敎進。以閔泳夏爲順天監牧官。大護軍成彝鎬,護軍李源逸·韓章錫·徐正淳,副護〈軍〉丁大植·任百薰·南潤元·李時成·韓夔源·曺錫壽·辛慶元·李德淵·沈相漢,副司直鄭國鉉·趙南軾·尹·徐相祖,副司果鄭璣相·曺始永·朴齊斌·尹瀗,以上竝單付,兼忠淸道兵馬水軍節度使單南一祐。
吏批,再政。以朴齊寬爲禮曹判書,李明稙爲漢城庶尹。五衛將趙渭朝官年八十一,依法典加資。
傳于朴泳敎曰,司䆃提調有闕之代,吏曹判書閔泳緯除授。
以右承旨尹相萬牌不進罷職傳旨,傳于朴泳敎曰,只推。
朴泳敎,以伴接官言啓曰,卽者差備譯官來言,昨日出去仁川彼人隨員一人,語學生徒一人,從者一名,今日酉時量,還爲入來館所云矣,敢啓。傳曰,知道。
又以武衛營言啓曰,補土所近處,犯松斫㾗狼藉,有所入聞,卽令摘奸,則中小松元株新斫㾗,爲三百五十餘株矣。使之偵探執捉,則禁松軍金永俊·李振春,良人李好哲,莫掩魁首之跡,一竝移送秋曹,依法典嚴刑遠配。雖以參軍言之,禁松一款,自是職分內事,未知常時何以巡察,致此無前之犯科,而諸犯漢捉來之際,不無掩護存拔之擧,擧措多駭。此等之類,不可置諸參軍之任,北道參軍李相翼,爲先汰去,臣亦不勝惶恐之意,敢啓。傳曰,知道。
又以壯禦營言啓曰,本營千摠徐光復,身病甚重,勢難察任,改差,何如?傳曰,允。
行吏曹判書閔泳緯疏曰,伏以臣於銓職,憂切瘝墜,屢陳辭章,未蒙體諒,瀆撓是悚,趨走爲恭,盤礴蹲仍,迄今三朔之久矣。慙惶踧踖,如集于木,際伏奉判金吾添書之命,進臣爲崇政大夫,臣誠懍慄震駴,益不省誤恩之奚以至此也?噫,上卿,峻秩也,服章上侔三孤,班聯下絶八座,判非大夫,所可輥占而冒據矣。且況爵人,有國之大枋也,隆望實優才德,可矜式衿紳則進之,發慮憲茂績用,可贊襄謨猷則進之,然猶其難其愼,以存惜纓藏袴之義,而如臣者,倥憒譾劣,立朝幾年,無一言之獻替,蔑一事之對揚,而歷揚兜攬,罔非華膴。伊來門闌燀爀,簪笏交輝,僥濫之戒,盈滿之懼,蚤夜未嘗暫離矣,今又驟進翔擧,無漸無藝。譬如攀塔而升,不由層梯,一蹴到相輪上座,則臣雖自處以望實績用之外,而四至之姍笑,無說可塞,且於淸朝綜核之政,得無有可議者乎?參倚已熟,承膺末由,坐違政牌,冞增悚蹙,不暇緩聲,忙控血懇。伏乞聖慈,亟回淵衷,將臣新授資級,亟賜汗寢,俾蒙生成之澤。臣無任云云。答曰,省疏具悉。卿其勿辭行公。
上在昌德宮。停常參·經筵。
朴泳敎啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,黃海水使梁柱顯下直,長弓一張,長箭一部,片箭一部,筒兒一箇賜給。
傳于朴泳敎曰,禮房承旨,馳詣受香諸處,奉審摘奸以來。
傳于閔丙奭曰,忠淸都事留待。
傳于閔丙奭曰,忠淸都事入侍。
閔丙奭啓曰,應敎申一永時在廣州地,副應敎宋世憲忠淸道淸州地,校理李晙淵木川地,修撰宋道淳懷德地,校理白奎洙全羅道靈光地,修撰鄭㵙昌平地,副修撰奇陽衍長城地,副校理鄭友鉉慶尙道咸陽地,沈相說慶畿竹山地,副修撰丁駿敎水原地,竝斯速乘馹上來事,下諭,何如?傳曰,竝許遞,前望單子入之。
以副提學洪英植牌不進罷職傳旨,傳于閔丙奭曰,只推。
閔丙奭啓曰,玉堂上下番俱空,事甚未安。副提學洪英植,旣有只推之命,更爲牌招入直,何如?傳曰,允。
同副承旨朴泳敎書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣雩祀壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣,臣則還詣南壇享所,仍留監祭,待將事還奉神位版後,復命之意,敢稟。傳曰,知道。
閔丙奭啓曰,都承旨閔泳煥內閣進,左承旨趙定熙,左副承旨金晩植不爲仕進,右承旨尹相萬式暇,臣內閣直,同副承旨朴泳敎監祭進,坐直無人。左承旨·左副承旨所當牌招,而拘於廳規,不得請牌,何以爲之?敢稟。傳曰,牌招。
傳于朴泳敎曰,右副承旨許遞,前望單子入之。
承旨前望單子入之,趙忠熙落點。
傳于朴泳敎曰,公事不審之中官金泓錫,從重推考。
以左承旨趙定熙牌不進罷職傳旨,傳于朴泳敎曰,只推。
兵曹口傳政事,副護軍單閔丙奭·金晩植。
以統理機務衙門言啓曰,中國使臣旣回船矣,英使商辦事咨文,別定禁軍,下送灣府,傳給鳳城,而齎咨官置之,何如?傳曰,允。
又以內醫院都提調意啓曰,本院提調,例不得兼帶金吾之任,而提調閔泳緯,除拜判義禁矣。所帶判義禁,今姑許遞,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而祈雨祭齋戒相値,不得設行之意,敢啓。傳曰,知道。
又以武衛營言啓曰,本營哨官一員,挾輦軍十五名,來三日爲始,入直於北營,而本入直堂上將官一員,旗牌官一員,七色軍四十名減省之意,敢啓。傳曰,知道。
壬午四月二十四日酉時,上御熙政堂。忠淸道事入侍時,右副承旨閔丙奭,假注書徐載弼,記注官韓用卨,別兼春秋金炳吉,忠淸道事金思準以次進伏訖。上曰,史官分左右。仍敎曰,忠淸道事進前。上曰,京試官下去時,已爲筵飭,而爾亦聞知矣。思準曰,臣以空疎之才,猥當掌試之任,不勝惶恐。上曰,公不公,不在於面飭,而罪不罪,亦在於汝矣。思準曰,莫重國試,何敢一毫容私乎?上曰,今日發行,何日抵試所乎?思準曰,今日發行,果川店三十里止宿,則二十七日午後,可以抵達試所矣。上曰,面飭不須申複,第往善爲之。思準曰,謹當悉心對揚矣。仍命忠淸道事先退,又命史官就座,仍命退,承·史以次退出。
上在昌德宮。停常參·經筵。
藥房都提調洪淳穆,提調閔泳緯,副提調閔泳煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙忠熙啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政洪淳穆無時急稟定事,左議政宋近洙在外,右議政未差,不得來會云矣,敢啓。傳曰,知道。
金晩植啓曰,刑曹參判金昌秀,除拜後過三日,不爲出肅,依定式推考警責,仍卽牌招察任,何如?傳曰,允。
備忘記,厚昌郡守趙均夏下直,長弓一張,長箭一部,片箭一部,筒兒一箇賜給。
禮曹,來五月初七日行景慕宮夏享大祭親祭,取稟,還入奉敎,攝儀改書下,傳曰,景慕宮夏享大祭,遣大臣攝行,一依親祭例磨鍊。
以左承旨趙定熙再牌不進罷職傳旨,傳于趙忠熙曰,只推。
以副提學洪英植再牌不進罷職傳旨,傳于趙忠熙曰,只推。
趙忠熙啓曰,玉堂上下番俱空,事甚未安。副提學洪英植,旣有只推之命,更爲牌招入直,何如?傳曰,允。
又啓曰,假注書徐載弼有身病,勢難察任,改差,何如?傳曰,允。
徐載弼改差,代以宋世鉉爲假注書。
以副提學洪英植牌不進罷職傳旨,傳于趙忠熙曰,只推。
以黃海兵使吳晉泳狀啓,金川郡軍器庫燒燼,聞極驚駭。常時不勤操飭之該郡守洪冕周,爲先罷黜事,傳于趙忠熙曰,該郡守,特爲安恕。
以平安監司金炳德狀啓,順川郡民家失火事,傳于趙忠熙曰,昨秋告歉之餘,又有此民家失火,幾近三百戶,聞甚驚慘,而當此農節,許多民失所之狀,森然在目,萬萬矜惻。結構奠接之方,何用常例也?原恤典外,自營邑加意顧助,俾無一民棲遑之歎事,廟堂,各別措辭關飭。
趙忠熙,以奎章閣言啓曰,原任直閣鄭健朝喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任待敎洪承億喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任直閣鄭健朝喪,依定式遣檢書官,致祭以來之意,敢啓。傳曰,知道。
又以兵曹言啓曰,伏見黃海前監司南廷益狀啓,則松禾出身崔義東,道光壬午武科參榜,今爲回榜爲辭,而考見榜目,則壬午直赴,癸未參榜矣。回榜係是稀貴,老人事不可遲待,直赴年許施,已有其例,今此崔義東回榜花牌,依例成送,何如?傳曰,允。
又以刑曹言啓曰,兵曹啓辭內,卽伏見今番各道慶科庭試武科初試榜目啓下者,則閑良鄭斗永一人,疊錄於忠淸兵營及全羅兵營,金炳濬一人,疊錄於南兵營及北兵營矣。一人之毋得疊試,科典所載,原榜目中,爲先拔去,冒赴之兩擧子,移送秋曹,照法嚴繩,不準帳籍之該帥臣,捧現告施以罷職之典,何如?傳敎,罪人鄭斗永·金炳濬依大典會通科場用奸者邊遠充軍之文,斗永平安道鐵山府,炳濬慶尙道彦陽縣,邊遠充軍定配所,竝卽押送之意,敢啓。傳曰,知道。
又以刑曹言啓曰,今三月十五日藥房入診,大臣·政府堂上·經理堂上入侍時,領議政洪淳穆所啓,向來捕廳事,聞極驚駭。該捕將,以洞民之毆打捕校,捉入私庭,椎擊致斃爲五人矣,此非治盜,則違法濫殺,厥罪何居?且其晩後報府,此事全屬揜諱,只言軍摠,聚黨起鬧,毁破該廳者,寧有如許事體乎?左捕將韓圭稷,施以竄配之典,軍摠之作此無前悖擧,大關法綱,惡習漸不可長,首倡諸漢,令秋曹嚴覈得情,出付軍門,梟首警衆,何如?上曰,捕將駭悖之擧,公廨毁破之罪,萬萬痛惋。其何以假貸乎?捕將,施以刊削之典,作鬧諸漢,令秋曹捉致,嚴覈得情後,竝當有處分事,命下矣,謹依傳敎,作鬧諸漢,捉致嚴覈,則良人崔學吉所拱內,渠與兵隊李相菊,爲娚妹之間,而向聞相菊被捉於左捕將家,亂打致斃之說,卽往下都監,請見兵隊等,備說相菊之事,與兵隊軍三四人,同往捕廳,要見相菊,則入直軍官,答以捕將分付外,無敢擅見云,故卽爲還來,更與兵隊數百名,往訴于句管堂上,則分付內,當有決處,姑爲退去,爲敎矣,不勝冤枉,卽往捕廳,與兵隊軍,亂入獄中,負出相菊,仍爲還家云。兵隊軍卓琦桓所拱內,渠以兵隊之長,得聞同僚李相菊以瞹眛之事,被捉於左捕將家,重被大棍,仍囚該廳之報,其在同僚之誼,不勝冤痛,與諸兵隊,往于左捕廳,在囚李相菊,使崔學吉先爲負送,餘外罪囚二十七名及屍體四名,則該廳一空,守直無人,故招致中部使令,使之逢授,而渠以其時隊長,今此査覈之際,如此現告云。兵隊李相菊所供內,去月受料次,往于南倉,回路到于山林洞,則捕廳校卒,無數過去,謂渠以東大門守門軍,仍被亂打,畢竟捉到左捕將家,拿入而問之曰,汝是何許人?答告以兵隊,則不問曲直,限死棍打,皮開肉綻,血流不止矣。以瞹眛受罪之由,萬端哀乞,終不解怒,連飭毒打十一度以後,驚魂落魄,出沒死生,就囚與放還,亦不知得云。左捕廳軍官車好永所供內,渠則入直本廳矣,忽有着軍服者數百名,突入本廳,縛之打之,無所不至,簇擁而直向下都監,俄已還爲捉上,置諸本廳獄中,使中部使令逢授矣,間其無人,抖擻精神,匍匐逃去云。譏校崔永順等所供內,因捕廳擧行,往于東大門近處矣,洞民等,責以誤捉良家女,成群亂打,俱被重傷而逃歸,軍士崔長春,偏被毒打,不幾日未免致斃云。東大門守門軍金奉先所供內,渠與同僚軍申有文,同爲被捉於左捕將家,謂以毆打捕校之罪,俱被重棍二十五度,申有文,還家卽斃,渠則一縷雖存,死生未辦云。武衛營兒旗手李道晉所供內,渠等,得聞同僚兒旗手金延春,被捉於左捕廳,亂打致斃,而葬需助給次,諸旗手齊往該廳之路,逢着延春之父明國舁屍而來,同爲還來,毁破廳獄之擧,實無所犯云。壯禦營旗手金明國所供內,渠之子延春,見捉於左捕將家,酷被亂杖,當場致斃,仍囚該廳,父子情理,不勝痛冤,傳聞各人屍體推去之說,往于捕廳,則獄門已開矣,曳出屍體而歸路,逢兒旗手等,同爲還家云。東大門內養士洞居民洪在坤等所供內,所居本洞,一自被捉於捕廳之後,一時渙散,各自逃命,奚暇干涉於作鬧之場乎?毁破委折,實所不知云。東大門內吳召史所供內,渠則吳元春之妻,而只有一女,出嫁於劉春化處,翁壻同室居生矣,忽有左邊捕校等,突入家庭,曳出女息。女息初無失行之跡,備禮成婚,而當此意外之變,呼冤隣里,則一洞之民,齊聲聚會,驅逐捕校,艱辛救出,而孕胎四朔,驚動半産,仍爲身故,本洞諸民與矣夫吳元春,往訴于左捕將家,反被重杖,當下致斃。一門之內,旣至墮胎,父女俱歿,豈非徹天之至冤乎云。安召史所供內,渠夫安相觀,因事出他,十餘日始爲還家,與洞里諸民,欲爲等訴于左捕將家,亦被重杖,當下致斃,豈不至冤極痛乎云矣。觀此諸供,崔學吉段,誘聚兵隊之衆,圖放王獄之囚,亂民之作俑,起鬧之厲階,首倡之目,非渠伊誰?兵隊卓琦桓等段,罔念法綱之攸重,敢肆悖習之無嚴,亂入獄中,擅放所囚,論以罪犯,焉逭當律?捕校崔永順等段,初無橫捉良家之女,則豈有起鬧今日之擧乎?苟究厥由,合置何辟,此乃大關民情,不可尋常處之。兒旗手李道晉等段,與金延春父明國,乘其作鬧,接踵而來,擔屍出獄,無所畏憚,縱有發明,難以全恕。守門軍金奉先等段,一則致斃,一則重傷,餘外幾名,別無可覈。東門內居民等段,驚怯之餘,渠皆逃避,現存者,或疲癃而呻吟,或寡獨而哀怨,一洞空虛,査證無人,而旣伏承嚴覈以入之命,故謹捧招以入之意,敢啓。傳曰,知道。捕校,雖有橫捉之失,誘聚作梗,至於打破公廳,擅放重囚,寧有如許頑悖之習乎?論其罪犯,斷以一律,宜無可惜,不可無參量者存,首唱手犯之崔·卓兩漢,竝特貸一縷,嚴刑三次後,遠惡島限己身爲奴,勿干赦典,橫捉之捕校,其餘隨從,竝自秋曹分輕重酌處。
義禁府啓目,北靑前府使張時杓原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。
上在昌德宮。停常參·經筵。
趙忠熙啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
金晩植啓曰,右副承旨朴泳敎,今日不爲仕進,卽爲牌招,何如?傳曰,允。
禮曹,來五月初七日行景慕宮夏享大祭香祝親傳香,取稟,奉敎恭依,禮曹,四次祈雨祭不卜日,今二十八日北郊遣宰臣社稷遣重臣依例虔誠役行事,知委,何如?啓依所啓施行爲良爲敎。
趙忠熙啓曰,假注書宋世鉉,時無職名,令該曹依例付軍職,冠帶常仕,何如?傳曰,允。
又啓曰,副提學洪英植疏批已下,卽爲牌招,何如?傳曰,允。
以副提學洪英植牌不進罷職傳旨,傳于趙忠熙曰,只推。
趙忠熙啓曰,玉堂上下番俱空,事甚未安。副提學洪英植,旣有只推之命,更爲牌招,何如?傳曰,允。
傳于趙忠熙曰,問議官入侍。
傳于趙忠熙曰,發遣吏郞,諸執事淸齋與否,摘奸以來。
趙忠熙啓曰,明日傳香,禮房承旨當爲齋宿,左承旨趙定熙所當牌招,而拘於廳規,不得請牌,何以爲之?敢稟。傳曰,牌招。
以右副承旨朴泳敎牌不進罷職傳旨,傳于趙忠熙曰,只推。
趙忠熙,以吏曹言啓曰,新除授碧潼郡守朴宗秉戶奴呈狀內,矣上典老母今年七十四歲,法不當遠赴,卽速入啓遞改云。親年七十以上者,勿差遠邑守令,載在法典,依例改差,何如?傳曰,長淵府使白南卨相換。
又以禮曹言啓曰,卽接永禧殿官員所報,則今此增廣文科初試時,本殿官員,俱爲觀光云矣。依定式假官一員,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接社稷署所報,則今此增廣文科初試時,本署官員,俱爲觀光云矣。依定式本曹正郞朴寅煥,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則今此增廣文科初試時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
趙忠熙,以都摠府言啓曰,都摠管李寅應以刑曹判書,本曹坐起進參事,晝仕去出,而逐日煩稟未安,入番間除草記往來之意,敢啓。傳曰,知道。
又以刑曹言啓曰,武衛營啓辭內,補土所近處,犯松斫痕狼藉,有所入聞,卽今摘奸,則中小松元株新斫痕,爲三百五十餘株矣。使之偵探執捉,則禁松軍金永俊·李振春,良人李好哲,莫掩魁首之跡,一竝移送秋曹,依法典嚴刑遠配。雖以參軍言之,禁松一款,自是職分內事,而未知常時何以巡察,致此無前之犯科,而諸犯漢捉來之際,不無掩護存拔之擧,擧措多駭。此等之類,不可置諸參軍之任,北道參軍李相翼,爲先汰去,臣亦不勝惶恐之意,敢啓。傳曰,知道事,命下矣,謹依傳敎,罪人金永俊·李振春·李好哲,各嚴刑一次後,永俊全羅道金溝縣,振春慶尙道聞慶縣,好哲平安道中和府遠地定配所,竝卽押送之意,敢啓。傳曰,知道。
忠淸監司南一祐疏曰,伏以臣,質本苦窳,材又樗櫟,不足備數於任使之末,而厚沐聖朝陶甄之澤,通籍二紀之間,簡拔推遷,居然爲貳卿之列,前後歷揚,罔非踰濫,自顧慙恧,恒切兢惕,千萬意慮之外,湖臬新命,遽及於臣身,臣誠怔營震駴,莫省攸措。噫,今之藩宣,卽古之方岳也,仰承九重之聖化,俯察一方之生靈,臧否之別,休戚攸係,其所難愼,自昔而然。夫湖西一省,夾東關之險而屛翰畿輔,據西海之衝而控扼兩南,舟車委輸,峽沿相錯,人物之殷,形便之要,實爲八路之樞細。挽近民俗漸渝,恒業日縮,公儲轉枵,弊源成涸,此時撫恤之勞,剸剔之難,不啻十倍於往昔,則政宜愼簡循良,俾寄承宣拯濟之責,而苟非才猷優於綜理庶務,威望足以彈壓列郡,則上不宜虛授,下不敢冒叨也,審矣。臣於吏事,未嘗做一縣尉,軍賦典領,簿書頭判,初不識爲何狀,則雖試之百里,尙懼不克堪承,矧玆五十州大都艱棘之會哉?揆分量力,僨溺必至,非惟自知之明,抑非通朝之所共揣也。臣若憑特寵靈,揚揚冒膺,則高牙大纛,縱爲一身之榮耀,弱蹄短轅,無望長道之驅策,究竟玷聖簡而瘝官守,何哉?參倚已熟,承當無路,敢暴微悃,仰干崇德。伏乞聖慈,察臣言之匪出飾讓,念重任之不可輕授,亟鐫臣觀察之銜,回授可堪之人,以重藩寄,以幸民事,千萬幸甚。臣無任云云。答曰,省疏具悉。卿其勿辭往欽哉。
副提學洪英植疏曰,伏以臣,卽一介眇末後進耳,遭遇明時,過蒙如人之洪造,學旣未優,仕輒有濫,步武恒依日月,飮啄摠藉雨露,揆分度能,不翅若臨谷而集木,匪意聖簡有隕,以臣爲弘文副提學,華誥誕宣,庚牌儼臨,促臣赴直,臣聞命惝怳,四體投地,直欲鑽入而不可得矣。方今文敎修明,才俊登進,鴻詞博學,穆穆濟濟,而迺以如臣鹵莽湔劣,文質無當者,拈出衆望之外,不問人識稱否,遽侈冠冕之上榮,是奚異於溝木之被文繡,海島之饗鍾鼓哉?恩數由臣而濫䙝,名器由臣而玷汚,非徒淸朝綜核之政,判不當若是苟簡,顧臣情蹤,實有萬萬難安者。臣早廁桂籍,出入金馬,縹緗做工,奪於輪軮,鉛槧結習,汨於鍾漏,究竟所就,依舊墻面,從前猥叨華膴,曷嘗有絲毫之近似?況於邇來,寵渥太盛,求諸同朝,殆罕倫比,此固帲幪陶甄之澤,山海崇深,而旣乏菅蒯之用,且蔑涓埃之酬,不過是貪慕干進而已。所以受嗤點招譏議,甘自歸於忘廉冒恥,隳名敗檢,竊擬屛跡榮塗,不報爲報,庶幾一分過寡之圖矣。今此殊眷,謬加於恧蹙慙惶之中,臣雖愚昧,寧不念服之災而器之溢乎?恬約謹拙,粗守傳規,臣嘗獲誨於家庭,自奉是命,老父之爲臣憂懼,尤是措躬無地,此又難冒之端也,參倚公私界分,萬無承膺之望。至若職任淸華,爲世綦重,靡暇張皇崇飾,神心慄,言不知裁,玆敢略暴衷悃,仰瀆崇嚴。伏乞聖慈,天地父母,特垂愛欲生之大德,還收臣新授職名,俾遂投閒置散,得全安身立命,千萬血祝之至。臣無任云云。答曰,省疏具悉。爾其勿辭察職。
壬午四月二十六日戌時,上御熙政堂。問議官入侍時,同副承旨趙忠熙,假注書宋世鉉,記注官崔鼎獻,別兼春秋金炳吉,問議官李祖淵,以次進伏訖。上曰,史官分左右。上曰,問議官進前。上曰,遠路無事往還乎?祖淵曰,王靈所曁,無事往還矣。上曰,留連幾日回程乎?祖淵曰,臣於辭陛時,伏承趁速回還之命,而前月初四日到柵,轉至營口,乘輪船歷山東烟臺,二十八日,始抵天津留五日,今月初四日還發,水陸迤程,自致遲滯,不勝惶悚。上曰,北洋衙門咨文卽呈,而禮部咨文,姑未呈耶?祖淵曰,北洋通商大臣李鴻章,丁憂不得祗受云,故從海關道觀察,周馥轉呈,而禮部則姑未呈咨文,問議官臣魚允中,方留津門,將往北京呈咨矣。上曰,領選使一行無事,而用節,何如耶?祖淵曰,領選使一行,竝皆好在,現狀甚爲窘乏矣。上曰,北洋衙門無回咨,而意向,何如云耶?祖淵曰,李鴻章現在解任歸家,不得回咨,而回咨辭意,姑未可知。上曰,回咨辭意,待其朝議而答之云耶?祖淵曰,似或然矣。上曰,各國出來之說,爾亦聞知耶?祖淵曰,臣到天津,始聞美使已出,英使繼往矣。上曰,法人之來,未聞耶?祖淵曰,未聞矣。上曰,丁汝昌·馬建忠之來,亦聞之耶?祖淵曰,聞北洋衙門,派送二人矣。上曰,中國爲我顧護之意,可感。祖淵曰,專派大員兵艦,極爲感謝。上曰,北京,近無他事乎?祖淵曰,臣到天津旋還,而未往北京,別無所聞矣。中國昨年農形,何如云耶?祖淵曰,聞中國昨年農形頗登,津聞米價不甚高騰云矣。上曰,中國今年旱氣,何如,我國沿路農形,何如?祖淵曰,天津·營口等地,田穀多焦乾,而平安·黃海兩道,沿路所聞,亦多旱憂矣。上曰,天津與烟臺·營口等港,比日本各港,何如?祖淵曰,天津港,最多商船,而烟臺·營口等地,亦如日本之神戶·長崎港矣。上曰,自天津至上海,爲幾里云耶?祖淵曰,自天津至烟臺,爲一千餘里,自烟臺至上海,亦爲四千里云矣。上曰,自仁川至天津,爲一千八百里云耶?祖淵曰,然矣。上曰,天津爲黃河水近處,而其源,從太液池出乎?祖淵曰,天津河爲北河,而名小沽·大沽,流入海口,溯至通州云矣。上命問議官先退,又命史官就座,又命退,諸臣以次退出。
上在昌德宮。停常參·經筵。
趙定熙啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙定熙啓曰,右承旨尹相萬,左副承旨金晩植,今日不爲仕進,竝卽牌招,何如?傳曰,允。
備忘記,宣河浦僉使孫海滄下直,長弓一張,長箭一部,片箭一部,筒兒一箇賜給。
傳于趙定熙曰,禮房承旨,馳詣社稷,奉審摘奸,仍詣受香所,奉審摘奸以來。
趙定熙啓曰,卽者社稷署官員來言,今此祈雨祭神位版出安奉還時,提調一員,當爲進參,而都提調洪淳穆有身病,提調閔泳穆在外,不得進參云,何以爲之?敢稟。傳曰,提調許遞,令該曹口傳差出。
吏曹口傳政事,以趙鳳夏爲社稷提調。
傳于趙忠熙曰,政官牌招開政。
傳于趙忠熙曰,今番文科初試試官,正卿中擇擬以入。
趙忠熙啓曰,王世子入學·冠禮·嘉禮,合三慶慶科增廣別試文科初試試官,當爲磨鍊擬入,而擬望之人乏少,閣臣竝擬,何如?傳曰,允。
以副提學洪英植再牌不進罷職傳旨,傳于趙忠熙曰,只推。
趙忠熙啓曰,玉堂上下番俱空,事甚未安。副提學洪英植,旣有只推之命,更爲牌招入直,何如?傳曰,允。
朴泳敎啓曰,右邊捕盜大將李敎獻以武二所試官,明日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
傳于趙忠熙曰,在外吏曹參判許遞,今日政差出。
傳于趙忠熙曰,金吾堂上竝許遞,今日政差出。
傳于趙忠熙曰,在外同敦寧·敦寧都正·同經筵許遞,今日政差出。
傳于趙忠熙曰,呈告藝文提學·知春秋許遞,今日政差出。
傳于趙忠熙曰,秋判外,法司堂上竝許遞,今日政差出。
傳于趙忠熙曰,今番武一所,南小營爲之。
趙忠熙,以吏曹言啓曰,成均館典籍高時冀·李公燁俱以除拜,過限未肅拜,竝改差,何如?傳曰,允。
又以吏曹言啓曰,繕工監假監役官朴景來,以其身病,呈狀乞遞,改差,何如?傳曰,允。
有政。吏批,行判書閔泳緯進,參判金允植在外未肅拜,參議沈相穆牌招不進,同副承旨趙忠熙進。以金弘集爲吏曹參判,閔泳穆爲判尹,沈東臣爲同敦寧,金敬均爲刑曹參判,李僖魯爲左尹,李泰應爲右尹,李元和爲敦寧都正,李寅龜爲刑曹參議,洪鍾軒爲知義禁,李憲稙·趙雲涉爲同義禁,金炳始爲藝文提學,沈宜元爲知春秋,金奎弘爲同經筵,金弘奎·趙光游爲典籍,李敏五爲瓦署別提,沈廷澤爲假監役。主事單尹瀗。碧潼郡守朴宗秉,長湍府使白南卨,已上相換,前五衛將張萬根·金在元·申命天·鄭夔和·鄭基大·趙洧·朴達權·朴尙直·朴文鎭·朴尙天·具泰喜,已上朝官年八十,今加嘉善,前參奉李建會·李義龍·辛煥·李寅悅,前敎官林宅洙,前萬戶金世柱,已上朝官年七十,今加通政加資事,承傳,敦寧都正韓夔源·曺錫壽·辛慶元·李德淵,已上減下。兼春秋單李明源。
兵批,行判書趙寧夏病,參判金永哲病,參議趙命敎入直進,參知李東淵病,右副承旨朴泳敎進。以金汶株爲明月萬戶,吳致沃爲蔚山監牧官。五衛將加設單閔致稻·鄭信東·閔致學·辛洛欽·兪泰柱·閔元植·朴文鎭·鄭基大·朴達權,同知加設單閔光鎬·李民錫·朴尙直·朴尙天·張萬根,僉知加設單朴載游·趙仁敎·趙炳道·劉元亨·鄭進默·柳尙殷·金有文·宋一憲·金尙禹·金基秀。護軍金允植·金昌秀·洪遠植·沈宜絢·張萬根·林克養·具泰喜·申命天,副護軍沈相漢·趙雲兢·趙羲謙·李建會·辛煥·李寅悅·林宅洙·金世柱·金碩奎·李羲龍,副司直申一永·宋世憲·李晙淵·白奎洙·鄭友鉉·沈相說,副司果鄭㵙·宋道淳·奇陽衍·丁浚敎,以上竝單付。
傳于趙忠熙曰,呈告兵曹參判許遞,行護軍韓聖根除授。
以右承旨尹相萬,左副承旨金晩植牌不進罷職傳旨,傳于趙忠熙曰,只推。
趙忠熙,以禮曹言啓曰,大小科陳試人草記許赴事,曾有定式矣,己卯二月館學應製入格給一分幼學李鉉九,庚辰六月七夕製入格給二分進士李容晳,幼學張潤善,同年九月九日製入格給二分幼學李中悳,辛巳三月參班儒生應製給二分幼學李起鉉,同年同月三日製入格給一分幼學鄭三蓂,同年六月日次儒生殿講入格給一分幼學朴揆陽,同年八月七夕製入格給二分幼學李章夔,同年九月秋到記製述入格給二分進士崔祥麟,俱爲陳試,故取考其所受公文,則明白無疑,依例許赴於今此增廣文科初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則辛巳九月秋到記,殿講入格給二分幼學朴泳學,給一分幼學朴永薰·李璧龍·朴齊鉉·盧徹鉉,俱以講經生,兼有製工,今番增廣文科從願許赴事,報來矣,製述講經直赴會試及給分人,勿論增式年別試從願許赴事,載在法典,幼學朴泳學等五人,從願許赴於今此增廣文科初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則壬午三月三日製入格進士鄭履源,幼學嚴柱興·尹正求·朱昱煥,童蒙金奎顯·陳光國,幼學成龍鎬·鄭海樂·崔興圭·尹濟鳳,同年四月日次儒生殿講以製代講入格幼學朴永培·趙誠熙·金亮均·金有春·黃學淵·南龍元·林選洙·尹昌烈·吳熙舜·金星憲,以上直赴會試,壬午三月三日製入格幼學黃演秀·金貞均·徐光弼·南宮煜·愼奎晟·崔鍾協·方亨鎭·趙鳳燮·朱在賓·趙東獻·尹秉升·李祖范·白樂鍾·梁在奎·鄭淵好·趙性鎬·丁大甲·趙龍雲·金文鉉·申泰和,同年四月日次儒生殿講以製代講入格進士李徽珪,幼學李鎬奭,進士尹宖善·金炳玉,幼學姜萶·李龍來·鄭世源·鄭寅漢·宋鍾興·金吉龍·金商翼·金應夏·姜鈗·洪龍裕·吳龜善·白是玄·李殷輔·金斗植·金載祿,以上給二分,壬午三月三日製入格幼學李義魯·李範升·黃章淵·尹尙學·孔三龍,童蒙李龍鱗,幼學李鍾基·劉衡建·成載鳴,進士金炳耆,生員成一鎬,幼學徐壬龍·鄭南圭·沈興慶·曺相天·孫耆永·李箕魯·尹進榮·金汶皞·金奎奭,同年四月日次儒生殿講以製代講入格幼學鄭寅昇,生員李重崙·洪淳逈,幼學趙英熙·崔宗鎬·張冑煥·李仁燮·吳驥善·金永洛,童蒙姜芝秀,幼學呂永準·李春冕·李淵弘·金信權·朴宗玕·李啓必·洪禮錫·尹錫權·金夏鎭·姜芝馨,以上給一分事,命下,竝於今番分等許赴事,報來矣。進士鄭履源等二十人,許赴於今此增廣文科覆試,幼學黃演秀等七十九人,許赴於增廣文科初試,使之較藝等第之意,分付,何如?傳曰,允。
又以禮曹言啓曰,今此增廣文科初試一所,設場於本曹矣,上直郞廳,依例朝房移直之意,敢啓。傳曰,知道。
又以禮曹言啓曰,卽接行護軍李亮信呈單,則以爲,同姓五寸姪敏龜,嫡妾俱無子,以其同姓四寸弟敏天子文永,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞,許令該曹論理草記事,載在法典,而門長李亮信單辭旣如此,李敏天子文永,立爲李敏龜之後,何如?傳曰,允。
朴泳敎,以兵曹言啓曰,今四月二十八日社稷祈雨祭時,守門當爲塡差,而本曹郞廳·都摠府郞廳·五衛將,除入直與呈辭受由在外,排擬苟艱,依定式軍門將官代差以入之意,敢啓。傳曰,知道。
又以都摠府言啓曰,今日入直內三廳,武兼·禁軍及軍兵等,當爲中日習射技放,而祈雨祭齋戒相値,不得設行之意,敢啓。傳曰,知道。
上在昌德宮。停常參·經筵。
朴泳敎啓曰,明日常參·經筵,取稟。傳曰,停。
趙忠熙啓曰,大司憲·執義·掌令二員·持平二員未差,監察茶時之意,敢啓。傳曰,知道。
副提學洪英植牌不進罷職傳旨,傳于朴泳敎曰,只推。
朴泳敎啓曰,副提學洪英植,疏批已下,卽爲牌招,何如?傳曰,允。
傳于朴泳敎曰,輔德有闕之代,前望單子入之。
輔德前望單子入之,趙定熙落點。
朴泳敎啓曰,新除授輔德趙定熙以前任伊川府使,方在解由未出中,何以爲之?敢稟。傳曰,勿拘。
傳于朴泳敎曰,承旨有闕之代,前望單子入之。
承旨前望單子八之,柳來駿落點。
吏曹,兵曹參判單,韓聖根除授事,承傳。
趙忠熙,以武一所試官意啓曰,臣所今日平明開場,而擧子捧單數,自天字至字,合爲二十一人矣,先自木箭試取之意,敢啓。傳曰,知道。
又以武二所試官意啓曰,臣所今日平明開場,而擧子捧單數,天字半字十八人矣,先自木箭試取之意,敢啓。傳曰,知道。
又以武一所,以試官意啓曰,臣所今日鐵箭應射擧子二十人,俱爲入格矣,鐵箭旣已畢試,片箭·騎芻·騎槍·鳥銃當爲試取,而無一人應射者,各技皆已畢試,今方修正榜目之意,敢啓。傳曰,知道。
又以武二所,以試官意啓曰,臣所今日鐵箭應射擧子十七人,俱爲入格矣,片箭·騎芻·騎槍·鳥銃當爲試取,而無一人應射者,今方修整榜目之意,敢啓。傳曰,知道。
又以武一所,以試官意啓曰,臣所今日木箭應射擧子二十一人內,入格二十人矣,木箭旣已畢試,鐵箭鱗次試取之意,敢啓。傳曰,知道。
又以武二所,以試官意啓曰,臣所今日木箭應射擧子十八人內,入格十七人矣,木箭今已畢試,鐵箭鱗次試取之意,敢啓。傳曰,知道。
趙忠熙啓曰,試官之出榜詣闕,例也,而慶科增廣別試武科初試一所監試官李肯濂,謂有身病,自外徑歸,事甚未安。推考,何如?傳曰,允。
又啓曰,試官之出榜詣闕,例也,而慶科增廣別試武科初試武二所監試官李敏承,謂有身病,自外徑歸,事甚未安。推考,何如?傳曰,允。
朴泳敎,以吏曹言啓曰,兵曹參判,韓聖根除授事,命下矣,以前任通津府使,方在解由未出中,何以爲之?敢稟。傳曰,勿拘。
又以禮曹言啓曰,卽接四館所牒呈,則辛巳九月秋到記,殿講入格給一分幼學金瑢均,以講經生,兼有製工,今番增廣文科,從願許赴事,報來矣,製述講經直赴會試及給分人,勿拘增式年別試,從願許赴事,載在法典,幼學金瑢均,依願許赴於今此增廣文科初試,使之較藝等第之意,分付,何如?傳曰,允。
又以禮曹言啓曰,今此增廣文科初試時,陳試人許赴事,已爲草記允下,而庚辰六月七夕製入格給一分幼學李泌榮,前已陳試,今番文科許赴事,今始來呈矣,依例許赴於文科初試,使之較藝等第之意,分付,何如?傳曰,允。
又以侍講院言啓曰,新除授輔德趙定熙,卽爲牌招察任,何如?傳曰,允。
趙忠熙,以壯禦營言啓曰,本營哨官金東淳,身爲入直將領,擅離直所,爲先汰去之意,敢啓。傳曰,知道。
副提學洪英植疏曰,伏以過福爲災,急走多躓,理也,此於仕宦者,所宜深戒,今臣遭値,乃過福也,急走也,寧不大可憂懼哉?借使臣爲諸生鼓篋於靑衿之列,執經於絳帳之垂,亦未晩矣。猥玆裒然居玉署之長,以臣年紀之尙少,踐歷之最淺,遽叨此淸峻名選,稽諸故事,凡幾人乎?設有之,文學行誼,必皆當時所推重,其職也,備顧問資啓沃,黼黻乎詞命,羽翼乎聲明。是以,筐篋典謨,冠屨詩禮,具此衆美,然後始可膺焉。如臣匪材,若是濫竽,徒恃寵靈,爲龍爲光,馳驟於雋塗亨衢,則笑罵從他,猶屬私恤,其於羞朝廷而辱明命,將奚以哉?養材,不偏雨露,父母愛子,不過飽煖,雨露無適則其養還萎,飽煖無節則其愛反病,臣之所蒙被,偏也過也,其萎其病,可立而俟。臣雖肖翹之微,亦化育中一物耳,殿下於臣,德侔天地,恩兼父母,安得不以適於養節於愛,厚自冀望乎?撫憐臣曲保臣,必有所處之也,屢日違傲,彌增霣越,玆敢冒悚荐籲。伏望聖慈,俯垂憫諒,刋臣踰濫之職,治臣逋慢之罪,不勝大願至祝。臣無任云云。
上在昌德宮。停常參·經筵。
趙忠熙啓曰,明日常參·經筵,取稟。傳曰,只晝講。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,左承旨柳來駿,時在江原道,斯速乘馹上來事,下諭,何如?傳曰,許遞,前望單子入之。
趙忠熙啓曰,吏曹參判金弘集,刑曹參判金敬均,除拜後過三日,不爲出肅,竝依定式推考警責,仍卽牌招察任,何如?傳曰,允。
趙忠熙啓曰,圭璧已至四次,靈應去益漠然,言念民事,寢食靡甘。五次祈雨祭,不卜日明日受香,獻官以崇品閣臣,塡差,諸執事亦爲各別擇差,禮曹,五次祈雨祭,不卜日來五月初一日,宗廟依例遣重臣虔誠設行事,知委,何如?判付啓,依所啓施行爲良如敎。
傳于趙忠熙曰,政官牌招開政。
承旨前望單子入之,趙秉稷落點。
趙忠熙啓曰,明日傳香,禮房承旨當爲齋宿,新除授右承旨趙秉稷所當牌招,而拘於廳規,不得請牌,何以爲之?敢稟。傳曰,牌招。
又啓曰,端午帖製述人,旣已抄啓矣。弘文提學閔泳緯,待明朝牌招,以爲出韻科次之地,何如?傳曰,允。
傳于趙忠熙曰,發遣吏郞,諸執事淸齋與否,摘奸以來。
趙忠熙啓曰,行吏曹判書閔泳緯,參判金弘集,參議沈相穆牌不進推考傳旨及罷職傳旨,今方捧入,而開政命下之後,如是違牌,事甚未安。參判陳疏,判書更爲牌招,何如?傳曰,參議只推,竝待明朝牌招。
又啓曰,吏曹參判金弘集,疏批下已,待明朝一體牌招,何如?傳曰,允。
以吏曹參議沈相穆牌不進罷職傳旨,傳于趙忠熙曰,只推。
玉堂前望單子入之,應敎趙漢益,副應敎李輔榮,校理鄭夏源·尹相翊,副校理鄭機相·金天洙,修撰睦承錫·朴宗鉉,副修撰尹榮植·曺始永落點。
趙忠熙,以禮曹言啓曰,朔望若値別祭,則只行別祭事,載在禮文矣。來五月初一日行宗廟朔祭,與祈雨祭相値,依禮文只行祈雨祭事,知委,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇次第看審,則各壇壇上及四面紅箭門·墻垣·階砌俱爲無頉,而先農壇四面紅箭門,星壇四面紅箭門,先蠶〈壇〉四面紅箭門,馬祖壇南北邊紅箭門,雩祀壇東西北邊紅箭門,司寒壇四面紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以禮曹言啓曰,今此增廣文科初試時,陳試人許赴事,已爲草記允下,而戊寅十月日次儒生殿講入格給一分幼學趙宇植,庚辰六月七夕製入格給一分幼學曺相燮·曺相浩,庚辰九月九日製入格給一分幼學李龍門,前已陳試,今番文科許赴事,今始來呈矣。依例許赴於文科初試,使之校藝等第之意,分付,何如?傳曰,允。
又以禮曹言啓曰,今此增廣文科初試時,陳試人許赴事,已爲草記允下,而辛巳三月三日製入格給一分幼學李倬,辛巳四月日次儒生殿講入格給一分幼學趙重協,壬午二月日次儒生殿講入格給一分幼學趙重悅,前已陳試,今番文科許赴事,今始來呈矣。依例許赴於文科初試,使之校藝等第之意,分付,何如?傳曰,允。
朴泳敎,以兵曹言啓曰,來五月初一日宗廟祈雨祭時,守門當爲塡差,而本曹郞〈廳〉·都摠府郞廳·五衛將,除入直與呈辭受由,在外未肅拜,排擬苟艱,依定式軍門將官代差以入之意,敢啓。傳曰,知道。
又以兵曹言啓曰,前龍虎營接濟之需,移送武衛營,而就其中上納,則發關各該道,名目與邑號,區別知委,使之直納之意,敢啓。傳曰,知道。
義禁府啓目粘連,向前張時杓亦,結錢挪用,旣係違法,任債歸私,亦涉非理。囚供縱有分疏,道啓如是指的,以此照律,何如?判付啓依允。
朴泳敎,以義禁府言啓曰,張時杓,係是贓賄,流配依法典,不付功議以入之意,敢啓。傳曰,知道。
義禁府照目粘連,北靑前府使張時杓矣本府議啓內,結錢挪用,旣係違法,任債歸私,亦涉非理。囚供縱有分疏,道啓如是指的,以此照律,罪杖一百收贖,告身盡行追奪,流三千里定配,私罪奉敎依允。
領敦寧李最應疏曰,伏以機務衙門,卽我殿下,運用天理,參酌時宜而設置者也。規模之宏遠,布濩之嚴密,逈出尋常,此是國朝五百年創有之事,宜揀當世之夙抱神機,能諳先務,爲朝野所孚,華夷所重者,委畀而責成之,遽以臣無似,首膺是選,臨事而未免糊塗,隨處而莫知頭緖,其所僨誤,可立而待。此臣所以箚籲疏瀆,期蒙恩諒,而前後批旨,旣隆且摯,非惟不賜之退斥,乃反詡之以碩劃,臣遂不敢更煩,黽勉從事者,是豈臣才具之一分可堪而然哉?特以不擇燥濕,欲效涓埃也。顧今交隣之道,柔遠之方,上而仗九重聖智,下而資群僚奔奏,僅以應變,姑免啓釁,卽僥倖耳,繼此先後之策,較初愈難,臣若自諉殫竭之義,不思鮮克之戒,冒沒仍蹲而不去,究竟是前跋後疐而止。況又臣之癃病,日添月加,眞血枯而神識全遁,元氣耗而精力頓減,人之凡百事爲,許多籌劃,惟神是憑,精力是藉,而臣之見狀,昏昏無省覺,時或强署於手,而漫不知何事何爲,亦或强語於口,而竝不知何籌何劃。至若邊機之難測而不先柅察,致滋奸僞,外務之孔棘而未及管攝,轉至壞弛,免不得取譏於一世,貽笑於殊邦,此猶屬自己之私,安敢遑恤,其於國事之大去處,繇臣而狼狽焉,則將若之何哉?以病則幾日難支者,旣如此,以情則暫時難冒者,又如此,臣以是寤寐繃結,急欲一解,而公事靡盬,懷書未上,今則諸舶纔還,目下稍暇,玆瀝腔血,猥煩聰聽。伏乞聖明,特察哀鳴之微衷,克推好生之大德,亟遞臣總理之任,俾公私兩幸,千萬至祝。臣無任云云。答曰,省疏具悉卿懇。愼節固仰慮,然事務之緊重,況際此時,不可以過去旡妄之祟,遽論辭遞。且善後之責,較初愈難,卿疏已言之矣,旣知其愈難,而何爲復申前說乎?萬難奉副,已悉前批,卿其諒之。仍傳于趙忠熙曰,此批答,遣史官傳諭。
吏曹參判金弘集疏曰,伏以臣自昨歲,抱萬萬難進之義,以至今日,效區區赴走之恭者,豈或全昧於廉防,而誠以君臣之綱,無所逃於天地間耳,仰感拂拭之恩,隕首銜結,俯省滓穢之累,顧影忸怩,雖旅進乎廟謨之末,預聞乎漕政之煩,而未嘗一日自安于心。近因海港有事,荐叨往役,是尤臣吹薤之徵,驚弦之戒,而忽遽之際,不敢言私,夷險之間,祗知向前,然嗤點轉加於昔日,謗議固料其倘來。竊擬復命之後,閉戶屛蟄,粗存微諒,以寓一分自修之道矣,千萬不自意,賤名濫廁於瀛選,新銜直擬於銓望,攀誥惝怳,歷日震越,罔知所以自措也。噫,少宰佐六官之領,操八枋之馭,承攝唱注,甄別臧否,其責任之綦重,有如是也,故愼簡之難,自昔伊然,況臣謏陋檮昧,本不足擬議,今乃拔諸衆望之表,驟居群彦之右。臣是何人,叨此罕有之異數,聽聞之駭惑,名器之玷辱,亮非細故,則有不敢視同任使之役,徒思蹶之義也,審矣。每承一番恩命,輒增一番惶蹙,蓋以臣前後所經,有異於人耳,今何可靦然無恥,揚揚冒膺乎?開政有命,庚牌押臨,進退維谷,跼蹐靡容,玆不得不瀝寫肝血,略暴情實。伏乞聖慈,俯垂矜察,將臣新授吏曹參判之任,亟行收還,仍刋臣仕籍,俾守本分,以卒生成之澤,不勝千萬至祝。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調閔泳緯,副提調閔泳煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣〈候〉安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金晩植啓曰,明日常參·經筵,取稟。傳曰,停。
趙忠熙啓曰,大司憲·執義·掌令二員·持平二員未差,監察茶時之意,敢啓。傳曰,知道。
金晩植啓曰,右副承旨朴泳敎,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆無時急稟定事,左議政宋近洙在外,右議政未差,不得來會云矣,敢啓。傳曰,知道。
傳于金晩植曰,傳香承旨,馳詣宗廟·景慕宮,奉審摘奸以來。
傳于趙忠熙曰,明日春到記,仁政殿命官爲之,左副承旨,馳往泮宮,今日夕食堂收取以來。
傳于趙忠熙曰,同敦寧許遞,今日政差出。
傳于趙忠熙曰,呈告禮曹參判許遞,今日政差出。
傳于趙忠熙曰,在外刑曹參議許遞,今日政差出。
傳于趙忠熙曰,呈告泮長許遞,今日政差出。
傳于趙忠熙曰,在外知義禁許遞,今日政差出。
事變假注書金炯翼書啓,臣於本月十六日酉時量,敬奉聖批,馳往傳諭于忠淸道沃川郡邑東面校洞里議政府左議政宋近洙所住處,則以爲,區區衷赤,已悉於前後仰暴,而臣以世祿之裔,受國厚恩,不擇夷險燥濕,卽臣無所逃之義也。臣何敢望望然走,有若果於忘世者之爲哉?特以臣於見職,分不敢當,病不堪居,而誠淺辭拙,不能見孚於君父,史官三至,責諭反加,臣誠惶霣愧恧,轉益靡措云矣,敢啓。傳曰,知道。
趙忠熙啓曰,吏曹參判金弘集,疏批已下,卽爲牌招,何如?傳曰,允。
趙忠熙,〈以〉吏曹言啓曰,繕工監假監役官沈廷澤,南學敎授申箕善俱以身病,呈狀乞遞,竝改差,何如?傳曰,允。
內醫院,以都提調·提調意啓曰,順天監牧官鄭楫,興陽監牧官李肯鉉旣遞外任,令該曹口傳付軍職,何如?傳曰,允。
兵曹口傳政事,副司果單鄭楫·李肯鉉。
有政。吏批,判書閔泳緯牌不進,參判金弘集進,參議沈相穆牌不進,同副承旨趙忠熙進。啓曰,行判書閔泳緯,參議沈相穆竝牌不進,小臣獨政未安,何以爲之?敢稟。傳曰,仍爲之。以李鎬冕爲應敎,南奎熙爲副修撰,朴元陽爲同敦寧,金晳根爲禮曹參判,李喬榮爲刑曹參議,金喆熙爲大司成,尹宗議爲知義禁,韓敦源爲知經筵,金鶴善爲南學敎授。
兵批,行判書趙寧夏病,參判韓聖根病,參議趙命敎入直進,參知李東淵病,右副承旨朴泳敎進。朴基璘南村別將。同知加設單申命天·具秦喜·辛洛欽·朴文鎭·鄭基大·朴達權,僉知加設單鄭信東·閔致稻·閔致學·兪秦柱·閔元植,五衛將加設單,金世柱·朴奎瑞·李良楫,濟州監牧官單金奎信,護軍金永哲·金奭鎭·沈東臣·崔鎭錫·趙道永,副護軍柳來駿·李冑榮·金明鎭·李寅龜,副司果曺始永,副司直趙漢益,副司正宋世鉉,以上竝單付。
吏批,再政。朴斗陽爲司僕正,尹弘善爲假監。敦寧都正加設六單,李建會·辛煥·李寅悅·林宅洙·李義龍。
趙忠熙啓曰,明日召對,取稟。傳曰,爲之。
傳于朴泳敎曰,公事不審之中官沈周鉉,從重推考。
傳于朴泳敎曰,啓字誤踏之中官金泓錫,從重推考。
趙忠熙,以禮曹言啓曰,今此增廣文科初試時,陳試人許赴事,已爲草記允下,而庚辰六月七夕製入格給二分幼學朴弼浩,辛巳四月日次儒生殿講入格給二分幼學洪命植,前已陳試,今番文科許赴事,今始來呈矣。依例許赴於文科初試,使之較藝〈等〉第之意,分付,何如?傳曰,允。
又以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以弘文館言啓〈曰〉,下番闕直,事甚未安。新除〈授〉修撰睦承錫差祭,朴宗鉉,副修撰尹榮植竝卽牌招推移入直,副應敎李輔榮,校理鄭夏源·尹相翊,副校理鄭機相·金天洙一體牌招察任,何如?傳曰,允。
又以弘文館言啓曰,新除授應敎趙漢益,時在忠淸道鎭岑地,副修撰曺始永,時在慶尙道金山地,經筵入番事緊,請竝斯速乘馹上來事,下諭。傳曰,竝許遞。
朴泳敎,以兵曹言啓曰,今四月各廳堂下武臣朔試射,臣遭連因有故,不得爲之之意,敢啓。傳曰,知道。
又以都摠府言啓曰,今日入直內三廳,武兼·禁軍及軍兵等,當爲中日習射技放,而祈雨祭齋戒相値,不得設行之意,敢啓。傳曰,知道。
又以武衛營言啓曰,禁軍祿試射,每於四月十月設行事,曾有定式,而間因公務連疊,今朔內不得設行之意,敢啓。傳曰,知道。
又以義禁府言啓曰,明日春到記時,本府都事十員內,五員赴擧,二員慶科增廣文科一二所禁亂官進,只有三員而當直入直,本府入直公事·回公都事及仁政殿光範門·崇範門禁亂都事,無以移推,假都事三員,令該曹口傳差出,以爲分排擧行,何如?傳曰,允。
又以義禁府言啓曰,時囚罪人張時杓,杖一百流三千里定配,照律公事,判付內依允矣。張時杓,杖一百收贖,告身盡行追奪,平安道慈山府流三千里定配,而以議啓內辭意,具罪目,依例發遣府書吏,押送配所,何如?傳曰,允。
吏曹啓目粘連,觀此弘文館副提學洪英植上疏,則以爲,臣父領議政臣淳穆,方帶春秋館領事,臣之所兼修撰官,揆以典式,在所當遞。伏乞聖慈,俯垂鑑諒,亟令選部,昭法鐫改,俾存公格亦爲白有臥乎所,相避之嫌,在下當遞,洪英植所兼春秋館修撰官之任,今姑減下,何如?判付啓依允。
右尹李泰應疏曰,伏以臣,猥忝宗宰之列,不能小心謹愼,致勤聖念,薄竄內地,曾未幾朔,特命宥還,旋卽蕩敍,罪重罰輕,逈出常格,雨露霜雪,到底天造,惶蹙震越,無地自容。退伏田野,杜門訟愆,歌詠聖澤,以終餘年,以爲不報之報,爲臣今日第一義諦也,千萬不自意,京兆之命,特下於玆際,臣奉旨惶懍,莫省所以自措。第臣負累至重,雖蒙曲貸,去益愧恧,以此情踪,以此面目,將何以入修門而對諸僚乎?若以爲,謂罪已勘,謂天可恃,而不思所以自靖之道,冒沒膺命,則是豈我聖上曲盡全保之意也哉?寧爲重被違慢之罪,不敢晏然出肅之計,猥暴衷懇,冒瀆崇嚴。伏乞聖慈,特鐫臣新授之職,竝收宗正之任,以存公格,以安私分,不勝萬幸。臣無任云云。答曰,省疏具悉。遂事,何必爲引?卿其勿辭行公。
吏曹參判金弘集疏曰,伏以臣之一疏,非爲備例飾讓,實出斷斷苦衷,及奉批旨,未蒙允兪,臣情到此,窮且蹙矣。噫,前後恩造,未有若臣之偏被,邇來譏謗,亦未有若臣之屢困,而終不得株守賤諒,畢生畎畝,感激怵迫,抗顔周行,則惟有不避趨走之勞,少效涓埃之報而已。至於淸塗華貫,非但夢想之不到,仰而徒䙝於公器,俯而難安於私分,臣之自畫如此,庶幾淵衷之所悉燭,而大專槃物之仁,必欲全保而曲遂之,則亶宜投閑置散,少使歇泊,夫何格外之謬恩,復致目下之物議乎?是用逡巡却顧,不敢冒膺,坐犯違召之悚,因宿開政之命,於是乎臣之辜,尤不容誅矣。伏乞聖慈,特賜體諒,亟遞臣職名,兼治臣瀆撓之罪,以肅朝紀焉,不勝千萬幸甚。臣無任云云。答曰,省疏具悉。卿其勿辭行公。
壬午四月三十日酉時,上御養心閤。晝講入侍,同知事金奎弘,特進官李憲稙,宗臣李載完,參贊官趙忠熙,參贊官洪英植,檢討官朴宗鉉,假注書宋世鉉,記注官崔鼎獻,記事官崔應珏,各持書傳第一卷,以次進伏,武臣鄭騏澤進伏楹外訖,上曰,史官分左右。上開卷,仍讀前受音一遍訖,英植讀自帝曰,咨汝羲曁和,止帝曰,欽哉,仍釋義訖。上讀新受音一遍,上曰,有閏月然後,眞可以定時成歲也。英植曰,日月周天,有贏有縮,以氣盈朔虛,歸奇於閏,積以成月,若不置閏,終至於冬夏不分,無以授時成功,按令出治,故堯之曆象,舜之璿璣,爲政先務也。上曰,帝堯之德,何其盛也?英植曰,惟天爲大,惟堯則之,果無能名矣。上曰,帝堯如是其聖,故有臣如此舜也。英植曰,爲天下得人,重任也,以天下讓人,大事也。舜未登庸,堯爲已憂,及得舜薦天,堯之責塞矣,非堯,無以臣舜,非舜,無以繼堯矣。上曰,上番文義奏之。英植曰,帝堯欽明之德,時雍之治,要其歸,不越乎知人用人,卽於命鯀治水一節,可以觀矣,衆人之所歎美而斷其方命圮族,人所不知,己獨知之,此知人之明也,納四岳,試可之論,捨短取長,與不求備,許以往欽,此用人之廣也。九載之中,未必不知其不成,而待到三考始黜之,此任之專而責之久也,以鯀而尙如是,況賢於鯀者乎?是以,恭己無爲,措天下於熙皞之域,此堯之爲堯,而爲萬世帝王法也。上曰,下番奏之。宗鉉曰,朞三百數,固不可長皇陳奏,亦不可詳知,而大體則卽一年十二朔之數,不滿三百六十六日,而自今年立春,計明年立春,則得此數矣。閏月則天道左旋,地道右旋,自有定度,而日月則麗天而小遲,不及天地之度,五歲之間,積其盈虛之數而成再閏,然後陰陽調和,百穀用成。又奏曰,堯之擇人任官,各當其職,而爲天下得人,爲尤難,故廣詢衆聽而放齊,但知丹朱之開明,不知以開明之才,用於不善,帝堯以如天如神之聖,深知其子之惡,而不蔽於私,眞可謂萬世師表也。上曰,同知事奏之。奎弘曰,以天下相傳,天下之大事,故帝之試舜,九男觀外,二女觀內,至於戒女,提出一欽字,萬古聖學關鍵,所以無出於一敬字也。上曰,特進官奏之。憲稙曰,大哉,堯之爲君,先明峻德,以及親九族平百姓,則其德化,無能名焉,而將傳心法于舜,故使二女觀厥刑,此是大聖人之至德神功,後來帝王,莫不欽仰服膺矣。上曰,宗臣奏之。載完曰,堯之擧舜,其所以歷試者,不一其事,舜典所載百揆四門等職,無非著績之可稱,而今以釐降二女,爲觀厥刑之本者。蓋夫婦之間,最爲隱微,而愼謹之道,尤有切焉,故聖人,必正始於此而造端乎此,齊家以化國,國治而天下平,沛然有由矣。周詩曰,刑于寡妻,以御于家邦,此實堯·舜·文·武相傳之心法,而後王之所鑑戒者,莫要於是矣。帝王之學,有異凡庶,不必規規於句讀,而必察古聖人微意所在,潛究默,道與心融,然後方有所資益,惟殿下,懋哉懋哉。上曰,參贊官奏之。忠熙曰,玉堂·同經筵·特進官皆已奏之文義,別無申複可奏,而大抵堯典一篇,是無往非帝堯至德至化,然其中,亦有次第始終功效之可言也,始而明明德,次焉愛民也,用人也,終而存公天下之心,善於處變也。愛子之情,是人之常理,而知胤子朱之嚚訟,乃此揚側陋,妻以二女,換以天下之大,若非大聖至公之德,豈能如是乎?此實處變之善者,而亦可見帝堯始終功勳於此矣。然則帝王,當先爲明吾之明德,然後可以愛民,可以用人,而處變之間,亦可以經權得中矣。上掩卷,仍命史官就座,又命退,諸臣以次退出。
上在昌德宮。停常參·經筵。
尹相萬啓曰,明日常參·經筵,取稟。傳曰,只晝講。
又啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
朴泳敎〈啓〉曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,黃海兵使李元會下直,長弓一張,長箭一部,片箭一部,筒兒一箇賜給。
傳于尹相萬曰,考官李敦相,讀券官洪祐吉,命官爲之。
以吏曹參議沈相穆牌不進罷職傳旨,傳于趙秉稷曰,只推。
尹相萬,以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例刑官·司饔院官員及年七十以上人,通融塡差以入之意,敢啓。傳曰,知道。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑限,都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例。今亦依此爲之,何如?傳曰,允。
尹相萬,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,新除授應敎李鎬冕,卽爲牌招察任,何如?傳曰,允。
又以弘文館言啓曰,上番闕直,事甚未安。應敎李鎬冕有身病,副應敎李輔榮有拘忌,校理尹相翊,別兼春秋進,校理鄭夏源,副校理鄭璣相·金天洙,竝卽牌招推移入直,何如?傳曰,允。
又以弘文館言啓曰,新除授副修撰南奎熙,時在京畿長湍地,經筵入番事緊,請斯速乘馹上來事,下諭。傳曰,許遞。
又以承文院言啓曰,院製述官李敎卨仕滿代,吏文學官洪勉植陞付,其代幼學洪時鑅差下,付軍職冠帶常仕,何如?傳曰,允。
朴泳敎,以兵曹言啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以壯禦營言啓曰,本營哨官權秉奎,身爲入直將領,管下軍之闕額,矇不致察。揆以紀律,萬萬駭然,爲先汰去之意,敢啓。傳曰,知道。
壬午五月初一日,上御缺。召對入侍時,參贊官朴泳敎,檢校待敎趙晳九,檢討官朴宗鉉,假注書朴岐勳,別兼春秋金炳吉·鄭寅興,各持通鑑第缺卷,以次進伏訖。
上在昌德宮。停常參·經筵。
趙秉稷啓曰,明日常參·經筵,取稟。傳曰,停。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉稷啓曰,左副承旨金晩植,同副承旨趙忠熙,今日不爲仕進,竝卽牌招,何如?傳曰,允。
禮曹,六次祈雨祭不卜日,今初四日三角山·木覓山·漢江沈虎頭依例遣近侍虔誠設行事,志委,何如?啓依所啓施行爲良如敎。
傳于趙秉稷曰,政官牌招開政。
傳于趙秉稷曰,呈告戶曹參議許遞,今日政差出。
傳于趙秉稷曰,在外禮曹參判·兵曹參議·知經筵·知春秋竝許遞,今日政差出。
有政。吏批,行判書閔泳緯,參判金弘集竝牌招不進,參議沈相穆進,右承旨趙秉稷進。啓曰,行判書閔泳緯,參判金弘集竝牌招不進,小臣獨政未安,何以爲之?敢稟。傳曰,只出緊任。
以趙南軾爲副修撰,李載純爲禮曹參判,李貞斗爲戶曹參議,宋彙仁爲兵曹參議,李敦相爲知經筵,成彝鎬爲知春秋,黃浩直·李敏五爲監察。
兵批,行判書趙寧夏,參判韓聖根病,參議宋彙仁病,參知李東淵入直政事進,右副承旨朴泳敎進。僉知加設單金世柱·朴奎瑞·李良楫,五衛將加設三單閔泳錫·李奎東·邊載俊,護軍金晳根,副護軍黃耆淵·趙命敎·韓用商·李寅甲·金星粹,副司果南奎熙,副司猛洪時鑅。
傳于趙秉稷曰,見窠皆令差出。
吏批,再政。以李文淵爲瓦署別提。參奉韓用商·李寅甲,敎官金星粹,已上朝官年七十,加一資事,承傳,前五衛將朴奎瑞,朝官年九十,依定式加資。
三政。以趙性憙爲引儀。敦寧都正加設三單韓用商·李寅甲·金星粹。
四政。以金魯莞爲掌樂主簿。
五政。以柳鶴增爲監察。
六政。以李承喜爲引儀。
七政。以鄭基晩爲造紙別提。
八政。以奇陽衍爲典設別提。
趙秉稷啓曰,試官之出榜詣闕,例也,而慶科增廣文科初試一所監試官崔在澈,二所監試官金玉來謂有身病,自外徑歸,事甚未安。竝推考,何如?傳曰,允。
傳于趙秉稷曰,發遣吏郞,諸執事請齋與否,摘奸以來。
以左副承旨金晩植,同副承旨趙忠熙牌不進罷職傳旨,傳于趙秉稷曰,只推。
趙秉稷,以奉常寺都提調·提調意啓曰,各陵園端午祭享所用藥果煎造後,進上看品藥果二十五立,依定式封進之意,敢啓。傳曰,知道。
又以伴接官言啓曰,卽者差備譯官來言,日本辦理公使花房義質,願呈世子宮進獻物種單子,故令司譯院領納之意,敢啓。傳曰,知道。
又以伴接官言啓曰,卽者差備譯官來言,日本辦理公使花房義質,率隨員一人,巡査三名,今日出去仁川濟物浦云矣,敢啓。傳曰,知道。
朴泳敎,以兵曹言啓曰,去三月二十二日別試武科殿試時,直赴殿試奉承傳宣傳官李駿漢等一千七百八十四人內,一千五百六十四人應試參榜,所授帖文,收聚爻周,別武士金光燁等八人,遭故,旗牌官徐相均,鄕騎士柳冀亨,朞服未過葬,竝依法典陳試,步下奉持金秀能等,俱以身病不赴,係是三式年內,竝依例陳試,宣傳官尹翊善等六人,身故,待式年放榜紅牌成給,勸武軍官閔泳周等一百七十七人,未及赴試,進參於今番庭試殿試,武衛營抄上武士尹洛汝等,俱以無緣不赴,直赴會試奉承傳選武軍官崔鎬奭等二十九人內,十八人應試所授帖文,收聚爻周,選武軍官孫亮浩等三人,遭故,馬兵金斗洪,朞服未過葬,竝依法典陳試,江原監營選武軍官禹守命等八人,無緣不赴,其委折,關問該營及守臣·道·帥臣後,稟處,何如?傳曰,允。
又以兵曹言啓曰,去四月初六日庭試武科殿試時,直赴殿試奉承傳勸武軍官閔泳周等三百四十人內,二百三十四人應試參榜,所授帖文,收聚爻周,別武士金光燁等八人,遭故,旗牌官徐相均,鄕旗士柳冀亨,朞服未過葬,竝依法典陳試,步下奉持金秀能·金基完,元內吹姜瑞雲,俱以身病不赴,係是三式年內,竝依例陳試,宣傳官尹翊善等六人,身故,待式年放榜紅牌成給,武衛營抄上武士尹汝洛等,俱以無緣不赴,其委折,關問該營及守臣·道·帥臣後,稟處,直赴會試奉承傳馬兵金斗洪,應試參榜,所授帖文,收來爻周,何如?傳曰,允。
又以都摠府言啓曰,都摠管李寅應以刑曹判書,本曹坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
又以武衛營言啓曰,扈衛別將閔貞植,身病甚重,勢難察任,改差,何如?傳曰,允。
又以刑曹言啓曰,北靑前府使張時杓犯贓錢一萬二千八百兩,依定式捉囚家僮,刻期督捧之意,敢啓。傳曰,知道。
大司成金喆熙上疏大槪。國子新命,揆分不稱,敢陳披瀝之懇,冀蒙亟遞之恩事。省疏具悉。爾其勿辭察職。
壬午五月初二日酉時,上御養心閣。晝講入侍時,同知事趙寧夏,特進官趙熙一·李敦夏,參贊官朴泳敎,侍講官李鎬冕,檢討官朴宗鉉,假注書宋世鉉,兼春秋韓用卨,別兼春秋鄭寅興,各持書傳第一卷,以次進伏,武臣李奎大,進伏楹外訖。
上在昌德宮。停常參·經筵。
趙秉稷啓曰,明日常參·經筵,取稟。傳曰,停。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,江原道觀察使南廷益下直,長弓一張,長箭一部賜給。
傳于趙秉稷曰,受香承旨,仍爲奉審摘奸以來。
傳于尹相萬曰,江原監司留待。
尹相萬啓曰,吏曹郞廳來言,大臣置處政事,取稟。傳曰,當日爲之。
傳于尹相萬曰,知敦寧許遞,今日政差出。
傳于尹相萬曰,京兆堂上竝許遞,今日政差出。
傳于尹相萬曰,在外戶曹參議許遞,今日政差出。
傳于尹相萬曰,文義縣令之代,勿拘常格,各別擇差。
傳于尹相萬曰,林川郡守之代,未準朔守令中,擬入。
傳于尹相萬曰,江原監司入侍。
傳于趙秉稷曰,召對爲之。
傳于趙秉稷曰,到記講試官,率比較儒生入侍。
傳于趙秉稷曰,春到記講居首通幼學金基燮·李翊峻,製述詩居首三下幼學閔正植,竝直赴殿試,講之次通幼學金鼎植等十人,製述之次草三下進士金世基,竝直赴會試,講之次通幼學朴永學等十人,製述之次次上幼學李完用等二人,竝給二分,講之次略生員李晩煃等六人,製述之次次上進士金洛鎭等二人,竝給一分,講之次略幼學姜等七人,製述之次次上進士成敬鎬等四人,各奎章全韻賜給。
傳于趙秉稷曰,入格儒生,明日待令。
左副承旨金晩植書啓,臣承命陪香祝,奉神位版,詣漢江,仍爲奉審則無頉,祭物·祭器看番則精潔,諸執事·進排官摘奸則無頉矣,臣則以獻官,將事畢還奉神位版後,復命之意,敢啓。傳曰,知道。
右副承旨朴泳敎書啓,臣承命陪香祝,奉神位版,詣木覓山,仍爲奉審則無頉,祭物·祭器·祭井看審則精潔,諸執事·進排官摘奸則無頉矣,臣則以獻官,將事畢還奉神位版後,復命之意,敢啓。傳曰,知道。
同副承旨趙忠熙書啓,臣承命陪香祝,奉神位版,詣三角山·白嶽山,仍爲奉審則無頉,祭物·祭器·祭井看審則精潔,諸執事·進排官摘奸則無頉矣,臣則以獻官,將事畢還奉神位版後,復命之意,敢啓。傳曰,知道。
尹相萬,以吏曹言啓曰,左議政宋近洙勉副事,命下矣,當爲置處,而本曹,時無相當窠,依例送西之意,敢啓。傳曰,知道。
又以吏曹言啓曰,繕工監監役官尹弘善以其身病,呈狀乞遞,改差,何如?傳曰,允。
趙秉稷,以兵曹言啓曰,左議政宋近洙勉副事,命下矣,當爲隨品置處,而領中樞一窠,判中樞二窠,他大臣俱爲見帶,依例從座目判中樞加設下批之意,敢啓。傳曰,知道。
有政。吏批,行判書閔泳緯病,參判金弘集進,參議沈相穆病,左承旨尹相萬進。以吏批言啓曰,行判書閔泳緯,參議沈相穆俱以病不來,小臣獨政未安,何以爲之?敢稟。傳曰,仍爲之。以朴齊寬爲知敦寧,李敦相爲判尹,李容元爲左尹,嚴世永爲右尹,李根秀爲戶曹參議,李承祐爲文義縣令。左議政宋近洙勉副事,傳敎。
兵批,行判書趙寧夏,參判韓聖根病,參議宋彙仁入直進,參知李東淵病,右承旨趙秉稷進。判府事加設單宋近洙,大護軍閔泳穆·趙慶鎬,護軍李僖魯,副護軍李貞斗。
吏批,再政。以洪在鉉爲禮曹判書,金敎承爲假監役,李根永爲林川郡守,左尹單嚴世永,右尹單李容元,贈吏判李源達,贈左贊成例兼,贈吏參李顯默,贈吏判例兼,贈吏議李䆃贈吏參例兼,已上判義禁李會正三代。
趙秉稷,以弘文館言啓曰,修撰朴宗鉉差祭,下番闕直,事甚未安。修撰睦承錫,副修撰尹榮植,新除授副修撰趙南軾,卽爲牌招推移入直,何如?傳曰,允。
又以弘文館言啓曰,下番闕直,事甚未安。副應敎李輔榮,副修撰尹榮植有拘忌,校理尹相翊,副校理金天洙別兼春秋進,鄭璣相,修撰朴宗鉉差祭,睦承錫,副修撰趙南軾有身病,校理鄭夏源卽爲牌招,姑降入直,何如?傳曰,允。
又以成均館大司成意啓曰,本館入直,久任郞廳外他郞,不得入直,若有代員替直之事,則草記代直事,曾有定式矣。司成趙性鶴,直講朴淇鍾,典籍高景晙俱爲差祭,時無入直之員,以他郞官姑爲代直,何如?傳曰,允。
又以伴接官言啓曰,卽者差備譯官來言,日本辦理公使花房義質,率隨員一人,巡査三名,從者三名,昨日出去仁川濟物浦矣,今日戌時量,還爲入來館所之云矣,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
應敎李鎬冕疏曰,伏以臣日昨,伏奉玉署除旨,牌召儼臨,臣感恩怵義,雖已張皇出肅,而臣外從四寸弟副校理臣金天洙,方帶別兼春秋矣,臣之所兼編修之銜,其爲應避,典式攸在,玆敢短章控籲。伏乞聖慈,俯垂鑑諒,亟令選部照例遞改,以存公格,不勝幸甚。臣無任云云。省疏具悉。疏辭,下該曹稟處。
左議政宋近洙疏曰,伏以臣,積犯違傲,輒蒙寬假,恩言諄複,德缺,伏地擎讀,祗自感後而閱月撕捱,歇泊無期,國體徒隳,缺,籲天無階,惟有拚棄廉隅,力疾趨造,以俟聖上憐缺感冒之比,諸證交侵,日深月劇,少失將攝,若不支持,缺加蟻行牛鬪,漸至雷霆不聞,咫尺威顔,無以仰諦,缺裒如之狀,令人大慙。假使臣優有才具,他無疾恙,卽此一缺所以欲起還仆,終於縮伏焉已。臣空疎蔑裂,有何謨猷之可缺葵藿之忱,冒徹紸纊之聰,今玆聖批,詡之以洞見缺殿下,不以臣言,歸之狂妄,而有槪於聖衷者也。遠近聽聞,孰不攢缺盛,而臣亦自幸臣言之不甚僭猥也。殿下旣燭其病,而必思對缺扁之手,而亦惟在殿下擧而措之之如何耳。顧臣黔驢之缺之所陳而已。殿下如以臣言,爲有可採而用之,則雖退伏,粗缺以爲無所當而置之,則臣雖冒進,不識時務,亦將何用哉?缺病根自祛,益廣言路,則良劑自至,使東方含生之倫,益見德缺祝。先正臣李珥應旨論事,而曰,以臣身之不才,謂臣言無缺臣才有可用,亦不可,此正爲臣今日語也。噫,臣之進退,自是缺國家,而徒煩恩禮,屢屈王人,只爲四方傳笑之實其缺陵之患,而內無修攘之策,人心之騷訛,國家之岌嶪,缺重任,尤不可使聞於人也,庸敢不避瀆撓,冒死更暴。伏乞缺請俾臣,獲延殘喘,公私幸甚。臣無任云云。答曰,缺謹當服膺,而卿以先正之論,反復爲說,雖出於退讓缺才,兼之以有理之以有理之言矣,予之所委毗,安得不厚且缺交集,其何以辭,予亦何以捨卿乎?然卿之疏已屢矣,許久相缺銜,今姑勉副,卿勿以去位爲心,時以良籌碩劃,補予不逮,贊缺傳于趙秉稷曰,此批答,遣史官傳諭。
敎江原監司南廷益書。王若曰,耀卿缺著於方面,移福星於金剛仙嶽,命惟在於簡心。肆頒十行紫缺彼關東全幅,乃是畿左名藩。環穢貊靺鞨之墟,幅員按缺之勝繡錯列萬二千峰,襟帶兩江,海門之舟楫竝臻,控引缺民業也,水耨而火耕,易致穡事之失稔,地利則海漁而缺斤入於松岡,黃腸之設禁或施,杼軸空於蔘戶,黔首缺係才德之兼備,按察之地,必待威望之所推。惟卿,缺經幄之列,知是黼黻之謨猷,風采動搢紳之間。綽缺之鎖鑰增鞏,出膺海藩,上都之屛翰愈重,顧前後缺玆授卿以江原道觀察使兼兵馬水軍節度使巡察使原州缺服申誥,必使仰以事俯以育,子惠小民,有若剛不吐缺之域,政須布德而施恩,甘棠行觀風之治。佇見承流而宣,威惠所以竝行,詰戎政而振儒風,文武不可偏廢。於戲,缺之思齎符以傳,庶副委一面之眷。故玆敎示,想缺。
壬午五月初三日,上御養心閣。江原監司召對同爲入侍時,承旨尹相萬,假注書朴岐勳,兼春秋崔應珏,別兼春秋金天洙,江原監司南廷益以次進伏,參贊官尹相萬,侍講官李鎬冕,檢校待敎趙晳九,檢討官朴宗鉉,假注書朴岐勳,兼春秋崔應珏,別兼春秋金天洙,各持通鑑第缺◆卷,以次進伏訖。上曰,史官分左右。仍命監司進前,廷益進前奏曰,海營有管餉別會穀名色,而卽戶曹句管者也,本是七千石立本,取耗七百石,入用於營下中軍·三司五營將·各屯別將料米及各祭享酒飯米·分養馬料,米太,戶曹卜定磚石,奎章閣成下外別下,當多耗不足以割其本,以至於全數無麪,各邑加下之逐年漸積者,今爲一千六百餘石之多矣。若不及今變通,必至於末由之境,故粵自前道臣時,以此論報於政府者,爲屢次,而尙未蒙區劃之回下者也,此豈不悶悚乎?竊有所兩條擧議者,道內還穀中,限五千石,以詳定例執錢,則其數爲一萬七千五百兩內,一萬兩,執錢穀五千石,每石二兩式還立本,三千二百四十兩,加下穀一千六百二十石充報,四千二百六十兩,同穀二千一百三十石立本添付,以爲取耗繼用之資也。且或本道田畓實役結摠,爲七萬二百十結,而每結二錢式分斂之,可爲一萬四千四十二兩也,每石二兩式立本七百二十一石而報給,今加下一千六百二十石,則餘數尙爲五千四百一石,嗣後取耗支用,可以爲寬紓之道,以此兩條中,令廟堂稟處,何如?上曰,依爲之。出擧條仍命召對爲之,上開卷,缺。
上在昌德宮。停常參·經筵。
趙秉稷啓曰,明日·再明日,綏陵忌辰祭齋戒正日相値,視事頉稟之意,敢啓。傳曰,知道。
金晩植啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于趙秉稷曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于趙秉稷曰,檢校直提學金永壽,馳詣綏陵,奉審摘奸,仍留監祭,局內諸陵,一體奉審以來。
李東郁奉命,代以車斗鎭爲事變假注書。
傳于金晩植曰,前左捕將事,誠爲駭歎。初不能操飭廳校,致有橫捉之失,末乃濫杖,至於破廳縱囚,又不禁斷,則其所僨錯,無以容貸,前左捕將韓圭稷,施以竄配之典。
傳于金晩植曰,路文申飭,果何如,而又此僞造,究厥所爲,極爲無嚴。差備內官金浩純·金演東·鄭鴻國·宋仁九·孫東熙,前銜內官朴億信竝令該府,遠地定配,生徒內官金相範·金玟鎬·林泰祿·金學豐·林華植·鄭麟泰·金一泰竝令秋曹,遠地定配,以懲後習。
傳于金晩植曰,生徒內官宋春源,闌入空闕,無難酗酒,萬萬痛駭。令秋曹嚴刑一次,遠惡地定配。
傳于金晩植曰,入格儒生入侍。
傳于金晩植曰,發遣吏郞,諸執事淸齋與否,摘奸以來。
金晩植啓曰,時·原任大臣,有時急稟達事,來詣閤外請對矣。傳曰,入侍。
傳于金晩植曰,罪人白樂寬,令王府具格拿來,南間囚。
傳于金晩植曰,金吾堂上竝許遞,前望單子入之。
金吾堂上前望單子入之,判義禁李源命,知義禁洪鍾軒,同義禁李正魯·趙濟華落點。
趙秉稷,以禮曹言啓曰,卽接平海幼學黃疇九所志,則以爲,族叔致益,嫡妾俱無子,以其同姓十八寸弟致漢第二子晠九,欲爲繼後,兩家諸族,商議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長黃疇九所訴旣如此,黃致漢第二子晠九,立爲黃致益之後,何如?傳曰,允。
又以內醫院都提調言啓曰,前鍼醫金興周,旣已闋服,依例還屬本院,令該曹口傳付軍職,冠帶常仕,何如?傳曰,允。
又以奎章閣言啓曰,原任直提學閔泳翊本生母喪卒哭日,依定式遣檢書官,勸肉以來之意,敢啓。傳曰,知道。
金晩植,以統理機務衙門言啓曰,經理事閔泳翊本生母喪卒哭日,依定式遣主事,勸肉以來之意,敢啓。傳曰,知道。
又以刑曹言啓曰,打破廳獄,作鬧諸漢,査覈草記。傳曰,知道。捕校,雖有橫捉之失,誘聚作梗,至於打破公廳,擅放重囚,寧有如許頑悖之習乎?論其罪犯,斷以一律,宜無可惜,不可無參量者存。首倡手犯之崔·卓兩漢,竝特貸一縷,嚴刑三次後,遠惡島限己身爲奴,勿干赦典,橫捉三捕校,其餘隨從,竝自秋曹分輕重酌處事,命下矣,謹依傳敎,罪人崔學吉·卓琦桓,爲先各嚴刑一次後,學吉,全羅道康津縣古今島,琦桓,靈光郡荏子島遠惡島,限己身爲奴,勿干赦典定配所,而待拷限,次次加刑準三次,竝卽押送,橫捉捕校崔永順,難免汚人名節之罪,依律文平安道龍川府邊遠充軍,定配所,其餘隨從李道晉·金明國等,不可無警,各決杖一百,懲勵放送之意,敢啓。傳曰,知道。
吏曹啓目粘連,觀此弘文館應敎李鎬冕上疏,則以爲,臣外從四寸弟副校理臣金天洙,方帶別兼春秋矣,臣之所兼編修之銜,其爲應避,典式所載。伏乞聖明,俯垂鑑諒,亟令選部照例遞改,以存公格亦爲白有臥乎所,相避之法,在下當遞是白乎矣,至於史官所帶春秋,例不得減下。李鎬冕所帶編修之任,今姑減下,何如?判付啓依允。
壬午五月初四日酉時,上御熙政堂。入格儒生入侍時,左副承旨金晩植,假注書缺兼春秋金鼎獻,別兼春秋金天洙,以次進伏,幼學金基燮·李翊俊·缺成敬鎬等,序立階下訖。上曰,史官分左右。晩植曰,入格儒生中缺人有身病,不得待令矣。待令儒生,使之陞軒奏職姓名乎?上可之。基燮等,以次進前奏職姓名訖,晩植曰,儒生等,使之頒賞行禮乎?上可之。基燮等行禮訖,晩植曰,儒生等使之退出乎?上可之。仍命史官就座,又命退,承·史以次退出。
壬午五月初四日丑時,上御熙政堂。時·原任大臣請對入侍時,左副承旨金晩植,假注書缺,記注官崔鼎獻,別兼春秋金天洙,以次進伏訖。上曰,史官分左右。仍命大臣進前,淳穆進前奏曰,旱炎孔酷,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮氣候,何如?上曰,平順矣。上曰,圭璧屢擧,靈應邈然,言念民事,極爲悶然。如是而年形,曷缺,淳穆曰,雖令跨朔亢旱,此旬前如獲霈霔,在農政未晩矣。上曰,京畿兩缺旱尤甚云耶?淳穆曰,然矣。三南則雨澤往往,有聞麥農頗登云矣。上曰,缺近旱炎轉酷,寢食未甘矣。淳穆曰,臣等,見南山擧火罪人所謂原情,缺篇歸趣,無非窮凶絶悖,而至於數句語誣逼,莫重莫嚴之地,詬罵大日,缺〈臣〉等髮豎膽掉,不可晷刻容貸於覆載之間,故玆敢冐夜請對,亟令缺情,快正典刑,斷不可已。最應曰,自頭至尾,無非至凶絶悖,豈可暫時缺王府設鞫,得情正刑矣。炳國曰,苟有一分秉彝之性,至凶絶悖之缺心,筆於書乎?膽掉髮豎,不勝憤惋,亟降處分,以正典刑焉。缺寧容若是耶?淳穆曰,如有一分秉彝之心,焉敢至此乎?上曰,近缺往有之,是豈道理乎?淳穆曰,設有可言之疏,就事論事而已,乃敢以缺投匭此都是無嚴無忌憚,而近來人心之不靖,誠可悶也。上曰,其缺,淳穆曰,所謂白樂寬者,而前參判弘洙之子云矣。上曰,居鄕云乎?淳穆,缺浦云,而可謂窮天地所無之變矣。上曰,承旨進前。晩植進前,仍命缺曰,罪人白樂寬,令王府具格拿來,南間囚。上曰,捉囚秋曹耶?淳穆缺囚于壯禦營矣。上曰,諸大臣先退。仍命史官就座,又命退,承·史,缺。
上在昌德宮。停常參·經筵。
藥房提調閔泳緯,副提調閔泳煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
進御二錢重人蔘粟米飮,自今日一貼式限二貼煎入事,榻前下敎。
大王大妃殿進御二錢重人蔘粟米飮,自今日一貼式限二貼煎入事,榻前下敎。
王大妃殿進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
閔泳煥啓曰,藥房提調·副提調,持粟米飮來待矣。傳曰,封入。
金晩植啓曰,大司憲·執義·掌令二員·持平二員未差,監察茶時之意,敢啓。傳曰,知道。
尹相萬啓曰,議政府郞廳來言,今日賓廳日次,而領議政洪淳穆,無時急稟定事,左議政·右議政未差,不得來會云矣,敢啓。傳曰,知道。
趙秉稷啓曰,右副承旨朴泳敎,今日不爲仕進,卽爲牌招,何如?傳曰,允。
禮曹七次祈雨祭不卜日,今初七日龍山江·楮子島,依例遣重臣虔誠設行事,知委,何如?啓依所啓施行爲良如敎。
傳于趙秉稷曰,禮房承旨,馳詣受香諸處,奉審摘奸以來。
禮曹,今五月初七日行景慕宮夏享大祭香祝親傳,取稟,還入奉敎,攝儀改書下。
金晩植啓曰,假注書朴岐勳有身病,勢難察任,今姑改差,何如?傳曰,允。
朴岐勳改差,代以金中植爲假注書。
傳于金晩植曰,發遣吏郞,諸執事淸齋與否,摘奸以來。
以司謁口傳下敎曰,黨賊金韶信捕捉之左邊軍官李明俊,賞加,崔錫基,善地瓜近邊將作窠,令該曹口傳差出。
以右副承旨朴泳敎牌不進罷職傳旨,傳于金晩植曰,只推。
金晩植,以吏曹言啓曰,卽接通禮院所報,則以爲,明日景慕宮仲朔大祭親傳香敎是時,左右通禮,不可不備員,而左通禮兪致一,合三呈旬矣,改差,卽速差出,以爲及時擧行之地云,改差,其代口傳備擬之意,敢啓。傳曰,知道。
吏曹口傳政事,以趙性鶴爲左通禮。
兵曹口傳政事,副司果單金興周。
金晩植,以兵曹言啓曰,今五月初七日景慕宮夏享大祭時,守門當爲塡差,而本曹郞廳·都摠府郞廳,除入直與呈辭受由在外,排擬苟艱,依定式軍門將官代差以入之意,敢啓。傳曰,知道。
又以壯禦營言啓曰,本營千摠梁柱星,身病甚重,勢難察任,改差,何如?傳曰,允。
又以義禁府言啓曰,前左邊捕盜大將韓圭稷,施以竄配之典事,承傳啓下矣。韓圭稷,平安道順安縣竄配,而以承傳內辭意,具罪目,依例發遣府書吏,押送配所,何如?傳曰,允。
又以義禁府言啓曰,差備內官金浩純·金演東·鄭鴻國·宋仁九·孫東熙,前銜內官朴億信等竝遠地定配事,承傳啓下矣。金浩純慶尙道寧海府,金演東全羅道綾州牧,鄭鴻國咸鏡道高原郡,宋仁九慶尙道草溪郡,孫東熙咸鏡道洪原縣,朴億信平安道肅川府竝遠地定配,而以承傳內辭意,具罪目,依例發遣府羅將,押送于各其配所,何如?傳曰,允。
忠淸監司南一祐疏曰,伏以臣,猥叨藩寄,行將辭陛,區區微忱,不勝戀結之至。仍伏念,臣之父母墳山在於楊州·高陽等地,奉節上壟,幽明之榮耀爲大,攀柏一號,不洎之情私粗伸,玆敢短章陳懇,冒瀆崇聽。伏乞聖上,許臣由暇,獲遂微願,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
趙秉稷啓曰,藥房提調·副提調持粟米飮來待矣。傳曰,封入。
又啓曰,明日常參·經筵,取稟。傳曰,停。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉稷啓曰,知敦寧朴齊寬,判尹李敦相,除拜後過三日,不爲出肅,竝依定式推考警責,仍卽牌招察任,何如?傳曰,允。
傳于趙秉稷曰,禮房承旨,馳詣景慕宮奉審摘奸,仍詣受香諸處,奉審摘奸以來。
傳于尹相萬曰,吏曹參議有闕之代,前望單子入之。
吏曹參議前望單子入之,李冑榮落點。
傳于閔泳煥曰,奉審閣臣入侍。
朴泳敎啓曰,假注書金中植,時無職名,令該曹依例付軍職,冠帶常仕,何如?傳曰,允。
趙忠熙,以兵曹言啓曰,本曹參判韓聖根,參知李東淵俱有身病,參議宋彙仁差祭,宿衛重地,不可暫曠。令政院稟旨變通,竝令該曹以在京無故人口傳差出,待下批牌招,卽爲推移入直之地,何如?傳曰,允。參判·參知竝許遞,前望單子入之。
兵曹,參判·參知前望單子入之,參判吳益泳添書落點,參知李冕雨落點。
吏曹,兵曹參議單李冕雨,參知單宋彙仁。
兵曹口傳政事,以崔錫基爲薪智島萬戶。
趙秉稷,以伴接官言啓曰,卽者差備譯官來言,日本辦理公使花房義質,率隨員四人,巡査三名,暫時往來次,今日卯時量,出去水原古溫浦云矣,敢啓。傳曰,知道。
朴泳敎,以兵曹言啓曰,今初八日一內禁軍番次,而該番將趙儀顯,以其身病,呈狀乞遞,改差,其代依例口傳差出,何如?傳曰,允。
兵曹口傳政事,以李奎會爲內禁將。
朴泳敎,以都摠府言啓曰,今日入直內三廳,武兼·禁軍及軍兵等,當爲中日習射技放,而景慕宮夏享大祭齋戒相値,不得設行之意,敢啓。傳曰,知道。
又以刑曹言啓曰,卽接慶尙監司尹滋承文移,則三嘉縣徒一年定配罪人趙律祿,限滿云矣。取考曹上配案,則律祿以酗挐官門罪,辛巳五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,傳曰,路文申飭,果何如,而又此僞造,究厥所爲,極爲無嚴。差備內官金浩純·金演東·鄭鴻國·宋仁九·孫東熙,前銜內官朴億信竝令該府,遠地定配,生徒內官金相範·金汶鎬·林泰祿·金學豐·林華植·鄭麟泰·金一泰竝令秋曹,遠地定配,以懲後習事,命下矣,謹依傳敎,生徒內官金汶鎬·林泰祿·金學豐·鄭麟泰·金一泰先已捉得,汶鎬慶尙道開寧縣,泰祿平安道宣川府,學豐慶尙道安東府,麟泰善山府,一泰全羅道咸悅縣遠地定配所竝押送,金相範,前已下往全羅道泰仁縣,林華植,方在京畿通津府云,故發關各該道,使之罔夜捉上,待押來擧行之意,敢啓。傳曰,知道。金相範·林華植,竝卽其地發配。
又以刑曹言啓曰,傳曰,生徒內官宋春源,闌入空闕,無難酗酒,萬萬痛駭。令秋曹嚴刑一次,遠惡地定配事,命下矣,謹依傳敎,生徒內官宋春源,咸鏡道洪原縣遠惡地定配所,而適値齋日,待過齋嚴刑一次後,卽爲押送之意,敢啓。傳曰,知道。
吏曹參議沈相穆疏曰,伏以臣,忝叨見職,已匝月于玆矣,間有幾遭代斲,曷嘗一分可堪而仍冒哉?惟以趨走殫竭,粗效陳力之義,而第臣稟質脆薄,自幼善病,比因暑祟,泄痢交苦,退自試席,一倍添劇,委頓床玆,眠噉俱廢,縱使臣無病方强,不當久縻重任,以貽瘝曠。況此見狀,萬萬無時日內彈束之望乎?才所不逮,猶屬緩聲,疾病難强,宜卽斥退,玆敢不避猥越,仰瀆崇嚴。伏乞聖慈,俯垂鑑諒,亟遞臣所帶吏曹參議之任,俾幸公私,不勝大願。臣無任云云。省疏具悉。所請依施。
壬午五月初六日巳時,上御熙政堂。奉審閣臣入侍時,都承旨閔泳煥,記事官金中植,記注官韓用卨,別兼春秋金天洙,檢校直提學金永壽,以次進伏訖。上曰,史官分左右。仍命奉審閣臣進前,永壽進前奏曰,臣承命馳詣綏陵陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵陵上奉審則安寧,碑閣·丁字閣奉審則無頉,仍詣顯陵陵上奉審則安寧,碑閣·丁字閣奉審則無頉,仍詣穆陵陵上奉審則安寧,碑閣·丁字閣奉審則無頉,仍詣徽陵陵上奉審則安寧,碑閣·丁字閣奉審則無頉,仍詣崇陵陵上奉審則安寧,碑閣·丁字閣奉審則無頉,仍詣惠陵陵上奉審則安寧,碑閣·丁字閣奉審則無頉,仍詣元陵陵上奉審則安寧,碑閣·丁字閣奉審則無頉,仍詣景陵陵上奉審則安寧,碑閣·丁字閣奉審則無頉,還詣綏陵,仍留監祭,將事安寧之意,敢此仰達矣。上曰,諸陵上,皆泰平乎?永壽曰,泰平矣。上曰,碑閣·丁字閣,皆無頉乎?永壽曰,太平矣。上曰,日旱如此,莎草無枯損處乎?永壽曰,陵上詳細看審,則莎草少無枯損處矣。上曰,今非霖雨缺時則似無壞缺處矣。永壽曰,無壞缺蹲縮處矣。上曰,缺絶遠之地,民情,必以暵憂遑急矣。永壽曰,所經沿路,缺不廣,間間有移秧處,亦或有未及立苗處,而以秧苗之缺無其憂矣。上曰,圭璧之擧,今至六次,而靈應邈然,缺永壽曰,聞三南則頗洽雨澤,而惟畿內之情,乾滋甚矣,缺日間若雨,則快好快好矣。上曰,何時將事乎?缺將事矣。奏訖,永壽就座,上仍命史官就座,缺閣臣先退,又命〈退〉,承·史以次退出。
上在昌德宮。停常參·經筵。
趙忠熙啓曰,來十一日,朝參日次,而睿陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,神光僉使李圭常下直,長弓一張,長箭一部,片箭一部,筒兒一箇賜給。
傳于朴泳敎曰,公事不審之中官金圭錫,從重推考。
趙忠熙啓曰,假注書宋世鉉有身病,勢難察任,今姑改差,何如?傳曰,允。
宋世鉉改差,代以鄭承鉉爲假注書。
趙忠熙啓曰,卽者別兼春秋金天洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
趙忠熙啓曰,左右史不可不備,別兼春秋朴斗陽·金炳吉·金定均·鄭寅〈興〉·尹相翊·鄭夏源,竝卽牌招,推移入直,何如?傳曰,允。
朴泳敎,以統理機務衙門言啓曰,卽見京畿監司金輔鉉狀啓謄報,則德國使船,留碇月尾島後洋,而以商辦事,有傳送文字矣。經理事趙寧夏·金弘集,仍以全權差下,使之措辭答覆,何如?傳曰,允。
又以刑曹言䧄曰,生徒內官金相範,前已下往全羅道泰仁縣,林華植,方在京畿通津府,發關各該道,使之捉上,待押來擧行草記,傳曰,知道,金尙範·林華植,竝卽其地發配事,命下矣。謹依傳敎,金商範·林華植,竝卽其地發配事,分付各該道臣之意,敢啓。傳曰,知道。
吏曹參判金弘集疏曰,伏以臣於日前政席,冒行代斲,退自循省,猶恐僨誤,追及至缺,昨日政事中,知春秋望不爲頒布者,始乃錯愕,追究則缺政曹無見缺而矇然疊擬,至蒙恩點,臣於是惶恐戰缺夫銓注法意,何等審愼,而緣臣昏妄迷謬,始不能缺覺察於做錯之後,臣罪至此,合置何辟,詎可以原缺不思所以自處之道乎?玆敢短章自劾。伏乞聖缺亟勘臣當勘之律,以爲不職者戒焉。臣無任云云。答曰,省疏具悉。未及照檢而然,卿不必如是爲引矣。
別兼春秋金天深疏曰,伏以臣持被之中,卽接家信,則臣母所祟痰癖之證,近因日候之不調,一倍添劇,家僮踵至。臣聞此報,方寸煎灼,按住不得,忙陳短章,往出禁扄。伏乞聖明,俯垂鑑諒,亟遞臣職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
趙忠熙啓曰,明日常參·經筵,取稟。傳曰,停。
又啓曰,大司憲·執義·掌令二員。持平二員未差,監察茶時之意,敢啓。傳曰,知道。
又啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,北苑望拜禮,當親行矣。
備忘記,楊州牧使李泰鉉下直,長弓一張,長箭一部,片箭一部,筒兒一箇賜給。
傳于趙忠熙曰,圭璧屢擧,靈應尙今邈然,言念穡事,寢食靡甘。八次祈兩祭,不卜日,明日受香獻官,以正一品塡差,諸執事,亦爲各別擇差。
禮曹,八次祈雨祭,不卜日,今初十日南壇·雩祀壇,遣重臣虔誠設行事,知委,何如?啓依所啓施行爲良如敎。
以別兼春秋朴斗陽·金炳吉·金定均·鄭寅興·尹相翊·鄭夏源牌不進罷職傳旨,傳于趙忠熙曰,只推。
趙忠熙啓曰,左右史不可不備,別兼春秋朴斗陽·金炳吉·金定均·鄭寅興·尹相翊·鄭夏源,旣有只推之命,益卽牌招,推移入直,何如?傳曰,允。
傳于趙忠熙曰,戶曹堂上竝許遞,前望單子入之。
戶曹堂上前望單子入之,判書金炳始,參判尹成鎭,參議權膺善落點。
傳于趙忠熙曰,政官牌招開政。
傳于趙忠熙曰,在外禮曹判書,呈告同敦寧許遞,今日政差出。
傳于趙忠熙曰,今日政,遷轉守令,以未準朔守令,通融擬入。
傳于趙忠熙曰,江東縣監之代,勿拘常格,各別擇差。
趙忠熙啓曰,吏曹參議李冑榮,疏批已下,卽爲牌招,何如?傳曰,允。
又啓曰,明日傳香,禮房承旨,當爲齋宿,右承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
傳于趙忠熙曰,發遣吏郞,諸執事淸齋與否,摘奸以來。
趙忠熙,以吏曹言啓曰,中學敎授洪鍾永,以其身病,呈狀乞遞,改差,何如?傳曰,允。
有政。吏批,行判書閔泳緯,參判金弘集竝牌招不進,參議李冑榮進,右承旨趙秉稷進。啓曰,行判書閔泳緯,參判金弘集竝牌招不進,小臣獨政未安,何以爲之?敢稟。傳曰,只出緊任。以韓敬源爲禮曹判書,李裕承爲同敦寧,洪祐慶爲江東縣監,兼持平丁弘燮減下。
兵批,行判書趙寧夏病,參判吳益泳病,參議李冕雨入直進,參知宋彙仁病,同副承旨趙忠熙進。同知加設單崔晉錫·趙道永,僉知加設單閔泳錫·李奎東·邊載俊,五衛將加設單李相建·宋基用·宋俊鼎·朴光五·尹弼洙·閔致珏·張衍矩·李普命·金萬榮·金萬興·賈茂健·金碩基·洪宇植,大護軍洪在鉉,護軍朴元陽,副護軍李根秀·李東淵·韓百淳·朴宗璿·李文會·林錫夔·高時榮·金昌根,副司正金中植,五衛將金啇官·金箕穆·金在元·朴雲鍾·金奎榮·鄭錫鉉·宋應燮·張文逵·閔致璇·鄭海成·林廷麟·趙東玹·崔繼漳·李民漙·尹垕·孫秀榮·朴基龍·朱道明·金相殷·朴思燁·洪在悳·劉秉祐·姜敏會·趙洧·趙澈·李基洪·洪住明·金彦泳·韓方履·金邦鎰·金膺烈·權啓仁·金在燧·朴根赫·金仁秀·申命天·金學好·黃發源·尹·申懿模·申命雨·李貞根·尹桂泳·琴經述·金義楨·文正憲·李元會·閔文顯·崔錫煥·金箕敎·金相琇·申益求·申復休·辛溶·張羲文·河漢文·河義文·河有文·金載允·崔遇輔·金鍾運·朴弘輔·具泰善·張載汲·趙貞仁·閔光鎬·李民錫·朴載游·張萬根·趙仁敎·趙炳道·劉元亨·鄭進默·柳相殷·金有文·宋一憲·朴尙直·朴尙文·金相禹·金基秀·閔致稻·鄭信東·閔致學·辛洛欽·兪泰柱·閔元植·朴文鎭·鄭基大·朴達權·金世柱·朴奎瑞·李良楫,以上加設依定式減下。
吏批,再政。以徐正淳爲同經筵,趙熙一爲同春秋,金炳始爲禮賓提調,洪鍾永爲司成,鄭夏源爲中學敎授,金在容爲淸風府使,前守奉官韓百淳,前參奉朴宗璿·李文會·林鎬夔·高時英,已上朝官年七十加一資事承傳,前五衛將崔晉錫·趙道永·金箕穆·張衍矩·閔文顯·朴光五,以上朝官年八十依法典加資。
三政。以金甲均爲交河郡守,敦寧都正加設五單韓百淳·朴宗璿·李友會·林錫夔·高時英,已上單付。
四政。以徐夏淳爲洪川縣監。
以司謁口傳下敎曰,慶尙監營所封付合大口魚,每尾以乾大口魚三尾式代封,付合紅鮯·海蔘,以本箇封進,短引鰒,以全鰒代納,二月令海衣,以正月朔膳膳狀中封進,咸鏡監營所封九月令鰒邜,以片邜封進,十一月令大口魚卵,以明卵代納,而待新出,卽爲封進,十二月令大口古之以明邜封進之意,知委事,分付禮曹。
趙忠熙,以議政府言啓曰,錦伯肅謝,方浹一朔,而此時營務之久曠可悶,使之不多日內辭朝,何如?傳曰,允。
又以統理機務衙門言啓曰,卽見盛京禮部咨文三道,則一是溧漢人領去譯官賞銀秪領事也,一是土門越界墾種申禁事也,一是本年夏季統巡着派前往事也。回咨竝按例撰出,付撥下送灣府,傳給鳳城,轉致盛京之地,何如?傳曰,允。
又以兵曹言啓曰,卽見統制使鄭洛鎔舟師校卒都試啓本,則書吏金秉極,以沒技入於殿試秩矣。試取之法,自有各目,而今以書吏修啓者,有違試規,原啓本還下送,使之改修正上送,該帥臣不可無警責,推考,何如?傳曰,允。
又以都摠府言啓曰,都摠管李寅應,以刑曹判書,本曹坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
吏曹參議李冑榮疏曰,伏以臣於前月,猥叨宮僚之長,愧蔑裨益,辭獲缺忱,千萬匪意,三銓特點,謬加於臣名,鳳誥聯翩,龍缺知措躬之所也。臣聞聖主官人,隨才是任,人臣受職缺其官也瘝,不量而入,其職也隳,凡厥庶僚,何莫不然?缺探八柄之馭,閱三班之簿,薦剡考課,激揚甄別,雖屬長堂,其在缺且與聞於通塞,代斲於政注,卽周官所謂太宰屬官下大夫缺器以之䙝,國體以之損,上不可以匪才輕授,下不可以不量冒膺缺可以比擬於是乎?臣本庸愚鈍滯,百無肖似,徒藉先庥,厚沭缺被者,榮已極矣,分斯濫矣,常戒躁進,自守謹拙,同朝才缺初不經意,今乃猝然簡畀,使之周還於長貳之末,鑑缺無異策眇之帶而躄之行,決知其僨誤無幸矣。臣缺趨承,不思所以循墻也哉?開政有命,庚牌儼臨,左右缺披瀝衷懇,仰瀆崇嚴。伏乞聖慈,俯垂鑑諒,察將臣三銓缺公私,不勝大願。臣無任云云。省疏具悉。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深七分。
趙秉稷啓曰,明日北苑望拜禮,再明日·三明日睿陵忌辰祭齋戒正日相値,視事,頉稟之意,敢啓。傳曰,知道。
趙忠熙啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉稷啓曰,左副承旨金晩植,右副承旨朴泳敎,今日不爲仕進,竝卽牌招,何如?傳曰,允。
以別兼春秋朴斗陽·金炳吉·金定均·鄭寅興·尹相翊·鄭夏源牌不進罷職傳旨,傳于趙秉稷曰,只推。
傳于趙秉稷曰,禮房承旨馳詣受香諸處,奉審摘奸以來。
傳于趙秉稷曰,聞領府事病患沈重云,遣御醫看病以來。
趙秉稷啓曰,左右史不可不備,別兼春秋朴斗陽·金炳吉·金定均·鄭寅興·尹相翊·鄭夏源,旣有只推之命,竝卽牌招,推移入直,何如?傳曰,允。
又啓曰,明日北苑望拜禮時,闕字牌及爐盒,當爲奉來,門路,以何處爲之乎?敢稟。傳曰,集成門爲之。
又啓曰,明日北苑望拜禮時,九卿當爲進參,而禮曹判書韓敦源在外,何以爲之,而行戶曹判書金炳始未肅拜,左參贊李寅卨病不進,竝卽牌招,以爲淸齋之地,何如?傳曰,允。
傳于趙忠熙曰,明日出宮門路,以協陽門爲之。
右承旨趙秉稷書啓,臣承命馳詣南壇壇上神位版奉審則無頉,祭物·祭器·祭井看審則精潔,諸執事·進排官·佾舞·工人摘奸則無頉,仍詣雩祀壇壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,時將事還奉神位版後,復命之意,敢啓。傳曰,知道。
尹相萬,以弘文館言啓曰,副校理鄭璣相差祭,上番闕直,事甚未安。副應敎李輔榮有拘忌,校理鄭夏源·尹相翊,副校理金天洙,別兼春秋進,應敎李鎬冕,卽爲牌招入直,何如?傳曰,允。
朴泳敎,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,今五月初十日北苑親行望拜禮敎是時,侍衛·寶劍,當爲備員,而都摠管李寅應,副摠管洪萬植·金泰郁,俱有實故,都摠管南廷順·尹秉鼎,副摠管閔泳奎在外,二員未差,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
摠管前望單子入之,都摠管金壽鉉·李寅命·任啇準·金箕錫,副摠管李奎奭·金晢根·李鶴榮·元世落點。
朴泳敎,以兵曹言啓曰,明日北苑望拜禮時,本曹堂上侍衛,當爲備員,而參知宋彙仁有身病,不得進參,令政院稟旨變通,仍令議曹,以在京無故人口傳差出,待下批牌招,以爲進參之地,何如?傳曰,允。許遞。
吏曹判書閔泳緯疏曰,臣於天官之職,顧何嘗萬分一襯似,而始也愚不自量,徒知趨走之恭,終焉恬若固有,思效報答之微,遂至大政之黽勉冒當。其奈信心而識未周,竭力而才不逮,上未能對揚明命,下不能調劑物情,疵纇畢露,嗤點叢委而止,則復何敢一日蹲仍於試而無可之地乎?衷懇轉迫,體諒愈靳,以重任何可輕遞,批敎隆執,臣於是茫然失圖,益不省所以爲計,而瀆擾是懼,淟涊蟠泊,又數月于玆矣。噫,銓衡,固重任也。苟其人可以責成,若如臣絲毫無補者,猶使之久據匪據,難於輕遞,則不幾近於策駑而望馳,試鈍而求割也哉?至若舊病新祟之實不可强,猶屬第二緩聲矣,玆敢披瀝仰號於聽卑之下。伏望聖慈,俯垂鑑察,將臣銓衡,亟許鐫改,俾公私萬幸焉。臣無任云云。答曰,省疏具悉。重任何可輕遞?卿其勿辭行公。
上在昌德宮。停常參·經筵。
藥房提調閔泳緯,副提調閔泳煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
大殿詣北苑,入幕次後,統理機務衙門·藥房·內閣·政院·玉堂口傳問安。答曰,知道。
望拜禮還入幕次後,統理機務衙門·藥房·內閣·政院·玉堂口傳問安。答曰,知道。
還內後,統理機務衙門·藥房·內閣·政院·玉堂口傳問安。答曰,知道。
趙忠熙啓曰,大司憲·執義·掌令二員·持平二員未差,監察茶時之意,敢啓。傳曰,知道。
尹相萬啓曰,議政府郞廳來言,今日賓廳日次,而北苑望拜禮相値,不得來會云矣,敢啓。傳曰,知道。
傳于趙秉稷曰,檢校直閣金興均馳詣睿陵,奉審摘奸,仍留監祭,局內諸陵,一體奉審以來。
以別兼春秋金炳吉·金定均·鄭寅興,尹相翊·鄭夏源牌不進罷職傳旨,傳于趙秉稷曰,只推。
傳于趙秉稷曰,禮曹判書許遞,前望單子入之。
禮曹判書前望單子入之,金永壽落點。
趙秉稷啓曰,弘文提學閔泳緯,旣已承牌,藝文提學金炳始·尹滋悳,竝卽牌招,同參考試,何如?傳曰,允。
趙忠熙啓曰,卽者兵曹郞廳來言,今日親行望拜禮時,別侍衛不可不備,而行判書趙寧夏在外,不得擧行云,何以爲之?敢稟。傳曰,次堂擧行。
又啓曰,卽者武衛營郞廳來言,今日北苑望拜禮時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛,堂上將官擧行。
金晩植,以兵曹言啓曰,今日北苑望拜禮時,本曹堂上侍衛,當爲備員,而新除授參知洪憲述,在外未肅拜,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以沈相穆爲兵曹參知。
吏曹口傳政事,兵曹參議單沈相穆,參知單李冕雨。
金晩植,以都摠府言啓曰,今五月初十日北苑親行望拜禮敎是時,侍衛·寶劍,當爲備員,而都摠管任啇準·金箕錫,副摠管李奎奭·金晳根在外,都摠管金壽鉉,副摠管李鶴榮·元世·李源逸,俱有實病,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李敦相,副摠管朴容大·尹榮信·李容元·韓章錫·金敬均·李邦鉉·李奎顔落點。
傳于趙秉稷曰,此大臣質厚之性,謹約之操,求諸朝端,寡與爲儔,念其衰暮,西樞養閑,已有年所矣。病患不至彌留,逝單遽徹,驚䀌之至,曷以爲言?卒領府事喪成服日,遣承旨致祭,祿俸,限三年輸送,禮葬等節,令該曹照例擧行。
趙秉稷,以禮曹言啓曰,五禮儀大臣之喪,自上有擧哀之節,而取考謄錄,則或因特敎擧行矣,自下有不敢循例取稟之意,敢啓。傳曰,知道。
又以議政府言啓曰,右參贊金壽鉉,除拜摠管矣。職務相妨,所帶摠管之任,今姑改差,何如?傳曰,允。
金晩植,以戶曹言啓曰,卒領中樞府事韓啓源喪,禮葬,主家以常時遺意,不敢祗受云矣,敢啓。傳曰,更爲輸送。
又以伴接官言啓曰,卽者差備譯官來言,日本辦理公使花房義質,率隨員四人,巡査三名,去初六日,出去水原古溫浦矣,今日午時量,還爲入來館所云矣,敢啓。傳曰,知道。
趙秉稷,以弘文館言啓曰,副應敎李輔榮有拘忌,校理鄭夏源·尹相翊,副校理金天洙別兼春秋進,上番闕直,事甚未安。應敎李鎬冕,副校理鄭璣相,竝卽牌招,推移入直,何如?傳曰,允。
金晩植,以統理機務衙門言啓曰,卽見京畿監司金輔鉉狀啓謄報,則上國使船,留碇於月尾島後洋云矣。全權大官趙寧夏,副官金弘集,竝除下直,明日下送,主事李祖淵從事官差下,經理事趙準永仍差伴接官,使之一體下送,何如?傳曰,允。
吏曹啓目,行護軍申在鱗名字,改以光鱗,前監役朴景來名字,改以鳳來事爲等如告伏,依例令藝文館給帖,何如?判付啓依允。
壬午五月初十日巽時,上詣春塘臺。北苑望拜禮親行,參班儒生試取入侍時,都承旨閔泳煥,左承旨尹相萬,右承旨趙秉稷,左副承旨金晩植,右副承旨朴泳敎,同副承旨趙忠熙,假注書金中植·鄭承鉉,別兼春秋金定均·尹相翊·金天洙·鄭夏源,提學金炳始,檢校直提學鄭範朝·金永壽,檢校直閣金興均·趙同熙·洪英植·閔丙奭,檢校待敎閔泳煥·金永悳·趙晢九,修撰睦承錫,以次侍立。時至,通禮跪啓請外辦,上具翼善冠·衮龍袍·靑玉帶·黑皮靴,乘輿出宣化門。藥房提調閔泳緯,副提調閔泳煥,進前奏曰,侵早勞動,聖體,若何?上曰,一樣矣。通禮前導,由協陽門·建陽門·銅龍門·景化門·靑陽門,詣降輿所。通禮跪啓請降輿,上降輿,入小次。〈少〉頃,通禮跪啓請外辦,上改具翼善冠·黑團領袍·素玉帶·靑鞋出次,步詣北苑帳殿前。通禮前導,詣拜位北向立。贊儀唱四拜,上行四拜禮,侍臣及參班儒生,俱行四拜禮訖。贊儀唱跪,上跪。司香二員,進香案前三上香,俯伏·興·小退。贊儀唱四拜,上行四拜禮訖。通禮跪啓禮畢。領議政洪淳穆,領敦寧李最應,判府事金炳國進前奏曰,日候頗熱,聖體,若何?上曰,一樣矣。仍敎曰,昨日之雨,似爲連霔,而旋卽開霽,言念穡事,極爲悶然。淳穆曰,稍爲解渴於暵乾,而其於移秧,則太爲不足矣。上曰,日氣薰蒸,似是釀雨矣。淳穆曰,嗣後大霔,月內畢秧則未晩矣。上還詣入小次。傳曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。出傳敎傳曰,北苑望拜禮參班儒·武,當應製試藝矣。儒生則春塘臺親臨磨鍊,弘文提學牌招,武士則壯·禦大將試取於中日閣。出傳敎上改具翼善冠·衮龍袍·靑玉帶·黑皮靴出次。泳煥奏曰,侍衛法意,何等重嚴,而版位咫尺之地,武兼之肆然撗過,事甚駭然。所當重勘,而本院請推之外,無他可施之罰,何以爲之乎?上曰,當該武兼,事過後拿處,可也。出擧條通禮跪啓請乘輿,上乘輿,入宜春門內。小頃,上出次,乘輿詣春塘臺。通禮跪啓請降輿陞座,上降輿陞座。泳煥曰,儒生入場,出標信開布城,何如?上曰,以已下標信擧行。泳煥讀奏入門單子訖,仍奏曰,試所承旨,以何承旨擧行乎?缺仍奏曰,從陞人中有試官蒙點人,使之下去,一體行禮乎?上可之。讀券官閔泳緯,校理鄭夏源,副校理金天洙,修撰睦承錫,行四拜禮,入就位。上命泳緯進前,書詩題江漢朝宗于海,限申時。泳緯跪書,承錫捧出懸題。上入小次,命試官權退。承旨,以司謁入稟曰,酉時已過,收券且多,考試,何如?上命考試。又以司謁入稟曰,取幾人乎?上命取十人。泳煥,又以司謁入稟科次,上出次,命科次。泳緯曰,書等,何以爲之乎?上曰,第一張書正三下,其餘皆書次上。泳緯書等訖。承錫進前,讀奏第一張二句,上命止之。泳煥曰,坼封何以爲之乎?上曰,承旨坼奏,可也。泳煥等坼封讀奏訖。泳緯曰,預次二張,書外字乎?上可之。泳緯書外字訖。上命書傳敎曰,詩居首草三下幼學金會濬直赴會試,之次次上幼學李徽翼等二人竝給二分,之次次上幼學金應鎭等二人竝給一分,之次次上幼學李台稙等五人,各奎章全韻一件賜給。出傳敎又命書傳敎曰,入格儒生,明日待令。出傳敎又命書傳敎曰,還宮,當自內爲之矣,該房知悉。泳煥請出標信解嚴。上還內,諸臣以次退出。
上在昌德宮。停常參·經筵。
〈大王大妃殿〉進御二錢重人蔘粟米飮,自今日一貼式限二貼煎入事,榻前下敎。王大妃殿進御二錢重人蔘粟米飮,自今日一貼式限二貼煎入事,榻前下敎。中宮殿進御二錢重人蔘粟米飮,自今日一貼式限二貼煎入事,榻前下敎。
趙秉稷啓曰,藥房提調持粟米飮來待矣。傳曰,封入。
金晩植啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,同副承旨趙忠熙,今日不爲仕進,卽爲牌招,何如?傳曰,允。
傳于趙秉稷曰,入格儒生,延英門外施賞。
傳于趙秉稷曰,回還領選從事官留待。
金晩植啓曰,密符親納,例也,而前江原監司林翰洙,謂有身病,使褊裨替納,事甚未安,推考,何如?傳曰,允。
傳于趙秉稷曰,同副承旨許遞,前望單子入之。
承旨前望單子入之,申泰寬落點。
傳于趙秉稷曰,回還領選從事官入侍。
傳于趙秉稷曰,發遣吏郞,諸執事淸齋與否,摘奸以來。
金晩植啓曰,卒領府事韓啓源成服日,遣承旨致祭事,命下矣。何承旨進去乎?敢稟。傳曰,同副承旨進去。
金晩植,以義禁府言啓曰,今此具格罪人在囚之時,時囚例不得混處府中,時囚罪人鄭龜朝,姑爲保放之意,敢啓。傳曰,知道。
以鄭龜朝囚單子,傳于金晩植曰,飭已施矣,分揀放送。
金晩植,以戶曹言啓曰,謹奉傳敎,卒領中樞府事韓啓源喪,禮葬,更爲輸送,則主家以遺意實難孤負,又不敢祗受云,何以爲之?敢啓。傳曰,更爲輸送。
又以戶曹言啓曰,謹奉傳敎,卒領中樞府事韓啓源喪,禮葬,更爲輸送,則主家以爲,聖恩雖極感惶,常時邊意,終難孤負,又不敢祗受云。何以爲之?敢啓。傳曰,大臣遺意旣如此,喪需從厚輸送。
趙秉稷,以禮曹言啓曰,再昨之雨,僅爲浥塵,旋卽收霽,渴望尤切。九次祈雨祭,不卜日,今十三日北郊,遣重臣虔誠設行,而謹依法典,慕華館池邊蜥蝪童子祈雨,遣從二品武臣,同日爲始,設行三日而止事,知委,何如?傳曰,允。蜥蝪祈雨,慶會樓池邊爲之。
又以禮曹言啓曰,謹稽謄錄,則蜥蝪祈雨時,每日依祈雨祭受香日例用齋矣。今亦依此擧行,何如?傳曰,允。
又以禮曹言啓曰,謹稽謄錄,則在前蜥蝪童子祈雨時,獻官監察,宿於景福宮內,本曹郞廳各一員,領率童子軍一百名,留宿宮外,另加檢飭,逐日待開門入送,而令內資寺·內贍寺·禮賓寺輪回供饋,無祭物,獻官只焚香,監察檢飭而已。亦今依前例擧行之意,分付,何如?傳曰,允。
又以奎章閣言啓曰,原任待敎韓耆東本生父喪,依定式,遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任待敎韓耆東本生父喪第三日,依定式,遣檢書官致弔,勸粥以來之意,敢啓。傳曰,知道。
又以弘文館言啓曰,副應敎李輔榮,副校理鄭璣相有拘忌,校理鄭夏源·尹相翊,副校理金天洙別兼春秋進,上番闕直,事甚未安。應敎李鎬冕,卽爲牌招入直,何如?傳曰,允。
又以弘文館言啓曰,上番闕直,事甚未安。應敎李鎬冕有身病,副應敎李輔榮,副校理鄭璣相,副修撰尹榮植有拘忌,校理鄭夏源·尹相翊,副校理金天洙別兼春秋進,修撰朴宗鉉,副修撰趙南軾,竝卽牌招,推移姑陞入直,何如?傳曰,允。
又以伴接官言啓曰,卽者差備譯官來言,留館彼人中,隨員一人,語學生徒一人,從者一名,暫時往來次,今日辰時量,出去仁川濟物浦云矣,敢啓。傳曰,知道。
金晩植,以都摠府言啓曰,副摠管李容元,以漢城府右尹,本府坐起進參事,晝仕出去之意,敢啓。傳曰,知道。
壬午五月十一日酉時,上御熙政堂。回還領選從事官入侍時,右承旨趙秉稷,假注書缺,記事官崔應珏,別兼春秋鄭夏源,從事官尹泰駿,以次進伏訖。上曰,史官分左右。上曰,從事官進前。上曰,行役已久矣,能無恙丕?泰駿曰,臣於在天津時,曾病水土,而今此萬里風濤,無事到泊,莫非王靈攸助。上曰,何地乘船而何日發行乎?泰駿曰,本月初一日,自天津紫竹林發船矣。缺泰駿曰,臣於來時,果由燕台,而所乘超勇艦,後擊控河機器一件缺于旅順口,故該船尾重難速,以致曠日矣。上曰,控河器,用之何處乎?泰駿曰,控河可以通淤塞。上曰,帶來所率,皆無恙乎?泰駿曰,病者幸不添加。上曰,今仁川港馬建忠出來船隻,果幾許否?泰駿曰,四隻矣。上曰,兵船,姑爲留碇云耶?泰駿曰,兵船,旣爲留碇於仁川前洋矣。上曰,領選使無恙善在,而工徒之學習技藝,今果何如乎?泰駿曰,領選使臣金允植,亦以不服水土爲苦,工徒學習,現無成效之可言,而只是小勝於生手矣。上曰,今番還來者,果無事到泊,而皆已上來乎?泰駿曰,皆到仁川,可以後先上來矣。上曰,中路或接見大副官否?泰駿曰,大副官則由水路而行,臣則直入仁川府,故相違。上曰,聞天津日費甚苟艱矣,今則少紓否?泰駿曰,日費難繼,不免苟艱,近幸有少紓之望。上曰,馬建忠回去後,果得相面,而自我國接待之如何說話,亦皆聞之否?泰駿曰,果一次往見,則建忠以爲缺貴國王厚待,深用感銘,且云獲瞻貴國王世子,福祿無量可賀。上曰,問議官魚允中尙留津,而李應俊亦已到津耶?泰駿曰,問議官臣魚允中,譯官臣李應俊,竝往北京呈咨未還矣。上曰,何其遲緩耶?泰駿曰,雖已呈咨,而自禮都未及奏聞,所以遲待也。上曰,馬建忠之今行,將有留連之意否?泰駿曰,臣亦未知其意之如何矣。上曰,淸使之不欲下船留館,實所不安矣。泰駿曰,果甚不安矣。上曰,李中堂之爲朝鮮盡心,令人感謝。郍時還到天津云乎?泰駿曰,爲我固用心之厚可感,而九月內可以回津云矣。上曰,中堂今歸家,起復事,其意向,果何如云耶?泰駿曰,中堂則期欲終制後出山,而皇諭鄭重,時局多艱,不敢以私義相持矣。上曰,張樹聲,間必相見,而果何如人也?似聞暫時權察,而以待北洋大臣,缺泰駿曰,張樹聲,果一次見之,聞有成望,而今此視事北洋,不過缺上曰,直隷摠督,姑不出代,則李鴻章之起復,推可知矣。缺。
上在昌德宮。停常參·經筵。
閔泳煥啓曰,藥房副提調持粟米飮來待〈矣〉。傳曰,封入。
又啓曰,明日·再明日·三明日祈雨祭齋戒相値,視事,頉稟之意,敢啓。傳曰,知道。
申泰寬啓曰,臣泰寬,今日卒領府事韓啓源成服致祭進去,下直之意,敢啓。傳曰,知道。
傳于金晩植曰,禮房承旨馳詣受香所,奉審摘奸以來。
傳于金晩植曰,同副承旨許遞,前望單子入之。
傳于金晩植曰,奉審閣臣入侍。
金晩植啓曰,應敎李鎬冕有身病,副應敎李輔榮,副校理鄭璣相,副修撰尹榮植有拘忌,校理鄭夏源·尹相翊,副校理金天洙別兼春秋進,修撰睦承錫在外,玉堂上下番俱空,事甚未安。修撰朴宗鉉,副修撰趙南軾,竝卽牌招入直,何如?傳曰,允。
又啓曰,假注書金中植有身病,勢難察任,今姑改差,何如?傳曰,允。
金中植改差,代以李起東爲假注書。
金晩植啓曰,都承旨閔泳煥廚院進,左承旨尹相萬不爲仕進,右承旨趙秉稷式暇出去,右副承旨朴泳敎奉命在外,同副承旨前望未下,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,姜夏奎落點。
以右承旨尹相萬牌不進罷職傳旨,傳于金晩植曰,只推。
金晩植,以戶曹言啓曰,卒領中樞府事韓啓源喪,禮葬更爲輸送,則主家以爲,聖恩雖極感惶,常時遺意,終難孤負,又不敢祗受云事草記批旨內,大臣遺意旣如此,喪需從厚輸送事,命下矣。錢伍百兩·木五同·布五同,從厚輸送之意,敢啓。傳曰,知道。
朴泳敎,以都摠府言啓曰,今日入直內三廳武兼·禁軍及軍兵等,當爲中日習射技放,而祈雨祭齋戒相値,不得設行之意,敢啓。傳曰,知道。
上在昌德宮。停常參·經筵。
金晩植啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,新除授同副承旨姜夏奎,年限已過,何以爲之?敢稟。傳曰,知道。前望單子入之。
備忘記,忠淸道觀察使南一祐下直,長弓一張,長箭一部賜給。
傳于金晩植曰,忠淸監司留待。
金晩植啓曰,明日召對,取稟。傳曰,爲之。
又啓曰,事變假注書車斗鎭有身病,勢難察任,今姑改差,何如?傳曰,允。
車斗鎭改差,代以元用奭爲事變假注書。
金晩植啓曰,明日傳香,禮房承旨,當爲齋宿,右承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
傳于金晩植曰,忠淸監司入侍。
承旨前望單子入之,張世容落點。
金晩植,以伴接官言啓曰,卽者差備譯官來言,去十一日出去仁川彼人隨員一人,語學生徒一人,從者一名,今日午時量,還爲入來館所云矣,敢啓。傳曰,知道。
敎忠淸道觀察使南一祐書。王若曰,共理二千石惟良,素稱重寄,寔導五百年定制,簡畀卿班,分廈氈宵缺符節承宣之地。念彼湖西一路,卽秋海東重藩,陸海跨兩南之要衝,幸缺要地,疆場接三捕之捍衛,樓櫓雉堞之杜關防,其俗則戶禮而缺大夫冀北,爲職也內輕而外重,是日來宣召南,惟繁劇自古已缺今時,若貪官墨守之其犯贓沃,職由黜陟之不得狡鄕猾胥之缺致貢贓多滯,弊瘼難蘇於閭里,豪强折鋤擾之殘,詿俗莫缺錐司之競,顧今利器之盤錯,畝是攬轡而澄淸。惟卿,喬木缺鑾坡而視史草,若藻華贍博之譽,長國子而課諸生,則缺參佐之天職無曠,輿誦焉銓衝公平,貳价之星軺纔缺予目送者久,所以心簡惟存,玆授卿以忠淸道觀察使缺察使·公州牧使,卿其宣布德音,祗服寵命。沛乎缺塾地之車,威惠竝濟,司會堆案之虛簿,倉厫可缺鎖鑰,由是增重,凡諸稟啓,厥有彝章。於戲,戀缺有日,曁父老而歌詠,掌舍之憩茇芚時,往其欽缺想宜知〈悉〉。修撰知製敎臣朴宗鉉製進
壬午五月十三日酉時,上御熙政堂。忠淸監司入侍時,左副承旨金晩植缺記注官趙光祐,別兼春秋鄭夏源,忠淸監司南一祐,以次進伏訖。上曰,史官分左右。仍敎曰,忠淸監司進前。一祐進前俯伏。上曰,兩南之接壤,卽是畿甸之要衝,則其所愼重,殆有別焉,故特望實心對揚也。一祐曰,臣以不才蔑識,猥膺重寄,恐無以仰答聖簡,下情不勝憧憧矣。上曰,自卿始仕之時,稔知有剸理之恢才,則於刺史事何有,而必加着力,以存乎始認之意也。一祐曰,聖敎至此,尤切惶懍矣。上曰,聞列邑稅多無名而侵魚民間云,民何以聊生乎?爲其字牧之任者,不能禁察,任他猾吏,朝家恤民之心苟或仰體,則寧敢乃爾?卿須十分按察,無敢復踵前習也。一祐曰,謹依下敎,到底禁飭矣。上曰,以戢盜事,嚴飭旣屢矣。該道各鎭,非不剿捕,而往往有竊發之患云,另加禁戢也。一祐曰,謹當剿滅矣。上曰,沿海之關防,多有疎虞,必劃良算,可也。一祐曰,到營後各別防守矣。上曰,亢旱比甚,湖西則未知其如何,而或有暵乾之邑,㥯擧圭璧,期俟靈應也。言念穡事,實所泄泄。一祐曰,謹奉聖敎矣。上曰,今當往欽之時,須起仰瞻,亦瞻東宮也。一祐仰瞻而伏。上曰,交龜與到營,當在那日,而交龜於何邑耶?一祐曰,十六日交龜於天安郡,十七日可以到營矣。上曰,今日則宿于何處乎?一祐曰,到始興止宿矣。上曰,爲爲下往,實心對揭也。晩植曰,宣諭別諭,何以爲之乎?上曰,出院爲之也。上命忠淸監司先退,又命史官就座。仍命〈退〉,承史以次退出。
上在昌德宮。停常參·經筵。
趙秉稷啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右副承旨朴泳敎,同副承旨張世容,今日不爲仕進,竝卽牌招,何如?傳曰,允。
傳于趙秉稷曰,禮房承旨馳詣宗廟·景慕宮,奉審摘奸以來。
又啓曰,副應敎李輔榮,校理鄭璣相,副修撰尹榮植,俱有拘忌,校理鄭夏源·尹相翊,副校理金天深,竝別兼春秋進,修撰睦承錫在外,玉堂上下番俱空,事甚未安。應敎李鎬冕,修撰朴宗鉉,副修撰趙南軾,竝卽牌招,推移入直,何如?傳曰,允。
趙秉稷,以奎章閣言啓曰,明日卽書香閣望奉審日次,臣進詣奉行之意,敢啓。傳曰,知道。
壬午五月十四日四更,上御養心閤。召對入侍時,參贊官朴泳敎,檢校直閣閔丙奭,侍讀官李鎬冕,假注書鄭承鉉,記注官韓用卨,別兼春秋尹相翊,各持通鑑第十五卷,以次進伏訖。上曰,史官分左右。仍開卷。上曰,侍講官讀之。鎬冕讀自是月浚流,止安在責其必償也。上曰,釋義。鎬冕釋義訖。上曰,文義奏之。鎬冕缺唐曰賑貸,而賑貸之意,亦賑恤也。五季則不知賑貸之爲何事,而周世缺如子,不責其必償,可謂五季中第一賢主也。上曰,民者,邦者本也。歲饑而缺賑貸乎?周世宗之貸米淮南,可謂稱道於後世矣。仍敎曰,參贊官讀缺敎讀自周世宗以北鄙未復,止不復復爾。上曰,釋義。泳敎釋義訖。上曰,文義奏之。泳敎曰,臣所讀自內,別無文義所奏矣。上曰,閣臣讀之。丙奭讀自上曰不然,止戍兵少者益之。上曰,釋義。丙奭釋義訖。上曰,文義奏之。丙奭曰,別無文義所奏矣。上曰,史官就座。又命退,諸臣以次退出。
上在昌德宮。停常參·經筵。
藥房副提調閔泳煥啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙秉稷啓曰,明日常參·經筵,取稟。傳曰,傳。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉稷啓曰,議政府郞廳來言,今日賓廳日次,而領議政洪淳稷,無時急稟定事,左議政·右議政未差,不得來會云矣,敢啓。傳曰,知道。
又啓曰,左副承旨金晩植,同副承旨張世容,今日不爲仕進,竝卽牌招,何如?傳曰,允。
又啓曰,明日召對,取稟。傳曰,爲之。
傳于張世容曰,吏曹參議有闕之代,前望單子入之。
吏曹參議前望單子入之,李載德落點。
傳于朴泳敎曰,有實故摠管許遞,前望單子入之。
摠管前望單子入之,副摠管李鳳儀落點。
傳于張世容曰,春川府使之代,宗正卿李載完除授。
以左副承旨金晩植牌不進罷職傳旨,傳于張世容曰,只推。
以司謁口傳下敎曰,眞殿正殿以下瓦上除草,中排設廳窓戶改塗,墻垣瓦子脫落處改覆,永輝門門帳改修事,分付戶曹。
張世容,以議政府言啓曰,昨年別行首譯李應浚,齎咨官吳慶然,勅使首譯玄濟普,信行堂上譯官高永喜,俱是效勞旣多,竝加資,堂下譯官趙漢容,令該院從自願施賞,何如?傳曰,允。
朴泳敎,以統理機務衙門言啓曰,德使商辦,今已告竣矣。緣由咨文,令文任措辭撰出,入選于北京禮部北洋大臣衙門,何如?傳曰,允。
張世容,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以弘文館言啓曰,修撰睦承錫在外,副修撰尹榮植有拘忌,下番闕直,事甚未安。修撰朴宗鉉,副修撰趙南軾,竝卽牌招,推移入直,何如?傳曰,允。
朴泳敎,以都摠府言啓曰,今日入直內三廳武兼·禁軍及軍兵等,當爲中日習射技放,而祈雨祭齋戒相値,不得設行之意,敢啓。傳曰,知道。
又以壯禦營言啓曰,北苑親行望拜禮時,參班武士·試射入格人等,謹依別單判下施賞,而弓箭·長弓,以軍器寺所在者取來頒給之意,敢啓。傳曰,知道。
吏曹啓目粘連,觀此弘文館副修撰趙南軾上疏,則以爲,臣竊有區區私情之萬萬切迫,敢暴衷懇,惟聖明少垂憐焉。父之齒洽滿六旬,母之齡六十有四,日迫崦嵫,喜懼之心,烏鳥之情,百倍於前時,敢將痛疾之呼,冒萬死陳籲於天地父母之前。令選部畀臣一小邑,俾得專城之養亦爲白有臥乎所,趙南軾菽水難繼之狀,卽通朝之所共知,許畀一邑,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓依回啓施行爲良如敎。
吏曹參議李冑榮疏曰,伏以臣於見職,分所不稱,力所難任,始焉辭未獲準,繼又瀆擾是悚,冒沒承當,至行代斲,而瑕累莫掩,醜拙畢露,退自循省,不覺顔騂而背汗矣。臣若徒懷嚴畏,爲泯默尸素之計,則貪榮饕祿,妨賢取招,適足爲無恥之鄙夫,臣身狼狽,固不暇恤,而豈無有欠於淸朝四維之治乎?且臣受氣甚薄,居常善病,痰濕之症,最爲貞痼,近因驟熱,一倍添劇,食飮專阻,昏眩莫省,時日起動,斷無其望。銓部重地,豈容臣許久虛磨瘝曠爲哉?玆敢不避猥越,疾聲哀籲于仁覆之天。伏乞聖慈,俯垂矜諒,亟遞臣吏曹參議之職,俾幸公私,千萬顒祝。臣無任云云。省疏具悉。所請依施。
上在昌德宮。停常參·經筵。
張世容啓曰,明日常參·經筵,取稟。傳曰,停。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于張世容曰,一直暵乾,民穡受災,災不虛生,寔由寡躬不能敬天而恤民,致此愆候,自顧慙悶,曷以爲言?社稷別祈雨祭,再明日遣大臣虔誠設行,香稅當親傳矣,該房知悉。
張世容啓曰,卽者兵曹郞廳來言,明日社稷別祈雨祭親傳香時,別雲劍及侍衛節目,當爲磨鍊以入,而行判書趙寧夏在外,不得擧行云,何以爲之?敢稟。傳曰,次堂擧行。
傳于張世容曰,發遣吏郞,諸執事淸齋與否,摘奸以來。
傳于張世容曰,明日出宮門路,以協陽門爲之。
張世容啓曰,明日親傳香,禮房承旨,當爲齋宿,右承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
傳于張世容曰,傳命不愼之中官柳東燮,從重推考。
吏曹,春川府使單李載完除授事承傳。
張世容,以戶曹言啓曰,謹奉傳敎,眞殿正殿以下瓦上除草等修改吉日,令日官金東萬推擇,則今五月二十日午時爲吉云,以此日時擧行之意,敢啓。傳曰,知道。
又以都摠府言啓曰,副摠管金敬均,以刑曹參判,本曹坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
又以兵曹言啓曰,今五月十七日武臣堂上朔試射試官望,當爲擬入,而行判書趙寧夏在外,不得擧行之意,敢啓。傳曰,知道。
又以兵曹言啓曰,今五月十八日社稷祈雨祭時,守門當爲塡差,而本曹郞廳·都摠府郞廳·五衛將,除入直與呈辭·受由在外,排擬苟艱,依定式,軍門將官代差以入之意,敢啓。傳曰,知道。
吏曹啓目,前宣傳官具德魯名字,改以然郁,副司果丁弘燮名字,改以台燮,折衝姜漢萬名字,改以鳳舜,出身具岐魯名字,改以然鎬,出身金泰元名字,改以在淵,出身權大重名字,改以大鍾,出身李仁植名字,改以基斗事爲等如告狀,依例令藝文館給帖,何如?啓依允。
壬午五月十六日三更,上御養心閤。召對入侍時,參贊官張世容,檢校直閣洪英植,侍讀官李鎬冕,檢討官趙南軾,假注書鄭承鉉,記注官崔鼎獻,別兼春秋金炳吉,各持通鑑第十五卷,以次進伏訖。上曰,史官分左右。仍開卷。上曰,上番讀之。鎬冕讀自周立皇子宗訓,止性不好絲竹珍玩之物。上曰,釋義。鎬冕釋義訖。上曰,文義奏之。鎬冕曰,周世宗之明哲正大,眞箇漢·唐以下罕世之主也。其可效之事許多,而召儒者缺義,性不好絲竹珍玩之物,足可以後世帝王之爲法也。上曰,漢·唐以來,不無賢主,而周世宗有大度多遠慮缺謂過於中主,而後世多有可法者矣。鎬冕曰,宋儒史斷曰,無偏無黨,王道蕩蕩,世宗近之矣。上曰,五代之時,窮兵黷武,而缺始崇儒道。儒道卽吾道也,人主尊商儒道,則豈不聞稱道於後世乎?鎬冕曰,聖敎至當矣。上曰,下番讀之。南軾讀自常言缺有推戴之意。上曰,釋義。南軾釋義訖。上曰,文義奏之。南軾曰,文武參用,各盡其能,周世宗可謂五代中第一賢主也。上曰,有過缺之,有功則償之,其於償罰,信之必之,其爲人臣者,寧不悅服乎?南軾曰,文武竝用,長久之術也。五帝,先其道而後其德,故德莫盛焉,三缺其德後其事,故事莫切焉,五覇,先其事而後其兵,故兵莫疆焉。上曰,文武竝用,長久之術,而能使人人缺盡其能,可謂知用人之道矣。南軾曰,孔子曰,凡事豫則立,必有陰雨之戒,然後事無不立。六鞱曰,王者之道,如龍之首,高居遠望,天高而不可極,川深而不可測。人君不可不用寬猛之濟,而周世宗之晩年浸寬,可謂知剛柔之道矣。上曰,聖人之言,無不合理,而豫之一字,事爲之至切,則後世之所可法則而不可不務也。南軾曰,人無不畏,其明其惠,如非世宗之宏規,何以至此也?上曰,明而不嚴,無以畏其明,嚴而不明,無以振其心,必能剛柔兼之,然後使人畏服而各盡其能矣。仍敎曰,參贊官讀之。世容讀自庚申正月鎭定驛,止有神武之略。上曰,釋義。世容釋義訖。上曰,文義奏之。世容曰,臣受讀自止內,文義別無敷衍,而大抵周世宗之明達,使後世幼缺能辦此事,可驗其平素規模所逮矣。上曰,閣臣讀之。英植讀自佐我高祖,止五月二日也。上曰,釋義。英植釋義訖。上曰,文義奏之。英植曰,宋之開國,與五代無異,其傳祚之脩短不同伺也,在守成之得其道與否耳。五代之君,得以詐力,失之荒縱,宋則不然,太祖之貽謀甚宏,後王之繼志有方,削藩鎭除舊弊政,崇儒術而使民知義,長君承統國本固,賢才登庸,治具畢張,撥缺亂反正,彌縫其闕,是以多歷年所。古人之稱創業非難,守成爲難,信矣。上曰,宋太祖之創業,終緣衆情之惟戴,以若受知於世宗,未必無少媿矣。英植曰,太祖陳橋之變,雖曰事出倉卒,不免襲謬五代,同歸於欺人孤兒寡婦,未嘗非慙矣。假使世宗傳之,太祖受之,是傳是受,光明正大,則雖謂之媲美唐·虞,可也。上曰,若果受之於世宗,則實三代後缺也。仍敎曰,三代後禪授之事,凡爲幾時?英植曰,魏·晉以降,每於革命,輒以禪授爲例。竊其美名,成其私缺授之本義乎?上曰,宋太祖之戰勝攻取,立經陳紀,亦漢·唐以來所罕有,可謂不世出之主也。英植曰,後唐明宗缺生聖人,爲生民主。史稱太祖之生,實膺是期,此說不爲無稽矣。上曰,明宗,五代小康之君也。仍敎曰,宋缺出,實由太祖以來敦尙儒術之致,凡爲國之道,當以崇儒爲先務也。英植曰,聖敎至當矣。國不缺代之時,專以兵力相甬逐,不復知有親上之義,故以馮道之歷事四姓十君,非但自述爲榮,時人缺莫此爲甚,五代之不祀忽諸,職由是故,有宋之祈天永命,實基於崇儒重道也。上掩卷,仍命史官就座,又命〈退〉,諸臣以次退出。
上在昌德宮。停常參·經筵。
親傳香,還小次後,統理機務衙門·藥房·內閣·政院·玉堂口傳問安。答曰,知道。
還內後,統理機務衙門·藥房·內閣·政院·玉堂口傳問安。答曰,知道。
趙秉稷啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,卽者兵曹郞廳來言,今日親傳香時,別侍衛不可不備,而行判書趙寧夏在外,不得擧行云,何以爲之?敢稟。傳曰,次堂擧行。
又啓曰,卽者武衛營郞廳來言,今日親傳香時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛,堂上將官中擧行。
備忘記,長淵都護府使朴宗秉下直,長弓一張,長箭一部,片箭一部,筒兒一箇賜給。
朴泳敎,以都摠府言啓曰,今此社稷別祈雨祭香祝親傳敎是時,侍衛·寶劍,當爲備員,而副摠管李鳳儀·趙熙一在外,尹榮信呈辭受由,韓章錫有實病,二員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
摠營前望單子入之,都摠管李寅命,副摠管金奭鎭·金炳翊·洪萬植·李邦鉉·金東郁落點。
傳于趙秉稷曰,禮房承旨馳詣社稷,奉審摘奸以來。
傳于趙秉稷曰,顯隆園忌辰祭,遣大臣攝行磨鍊。
張世容啓曰,明日召對,取稟。傳曰,爲之。
又啓曰,假注書鄭承鉉,有身病,勢難察任,今姑改差,何如?傳曰,允。
鄭承鉉改差,代以柳道緯爲假注書。
趙秉稷殿曰,卽者應敎李鎬冕,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
領議政洪淳穆箚曰,伏以旱之爲災,災之所火者也,惟民非缺雨,曷以爲穡?今玆暵乾,跨朔亢酷,圭璧虔薦,已至缺漸愆,靈應尙邈,每攀杲杲之出,不翅焚惔于身,缺怛修省,丁寧反覆,上自敬天,下逮恤民,其所致玆而缺而隆於一言之穰正,我殿下殷憂啓聖,轉災爲祥缺一理間不容髮,人事有失,則天道有讁。鳴乎,今缺岌岌,誠賈誼所謂難徧而疏擧者也。宸念元缺已而治不徯忠,日見其難虞溢目,靡所底定,此其缺君無臣,蔑有以仰補日月之明也。上陵下替,民生之困瘁久矣,恒暘極缺之災,必有所召,則天視自我民視者,其在斯歟?顧今農情魚喁,十日缺禾,方深焦慮,仁愛上天,寧至於民將盡劉,倘未獲降康,蒼生阻缺,國將奚賴?雖今屢豐之餘,猶且憂危若綴旒,況或不有其年乎?昇缺祈天永命,亶係於聖明以實心行實政,紀綱之解弛而百隷怠慢,財缺用之罄竭而群情怨詈,盜賊之縱橫而四方繹騷,諸如此類,毛髮缺病,則其可伈伈泄泄,莫之救藥已乎?臣聞天旱求諸仁,仁洽而時豐,國旱求諸德,德潤而澤流,人旱求諸改,政淸而俗阜。苟究弭災之道,莫缺於此三者,而惟仁與德,旁達於政治,和氣周遍,薰蒸透徹缺不得其所,則天命之眷顧方新,人心之嚮彌切,災消雲缺休哉?竊念臣猥以駑姿,冒添相職,上不能調元贊化,乃致時缺迎祥,聿獲靈貺之薰腴,顧其罪實無所逃。災異策免,非徒缺黜,王政攸先,惟聖慈亟賜斥退,改授賢德,俾有以謝天缺進止。答曰,省箚具悉卿懇。憫旱之甚,予宜有反躬之責,而缺也。目下民國事計之許多艱虞,卿疏備言之矣,惕厲修省,弭缺於實心實政,則匡輔承弼,委毗仰成,豈非君臣上下益勉之會乎?缺劃,弘濟時艱。仍傳于張世容曰,此批答,遣史官,傳諭
應敎李鎬冕上疏。大槪。情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
壬午五月十七日辰時,上詣仁政殿月臺。社稷別祈雨祭香祝親傳入侍時,都承旨閔源煥,左承旨尹相萬,右承旨趙秉稷,左副承旨金晩植,右副承旨朴泳敦,同副承旨張世容,假注書鄭承鉉·李起東,別兼春秋朴斗陽·金炳吉·鄭寅興·金天洙·鄭夏源,提學金炳始,檢校直提學趙慶鎬·鄭範朝·金永壽,檢校直閣李鎬翼·尹用求·金興均·姜·閔丙奭,檢校待敎洪淳馨·金永悳·趙晢九,應敎李鎬冕,副修撰趙南軾,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調閔泳緯,副提調閔泳煥進前奏曰,侵早勞動,聖體,若何?上曰,一樣矣。仍出協陽門,由肅章門·仁政門,詣仁政殿月臺。通禮跪啓請降輿,上降輿。通禮前導就褥位南向立,引儀引獻官領議政洪淳穆進詣褥位之左。通禮跪啓請上跪,香室官員奉香祝,跪授秉稷。秉稷東向跪進,上受香祝,以授淳穆,淳穆西向跪受。通禮跪啓請興,上興。通禮導上,就階下祗送位西向立,淳穆奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身,入幕次。少頃,通禮跪啓請出次,上出次。通禮跪啓請乘輿,上乘輿,仍出仁政門,由肅章門,入協陽門。泳煥請出標信解嚴。上入宣化門還內,諸臣以次退出。
上在昌德宮。停常參·經筵。
自申時至酉時,灑雨下雨,測雨器水深五分。
張世容,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金晩植啓曰,明日常參·經筵,取稟。傳曰,停。
張世容啓曰,大司憲·執義·掌令二員·持平二員未差,監察茶時之意,敢啓。傳曰,知道。
金晩植啓曰,右副承旨朴泳敎,今日不爲仕進,卽爲牌招,何如?傳曰,允。
事變假注書李東郁書啓,臣於本月初三日酉時量,敬奉聖批,馳往傳諭于忠淸道沃川郡邑東面校洞里議政府左議政宋近洙所住處,則以爲,屢瀆崇嚴,秪增皇隘,伏奉恩批,特蒙允許,如新受賜,不勝感泣云矣,敢啓。傳曰,知道。
傳于張世容曰,顯隆園忌辰祭後,大臣仍詣園上奉審,健陵·華寧殿,一體奉審以來。
傳于張世容曰,原任直閣閔泳穆馳詣顯隆園,奉審摘奸,仍留監祭,健陵·華寧殿,一體奉審以來。
壬午五月十八日戌時,上御養心閤。召對入侍時,參贊官朴泳敎,檢校直閣洪英植,檢討官趙南軾,假注書缺三字,記注官韓用卨,別兼春秋金炳吉,各持綱目第一卷,以次進伏訖。上曰,史官分左右。仍敎曰,玉堂讀之。南軾讀自周威烈二十三年,止雖欲勿許其可得乎。上曰,釋義。南軾釋義訖。上曰,文義奏之。南軾曰,禮之一字,此章之綱領也。昔周盛時,綱常昭如日缺士庶人,皆知尊周之義矣。上曰,三代之治,未有如周之時,而其後法度懈弛,至於缺哉?南軾曰,及至威烈王,綱紀漸弛,名分隨壞,以大夫而爲諸侯者,是也。上曰,其時諸侯缺侮,況諸侯之臣,如是暴蔑,奈何至此之境乎?南軾曰,通鑑一部,上接左傳,而必以威烈王二十缺爲始者,亦著三晉之事也。命大夫而爲諸侯,如是而豈不至於暴蔑乎?上曰,大抵春秋主張義理,孔子作春秋,蓋以是而作也。南軾曰,春秋,經以則史也,綱目,史以則經也。上曰,參贊官讀之。泳敎讀自是大不然,止亦謹於微而已,仍釋義訖。上曰,文義奏之。泳敎曰,禮從天子自壞云者,誠襯切語也。周雖衰微,若掃無名分,則彼何爲而請命乎?是時名分,尙不墜地,則亦可懲勸振起,而不討反許,是所謂人必自侮而後,人侮之者也。振起之道,亦不過卑宮惡服,不遑暇食,慄慄危懼,勤守憲度四事,而政不出此,竟至衰亡矣。上曰,自上達下,勤興逸亡,理之常也。勤勤孜孜,無壞法度,則此豈非不遑暇食乎?泳敎曰,何時不然?人君之治亂興亡,都係於勤否。然都勤亦無益,惟勤而得人,然後可也。上曰,三晉之犯分,莫非在上者之自侮也。觀此時,則爲人君者,不少改逸,可也。泳敎曰,凡治亂興亡,其跡雖著於事後,而其幾則先分於一念,雖或已治已安,亦豈可暫時放逸乎?上曰,此書可觀者多矣。文·武·成·康,如彼其盛,觀此之時,如彼其衰,於此可見其驗也。泳敎曰,此篇非但可觀而已,用作人君座右銘,一一體行,可矣。上曰,閣臣讀之。英植讀自初智宣子,止且城厚完,仍釋義訖。上曰,文義奏之。英植曰,繭絲者,取賦斂如抽蠶絲,侏障者,得衆心如固藩籬,爲國之道,保障爲先。尹鐸治一晉陽,爲國家保障,及襄子遇難,克收其效,一方保障,尙可有恃無恐。假使簡子得臣人人如尹鐸,治民處處如晉陽,則難無自生,縱有意外之難,不移跬步,晉陽自在,又何必遠走於尹鐸所寬之晉陽乎?然若無一緩急可待之晉陽,雖有城郭之厚,倉庫之實,必無救缺敗亡,寧不危哉?故曰,爲國之道,保障爲先務也。損其戶數,又爲保障缺。英植曰,損戶口減稅額,令民安業樂生,豈得不爲保障乎?上曰,此時若非尹鐸,則趙必危矣。有一缺事,若得群賢共治,則其功當何如哉?所以賢臣,爲人君之大寶也。英植曰,誠如聖敎。古人云親賢以爲寶缺自行必請於簡子,許以保障,然後乃行,此又不可不念也。上曰,然。雖得其人,必得其君之專任,然後缺聖敎至當矣。上曰,周自后稷,積德累仁,文·武·成·康,丕顯丕承,求之三代,應爲第一。及到此時,何如缺書只紀諸侯大夫,而無一事自天子出,王綱之不振可知,不勝慨歎。英植曰,周自東遷,文·武道缺夏盟率諸侯而來王,及諸侯不競,陪臣執國命,浸以凌夷,天下不復知有宗周。千載之下,有缺有盟主作,應不至是也。英植曰,聖敎至當矣。上掩卷,仍命史官就座。又命退,諸臣以次退出。
上在昌德宮。停常參·經筵。
趙秉稷啓曰,明日·再明日顯隆園忌辰祭齋戒正日相値,視事,頉稟之意,敢啓。傳曰,知道。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于朴泳敎曰,當該承旨推考。
傳于張世容曰,昨日甘霈,未洽而旋霽,言念農穡,渴悶尤切。宗廟祈雨祭,再明日遣大臣虔誠設行,香祝當親傳矣,該房知悉。
傳于張世容曰,有實故玉堂,竝許遞,前望單子入之。
玉堂前望單子入之,應敎徐公淳,副應敎李鎬冕,副校理李鳳奎·李晩容,副修撰趙龍九落點。
張世容啓曰,明日親傳香,禮房承旨,當爲齋宿,右承旨趙秉稷,所當牌招,而拘於廳規,不得請牌,何以爲之?敢稟。傳曰,牌招,
傳于趙秉稷曰,司書有闕之代,前望單子入之。
傳于朴泳敎曰,明日出宮門路,以協陽門爲之。
趙秉稷,以吏曹言啓曰,宗廟別祈雨祭,遣大臣攝行事,命下矣。奉朝賀李裕元·姜㳣,例不得塡差,領議政洪淳穆,判中樞府事金炳國·徐堂輔,俱有身病,領敦寧府事李最應,已爲顯隆園忌辰祭受香,判中樞府事宋近洙在外,無可差之員,何以爲之?敢稟。傳曰,資窮宗親塡差。
又以禮曹言啓曰,卽接水原幼學李東雨所志以爲,族叔羽濟,嫡·妾俱無子,以其同姓十二寸弟光濟第二子東禮,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李東雨所訴旣如此,李光濟第二子東禮,立爲羽濟之後,何如?傳曰,允。
朴泳敎,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
上在昌德宮。停常參·經筵。
親傳香,還入幕次後,統理機務衙門·藥房·內閣·政院·玉堂口傳問安。答曰,知道。
還內後,統理機務衙門·藥房·內閣·政院·玉堂口傳問安。答曰,知道。
藥房提調閔泳緯,副提調閔泳煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉稷啓曰,議政府郞廳來言,今日賓廳日次,而領議政洪淳穆,無時急稟定事,左議政·右議政未差,不得來會云矣,敢啓。傳曰,知道。
傳于趙秉稷曰,禮房承旨馳詣宗廟,奉審摘奸以來。
傳于張世容曰,明日當詣景慕宮展拜,王世子亦當展拜矣,該房知悉。門路,以月覲門·逌覲門爲之。
傳于張世容曰,吏曹參判有闕之代,前望單子入之。
吏曹參判前望單子入之,朴定陽落點。
張世容,以議政府言啓曰,豐德府使有闕,而久未差代,當此憫旱,民情遑汲,令該曹口傳差出,使之不日內下送,何如?傳曰,允。
傳于張世容曰,豐德府使之代,行護軍韓聖根擬入。
朴泳敎啓曰,卽者兵曹郞廳來言,明日動駕時,別侍衛不可不備,而行判書趙寧夏,右賓客進參,不得擧行云,何以爲之?敢稟。傳曰,次堂擧行。
又啓曰,卽者武衛營郞廳來言,今日親傳香時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛,堂上將官擧行。
張世容,以吏曹言啓曰,行護軍韓聖根,豐德都護府使擬入事,命下矣。以前任通津府使,時方在解由未出中,何以爲之?敢稟。傳曰,勿拘。
吏曹口傳政事,以韓聖根爲豐德府使。
司書前望單子入之,金天洙落點。
張世容,以侍講院言啓曰,明日景慕宮展拜隨駕敎是時,本院當爲全數進參,而弼善李重七有身病,無以備員,何以爲之?敢稟。傳曰,許遞,前望單子入之。
又以侍講院言啓曰,明日景慕宮展拜隨駕敎是時,本院當爲全數進參,而兼弼善李輔榮,呈辭受由,無以備員,何以爲之?敢稟。傳曰,許遞,前望單子入之。
兼弼善前望單子入之,朴斗陽添書落點。
張世容,以侍講院言啓曰,卽接翊衛司所報,則明日景慕宮展拜隨駕敎是時,本司當爲備員,而左司禦徐夏淳,移拜洪川縣監,右翊贊李耕稙,掃墳呈辭,無以備員,令政院稟旨變通,以爲備員進參之地,何如?傳曰,允。右翊贊李耕稙,漢城主簿閔應植,令該曹口傳相換,左司禦未差之代,亦令該曹口傳差出。
兵曹,右翊贊李耕稙,漢城主簿閔應植,以上相換事承傳。
兵曹口傳政事,以尹泰駿爲左司禦。
傳于張世容曰,召對爲之。
傳于張世容曰,明日出宮門路,以協陽門爲之。
兵曹口傳政事,副司果單李輔榮·金天洙。
張世容,以吏曹言啓曰,宗廟別祈雨祭獻官,宗親塡差事,命下矣。永平君李景應,完平君李昇應,俱有身病,無可差之員,何以爲之?敢稟。傳曰,儀賓塡差。
又以禮曹言啓曰,明日景慕宮展拜出還宮時,王世子祗迎處所,以何處擧行乎?敢稟。傳曰,置之。
又以弘文館言啓曰,上番闕直,事甚未安。校理鄭夏源·尹相翊別兼春秋進,新除授應敎徐公淳,副應敎李鎬冕,副校理李晩容,竝卽牌招,推移入直,何如?傳曰,允。
又以弘文館言啓曰,新除授副校理李鳳奎,時在京畿楊根地,副修撰趙龍九,時在慶尙道禮安地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,副校理鄭寅興,副修撰尹瀗落點。
張世容,以侍講院言啓曰,新除授兼弼善朴斗陽,卽爲牌招察任,何如?傳曰,允。
弼善前望單子入之,金定均添書落點。
朴泳敎,以兵曹言啓曰,今五月二十一日,大駕詣景慕宮展拜時門路,以月覲門·逌覲門爲之事,命下矣。取考謄錄,則在前自內動駕時,禁衛大將率旗鼓,前排設布帳外排立矣。今番則何以爲之,而建陽門入直軍,自月覲門外至逌覲門,使之排立,何如?傳曰,允。武衛大將爲之。
又以兵曹言啓曰,今二十三日二羽禁軍番次,而該番將有闕之代,依承傳口傳擬入之意,敢啓。傳曰,知道。
兵曹口傳政事,以李在頀爲羽林將。
朴泳敎,以壯禦營啓曰,本營屬南陽束伍軍兵等今春習操,因統理機務衙門關停止,官鎭門聚點,按例擧行,坐作進退之節,各別肄習,俾有實效之意,發關知委於前營將南陽府使尹雄烈,中營將坡州牧使沈宜弘,後營將長湍府使李寅晩處,使之嚴飭於各該屬邑,而聚點日發遣營校,一一考察,則軍額·軍物,別無頉處,列邑中南陽·坡州·陽川·高陽·交河·積城·麻田·朔寧束伍軍兵,因統理機務衙門關堤堰修築時,代點付役之意,敢啓。傳曰,知道。
吏曹參判金弘集疏曰,伏以臣於見職,以其才則不稱,以其私則難冒,而逡巡徒歸崇讓,黽勉遂至趨膺,是豈臣素意也哉?乃復一再承乏,或專注擬,旣露醜盭,自底錯謬,聖恩縱軫於寬宥,臣罪莫逃於辜負。夫當遞之官,遲一日則有苟且之嫌,可去之人,留一日則有淟涊之恥,臣於是可去而不可留也明矣。且臣本脆質,不能任勞,頃自數月驅撼以來,未遑幾時休息之暇,重之暵炎比酷,寢處失宜,積瘁添感,氣眩血燥,神精無以自攝,言動竝乖常度。似此貌樣,雖閑司漫職,尙恐其不擧,況敢蹲據要塗,一任瘝曠,不圖早自求解,以爲調治之計乎?玆敢收召病思,略暴情懇。伏乞聖慈,曲垂諒燭,亟遞臣所帶銓職,俾公私耦幸焉,不勝大願至祝。臣無任云云。答曰,省疏具悉。所請依施。
壬午五月二十日巽時,上詣仁政殿月臺。宗廟別祈雨祭香祝親傳入侍時,都承旨閔泳煥,左承旨尹相萬,右承旨趙秉稷,左副承旨金晩植,右副承旨朴泳敎,同副承旨張世容,假注書李起東·柳道緯,別兼春秋尹相翊·金天洙·鄭夏源,提學金炳始·尹滋悳,檢校直提學趙慶鎬·鄭範朝·金永壽,檢校直閣姜·洪英植·閔丙奭,檢校待敎閔泳韶,副修撰朴宗鉉,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提〈調〉閔泳緯,副提調閔泳煥進前奏曰,侵早勞動,聖體,若何?上曰,一樣矣。仍出協陽門,由肅章門·仁政門,詣仁政殿月臺。通禮跪啓請降輿,上降輿,通禮前導就褥位南向立,引儀引獻官錦綾尉朴泳孝進詣褥位之左。通禮跪啓請跪,上跪,香室官員奉香祝,跪授秉稷,秉稷東向跪進,上受香祝,以授泳孝,泳孝西向跪受興。通禮跪啓請興,上興,通禮導上就階下祗送位,西向立。泳孝奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身,入幕次。少頃,通禮跪啓請出次,上出次。通禮跪啓請乘輿。仍出仁政門,由肅章門,入協陽門。泳煥請出標信解嚴。上入宣化門還內,諸臣以次退出。
壬午五月二十日二更,上御養心閤。召對入侍時,參贊官朴泳敎,檢校直閣姜,檢討官朴宗鉉,假注書柳道緯,兼春秋崔鼎獻,別兼春秋金炳吉,各持綱目第一卷,以次進伏訖。上曰,史官分左右。上開卷,仍敎曰,玉堂讀之。缺子曰民罷力以完之,止韓·魏必反矣。上曰,釋義。宗鉉釋義訖。上曰,文義奏之。宗鉉曰,趙襄子缺歸,獨以晉陽爲圖存之計,智略誠過人矣。上曰,然。襄子不忘其先主之遺屬,能度尹鐸之所寬,乃走晉陽,其缺避禍之道,豈不壯哉?宗鉉曰,尹鐸之於晉陽,非但以損戶爲政也,其得人心可知矣。蓋爲國效忠,人之彝性而使之然者,而缺上曰,絺疪知其韓·魏之必反,其先見之明可知矣。若使智伯能用此人,豈至於敗亡乎?宗鉉曰,聖敎當然矣。上曰,參贊官讀之。讀自智伯曰子何以知之,止智伯不悛。上曰,釋義。泳敎釋義訖。上曰,文義奏之。泳敎曰,得人者昌,失人者亡。是故智伯則有缺輔果之賢而不能用之,垂降之晉陽,非徒不下,竝與其國而失之。趙襄子則用一尹鐸,而得保幾危之國,又滅智氏之地而分之,於此可見用人之驗也。上曰,賢人之言,聽用,可也,而有賢不用,反不如無賢之爲愈也,然而不見敗者,幾稀矣。泳敎曰,聖敎至當矣。非但不用其言,反以其言告諸二子,如此而安能免敗亡乎?上曰,絺疪誠智士也。以人事而知其必反,其明見可知也。泳敎曰,善惡之間,得失分焉,以人事先見,還易於天文推測矣。上曰,閣臣讀之。讀自趙襄子使張孟談,止不若得愚人。上曰,釋義。釋義訖。上曰,文義奏之。曰,智伯之不保其國,卽才有餘而德不足之致也。非徒國君之如是,下至公卿大夫·士庶人,才有餘德不足,能保其身者,幾稀矣。上曰,況爲國君者,德不足而才徒有餘,則其才焉用?惟德是修耳。曰,聖敎至當矣。上曰,輔果卽智果,而知國之將亡,改以輔果,似是未安,而爲其避禍之計也,眞先見之明也。曰,然矣。上曰,假注書讀之。道緯讀自然德者人之所嚴,止吾謹避之耳。上曰,釋義。道緯釋義訖。上曰,文義奏之。道緯曰,人臣之爲君報仇,義所當然,而智伯死而無後,豫讓不忘國士之遇,至於漆癩呑啞,期欲圖報者,使天下後世之爲人臣而懷二心者,可以知愧矣。上曰,豫讓之忠義如此,而襄子終必殺之,論者宜其非之矣。後世爲人君爲人臣者,不可無鑑戒於此矣。道緯曰,聖敎當然矣。上曰,記注官讀之。鼎獻讀自讓又漆身爲癩,止何以爲人臣之勸哉。上曰,釋義。鼎獻釋義訖。上曰,文義奏之。鼎獻曰,襄子能知豫讓之忠,而身自謹避,其義足可見矣,而竟以殺之。雖出於不得已也,然未足爲以人臣之勸也。上曰,此事誠不穩當矣。上曰,別兼春秋讀之。炳吉讀自襄子爲伯魯之不立也,止四方賢士多歸之。上曰,釋義。炳吉釋義訖。上曰,文義奏之。炳吉曰,用賢之道,蓋莫先於尊賢,故文侯先以卜子夏·田子方爲師,且式於段干木之廬,所以賢者多歸之。蓋君有賢德,則四方之賢,不待聘而自至,列於朝廷矣。上曰,列國之君缺侯者鮮矣。非文侯則豈知此三人之賢而尊之也?炳吉曰,文侯之用賢,非遣使延聘,而賢者缺自歸之也。上曰,不知尊賢而恨無賢,則雖有遺賢,豈可得乎?古人云何代無賢者,非缺之光,著於史冊尤有光矣。炳吉曰,君有德,然後賢者見用,垂于竹帛,使後世知君缺矣。上掩卷,仍命史官就座。又命〈退〉,諸臣以次退出。
上在昌德宮。停常參·經筵。
大駕詣景慕宮,入齋室後,統理機務衙門·藥房·內閣·政院·玉堂口傳問安。答曰,知道。
世子宮入幕次後,統理機務衙門·藥房·內閣·政院·春桂坊·玉堂口傳問安。答曰,知道。
展拜還入齋室後,統理機務衙門·藥房·內閣·政院·玉堂口傳問安。答曰,知道。
世子宮展拜還入幕次後,統理機務衙門·藥房·內閣·政院·春桂坊·玉堂口傳問安。答曰,知道。
還內後,統理機務衙門·藥房·內閣·政院·玉堂口傳問安。答曰,知道。
世子宮還內後,統理機務衙門·藥房·內閣·政院·春桂坊·玉堂口傳問安。答曰,知道。
尹相萬啓曰,來二十五日,朝參日次矣,敢稟。傳曰,停。
趙秉稷啓曰,明日常參·經筵,取稟。傳曰,停。
朴泳敎啓曰,大司憲·執義·掌令二員·持平二員未差,監察茶時之意,敢啓。傳曰,知道。
閔泳煥,以都摠府言啓曰,今日入直內三廳武兼·禁軍及軍兵等,當爲中日習射技放,而動駕相値,不得設行之意,敢啓。傳曰,知道。
又以都摠府言啓曰,今此景慕宮動駕敎是時,侍衛·陪衛,當爲備員,而副摠管洪萬植拘忌,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
摠管前望單子入之,副摠管尹喜秀落點。
閔泳煥啓曰,卽者武衛營郞廳來言,今日動駕時,別侍衛不可不備,而大將李景夏月覲門外札駐,不得擧行云,何以爲之?敢稟。傳曰,侍衛,堂上將官擧行。
趙秉稷,以弘文館言啓曰,新除授副校理鄭寅興,副修撰尹瀗,竝卽牌招察任,何如?傳曰,允。
又以侍講院言啓曰,新除授弼善金定均,卽爲牌招察任,何如?傳曰,允。
閔泳煥,以壯禦營言啓曰,今五月二十一日大駕詣景慕宮動駕時,宮大門外把守,以東營入直軍三十名全數擧行矣。出番軍五名,使之營直之意,敢啓。傳曰,知道。
傳于尹相萬曰,奉審大臣留待。
傳于尹相萬曰,奉審大臣,同爲入侍。
傳于尹相萬曰,祗謁悶宮,愴慕罕切,洪奉朝賀內外祠版,遣承旨致祭,亦不可無示意之擧,洪奉朝賀子孫中,瓜近初仕作窠,不拘年紀,令該曹問名擬入。
尹相萬啓曰,明日召對,取稟。傳曰,爲之。
朴泳敎,以武衛營言啓曰,謹依下敎,咸寧殿近處把守將卒解送,而禁軍與入直軍,各還本處入直之意,敢啓。傳曰,知道。
又以壯禦營言啓曰,謹依下敎,侍衛與排立軍兵等處,乾犒饋分給之意,敢啓。傳曰,知道。
壬午五月二十一日巽時,上詣景慕宮。展拜入侍時,都承旨閔泳煥,左承旨尹相萬,右承旨趙秉稷,左副承旨金晩植,右副承旨朴泳敎,同副承旨張世容,假注書李起東·柳道緯,別兼春秋金定均·鄭寅興·金炳吉·尹相翊·金天洙·鄭夏源,提學金炳始,檢校直提學鄭範朝·金永壽,檢校直閣尹用求·姜,檢校待敎趙晢九,副校理李晩容,修撰朴宗鉉,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調閔泳緯,副提調閔泳煥進前奏曰,夜來甚熱,聖體,若何?上曰,一樣矣。仍出協陽門,由建陽門·銅龍門·景化門·集禮門·光德門·明光門·靑陽門,出月覲門,入逌覲門,由日瞻門詣降輿所。通禮跪啓請降輿,上降輿。領議政洪淳穆進前奏曰,日氣甚熱,聖體,若何?上曰,一樣矣。上入齋室,傳曰,入齋室後及展拜後,東宮問安勿爲之。出傳敎展拜時至,上步詣版位,西向立。通禮跪啓請鞠躬再拜·興·平身。上行再拜禮,王世子又行再拜禮,〈通禮〉導上陞詣廟內,奉審訖。通禮導上詣望廟樓,上詣版位。通禮跪啓請鞠躬四拜·興·平身,上行四拜禮,王世子又行四拜禮,通禮導上陞詣,奉審訖。上還入齋室,傳曰,侍衛與排立軍兵,令各其營乾犒饋。傳曰,諸司預備。傳曰,還宮時內門路,以宜春門爲之。出傳敎還宮時至,通禮跪啓請外辦,上出齋室門外。通禮跪啓請乘輿,上乘輿,由日瞻門,出逌覲門,入月覲門,入宜春門。兵曹判書趙寧夏跪稟放仗,泳煥請出標信解嚴。上還內,諸臣以次退出。
壬午五月二十一日酉時,上御熙政堂。奉審大臣·閣臣同爲入侍時,左承旨尹相萬,假注書李起東,別兼春秋金炳吉,領敦寧李最應,原任直閣閔泳穆,以次進伏訖。上曰,史官分左右。仍命大臣進前。最應進前奏曰,暵炎太甚,聖體,若何?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,世子宮氣候,何如?上曰,平順矣。最應曰,臣承命馳詣顯隆園,忌辰祭攝行安寧缺殿下追慕克伸矣。園上奉審則安寧,碑閣·丁字閣奉審則無頉,仍詣健陵,陵上奉審則安寧,碑閣·丁字閣奉審則無頉,還詣華寧殿,殿內奉審則安寧矣。上曰,旱炎太甚,所經沿路,穡事民情,果何如也?最應曰,有水根處則移秧,無水根則不得移秧,而其移者,非但無幾,又〈太〉半枯槁,至於田穀·苽菜等屬,皆爲日陽所爆,焦黃無餘矣。上曰,穡事如是遑急,爲此一念,晝宵憧憧。日前雷雨,纔得浥塵,而亦稍有益於穡事乎?最應曰,京城則雖曰浥塵,水原·果川等地,一無點滴矣。以此之故,民情轉益嗷嗷,其渴急之狀,不忍目睹矣。我殿下,遇災憂憫,連發惻怛之敎,屢擧圭璧,至于別祈祭幾次,而靈應愈邈,設令及今得雨,節序已晩,將未免判歉,君臣上下,正宜恐懼修省,講求弭災之時也。夫民以食爲天,國以民爲天,民將無食,則擧皆仰哺於殿下矣。雖一夫一婦,若至流亡相續,餓莩不絶,則國事將何如哉?遇旱憂民,大臣無時原任之異,而至於賑政,卽時任之責也。臣之此言,有越俎之嫌,而今旣登筵,故玆敢仰達矣。往在丙子,歉荒雖極,而賑資則有社倉餘粟,發賣則有國穀餘儲,僅僅賙給矣。日今京外倉厫,擧皆枵然,而旱災則無處不然,其爲監司字牧者,亦當另加撫恤,而如或一毫疎忽,則許多生靈,邱壑當前矣,將何以救命乎?伏望殿下,克念先缺勤,以副飢民仰望之情焉。上曰,屢次禱雨,靈應尙稽,無乃虔誠之不格乎?言念民情,不勝憫歎也。最應曰,沿路諸處,松蟲大熾,東陵亦然云,而今得甘霈一霔,則自可消除矣。上曰,近日日氣臐蒸,東風乍颺,似是釀雨之漸,而不日間庶可有霈然之道乎?最應曰,顯隆園園上石,年久動退,處處罅隙,今以油灰塗塡,而若經霖潦,必復剝落,及今經始,則役小而功可易就,故敢達矣。上曰,依爲之。擇日擧行,可也。出擧條最應曰,碑閣則年久傾側,自本府從便修改矣。上命大臣就座,仍命閣臣進前。泳穆進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審安寧,還詣顯隆園,仍留監祭,將事安寧之意,敢達矣。上曰,園上陵上,果泰平乎?泳穆曰,園上屛風石動退事,大臣已上缺殿內皆安寧矣。上曰,史官就座。仍命大臣閣臣先退,又命〈退〉,承史以次退出。
上在昌德宮。停常參·經筵。
自卯時至午時,灑雨下雨,測雨器水深三分。
趙秉稷啓曰,明日常參·經筵,取稟。傳曰,停。
金晩植啓曰,大司憲·執義·掌令二員·持平二員未差,監察茶時之意,敢啓。傳曰,知道。
尹相萬啓曰,右承旨趙秉稷,右副承旨朴泳敎,同副承旨張世容,今日不爲仕進,竝卽牌招,何如?傳曰,允。
傳于趙秉稷曰,禮房承旨馳詣健元陵,奉審摘奸,仍留監祭,局內諸陵,一體奉審以來。
傳于金晩植曰,甘雨已始,尙未澍洽,渴望之餘,轉益憂悶。南壇別祈雨祭,再明日遣大臣虔誠設行,香祝,當親傳矣,該房知悉。
傳于金晩植曰,明日出宮門路,以協陽門爲之。
以右副承旨朴泳敎,同副承旨張世容牌不進罷職傳旨,傳于金晩植曰,只推。
金晩植,以都摠府言啓曰,都摠管李寅命,以宗正卿府事,本府璿源譜略都監仕進事,晝仕出去,而逐日煩稟未安,入番間,除草記往來之意,敢啓。傳曰,知道。
壬午五月二十二日酉時,上御養心閤。召對入侍時,參贊官金晩植,檢校直閣姜,侍讀官李晩容,檢討官朴宗鉉,假注書柳道緯,記注官韓用卨,別兼春秋金定均,各持綱目第一卷,以次進伏訖。上曰,史官分左右。仍開卷。上曰,上番讀之。晩容讀自文侯與群臣,止缺。上曰,釋義。晩容釋義訖。上曰,文義奏之。晩容曰,虞人,小吏也。文侯不失則缺罷之,蓋人主見信之道,當如是也。上曰,信之於人,誠大矣。又敎曰,任座缺之道,而能虛己以受,至爲上客,此誠可觀於後世也。晩容曰,正論元義之士,何代無之,而缺在時君採納之如何耳。上曰,下番讀之。宗鉉讀自文侯與田子房,止不敢當命。上曰,釋義。宗鉉釋義訖。上曰,文義奏之。宗鉉曰,田子房,非不知王子之尊而不爲禮,擊乃缺王之子,魏卽三晉之强,而居移養移,恐有荒逸之慮,故先爲戒嚴,使擊能自怡而從善,使爲人臣者,臨事曉喩每如是,豈不能致其君於堯·舜乎?孟子曰敎亦多術,此亦敎誨之道也。上曰,驕之一字,上下皆可爲鑑戒處也。蓋自古昔,以驕而致禍亂者多有之,可不愼哉?又敎曰,國亂思賢相,非但國亂之時,雖已治已安,不可一日無賢相。大臣之於國家,其關係,果何如哉?宗鉉曰,冢宰之職,在乎理陰陽順四時,其關係其不大矣哉?上曰,參贊官讀之。晩植讀自文侯曰先生,止願卒爲弟子。上曰,釋義。晩植釋義訖。上曰,文義奏之。晩植曰,翟璜進李克,非黨比求官之意,李克之薦相,亦不阿其所好,而皆出於公忠,則有臣如此,國安得不治乎?能用其人,文侯可謂賢君,是故凡爲國,在於得人。上曰,然矣。翟璜初爲忿然,竟爲拜謝,魏之賢臣,如是而豈不治哉?晩植曰,聖敎切當矣。然能用衆人,幾成覇業,而但卜子夏·田子房·段干木三人,能師事而不任用,故所以功業止於此而去王道遠矣。上曰,然矣。此三人能知師之,而不能使之專任,蓋不至於王道者,是也。又敎曰,閣臣讀之。讀自吳起者衛人,止不知其死所也。上曰,釋義。釋義。上曰,文義奏之。曰,吳起以善用兵,適當戰攻之世,雖缺見用,有此殘薄之行,而其善終,烏可得乎?故古人有言曰,國君取人,宜不用則缺殘薄之徒也。上曰,無論上下,有殘薄之行,其餘不足觀也。吳起爲將,與士君缺分勞苦而吮病疽,使之樂死,其在爲將之道,當如是耳。曰,其在爲將之道,無缺矣。上掩卷,仍命史官就座。又命退,諸臣以次退出。
上在昌德宮。停常參·經筵。
親傳香,還入幕次後,統理機務衙門·藥房·內閣·政院·玉堂口傳問安。答曰,知道。
還內後,統理機務衙門·藥房·內閣·政院·玉堂口傳問安。答曰,知道。
趙秉稷啓曰,明日常參·經筵,取稟。傳曰,停。
張世容啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉稷啓曰,右副承旨朴泳敎,今日不爲仕進,卽爲牌招,何如?傳曰,允。
尹相萬,以吏曹言啓曰,南壇別祈雨祭,遣大臣設行事,命下矣。奉朝賀李裕元·姜㳣,例不得塡差,議政府領議政洪淳穆,領敦寧府事李最應,判中樞府事金炳國·徐堂輔,俱有身病,判中樞府事宋近洙在外,無可差之人,何以爲之?敢稟。傳曰,宗親儀賓中擬入。
張世容啓曰,卽者武衛營郞廳來言,今日親傳香時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛,堂上將官擧行。
傳于金晩植曰,左副承旨馳詣受香所,奉審摘奸以來。
尹相萬啓曰,假注書李起東有身病,勢難察任,今姑改差,何如?傳曰,允。
李起東改差,代以李道宰爲假注書。
以司謁口傳下敎曰,交隣時國書造成,大君主寶與大朝鮮國大君主寶安寶,而新造之節,令本營·戶曹擧行,同文司二堂上,一體監董。
傳于尹相萬曰,水原留守有闕之代,左贊成閔台鎬除授。
尹相萬啓曰,左贊成閔台鎬,水原留守除授事,命下矣。政官牌招開政,下批,何如?傳曰,允。
傳于尹相萬曰,水原留守閔台鎬,贊成特爲仍帶。
傳于尹相萬曰,兵曹參議·刑曹參議竝許遞,今日政差出。
傳于尹相萬曰,呈告同敦寧·藝文提學竝許遞,今日政差出。
張世容,以統理機務衙門言啓曰,軍資正李範晉,本衙門主事差下,假監役丁龍燮,副主事差下,而竝付之軍務司,以爲句檢,何如?傳曰,允。
又以統理機務衙門言啓曰,武衛挾輦哨官李光烈,部將鄭舜鎔,竝參事差下,何如?傳曰,允。
張世容啓曰,因統理機務衙門草記,軍資正李範晉主事差下,假監役丁龍燮副主事差下,武衛挾輦哨官李光烈,部將鄭舜鎔,竝參事差下事,允下矣。今日政下批,何如?傳曰,允。
尹相萬啓曰,吏曹參判朴定陽,參議李載德,疏批已下,竝卽牌招,何如?傳曰,允。
左副承旨金晩植書啓,臣承命馳詣南壇,神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則仍留監祭,待將事還奉神位版後,復命之意,敢啓。傳曰,知道。
尹相萬,以吏曹言啓曰,成均館典籍金弘圭·李龜相,繕工監假監役官金敎承,西學敎授兪鎭奎,俱以身病,呈狀乞遞,竝改差,何如?傳曰,允。
又以吏曹言啓曰,宗廟署令金東敎,以其身病,呈狀乞遞,改差,何如?傳曰,允。
又以吏曹言啓曰,忠淸道都事金思準,以其身病,呈狀乞遞,改差,何如?傳曰,允。
有政。吏批,行判書閔泳緯牌招不進,參判朴定陽式暇,參議李載德進,左承旨尹相萬進。以吏批言啓曰,行判書閔泳緯牌招不進,參判朴定陽式假,小臣獨政未安,何以爲之?敢稟。傳曰,只出緊任。以李喬翼爲同敦寧,沈相漢爲兵曹參議,閔泳駿爲刑曹參議,趙寧夏爲藝文提學,洪承翼爲弘陵參奉,林相僖爲忠淸都事,兼水原留守單閔台鎬除授事承傳,主事單李範晉,副主事單丁龍燮·鄭舜鎔,敦寧都正韓百源·朴宗璿·李文會·林錫夔·高時榮已上減下,兼掌令任百彦·鄭寅學,兼持平兪鎭奎已上減下。
傳于尹相萬曰,見窠皆令差出。
兵批,行判書趙寧夏病,參判吳益泳病,參議沈相漢病,參知李冕雨入直進,同副承旨張世容進。同知加設單閔文顯·朴光五·吳致珏·尹弼洙·張衍矩·金昌基,僉知加設單宋基用·宋峻鼎·李相建·李普命·賈茂健·金萬榮·金萬興·金碩基·洪宇植,五衛將加設單李熙贊·李熙采·金鎭纓·尹禧樂·權秉魯·朴永奎·閔致元·申聖模·金箕勳·李根在·金秉默·權羲奎·李英會·尹希宗·陳祐永·黃鍾憲·金文煥·張忠漢·柳德五·朴晩鎭·尹東善·邊泰圭·安光華·李濟槏·申錫胤·金墇燁·李昌祐·權載銓·鄭民秀·金蕘植·金寬吉,大護軍韓敦源,護軍李裕承,副護軍趙忠熙·申泰寬·李冑榮·姜夏奎·沈相穆·李喬榮·宋彙仁·洪憲述·趙基晉·李元永·尹泰昇·宋一瓚·李信燁·申範行·李泰榮·尹昌培·成海鎔·柳榮欽·尹剛錫·崔仁魯·尹·崔翼瑞·洪在範·劉秉鼎·金敎聲·張忠漢,副司直鄭璣相·李鳳奎,副司果尹榮植·趙龍九·李殷秀,副司勇朴齊恂,以上竝單付,摠理使單閔台鎬。
吏批,再政。以金友根爲敦寧都正,金鶴鎭爲工曹參議,韓敬源爲知經筵,韓章錫·嚴世永爲同經筵,鄭基世爲尙衣提調,朴定陽爲典牲提調,閔泳緯爲平巿提調,李鼎宰爲宗廟令,金命來·吳鎭東爲典籍,林永相爲西學敎授,李顯翼爲假監役,兼華寧殿提調平閔台鎬,前參奉尹弼昇·宋一讚·李信燁·李泰榮·尹昌培·成海瑢·柳榮欽·尹剛錫·崔仁魯·尹,前敎官崔翼瑞·洪在範·劉秉鼎,前學官金敎聲,前萬戶張忠漢已上今超通政,朝官年七十,前參奉申範行今超通政,朝官年八十加一資事承傳。
三政。以趙明植爲典牲判官,敦寧都正加設單尹泰昇·宋一讚·李信燁·申範行·李泰榮·尹昌培·成海瑢·柳榮欽·尹剛錫·崔仁魯·尹·崔翼瑞·洪在範·劉秉鼎·金敢聲。
四政。以鄭完淳爲中部令。
五政。以車能文爲貞陵令。
六政。以趙寅奎爲慶基殿令。
七政。以李會元爲肇慶廟令。
八政。以韓應周爲社稷令。
九政。以趙賢植爲戶曹佐郞,金正福爲武烈祠參奉。
以右副承旨朴泳敎牌不進罷職傳旨,傳于張世容曰,只推。
張世容,以弘文館言啓曰,副校理李晩容差祭,上番闕直,事甚未安。校理鄭夏源·尹相翊,副校理鄭寅興別兼春秋進,應敎徐公淳,副應敎李鎬冕,竝卽牌招,推移入直,何如?傳曰,允。
又以壯禦營言啓曰,本營軍色從事官李重七,身病甚重,勢難察任,今姑改差,何如?傳曰,允。
水原留守鄭基世疏曰,伏以臣於華府居留之任,才旣疎焉而宜去不去,箇亦滿焉而宜解未解,其不去者,乖微分也,其未解者,墮常典也,顧臣恧蹙,靡所因極。頃者一籲,齋沐陳公私事狀,竊庶幾日月之明,有以照察,而反徼榮寵,溫批隆摯,臣於是且感且惶,不敢再瀆,遂復黽勉職次,荏苒之頉,歲又改而月且屢易矣。若所謂保釐之責,昔所不能,令焉可能乎?百務窳啙,一任墜瘝。噫,受恩則報,微物尙然,今臣之於我聖上,如山若海之恩,竟未允孤負而止,臣亦恒情,寧或一日自安于心哉?臣本碌碌無才識,而重以年邁氣衰,疾病侵尋,神精無以管攝,家常亦未酬應,則剸理重務,判缺況値嚴夕之異候,貞痼痰痞,一倍闖肆,榮衛俱愆,涔涔越滯,雖薄缺尙不得領會,則尤何可捱度時日重瘝之務哉?玆敢略具短章,仰瀆缺乞聖明,俯賜鑑諒,亟遞臣所帶之職,俾幸民邑,不勝大願。臣無任云云。答曰,省疏具悉。所請依施。
吏曹參判朴定陽疏曰,伏以臣才鹵識缺備數於器使之末,而過蒙我殿下陶甄之恩,越分踰涯,濫躋卿列缺若隕淵谷。迺者亞銓寵命,忽下於夢想之外,臣尤惝怳靡措,不知缺矣。是職也,古所稱天官小宰,辨論官材,甄別流品,雖是冢宰之缺參佐,均有其責,所以華要淸峻,自昔愼簡,上不可以輕施,下不可缺臣所覩記,居是任者,歷歷可指,未嘗有如臣傝茸,濫竿其間。臣之缺庶無遺照於聖鑑,而立朝以來,無一著效,有百僨誤,尋常越走缺勝,況今所授之任,視諸閑漫職司,不啻較重,固何敢徒戀榮寵缺受之義哉?政牌儼臨,冒膺無路,玆瀝衷懇,仰瀆崇嚴。伏乞聖明,俯賜鑑諒,將臣新授吏曹參判之銜,亟許鐫改,俾有以毋䙝名器,獲缺臣無任云云。答曰,省疏具悉。卿其勿辭行公。
吏曹參議李載德疏曰,伏以臣菲才蔑識,倖竊科第,歷揚淸要,罔非踰濫,邇來十數年之間,滚到下大夫之列,寵榮則極,而涓埃未報,夙夜兢懼,若隕淵谷。千萬不自意,三銓新命,又下於玆際,奉旨惶懍,莫省所以自措。臣是何人,謬蒙恩渥,至於此極也?竊伏念銓地,重任也,參佐,顯職也,辨別流品,隨才注擬,雖專責於長席,激揚淸濁,據例通塞,亦必待於參佐,其爲關係,不可與他司等,故國朝以來膺是選者,必一時之望實俱隆者,而亦猶逡巡却顧,何嘗有如臣百不似萬不近者而濫膺者乎?假使臣不顧廉隅,妄恃寵靈,自以爲倘來,冒據匪據,及至代斲,乃致僨誤,則物議之嗤點,有識之竊歎,猶屬歇后語也,其於累聖簡而汚官方,爲何如也哉?左右思量,參倚已審,政牌儼臨,承膺無路,玆以悉暴衷懇,仰瀆崇嚴。伏乞聖明,俯賜鑑諒,亟收臣新授職名,仍治臣違慢之罪,以重公器,以安私分,千萬幸甚。臣無任云云。省疏具悉。爾其勿辭察職。
壬午五月二十三日辰時,上詣仁政殿月臺。南壇別祈雨祭香祝親傳入侍時,都承旨閔泳煥,左承旨尹相萬,右承旨趙秉稷,左副承旨金晩植,右副承旨朴泳敎,同副承旨張世容,假注書李起東·柳道緯,別兼春秋朴斗陽·金炳吉·尹相翊·金天洙·鄭夏源,檢校直閣尹滋悳·金興均·姜,副校理李晩容,修撰朴宗鉉,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調閔泳緯,副提調閔泳煥進前奏曰,侵早勞動,聖體,若何?上曰,一樣矣。仍出協陽門,由肅章門·仁政門,詣仁政殿月臺。通禮跪啓請降輿,上降輿。通禮前導就褥位,南向立,引儀引獻官南寧尉尹宜善,進詣褥位之左。通禮跪啓請跪,上跪。香室官員奉香祝,跪授秉稷,秉稷東向跪進。上受香祝,以授宜善,宜善跪受興。通禮跪啓請興,上興。通禮導上就階下祗送位,西向立。宜善奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身,入幕次。少頃,通禮跪啓請出次。通禮跪啓請乘輿,上乘輿。仍出仁政門,由肅章門,入協陽門。泳煥請出標信解嚴。上入宣化門還內,諸臣以次退出。
上在昌德宮。停常參·經筵。
趙秉稷啓曰,明日常參·經筵,取稟。傳曰,停。
張世容啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉稷啓曰,右副承旨朴泳敎,今日不爲仕進,卽爲牌招,何如,傳曰,允。
張世容啓曰,假注書李道宰,時無職名,令該曹依例付軍職,冠帶常仕,何如?傳曰,允。
傳于趙秉稷曰,別兼春秋趙秉升·朴斗陽·金炳吉·李容植·金定均·鄭寅興,竝減下。
傳于趙秉稷曰,翰圈爲之。
傳于趙秉稷曰,奉審承旨入侍。
趙秉稷啓曰,翰圈爲之事,命下矣。別兼春秋金天洙,旣在闕中,尹相翊·鄭夏源,竝卽牌招,以爲會圈之地,何如?傳曰,允。
傳于趙秉稷曰,召對爲之。
翰林會圈三點,尹吉求·鄭誾朝·尹命燮·金喜洙·閔泳韶·尹相衍·徐光範·金昇均以上取八人。
傳于趙秉稷曰,翰林召試,明日仁政殿命官爲之。
趙秉稷啓曰,翰林召試,明日仁政殿命官爲之事,命下矣。領事以下館閣堂上,竝待開門命招,何如?傳曰,允。
趙秉稷,以弘文館言啓曰,上番闕直,事甚未安。校理鄭夏源·尹相翊,副校理鄭寅興別兼春秋進,應敎徐公淳,副應敎李鎬冕,副校理李晩容,竝卽牌招,推移入直,何如?傳曰,允。
朴泳敎,以武衛營言啓曰,大君主寶與大朝鮮國大君主寶新造之節,令本營·戶曹擧行事,命下矣。造成吉日時,令日官韓應翼推擇,則今五月二十四日酉時爲吉云,以此日時擧行,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,副摠管金敬均,以刑曹參判,本曹坐起進參事,晝仕出去,而逐日煩稟未安。入番間,除草記往來之意,敢啓。傳曰,知道。
壬午五月二十四日未時,上御熙政堂。奉審承旨入侍時,右承旨趙秉穆,假注書缺三字,記注官崔鼎獻,別兼春秋金天洙,以次進伏訖。上曰,史官分左右。仍敎曰,奉審承旨進前。秉稷進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,仍詣景陵,陵上奉審則安寧,碑閣·丁字閣奉審則無頉,還詣健元陵,仍留監祭,將事安寧之意,敢此仰達矣。上曰,陵上俱爲太平,碑閣·丁字閣無頉乎?秉稷曰,詳細看審,則俱爲安寧矣。上曰,何時將事乎?秉稷曰,三更量將事矣。上曰,聞松蟲爲災云,所見,何如耶?秉稷曰,松蟲今年尤甚,局內稚松,果多受傷,而聞諸陵官之言,則松蟲化蛾,蛾復生卵,秋間更熾云,誠甚悚悶,而每當風雨,或有自滅之時云矣。上曰,雖非遠路,當此旱熇,沿路穡事,果何如?秉稷曰,雖多移秧,水根漸渴,高燥處尙未移種,民情焦遑轉甚矣。上曰,圭璧屢奉,靈應尙漠,心甚憂悶。秉稷曰,農形參以節候,此晦前如得甘霈,則庶免大侵。且以今旱氣言之,則田穀尤當焦枯,而現有蒼潤之色,似無地旱而然矣。上曰,史官就座。仍命退,承史以次退出。
壬午五月二十四日初更,上御養心閤。召對入侍時,參贊官張世容,檢校直閣姜,侍讀官李晩容,檢討官朴宗鉉,假注書李道宰,記注官崔鼎獻,別兼春秋金天洙,各持綱目第一卷,以次進伏訖。上曰,史官分左右。仍開卷。上曰,上番讀之。晩容讀自趙烈侯好音,止韓相俠累。上曰,釋義。晩容釋義訖。上曰,文義奏之。晩容曰,凡人君賜與之節,非有功德勳勞於國者,賞不濫加,故繁纓之錫,弊袴缺於愼賞待功,而今此趙烈侯,以一己之私,濫賞於倡優之賤,公仲知其諫若不納,則反有嫌於彰君缺規諷,使其私心潛消於隱微之中,公仲可謂善格君矣。上曰,觀此畜·欣·越所侍之道,則不倠君缺大抵君臣相得,有魚水之契而後,至治可做矣。上曰,下番讀之。宗鉉讀自俠累與濮陽嚴仲子,止多起者。上曰,釋義。宗鉉釋義訖。上曰,文義奏之。宗鉉曰,人之死也,必見危授命,而死於義理,然後可以流芳百缺垂名不朽。若聶政之事,不過匹夫血氣之勇,爲仲子而辦得一死,固無義矣。此乃戰國俠士之習,若律之以正法,不得無罪,故朱子書之以盜矣。上曰,吳起以在德不在險,言於魏侯,此言切當矣。宗鉉曰,國之所寶,惟賢是賴,豈可山河之固爲寶乎?上曰,人君有德則雖無險,可固其邦,無德則雖有險,難保其國。起雖殘忍薄行之人,言則甚善。夫觀人之言行,有可戒者,有可取者,不可以人而廢言,惟在取舍之如何耳。宗鉉曰,然矣。上曰,參贊官讀之。世容讀自十六年秦出公,止趙伐齊。上曰,釋義。世容釋義訖。上曰,文義奏之。世容曰,臣所讀自止中,別無架衍仰對者,而朱子特書齊侯來朝者,蓋倣春秋褒善之義也。自周室東遷,王綱陵夷,侯職寢廢,列國之不庭久矣,而齊侯,獨朝於義理晦塞之時,不賢而能若是乎?由此觀之,當時莫朝之諸侯,難免齊侯之罪人也。上曰,列國不朝之時,惟齊獨朝,宜其後世之稱美也。世容曰,齊侯能行人之所不行,可謂空谷跫音,昏衢燭光矣,宜其見褒於紫陽之筆也。上曰,此事可法於後世,故朱子以春秋筆法,大書特書之。世容曰,誠然矣。上曰,閣臣讀之。讀自魏敗趙師于懷,止民莫敢議令。上曰,釋義。釋義訖。上曰,文義奏之。曰,以齊威王之封卽墨大夫·烹阿夫夫之事觀之,人君必廣詢兼聽而後,賞罰分明,可無壅蔽之患,此足爲後世君臣之鑑法也。上曰,觀此則治國之要,莫先乎黜陟之嚴明也。曰,聖敎至當矣。上曰,公叔座之勸惠王殺衛鞅,似爲激王必缺鞅也,公叔知人之明,於此可見矣。曰,若使鞅出境,則將利於他國,而缺故也,他日果有悔恨,而後文胡氏之言曰,惠王不恨不用孟子之言,而以不用公叔缺恨,可謂愚矣。上曰,惠王終是戰國之君,但知富强之術,而不知仁義而已缺不用孟子,而恨不用公叔之言,其可謂愚矣。上仍命史官就座,又命〈退〉,諸臣以次退出。
上在昌德宮。停常參·經筵。
藥房提調閔泳緯,副提調閔泳煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖侯爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
張世容啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政洪淳穆,無時急稟定事,左議政·右議政未差,不得來會云矣。敢啓。傳曰,知道。
又啓曰,同春秋金奎弘,除拜之後,屢入闕中,而不爲肅謝,今因承牌,來呈肅單,揆以事體,誠極未安。推考,何如,傳曰,允。
傳于張世容曰,圭璧屢擧,節序漸晩,而靈應斯邈,渴悶彌切。北郊別祈雨祭,再明日遣大臣虔誠設行,香祝當親傳矣,該房知悉。
傳于張世容曰,今番召試,取四人。
傳于張世容曰,公事不審之十官沈周鉉推考。
張世容啓曰,翰林召試被選人金昇均薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單金昇均。
張世容啓曰,明日召對,取稟。傳曰,爲之。
傳于張世容曰,右副承旨許遞,前望單子入之。
傳于張世容曰,有實故玉堂竝許遞,前望單子入之。
張世容啓曰,明日親傳香,禮房承旨,當爲齋宿,右承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
傳于張世容曰,發遣吏郞,諸執事淸齋與否,摘奸以來。
傳于張世容曰,明日出宮門路,以協陽門爲之。
宗親府有司堂上,知宗正卿李寅應落點。
承旨前望單子入之,閔丙奭落點。
張世容,以兵曹言啓曰,今二十六日,一內禁軍番次,而該番將李奎會,以其病難供職,呈狀乞遞,改差,其代,依例口傳差出,何如?傳曰,允。
兵曹口傳政事,以具奭祖爲內禁將。
上在昌德宮。停常參·經筵。
親傳香,還入幕次後,統理機務衙門·藥房·內閣·政院·玉堂口傳問安。答曰,知道。
還內後,統理機務衙門·藥房·內閣·政院·玉堂口傳問安。答曰,知道。
趙秉稷啓曰,明日常參·經筵,取稟。傳曰,停。
張世容啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉稷啓曰,新除授右副承旨閔丙奭,卽爲牌招,何如?傳曰,允。
張世容啓曰,卽者武衛營郞廳來言,今日親傳香時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛,堂上將官擧行。
傳于趙秉稷曰,禮房承旨馳詣受香所,奉審摘奸以來。
吏曹口傳政事,檢閱單尹吉求。
張世容啓曰,假注書柳道緯有身病,勢難察任,今姑改差,何如?傳曰,允。
柳道緯改差,代盧泳敬爲假注書。
傳于張世容曰,政官牌招開政。
傳于張世容曰,在外玉堂竝許遞,前望單子入之。
玉堂前望單子入之,應敎趙漢益,校理張錫祚落點。
傳于張世容曰,在外敦寧都正許遞,今日政差出。
張世容,以吏曹言啓曰,繕工監假監役官李顯翼,以其身病,呈狀乞遞,改差,何如?傳曰,允。
有政。吏批,行判書閔泳緯牌招不進,參判朴定陽進,參議李載德牌招不進,左副承旨金晩植進。以吏批言啓曰,行判書閔泳緯,參議李載德,竝牌招不進,小臣獨政未安,何以爲之?敢稟。傳曰,仍爲之。以洪鍾協爲副校理,朴斗陽爲副修撰,李奎鎔爲敦寧都正,宋冕燮爲監察。
兵批,行判書趙寧夏病,參判吳益泳病,參議沈相漢病,參知李冕雨入直進,同副承旨張世容進。同知加設單金寬吉,僉知加設單李熙贊·李熙采·金鎭纓·尹禧樂·權秉魯·朴泳奎·閔致元·申聖模·金箕勳·李根在·金秉默·權義圭·李英會·尹希宗·陳祐永·黃鍾憲·金文煥·張忠漢·柳德五·朴晩鎭·尹東善·邊泰圭·安光華·李齊槏·申錫胤·金墇燁·李昌祜·權載銓·鄭民秀·金蕘植,五衛將加設單成載敬·賈基永·徐秉心·李台鉉·宋淳孝·李晉行·崔鍾華·朴鏞河·李晩佑·金永集·趙秉文·沈履慶·朴在祿,副護軍朴泳敎·金友根,副司直徐公淳·尹相翊·鄭寅興,副司正李道宰,以上竝單付。
吏批,再政。以李承喜爲內贍主簿,李承先爲假監役,徐載厚爲司僕正。
三政。以金魯莞爲引儀。
以吏曹參議李載德牌不進罷職傳旨,傳于張世容曰,只推。
張世容,以司譯院都提調提調意啓曰,昨年別行首譯李應復,齎咨官吳慶然,勅行首譯玄濟普,信行堂上譯高永喜,俱是效勞旣多,竝加資,堂下譯官趙漢容,令該院從自願施賞事,自廟堂草記,允下矣。釜山辦察官玄星運,亦有可紀之勞,特加一資,漢學堂下譯官金奭準·李洵基·洪周鉉·高鎭泰·李應善·秦喜鵬,淸學堂下譯官李一溶,皆是久次之人,竝施加資之典,何如?傳曰,允。
吏曹啓目,出身姜在文名字,改以在能,李昆三名字,改以裕善事爲等如告狀,依例令藝文館給帖,何如?判付啓依允。
行護軍金奎弘疏曰,伏以臣於月前,有事先楸,拜章徑行,而間叨春秋之銜,曾未幾何,又有在外許遞之命,故臣則認以差代,厥後數次赴公,未嘗叩謝,昨因翰試,忽有牌召,於是乎始識臣身所帶,固自如矣。臣前未能省察遞存,後不能祗肅恩命,顚倒僨錯,臣固妄謬,而當初傳旨之捧,有此見漏,誠未知曷故也。試事體重,不得不進參,滿心惶恧,退而益切,玆敢短章陳籲。伏乞聖明,亟施郵罰,以昭法紀焉。臣無任云云。答曰,省疏具悉。不必爲引,卿其勿辭行公。
壬午五月二十六日辰時,上詣仁政殿月臺。北郊別祈雨祭香祝親傳入侍時,都承旨閔泳煥,左承旨尹相萬,右承旨趙秉稷,左副承旨金晩植,同副承旨張世容,假注書柳道緯·李道宰,別兼春秋尹相翊·鄭夏源,檢閱金昇均,提學金炳始,檢校直提學鄭範朝·金永壽,檢校直閣李鎬翼·金興均·姜,副校理李晩容,修撰朴宗鉉,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調閔泳緯,副提調閔泳煥進前奏曰,侵早勞動,聖體,若何?上曰,一樣矣。仍出協陽門,由肅章門·仁政門,詣仁政殿月臺。通禮跪啓請降輿,上降輿。通禮前導就褥位,南向立,引儀引獻官完平君李昇應,進詣褥位之左。通禮跪啓請跪,上跪,香室官員奉香祝,跪授秉稷,秉稷東向跪進,上受香祝,以授昇應,昇應西向跪受興。通禮跪啓請興,上興。通禮導上就階下祗送位,西向立,昇應奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身,入幕次。少頃,通禮跪啓請出次,上出次。通禮跪啓請乘輿。仍出仁政門,由肅章門,入協陽門。泳煥請出標信解嚴。上入宣化門還內,諸臣以次退出。
上在昌德宮。停常參·經筵。
閔丙奭,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點後,日次待令。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于閔丙奭曰,左副承旨許遞,前望單子入之。
承旨前望單子入之,金永悳落點。
傳于閔丙奭曰,文學有闕之代,前望單子入之。
玉堂前望單子入之,修撰李重七,副修撰申箕善落點。
閔丙奭啓曰,新除授同副承旨金永悳,卽爲牌招,何如?傳曰,允。
閔丙奭,以弘文館言啓曰,新除授校理張錫祚,副校理洪鍾協,竝卽牌招察任,何如?傳曰,允。
又以弘文館言啓曰,新除授應敎趙漢益,時在忠淸道鎭岑地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,應敎金疇鉉落點。
金永悳,以侍講院言啓曰,新除授文學鄭寅學,卽爲牌招察任,何如?傳曰,允。
左承旨尹相萬,左副承旨金晩植疏曰,伏以臣等卽見行護軍金奎弘疏本,則以爲,當初傳旨之捧,有此見漏,誠未知曷故云。有若以見漏之失,歸之本院,而缺院者,卽臣等耳,臣等於是乎滿心愧恧,固當受而爲過,而第伏缺宰臣陳經行疏後,過幾日而拜春秋,又閱月而有捧傳旨之擧,下鄕上來,在外與否,自本院果無以專探,則惟憑該館所缺事勢然也,亦法例然也。臣等則曰,當初現告之見漏,誠未知曷敢缺出納,不報隨事檢察,是臣等之失也。有辜當勘不宜僥逭,玆敢聯陳缺伏乞聖明,俯賜鑑諒,亟降郵罰,以昭法紀焉。臣等無任云云。省疏具悉。爾等勿辭察職。
上在昌德宮。停常參·經筵。
金永悳啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
閔丙奭啓曰,右副承旨張世容,今日不爲仕進,卽爲牌招,何如?傳曰,允。
傳于金永悳曰,雨意日緊,一濡尙遲,屢擧圭璧,誠未孚格而然歟?轉益渴悶,無以爲言。先農壇別祈雨祭,再明日遣大臣虔誠設行,香祝,當親傳矣,該房知悉。
傳于金永悳曰,召對爲之。
傳于金永悳曰,明日出宮門路,以協陽門爲之。
傳于金永悳曰,發遣吏郞,諸執事淸齋與否,摘奸以來。
金永悳啓曰,明日傳香,禮房承旨,當爲齋宿,右承旨趙秉稷,所當牌招,而拘於廳規,不得請牌,何以爲之?敢稟。傳曰,牌招,
以右副承旨張世容牌不進罷職傳旨,傳于金永悳曰,只推。
趙秉稷,以弘文館言啓曰,新除授應敎金疇鉉,修撰李重七,副修撰申箕善,竝卽牌招察任,何如?傳曰,允。
又以奉常寺都提調·〈副〉提調意啓曰,東耤親耕田所種大麥打作,則所出爲六石十四斗,小麥打非,則所出爲一石之意,敢啓。傳曰,知道。
檢閱尹吉求疏曰,伏以臣與新除授同副承旨臣金永悳,爲內外從兄弟也。臣之所帶春秋兼銜,揆以格例,在法當遞,玆敢援例陳章,仰瀆崇嚴。伏乞聖明,俯垂鑑諒,亟遞臣兼職,以存公格,以安私分,不勝幸甚。臣無任云云。省疏具悉。疏辭,下該曹,稟處。
上在昌德宮。停常參·經筵。
親傳香,還入幕次後,統理機務衙門·藥房·內閣·政院·玉堂口傳問安。答曰,知道。
還內後,統理機務衙門·藥房·內閣·政院·玉堂口傳問安。答曰,知道。
藥房副提調閔泳煥啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安。答曰,知道。
趙秉稷啓曰,明日常參·經筵,取稟。傳曰,停。
張世容啓曰,大司憲·執義·掌令二員·持平二員未差,監察茶時之意,敢啓。傳曰,知道。
尹相萬啓曰,議政府郞廳來言,今日賓廳日次,而領議政洪淳穆有身病,左議政·右議政未差,不得來會云矣,敢啓。傳曰,知道。
傳于趙秉稷曰,禮房承旨馳詣宗廟·景慕宮,奉審摘奸,仍詣先農壇,奉審摘奸以來。
傳于張世容曰,藥房提調許遞,前望單子入之。
內醫提調前望單子入之,金尙鉉落點。
傳于張世容曰,注薦爲之。
注書薦望,閔泳韶·金中植·申箕善薦,李勛卿·尹起元·吳炳文薦,申容植·林羲相·兪鎭奎薦,李中斗·鄭秀鉉·林永相薦。
傳于張世容曰,增廣諸科日子,更爲擇入。
傳于張世容曰,閑良權東鎭南行部將,令該曹加設單付。
張世容啓曰,卽者武衛營郞廳來言,今日親傳香時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛,堂上將官擧行。
張世容,以吏曹言啓曰,加設敦寧都正,特出於廣慶優老之典,而韓百淳·金星粹·李東永·李炳稷假稱前銜,崔翼瑞冒添年紀,混入於啓下中。臣之矇未覺察,致此做錯,不勝惶恐,而上項五人所授加資與敦銜,一竝勿施,何如?傳曰,允。
張世容,以禮曹言啓曰,傳曰,增廣諸科日子,更爲擇入事,命下矣。令日官韓應翼推擇,則雜科初試來七月初八日,進士覆試同月十一日,生員覆試同月十三日,文科講經同月二十日,生進放榜同月二十四日巽時,文武科覆試八月初三日,文武科殿試同月初八日爲吉云。以此日時定行,原粘目中,改付標以入之意,敢啓。傳曰,知道。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,下番姑降入直,事甚未安。修撰朴宗鉉差祭,副修撰朴斗陽呈辭,修撰李重七,副修撰申箕善,竝卽牌招,推移入直,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,宣傳官廳薦會在卽,而行首宣傳官鄭騏澤,身病猝重,無望供職云,改差,其代,依例口傳差出,以爲會薦之地,何如?傳曰,允。
兵曹口傳政事,以李鍾健爲宣傳官。
吏曹啓目粘連,觀此藝文館檢閱尹吉求上疏,則以爲,臣與同副承旨臣金永悳,爲內外從兄弟也。臣之所帶春秋兼銜,揆以格例當遞,遞臣兼職,以存公格亦爲白有臥乎所,史官春秋,例不得減下,同副承旨金永悳所帶兼春秋館修撰官之任,今姑減下,何如?判付啓依允。
壬午五月二十九日辰時,上詣仁政殿月臺。先農壇別祈雨祭香祝親傳入侍時,都承旨閔泳煥,左承旨尹相萬,右承旨趙秉稷,左副承旨閔丙奭,右副承旨張世容,同副承旨金永悳,假注書李道宰·盧泳敬,別兼春秋金天洙·鄭夏源,檢閱金昇均·尹吉求·提學金炳始,檢校直提學趙慶鎬·鄭範朝·金永壽,檢校直閣李鎬翼·尹用求·金興均·姜,檢校持敎洪淳馨·趙晳九,副校理李晩容,修撰朴宗鉉,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房副提調閔泳煥進前奏曰,侵早勞動,聖體,若何?上曰,一樣矣。仍出協陽門,由肅章門·仁政門,詣仁政殿月臺。通禮跪啓請降輿,上降輿。通禮前導就褥位,南向立,引儀引獻官領議政洪淳穆,進詣褥位之左。通禮跪啓請跪,上跪。香室官員奉香祝,跪授秉稷,秉稷東向跪進,上受香祝,以授淳穆,淳穆西向跪受興。通禮跪啓請興,上興。通禮導上就階下祗送位,西向立,淳穆奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身,入幕次。少頃,通禮跪啓請出次,上出次。通禮跪啓請乘輿,上乘輿。仍出仁政門,由肅章門,入協陽門。泳煥請出標信解嚴。上入宣化門還內,諸臣以次退出。日記廳堂上金宗漢。郞廳李聖烈·盧台鉉。
上在昌德宮。停常參·經筵。
張世容,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
又啓曰,來初五日,朝參日次,而景陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
趙秉稷啓曰,左副承旨閔丙奭,今日不爲仕進,卽爲牌招,何如?傳曰,允。
又啓曰,翰林召試被選當次人鄭誾朝薦狀公事,啓下矣。令該曹,口傳付職,牌招入直,何如?傳曰,允。
吏曹口傳政事,檢閱單鄭誾朝。
傳于張世容曰,輔德趙定熙,弼善金定均,從重推考。
張世容啓曰,都承旨閔泳煥,左承旨尹相萬,不爲仕進。右承旨趙秉稷式暇出去,左副承旨閔丙奭牌不進。同副承旨金永悳內閣進,院中只有臣一人,伴直無人,同副承旨,卽爲牌招,何如?傳曰,允。
以左副承旨閔丙奭牌不進罷職傳旨。傳曰,只推。
張世容啓曰,同副承旨金永悳牌不進,伴直無人,左副承旨閔丙奭,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以同副承旨金永悳牌不進罷職傳旨,傳于張世容曰,只推。
張世容,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,下番姑降入直,事甚未安,修撰李重七有身病,副修撰朴斗陽呈辭,申箕善統理機務衙門進,修撰朴宗鉉,卽爲牌招入直,何如?傳曰,允。
又以都摠府言啓曰,副摠管李邦鉉,以宗正卿,本府璿源譜略都監仕進事,晝仕出去,而逐日煩稟未安,入番間,除草記往來之意,敢啓,傳曰,知道。
判府事金炳國箚曰,伏以臣,衰隨年深,病與日積,平居若土塑木偶,神思種種索莫,大小事爲,錯迕率多,此無以刀圭可療,砥礪可勉者,而重之脚痿成痼,彈束動作,不得與恒人自同,凡於公役,旣不能恭於趨走,則職務瘝曠,亦其勢然矣。是豈臣絲毫占便之計也,直惟曰衰與病之所絆馽故耳,第臣見綰諸任,俱係攸重,有非閒司冗銜之比,則尤不敢許久蹲仍也審矣。而況臣見狀,縱欲自强,其於形不從心,力不副忱,又何哉?今若不卽卸解,一往虛縻,自速僨誤,厥罪何居,思熟慮切,冒昧仰瀆,伏乞聖慈,特有以憫恤之,將臣太廟·南殿·太常·總理·舌院·壯禦之任,劃行鐫改,俾安區區之私分,不勝幸甚,取進止。答曰,省箚具悉卿懇,愼節雖奉慮,益加補攝,自當遄復常度,所辭諸銜,何可竝解,太廟·南殿兩提擧,玆以勉副,卿其安心調理。仍傳于張世容曰,此批答,遣史官傳諭。
上在昌德宮。停常參·經筵。
自卯時至酉時,灑雨下雨,測雨器水深二分,自三更至初三日開東,灑雨下雨,測雨器水深四分。
張世容啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓,傳曰,知道。
又啓曰,同副承旨金永悳,今日不爲仕進,卽爲牌招,何如?傳曰,允。
傳于張世容曰,都承旨許遞,前望單子入之。
傳于張世容曰,甘雨已始,尙未慰洽,渴悶之心,尤有切焉,雩祀壇別祈雨祭,再明日遣大臣,虔誠設行。
以左副承旨閔丙奭牌不進罷職傳旨,傳于張世容曰,只推。
張世容啓曰,都承旨前望未下,左承旨尹相萬廚院進。右承旨趙秉稷不爲仕進。左副承旨閔丙奭,同副承旨金永悳牌不進,院中只有臣一人,伴直無人,左副承旨,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金聲根落點。
以同副承旨金永悳牌不進罷職傳旨,傳于張世容曰,只推。
張世容,以兵曹言啓曰,昨日酉時量,有放逸馬橫入丹鳳門,至內司僕,雖直牽出,事未前有,萬萬驚駭,當該守門將,令該府拿問處之,雖以建陽門牌將言之,苟能周察,寧容若是,亦不可無警,當該牌將及不善把守之軍卒,令該營,各別懲勵,何如?傳曰,允。
張世容啓曰,卽見兵曹草記,□□日酉時量,有放逸馬橫入丹鳳門,至內司僕,雖直牽出云,而闕門把守,□□□愼,而有此疎虞,萬萬駭然,常時不能檢飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之,敢稟。傳曰,允。拿處。
又啓曰,明日傳香禮房承旨,當爲齋宿,右承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
以左副承旨閔丙奭再牌不進罷職傳旨,傳于張世容曰,只推。
張世容,以吏曹言啓曰,奉朝賀李裕元·姜㳣,例不得塡差,議政府領議政洪淳穆,領敦寧府事李最應,判中樞府事金炳國·徐堂輔,俱以身病,判中樞府事宋近洙在外,無可差之員,何以爲之?敢稟。傳曰,儀賓塡差。
又以吏曹言啓曰,雩祀壇別祈雨祭獻官,儀賓中塡差事,命下矣。南寧尉尹宜善·錦陵尉朴泳孝,俱以身病,無可差之員,何以爲之?敢稟。傳曰,宗親中塡差。
兵曹口傳政事,副司果單朴斗陽。
上在昌德宮。停常參·經筵。
自開東至人定,灑雨下雨,測雨器水深四分,自人定至初四日開東,灑雨下雨,測雨器水深二分。
趙秉稷啓曰,明日常參·經筵,取稟。傳曰,停。
張世容啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于趙秉稷曰,禮房承旨,馳詣受香所,奉審摘奸以來。
兵曹口傳政事,副護軍單閔泳煥。
張世容,以弘文館言啓曰,校理張錫祚,副校理洪鍾協差祭,上番闕直,事甚未安,校理鄭夏源別兼春秋進,應敎金疇鉉,副應敎李鎬冕,副校理李晚容,竝卽牌招,推移入直,何如?傳曰,允。
又以都摠府言啓曰,都摠管李寅命,以知宗正卿府事,璿源譜略都監仕進事,晝仕出去,而逐日煩稟未安,入番間,除草記往來之意,敢啓。傳曰,知道。
弼善金定均疏曰,伏以臣罪,臣自知之耳,日者,持被之中,忽因下隷之事,遽有妄錯之擧,遂徹宸聽,至蒙問備,滿心惶懍,靡所止屆,向奉飭敎,不啻截嚴,未察院隷之恣橫,而旣不能先事檢束,宜委有司之措處,而又未免率爾妄涉,於是乎臣之紕謬,罪無所逃,而匪怒伊敎,縱荷如天包涵,罰不蔽辜,彌增惶蹙,玆敢冒悚自劾,仰瀆崇嚴,伏乞聖明,下臣司敗,議臣當勘,仍遞臣職,以昭法紀,以安私分焉,臣無任云云,省疏具悉,旣問備矣。爾其勿辭察職。
上在昌德宮。停常參·經筵。
自開東至午時,灑雨下雨,測雨器水深七分,夜自一更至三更,灑雨下雨,測雨器水深三分。
趙秉稷啓曰,明日再明日,景陵忌辰祭,齋戒正日相値,視事頉稟之意,敢啓。傳曰,知道。
金聲根啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,左承旨尹相萬,左副承旨閔丙奭,同副承旨金永悳,今日不爲仕進,竝卽牌招,何如?傳曰,允。
傳于趙秉稷曰,原任直閣金永哲,馳詣景陵,奉審摘奸,仍留監祭,局內諸陵,一體奉審以來。
傳于趙秉稷曰,廣州留守有闕之代,領敦寧爲之。
傳于趙秉稷曰,宗廟都提調有闕之代,徐判府事爲之。
傳于趙秉稷曰,永禧殿都提調有闕之代,宋判府事爲之。
傳于趙秉稷曰,領敦寧,雖除外任,諸司提擧,竝爲仍帶。
傳于趙秉稷曰,藥院提調許遞,前望單子入之。
趙秉稷啓曰,廣州留守李最應,當爲下批矣。政官牌招開政,何如?傳曰,允。
內醫提調前望單子入之,曺錫輿落點。
張世容啓曰,注書有闕之代,被薦人閔泳韶·金中植·李勛卿薦狀,依例成送吏曹之意,敢啓,傳曰,知道。
傳于趙秉稷曰,呈告春秋許遞,今日政差出。
傳于張世容曰,檢察使,明日待令。
趙秉稷,以弘文館言啓曰,上番闕直,事甚未安,校理鄭夏源,別兼春秋進,副校理洪鍾協差祭,李晚容有拘忌,應敎金疇鉉,副應敎李鎬冕,校理張錫祚,竝卽牌招,推移入直,何如?傳曰,允。
有政。吏批,行判書閔泳緯進,參判朴定陽牌招不進,參議李載德進,右承旨趙秉稷進。
以宋秉璿爲大司憲,任尙鎬爲大司諫,朴鍾善爲執義,閔致亮爲司諫,鄭國鉉·南廷綺爲掌令,白奎燮·金商翼爲持平,安雨良爲獻納,全錫喬·宋琯玉爲正言,徐相祖爲校理,尹榮植爲副修撰,金永壽爲弘文提學,沈履澤爲同春秋,金壽鉉爲惠民提調,任穉宰爲掌樂主簿,閔泳韶爲注書,兼廣州留守單李最應,奉常奉事單車斗鎭,學錄單白時淳,前僉使河靖一,今加嘉善,前五衛將閔致稻·韓錫胤·尹東善·金鎭纓,已上今加嘉善。朝官年八十,依定式加資,敦寧都正尹泰昇·宋一瓚·李信燁·申範行·李泰榮·尹昌培·成海瑢·柳榮欽·尹剛錫·崔仁魯·尹璥·洪在範·劉秉鼎,已上減下。
兵批,行判書趙寧夏病,參判吳益泳病,參議沈相漢病,參知李冕雨入直進,右副承旨張世容進。
以金應鍾爲鷺梁別將,僉知單李在頀,僉知加設單,鄭騏澤·成載敬·賈基永·徐秉心·李台鉉·宋淳孝·李普行·崔鍾華·朴鏞河·李晚佑·金永集·趙秉文·沈履敬·朴在祿,五衛將加設單,朴禹欽·洪道淵·申義達·李敎成·李義養·尹顔鎭·申義和·鄭潗·李榮·李承用·申·洪憙燮·高英崙·李初鉉·賈性健·鄭相學·金永浩·愼宗馧,護軍河靖一,副護軍金晚植,副司直趙漢益·鄭夏源,副司果睦承錫·趙南軾,以上竝單付,兼南漢守禦使單李最應。
張世容啓曰,注書有闕之代,被薦人金中植·李勛卿·尹起元薦狀,依例成送吏曹之意,敢啓,傳曰,知道。
吏批,再政。洪觀錫爲濟用主簿,金中植爲注書,知春秋單沈履澤,兼待敎單閔泳韶。
三政。李晙沼爲尙衣主簿,奉常副奉事單李翊濬,學諭單黃一龍。
四政。李文淵爲禮賓主簿。
五政。金魯莞爲瓦署別提,敦寧都正加設單,洪陽祜,生員回榜人右職調用事,承傳。
傳于趙秉稷曰,工曹參判有闕之代,慶州府尹吳最善除授。
張世容啓曰,新除授注書閔泳韶·金中植,竝卽牌招入直,何如?傳曰,允。
張世容啓曰,明日次對,兩司當爲進參,新除授臺諫,竝待開門牌招,何如?傳曰,允。
以左承旨尹相萬,左副承旨閔丙奭,同副承旨金永悳牌不進罷職傳旨,傳于張世容曰,只推。
張世容,以都摠府言啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以舟橋司言啓曰,稅納法意,本自嚴重,事目定限,不啻申複,而竹山·豐德·安城·陽智·漣川·林川·扶餘·春川·狼川·洪川等邑,已過當限,陳省亦不來呈,揆以典式,極爲駭歎,竹山府使盧翼東,豐德前府使朴蘭壽,安城郡守閔泳純,陽智縣監朴齊文,漣川縣監趙容九,林川前郡守李承祐,扶餘縣監李敎象,春川前府使李鳳儀,狼川縣監李近和,洪川前縣監金甲均,竝令該府,拿問論勘,何如?傳曰,允。
又以武衛營言啓曰,謹依兵曹草記批旨,建陽門入直別武士梁順吉·崔在善,把守軍都敬權·金命哲·車成晚·林敬學·李俊赫·高完用·李奉仁,竝決棍懲礪之意,敢啓。啓,知道。
又以刑曹言啓曰,左捕廳譏校崔永順,以橫捉之罪,平安道龍川府充軍定配事,已有所草記蒙允,而發配前,無難逃避,今纔就捕,究厥罪狀,尤極痛惋,嚴刑一次後,咸鏡道會寧府遠惡地,更定配所,卽爲押送之意,敢啓。傳曰,知道。
又以義禁府言啓曰,今此具格罪人在囚之時,時囚例,不得混處府中,時囚罪人趙健夏,姑爲保放之意,敢啓,傳曰,知道。
又以義禁府言啓曰,平安監司金炳德狀啓內,甑山前縣令李珪應,渭原前郡守沈遠澤罪狀,竝令攸司稟處事,啓下矣。李珪應,以原州判官,時在任所,沈遠澤,下去廣州地云,依例發遣府書吏·羅將,竝拿來,何如?傳曰,待待命拿囚。
判府事徐堂輔箚曰,伏以,臣於惠署提擧之任,特蒙仍帶之命,淟涊蹲據,今且半載于玆矣。論以官方,宜遞而未解,揆以私分,愈久而滋悚,敢暴情實,冀賜體諒,伏乞聖明,劃卽遞改,俾存公格,以安微分焉,取進止。答曰,省箚具悉卿懇,所辭提擧,今姑勉副,卿其諒之。仍傳于張世容曰,此批答,遣史官傳諭。
廣州留守沈履澤疏曰,伏以臣,移叨分司,又二年矣。僨誤之懼,日甚一日,志願只在於弛擔寢夢,長結於戒盈,伏惟日月光下,無物不照,而若其區區悶迫之實,臣不自陳,殿下亦何以悉燭之哉?本府,卽國之保障重地耳,不敢遠引古事,張皇其說,而詰戎則甲兵雖存,而紀律日弛矣。理財則錢穀素絀,而儲偫日枵矣。制産則杼柚常空,而彫攰日甚矣。雖使文武全才,專意保釐,猶恐其不克底績,況以舊都南藩,屢試蔑效之臣,謂之可能,責其有濟者,豈理也哉?臣受命以後,非不殫誠竭慮,毋負委畀之隆,而百劫餘生,才具又乏,不能使壁壘之改觀而日弛者益弛,不能使尾閭永塞而日枵者益枵,不能使斯民,安業樂生而日甚者益甚,如是而譴何不加,以汔于今者,寔我殿下天覆海涵之恩之德,而在臣,實爲僥倖,所謂僥倖,豈可長恃者耶?臣之不事事旣如此,一日不去,則有一日之害,二日不去,則有二日之害,今欲爲國家計,惟擇人而早代者,或可以收之桑楡,不然則一府許大事勢,將至於末如之何也已,興言及此,寧不懍悚,伏望殿下,察臣懇懇,將臣廣州府留守之任,亟行鐫改,公任幸甚,臣無任屛營祈懇之至,謹昧死以聞,答曰,省疏具悉。所請依施。
輔德趙定熙疏曰,伏以臣,猥以無狀,待罪見職,畢竟僨誤,固所已料,而至於今番院屬事,臣之溺職之罪,尤無所逃矣。第伏念向日緝盜飭敎,不啻截嚴,臣雖萬萬庸闇,豈可專昧道理,甘自犯於違傲之科也,當場事,直不過渠輩之做謊瞞傳,夤緣作鬧,而臣職參右僚,不惟不能先事檢束,有若聽其慫慂,一任其恣橫者然,苟論厥犯,合寘何辟,聖度天大,特降重推之命,罰不蔽辜,冞增惶蹙,玆敢不避猥讀,短章自列,伏乞聖明,下臣司敗,議臣當勘,仍遞臣職名,以昭法紀焉,臣無任屛營祈懇之至,謹昧死以聞。答曰,省疏具悉。旣問備矣。爾其勿辭察職。
上在昌德宮。停常參·經筵。
藥房都提調洪淳穆,副提調金聲根啓曰,伏未審日間,聖體若何,,寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
張世容啓曰,大司憲宋秉璿,執義朴善,掌令南廷綺·鄭國鉉,持平白奎燮·金商翼在外,監察茶時之意,敢啓,傳曰,知道。
金聲根啓曰,左承旨尹相萬,今日不爲仕進,卽爲牌招,何如?傳曰,允。
趙秉稷啓曰,注書閔泳韶,時在黃海道延安府,斯速乘馹上來事,下諭,何如?傳曰,允。
傳于趙秉稷曰,大臣·政府堂上·經理堂上引見。
趙秉稷,以議政府言啓曰,本府新差堂上洪鍾軒,今日賓對,懸病不進,事甚未安。令政院,卽爲牌招,使之進參,何如?傳曰,允。
又以吏曹言啓曰,慶州府尹吳最善,工曹參判除授事,命下矣。方在前任羅州牧使,解由未出中,何以爲之?敢稟。傳曰,勿拘。吏曹,工曹參判單吳㝡善除授事,承傳。
傳于張世容曰,日昨甘霈,竊謂普洽三農,旋卽開霽,時序漸晚,憂悶之至,何可以屑瀆爲嫌乎?社稷別祈雨祭,再明日,遣大臣,虔誠設行。
傳于趙秉稷曰,當移御景福宮矣。該房知悉,日字,今月晦前擇入。以司謁口傳下敎曰,景福宮移御時,修理之節,令武衛營·戶曹擧行。
趙秉稷,以禮曹言啓曰,傳曰,當移御景福宮矣。該房知悉,日字晦前擇入事,命下矣。吉日,令日官韓應翼推擇,則今六月二十八日,大殿·大王大妃殿·王大妃殿·中宮殿·世子宮·嬪宮爲吉云,以此日定行乎?敢稟。傳曰,以此日定行。
傳于張世容曰,檢察使入侍。
傳于趙秉稷曰,發遣吏郞,諸執事淸齋與否,摘奸以來。
以司謁口傳下敎曰,毆打捕校之春坊使令二名及近仗軍士,竝移送秋曹,絶島定配。
以左承旨尹相萬牌不進罷職傳旨,傳于張世容曰,只推。
張世容,以弘文館言啓曰,上番闕直,事甚未安。副校理洪鍾協差祭,李晚容有拘忌,應敎金疇鉉,副應敎李鎬冕,校理張錫祚,新除授校理徐相祖,竝卽牌招,推移入直,副修撰尹榮植,一體牌招察任,何如?傳曰,允。
又以弘文館言啓曰,校理徐相祖,時在京畿楊州地,經筵入番事緊,請斯速乘馹上來事,下諭。傳曰,許遞。前望單子入之。玉堂前望單子入之,校理洪世燮落點。
張世容,以武衛營戶曹言啓曰,景福宮移御時修理之節,令武衛營戶曹擧行事,命下矣。始役吉日時,令日官韓應翼推擇,則今六月初六日未時爲吉云,以此日時擧行,何如?傳曰,以此日時擧行。
又以義禁府言啓曰,竹山府使盧翼東,豐德前府使朴蘭壽,安城郡守閔泳純,陽智縣監朴齊文,漣川縣監趙容九,林川前郡守李承祐,扶餘縣監李敎象,春川前府使李鳳儀,狼川縣監李近和,洪川前縣監金甲均等,竝拿問論勘事,傳旨,啓下矣。朴蘭壽·李鳳儀等,今方待命拿囚,盧翼東,時在任所,依例發遣府書吏,差兼官後拿來,閔泳純·朴齊文·趙容九·李敎象·李近和,俱在任所,金甲均,下去忠淸道忠州地,李承祐,以文義縣令,時在任所云,依例發遣府羅將,竝拿來,何如?傳曰,待待命拿囚。
壬午六月初五日申時,上御熙政堂。藥房入診,大臣·政府堂上·經理堂上引見,同爲入侍時,都提調洪淳穆,副提調金聲根,檢校待敎金永悳,記事官金中植,記事官尹吉求·鄭誾朝,行都承旨金聲根,記事官金中植,事變假注書元用奭,記事官尹吉求·鄭誾朝,領議政洪淳穆,行大護軍李鎬俊,右參贊金壽鉉,行大護軍洪鍾軒,經理統理機務衙門事申正熙,禮曹判書金永壽,戶曹參判尹成鎭,經理事閔種默,副經理事趙秉稷,修撰朴宗鉉,以次進伏,醫官李能基·李忠淵·李命錫·朴準容,進伏楹外訖。上曰,史官分左右。淳穆進前奏曰,日昨甘霈,猶爲未洽,而庚節盛炎方熾,聖體,若何?上曰,一樣矣。淳穆曰,寢睡·水刺之節,何如?。上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮氣候,何如?上曰,平順矣。淳穆曰,醫官待令,使之入診乎?上可之。能基等,以次入診,退伏楹外訖。淳穆曰,脈候奏之。能基等曰,脈候左右三部調均矣。淳穆曰,湯劑依前方,別無更議者否?上曰,初伏已屆,湯劑停止,如何?淳穆曰,今此湯劑,俱是滋潤,則三伏暑濕,恐或有泥滯之慮,姑爲停止似好矣。上曰,然矣。加味地黃湯,自後日次停止事,出榻敎上曰,日前之雨,猶爲未洽,言念穡事,極爲渴悶。淳穆曰,初庚方屆,雖雨已爲節晚,而旱災畿甸最甚,外道則豐聲往往有聞矣。上曰,雖日來之雨,旱毒稍解矣。淳穆曰,尙有雨意,其或日來更霔乎?畝秧之已移,田穀之方茁,似可蘇醒,而畿甸豐登然後,都下可免呼庚之歎,而是所憂悶矣。上曰,次對爲之。淳穆曰,次對蓋以稟事爲主,而時或陳勉,雖有淺深巧拙,其爲緊切,似勝於疏章泛論,伏願留神焉。淳穆曰,陳勉事云云。上曰,連日雨澤雖甘,而節序已晚,穡事必損,憂悶實多,來頭經濟,亦爲可悶,卿於此時,何可言去?益勉匡輔之責,使民國永賴,深有厚望,所陳當服膺勿失矣。出擧條淳穆曰,臣於近日,賤疾尤添,如今短夜,明燭達曙,所以半晷昏瞢不省,而臣之才識空疎,已無可言,衰耗日甚,昨見而今昧,朝言而夕忘,旣有仰陳於向疏,而聖明之以此重任,復畀蔑效之踪,固未敢知,而自古此任之能言擔當者,未之聞焉。雖在無事時,如臣蔑劣,萬無可堪之望,況玆災憂溢目乎?上曰,氣力雖衰,廟堂事,非奔走勞力者,何可言去乎?淳穆曰,臣之任此職,今三箇月矣。姑此蹲冒,而最是精力不逮,雖至簿書之末,若或顚錯,其爲害於民國,當如何哉?以是求退之思,日急一日矣。又奏曰,秋成後年形,固未可預料,而大抵畿甸則必不免歉矣。來頭都下民情,憂虞實深,而在前如此之時,每月發賣救饑,見今惠廳,有何蓄穀乎?第以日前軍監放料時事言之,都監軍卒當受之穀,謂不完石,以兩手各擧一石曰,十三朔未放之料,今纔以一朔條分給者,乃如是乎?仍毆打該庫直,方在生死未分中,仍又亂投石塊於廳上,至有該郞之逃避,此豈細故乎?上曰,十三朔未放料,已是可悶,而石之不完,又何故也?淳穆曰,自都捧所劃送,則不能無中間欠縮云矣。雖然,此乃大關紀律,故卽已送言於武衛大將,以爲嚴査用律,而蓋由軍心,積有抑鬱矣。臣以宮中府中俱爲一體,向有所仰陳者,而武衛之軍所受者完,都監之軍所受者,若是不完,則豈可無向隅之歎乎?古人有投醪於河,與軍共飮,故軍心悅服,而此乃養之十年,用之一日則一也,而若不無厚薄於其間,平日蓄怨,豈無可慮乎?邇來動駕時,每有乾犒饋之令,而該營,以其乏錢,不得分給,則是紙上空文,惠不下究也,渠輩所仰哺,不過九斗米,而此亦經年未霑,食其食衣其衣,奔走服役,而不敢違令者足云,尙有紀律矣。上曰,然矣。軍卒之不敢違令,亦可尙矣。淳穆曰,擇守令事云云。上曰,民之休戚,在於守令臧否,銓曹擇擬,何時不然,而至於今年,尤當自別,另加愼擇之意,分付銓曹可也。出擧條淳穆曰,上納申飭事云云。上曰,京納之前後督飭,果何如,而一向玩愒,致此支放之枵然,苟有嚴畏之心,寧有是也?依所奏,定限嚴飭,如或違越,則先從道臣,從重論勘,該邑守令,亦爲拿勘可也。出擧條淳穆曰,班儀申飭事云云。上曰,紀綱之解弛,一至於此乎?依所奏捧甘各司,俾無冒犯之習,可也,各司尙矣。陵官守護重地,寧有是也?出擧條淳穆曰,別試試紙濫雜事云云。上曰,依爲之。出擧條又敎曰,此則當該承旨可當之,而屬於何房乎?淳穆曰,禮房矣。上曰,然則今此申飭,不可無警矣。淳穆曰,贈都承旨姜沆事云云。上曰,依爲之。出擧條淳穆曰,贈左承旨權吉事云云。上曰,依爲之。出擧條淳穆曰,漢山府院君趙英茂祀孫調用事云云。上曰,依爲之。出擧條淳穆曰,前海伯南廷益推考事云云。上曰,依爲之。出擧條淳穆曰,羅州飛禽島陳結事云云。上曰,依爲之。出擧條淳穆曰,東萊虛結蠲減事云云。上曰,依爲之。出擧條淳穆曰,小麥契貢人等事云云。上曰,依爲之。出擧條淳穆曰,行知中樞鄭基世等,政府堂上還差事云云。上曰,依爲之。出榻敎淳穆曰,行副護軍朴泳敎推恩事云云。上曰,依爲之。出擧條淳穆曰,刑參金敬均等推恩移施事云云。上曰,依爲之。出擧條淳穆曰,登科十年人,依例陞六事云云。上曰,依爲之。出擧條淳穆曰,李東郁槐院調用事云云。上曰,依爲之。出擧條淳穆曰,近來講筵頻開,臣等胥切歡祝,而召對冊子,綱目雖好,前日所講之通鑑,撮要於此者,蓋法講之以經,召對之以史,雖是規例,進講冊子,以書傳議進者,幾多年矣。臣意以書傳爲召對,大篇或分三次,小篇或分一二次,以同自止,輪讀釋義,則可畢此經,如是爲例恐好矣。上曰,書傳一帙,自當畢講矣。淳穆曰,治天下之大經·大法,皆載此書,帝王之學,莫過於玆矣。又曰,近來講筵,或有玉堂一人進參之時,其在事體,極爲未安,而此必差祭與晝仕闕直之故,自今必面看遞直,則不至如此,政院以是察飭似好矣。且鄕居朝士之久直,其勢必難堪,特垂體下之政,似好矣。上曰,自今久直與實病實故,自政院微稟變通也。上曰,摠管亦多不得替直之時,一體微稟也,上曰,大臣就座。聲根曰,諸宰奏事。鎬俊等曰,無所奏矣。聲根曰,玉堂所懷奏之。宗鉉曰,勉聖學事云云。上曰,所陳當留念矣。出擧條上曰,大臣先退。仍命史官就座,又命退,諸臣以次退出。
壬午六月初五日初更四點,上御熙政堂。檢察使入侍時,右副承旨張世容,記事官金中植,記事官尹吉求·鄭誾朝,檢察使李奎遠,以次進伏訖。上曰,史官分左右。仍命檢察使進前,奎遠進。上曰,遠路數千里,善爲往返乎?奎遠曰,臣猥荷鬱陵島檢察之命,水陸數千餘里,無事往返,如非王靈攸曁,何以得此乎?上曰,書契與別單,旣覽之,而水路雖難,仍作閑曠之地爲難云,果然乎?奎遠曰,果然矣。上曰,地圖亦見之,山上羅里洞,廣則廣矣。但無水可欠,其中樹木參天否。奎遠曰,羅里洞山上,別開局面,可謂天府之地,而自山根,無過數帿之地,巨細川流,盡爲伏流,一大欠事,樹木參天,終日行役,不見隙光矣。上曰,若設邑,則三四處中,羅里洞可爲之矣。奎遠曰,於鎭於邑,若設置則非羅里洞,莫可也。上曰,其洞壑,可容數三百戶處,往往有之云,然乎?奎遠曰,洞壑之可容一二百戶者,可計六七處也。上曰,然則爲妙。奎遠曰,開拓後諸谷,都無障海之地,是爲欠事。上曰,桑柘楮苧,不種自生,不亦異事乎?奎遠曰,苧田則蔚茂,爲十數日耕之田,而桑柘楮屬,間間成林,想是古昔民居時種植者也,上曰,又楮田,何如?奎遠曰,只有往往叢生矣。上曰,其地若開拓,則民或樂從否?奎遠曰,船漢藥商等處試問之,多有樂從之意。上曰,甚可幸也,吾邦人,多入采藥造船乎?奎遠曰,湖南人最多,全爲造船·採藿·採鰒,其外他道人,皆以采藥爲主矣。上曰,倭人立標,謂之松島,不可無言於彼。奎遠曰,彼狡譎之類,至於立標木,書以松島,松島云者,自前相詰者也,不可無一次公斡於花房義質處,亦不可無致書於日本外務省矣。上曰,以此意,言於總理大臣及時相許也,以今觀之,不可一時廢棄,雖片土,不可棄也。奎遠曰,以此傳敎,這這傳諭於總理大臣及時任大臣矣。雖尺寸之地,乃是祖宗疆土,何可等棄乎?上曰,非但通于彼,開拓事,亦速爲可也。奎遠曰,至於開拓,欲速而不得,先爲許民,第觀成聚然後,可以措處矣。上曰,如此好地,何增棄之?必不知而然矣。奎遠曰,何可不知乎?但船路不利,港口不便故也。上曰,繫船口,無變通之道否?奎遠曰,雖欲使力爲之,環島諸浦,無非石确磊落,則不得容易矣。上曰,這是石确之致也。奎遠曰,然矣。上曰,史官就座。仍命檢察使先退,又命退,承史以次退出。
上在昌德宮。停常參·經筵。
趙秉稷啓曰,今日,乃是初伏,自明日處暑間,視事頉稟之意,敢啓。傳曰,知道。
張世容啓曰,大司憲宋秉璿,執義朴鍾善,掌令南廷綺·鄭國鉉,持平白奎燮·金商翼在外,監察茶時之意,敢啓。傳曰,知道。
趙秉稷啓曰,左副承旨閔丙奭,今日不爲仕進,卽爲牌招,何如?傳曰,允。
傳于趙秉稷曰,禮房承旨,馳詣社稷,奉審摘奸以來。
傳于張世容曰,奉審閣臣入侍。
傳于張世容曰,京畿監司有闕之代,行護軍趙康夏除授。
吏曹,京畿監司單趙康夏除授事,承傳。
傳于張世容曰,政官牌招開政。
傳于張世容曰,東璧與入直外玉堂,竝許遞,今日政差出。
傳于張世容曰,在外知春秋許遞,今日政差出。
傳于張世容曰,同成均,竝許遞,今日政差出。
張世容,以吏曹言啓曰,繕工監假監役官李承先,以其身病,呈狀乞遞,改差,何如?傳曰,允。
又以弘文館言啓曰,上番闕直,事甚未安,校理洪世燮差祭,副校理李晚容有拘忌,應敎金疇鉉,副應敎李鎬冕,校理張錫祚,副校理洪鍾協,竝卽牌招,推移入直,何如?傳曰,允。
有政。吏批,行判書閔泳緯牌招不進,參判朴定陽進,參議李載德牌招不進。右副承旨張世容進。以吏曹言啓曰,行判書閔泳緯,參議李載德,竝牌招不進,小臣獨政未安,何以爲之?敢稟。傳曰,仍爲之。
張世容啓曰,臣吏兵批兼進之意,敢啓,傳曰,知道。
又以吏曹言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓如資事,載在法典矣。侍從臣父年七十以上人,別單書入之意,敢啓,傳曰,知道。以尹瀗爲校理,趙鍾雲·任百彦爲副校理,金炳吉爲修撰,徐公淳·尹胄鉉爲副修撰,沈東臣·閔種默爲知春秋,李載純·尹榮信爲同成均,任穉宰爲引儀,金德均爲慶州府尹,行護軍朴元陽,年七十九,今加嘉義,侍從臣前右副承旨朴泳敎父,幼學金孝昇年七十四,今超通政,侍從臣正言金錫喬父,幼學金秉斗年七十一,今超通政,侍從臣持平金商翼父,已上加資事,承傳。兵批,行判書趙寧夏病,參判吳益泳病,參議沈相漢病,參知李冕雨入直進。右副承旨張世容進。同知加設單,賈性健·鄭相學·金永浩,僉知加設單,朴禹欽·洪道淵·申義達·李敎成·李義養·尹顔鎭·申義和·鄭潗·李榮·李承用·申·洪熹燮·高英倫·鄭基恒·李台錫,大護軍沈履澤,副護軍尹泰昇·宋一瓚·李信燁·申範行·李泰永·尹昌培·成海瑢·柳榮欽·尹剛錫·崔仁魯·尹瑢·洪在範·劉秉鼎·金秉斗·金孝昇,副司直徐相祖·張錫祚·洪世燮·洪鍾協·李晚容,副司果李重七·申箕善·尹榮植,以上竝單付。兼京畿監馬水軍節度使單趙康夏。吏批,再政。以韓龍源爲掌樂主簿,鄭範洛爲假監役,同春秋二單,沈東臣·閔種默。
張世容啓曰,行都承旨金聲根藥院進。左承旨尹相萬廚院進。右承旨趙秉稷監祭進。左副承旨閔丙奭牌不進。同副承旨金永悳內閣直,院中只有臣一人,伴直無人,左承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨閔丙奭牌不進罷職傳旨,傳于張世容曰,只推。
張世容啓曰,左承旨尹相萬牌不進,伴直無人,左副承旨閔丙奭,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以左承旨尹相萬牌不進,罷職傳旨,傳于張世容曰,只推。
以吏曹參議李載德牌不進罷職傳旨,傳于張世容曰,只推。
張世容,以議政府言啓曰,卽見京畿前監司金輔鉉所報,則仁川大同米,自辛巳條爲始,以本色輸納事,已有關飭,而本邑一自陞防營以後,凡百尙爾草創,民力轉益艱窘,上項大同米,竝以詳定取剩,仍付該邑,以紓一分事力之意,永爲定式爲辭矣。此邑以若殘局,近來民力竭矣。況又將有許大接應,則不可不別般顧恤,正供詳定,雖係難愼,事勢旣如是,特爲限五年施行,何如?傳曰,允。
又以兵曹言啓曰,今六月初七日辛酉,日出寅正三刻七分,土王改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以都摠府言啓曰,副摠管李容元,以漢城府右尹,本府坐起進參事,晝仕出去之意,敢啓。傳曰,知道。
又以刑曹言啓曰,以司謁口傳下敎曰,毆打捕校之春坊使令二名及近仗軍士,竝移送秋曹,絶島定配事,命下矣。謹依傳敎,春坊使令李寅植,全羅道靈光郡荏子島,鄭弘奎,全羅道康津縣薪智島,近仗軍士李潤昌,全羅道康津縣古今島定配所,竝卽押送之意,敢啓。傳曰,知道。
京畿監司金輔鉉疏曰,伏以,不才如臣,久冒重寄,報政無最,僨事是恐,而特仍及瓜之期,俾責收楡之功,恩旣不敢孤,義亦不敢瀆,汔今盤礴,居然以歲計者四矣。夫量能而知止者,人臣之分也,滿考而須代者,官守之常也,然使臣而宣化三輔,紓憂九重,苟可以絲毫有裨焉,則猶捱時日,待成積用,而今臣則不然,束濕焉不能彈壓,攬轡焉不能澄淸,凋甚而不能蘇,弊痼而不能祛,雖更假之數年,不過黔驢之技,止於此耳,徒妨後來之賢路,蔑稱久任之實效,此臣所以夙夜兢兢,度力而懷懍懍,廉而發騂者也,且臣蒲柳先衰,神精隨耗,大遺小忘,非復少壯,退計受任之初,又不知落下幾層,以若見狀,其何能對楊德敎,淸理簿書乎?玆敢悉暴衷懇,冀垂聰察,伏乞聖明,俯賜諒燭,亟遞臣藩銜,無瘝四十州旬按之職,無招二千石素餐之譏,實公私兩幸,不勝大願至祝,臣無任云云。答曰,省疏具悉。所請依施。
壬午六月初六日申時,上御熙政堂。奉審閣臣入侍時,右副承旨張世容,假注書盧泳敬,記事〈官〉尹吉求·鄭誾朝,原任直閣金永哲,以次進伏訖。上曰,史官分左右。仍敎曰,奉審閣臣進前。永哲進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢此仰達矣。上曰,諸陵上俱爲太平,碑閣·丁字閣亦無頉乎?永哲曰,各陵上俱爲安寧,碑閣·丁字閣果皆無頉矣。上曰,何時將事,何時離發乎?永哲曰,三更量將事,仍卽發行矣。上曰,日前之雨,雖是未洽,而旱餘急注,諸陵寢或無滲漏處乎?永哲曰,果無滲漏處矣。上曰,又無他頉乎?永哲曰,別無他頉,而松蟲尙今不滅矣。上曰,或無極熾之端乎?永哲曰,問于陵官,則比前稍減云矣。上曰,此去陵所不遠,而道路往還所睹,日前之雨,稍解旱毒否?永哲曰,已移之畝秧,方茁之田穀,似可蘇醒矣。上曰,圭壁屢擧,靈應尙遲,言念穡事,極爲渴悶,而今日乃初伏也,得無時晚之歎乎?永哲曰,雖是時晚,及今降雨,則大有助於穡事矣。上曰,往還皆由新作路乎?永哲曰,自門外至二十五里,而皆由此路矣。上曰,史官就座。仍命奉審閣臣先退,又命退,承史以次退出。
上在昌德宮。停常參·經筵。
張世容啓曰,來十一日,朝參日次矣。敢稟。傳曰,停。
又啓曰,來十一日,輪對日次矣。敢稟。傳曰,當次人受點,後日次待令。
又啓曰,大司憲宋秉璿,執義朴鍾善,掌令南廷綺·鄭國鉉,持平白奎燮·金商翼在外,監察茶時之意,敢啓。傳曰,知道。
又啓曰,行都承旨金聲根,左承旨尹相萬,不爲仕進。右承旨趙秉稷式暇。左副承旨閔丙奭牌不進。同副承旨金永悳內閣直,院中只有臣一人,伴直無人,左副承旨,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以左副承旨閔丙奭牌不進罷職傳旨,傳于張世容曰,只推。
傳于張世容曰,右副承旨許遞,前望單子入之。
張世容啓曰,行都承旨金聲根,左承旨尹相萬,竝卽牌招,何如?傳曰,允。
以左副承旨閔丙奭再牌不進罷職傳旨,傳于尹相萬曰,只推。
尹相萬啓曰,行都承旨金聲根牌不進,伴直無人,左副承旨閔丙奭,旣有只推之命,所當更爲牌招,而係是一日三牌,何以爲之?敢稟。傳曰,牌招。
承旨前望單子入之,金洛鉉落點。
尹相萬,以弘文館言啓曰,上番闕直,事甚未安,應敎金疇鉉,副應敎李鎬冕,新除授校理尹瀗·鄭寅興,副校理趙鍾雲·任百彦,竝卽牌招,推移入直,修撰金炳吉,副修撰徐公淳·尹胄鉉,一體牌招察任,何如?傳曰,允。
又以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓,傳曰,知道。
上在昌德宮。停常參·經筵。
尹相萬啓曰,大司憲宋秉璿,執義朴鍾善,掌令南廷綺·鄭國鉉,持平白奎燮·金商翼在外,監察茶時之意,敢啓,傳曰,知道。
又啓曰,右承旨趙秉稷,今日不爲仕進,卽爲牌招,何如?傳曰,允。
又啓曰,同副承旨金洛鉉,時在忠淸道報恩地,竝斯速乘馹上來事,下諭,何如?傳曰,許遞。
傳于尹相萬曰,同副承旨有闕之代,副司果尹除授。
吏曹,同副承旨單,尹,今加通政除授事,承傳。
傳于尹相萬曰,牲璧屢擧,甘霈未洽,聽聞所及,年事將歉,仁愛天心,寧忍如是,職由予重農保民之誠,以文而不以實也,反躬慙歎,寢食靡甘,宗廟別祈〈雨〉祭,再明日,遣大臣,虔誠設行,香祝,當親傳矣。該房知悉。
以右副承旨閔丙奭牌不進罷職傳旨,傳于趙秉稷曰,只推。
注書金中植病代,以鄭秀鉉爲假注書。
以司謁口傳下敎曰,武衛所印信,以武衛營改鑄事,分付禮曹。
傳于趙秉稷曰,明日出宮門路,以協陽門爲之。
趙秉稷,以吏曹言啓曰,宗廟別祈雨祭,遣大臣攝行事,命下矣。奉朝賀李裕元·姜㳣,例不得塡差,議政府領議政洪淳穆,判中樞府事金炳國·徐堂輔,俱以身病,判中樞府事宋近洙在外,無可差之員,何以爲之?敢稟。傳曰,宗親塡差。
又以弘文館言啓曰,上番姑陞入直,事甚未安,校理尹瀗,統理機務衙門進,副校理任百彦有拘忌,應敎金疇鉉,副應敎李鎬冕,校理鄭寅興,副校理趙鍾雲,竝卽牌招,推移入直,何如?傳曰,允。
吏曹啓目,權知成均館李東郁,槐院調用,何如?判付啓,依允。
京畿監司趙康夏疏曰,伏以臣,卽熙朝群工之一無似用調耳,直以雨露均霑於樗櫟,陶鎔不棄其曠鉛,靑鎖簪紳,淸顯已極,黑頭金鞓,涯分已濫,每自循省,徒切兢恧,千萬不自意,忽伏奉除旨,以臣爲京畿觀察使者,始也霣越,感誤恩之自天,繼以惶駭,愧措躬之無地,夫方面,重寄也,中批,異數也,唐·虞之咨牧,戒以擧職,西京之命吏,思其惟良,自古所以審其人而愼其任也,今此藩宣之責,何嘗如一州一牧之期會簿書,剸理煩劇之爲哉?必也仰體天地若保之仁,廣布朝廷如傷之德,使墨守丕變廉循,赤子皆樂煦濡,然後始可謂對揚明命,稱塞萬一,則其責任之重,未有若此職者,而今臣所叨,卽畿甸根本之地也,史所稱關中之喉嗌,河東之股肱,而言其體貌之尊,則密邇仙寢,奉訊掃於金粟,言其機務之重,則兼管居留,嚴保障於海鎭,山坊遼薊,冠蓋遠通千里之路,嶺·湖舟楫,咸聚三省之漕,其職親務殷,殆周兩陜漢三輔之所未有也,往在豐盈之時,蔚有比屋之美,挽近以來,公私凋瘵,顧今亢旱旣久,甘霈未洽,農時差遲,民情方憂,此時此任,尤非夫夫之所可擔夯者也,而乃反畀之於如臣空疎者,臣果其人乎哉?且臣曩叨數郡,罪著蔑效,百里民社,猶不敢任,今以如舊庸材,進而居於三十餘州郡之上,則臣以何術,行澄淸之政,臣以何惠盡懷之方哉?噫,臣家貧親老,菽水難供,以臣情理,固宜所懇一縣,以遂便養,而況此高牙大纛,仕宦之至榮,魚軒繡輿,孝養之大願,此猶常情之所同,而臣又有倍於他人者,臣之先祖臣尙絅,高祖臣暾,連世爲是職矣。百年之後,繼武此地,其恩愈深,其榮愈大,曷敢不殫竭駑鈍,圖報洪渥,而顧臣不肖,無能爲役,上貽玷簡之累,下速忝先之譏而已,畢竟俯仰辜負,無以自贖,此臣所以欲從末由,不敢爲承膺之計者也,玆敢悉暴衷懇,仰瀆崇嚴,伏乞聖明,俯垂鑑諒,亟遞臣新授之職,俾公器重而私分安焉,臣無任云云。答曰,省疏具悉。卿其勿辭往欽哉。
行護軍趙秉鎬疏曰,伏以臣伏聞,日前賓對,別試試紙安寶時,不能照檢,大僚筵奏,至有當該承旨譴罷之擧矣。臣於伊時,適忝該房,雖不在院,以職則宜被當勘,豈可以諉之於人而自幸其幸逭哉?僚員竟蒙威罰,而臣則有若恬然無辜者然,揆以事理,不可泯默也明矣。玆敢短章自列,瀆撓崇聽,伏乞聖明,亟賜郵罰,以昭法紀,以安微分焉,臣無任云云。答曰,省疏具悉。往事何必爲引,卿其勿辭行公。
上在昌德宮。停常參·經筵。
夜自四更至初十日開東,灑雨下雨,測雨器水深一寸。
親傳香,還入幕次後,統理機務衙門·藥房·內閣·政院·玉堂口傳問安,答曰,知道。
尹啓曰,大司憲宋秉璿,執義朴鍾善,掌令南廷綺·鄭國鉉,持平白奎燮·金商翼在外,監察茶時之意,敢啓,傳曰,知道。
又啓曰,卽者,武衛營郞廳來言,今日親傳香時,別侍衛不可不備,而大將李景夏有身病,不得擧行云,何以爲之?敢稟。傳曰,侍衛堂上將官擧行。
又以兵曹言啓曰,今六月初十日,宗廟祈雨祭時,守門當爲塡差,而本曹郞廳·都摠府郞廳·五衛將,除入直與呈辭受由在外,排擬苟艱,依定式軍門堂上代差以入之意,敢啓,傳曰,知道。
傳于趙秉稷曰,禮房承旨,馳詣宗廟,奉審摘奸以來。
傳于尹曰,順安縣竄配罪人韓圭稷放。
尹啓曰,假注書盧泳敬有身病,勢難察任,今姑改差,何如?傳曰,允。
盧泳敬改差代,以李勛卿爲假注書。
傳于尹曰,咸寧殿役事停役。
以司謁口傳下敎曰,武衛大將,馳往東別營,作鬧軍卒,招入査問,竝曉飭退送後,入稟。
傳于尹曰,武衛大將李景夏許遞,其代,經理事李載冕除授。
傳于趙秉稷曰,前武衛大將李景夏,都捧所堂上沈舜澤,宣惠堂上閔謙鎬,竝施以罷職之典。
統理機務衙門,武衛大將單李載冕。
兵曹,武衛大將單李載冕。
尹啓曰,新除授武衛大將李載冕,卽爲牌招,傳授命召及虎符·傳令牌,何如?傳曰,允。
傳于尹曰,舟橋司所捧各穀,令各營·各司·各宮房,依前收捧事,分付。
以京畿監司金輔鉉狀啓,亂民殺淸水館倭人,隣近家舍,四面放火,攔入臣營,打破軍器庫,偸出軍器,無前之變,出於臣營,惶恐待罪事,傳于尹曰,勿待罪事回諭。
傳于尹曰,不善擧行之中官沈周鉉,罷職。
尹,以義禁府言啓曰,軍卒,成群作黨,攔入府中,破碎獄門,罪人白樂寬,擔舁而去,當場其勢,不可阻擋,有此無前之擧,臣不勝惶恐之意,敢啓。傳曰,知道。
又以議政府言啓曰,卽聞軍卒幾百名,突入禁府,打破獄門,携出南間囚罪人白樂寬,簇擁而去云,豈有如此變怪乎?亟令兩捕廳,多發校卒,刻期詗捉,以爲具格還囚,而至於作鬧軍卒,此不可尋常處之,亦令該營將臣,嚴査後,稟處,何如?傳曰,允。
又以弘文館言啓曰,上番姑陞入直,事甚未安,校理尹瀗,統理機務衙門進,副敎理任百彦有拘忌,應敎金疇鉉,副應敎李鎬冕,校理鄭寅興,副校理趙鍾雲,竝卽牌招,推移入直,何如?傳曰,允。
又以伴接官言啓曰,卽者,差備譯官來言,留館彼人中,隨員四人·從者一名,今日辰時量,出去仁川地云矣。敢啓。傳曰,知道。
又以兵曹言啓曰,謹依下敎,景福宮建春門開閉時,守門將一員定送,使之看檢之意,敢啓。傳曰,知道。
又以兵曹言啓曰,拱北門東邊水門鐵窓破傷處,今已修改矣。把守軍兵解送之意,敢啓。傳曰,知道。
同副承旨尹疏曰,伏以臣,顧以匪才,濫竊科第,唱名翌日,特受瀛館之銜,榮耀極矣。纔過數月,又蒙恩資,惶感無地,圖報未暇,而臣與都承旨臣金聲根,有四寸娚妹應避之嫌,以公法,在下當遞,伏望照例許改,俾存公格,千萬幸甚,臣無任云云。省疏具悉。疏辭,下該曹稟處。
壬午六月初九日巽時,上詣仁政殿月臺,宗廟別祈雨祭香祝親傳入侍時,行都承旨金聲根,左承旨尹相萬,右承旨趙秉稷,左副承旨閔丙奭,右副承旨金永悳,同副承旨尹,假注書盧泳敬·鄭秀鉉,記事官金昇均·尹吉求·鄭誾朝,別兼春秋尹相翊·金天洙·鄭夏源,修撰朴宗鉉·金炳吉,提學金炳始,檢校直提學鄭範朝·金永壽,檢校直閣李鎬翼·金興均·姜籫·趙同熙,檢校待敎洪淳馨·閔泳煥·趙晢九,以次侍立時,通禮跪啓請外辦。上具翼善冠·衮龍袍,乘輿出宣化門。藥房提調閔泳緯,副提調金聲根,進前奏曰,侵早勞動,聖體,若何?上曰,一樣矣。仍出協陽門,由肅章門·仁政門,詣仁政殿月臺,通禮跪啓請降輿,上降輿,通禮前導就褥位,南向立,引儀引獻官完平君李昇應,進詣褥位之左,通禮跪啓請跪,上跪,香室官員奉香祝跪授秉稷,秉稷東向跪進,上受香祝,以授昇應,昇應西向跪受興,通禮跪啓請興,上興,通禮導上就階下祗送位西向立,昇應奉香祝由正路出,通禮跪啓請鞠躬,上鞠躬,香祝過後,通禮跪啓請平身,入幕次,少頃,通禮跪啓請出次,上出次,通禮跪啓請乘輿,上乘輿,仍出仁政門,由肅章門,入協陽門,聲根請出標信解嚴,上入宣化門還內,諸臣以次退出。
上在昌德宮。停常參·經筵。
自開東至人定,灑雨下雨,測雨器水深四寸一分,自人定至十一日開東,灑雨下雨,測雨器水深三分。
領敦寧李最應卒逝後,大殿,藥房·內閣·政院·玉堂口傳問安。答曰,知道。百官奉慰單子問安。答曰,知道。
藥房副提調金聲根啓曰,伏未審夜間,聖體,若何?寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如,臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿,口傳問安。答曰,知道。世子宮·世子嬪宮,口傳問安。答曰,知道。
趙秉稷啓曰,大司憲宋秉璿,執義朴鍾善,掌令南廷綺·鄭國鉉,持平白奎燮·金商翼在外,監察茶時之意,敢啓。傳曰,知道。
尹相萬啓曰,議政府郞廳來言,今日,賓廳日次,而領議政洪淳穆,無時急稟定事,左議政·右議政未差,不得來會云矣。敢啓。傳曰,知道。
傳于趙秉稷曰,宣惠堂上閔謙鎬罷職,分揀。
趙秉稷啓曰,時·原任大臣,奉朝賀,爲承候來待矣。傳曰,不必入侍矣。
又啓曰,時·原任閣臣,爲承候來待矣。傳曰,不必入侍矣。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,洪大重落點。
尹相萬,以議政府言啓曰,此時營務,不可暫曠,新畿伯,使之當日到界,何如?傳曰,允。
傳于尹相萬曰,上護軍申應朝拜相。
尹相萬啓曰,申應朝拜相事,命下矣。政官牌招開政,何如?傳曰,允。
傳于趙秉稷曰,禁府·刑曹,島配以下,竝特放。
傳于趙秉稷曰,南間囚罪人白樂寬,特爲放送。
傳于趙秉稷曰,卒領敦寧喪,元賻儀外,錢一千兩,米五十石,各色緞五疋,木布各五同,全漆壹斗輸送,節惠之典,不待狀,卽爲擧行,遣中使護喪。
傳于趙秉稷曰,武衛營革之,依前以訓局稱號,其餘各營,一體復舊例爲之。
傳于趙秉稷曰,兵曹判書各營將臣,自今日別省記入直。
傳于趙秉稷曰,戶曹判書許遞,判宗正卿李載冕除授,惠堂有闕之代,判宗正卿李載冕差下。
傳于趙秉稷曰,聞領敦寧病患沈重云,遣御醫看病以來。
傳于趙秉稷曰,機務衙門革罷,以三軍府爲稱。
傳于趙秉稷曰,景福宮修理之節,更待下敎。
傳于趙秉稷曰,藥院提調許遞,前望單子入之。
內醫提調前望單子入之,趙慶鎬落點。
傳于趙秉稷曰,呈告禮曹判書許遞,前望單子入之。
禮曹判書前望單子入之,李會正落點。
傳于趙秉稷曰,此大臣逝單忽至,此何事也?以平日貞端之姿,仁厚之性,況處地之自別乎?驚慟之極,曷以爲喩,卒領敦寧喪禮葬等節,照例擧行,東園副器一部輸送,祿捧,限三年仍給,成服日,遣承旨致祭。
趙秉稷,以都摠府言啓曰,副摠管金敬均,以刑曹參判,本曹坐起進參事,晝仕出去,而逐日煩稟未安,入番間,除草記往來之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以御營廳言啓曰,臣所帶壯禦營時,接新營入直千摠,東別營入直千摠所報,則以爲,亂卒輩,突入營中,打破各色庫,所在環刀與油衫奪取後,仍破軍器庫,鳥銃·環刀,亦爲奪去云,聞甚驚悚,不能禁飭之當該千摠李根奭·洪圭,竝令該司稟處,臣亦惶恐待罪之意,敢啓,傳曰。千摠,特爲分揀,卿勿待罪。
又以壯禦營言啓曰,大報壇拱北門東邊水門鐵箭破傷處,今已修改,把守軍兵解送事,自兵曹草記蒙允矣。把守西營入直軍,還入直所,把守將及添入軍,解送之意,敢啓。傳曰,知道。
吏曹啓目粘連,觀此同副承旨尹上疏,則以爲,臣與都承旨臣金聲根,有四寸娚妹應避之嫌,揆以公法,在下當遞,伏望照例許改,俾存公格亦爲白臥乎所,相避之法,在下當遞,同副承旨尹,今姑改差,何如?判付啓依允。
壬午六月初十日戌時,上御維德堂。時原任大臣,奉朝賀,時原任閣臣承候入侍時,行都承旨金聲根,假注書鄭秀鉉,記事官尹吉求·鄭誾朝,領議政洪淳穆,奉朝賀姜㳣,判府事金炳國,檢校直閣李鎬翼·金興均·姜,以次進伏訖。上曰,史官分左右。淳穆曰,不意有此大變,無辭仰達矣。上曰,此實予之否德所致也。㳣曰,變出罕古,尙何忍達?上曰,然矣。炳國曰,變出至此,無以形達矣。上曰,尤庸靦然也。淳穆曰,聖體驚動餘,若何?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,中宮殿未知所在也。諸大臣,因飮泣。上曰,聞卿等入來旣久,今纔接見矣。淳穆曰,臣等入來旣久,而阻門不得直入,伏聞世子宮,座定於景祐宮,旣往承候而來矣。炳國曰,臣亦與領相,同爲承候而來矣。㳣曰,臣則追後入來,故不得承候於世子宮矣。淳穆曰,徐判府〈事〉亦入來,以脚部不仁,不得登筵矣。上曰,作鬧輩,姑且撫摩,則可以妥貼否?淳穆曰,俄者傳敎,曉諭於渠輩,則渠輩或感泣,或再拜云,此可以妥貼矣。上曰,渠輩果感泣乎?㳣曰,各營今復舊例,處分甚得當矣。上曰,軍料之未放,爲幾許云耶?淳穆曰,向筵已有所仰達,而未放之料,今爲十三朔矣。爲今之道,莫先於崇儉節用,收拾人心,自底於磐石之安矣。仍敎曰,領敦寧,前畿伯,前惠堂事,尙忍言哉?淳穆曰,慘切矣。上命大臣就座,仍命史官就座,又命退。諸臣,以次退出。
中宮殿,潛御于司禦尹泰駿第,陪從,翊贊閔應植,進士閔肯植,司禦尹泰駿。
上在昌德宮。
閔丙奭啓曰,大司憲宋秉璿,執義朴鍾善,掌令南廷綺·鄭國鉉,持平白奎燮·金商翼在外,監察茶時之意,敢啓。傳曰,知道。
傳于趙秉稷曰,承旨竝許遞,前望單子入之。承旨前望單子入之,趙秉鎬·金奎弘·朴鳳彬·申獻求·李根秀·金鶴鎭落點。
趙秉稷啓曰,新除授行都承旨趙秉鎬,行左承旨金奎弘,右承旨申獻求,左副承旨李根秀,右副承旨朴鳳彬,同副承旨金鶴鎭,竝卽牌招,何如?傳曰,允。
兵曹,領三軍府事單金炳國。兵曹,判三軍府事單,申櫶·李景宇·李景夏·李載冕·閔台鎬,知三軍府事單,李載鳳·鄭岐源·任商準·金善弼·梁憲洙·趙寧夏·金箕錫·李鍾承·金炳始·申正熙。同知三軍府事單,趙羲復。兵曹口傳政事,護軍金聲根,副護軍,洪大重·金洛鉉·尹相萬·趙秉稷·閔丙奭·尹·金永悳·李圭鎔·張世容,副司果,宋道淳·李建昌·兪鎭奎·趙東協·李在淳·申箕善·魚允中·李重七·趙愿祖·朴文彬·金思準·洪鍾運·鄭芳鉉·韓甸鎬·吳長善·趙秉濟·李斗永·康錫濟·沈觀燮·玉景鍊·李鍾律,以上竝單付。兵曹口傳政事,上護軍金炳始,大護軍金永壽,以上竝單付。兵曹,上護軍尹滋悳,大護軍鄭範朝·李根弼,護軍金弘集·趙準永·閔種默,副護軍姜文馨·李永·洪英植,以上竝單付。兵曹口傳政事,上護軍單沈舜澤。
金鶴鎭啓曰,奉朝賀李裕元,今方謝恩,而禮房承旨,進詣賓廳,敎書傳授之意,敢啓。傳曰,知道。
傳于金鶴鎭曰,卿之退居鄕園,今幾年乎?雅量博聞,淸介節,朝野之所倚望,厥惟久矣。則今玆特授之擧,以卿爲山斗焉·蓍龜焉,此時此任,卿亦庶諒予衷,支語蔓辭,不須以文,望卿卽日簉朝,匡濟民國事,遣史官傳諭于右議政。
元用奭奉命在外代,以梁鳳濟爲事變假注書。
有政。吏批,行判書閔泳緯牌招不進,參判朴定陽進,參議李載德進,行左承旨金奎弘進。右議政單申應朝拜相事,傳敎。兵批,行判書趙寧夏病,參判吳益泳病,參議沈相漢入直進,參知李冕雨病,左副承旨李根秀進。以趙秉議爲珍島監牧官,僉知加設單,李台錫·鄭基恒。
傳于李根秀曰,知三軍府事任商準,摠戎使除授。兵曹,摠戎使單,任商準,除授事,承傳。兵曹,摠戎使單任商準。
金鶴鎭,以禮曹言啓曰,五禮儀,大臣之喪,自上有擧哀之節,而取考謄錄,則或因特敎擧行矣。自下有不敢循例取稟之意,敢啓。傳曰,置之。
又以禮曹言啓曰,卒領敦寧府事李最應,曾經世子師矣。王世子當有擧哀臨弔之節,而不敢循例磨鍊之意,敢啓。傳曰,知道。
又以義禁府言啓曰,順安縣竄配罪人韓圭稷放事,承傳啓下矣。韓圭稷放送事,分付該道道臣之意,敢啓。傳曰,知道。
又以御營廳言啓曰,卽接新營入直千摠所報,則以爲,亂卒輩,突入營中,打破軍器庫,鳥銃與環刀,又爲奪去云,聞甚驚悚,不能檢飭之當該入直千摠洪圭,令攸司稟處,臣亦惶恐待罪之意,敢啓。傳曰,千摠分揀,勿待罪。
傳于金鶴鎭曰,批答誤書之中官沈周鉉,從重推考。
中宮殿,仍御于司禦尹泰駿第,陪從,翊贊閔應植,進士閔肯植,司禦尹泰駿。
上在昌德宮。
李根秀啓曰,大司憲宋秉璿,執義朴鍾善,掌令南廷綺·鄭國鉉,持平白奎燮·金商翼在外,監察茶時之意,敢啓。傳曰,知道。
金奎軾啓曰,時·原任大臣·奉朝賀,爲承候來待矣。傳曰,入侍。
傳于金鶴鎭曰,左承旨許遞,前望單子入之。承旨前望單子入之,李玄翼落點。
傳于金鶴鎭曰,右承旨許遞,前望單子入之。金奎軾落點。
傳于金鶴鎭曰,廣州留守有闕之代,大護軍趙慶鎬除授。
傳于金鶴鎭曰,此時華留,難付生手,華留許遞,以前華留鄭基世,仍令該曹,口傳下批。
傳于金奎軾曰,尙衣提調有闕之代,前望單子入之。趙寧夏·韓敬源,添書落點。注書金中植病代,以申容善爲假注書。
傳于李根秀曰,扈衛大將,金判府事爲之。
傳于李根秀曰,刑曹堂上,竝許遞,前望單子入之。判書金壽鉉,參判李裕承落點。參議□英植,添書落點。
傳于李根秀曰,訓鍊都監將官,以武衛營將官,仍用。
李根秀啓曰,新除授摠戎使任商準,卽爲牌招,傳授密兵符及敎諭書,何如?傳曰,允。
兵曹,以李奎奭爲禁軍別將,以申橚爲禁衛中軍,以尹喜秀爲摠戎中軍,以金泰郁爲御營中軍,同知加設單,吳夏泳。
傳于李根秀曰,左捕將許遞,行護軍吳夏泳除授。
傳于李根秀曰,左捕將吳夏泳,別軍職差下。
李根秀啓曰,捕將吳夏泳牌招,傳授命召及大將牌·傳令牌,何如?傳曰,允。
傳于李根秀曰,各營大將別入直撤罷,各其營留營,兵判訓將中軍代主將司領。
金鶴鎭,以戶曹言啓曰,卒領敦寧府事李最應喪禮葬,主家以常時遺意,不敢祗受云矣,敢啓。傳曰,更爲輸送。
又以戶曹言啓曰,禮葬更爲輸送,則又不敢祗受云,何以爲之?敢啓。傳曰,更爲輸送。
又以弘文館言啓曰,上番姑降入直,事甚未安,應敎金疇鉉,副應敎李鎬冕,校理鄭寅興,副校理趙鍾雲,竝卽牌招,推移入直,何如?傳曰,允。
金鶴鎭,以訓鍊都監言啓曰,摠戎廳,今旣復設,直房入直,善騎隊置之,本局哨官一員,別攔後軍十名,入直於新南營,南營入直馬兵四十名外,十五名添入直之意,敢啓。傳曰,知道。
又以都摠府言啓曰,副摠管金敬均,令該曹,口傳付軍職,何如?傳曰,允。
又以禁衛營言啓曰,卽接新營入直千摠所報,則以爲,亂卒輩,更來營中,攔入軍器庫,環刀二柄·別槍四柄道里箇二十箇,奪去,此蓋前所搶去之餘,再次突入,不能阻擋,誠爲驚悚,當該入直千摠李根奭,令攸司稟處,臣亦惶恐待罪之意,敢啓。傳曰,千摠分揀,勿待罪。
又以摠戎廳言啓曰,建春門外南營入直將卒,移接於宣仁門外東營之意,敢啓。傳曰,知道。
又以義禁府言啓曰,今此具格罪人在囚之時,時囚,例不得混處府中,時囚罪人朴蘭壽·李鳳儀等,姑爲保放之意,敢啓。傳曰,知道。
又以義禁府言啓曰,今此具格罪人在囚之時,時囚,例不得混處府中,時囚罪人李正圭,姑爲保放之意,敢啓,傳曰,知道。
又以義禁府言啓曰,禁府島配以下竝特放事,命下矣。全羅道康津縣古今島圍籬安置罪人李彙林·曺秉萬,靈光郡荏子島安置罪人徐奭輔,圍籬安置罪人趙忠植,遠惡島定配罪人金運盛,羅州牧智島圍籬安置罪人崔華植,遠惡島定配罪人金興求·柳冀大,興陽縣鹿島圍籬安置罪人任度準,錦山郡減等定配罪人金鍾憲,興陽縣遠地定配罪人印亨純,濟州牧圍籬安置罪人李泰鉉,綾州牧遠地定配罪人金演東,慶尙道延日縣定配罪人崔昌植,流三千里定配罪人方希年,金海府流三千里定配罪人王德洪,仁同府流三千里定配罪人朴珪熙,寧邊府遠地定配罪人金浩純,草溪郡遠地定配罪人宋仁九,平安道鐵山府竄配罪人劉元植,朔州府竄配罪人元俊常,龜城府遠地定配罪人金元奎,渭原郡竄配勿揀赦前罪人尹弘燮,慈山府流三千里定配罪人張時杓,肅川府遠地定配罪人朴億信,咸鏡道安邊府竄配罪人李泰容,端川府邊遠竄配,勿揀赦前罪人徐周輔,利原縣遠惡地定配罪人洪炳夏,明川府遠惡地定配罪人姜顯文,高原郡遠地定配罪人鄭鴻國,洪原縣遠地定配罪人孫東熙,忠淸道牙山縣減等定配,又永不敍用罪人鄭顯德,黃海道平山府減等定配罪人趙采夏,江原道楊口縣含春驛徒二年半定配罪人李臣燁,安峽縣減等定配,又五年禁錮罪人金斗河等,竝放送事,分付各該道道臣,全羅道羅州牧黑山島圍籬安置罪人朴遇賢,珍島府金甲島圍籬安置罪人孫永老·黃載顯,康津縣薪智島圍籬安置罪人李晚孫,圍籬安置勿揀赦前罪人李源進,興陽縣鹿島圍籬安置罪人姜晉奎,羅州牧智島安置罪人金平默等,方在臺啓中,不得擧行之意,敢啓。傳曰,知道。卽速擧行。
又以義禁府言啓曰,南間罪人白樂寬,特爲放送事,命下矣。白樂寬,特爲放送之意,敢啓。傳曰,知道。
又以刑曹言啓曰,卽接典獄署牒報,則軍兵等,亂入獄中,本曹所囚承傳罪人洪童伊·姜大吉·姜春興·崔永順·張萬基,未推覈罪人姜今甫等四名,公貨罪人具景淳等十名,犯贓家僮卜童,行刑鎖匠學奉及輕囚金永默等十三名,私自放出之意,敢啓。傳曰,知道。
又以刑曹言啓曰,傳曰,禁府刑曹島配以下,竝特放事,命下矣。謹依傳敎,江原道江陵鄭順巨·金甲乭·鄭英柱·李潤德·盧仁業·李炳秀·裵萬弼·李士綱·金汝萬·金末龍,洪川巫女小阿只·全敬瑞·李興寬·鄭元瑞·金應用·李種殷,平海金石乭·柳道洙·金貴丹·李秀良·全必之·文判乭·李國欽·金,旌善朴四石·金寬汝·洪鍾善·朴喆已·李得基·洪淳翁,楊口金再京·黃益鎭·安完燮·李遇鎬·嚴快石,三陟張義吉·朴石賢·李中振·申相武·朴慶厚,淮陽張鴻汲·張雲學·孫瀅洙·鄭允基·咸時澤·李光植,平康金在訓·金裕弘,麟蹄朴萬石·文士賢,狼川孫鳳鶴·金德心·崔碩宇·金京三·孔翰奎,杆城奴奎燁·金龍海·李源祐·金基用·安基先·李宗八·趙致漢·金方九·金炳澤·金仁浩,安峽李秉斗·李甲順·尹今得·李陽默·權英根·金汝培·金東述·禹仁贊·金守安,平昌金樂英·李壽瀅·成鳳祥·金在浩·安英春·李正模·尹佐殷·朴來奎·鄭萬源·金因孝,春川梁成云·禹正云·兪正會·崔鳳燮,橫城金養始·梁冕鎬·金宗述·李容弼,襄陽方希實·李學洙·金文在·朱聖規·金允憲,金城金鎭學·明德述·崔日煥·李奉國,高城李允植·姜文甫·僧妙眼,鐵原盧俊錫·李敬集·金益枉,通川裵順錫,蔚珍李章浩,金化金魯植·車作伯,伊川崔必文,歙谷曺錫貞,忠淸道新昌崔鳳基,忠州咸斗星,延豐李七孫,沃川金喜雲,舒川李元億,黃澗高濟祥,靑山安時成,林川朴春宅,石城文永淑,全義文俊汝,溫陽文士汝,鴻山文先玉,懷德鄭小俊,沃川崔致玉,禮山羅敬植,瑞山李在根,石城韓鎭愈,淸州羅永錫,海美金喜釗,沃川李奉柱,舒川尹致德,永春李弘甫,韓山金七用,燕岐趙舞長,淸州坦漢·午吉,靑陽安性白,槐山金自聿,懷德黃景樂,結城鄭七敬,連山私婢粉伊,德山金慶念,靑山洪貴淵,結城白京彩,全義李東云,淸安尹有信,丹陽安正得,燕岐池快成,永同盧冀榮·朴相淳,洪州李召史,德山姜先奉,忠州金明允,結城金太成,靑陽朴元英,溫陽李芝秀,天安朴敬賢,堤川方秀哲,洪川方仲根,牙山金在熙,溫陽李建陽·金甲佑,黃澗李相喆,永同朴璿鉉,新昌金厚權·高春秀,忠州丁壽甫,韓山鄭福同·朴昌培,黃澗金學善,林川金亨植,丹陽金漢門,大興朴龍伊,溫陽具石用·金錫奎·李學仁,連山權秉奎,燕岐姜景能·韓斗會,永同金啓煥·劉載休·千銀石·南振哲,永春楊升洛·李士凡·黃春植,靑山黃必淵·全召史·李鍾浹·柳膺鎬·陳丙春·宋玄極,天安宋之淸,鎭川鄭朱顯·林蒊用,沃川尹熺甲·金萬春·崔漢培·李再伯·丁好鍊,懷德朴光斗·金堯明·具士沃·崔判業,鎭岑金宗源·池渭京·玄聖海,槐山李京學,文義金丁玄,黃澗河洪伊,唐津車守年,韓山兪元善,堤川崔在樹·白用海·梁相鳳·文漢章,新昌蘇日出·金萬成,恩津權云瑞,懷仁崔致岳·許召史,連山權璉煥,陰城高召史·柳石贊,槐山金成琚,忠州崔士良·李炳珣,藍浦林學成,洪州具昌中·高守玄,恩津金萬寬,庇仁鄭東鎭·金允眞,木川朴光三·金德建,沃川李學榮,淸安崔孝愿·金奉石,黃澗李弘九,鎭川李文五,禮山林永鳳,定山李斗弼·李元在,陰城金道淳,全義朴元孝·權道爀,丹陽李昌根·朴寅祐·張斗南,靑陽李之培,溫陽文景柱,黃海道遂安安永協,白川金長祿,延安林春奉,兔山金守甲,載寧李有命,信川鄭一丁,新溪營奴正漢,信川梁中達,谷山李孝元,長淵池光淵,載寧李京學,瑞興李己祚,載寧梁貞錫·李祿伊,豐川李石伊,長連全致景·李允九,白翎姜尙辰,兔山李業同,殷栗金石均,新溪安伊仲,金川金順乭,白川朴昌壽,椒島私奴五福,康翎金平心·劉濟安,平山高景運,松禾金致貞,長連金宅壽,兔山鄭得僑,新溪金斗贊,豐川金俊英,信川李山伊,椒島奇弘石,安岳徐昇烈,白翎崔秉一,兔山卞學伊,長淵金桂泰,白翎全錫哲,椒島朴鎭石,白翎私奴福介·私奴敬晉·私奴春福,椒島朴英壽,鳳山金用石,谷山尹道元,黃州申基永,豐川文鳳雲,載寧李益烈,谷山僧浩月,新溪朴化敬,谷山李亮漢,兔山朴炳七,白川李德夏,安岳金季淳,新溪丁南敎,長淵黃秀京,殷栗張成汲,瑞興崔永源,谷山金守萬,兔山申贊敏,康翎李時玉,白川趙德仁,谷山朴元一,白川崔善汝,豐川韓汝亨,長連金水民,谷山金景三,豐川朴麟喜,兔山玄奉益,安岳高致萬,信川宋汶弼,長連金學允,遂安李奇守,金川辛恒日,豐川柳白興,長淵閔聖辰,松禾金相鍊,康翎金基洪,遂安金允興,金川柳正魯,長淵李昌實,平山沈宜承,豐川趙鎭洪,安岳韓仁謙,白川盧性範,長連李應允,白川黃雲夏,平山孫夫千,白川金是炯,金川金在熺,豐川姜鎭禧,殷栗趙京日,平安道陽德孫秀彦,渭原尹斗辰,嘉山安有承,中和金永云,鐵山秦德俊,嘉山洪宗煥,雲山金學顯,鐵山鄭斗永,碧潼崔聖燁,价川金宗甲,龍川鄭仁郁,寧遠吳忠孫,德川金碩奎,殷山僧眞虛,慈山韓洪烈,渭原鄭甲豐,楚山李鍵榮,渭原裵鼎魯,寧邊僧在洽,順川蔡致宗,渭原金濟桓,江西安成汝,龜城吳甲善,郭山許堤,寧遠裵壽福,中和李好哲,渭原李永鉉,中和金弘源,碧潼李培正,楚山朱永老,渭原文亨涉,雲山田今錫,渭原劉學祖,孟山張基萬,甑山洪召史,孟山鄭觀好,肅川任士克,孟山李駿義,陽德崔德行,宣川李仲甫,博川李仁源,三和李快石,咸從林明實,价川金石祚,渭原韓萬億,雲山黃鍾翯,孟山李益瑞,甑山黃鶴淵,江東趙京云,嘉山李南夏,龍岡金若浩,渭原安判同,肅川尹夫應,龜城金在祿,嘉山尹卜用,楚山文如漢,順川林尙禹,价川成周星,朔州李用林,永柔李元甫,中和林光錫,順川李是禹,寧遠龍載玉,甑山崔永甫,慈山金汝千,雲山李致行,陽德金元應,祥原金行德,郭山李行之,龍川李德元,全羅道長城黃大千,谷城薛光燮,寶城金敎應·金其成,光州金五成,和順崔判成,順天李在赫,珍山具美卿,興陽申士宥,樂安金用石,高山文愚錫,海南金在升·李海達,潭陽申元均,沃溝鄭圭鳳,臨陂趙秉亨,樂安李鶴汝,茂長洪道行,咸悅安性若,龍潭尹昌鎭,咸悅全在弘,金堤鄭昌錫,求禮金正根,玉果權敬千,金堤高德性,昌平李德俊,和順文三奉,荏子島李彦相,谷城黃泰熙,求禮金榮熙,昌平李文默,同福李錫龜,綾州李熺,南平姜永錫,咸平金俊成,光陽禹相倫,金甲島尹昌植,靈光金始坤,淳昌金煥甲,井邑李丙凡,咸平朴允秀,蝟島李德,長興金光悅,金甲島吳丙翰,光陽白益大,薪智島洪時中,潭陽朴和默,古今島鄭周翰,長城李昌宰,荏子島徐容棋,古今島金女杏花,金甲島申㰔,呂島明昌祿,金甲島崔快龍,金堤崔永學,龍安田敬五,荏子島李有馨,興陽李戊玉,羅州李會哲,茂長洪在允,康津卞基弘,南原李萬喆,雲峰沈宜德,金溝金永俊,泰仁金相範,咸悅李建重,泰仁申順根,南原都一郞,珍山徐達用,靈光金在天,沃溝禹庸九,淳昌劉孟斤,金堤黃成必,順天黃仁千,珍島羅同伊,長水朴金同,靈岩權月俊,鎭安宋柄欽,淳昌金應煥,順天權亨敦,金堤金浩汝,沃溝趙致光,井邑辛玟華,同福皮漢卜同,康津韓基伯,礪山金完錫,長水姜又斤,龍安李膺新,井邑李長哲,海南李元彬,南平金命斗,鎭安崔聲煥,珍山李煌,海南李基南,樂安白召史,錦山李俊相,同福金始榮,茂長車希祚,雲峰崔奉石,南原李哲元,益山金大軍,康津金斗煥,和順李洪甲,礪山白樂年,光州洪承學,光陽奴興萬,長興金學兼,珍山崔福大,礪山姜千石,高山李正千,長水金京錫,興陽金明元,寶城梁相宗,龍安宋振玉,高山徐興西,谷城金連玉,海南白鎭模,樂安洪道文,求禮朴光鎬,海南李七奉,求禮李乭伊,長水朴元石,咸平姜又白,長城金明西,益山吳載勳,高山崔龍錫,古阜李象信,興德蔡鏞默,龍安梁冕洙,綾州楊吉良,金堤金俊鉉,龍安金守斤,礪山李萬會·崔重恒,潭陽洪豐周,高山朴永達,珍山金守哲,淳昌李靖春,茂長崔慶春,茂朱曺秉珣,礪山李德川,高敞崔伯景,任實金普國,興陽姜元仲,綾州金尙龍,樂安朴周英,龍潭張福賢·朴善埰,龍安李羣玉,南平崔明煥,羅州柳春景,臨陂李震俠,長興崔吉同,錦山吳秉奎,玉果李基文,臨陂宋經玉,任實鄭海源,錦山金昌浩,益山李德純,茂長金連應,古阜李起奭,雲峰尹炳善,咸悅李羲奎,珍山李時茂,龍安李承祺,益山金九鉉,康津趙化永,綾州方雲天,長城韓京水,泰仁金大昊,同福鄭煥烓,沃溝金奎鎭,光陽朴時權,同福梁辰國,高山李心默,金堤李鍾允,求禮李化正,咸悅崔世友,高敞趙胤秀,南原邊碩朱·李容順,長城申泰巖,昌平安星敎,長水黃鐘倫,綾州梁廣福,玉果申鳳均,谷城鄭果亨,礪山尹喆求,長水洪成秀,泰仁羅秉貞,同福金渭千,昌平李鎭儀,高山朴元尙,盈德宋奉伊,光州洪鍾學,錦山趙萬吉,茂朱李承寅,泰仁洪秉彦,益山朴士衡,礪山曺錫賢,沃溝裵道成,珍山朴時權,雲峰李有根,錦山林弘錫,長水朴召史,光州沈遠弼,高敞權永夔,淳昌金士益,茂長許悅,長水李明實,益山宋俊明,南原趙尙吉,寶城鄭君涉,古阜許珏,礪山金應山,珍山洪在元,茂長趙斗璧,興德田小斤,長城柳相夏,龍潭李召史,益山金良哲,金甲島朴田弘·朴正緖·裵奎鏞,智島鄭成甫,薪智島金壽喆,錦山婢順金,慶尙道彦陽金治玄,興海金學成,軍威咸亨璧,眞寶申太允,晉州許鎔,草溪金用介,慶山許汝九,金海韓昌達,聞慶鄭寅原,河陽金啓達,陜川朴千鍾,盈德文奉昌,豐基嚴泰永,新寧全昌辰,寧海權道漢,高靈李一用,彦陽私奴水吉·金炳濬,長鬐沈宜慶,聞慶趙山甲,咸昌韓召史,昆陽孫昌祿,晉山崔鎭兌,高靈崔敬淑,熊川金正鉉,鎭海車禧貞,新寧金相集,慈仁金魯弘,義城金泰郁,咸昌金利貫,慈仁金基鶴,長鬐文仁化,迎日李致烈,順興金利勳,南海李己浩,醴泉金菊永,豐基金千福,彦陽南吉佑,昆陽李大浩,比安李壽明,南海吳致炯,聞慶李致明,金山洪允範,長馨薛用達,迎日李景億,鎭海李豐熙,鎭海僧行敏,醴泉朴春實,晉州高順根,新寧元在東,咸昌朴奉春,三嘉張春奉,聞慶李元根,長鬐朱元明,咸陽李徹夏,醴泉韓弘圭,河陽李壽寅,新寧張聖萬,龍宮尹正云,玄風宋仁欽,龍宮張分孫,玄風具景五,巨濟李平集,陜川李汝宗,巨濟朴千乭,龍宮賈順業,咸昌吳大成,興海金秉洙,聞慶崔永三,咸安金千萬,比安車宗鉉,禮安南公年,丹城李學祚,咸陽李鎬烈,河東金八龍,聞慶兪奉汝,河東李德實,安義鄭圭昌,密陽高用正·朴來健,固城金蘭植,陜川柳九永,金山韓舜敎,聞慶崔化成·愼衡九,迎日朴成辰,永川金丙斗,淸河許聖基,榮川丁大鉉,咸昌尹刀也之,聞慶崔奉祿,靑松劉應烈,英陽崔良仁,靈山孫有泰,昆陽金義道,豐基朴濟淡,英陽洪永馨,淸道李浩善,淸河金仲甲,義城金順得,慶州金命祿,固城李順祿,醴泉方仁龍,昌原金泰亨,草溪李叔玄,尙州金炳魯,山淸李會定,比安簡鳳翊,慈仁柳敎永,淸河朴文吉,咸昌禹壽榮,金山李命石,鎭海朴鍾勳,南海宣德欽,咸陽奇仁鉉,居昌金丙敦,河陽任載成,安義尹成道,熊川李聖之,咸陽李承朝,居昌閔丙聲,山淸金長玉,仁同白今玉,善山金興錫,禮安朴寅九,居昌李元河,咸陽林君夏·陳英鐸,河陽金炳世,南海安機,泗川元大叔,聞慶朴敬鎭,河東金士玄,奉化崔治弘,安東兪珠煥,仁同孔郁吉,三嘉金在秀,彦陽金秉赫,咸昌全昌煥,靑松黃昌根,尙州宋敬善,醴泉高性希,昌寧張道彦,比安鄭海淸,龍宮奴得孫,奉化禹正凡,軍威宋基賢,盈德金洛鎬,咸陽鄭洪相,星州李碧鉉,咸陽金東益,安東洪甲伊,禮安黃先伊,奉化卜叔兆,醴泉金鍾錫,善山權穆容,義城具弘石,三嘉洪羅輕,善山李同愚,安義徐在雲,永川李九鳳,新寧金者斤吉,河陽金浩然,高靈柳匠應,南海徐益賢,咸鏡道定平金文演,高原李宗涉,三水姜在鎬,安邊金祖永,三水李春植,高原柳東燮,三水金迪吉,利原鄭胤永,永興高今錫,安邊李順五,洪原權頎,明川尹基萬,利原林萬柱,安邊吳致心,利原崔日彔,德源裵東七,安邊崔宗璡,明川金昌武,文川朴麟續,三水朴履萬,甲山李基桂,永興李仁榮·金聖必,吉州尹敏同,鏡城官奴漢用,吉州池允浩,高原南順西,永興車京洛,定平金基厚,北靑金震奎,安邊金永鎬,洪原安承敎,高原金觀存,安邊崔仲瑞,北靑鄭守英,德源鄭基復,本曹發配未至配所秩,狼川徐範一,林川李千一,雲山金學顯,金城梁泰鉉,新溪李成龍,沃川李致玉,礪山金世鍊,富寧朴西景·徐相禧,開寧金玟鎬,宣川林泰祿,安東金學豐,善山鄭麟泰,咸悅金一泰·洪原宋春源,古今島崔學吉,荏子島卓琦桓,江陵僧智仙,延安康彝寧,椒島私奴萬卜,鏡城全召史,定州金壽命,淸安金奉桂,河東金元明,淸道張漢弘,忠淸道發配未至配所秩,南原趙尙吉,平昌李容弼,慶山成德允,長鬐郭基豐,昌平孟弘述,奉化田后植,高山元漢興,利原李象弼,康翎申甫國,文化申用淳,金堤裵連大,樂安金馬同,黃海道發配未至配所秩,沃川崔漢培,嘉山洪宗煥,靑山宋玄極,郭山李行之,祥原金行德等,竝卽放送事,分付各該道臣之意,敢啓。傳曰,知道。
敎京畿監司趙康夏書,王若曰,畿千里民所止,左翊而右風,命四方蕃于宣,承流而布化。侈以旌纛,敷玆綍綸。惟卿,世襲鍾鼎之家,夙抱瑚璉之器。聞將顒印,藹吉士擅詞藻於鳳毛,風範端凝,眞貴人動神彩於螭首。登鑾坡而長玉署,翺翔邇密之班,據皐比而佐銓衡,奕舄淸俊之望。分符於峽州海郡,薄試下邑之治,聯武乎玉筍金華,遂躋貳卿之秩。旣多揚要而踐膴,自蚤歲賴此翼明,不以內重而外輕,宜委毗惟在心簡。顧惟列省節鈇之寄,尤重三輔觀察之任。咨虞牧十二人,在庶績方岳爲最,制夏貢五百里,而內服畿甸居先。樓櫓城池之爲關防,雖有異於七路,甲兵錢穀之所管轄,實兼摠於四都。所以其人也難,矧乎爲瘼者衆。前令尹優異之績,縱彈漏罅補苴,新刺史澄淸之治,佇待彈壓風采。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守·巡察使,卿其克體特畀之至意,益勉上德之廣宣。勞之徠之,必盡撫摩孛恤,公耳國耳,豈或茹吐剛柔。自餘稟裁,厥有常憲。於戲,貪墨解印,紓憂旰於九重,髫白盈斗,頌福星於一路。故玆敎示,想宜知悉。知製敎朴宗鉉製進。
敎摠戎使任商準書,王若曰,中宸聽鼙,政須宿望,北城授鉞,特宣恩音。予所簡心,僉曰熟手。眷彼畿右重鎭,莫如漢北一營。山河壯鎖鑰之形,奚但緩急是仗,廊廟參樞機之務,實兼經理之猷。在昔時創設之初,雖則倉庫實而關防重,逮今日昇平之久,奈多卒乘弊而純律疎。苟非戎垣練達之才,曷任重關倚毗之責。惟卿,傳業鞱鈐,屢膺鈇鉞。聲績夙著於制梱,內外歷試之惟良,委任寔重於摠戎,前後注眷之冞篤。玆授卿以摠戎使,卿其祗服寵命,克詰戎謨。兵甲思繕修之方,敉前功而益懋,倉廒無欠缺之嘆,撫來圖而咸宜。於戲,措泰儀望,佇見籌劃之得當,在師貞吉,宜體簡拔之出常。故玆敎示,想宜知悉。知製敎朴宗鉉製進。
壬午六月十二日未時,上御樂善齋。時·原任大臣,奉朝賀承候入侍時,行都承旨趙秉鎬,假注書鄭秀鉉,記事官尹吉求·鄭誾朝,奉朝賀李裕元,領議政洪淳穆,奉朝賀姜㳣,判府事金炳國,以次進伏訖。上曰,史官分左右。仍命大臣進前,裕元奏曰,聖體,若何?上曰,一樣矣。裕元曰,寢睡·水刺之節,何如?。上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,世子宮·世子嬪宮氣度,何如?上曰,安順矣。淳穆曰,又有昨夜經歷,臣等神魂飛越,無所仰達矣。此時驚動之餘,聖體恐有受損之節,臣等憂慮,不任憧憧之至。上曰,昨夕之事,空然驚動矣。炳國曰,又有昨夜事,聖心必多驚動,下情萬萬悚悶矣。上曰,昨夕之虛驚,經怯日昨事而然矣。淳穆曰,近日寢睡·水刺之節,不可不詳察,醫官待令,請入診,何如?上曰,自內已入診矣。淳穆曰,以負商事,知委各道守臣事云云。上曰,依爲之。出擧條淳穆曰,咨文書契事云云。上曰,依爲之。出擧條裕元曰,臣在鄕廬,聞都下有軍卒之擾,此誠史冊所無之變怪也,臣倉皇登途,不遑他顧,冒沒進身,祗肅三字之銜,此臣粗修分義之道,而罪重罰輕,尙未畢勘者之所未敢爲也,今日登筵,昵近耿光,復覩天日,莫非聖恩所賜,而臣之惶恧靡極,與前無異矣。上曰,遂事何必更引?㳣曰,臣今入闕內聞之,則昨夜蒼黃之擧,萬萬驚悚,殿下一身,上托宗社之重,下係臣民之望,其何可使政院·兵曹未及知委,而有此輕遽之事乎?此必由於近習掖屬輩之傳說訛言,以致驚動聖心也,且此輩朝夕服事左右者,則雖有是命,只當爭執而不奉承而已,又當通知於入直內各司可也,何敢爲擅自擧行之計哉?此不容不別般嚴治,以杜日後無窮之慮,臣本自無似,今又老退,顧其名則大官之列,爲國仰奏者,未蒙允兪,不敢退去矣。上曰,當懲治之矣。㳣曰,雖有訛言之流入,聖心不動則自然鎭定,更無虛傳之言矣。淳穆曰,以日昨軍卒起鬧,乃至昨夜之虛驚,而苟究厥罪,自外先言虛聲者固有之,而此豈可容易覈出乎?爲今之道,負商先爲退出,收拾人心,靜而鎭之,爲急務矣。我朝中葉,夜有虛驚,都民東西奔竄,而宮中府中,皆晏然不動,至天明自底妥安,古有如此之事矣。上曰,何時乎?淳穆曰,雖不明言,似在肅宗朝時矣。裕元曰,古者名將之臨陣,雖有夜驚,不爲驚動,而皇朝,賊入庭中而不動,自退之時有之矣。淳穆曰,唐之張巡,我朝之趙憲,帥兵臨敵,皆終始植立不動,史有稱之矣。炳國曰,今番事,卽一人唱之,萬人和之,以訛傳訛而然,此等處,聖心先自鎭定,然後民情始可以勿撓矣。上命大臣就座,又命史官就座,仍命大臣先退,又命退,承史以次退出。
中宮殿,移御于翊贊閔應植京第,陪從,翊贊閔應植,進士閔肯植。
上在昌德宮。
卒領敦寧李最應成服後,大殿,藥房·內閣·政院·玉堂·百官奉慰單子問安。答曰,知道。
李根秀啓曰,大司憲宋秉璿,執義朴鍾善,掌令南廷綺·鄭國鉉,持平白奎燮·金商翼在外,監察茶時之意,敢啓。傳曰,知道。
金奎軾啓曰,卒領敦寧李最應喪,成服日,遣近侍致弔事,禮曹單子啓下矣。何承旨進去乎?敢稟。傳曰,左副承旨進去。
李根秀啓曰,臣根秀,今日,卒領敦寧李最應喪,成服日致弔進去,下直之意,敢啓。傳曰,知道。
傳于金奎軾曰,藝文提學許遞,前望單子入之。藝文提學前望單子入之,任應準添書落點。
傳于趙秉鎬曰,入直摠管許遞,前望單子入之。摠管前望單子入之,副摠管金晢根·沈東臣落點。
傳于趙秉鎬曰,在外臺諫,竝許遞,前望單子入之。臺諫前望單子入之,大司憲李世宰,大司諫鄭元夏,持平李喆宇,正言金弘圭落點。
傳于趙秉鎬曰,京兆堂上,竝許遞,前望單子入之。京兆堂上前望單子入之,判尹閔泳緯落點。
傳于李玄翼曰,吏曹判書有闕之代,前望單子入之。
以黃海兵使李元會狀啓,虞候李載駿,聞其同生弟身死,欲爲直行,故以法以例,多般慰諭,終不聽施,投印徑歸,爲先罷黜,其罪狀,令攸司稟處,不能檢束,致有此違法之擧,惶恐待罪事,傳于李根秀曰,勿待罪事,回諭。
傳于李根秀曰,中官梁重吉,下鄕作弊,爲先施以刋削之典。
兵曹口傳政事,護軍單嚴世永。
兵曹口傳政事,副護軍任尙鎬,副司果朴鍾善·閔致亮·鄭國鉉·南廷綺·白奎燮·金商翼·安雨良·全錫喬·宋琯玉·金顯默·趙秉翊·李錫弘,以上竝單付。
朴鳳彬,以戶曹言啓曰,謹奉傳敎,卒領敦寧府事李最應喪禮葬,更爲輸送,則主家以爲,聖恩雖極感惶,以常時遺意,終不敢祗受云,何以爲之?敢啓。傳曰,更爲輸送。
又以戶曹言啓曰,謹奉傳敎,卒領敦寧府事李最應喪禮葬,更爲輸送,則主家以爲,聖恩又極感惶,以常時遺意,萬不敢祗受云,何以爲之?敢啓。傳曰,葬需,從厚輸送。
又以戶曹言啓曰,卒領敦寧府事李最應喪禮葬,更爲輸送,則主家以爲,聖恩尤極感惶,以常時遺意,萬不敢祗受事,草記批旨內,葬需從厚輸送事,命下矣。錢伍百兩,木伍同,布伍同,從厚輸送之意,敢啓。傳曰,知道。
又以兵曹言啓曰,卽接西營入直哨官李德浩手本,則北水閣水門鐵窓五隻破傷云,爲先令紫門監,堅實圍排,卽速修改,而把守軍兵,令該營,量宜除出,限修改間,嚴加守直之意,分付,何如?傳曰,允。
又以義禁府言啓曰,圍籬安置罪人朴遇賢·孫永老·黃載顯·李晚孫·李源進·姜晉奎,安置罪人金平默等特放事,雖伏承卽速擧行之命,而方在臺啓,格例莫越,不得擧行之意,敢啓。傳曰,知道。
中宮殿,仍御于翊贊閔應植京第,陪從,翊贊閔應植,進士閔肯植。
上在昌德宮。
李根秀啓曰,大司憲李世宰未肅拜,執義·掌令二員,持平二員未差,李喆宇在外,監察茶時之意,敢啓。傳曰,知道。
吏曹判書前望單子入之,鄭範朝落點。
傳于金奎軾曰,藥院提調有闕之代,前望單子入之。內醫提調前望單子入之,李會正添書落點。
傳于李根秀曰,摠管竝許遞,前望單子入之。摠管前望單子入之,都摠管韓敬源·洪祐昌,副摠管金鶴根·曺殷承·李正魯·許熠·尹喜秀·鄭雲翼·趙羲贊·白樂薰落點。
金奎軾啓曰,藝文提學任應準牌不進推考傳旨,今方捧入,而咨文與書契撰出,事係緊急,如是違牌,事甚未安,更爲牌招,何如?傳曰,允。
事變假注書元用奭書啓,臣於本月十一日申時量,敬奉聖諭,馳往傳諭于廣州府退村面石林村議政府右議政申應朝所住處,則以爲,臣於病篤垂盡之中,忽伏奉千萬非常之恩命,昏迷震越,罔知攸達云矣,敢啓。傳曰,知道。
傳于朴鳳彬曰,新殿閣營建,今無主管,令戶曹擧行。
傳于李根秀曰,別軍職李允用減下。
朴鳳彬,以三軍府言啓曰,司果尹泳翰·柳漳烈·李亮烈·李奎春,出身洪在夏·趙羲昌·鄭圭稷·具然煜,竝本府從事官差下,令該曹,口傳單付,何如?傳曰,允。
又以議政府言啓曰,咨文與書契,令文任撰出事,命下矣。事係緊急,藝文提學任應準,卽爲牌招肅謝,斯速擧行之地,何如?傳曰,允。
又以議政府言啓曰,向來十邑守令,以稅納之過當,陳省之不呈,至有舟橋司拿勘草記,而此時曠官可悶,若其事係前等,姑爲安徐,只以當等未納,依所請拿問勘處,何如?傳曰,允。
又以禁衛營言啓曰,因兵曹草記,北水閣水門鐵窓五隻破傷處,西營入直軍中,八名除出,哨官一員率領,限修改,間嚴加守直,而元入直軍,餘數不多,出番軍八名,添入警巡之意,敢啓。傳曰,知道。
又以義禁府言啓曰,黃海兵使李元會狀啓內,虞候李載駿,爲先罷黜,其罪狀,令攸司稟處事,啓下矣。李載駿,下去忠淸道扶餘地云,依例發遣府羅將,拿來,何如?傳曰,待待命拿囚。
中宮殿,移御于林川郡守李根永廣州鄕第,陪從,翊贊閔應植,進士閔肯植。
上在昌德宮。停常參·經筵。
傳于金奎軾曰,予謂日前敦諭,卿必幡然出膺,及見附牘,惘然失圖,寔由予誠有所未盡,辭有所未達而然,撫躬慙恧,曷以形喩,卿試思之,今日果何如時也?國勢岌嶪,凜乎若大廈之將傾,如非卿德望,誰使可支,民憂傾洞,茫然若大水之無涯,如非卿經術,誰使可濟,將伯之助,在卿一出,則予安得不眷眷於卿也?以卿平日體國之誠,不思所以救焚拯溺〈之〉方,而欲效中書故事於迨此然遑之時乎,幸勿備例,卽爲簉朝,副此側席之望事。遣史官傳諭于右議政。
傳于李根秀曰,卽見嶺伯·畿伯狀啓,則固城前府使李秉翼,泗川前縣監柳肯秀,竹山府使盧翼東事,聞極痛歎,竝令王府,具格拿來,南間囚。
傳于李玄翼曰,竹山府使之代,副護軍柳東烈除授,使之不日下送。
又啓曰,藝文提學任應準,疏批已下,卽爲牌招,何如?傳曰,允。
梁鳳濟奉命在外代,以金東纓爲事變假注書。
傳于趙秉鎬曰,各營留營撤罷。
傳于趙秉鎬曰,入直摠管許遞,前望單子入之,摠管前望單子入之,副摠管趙熙一·金永穆落點。
吏曹,竹山府使柳東烈除授事,承傳。
朴鳳彬,以三軍府言啓曰,從事官,今旣差出,本府入直,依前爲之之意,敢啓,傳曰,知道。
又以議政府言啓曰,舟橋堂上有闕之代,行三軍府事鄭岐源差下,何如?傳曰,允。
兵曹,口傳政事,三軍府從事官單,尹泳翰·柳章烈·李奎春·李亮烈,副司正單,洪在夏·趙義昌·鄭奎稷·具然煜。
朴鳳彬,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,原任待敎閔泳煥父喪,依定式遣檢書官,傳給內賜賻物,仍爲致弔以來之意,敢啓。傳曰,知道。
又以奎章閣言啓曰,原任提學金輔鉉已喪,原任直閣金永哲父喪,依定式遣檢書官,傳給內賜賻物,仍爲致弔恤孤以來之意,敢啓。傳曰,知道。
又以義禁府言啓曰,議政府啓辭內,向來十邑守令,以稅納之過當,陳省之不呈,至有舟橋司拿勘事草記,而此時曠官可悶,若其事係前等,姑爲安徐,只以當等未納,依所請拿問勘處之地,何如?傳曰,允。
行大護軍任應準疏曰,伏以臣,忽伏奉藝文館提學特授之命,惶恧之極,不知所以爲榮,臣以寒素之跡,歷揚名選,濫躋顯秩,恒自滿足,無望更晉,衰頹已甚,無能爲役,王若文苑一步,尤係意想之外也,臣之姸媸長短,莫逃於淵鑑之下,臣幼而失學,長益荒嬉,功令末業,已屬筌蹄,經史本領,未窺笆籬,歲月駸駸,便成一沒字牌矣。未敢知聖上,奚取於如臣無似,而有此誤恩也?今使臣,貪戀冒受,汚褻名器,則自不免無恥之科,有累於則哲之明,將何以仰裨文敎,俯允物議也哉?庚牌儼臨,承膺無路,玆敢略暴衷懇,仰瀆崇嚴,欲望聖慈,俯垂鑑諒,亟遞臣所授文任,以重公器,以安微分焉,臣無任云云。答曰,省疏具悉。卿其勿辭行公。
中宮殿,移御于吏曹判書閔泳緯驪州鄕第,陪從,翊贊閔應植,進士閔肯植。
上在昌德宮。
傳于李根秀曰,臺諫竝許遞,前望單子入之。
李根秀啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于李玄翼曰,都承旨許遞,前望單子入之。承旨前望單子入之,金聲根落點。
傳于李根秀曰,安東營將·忠淸兵虞候,令該曹,口傳各別擇差,罔夜給馬下送。
朴鳳彬,以三軍府言啓曰,卽見鬱陵島檢察使李奎遠書啓,則以爲,日本人,結幕一隅,稱以松島,立標斫木,移書詰責,恐不可已事,判付有令三軍府稟處之命矣。殊厥疆界,愼固封守,自有典則,而以日本人之侵斫此島樹木,自其國禁止之意,已有文字,而今於檢察之行,目見其猶復自如,則不得不更申前意,永杜此弊,令文任,撰送書契,何如?傳曰,允。
又以兵曹言啓曰,安東營將,今當差出,而擬望之人乏少,未準朔禁軍將,竝擬之意,敢啓。傳曰,知道。
兵曹口傳政事,以李在頀爲安東營將,尹一成爲忠淸兵虞候。
兵曹,口傳政事,護軍李世宰,副護軍鄭元夏·朴齊萬,副司果李喆宇·金弘圭,以上竝單付。
兵曹,口傳政事,護軍單趙秉鎬。
朴鳳彬,以訓鍊都監言啓曰,謹依下敎,留營軍兵撤罷之意,敢啓。傳曰,知道。
又以御營廳言啓曰,謹依下敎,留營軍兵撤罷之意,敢啓。傳曰,知道。
又以摠戎廳言啓曰,謹依下敎,本廳留營將官·將校·軍兵等,解送之意,敢啓,傳曰,知道。
又以義禁府言啓曰,固城前府使李秉翼,泗川前縣監柳肯秀,竹山府使盧翼東等,竝具格拿來,南間囚事,傳旨,啓下矣。李秉翼,以安東營將,時在任所,柳肯秀,以忠淸兵虞候,亦在任所,發遣府都事,竝交代後,各其任所,具格拿來,盧翼東,旣爲上京,發遣府都事,具格拿來,南間囚之意,敢啓。傳曰,知道。
又以義禁府言啓曰,今此具格罪人在囚之時,時囚,例不得混處府中,時囚罪人李忠鎬,姑爲保放之意,敢啓。傳曰,知道。
又以義禁府言啓曰,保放罪人李正圭·趙健夏等,還囚捧供以入,而竝仍爲保放之意,敢啓。傳曰,知道。
義禁府啓目,兵曹佐郞李正圭,丹鳳門守門將趙健夏等原情云云。傳旨內辭緣,泛稱遲晚,所當請刑是白乎矣,李正圭段,曾經宣傳官,勿爲請刑,載在法典,議處,趙健夏段,刑推得情,何如?判付啓依允爲旀,趙健夏段,除刑推議處爲良如敎。
中宮殿,仍御于吏曹判書閔泳緯驪州鄕第,陪從,翊贊閔應植,進士閔肯植。
上在昌德宮。
李根秀啓曰,大司憲·執義·掌令二員,持平二員未差,監察茶時之意,敢啓。傳曰,知道。
副提學前望單子入之,洪遠植落點。
事變假注書梁鳳濟書啓,臣於本月十五日未時量,敬奉聖諭,馳往傳諭于廣州府退村面石林村議政府右議政申應朝所住處,則以爲,臣自伏奉寵命,五內震駴,三魂飛爽,晝則忽忽焉,心胸怔忪,夜則惕惕焉,夢寐猶驚,須臾之頃,疾勢轉劇,垂絶之命,若將晷刻不支,今又簪筆之臣,臨宣聖旨,諭之以時難,勉之以力,辭敎鄭重,恩數曠絶,臣是何人?乃敢晏然承受,偃然附奏,自托於大官去就之節,而不思所以自處乎?謹當於日間,冒死哀籲,恭竢恩諒云矣,敢啓。傳曰,知道。
金奎軾啓曰,大司憲·大司諫·副提學未差之代,政官牌招,開政差出,待下批一體牌招,何如?傳曰,允。前望單子入之,大司憲李根弼,大司諫金元性落點。
兵曹,口傳政事,副司勇單,李賢弼·金在璟。
傳于李根秀曰,公事不審之中官沈周鉉,從重推考。
朴鳳彬,以承文院言啓曰,卽見都京禮部咨文出來者,則問議官·齎咨官,例給銀兩頒給事也,以承領之意,撰出回咨,付撥下送灣府,傳給鳳城,轉致北京之地,何如?傳曰,允。
又以兵曹言啓曰,謹依下敎,龍虎營留營軍兵撤罷之意,敢啓。傳曰,知道。
又以禁衛營言啓曰,謹依下敎,留營軍兵撤罷之意,敢啓,傳曰,知道。
又以義禁府言啓曰,保放罪人李正圭·趙健夏等,還囚議處以入,而竝仍爲保放之意,敢啓。傳曰,知道。
義禁府啓目粘連,向前李正圭·趙健夏等亦,守閽,何等愼重,常時未能嚴束,逸馬攔入,罪著溺職,竝只以此照律,何如?判付啓依允。
朴鳳彬,以義禁言啓曰,保放罪人李正圭·趙健夏等,還囚照律以入,而竝仍爲保放之意,敢啓。傳曰,知道。
義禁府啓目粘連,兵曹佐郞李正圭,丹鳳門守門將趙健夏等矣。本府議啓內,守閽何等愼重,常時未能嚴束,逸馬攔入,罪著溺職,竝只以此照律罪,各笞四十收贖,附過還職,竝只私罪,奉敎依允爲旀,竝只功減一等爲良如敎。
中宮殿,仍御于吏曹判書閔泳緯驪州鄕第,陪從,翊贊閔應植,進士閔肯植。
上在昌德宮。
李玄翼啓曰,吏曹判書鄭範朝,疏批已下,卽爲牌招,何如?傳曰,允。
金東纓偕來代,以元用奭爲事變假注書。
朴鳳彬啓曰,行兵曹判書趙寧夏,謂以惶恐俟勘,逬出城外,使其營校,替納命召,何以爲之?而事體所在,誠極未安,從重推考,何如?傳曰,不必如是,卽爲牌招,傳授命召。
又啓曰,御營大將申正熙,謂以惶恐俟勘,逬出城外,所佩命召,使其營校替納,武臣之稱以處義,遽然擅離,紀綱所在,萬萬駭然,所當重勘,而本院請推之外,無他〈可〉施之罰,何以爲之?而將兵之任,不可一刻,無摠察之人,何以爲之?敢稟。傳曰,從重推考。不必如是,卽爲牌招,傳授命召,兼察置之。
傳于李玄翼曰,同副承旨許遞,前望單子入之。承旨前望單子入之,趙東弼落點。
金奎軾啓曰,新除授右副承旨趙東弼,卽爲牌招,何如?傳曰,允。
傳于李玄翼曰,有實故摠管與未差之代,前望單子入之。摠管前望單子入之,都摠管李載元·李秉文·趙敬夏,副摠管鄭洛鎔·趙昌永落點。
傳于李根秀曰,卽見嶺伯狀啓,前左水使韓圭稷事,萬萬痛惋,職非字牧,而恣行違法,病入三政,哀彼元元,何以聊生,如此不法之類,不可尋常處之,罪人韓圭稷,令王府,具格拿來,南間囚。
傳于金奎軾曰,觀象監提調金弘集,惠民提調金壽鉉相換。
傳于李玄翼曰,全羅監司之代,京畿監司趙康夏除授,京畿監司之代,大護軍洪祐昌除授,松都留守之代,行護軍洪淳馨除授,江華留守之代,知三軍府事金善弼除授,統制使之代,行知三軍府事鄭岐源除授。
吏曹,全羅監司單趙康夏,京畿監司單洪祐昌,開城留守單洪淳馨,江華留守單金善弼,已上除授事,承傳。
李根秀啓曰,兵曹郞廳來言,統制使下批政事,取稟。傳曰,當日爲之。
李玄翼,以吏曹言啓曰,新除授慶州府尹金德均戶奴呈狀內,矣上典,親病忱重,不得下去云,其親病旣如是,則有難强令赴任,改差,何如?傳曰,允。
又以吏曹言啓曰,驪州牧使閔斗鎬戶奴呈狀內,矣上典,親病忱重,不得下去云,其親病旣如是,則有難强令還任,改差,何如?傳曰,允。
又以吏曹言啓曰,南陽都護府使尹雄烈,豐德都護府使韓聖根,俱以身病猝重,萬無還官之望云,竝罷黜,何如?傳曰,允。
傳于李玄翼曰,慶州府尹之代,副護軍鄭顯奭除授,驪州牧使之代,護軍金元性除授,豐德府使之代,護軍任孝準除授,南陽府使之代,副護軍李命宰除授。
吏曹,慶州府尹單鄭顯奭,驪州牧使單金元性,豐德府使單任孝準,南陽府使單李命宰,除授事,承傳。
朴鳳彬啓曰,吏曹郞廳來言,政事爲之事,命下矣。判書鄭範朝,參判朴定陽,參議李載德,俱以病不來,不得開政云,竝卽牌招,何如?傳曰,待明朝牌招。
李根秀,以三軍府言啓〈曰〉,卽接訓鍊都監所報,則今六月十九日,習陣日次,而內外中日停止間,依例停操云矣,敢啓。傳曰,知道。
李根秀,以兵曹言啓曰,北水閣水門鐵窓破傷處,今已修改矣。把守軍兵,解送直所之意,敢啓。傳曰,知道。
右議政申應朝疏曰,伏以,臣以此時,特被誤恩,擢之三事之列,繼以近侍傳宣聖諭,仍命卽日造朝,惶霣震懍,罔知攸措,仍竊伏念臣於戊寅孝徽殿在殯之日,不能入臨,直以癃疾無路蠢動,而於前後慶賀,亦一切不能赴班,此爲聖明之所俯燭者,而聖度天大,誅殛不加,若藩臬特授,崇秩異數,又在其前,而俱以癃廢陳懇,其時聖批若曰,事勢似然,卽賜遞免,臣感激恩造,惟有涕淚被面,而其後五六年之間,犬馬之齒加長,今爲七十有九,則陽緣剝盡,而鬼事日迫矣。昔唐臣李紳拜相,以足緩不任拜謁辭位,宋臣黃中,以學士在鄕,以年七十八停召,今臣之疾,非是足緩可比,而年則過之,雖欲顚頓扶曳,生死向前,顧其勢末由也,且臣聞國之置相也,謀之卿士,詢及庶人,必得其人而後,始乃命之爲相,未聞如臣之無足比數於人,而朝夕且死者,擧而授之,不少留難也,雖在平康豫泰,中外無事之日,尙宜其難其愼,況此何等時,而可以若是其苟且也哉?躄者不與之屨,盲者不與之鏡,以其所與不當也,今一失其當,而貽笑於今,取譏於後,此豈細故也哉?臣今形神相離,氣息垂絶,無以構綴文字,而苟不一字陳暴,聖明何由而燭臣膏肓之疾,無復有生之理乎?玆敢冒死呼籲,言不知裁。伏乞聖明,特垂哀矜,劃賜斥退,俾之安意就盡,改卜賢德,以幸國事,不勝千萬至祝,臣無任云云。答曰,省疏具悉卿懇,卿齡耋耄,予豈不知,卿病癃痼,又豈不聞,然此時事,卿庶幾洞量矣。幸勿苦巽,幡然簉朝,以副予側席之望。仍傳曰,此批答,遣史官傳諭,仍與偕來。
吏曹判書鄭範朝疏曰,伏以臣,伏奉天官除旨,是豈臣夢想攸到,聞命震越,靡所止屆,竊惟周官六卿,各有其掌,何莫非分職佐治之具,而特於冢宰,曰掌邦治者,抑何也?誠以國家致治之本,專係於官人,而官人之任,卽冢宰故耳。是以,前輩宏碩之膺是任者,必皆雅亮公正,望實俱叶,銓鏡流品,平均衡石,使賢者進而不肖者退,此朱夫子所云,今要做治,只須揀吏部尙書一人者也,其爲隆簡,顧何如?而遽爾專之於如臣者流,臣誠惝乎疑懼,左右思而未敢曉也,臣之百無肖似譾劣空疎之狀,我聖上,豈待臣言而俯燭哉?特以眷遇之至,而忘其疪類也,如慈父之愛憐稚兒而庇覆之,而臣之不材,臣實自知,每一差除,雖閒司漫務,恒懼其不稱,況是職之峻且重,有若是者乎?義難逡巡,隨牌具牘,悉暴衷懇,伏乞聖明,俯賜鑑諒,將臣新授吏曹判書之銜,回授可堪之人,則非但臣一身之幸,抑亦國之幸也,臣無任云云。答曰,省疏具悉。卿其勿辭行公。
中宮殿,仍御于吏曹判書閔泳緯驪州鄕第,陪從,翊贊閔應植,進士閔肯植。
上在昌德宮。
自開東至人定,灑雨下雨,測雨器水深一寸,自人定至二十日開東,灑雨下雨,測雨器水深二分。
李根秀啓曰,大司憲李根弼呈辭,執義·掌令二員,持平二員未差,監察茶時之意,敢啓。傳曰,知道。
備忘記,安東營將李在頀下直,長弓一張,長箭一部,片箭一部,箇兒一箇賜給。
傳于金奎軾曰,兼輔德有闕之代,前望單子入之。兼輔德前望單子入之,金演壽落點。
傳于金奎軾曰,京兆堂上,竝許遞,今日政差出。
傳于金奎軾曰,承文院副正字李奎鵬,修撰除授。
吏曹,修撰單李奎鵬除授事,承傳。
傳于金奎軾曰,司禦尹泰駿,金溝縣令擬入。
趙東弼啓曰,假注書鄭秀鉉,有身病,勢難察任,今姑改差,何如?傳曰,允。
鄭秀鉉改差代,以林羲相爲假注書。
李根秀啓曰,行兵曹判書趙寧夏牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,飭敎之下,如是違牌,亦關師律,記過待令。
又啓曰,御營大將申正熙,飭敎之下,謂以情踪惶蹙,奉牌闕外,終不受符,紀綱所在,萬萬駭然,所當重勘,而本院請推之外,無他可施之罰,何以爲之?敢稟。傳曰,飭敎之下,如是違牌,亦關師律,記過待令。
傳于李根秀曰,兵曹判書·御營大將,記過分揀,卽爲牌招,傳授命召。
又啓曰,行兵曹判書趙寧夏牌不進推考傳旨,今方捧入,而屢度飭敎之下,謂以情踪,轉益惶蹙,無意承膺,事體所在,誠極未安,更爲牌招,何如?傳曰,分義道理,豈容若是,施以畿沿投畀之典。
又啓曰,御營大將申正熙,記過分揀,卽爲牌招,傳授命召事,命下,而謂以情踪,轉益惶蹙,一向奉牌,終不承膺,事體所在,萬萬駭然,所當重勘,而本院請推之外,無他可施之罰,何以爲之?敢稟。傳曰,分義道理,豈容若是,施以畿沿投畀之典。
又啓曰,御營大將申正熙,施以畿沿投畀之典事,命下矣。將兵之任,不可一日無摠察之人,何以爲之?敢稟。傳曰,訓將兼察。
又啓曰,御營大將,訓將兼察事,命下矣。兼察御營大將李載冕,卽爲牌招,聽傳敎,何如?傳曰,允。
金奎軾,以吏曹言啓曰,奉常寺正李建容,繕工監監役李象弼,副奉使閔宗鎬,假監役官鄭範洛,俱以身病,呈狀乞遞,竝改差,何如?傳曰,允。
又以吏曹言啓曰,正二品以上觀察使,京職兼差事,載在法典矣。新除授京畿監司洪祐昌資級,乃是資憲,依例送西後,兼監司下批之意,敢啓。傳曰,知道。
又以吏曹言啓曰,通津都護府使方天鏞戶奴呈狀內,矣上典,身病沈重,不得下去云,其身病,旣如是,則有難强令還任,罷黜,何如?傳曰,允。
又以吏曹言啓曰,海美縣監金膺銓戶奴呈狀內,矣上典,身病沈重,不得下去云,其身病旣如是,則有難强令還任,罷黜,何如?傳曰,允。
又以吏曹言啓曰,潭陽都護府使金世基呈狀內,矣身受由上京矣。親病沈重,不得下去云,其親病,旣如是,則有難强令還任,改差,何如?傳曰,允。
李根秀,以兵曹言啓曰,京畿監司洪祐昌,自吏曹送西,而資級係是資憲,知中樞有闕之代,依例下批之意,敢啓,傳曰,知道。
有政。吏批,判書鄭範朝進,參判朴定陽牌招不進,參議李載德牌招不進。以鄭元和爲大司諫,朴影陽爲執義,徐公淳爲司諫,李載晚·金鶴善爲掌令,李㝡榮·高時冀爲持平,李種弼爲獻納,李周璜·金源濟爲正言,趙秉昌爲右參贊,李載鳳爲判尹,林翰洙爲左尹,李泰應爲右尹,朴齋敎爲敦寧都正,尹爲工曹參議,趙敬夏爲知經筵,金炳國爲禁衛都提調,李載元爲司僕提調,李寅命爲〈司〉僕提調,金炳始爲軍器提調,李載冕爲禮賓提調,趙鳳夏爲掌苑提調,徐相祖爲奉常正,鄭基泰爲司僕判官,李會元爲仁陵令,李敏漢爲監察,李道振爲繕工副奉事,李載觀·林喜根爲假監役,李秀弘爲敬陵參奉,李敏臯爲通〈津〉府使,南廷顯爲潭陽府使,蔡圭龍爲嘉山郡守,尹泰駿爲金溝縣令,李雲宰爲海美縣監,許爲陽德縣監。領敦寧單,判府事金炳國,判宗正卿單李景夏敍用事,承傳。祭酒單宋秉璿,贊善單宋秉璿,觀象監金弘集,惠民署提調金壽鉉,已上相換事,承傳。訓鍊都監都提調單,領議政洪淳穆,御營廳都提調單,右議政申應朝,訓鍊都監提調二單,李載冕·趙寧夏,御營廳提調單趙寧夏,兼京畿監司單洪祐昌。
李根秀,以兵批言啓曰,領中樞今方有闕,判中樞徐堂輔,依例從座目陞付,其代,輔國知中樞李宜翼下批之意,敢啓。傳曰,知道。
兵批,行判書趙寧夏病,參判吳益泳病,參議沈相漢病,參知李冕雨入直進。領府事單徐堂輔,判府事單李宜翼,知事單洪祐昌,上護軍閔泳緯,大護軍趙敬夏,護軍鄭洛鎔,副護軍趙秉弼·金鶴鎭·金德均·閔斗鎬,以上竝單付。兼鎭撫使單金善弼,兼管理使單洪淳馨,兼京畿兵馬水軍節度使單洪祐昌,兼全羅道兵馬水軍節度使單趙康夏,三道統制使兼慶尙右道水軍節度使單鄭岐源。
吏批,再政。以金思轍爲副修撰,趙漢益爲宗府正,李羲性爲典籤,李容夏爲肇慶廟令,徐眉淳爲引儀,金澤秀爲監役,左參贊單趙秉昌,右參贊單李寅卨。三政。元用星爲司饔主簿,洪睿謨爲假監役。四政。韓龍源爲濟用主簿,李載觀爲監役。五政。權世圭爲掌樂主簿,柳昌秀爲假監役,故通德金道根,贈吏議,故郡守金大淳贈僕正,已上前刑曹參判金敬均本生祖考,故學生閔景鎬,贈吏議,故學生閔致東贈僕正,已上故戶參閔昌植本生祖考曾祖考,故士人朴孝根贈童敎,孝行卓異贈職事,承傳。故學生李仁述贈監察,孝學卓異贈職事,承傳。故弼善鄭琦和贈吏參例兼,守慶州府尹鄭顯奭考,故參奉金炳三贈吏參例兼,前慶州府尹金德均考,故學生李憲逵贈吏議,故學生李英祐贈僕正,已上宗正卿李容元本生祖考曾祖考,故訓鍊正權中立贈兵議,故通仕郞權湜贈監察,已上忠節卓異,故學生權崇立贈監察,節義卓異,已上贈職事,承傳。
以吏曹李載德牌不進罷職傳旨,傳于金奎軾曰,只推。
李根秀,以三軍府言啓曰,卽接禁衛營所報,則今六月二十日,習陣日次,而內外中日停止間,依例停操云矣,敢啓。傳曰,知道。
金奎軾,以議政府言啓〈曰〉,春川前府使李鳳儀,稅納過當纔一月,而向因淺灘,不得船運,今旣準納云,特爲分揀放送,何如?傳曰,允。
又以禁衛營言啓曰,北水閣水門鐵窓破傷處,今已修改,把守軍兵解送事,自兵曹草記,蒙允矣。把守西營入直軍,還入直所,把守將及添入軍解送之意,敢啓。傳曰,知道。
又以摠戎廳言啓曰,本廳屬北漢管城將白樂莘,身病甚重,勢難察任,改差,何如?傳曰,允。
又以義禁府言啓曰,慶尙前左水使韓圭稷,平安道順安縣竄配蒙放後,姑未上來云,發遣府都事,所到處執捉,具格拿來之意,敢啓。傳曰,知道。
廣州留守趙慶鎬疏曰,伏以,居留特授,忽下於在公奔走之際,義分居先,粗伸叩謝,而退自循省,歷屢日而蹙蹙靡措也,顧彼南城一府,據天塹咽喉之防,作漢師唇齒之勢,保障堅峙,實爲趙人晉陽,民物殷富,殆同唐朝成都,緩急所須,委畀甚重,而其來挽近,水旱乏備豫之資,陰雨無綢繆之策,殘營兼爲弊營,閒地轉成劇地,捉衿肘見,納履趾決,撑柱架補,無計下手,閭里凋瘵,而臣何可懷保奠安乎?甲兵朽鈍而臣何可淬礪整束乎?簿書淆駁而臣何可綜理檢察乎?臣卽聖化陶甄中一物耳,頂踵涵沐雨露,食息托庇日月,眷愈癃而效愈蔑,騖躐濫竽,涯量到竿,官司迭試,陸陸貿昧,且雷封小縣,聚未嘗從政,而將使耀問闌於棨戟,供滫隨於廩餼,徒知寵命之爲幸,則得無厚忸于顔乎,以臣受恩罔極之蹤,驅策任使,夷險可據,而以是任授是人,曉不得也,以是人堪是任,說不去也,參倚公私,有難仍冒,悉暴衷懇,仰瀆崇嚴,伏乞聖明,亟遞臣居留新命,俾安微分焉,臣無任云云。答曰,省疏具悉。卿其勿辭察任。
中宮殿,仍御于吏曹判書閔泳緯驪州鄕第,陪從,翊贊閔應植,進士閔肯植。
上在昌德宮。
自開東至人定,灑雨下雨,測雨器水深一寸四分。
藥房都提調洪淳穆,提調李會正,副提調金聲根啓曰,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,世子宮·世子嬪宮氣候,何如?臣等不任區區伏慮,敢來問安,竝此仰稟。答曰,大王大妃殿·王大妃殿氣候,世子宮·世子嬪宮氣度平順,卿等不必入侍矣。大王大妃殿·王大妃殿,口傳問安。答曰,知道。世子宮·世子嬪宮,口傳問安。答曰,知道。
李根秀啓曰,行大司憲李根弼呈辭,執義朴顥陽,持平高時冀在外,掌令李載晚·金鶴善,持平李㝡榮未肅拜,監察茶時之意,敢啓。傳曰,知道。
備忘記,廣州留守趙慶鎬下直,長弓一張,長箭一部賜給。
傳于朴鳳彬曰,在外與有實故摠管,竝許遞,前望單子入之。摠管前望單子入之,都摠管南廷順·鄭基會·金箕錫,副摠管李邦鉉·金益容落點。
傳于朴鳳彬曰,自今爲始,各貢授價與勘合等節,依甲子以後新定定式事,分付戶惠廳。
李根秀啓曰,密符親納,例也,而前廣州留守沈履澤,謂有身病,使其褊裨替納,事甚未安,推考,何如?傳曰,允。
朴鳳彬啓曰,假注書林羲相,時無職名,令該曹,依例付軍職,冠帶常仕,何如?傳曰,允。
傳于朴鳳彬曰,長興提調·平市提調,令該曹口傳相換。
吏曹,口傳政事,長興庫提調尹宜善,平市署提調閔泳緯,已上相換事,承傳。
傳于朴鳳彬曰,長興提調·掌苑提調,令該曹,口傳相換。
吏曹,口傳政事,長興庫提調閔泳緯,掌苑署提調趙鳳夏,已上相換事,承傳。
傳于朴鳳彬曰,繕工提調·司䆃提調,令該曹,口傳相換。
吏曹,口傳政事,繕工監提調金永壽,司䆃寺提調閔泳緯,已上相換事,承傳。
事變假注書金東纓書啓,臣於本月十八日辰時量,敬奉聖諭,馳往傳諭于廣州府退村面石林村議政府右議政申應朝所住處,則以爲,臣義在必免,冒控危懇,批諭益隆,偕來有命,祈恩望幸之餘,不覺悼心失圖,臣雖冥然頑然,無所知識,亦豈全昧分義之嚴,趨走之恭,而甘犯慢蹇違傲之罪,以重貽我聖上酬應之煩哉,誠以將死之身,不敢冒玷匪據之位,爲朝廷之羞恥,國人之唾罵也,臣之斷斷此心,豈或有他,張皇附陳,徒涉僭猥,更當悉罄微忱,恭竢誅罰云矣。臣旣承仍與偕來之命,故姑爲仍留之意,敢啓。傳曰,知道。
傳于朴鳳彬曰,右承旨許遞,前望單子入之。承旨前望單子入之,柳來駿落點。
朴鳳彬,以義禁府言啓曰,行兵曹判書趙寧夏,御營大將申正熙,施以畿沿投畀之典事,承傳,啓下矣。趙寧夏,京畿安山郡,申正熙,富平府投畀,而以承傳內辭意具罪目,依例發遣府都事,押送于各其配所,何如?傳曰,允。
傳于朴鳳彬曰,前兵曹判書趙寧夏,前御營大將申正熙,竝分揀,仍任前職,卽爲牌招,傳授命召,如有違牌,勿爲呼望。
傳于朴鳳彬曰,兩司諸臺,竝卽牌招,罪人朴遇賢·孫永老·黃載顯·李晚孫·李源進·姜晉奎·金平默,卽爲停啓以入。
朴鳳彬,以議政府言啓曰,舟司堂上有闕之代,知三軍府事任商準差下,何如?傳曰,允。
又以三軍府言啓曰,卽接御營廳所報,則今六月二十一日,習陣日次,而內外中日停止間,依例停操云矣,敢啓。傳曰,知道。
又以禮曹言啓曰,四賢祠祭,例以八月中丁日設行,而今年八月中丁,在十四日,與明陵忌辰祭相値矣。依定式,以三丁日,磨鍊以入之意,敢啓。傳曰,知道。
又以弘文館言啓曰,副修撰徐公淳,移拜司諫,下番闕直,事甚未安,修撰金炳吉,副修撰尹胄鉉,新除授修撰李奎鵬,副修撰金思轍,時在京畿交河地,經筵入番事緊,請斯速乘馹上來事,下諭。傳曰,許遞,前望單子入之。玉堂前望單子入之,副修撰朴齊斌落點。
朴鳳彬,以侍講院言啓曰,新除授兼輔德金演壽,卽爲牌招察任,何如?傳曰,允。
又以兵曹言啓曰,今六月二十一日,武臣賓廳講書日次,而內外中日,旣已停止之意,敢啓。傳曰,知道。
又以義禁府言啓曰,今此具格罪人在囚之時,時囚,例不得混處府中,時囚罪人沈遠澤,姑爲保放之意,敢啓。傳曰,知道。
義禁府啓目,渭原前郡守沈遠澤原情云云。問目內辭緣,泛稱遲晚,所當請刑是白乎矣。曾經宣傳官,勿爲請刑,載法典,議處,何如?啓判付依允。
朴鳳彬,以義禁府言啓曰,因議政府草記,春川前府使李鳳儀,特爲分揀放送事,批旨,允下矣。時囚罪人李鳳儀,分揀放送之意,敢啓。傳曰,知道。
又以義禁府言啓曰,保放罪人李忠鎬,還囚捧供以入,而仍爲保放之意,敢啓。傳曰,知道。
義禁府啓目,慶州營將李忠鎬原情云云。問目內辭緣,泛稱遲晚,所當請刑是白乎矣,曾經宣傳官,勿爲請刑,載在法典,議處,何如?判付啓依允。
京畿監司洪祐昌疏曰,伏以臣,奉特旨下者,以臣爲京畿觀察使,臣於是,惝怳惕怵,未敢知聖明,奚爲而有此誤恩也,夫是任也,在周爲兩峽之重,在漢爲三輔之最,榮分藩臬而瞻依仍專於城闕,責均屛翰而拱衛尤嚴於陵園,雖其疆理之限,漕賦之出,若有少遜於湖·嶺,而至於邑里稠而徭役不息,民物繁而豪右莫制者,又非他省之比,矧今海沿則蕃船之來往無常,峒峽則萑澤之剽劫相續,繹騷之甚,擧思荷擔,旱歉之憂,將在目下,苟非材猷有所通鍊,疆幹足以倚辦,顧何能仰副方面之寄,俯答旬宣之望也哉?念臣樗櫟最散,蒲柳已衰,幸値休明,輥到上卿,涯量踰矣。志願極矣。惟以投閒抵漫,歌詠沒齒,思爲不報之報,而今乃侈之以旄纛之觀,期以棠茇之績,裒然居甸服之首,爲列郡表率,則古所謂說不去而做不得者也,豈不爲臣準備語乎?鉛刀之用,只堪一割,駑蹄之穿,無補屢鞭,臣旣寔寔自知,而猶復貪戀,恬若儻來,其於究累則哲明之明,厚速負乘之災,何哉?歷日思惟,承膺無望,玆敢略暴衷懇,仰瀆崇嚴,伏願聖慈,諒臣才之不可强策,察臣言之非出飾讓,亟命還收臣新授畿藩之銜,俾公器毋濫而微分獲安,不勝大幸。答曰,省疏具悉。卿其勿辭,往欽哉。
副提學洪遠植疏曰,伏以臣,獲戾于天,遽喪所怙,一縷未泯,三霜如駛,禮制有限,冠裳依舊,廓然穹壤,無復有人世之念,不意記簪之聖眷,至及枕塊之餘喘,頃伏奉京兆除旨,今又蒙瀛館前望恩點,臣誠惶隕摧咽,不知所以爲喩也,臣於逖違之餘,固當蹶趨走,粗伸犬馬之誠,而第臣情切悲,臣衷甚苦,榮途一步,實不忍彈束向前,臣弱冠失恃,惟嚴父在堂,賴以爲命,臣自少善病,動貽惟憂,實無一事慰悅親心,僥倖一第,適在我聖上初元之會,偏荷拂拭,歷揚華顯,錫類覃恩,厥有典式,金緋寵秩,上及先臣,每父子相對,感泣攢祝,夫何親年逾邁,子職多曠,烏鳥之養莫效,風樹之慟遽纏,俯仰冤號,此何人斯,臣旣冥然頑然,苟延視息,則雖不得不顚倒出肅,而顧臣釁殃積躬,本質已虧,畸命所關,素心都休,其何忍諉以已出,重理朝衣,揚揚於周行之列也哉,且臣喪威震剝之餘,近嬰雜症,三焦俱病,五官失守,以若見狀,雖欲抑懷强進,陳力自效,誠末由也已,玆敢冒具短牘,呼籲於天地父母之前,伏乞聖慈,哀憐臣庇覆臣,所帶職名,亟賜鐫改,仍命選部,勿復檢擬,退守邱壠,以卒餘生,不勝至願,答曰,省疏具悉。卿其勿辭行公。
開城留守洪淳馨疏曰,伏以臣,忽伏奉除旨下者,以臣爲開城府留守,臣聞命慄,莫省所以自措,第念崧陽分司,殿我內服,管理一府,捍衛三輔,今昔膺是命者,苟非老成宿碩坐鎭威望,而但欹麟符之龍光,有或冒進,人與職竟致鑿柄然者,則爲國家隳壞保釐,其故極不淺淺焉爾,顧臣年來冥升,感戴洪私,天地莫量,嘗以百里民社之寄,一再試可,而不克負荷,績庸未成,尙懼涓埃蔑效,無地自容,矧今所叨,竊爲西顧倚毗,較此不第天淵,凡穆穆布列,富猷諳歷者,未可更僕數,而如臣年紀之藐淺,識胥之謏陋,亦歷數無幾,是豈臣力量謀慮之所可跂及而藉手乎哉?臣於道路征邁,屢涉是府疆域,揆諸耳目所慣,厫貯罄枵,公用艱絀,素稱泉布綰轂之大都會,便成一敗局殘枰,雖使智者明着,眼高着手,殆戞戞乎其難,則已是臣萬不當稱塞,而且臣曾祖臣耆燮,昔嘗踐歷,垂今三十稔餘,城市府庫之殷瘵,風土俗尙之淳淆,今不可同日語,以臣不肖,不及臣祖,亦萬萬相懸,則是尤臣不能爲役者,審且㫼矣。惟以節旄之榮,廩餼之養,徒懷貪戀,揚揚冒據,則觸郵僨敗,可立以待,上貽聖上則哲之明,下忝先祖舊緖之餘,公私罪戾,自贖何地,思惟及此,懍然增惕,益不省鑽地之所,卽臣界分情實之劃然莫漶者也,伏望聖慈,俯垂鑑諒,亟遞臣居留新銜,改授實能,以幸民事,以安私分焉,答曰,省疏具悉。卿其勿辭察任。
敎廣州留守趙慶鎬書,王若曰,國有巨障,固恃天險之所設,職分重鎭,特從人望之所推。關防實係安危,倣漢三輔,廟堂必愼遴選,視宋貳樞。今焉授官以能,允也得君而重。委輸嶺·湖數百州,號錢穀甲兵之府,逼護京師五十里,設金城湯池之都。惟其朝家之倚毗,必待北門鎖鑰,若玆臺隍之修繕,孰爲晉陽保障。第升平歷累百年,而解弛非一二事。僧厫紅腐,或致雀鼠之耗虛,戈亭綠沈,誰無豼貅之羸弱。況今年旱暵孔酷,擧切凋瘵之歎,亦此日憂虞方深,政須懷保之責。顧斯任在其人也,當是時屬之誰歟?惟卿,喬木藎臣,圭璋令譽。前後歷試,望實與之俱隆,兄弟同升,朝野所以倚重。玉署長席,咸稱賢宰相摸楷,奎璧華班,夙着眞學士風采。玆授卿以廣州府留守兼南漢守禦使,卿其祗服寵命,益展良圖。戒在迨天未陰,忍忘丙年之恥,誠切若辰拱北,盍分乙夜之憂。凡於政令施措之間,自可便宜從事,至若機務密勿之際,亦當稟裁擧行。故玆敎示,想宜知悉。
中宮殿,仍御于吏曹判書閔泳緯驪州鄕第,陪從,翊贊閔應植,進士閔肯植。
上在昌德宮。
自卯時至人定,灑雨下雨,測雨器水深一寸二分,自人定至二十二日開東,灑雨下雨,測雨器水深六分。
李根秀啓曰,行大司憲李根弼,掌令李載晚·金鶴善,持平李㝡榮陳箚,執義朴顥陽,持平高時冀在外,監察茶時之意,敢啓。傳曰,知道。
朴鳳彬啓曰,右承旨柳來駿,時在江原道春川地,斯〈速〉乘馹上來事,下諭,何如?傳曰,許遞。前望單子入之。
傳于李根秀曰,司僕一提調有闕之代,領議政爲之。
傳于朴鳳彬曰,辛甘菜·海紅菜與早紅進上,俱是鬱養强熟者也,亦關民弊,自今年置之事,分付該曹。
承旨前望單子入之,趙秉稷落點。
朴鳳彬啓曰,假注書申容善,有身病,勢難察任,今姑改差,何如?傳曰,允。
申容善改差代,以呂圭亨爲假注書。
傳于朴鳳彬曰,偕來史官還入。
朴鳳彬啓曰,右議政申應朝疏批,遣左承旨傳諭,仍與偕來事,命下矣。行左承旨李玄翼,所當牌招,而拘於廳規,不得請牌,何以爲之?敢稟。傳曰,牌招。
李根秀,以義禁府言啓曰,前兵曹判書趙寧夏,前御營大將申正熙,竝分揀事,命下矣。趙寧夏·申正熙等畿沿投畀,竝分揀之意,敢啓。傳曰,知道。
傳于李根秀曰,兵曹判書趙寧夏,御營大將申正熙,仍以前牌,嚴飭牌招,卽爲入來受符。
李根秀啓曰,行兵曹判書趙寧夏,飭敎之下,謂以情悰,去益惶蹙,奉牌闕外,陳疏到院,原疏雖不得不捧入,事體所在,誠極未安,推考,何如?傳曰,允。
又啓曰,御營大將申正熙,飭敎之下,謂以情悰,去益惶蹙,奉牌闕外,陳疏到院,原疏雖不得不捧入,揆以事體,誠極駭然,所當重勘,而本院請推之外,無他可施之罰,何以爲之?敢稟。傳曰,推考。
朴鳳彬,以弘文館言啓曰,新除授副修撰朴齊斌,時在京畿楊州地,斯速乘馹上來事,下諭。傳曰,許遞。前望單子入之。
傳于朴鳳彬曰,玉堂竝許遞,前望單子入之。
傳于李根秀曰,臺諫有闕之代,前望單子入之。臺諫前望單子入之,獻納朴寅壽·宋琯玉,正言吳炳文·尹英秀落點。
傳于李根秀曰,新除授臺諫,竝爲牌招,卽速停啓以入,如有違牌,勿爲呼望。
李根秀以訓鍊都監言啓曰,本局別將申樂熙,身病猝重,勢難察任,改差,何如?傳曰,允。
又以禁衛營言啓曰,本營千摠李根奭,身病猝重,勢難察任,改差,何如?傳曰,允。
又以義禁府言啓曰,保放罪人李忠鎬·沈遠澤等,還囚議處以入,而竝仍爲保放之意,敢啓。傳曰,知道。
義禁府啓目粘連,向前李忠鎬亦,構無辜而濫殺,抄饒戶而勒贖,違法虐民,胡至此極,律例莫嚴,重勘難逭,以此照律,何如?判付啓依允。又啓目粘連,向前沈遠澤亦,配囚防守,法意莫嚴,而致有三囚逃躱,拖至屢年不報,事極稽忽,律有當勘,以此照律,何如?判付啓依允。
行大司憲李根弼,大司諫鄭元和,司諫徐公淳,掌令李載晚·金鶴善,持平李最榮,獻納李種弼等,聯名箚曰,伏以臣等,卽伏見傳敎下者,有罪人朴遇賢·孫永老·黃載顯·李晚孫·李源進·姜晉奎·金平默等停啓之命矣。臣等相顧愕眙,竊不勝憂歎之至,噫,諸罪人之負犯何如,關係何如也?有鞫訊未竟,不得其情者,有處分直下,未究其罪者,今何可與尋常編配之遇赦蒙宥,同日而語,而至停已發之啓,不思所以繳還之義乎,第念王章不嚴則隄防易毁矣。公議轉沸則民志不壹矣。豈不大可懼哉?玆敢相率聯籲,仰瀆崇嚴,伏乞亟寢成命,以重刑法焉,取進止。答曰,省箚具悉。已有處分,勿煩,卿等遞差。
行副提學洪遠植,應敎金疇鉉,副應敎李鎬冕,校理尹瀗·鄭寅興,副校理趙鍾雲·任百彦,修撰金炳吉·李奎鵬,副修撰尹胄鉉等,聯名箚曰,伏以臣等,昨伏見傳敎下者,有罪人朴遇賢·孫永老·黃載顯·李晚孫·李源進·姜晉奎·金平默等,停啓之命,臣等愕然相顧,竊不勝憂惋之至,噫,彼諸罪人之負犯,關係果何如也?鞫覈之際,有情未輸款者,處分之下,有罪未究竟者,今何可遽下特放之命,有停啓之敎乎?莫嚴者王章也,莫遏者公憤也,臣等職忝論思,不敢泯默,相率聯籲,伏乞聖明,亟寢成命,以重刑法焉,取進止。答曰,省箚具悉。已諭於臺箚之批矣。勿煩。
右議政申應朝疏曰,伏以臣,抱必死之疾,陳危迫之懇,庶幾天鑑孔昭,獲遂微願,及奉批旨,成命未蒙收還,而恩眷愈摯,改正,尙此無聞,而物議騰笑,臣於是,哀號宛轉,如癡如狂,益不知死所矣。夫人臣辭官,其端不一,而未敢輒以上煩,則必托之病,上亦察其非眞病而許其解休,欲使之得伸廉隅而自獲其所處也,若臣則異於是,乃深根固蔕之疾,到將死之年,而爲天之所廢,無可如何者也。臣稟質虛脆,在少壯時,已尩然一羸夫耳,及此耄耋,四肢不遂,寸步莫能自由,委身床笫,轉仄須人,耳目聾盲,色不辨於諦視,聲不聞於靜聽,形骸不相綜攝,精神已盡耗脫,只有膈上一息,不絶如縷而已,此非隱微難見之候,凡有目者皆可以知之,則臣雖欲假說飾辭,以欺人不可得也,以如此之疾,加之於癃殘摧朽之日,如風飄籜,如蠧蝕木,其亡也可立而待也,使臣年未及此,病不若是,其於處之巖廊,爲民具瞻,則雖土木之被文繡,爰居之饗鍾鼓,未足以諭其不稱也,是以臣於見叨之位,不敢以輔相之重爲言,而惟以將死之身,速宜控免,勿死於官名爲期而已,此豈可與別有他義而自稱病者比而同之哉?苟非然者,臣亦粗具彝性,其何忍自占便宜,雍容假豫於危急哀痛之日,而不思所以毫髮自效也哉,此臣之所必可辭,而聖明亦不得不垂察而矜許之者也,玆敢妄恃閔覆之仁,洊陳悲苦之懇,伏乞聖慈,哀之憐之,特賜鐫改,曲全微軀,無曠輔弼,以熙庶績焉,臣不勝云云。答曰,省疏具悉卿懇,跂予之思,終夕悠悠,又奉巽章,邁邁不我顧之意,愈往愈著,中心慙恧,欲言而不能得,然魏侯所謂吾之相定矣。是知臣莫如君也,予雖寡昧,知卿則深矣。望卿諒予至意,不日趣駕,以副予如渴之想。仍傳于朴鳳彬曰,此批答,遣左承旨傳諭,仍與偕來。
行兵曹判書趙寧夏疏曰,伏以,仍伏念曩日之變,寔出於千萬夢想之外,頃刻倉卒之間,臣於是時,職忝中權,固當整旅守閽,以扈九重,而倉皇震剝,五內失守,未能捍衛,以致咫尺之驚擾,臣之罪一也。且況此變,出於諸營軍伍,則軍伍,卽臣所管轄者也,苟能平日示以紀律之嚴,加以恤撫之惠,豈至今日,有此無前之擧哉?臣之罪二也。旣不能嚴束於宿昔,又不能禁制於當日,則亦宜卽地溘滅,以贖萬一之愆,而頑甚木石,猶保食息,此何臣分,臣之罪三也。爲人臣而有一於此,猶云罔赦,矧犯三罪,合置何辟,未卽自劾,退伏城外,恭俟威罰,記過投畀,旋賜恩宥,顧以死而猶餘之罪,殆若微警薄勘者然,繼以嚴召,牌望路阻,臣情到此,益復惶隘,玆敢悉暴衷懇,仰瀆崇嚴,伏乞聖明,亟降天威,竝遞臣本兵·賓客·尙方·濟用之任,俾遂臣願,仍置臣當勘之律,以爲臨難不忠者之戒焉,臣無任云云。答曰,省疏具悉。遂事卿何爲引,卽速入來受符。
知三軍府事申正熙疏曰,伏以,頃日之變,出於夢想之外,倉卒之間,其所捍衛之責,亶在於爲將之臣,而臣旣冒忝將兵,只知倉皇震剝,而未能董率備禦,則已是臣爲臣不忠之罪也,且況此變,出於軍伍,則臣於平日,不能嚴束,不能懷惠,以致今日之此擧者,都緣臣溺職之罪也。噫,人臣之事君,未嘗不有偶犯於罪過者,而豈有若此罪之至大罔赦,合抵重辟者哉?旣犯師律,又墜臣分,生將何爲,死猶餘罪,攢地不得,聲淚交逬而已,負罪未勘,而時日稍久,惶恧之至,不勝自抑,退伏城外,恭竢鈇鉞之誅,屢違天牌,又犯逋慢之科,而薄勘旋宥,殆同倖逭,臣罪到此,萬霣難贖矣。玆敢悉暴衷懇,仰瀆崇嚴,伏乞聖明,亟降天威,先遞臣御營大將之銜,仍置臣於當勘之律,以爲爲將不忠者之戒焉,臣無任云云。答曰,省疏具悉。遂事何必爲引,卽爲受符,以肅戒體。
判尹李載鳳疏曰,伏以,臣無似,猥忝八座,卽造化洪庇耳,涓埃無報,恒切恧惕,迺於年前,以意外事,始登廟駁而譴罷,繼降威罰而流配,噫,臣罪臣自知之,何待人言也?本事之有無,其言之虛實,謂有可以辨白者,而此皆臣反躬責咎之不暇,今何敢費辭張皇,重傷事面也哉?臣世守廉謹之規,而反罹悖惡之科,自隕身命,重干邦憲,此尤臣撫躬傷悼者也,幸値慶會,恩宥滌瑕,感泣再造,曷以報答,仍爲退竄郊坰,祗訟愆尤,永矢畢命,自作明時之一棄物,而千萬夢想之外,京兆之華銜遽降,震越踧踖,莫知措躬之所矣。臣負罪如彼,受恩如此,滓穢賤身,何以得此,藏垢聖德,縱荷拂拭,徒諉趨走之爲恭,而不顧廉維之難冒,揚揚殫束,復齒搢紳,則同朝必當羞與之比肩,而臣亦無面可抗,貽辱淸朝,是豈細故哉?玆敢悉暴衷懇,仰瀆崇嚴,伏乞聖慈,特垂鑑諒,亟遞臣新授之職,仍治臣未盡勘之罪焉,臣無任云云。答曰,省疏具悉。遂事何必追引,卿其勿辭察職。
中宮殿,仍御于翊贊閔應植忠州長湖院鄕第,陪從,翊贊閔應植,進士閔肯植,五衛將閔泳驥,亦爲陪從。
上在昌德宮。
傳于趙東弼曰,予之前後批諭,可謂悉披無餘蘊,而卿則一向聽我浼浼,豈予誠意淺薄,不能相孚而然歟?抑卿不欲相助爲理而然歟?然猶若玆多誥者,諒以不致卿則不止也,卿之憂國奉公,固非一日,而時弊之方棘,民憂之轉甚,卿亦悉之稔矣。卿須體予求助之誠,念予虛竚之意,奮庸乃服,勵相庶事,勗予一人,丕享至治,是所區區之望,卿其諒之事。偕來承旨,更爲傳諭于右議政,期於偕來。
趙東弼啓曰,假注書呂圭亨,時無職名,令該曹,依例付軍職,冠帶常仕,何如?傳曰,允。
傳于李根秀曰,罪人申㰔·洪時中,一體停啓以入。
持平宋琯玉,獻納朴寅壽,正言吳炳文等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干犯者,從古何限,而豈有若此賊之至凶絶悖者乎?維以弘·瞻之凶肚,來·黯之毒手,來足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久而莫伸,至今追思,不覺骨靑而膽掉,髮豎而眦裂者也,當此經義大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻小緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典型尙稽夬施,神人之憤,容有極哉,請物故罪人國榮,亟施孥戮之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者乎?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意極矣。而末乃以渠之傍祖權鞸時事,隱然自況者,尤何等窮天地所無之極惡大憝也,凡在橫目之列者,莫不骨驚膽掉,直欲手磔口臠,而賊性獰慝,忍杖底賴,王章未伸,鬼誅先及,神人之憤痛,容有極哉。噫,原疏之陰憯,逆腸難掩,鞫招之凶慝,斷案已成,雖未及結案,便是已決案之極逆,而且於安默·魯賢·在民三賊伏法之後,其凶謀逆節,尤益彰著,此與身死旣久追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖行天討略行,王章小伸,尙何足夬泄神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢分院兵助勢之策,湖南伯得差之願,無非極逆之斷案,而乃有振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道訛惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積痔,搢紳家火具之潛埋,指卯日而擧事爲期云者,莫非做作妖言,煽動人心之計,而第一字指擬之目,十三日至凶之說,與鍾一,一而二,二而一者也,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝行适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,甘以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧,和應南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,罪止誅身,失之太輕,王章不嚴,輿情未泄,請逆賊友文·光友,加施孥戮之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,徒蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山而肆發憯悖之說,觀奇貨於北謫而先倡浮來之言,醞釀則嘯聚武士也,設施則乘夜火攻也,惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請大逆不道知情不告罪人榮瑾,亟施孥戮之典。噫嘻痛矣,崔鳳周·李奎華之罪,可勝誅哉?今番鞠獄,卽窮天地亘萬古所未有之一大變怪,鳳周凶謀逆節,無不同參,賊徒非類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二,二而一者也,旣已稱款於知情,則豈可有貸於王法乎?又此李奎華則接肚於賊禎,聯脈於逆瑾,思樂禍亂,圖爲不軌之陰秘,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,配處之成命遽降,憤鬱之輿情轉深,言之膽掉,思之骨戰,此而謂無所躬犯〈而〉容之,謂不足深誅而貸之,付之惟輕,不施極律,則伏莽之戒,燎原之漸,豈不大可懼哉?請楸子島安置罪人崔鳳周,黑山島定配罪人李奎華,更爲設鞠得情,夬正典刑焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集,所會者盡是逆黨,至於三字凶說,旣露於鞠招,而三尺王章,只施於渠身,已是失刑之大者,負罪如此,關係若是,而豈可只以知情不告蔽之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻痛矣,朴載仁之罪,可勝誅哉?忠性之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以但以遐土蠢岷論,而腕把至憯之毒,目閱至悖之說,則奔走號惶,來告之不暇,而偃息恬嬉,不思所以人得而誅之,此曷故焉,若無平日綢繆於逆順凶馹,則憯毒悖說,胡爲而至哉?此必有所以然而然也,傳書兩漢之未卽執住,謂以覻氣色而遽逃,藏幾日不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度寬容,尙靳兪音,益不勝抑鬱之至,請黑山島減死罪人載仁,亟令王府,嚴鞫得情,夬施當律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也,渠旣忝存朝籍,苟存彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之命,脫身亡命,是必無君無父,變姓易名,其計至奸至慝,抵賴鞠庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋舶之潛越魅類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳習之惡,吁亦痛惋矣。潛懷賣國之凶圖,倡出無根之妖言,煽惑一世,眩惑群聽,苟究情節,鍾三·鳳周,一而二,二而一也,近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可止誅其身而止,請謀反不道罪人鍾三·鳳周,竝施孥戮之典。噫嘻痛矣,亂臣賊子,從古何限,而豈有如喆增之窮凶極惡者乎?渠以蟣蝨之賊,素有梟獍之性,千罪萬惡,人類之所不齒,至悖絶慝,擧世之所共知,而濫廁夜冠之後,名在縉紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之道,敢生射天之計,遂乃越海招寇,謀危邦國,至於年前海般之撓,今番德山之變極矣。諉致幾萬里外禽獸不若之醜夷,汙我國五百年來禮義涵育之大邦,此實亘天地窮萬古所未有之極惡大憝也,嗣賊之海船精兵,未及逞於凶圖,而甘心前矛,意欲蹂躪我彊域,文謨之潛形匿影,猶或似於顧忌,而此則改頭換面,無難染毒我人民,不待洩·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜小掩,及其捕招之出而情迹尤著,逮使之發而罪人斯得,天討可以代行,王章可以快伸,而噫,彼猷善之凶狡,乃敢先機而營獲,聲氣直走於暗地,指劃素定〈於〉緘口,至使凶身任其徑斃,三尺之典憲未加,寸刃之自戕遽先,中外之惑,去益未解,此若以其身故而不施極律,則亂賊無所懼而王法無所伸矣。斬屍之法,雖無可據,孥戮之典,自有其例,請徑斃罪人喆增,亟施嗣賊已施之律。噫嘻痛矣,演承·洛承之罪,可勝誅哉?所謂邪孽醜類,種下生種,斁倫悖常,人不爲人,根深窩成,蔓延蔕固,財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也,演承,渠本簪纓後裔,累承芻牧之任,分已侈矣。榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩夤緣,在誼交通鳳周,惟一·大誅,無非邪類,相識惟一,親知大誅,詭謀祕計,明若串貫,而環連凶圖悖節,互相蛇蟠而矧結,至於洋醜之敬一,乃是邪學中巨魁也,渡海潛來,隱形匿影,如非偏惑於此,則初無相從之時,偕弟屈滕前席之相禮甚恭,與婢貫面內室之酒食頻來,通用錢貨,情誼倍切,殷勤輸送,魚脯餽遺,從又絡繹,甘心說法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞠庭抵賴,難化悍毒之性,捕査緊干,焉逭鬼面之態,洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而看洋畵,跡何祕於醞釀,倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋此指劃排布,最爲至憯絶慝,其在綢繆和應,皆歸千罪萬罪,國人之曰可殺,猶屬緩聲,王章之所必誅,不宜小淹,究厥情節,其兄其弟,卽一而二,二而一也,近日邪說之肆行,皆緣此輩之接踵,憂深伏莽,何異白蓮·黃巾,禍將滔天,有浮洪水猛獸,何幸天道孔昭,神理不僭,魯觀之斧鉞已施,禹鼎之魑魅莫掩,庶幾邦憲不墜,輿情小伸,而似此凶醜,不可只誅其身而止,請正法罪人演承·洛承,亟施孥戮之典。噫嘻痛矣,鞠廳罪人晚植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶秘,卽近古所無之逆節也,巨魁成七,雖已漏網,晚植等諸罪人之陰謀秘計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞠覈未竟,酌處之處分遽降,臣等愕然失圖,不勝抑鬱,請楸子島罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞠獄諸罪人之窮凶絶悖者乎?昌實·汝江,俱以蟣蝨之賤,素蓄梟獍之腸,邪說之浸溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引亂兵下陸,作變德山,此實窮天地亘萬古所未有之極逆大憝也,何幸天討孔明,乾斷赫然,帳殿親問之下,端緖畢露,奸狀莫逃,大伸三尺之章,遄伏肆市之典,神人之憤,庶可少洩,而似此君讐國賊,決不可孥戮而止,苟有加於此之極律,何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤所狡惡,與汝江,一而二,二而一也,德山凶犯時,隨往同參,卽渠萬戮難貰之斷案,而陰謀秘計,多所與聞,凶肚逆腸,昭不可掩,今此只誅其身,不可蔽其罔赦之罪,請謀反大逆不道罪人汝江,亟施适·雲已施之律,知情不告罪人敦浩,施以孥戮之典。噫嘻痛矣,亂臣賊子,何代無之,而豈有如今日弼濟·岐鉉諸賊之窮凶絶悖者乎?俱是覆載之所不容,神人之所共憤,宜其殪殄滅之無遺育易種者審矣。岐鉉則逋逃之主,而弼濟之奇貨也,玉鉉則凶奸之魁,而弼濟之根窩也,憑藉讖緯,扇動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主,萑賊之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也,何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者,乃反以弼賊之次律施之者,其非失刑之大者乎,請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣,亘萬古環六合所未聞所未見之極惡大憝,豈有如今番鞠獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業,何事貪利忘義,萬死不顧其身,觀灯詩之傳誦,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,逆難容於窮隤,作之者應龍而受指揮於潤根,□之者潤根而得守法於應龍,兩箇凶種,打成一塊,前倡後和,綢繆醞釀,其實一而二,二而一也,何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之律,神人之憤,庶可少洩,而似此君讐國賊,決不可戮其身而止,請大逆犯上不道罪人應龍·潤根,竝施适·雲之律,至於古今島減死島配罪人金應鳳,金堤郡定配罪人金俊文,亦與同惡相濟者也,揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩·禮,敦尙名敎,律身守約,宜其渠家之古風,而奈之何,一種戾氣,闖出於柳下·司馬之間,久蓄梟獍之性,兼藏蟣蝨之材,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負市爲名,無非興榮之排布也,柒谷·安東,相應爲約,亦是興榮之經綸也,此有甚於綠林之嘯聚,亦相符於白蓮之糾結,究厥情迹,萬死惟輕,千剮難贖,至今思惟,骨戰而膽掉,髮豎而眦裂也,宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶身未暴,懿·溫之逆節未彰,神人共憤,刑法失中,此若以其身之已死而不施極律,則亂賊無所懼而王法無所施矣。至於鞫廳諸罪人言之,沈聃應之符同,金應淵之連腸接肚,驗察之聽計,從令往會,則林根實之和應,蛇蟠蚓結,鵂鳴狼逐,或有謀主者,或有合勢者,心腸貫一,情跡無貳,端緖旣露,鞫覈未竟,酌處之處分遽下,臣等愕然失圖,不勝憂惋,請徑斃罪人興榮,亟施适·雲已施之例,亦施嗣賊孥戮之典,光州牧定配罪人林根實,玉果縣定配罪人金應淵,順天府定配罪人驗察,竝令王府,更加嚴鞫,快正邦刑,以重獄體焉。噫嘻痛矣,今番鞫獄諸罪人,卽振古以來所未有之窮凶絶悖者也,哲均,厚被國恩,濫躋閫帥,苟有一分秉彝,宜思百倍圖報,而奈其陰譎之狀,奰慝之性,便成技癢,嘯聚匪類,甘作窩主,信惑雜術,釀出禍機,李觀一之邀置密室,無事不議,朴景良之附耳細語,有言皆從,海舶打疊,反思用術,驚動火藥,暗投竟售,鬼辭而樂禍,凶節盡露,斷案已成,東根以蟣蝨之賤,素蓄虺蜮之性,伴觀一而同舍,蹤祕甚祕,招景良而分酌,腸肚相連,假月夜之赴欽,自底火塊之撲面,眞非哲均之所指使,其凶謀祕計,與哲均一而二,二而一也。至於善敎,性本凶戾,跡又詭譎,出沒京鄕,哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止,請謀反不道罪人哲均·東根,知情不告罪人善敎,竝施孥戮之典焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交。蓋其醞釀之有素,仗春晚爲義子,以之奔走而事役,爲氣脈之先占,乃敢自誇相術,而自負潛蓄不軌,僞作宮婢而掌櫃,已極設心之巧辨,備戎器而私痔,特欲待時而動,求神埋戈,莫非出於妖慝,搬舍團丁,厥惟久於排布,至若渭水·南陽之發口,將心已著,天府敖倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝,何幸天道孔昭,罪人斯得,夬伸三尺之章,遄伏肆市之典,而似此凶逆之賊,不可孥戮而止,苟有加於此之極律,則何可不施於此賊乎?啓豐,賦性凶悖,行己憯慝,〈悖〉如秉淵而結爲心腹之交,凶如噵賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,陰計祕謀,多所參聞,悖肚逆腸,昭不可掩,與秉淵,一而二,二而一也,豈可只誅其身而止,李英俊,渠之姓名,已出賊招,而以其染疾,雖不得刑訊,一不盤覈,施以島配,亦有乖於鞫獄之體,請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪島定配罪人李英俊,更令王府,設鞫得情,夬正邦憲焉。噫嘻痛矣,赫晉·祜秀·鳳周等罪,可勝誅哉?渠以鄕谷蟣蝨之迹,締結徒黨,糾合匪類,排布之源委,醞釀之脈絡,至凶絶慝,窮天地亘萬古所未有之極逆大憝也,向因傳敎下者,三罪人,令本道用律,雖由於我殿下慮深張大事從權宜之聖德,而其體至嚴,其法至重,則此獄之究竟,不可張大而慮深,權宜而行者明矣。今此道啓用辟,臣魁且殲,而諸罪人窮凶餘罪,何可以孥戮而止,破瀦而斷乎?請處死罪人赫晉·祜秀·鳳周等諸罪人,亟施适·雲已行之律,使此王法伸而邦憲明焉。噫嘻痛矣,亂臣賊子,從古何限,而豈有如今番在鶴之窮凶極惡者哉?渠以虺蜴之類,濟以梟獍之性,冒禁投匭,自托闢衛之名,肆意下筆,暗蓄怨懟之心,情節自歸憯慝,援引罔非凶悖,烈焰急朝,倡爲齊獄楚咻之嚆矢,溫批恩綸,反擬衛君·宋帝之覆車,敢曰不能之句,逆腸已露,又爲無容之說,凶肚莫揜,喜事樂禍,犯分干紀,亘萬古所未有之凶孽也,擧一世所共誅之大憝也,何幸天道孔昭,神理不慝,鞫訊就完,斷案已定,魯觀之斧鉞夬施,禹鼎之魑魅莫逃,庶幾邦憲未墜,輿情少洩,似此凶逆,不可只誅其身而止,請犯上不道罪人在鶴,亟施孥戮之典焉。噫嘻痛矣,亂臣賊子,從古何限,而豈有如今番鞫獄之諸罪人,窮天地亘萬古,極逆大憝者乎,言之膽掉,思之骨戰,驥泳·鼎鎬·哲九,俱以梟獍之性,素蓄虺蜴之計,平日包藏,無非失志而怨國,積年醞釀,盡是稱兵而招亂,假托斥倭之名,敢售不軌之圖,會議內堂,募人外道,龍虎兵之爲備,曜金門之突入,排布秘密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前倡後和,無非鵂鳴而梟應,諸賊之至凶絶悖,一串貫來,厥罪惟均,而情迹莫揜,端緖畢露,雖幸天討略行,王章小伸,尙何足以快雪神人之憤也哉?似此惡逆,不可孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。噫嘻痛矣,達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖,噫,諸賊素以陰險梟獍之類,俱蓄狡譎虺蜮之性,與驥·鼎而同謀,甘作爪牙,會鍾街而分隊,自許頭領,給錢募軍,假托約日而伐倭,造燈爲號,計將乘夜而犯闕,傳都錄而遵約,做謀極惡,陷沁營而向京,其說至凶,內堂會議,渾是不軌之黨,衆招同惡,無非莫揜之迹,究厥心腸,論其罪逆,則與驥·鼎·哲三賊,無處不會,無謀不參,明若串貫而環連,互相蛇蟠而蚓結,今此五賊之罪,浮於三賊,而乃反以三賊之次律施之者,豈非失刑之大者乎?輿情憤鬱,國論沸騰,請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。噫嘻痛矣,今番鞫獄諸罪人,卽振古以來所未有之至凶絶悖者也,中鎬·然應·建燮·哲鎬·彙靖,俱以鬼蜮之類,素蓄梟獍之性,綢繆締結,外雖托於伐倭,醞釀排布,內實售於犯國,擬稱左廂之號,陰圖畢露於造符,自詡六壬之術,凶計莫憯於將斧,事貴神速,或恐携貳之端,假托偵探,反助凶逆之計,都錄執筆,設施便同主張,片雲·誕術誑惑,自是伎倆,究厥心腸,論其罪惡,則與驥·鼎·哲三賊,三而五也,五而三也,今此五逆之只誅其身,不足以蔽其罔赦之極罪,請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。噫嘻痛矣,柳道奭·兪鎭應·魚用海之罪,可勝言哉?衆招同惡,形迹莫掩於捕案,招辭已出於鞫庭,究厥心腸,論其罪犯,不可以尋常處之也,若不到底窮覈,夬施當律,則其可曰邦有常憲乎?鞫事未竟,寬典遽降,公議轉益沸鬱,王章易至隳損,請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰險梟獍之類,同謀於逆黨,納招於鞫庭,萬戮猶輕,千剮難贖,邦刑未加,先致其身,然以若罔赦之罪,亦不可以處之尋常,輿情憤鬱,國論沸騰,請物故罪人李炳埴,施以孥戮之典焉。答曰,不允。柳道奭·兪鎭應·魚用海等事,已有處分,勿煩,兩司合啓中,朴遇賢·孫永老·黃載顯·李晚孫·李源進·姜晉奎·金平默·申㰔·洪時中等事,停啓。
獻納朴寅壽,正言吳炳文啓曰,梟示罪人性世,與極逆載榮,一而二,二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也,設鞠七朔,根因窩窟,終未究覈,只施梟示之律,輿情之憤鬱,固無可言,而不可以已爲梟示,不施當律,請梟示罪人性世,亟施孥戮之典。答曰,不允。
持平宋琯玉啓曰,新除授執義朴顥陽,時在京畿驪州地,持平高時冀,時在全羅道靈光地,請竝斯速乘馹上來事,下諭。答曰,許遞。
正言吳炳文啓曰,新除授正言尹英秀,時在京畿交河地,請斯速乘馹上來事,下諭。答曰,許遞。
傳于趙秉稷曰,政官牌招開政。
傳于趙東弼曰,各種都賈,大關民弊,一竝革罷。
傳于趙東弼曰,鑄錢,竝轍罷。
傳曰,盈德縣令之代,勿拘常格,各別擇差。
傳于趙秉稷曰,敦寧都正許遞,今日政差出。
傳于趙秉稷曰,今日政遷轉守令,以未準朔守令中,通融擬入。
趙東弼,以議政府言啓曰,卽見仁川府使所報,則以爲,日本人二人,自英國船下濟物浦,呈一封書,願有一官員來見云,依其言,伴接官尹成〈鎭〉,除下直,卽爲下送,使之商辦,何如?傳曰,允。
傳于趙秉稷曰,仁川府使鄭志鎔,左尹除授。
吏曹,左尹鄭志鎔,今加嘉善除授事,承傳。
吏曹,左尹單李泰應,右尹單鄭志鎔。
以仁川防禦使鄭志鎔自處狀啓。傳曰,守正之心,縱云卓越,未然之前,如是處事,徒增騷訛而已,返柩之道,令畿營,依例爲之事,分付。
傳于趙秉稷曰,仁川府使之代,前府使任榮鎬差下,使之不日下送。
吏曹,仁川府使單任榮鎬。
以司謁口傳下敎曰,自今以後,瓜滿之瓜字,以窠字施行。
以司謁口傳下敎曰,自今以後,三館三薦,政府·武府,各爲啓稟。
傳于趙秉稷曰,入直摠管許遞,前望單子入之。摠管前望單子入之,副摠管李鳳儀·李祉秀落點。
傳于趙東弼曰,副司果申一永,同副承旨除授。
吏曹,同副承旨單申一永,今加通政除授事,承傳。
趙東弼啓曰,臣與同副承旨朴鳳彬,伴直矣。纔已許遞出去,伴直無人,新除授同副承旨申一永,卽爲牌招,何如?傳曰,允。
兵曹,口傳政事,副司果李載晚。
趙東弼,以議政府言啓曰,安城郡守閔泳純,辛巳條稅納,今旣到泊云,此合有參恕之道,特爲分揀放送,何如?傳曰,允。
又以吏曹言啓曰,安城郡守閔泳純,楊根郡守李祖淵,俱以身病,呈狀乞遞,竝罷黜,何如?傳曰,允。
傳于趙秉稷曰,楊根郡守之代,勿拘常格,各別擇差。
趙東弼,以兵曹言啓曰,同知中樞府事申橚·李寅喬,僉知中樞府事趙正夏·李泌基,宣傳官李敎駿·申泰熙·李啓興,內禁衛將具奭祖,五衛將具秉善·安光榮·閔德顯·柳春浩,中樞府經歷安膺浩,俱以病難供職,呈狀乞遞,白翎僉使金翼濟,承重祖母,年今七十歲,法不當遠離赴任云,竝改差,何如?傳曰,允。
又以兵曹言啓曰,去月初七日政事中,高山里僉使魚秉琇,在鄕遭故,尙未闋制,而矇然檢擬,至蒙恩點,臣不勝惶悚,原望筒勿施,何如?傳曰,允。
趙東弼啓曰,臣,吏兵批兼進之意,敢啓。傳曰,知道。
有政。吏批,判書鄭範朝進,參判朴定陽牌招不進,參議李載德牌招不進,右副承旨趙東弼進。以洪正厚爲執義,以宋道淳爲持平,趙東協爲正言,趙秉弼爲敦寧都正,申克休·李最榮爲典籍,姜凡秀爲安城郡守,趙熙百爲楊根郡守,兼江華留守單金善弼。
兵批,行判書趙寧夏進,參判吳益泳入直,參議沈相漢病,參知李冕雨參,右副承旨趙東弼進。
以兵批言啓曰,忠淸水使,今當差出,而擬望之人乏少,他道防禦使,竝擬,何如?傳曰,允。
又以兵批言啓曰,統制使·鎭撫使,依前外登壇例施行事,命下矣。統虞候李種植,江華中軍白樂倫,竝減下,改以統制中軍·鎭撫中軍差出之意,敢啓。傳曰,知道。
又以兵批言啓曰,鎭撫使,依前外登壇例施行事,命下矣。改以鎭撫使,兼三道水軍統禦使,下批。京畿水軍節度使兼三道水軍統禦使,只以京畿水軍節度使,下批之意,敢啓。傳曰,知道。
又以兵批言啓曰,陞資拜營將者,窠滿前以不職遞罷者,勿計朔數多少,還收資級,載在法典矣。慶州營將李忠鎬,旣已罷黜,所授資級,依例還收之意,敢啓。傳曰,知道。
又以兵批言啓曰,武參下官,蒙陞敍承傳,則無可陞之階,直出六品,銓格所載,而今番賞典中,守門將宋在學,蒙陞敍之典矣。依例陞六之意,敢啓。傳曰,陞敍勿施。
以徐衡淳·成彝鎬爲知事,金箕錫爲知訓鍊,沈東臣·許熠·李祉秀爲同知,尹致賢·南廷鎬爲僉知,申榮熙爲訓鍊都正,李敎獻爲兼訓鍊都正,白南奭·李熙正·李圭昇爲宣傳官,徐光復爲內禁將,成瑀鎬爲羽林將,權在斗·任龍準·金鎭民·河靖一爲五衛將,李源中爲曹司衛將,金恒淳爲忠翊將,李翼夏爲忠壯將,韓聖周爲中樞經歷,申鴻模爲訓鍊判官,趙益成爲主簿,崔星煥爲訓鍊都監哨官,申用均爲左捕從,李彰烈·尹泰榮爲武兼,孫亮肅爲慶尙左兵使,沈宜弘爲忠淸水使,元世爲統制中軍,尹錫五爲鎭撫中軍,鄭濟旻爲管城將,許璥爲白翎僉使,李淸烈爲靑山島僉使,梁弼煥爲高山里僉使,李曾宇爲城津僉使,黃鎭奎爲黃海中軍,金載佑爲西生僉使,林亨從爲廣梁僉使,北道參軍單李啓永,乫軒洞權管單金麗俊,大護軍李根弼,護軍洪遠植·李寅喬·申橚,副護軍鄭元和·金奎軾·柳來駿·李基赫·李敎弼·李敎駿·申泰熙·李啓興·金翼淳·趙正夏·李泌基·白樂倫·李種植·李顯鎔,副司直朴顥陽·徐公淳·金疇鉉·李鎬冕·金鶴善·尹瀗·鄭寅興·趙鍾雲·任百彦·李最榮·高時冀·李種弼,副司果金炳吉·李奎鵬·尹胄鉉·金思轍·朴齊斌·朴宗鉉·李周璜·金源濟·姜運馨·李益淵·申奇東·李建賢·崔璟模·宋在學·王瑾植,副司正林羲相·呂圭亨,以上竝單付。鎭撫使兼三道統禦使單金善弼,京畿水軍節度使單鄭完默。
吏批,再政。以吳胤泳爲坡州牧使,鄭基雨爲珍山郡守,韓昌錫爲金城郡守,兼保寧府使單沈宜弘。
兵批,再政。以李昶赫爲僉知,鄭基□爲訓鍊僉正,李鉉儀爲判官,徐翊輔爲主簿,同知單河靖一,護軍林翰洙,副護軍朴鳳彬·朴齊敎,副司果尹英秀,以上竝單付。
吏批,三政。以孫相駿爲盈德縣令,洪永周爲黃澗縣監。
兵批,三政。禹建植爲訓鍊判官,趙常顯爲主簿,元常爲守門將。
吏批,四政。李徽宰爲榮川郡守。
兵批,四政。李根琮爲訓鍊主簿,邊徹圭爲水門將。
吏批,五政。徐相熙爲開寧縣監,贈左承旨權吉,贈吏判永豐君,忠節卓異,超贈正卿事,承傳。
兵批,五政。李根莢爲訓鍊都監哨官,仁川防禦使單任榮鎬,坡州防禦使單吳胤泳。
以吏曹參議李載德牌不進罷職傳旨,傳于趙東弼曰,只推。
玉堂前望單子入之,應敎李,副應敎曺寅承,校理李在淳·鄭在晉,副校理洪鍾運·金熙國,修撰鄭國鉉·金鶴善,副修撰洪鍾協·徐誼淳落點。
義禁府照目粘連,渭原前郡守沈遠澤矣本府議啓內,配囚防守,法意莫嚴,三囚逃躱,屢年不報,以此照律,罪杖一百,依定式收贖公罪,奉敎依允爲旀,功減一等爲良如敎。
趙秉弼,以訓鍊都監言啓曰,本局別將尹錫五,身病猝重,勢難察任,改差,何如?傳曰,允。
又以訓鍊都監言啓曰,本局別將,今當差出,而擬望之人乏少,外任竝擬,何如?傳曰,允。
又以御營廳言啓曰,本廳千摠洪圭,身病甚重,勢難察任,改差,何如?傳曰,允。
又以司僕寺三提調意啓曰,兼內乘李祥宇,以其身病,呈狀乞遞矣。不可强令察任,今姑改差,其代,令該曹,口傳差出,何如?傳曰,允。
兵曹,口傳政事,以李奎奭爲司僕內乘。
趙東弼,以義禁府言啓曰,全羅道羅州牧黑山島圍籬安置罪人朴遇賢,珍島府金甲島圍籬安置罪人孫永老·黃載顯,康津縣薪智島圍籬安置罪人李晚孫,圍籬安置勿揀赦前罪人李源進,興陽縣鹿島圍籬安置罪人姜晉奎,羅州牧智島安置罪人金平默等,竝特放事,命下。而以方在臺啓中,不得擧行矣。今則臺啓已停,金平默,卽爲放送,朴遇賢·孫永老·黃載顯·李晚孫·李源進·姜晉奎等,撤去圍籬後放送事,分付該道道臣之意,敢啓。傳曰,知道。
又以義禁府言啓曰,因議政府草記,安城郡守閔泳純,特爲分揀放送事,批旨允下矣。閔泳純分揀放送事,分付該道道臣之意,敢啓。傳曰,知道。
又以義禁府言啓曰,保放罪人李忠鎬·沈遠澤等,還囚照律以入,而竝仍爲保放之意,敢啓。傳曰,知道。
義禁府照目粘連,慶州營將李忠鎬矣本府議啓內,構無辜而濫殺,抄饒戶而勒贖,違法虐民,胡至此極,律例莫嚴,重勘難逭,以此照律,罪杖一百收贖,告身盡行追奪,流三千里定配,又永不敍用,私罪擧敎依允。
趙東弼,以義禁府言啓曰,時囚罪人李忠鎬,杖一百流三千里定配,又永不敍用照律公事,判付內依允矣。李忠鎬,杖一百收贖,告身盡行追奪,全羅道錦山郡,流三千里定配,又永不敍用,而以議啓內辭意,具罪目,依例發遣府書吏,押送配所,何如?傳曰,允。
中宮殿,仍御于翊贊閔應植忠州長湖院鄕第,陪從,翊贊閔應植,進士閔肯植,五衛將閔泳驥。
上在昌德宮。
藥房提調李會正,副提調金聲根啓曰,時値庚炎,暑氣轉甚,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,世子宮·世子嬪宮氣度平順,卿等不必入侍矣。
大王大妃殿·王大妃殿,口傳問安。答曰,知道。
世子宮·世子嬪宮,口傳問安。答曰,知道。
李根秀啓曰,大司憲·掌令未差,執義洪正厚,持平宋道淳在外,持平宋琯玉呈辭,監察茶時之意,敢啓。傳曰,知道。
趙秉稷啓曰,同副承旨申一永,時在京畿廣州地,斯速乘馹上來事,下諭,何如?傳曰,許遞,前望單子入之。
承旨前望單子入之,朴鳳彬落點。
趙秉稷啓曰,新除授同副承旨朴鳳彬,卽爲牌招,何如?傳曰,允。
又啓曰,玉堂上下番俱空,事甚未安。新除授應敎李,副應敎曺寅承,校理李在淳·鄭在晉,副校理洪鍾運·金熙國,修撰鄭國鉉·金鶴善,副修撰洪鍾協·徐誼淳,竝卽牌招,推移入直,何如?傳曰,允。
傳曰,日熱如此,輕囚放釋。
元用奭改差代,以梁鳳濟爲事變假注書。
李根秀啓曰,臣根秀,敬奉聖敎,馳往義禁府,取考囚徒案,則南間罪人盧翼東係是重囚,故仍囚。時囚罪人朴蘭壽,以豐德前府使,稅納過當,不可以輕囚論,故亦爲仍囚。仍往典獄署,取閱囚徒案,則罪人捉納間,嚴囚罪人一名,係是重囚,故仍囚。其餘各司直囚罪人朴寬有等五名,係是輕囚,故竝依傳敎放送之意,敢啓。傳曰,知道。
傳于趙秉稷曰,左副承旨·右副承旨竝許遞,前望單子入之。
趙秉稷啓曰,臣與右副承旨趙東弼,伴直矣。纔已許遞出去,伴直無人。同副承旨朴鳳彬,卽爲牌招,何如?傳曰,允。
趙秉稷,以議政府言啓曰,豐德之許多曠務,甚涉可悶。新除授府使任孝準,使之不日內催促下送,何如?傳曰,允。
中宮殿,仍御于翊贊閔應植忠州長湖院鄕第,陪從,翊贊閔應植,進士閔肯植,五衛將閔泳驥。
上在昌德宮。
朴鳳彬啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
傳于朴鳳彬曰,別軍職徐相岳·李敎昌·任興準·李奎奭·白樂淵·李秉洙·金鴻求·李載旭·尹昌根·柳冀命·李廷珪·林百鉉·田世鎭,竝減下。
傳于朴鳳彬曰,前武勇衛李奎聖·任光鎬·申宅熙·申復均·金膺模·李璿載·李起俊·李秉承·具然恒·白南周·趙羲斌·金在豐·李豐鎬·鄭周永·李根澔·李鍾林·李明憲,竝別軍職差下。
承旨前望單子入之,任冕鎬·鄭漢朝落點。
新除授右副承旨任冕鎬,卽爲牌招,何如?傳曰,允。
趙秉稷啓曰,右副承旨任冕鎬,時在京畿加平地,斯速乘馹上來事,下諭,何如?傳曰,許遞。前望單子入之。
承旨前望單子入之,姜落點。
朴鳳彬啓曰,卽者吏曹郞廳來言,嘉山郡守蔡奎龍,陽德縣監許,兩司當爲署經,而諫院則雖已署經,憲不備,不得署經云。何以爲之?敢稟。傳曰,一司除署經。
右承旨李玄翼書啓,臣於本月二十一日戌時量,敬奉聖批,馳往傳諭于廣州府退村面石村里議政府右議政申應朝所住處是白遣,二十二日同副承旨臣朴鳳彬成貼有旨內,右議政申應朝敦諭一度,正書下送,卿其傳諭,期於偕來事,有旨。當日酉時量,祗受後,聖諭又爲傳諭是白乎則,以爲臣再控苦懇,冀蒙斥免,及奉聖批,不許所辭。近密又復辱臨,促令偕來,繼伏奉別諭,辭旨嚴重,惶霣罔措,直欲鑽地以入而不可得也。臣違抗嚴命,罪在不赦,則恩寵不宜屢䙝,刑章不宜倖逭,不得不冒死疊陳,乞伏當被之律,而承宣之陋地淹留,尤非賤分之所敢當者,卽命召還,千萬顒祝云矣。臣旣承期於偕來之命,故姑爲仍留,緣由馳啓云云。踏啓字。
傳曰,偕來承旨還入。
朴鳳彬啓曰,右議政申應朝疏批,遣正卿傳諭,期於偕來事,命下矣。何正卿進去乎?敢稟。傳曰,工判進去。
傳于朴鳳彬曰,公事不審之中官金漢宗,從重推考。
趙秉稷,以議政府言啓曰,行左參贊趙秉昌,除拜旣久,尙不出肅。廟務贊劃之地,寧容若是汗漫乎?事體所在,誠極未安。令政院,卽爲牌招,使之肅謝,何如?傳曰,允。
又以吏曹言啓曰,因議政府草記,豐德都護府使任孝準,催促則以爲,情蹤惶蹙,萬無赴任之望云。罷黜,何如?傳曰,卽其地定配,以補外例施行,因爲視務。
又以吏曹言啓曰,居昌都護府使洪淳迥呈狀內,矣身受由上京,矣身病沈重,萬無還官之望云。其身病旣如是,則有難强令還任,罷黜,何如?傳曰,此是別薦。淸州牧使相換。
又以弘文館言啓曰,新除授應敎李,時在京畿仁川地,校理李在淳,時在廣州地,副校理洪鍾運,時在積城地,校理鄭在晉,時在慶尙道咸陽地,副校理金熙國,時在玄風地,修撰鄭國鉉,時在咸陽地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,應敎柳宗植,校理鄭夏源·兪致一,副校理金容圭·李重德,修撰趙鍾雲落點。
三軍府從事官單申星熙。
兵曹,以李奉顔爲御營中軍。
朴鳳彬,以訓鍊都監言啓曰,本局哨官閔俊鎬·趙羲中·李建晳·李肯漢·鄭學淳,職務相妨,竝減下,何如?傳曰,允。
又以義禁府言啓曰,卽接春川兼任洪川縣監金甲均牒報及成冊,則謀叛不道罪人鍾海父圭復,年五十四,母李召史,年六十,妻趙召史,年三十五,女年五歲,弟鍾浣,年三十三,右吉年九歲出繼,其二十一寸叔圭弼,懸錄報來矣。母李召史年六十,弟右吉旣已出繼云,竝依律文免緣坐。妻趙召史,全羅道咸悅縣竝緣坐爲婢,父圭復,慶尙道醴泉郡,弟鍾浣,平安道祥原郡竝依律文流二千里安置,而右罪人等,方囚春川府獄云。依例令該曹,押送于各其配所,何如?傳曰,允。
又以刑曹言啓曰,卽接春川府兼任洪川縣監金甲均所報,則謀叛不道罪人鍾海奴得伊,修成冊以來矣。罪人得伊,緣坐爲奴於慶尙道昌原府,而方囚春川府獄云。依例押送配所事,分付道臣之意,敢啓。傳曰,知道。
右議政申應朝疏曰,伏以臣再犯天威,不暇擇聲,極知僭越,罪合萬殞,而反邀恩批,辭旨愈隆。嗚呼。蛇雀無知,猶能報恩,豚魚雖迷,尙亦可孚。臣雖至愚,亦豈彼物之不若,而此生此世,已矣無論,則不覺涕泗交集,忽若無生也。昔晉蔡謨爲司徒,乃曰我爲司徒,將爲後代所議,固辭不拜。漢時命天下進賢良,至使郡守身勸爲之駕,而年老癃病,令勿遣。蔡謨在當時,有令譽,年且未老,而猶謙挹不居其位。彼賢良未有自陳其老病,而上之所以優假之者如此。今臣之愚陋,非敢自擬於古人之謙挹不居,而其年則在不遣之科,臣之去就,可決於此矣。臣以虛薄易壞之質,到八十旣耄之年,所存者惟軀殼,所未絶者惟喉息,則臣之前後所陳,皆人所共睹之實狀也。夫不期而自至,謂之老,不可以自力,謂之病。是以,禮曰,七十老而傳言,家政傳之於子也,家政之不能爲而可以處訏謨之地,任股肱之責哉?七十尙然,況八十乎?又況貼身在地,待盡晷刻者乎?方今聖明御天,萬物皆得其所,以臣獨抱鬱塞,若窮無歸,豈造化生成之仁,亦不能無偏,而人猶有所憾者歟?第念疾痛則呼父,非不嚴父也,誠以窮則反本,理勢然也。玆敢冒犯萬死,復此哀籲。伏乞聖明,有以財幸焉,則瞑目之日,感骨終天,含笑入地。臣之情事,可謂戚矣,而辜恩慢命之罪,所不敢辭也。臣無任云云。答曰,省疏具悉卿懇。卿於予,無可辭之意,予於卿,有必致之心,而卿之終始退托者,不過是癃衰二字也。卿之精力,不至昏憒,已有所洞悉,而古人之以卿年而居卿職者,指不勝摟,大官出處,顧其時緩急之如何而已。曷嘗有以年爲艮限者乎?上之所以求助,下之所以展施,日急一日,有不可虛徐。卿若念及於此,必不待予言之諄複也。勿復苦懇,卽爲簉朝。仍傳于朴鳳彬曰,此批答,遣正卿傳諭,期於偕來。
行兵曹判書趙寧夏疏曰,伏以臣於日昨,冒死仰籲,冀蒙處分,而未承恩許,反賜優批。顧臣情蹤之惶蹙,百倍於前日,旣不敢自同於平人,又不敢晏處於見職,而且臣之經年賤疾,便成貞痼,卽聖上之所下燭而垂恤者也。自經倉皇之後,又懷悚懍,諸般宿祟,一倍添劇,加以暑泄,見頹床笫,食不盈龠,眞元澌脫,則尤莫可虛縻於重任。中夜繞壁,病上添病。臣情到此,吁亦戚矣。以公以私,靡所自措,玆敢不避猥屑,荐瀆崇嚴。伏乞聖明,俯垂鑑諒,亟遞臣本兼諸銜,俾重任無曠,私分獲安焉。臣無任云云。答曰,省疏具悉。重任何可輕遞?卿其勿辭,調理行公。
中宮殿,仍御于翊贊閔應植忠州長湖院鄕第,陪從,翊贊閔應植,進士閔肯植,五衛將閔泳驥。
上在昌德宮。
自開東至申時,灑雨下雨,測雨器水深五分。
藥房提調李會正,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。
大王大妃殿·王大妃殿,口傳問安。答曰,知道。
世子宮·世子嬪宮,口傳問安。答曰,知道。
鄭漢朝啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
趙秉稷啓曰,議政府郞廳來言,今日賓廳日次,而不得來會云矣,敢啓。傳曰,知道。
姜啓曰,密符親納,例也。而京畿監司趙康夏,謂有身病,使其褊裨替納,事甚未安。推考,何如?傳曰,允。
兵曹口傳政事,訓鍊副正加設二單,任光鎬·申宅熙。僉正加設十三單,李奎聖·申復均·金膺模·李璿載·李起俊·李秉承·具然恒·白南周·趙羲斌·鄭周永·李根澔·李鍾林·李明憲。判官加設單李豐鎬。
以司謁口傳下敎曰,武勇衛,已屬別軍職矣。每都政,軍職久勤,原定外,武勇衛區處間,加一窠區處之意,分付銓曹與該廳。
姜,以弘文館言啓曰,新除授應敎柳宗植,校理鄭夏源,副校理金容圭,修撰趙鍾雲,竝卽牌招察任,何如?傳曰,允。
又以弘文館言啓曰,新除授校理兪致一,時在忠淸道報恩地,校理李重德,時在京畿楊州地,經筵入番事緊,請竝斯速乘馹上來事,下諭。傳曰,竝許遞,前望單子入之。
傳于姜曰,副司正李載崐·金寅植,校理除授,副司正洪學周,副司果南濟元,副校理除授,副司果李義甲·權載喆,修撰除授,副司正嚴胄永,副修撰除授。
吏曹,校理二單,李載崐·金寅植,副校理二單,洪學周·南濟元,修撰二單,李義甲·權載喆,副修撰單嚴胄永,已上除授事,承傳。
姜,以弘文館言啓曰,下番闕直,事甚未安。副修撰洪鍾協,新除授修撰李義甲·權載喆,副修撰嚴胄永,竝卽牌招,推移入直,校理李載崐·金寅植,副修撰洪學周·南濟元,一體牌招察任,何如?傳曰,允。
又以兵曹言啓曰,今六月二十五日己卯丑初二刻八分,立秋,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以訓鍊都監言啓曰,本局千摠李基赫,以前任蔚山兵使,方在任所,領軍之任,不可久曠,今姑改差,何如?傳曰,允。
又以禁衛營言啓曰,本營千摠趙羲謙,身病猝重,勢難察任,改差,何如?傳曰,允。
中宮殿,仍御于翊贊閔應植忠州長湖院鄕第,陪從,翊贊閔應植,進士閔肯植,五衛將閔泳驥。
上在昌德宮。
自開東至未時,灑雨下雨,測水器水深二寸。
鄭漢朝啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
備忘記,京畿道觀察使洪祐昌下直,長弓一張,長箭一部賜給。
傳于鄭漢朝曰,賜物遲滯之中官崔宇東,從重推考。
備忘記,仁川都護府使任榮鎬下直,長弓一張,長箭一部,片箭一部,筒兒一箇賜給。
傳于姜曰,卿以今日爲何如時也?民生悴焦,國計空枵,無一可恃,有百可憂,正是君臣相奮發淬礪,拯救焚溺之時。予之極欲致卿於左右,不啻若大旱之霖雨,巨川之舟楫,卿反雍容辭巽,尙無幡起之意,豈卿平日先公後私之所自矢也?望卿,須念予意之不可孤,民事之不可緩,卽爲簉朝,以副側席之望事,偕來正卿,更爲傳諭于右議政,期於偕來。
傳于姜曰,左參贊趙秉昌,日前已有廟啓申飭,而尙無變動,其委折,令畿營知入,今日內上來事,令政院嚴飭。
傳于姜曰,藥院都提調有闕之代,宋判府事爲之。
傳于姜曰,都承旨·左承旨·左副承旨竝許遞,前望單子入之。
承旨前望單子入之,洪遠植·尹用求·李載純落點。
兵曹口傳政事,副司勇單李民夏。
姜,以三軍府言啓曰,卽見畿伯所報,則日本人三名,騎船到泊于德浦云,而見今無所可住處。自畿營,關飭該地方官,使之仍卽回船,下送于釜山館,何如?傳曰,允。
又以議政府言啓曰,日前伏奉傳敎下者,以各種都賈,大關民瘼,一竝革罷,此誠懷保赤子之曠絶惠澤也。凡係瞻聆,疇不欽頌萬萬?第其水上水下無名之收稅,亦關滋弊之多端,自來原定外,挽近雜出者,一體痛革,以爲各安其業之地,何如?傳曰,允。
又以議政府言啓曰,洪川前縣監金思根,過當稅納,今纔船泊,已爲入倉云。此合有參恕之道,特爲分揀,何如?傳曰,允。
又以弘文館言啓曰,下番闕直,事甚未安。校理李載崐,修撰李義甲,副修撰洪鍾協·嚴胄永,有身病,應敎柳宗植,卽爲牌招,姑降入直,何如?傳曰,允。
又以弘文館言啓曰,校理金寅植,時在京畿楊州地,副校理洪學周,時在加平地,南濟元,時在忠淸道結城地,修撰權載喆,時在慶尙道安東地,經筵入番事緊,請竝斯速乘馹上來事,下諭。傳曰,許遞,前望單子入之。
玉堂前望單子入之,校理南奎熙,副校理吳麟泳·李範祖,修撰金箕文落點。
姜,以弘文館言啓曰,下番闕直,事甚未安。新除授修撰金箕文,卽爲牌招入直,校理南奎熙,副校理吳麟泳·李範祖,一體牌招察任,何如?傳曰,允。
又以義禁府言啓曰,卽接忠淸監司南一祐牒報及成冊,則扶餘縣監李敎象,稅納過限,非當等報來矣。李敎象,依廟堂草記,安恕之意,分付該道道臣,只以當等報來守令,勘處,何如?傳曰,允。
又以刑曹言啓曰,義禁府啓辭內,卽接春川兼任洪川縣監金甲均牒報及成冊,則謀反不道罪人鍾海父圭復,年五十四,母李召史年六十,妻趙召史年三十五,女年五歲,弟鍾浣年三十三,右吉年九歲出繼,其二十一寸叔圭弼懸錄報來矣。母李召史年六十,弟右吉旣已出繼云,依律文免緣坐,妻趙召史,全羅道咸悅縣,女龍安縣竝緣坐爲婢,父圭復,慶尙道醴泉郡,弟鍾浣,平安道祥原郡,竝依律文流二千里安置,而右罪人等,方囚春川府獄云。依例令刑曹,押送于各其配所,何如?傳曰,允事,命下矣。謹依批旨,謀反不道罪人鍾海妻趙召史,女,父圭復,弟鍾浣等,依例押送于各其配所事,分付該道道臣之意,敢啓。傳曰,知道。
領議政洪淳穆箚曰,伏以臣於邇來,百責叢身,自是短精孱力,萬無堪勝之望,而至若奔走率職,尤爲不得者矣。所以冒忝保護之任,雖日次起居,亦不能按禮伸忱,常切包悚。而且病瘁㱡㱡之中,近嬰暑祟,宿積衝亘,急泄之洞作,眞元脫落,莫可收拾,則身帶重務,豈容一日瘝曠乎?玆敢短章控籲,惟聖明,俯垂鑑諒,亟鐫臣所有藥銜,俾賤分安,不勝幸甚。取進止。答曰,省疏具悉卿懇。愼節奉慮。所辭藥院之任,今姑勉副,卿其安心調理。仍傳于姜曰,此批答,遣史官傳諭。
中宮殿,仍御于翊贊閔應植忠州長湖院鄕第,陪從,翊贊閔應植,進士閔肯植,五衛將閔泳驥。
上在昌德宮。
鄭漢朝啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
傳于姜曰,右副承旨許遞,前望單子入之。
承旨前望單子入之,趙宇熙落點。
姜啓曰,新除授同副承旨趙宇熙,卽爲牌招,何如?傳曰,允。
又啓曰,同副承旨趙宇熙,時在京畿楊州地,斯速乘馹上來事,下諭,何如?傳曰,允。
傳于鄭漢朝曰,有實故摠管許遞,行副護軍鄭顯德除授。
鄭漢朝,以兵曹言啓曰,行副護軍鄭顯德,副摠管除授事,命下,而方在被謫蒙放。何以爲之?敢稟。傳曰,蕩滌敍用。
吏曹,行副護軍鄭顯德,今加嘉善,副摠管除授事,承傳。
兵曹,副摠管單鄭顯德除授事,承傳。
以司謁口傳下敎曰,武衛營移屬米錢木布等物,竝還屬各該衙門。
姜啓曰,明日傳香,禮房承旨,當爲齋宿。行右承旨尹用求,所當牌招,而拘於廳規,不得請牌。何以爲之?敢稟。傳曰,牌招。
又以弘文館言啓曰,下番闕直,事甚未安。修撰金箕文有身病,李義甲,副修撰洪鍾協·嚴胄永,竝卽牌招,推移入直,何如?傳曰,允。
又以弘文館言啓曰,副校理吳麟泳,時在忠淸道公州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理金思轍落點。
姜,以兵曹言啓曰,今二十二日政事中,僉中樞李昶赫資是嘉善,而矇然檢擬,至蒙恩點,臣不勝惶悚。原望筒勿施,何如?傳曰,允。
又以兵曹言啓曰,卽接西所衛將李廷緖牒報,則北水閣西邊水門鐵窓破傷云。爲先令紫門監,堅實圍排,卽速修改,而把守軍兵,令該營,量宜除出,限修改間嚴加守直之意,分付,何如?傳曰,允。
又以義禁府言啓曰,因議政府草記,洪川縣監金甲均,特爲分揀事,批旨允下矣。金甲均分揀事,分付該道道臣之意,敢啓。傳曰,知道。
又以義禁府言啓曰,平安監司金炳德狀啓內,祥原前郡守尹守榮罪狀,令攸司稟處事,啓下矣。尹守榮,以晉州兵虞候,時在任所,依例發遣府羅將,交代後,拿來,何如?傳曰,待待命拿囚。
又以左巡廳言啓曰,去夜初更四點量,鍾閣摘奸時,中路執捉犯夜二人査問,則一云武兼張鶴煥,一云士人梁冕洙云,而稱以士夫,着單衣犯夜,故詰問,則蹤跡極爲殊常,橫豎亂說,擧措駭妄。張鶴煥則或稱時帶,或稱借銜,街路惹鬧,尤極駭然。係是朝官,則事難擅便。何以爲之?敢啓。傳曰,竝移送秋曹,査實以入。
全羅監司趙康夏疏曰,伏以臣待罪畿臬,未滿一旬,而夙宵一念,方以僨事爲懼,不意異數天隕,俾臣移節以湖南按察之職。聞命惝怳,撫躬踧踖,歷數日而莫省攸措也。夫湖南一路,爲國家最重之地,肇基王迹,是周家之根本,藩蔽京師,亦唐鎭之要衝,而厥貢則荊箘楊橘,其利也,浙朱淄鹽,九等墳壤,賦納之羸絀繫焉,萬斯倉箱,陰雨之備虞存焉。而挽近以來,衆弊群瘼,麻亂絲焚。苟非張益州整器之才,陶長沙運甓之工,莫可綜理而幹當者,明矣。臣固其人乎哉?以畿輔之地小務閑,猶恐其不能對揚,況今所叨,較諸畿輔,不翅爲趙·魏·滕·薛之別,而莫念輕重難易之勢,只以一旬在畿,謂有踐歷而冒膺,則臣雖欲策駑力而竭驢技,究竟狼狽,有若燭照而龜契。尙何望採謠俗宣風敎我聖上南顧之憂哉?籌量已熟,承膺無路。玆敢悉暴衷懇,仰瀆崇嚴。伏乞聖明,俯垂鑑諒,亟遞臣新授職名,俾重公器,以安私分焉。臣無任云云。答曰,省疏具悉。卿其勿辭往欽哉。
中宮殿,仍御于翊贊閔應植忠州長湖院鄕第,陪從,翊贊閔應植,進士閔肯植,五衛將閔泳驥。
上在昌德宮。
鄭漢朝啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
傳于姜曰,傳香承旨,馳詣社稷,奉審摘奸以來。
傳于鄭漢朝曰,飭敎之下,偃處私次,尙不膺命,是何事體?左參贊趙秉昌,爲先從重推考,更爲嚴飭,使之今日內上來。
傳于鄭漢朝曰,摠管竝許遞,前望單子入之。
摠管前望單子入之,都摠管李寅命,副摠管尹宇善·趙熙一·吳俊泳·尹榮信·金聲根·朴容大·嚴世永·沈東臣·金奎弘落點。
傳于姜曰,連喜鎭革罷,花島鎭移屬訓鍊都監。
工曹判書李寅命狀啓。聖批傳諭之由,已爲馳啓爲白有在果,今月二十六日,同副承旨臣姜成貼有旨內,右議政申應朝敦諭一度,正書下送,卿其更爲傳諭,期於偕來事,有旨。二十七日午時量祗受後,聖諭又爲傳諭是白乎,以爲臣屢犯瀆撓之罪,而尙未蒙鈇鉞之誅,聖眷則無以加矣,逋慢則滋益甚矣。跼高蹐厚,持此安歸,哀淚被面,惟恨一死尙遲。不意重臣,臨宣聖批。又伏奉別諭下者,凡所以開示而奬借之者,如慈父之詔迷子,嚴師之牖愚蒙。雖使古昔名碩當之,猶且逡巡却顧,而不敢前,況可以混施於如臣之不肖無狀尸居視蔭者哉?王言一出,四方傳誦,其爲䙝天寵而來人譏,有非臣萬死之所可贖也。方忍死更暴,以祈行於聽卑之天,而下邑荒村,非重臣相守之地。亟命召還,不勝大幸。精神昏迷,忘前失後,今玆所陳,語無倫脊,彌增死罪云矣。臣旣承期於偕來之命,故姑爲仍留,馳啓。踏啓字。
姜,以弘文館言啓曰,新除授副校理金思轍,卽爲牌招察任,何如?傳曰,允。
鄭漢朝,以訓鍊都監言啓曰,本局千摠李奎遠,身病猝重,勢難察任,改差,何如?傳曰,允。
又以禁衛營言啓曰,因兵曹草記,北水閣水門鐵窓破傷處,西營入直軍中八名除出,哨官一員率領,限修改間嚴加守直,而元入直軍,餘數不多,出番軍八名,添入警巡之意,敢啓。傳曰,知道。
又以刑曹言啓曰,左巡廳啓辭內,去夜初更四點量,鍾閣摘奸時,中路執捉犯夜二人査問,則一云武兼張鶴煥,一云士人梁冕洙云。而稱以士夫,着單衣犯夜,故詰問蹤跡,極爲殊常,橫豎亂說,擧措駭妄。張鶴煥則或稱時帶,或稱借銜,街路惹鬧,尤極駭然。係是朝官,則事難擅便。何以爲之?敢稟。傳曰,竝移送秋曹,査實以入事,命下矣。謹依傳敎,張鶴煥·梁冕洙等,到底嚴覈,則張鶴煥所供內,以武科出身,居生於全羅道龍安地,而因事上京,與所親人梁冕洙,今二十六日人定時,偕往街路之際,冕洙被捉於監軍,拘留於街家,故萬端懇乞,終不放釋,則於斯之間,不無言詰,竟至着梏之境,敢生掉脫之計,冒稱武兼,至有草記之地,自顧所犯,萬萬惶悚云。梁冕洙所供內,本以忠淸道大興之人,上京寓接於鍾路近處矣。今六月二十六日夕,與張鶴煥同行,見捉於監軍,名以士子,至於犯禁,有所慙愧,千辭萬懇,竟未掉脫,則以若愚癡,不識法紀,言語之際,自有不恭,致此査實之境,惶隕無地云矣。觀此兩供,一則出身,一則白徒,而蹤跡俱是浮浪之類,言辭竝歸愚癡之習,至犯夜巡,冒稱朝官,論其罪狀,自有當律,而旣伏承査實之命,故謹捧招以入之意,敢啓。傳曰,知道。此時異於他時,嚴飭放送。
中宮殿,仍御于翊贊閔應植忠州長湖院鄕第,陪從,翊贊閔應植,進士閔肯植,五衛將閔泳驥。
上在昌德宮。
姜啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
傳于姜曰,宗府一有司三有司堂上許遞,知宗正卿李會正·李寅命差下。
曰,偕來正卿還入。
姜啓曰,吏曹郞廳來言,大臣置處政事,取稟。傳曰,當日爲之。
傳于姜曰,前府使咸熙億,慶源府使除授,使之除朝辭赴任。
吏曹,慶源府使單咸熙億除授事,承傳。
傳于姜曰,都承旨·左副承旨·右副承旨竝許遞,前望單子入之。
承旨前望單子入之,鄭顯德·申一永落點。金喆熙添書落點。
姜啓曰,行右承旨鄭顯德,年限已過,何以爲之?敢稟。傳曰,勿拘。
姜啓曰,新除授承旨鄭顯德,以前任東萊府使,方在解由未出中。何以爲之?敢稟。傳曰,勿拘。
姜啓曰,行都承旨李載純,行左承旨尹用求,新除授行右承旨鄭顯德,右副承旨申一永,同副承旨金喆熙,竝卽牌招,何如?傳曰,允。
金喆熙啓曰,行右承旨鄭顯德,時在京畿果川地,右副承旨申一永,時在廣州地,竝斯速乘馹上來事,下諭,何如?傳曰,允。
傳曰,有實故玉堂許遞,前望單子入之。
玉堂前望單子入之,副校理金定均落點。
傳于金喆熙曰,弼善有闕之代,前望單子入之。
傳于金喆熙曰,有實故玉堂許遞,前望單子入之。
玉堂前望單子入之,副校理金天洙落點。
傳于金喆熙曰,司書有闕之代,前望單子入之。
傳于金喆熙曰,有實故摠管許遞,前未差之代,前望單子入之。
傳于金喆熙曰,公事不審之中官金漢宗,從重推考。
金喆熙啓曰,行都承旨李載純,行左承旨尹用求牌不進,行右承旨鄭顯德,左副承旨趙宇熙,右副承旨申一永在外,院中只有身一人,伴直無人。行左承旨所當更爲牌招,而拘於廳規,不得請牌。何以爲之?敢稟。傳曰,牌招。
兵曹口傳政事,副護軍單姜。
金喆熙,以議政府言啓曰,卽見仁川府使狀啓謄報,則淸使船到泊,要見我國大官云矣。行兵曹判書趙寧夏,行護軍金弘集,以大副官,除下直卽爲出送,何如?傳曰,允。
又以禮曹言啓曰,來七月初四日行宗廟秋享大祭所用犧牲,小宗伯,與本署提調,當爲看品,而參判有闕未差,無以擧行。令政院,稟旨差出,以爲趁期看品之地,何如?傳曰,允。有闕之代,前望單子入之。
又以侍講院言啓曰,弼善金定均,方在直中,移拜副校理矣,上番闕直,事甚未安。輔德趙定熙,兼輔德金演壽,兼弼善朴斗陽,兼文學金炳吉,竝卽牌招,推移入直,何如?傳曰,允。
又以刑曹言啓曰,張鶴煥·梁冕洙等査實草記,傳曰,此時異於他時,嚴飭放送事,命下矣。謹依傳敎,嚴飭放送之意,敢啓。傳曰,知道。
右議政申應朝疏曰,伏以臣積犯違傲,迷不知止者,誠以臣之事君,以不欺爲本,君之使臣,以體下爲仁,而下以實情爲不欺,上以曲軫爲體下,故有懷必達,無願不遂,而爲禮之善物也。今臣之去就,批諭之諄複懇至,而變動無望,賤疾之沈淹綿綴,而忱誠未格,致有擧措之失宜,而爲遠近之嗤點,如此而生不如死之久矣。臣嘗以人臣求解之章,言病太詳,一似對醫論證,爲有傷嚴敬之體。今也乃躬蹈之而不疑者,蓋不若是,則區區病情,無以上徹,而又恐聖明,以爲此適然也,猶可以勉强起發,而或靳於斥退。是以不得不縷縷也。抑又念先王之制,七十致政,臣亦知大防難越,是宜早自乞退,以存微節,而臣之進退,如江海之一鳧雁去來,不足爲有無。故逡巡低回,未忍便訣,及至出膺藩司之日,已及古人休致之期,而輥到于今,居然十年矣。臣之立朝本末,其奊詬無可記者如此,而乃可登崇晉擢之至於此極哉?古之以高年處高位者,非始入於旣老,又其聰明氣力,有過人者,而猶有諷之以蹲不去者,使見臣之今日,不但諷之而且唾之矣。噫,君命臣承,天地之分而無所逃者,亦或有時而不然,卽以老病不能陳力就列也。臣之老病,萬分無一生,而聖明猶有所未察,此臣所以捫心飮泣,而欲溘然無知者也。上天以生物爲心,而無以及於枯荄,慈父以撫養爲恩,而難以使之無,則古人所云覆燾雖廣,嗟不容乎?此生亭育雖繁,望已絶乎斯代者,正爲賤臣道也。敢又冒瀆崇嚴,疾聲呼籲,乞降明命,議臣當律,使刑章得伸,朝體克尊,臣雖卽日滅死,無恨矣。臣不勝云云。答曰,省疏具悉卿懇。予以否德,叨承艱大,宵旰憂勤,罔敢遑寧,而治不從欲,應不緩志,此予所以憧憧靡屆者也。揀於廷臣,得我良弼,自謂賢於夢卜遠矣。奈之何言老言病,一向無直前擔着意?撫然失圖,繼之憂鬱然,而上下相持,徒事敦迫,亦非禮敬之道。中書之任,今姑勉副,悵然之懷,無以爲喩。至若箴予儆予,隨事盡言,居位去位,亦豈有間乎?予旣體卿苦心,卿須體予至意。仍傳于金喆熙曰,此批答,偕來正卿,更爲傳諭。
中宮殿,仍御于翊贊閔應植忠州長湖院鄕第,陪從,翊贊閔應植,進士閔肯植,五衛將閔泳驥。
上在昌德宮。
藥房提調李會正,副提調李載純啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。
大王大妃殿·王大妃殿,口傳問安。答曰,知道。
世子宮·世子嬪宮,口傳問安。答曰,知道。
金喆熙啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
又啓曰,議政府郞廳來言,今日賓廳日次,而不得來會云矣,敢啓。傳曰,知道。
又啓曰,左副承旨趙宇熙,自鄕上來云。卽爲牌招,何如?傳曰,允。
又啓曰,吏曹郞廳來言,政事當日爲之事,命下矣。判書鄭範朝,參判朴定陽,參議李載德,俱以病不來,不得開政云。竝卽牌招,何如?傳曰,允。
備忘記,開城府留守洪淳馨下直,長弓一張,長箭一部賜給。
傳于金喆熙曰,情勢自情勢,分義自分義,屢度嚴飭之下,一直抗命,全不動念,國綱所在,萬萬駭然。左參贊趙秉昌,下義禁府推考。
傳于金喆熙曰,富平府使作窠,副護軍金澔均除授,當日下送。
金喆熙啓曰,卽者奉常寺官員來言,來七月初四日,行宗廟·永寧殿秋享大祭祭物監封時,提調一員,當爲進參,而都提調金炳國,提調洪祐吉,俱有身病,不得進參云。提調卽爲牌招,何如?傳曰,提調許遞,前望單子入之。
吏曹,富平府使單金澔均除授事,承傳。
傳曰,在外敦寧都正許遞,今日政差出。
摠管前望單子入之,都摠管沈履澤,副摠管金鶴根·李淳翼落點。
禮曹參判前望單子入之,李正魯落點。
傳于金喆熙曰,前富平府使金洛鎭守令待窠,首先擬入。
傳于金喆熙曰,公事不審之中官沈周鉉,從重推考。
金喆熙啓曰,密符親納,例也。而前開城留守趙敬夏,謂有身病,使其褊裨替納,事甚未安。推考,何如?傳曰,允。
金喆熙,以吏曹言啓曰,居昌都護〈府〉使洪淳迥,淸州牧使朴奎東相換,命下矣。居昌府使洪淳迥,以前任茂長縣監,方在解由未出中,淸州牧使朴奎東,以前任利川府使,方在解由未出中。何以爲之?敢〈稟〉。傳曰,勿拘。
又以吏曹言啓曰,通禮院右通禮朴周雲,中學敎授鄭夏源,俱以身病,呈狀乞遞,竝改差,何如?傳曰,允。
有政。吏批,判書鄭範朝進,參判朴定陽牌招不進,參議李載德牌招不進,右副承旨趙宇熙進。
吏批言啓曰,議政府右議政申應朝勉副事,命下矣。當爲置處,而本曹時無相當窠,依例送西之意,敢啓。傳曰,知道。以趙熙哲爲右尹,任冕鎬爲敦寧都正,睦承錫爲右通禮,金定均爲檢祥,任穉宰爲敦寧主簿,李載晚爲中學敎授,右議政申應朝勉副事,傳敎。居昌府使洪淳迥,淸州牧使朴奎東,已上相換事,承傳。前別提李尙赫今加通政,朝官年七十三,加一資事,承傳。
兵批,行判書趙寧夏病,參判吳益泳病,參議沈相漢病,參知李冕雨入直進,同副承旨金喆熙進。兵批言啓曰,右議政申應朝勉副送西事,命下矣。當爲隨品置處,而領中樞一窠,判中樞二窠,他大臣及輔國判書,今方見帶,輔國判中樞李宜翼,降付知中樞,其代下批,而知中樞時無見窠,依例作闕下批之意,敢啓。傳曰,知道。以趙文敎爲扈衛別將,咸熙萬爲獨九味僉使,黃鍾浩爲甕津別將,朱東協爲長山別將,判府事單申應朝,知事單李宜翼,知事作闕單徐衡淳,大護軍徐衡淳,護軍金聲根·洪遠植·李玄翼·李奎奭·任興準·李敎昌·林百鉉,副護軍鄭漢朝·李根秀·趙東弼·朴鳳彬·任冕鎬·趙秉稷·趙秉弼·白樂淵·徐載豐·申鳳均·張斗煥·李尙赫·李熙榮,副司直李·李在淳·鄭在淳·愈致一·鄭夏源·金寅植·洪鍾運·金熙國·李重德·金容圭·洪學周·南濟元·李範祖·吳麟泳·金定均,副司果鄭國鉉·金鶴善·趙鍾雲·權載喆·徐誼淳·金洛鎭,副司正申星熙,以上竝單付。
吏批,再政。以金勝均爲引儀,左尹單趙熙哲,右尹單李泰應,舍人單金定均,贈都承旨姜沆,贈吏判,文衡例兼,忠節卓異,超贈正卿事,承傳。
以吏曹參議李載德牌不進罷職傳旨,傳于金喆熙曰,只推。
金喆熙,以議政府言啓曰,卽見仁川府使狀啓謄報,則日本公使船,方泊濟物浦云。伴接官尹成鎭,除下直卽爲出送,何如?傳曰,允。
又以弘文館言啓曰,新除授副校理,卽爲牌招察任,何如?傳曰,允。
中宮殿,仍御于翊贊閔應植忠州長湖院鄕第,陪從,翊贊閔應植,進士閔肯植,五衛將閔泳驥。
上在昌德宮。停常參·經筵。
政院啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
又啓曰,翰林召試被選人閔泳韶薦狀公事,啓下矣。令該曹口傳單付,牌招入直,何如?傳曰,允。
又啓曰,卽者宗廟署官員來言,再明日宗廟·永寧殿秋享大祭時,提調一員,當爲進參,而都提調徐堂輔有身病,提調閔泳緯在外,不得進參云。何以爲之?敢稟。傳曰,提調許遞,前望單子入之。
義禁府啓曰,左參贊趙秉昌下義禁府推考事,傳旨啓下矣。趙秉昌下去京畿果川地云。依例發遣府都事,拿來,何如?傳曰,待待命拿囚。
奉常提調前望單子入之,沈舜澤落點。
訓鍊都監啓曰,軍制磨鍊,別單書入之意,敢啓。傳曰,知道。
議政府啓曰,狼川縣監李近和稅納愆滯,間困淺灘,而今旣入倉云。此合有參恕之道,特爲分揀,何如?傳曰,允。
吏曹口傳政事,檢閱單閔泳韶。
義禁府啓曰,左參贊趙秉昌,今方待命,當爲拿囚,而耆社人,勿以輕罪繫囹圄,卿宰禁推,本府草記,待批下捧供,俱在法典矣。趙秉昌係是耆社卿宰,敢啓。傳曰,禁推分揀,卽爲牌招,如有違牌,勿爲呼望。
傳曰,向因事會,旣肅三字之銜,且有前席之喩,意謂卿釋然無餘蘊,追聞自公而退,旋還鄕廬云,抑有何未盡而然歟?非但此時異於他時,文字製進,有不可言私,卿須諒之,卽還卿第事,遣史官傳諭于李奉朝賀。
兵曹口傳政事,副司勇單辛奎成。
政院啓曰,左參贊趙秉昌,屢度嚴飭之下,謂以情蹤去益惶蹙,奉牌闕外,終不承膺,事體道理,萬萬未安。從重推考,何如?傳曰,更爲牌招,嚴飭肅命。
又啓曰,新除授檢閱閔泳韶,時在黃海道延安府,斯速乘馹上來事,下諭,何如?傳曰,允。
又啓曰,左參贊趙秉昌,屢度嚴飭之下,謂以情蹤去益惶蹙,一向奉牌,終不承膺,事體道理,萬萬未安。從重推考,何如?傳曰,允。
議政府啓曰,聞日本公使來泊濟物浦,伴接官出送矣,今聞公使止宿於仁川官府云。伴接官卽爲勞問,亦以現務商辦之意,三懸鈴知委,何如?傳曰,允。
義禁府啓曰,因議政府草記,狼川縣監李近和特爲分揀事,批旨允下矣。李近和分揀事,分付該道道臣之意,敢啓。傳曰,知道。
戶曹啓曰,大君主寶,大朝鮮大君主寶,大朝鮮國大君主寶,今旣造成矣。內入吉日時,令日官韓應翼推擇,則今月初二日巽時爲吉云。以此日時,擧行之意,敢啓。傳曰,知道。
傳曰,屢度嚴飭之下,尙此違拒,縱云情勢,是何臣分?因一重臣,朝廷命令,其將闕而不行乎?事體所在,寧欲無言。左參贊趙秉昌,爲先施以畿沿投畀之典。
訓鍊都監啓曰,將官人竝別單書入之意,敢啓。傳曰,知道。
注書金中植病代,以金奎濚爲假注書。
上在昌德宮。停常參·經筵。
政院啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
傳曰,達字·小達字·省字,令政院造成以入。
以司謁口傳下敎曰,大小內令,令政院造成以入。
宗廟提調前望單子入之,尹秉鼎落點。
弼善前望單子入之,李重七落點。
司書前望單子入之,趙秉翊落點。
訓鍊都監啓曰,宮墻外加設軍舖幕,置之,依前行巡之意,敢啓。傳曰,知道。
禁衛營啓曰,今初三日爲始,宮墻外加設軍舖幕,寘之,依前以西營·廣智營入直軍,行巡之意,敢啓。傳曰,知道。
御營廳啓曰,宮墻外加設軍舖幕,如前減數,東營·集春營入直軍,行巡之意,敢啓。傳曰,知道。
義禁府啓曰,議政府左參贊趙秉昌,爲先施以畿沿投畀之典事,承傳啓下矣。趙秉昌,京畿安山郡投畀,而以承傳內辭意,具罪目,依例發遣府都事,押送配所,何如?傳曰,允。
侍講院啓曰,新除授弼善李重七,司書趙秉翊,竝卽牌招察任,何如?傳曰,允。
傳曰,發遣吏郞,諸執事,淸齋與否,摘奸以來。
事變假注書梁鳳濟書啓,臣於本月初一日午時量,敬奉聖諭,馳往傳諭于楊州上道面嘉梧洞奉朝賀李裕元所住處,則以爲,臣於受麻之後,不勝罔極之慟。禮當仍留城闉,時參起居之班,而悚蹙之忱,與前無異,暍暑之證,遇時添劇,舁還鄕廬,奄奄若垂盡之狀,村衖喧鬧,王人儼臨,恩言鄭重,如陽春之發幽谷,開釋曲盡,如嚴父之詔迷子,感激之至,繼以涕零。噫,臣負罪之蹤也,已休之身也。有何些槪於聖衷,費此格外之寵命,至於斯極也?進無抗顔之色,退無措躬之所。臣情到此,轉益惶隘,附對之間,言不知裁。謹當收召散亂之精,冒入文字,以蘄斧鑕之誅云矣。敢啓。傳曰,知道。
政院啓曰,大小內令造成吉日時,令日官韓應翼推擇,則今月二十日巽時爲吉云。以此日時,擧行之意,敢啓。傳曰,知道。
又啓曰,達字·小達字·省字造成吉日時,令日官韓應翼推擇,則今月二十日巽時爲吉云。以此日時,擧行之意,敢啓。傳曰,知道。
兵曹啓曰,今七月初四日,行宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與受由在外,排擬苟艱,依定式,軍門將官,代差以入之意,敢啓。傳曰,知道。
侍講院啓曰,新除授司書趙秉翊,時在京畿始興地,斯速乘馹上來事,下諭,何如?傳曰,允。
判府事申應朝疏略曰,臣所辭恩命,特蒙聖慈允許,感戴無極,而乃至樞府之銜,混施而無別所帶提擧,亦姑未解,伏乞竝賜鐫改。方今夷狄,外侮傍伺,倉庫空虛,民生倒懸,而今之所謂洋術,果何術哉?淸人有言,明季心學盛而洋夷入。心學者,指禪學也,禪學本夷敎,故謂氣類有相感也。自明季至今,又歷屢百年,而洋說之行,則莫盛於今日也。今倭夷化而爲洋,則倭亦洋而雜處王京,方謀誘我人,同入其敎,巧且憯矣。倭自三百年來,食嶺南半路,今又據有二郡矣。二郡之比嶺南半路,加百十倍,嶺南半路,只有此數,而據有二郡則盡三南·西北之利,而爲咽喉之隘。此今日最大之憂,不知將何以善其後也。春宮邸下,姿表天挺,知思日就,如禮所稱,奸聲亂色,不留聰明,淫樂慝禮,不接心術,以爲早諭敎於正言正事,不亦遠乎自强之道則有之。納諫諍以盡忠言,恤民隱以固邦本,擇銓衡以公差除,節賜與以蓄財用,昭儉德以抑奢侈,愼爵祿以重名器,以成一代之治,則殿下可以高拱穆淸,而太平之福,可致也。臣之所欲陳者,不止於此,而縷息僅存,神識都喪,言無倫脊,文不接續,欲望憐臣將死之言,有以採納,則臣雖今日入地,萬萬無恨矣。臣無任云云。答曰,省疏具悉卿懇。自卿之釋負,心甚悵缺,卽見巽牘,所陳諸條,罔非切中時病,不啻若頂針覺筏。當書紳服膺,而嗣後昌言嘉猷,隨時獻替,是所區區之望。至於提擧之銜,此非劇務爾,何妨於珍攝?不得勉副,卿其諒之。仍傳曰,此批答,遣地方官傳諭。
行右承旨鄭顯德疏略曰,一跌風霜,再竄嶺海,七歲移籍,三歲予環,是臣覬幸之外也。感泣宥還之初,周廬特旨,遽降途中,喉院新銜,繼出格外,重以馹召載宣,駑質增渥,誠莫曉我殿下何爲擧此峻秩。伏乞亟令刊臣朝籍,以爲人臣不職者之戒焉。臣無任云云。答曰,省疏具悉。往事爽實,今何復提?自有斟量者存,卿其勿辭,卽爲肅命。
上在昌德宮。停常參·經筵。
夜自五更至開東,灑雨下雨,測雨器水深五分。
自未時至酉時,灑雨下雨,測雨器水深八分。
政院啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
又啓曰,本院今春夏等褒貶,當爲磨勘,而行都承旨李載純,藥院進,不得如例磨勘之意,敢啓。傳曰,知道。
傳曰,有實故玉堂許遞,前望單子入之。
傳曰,傳香承旨馳詣宗廟·永寧殿,奉審摘奸以來。
兵曹口傳政事,副司果單元世澈·徐完淳。
政院啓曰,卽者檢閱鄭誾朝,以其親病,陳疏徑出,原疏纔以捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金昇均·尹吉求,謂有館規,聯疏徑出,原疏纔以退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
金喆熙啓曰,行都承旨李載純藥院進,行左承旨尹用求奉命在外,行右承旨鄭顯德須資出去,右承旨趙宇熙監祭進,右副承旨申一永在外,院中只有臣一人,伴直無人。右承旨所當牌招,而拘於廳規,不得請牌。何以爲之?敢稟。傳曰,牌招。
以京畿監司洪祐昌狀啓,豐德府使任孝準赴任事,傳曰,定配分揀。
金喆熙,以議政府言啓曰,行護軍金弘集講修官差下,前郡守李祖淵從事官差下,以爲商辦之地,何如?傳曰,允。
又以議政府言啓曰,今壬午年春夏等褒貶,當爲等第,而左右相未差,臣有身病,不得磨勘之意,敢啓。傳曰,知道。
又以議政府言啓曰,卽聞美國船,以我國有事,來泊濟物浦云。其在修好之誼,不可無致謝之節,而行護軍金弘集,旣以副官,方在其地,使之勞問,何如?傳曰,允。
又以中樞府言啓曰,本府郞廳及醫員·錄事等今壬午年春夏等褒貶,當爲等第,而領中樞府事臣徐堂輔,判中樞府事臣宋近洙,俱有身病,申應朝在外,限內不得磨勘之意,敢啓。傳曰,知道。
又以忠勳府言啓曰,本府今壬午年春夏等褒貶,當爲磨勘,而有司堂上完陵君臣李景宇,仁昌君臣李冕榮,俱有身病,無以備員,故限內不得爲之之意,敢啓。傳曰,知道。
又以儀賓府言啓曰,府郞廳今春夏等褒貶等第,當爲磨勘,而南寧尉臣尹宜善,錦陵尉臣朴泳孝,俱有身病,限內不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事金炳國有身病,不得爲之之意,敢啓。傳曰,知道。
又以耆老所言啓曰,本所堂上,多有身病,無參座之人,今壬午年春夏等褒貶,限內不得磨勘之意,敢啓。傳曰,知道。
又以奎章閣言啓曰,本閣今壬午年春夏等褒貶,當爲磨勘,而提學金炳始·尹滋悳,俱有身病,待敎閔泳韶在外,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今春夏等本館褒貶,當爲磨勘,而以大提學不備,限內不得爲之之意,敢啓。傳曰,知道。
又以藝文館言啓曰,今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以春秋館領·監事意啓曰,今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以都摠府言啓曰,今壬午年春夏等本府郞廳及部將等矣褒貶,當爲磨勘,而都摠管成彝鎬有身病,限內不得磨勘之意,敢啓。傳曰,知道。
又以戶曹言啓曰,本曹郞廳今壬午年春夏等褒貶,當爲磨勘,而堂上有故,限內不得爲之之意,敢啓。傳曰,知道。
又以工曹言啓曰,本曹郞廳今壬午年春夏等褒貶,當爲磨勘,而堂上有故,限內不得爲之之意,敢啓。傳曰,知道。
又以宣惠廳都提調意啓曰,本廳郞廳等今壬午年春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
又以刑曹言啓曰,本曹郞廳等今春夏等褒貶,當爲磨勘以入,而堂上有故,限內不得磨勘以入之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今壬午年春夏等褒貶,當爲等第,而都提調臣洪淳穆有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今壬午年春夏等褒貶,當爲等第,而臣炳國有身病,限內不得磨勘之意,敢啓。傳曰,知道。
又以摠戎廳言啓曰,本廳屬京外諸將官今春夏等褒貶,當爲磨勘,而臣有身病,不得磨勘之意,敢啓。傳曰,知道。
又以濬川司都提調意啓曰,本司都廳及郞廳今春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以禁衛營言啓曰,北水閣水門鐵窓破傷處,西營入直軍中八名除出,哨官一員率領,限修改間嚴加守直,而元入直軍餘數不多,出番軍八名,添入警巡矣。今以四十名入直,則添入軍八名,解送,元入直軍中八名,警巡之意,敢啓。傳曰,知道。
又以三軍府言啓曰,日本公使之行,街路不無騷擾之慮,禁辟軍量宜定送事,分付,何如?傳曰,允。
金喆熙啓曰,卒領敦寧李最應諡號望,議政府粘目啓下矣。政官牌招開政,何如?傳曰,允。
玉堂前望單子入之,校理尹錫圭落點。
金喆熙啓曰,行右承旨鄭顯德牌不進,伴直無人。所當更爲牌招,而拘於廳規,不得請牌。何以爲之?敢稟。傳曰,牌招。
檢閱誾朝疏曰,伏以,臣遭逢盛際,濫竊科第,珥筆蘭臺,昵侍香案,恩至渥也,榮且極矣。顧何敢言私,而卽於持被之中,得接家信,則臣母素患風痰之證,當此日候之炎熱,寢啖俱愆,一倍添劇,家僮踵至,促臣歸視。臣聞此報,方寸煎灼,難以按抑。玆敢忙陳短章,徑出禁扃。伏乞聖慈,俯垂鑑諒,亟遞臣所帶之職,以便救護,仍治臣瀆撓之罪,以肅朝綱焉。臣無任云云。省疏具悉。爾其勿辭救護。
奉朝賀李裕元疏曰,伏以,臣負難赦之罪,蒙曠蕩之典,白簡纔停,黃麻旋侈,俱是前輩罕有之殊恩,而猥登殿陛,瞻天顔於咫尺,趨參班綴,隨衆僚而山號,齒諸人有若無故者然。是豈臣可已而不已也哉?噫,臣盛世之一棄人也。年迫七耋,得遂三字,寄身畎畝,歌詠聖澤,分已足矣,榮已極矣。不意自作之孽,罪重罰輕,謫居半載,一朝宥還,偃息如故,松楸是依。臣是何人,以罪媒寵,至於此極乎?顧臣見狀,罪廢之餘,滓穢滿身,何敢謂之休戚攸同,不暇言私,而揚揚冒入於禁門莫嚴之地,復何敢謂之以患難與共,靡遑顧他,而蠢蠢動作於淸朝庶明之列,不念罪上添罪之歸也?夫事君之節,必思效忠,而臣則孤負如此,礪廉之道,必思自靖,而臣則顚倒又如此,日月雖照於覆盆之底,霜雪不加於落葉之時,秖訟舊愆,悉暴末由。有臣若此,生不如死。別諭之下,進退不得,略綴文字,從縣仰籲。伏望聖上俯垂鑑諒,勘臣未勘之律,以爲爲人臣無恥者戒焉。臣無任云云。答曰,省疏具悉卿懇。遂事今何復提?嚮席披晤,上下已傾困無餘蘊矣。追聞尋鄕,攄認卿心,尙有纖芥者存,所以有日前之諭,庸示予惓惓于卿者也。卿何不諒予衷曲,又此巽牘,徒費陳說?實爲卿慨然。卿其諒之,卽還京第,更對廈氈,是所區區之望。仍傳曰,此批答,遣史官傳諭。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,卽伏見諸道今春夏等褒貶啓本,則兼江華留守李載元,開城留守趙敬夏,京畿水使鄭完默,平安監司金炳德,兵使申桓,慶尙左水使金東壽,南兵使徐相岳,北兵使具駿鉉,邊將無一人居中居下,全羅左水使尹弘大,右水使徐光鼎,統制使鄭洛鎔,無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今春夏等褒貶啓本,則黃海監司閔致序,咸鏡監司金有淵,守令無一人居中居下,全羅監司李秉文,慶尙監司尹滋承,無一人居下,殊無嚴明殿最之意,竝推考警責,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,李承宇落點。
傳曰,啓字誤踏之中官金漢宗,推考。
以檢閱金昇均·尹吉求牌不進罷職傳旨,傳曰,只推。
傳曰,公事遲滯之中官金漢宗,從重推考。
傳曰,日本公使復來,今番,異於前日,遣行護軍趙秉鎬,勞問以來。
政院啓曰,左右史不可不備,檢閱金昇均·尹吉求,旣有只推之命,竝卽牌招入直,何如?傳曰,允。
又啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,假注書呂圭亨有身病,勢難察任,今姑改差,何如?傳曰,允。
又啓曰,卽者弘文館校理南奎熙,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
弘文館啓曰,新除授校理尹錫圭,時在京畿楊州地,經筵入番事緊,請斯速乘馹上來事,下諭。答曰,許遞。
假注書呂圭亨改差,代以趙秉健爲假注書。
漢城府啓曰,本府郞廳及五部官員今壬午年春夏等褒貶,當爲等第,而判尹臣李載鳳有身病,限內不得磨勘之意,敢啓。傳曰,知道。
弘文館啓曰,校理南奎熙陳疏徑行,上番闕直,事甚未安。校理尹錫圭在外,副校理一員未差,金天洙別兼春秋進,應敎柳宗植,副應敎曺寅承,竝卽牌招,推移入直,何如?傳曰,允。
傳曰,秋判外法司堂上竝許遞,行右承旨鄭顯德,刑曹參判除授。
吏曹,刑曹參判單鄭顯德除授事,承傳。
以司謁口傳下敎曰,璿源殿各門修改諸處,蓋瓦松亭撑木修補事,分付戶曹。
政院啓曰,吏曹參議李承宇,疏批已下,卽爲牌招,何如?傳曰,允。
吏曹啓曰,行右承旨鄭顯德,刑曹參判除授事,命下矣。以前任東萊府使,方在解由未出中。何以爲之?敢稟。傳曰,勿拘。
又啓曰,軍資監正李範晉,南學敎授金鶴善,中部都事鄭海稷,俱以身病,呈狀乞遞,竝改差,何如?傳曰,允。
兵曹口傳政事,副護軍單洪英植。
宗親府啓曰,本府郞廳等今春夏等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
侍講院啓曰,今春夏等褒貶,當爲等第磨勘,而師洪淳穆有身病,傅未差,貳師閔台鎬有身病,限內不得爲之之意,敢啓。傳曰,知道。
議政府啓曰,卽見伴接官所報,則日本公使所住處,甚是狹窄,以掌樂院,幾日寓接兵隊之意,屢有所請,而係是公廨,不敢擅便云矣。事勢旣如是,則兵隊解送前,姑許權任之地,何如?傳曰,允。
傳曰,右承旨有闕之代,前望單子入之。
承旨前望單子入之,嚴世永落點。
有政。吏批,判書鄭範朝,參判朴定陽牌招不進,參議李承宇進,承旨缺。
吏批啓曰,判書鄭範朝,參判朴定陽牌招不進,小臣獨政未安,何以爲之?敢稟。傳曰,只出緊任。以金定均爲副校理,沈履澤爲判尹,申檀爲左尹,朴容大爲右尹,丁集敎爲刑曹參議,諡號望,卒領敦寧李最應爲孝憲。
傳曰,見窠皆令差出。
再政。以李升翼爲敦寧都正,崔在澈爲軍資正,徐眉淳爲長興主簿,嚴胄永爲南學敎授,李世愚爲中部都事。
兵批,行判書趙寧夏在外。參判吳益泳,參議沈相漢,參知李冕雨,護軍趙熙哲,副護軍李載德·任冕鎬,司果金思轍·李載崐·李範晉,已上竝單付。
敦寧都正任冕鎬上疏。大槪,敢陳援例之章,冀蒙遞改之恩事。省疏具悉。所請依施。
吏曹參議李載德上疏。大槪,職旣不稱,病又難强,敢陳披瀝之懇,冀蒙恩諒事。省疏具悉。所請依施。
校理南奎熙上疏。大槪,情急歸護,拜章徑行,乞被擅離之罪,以肅朝綱事。省疏具悉。爾其勿辭救護。
吏曹參議李承宇上疏。大槪,三銓新命,揆分不稱,敢陳披瀝之懇,冀蒙遞改之恩事。省疏具悉。爾其勿辭察職。
上在昌德宮。停常參·經筵。
藥房提調李會正,副提調李載純啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。
大王大妃殿·王大妃殿,口傳問安。答曰,知道。
世子宮·世子嬪宮,口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆有身病,左議政·右議政未差,不得來會云矣,敢啓。傳曰,知道。
傳曰,摠管有闕之代與有實故摠管許遞,前望單子入之。
摠管前望單子入之。副摠管洪遠植·趙準永落點。
傳曰,吏曹參判有闕之代,前望單子入之。
吏曹參判前望單子入之。趙秉鎬落點。
以檢閱金昇均·尹吉求牌不進罷職傳旨,傳曰,只推。
議政府啓曰,講修從事官李祖淵,伴接從事官兼差,時無職名,令該曹實職口傳擬入,何如?傳曰,允。
弘文館啓曰,上番闕直,事甚未安。修撰李義甲,副修撰洪鍾協·嚴胄永,竝卽牌招推移,姑陞入直,何如?傳曰,允。
司饔院啓曰,今日監膳時,日下生鮮,腐傷體少,屢次點退,其所改色,如前無異,日勢漸晚,雖不得捧入,而今當潦水,捉得無路云。在前如此之時,曾有所稟旨代封之例矣。莫重御供,自下不敢擅便,惶恐敢啓。傳曰,知道。代封。
御營廳啓曰,本廳從事官及諸將官今壬午年春夏等褒貶,當爲等第,而都提調臣申應朝未出仕,不得磨勘之意,敢啓。傳曰,知道。
政院啓曰,卒領敦寧李最應諡號,兩司當爲署經,而諫院則雖已署經,憲府不備,不得署經云。何以爲之?敢稟。傳曰,一司除署經。
又啓曰,左右史不可不備,檢閱金昇均·尹吉求,旣有只推之命,竝卽牌招入直,何如?傳曰,允。
又啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
以京畿監司洪祐昌狀啓,罪人趙秉昌安山郡投畀事,傳曰,投畀分揀,仍任前職,使之嚴飭,上來肅命。
假注書趙秉健有頉代,以宋世鉉爲假注書。
吏曹,左參贊單趙秉昌仍任前職事,承傳。
弘文館啓曰,上番闕直,事甚未安。應敎柳宗植,副應敎曺寅承,新除授副校理金定均,竝卽牌招,推移入直,何如?傳曰,允。
義禁府啓曰,今此具格罪人在囚之時,時囚例不得混處府中,時囚罪人李珪應,姑爲保放,保放罪人朴蘭壽,還囚捧供以入,而仍爲保放之意,敢啓。傳曰,知道。
吏曹啓曰,瓦署別提金魯莞,以其身病,呈狀乞遞,改差,何如?傳曰,允。
戶曹啓曰,璿源殿修改吉日時,令日官韓應翼推擇,則今月初八日巽時爲吉云。以此日時,擧行之意,敢啓。傳曰,知道。
御營廳啓曰,本廳別將具然泓,騎士將兪達源,俱有身病,勢難察任,竝改差,何如?傳曰,允。
義禁府啓曰,因京畿監司洪祐昌啓本,安山郡投畀罪人趙秉昌到配事,判付內,投畀分揀,仍任前職事,命下矣。趙秉昌放送事,分付該道道臣之意,敢啓。傳曰,知道。
義禁府啓目,甑山前縣令李珪應原情云云。問目內辭緣,泛稱遲晚,刑推得情,何如?啓除刑推議處爲良如敎。
義禁府啓目,豐德前府使朴蘭壽原情云云。問目內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?啓依允。
吏曹參判朴定陽上疏。大槪,敢陳實病難强之狀,冀蒙見職亟遞之恩事。答曰,省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
嚴世永啓曰,同副承旨金喆熙,今日不爲仕進,卽爲牌招,何如?傳曰,允。
以檢閱金昇奎·尹吉求牌不進罷職傳旨,傳曰,只推。
都摠府啓曰,副摠管朴容大,以漢城右尹,本府坐起時進參事,晝仕出去之意,敢啓。傳曰,知道。
傳曰,前富平府使金洛鎭,令該曹口傳,先付京職。
弘文館啓曰,上番闕直,事甚未安。應敎柳宗植,副應敎曺寅承,副校理金定均,竝卽牌招,推移入直,何如?傳曰,允。
政院啓曰,事變假注書梁鳳濟有身病,勢難察任,今姑改差,何如?傳曰,允。
政院啓曰,左右史不可不備,檢閱金昇圭·尹吉求,旣有只推之命,竝卽牌招,推移入直,何如?傳曰,允。
又啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
事變假注書梁鳳濟改差代,以金東纓爲事變假注書。
吏曹啓曰,因議政府草記,伴接從事官李祖淵,時無職名,令該曹實職口傳擬入事,命下矣。方在罷散解由未出中,何以爲之?敢稟。傳曰,敍用勿拘。
吏曹口傳政事,以李祖淵爲瓦署別提。
以同副承旨金喆熙牌不進罷職傳旨,傳曰,只推。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
議政府啓曰,卽見伴接官所報,則日本公使,願爲陛見,屢懇不已,日字擇吉與諸般擧行,依近例磨鍊,何如?傳曰,允。
傳曰,右副承旨許遞,前望單子入之。
禁衛營啓曰,本營千摠李龍憲,身病猝重,勢難察任,改差,何如?傳曰,允。
義禁府啓曰,保放罪人朴蘭壽·李珪應等還囚,議處以入,而病勢一樣未差,竝仍爲保放之意,敢啓。傳曰,知道。
嚴世永啓曰,臣與右副承旨申一永伴直矣。纔已許遞出去,伴直無人。同副承旨金喆熙,旣有只推之命,更爲牌招,何如?傳曰,允。
吏曹啓曰,前富平府使金洛鎭,先付京職事,命下矣。以前任富平府使,方在解由未出中,何以爲之?敢稟。傳曰,勿拘。
承旨前望單子入之。金學洙落點。
義禁府啓曰,罪人李秉翼,具格拿來,南間囚之意,敢啓。傳曰,知道。
吏曹口傳政事,以金洛鎭爲尙衣別提。
嚴世永啓曰,右副承旨金喆熙牌不進,伴直無人。新除授同副承旨金學洙,卽爲牌招,何如?傳曰,允。
以右副承旨金喆熙再牌不進罷職傳旨,傳于嚴世永曰,只推。
義禁府啓目,向前李珪應亦配囚擅放,供辭雖有發明,道啓臚列,難以參恕,以此照律,何如?啓依允。
義禁府啓目,向前朴蘭壽亦月當前遞歸,雖有分疏,在任時失飭,有難全恕。以此照律,何如?啓依允。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,左副承旨趙宇熙,今日不爲仕進,卽爲牌招,何如?傳曰,允。
都摠府啓曰,都摠管沈履澤,以漢城判尹,本府坐起時進參事,晝仕出去之意,敢啓。傳曰,知道。
以檢閱金昇均·尹吉求牌不進罷職傳旨,傳曰,只推。
禮曹啓曰,因議政府草記,日本公使陛見日字擇吉與諸般擧行,依近例磨鍊事,允下矣。令日官韓應翼推擇,則今七月初七日午時,初八日巽時俱吉云。以何日定行,而親臨處所,依近例以便殿磨鍊乎?敢稟。傳曰,便殿磨鍊,日字初七日定行。
以司謁口傳下敎曰,今日召見時,侍衛入直磨鍊,而雲·寶劍外,不緊侍衛,竝置之。
傳曰,兵曹參判許遞,令該曹口傳擬入。
傳曰,都承旨牌招。
傳曰,時·原任大臣·禮曹判書,同爲來待。
弘文館啓曰,上番闕直,事甚未安。應敎柳宗植,副應敎曺寅承,副校理金定均有身病,校理南奎熙在外,一員未差,副校理金天洙別兼春秋進,修撰李義甲,副修撰洪鍾協·嚴胄永,竝卽牌招推移,姑陞入直,何如?傳曰,允。
政院啓曰,卽者兵曹郞廳來言,今日便殿日本公使陛見時,侍衛節目,當爲磨鍊以入,而行判書趙寧夏在外,不得擧行云。何以爲之?敢稟。傳曰,次堂擧行。
又啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,卽伏見黃海兵使李元會,水使梁柱顯今春夏等褒貶啓本,則邊將無一人居中居下,殊無嚴明殿最之意,竝推考警責,何如?傳曰,允。
侍講院啓曰,新除授司書趙秉翊,自鄕上來云。卽爲牌招察任,何如?傳曰,允。
吏曹口傳政事,以吳夏泳爲兵曹參判。
傳曰,同副承旨許遞,前望單子入之。
承旨前望單子入之。申泰寬落點。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
義禁府啓曰,保放罪人朴蘭壽·李珪應等還囚,照律以入,而竝仍爲保放之意,敢啓。傳曰,知道。
京畿監司洪祐昌狀啓,以楊州呈牧使敬奉聖批,傳諭于奉朝賀李裕元所住處,則以爲,臣日前史官之回,草草附奏,繼暴腔血,恭俟威罰,雷霆不加,雨露及濡,溫批遠宣,龍光偏照,惓惓之敎,衷曲之諭,不惜於假借,此出尋常萬萬之至渥厚德也。臣之當死而不死,是殿下再生之也。臣安有倖望於其間,而今日寵命,俱不知所在矣。噫,臣纔涉鯨濤,閣粘蝸殼,荏苒時日,微喘如線,世念已忘於江湖,身計全靠於刀圭,餘生餘軍,只有如是而已。千萬不自意,聞變驚遑,不覺足趾之直前,承命登對,自奉耿光之昵近,及退班次,宿顔復騂。回想一身之累,實無更進之望,揮惶汗而拚途,拾殘魂而歸廬,已灰之心尤冷,旣杇之骨莫肉。忽有十行之綸,特下於九重之天,飭之以此時異於他時,促之以文字製進之役。此時旣爲異他,則臣不敢逖違也,文字寔爲終事,則臣不敢言私也。高處只恐玉宇之寒,京華每依北斗之望,是皆古人生死向前,不忍便決而然耳。坐邀恩眷,罪盭愈重,暑雨驛亭,王人勞止。臣何安偃息在床,甘犯虧分蔑義之科也哉?稍待病間,舁入城闉,以就逋慢之誅云事,入啓。踏啓字。
成均館啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
義禁府照目粘連,甑山前縣令李珪應矣本府議啓內,配囚擅放,供辭雖有發明,道啓臚列,難以參恕。以此照律,罪笞五十,收贖,解見任,別敍,私罪,奉敎依允爲旀,功議各減一等爲良如敎。
義禁府照目粘連,豐德前府使朴蘭壽矣本府議啓內,月令前遞歸,雖有分疏,在任時失飭,有難全恕。以此照律,罪笞五十,收贖,解見任,別敍,私罪,奉敎依允爲旀,功減一等爲良如敎。
平安監司金炳德上疏上送事。答曰,省疏具悉。此時此任,捨卿伊誰?卿其勿辭,益勉旬宣之責。
壬午七月初七日時,上御日本公使召見入侍時。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨申泰寬今日不爲仕進,卽爲牌招,何如?傳曰,允。
弘文館啓曰,上番闕直,事甚未安。副應敎曺寅承,副校理金定均,竝卽牌招,推移入直,何如?傳曰,允。
傳曰,嚴飭之下,終無變動,事體所在,寧容若是?左參贊趙秉昌,下義禁府推考。
政院啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
禮曹啓曰,本曹今壬午年春夏等褒貶,當爲磨勘,而堂上有故,不得爲之之意,敢啓。傳曰,知道。
弘文館啓曰,上番闕直,事甚未安。修撰李義甲,副修撰洪鍾協·嚴胄永,竝卽牌招推移,姑陞入直,何如?傳曰,允。
義禁府啓曰,議政府左參贊趙秉昌下義禁府推考事,傳旨啓下矣。趙秉昌今方待命,當爲拿囚,而耆社人,勿以輕罪繫囹圄,卿宰禁推,本府草記,待批下捧供,俱在法典矣。趙秉昌係是耆社卿宰,敢啓。傳曰,禁推分揀,仍任前職,卽爲牌招,如有違牌,勿爲呼望。
江華留守金善弼上疏。大槪,格外再任,私分惶蹙,敢陳難冒之義,冀蒙鐫斥之恩事。答曰,省疏具悉。此時再任,意有存焉。卿其勿辭,益勉干城之責。
黃海監司閔致序上疏上送事。答曰,省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右承旨嚴世永,左副承旨趙宇熙今日不爲仕進,竝卽牌招,何如?傳曰,允。
傳曰,政官牌招,開政。
政院啓曰,左參贊趙秉昌,屢度飭敎之下,謂以情蹤轉益惶蹙,奉牌闕外,陳疏到院,而不書職名,書以死罪臣者,雖違格例,旣有飭敎,原疏不得不捧入,事體所在,誠極未安。從重推考,何如?傳曰,允。
傳曰,左參贊趙秉昌,疏批已下,仍以前牌催促,嚴飭肅命。
議政府啓曰,上國使臣,明日入京云。京畿監司洪祐昌,使之除下直,簡率出待于境上,以爲護行之地,何如?傳曰,允。
議政府啓曰,卽聞伴接官尹成鎭,實病難强云。其調理間,以講修官金弘集,兼差伴接之任,何如?傳曰,允。
政院啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,左參贊趙秉昌,屢度嚴飭之下,謂以溫批嚴命,雖極感戴,情蹤去益惶蹙,一向奉牌,無意承膺。事體所在,萬萬未安。從重推考,何如?傳曰,允。分義道理,豈容若是?招致啓板前,問啓以入。
以左副承旨趙宇熙牌不進罷職傳旨,傳曰,只推。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
傳曰,左參贊趙秉昌問啓,置之,肅單捧入。
政院啓曰,吏曹參判趙秉鎬,疏批已下,卽爲牌招,何如?傳曰,允。
弘文館啓曰,上番闕直,事甚未安。副應敎曺寅承,副校理金定均,竝卽牌招,推移入直,何如?傳曰,允。
禁衛營啓曰,本營中軍申橚,身病甚重,勢難察任,今姑改差,何如?傳曰,允。
吏曹啓曰,中學敎授李載晚,以其身病,呈狀乞遞,改差,何如?傳曰,允。
吏曹啓曰,金浦郡守金永典呈狀內,矣身親病沈重,萬無離側還任之望云。其旣如是,則有難强令還任,改差,何如?傳曰,允。
吏曹啓曰,陽川縣令尹泰膺呈狀內,矣身身病猝重,萬無還官之望云。其身病旣如是,則有難强令還任,罷黜,何如?傳曰,允。
傳曰,在外法司堂上·敦寧都正竝許遞,今日政差出。
傳曰,呈告判義禁·工曹參判·兵曹參議竝許遞,今日政差出。
傳曰,呈告藝文提學許遞,今日政差出。
傳曰,金浦郡守·陽川縣監之代,勿拘常格,各別擇送。
有政。吏批,判書鄭範朝牌招不進,參判趙秉鎬進,參議李承宇牌招不進,承旨缺。
吏批啓曰,判書鄭範朝,參議李承宇牌招不進,小臣獨政未安。何以爲之?敢稟。傳曰,仍爲之。以李載崐爲校理,金弘集爲工曹參判,兪晚源爲左尹,尹爲敦寧都正,任尙鎬爲兵曹參議,申一永爲刑曹參議,沈舜澤爲判義禁,朴瑄壽爲同經筵,趙秉昌爲藝文提學,金炳吉爲中學敎授,沈東臣爲黃海監司,趙駿九爲金浦郡守,任泰準爲陽川縣令。再政。以宋秉瑞爲工曹參議,兵曹參議單李冕雨,參知單任尙鎬,故學生鄭景和贈吏參例兼,故學生鄭鴻國贈吏議,故學生鄭之會贈僕正,已上刑曹參判鄭顯德三代。
兵批,行判書趙寧夏在外,參判吳夏泳,參議未差,參知李冕雨,承旨缺。兼黃海道兵馬水軍節度使單沈東臣,護軍李裕承·吳益泳·朴定陽·吳㝡善·申檀,副護軍沈相漢·丁集敎·李升翼·尹,司果尹錫圭,已上竝單付。
以吏曹參議李承宇牌不進罷職傳旨,傳曰,只推。
傳曰,說書有闕之代,前望單子入之。
議政府啓曰,淸使入京時,行護軍趙準永,迎接官差下,使之除下直出去,何如?傳曰,允。
領府事徐堂輔箚子。大槪,病未趨進,乞被威罰事。答曰,省箚具悉卿懇。愼節奉慮,卿其安心調理。仍傳曰,此批答,遣史官傳諭。
吏曹參判趙秉鎬上疏。大槪,亞銓新命,歷日震懍,敢陳披瀝之懇,冀蒙鐫改之恩事。答曰,省疏具悉。卿其勿辭行公。
左參贊趙秉昌疏略曰,臣負難容之罪,而一縷特貸,四年海島,泣血訟愆。年前賜環之命,忽下,停臣白簡之彈,滌臣丹書之案。今又三宰除旨,有隕自天,飭臣出肅,屢煩辭敎,臣非豚魚,寧不知感?而噫,臣罪臣自知之矣。伏乞刊臣仕籍,斥臣鄕里焉。臣無任云云。答曰,省疏具悉。往事旣昭晰無餘矣。今何復提,如是撕捱乎?其勿更辭,卽爲肅命。
上在昌德宮。停常參·經筵。
卒領敦寧李最應發引,大殿,藥房·內閣·政院·玉堂·朝廷二品以上六曹口傳問安。答曰,知道。
藥房提調李會正,行右承旨嚴世永啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。
大王大妃殿·王大妃殿,口傳問安。答曰,知道。
世子宮·世子嬪宮,口傳問安。答曰,知道。
進御二錢重人蔘粟米飮一貼煎入事,榻前下敎。
政院啓曰,藥房提調持粟米飮來待矣。傳曰,封入。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆無時急稟定事,左議政·右議政未差,不得來會云矣。敢啓。傳曰,知道。
又啓曰,今日乃是處暑,自明日視事,當爲取稟,而晚炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,左副承旨趙宇熙,今日不爲仕進,卽爲牌招,何如?傳曰,允。
傳曰,公事遲滯之中官李用善,從重推考。
內醫院啓曰,本院副提調李載純,今日問安,不爲仕進。卽爲牌招,何如?傳曰,允。
弘文館啓曰,新除授校理李載崑,時在京畿楊州地,經筵入番事緊,請斯速乘馹上來事,下諭。答曰,許遞。
政院啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
義禁府啓曰,統制使鄭洛鎔狀啓內,加德僉使趙性駿,爲先罷黜,其罪狀,令攸司稟處事,啓下矣。趙性駿時在任所,依例發遣府書吏,交代後拿來,何如?傳曰,待待命拿囚。
禮曹啓曰,宗廟別祈雨祭後,甘霈優洽,報謝之節,待立秋後擇日擧行事,草記允下矣。報謝祭吉日,令日官韓應翼推擇,則今七月二十日爲吉云。以此日設行,而祝文令藝文館撰出事,分付,何如?傳曰,允。
三軍府啓曰,卽見鬱陵島檢察使李奎遠書啓,則以日本人結幕一隅,稱以松島立標斫木,移至詰責,恐不可已事,判付,有令三軍府稟處之命矣。殊厥彊界,愼固封守,自有典則,而以日本人之侵斫此島樹木,自其國禁止之意,已有文字。而今於檢察之行,目見其猶復自如,則不得不更申前意,永杜此弊。令文任撰出書契,何如?傳曰,允。
上在昌德宮。停常參·經筵。
卒領敦寧李最應安葬,大殿,藥房·內閣·政院·玉堂·朝廷二品以上六曹口傳問安。答曰,知道。
進御二錢重人蔘粟米飮一貼煎入事,榻前下敎。
政院啓曰,藥房提調·副提調,持粟米飮來待矣。傳曰,封入。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,工曹參判金弘集,除拜後過三日,不爲出肅,依定式推考警責,仍卽牌招察任,何如?傳曰,允。
兵曹,以申奭熙爲禁衛中軍。
迎接官啓曰,上國使臣馬建忠,率隨員二員,差官二員,跟役五名,兵隊四名,統領一員,跟役三名,哨官二員,跟役二名,洋槍隊二百名,火兵四十名,挑兵二十名,今日戌時量,入來館所,留宿之意,敢啓。傳曰,知道。
政院啓曰,假注書金奎濚有身病,勢難察任,今姑改差,何如?傳曰,允。
傳曰,欽差都督明日入城云。訓將只率標下兵,今日出去,迎接以來。
迎接官啓曰,今日巳時量,上國使臣馬建忠,率隨員二人,跟役二名,進去泥峴,日本領事近藤眞鋤,相見後還來館所之意,敢啓。傳曰,知道。
弘文館啓曰,副校理臣金定均,以訓鍊都監從事官,今日軍布捧上時,晝仕出去之意,敢啓。傳曰,知道。
議政府啓曰,英國船,聞我國有事,來泊仁川地云。不可無勞問之擧。富平府使金澔均,假承旨差下,卽速專往,以爲致意之地,何如?傳曰,允。
議政府啓曰,聞上國吳提督,方來駐畿營云。以京畿監司洪祐昌,迎接官差下,何如?傳曰,允。
政院啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
迎接官啓曰,上國使臣馬建忠,率跟役三名,今日午時量,出去仁川濟物浦之意,敢啓。傳曰,知道。
假注書金奎濚改差,代以朴泳薰爲假注書。
敦寧都正尹上疏。大槪,敢陳援例之章,冀蒙遞改之恩事。省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,卽伏見忠淸水使李敎弼今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
都摠府啓曰,都摠管沈履澤,以漢城判尹,本府坐起時進參事,晝仕出去之意,敢啓。傳曰,知道。
傳曰,司饔都提調有闕之代,宋判府事爲之。
議政府啓曰,聞吳提督方入城云。以吏曹參判趙秉鎬,迎接官差下,何如?傳曰,允。
政院啓曰,上國使臣丁汝昌名帖,遣右承旨還傳事,命下矣。行右承旨嚴世永,所當牌招,而拘於廳規,不得請牌。何以爲之?敢稟。傳曰,牌招。
又啓曰,卽者副校理金定均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
迎接官啓曰,上國使臣丁汝昌,率隨員五員,兵隊一百名,今日午時量,入來館所之意,敢啓。傳曰,知道。
弘文館啓曰,副校理金定均陳疏徑出,上番闕直,事甚未安。應敎柳宗植有身病,校理南奎熙在外,一員未差,副校理金天洙別兼春秋進,副應敎曺寅承,卽爲牌招入直,何如?傳曰,允。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
傳曰,欽差提督,札住城外云。遣禮判,御帖·睿帖齎呈,仍探行節以來。
迎接官啓曰,上國欽差一行中,統領一員,差官二人,跟役十一名,洋槍隊五百名,旗兵挑兵一百名,火兵一百名,今日未時量,入來東別營之意,敢啓。傳曰,知道。
迎接官啓曰,上國副欽差魏綸先率隨員一人,今日申時量,入來東別營之意,敢啓。傳曰,知道。
迎接官啓曰,今日酉時量,上國使臣馬建忠,自濟物浦,還來館所之意,敢啓。傳曰,知道。
迎接官啓曰,今日未時量,上國使臣丁汝昌,率兵隊十名,進去東別營,酉時還來館所之意,敢啓。傳曰,知道。
迎接官啓曰,上國副欽差魏綸先,今日酉時量,移接于下都監之意,敢啓。傳曰,知道。
假注書朴泳薰有頉,代以李承淵爲假注書。
黃海監司沈東臣疏曰,伏以,坤馭上賓,旬朔變嬗,痛冤靡屆,中外惟均。惟我殿下衋然悲悼,撫時益切。矧惟我東宮邸下哀毁罔極之慟,尤當如何?仍伏念,臣卽儱侗戇騃之一凡品耳。百無一能,最居人下,以材則樗櫟之散也,以器則斗筲之小也。通籍三十餘年,偏被陶甄之澤,前後歷揚,罔非踰濫,旣蔑涓埃之報,只增淵谷之懼。臣之所平日自矢于心者,投閑置散,隨分飮啄,以爲不報之〈報〉耳。至於華膴一步,初非夢想攸到。乃於日前,伏奉除旨下者,以臣爲黃海道觀察使。臣聞命惝怳,莫省所以自措也。唯玆海西一路,民物最殷,關防綦重,冠蓋相望,聲氣直接箕都,舟車所湊,形勝殆似浙江。其俗也家絃戶誦,其業也夫耕婦織,鹽鐵之饒産,金穀之峙藏,卽一大都會也。邇來風俗頹隳,民生困瘁,閭里之杼柚俱空,川縣之倉廒無儲,公私蕩枵,塗抹無策。此時此任,政宜如漢家之唯良,郇伯之勞止,然後始可以整欹而補漏。今乃擧以畀之於如臣無似,不少爲難者,何異於責瞽而辨五色,强駑而馳九折也哉?臣威不足以殫壓州郡,明不足以綜理事務,踐歷旣尠,望實俱蔑,止竟僨敗,不啻如燭照數計。使全省之民,將罹其憂而失其望也,則譬如癃疾之人,遭庸醫之委試鍼焫,而反受其害也審矣。寧不大可懍然乎哉?臣於年前,亦嘗綰省內一紱,旣無一政令一事爲之有足可稱。下邑尙未能幹當,全省尤何以堪承?且臣之衰杇空疎,精力較减於曩時,民之凋瘵殿屎,痼瘼滋甚於今日,以已試蔑效之才,遽當此全省大去處,則不幾近於上所稱責瞽辨色,强駑馳驗也哉?王節大纛,人所爲榮,而今臣所叨,非榮伊懼。徒貽我聖上西顧之憂,則臣身狼狽,縱不足恤,仰累則哲,諒非細故。參量已熟,承膺無路。玆敢罄暴衷懇,仰瀆崇聽。伏乞聖明,察臣言之非出飾讓,念藩寄之不可輕畀,亟賜遞改,以安私分焉。臣無任云云。答曰,省疏具悉。卿其勿辭,往欽哉。
校理金定均上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
上在昌德宮。停常參·經筵。
備忘記,鎭撫使金善弼下直,長弓一張,長箭一部賜給。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
嚴世永啓曰,臣世永今日入直禁軍戎器點考事,進去,下直之意,敢啓。傳曰,知道。
迎接官啓曰,上國使臣丁汝昌·馬建忠,率兵隊二十名,今日亥時量,出往吳提督駐兵處矣,敢啓。傳曰,知道。
迎接官啓曰,上國使臣丁汝昌·馬建忠,往見吳提督,今日丑時量,還來館所之意,敢啓。傳曰,知道。
奉常寺啓曰,祭享所用秋等中脯,依定式,今七月十三日,始造之意,敢啓。傳曰,知道。
迎接官啓曰,上國副欽差魏綸先一行中跟役一名,今日出去屯地尾矣,敢啓。傳曰,知道。
弘文館啓曰,上番闕直,事甚未安。修撰李義甲·金箕文,副修撰嚴胄永,竝卽牌招推移,姑陞入直,何如?傳曰,允。
迎接官啓曰,上國副欽差魏綸先,率跟役一名,洋槍隊十名,今日出去屯地尾矣,敢啓。傳曰,知道。
嚴世永啓曰,臣依定式,進詣仁政殿月臺,入直禁軍戎器點考,則皆無頉。仍以傳敎內辭意勞問,則亦皆好在云矣,敢啓。傳曰,知道。
政院啓曰,密符親納,例也。而前兼江華留守李載元,謂有身病,使其褊裨替納,事甚未安。推考,何如?傳曰,允。
又啓曰,明日傳香禮房承旨,當爲齋宿。行左承旨尹用求,所當牌招,而拘於廳規,不得請牌。何以爲之?敢稟。傳曰,牌招。
又啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
以黃海監司閔致序狀啓,薦新蓮實,春夏亢旱,蓮生不茂,限內不得封進,惶恐待罪事,傳曰,勿待罪事,回諭。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
迎接官啓曰,上國提督吳長慶,率官員七人,隨員八人,兵隊一百名,今日巳時量,入來館所,午時,與丁汝昌·馬建忠,偕進于雲峴宮矣,敢啓。傳曰,知道。
迎接官啓曰,上國副欽差魏綸先,率跟役二名,洋槍隊十名,今日出屯地尾,還爲入來矣,敢啓。傳曰,知道。
迎接官啓曰,上國使臣馬建忠入來時,統領張光前,率兵隊二百六十名,已爲入館,而今又洋槍隊三百名追到,故亦爲留駐於館所矣,敢啓。傳曰,知道。
迎接官啓曰,上國副欽差魏綸先,率統領一員,差官一人,洋槍隊六名,宮城觀光次,今日進去矣,敢啓。傳曰,知道。
訓鍊都監啓曰,本局哨官申奉熙,身病猝重,勢難察任,改差,何如?傳曰,允。
傳曰,都承旨許遞,前望單子入之。
承旨前望單子入之。金學洙落點。
迎接官啓曰,上國副欽差魏綸先,今日戌時量,謂以鍊習,率洋槍隊四五十名出去,故問其所向則不答,直向闕門外,而未及詳探事由,先此敢啓。傳曰,知道。
迎接官啓曰,上國副欽差魏綸先,率統領一員,差官一人,洋槍隊六名,宮城觀光後,旋卽還來矣,敢啓。傳曰,知道。
上在昌德宮。停常參·經筵。
夜自人定至開東,灑雨下雨,測雨器水深四分。
自開東至未時,灑雨下雨,測雨器水深七分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,公事遲滯之差備中官邊錫鎭,汰去。
傳曰,時·原任大臣來待。
傳曰,左副承旨馳詣宗廟·景慕宮,奉審摘奸以來。
兼說書前望單子入之。金祚均添書落點。
奎章閣啓曰,明日卽書香閣秋孟朔大奉審日次,奉謨堂奉審日次,臣等依節目,進詣擧行之意,敢啓。傳曰,知道。
弘文館啓曰,上番闕直,事甚未安。副應敎曺寅承,卽爲牌招入直,何如?傳曰,允。
迎接官啓曰,上國副欽差魏綸先,今日辰時量,率隨員五人,洋槍隊六名,出去屯地尾矣,敢啓。傳曰,知道。
迎接官啓曰,上國使臣馬建忠,今日巳時量,還來館所矣,敢啓。傳曰,知道。
議政府啓曰,日本公使方駐仁川云。以知三軍府事金炳始,大官差下,司宰直長徐相雨,從事官差下,使之除下直出去之地,何如?傳曰,允。
議政府啓曰,迎接官趙秉鎬,聞有實病,改差,其代行左承旨嚴世永差下,何如?傳曰,允。
政院啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,時·原任大臣,依下敎來待矣。傳曰,入侍。
傳曰,藝文提學許遞,前望單子入之。
藝文提學前望單子入之。鄭範朝落點。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
傳曰,日本公使,方要大臣商辦,而事體與前尤異,全權大臣,李奉朝賀爲之,卽速登途事,遣史官傳諭。
侍講院啓曰,新除授兼說書金祚均,卽爲牌招察任,何如?傳曰,允。
議政府啓曰,全權大臣,旣有成命,工曹參判金宏集,副官差下,使之除下直出去,何如?傳曰,允。
迎接官啓曰,上國副欽差魏綸先,謂以宮城把守,今日酉時量,進去闕下,而數十名,只有下都監矣,敢啓。傳曰,知道。
壬午七月十四日時,上御,時·原任大臣入侍時。
上在昌德宮。停常參·經筵。
藥房提調李會正,副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。
大王大妃殿·王大妃殿,口傳問安。答曰,知道。
世子宮·世子嬪宮,口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
嚴世永啓曰,左副承旨金喆熙,今日不爲仕進,卽爲牌招,何如?傳曰,允。
奎章閣啓曰,景慕宮望廟樓今望奉審,無頉之意,敢啓。傳曰,知道。
弘文館啓曰,上番闕直,事甚未安。修撰李義甲·金箕文,副修撰嚴胄永,竝卽牌招推移,姑陞入直,何如?傳曰,允。
政院啓曰,假注書宋世鉉有身病,勢難察任,今姑改差,何如?傳曰,允。
又啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
侍講院啓曰,新除授金祚均,時在平安監營,斯速乘馹上來事,下諭,何如?傳曰,允。
議政府啓曰,卽見北洋衙門咨文出來者,則派員帶兵,駛赴朝鮮,滋事各犯,究明懲辦云矣。事係特例,宜有稱謝回咨。令文任措辭撰送,何如?傳曰,允。
迎接官啓曰,上國副欽差魏綸先一行中,中書袁世凱,率跟役出去屯地尾,而通事一名,領去之意,敢啓。傳曰,知道。
以黃海監司閔致序狀啓黃州等邑民家漂頹事,傳曰,家舍之漂頹,堰垌之潰決,萬萬驚聞。居焉而無其所,農焉而失其地,哀彼窮民,將何爲生?結構之方,修築之節,有不容少緩,自廟堂另加講究以聞。
傳曰,今番大院君行次時,吏曹參判趙秉鎬,右承旨趙宇熙,竝護行使口傳下批,副司果李建昌,護行官口傳下批,使之除下直陪往。
以左副承旨金喆熙牌不進罷職傳旨,傳曰,只推。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
奎章閣啓曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
假注書宋世鉉改差,代以趙秉聖爲假注書。
弘文館啓曰,上番闕直,事甚未安。副應〈敎〉曺寅承,卽爲牌招入直,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,今番事,不可無陳奏之擧。行兵曹判書趙寧夏,正使差下,工曹參判金宏集,副使差下,瓦署別提李祖淵,從事官差下,令該曹口傳單付,使之不日登程。
迎接官啓曰,馬建忠,率兵隊六十名,今日出往吳提督駐兵處矣,敢啓。傳曰,知道。
傳曰,正使趙寧夏,勿付判府事。
傳曰,戶曹判書有闕之代,知三軍府事金炳始除授。
傳曰,宣惠堂上之代,上護軍尹滋悳差下。
政院啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
政院啓曰,命召親納,例也。而前訓鍊大將李載冕,謂有身病,使其營校替納,事甚未安。推考,何如?傳曰,允。
吏曹,行戶曹判書單金炳始,除授事,承傳。
吏曹口傳政事,陳奏正使單趙寧夏,副使單金宏集,從事官單李祖淵。
迎接官啓曰,馬建忠,今日,自吳提督駐兵處,還來館所矣,敢啓。傳曰,知道。
傳曰,御營大將申正熙,記過待令。
傳曰,訓將,禁將兼察。
政院啓曰,訓將,禁將兼察事,命下矣。兼察訓鍊大將趙羲純,卽爲牌招,聽傳敎,何如?傳曰,允。
傳曰,御營大將記過,明日待令。
吏曹啓目,承文院副正字趙晳九名字,改以鼎九,守門將宋在學名字,改以在榮,出身金仁福名字,改以仁根事,爲等如告狀,依例令藝文館給帖,何如?啓依允。
兼戶曹判書李載冕上疏。大槪,敢陳疾聲之籲,冀蒙竝遞之恩事。答曰,省疏具悉。卿之苦懇旣如此,所辭中度支·惠局·戎垣之任,不得已依施。
上在昌德宮。停常參·經筵。
備忘記,坡州牧使吳胤泳下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
弘文館啓曰,上番闕直,事甚未安。修撰李義甲·金箕文,副修撰嚴胄永,竝卽牌招推移,姑陞入直,何如?傳曰,允。
議政府啓曰,道臣行部,積年停櫊,殊涉可悶。而見今秋事未判,列邑供億,不無貽弊之端,今秋八道巡歷,竝停止。畿內陵園,東北道陵寢奉審,依近例以道內秩高守令替行事,分付,何如?傳曰,允。
迎接官啓曰,上國副欽差魏綸先,率洋槍隊十二名,今日午時量,出去屯地尾矣,敢啓。傳曰,知道。
傳曰,左承旨·右承旨·左副承旨竝許遞,前望單子入之。
政院啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
傳曰,師律所在,不可仍置。前武衛大將李景夏,御營大將申正熙,竝記過待令。
傳曰,前武衛大將李景夏,御營大將申正熙,事體所在,不可但以記過而止。竝施以減死島配之典。
政院啓曰,御營大將申正熙減死島配事,命下矣。將兵之任,不可一刻無摠察之人。何以爲之?敢稟。傳曰,禁將兼察。
又啓曰,御營大將兼察事,命下矣。兼察御營大將趙羲純,卽爲牌招,聽傳敎,何如?傳曰,允。
迎接官啓曰,上國使臣馬建忠,率隨員四員,今日酉時量,往見魏欽差駐兵處,旋卽還來館所矣,敢啓。傳曰,知道。
承文院啓曰,卽見盛京禮部咨文出來者,則今年秋季統巡着派前往事也。回咨依例撰出,付撥下送灣府,傳給鳳城,轉致盛京之地,何如?傳曰,允。
吏曹口傳政事,護行使二單趙秉鎬·趙宇熙,護行官單李建昌。
弘文館啓曰,上番闕直,事甚未安。副應敎曺寅承,卽爲牌招入直,何如?傳曰,允。
上在昌德宮。停常參·經筵。
自卯時至未時,灑雨下雨,測雨器水深一分。
備忘記,城津僉使李曾宇下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
承旨前望單子入之。朴定陽·尹相萬·李源中落點。
迎接官啓曰,館所留陣陸軍五百六十名,今日辰時量,離陣于下都監之意,敢啓。傳曰,知道。
政院啓曰,新除授同副承旨李源中,卽爲牌招,何如?傳曰,允。
又啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,明日傳香,禮房承旨當爲齋宿。行都承旨尹用求,所當牌招,而拘於廳規,不得請牌。何以爲之?敢稟。傳曰,牌招。
義禁府啓曰,前武衛大將李景夏,御營大將申正熙,竝施以減死島配之典事,承傳啓下矣。李景夏全羅道康津縣古今島,申正熙靈光郡荏子島,竝減死島配,而以承傳內辭意具罪目,依例發遣府都事,押送于各其配所,何如?傳曰,允。
禁衛營啓曰,本營中軍申奭熙,身病猝重,勢難察任,今姑改差,何如?傳曰,允。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
議政府啓曰,日前上國兵援咨至,旣以稱謝啓稟,則今番陳奏使,以謝恩兼陳奏使,令該曹口傳下批,拜表與下直,竝除之,斯速登程。而方物二起,追付於前頭使行,何如?傳曰,允。
迎接官啓曰,上國副欽差魏綸先,率跟役二名,洋槍隊八名,中書袁世凱,率跟役三名,今日未時量,出去屯地尾之意,敢啓。傳曰,知道。
敎中外大小臣僚·耆老·軍·民·閑良人等書。王若曰,邦運不幸,今年六月之事,卽千古所未有之變也。倉惶之際,懲討未伸,非徒人心憤鬱,卽犯罪之徒,亦知有必死之日。何幸上國,調兵東援,拿獲亂軍十名,寘之重辟,天討已加,大義乃明。如欲窮査嚴懲,無一遺漏,反恐無辜之橫罹,有乖好生之大德。夫己者,無民無軍,何以爲國?玆以特降赦宥,與衆更始。自今以後,凡干亂變之事,一槪勿問,赦殊死以下。惟爾大小軍民,其各安心靜居,無胥動浮言,無妄怪驚恐,佑予一人,共保宗社。嗚呼,予敷心腹腎腸以告,決不以虛言,欺汝百姓諸軍也。爾等唯曰,國家外示安撫,內懷暗算,此匹夫欺詐之術,王言一出,必無更變之理。惟爾軍民,其各知悉。
行兵曹判書趙寧夏上疏。大槪,冒控血懇,乞被生成之澤事。答曰,省疏具悉。卿其勿辭,仍帶往來。
行戶曹判書金炳始疏曰,伏以,臣宜死不死,苟存視息。日見國事之益無涯畔,痛恨綳結。夫豈有一毫人世之想?而際伏承度支之命,震越隕迫,莫省所處。臣於是職,亦已屢試,而瘡疣畢露,臣之從初不堪,淵燭無遺。況今務殷責鉅,尤萬萬非疇曩無事之日,則又何可擬議於僨誤之蹤?而三典地部,旣罕見例,纔過旋授,國體苟偸,此臣所以靦然面赧,懍然心怵者也。噫,臣偏蒙不世之造,苟有所涓埃可圖,韱粉摩放,復何足惜,而此時此任,審勢度能,萬無以一日冒叨矣。且臣本善病,重經多故,形殼雖全,神識頓去,乍有動用,眩暈輒發,惚焉怳焉,俄忽旋忘,將此危奄,接濟浩穰,實勢所不致,說所不去也。玆敢不避僭越,疾聲哀籲。伏乞聖明,特垂憫諒,亟賜鐫改,以重國體,以安〈私分〉,千萬幸甚。答曰,省疏具悉。今此特授,予豈無斟量而然也?如是巽辭,實非事體道理,卿其勿辭行公。
兼贊善宋秉璿疏。答曰,省疏具悉卿懇。近日之變,世所罕覯,由予否德,不能弭難於未然。如卿林下宿德,常在左右,輔予不逮,豈有今日之事乎?當此事變之會,望助尤切,一鶚立朝端,糾正百官,非躬行實踐之士,不厭於人望,歷數其人,非卿伊誰?此非辭巽之時,亟回遐心,以副予側席之望。仍傳曰,此批答,遣地方官傳諭。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨李源中,今日不爲仕進,卽爲牌招,何如?傳曰,允。
吏曹口傳政事,謝恩兼陳奏正使單趙寧夏,副使單金宏集,從事官單李祖淵。
迎接官啓曰,魏綸先,率跟役二名,洋槍隊八名,今日出去屯地尾矣,還爲入來之意,敢啓。傳曰,知道。
傳曰,左副承旨許遞,前望單子入之。
承旨前望單子入之。朴泳敎落點。
傳曰,聞魏觀察,何欽官,久駐宮外,勤勞甚至,深爲不安。今日當接見矣,該房知悉。都承旨·翰·注各一員,通事·譯官二人入侍,領選使·問議官同爲入侍。
傳曰,傳香承旨馳詣宗廟,奉審摘奸以來。
政院啓曰,大司憲·掌〈令〉二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
弘文館啓曰,上番闕直,事甚未安。修撰李義甲·金箕文,副修撰嚴胄永,竝卽牌招推移,姑陞入直,何如?傳曰,允。
兵曹,以李敎昌爲禁衛中軍。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
兵曹啓曰,今二十日宗廟報謝祭時,守門當爲塡差,而本曹郞廳·都摠府郞廳·五衛將,除入直與呈辭受由,在外,排擬苟艱,依定式,軍門將官,代差以入之意,敢啓。傳曰,知道。
迎接官啓曰,馬建忠,率隨員四人,今日出往吳提督駐兵處,旋卽還來矣,敢啓。傳曰,知道。
迎接官啓曰,魏綸先,率跟役二名,洋槍隊八名,今日出去興仁之門外大陣矣,旋卽還歸之意,敢啓。傳曰,知道。
兵曹口傳政事,護軍單嚴世永,副護軍單趙宇熙。
兵曹啓曰,謹依口傳下敎,雇立別單書入之意,敢啓。傳曰,知道。
傳曰,南間囚罪人,竝姑爲放送。
奉朝賀李裕元箚曰,伏以,臣以負罪之臣,宸念曲庇,淟洗無餘。三字之銜,依舊在身,百里之僻,永做蟄蹤。際伏聞,日本公使,進退無常,憂慮入城,諸大僚出傳聖敎,爲國事反覆懇惻,至有奉朝賀同爲贊襄之命。曾未幾刻,忽以臣爲全權大臣之任,前往仁川,辦理條約,繼又王人宣旨,促臣登塗,雖是一時權宜之政,乃本朝初有之稱號也。惝恍震駥,已無可言,而徒懷往役之攸重,全忘致政之不干。通宵駕海,連日觸風,事不能善竣,病於是添劇,不得復命,徑還私次。自慙歲年之不留,但恨筋力之難效,歸臥床玆,愈覺死期之將迫。噫,臣身再生,寔殿下賜,則餘年畢保,安得不復仰於殿下也?惟殿下亟垂終始之澤,收臣全權諭旨,治臣不職,俾臣調病,伏地伏祝。且臣半祿之典,周給月致之頒,實非在鄕者所敢安受,引例仰籲於仁覆之天,亦令收還,以重聖朝嚬笑之愛,得遂賤臣咫尺之守,千萬幸甚。取進止。答曰,省箚具悉卿懇。議約,大事也。非位高望重而識時務者,不足以當此任,故藉卿之重,幸蕆約事,今事已竣矣。所有全權諭旨,還收半祿,所以優禮老臣,卿不必辭。駕海往來,致有愼節,極爲奉慮,卿其安心調理。仍傳曰,此批答,遣史官傳諭。
壬午七月十九日時,上御,全羅監司入侍時,缺全羅監司趙康夏以次進伏訖。
上在昌德宮。停常參·經筵。
藥房提調李會正,副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。
大王大妃殿·王大妃殿,口傳問安。答曰,知道。
世子宮·世子嬪宮,口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
都摠府啓曰,副摠管朴容大,以漢城右尹,本府坐起時進參事,晝仕出去之意,敢啓。傳曰,知道。
政院啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,應敎柳宗植有身病,校理一員未差,南奎熙,副校理金定均在外,金天洙別兼春秋進,玉堂上下番俱空,事甚未安。副應敎曺寅承,修撰李義甲·金箕文,副修撰洪鍾協·嚴胄永,竝卽牌招,推移入直,何如?傳曰,允。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
迎接官啓曰,上國使臣馬建忠,率隨員二人,差官二人,跟役五名,水軍兵隊一百名,今日巳時量,自館所離發之意,敢啓。傳曰,知道。
迎接官啓曰,上國副欽差魏綸先,率書記一員,跟役五名,今日巳時量,出去南陽之意,敢啓。傳曰,知道。
傳曰,承文副正字李道宰副修撰除授。
傳曰,玉堂竝許遞,前望單子入之。
玉堂前望單子入之。應敎金容圭,副應敎李鎬冕,校理金玉均·申箕善,副校理朴齊聖·趙南軾,修撰金炳吉·任百彦,副修撰南廷綺落點。
吏曹,副修撰單李道宰除授事,承傳。
義禁府啓曰,南間囚罪人竝姑爲放送事,承傳啓下矣。盧翼東·李秉翼·柳肯秀·韓圭稷,竝姑爲放送之意,敢啓。傳曰,知道。
傳曰,訓鍊大將有闕之代,摠戎使任商準除授,御營大將有闕之代,知三軍府事金箕錫除授。
兵曹,訓鍊大將單任商準,御營大將單金箕錫。
政院啓曰,新除授訓鍊大將任商準,御營大將金箕錫,竝卽牌招,傳授命召,何如?傳曰,允。
又啓曰,摠戎使任商準,移拜訓鍊大將矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,摠戎使,御將兼察事,命下矣。兼察摠戎使金箕錫,卽爲牌招聽傳敎,何如?傳曰,允。
又啓曰,新除授應敎金容圭,副應敎李鎬冕,校理金玉均·申箕善,副校理朴齊聖·趙南軾,修撰金炳吉·任百彦,副修撰南廷綺·李道宰,竝卽牌招,推移入直,何如?傳曰,允。
議政府,訓鍊大將任商準,御營大將金箕錫。
兵曹啓曰,北水閣水門鐵窓破傷處,今已修改矣。把守軍兵,解送直所之意,敢啓。傳曰,知道。
諭八道·四都耆老人民等書。王若曰,嗚呼,予以否德,猥托民上,十有九年,不明厥德,政失民散,罪積于上,殃集于躬,由予所召。雖悔曷追?粵自嗣服以來,大興土木,勤斂民財,使貧富俱困,是予之罪也。屢改錢幣,多殺無辜,是予之罪也。毁撤祠院,忠賢不祀,是予之罪也。玩好是求,賞賜無節,是予之罪也。過信祈禳之事,虛糜帑藏,是予之罪也。用人不廣,宗戚是崇,是予之罪也。宮闈不肅,婦寺干澤,是予之罪也。賄賂公行,貪墨不懲,窮民愁苦之狀,莫達于上,是予之罪也。儲胥久虛,軍吏失哺,貢價積欠,市井廢業,是予之罪也。聯好各國,乃是時宜,施措乖方,縺滋民疑,是予之罪也。止竟神怒人怨,變故百出,下凌其上,災及六親,上貽天子之憂,下擾萬民之生,失信於隣國,取笑於天下,此又予之罪也。嗚呼,予罪至此,尙以何面目,復對一國臣民乎?悲遑愧懼,實無南面之樂。惟爾大小人民,其肯棄予前過,許予自新乎?予將洗心滌慮,懲前毖後,政令之從前不便於民者,悉令除之,擇循良之吏,以牧群生,講究實效,思與一國更始。爾等亦宜各懋乃績,告以嘉謨。言雖不合,必無苛責之理,庶幾補綴前過,共守丕基,則宗社之幸也。今玆天兵渡海,亂逆斯討,不極厥武,宥其餘黨,行將大赦國中,咸與維新。予方悔過,何暇責人?嗚呼,興國恒於是,亡國恒於是,安危之機,凜如一髮。尙可不戒之哉?玆以敷心以告,想宜知悉。
吏曹參判趙秉鎬上疏。大槪,役當趨承,病實危劇,冒悚哀籲,乞賜變通事。答曰,省疏具悉。所請依施。
上在昌德宮。停常參·經筵。
備忘記,全羅監司趙康夏下直,長弓一張,長箭一部賜給。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來二十五日朝參日次,而誕日問安相値,頉稟之意,敢啓。傳曰,知道。
又啓曰,右副承旨金學洙,今日不爲仕進,卽爲牌招,何如?傳曰,允。
傳曰,吏曹參議有闕之代,前望單子入之。
傳曰,全羅監司留待。
摠戎廳啓曰,卽接管城將鄭濟昊所報,則今十九日人定時,淸人七人,自本城輔國寺暗入來,留宿於輔國寺,而二十日辰時量,出去大西門外云矣,敢啓。傳曰,知道。
傳曰,禮·工換房。
傳曰,全羅監司入侍。
傳曰,檢校待敎趙鼎九減下。
弘文館啓曰,副應敎李鎬冕,時在京畿龍仁地,副校理朴齊聖,時在楊州地,趙南軾,時在慶尙道尙州地,修撰任百彦,時在京畿安山地,副修撰南廷綺,時在高陽地,經筵入番事緊,請竝斯速乘馹上來事,下諭。答曰,竝許遞,前望單子入之。
傳曰,禮房承旨馳詣皇壇奉審,宣武祠一體奉審以來。
兵曹口傳政事,副司果單金定均。
政院啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
以獻納朴寅壽,正言吳炳文,持平宋琯玉牌不進罷職傳旨,傳曰,只推。
議政府啓曰,日本公使,指日入京云。伴接官尹成鎭有實病云,改差,其代,行左承旨朴定陽差下,何如?傳曰,允。
迎接官啓曰,上國使臣吳長慶一行中,洋槍隊百餘名,今日巳時量,入來敦化門外矣,旋卽移住于宣仁門外之意,敢啓。傳曰,知道。
迎接官啓曰,上國副欽差魏綸先一行中,領官何曾珠,率洋槍隊四名,今日辰時量,出去興仁之門外大陣矣,旋卽還歸之矣,敢啓。傳曰,知道。
迎接官啓曰,上國中書袁世凱,率跟役三名,去十八日,出去屯地尾矣,今日戌時量,還爲入來之意,敢啓。傳曰,知道。
侍講院啓曰,兼說書金祚均,自鄕上來云,卽爲牌招察任,何如?傳曰,允。
傳曰,左捕將許遞,前捕將韓圭稷除授。
兵曹,左邊捕盜大將單韓圭稷除授事,承傳。
敎全羅監司趙康夏書。王若曰,乾道不能獨運,六氣之吏是資,觀察所以分憂,一方之任庸畀。予心在簡,福星莅藩。惟玆湖南一隅,實爲海東重臬,胥宇家室,周漆阻之興王肇基,原廟衣冠,漢豐·沛〈之〉妥享有所。五十州星羅棊布,舟車冠蓋之鄕,數千里雲委霧塡,絲麻粟米之賦。唯其地腴而物阜,民則鮮敦素之風,至若苞餽而苴輸,吏或售貪墨之習,加以數歲之澇暵仍荐,遂致一省之凋瘵莫蘇。蜀州之元帳已棼,丁役至及於黃白,齊野之良田不闢,庚呼方切於黔蒼。邊圉太疎,非無前人綢繆之策,倉廒俱罄,尤急今日蓄儲之方。苟非二千惟良之才,曷副九重釋憂之任?惟卿,鍾鼎舄奕,簪纓翩聯,風姿則瑚璉圭璋,文猷則黼黻藻火。高朗練達,足以酬物理人,重厚端凝,足以範世體國。東璧長典書之府,資之學術經綸,西邑試製錦之治,蔚乎績庸聲聞。望隆國子,士推韓先生主文,座貳天官,人稱山吏部啓事。迺者畿臬暫膺之日,彈壓是先,泊乎南服旋移之辰,詢謀僉擧。玆授卿以嘉善大夫全羅道觀察使兼兵馬水軍節度使巡察使全州府尹。卿其祗服寵命,克單厥心,承流宣化之謨,補以才識,卹窮蘇瘼之政,本之廉勤。事凡係於利民,無不爲也,心苟存於愛物,必有濟焉。搴帷茇召伯之棠,河潤州邑,登車欖孟博之轡,風行澨陬。人皆惜其去朝,卿豈無北望之戀?民必喜於來暮,予則紓南顧之憂。故玆敎示,想宜知悉。知製敎臣嚴胄永製進。
吏曹參議李承宇上疏。大槪,敢陳實病難强之狀,冀蒙見職亟遞之恩事。省疏具悉。所請依施。
上在昌德宮。停常參·經筵。
備忘記,廣梁僉使林亨湜下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,命召親納,例也。而左邊捕盜大將吳夏泳,謂有身病,使其軍官替納,事甚未安。從重推考,何如?傳曰,允。
又啓曰,卽者修撰金炳吉,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,獻納朴寅壽,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,副應敎·副校理二員,修撰一員未差,修撰金炳吉陳疏徑出,玉堂上下番俱空,事甚未安。應敎金容圭,校理金玉均·申箕善,副修撰李道宰,竝卽牌招,推移入直,何如?傳曰,允。
又啓曰,新除授左邊捕盜大將韓圭稷,時無職名,令該曹口傳付軍職,卽爲牌招,傳授命召及大將牌·傳令牌,何如?傳曰,允。
又啓曰,左邊捕盜大將韓圭稷在外,捕將重任,不可一刻暫曠。在前如此之時,有他邊大將兼察之例。今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將李敎獻,卽爲牌招聽傳敎,何如?傳曰,允。
又啓曰,左邊捕盜大將韓圭稷,時在廣州地,命召及大將牌·傳令牌傳授,一時無急。斯速乘馹上來事,下諭,何如?傳曰,允。
以持平宋琯玉,正言吳炳文牌不進罷職傳旨,傳曰,只推。
兵曹啓曰,左邊捕盜大將韓圭稷除授事,命下,而方在被謫蒙放中。何以爲之?敢稟。傳曰,蕩滌敍用。
兵曹口傳政事,同知加設單韓圭稷。
議政府,左邊捕盜大將韓圭稷。
傳曰,我國之尙門地,誠非天理之公也。國家用人,何限貴賤?今當更始之日,宜恢用人之路。凡西北·松都·庶孽·醫譯·胥吏·軍伍,一體通用顯職。惟才是擧,如有奇才異能者,內而公卿百官,外而方伯·守令,各擧所知,送赴銓曹。予將擇而用之。
傳曰,貪汚之吏,國之蝥賊。盜府庫之藏,竭赤子之膏,充其溪壑之欲,使王澤不究于民,下情不通于上,窮〈民〉無告,呼號顚連,忘親上死長之義,懷讐官怨國之心,此豈民心之不古而然哉?從前懲貪者,不止一再,而薄罰旋宥,富貴自如,人見爲貪之利,不知爲貪之害,顧安所知懲乎?自今以後,如有貪墨敗官者,一經登聞,査覈得實,便可分等定罪,照數追贓,雖經赦宥,終身不敍,非有奇才異能,立功自效者,銓曹不得檢擬,永爲定式。且貪墨之源,由於朝廷不淸,容其苞苴,受其干謁,使彼有以藉口,宜自朝廷之上,肅淸乃心,以率內外百官。嗚呼,惟勤惟儉,乃可爲國。予亦方以是自勉,異日雖國富民殷,共享昇平。必不忘此時之心也。
修撰金炳吉上疏。大槪,情急歸護,拜章徑出,乞被擅離之罪,以昭法紀事。省疏具悉。爾其勿辭救護。
獻納朴寅壽疏曰,伏以,臣家在京畿砥平地,而臣母年今八十一矣。素患痰癖之證,當此換節之時,日倍添劇,家僮踵至,促臣歸視。臣自聞此報,方寸煎灼,按住不得。玆敢忙陳短章,徑尋鄕路。伏乞聖明,俯垂鑑諒,亟遞臣見帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
自開東至酉時,灑雨下雨,測雨器水深三寸七分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
玉堂前望單子入之。副應敎朴斗陽,副校理李在淳·李弼鎔,修撰王性協,副修撰金熙國落點。
議政府啓曰,欽差軍門移陣後,不可無迎接官。行護軍金昌熙差下,何如?傳曰,允。
政院啓曰,假注書李承淵有身病,勢難察任,今姑改差,何如?傳曰,允。
又啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,左邊捕盜大將韓圭稷,自鄕上來云。卽爲牌招,傳授命召及大將牌·傳令牌,何如?傳曰,允。
以持平宋琯玉,正言吳炳文牌不進罷職傳旨,傳曰,只推。
伴接官啓曰,卽者差備譯官來言,日本書記官近藤眞鋤,率傳語官一人,隨員三名,語學生徒二名,護兵十名,昨日酉時量,來到楊花津,仍爲入去泥峴云矣,敢啓。傳曰,知道。
假注書李承淵改差代,以元用奭爲假注書。
弘文館啓曰,上番闕直,事甚未安。應敎金容圭,校理金玉均·申箕善,新除授副應敎朴斗陽,校理李在淳·李弼鎔,竝卽牌招,推移入直,修撰王性協,副修撰金熙國,一體牌招察任,何如?傳曰,允。
議政府啓曰,韓圭稷除拜左捕將矣。此人旣犯贓汚,豈可不勘其罪,有此進用乎?令該府依贓律定罪。其餘貪倅李秉翼·柳肯秀,一體論勘,何如?傳曰,允。韓圭稷事,有所商量而然矣。今見此啓,予果恍然知非,當更有處分矣。
弘文館啓曰,副應敎朴斗陽,時在忠淸道木川地,副校理李在淳,時〈在〉廣州地,李弼鎔,時在京畿高陽地,修撰王性協,時在開城地,副修撰金熙國,時在慶尙道安東地,經筵入番事緊,請竝斯速乘馹上來事,下諭。答曰,竝許遞,前望單子入之。
傳曰,欽差吳使,明日當便殿接見矣。該房知悉。時·原任大臣·都承旨·左副承旨·領選使·入直閣臣·問議官·翰·注各一員,通事·譯官二人來待。
傳曰,今聞大臣之言,予誠知過矣。左邊捕盜大將韓圭稷,爲先施以罷職之典。盧翼東·李秉翼·柳肯秀,一體還囚,依律定罪。
假注書元用奭有頉,代以徐光範爲假注書。
上在昌德宮。停常參·經筵。
藥房提調李會正,副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。
大王大妃殿·王大妃殿,口傳問安。答曰,知道。
世子宮·世子嬪宮,口傳問安。答曰,知道。
政院啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
傳曰,宋判府事留待。
都摠府啓曰,都摠管沈履澤,以漢城判尹,本府坐起時進參事,晝仕出去之意,敢啓。傳曰,知道。
伴接官啓曰,卽者差備譯官來言,日本公使花房義質,率傳語官二人,隨員五人,巡査二十名,兵隊二百名,昨日申時量,來住于濯纓亭云矣,敢啓。傳曰,知道。
傳曰,宋判府事入侍。
議政府啓曰,前日東萊府下納條各項米·太·木,自今爲始,永作本府句管,以爲經用,何如?傳曰,允。
承文院啓曰,卽見北洋大臣衙門咨,以爲問議官·齎咨官例賞銀兩,照數祗領云矣。以承領之意,撰出回咨,付撥下送灣府,傳給鳳城,轉致北洋大臣衙門之地,何如?傳曰,允。
兵曹啓曰,來八月初一日入番騎兵,例於今二十五日點考,而大殿誕日相値,二十七日退行之意,敢啓。傳曰,知道。
政院啓曰,卽伏見京畿監司洪祐昌今春夏等褒貶啓本,則守令無一人居中居下,殊無嚴明殿最之意。推考警責,何如?傳曰,允。
吏曹參議前望單子入之。朴周陽落點。
玉堂前望單子入之。副應敎宋世憲,副校理鄭夏源·金復性,修撰朴齊斌,副修撰鄭璣相落點。
壬午七月二十四日時,上御。宋判府事召見入侍時,缺判府事宋近洙以次進伏訖。
壬午七月二十四日時,上御。吳欽差接見入侍時。
上在昌德宮。停常參·經筵。
大殿誕日,大殿,內閣·政院·玉堂·百官單子問安。答曰,知道。
大王大妃殿·王大妃殿,內閣·政院·玉堂·百官口傳問安。答曰,知道。
世子宮·世子嬪宮,內閣·政院·玉堂·春·桂坊·百官口傳問安。答曰,知道。
政院啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
義禁府啓曰,左邊捕盜大將韓圭稷拿問處之,盧翼東·李秉翼·柳肯秀竝一體還囚,依律定罪事,傳旨啓下矣。韓圭稷今方待命,拿囚,李秉翼,發遣府都事,具格拿來,南間囚,盧翼東,下去京畿金浦地,柳肯秀,下去楊州地云。依例發遣府都事,竝具格拿來之意,敢啓。傳曰,知道。
禮曹啓曰,今此大殿誕日陳賀諸道方物,開坐看品,則忠淸道觀察使南一祐,前全羅道觀察使李秉文所封方物,無端闕封,事極驚駭。該道臣,竝從重推考,當封方物追後卽速封進之意,更爲分付,何如?傳曰,允。
禮曹啓曰,今此大殿誕日諸道所封賀箋中,南兵使徐相岳,以應封官兼別軍職,各爲封進矣。一體看審捧入,而豐德府使任孝準,以應封官,不爲封進,事甚未安。推考,何如?傳曰,允。
司饔院啓曰,各道所封物膳進上,例皆前期封進,而今此誕日物膳中,全羅道所封物膳進上,無端闕封,其所擧行,萬萬駭然。當該道臣,爲先推考,遲滯委折,使之査實馳啓,何如?傳曰,允。
傳曰,明日當往接吳欽差矣,該房知悉。雲劍與不緊侍衛,竝寘之。
政院啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
又啓曰,時·原任大臣·奉朝賀有稟達事,來詣閤外請對矣。傳曰,入侍。
又啓曰,卽者兵曹郞廳來言,明日動駕時,侍衛節目,當爲磨鍊以入,別侍衛不可不備,而行判書趙寧夏赴燕,不得擧行云。何以爲之?敢稟。傳曰,次堂擧行。
傳曰,明日動駕時,兵摠府堂·郞各一員,宣傳官四員,侍衛訓將,率該營步軍一百名,爲先廂,御將,率該營步軍一百名,爲後廂。其餘侍衛與陣上旗鼓前排,竝置之。
議政府啓曰,大院君問候兼護行使一行,當卽登程矣。不可無具由咨報,令文任撰出,使之齎送,何如?傳曰,允。
議政府啓曰,今番日本公使議約中,有派送大員之語矣。使號以修信大使爲稱,錦陵尉朴泳孝差下,副使,副護軍金晚植差下,國書令文任撰出,使之斯速起程,何如?傳曰,允。
以司謁口傳下敎曰,都承旨藥房兼進,左承旨·左副承旨·翰·注各一員,閣臣三員,玉堂一員陪從。
弘文館啓曰,新除授副應敎宋世憲,時在忠淸道淸州地,副校理金復性,時在京畿果川地,修撰朴齊斌,時在楊州地,副修撰鄭璣相,時在慶尙道安義地,經筵入番事緊,請竝斯速乘馹上來事,下諭。答曰,竝許遞,前望單子入之。
傳曰,兵曹判書趙寧夏,戶曹判書金炳始,行護軍金宏集·金允植,副護軍洪英植,副司果魚允中,校理申箕善,使之逐日來會于機務處,隨事往議于領議政,以備稟決。
傳曰,當此國家多事之時,不可無議事之地。機務處所,閤門內爲之,應備節目,令來會諸臣磨鍊以進。
傳曰,明日出宮內門路,以協陽門爲之。
伴接官啓曰,卽者差備譯官來言,花房義質,率隨員二十人,寫官十人,從者三十名,海軍二百名,兵隊五百名,今日入來館所云矣,敢啓。傳曰,知道。
都摠府啓曰,明日動駕時,侍衛·寶劍·守宮,當爲磨鍊,而都摠管沈履澤,以判尹導駕進,副摠管趙準永,伴接官進,洪遠植·李淳翼·吳俊泳,俱有實病,三員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入〈之〉。
摠管前望單子入之。都摠管李明應·朴齊寬,副摠管李喬翼·李冕榮·洪徹周·尹榮信·李裕承·李容元落點。
伴接官啓曰,卽者差備譯官來言,彼人中隨員一人,傳語官一人,兵隊七名,今日又爲入來館所云矣,敢啓。傳曰,知道。
傳曰,負商本不當於軍伍,遣歸鄕里,各復其業。
政院啓曰,時·原任大臣·奉朝賀有稟達事,率禮堂來詣閤外,請對矣。傳曰,入侍。
傳曰,明日動駕,更待下敎。
傳曰,中宮殿奉迎儀節,令儀曹磨鍊以入。
傳曰,中宮殿奉迎時,領議政進去。
傳曰,中宮殿奉迎時,提學金炳始,檢校直提學鄭範朝,右承旨尹相萬,右副承旨金學洙,翰·注·兵摠府堂·郞各一員陪從。
奉常正徐相祖疏略曰,曩在六月軍卒之亂,千古大變,而中宮殿下蒼黃避禍之際,凡在侍衛之列者,魂喪膽墜,不省臨御之所。寧有如此罔措之事乎?近伏聞何幸坤聖雍容處變,潛御陋地。伏願摶採駐御之所,備儀遵禮,迎還壼位焉。臣無任云云。省疏具悉。近日之變,往牒所無。閭巷傳說,本無確據,今見爾疏,知傳說之非無故而發也。博訪迎還之節,不可稽緩也。
知宗正卿李寅應疏曰,云云。答曰,省疏具悉。天道昭回,輿情莫掩,否泰之會,悲喜交集。
前持平李㝡榮疏曰,云云。省疏具悉。倫理梗絶,覽之至此,不覺傷歎。
前持平宋祥淳疏曰,云云。省疏具悉。已諭於徐相祖之批矣。
忠州幼學金益龍疏略曰,今伏見八道·四都之所下綸音,讀遍數回,不覺涕沛,至讀悔過自責,欣忭無地。旣有人民進言之下敎,故冒死敢言。政失民散無他,委政權臣。權臣自外弄柄,遂有賄賂,病國害民,重建景福宮時,果斂民財,屢改錢幣,民病至今未蘇。好是求,許多倭洋之屬,無非可者,至有金佛入闕猴猿入宮。六月之變,自肇判以來未聞,而方於其時,在朝千文萬武,皆作垂手傍觀。豈不慨嘆哉?伏願訓局爲先革罷。方今捄弊之策,有此二十條件。一曰,立紀綱正名分,二曰,禁奢侈崇儉德,三曰,繕武備防不虞,四曰,擇人才任其職,五曰,懲貪墨民無怨,六曰,復院祠明義理,七曰,減老弱實軍伍,八曰,禁遊民敎農商,九曰,禁苞苴淸官吏,十曰,開鄕薦用人廣,十一曰,尙文治開言路,十二曰,薄賦斂除民憂,十三曰,不罔民伸法令,十四曰,崇正學闢異端,十五曰,嚴科規取士公,十六曰,嚴宮圍不漏令,十七曰,節財用各樂業,十八曰,禁巫瞽絶祈禳,十九曰,禁寺刹僧歸農,二十曰,略婦寺宮無弊。伏願銘此悔責,捄其弊源焉。臣無任云云。省疏具悉。所陳諸條,切中時弊。二十件捄弊之策,皆今日之所願聞也。汝以布衣敢言,甚庸嘉尙。
壬午七月二十五日時,上御。時·原任大臣·奉朝賀·禮堂請對入侍時,缺領議政洪淳穆,禮曹判書李會正,缺。上曰,史官分左右。仍命大臣進前。淳穆進前問候,各殿問候訖。淳穆曰,向來有鼓鑄革罷之命,而聞已採之銅,不爲不多,便屬無用矣。見今經費艱絀之餘,姑以此更爲設鑄於度支,令戶判專管檢察,何如?上曰,依爲之。出擧條淳穆曰,金銀各幣,卽萬國通行之貨也。今當各國通商之時,我國之只用銅錢,事多窘跲。金銀錢及紋銀,令京外無礙通用,何如?上曰,依爲之。出擧條會正曰,奉迎儀節,今承聖敎。退出後,謹當參酌磨鍊,稟定擧行矣。上曰,依爲之。缺。
上在昌德宮。停常參·經筵。
李源中啓曰,大司憲·掌令二員未差,執義洪正厚,持平宋道淳在外,宋琯玉呈辭,監察茶時之意,敢啓。傳曰,知道。
朴定陽啓曰,左副承旨朴泳敎,今日不爲仕進,卽爲牌招,何如?傳曰,允。
傳于李源中曰,中宮殿奉迎諸臣,竝除下直進去。
傳于李源中曰,藥院提調許遞,前望單子入之。
內醫提〈調〉前望單子入之。閔泳穆落點。
傳于李源中曰,左捕將有闕之代,知三軍府事金箕錫除授。
議政府,左邊捕盜大將金箕錫。
李源中,以訓鍊都監言啓曰,本局從事官金定均,身病猝重,勢難察任,改差,何如?傳曰,允。
又以伴接官言啓曰,卽者差備譯官來言,留館彼人中隨員二人,今日巳時量,出去仁川所留船云矣,敢啓。傳曰,知道。
傳于李源中曰,中宮殿奉迎時,兼察摠戎使,率該營軍兵六十名,進去侍衛。
兵曹,左邊捕盜大將單金箕錫除授事,承傳。
李源中啓曰,新除授左邊捕盜大將金箕錫,卽爲牌招,傳授命召及大將牌·傳令牌,何如?傳曰,允。
傳于李源中曰,領議政復命之前,內外事務,領敦寧稟決之意,遣史官傳諭。
李源中,以迎接官言啓曰,上國大陣中摠兵二員,率兵隊一百名,前往忠州之意,敢啓。傳曰,知道。
以左副承旨朴泳敎牌不進罷職傳旨,傳于李源中曰,只推。
李源中啓曰,行都承旨尹用求,右承旨尹相萬,右副承旨金學洙奉命在外,行左承旨朴定陽須資出去,左副承旨朴泳敎牌不進,院中只有臣一人,伴直無人。左副承旨旣有只推之命,所當更爲牌招,而拘於廳規,不得請牌。何以爲之?敢稟。傳曰,牌招。
又啓曰,卽者兵曹郞廳來言,中宮殿奉迎時,侍衛節目,當爲磨鍊以入,而行判書趙寧夏赴燕,不得擧行云。何以爲之?敢稟。傳曰,次堂擧行。
又啓曰,兼察摠戎使金箕錫,以中宮殿奉迎事,今方出去矣。所帶御營大將命召,左邊捕盜大將命召及大將牌·傳令牌,何以爲之?而將兵之任,不可無摠察之人,捕將重任,亦不可暫曠。在前如此之時,有他邊大將兼察之例。今番則何以爲之?敢稟。傳曰,御將,禁將兼察,捕將,他邊大將兼察,仍佩往來。
又啓曰,御將,禁將兼察,捕將,他邊大將兼察事,命下矣。兼察御營大將趙羲純,兼察左邊捕盜大將李敎獻,竝卽牌招聽傳敎,何如?傳曰,允。
玉堂前望單子入之。副應敎柳宗植,副校理朴宗鉉,修撰尹胄鉉,副修撰鄭寅奭落點。
李源中,以侍講院言啓曰,兼輔德金演壽,方在直中,而奉命出去矣。上番闕直,事甚未安。輔德趙定熙呈辭受由,弼善李重七奉命出去,兼弼善朴斗陽受由在外,文學未差,兼文學金炳吉,卽爲牌招入直,何如?傳曰,允。
又以摠戎廳言啓曰,兼察摠戎使金箕錫,率該廳軍兵六十名,奉迎時進去之意,敢啓。傳曰,知道。
以司謁口傳下敎曰,中宮殿奉迎時,兩江渡涉時,舟橋置之,以龍舟擧行。
李源中,以兵曹言啓曰,中宮殿奉迎時,兵·摠府堂·郞各一員,五衛將二員,武兼四員,禁軍四十人,前後牌軍兵四百名磨鍊。傳語軍,忠淸監司,京畿監司,別定差使員,檢擧飛傳之地,何如?傳曰,侍衛自江頭擧行,前後牌軍兵置之。傳語軍依例擧行。
又以弘文館言啓曰,副修撰李道宰奉命出去,下番闕直,事甚未安。修撰金炳吉,新除授修撰尹胄鉉,副修撰鄭寅奭,竝卽牌招,推移入直,副應敎柳宗植,副校理朴宗鉉,一體牌招察任,何如?傳曰,允。
傳于李源中曰,有實故摠管許遞,前望單子入之。
摠管前望單子入之。都摠管金善弼落點。
傳于李源中曰,江華留守有闕之代,行護軍金允植除授。
傳于李源中曰,鎭撫使,依前以留守,口傳下批。
李源中,以禮曹言啓曰,今此中宮殿奉迎入闕時,王世子當有迎覲之節。以迎覲於郊外磨鍊乎,以祗迎於闕門外磨鍊乎?敢稟。傳曰,闕門外磨鍊。
注書金中植奉命在外,代以呂圭亨爲假注書。
傳于李源中曰,中宮殿奉迎時,判宗正卿李載元·李載冕,宗正卿李載完進去。
判宗正卿李載冕疏略曰,臣之情地,不可冒據重任,向陳血籲,冀蒙本兼竝遞之恩。而第其實銜宗府有司,司宰提擧,尙縻于身。是豈一日安心乎?際見湖儒金益龍疏句語之傳播者,悚凜無地。伏乞亟鐫臣未遞之職焉。臣無任云云。答曰,省疏具悉。向日之變,與卿同戚,今日之慶,與卿同休。言之無據,不足爲引,卿其勿辭行公。
上在昌德宮。停常參·經筵。
李源中啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來初一日輪對日次矣,敢稟。傳曰,當次人受點,後日次待令。
以左副承旨朴泳敎再牌不進罷職傳旨,傳于李源中曰,只推。
李源中,以侍講院言啓曰,上番連日闕直,事甚未安。輔德趙定熙呈辭受由,兼輔德金演壽,弼善李重七奉命在外,兼弼善朴斗陽受由在外,文學未差,兼文學金炳吉,卽爲牌招入直,何如?傳曰,允。
以平安監司金炳德狀啓,義州府民家漂頹事,傳曰,民家漂頹,若是夥多,人命則雖不渰沒,念其呼號失所之狀,惻然驚心,靡所止屆。結構奠接之方,從長區劃,另加顧助,俾無一民仳㒧之患事,自廟堂措辭行會。
吏曹口傳政事,江華留守單金允植。
兵曹,兼鎭撫使單金允植。
李源中啓曰,假注書呂圭亨,時無職名,令該曹付軍職,冠帶常仕,何如?傳曰,允。
又啓曰,大司憲·掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,行都承旨尹用求,右承旨尹相萬,右副承旨金學洙奉命在外,行左承旨朴定陽,左副承旨朴泳敎不爲仕進,院中只有臣一人,伴直無人。左副承旨所當牌招,而拘於廳規,不得請牌。何以爲之?敢稟。傳曰,牌招。
以持平宋琯玉,正言吳炳文牌不進罷職傳旨,傳于李源中曰,只推。
李源中,以弘文館言啓曰,新除授修撰尹胄鉉,時在忠淸道鴻山地,經筵入番事緊,請斯速乘馹上來事,下諭。答曰,許遞。前望單子入之。
又以兵曹言啓曰,中宮殿奉迎時,道路左右屛門嚴加把守事,分付三營,何如?傳曰,允。
傳于李源中曰,左承旨許遞,前望單子入之。
李源中,以伴接官言啓曰,卽者差備譯官來言,留館彼人中,傳語官一人什物領來次,今日未時量,出去楊花津云矣,敢啓。傳曰,知道。
傳于李源中曰,在囚罪人韓圭稷·盧翼東·李秉翼·柳肯秀所犯贓罪,金吾堂上開坐,一一捧招以入。
傳于李源中曰,訓局執事異海晉,禁營執事李殷洙,御營執事全泰亨,摠廳執事廉志善,竝該營千摠差下,龍虎營執事金學善,御營千摠差下。
承旨前望單子入之。柳落點。
玉堂前望單子入之。修撰任百彦落點。
李源中,以摠戎廳言啓曰,謹依統長潘敬淵口傳下敎,本廳東營入直將卒,移直於迎秋門外御營廳西營之意,敢啓。傳曰,知道。
判宗正卿李載冕疏略曰,嗚呼,今是何如時,臣是何如人,所處之私情何如,所遭之人言又何如也?伏乞亟遞臣所帶諸銜,仍治臣罪焉。臣無任云云。答曰,省疏具悉。向來人言,爲其言事也。故優批以答,若其中不無爽實句語,草野之人,未能詳知而然也。乃以萬萬不當引之事,如是屢懇,非徒有損事體,徒惱予心而已。予心則惱,卿獨安能安乎?
上在昌德宮。停常參·經筵。
政院啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,同副承旨柳,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而淸使回還間,姑爲停止之意,敢啓。傳曰,知道。
侍講院啓曰,上番連日闕直,事甚未安。輔德趙定熙呈辭受由,兼輔德金演壽,弼善李重七奉命在外,兼弼善朴斗陽受由在外,文學未差,兼文學金炳吉,卽爲牌招入直,何如?傳曰,允。
弘文館啓曰,新除授修撰任百彦,卽爲牌招察任,何如?傳曰,允。
兵曹啓曰,新除授慶尙左兵使孫亮肅,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令,改差,何如?傳曰,允。
傳曰,慶尙左兵使有闕之代,副護軍李奎遠除授。
政院啓曰,假注書徐光範有身病,勢難察任,今姑改差,何如?傳曰,允。
又啓曰,大司憲,掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,卽者義禁府都事來言,時囚罪人韓圭稷等,當爲捧招以入,而判義禁沈舜澤呈辭受由,同義禁李正魯有身病,一員未差,只有趙濟華一員,不得開坐云。受由何以爲之,而未差之代,政官牌招,開政差出,同義禁李正魯,卽爲牌招,何如?傳曰,竝許遞,與未差之代,前望單子入之。
金吾堂上前望單子入之,判義禁李會正,知義禁李寅應,同義禁林翰洙·金奭鎭落點。
假注書徐光範改差,代以趙秉聖爲假注書。
政院啓曰,開坐事,命下矣。新除授判義禁李會正,知義禁李寅應,同義禁林翰洙·金奭鎭,竝卽牌招,何如?傳曰,允。
又啓曰,前望修正,何等審愼,而金吾堂上前望,有所錯誤,致勤下詢,臣之矇然捧入,不勝惶悚。當該堂上不可無警,推考,何如?傳曰,允。
訓鍊都監啓曰,本局千摠白樂薰,身病猝重,勢難察任,改差,何如?傳曰,允。
禁衛營啓曰,本營千摠金夢求,身病猝重,勢難察任,改差,何如?傳曰,允。
御營廳啓曰,本廳千摠洪運燮·李容勳,俱有身病,勢難察任,改差,何如?傳曰,允。
伴接官啓曰,卽者差備譯官來言,留館彼人中,傳語官一人,今日辰時量,出去仁川所留船云矣。敢啓。傳曰,知道。
伴接官啓曰,卽者差備譯官來言,留館彼人中,傳語官一人,昨日未時量,出去楊花津矣,領車卜一輛,今日午時量,還來館所云矣。敢啓。傳曰,知道。
奎章閣啓曰,新印綸音頒賜件安寶次,奎章之寶請出之意,敢啓。傳曰,知道。
訓鍊都監啓曰,訓局執事異海晉,該營千摠差下事,命下矣。本局千摠,見方有闕,其代差下,令該曹單付,何如?傳曰,允。
兵曹啓曰,慶尙左兵使李奎遠除授事,命下,而以前任珍島府使,方在解由未出中,何以爲之?敢稟。傳曰,勿拘。
兵曹,慶尙左道兵馬節度使單李奎遠除授事,承傳。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而先農壇四面紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
以忠淸監司南一祐狀啓,進上生松茸,尙未浮土,限內不得封進,惶恐待罪事,傳曰,勿待罪事,回諭。
以持平宋琯玉,正言吳炳文牌不進罷職傳旨,傳曰,只推。
上在昌德宮。停常參·經筵。
藥房都提調宋近洙,同副承旨李源中啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆奉命在外,左議政·右議政未差,不得來會云矣。敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
傳曰,輔德·文學有闕之代,前望單子入之。
輔德前望單子入之,李胄榮落點。
文學前望單子入之,申箕善落點。
義禁府啓曰,今此具格罪人在囚之時,時囚不可混處府中,時囚罪人李載駿,姑爲保放之意,敢啓。傳曰,知道。
伴接官啓曰,卽者差備譯官來言,留館彼人中海軍二名,今日辰時量,出去仁川所留船云矣。敢啓。傳曰,知道。
訓鍊都監啓曰,本局中軍李敎獻,身病猝重,勢難察任,改差,何如?傳曰,允。
禁衛營啓曰,本營執事李殷洙,該營千摠差下事,命下矣。旣有見窠,依下敎差下之意,敢啓。傳曰,知道。
御營廳啓曰,御營執事全泰亨,該營千摠差下事,命下矣。本營千摠,今方有闕,其代差下之意,敢啓。傳曰,知道。
訓鍊都監啓曰,閑良河秀英,加設哨官差下之意,敢啓。傳曰,知道。
侍講院啓曰,新除授輔德李胄榮,卽爲牌招察任,何如?傳曰,允。
政院啓曰,大司憲,掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,卽見刑曹坐不坐單子,則連三日無緣不坐矣。詞訟劇地,委屬可悶,當該堂上推考,何如?傳曰,允。
以持平宋琯玉,正言吳炳文牌不進罷職傳旨,傳曰,只推。
以黃海監司閔致序狀啓,無公文自京下來之淸人,姑爲安接,以待稟處事,傳曰,依其所願,護送越境,此後如有上國人下來,亦依此擧行後狀聞。
以黃海兵使李元會狀啓,淸人之無公文自京下來者,事係初有,法不可擅送,令三軍府稟處事,傳曰,已有道臣之批矣。
兵曹口傳政事,行護軍單朴定陽。
弘文館啓曰,校理申箕善移拜文學,上番闕直,事甚未安。副校理鄭夏源別兼春秋進,應敎金容圭,副應敎柳宗植,校理金玉均,副校理朴宗鉉,竝卽牌招,推移入直,何如?傳曰,允。
侍講院啓曰,今此中宮殿奉迎敎是時,世子宮祗迎時,本院當爲全數進參,而輔德李胄榮,時在京畿楊州地,無以備員,何以爲之?敢稟。傳曰,許遞,前望單子入之。
輔德前望單子入之,洪承穆落點。
侍講院啓曰,今此中宮殿奉迎敎是時,世子宮祗迎時,本院當爲全數進參,而兼弼善朴斗陽受由在外,無以備員,何以爲之?敢稟。傳曰,許遞,前望單子入之。
兼弼善前望單子入之,李輔榮落點。
侍講院啓曰,卽接翊衛司所報,則今此中宮殿奉迎敎是時,本司當爲全數陪衛,而左司禦·左衛率未差,右翊贊閔應植,右副率金亮鉉,右洗馬閔泳悳,俱有身病,無以備員云。令政院稟旨變通,以爲備員陪衛之地,何如?傳曰,司禦未差之代,儀賓都事李萬翼除授,衛率未差之代,監察趙爰夏除授。
兵曹,右司禦單李萬翼,左衛率單趙爰夏,除授事承傳。
議政府啓曰,卽見右捕廳所報,則作拏館所,殺害日本人之諸漢,捉得窮覈云矣。參其所供,則孫順吉·崔奉圭·孔致元三漢之悖惡情節,掀露無餘,竝出付軍門,大會軍民,梟首警衆。其餘李辰學·趙應順·安興俊,竝移送秋曹,嚴刑遠配,何如?傳曰,允。
議政府啓曰,明日百官祗迎後,當爲合班侍衛矣。罷散人敍用,竝與未付軍職人,令該曹口傳付軍職,何如?傳曰,允。
右捕廳啓曰,臣廳在囚罪人孫順吉·崔奉圭·孔致元,竝出付御營廳,其餘李辰學·趙應順·安興俊,竝移送秋曹之意,敢啓。傳曰,知道。
三軍府啓曰,卽接御營廳所報,則謹依啓下傳旨,罪人孫順吉·崔奉圭·孔致元梟首次,今七月二十九日,兼大將臣趙羲純,率諸將校軍兵,出去慕華館云矣。敢啓。傳曰,知道。
御營廳啓曰,罪人孫順吉·崔奉圭·孔致元,大會軍民於慕華館,梟首警衆之意,敢啓。傳曰,知道。
義禁府啓目,黃海兵虞候李載駿原情云云。問目內辭緣,泛稱遲晚,所當請刑是白乎矣,曾經宣傳官,勿爲請刑,載在法典,議處,何如?啓依允。日記廳堂上金宗漢,郞廳李聖烈·盧台鉉。
上在昌德宮。停常參·經筵。
中宮殿奉迎還宮後,大殿·大王大妃殿·王大妃殿·中宮殿,藥房·內閣·政院·玉堂·百官·奉朝賀口傳問安。答曰,知道。世子宮·世子嬪宮,藥房·內閣·政院·玉堂·春桂坊·百官·奉朝賀口傳問安。答曰,知道。世子宮祗迎還宮後,藥房·內閣·政院·玉堂·春桂坊口傳問安。答曰,知道。
毓祥宮失火後,大殿·大王大妃殿·王大妃殿·中宮殿,藥房·內閣·政院·玉堂·朝廷二品以上口傳問安。答曰,知道。世子宮·世子嬪宮,藥房·內閣·政院·玉堂·春桂坊·朝廷二品以上口傳問安。答曰,知道。
大殿自內擧哀後,大殿·大王大妃殿·王大妃殿·中宮殿,藥房·內閣·政院·玉堂·朝廷二品以上口傳問安。答曰,知道。世子宮·世子嬪宮,藥房·內閣·政院·玉堂·春桂坊·朝廷二品以上口傳問安。答曰,知道。
政院啓曰,來初五日,朝參日次,而景慕宮秋享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,訓鍊大將任商準,以舟橋堂上,今日中宮殿奉迎渡涉時出去矣。所佩命召,何以爲之?敢稟。傳曰,仍佩往來。
弘文館啓曰,上番闕直,事甚未安。應敎·副應敎,校理一員,副校理一員未差,校理金玉均有身病,副校理鄭夏源別兼春秋進,修撰金炳吉·任百彦,竝卽牌招,推移姑陞入直,何如?傳曰,允。
侍講院啓曰,新除授輔德洪承穆,卽爲牌招察任,何如?傳曰,允。
伴接官啓曰,卽者差備譯官來言,留館彼人中傳語官一人,巡査十二名,兵隊一百名,今日卯時量出去慕華館云矣。敢啓。傳曰,知道。
兵曹口傳政事,護軍單韓聖根,副護軍單金喆熙·申泰寬·趙定熙·李胄榮·李承宇·李在敬·尹,副司果單朴斗陽·宋世憲·李鎬冕·南奎熙·李載崑·李在淳·李弼鎔·金復性·金天洙·朴齊性·趙南軾·鄭寅學·尹胄鉉·朴齊斌·金箕文·李義甲·王性協·金熙國·鄭璣相·洪鍾協·嚴胄榮·南廷綺·鄭寅協·沈鎭奎·金容圭·柳宗植·金玉均·朴宗鉉。
侍講院啓曰,今此中宮殿奉迎敎是時,王世子祗迎時,新除授兼弼善李輔榮,時在京畿抱川地,無以備員,何以爲之?敢啓。傳曰,許遞,前望單子入之。
兼弼善前望單子入之,金定均添書落點。
侍講院啓曰,今此中宮殿奉迎敎是時,王世子祗迎時,輔德洪承穆有身病,無以備員,何以爲之?敢啓。傳曰,許遞,前望單子入之。
輔德前望單子入之,朴泳敎添書落點。
奎章閣啓曰,景慕宮望廟樓,今朔奉審無頉之意,敢啓。傳曰,知道。
義禁府啓曰,保放罪人李載駿還囚議處以入,而仍爲保放之意,敢啓。傳曰,知道。
弘文館啓曰,上番無他推移之員,不得已以下番姑陞入直之意,敢啓。傳曰,知道。
侍講院啓曰,新除授兼弼善金定均,卽爲牌招察任,何如?傳曰,允。
玉堂前望單子入之,應敎徐公淳,副應敎李鎬冕,校理金復性,副校理洪世燮落點。
濬川司啓曰,都廳禁衛營別將朴鼎和差下,使之察任,何如?傳曰,允。
傳曰,承旨有闕之代,前望單子入之。
承旨前望單子入之,趙秉稷落點。
政院啓曰,大司憲,掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
弘文館啓曰,上番姑陞入直,事甚未安。新除授應敎徐公淳,副校理洪世燮,竝卽牌招,推移入直,何如?傳曰,允。
弘文館啓曰,新除授副應敎李鎬冕,時在京畿龍仁地,校理金復性,時在果川地,經筵入番事緊,請竝斯速乘馹上來事,下諭。答曰,許遞,前望單子入之。
刑曹啓曰,議政府啓辭內,卽見右捕廳所報,則作拏館所,殺害日本人之諸漢,捉得窮覈云矣。參其所供,則孫順吉·崔奉圭·孔致元三漢之悖惡情節,掀露無餘,竝出付軍門,大會軍民,梟首警衆,其餘李辰學·趙應順·安興俊,竝移送秋曹,嚴刑遠配,何如?傳曰,允事,批下矣。謹依傳敎,罪人李辰學·趙應順·安興俊等,各嚴刑一次後,辰學慶尙道金海府,應順平安道郭山郡,興俊咸鏡道洪原縣遠地定配所,竝卽押送之意,敢啓。傳曰,知道。
政院啓曰,時原任大臣·奉朝賀·禮堂爲承候來待矣。傳曰,入侍。
又啓曰,時原任閣臣爲承候來待矣。傳曰,入侍。
傳曰,入侍時,奉迎諸臣一體入侍。
以司謁口傳下敎曰,南壇淸道,以中軍代行。
以持平宋琯玉,正言吳炳文牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,今日午時毓祥宮失火,廟主不得奉出云,萬萬驚悚。諸般儀節,令該曹磨鍊以入。
傳曰,毓祥宮失火時,冷泉亭御眞,權奉于松竹亭齋矣。還安之節,令儀曹擇日擧行。
傳曰,大臣所奏旣如此,布告之節,令儀曹擇日擧行。
傳曰,摠戎使有闕之代,忠淸兵使具完植除授。
禮曹啓曰,傳曰,今日午時毓祥宮失火,廟主不得奉出云,萬萬驚悚,諸般儀節,令該曹磨鍊以入事,命下矣。謹稽謄錄,則在前園上失火時,自上有變服·避正殿·減膳·撤樂三日而止之例,而今此廟主不得奉出,與園上失火,所重自別,自上似當有變服擧哀之節。而事係創有,臣曹不敢擅便,問議大臣處之,何如?傳曰,允。當自內擧哀矣。
政院啓曰,時原任大臣爲承候來待矣。傳曰,入侍。
又啓曰,時原任閣臣爲承候來待矣。傳曰,入侍。
傳曰,毓祥宮失火時,不飭之次知中官李裕鼎罷職,守直官朴潤珍汰去。
政院啓曰,新除授摠戎使具完植,中宮殿還御時,以忠淸兵使,陪扈上來矣。密符及敎諭書,一時爲急,而方在未交龜中,待交龜後,斯速乘馹上來事,下諭,何如?傳曰,不待交龜受符。
兵曹,摠戎使單具完植。
玉堂前望單子入之,副應敎金容圭,校理王性協落點。
迎接官啓曰,今日酉時量,上國摠兵官二員,率兵隊一百名,還來大陣之意,敢啓。傳曰,知道。
議政府,摠戎使單具完植。
傳曰,奉迎陪衛軍·排立軍,各各其營乾犒饋。
書筵官李象秀縣道疏,答曰,省疏具悉爾懇。由予否德,致有六月之變。義理之掃地,衣襨之非禮,誠如爾言,而天地胎回,王章粗伸,翟褘還御,幸孰大焉?爾應同此歡忭也。至於日人之開港內地,駐兵京城,卽係公法之通行,亦緣事會之適然,不必疑怪,以爾淹博通練,想亦知之悉矣。顧今安危之機,不在於外而在於內。勵精圖治,維新萬機,政須林下宿德,啓沃輔益,贊成新理。爾其勿復辭巽,幡然簉朝,以副予側席之望。仍傳曰,此批答,遣地方官傳諭。
壬午八月初一日,上御□□□。時原任大臣·奉朝賀·禮堂·時原任閣臣·奉迎諸臣,同爲入侍時,行都承旨尹用求,左承旨尹相萬,左副承旨金學洙,記事官金中植·金昇均,奉朝賀李裕元,領議政洪淳穆,領敦寧金炳國,奉朝賀姜㳣,判府事宋近洙,判宗正卿李載元·李載冕,提學金炳始,檢校直提學鄭範朝,原任直閣閔泳穆,知宗正卿李載完,吏曹參判趙秉鎬,參議朴周陽,兵曹參判吳夏泳,參議李冕雨,參知任尙鎬,禮曹判書李會正,參判李正魯,都摠管李明應,副摠管李喬翼,都摠都事鄭暢鉉,副修撰李道宰,兵曹佐郞白時洽,以次進伏訖。上曰,史官分左右。仍命大臣進前。裕元進前問候各殿,問候訖。淳穆曰,祠宇非徒爲敬謹重地,況是人跡所罕到,則豈至今日回祿之警乎?此必有根因,宮屬中應問諸人,令秋曹嚴覈得情,照法嚴繩,何如?上曰,依爲之。出擧條會正曰,告布之節,今奉成命,儀節,筵退後草記擧行,何如?上曰,依爲之。以下缺
上在昌德宮。停常參·經筵。
藥房提調閔泳穆,副提調尹用求啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿勞動後氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
中宮殿奉迎翌日,大殿·大王大妃殿·王大妃殿·中宮殿,內閣·政院·玉堂·朝廷二品以上·奉朝賀口傳問安。答曰,知道。世子宮·世子嬪宮,內閣·政院·玉堂·春桂坊·朝廷二品以上·奉朝賀口傳問安。答曰,知道。
進御二錢重人蔘粟米飮煎入事,榻前下敎。
政院啓曰,藥房提調·副提調持粟米飮來待矣。傳曰,封入。
備忘記,忠淸水使沈宜弘下直,長弓一張,長箭一部賜給。
政院啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,新除授摠戎使具完植,不待交龜受符事,命下矣。卽爲牌招,傳授密符及敎諭書,何如?傳曰,允。
禮曹啓曰,今此陳賀慶名,以中宮殿奉迎後稱慶陳賀爲稱,何如?傳曰,允。
禮曹啓曰,傳曰,大臣所奏旣如此,告布之節,令儀曹擇日擧行事,命下矣。告布陳賀吉日,令日官韓應翼推擇,則今八月初七日爲吉云,以此日定行乎?敢稟。傳曰,以此日定行。
傳曰,檢校直閣金興均馳詣仁陵,奉審摘奸,仍留監祭,仍詣獻陵,一體奉審以來。
傳曰,禮房承旨·同副承旨,分詣受香諸處,奉審摘奸以來。
摠戎廳啓曰,本廳千摠李熙斌,身病甚重,勢難察任,改差,何如?傳曰,允。
御營廳啓曰,本廳千摠李容勳,身病甚重,勢難察任,改差,何如?傳曰,允。
御營廳啓曰,本廳軍色從事官李建昌,身病甚重,勢難察任,改差,何如?傳曰,允。
訓鍊都監啓曰,本局別將趙羲贊,身病猝重,勢難察任,改差,何如?傳曰,允。
弘文館啓曰,新除授校理王性協,時在開城地,經筵入番事緊,請斯速乘馹上來事,下諭。答曰,依啓。
弘文館啓曰,上番姑陞入直,事甚未安,新除授副應敎金容圭,卽爲牌招入直,何如?傳曰,允。
注書金中植病,代以元用奭爲假注書。
御營廳啓曰,本廳把摠柳致養,哨官尹甲炳,不由營門,擅自下鄕,誠極駭然,竝爲先汰去之意,敢啓。傳曰,知道。
內醫院啓曰,年例燕貿唐藥材,依例磨鍊,別單書入之意,敢啓。傳曰,知道。
兵曹口傳政事,護軍單金興均。
政院啓曰,大司憲,掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,密符親納,例也,而前全羅監司李秉文,謂有身病,使其褊裨替納,事甚未安,推考,何如?傳曰,允。
傳曰,輕囚爲先放釋。
伴接官啓曰,卽者差備譯官來言,留館彼人中隨員一人,海軍一名,今日出去仁川所留船云矣。敢啓。傳曰,知道。
以持平宋琯玉,正言吳炳文牌不進罷職傳旨,傳曰,只推。
政院啓曰,軍號法意,何等愼嚴,而今日軍號中有所錯誤,致勤下詢,奏御文字之如是不審,極爲未安。當該兵曹堂上,不可無警,推考,何如?傳曰,允。
柳啓曰,臣敬奉聖敎,馳往義禁府,取考囚徒案,則時囚罪人韓圭稷·李秉翼·柳肯秀·盧翼東,係是重囚,故竝仍囚。仍往典獄署,取閱囚徒案,則罪人捉納間嚴囚罪人一名,係是重囚,故仍囚,其餘各司直囚,罪人崔光五等五名,係是輕囚,故竝依傳敎放送之意,敢啓。傳曰,知道。
傳曰,幼學朴應鍾,醫藥同參差下。
以司謁口傳下敎曰,冷泉亭滲漏與毁傷處,不日修改事,分付戶曹。
禮曹啓曰,今此中宮殿奉迎後稱慶陳賀吉日,以今八月初七日推擇事草記,傳曰,以此日定行事,命下矣。同日曉頭,先行告祭於宗廟·永寧殿·社稷·景慕宮,巽時頒敎陳賀,而大殿·大王大妃殿·王大妃殿·中宮殿陳賀箋文,方物物膳,世子宮方物物膳,依例封進事,知委京外,箋文頭辭,令文任撰出,何如?傳曰,允。方物物膳,置之。
禮曹啓曰,今此中宮殿奉迎後稱慶陳賀時,王世子進箋文·致詞·表裏行禮之節,依例磨鍊乎?敢稟。傳曰,依例磨鍊。
禮曹啓曰,毓祥宮神主改造之節,令奉常寺卽速擧行,而造成及奉安處所,則以毓祥宮內精潔處所,擇定擧行,畢造成後題主處所,則就廟宇基址,設幕次擧行,似合事宜,依此擧行事,分付,何如?傳曰,允。
禮曹啓曰,毓祥宮廟宇改建之節,不容少緩,令戶曹斯速擧行事,分付,何如?傳曰,允。
禮曹啓曰,傳曰,毓祥宮失火時,冷泉亭御眞,權奉于松竹亭矣。還安之節,令儀曹擇日擧行事,命下矣。還安吉日,令日官韓應翼推擇,則今八月初六日巳時爲吉云,以此日時擧行,何如?傳曰,允。
右副承旨李源中書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣木覓山神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事,還奉神位版後復命之意,敢啓。答曰,知道。
義禁府啓目粘連,向前李載駿亦,情理雖曰悶迫,不遵營飭,投印擅行,至登問啓,在所當勘。依定式,施以遠地定配之典,何如?啓依允。
吏曹參議朴周陽上疏。大槪,三銓新命,揆分不稱,暫膺雖緣事會,仍冒有愧廉防,敢陳披瀝之懇,冀蒙鐫改之恩事。省疏具悉。爾其勿辭察職。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
傳曰,副司果朴宗鉉,同副承旨除授。
傳曰,前參議李敦禹,吏曹參判除授。
摠戎廳啓曰,本廳執事廉志善,該廳千摠差下事,命下矣。千摠李熙斌啓遞代差下之意,敢啓。傳曰,知道。
都摠府啓曰,副摠管朴容大,以漢城右尹,本府坐起時進參事,晝仕出去之意,敢啓。傳曰,知道。
義禁府啓曰,時囚罪人李載駿,施以遠地定配之典,議處公事判付內依允矣。李載駿當定配所以入,而卽接戶奴呈狀,則以爲其上典父年七十三,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖。李載駿遠配,依罪犯,準計杖一百流三千里之例,以其父年七十三無兄弟獨身,依律文收贖,只告身盡行追奪,放送,何如?傳曰,允。
內醫院啓曰,幼學朴應鍾,議藥同參差下事,命下矣。幼學朴應鍾,議藥同參差下,令該曹口傳付軍職,冠帶常仕,何如?傳曰,允。
禮曹啓曰,今此中宮殿奉迎後稱慶陳賀時,方物物膳置之事,命下矣。在前方物物膳置之之時,各殿進獻,議政府·六曹物膳及京廳方物,京畿物膳則例爲封進矣。今亦依前例封進,而世子宮進獻京廳方物,京畿物膳,亦爲封進之意,敢啓。傳曰,知道。
伴接官啓曰,卽者,差備譯官來言,留館彼人中隨員二人,今日辰時量,出去仁川所留船云矣。敢啓。傳曰,知道。
假注書元用奭有頉,代以李翊濬爲假注書。
吏曹,吏曹參判單李敦禹,今加嘉善,除授事承傳。
吏曹,同副承旨單朴宗鉉,今加通政,除授事承傳。
傳曰,禮房承旨馳詣文廟,奉審摘奸以來。
議政府啓曰,中宮殿奉迎,乃國家大慶也。咨報於上國,書契於隣邦,不容少緩,令文任具由撰出,而齎咨官,以譯官卞元圭定送,何如?傳曰,允。
政院啓曰,新除授同副承旨朴宗鉉,卽爲牌招,何如?傳曰,允。
又啓曰,大司憲,掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
以持平宋琯玉,正言吳炳文牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
弘文館啓曰,上番姑陞入直,事甚未安。應敎徐公淳,副應敎金容圭,副校理洪世燮,竝卽牌招,推移入直,何如?傳曰,允。
傳曰,朝士之跟隨,曾有昨年飭敎,而濫率之弊,一向如前,每於朝會,紛紜雜踏,不成班次,卽此一事,可見綱紀之掃地。跟隨元定之數,猶患夥多,令機務處更爲定式,務從省簡,入稟施行,而如是之後,敢有違越者,喉院·臺省,卽爲摘發論啓,置以重律。予將以此爲三丈之木。
傳曰,務安縣監金禹鉉,副司果趙尙學,竝修撰除授。
吏曹,修撰二單金禹鉉·趙尙學,竝除授事承傳。
禁衛營啓曰,本營哨官申志熙·李寅鍾,俱有身病,勢難察任,竝改差,何如?傳曰,允。
禁衛營啓曰,本營哨官洪淳赫,受由過限,爲先汰去之意,敢啓。傳曰,知道。
傳曰,前忠淸兵使具完植,姑爲兼帶,所率兵丁,留屬摠戎廳,仍使住紮城外,認眞鍊習,其間兵營營務,令虞候代管。
禮曹啓曰,今八月初七日中宮殿奉迎後陳賀節目,當爲磨鍊矣。依例以親臨受賀磨鍊乎?敢稟。傳曰,親臨磨鍊。
伴接官啓曰,卽者差備譯官來言,日本辦理公使花房義質,率傳語官二人,兵隊六十名,出去興仁之門外上國大陣云矣。敢啓。傳曰,知道。
御營廳啓曰,本廳中軍李奎顔,身病甚重,勢難察任,改差,何如?傳曰,允。
伴接官啓曰,卽者差備譯官來言,日本辦理公使花房義質,今日酉時量,還來館所云矣。敢啓。傳曰,知道。
傳曰,卽見海伯狀啓,則海州等諸邑民家之漂頹,田畝之潰決,若是夥多,極備之災,胡至此甚?言念民情,錦玉縻安。載寧郡守趙奭永,慰諭使差下,使之馳往被災地方,一一詳審,結構奠接之方,與道臣量宜措處。被災田畝,竝給全災,渰死人段,原恤典外別加顧助,生前身還布,竝蕩減。救災情形,詳細登聞,以慰予如傷之念事,廟堂措辭分付。
禮曹啓曰,毓祥宮失火後,自上變服·避正殿·減膳·撤樂三日而止,大王大妃殿·王大妃殿·中宮殿·世子宮·世子嬪宮,進淡服三日而止事,已爲磨鍊啓下矣。三日之限,止於今日,來初四日,還御正殿,進吉服·復常膳·復樂等事,知委擧行,何如?傳曰,允。
弘文館啓曰,上番闕直,事甚未安。修撰李道宰,新除授修撰金禹鉉·趙尙學,竝卽牌招,推移姑陞入直,何如?傳曰,允。修撰金禹鉉,仍任前職。
傳曰,肅淸宮禁,卽爲端本出治之源,而挽近以來,法禁懈弛,雜人出入,蕩無防限,寧不寒心?自今以後,各司吏隷,朝士跟隨外,凡閑雜之人,不許入闕門,至於巫瞽之類,尤爲嚴禁。至於差備門外,所重尤別,敢有攔入者,竝施梟警之律,不禁之守門將·差備中官及統長,亦施重律之意,榜示宮城各門。
吏曹參判趙秉鎬上疏。大槪,敢陳實病難强之狀,冀蒙見職亟遞之恩事。答曰,省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,假注書李翊濬有身病,勢難察任,今姑改差,何如?傳曰,允。
又啓曰,卽者兵曹郞廳來言,今初七日陳賀,備率節目,當爲磨鍊以入,而行判書趙寧夏赴燕,不得擧行云,何以爲之?敢稟。傳曰,次堂擧行。
又啓曰,今初七日中宮殿奉迎後稱慶陳賀頒敎文,當爲製進,藝文提學鄭範朝,待明朝牌招,使之製進,何如?傳曰,允。
又啓曰,前忠淸兵使具完植,姑爲兼帶事,命下矣。卽爲牌招,傳授密符,何如?傳曰,允。
傳曰,禮房承旨馳詣社稷,奉審摘奸以來。
傳曰,奉審閣臣入侍。
弘文館啓曰,上番闕直,事甚未安。應敎徐公淳,副應敎金容圭,校理洪世燮,竝卽牌招,推移入直,何如?傳曰,允。
政院啓曰,大司憲,掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
以持平宋琯玉,正言吳炳文牌不進罷職傳旨,傳曰,只推。
傳曰,日本公使,明日當於便殿召見矣,該房知悉。機務處諸臣,與承旨,翰·注各一員入侍。
以司謁口傳下敎曰,明日日本公使召見時,修信大副使來待。
宗廟署啓曰,今此宗廟·永寧殿陳賀告由祭時,廟司四員,不可不備員。令兪達濬,身病沈重,不得進參,令該曹口傳相換,以爲及時擧行之地,何如?傳曰,允。
傳曰,秋判外法司堂上,竝許遞,前望單子入之。
刑曹堂上前望單子入之,參判趙熙一添書落點,參議趙忠熙落點。
京兆堂上前望單子入之,判尹成彝鎬,左尹嚴世永,右尹洪澈周落點。
刑曹啓曰,謹依傳敎,毓祥宮守僕金永洛,軍士李三龍等捉來嚴覈。則永洛所供內,今月初一日,以入直守僕朔茶禮時,與守直內官及宮女,同爲擧行,而茶禮設行後,香爐及燭臺,趁卽退出,正堂內外,着實周察,仍爲閉鎖。而問安次,本宮所屬,出往南門外,故同爲隨去,午後始聞宮內失火之變,蒼皇入來。失火根因,雖未的知,火焰旣自正堂內而出,則似由於香爐燭臺退出時不審之致。身爲入直守僕,擅離直所,未卽撲滅,惶恐遲晚,無辭可達云。李三龍所供內,以軍士擧行。只是正門外修掃除草等事而已,正門以內,初無擧行,失火根因,實所不知云矣。觀此所供,根因,敢曰低賴擅離,焉逭當律?金永洛,大明律失火條,延燒宮闕者絞,同律犯罪自首,至死者,聽減一等,杖百流三之文,決杖一百後,全羅道綾州牧流三千里定配所,卽爲押送,李三龍,旣乏緊幹,別無可覈之端,懲勵放送,何如?傳曰,允。
戶曹啓曰,毓祥宮改建始役吉日,令日官韓應翼推擇,則今八月十一日午時爲吉云,以此日時擧行之意,敢啓。傳曰,知道。
三軍府啓曰,武臣越薦人,依定式別單書入,而待啓下出給,各該廳使之按例擧行之意,分付,何如?傳曰,允。
司僕寺啓曰,大靜前縣監康在五遞任,進上馬二匹,今纔上來,禾毛色別單書入,依例內廐立養之意,敢啓。傳曰,知道。
吏曹口傳政事,宗廟令兪達濬,司僕主簿李洛應相換事,承傳。
兵曹口傳政事,護軍單鄭顯德。
訓鍊都監啓曰,本局別將金東奭,身病猝重,勢難察任,改差,何如?傳曰,允。
都摠府啓曰,副摠管朴容大,時無職名,令該曹口傳付軍職,何如?傳曰,允。
議政府啓曰,林川前郡守李承祐,愆納稅穀,間已陳省,方又到泊云矣。依他倅已施之例,特爲分揀,何如?傳曰,允。
議政府啓曰,卽伏見傳敎下者,以海州等邑漂頹之夥多,載寧郡守趙奭永,慰諭使差下事,命下矣。該倅係是堂下,以慰諭御使令該曹口傳單付,使之簡衛馳往,宣布德意,何如?傳曰,允。
吏曹,慰諭御史單趙奭永。
禮曹啓曰,顯隆園園上石物修改吉日,以今八月初七日推擇啓下矣。在前健陵陵上莎草修改時,有設都監擧行之例,亦有因特敎,政府以下進去監董之例。今番則何以爲之?敢稟。傳曰,大臣進去奉審,令本府留守監董擧行。
義禁府啓曰,因議政府草記,林川前郡守李承祐,特爲分揀事,批旨允下矣。李承祐分揀事,分付該道道臣之意,敢啓。傳曰,知道。
傳曰,修信大使,以特命全權大臣兼修信使,更爲下批。
傳曰,盧翼東·李秉翼·柳肯秀所犯贓罪,若是夥多,極爲痛歎。盧翼東·柳肯秀,竝令秋曹照數追贓後,嚴刑一次,遠惡島安置。至若李秉翼,贓犯尤多,不可尋常處之。令道臣擇道內守令中,另定明査官,一一執贓,須有確據,無敢容私,詳列以聞。
傳曰,韓圭稷之所犯贓汚,數踰五萬,不勝駭惋。卽宜按數追贓,施以重辟,而爲念去年治獄時,薄有勞勩,特免追贓,嚴刑一次,減死遠惡島圍籬安置。
傳曰,卽見平安監司狀啓,則龍川前府使洪運燮所犯贓汚,如是浪藉,不勝痛歎。令王府具格拿囚,以爲嚴覈定罪。
傳曰,生民之苦久矣。在上者置以勿問,更緣爲奸,邑無不弊,爲民父母,不知其子之疾痛,可乎?其令八道道臣垂擧道內之弊,仍陳矯捄之方。如無其策,以無策懸錄,遠道五朔,近道三朔爲限,修成冊上送。而如或恐其害己,視以文具,對揚不實,難免欺罔溺職之罪。以此行會于八道·四都,三懸鈴知委。
假注書李翊濬改差,代以沈遠彬爲假注書。
兵曹,以吳夏泳爲御營中軍。
朴宗鉉啓曰,行都承旨尹用求,左承旨尹相萬,右承旨趙秉稷,左副承旨金學洙,不爲仕進,右副承旨李源中監祭進,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
義禁府啓目,竹山前府使盧翼東,固城前府使李秉翼,泗川前縣監柳肯秀等原情云云。傳旨及傳敎內辭意,發問目究問,則或稱無犯,或稱謬例,惟事發明,一不直陳,諸囚情狀,極爲痛駭。平問之下,無以取服,竝只刑推得情,何如?啓當有處分矣。
義禁府啓目,慶尙前左水使韓圭稷原情云云。傳旨及傳敎內辭意,發問目究問,則所犯諸條,專事發明,一直禁賴,究厥情狀,殊涉可駭。平問之下,難以取服,刑推得情,何如?啓當有處分矣。
壬午八月初四日,上御□□□,奉審閣臣入侍時。以下缺。上曰,史官分左右。仍命閣臣進前。興均進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達矣。
上在昌德宮。停常參·經筵。
藥房提調閔泳穆,副提調尹用求啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,卽者議政府郞廳來言,今日賓廳日次,而領議政洪淳穆有身病,左議政·右議政未差,不得來會云矣。敢啓。傳曰,允。
又啓曰,假注書沈遠彬,今日廳座,謂有身病,不爲入來,事未前有,萬萬未安。所當重勘,而本院請推之外,無他可施之罰,何以爲之?敢稟。傳曰,拿處。
以左副承旨金學洙牌不進罷職傳旨,傳曰,只推。
兵曹口傳政事,護軍單朴容大。
傳曰,左捕將許遞,禁衛大將趙羲純除授。
議政府,左邊捕盜大將趙羲純。
兵曹,左邊捕盜大將趙羲純,除授事承傳。
伴接官啓曰,卽者差備譯官來言,留館彼人中隨員一人,從者二名,今日出去仁川所留船云矣。敢啓。傳曰,知道。
伴接官啓曰,卽者差備譯官來言,花房義質,陛見次,率書記二人,隨員十一人,傳語官一人,從者三名,兵隊二百名,今日自館所離發云矣。敢啓。傳曰,知道。
吏曹,特命全權大臣兼修信使單朴泳孝,副使單金晚植。
傳曰,冷泉亭御眞還奉安時,領議政進去奉審以來。
傳曰,發遣吏郞,諸執事淸齋與否,摘奸以來。
禮曹啓曰,社稷神室薍簾修改吉日時,以八月初七日巽時,已爲推擇啓下,而伊日與稱慶陳賀相値,當爲退行,故令日官韓應翼,更爲推擇,則同月十六日午時爲吉云,以此日時擧行,何如?傳曰,允。
議政府啓曰,中宮殿奉迎,乃國家大慶也。咨報於上國,書契於鄰邦,不容少緩,令文任具由撰出,而齎咨官以譯官卞元圭定送,先將此意,馳通于鳳城將之意,分付灣尹處,何如?傳曰,允。
傳曰,頒敎文中赦句添入。
政院啓曰,新除授左邊捕盜大將趙羲純,卽爲牌招,傳授命召及大將牌·傳令牌,何如?傳曰,允。
又啓曰,大司憲,掌令二員未差,執義洪正厚,持平宋道淳在外,宋琯玉牌不進,監察茶時之意,敢啓。傳曰,知道。
又啓曰,命召親納,例也,而前左邊捕盜大將金箕錫,謂有身病,使其軍官替納,事甚未安,推考,何如?傳曰,允。
又啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下,竝宥之。
又啓曰,頒敎文中赦句添入事,命下矣。藝文提學鄭範朝,旣在闕中,使之添入,何如?傳曰,允。
以持平宋琯玉牌不進罷職傳旨,傳曰,只推。
伴接官啓曰,卽者差備譯官來言,花房義質率書記官二人,隨員十一人,傳語官一人,從者三名,兵隊二百名,直從闕外,還歸館所云矣。敢啓。傳曰,知道。
以司謁口傳下敎曰,顯隆園奉審,大臣·宋判府事進去。
以司謁口傳下敎曰,城內巫瞽,令刑·漢·兩司·左右捕廳逐出部外。
傳曰,承旨房望,順房爲之。
議政府啓曰,顯隆園園上石物修改吉日在卽,而令本府留守監董擧行事,命下矣。見今該府事務旁午,民力未遑,待明春退行之意,分付,何如?傳曰,允。
迎接官啓曰,丁汝昌率隨員·跟役六人,與英國人葛雷森,今日入來館所之意,敢啓。傳曰,知道。
政院啓曰,明日傳香,禮房承旨當爲齋宿。右承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
迎接官啓曰,丁汝昌出往吳提督駐兵處,旋卽還來館所之意,敢啓。傳曰,知道。
摠戎廳啓曰,謹依下敎,忠淸兵營校吏五十二名,兵丁二百四十名,住紮本廳新營,認眞鍊習之意,敢啓。傳曰,知道。
傳曰,冷泉亭御眞還奉安時,閣臣六員,承旨二員,翰·注各一員進去。
傳曰,御營都提調有闕之代,宋判府事爲之。
傳曰,修撰趙尙學,幼學兪萬柱竝持平除授。
傳曰,濟用監提調·司圃署提調,令該曹口傳相換。
傳曰,進士閔肯植,前府使安鼎玉,出身權用國,前僉使李熙善,別軍職差下。
傳曰,向以招輯軍民之意,有所榜諭,而近聞亂魁,尙有漏網,餘黨猶懷怵迫,逃者未歸,流者未集。何可以若干人之罪,俾無辜軍民,罹此苦也?今諭爾衆,如有捕納亂魁者,每人當賞賚百金,而別有褒奬之典。其餘脅從之輩,決無追究之理,勿渙危疑,斯速還集之意,令議政府揭示。
傳曰,惟我東方僻在海隅,未曾與外國交涉,故見聞不廣,謹約自守,垂五百年。挽近以來,宇內大勢,逈異前古。歐美諸國,如英·如法·如美·如俄,創其精利之器,極其富强之業。舟車遍于地毬,條約聯于萬國,以兵力相衡,以公法相持,有似乎春秋列國之世。故以中華之獨尊天下,而猶然平等立約,皆本之嚴於斥洋,而終亦交好通商,是豈無自而然哉?誠以勢不得已也。肆我國亦於丙子之春,重講日本之好,許開三處之港,今又與美·英·德諸國,新定和約,事係創有,無怪乎爾士民之疑且謗也。然交際之禮,均係平等,則揆以義理,無所礙也,留駐之意,本在護商,則參以事勢,亦無虞也。交隣有道,揭在經典,而迃滯之儒,徒見宋朝和許之誤國,妄爲援譬,輒附斥和之論,一何不思人以和而來,我以戰待,則天下其將謂何如國也?孤立無援,生衅萬國,致衆鏃之交集,自分敗亡,而不少悔恨,於義果何據也?議者又以聯好西國,謂將漸染邪敎,此固爲斯文爲世敎深長慮也。然聯好自聯好,禁敎自禁敎。立約通商,只據公法而已,初不許傳敎內地,則爾等素習孔·孟之訓,久沐禮義之俗,豈或一朝捨正而趨邪乎?設有愚夫蚩氓,潛相傳習,則邦有當憲,誅殛不赦,何憂乎崇闢之無其術也?且見器械製造之稍效西法,則輒以染邪目之,此又不諒之甚也。其敎則邪,當如淫聲美色而遠之,其器則利,苟可以利用厚生,則農桑·醫藥·甲兵·舟車之制,何憚而不爲也?斥其敎而效其器,固可以竝行不悖也。況强弱之形,旣相懸絶,苟不效彼之器,何以禦彼之侮而防其覬覦乎?誠能內修政敎,外結隣好,守我邦之禮義,侔各國之富强,與爾士民共享昇平,則豈不休哉?乃者習見難化,民志靡定,遂有六月之變,失信隣國,貽笑天下。國勢日以岌嶪,賠款至於鉅萬,寧不寒心?日人之入我國,何曾虐我侮我,有乖和好,而特以軍民之妄生疑阻,積懷忿怒,有此無故而先犯。爾等思之,其央在誰?今幸辦理粗究,舊好更申,而英·美諸國,又將踵至,立約通商。此乃萬國通例,非創行於我國,則決非可驚可愕之事。爾等其各帖然無恐,士勤工課,民安稼穡,勿復以曰洋曰倭,胥動騷訛也。各港近地,雖有外國人閒行,宜各恬視爲常,無或先犯。倘如彼有凌虐,自當按約懲辦,決不屈我民而護外人也。嗚呼,愚而自用,聖人攸戒,在下訕上,王法當誅。不敎而刑,是爲罔民,故玆以臚述洞諭。且旣與西國修好,則京外所立斥洋碑刻,時措有異,故竝行拔去。爾等士民各悉此意事,令議政府揭示,行會八道·四都。
□□□沈遠彬拿處,代以呂圭亨爲假注書。
判府事申應朝懸道疏曰,云云。答曰,省疏具悉卿懇。當此國家多難之時,如卿之淸德重望,不思慨然任弘濟之責,而惟以斂避爲義,予甚缺望。所辭御營提調之任,今姑勉副,樞府之銜,自是例付,不必懇辭也。仍傳曰,此批答遣史官傳諭。
龍宮幼學李尙斗上疏。大槪,敢陳芻堯之設,冀蒙採納之恩事。省疏具悉。此時布韋言事之時,而虛佇多日,寥寥無聞。今見爾疏,可採者多,甚庸嘉尙。疏辭,下議政府條例以聞。
上在昌德宮。停常參·經筵。
吏曹口傳政事,濟用提調趙甯夏,司圃提調金炳始,以上相換事承傳。
吏曹,持平二單趙尙學·兪萬柱,以上除授事承傳。
傳曰,禮房承旨馳詣社稷·宗廟·永寧殿·景慕宮,奉審摘奸以來。
傳曰,奉審大臣入侍。
弘文館啓曰,副校理洪世燮差祭,上番闕直,事甚未安。應敎徐公淳,副應校金容圭,竝卽牌招,推移入直,何如?傳曰,允。
訓鍊都監啓曰,本局別將金泰郁,身病猝重,勢難察任,改差,何如?傳曰,允。
迎接官啓曰,今日辰時量,上國吳提督率隨從三十人,兵隊四十名,進去于日本公使所在處之意,敢啓。傳曰,知道。
兵曹口傳政事,同知加設單李熙善,部將加設單權用國,南行加設單閔肯植。
傳曰,丁提督明日當於便殿接見,東宮亦爲接見矣。該房知悉。
傳曰,明日丁提督接見時,時原任大臣·機務處諸臣·都承旨·右承旨,翰·注各一員,通事譯官二人入侍,東宮接見時,時原任大臣·機務處諸臣·輔德·兼輔德·入直春桂坊·通事·譯官二人入對。
傳曰,自今爲始,凡於動駕時侍衛諸臣,戎服與筒箇除之,以黑團領佩劍,兵判·別雲劍,以軍服磨鍊。
傳曰,明日出宮門路,以貳極門爲之。
禮曹修信使起程,今八月初八日乘船,同月初九日巽。
傳曰,右副承旨許遞,前望單子入之。
吏曹啓曰,卽接通禮院牒報,則以爲明日親臨仁政殿陳賀敎是時,左右通禮不可不備員,而左通禮趙性鶴有身病,不得進參,卽速變通,及時擧行之地云。改差,其代口傳備擬以入之意,敢啓。傳曰,知道。
迎接官啓曰,今日午時量,上國吳提督,自日本公使所住處,還來大陣之意,敢啓。傳曰,知道。
吏曹啓曰,卽接掌樂院牒報,則以爲明日親臨仁政殿陳賀敎是時,協律郞本院正,例爲進參,而正權仁斗,合三呈旬矣,卽速變通,及時擧行之地云。改差,其代口傳備擬以入之意,敢啓。傳曰,知道。
迎接官啓曰,上國使臣丁汝昌率隨員六人,今日辰時量,往見日本公使花房義質,旋卽還來之意,敢啓。傳曰,知道。
承旨前望單子入之,朴泳敎落點。
輔德前望單子入之,趙定熙落點。
傳曰,今月初九日卽我翼考誕辰也。屬有中宮殿迎還之儀,不可無告由。當於伊日內詣眞殿,親行酌獻禮,而東宮亦當隨詣行禮矣。該房知悉,百官入參。
侍講院啓曰,卽接翊衛司所報,則明日陳賀行禮敎是時,右侍直洪肯厚合三呈旬,右洗馬閔泳悳有身病,無以備員。令政院稟旨變通,以爲備員陪衛之地,何如?傳曰,允。侍直洪肯厚,童蒙敎官李容泰相換,洗馬閔泳悳,童蒙敎官趙復永相換。
禮曹啓曰,今八月初七日中宮殿奉迎後稱慶陳賀時,大王大妃殿·王大妃殿·中宮殿,王世子·百官進致詞·箋文·表裏行禮儀註,直爲書入各殿之意,敢啓。傳曰,知道。
議政府啓曰,修信之行,不日起程矣。以副正字徐光範,從事官差下,何如?傳曰,允。
迎接官啓曰,上國使臣丁汝昌率隨員三人,今日辰時量,出往吳提督駐兵處,戌時量還來之意,敢啓。傳曰,知道。
朴宗鉉啓曰,臣與右副承旨李源中伴直矣,纔已許遞出去,伴直無人。右副承旨金學洙,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,以任百彦爲左通禮。
吏曹口傳政事,以鄭寅學爲掌樂正。
兵曹,右侍直洪肯厚,童蒙敎官李容泰以上相換,右洗馬閔泳悳,童蒙敎官趙復永,已上相換事承〈傳〉。
義禁府啓曰,時囚罪人韓圭稷,嚴刑一次,減死遠惡島圍籬安置事,承傳啓下矣。韓圭稷,卽當嚴刑發配,而連値齋日,過齋後擧行之意,敢啓。傳曰,知道。
義禁府啓曰,龍川前府使洪運燮,具格拿囚,以爲嚴覈定罪事,傳旨啓下矣。洪運燮,發遣府都事,具格拿來,南間囚之意,敢啓。傳曰,知道。
義禁府啓曰,京畿監司洪祐昌狀啓內,南陽前府使尹雄烈遞職後,兵符不爲傳授,仍不在家,其罪狀爲先令攸司稟處事,啓下矣。探問其家,則果如狀辭,初不在家,憑問無處,尹雄烈,姑不得拿囚之意,敢啓。傳曰,知道。
義禁府啓曰,盧翼東·李秉翼·柳肯秀所犯贓罪,若是夥多,極爲痛歎。盧翼東·柳肯秀,竝令秋曹照數追贓後,嚴刑一次,遠惡島安置。至若李秉翼,贓犯尤多,不可尋常處之。令道臣擇道內守令,另定明査官,一一執贓,須有確據,無敢容私,詳列以聞事,承傳啓下矣。盧翼東·柳肯秀等,令秋曹照數追贓後,嚴刑發配,李秉翼,另定明査官,一一執贓,詳列以聞事,分付該道道臣,何如?傳曰,允。
義禁府啓曰,今此具格罪人在囚之時,時囚不可混處府中,時囚罪人沈遠彬,姑爲保放之意,敢啓。傳曰,知道。
壬午八月初六日,上御□□□。奉審大臣入侍時,以下缺。上曰,史官分左右。仍命大臣進前。淳穆進前問候各殿,問候訖。缺淳穆曰,毓祥宮御眞移還安時,閣臣五員,不爲進參,揆以事體,極爲未安。竝捧現告,施以推考之典,初不待令之當該通禮院官員,令該府拿處,何如?上曰,依爲之。
上在昌德宮。停常參·經筵。
陳賀還內後,藥房·內閣·政院·玉堂口傳問安。答曰,知道。世子宮詣仁政門外,入幕次後,及祗迎還入幕次後,及詣仁政殿,進表裏,還內後,藥房·內閣·政院·玉堂·春桂坊口傳問安。答曰,知道。陳賀後,大殿·大王大妃殿·王大妃殿,內閣·政院·玉堂·百官·奉朝賀口傳問安。答曰,知道。中宮殿,內閣·政院·玉堂·百官·奉朝賀單子問安。答曰,知道。世子宮·世子嬪宮,內閣·政院·玉堂·春桂坊·百官·奉朝賀口傳問安。答曰,知道。
政院啓曰,來十一日朝參日次,而毓祥宮秋享祭齋戒相値,頉稟之意,敢啓。傳曰,知道。
又啓曰,來十一日輪對日次矣。敢稟。傳曰,當次人受點,後日次待令。
又啓曰,今初九日眞殿親行酌獻禮祭文,當爲製進,藝文提學鄭範朝,卽爲牌招,使之製進,何如?傳曰,允。
侍講院啓曰,新除授輔德趙定熙,卽爲牌招察任,何如?傳曰,允。
吏曹,修信使從事官單,徐光範,差下事承傳。
訓鍊都監啓曰,本局千摠李鍾健,身病猝重,勢難察任,改差,何如?傳曰,允。
議政府啓曰,賀儀在卽,未付軍職人,令該曹口傳付軍職,何如?傳曰,允。
迎接官啓曰,今此陳賀時,上國領官何增珠率跟役二名,隨班行禮之意,敢啓。傳曰,知道。
兵曹口傳政事,大護軍單沈履澤,護軍單趙秉鎬·兪晚源,副護軍單李源中·柳·申一永·李胄榮,副司果單柳宗植·李鎬冕·金復性·金玉均·金炳吉·宋琯玉·趙性鶴·權仁斗。
伴接官啓曰,卽者差備譯官來言,留館彼人中兵隊四百三十名,今日巳時量,出去楊花津云矣。敢啓。傳曰,知道。
義禁府啓曰,通禮院假引儀金章憲拿處事,傳旨啓下矣。金章憲,係是雜技,依例移送秋曹之意,敢啓。傳曰,知道。
伴接官啓曰,卽者差備譯官來言,日本辦理公使花房義質率隨員十六人,兵隊七十名,今日午時量離發,而書記官一人,隨員四人,巡査四名,兵隊三百名,落留館所云矣。敢啓。傳曰,知道。
議政府啓曰,卽見咸鏡監司金有淵狀啓,則枚擧慶源府使李熙榮馳報,以爲琿春人持來公文坼見,則我國貧民,越界占懇者,領照納租事。而上國各衙門,奉覆行會于吉林·琿春,則恐不可已者,而答照會,不可遲滯,爲先裁送。至於淸査約期之節,請令廟堂稟處矣。此事已於春間,有所咨覆,而今玆淸査約期之節,道臣從長量處後登聞之意,分付,何如?傳曰,允。
議政府啓曰,送使日本時,移咨上國,例也。今番修信使之行,亦當有之,令槐院撰咨入送,何如?傳曰,允。
迎接官啓曰,上國使臣丁汝昌率跟隨三名,自館所離發入闕之意,敢啓。傳曰,知道。
政院啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
又啓曰,卽者吏曹郞廳來言,百官加下批政事,取稟。傳曰,當日爲之。
吏曹啓曰,在前頒赦時,有別歲抄書入之例,今番則何以爲之?敢稟。傳曰,書入。
吏曹啓曰,別歲抄書入事,命下矣。勿揀赦前·居中·居下,一體書入乎?敢稟。傳曰,一體書入。
傳曰,中宮殿奉迎大臣以下,別單書入。
傳曰,陳賀時各差備以下,別單書入。
傳曰,輕囚先爲放釋。
禮曹啓曰,璿源殿酌獻禮親行時祭物,依永禧殿祭享時例,封進,何如?傳曰,允。
禮曹啓曰,卽接奉常寺所報,則毓祥宮神主,今初九日畢造成云矣。題主吉日,令日官韓應翼推擇,則今八月初十日辰時爲吉云。以此日時擧行事,知委,何如?傳曰,允。
迎接官啓曰,上國使臣丁汝昌率隨員三人,自闕門直往吳提督駐兵處,當日酉時量還來之意,敢啓。傳曰,知道。
訓鍊都監啓曰,謹依下敎,侍衛與陪衛將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛與陪衛本廳軍兵等處,乾犒饋分給之意,敢啓。傳曰,知道。
敎中外大小臣僚·耆老·軍民·閑良人等書。王若曰,天道垂祐,屬邦運之丕新,婺曜延祥,奉坤輿之還御。〈渙〉宣十行丹綍,咸諭八方黎民。惟予寡昧之姿,叨承艱大之業。惟天惟祖宗之付畀,常存戒於淵水,曰寒曰暑雨之怨咨,顧何安於錦玉?憂勤靡暇,蓋百萬機,休恤無疆,今十有九載。肆有君子造端之義,夙有賢妃聽內之功。春秋蘋蘩之誠,洞屬靡懈,晨夜簪珥之警,勤儉爲先。琴鐘諧音,基以二南風化,璋芾毓慶,亟我百世本支。豈意六月之旬,忽有千古之變?嗟我東禮義之俗,乃猖獗胡至於斯?當無前艱危之時,而驚痛所不忍道。神明技護,固一理之可諶,旬朔奄延,奈群情之莫慰?何幸當日遭麗之際,深軫一時處變之宜。橫度雍容,于時焉羲經之不犯難,玉趾潛靖,其義則孔聖之可與權。始因臣僚之屢陳,然疑靡定,終知親黨之是寓,欣喜可量?迺蘄嚮衆心攸同,而迎還豈容少緩?玆於本月初一日,奉迎中宮殿還御。謙抑屢發於私次,坤德彌光,節宣無〈異〉於平時,天休克篤。東朝弛憂慮之念,怡聲供懽,春宮伸愛慕之誠,繞膝舞彩。轉危機而回晀爲笑,迓熙運而難舊維新。旣祗告於廟宮,用播修於朝野。推擧國胥悅之意,廣惠布恩,牖下民自新之方,滌瑕蕩垢。自本月初七日昧爽以前,除謀反大逆·謀反·子孫歐罵祖父母父母·妻妾謀殺夫·奴婢謀殺主·謀故殺人·魘魅蠱毒,關係國家綱常,贓汚·强竊盜外,雜犯死罪以下,縺流·付處·安置·充軍,已至配所,未至配所,已發覺,未發覺,已決正,未決正,咸宥除之。敢以宥旨前事,相告言者,以其罪罪之。在官者加一資,資窮者代加。於戲,一人有慶,八域同休。君民相依,鞏丕基於泰山盤石,區宇永謚,囿庶品於外平煙火。故玆敎示,想宜知悉。藝文提學臣鄭範朝製進
壬午八月初七日。上御仁政殿。中宮殿奉迎陳賀入侍時,行都承旨尹用求,左承旨尹相萬,右承旨趙秉稷,左副承旨朴泳敎,右副承旨金學洙,同副承旨朴宗鉉,史官缺提學金炳始·尹滋悳,檢校直提學趙慶鎬·鄭範朝·金永壽,檢校直閣李鎬翼·尹用求·金興均·趙同熙·閔丙奭,檢校待敎洪淳馨·宋秉瑞,待敎閔泳韶以次侍立。時至,通禮跪啓請外辦。上具翼善冠·衮龍袍,乘輿出貳極門。藥房提調閔泳穆,副提調尹用求進前問候訖。仍詣仁政門,通禮跪啓請降輿,上降輿陞座。承旨奏曰,宗親·文武百官當入就,請出標信開作門。引儀引宗親·文武百官入就位。贊儀唱鞠躬四拜興平身,宗親·文武百官行四拜禮。贊儀唱跪,宗親·文武百官跪。承旨跪啓傳敎,宣敎官,宣讀敎書訖。贊儀唱四拜,宗親·文武百官行四拜禮。贊儀唱跪搢笏三叩頭,宗親·文武百官跪搢笏三叩頭。贊儀唱山呼,宗親·文武百官,拱手加額,齊聲曰千歲。又唱山呼,又齊聲曰千歲。又唱再山呼,又齊聲曰千千歲。贊儀唱四拜,宗親·文武百官皆行四拜禮。通禮跪啓請,禮畢。上命書傳敎曰,侍衛與陪衛軍兵,令各其營乾犒饋。大臣進前問候訖。通禮跪啓請乘輿,上乘輿出仁政門,入貳極門。承旨請出標信解嚴。上還內,諸臣以次退出。
上在昌德宮。停常參·經筵。
藥房提調閔泳穆,副提調尹用求啓曰,親臨受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
備忘記,統制使鄭歧源下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,卽者吏曹郞廳來言,政事當日爲之事,命下,而判書鄭範朝,參議朴周陽,俱以病不來,參判李敦禹在外,不得開政云。判書·參議竝卽牌招,何如?傳曰,允。
傳曰,修信副使,以全權副官兼修信副使下批。
傳曰,修信使留待。
傳曰,修信使入侍。
迎接官啓曰,上國使臣丁汝昌,英國人葛雷森,今日卯時離發之意,敢啓。傳曰,知道。
迎接官啓曰,聞通事傳言,則吳提督,蔘蘇飮二貼煎服後,小有減證云矣。敢啓。傳曰,知道。
奎章閣啓曰,檢書官之課日供職,輪回替直,自是法例,而檢書官李鍾倫,六朔在直,一不交替,揆以事體,誠極駭歎。兼檢書官柳芝熙·鄭觀燮·鄭贊容·李徽初·趙秉斗·金哲鉉·金觀濟·洪鍾譱·邊應圭·金嘉鎭·李廣稙,竝爲先減下,令該府拿問勘處,何如?傳曰,允。
侍講院啓曰,明日眞殿酌獻禮親行敎是時,王世子隨詣行禮敎是時,本院當爲全數進參,而輔德未差,無以備員,何以爲之?敢稟。傳曰,前望單子入之。
金學洙啓曰,大司憲·掌令二員未差,執義洪正厚,持平兪萬柱在外,趙尙學牌不進,監察茶時之意,敢啓。傳曰,知道。
又啓曰,明日眞殿親行酌獻禮,禮房承旨當爲齋宿。右承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
以持平趙尙學,正言吳炳文牌不進罷職傳旨,傳于金學洙曰,只推。
以右承旨趙秉稷牌不進罷職傳旨,傳于金學洙曰,只推。
金學洙,以刑曹言啓曰,盧翼東·柳肯秀,竝令秋曹照數追贓事,命下矣。謹依傳敎,竹山府使盧翼東犯米太五百八十三石,錢一萬一千兩,泗川前縣監柳肯秀犯贓錢一萬九千六百六十四兩五錢二分,捉囚各其家僮,刻期督捧之意,敢啓。傳曰,知道。
又以工曹言啓曰,新除授金沙別將崔允瑞,母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。
兵曹啓曰,鎭撫使依前以留守下批事,命下矣。鎭撫中軍亦以江華中軍下批,京畿水軍節度使還以京畿水軍節度使兼三道統禦使下批之意,敢啓。傳曰,知道。
三軍府啓曰,卽接訓鍊都監所報,則今八月初九日,習陣日次,而眞殿茶禮相値,不得行操云矣。敢啓。傳曰,知道。
議政府啓曰,今番奉迎時,忠州牧使趙秉浩,營將李秉洙,初不出待,事體道理,萬萬駭忽。竝罷黜,其罪狀令該府拿問處之,何如?傳曰,允。
以平安監司金炳德狀啓,無公文下來大國人,去就如何,令廟堂稟處事,傳曰,依其所願,護送越境。此後如有上國人下來,亦依此擧行後登聞。
傳曰,行護軍李應辰,弘文提學除授。傳曰,直閣會圈。
奎章閣啓曰,景慕宮望廟樓,今秋孟朔大奉審,展奉奉審無頉之意,敢啓。傳曰,知道。
政院啓曰,直閣會圈事,命下矣。今日政下批,何如?傳曰,允。
金學洙,以刑曹言啓曰,義禁府啓辭內,通禮院假引儀金章憲拿處事,傳旨,啓下矣。金章憲係是雜技,依例移送秋曹之意,敢啓,傳曰知道,批下矣。謹按律文,則大明律制書有違條有曰,凡奉制書,有所施行而違者,杖一百,金章憲依此律決杖一百後,放送之意,敢啓。傳曰,知道。
吏曹啓曰,奉常正徐相祖,禮曹佐郞崔奭奎,校書院判校金在健,東學敎授徐誼淳,西學敎授林永相,南學敎授嚴胄永,俱以身病呈狀乞遞,改差,何如?傳曰,允。
傳曰,黃統領·袁舍人,明日當於便殿接見,東宮亦爲接見矣。該房知悉。
傳曰,明日黃統領·袁舍人接見時,機務處諸臣,都承旨·右承旨·翰注各一員,通事譯官二人入侍,東宮接見時,機務處諸臣,輔德·兼輔德,入直春桂坊,通事譯官二人入對。
傳曰,弼善有闕之代,前望單子入之。
弼善前望單子入之,朴斗陽落點。
傳曰,忠州牧使有闕之代,右副承旨金學洙除授。
傳曰,承旨有闕之代,前望單子入之。
吏曹,忠州牧使單金學洙,除授事承傳。
輔德前望單子入之,朴泳敎落點。
傳曰,永同縣監之代,抱川縣監金載舜除授。
傳曰,前中軍洪載羲,效勞旣多,抱川縣監除授。
伴接官啓曰,卽者差備譯官來言,留館彼人中傳語官一人,出去楊花津而寫官七人,從者九名,出去南陽云矣,敢啓。傳曰,知道。
奎章閣啓曰,直閣會圈事,命下矣。提學金炳始·尹滋悳,檢校直提學趙慶鎬·鄭範朝·金永壽,檢校直閣李鎬翼·尹用求·金興均·趙同熙·洪英植·金文鉉·閔丙奭,檢校待敎洪淳馨·宋秉瑞,竝卽牌招,以爲會圈之地,何如?傳曰,允。
吏曹口傳政事,以李喬翼爲兵曹參判。
吏曹啓曰,中官金在寬·柳載賢加資事,命下矣。俱以資窮,何以爲之?敢稟。傳曰,代加。
吏曹,永同縣監單金栽舜,抱川縣監單洪載羲,已上除授事,承傳。
直閣會圈七點,魚允中·徐相祖·鄭寅學已上取三人。
禮曹啓曰,宗廟·永寧殿·永禧殿殿內·景慕宮室內,今秋奉審,則俱爲無頉之意,敢啓。傳曰,知道。
吏曹,弘文提學單,李應辰,除授事承傳。
朴宗鉉啓曰,臣與右副承旨金學洙伴直矣,移拜忠州牧使,纔已出去,伴直無人。右承旨趙秉稷,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,注書有闕之代,被薦人李勛卿·尹起元·申容善薦狀,依例成送吏曹之意,敢啓。傳曰,知道。
又啓曰,臣吏兵批兼進之意,敢啓。傳曰,知道。
有政。吏批,判書鄭範朝牌招不進,參判李敦禹在外,參議朴周陽進,同副承旨朴宗鉉進。
吏批啓曰,判書鄭範朝牌招不進,參判李敦禹在外,小臣獨政未安,何以爲之?敢稟。傳曰,只出緊任。
以洪鍾永爲校理,趙東萬·洪鍾協爲修撰,李重七爲禮曹參議,魚允中爲直閣,李勛卿爲注書。行大護軍閔泳穆,吏曹判書鄭範朝,已上今加崇政,知宗正卿李明應,知三軍府事金箕錫,已上今加正憲,兵曹參判吳夏泳,今加資憲,行都承旨尹用求,今加嘉義,右承旨趙秉稷,輔德趙定熙,已上今加嘉善,弼善李重七,副司果李建昌,左通禮任百彦,右通禮睦承錫,相禮尹定求,已上今加通政,加資事承傳。
務安縣監金禹鉉,仍任前職事承傳。兼校書校理單魚允中。再政。以李正魯爲同敦寧,權膺善爲敦寧都正,朴齊敎爲大司成,李秉文·沈履澤爲知經筵,李應辰·李敦禹爲同經筵,李裕承·洪徹周·徐正淳爲同春秋,金炳始爲禮賓提調,方孝麟爲校書判校,柳冕鎬爲左通禮,李會龍爲右通禮,吳仁泰爲奉常正,李輔榮爲相禮,權錫耆爲儀賓都事,李斗永爲禮曹佐郞,權世圭爲引儀,金寅植爲東學校授,南濟元爲西學校授,趙鍾雲爲南學敎授。訓鍊都監提調單金炳始。三政。以趙定熙爲禮曹參判,李建昌爲戶曹參議,韓應周爲永禧殿令,徐載厚爲司成,閔益鎬爲掌〈樂〉主簿。四政。以金定均爲司僕正,申學休爲社稷令。五政。以李載夏爲司宰主簿,金泳均爲掌樂主簿。
兵批,行判書趙寧夏奉命在外,參判李喬翼未肅拜,參議李冕雨,參知任尙鎬,同副承旨朴宗鉉進。以崔光植爲文殊別將,全浩信爲金沙別將,崔昌澔爲古突山別將,金時燾爲金井別將。知事加設單吳夏泳,京畿水軍節度使兼三道統禦使單鄭完默。上護軍閔泳穆·鄭範朝,副護軍李在敬·任百彦·睦承錫·尹定求,副司正呂圭亨,已上竝單付。
伴接官啓曰,卽者差備譯官來言,今日楊花津出去傳語官一人,還爲入來館所云矣。敢啓。傳曰,知道。
傳曰,前檢閱金昇均,別兼春秋差下。
宗正卿李應辰上疏。大槪,敢陳憂惋之忱,冀蒙採納之恩事。答曰,省疏具悉。深遠憂國之言,直切捄時之策,積而發揮,出於肝膈。向予早聞而早行之,豈有今日之悔乎?疏辭,下議政府商稟施行。
兼水原留守鄭基世上疏。大槪,恩仍久兪悚懍,賤疾近難强,敢控衷懇,冀蒙矜諒事。答曰,省疏具悉。此時此任,何可輕解?卿其勿辭行公。
前注書李鳳九疏。略曰,今六月之變,倫常乖舛,豈非不先治敎之所致乎?幸天兵渡海戢亂,坤殿還復,而民情尙此騷擾,急用富强安民之策焉。大抵八路結總,不滿二萬矣,貪官汚吏,疊徵再徵,遊食之徒,遍滿域中,欲民無飢,豈可得乎?爲今之計,土地出稅之政,永爲革罷,令民任其起墾,則老弱,從事耕作,獄弭而兵寢,昇平可待矣。國家需用之費,則行會於八道·四都,監營面里戶口人摠,昭詳成冊,比諸結摠之所出,定其人口之錢。其捧上之節,作五家統,該地方官定色吏,管一百二十五家,中一家次次責納,定其各道·各邑之吏額,方伯·守令之廩貺,捐不急之官,損無益之費。行商船賈厚利之物,分數定稅,則可謂農末俱便,府庫自溢矣。願殿下,用寬政執嚴法,犯科者,勿以親疎貴賤別之,拾募壯健,料布厚爲磨鍊,一入軍額之後,使學習技藝。近日傳敎下者,雖吏胥·軍伍,特異者,施以淸顯之職。軍伍之千摠,西北之瀛館,此列聖所未有之盛典,而人猶有未信。殿下必欲得人才,使無位之人特除公卿·將任之列,則一國臣民,方信殿下之求賢實心也,何患不得乎人才也?今此諸條,不以臣鄙陋而採納焉。臣無任云云。省疏具悉。無論言之如何,出位言事,其意亦可嘉尙也。
前奉常正金東軾疏。略曰,方今國勢綴旒,危如一髮。傳曰,國無三年之蓄,國非其國。今我國歲入之供,雖云少損,經費之絀,無計支吾,殿下朝著之上,冗官食祿者尙多,宮闈之中,侍女干澤者猶盛,宦侍無役而食焉,吏胥濫於定額而鑽刺焉。郡邑之小,不足置官者,邑吏之多爲民害者,俱爲蠹國病民之階也。臣願不急之官,一切汰之,女侍之數,竝爲放還,宦侍·吏胥越數者,劃減原額,小邑不滿萬戶者,合於他縣,外吏無任者,盡歸南畝,裕財足用,不患無策矣。殿下躬率以儉,則奢侈之風自熄矣。國家用人,何限貴賤?下詢諸臣,飭躬讀書者,奬拔其才。被薦者,果有茂才異能,則薦主有進賢之賞。或居官而姿行不法,有所貪汚,竝議誤薦之科,則薦人者,不敢輕進,求薦者,亦不妄干也。或曰訓局兵可革,或曰訓局兵,罪雖可革,兵衛單弱可慮。臣以爲兵不革,東土臣民,無以抗顔,兵衛單弱,不假顧也。兵不在多,唯在乎精。今天將,住紮郊外,鎗礟之器,坐作之規,一一學習,不出幾年,將爲天下精銳矣,天津生徒,不必遠送也。臣以爲科第取人,自非良法,三年大比之科,不得設。若値廣慶,倣漢唐舊例賜酺,或以給復,則不猶愈於科第之取怨乎?至若節製日次,不宜頻賜第,則紛競之風止,而砥行之士起矣。以言乎武科,則不可廢也。額數每歲取二十人,無論文武大小科,必而試,如有挾類,置之重典,永錮其身,則士趣自正,技藝日精,事皆務實,無有虛濫矣。臣無任云云。省疏具悉。忠讜之言,匡濟之猷,出於疎逖之下僚,極庸嘉尙。當博詢而行之也。
上在昌德宮。停常參·經筵。
親行酌獻禮後,大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹問安。答曰,知道。世子宮·世子嬪宮,藥房·內閣·政院·玉堂·春桂坊·朝廷二品以上·六曹問安。答曰,知道。
政院啓曰,前檢閱金昇均,別兼春秋差下事,命下矣。令該曹口傳單付,牌招入直,何如?傳曰,允。
承旨前望單子入之,金明鎭·鄭元夏落點。
吏曹口傳政事,別兼春秋單金昇均,差下事承傳。
侍講院啓曰,新除授輔德朴泳敎,弼善朴斗陽,竝卽牌招察任,何如?傳曰,允。
摠戎廳啓曰,謹依下敎,中宮殿奉迎時侍衛軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,陪衛將校·軍兵·武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,陪衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,陪衛本廳軍兵等處,乾犒饋分給之意,敢啓。傳曰,知道。
侍講院啓曰,今日眞殿酌獻禮親行敎是時,王世子隨詣行禮敎是時,本院當爲全數進參,而新除授弼善朴斗陽在外,無以備員,何以爲之?敢稟。傳曰,許遞,前望單子入之。
弼善前望單子入之,金天洙添書落點。
政院啓曰,新除授注書李勛卿,卽爲牌招入直,何如?傳曰,允。
尹相萬啓曰,新除授左副承旨鄭元夏,卽爲牌招,何如?傳曰,允。
政院啓曰,注書李勛卿,時在平安道殷山地,斯速乘〈馹〉上來事,下諭,何如?傳曰,允。
尹用求啓曰,行左承旨趙秉稷疏批已下,卽爲牌招,何如?傳曰,允。
奎章閣啓曰,新除授直閣魚允中,卽爲牌招入直,何如?傳曰,允。
弘文館啓曰,新除授修撰洪鍾協,卽爲牌招察任,何如?傳曰,允。
弘文館啓曰,新除授修撰趙東萬,時在忠淸道公州地,經筵入番事緊,請斯速乘馹上來事,下諭。答曰,許遞,前望單子入之。
迎接官啓曰,聞通事傳言,則吳提督,病證夬愈,醫官亦爲還入云矣。敢啓。傳曰,知道。
傳曰,右副承旨許遞,前望單子入之。
弘文館啓曰,校理王性協,自鄕上來云,卽爲牌招察任,何如?傳曰,允。
奎章閣啓曰,閣臣品數,視本銜進二階,則檢校減下,載在閣志矣。檢校直提學鄭範朝,資是從一品,依例減下,何如?傳曰,允。
政院啓曰,持平趙尙學,正言吳炳文,旣入闕中,不爲傳啓,直爲出去,事甚未安,竝推考,何如?傳曰,允。
又啓曰,卽者檢閱尹吉求·鄭誾朝,謂以館規,聯疏徑出,原疏纔以退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
玉堂前望單子入之,修撰朴衡東落點。
承旨前望單子入之,沈相薰添書落點。
注書李勛卿在外,代以徐行輔爲假注書。
迎接官啓曰,今日午時量,吳提督陣黃統領,以其身病,不得詣闕,袁營務率兵隊五名,詣闕之意,敢啓。傳曰,知道。
禮曹啓曰,王世子入學·冠禮·嘉禮,合三慶慶科增廣諸科中,生·進初試,雜科初試,已爲設行矣。自雜科初試以下諸科吉日,令日官韓應翼推擇後,原粘目中改付標以入之意,敢啓。傳曰,知道。
議政府啓曰,近聞稅船齊泊,方其入倉之際,各宮所屬,謂以新舊未收,船頭攘奪,甚至漕卒輩逃散之弊,自戶·惠廳無以按法捧納云。此輩苟或有一分嚴畏之心,豈敢若是無忌憚乎?此乃大關紀綱。自今戶·惠廳畢捧之前,如或復肆前習,該次知斷當草記嚴繩。以此意預先申飭,何如?傳曰,允。
三軍府啓曰,卽接禁衛營所報,則今八月初十日,習陣日次,而客使駐京,不得行操云矣。敢啓。傳曰,知道。
摠戎廳啓曰,中宮殿奉迎時侍衛將校·軍兵等,別單書入之意,敢啓。傳曰,知道。
兵曹啓曰,謹依下敎,陪衛軍處,乾犒饋分給之意,敢啓。傳曰,知道。
禮曹啓曰,中宮殿奉迎後,祗告廟·社,頒赦八方,此是國家莫大之慶,設科取士,亦係應行之典。今番慶科,以何科設行,而何間擇吉乎?敢稟。傳曰,以別試磨鍊,日字十一月旬間擇入。
禮曹啓曰,以中宮殿奉迎後慶科取稟草記,傳曰,以別試磨鍊,日字十一月旬間擇入事,命下矣。在前別試設行時,咸聚京中,分三所,初場賦表,終場策問,除講經試取。今亦依此設行,科名以中宮殿奉迎後慶科別試稱號,而初試額數多寡不同,今番則取幾人乎?敢稟。傳曰,取千人。
傳曰,眞殿酌獻禮時,贊禮禮曹判書李會正,內下虎皮一令賜給,大祝·執禮竝陞敍,左右通禮各兒馬一匹賜給,其餘諸執事,各上弦弓一張賜給,前導守僕,從自願免賤,其餘員役等,令該曹米布分等施賞。
傳曰,眞殿次知中官李定國·李用善·崔得賢·金宜協·文有用·申應浩,各熟馬一匹賜給,奉爐·奉香差備中官盧致和·朴漢應·李之協·安應鎭·羅世煥,各兒馬一匹賜給,守直中官林正基·黃羲吉·金秉斗·白仁正,各上弦弓一張賜給。
傳曰,眞殿酌獻禮時,禮貌官輔德朴泳敎,相禮李輔榮,各內下大鹿皮一令賜給,前導守僕,從自願免賤。
傳曰,當移御景福宮矣。該房知悉,日字今月望間擇入。
義禁府啓曰,忠州牧使趙秉浩,營將李秉洙等,爲先罷黜,其罪狀,令該府拿問處之事,傳旨啓下矣。趙秉浩,時在任所云,依例發遣府羅將拿來,李秉洙,亦在任所,依例發遣府書吏,交代後拿來,何如?傳曰,允。
義禁府啓曰,今此具格罪人在囚之時,時囚不可混處,府中時囚罪人金哲鉉·金嘉鎭,姑爲保放之意,敢啓。傳曰,知道。
領議政洪淳穆箚子。大槪,乞收濫賞事。答曰,省箚具悉卿懇。今番奉之事,卿之著勞旣多,酬庸甚薄,何以辭爲?卿其安心領受。仍傳曰,此批答,遣史官傳諭。
行左承旨趙秉稷上疏。大槪,卿月晉秩,歷日震懍,敢陳披瀝之懇,冀蒙收還之恩事。答曰,省疏具悉。卿其勿辭行公。
壬午八月初九日,上詣眞殿。酌獻禮親行入侍時,行都承旨尹用求,左承旨趙秉稷,右承旨尹相萬,左副承旨鄭元夏,右副承旨朴宗鉉,同副承旨閔泳駿,史官缺,原任提學鄭基世,提學金炳始·尹滋悳,原任直提學李載元·南廷順·韓敬源,檢校直提學趙慶鎬·金永壽,原任直閣李淳翼·李喬翼,檢校直閣李鎬翼·尹用求·金興均·姜·趙同熙·閔丙奭,原任待敎李秉文·金演壽·趙鼎九,檢校待敎洪淳馨·金永悳·宋秉瑞,待敎閔泳韶,以次侍立。時至,通禮跪啓請出次。上具翼善冠·衮龍袍·玉帶·赤舄·黑皮靴,出齋殿。贊禮禮曹判書李會正導上詣版位。贊儀唱四拜,上行四拜禮,王世子行四拜禮。贊禮導上詣盥洗位,啓請盥洗,上盥洗訖。仍詣第一室尊所,承旨監酌。贊禮前導詣第一室神座前,跪啓請三上香,承旨奉香,承旨奉爐,上三上香。贊禮跪啓請執爵獻爵,承旨奉爵跪進,上執爵以授承旨,承旨跪受,奠于案。贊禮跪啓請俯伏興少退跪,上俯伏興少退跪。大祝副司果鄭寅興讀祝訖。贊禮跪啓請俯伏興平身,上俯伏興平身。次詣各室行禮,竝如上儀訖。贊禮導上降復位跪啓請四拜,上行四拜禮,王世子行四拜禮。贊禮導上詣望燎位,行望燎禮訖。贊禮跪啓請禮畢。領議政洪淳穆進前問候訖。淳穆曰,法聖倉,己卯庚辰稅穀,虛留未刷條米太,尙爲八千餘石,而聞本倉事勢,實難盡刷。且京司經用,萬分窘急,以失之義,特許詳定代納事,星火知委於該道臣,何如?上曰,依爲之。出擧條用求曰,第四室執尊洪鍾永,不爲等待,揆以事體,萬萬未安。當該執尊,所當重勘,而本院請推之外,無他可施之罰,何以爲之乎?上曰,拿處,可也。通禮導上還入齋室,諸臣以次退出。
上在昌德宮。停常參·經筵。
藥房副提調尹用求啓曰,伏未審日間,聖體,若何?寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆,無時急稟定事,左議政·右議政未差,不得來會云矣。敢啓。傳曰,知道。
趙秉稷啓曰,右承旨尹相萬,今日不爲仕進,卽爲牌招,何如?傳曰,允。
又啓曰,新除授同副承旨沈相薰,時在平安道寧邊府任所,交代後斯速乘馹上來事,下諭,何如?傳曰,許遞,前望單子入之。
傳曰,還御日,眞殿御眞移奉,而衛內陪奉矣。該房知悉。
禮曹啓曰,中宮殿奉迎後慶科別試文武科吉日,令日官韓應翼推擇,則初試來十一月初十日,殿試同月二十二日,放榜十二月十六日巽時爲吉云。以此日時知委擧行,何如?傳曰,允。
禮曹啓曰,傳曰,當移御景福宮矣。該房知悉,日字今月望間擇入事,命下矣。吉日,令日官韓應翼推擇,則今八月十六日,大殿·大王大妃殿·王大妃殿·中宮殿·世子宮·世子嬪宮俱吉云。以此日定行乎?敢稟。傳曰,以此日定行。
傳曰,當往接吳欽差矣。該房知悉,雲劍與不緊侍衛,竝置之。
政院啓曰,假注書呂圭亨有身病,勢難察任,今姑改差,何如?傳曰,允。
又啓曰,大司憲,掌令二員未差,執義洪正厚,持平兪晚柱在外,趙尙學牌不進,監察茶時之意,敢啓。傳曰,知道。
又啓曰,卽者兵曹郞廳來言,今此移御景福宮時侍衛節目,當爲磨鍊以入。別侍衛不可〈不〉備,而行判書趙寧夏赴燕,不得擧行云。何以爲之?敢稟。傳曰,次堂擧行。
弘文館啓曰,新除授修撰朴衡東,時在京畿楊州地,經筵入番事緊,請斯速乘馹上來事,下諭。答曰,許遞,前望單子入之。
以右承旨尹相萬牌不進罷職傳旨,傳曰,只推。
以持平趙尙學,正言吳炳文牌不進罷職傳旨,傳曰,只推。
傳曰,摠管有闕之代,前望單子入之。
政院啓曰,左右史不可不備,別兼春秋尹相翊·金天洙·鄭夏源·金昇均,竝卽牌招,推移入直,何如?傳曰,允。
司僕寺啓曰,今此景福宮移御時,各差備入把馬,令兵曹知委,何如?傳曰,允。
禮曹啓曰,移御時,例有前二日告廟之禮矣。今八月十六日景福宮移御時,宗廟·景慕宮告由祭,謹依已例,同月十五日秋夕節享兼行,祝文中措辭添入,依例遣大臣設行,何如?傳曰,允。
司僕寺啓曰,今此移御時各差備入把馬,與各宮房秋夕祭相値,祭去馬匹,自各宮房貰用之意,分付,何如?傳曰,允。
禮曹啓曰,今此景福宮還御日,眞殿御眞衛內陪奉時,殿下祗迎隨詣之節,當爲磨鍊,而謹稽謄錄,則祗迎處所,或以闕門內爲之,或以闕門外爲之矣。今番則何以爲之乎?敢稟。傳曰,闕內爲之。
禮曹啓曰,今此還御日,眞殿御眞移奉時及大殿·大王大妃殿·王大妃殿·中宮殿出宮時,王世子祗迎隨詣之節,當爲磨鍊。祗迎處所,依例以闕門外磨鍊乎?敢稟。傳曰,置之。
傳曰,明日出宮內門路,以崇德門爲之。
禮曹啓曰,今月十一日,吳欽差大陣動駕時,王世子闕門外祗迎之節,依例磨鍊乎?敢稟。傳曰,置之。
議政府啓曰,今番日本公使復來申約之際,譯官高永喜,效勞最著,依近例超資,何如?傳曰,允。
吏曹啓曰,卽接通禮院牒報,則以爲今日東郊大陣動駕敎是時,左右通禮不可不備,而左通禮柳冕鎬,右通禮李會龍,俱以在外未肅拜,不得進參,改差卽速變通,及時擧行云。其代口傳備擬以入之意,敢啓。傳曰,知道。
禮曹啓曰,增廣諸科吉日,纔以推擇啓下矣。式年生·進放榜以下諸科,亦當鱗次設行,而時値隆冬,竝退行於明春,待新曆頒降,擇日行會,何如?傳曰,允。
傳曰,刑曹判書·漢城判尹相換。
傳曰,發遣吏郞,諸執事淸齋與否,摘奸以來。
傳曰,行護軍韓章錫·李應辰,副護軍李建昌,竝永付知製敎。
傳曰,入直玉堂竝許遞,前望單子入之。
傳曰,明日還宮門路,以宣仁門爲之。
奎章閣啓曰,守宮提學金炳始,待開門牌招,何如?傳曰,允。
傳曰,昨以移御事,有所處分矣,當此經用艱絀之日,不可不惜費,移御傳敎還收。
以司謁口傳下敎曰,方有鍊習軍伍於平倉矣,摠戎使,使之從便往來留宿。
以司謁口傳下敎曰,別抄軍,自來有向上之忠,自今以後屬摠戎廳,使之敎鍊節制。
以司謁口傳下敎曰,向日敎鍊所敎長·兵隊,屬之摠戎廳,依前認眞鍊習。
承旨前望單子入之,閔泳駿落點。
摠管前望單子入之,副摠管李邦鉉落點。
玉堂前望單子入之,副校理柳宗植,修撰鄭友鉉,副修撰李錫弘落點。
吏曹口傳政事,以趙性鶴爲左通禮,吳壽煥爲右通禮。
政院啓曰,玉堂上下番俱空,事甚未安。校理洪鍾永方在就囚,副校理鄭夏源別兼春秋進,應敎徐公淳,副應敎金容圭,校理王性協,修撰洪鍾協,副修撰鄭寅奭,新除授副校理柳宗植,修撰鄭友鉉,副修撰李錫弘,竝卽牌招,推移入直,何如?傳曰,允。
義禁府啓曰,今此具格罪人在囚之時,時囚不可混處府中,時囚罪人洪鍾永,姑爲保放之意,敢啓。傳曰,知道。
義禁府啓曰,兼檢書官柳芝熙·鄭觀燮·鄭贊容·李徽初·趙秉斗·金哲鉉·金觀濟·洪鍾譱·邊應圭·金嘉鎭·李廣稙等爲先減下,拿問勘處事,傳旨啓下矣。金哲鉉·金嘉鎭等,今方待命拿囚,柳芝熙下去京畿楊州地,鄭贊容·李廣稙等下去龍〈仁〉地,洪鍾譱下去楊根地,邊應圭下去坡州地,金觀濟下去漣川地,李徽初下去水原地,鄭觀燮下去江原道金化地,趙秉斗下去忠淸道瑞山地云,依例發遣府羅將,竝拿來,何如?傳曰,異於他時,竝分揀放送。
禮曹參判趙定熙上疏。大槪,卿月晉秩,歷日震懍,敢陳披瀝之懇,乞賜收還之恩事。答曰,省疏具悉。卿其勿辭行公。
敦寧都正權膺善上疏。大槪,敢陳援例之章,冀蒙遞改之恩事。省疏具悉。所請依施。
檢閱尹吉求·鄭誾朝上疏。大槪,援例陳章,徑出禁扄,乞被擅離之罪,以肅朝綱事。省疏具悉。爾等亦陞六。
上在昌德宮。停常參·經筵。
還宮後,藥房·內閣·政院·玉堂·朝廷二品以上·六曹問安。答曰,知道。
政院啓曰,同副承旨閔泳駿,時在京畿龍仁地,斯速乘馹上來事,下諭,何如?傳曰,許遞,前望單子入之。
傳曰,禮房承旨馳詣受香諸處,奉審摘奸以來。
弘文館啓曰,新除授修撰鄭友鉉,時在慶尙道咸陽地,副修撰李錫弘,時在京畿楊州地。經筵入番事緊,請竝斯速乘馹上來事,下諭。答曰,許遞,前望單子入之。
三軍府啓曰,今日動駕時,右邊捕盜大將李敎獻,以別軍職隨駕矣。回鑾間,左邊捕盜大將趙羲純,姑令兼察,何如?傳曰,允。
傳曰,趁不詣閤之承史,竝從重推考。
議政府啓曰,前者中國禮部據吉林將軍銘安所奏,佔耕吉林邊地之朝鮮咸鏡道貧民,竝令領照納租,隷其版圖,遵其政敎,外着立年限,易其冠裳之意咨照矣。中國之不卽驅出我民,蓋緣懷綏之義,此若不亟圖刷還疊,殆無防限。法意所在,豈容玩愒乎?令文任具由撰咨,別定齎咨官金載信,以爲入送之地,何如?傳曰,允。
摠戎廳啓曰,謹依司謁口傳下敎,別抄軍,付屬本廳,敎鍊節制之意,敢啓。傳曰,知道。
趙秉稷啓曰,祀典所重,何等謹嚴,而今日延祜宮·景祐宮秋享祭奉審摘奸時,大祝權仁斗·金尙萊,初不待令,事未前有,萬萬駭然。竝所當重勘,而本院請推之外,無他可施之罰,何以爲之,而不審塡差之吏曹堂上,不可無警,從重推考。原單子,卽速改付標以入,何如?傳曰,允。拿處。
傳曰,濟用提調金炳始,司譯提調金在顯,令該曹口傳相換。
以司謁口傳下敎〈曰〉,禁衛營旗手朴聖祿,戢捕凶徒,效勞甚多,令該曹帖加,銀一百兩,自戶曹出給。
吏曹口傳政事,濟用提調金炳始,司譯提調金在顯,已上相換事承傳。
傳曰,加德僉使有闕之代,前中軍李豊來除授。
承旨前望單子入之,洪承穆落點。
玉堂前望單子入之,修撰兪鎭奎,副修撰李國應落點。
行吏曹判書鄭範朝上疏。大槪,崇秩隆命,萬萬震懍,敢陳衷懇,冀蒙收還之恩事。答曰,省疏具悉。卿其勿辭行公。
上護軍閔泳穆上疏。大槪,崇班晉秩,萬難堪承,敢陳披瀝之懇,冀蒙收還之恩事。答曰,省疏具悉。卿其勿辭行公。
壬午八月十一日,大駕詣吳欽差陣,接見禮擧動入侍時,行都承旨尹用求,左承旨趙秉稷,右承旨尹相萬,左副承旨鄭元夏,右副承旨朴宗鉉,同副承旨閔泳駿,史官缺,檢校直閣閔丙奭,直閣魚允中,檢校待敎宋秉瑞以次侍立。時至,通禮跪啓請外辦。上具翼善冠·衮龍袍,乘輿出崇德門。藥房提調□□□,副提調尹用求進前問候訖。出仁政門,通禮跪啓請降輿乘輦,上降輿乘輦。由敦化門進發,至宗廟前路。上命書傳敎曰,都承旨馳詣宗廟·永寧殿,奉審以來。通禮跪啓請降輦,上降輦步過,還乘輦出東門外。上命書傳敎曰,直閣魚允中馳詣東關王廟,奉審以來。至吳欽差陣,通禮跪啓請降輦乘輿,上降輦乘輿入幄次,問安勿爲之事,下敎。與吳欽差接見訖。移發時至,通禮跪啓請出次,上出次乘輿。至陣門外,通禮跪啓請降輿乘輦,上降輿乘輦。由宣仁門入崇德門,承旨請出標信解嚴。上還內,諸臣以次退出。
上在昌德宮。停常參·經筵。
藥房啓曰,郊外接使,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,右副承旨洪承穆,今日不爲仕進,卽爲牌招,何如?傳曰,允。
迎接官啓曰,上國吳提督,率幕府二員,差官二十員,兵隊五十名,今日辰時量,發向漢江之意,敢啓。傳曰,知道。
司僕寺啓曰,淸使出去時入把馬,與秋夕祭相値,祭去馬匹,自各宮房貰用之意,分付,何如?傳曰,允。
弘文館啓曰,新除授修撰兪鎭奎,時在忠淸道堤川地,經筵入番事緊,請斯速乘馹上來事,下諭。答曰,許遞,前望單子入之。
兵曹啓曰,行判書趙寧夏在外,參判李喬翼,參知任尙鎬俱有身病,參議李冕雨差祭,宿衛重地,不可暫曠。令政院稟旨變通,竝令該曹,以在京無故人,口傳差出,待下批牌招入直,何如?傳曰,允。參判·參知許遞,前望單子入之。
政院啓曰,大司憲,掌令二員未差,執義洪正厚,持平兪萬柱在外,趙尙學陳疏,監察茶時之意,敢啓。傳曰,知道。
又啓曰,卽者副校理鄭夏源,以其親病,投章徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
以正言吳炳文牌不進罷職傳旨,傳曰,只推。
成均館啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成徐載厚侍講院進,直講朴淇鍾,典籍高景畯,俱以差祭,時無入直之員,以他郞官姑爲代直,何如?傳曰,允。
兵曹堂上前望單子入之,參判尹榮信,參知金昌熙落點。
玉堂前望單子入之,修撰李鎬冕落點。
奉常寺啓曰,各陵園秋夕祭享所用藥果煎造後,進上看品藥果二十立封進之意,敢啓。傳曰,知道。
兵曹啓曰,前中軍李豊來,加德僉使除授事,命下,而方在罷黜中,何以爲之乎?敢稟。傳曰,蕩滌敍用。
兵曹,加德僉使單李豊來,除授事承傳。
禮曹啓曰,全羅道觀察使封進今八月令宗廟薦〈新〉早紅柿子,今十三日薦進,而景慕宮薦新,則忠淸道例爲封進矣。本道所封,未及上來,莫重薦獻,不可後時,依前例以全羅道加封早紅柿子,同日一體薦進,何如?傳曰,允。
以黃海監司閔致序狀啓,康翎縣民家漂頹事,傳曰,水災頹戶,若是夥多,聞甚矜惻。顧恤之典,竝依所啓施行,而期有實效,災形摘奸,卽速擧行後馳啓事,知委於慰諭御史之,廟堂措辭關飭。
前持平李㝡榮疏略曰,今欲言此軍卒之變,責在元帥。其時兩營將臣李景夏·申正熙,當其亂軍犯闕之時,不知而坐,則無用之將,知而不告,則是爲知情不告之臣。以殿下包容之聖德,兩營之將,雖爲減死而島配,使人聽此,不覺骨顫膽掉也。伏願亟正邦憲焉。臣無任云云。省疏具悉。李景夏·申正熙事,已有酌量而處分者矣。
副司果金圭漢疏略,臣卽一卑微靺革耳,敢以軍務財用,有所獻焉。其一講軍制。顧今天下大勢,逈異於古,長鎗大礟,輪船火車,其路則鐵,其報則電,何可以吾之兵制,較彼之奇巧神速哉?其器械非費巨款,無以制造,皆以爲我國,無以措辦。臣所謂給財之道,另具於下。三營舊額,本不滿萬,老弱逃躱,將爲半。伏乞嚴飭該將臣,抄壯健充額,器械悉依中西近制,調鍊亦從天將方略。凡武臣之筮仕出宰者,皆以武藝·武經,以之黜陟。且仁川海口,兵單勢弱,無以備外虞,摠戎廳,以外登壇磨鍊,使鍊兵制長師律者掌之。凡交隣修好,俾代大官之任,且貿置輪船幾隻,則三南稅船,巨費可省,歲弊往來之費,亦可永蠲。其一給財用。國家多事,經用不敷,重之賠償,至於五十萬圓,且天使留駐,宜有勞饋之節。器械造貿,輪船設寘,旣無以取用於民,又無以借款於他國,則將坐視値事,莫之下手乎。自方伯至守令,通計爲四百餘員,省其半況,以報賠償,無所不可。如各邑行下,禮目·稧屛等名目,一切禁斷,京營上納,使該邑吏自納,人情雜費,勿許討索。漕運以輪船裝載,則省費迅速,無出此右。且國內寺刹,僧徒寔繁,遊衣遊食,無應役於國家。今當軍國有事,使之捨財慕義,亦必聽從。且國典有金銀器不許私用之律,凡於公卿家及閭閻,有金銀之屬,皆令納公。兩西支勅錢,釜山下納條,輸之京師,以作不虞之備,亦無不宜。伏望垂察焉。臣無任云云。省疏具悉。所論治軍裕財之方,誠爲捄時之急務。疏辭下議政府,令條其可採者以聞。
副司直權鍾祿疏略曰,臣觀近日國勢,財用蕩渴無餘,此專由於用之無節也。崇儉節用,今日之急務,必須猛省而斷行焉。夫有國有兵,自古然矣。方今兵制疎虞,使各道軍兵,水軍之兵,習其水戰,山軍之兵,習其山戰,當其急難而隨用焉。且我國服色太煩,公服則去煩而從簡,私服則使貴賤有別焉。見今春宮,睿德日盛,春桂坊之官員,擇其謹厚方正之人,日開書筵,左右輔導焉。今番中宮殿奉迎之節,固當恪謹擧行,而渠以佩符越境之難,諸般擧行,萬萬無據,營將李秉德,宜乎領軍陪從,初不待令,竹山府使柳東烈,輦路初不除治,御供都不留念,此三臣先施島配之典,以重邦憲焉。臣無任云云。省疏具悉。所陳諸條,頗有可採,而趙秉浩等事,當有嚴處矣。
副護軍吳慶履疏略曰,太學首善之地,而選寘生進,守護聖廟,右文之風,可使鄰國聳聽。第以武備言之,目今急務,有不用沁默。以武擧初仕者,皆他日制閫登壇之人也。公選之道,唯武藝是取,而不使預有講習,是無異鞭駑致遠。臣以爲訓鍊院,卽武士習射之場也。修廨設廩,選出身有勇有才者百人,使之肄嫺弓馬,講習鈐鞱,每朔兵判考藝,各技最尤者,每都政付初仕,最下者罷遣,嚴立科條,恪遵永式,奇才異能,皆在其中,豈不盛哉?臣無任云云。省疏具悉。整吾治具,以禦外侮,此誠知本之論。疏辭,下議政府商確便否以入。
吏曹參議朴周陽疏略曰,延祜宮·景慕宮秋享時大祝權仁斗·金尙萊,未卽待令,以臣不審塡差之致,請重推之典矣。失檢僨溺,罰不蔽辜,驚悚靡措。玆敢自效,乞施當勘之律焉。臣無任云云。省疏具悉。旣已問備,爾其勿辭察職。
副校理鄭夏源上疏。大槪,情急歸護,拜章徑行,乞被擅離之罪,以肅朝綱事。省疏具悉。爾其勿辭往護。
前正言李羲鳳上疏。大槪,敢陳芻蕘之說,冀蒙採納之恩事。省疏具悉。言雖淺近,切於時瘼,未必非警省之一助也。
前持平李儀用上疏。大槪,敢陳芻蕘之說,冀蒙採納之恩事。省疏具悉。廢興存亡,惟在其心之公不公,讀之至此,不覺悚然。又言私之爲害,節節中窾,今日君臣上下,當以此胥戒也。
上在昌德宮。停常參·經筵。
備忘記,黃海監司沈東臣下直,長弓一張,長箭一部賜給。
政院啓曰,大司憲,掌令二員未差,執義洪正厚,持平兪萬柱在外,趙尙學疏批未下,監察茶時之意,敢啓。傳曰,知道。
又啓曰,同副承旨朴宗鉉,今日不爲仕進,卽爲牌招,何如?傳曰,允。
傳曰,再明日眞殿茶禮,當自內親行矣,該房知悉。時原任大臣·閣臣,宗親·儀賓·二品以上入參。
傳曰,左捕將許遞,行護軍元世除授。
議政府啓曰,今當秋務方殷,外邑之許久曠官,實涉可悶。貶罷守令之代,令政院,政官牌招開政,使之催促下送,何如?傳曰,知道。
伴接官啓曰,卽者差備譯官來言,留館彼人中海軍八名,今日辰時量,出去仁川濟物浦云矣。敢啓。傳曰,知道。
議政府啓曰,向來停退之京外各樣都試,竝按例設行之意,分付,何如?傳曰,允。
傳曰,摠管前望單子入之。
摠管前望單子入之,副摠管尹錫五落點。
傳曰,江華中軍有闕之代,同中樞李熙善除授。
弘文館啓曰,新除授修撰李鎬冕,時在京畿龍仁地,經筵入番事緊,請斯速乘馹上來事,下諭。答曰,許遞,前望單子入之。
議政府,左邊捕盜大將元世。
兵曹,左邊捕盜大將單元世,江華中軍單李熙善,除授事承傳。
政院啓曰,命召親納,例也,而前左邊捕盜大將趙羲純,謂有身病,使其軍官替納,事甚未安,推考,何如?傳曰,允。
又啓曰,新除授左邊捕盜大將元世,卽爲牌招,傳授命召及大將牌·傳令牌,何如?傳曰,允。
又啓曰,明日傳香,禮房承旨,當爲齋宿。行左承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,今此秋夕祭享時,健陵典祀官兼大祝王性協,適在玉堂直中,受帖有日,無意發行,捉入享色吏,懸縛毆打,幾至死境,命在頃刻矣。祀典所重,何等敬嚴,而以其塡差之嫌,有此含慍妄悖之擧,揆以法網,萬萬駭歎。若此不已,則臣曹何以祭差擧行乎?且典祀官起程日字,在於今日,而致此稽緩,尤極罔措。故原單子,今方改付標,以奉常寺判官金命基,塡差以入,而使之罔夜起送一款,臣曹不敢擅便,令廟堂稟處,何如?傳曰,允。
傳曰,工曹判書許遞,今日政差出。
傳曰,近日科擧之弊,已到極處矣,今番別試初試,依鄕貢保擧法設行。而八道道臣博操於列邑,選蔭仕·生進·幼學·閑良中才德素著者,文則以孝廉·學術·才胥,分爲三目,武則以兵學·武藝·勇力,分爲三目,列名馳啓。京則令漢城府選啓,以爲都聚京城,分文武試取之地,而文科不拘程式,隨問對策,武科亦當逐名,較藝選能。如有誤薦濫擧,早晚現露,當該道臣·判尹,當施重律。京外選擧之數,依增·式初試例爲定,令廟堂量宜分排啓聞後,行會於八道·漢城府。
傳曰,公事誤下之中官沈周鉉,從重推考。
傳曰,呈告藝文提學許遞,今日政差出。
議政府啓曰,卽見吏曹草記啓下者,則秋夕祭享時健陵典祀官兼大祝王性協,直在玉堂,捉入享吏,懸縛毆打,無所不至,擧措極爲駭悖。揆以祀典所重,不可尋常處之,施以竄配之典,何如?傳曰,允。
政院啓曰,注書有闕之代,被薦人尹起元·申容善·林羲相薦狀,成送吏曹之意,敢啓。傳曰,知道。
御營廳啓曰,本廳中軍吳夏泳,身病甚重,勢難察任,改差,何如?傳曰,允。
吏曹啓曰,成歡察訪朴鏞薰呈狀內,矣身身病沈重,不得下去云。其身病旣如是,則有難强令還任,改差,何如?傳曰,允。
吏曹啓曰,振威縣令洪顯普戶奴呈狀內,矣身上典,身病沈重,不得下去云。其身病旣如是,則有難强令還任,罷黜,何如?傳曰,允。
吏曹啓曰,通禮院左通禮趙性鶴,兵曹正郞白義行,中學敎授金炳吉,全羅道都事柳廷植,俱以身病,呈狀乞遞,竝改差,何如?傳曰,允。
刑曹啓曰,謹依統長口傳下敎,文禧廟守僕車永哲,以攔入廟門,詬辱官員,罪依律文,決杖一百後,江原道江陵府徒三年定配所,爲押送之意,敢啓。傳曰,知道。
玉堂前望單子入之,修撰李鳳德落點。
傳曰,長淵府使之代,前縣監沈宜淳除授。
傳曰,前別檢尹泰元,今日政,守令擬入。
傳曰,慶尙左兵使李奎遠,都監中軍除授。
傳曰,在外摠管許遞,前望單子入之。
傳曰,振威縣令之代,以未準朔守令中擬入。
吏曹啓曰,前縣監沈宜淳,長淵府使除授事,命下矣。以前任康翎縣監,方在解由未出中,何以爲之?敢稟。傳曰,勿拘。
吏曹啓曰,前別檢尹泰元,今日政,守令擬入事,命下矣。未經六品職,何以爲之?敢稟。傳曰,勿拘。
有政。吏批,判書鄭範朝進,參判李敦禹在外,參議朴周陽牌不進,承旨缺。以趙敬夏爲工曹判書,宋秉瑞爲敦寧都正,徐衡淳爲知經筵,洪祐吉爲藝文提學,洪淳穆爲景慕宮都提調,閔台鎬爲司饔提調,柳冕鎬爲左通禮,李基肇爲兵曹正郞,李文淵·尹永顯爲監察,金瑨鉉爲引儀,金東軾爲奉常主簿,柳宗植爲中學敎授,尹起元爲注書,金炳迪爲仁陵參奉。
吏批啓曰,江陵大都護府使,今當差出,而本府以關東雄邑,物衆地大,素稱難治,不可不擇差。同道及他道有聲績已準限未準朔守令,竝擬,何如?傳曰,允。
吏批啓曰,三和都護府使,今當差出,而本州以防禦重地,不可不擇差。他道邊將竝擬,何如?傳曰,允。
以林徹洙爲江陵府使,安鶴善爲礪山府使,李正弼爲三和府使。
吏批啓曰,原州判官,今當差出,而本州以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。
以李周儀爲振威縣令,王彦商爲成歡察訪,韓用卨爲連原察訪,裴殷星爲自如察訪,李定稙爲原州判官,李學年爲全羅都事。慶尙左兵使李奎遠,今加嘉善,加資事承傳。知製敎三單,韓章錫·李應辰·李建昌,已上永付事承傳。長淵府使單,沈宜淳,今加通政,除授事承傳。再政。以尹定求爲工曹參議,白時洽爲工曹正郞,洪羲麟爲司藝,柳廷植爲吏曹佐郞,閔益鎬爲禮賓主簿,金泳均爲內資主簿,尹泰元爲長水縣監,權錫耆爲咸悅縣監,鄭履源爲泰仁縣監,申鉉九爲濟原察訪。三政。以鄭基晚爲儀賓都事,承履祥爲兵曹佐郞,金瀗秀·黃浩直爲掌樂主簿。兼春秋單,白時洽。故府使李勉大贈兵參例兼,故通德郞李宇亨贈左承旨例兼,故郡守李匡垕贈訓鍊正,已上慶尙左兵使李奎遠三代。
兵批,行判書趙寧夏奉命在外,參判尹榮信,參議李冕雨,參知金喆熙,承旨缺。以金復奎爲昇天堡萬戶。兼三和防禦使單李正弼,大護軍李寅命,護軍李喬翼,副護軍權膺善·睦承錫,司果李會龍·李鎬冕·趙性鶴·白義行,已上竝單付。
以吏曹參議朴周陽牌不進罷職傳旨,傳曰,只推。
傳曰,再明日眞殿茶禮時,東宮當自內行禮矣。該房知悉,春桂坊及相禮,使之待令。
以義禁府赦單子,傳曰,趙奭永·尹滋祿·愼性欽放。
上在昌德宮。停常參·經筵。
開東,有星見於東方,似有尾跡。
政院啓曰,大司憲,掌令二員未差,執義洪正厚,持平兪萬柱在外,趙尙學疏批未下,監察茶時之意,敢啓。傳曰,知道。
又啓曰,右承旨尹相萬,左副承旨鄭元夏,同副承旨朴宗鉉,今日不爲仕進,竝卽牌招,何如?傳曰,允。
又啓曰,注書尹起元,卽爲牌招察任,何如?傳曰,允。
又啓曰,達字·小達字·省字,造成吉日時,令日官劉漢重推擇,則今十六日午時爲吉云。以此日時擧行之意,敢啓。傳曰,知道。
又啓曰,內令·小內令造成吉日時,令日官劉漢重推擇,則今月十六日午時爲吉云。以此日時擧行之意,敢啓。傳曰,知道。
又啓曰,內敎·小內敎造成吉日時,令日官劉漢重推擇,則今十六日午時爲吉云。以此日時擧行之意,敢啓。傳曰,知道。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
傳曰,前檢閱尹吉求·鄭誾朝·閔泳韶,竝別兼春秋差下。
傳曰,原任提學金炳始,原任直閣魚允中,檢校差下。
伴接官啓曰,卽者差備譯官來言,出去南陽地彼人,今日卯時,還爲入來館所云矣。敢啓。傳曰,知道。
弘文館啓曰,新除授修撰李鳳德,時在全羅道全州地,經筵入番事緊,請斯速乘馹上來事,下諭。答曰,許遞。
弘文館啓曰,修撰洪鍾協差祭,下番闕直,事甚未安,副修撰李國應,卽爲牌招入直,何如?傳曰,允。
議政府啓曰,本府有司堂上有闕之代,行大護軍鄭基會差下,使之卽爲行公,何如?傳曰,允。
禁衛營啓曰,本營千摠鄭周默,身病猝重,勢難察任,改差,何如?傳曰,允。
政院啓曰,前檢閱尹吉求·鄭誾朝·閔泳韶,竝別兼春秋差下事,命下矣。令該曹口傳單付,仍卽牌招察任,何如?傳曰,允。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
伴接官啓曰,卽者差備譯官來言,留館彼人中,出去興仁之門外上國大陣矣,旋卽還歸館所云矣。敢啓。傳曰,知道。
議政府啓曰,昨因吏曹草記,以健陵典祀官王性協罪狀,覆啓請竄矣。追聞本事未免爽實,實無可責之罪,特爲分揀。只憑享吏之暪告,致此擧措之顚錯,不察之當該吏曹堂上,施以罷職之典,何如?傳曰,允。
議政府啓曰,今番別試初試,依鄕貢保擧法設行,而京外選擧之數,依增·式初試例,令廟堂量宜分排事,命下矣。今番別試文武科初試額數,取考大典會通,參酌分排,謹具別單以入,而待啓下,令禮兵曹知委京外,何如?傳曰,允。
奎章閣啓曰,檢校提學金炳始,卽爲牌招察任,檢校直閣魚允中奉命出疆矣,待復命牌招,何如?傳曰,允。
伴接官啓曰,卽者差備譯官來言,留館彼人中隨員二人,今日申時量,出去楊花津云矣。敢啓。傳曰,知道。
觀象監啓曰,今此東方有星似彗,在前如此之時,擇定文臣中名官數三人,與本監官員,同爲測候矣。今亦以副司果兪鎭奎·鄭寅興,兵曹正郞姜友馨,測候官差下,何如?傳曰,允。
吏曹口傳政事,別兼春秋三單,尹吉求·鄭誾朝·閔泳韶。
御營廳啓曰,本廳別將鄭騏澤,身病甚重,勢難察任,改差,何如?傳曰,允。
伴接官啓曰,卽者差備譯官來言,彼人中海軍九名,今日申時量,入來館所云矣。敢啓。傳曰,知道。
侍講院啓曰,明日眞殿茶禮親行敎是時,王世子自內行禮敎是時,有春坊待令之命,而兼輔德金演壽呈辭受由,何以爲之?敢稟。傳曰,許遞,前望單子入之。
議政府啓曰,黃州牧使尹滋祿,安岳兼任載寧郡守趙奭永,鐵島僉使愼性欽,俱以邊情擧行之疎忽,該道臣啓罷請勘矣。見今秋務方殷,非徒曠官可悶,此時迎送之弊,不可不念。竝特爲分揀,何如?傳曰,允。
以右承旨尹相萬,左副承旨鄭元夏牌不進罷職傳旨,傳曰,只推。
戶曹判書金炳始上疏。大槪,洊控懇迫之私,冀蒙竝遞之恩事。答曰,省疏具悉。度支重任,何可輕遞?所辭中閣銜依施。
直閣魚允中疏略曰,臣於見叨之職,揆分量才,萬不稱當。冒沒出膺,恬若固有者,臣豈不知淸班之不可玷,物議之亦可畏也?適値多事之會,不敢以微末去就,仰煩酬應也。伏念臣以寒門孤植,通籍以來,十有四年,雖或奔走於內外,實未敢念到榮途,自分歸耕山野,永作閑民。不意前者,奉使中朝,未卽竣事,滯留津沽,聞國有變亂,急於奔問,遂自徑歸。今幸坤聖還御,軍民底定,臣當更往中國聽候,使事之妥辦,今方付塔輪船西駛。而至於閣銜,實欲辭而未及呼籲者也,今於路次,略具文字,仰瀆崇嚴。乞遞臣直閣之銜,俾重華掄而安私分焉。臣無任云云。省疏具悉。所請依施。
上在昌德宮。停常參·經筵。
開東前,彗星見於張宿度內,距極九十度,尾長丈餘,色蒼白。
藥房提調閔泳穆,副提調尹用求啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,大司憲,掌令二員未差,執義洪正厚,持平兪萬柱在外,趙尙學疏批未下,監察茶時之意,敢啓。傳曰,知道。
政院啓曰,議政府郞廳來言,今日賓廳日次,而領議政洪淳穆,無時急稟定事,左議政·右議政未差,不得來會云矣。敢啓。傳曰,知道。
兼輔德前望單子入之,趙同熙落點。
侍講院啓曰,明日眞殿茶禮親行敎是時,王世子自內行禮敎是時,有春坊待令之命,而司書趙秉翊有身病,何以爲之?敢稟。傳曰,許遞,前望單子入之。
司書前望單子入之,徐公淳落點。
奎章閣啓曰,景慕宮望廟樓,今望奉審無頉之意,敢啓。傳曰,知道。
弘文館啓曰,下番闕直,事甚未安。應敎徐公淳,副應敎金容圭,副校理柳宗植,竝卽牌招,推〈移〉姑降入直,何如?傳曰,允。
內醫院啓曰,振威縣令洪顯普,旣遞外任矣。依例還屬本院,令該曹口傳付軍職,何如?傳曰,允。
侍講院啓曰,新除授兼輔德趙同熙,司書徐公淳,竝卽牌招察任,何如?傳曰,允。
兵曹口傳政事,副司果魚允中。
三軍府啓曰,向來停止之京外習操與官鎭門聚點,當爲設行,而京外習操,非徒寢久停擱,今當秋務方殷,有難按法詰戎。只以列邑官鎭門聚點,申飭擧行,何如?傳曰,允。
摠戎廳啓曰,本廳中軍尹喜秀,身病甚重,勢〈難〉察任,改差,何如?傳曰,允。
觀象監啓曰,測候官兪鎭奎在外,鄭寅興有實病,姜友馨差祭。在外與實病代,宗親府正趙漢益,兵曹正郞林永相差下,何如?傳曰,允。
弘文館啓曰,下番闕直,事甚未安。修撰洪鍾協,副修撰李國應·鄭寅奭,竝卽牌招,推移入直,何如?傳曰,允。
議政府啓曰,異船外洋之過去,文牒往來,動經旬望,每在於船過渺茫之後,事甚無謂,徒滋煩弊。自今苟非船泊,該地方更勿馳報之意,行會于八道·四都,何如?傳曰,允。
兵曹啓曰,因內醫院草記,振威縣令洪顯普,旣遞外任,還屬本院,令該曹口傳付軍職事,命下。而方在罷黜中,何以爲之?敢稟。傳曰,蕩滌敍用。
大司成朴齊敎縣道疏云云。省疏具悉。爾其勿辭察職。
壬午八月十五日,上詣眞殿。茶禮親行入侍時,行都承旨尹用求,左承旨趙秉稷,右承旨尹相萬,左副承旨鄭元夏,右副承旨洪承穆,同副承旨朴宗鉉,史官缺,檢校提學金炳始,提學尹滋悳,檢校直提學鄭範朝·金永壽·閔泳穆,檢校直閣李淳翼·李喬翼·李鎬翼·尹用求·金興均·朴鳳彬,原任待敎李秉文,檢校待敎宋秉瑞,待敎閔泳韶,以次侍立。時至,通禮跪啓請出次,上具翼善冠·衮龍袍·玉帶·赤舄·黑皮靴,出齋殿。通禮導上詣版位,跪啓請四拜,上行四拜禮。仍導上詣盥洗位,上盥洗訖。仍詣第一室尊所,承旨監酌。通禮前導詣第一室神座前,跪啓請三上香,承旨奉香,承旨奉爐,上三上香。通禮跪啓請獻爵,承旨奉盞跪進,上執爵以授承旨,承旨跪受奠于案。上連獻三爵訖。次詣各室行禮,竝如上儀訖。通禮導上降復位,跪啓請四拜,上行四拜禮。通禮跪啓請禮畢。大臣進前問候訖。通禮導上還入齋殿,諸臣以次退出。
上在昌德宮。停常參·經筵。
開東前所見彗星,爲密雲所蔽,不得省候。
政院啓曰,大司憲,掌令二員未差,執義洪正厚,持平兪萬柱在外,趙尙學疏批未下,監察茶時之意,敢啓。傳曰,知道。
洪承穆啓曰,臣承穆,內敎·小內敎·達字·小達字·省字·內令·小內令造成時監董事,東別營進去下直之意,敢啓。傳曰,知道。
傳曰,吏曹判書有闕之代,前望單子入之。
兵曹啓曰,中日試射,旣以停止,文武臣試射,竝依停止之意,敢啓。傳曰,知道。
傳曰,袁舍人·何領官,便殿接見,東宮亦爲接見矣,該房知悉。
傳曰,袁舍人·何領官接見時,機務處諸臣·承旨·翰注各一員,通事譯官二人入侍,東宮接見時,機務處諸臣,入直春桂坊,通事譯官二人入對。
迎接官啓曰,大陣中袁舍人,率隨員·隨從合十人,今日辰時量,詣闕之意,敢啓。傳曰,知道。
兵曹口傳政事,上護軍單,鄭範朝·洪顯輔。
政院啓曰,明日傳香,禮房承旨當爲齋宿。行左承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
伴接官啓曰,卽者差備譯官來言,留館彼人中海軍七名,今日辰時量,出去仁川濟物浦云矣。敢啓。傳曰,知道。
議政府啓曰,卽見黃海兵使李元會所報,則隨營牌入防,多年停番之餘,忽責徵赴,則邑勢民情,必致罔措,依已例停番,毋論元保軍,每名二兩式收布,雇丁爲辭矣。年年雇丁,雖非法意,今若充額於民間,亦不無爲弊之端,依所報許施,何如?傳曰,允。
訓鍊都監啓曰,本局哨官姜泓,身病猝重,勢難察任,改差,何如?傳曰,允。
注書尹起元病,代以沈遠彬爲假注書。
迎接官啓曰,袁舍人率隨員·隨從合十人,今日辰時量,還來大陣之意,敢啓。傳曰,知道。
傳曰,向來國家之變,尙何忍言,而今幸天道昭回,坤馭奉還,迨玆同慶之會,冞切撫舊之念。驪陽府院君內外祠版,驪城府院君內外祠版,遣都承旨致祭,忠正公閔升鎬祠版,亦爲致祭。
傳曰,驪陽府院君·驪城府院君·忠正公閔升鎬祠版,已有致祭之命矣。此時東宮情理,當倍切愴慕,令春坊啓達,一體擧行。
傳曰,在外玉堂許遞,與未差之代,前望單子入之。
行吏曹判書鄭範朝上疏。大槪,重任虛縻,久愈惶懍,敢陳懇迫之私,冀蒙體諒之恩事。答曰,省疏具悉。所請依施。
敦寧都正宋秉瑞上疏。大槪,敢陳援例之章,冀蒙遞改之恩事。省疏具悉。所請依施。
上在昌德宮。停常參·經筵。
開東前所見彗星,游氣掩翳,乍見乍隱,形體尾跡,不得詳察。
政院啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,來二十一日,輪對日次矣。敢稟。傳曰,當次人受點,後日次待令。
又啓曰,大司憲,掌令二員未差,執義洪正厚,持平兪萬柱在外,趙尙學疏批未下,監察茶時之意,敢啓。傳曰,知道。
傳曰,當該承旨從重推考。
義禁府啓曰,保放罪人洪鍾永,還囚捧供以入,而病勢一向未差,仍爲保放之意,敢啓。傳曰,知道。
議政府啓曰,譯官李應浚,效勞旣多,特爲加資,何如?傳曰,允。
義禁府啓曰,時囚罪人韓圭稷,嚴刑一次,減死遠惡島圍籬安置事,承傳啓下矣。韓圭稷,嚴刑一次,訊杖第三十度後,全羅道珍島府金甲島減死遠惡島圍籬安置,而以承傳內辭意具罪目,依例發遣府都事,押送配所之意,敢啓。傳曰,知道。
弘文館啓曰,下番闕直,事甚未安。修撰洪鍾協,副修撰李國應·鄭寅奭,竝卽牌招,推移入直,何如?傳曰,允。
議政府啓曰,國太公還行次之期,姑未有問,而憲書齎咨官,匪久發行云。禮部及北洋摠理兩衙門,令文任更爲具由撰咨,入送,何如?傳曰,允。
傳曰,大院君行次旣久,予之情私,去益悶鬱。行護軍李載德,問候官差下,使之不日登程,此由具咨入送。護行官,旣未得趁時陪往,今姑置之。
玉堂前望單子入之,應敎金疇鉉,副校理鄭璣相,修撰朴齊聖落點。
吏曹判書前望單子入之,李載元落點。
禁衛營啓曰,本營哨官金思玟,身病猝重,勢難察任,改差,何如?傳曰,允。
兵曹,以徐珩淳爲摠戎中軍。
副司果李元祺疏略曰,玆敢以平日所講究之說,略陳其矯捄之方,伏願殿下垂察焉。爲國之道,莫先乎富强也,富强之術,亶由於實倉廩充府庫而已。國初立法之時,以慶尙·全羅兩道之大同米,以爲國家經用之資,而特定京江船主百六人,成稧都所,數百年之間,無事船運來納。去庚辰年,鄕吏輩爲其罟利,而厚賂請囑,以鄕船主輸運磨鍊之後,百弊層生,兩道民冤,自此大發。此何故而然也?該邑奸吏輩,勒定遐鄕之富民,任去此米云,而討索其謀免之厚賂焉,或締結無賴之船漢,輸去此米云。而業已潛商貨賣,稱曰破船於風浪,而或還徵於該邑,或分排於諸族,嶺·湖諸民之受害敗産者,不知何境。由是京司各倉大同之米納者,每每愆滯,計石有欠縮之端,此誠憂國而寒心處也。所謂嶺·湖兩道鄕船之輸運者,永爲革罷,自政府招致京江船主百六人,一一知委後,擇其富饒可勘人差定,則於京於鄕,倉廩實而國有富矣。臣無任云云。省疏具悉。近日漕弊,果由於鄕船之輸運乎?所在偸弄之弊,獨不在於京船主乎?爾若深知漕弊,具意見以對。
前正言具健喜疏略曰,今年六月,有亘古罔測之變,兩營將臣李景夏·申正熙及犯逆軍卒,當卽置軍律,而未遑正法,乃於上國使臣擁兵査問然後,假手誅竄,國之羞恥,又加一層矣。顧今國計兵力,已無可恃,則敷文德,修武備,收賢傑,廣儲蓄,養士卒,鎭民心,今之急務。莫若使農民,便武藝,各其附近比閭,推其知勇者爲便長,每於冬春閑隙之時,朝夕休息之假,使其農民習之,以弓鎗放砲之,發弩投石之事,日以爲常,則彼圉圉木强之人,化爲驍勇軟塾之兵矣。今此農民,男女老少,短褐不蔽形,糟糠不充口。終歲勤作而應稅不足,憂愁怨懟之中,諸般雜徵,討索無限,令迫星火,刑峻鞭扑,膏已渴矣,復以何出?七兩原定之結價,今至三四十兩之多,尤甚邑則或至六七十兩之多。田之所出,每患不足於應納,故或有良田而廢不耕者,或有逃稅而遠流者,是何景色耶?賦布之煩重,非但上納之加徵,太半是守令苞苴之資,猾吏酒食之需,各司情錢之費也。無使姦猾弄法,赤子匍匐焉。其曰禁苞苴者,苞苴之害,百弊之窩也。刑賞之不明,詞訟之不理,科官之不公,賦稅之煩,冤屈之不伸,守令之貪婪,奸猾之弄法,奢僭之踰制,紀綱之不振,弊瘼之層生,皆由於此,而其物則皆赤子之膏血也。故人主之一念,誠爲萬民之向背頓殊,故曰至愚而神者,亦民也。嗚呼,斯民也,三民之民也,殿下誠以實心愛恤之,則可以感通天之心,而萬物咸亨矣。臣無任云云。省疏具悉。雖非爾言,予豈一刻弛于中哉?今見爾疏,愈增遑悶。所陳諸條,深中時弊,而崇節儉·禁苞苴兩條,尤爲切至,當銘念矣。
幼學李興宇上疏。大槪,敢陳芻蕘之說,冀蒙採納之恩事。省疏具悉。近日言事者,多論時弊,而未有若此疏之剴切明白也。爾以鄕曲布衣,能留心於世故,其素所蘊抱,可以推志。甚庸嘉尙。
前正言金奭烈上疏。大槪,敢陳憂愛之忱,乞降處分事。省疏具悉。將歸而進言,可見忠厚之意。所陳諸條,當留念矣。
上在昌德宮。停常參·經筵。
開東前,密雲所蔽,彗星所在,不得看候。
政院啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,吏曹郞廳來言,長水縣監尹泰元,咸悅縣監權錫耆,當爲署經,而兩司不備,不得署經云。何以爲之?敢稟。傳曰,除署經。
傳曰,政官牌招開政。
傳曰,在外玉堂許遞,今日政差出。
傳曰,呈告知義禁許遞,今日政差出。
傳曰,原任待敎閔泳韶,檢校差下。
弘文館啓曰,新除授應敎金疇鉉,時在忠淸道溫陽地,副校理鄭璣相,時在慶尙道安義地,經筵入番事緊,請竝斯速乘馹上來事,下諭。答曰,竝許遞。
弘文館啓曰,下番闕直,事甚未安,修撰洪鍾協,副修撰李國應,竝卽牌招,推移入直,何如?傳曰,允。
兵曹口傳政事,副護軍單,宋秉瑞。
政院啓曰,大司憲,掌令二員未差,執義洪正厚在外,持平趙尙學疏批未下,兪萬柱牌不進,監察茶時之意,敢啓。傳曰,知道。
以持平兪萬柱,正言吳炳文牌不進罷職傳旨,傳曰,只推。
奎章閣啓曰,原任待敎閔泳韶,檢校差下事,命下矣。卽爲牌招入直,何如?傳曰,允。
以黃海監司閔致序狀啓,文化等邑民家漂頹事,傳曰,當此農節,民戶之漂頹,聞甚驚慘。元恤典外,另加顧助,趁卽結構,俾無一民失所棲遑之歎事,廟堂措辭分付,令慰使御史,一體曉諭。
以慶尙左水使金東壽狀啓,所封三度狀啓,見奪於淸人。事雖出於不意,職在邊徼,致此過限,惶恐待罪事,傳曰,勿待罪事,回諭。
三軍府啓曰,卽接訓鍊都監所報,則今八月十九日,習陣日次,而大將臣任商準有身病,不得行操云矣。敢啓。傳曰,知道。
政院啓曰,兼吏曹判書李載元疏批已下,卽爲牌招,何如?傳曰,允。
傳曰,訓局事,紳士之前後封章,非一非再,可見輿論之所在。爲先從實點考,除汰老弱與虛冒事,令廟堂分付該營。
迎接官啓曰,上國提督朱先民率差官二人,跟伴二名,洋槍隊二十四名,今日申時量,入來議政府朝房之意,敢啓。傳曰,知道。
傳曰,自經患亂,予小子愴衋之懷,尙何爲諭?乃心王室與共休戚,豈意遭此慘酷之禍乎?草草隱卒,情文未備,予之孤負多矣。卒領敦寧祠版,遣承旨致祭,諡號改擬以入。祭文,當親撰以下矣。
傳曰,向日之事,何忍追提?兩重臣之勤勞素著,倚毗方隆,而遽罹此酷禍,愴惜之極,無以爲懷。卒知中樞府事閔謙鎬·金輔鉉喪,遣承旨致祭,節惠之典,不待狀擧行。祭文當親撰以下矣。
兼吏曹判書李載元上疏。大槪,敢陳必辭之義,冀蒙亟遞之恩事。答曰,省疏具悉。卿之情事,卽予之情事。銓衡任重,此非辭巽之時,卿其勿辭行公。
持平趙尙學疏略曰,六月之事,窮天地亘萬古所無之大變也,欲說其事,不覺膽掉而骨顫。苟究其故,責有攸歸。夫國之設置大將,任以兵權者,爲其制兵而衛國也。今此坤聖,播遷于內,大臣傷害于外,百姓殘毁于下,所謂大將,偸生自如於一方,坐視君父之危,如秦之視越。及其難平之後,又竊其任,晏然處之,其無忠無義無廉無恥,胡至此極?伏願殿下深察禍亂之由,嚴加懲毖之戒,其時大將臣李景夏·申正熙,竝施極律,以正典刑。然後頹綱可以振起,公憤可以慰雪矣。臣又聞之,近有閭巷妖婦,敢稱關帝靈聖之女,肆怪猖妖,惑世誣民,騙奪脂膏之財,猥設濫祠之宇。此雖微事,大有傷於風化。伏願殿下,亦除此妖,又毁彼祠,一以解愚俗之惑,一以肅淸明之治焉。臣無任云云。省疏具悉。所陳諸條,深得臺體,甚庸嘉尙。李景夏·申正熙事,當有處分矣。
前持平李最榮疏略曰,國家之養兵設將,爲其內衛君民,外禦寇敵者。大抵將不能制兵,則非將也,兵不能衛國,則非兵也。況此訓鍊之營,本非古制,而唯我宣祖大王,深懲壬辰之變,欲禦倭而創置者也。重其營制,厚其資料,鍊習無養,今至屢百年所,少無禦侮之功,反作亂逆之首。且聞日本之兵制技藝,大異於前,則以今訓局所鍊之兵,似難抵敵。非但爲臣民切齒之讐,抑惟我春宮邸下徹天之痛。伏願殿下,洞鑑不古之兵制,嚴討無前之軍變,革罷訓營,汰掃軍兵,一以淸更始之日光,一以雪積憤之民心焉。臣無任云云。省疏具悉。所陳訓局事,事體當然,當有所處分矣。
上在昌德宮。停常參·經筵。
開東前,密雲灑雨,彗星所〈在〉,不能推測。
政院啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳曰,藥院都提調有闕之代,前望單子入之。
政院啓曰,兼吏曹判書李載元疏批已下,卽爲牌招,何如?傳曰,允。
弘文館啓曰,下番闕直,事甚未安。副應敎金容圭,副校理柳宗植,竝卽牌招,推移姑降入直,何如?傳曰,允。
傳曰,明日次對,依例來會。
傳曰,吏曹參議有闕之代,前望單子入之。
吏曹參議前望單子入之,李基正落點。
傳曰,明日朱提督,當於便殿接見,東宮亦爲接見矣。該房知悉。
傳曰,朱提督接見時,時原任大臣,機務處諸臣,入直閣臣·承旨·翰注各一員,通事譯官二人入侍,東宮接見時,時原任大臣,機務處諸臣,輔德·兼輔德,入直春桂坊,通事譯官二人入對。
傳曰,臺諫竝許遞,今日政差出。
傳曰,寧邊府使之代,春川府使李載完除授。
傳曰,龍川府使之代,加德僉使李豊來除授。
傳曰,鍼醫金興柱,保安察訪除授。
傳曰,內閣提學有闕之代,今日政差出。
傳曰,前忠義慶光國,瓜近,部都事作窠擬入。
政院啓曰,密符親納,例也,而前黃海監司閔致序,謂有身病,使其褊裨替納,事甚未安。推考,何如?傳曰,允。
政院啓曰,大司憲,掌令二員,持平二員未差,監察茶時之意,敢啓。傳曰,知道。
又啓曰,新除授吏曹參議李基正,一體牌招,何如?傳曰,允。
摠戎廳啓曰,忠淸兵營兵丁二百九十二名,認眞鍊習,而當此秋收之時,民情不可不念。四十名式輪回鍊習,其餘,一竝解送之意,敢啓。傳曰,知道。
三軍府啓曰,卽接禁衛營所報,則今八月二十日,習陣日次,客使駐京間姑爲停止云矣。敢啓。傳曰,知道。
伴接官啓曰,卽者差備譯官來言,留館彼人中隨員二人,今日午時量,出去仁川濟物浦云矣。敢啓。傳曰,知道。
義禁府啓目,龍川前府使洪運燮原情云云。傳旨及道啓內辭意嚴覈,則終不直陳。平問之下,難以取服,刑推得情,何如?啓當有處分矣。
傳曰,罪人洪運燮旣已捧招矣,卽宜移囚西間,依例擧行。罪人李秉翼·柳肯秀·盧翼東等三人,捧供照律間,竝姑移囚西間。
傳曰,李景夏·申正熙,向有所斟量而止於島配矣。今公論峻發,輿情莫遏,島配罪人李景夏·申正熙,竝施以圍籬安置之典。
傳曰,在外吏曹參議許遞,前望單子入之。
吏曹參議前望單子入之,張世容落點。
吏曹,寧邊府使單李載完,龍川府使單李豊來,保安察訪單金興柱,以上除授事承傳。
議政府啓曰,歲幣使行期不遠矣。孝貞顯皇后尊號進賀事,詔書順付事,特派弁勇衛護事,謝恩,竝以有方物磨鍊,賀謝方物移准事,昨年使臣加賞事,襄助通商修好事,漂民出送事,謝恩,竝以無方物磨鍊,而使號以進賀謝恩兼歲幣使,今日政差出,何如?傳曰,允。
傳曰,幼學田愚·李尙斗·柳道性·白岐鎭,今日政,監役擬入。
傳曰,前持平李㝡榮,修撰除授。
政院啓曰,新除授吏曹參議張世容,一體牌招,何如?傳曰,允。
迎接官啓曰,上國使臣朱先民率差官二人,跟伴二名,洋槍隊二十四名,今日巳時量,出去大陣矣,酉時量,還來之意,敢啓。傳曰,知道。
吏曹啓曰,奉常寺正吳仁泰,承文院校檢陳宗蓍,繕工監監役官李載觀,繕工監假監役官柳昌秀·林喜根·洪睿謨,翼陵參奉金永禹,俱以身病,呈狀乞遞,竝改差,何如?傳曰,允。
御營廳啓曰,本廳千摠柳正魯,身病甚重,勢難察任,改差,何如?傳曰,允。
吏曹啓曰,前忠義慶光國,部都事作窠擬入事,命下矣。非生·進,不得擬望之意,敢稟。傳曰,勿拘。
傳曰,淸河縣監馬箕昇,金泉察訪閔致憲相換,桃源察訪李喜成,松羅察訪崔成在相換。
吏曹,金泉察訪閔致憲,淸河縣監馬箕昇,桃源察訪李喜成,松羅察訪崔成在,已上相換事承傳。
有政。吏批,兼判書李載元,參議張世容進,參判李敦禹在外,承旨缺。以李容直爲大司憲,李冕榮爲大司諫,李象秀爲執義,鄭友鉉爲司諫,朴齊聖·金思轍爲掌令,柳重敎·朴文一爲持平,金寅植爲獻納,趙鎭萬·李濟承爲正言,洪世燮爲應敎,閔泳韶爲副校理,李友會爲修撰,李羲甲爲副修撰,趙秉鎬爲同敦寧,金喆熙爲敦寧都正,趙敬夏爲知義禁,沈履澤爲進賀謝恩兼歲幣使,李起鎬爲副使,趙鍾雲爲書狀官,趙寧夏爲奎章閣提學,徐誼淳爲奉常正,申學休爲刑曹佐郞,金鳴魯爲承文校檢,田愚·柳道性·李尙斗爲假監役,慶光國爲北部都事,奇宇萬爲翼陵參奉,金能九爲崇仁殿參奉,吳應善爲平陵察訪。再政。以睦承錫爲兵曹參知,李海益爲社稷令,卞鋈·朴龍栽爲典籍,田愚爲監役,李喆南爲慶安察訪。兼進善單,李象秀,校書提調單,趙寧夏。三政。以李容夏爲英陵令,白岐鎭爲假監役,白奎燮爲司藝。四政。以申永均爲肇慶廟令。五政。以李喆應爲昌陵令。六政。以李元應爲莊陵令。七政。以洪在能爲光陵令。八政。以尹敎善爲敬陵令。九政。以丁喜燮爲寧陵令。十政。以李羲祖爲景慕宮令。十一政。以李秀彦爲崇陵令。十二政。以尹永顯爲景慕宮令。故學生慶塘贈監察,孝行卓異,贈職事承傳。
兵批,行判書趙寧夏奉命在外,參判尹榮信,參議李冕雨,參知金喆熙,承旨缺。大護軍李根弼,護軍李正魯,副護軍鄭元和,司直洪正厚·徐公淳,司果李載晚·金鶴善·趙尙學·兪萬柱·朴寅壽·吳炳文·趙東協·金疇鉉·鄭璣相·朴齊聖·鄭寅奭,已上竝單付。
政院啓曰,明日次對,兩司當爲進參,新除授臺諫,竝待開門牌招,何如?傳曰,允。
判府事宋近洙箚子。大槪,乞解藥院之任事。答曰,省箚具悉卿懇。愼節奉慮。所辭藥院之任,今姑勉副,卿其安心調理。仍傳曰,此批答,遣史官傳諭。
兼吏曹判書李載元上疏。大槪,冒陳披瀝之懇,冀蒙生成之澤事。答曰,省疏具悉。卿於是任,非爲初授榮耀之地,予之屢次特除,又非循私而然。卿勿固辭,卽爲行公。
上在昌德宮。停常參·經筵。
開東前,辰方所見彗星,距極九十八度,尾長形色,與前無異。
藥房提調閔泳穆,副提調尹用求啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,大司憲李容直,執義李象秀,掌令朴齊聖·金思轍,持平柳重敎·朴文一在外,監察茶時之意,敢啓。傳曰,知道。
又啓曰,右副承旨洪承穆,今日不爲仕進,卽爲牌招,何如?傳曰,允。
傳曰,說書有闕之代,前望單子入之。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
議政府啓曰,陳奏使入去時,方物以前頭使行付送之意,向已草記,而尙此遲延,有關事體。卽速準備入送事,分付該曹,何如?傳曰,允。
奎章閣啓曰,新除授提學趙寧夏奉命出疆矣。待復命牌招,何如?傳曰,允。
內醫都提調前望單子入之,領敦寧金炳國落點。
議政府啓曰,新差堂上成彛鎬,朴齊寬·李敦應,有司堂上鄭基會,今日賓對,俱爲懸病不進,事甚未安。令政院竝卽牌招,使之進參,何如?傳曰,允。
傳曰,有實故玉堂許遞,前望單子入之。
弘文館啓曰,新除授修撰李友會,時在全羅道南原地,副修撰李羲甲,時在廣州地,經筵入番事緊,請竝斯速乘馹上來事,下諭,答曰。許遞。
弘文館啓曰,下番闕直,事甚未安。新除授修撰李㝡榮,卽爲牌招入直,應敎洪世燮,一體牌招察任,何如?傳曰,允。
伴接官啓曰,卽者差備譯官來言,留館彼人中寫官一人,今日辰時量,出去仁川濟物浦云矣。敢啓。傳曰,知道。
以獻納金寅植,正言李濟承牌不進罷職傳旨,傳曰,只推。
傳曰,大臣·政府堂上引見。
傳曰,在外藝文提學許遞,前望單〈子〉入之。
三軍府啓曰,卽接御營廳所報,則今八月二十一日,習陣日次,而大將臣金箕錫有身病,不得行操云矣。敢啓。傳曰,知道。
說書前望單子入之,金喜洙落點。
侍講院啓曰,新除授說書金喜洙,卽爲牌招察任,何如?傳曰,允。
義禁府啓曰,罪人洪運燮·李秉翼·柳肯秀·盧翼東,竝移囚西間事,命下矣。南間囚罪人洪運燮·李秉翼·柳肯秀·盧翼東等,解枷杻,竝移囚西間之意,敢啓。傳曰,知道。
義禁府啓曰,李景夏·申正熙,竝施以圍籬安置之典事,承傳啓下矣。全羅道康津縣古今島島配罪人李景夏,靈光郡荏子島島配罪人申正熙等,前罪目添書今番承傳內辭意,依例發遣府都事,各其配所,與地方官眼同,竝施圍籬安置之意,敢啓。傳曰,知道。
義禁府啓曰,延祜宮大祝權仁斗,景祐宮大祝金尙萊等拿處事,傳旨啓下矣。權仁斗,下去慶尙道丹陽地,金尙萊下去陜川地云,依例發遣府羅將,拿來,何如?傳曰,竝分揀。
議政府啓曰,議諡有命,不宜遲延。檢詳薦狀,待啓下,令該曹口傳差出,何如?傳曰,允。
兵曹啓曰,今八月二十一日,武臣堂下賓廳講書日次,而國忌齋戒相値,不得爲之之意,敢啓。傳曰,知道。
義禁府啓目,執尊洪鍾永原情云云。傳旨內辭緣,泛稱遲晚,所當請刑,曾經侍從,勿爲請刑,載在法典,議處,何如?啓特爲分揀放送。
大司諫李冕榮,獻納金寅植,正言李濟承等,聯名箚略曰,六月之變,尙何忍言?日月震盪,宇宙晦塞,何幸天道孔昭,坤御復還,慶忭之忱,朝野同情。而追唯曩時之事,變出不意,戈戟至犯於宮省,責在於誰?彼爲將者,苟有一分臣心,敢偸其生?噫,彼當日之卒,將欲圖貴於何地,立功於何人,而旣無自中之受制,敢此無前之作變乎?日前憲疏,可見公議之峻發,而昨下特旨,纔止圍籬之輕勘,固知好生之德。臣等謂圍籬安置罪人李景夏·申正熙,竝施極典,快正邦刑,斷不可已也。伏乞聖明,亟降處分焉。取進止。答曰,省箚具悉。兩罪人事,豈無斟量而然?已有處分,更勿煩瀆。
應敎洪世燮,副應敎金容圭,校理王性協,副校理閔泳韶,修撰李㝡榮,副修撰李國應等聯名箚略曰,六月之變,忍何言哉?彝性所俱,至慟所迫,只切骨顫而胆掉。何幸天祐我邦,坤聖還御,蹈舞慶忭,臣民惟均。第伏念曩時之事,變出頃刻,亂逼宮闈,其責在雖?凡爲將者,苟能嚴明紀律,整束軍伍,豈有壁楚之觀,瘠秦之視耶?王章不可不伸,輿情不可不雪。昨下特旨,纔止圍籬安置之輕勘,雖知包容之聖德,臣等謂圍籬安置罪人李景夏·申正熙,以正邦刑,斷不可已也。伏乞聖明,亟降處分焉。取進止。省箚具悉。已諭於臺箚之批矣。
壬午八月二十日,上御□□□。藥房入診,大臣·政府堂上引見入侍時,都提調洪淳穆,提調閔泳穆,副提調尹用求,右副承旨洪承穆,史官缺,領議政洪淳穆,政府堂上缺,校理王性協,以次進伏,醫官缺。上曰,史官分左右。仍命大臣進前。淳穆進前問候各殿,問候訖。淳穆曰,醫官待令,使之入診乎?上可之。醫官等以次診候,退伏楹外訖。淳穆曰,脈候奏之。醫官等退起伏奏曰,脈候左右三部調均矣。缺淳穆曰,方今國勢若綴旒,民命如棲苴,此誠危急存亡之秋也。上天之眷佑我殿下,其以殷憂啓聖,多亂興邦者歟?勵精圖治,丙枕靡安,責躬而布揭,搜才而選擧,凡係一政一令,務究至當,惟新厥命,使斯民奠於袵席,思見德化之盛。所以言路廣開,中外封章,日陳於前,其論時弊,無非昌言嘉謨,可合採用者,又不爲不多,而莫不以崇節儉·立紀綱,爲第一急務。蓋節儉崇,然後可以壽國脈,紀綱立然後,可以靖民志。先從此二者,立經陳紀,則錢穀·甲兵·禮樂·刑政,乃次第事,而其大本達道,又有在焉。昔宋臣司馬光告其君,言修心之要,曰仁·曰明·曰武,言治國之要,曰任官·曰信賞·曰必罰。然則治國實由於修心也。臣愚釋之曰,仁者非慈愛之謂,乃大公至正也,明者非聰察之謂,乃勿疑毋貳也,武者非剛勇之謂,乃廓斷力行也。此雖陳熟之語,出於內而施於外者,寔不越乎玆矣。總以論之,天無私覆,地無私載,日月無私照。王者奉三無私,以勞天下,是爲殿下今日扶顚持危,迓續休命之一大機會也。伏願懋哉懋哉。上曰,當此艱虞之會,求助愈切,今見諸條所奏,非無治平之要,敢不書紳服膺,而匡輔變理之責,尤有所厚望於卿也。出擧條淳穆曰,臣之匪才蔑德,獨秉勻,適値國家多事,非惟推究於陽九之厄,實亦臣力少任重,上之未能贊襄善政,下之不得鎭服衆心,誤國病民之罪,曷以倖逭?猶且忘廉冒恥,淟涊蹲據,誠無忌憚之甚。而時方艱棘,雖靡暇言私,以臣昏憒,癃孱擔夯,大小大事,周旋詢質,資益無所,其將彌增僨敗,罪上添罪,寘此身於何地?是職也,象鼎足,闕一尙謂覆餗,況又二乎?方今老成宿德,輿論所及,注意者必多,伏望亟降甌卜之命。官備其人,則臣亦得以有賴於共貞,爲國事不勝幸甚。上曰,卿之賢勞,誠爲可悶。至於鼎席之備,豈無其日?卿須諒之。出擧條淳穆曰,臣嘗有所積慮而未達者矣。蓋京外流來舊逋之吏,因緣爲奸,恣意偸弄,苟無官長所失,寧至於積成鉅藪乎?年久痼瘼,今不可追究,其或躬犯不在,指徵無處者,徒擁虛簿,便成一故紙堆,此無益於公,而適足爲厲民之階也。臣意內自京司,外而營邑,近限三朔,遠限五朔,査括逋簿,財賦衙門及道帥臣,消詳登聞後,特賜蠲蕩,至於新逋,則別般嚴飭,斯速淸刷。而逋魁之尙存其身,侵徵族里者,亦令馳啓,施以一律,永杜後弊,而如有玩愒不職者,斷當重勘之意,竝爲分付,何如?上曰,剔逋救瘼,實爲目下急務,依所奏施行,各別申飭,期有實效,可也。出擧條淳穆曰,向來檢察使復命時,鬱陵島地圖與書啓,伏想已經乙覽,而此島僻在海中,天荒一區,聞是沃腴之地。爲先募民起墾,五年後定稅,則自至漸成聚落。且兩南漕船,許令來此取材而造之,人叢亦當繁集,此爲及今可圖者也。然若管領無人,雜弊難防,其勤實幹事者,問議於檢察使,姑以島長差送,創立制置規模,預講他日設鎭之意,分付道臣,似合事宜,故敢此仰達矣。上曰,依爲之。出擧條淳穆曰,在囚罪人盧翼東,當初前畿伯狀請,論勘以其公納之多年愆滯,而今乃變爲推贓,此則道啓之所未有者也。原其情犯,參似律例,不無出入之失,依本罪勘處,何如?上曰,依爲之。出擧條淳穆曰,故敎官趙有善,早自得師,專心理學,隱居而志存致澤,敎授而成就才俊,不墜緖餘,爲後學所景仰。故司業鮮于浹,奮起服,不由師承,窮理修身之學,扶敎淑世之功,衣被後生,至有關西夫子之稱。贈參判崔愼,生長要荒之徼,倡明性理之學,服勤師門,拒斥詖謠,終始篤志守道,人到于今稱之。故參議李象靖,以科目中人,藏修林懋,求志樂道,畢生用力,在於一部朱書,見解之高明,踐歷之篤實,全嶺以師道尊之。此四人俱是羽翼斯文,功存化俗,自有國中公議,褒崇未遑,齎鬱久矣。竝特贈正卿,仍施節惠之典,庶有補於惇儒學之聖德矣。上曰,依爲之。出榻敎淳穆曰,工曹判書趙敬夏,行大護軍沈履澤,竝政府堂上差下,兼吏曹判書李載元,知宗正卿李秉文,竝政府堂上還差,何如?上曰,依爲之。出榻敎淳穆曰,祭酒宋秉璿,法當追恩,而儒賢,旣不以資座官職自居,弛贈之典,每因筵稟施之,故敢達矣。上曰,依爲之。出擧條淳穆曰,慶州府尹鄭顯奭,當爲追贈其祖,而所后家,無可施處,依近例,移施其本生祖,何如?上曰,依爲之。出擧條淳穆曰,卽見京畿監司洪祐昌所報,則枚擧豐德府使任孝準牒呈,以爲本府復設以來,邑樣凋殘,自丁卯至庚辰,秋稅大同,都結詳定,辛巳,更以本色磨鍊,民邑事力,塗抹末由。大同與砲糧,特爲詳定,許代爲辭矣。邑纔復設,規模未定,凡係公納與經費,以都結彌縫者,今復本色磨鍊,則其塗抹不得,事勢固然。而正供之詳定許代,雖非經法所在,旣是無他變通,則亦不可不念。特許限五年代納,似好,故敢此仰達矣。上曰,依爲之。出擧條淳穆曰,莊陵禮堂奉審,積年退行,事甚未安,而今當秋務方殷,民邑供億之弊,不可不念。待明年擧行之意,分付,何如?上曰,依爲之。出擧條缺承穆曰,玉堂所懷奏之。性協曰,伏以臣猥蒙乘召之命,昵待前席,榮耀已極,感祝無比。而近者停講,雖緣事會,然區區愚衷,惟望聖學之高明矣。第伏念學猶農也。以耕以播以漑以㙲以鋤以耨以刈以穫以收以蓄,然後八家無阻飢之憂也,故民未嘗有不勤於農而爲堯·舜之民者也。學者乃問乃習乃誦乃思乃翫乃味乃通乃行,然後一人有克明之德也,故君未嘗有不勤於學而爲堯·舜之君者也。然則聖王之學,有何異於野人之農哉?伏願殿下,勤學若農之勤,勤而益勤,惟精惟一,必至于堯·舜經法,國家萬世,千萬伏祝之至。上曰,所陳,當留念矣。出擧條承穆曰,今日賓對,諫院無一人進參,事甚未安。違牌諸臺,竝推考,何如?上曰,依爲之。出榻敎
上在昌德宮。停常參·經筵。
開東前所見彗星,雲氣往來,星體熹微,不得察候。
政院啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
又啓曰,大司憲李容直,執義李象秀,掌令朴齊聖·金思轍,持平柳重敎·朴文一在外,監察茶時之意,敢啓。傳曰,知道。
尹相萬啓曰,左副承旨鄭元夏,同副承旨朴宗鉉,今日不爲仕進,竝卽牌招,何如?傳曰,允。
政院啓曰,同敦寧趙秉鎬除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。敦寧都正金喆熙除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
吏曹口傳政事,以鄭寅奭爲檢詳。
傳曰,黃提督,當於便殿接見,東宮亦爲接見矣。該房知悉。
傳曰,黃提督接見時,時原任大臣,機務處諸臣,入直閣臣,都承旨·左承旨·翰注各一員,通事譯官二人入侍,東宮接見時,時原任大臣,機務處諸臣,輔德·兼輔德,入直春桂坊,通事譯官二人入對。
藝文提學前望單子入之,李源命落點。
尹相萬啓曰,黃提督接見時,都承旨·左承旨入侍事,命下矣。行都承旨尹用求,行左承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
以左副承旨鄭元夏,同副承旨朴宗鉉牌不進罷職傳旨,傳曰,只推。
兵曹啓曰,北水閣水門鐵窓破像處,今已修改矣。把守軍兵解送直所之意,敢啓。傳曰,知道。
傳曰,何遊擊,立朝當便殿引見,而東宮亦爲引見矣。該房知悉。
傳曰,何遊擊立朝引見時,入侍入對之節,依魏觀察接見例爲之。
傳曰,右承旨·左副承旨·同副承旨許遞,前望單子入之。
禁衛營啓曰,北水閣水門鐵窓破像處,今已修改,把守軍解上事,自兵曹草記蒙允矣。把守西營入直軍,還入直所,將校解送之意,敢啓。傳曰,知道。
侍講院啓曰,新除授說書金喜洙,時在廣州地,斯速乘馹上來事,下諭,何如?傳曰,允。
禮曹,來十月初三日,行宗廟冬享大祭,香祝親傳,取稟。奉敎敬依。
承旨前望單子入之,安念鎭·李晚耆·趙秉弼落點。
摠管前望單子入之,都摠管李寅應,副摠管李鳳儀落點。
傳曰,龍川,如斗之邑,洪運燮之贓犯,閣是夥多,極爲駭惋。令道臣更爲詳査,卽速登聞。
傳曰,副司果李載晚,五衛將權在斗,賦性悖戾,行己猥雜,不可卽當處之。竝令王府拿來,嚴刑三次,施以圍籬安寘之典。
兼吏曹判書李載元上疏。大槪,荐暴衷懇,乞被恩諒事。答曰,省疏具悉。重任,何可輕遞?卿其勿辭行公。
行大司諫李冕榮,獻納金寅植,正言李濟承聯名箚子。大槪,荐控必討之義,冀蒙允兪之音事。答曰,省箚具悉。已諭於前批矣。更勿煩瀆。
應敎洪世爕,副應敎金容圭,校理王性協,副校理閔泳韶,修撰李㝡榮,副修撰李國應聯名箚子。大槪,荐陳憤惋,冀蒙允兪之音事。省疏具悉。已諭於前批矣。更勿煩瀆。
蔚山幼學李敬柱疏略曰,爲今之計,莫若以都監營號,改以他號,軍卒之作亂者,一竝勿施,更命壯抄,可謂去舊取新也。夫觀人之術,莫先於才德,用人之道,亦莫先於文質,唯在乎薦人之善不善。伏乞廣詢用人焉。蓋崇儉節財,治道之源。今苟有財帛,濫極奢侈,病至膏肓,上有聖躬,唯儉是崇,唯財是節,群下其靡然從之也。臣生長嶠南,生民難保,習於見聞。江華上納木之納本色,乃創始之定規,而今年則外邑木價,高不過三兩,忽以代錢發關,每疋六兩,又有情費。還穀捧以精實,給以空苞,代錢分給,高價作錢,上納之積滯,亶由官吏之不善擧行。上納發令之初,饒戶初冬收納,先除官吏,況殘戶之難辦?不正之名色,推此充彼,拕至春末,已爲過當。又有外劃之弊,京差不思趁卽上納,專爲私橐,消用納繆,上司嫁禍該邑,哀彼小民,若非吏輩之再徵,亦爲外劃之再徵。且結之爲弊,水旱哭減,吏胥乾沒,況洑沙新墾,加減不均。土豪有土無結,殘民無土有結,有官結·吏結,結簿便作鬼錄。伏願特憐斯民矜冤之狀,爲弊者悉令除祛,則仁政嚴法,蕩然肅然,堯·舜之治,可期而待也。臣無任云云。省疏具悉。所論軍營變通事,俾合時宜,其他京外各弊,條陳明切,甚用喜尙,令廟堂詳閱疏辭,亟圖矯捄之方。
前正言金在鳳疏略曰,噫,彼白樂寬,罪犯罔赦,至被拿囚南間,而旋卽放釋。賞罰誅竄,各當其事,然後君道正矣。樂寬之罪,必不容貸者,而殿下雖欲好生,減死之律,亦不施焉。臣恐獄體,於是乎戱矣,紀綱由是而墮哉。亟下處分,明正典刑,以重獄體焉。臣於彈章,何敢贅說,而夫亂類之罪,可勝言哉?其所謂沙鉢通文,探聞其例,內圍鉢刑,外黨名,藏頭隱尾,只稱收議,人雖或見,未曉其意。一聚徒黨,倉猝非變,此等凶習,不絶其根,則大盜不止。從今以後,軍商輩之暗爲鉢通者,治以謀逆之律,嚴禁焉。臣無任云云。省疏具悉。白樂寬事,當有處分,而所謂鉢通,此是匪徒之亂習,令法司行會,設法嚴禁。
前正言李羲鳳疏略曰,彗星晨見,長庚晡見,此天之告警而殿下修德之日也。反災致祥,在於轉移之,懋哉懋哉。敢將臆見,陳此四五件事。卽崇文學而尙忠孝其一也,治軍制而禦外侮其二也,選人才而責任職其三也,禁奢侈而裕財力其四也,明賞罰而行法令其五也。崇文學,在於科規,而旣以貢擧,特降處分。鄕貢則始自鄕塾試取,試才拔尤,卦於殿試,京貢亦如之,則文學之士,必彬彬,而武科亦如文之貢擧,則武士可興焉。臣愚拾聚京外武科人未筮仕者,年四十以下人,分置訓鍊院·南別營,日事弓炮,日習兵學,尤者筮仕,下者編籍,則卒然有急,精銳易爲用也,其餽糧,亦有術焉。蓋八域堤堰之貯水,本爲民之牧利,國家之閑田也,云廢旋耕者,不知幾萬石落,而分半秋斂,抑不知幾萬石,一竝屬之軍營,則餽糧可給矣。大抵爲人之道,忠義而已,今不然者,軍制不明故也。六月之變,亦由是矣。都監名號,願革罷其營,以他營代之,恐好矣。夫人才擇用之則見,不用則晦,何時不然,而今簡差守令,除民瘼禁火賊,選遣溯史,察贓汚鎭訛俗,民可安定,此實用人之急務也。夫裕財力,在於禁奢節用。年五十以下,使不得衣帛,而官服,亦去其奢麗,持翫好者擯,而不與貿米布者,則民殷而國亦裕如矣。臣愚以爲採江界·端川之銀,採寧邊·洪川之金,倂以爲錢,先報隣國之債帳。金銀多採,彼我通用,而去我翫好,換彼米穀爲務,則他國之米穀,亦我倉實矣。且船隻之造,鬱島之材,隨紓力而造之,則運米之具,可無憂。蓋通商,天下之時措也。舟車之通,器械之利,農桑·醫藥之術,皆利用厚生之物。獨邪學之說,鴉片煙之屬,或漸於愚民,是爲慮之深而憂之切也。莫如預先通喩,一有犯之者,必孥戮無遺,則根苗不長,法令可行矣。臣無任云云。省疏具悉。屢陳時弊,可見憂愛之誠。五件事,皆當今切務,當留念矣。
校理洪鍾永疏略曰,臣職忝論思之任,聯參聲討之不暇,而臣於古今島圍籬安置罪人李景夏,有舅甥應避之嫌,不得架論,特爲遞斥焉。臣無任云云。省疏具悉。應避例也,爾其勿辭察職。
壬午八月二十一日,上御□□□。黃提督·何遊擊召見入侍時,以下缺。上具翼善冠·衮龍袍,南向立交椅前。仍命通使,引接黃提督·何遊擊以入。黃提督·何遊擊,陞殿鞠射拜禮,上擧手答揖,仍命通使傳語。
上在昌德宮。停常參·經筵。
開東前見彗星,距極九十九度,尾長,星色與前無異。
政院啓曰,大司憲李容直,執義李象秀,掌令朴齊聖·金思轍,持平柳重敎·朴文一在外,監察茶時之意,敢啓。傳曰,知道。
趙秉稷啓曰,右承旨李晚耆,時在慶尙道禮安地,同副承旨安念鎭,時在平安道安州地,斯速乘馹上來事,下諭,何如?傳曰,許遞,前望單子入之。
又啓曰,右副承旨趙東弼,今日不爲仕進,卽爲牌招,何如?傳曰,允。
弘文館啓曰,新除授校理曺寅承,時在京畿加平地,經筵入番事緊,請斯速乘馹上來事,下諭。答曰,許遞。
傳曰,金吾堂上,竝許遞,前望單子入之。
金吾堂上前望單子入之,判義禁沈舜澤,知義禁南廷順,同義禁林翰洙·金益容落點。
傳曰,統制使外,登壇置之。
政院啓曰,時原任大臣,有時急稟達事,今方請對矣。新除授判義禁沈舜澤,知義禁南廷順,同義禁林翰洙·金益容,竝卽牌招,何如?傳曰,允。
議政府啓曰,今番問候官,與憲書齎官之行咨文,令文任撰出,當爲入送,而藝文提學在外,弘文提學李應辰,令政院卽爲牌招,何如?傳曰,允。
傳曰,金吾堂上,竝許遞,前望單子入之。
金吾堂上前望單子入之,判義禁閔泳穆添書落點,知義禁南廷順,同義禁李炳敎·尹成鎭落點。
傳曰,臺諫竝許遞,前望單子入之。
臺諫前望單子入之,持平趙尙學·兪萬柱落點。
傳曰,藥院提調許遞,前望單子入之。
內醫提調前望單子入之,李鎬俊落點。
迎接官啓曰,上國提督朱先民一行,今月二十四日,移住于摠戎東營云。修理等節,知委戶曹之意,敢啓。傳曰,知道。
吏曹啓曰,耆老所守直官李龍鎰,中學訓導金鴻燮,俱以身病,呈狀乞遞,竝改差,何如?傳曰,允。
政院啓曰,新除授判義禁閔泳穆,知義禁南廷順,同義禁李炳敎·尹成鎭,竝卽牌招,何如?傳曰,允。
承旨前望單子入之,鄭漢朝·李永落點。
義禁府啓曰,副司果李載晚,五衛將權在斗等,竝令王府拿來,嚴刑三次,遠惡島圍籬安置之典事,承傳,啓下矣。權在斗,拿來囚,李載晚,下去京畿楊州地云,依例發遣府羅將拿來之意,敢啓。傳曰,知道。
傳曰,在外金吾堂上許遞,前望單子入之。
金吾堂上前望單子入之,趙濟華落點。
政院啓曰,時原任大臣,有時急稟達事,率金吾堂上·左右捕將,來詣閤外請對矣。傳曰,入侍。
政院啓曰,事變假注書金東纓有身病,勢難察任,今姑改差,何如?傳曰,允。
傳曰,工刑換房。
傳曰,捕廳在囚罪人金長孫·鄭義吉·姜命俊·洪千石·柳卜萬·許氏同·尹尙龍·鄭雙吉,令王府拿來,南間囚。
傳曰,庭鞫爲之。
傳曰,庭鞫處所,以禁衛營爲之。
傳曰,委官,領議政爲之。
義禁府啓曰,今此庭鞫時,假都事十員,令該曹口傳差出,以爲擧行,何如?傳曰,允。
義禁府啓曰,今此庭鞫時,本府都事,不可不備員,而都事權寅夏·宋萬燮·成冕鎬·朴齊永·黃厚淵,俱以奉命在外,二員未差,無以推移。權寅夏·宋萬燮·成冕鎬·朴齊永·黃厚淵,竝令該曹口傳相換,未差之代,亦令該曹口傳差出,以爲擧行,何如?傳曰,允。
政院啓曰,卽者兵曹郞廳來言,今此庭鞫時節目,當爲磨鍊以入,而行判書趙寧夏赴燕,不得擧行云,何以爲之?敢稟。傳曰,次堂擧行。
吏曹口傳政事,以李文榮·李圭瑞爲禁府都事。
吏曹口傳政事,禁府都事宋萬燮,典設別提白東學相換,禁府都事權寅夏,訓鍊判官閔奭鎬相換,禁府都事成冕鎬,內資奉事曺斗煥相換,禁府朴齊永,繕工奉事尹孝炳相換,禁府都事黃厚淵,繕工奉事李敎源相換事,承傳。
義禁府,今此庭鞫時問事郞廳六單,徐相祖·鄭寅學·鄭寅奭·徐誼淳·柳宗植·丁台燮。
司僕司啓曰,濟州出來先運年例進上馬八匹,別御乘馬二十匹,山屯馬二百匹,前武衛所別卜定馬二十匹,合馬二百四十八匹內,五匹中路故失除,實納馬二百四十三匹,禾毛色別單書入之意,敢啓。傳曰,知道。
戶曹啓曰,年分事目,從當磨鍊以入矣。災傷覆審,勿送敬差官,專委道臣之意,敢啓。傳曰,知道。
傳曰,白樂寬之投疏悖慢,已極無嚴,而況因亂倖逭,視若無罪者乎?君綱所在,終不可仍置,令王府具格拿來,南間囚。
左右捕盜廳啓曰,謹依下敎,臣廳在囚罪人金長孫·鄭義吉·姜命俊·洪千石·柳卜萬·許氏同·尹尙龍·鄭雙吉等,竝移送義禁府之意,敢啓。傳曰,知道。
義禁府啓曰,今此庭鞫時,罪人往來之際,例有軍兵圍排之事,依例令訓鍊都監擧行,何如?傳曰,允。
洪承穆啓曰,昨日承旨前望點下中,趙秉弼,誤以趙東弼書出頒布,至於牌招肅謝之境。初未致察,臣不勝惶恐,而啓下之座次單子與牌招啓辭勿施,以趙秉弼更爲單付,何如?傳曰,允。出納之際,豈可如是稽忽?事體所在,誠極駭歎。爾則施以刋削之典。
趙秉稷啓曰,庭鞫爲之事,命下矣。新除授右副承旨李永,卽爲牌招,何如?傳曰,允。
政院啓曰,坐直無人,新除授右承旨鄭漢朝,左副承旨趙秉弼,竝卽牌招,何如?傳曰,允。
傳曰,承旨有闕之代,前望單子入之。
議政府啓曰,咨文撰出,係是緊急,而弘文提學李應辰嫌不進,在外藝文提學許遞,令政院,政官牌招,開政差出,何如?傳曰,允。
上護軍尹滋悳上疏。大槪,敢陳懇迫之私,冀蒙竝遞之恩事。答曰,省疏具悉。復授此任,予豈無斟量而然哉?卿其勿辭,調理行公。
宗正卿李應辰上疏。大槪,敢陳不稱之實,冀蒙遞改之恩事。答曰,省疏具悉。卿其勿辭行公。
行大司諫李冕榮,獻納金寅植,正言李濟承聯名箚子。大槪,敢陳慟迫之忱,乞降允下之音事。答曰,省箚具悉。兩罪人事,當有處分矣。
應敎洪世燮,副應敎金容圭,校理王性協,副校理閔泳韶,修撰李㝡榮,副修撰李國榮聯名箚子。大槪,敢陳慟迫之忱,乞降允下之音事。省疏具悉。兩罪人事,當有處分矣。
副護軍趙東弼疏。略曰,臣朝者伏奉右副承旨恩點,繼蒙牌召,﻿蹶隨詣,粗伸叩謝之忱矣。今伏見望單下者,臣名未曾蒙點,恩旨由臣誤頒,臣於是旣無職名,徑庭祗肅,臣之妄率不審之罪,尤無所逃矣。惶懍恧蹙,不敢直在禁扄,退歸私次焉。臣無任云云。省疏具悉。此是喉院之所失,於爾何有?
壬午八月二十二日,上御□□□。時原任大臣·金吾堂上·左右捕將請對入侍時,右副承旨洪承穆,假注書□□□,領議政洪淳穆,領敦寧金炳國,判府事宋近洙,判義禁閔泳穆,知義禁南廷順,同義禁尹成鎭·趙濟華,左捕將元世禎,右捕將李敎獻,以次進伏訖。上曰,史官分左右。仍命大臣進前。淳穆進前,問候各殿,問候訖。缺承穆曰,庭鞫爲之事,命下矣。時原任大臣·命招左右捕將·兩司諸臺,竝卽牌招,以爲參鞫之地,何如?上曰,依爲之。出榻敎
上在昌德宮。停常參·經筵。
開東前所見彗星,距極一百一度,尾跡形色,與昨無異。
政院啓曰,大司憲·執義·掌令二員未差,持平兪萬柱在外,趙尙學庭鞫進,監察茶時之意,敢啓。傳曰,知道。
又啓曰,事變假注書呂圭亨,時無職名,令該曹依例付軍職,使之冠帶常仕,何如?傳曰,允。
御營廳啓曰,今此禁衛營庭鞫時,依兵曹節目,設布帳專當擧行,罪人結幕處,步軍一哨,將官一員率領排立,雜人一切嚴禁,而事畢後,待標信罷出之意,敢啓。傳曰,知道。
訓鍊都監啓曰,因義禁府草記,罪人往來之時,排圍軍一百名定送之意,敢啓。傳曰,知道。
傳曰,檢校直閣趙同熙,馳詣景陵奉審摘奸,仍留監祭,局內諸陵,一體奉審以來。
承旨前望單子入之,沈相穆落點。
傳曰,呈告知春秋許遞,今日政差出。
政院啓曰,新除授左副承旨沈相穆,卽爲牌招,何如?傳曰,允。
義禁〈府〉啓曰,白樂寬,具格拿來,南間囚事,傳旨啓下矣。白樂寬,下去忠淸道藍浦地云,依例發遣府都事,具格拿來之意,敢啓。傳曰,知道。
義禁府啓曰,問事郞廳丁台爕病,代前正言吳炳文差下,何如?傳曰,允。
政院啓曰,左副承旨沈相穆,時在廣州地,斯速乘馹上來事,下諭,何如?傳曰,許遞,前望單子入之。
承旨前望單子入之,尹相萬落點。
刑曹啓曰,行刑鎖匠有闕,姑未代定矣。卽接典獄署所報,則自左捕廳移來重囚罪人崔景雲,自願其代云。依已例,塡差擧行之意,敢啓。傳曰,知道。
吏曹啓曰,奉常寺主簿韓錫澈,繕工監監役官田愚,繕工監役監役官李尙斗·柳道性·白岐鎭,俱以身病,呈狀乞遞,改差,何如?傳曰,允。
傳曰,兵判在外,其間行政,不可遲待,次堂依例爲之。
傳曰,日前處分,不無斟量,而臺論尙此沸騰,益見輿情之莫遏。圍籬安置罪人李景夏·申正熙,施以加棘之典。
傳曰,日前賓對時所論減省一事,寔出於大臣憂國之誠。溯古列聖以來,每値年荒民困,經費艱絀之時,輒有此擧。況今內外浮冗,殆無紀極,不可無變通。時原任大臣,會同戶惠堂,爛議商確,自御用膳服·宮腋員數,以至京外冗官·吏隷,一切濫額冗費,量宜裁減,稟處施行。
傳曰,幼學李容翊,今日政監役擬入。
兵曹啓曰,陞資拜營將者,窠滿前,以不職遞罷,則勿計朔數多少,還收資級,載在法典,而忠州營將李秉洙,旣以罷黜,所授加資,依例還收之意,敢啓。傳曰,知道。
兵曹啓曰,僉知中樞府事安鼎玉,宣傳官李鍾健·白南奭·李熙正·李圭昇,內禁衛將徐光復,羽林衛將成瑀鎬,五衛將尹彝烈·洪在豪·沈宜昌·兪致永·李東廷·河靖一,忠翊衛將金恒淳,武臣兼宣傳官趙東旭,守門將徐相卨·李春英·白樂誠,俱以病難供職,呈狀乞遞,守門將金鏞元·朴重昇·邊徹圭,俱以除授在外,過限未入仕,新除授高山里僉使梁弼煥,母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
兵曹啓曰,大報壇守直官片熙錫,無故逃躱,王瑾錫,稱以身病,亦不供職云,竝汰去,何如?傳曰,允。
傳曰,狼川縣監之代,勿拘常格,各別擇差。罪人金長孫·鄭儀吉·姜命俊·洪千石·柳卜萬,原情後刑問一次,訊杖第十二度停刑。罪人許氏同,原情後刑問一次,訊杖第十二度停刑,與尹尙龍面質。罪人尹尙龍,原情後刑問一次,訊杖第七度停刑。罪人鄭雙吉,原情後刑問一次,訊杖第八度停刑。
傳曰,前府使李熙榮,慶源府使除授。
傳曰,別軍職吳夏泳·尹泳奎減下。
吏曹,慶源府使李熙榮除授事,承傳。
有政。吏批,兼判書李載元牌招不進,參判李敦禹在外,參議張世容進。以吏批言啓曰,兼判書李載元牌不進,參判李敦禹在外,小臣獨政未安,何以爲之?敢稟。傳曰,只出緊任。以李寅命爲大司憲,金疇鉉爲執義,張錫祚爲司諫,朴寅壽·尹胄鉉爲掌令,嚴胄永爲正言,趙性鶴爲副校理,南奎熙爲修撰,吳麟泳爲副修撰,趙敬夏爲知春秋,閔泳穆爲藝文提學,卞元圭爲竹山府使,金明鎭爲春川府使,林琦相爲延日縣監,姜凡秀爲狼川縣監,舍人單鄭寅奭,進善李象秀,耆老所守直官單李東郁。
傳曰,見窠皆令次出。
再政。以宋琯玉爲奉常主簿,朴齊普·金炳昌·李容翊爲假監役。三政。以朴齊普爲監役,廉學淳爲軍器主簿。四政。以安鍾悳爲假監役,故學生宋勉洙贈吏參例兼,祭酒宋秉璿考,故僉知鄭鴻晉贈吏議,慶州府尹鄭顯奭本生祖考,移贈事承傳,贈吏判閔泰鏞贈左贊成,贈吏參閔致福贈吏判,已上判義禁閔泳穆兩代。
兵批,行判書趙寧夏奉命在外,參判尹榮信進,參議李冕雨,參知睦承錫進。
兵批啓曰,絶影島僉使·全羅兵虞候,今當差出,而擬望之人乏少,他道中軍及虞候竝擬,何如?傳曰,允。以閔泳穆爲知事,趙定熙爲副摠管,李鎬翼·具然泓爲同知,趙鶴永·申錫圭爲僉知,鄭騏澤爲訓鍊都正,趙熙轍·沈遠澤·李種恕·宋熙昇爲宣傳官,蔡圭常爲內禁將,崔錫泓爲羽林將,閔泳綺·李忠呂·洪在鎬·尹滋鼎·洪在範·李顯鎔·吳相鎰·崔福淵·金鍾洛爲五衛將,李萬植·呂重爕爲曹司衛將,許鎬·閔德顯爲忠翊將,洪在晉爲忠壯將,任憲翼爲景福將,李彰烈爲訓鍊主簿,孫景憲爲武兼,宋始榮·鄭鐵永·朴泰喜·鄭圭瓚·具天喜爲守門將,李鍾林爲御營從事官,李鼎鎭爲御營把摠,元禹常爲慶尙左兵使,李秉圭爲絶影島僉使,尹彝烈爲高山里僉使,姜潤爲廣州中軍,朴正秉爲統虞候,具然肯爲黃海兵虞候,洪秉稷爲全羅兵虞候,異海晉爲加德僉使,吳熙潤爲淸城僉使,李東爕爲平南萬戶,同知加設單李鍾健,僉知加設單安鼎玉,護軍李容直,副護軍鄭元夏·朴宗鉉·李晚蓍·安念鎭·沈相穆,司直鄭左鉉,司果朴齊聖·金思轍·趙鎭萬·柳宗植·曺寅承·李友會·李羲甲,副司正呂圭亨,已上竝單付,忠州營將李秉洙今降禦侮。
兵批啓曰,京畿中軍,今當差出,而擬望之人乏少,未準朔禁軍別將竝擬,何如?傳曰,允。以張龜煥爲忠翊將,李圭一爲訓鍊僉正,李峻器·李漢承爲武兼,李靖宇爲部將,李基東爲武兼,韓圭東爲部將,李象峻爲守門將,韓義錫爲京畿中軍,鄭雲五爲慶尙左水虞候,同知單任憲翼,僉知三單洪在鎬·尹滋鼎·洪在範。三政。以金敎濚爲兼司僕將,蔡鼎默·田源根爲訓鍊判官,同知單吳相鷁,僉知三單李顯溶·崔福淵·金鍾洛。四政。以南命善·龐友亮·魏鍾植爲訓鍊主簿,田源根爲黃海水虞候,任憲翼爲善績僉使,僉知三單李萬植·呂重爕·洪在晉。五政。以趙秉弼爲訓鍊主簿,李明鎬爲守門將,宋龜浩爲訓鍊都監中軍,田麟實爲禁衛哨官。六政。以李基鎬爲訓鍊主簿,李敎敏爲禁衛哨官。七政。以李在畯爲守門將。
行左承旨趙秉稷疏。略曰,伏以昨以承旨前望點下之失檢錯誤事,已有本院陳啓,伏奉嚴批,同副承旨洪承穆,至蒙刋削矣。臣於其時,以禮房伴直,則其爲僨誤,與下位宜無異同,況又臣以禮房代吏房乎?今此嚴勘,臣實當被,而豈可推諉下僚,恬若無事者焉?臣無任云云。答曰,省疏具悉。伴直與當該有異,卿不必爲引也。
禁衛哨官林琦相疏。略曰,伏以臣本以愚昧賤弁,學識蔑如,知覺淺陋,願俟須臾無死,復覩海化之盛矣。月前綸音之降,卽古聖王悔過自責之言也,臣不勝感祝萬萬,而今此中宮殿迎輿還位,朝廷慶忭,實萬世無疆之休也。伏乞天地父母垂察焉。一,先立紀綱,各營門軍兵汰去,以五部內壯健勇銳之丁充代。二,稅納愆滯之邑,自戶曹爲先抄出,嚴關于各道,使方伯宗覈査實,隨其未納,刻期上納。其犯用守令,爲先罷黜,犯逋下吏,自千兩以上,刷逋後梟首。捧稅時各項雜費,切勿施行,以土地船上納,而若過月當,則該守令論罷。三,近來軍錢,比前倍徵其民,自今以後,小民以疤軍案,鍊其軍制,其軍錢,各營所用,不可不念,情費之用,切勿擧論,使大民從略收納,以示其養兵之意,而還穀,所重自別,以備其隨時軍糧也。所謂還穀,盡入於吏輩之腹,使守令綜覈査實,五百石犯逋之漢,刷逋後梟首。其糶糴之時,令其該民注斛作名,入倉分給,勿用雜費,乃是眷民之方。五,世子宮開講筵,勉聖學,以燭前聖治民之策。六,愛民節財,禁奢崇儉,以他國布帛,一不掛身,其翫好之物,永勿置之。七,政事時嚴明傳敎于兩銓,以三望抽籤落點。八,各道各邑,苞苴嚴禁,而如有犯法者,施以譴罷。九,各邑上納中錢米條,有權力之漢,圖出緊囑,持關文下去,推尋其上納條,而米則高價執錢,以待豐年米價之最歇,錢則年復年商販爲業,至此四五年之久,而有此欠逋,此公錢乾沒之本也。永勿出給,使該邑勤幹之人,卽爲上納,則無一欠縮,國用。從可有敍力。十,方伯·梱帥·守令之況五分一例,納于戶曹。十一,各宮·各營·各司收貫,納于戶曹。十二,各司加出之任,永爲革罷。十三,鑄錢另飭,以補國用焉。臣無任云云。省疏具悉。所陳十三事,無非切實可行。爾以靺韋,能談時談時務,良庸嘉尙。疏辭,下議政府,稟處,期有實效。
幼學池錫永疏。略曰,伏以天祐東方,我中宮殿下還御坤極,臣民之慶忭無垠,邦家之中興可基。十行自悔之綸音,行百王未行之事,八道揭示之傳敎,覺兆民未覺之關,此誠大聖人之所德爲,出於尋常萬萬也。今當更始之日,凡百事務,無非時急,然目下大政,莫先於安民心,何則?我國僻在海左,自肇判以來,不曾外交,故見聞未廣,謹拙自守之鄕谷之蠢民,尙矣,以文章經濟而自居者,至若今日之天下大勢,無不矇然,交隣不知爲何物,聯約亦不知爲何物。凡見稍用意於外務者,則動輒目之以染邪,誹謗之唾辱之。至於近日所聞所見,多係創有,而況淸陳駐紮于闕下,倭兵姿行于城內乎?可使人人暸識今日之事宜,則必不至如許騷擾,以自取其苦也。然則凡民之胥動而疑謗者,端出於未諳今日之時勢也。民若不安輯,國安得而爲國乎?伏願殿下垂察焉。第伏念萬國公法·朝鮮策略·普法戰紀·博物新編·格物入門·格致彙編等書,以及於校理臣金玉均所輯箕和近事,前承旨臣朴泳敎所撰地球圖經,進士臣安宗洙所譯農政新編,前縣令臣金景遂所撰公報抄略等書,皆足以開明蠢愚,使之暸解時務者也。伏願殿下,急置一院於都下,使有司搜集上項等諸書及近日各國水車農器·織組機·大輪機·兵器等樣子,一一購貿,行關于各道每邑。以善解文有雅望而爲一邑之翹楚者儒吏,各抄一人,送赴于該院,使之觀其書籍,玩其器械,而留院之日,以兩箇月爲定,期滿,該邑又遞送一人,給養之節,令該邑以上細條中量宜劃呈。又示令于院中,有人能通書籍,深知世務,有能倣樣造器,畫其奧妙,有能刊印書籍者,隨其功能之高下,分明闡用,而造器者,使專其舖,刊書者,禁其翻刻云爾,則凡入院者,無不欲先解器械之理,深究時局之宜,而莫不翻然而悟之矣。此人一悟,則凡此人之子若孫及隣黨之素所敬服者,率皆從風而化之矣。疑懼之心瓦散,訛謗之說氷消,開化之期,昇平之日,可翹足而待也,玆非化民成俗之妙法,利用厚生之首謀乎?民旣解惑安奠,則凡自强禦侮之策,具載於易言一部書,臣不敢贅進焉云云。省疏具悉。爾言時務,瞭然有條理,可以措之於事,予甚嘉之。疏辭,下議政府,裁稟施行。
上在昌德宮。停常參·經筵。
開東前所見彗星,密雲所蔽,不得看候。
大王大妃殿進御二錢重人三粟米飮,自今日一貼式,限二貼煎入事,榻前下敎。
弘文館啓曰,新除授副校理趙性鶴,卽爲牌招察任,何如?傳曰,允。
弘文館啓曰,新除授修撰南奎熙,時在江原監營,副修撰吳麟泳,時在忠淸道扶餘地,經筵入番事緊,請竝斯速乘馹上來事,下諭。答曰,竝許遞。
迎接官啓曰,上國提督朱先民一行,今日巳時量,移住于摠戎東營,領官陳迎祥,率洋槍隊一百二十名,仍留闕下,而迎接所以下,亦爲隨接于摠戎東營近處之意,敢啓。傳曰,知道。
義禁府啓曰,今此庭鞫時,都事不可不備員矣。罪人白樂寬發捕都事曺斗煥,令該曹口傳相換,以爲擧行,何如?傳曰,允。
吏曹啓曰,新除授狼川縣監姜凡秀,以前任金城縣令,方在解由未出中,而矇然擬入,至蒙恩點,臣不勝惶恐。原望筒勿施,何如?傳曰,勿拘。從今以後,勿拘常格,解由,一體勿拘。
右捕廳啓曰,因鞫廳標紙,臣廳在囚罪人文昌甲,移送義禁府之意,敢啓。傳曰,知道。
政院啓曰,假注書元用奭有身病,勢難察任,今姑改差,何如?傳曰,允。
又啓曰,明日傳香,禮房承旨,當爲齋宿,行左承旨趙秉稷,所當牌招,而狗於廳規,不得請牌,何以爲之?敢稟。傳曰,牌招。
兵曹啓曰,統制使外,登壇置之事,命下矣。統制中軍,依前以虞候差出之意,敢啓。傳曰,知道。罪人文昌甲,原情後刑問一次,訊杖第七度停刑,罪人金長孫,更推後刑問一次,訊杖第五度停刑,罪人鄭義吉,更推後刑問一次,訊杖第三度停刑,罪人姜命俊,更推後刑問一次,訊杖第二度停刑,罪人鄭雙吉,更推後刑問一次,訊杖第三度停刑。
御營廳啓曰,本廳千摠柳東烈,以前任竹山府使,方在任所,上來尙遠,久曠可悶,改差,何如?傳曰,允。
吏曹口傳政事,禁府都事曺斗煥,南部都事朴敎陽,以上相換事,承傳。
鞫廳啓曰,罪人文昌甲,此囚之名,始發於雙吉之招,而卽通文一事,渠是村中頭任故也。及夫雙吉再招,以初不干涉,乃反發明,推此而自至脫空矣。特許放釋,何如?傳曰,允。罪人長孫·義吉·命俊·千石·卜萬·氏同·尙龍·雙吉等,竝具格捧招結案。
傳曰,庭鞫撤罷。
義禁府啓曰,圍籬安置罪人李景夏·申正熙,竝施以加棘之典事,承傳,啓下矣。各其知委於圍籬都事處,使之圍籬安置後,仍爲加棘之意,分付,何如?傳曰,允。
校書判校方孝隣疏。略曰,蓋我朝內外建官,率由舊章,而粵自壬辰兵革以後,內捧以薄,外受以厚,幾百年雖屬遵行,今日事可謂弊到極處矣。其謂頒祿,不過以斗斛行之,則今在官文蔭武,半生辛苦,事畜無資,而目下急計,只在外職矣。始得一麾,則朘削膏腴,以占平生之計,納進苞苴,惟求左右之諂,民之憔悴於虐政,此豈當官者初心所欲爲哉?實出於不得已,而其非內輕祿外重廩而然歟?上自監留,下至守令,大小官俸,竝爲分半,內外均排後,各司頒祿等節,悉復舊規,隨只分別,而爲方伯守令者,若犯贓汚漢,依飭敎終身不敍,各道各邑之民斂公用,一依已例,毋得加減,則朝無奔競之弊,野無愁苦之狀矣,此其一也。夫我國府署之設,何莫非良法美制,而當此艱虞,不容不務其簡而祛其繁。今以一府一司論之,一提調數三郞,則可以供職,而有此多員者,豈無掣礙於經費乎?以爲一人兼數事,一府兼數司,則足可爲奉公之責,而莫如捐不急之官,罷不緊之司,毋使冗散,虛靡餼廩,則庶幾有補於不敷之用矣,此其二也。夫京外吏胥,古有定額,而挽近內府則有加出名色,外道則仍添額爲例,紛紛滋弊者,有不可勝言矣。至於外道各邑,欺瞞舞弄,罔有紀極,而其流來積逋。大邑或數萬金,小邑或數千金,營私欠缺,多有層節,其故何也?賄賂競進,權門庇護,雖關重罪,徒歸掩匿,不能現發而後已,則外間民事,只懸於權吏之手,唯欲所爲,莫之能制,卽使其官雖欲釐正,其可得乎?以爲京司吏額,續典外,竝爲減除,則實合矯捄,而曾因資料之優劣,乃有擧行之勤怠,則今以減除者之所料,補元額者之所食,使之責應,則其必盡心於公役而亦得裨益於經用矣。外道則尤係急務,亦依續典,一竝減削後,量宜措置之方,令各其道伯,裁斷以啓,永爲定式,此其三也。近來郞官,毋論賢愚,各以陞遷爲程,不欲知其署務,則凡於公幹,每多生疎,輒問該吏然後行。此其因循成習,而臣亦屢經郞潛,未免如此,寧不寒心?繼自今摘其要知,別類分門,以律爲綱,以例爲目,俾官吏日習條規,則事權不歸下吏,而治亦可望矣,此其四也。夫輪對之法,不可廢者也。及其奏對之際,徒思嚴畏,不陳所懷,爲官者何以知事務之如何,殿下亦何以知弊瘼之如何哉?昔我英廟朝,因此下敎曰,毋或隱諱,悉陳所懷,雖有違格,予不加罪。殿下仰倅至意,嚴明舊規,下求所懷,則可以有取捨之道矣,此其五也。夫文臣漢語講,卽我朝已行之事,而經遠之謨也。今國家有事,使介絡繹,則先以言語相通,然後易得其裏許,而一任譯員,則不無疎虞之慮矣。以爲嚴考講之規,每月一次設施,使之熟習,則大有益於兩國交接之際矣,此其六也。伏乞垂察焉。臣無任云云。省疏具悉。爾之所論,旣識治體,又合時措,能非無益之言,極庸嘉尙。疏辭,下議政府,裁稟施行。
上在昌德宮。停常參·經筵。
開東前所見彗星,密雲掩蔽,不得看候。
藥房都提調金炳國,提調李鎬俊,副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆,無時急稟定事,左議政·右議政未差,不得來會云矣,敢啓。傳曰,知道。
義禁府啓曰,謀反大逆不道罪人長孫·義吉·命俊·千石·卜萬·氏同·尙龍·雙吉等,旣已承服正刑矣。其父母·妻妾·子女·祖孫·兄弟·姊妹,子之妻妾·伯叔父·兄弟之子,年歲·姓名·存沒·居住,竝令漢城府考出帳籍後,分付五部及各該道,應坐諸人,一一査出,使之修成冊報來後,竝依律擧行,而籍沒家産·破家瀦澤等事,令各該司奉承傳擧行,何如?傳曰,允。
議政府啓曰,鞫坐法意,何等嚴重,而持平趙尙學,不念臺體,越俎煩言全畏忌,擧措駭妄,施以刋削之典,何如?傳曰,允。
政院啓曰,事變假注書呂圭亨有身病,勢難察任,今姑改差,何如?傳曰,允。
傳曰,奉審閣臣入侍。
行大司諫李冕榮,掌令朴寅壽,獻納金寅植,正言李濟承等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。請黑山島減死定配罪人朴載仁,亟令王府,嚴鞫得情,夬施亟律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典。光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得〈情〉,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上噫嘻,痛矣,李景夏·申正熙之罪,可勝誅哉?向來六月軍卒之變,卽亘萬古所無之事,椎劍戕害宰相,禍起倉卒,戈戟侵逼宮闈,責在元帥。渠以世受國恩,㨮攬兵柄之人,赴湯蹈刃,宜所不辭,而猥據上將之威尊,任地下卒之凶逆,或恬然而不扶君父之危,或晏然而若視隣人之鬪,揆以臣節,其死固宜,論以王章,不知亦罪。其溺職辜恩,忘君負國之罪,萬姓之所切齒,一刻之所難容,邦憲至嚴,輿憤莫洩。請古今島加棘罪人李景夏,荏子島加棘罪人申正熙,嚴鞫得情,明正典刑焉。答曰,不允。李景夏·申正熙事,已有處分,勿煩。
掌令朴寅壽啓曰,新除授行大司憲李寅命,時在廣州地,執義金疇鉉,時在忠淸道懷德地,掌令尹胄鉉,時在京畿金浦地,持平兪萬柱,時在利川地,請竝斯速乘馹上來事,下諭。答曰,許遞。
正言李濟承啓曰,請物故罪人性世,亟施孥戮之典。措辭見上答曰,不允。
行大司諫李冕榮,獻納金寅植,正言李濟承等啓曰,新除授司諫張錫祚,時在慶尙道仁同地,正言嚴胄永,時在京畿楊根地,請竝斯速乘馹上來事,下諭。答曰,許遞。
以開城留守洪淳馨狀啓,捄弊成冊上送事,傳曰,令廟堂從長措劃。
御營廳啓曰,本廳哨官景昌協,身病甚重,勢難察任,改差,何如?傳曰,允。
事變假注書呂圭亨改差,代以元用奭爲事變假注書。
宗正卿李起鎬縣道疏。答曰,省疏具悉。情理固然,所請依施。
壬午八月二十五日,上御□□□。奉審閣臣入侍時,以下缺上曰,史官分左右。仍命閣臣進前。同熙進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉〈審〉則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢達矣。
上在昌德宮。停常參·經筵。
開東前所見彗星,距極一百五度,尾長星色,比昨無異。
備忘記,江華留守金允植下直,長弓一張,長箭一部,礪山府使安鶴善下直,長弓一張,長箭一部,片箭一部,筒兒一箇賜給。
李永啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,假注書沈遠彬有身病,勢難察任,今姑改差,何如?傳曰,允。
傳于李永曰,江華留守留待。
傳于李永曰,政官牌招開政。
李永,以議政府言啓曰,卽見江原監司南廷益狀啓,則以爲,本道今壬午條公都會初擇及覆試,行將設行,而節候稍早,收獲在前,此時儒生往來,不無相妨,待明年設行,請令廟堂稟旨分付矣。秋務方效,儒生往來,不無其弊,依狀請退行,何如?傳曰,允
傳于李永曰,江華留守入侍。
李永,以議政府言啓曰,卽見開城留守洪淳馨所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,準此數劃送,何如?傳曰,允。
行大司諫李冕榮,掌令朴寅壽,獻納金寅植,正言李濟承等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣〈賊〉已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭萬植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴萬源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古金島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死定配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫得情,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上答曰,不允。李景夏·申正熙事,已有處分,勿煩。
正言李濟承啓曰,請梟示罪人性世,亟施孥戮之典。答曰,不允。
李永,以承文院言啓曰,院吏文學官洪時鑅有頉,代幼學洪淳甲差下,付軍職,冠帶常仕,何如?傳曰,允。
李永啓曰,行都承旨尹用求內閣進,行左承旨趙秉稷廚院進,右承旨尹相萬,左副承旨鄭漢朝不爲仕進,右副承旨趙秉弼式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
傳于李永曰,在外法司堂上竝許遞,今日政差出。傳于李永曰,未肅拜同敦寧許遞,今日政差出。
假注書沈遠彬改差,代以李起東爲假注書。
傳于李永曰,副司果申斗善,今日政六品職擬入。
傳于李永曰,右副承旨許遞,前望單子入之。承旨前望單子入之,朴周陽落點。
李永啓曰,密符親納,例也,而前江華留守金善弼,謂有身病,使其褊裨替納,事甚未安,推考,何如?傳曰,允。
又啓曰,新除授承旨朴周陽,方在罷職中,何以爲之?敢稟。傳曰,敍用。
傳于李永曰,御營都提調有闕之代,領議政爲之。
傳于李永曰,幼學尹秉,今日政監役擬入。
李永,以吏曹言啓曰,信川郡守趙駿鎬呈狀內,矣身受由上京矣,親病沈重,萬無還官之望云。其親病旣如此,則有難强令還任,改差,何如?傳曰,茂朱府使沈琦澤相換。
又以吏曹言啓曰,繕工監假監役官金炳昌·李容翊,平安道都事金在鼎,俱以身病,呈狀乞遞,竝改差,何如?傳曰,允。
又以吏曹言啓曰,新除授狼川縣監姜凡秀呈狀內,矣身受由上京矣,親病沈〈重〉,萬無離側遠赴之望云。其親病旣如是,則有難强令還任,改差,何如?傳曰,陽城縣監兪程煥相換。
又以吏曹言啓曰,信川郡守趙駿鎬,茂朱府使沈琦澤相換事,命下矣。趙駿鎬,以前任醴泉郡守,方在解由未出中,沈琦澤,以前任金山郡守,方在解由未出中,何以爲之?敢稟。傳曰,勿拘。
又以吏曹言啓曰,狼川縣監姜凡秀,陽城縣監兪程煥相換事,命下矣。姜凡秀,以前任金城縣令,方在解由未出中,兪程煥,年限已過,何以爲之?敢稟。傳曰,竝勿拘。
李永啓曰,臣吏兵批兼進之意,敢啓。傳曰,知道。
有政。吏批,兼判書李載元進,參判李敦尙在外,參議張世容牌招不進,同副承旨李永進。以趙熙一爲大司憲,李鳳奎爲執義,崔在澈爲司諫,金玉均爲掌令,權景直·吳鼎權爲持平,蔡思欽爲正言,金寅植爲修撰,高雲爲副修撰,朴齊寬爲判尹,李泰應爲同敦寧,朴齊萬爲刑曹參判,閔種默爲進賀謝恩兼歲幣副使,徐相翕爲造紙別提,金勝均爲司䆃主簿,李基肇爲平安都事,洪晉裕·尹秉爲假監役,信川郡守趙駿鎬,茂朱府使沈琦澤相換,狼川縣監姜凡秀,陽城縣監兪程煥,已上相換事,承傳。再政。以李載崐爲獻納,李會正爲知敦寧,申星雨爲軍資正,李禧龍爲兵曹正郞,金瀗秀·黃浩直爲引儀。三政。以趙敬夏爲禮曹判書,具星喜爲兵曹佐郞,洪秉燾·李文榮爲掌樂主簿。四政。以尹宗儀爲工曹判書,申斗善爲平市主簿。
兵批,行判書趙寧夏奉命在外,參判尹榮信,參議李冕雨,參知睦承錫,同副承旨李永進。大護軍金壽鉉,護軍趙秉鎬·趙熙一,副護軍趙秉弼,司直金疇鉉·張錫祚,司果尹胄鉉·兪萬柱·嚴胄永·南奎熙·吳麟泳,副司猛洪淳甲,已上竝單付。
李永,以侍講院言啓曰,新除授說書金喜洙,自北上來云,卽爲牌招察任,何如?傳曰,允。
又以刑曹言啓曰,長孫·義吉·命俊·千石·卜萬·氏同·尙龍·雙吉等奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
傳于李永曰,公事不審之中官李章鎬推考。
傳于李永曰,今見前銜臺臣之疏,向日無名之大霈,誠爲過當。若因亂行赦,則有罪者將有幸逭之心,豈勸懲之道乎?六月十一日島配以下罪人,竝還發配所。至於柳東烈事,苟有一分人心,豈容若是?令王府拿來,照法嚴處。
以吏曹參議張世容牌不進罷職傳旨,傳曰,只推。
李永啓曰,左副承旨鄭漢朝牌不進,伴直無人。右副承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
以左副承旨鄭漢朝牌不進罷職傳旨,傳曰,只推。
判府事宋近洙箚子。大槪,敢控情實,冀蒙矜諒事。答曰,省箚具悉卿懇。愼節奉慮,大官行住,固應自便,日前筵飭,不足爲拘也。惓惓陳戒,可見老成體國之至意,而從此音更遐,予庸悵缺?卿其還鄕珍攝,少俟復節,卽復簉朝,以予區區之望。所辭中御營提擧之任,今姑勉副,卿其諒之。仍傳于李永曰,此批答,遣史官,傳諭。
護軍徐璟淳疏。略曰,伏聞殿下,晝以安寢,夜而不寐,是陰陽互挽也,精神氣力,安得無不知損而有損乎?今此外國通好,旣因時宜而許之,則彼之所欲,通商也,只令港口販商,禁我人雜亂已矣。私獻,讓而不受,禮待,久而愈厚,我無所失,彼自敬憚矣。顧今民情,大有可悶,國非民無以爲國,民無定志,胥動浮騷,全城幾虛,鄕外從風離散,不無許多可虞,用顧民碞,寧不寒心?民之所好好之,所惡惡之,仁政惠澤,瀜洽鼓舞,則咸懷願戴,衆心成城,急難有恃矣。伏念京外軍制,或有疎虞,猥以國見,略具數條,未足有補於陰雨之備,而今因封章,敢效聯納,伏乞聖明,竝垂鑑諒焉。臣無任云云。答曰,省疏具悉。勤政闕失,敷陳嘉謨,可見忠愛之誠老而彌篤。所進冊子,有益於陰雨之備,當留中詳覽也。
前副司果李健容疏。略曰,夫八路結價,皆有元數。試以通編所載言之,田一結七兩而加結五錢,畓一結八兩而加結五錢,而今或至於二三十兩·五六十兩,月加歲增,濫捧未已,此豈非生民切骨之冤乎?又或有田畓陳起墾土處,則盡入於奸吏之屢年隱食,還懲於已懲民,則是反受其害於民矣,使該守令査出於奸吏,則足爲裕財之一方也。至於堢堰防築,卽度支所儀,而起畓處,無非膏腴矣。水稅則或無或有,稅不過幾分,是豈定水稅之本意乎?請依元畓結價爲水稅定式,則此亦裕財一方也。近日郵驛之凋殘,無他,驛畓盡爲私耕故也。一竝還推,付之本驛,則於驛弊何有哉?列邑之吏額,漸爲添益,散出民間,以浚血剝皮爲能事,民何以支保乎?列邑吏元額數外,竝皆減下,勿令更付,則病民之弊,自然其祛矣。所陳四條,初非難行,伏願採納焉。臣無任云云。省疏具悉。所陳結弊吏額,誠爲病民之大者,矯捄之策,實合講究。疏辭,下議政府商酌,稟處。
直講劉學洙疏。略曰,夫人主一心,萬化之柄,治□之機也。乃者十一條綸音一頒之後,人心藹然相告,散者還集,此非人主一心萬化之機乎?今殿下勵精圖治,先於正心誠意,求治安於孔·孟之訓,鑑治□於湯·武之法,我國地方雖偏小,生靈可以億萬計矣。忠信之人,才智之士,惟在殿下用人之親賢遠小而已。安貧寒士,雖困於蓬蓽之下,嘗試吐奇拔亂之志,何患無斯世也?今當天兵東渡,外使交至,遂約公法,雖出於時勢使然,或不無六國縱橫之事乎?女危之機,凜如一髮,豈不可懼哉?伏願更加澄省焉。嚮者六月之變,初無朝臣一人赴□而死者,只聞訓校梁德周直入闕中,奮身罵賊,竟命於鐸鏑之下,其娚亦爲聞變從死云,偉彼忠烈,合有奬勵之擧矣。噫,彼喬木世祿之裔,平年樂世,則藉恃恩寵,□誇榮貴,當此危亂之時,罔念聖躬,獨謀其身,投呈辭,奔走於道路,是豈臣子之分義哉?以兩將臣論之,王法之所不容,加棘罪人李景夏·申正熙,亟正邦刑,以洩公憤。至於宿衛親兵,變服隱避,反爲脅從之徒,平日恩賚,偏及渠身,而頓不念拒賊死事之義,卽當誅戮之不暇,而尙置不問,雖出於誅之則不可勝誅之聖德,然履霜之漸,勵百之懲,不可已之法,明査施律,以正王章,以圖至治焉。臣無任云云。省疏具悉。蓬蓽之下,有能試吐奇拔英之志者,此世此人,安得而用之?梁德周事,死雖非命,異乎爾之所聞。末段事,言之亦有理也。
前正言玉景鍊疏。略曰,自古國家之財用有限,而當今國家之用道無限,莫此爲甚。又況上國將士接對之道,隣國使价往來之費,將何以堪當乎?此臣之晝宵憂懼處也。大抵國以民爲本,民以財爲本矣。臣敢以此一條更陳之,毋論方伯守令,毋率衙眷,毋營私橐。至於州府郡縣窠朔,則皆限二年交遞。官廩則折半元貺,以補國家之艱乏,則非徒今日之賙急,抑爲萬世之經用也。伏願殿下,博詢廷議,澄省採納焉。臣無任云云。省疏具悉。祿俸之厚外薄內,本非古制,而以今日外俸之稍厚,猶多貪墨之風,若減其半,何以養廉乎?制祿之宜,當存深思而詢處矣。
前都事崔瑆煥疏。略曰,今使內外之官,各擧所知,臣愚謂科取,一依於此,其有忠孝文章者,內則部官,採升京兆,面試之,是謂擧人,外則邑宰,採升巡闑,面試之,是謂鄕貢,武擧亦如之,則野無遺賢,可以副聖上求才之實效也。臣自解官以來,三十餘年鄕居,授徒以孝經一書,凡於章句之下,附以經史要語及古人善行者,名曰孝經大義,又集古來君臣善惡可以爲鑑者,名曰古鑑,願廣示中外,以爲敎化之一助。古之郡縣,必置令丞,今之座首·別監,有其名而無其實,願申明此制焉。座首之任命,吏之所自辟也。取才行,授以邑政,考其得失,有奇績則守臣登薦,通籍于蔭仕,勸其立效。如此則西京之爲盛,不難治也。今之所急,莫過於蓄積,古之量田,自有限年,今不擧者百餘年,何奸不作,何弊不生?取考古量案之所載,使頭民等自執摠,勿使官吏措手,則儉年不頒災而自可塡補,田結大加,國計可倍矣。且蓄積只在於結收之穀,而官吏乾沒,船人偸弄,臭載故敗,言之痛心。臣愚謂罷漕運,爲京作貢,擇取江上殷戶三五十人,作貢物主人,使之自備,必先給貿米之需,使三南兩稅米定價,民捧之錢,移給於貢物主人,使之自行貿米,船運以京江時價,稍厚以計給,則所移給錢之五六十萬石價,而米捧者可百萬石矣。貢人則樂爲生業,猶恐不勤,雖有致敗,不關於官。京外官吏之例食,價爲裁給,勿許穀之入手,則國收加倍,公私兩便也。臣於前任中軍洪在羲也,知其忠勇有識,故嘗與之講確富强之術,而見洪在羲所著戰陣之書,又聞其田賦方略,大有可觀,願一賜覽焉。臣無任云云。省疏具悉。所編孝經大義·古鑑等書,可見學術之有經緯也,亟宜投進,以資考閱。其他所陳諸條,言多切實。疏辭,下議政府,商稟施行。
書筵官金洛鉉縣道疏。答曰,省疏具悉爾懇。所陳五條,無非蔚症之劑,予方□從事於斯,庶幾補過,而當此艱虞之會,尤望將伯之助。爾其勉回遁思,朝夕陳規,以補予不逮。仍傳曰,此批答,遣地方官,傳諭。
前持平李儀用上疏。大槪,敢陳憂惋之忱,冀蒙採納之恩事。省疏具悉。所論兩件事,當有處分,而東宮勸學之方,尤係急先之務,當留念矣。
上在昌德宮。停常參·經筵。
開東前所見彗星,距極一百六度,尾長星色,比昨無異。
李永啓曰,來初一日,輪對日次矣,敢稟。傳曰,當次人受點後,日次待令。
又啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卒領敦寧李最應等諡望,議政府粘目,啓下矣。政官牌招開政,下批,何如?傳曰,允。
李永,以弘文館言啓曰,新除授修撰金寅植,副修撰高雲,竝卽牌招察任,何如?傳曰,允。
又啓曰,行都承旨尹用求廚院進,行左承旨趙秉稷,右承旨尹相萬,左副承旨鄭漢朝不爲仕進,右副承旨朴周陽牌不進,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
傳于李永曰,在外工曹判書·大司成許遞,今日政差出。
大司憲趙熙一,行大司諫李冕榮,掌令朴寅壽,獻納金寅植,正言李濟承等啓曰,請物故罪人國榮,至荏子島加棘罪人申正熙事。措辭上同答曰,不允。李景夏·申正熙事,已有處分,勿煩。
行大司憲趙熙一,掌令朴寅壽等啓曰,新除授執義李鳳奎,時在全羅道全州牧,掌令金玉均,時在忠淸道天安地,持平權景直,時在慶尙道慶州地,吳鼎權,時在咸鏡道咸興地,請竝斯速乘馹上來事,下諭。答曰,許遞。
正言李濟承啓曰,請梟〈示〉罪人性世,亟施孥戮之典。措辭見上答曰,不允。
正言李濟承啓曰,新除授獻納李載崐,時在京畿楊州地,正言蔡思欽,時在黃海道平山地,請竝斯速乘馹上來事,下諭。答曰,許遞。
以慶尙監司尹滋承狀啓,進上山藥未及充實,限內不得封進,惶恐待罪事,傳于李永曰,勿待罪事,回諭。
李永,以吏曹言啓曰,繕工監假監役官安鍾悳·尹秉,俱以身病,呈狀乞遞,竝改差,何如?傳曰,允。
又以弘文館言啓曰,副修撰高雲,時在京畿永平地,經筵入番事緊,請斯速乘馹上來事,下諭。答曰,許遞。
傳于李永曰,幼學李京鉉,今日政監役擬入。傳于李永曰,幼學李是鎰,瓜近初仕,作窠擬入。
李永啓曰,臣吏兵批兼進之意,敢啓。傳曰,知道。
有政。吏批,兼判書李載元牌招不進,參判李敦禹在外,參議張世容進,同副承旨李永進。吏批啓曰,兼判書李載元牌招不進,參判李敦禹在外,小臣獨政未安,何以爲之?敢稟。傳曰,只出緊任。以柳宗植爲執義,鄭璣相爲掌令,金興洛·蘇輝晃爲持平,鄭夏源爲獻納,洪學周爲正言,鄭寅奭爲副修撰,沈履澤爲工曹判書,尹榮信爲大司成,卒領敦寧李最應爲忠翼,卒吏判閔謙鎬爲忠肅,卒吏判金輔鉉爲文獻。傳于李永〈曰〉,見窠皆令差出。再政。以李敦夏爲兵曹參判,李容元爲同成均,宋能洙·李京鉉爲假監役,李是鎰爲溫陵參奉。
兵批,行判書趙寧夏奉命在外,參判尹榮信病,參議李冕雨,參知睦承錫,同副承旨李永進。大護軍尹宗儀,副護軍朴齊敎,司直李鳳奎,司果金玉均·權景直·吳鼎權·李載崐·蔡思欽·高雲,已上竝單付。
以右副承旨朴周陽牌不進罷職傳旨,傳于李永曰,只推。
李永,以兵曹言啓曰,今二十三日政事中,禁衛哨官田麟實,以司果第次,循例注擬,至蒙恩點,而追聞在鄕,已爲身故矣。矇然不察之失,臣不勝惶悚,而原望筒勿施,何如?傳曰,允。
又以司僕寺一二提調意言啓曰,濟州出來後運三名日進上馬六十匹,差備進上馬八十匹,歲貢馬二百匹,咎駑駘馬二十匹,前武衛所別卜定馬四十匹,合馬四百匹內七十八匹,中路故失,二十匹水原府別驍士,四匹摠戎廳別抄武士,一百三十匹訓鍊都監,三十五匹禁衛營,三十五匹御營廳,五十匹兵曹軍馬分給,除實納馬三十八匹,禾毛色別單書入之意,敢啓。傳曰,知道。
又以司僕寺一二提調意言啓曰,今番後運貢馬,沿路故失,若是夥多,前所未有。不善擇封之該牧使朴善陽,不謹護送以致故失多數之地方官萬頃縣令沈寅澤,竝令該府拿問處之,茂長縣監洪鍾觀,興德縣監李秉世,咸悅縣監林澈洙,竝施罷職之典,外此先後運故失邑守令,竝捧現告,從重推考,何如?傳曰,允。
又以司僕寺一二提調意啓曰,濟州山馬監牧官金奉信,辛巳·壬午兩年條封進馬二匹,今纔上來,禾毛色別單書入之意,敢啓。傳曰,知道。
李永啓曰,左副承旨鄭漢朝牌不進,伴直無人。右副承旨朴周陽,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以左副承旨鄭漢朝牌不進罷職傳旨,傳于李永曰,只推。
奉常主簿宋琯玉疏。略曰,夫保民之道,莫先於足食,疆國之計,莫急於足兵,而挽近以來,民生日悴,經用隨竭,軍兵之放料,或闕幾朔,火賊之群起,莫可思戢,時勢之遑汲,雖謂之若不保朝夕,非過語也。六月之變,尙何言哉?天討斯嚴,凶徒次第就戮,而餘黨猶懷疑懼,用之者啻有乖於義理,渠輩亦安得爲手下之腹心也?於幾輔近地,急抄其壯丁者,隨闕充代,厚其料布,使大將課期點閱,敎以坐作進退之節,嚴其紀律賞罰之令,以重宿衛,以備緩急,鄕兵之別砲軍與束伍軍,亦令道·帥臣行會列邑,塡代鍊習,軍器等物,修繕完備,以爲安不忘危之地,是當今之急務也。臣無任云云。省疏具悉。所論足食疆國之道,固所願聞,而其要在於得賢才,艱虞溢目,愈覺才難之歎。
兵曹佐郞李禧龍疏。略曰,噫,六月之變,千古所無之亂,而爲將者,愛身而不愛君,兵亂而不知制,所以至於此之由。訓局將卒,今日臣民不共之讐也,爲先坑滅革罷,只置一大將,使得便宜置吏,專制號令,然後功可責成。且於戶布之後,鄕無可徵之名,邑無可據之籍,由於罷軍設布之故耳。然戶布亦不可倉卒革罷,革罷,民必擾矣。何謂必擾?民於軍布·戶布,徵其布一也,賤其軍布之偏徵,而幸其戶布之混徵故也。況閒司冗官,又何裨補?至於胥吏員役,本多冗雜,而近來額外加出,年加日增,終日無所事,只不過蠹耗而已,罷去閒司冗官及其胥吏員役之加出,以裕財用焉。以近日言之,殿最居下者,贓汚掀露者,未幾日編歷饒任,其弊之源,出自有所,內祿薄而外廩厚也,故凡求仕者,專事苞苴,出宰爲榮,至於剝民漁財,豈不痛心哉?伏願殿下垂察焉。臣無任云云。省疏具悉。所陳諸條,多有可採,而民心之不從,卽予之不見孚於民也。加之以嚴刑峻法,民安能措其手足乎?
出身李賢植疏。略曰,災沴之作,固未有近日之甚者,昨冬螮蝀之變,今秋彗孛之現,殆前史所罕有矣。方今國勢之岌嶪,若不保朝夕,而上天之示警又如是,豈可視之尋常也哉?臣未敢指仰陳,而殿下其必正朝廷肅宮禁,嚴懲討愼賞罰,節財用崇明節,敍儉約恤民隱。大本旣立,則許多已痼難醫之弊,亦將漸次自祛,而天人之際,感應不忒,先儒所云,變沴氣爲泰和,顧不在殿下一轉移間耶?臣無任云云。省疏具悉。民志未定,天災示警,何修而能反沴爲和乎?天人相與之際,甚可畏也。
上在昌德宮。停常參·經筵。
開東前所見彗星,距極一百七度,星體尾跡,比前一樣。
李永啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
尹相萬啓曰,左副承旨鄭漢朝,今日不爲仕進,卽爲牌招,何如?傳曰,允。
政院啓曰,同敦寧李泰應,除拜後過三日不爲出肅,依定式推考警責,仍卽牌招察任,何如?傳曰,允。
大司憲趙熙一,行大司諫李冕榮,執義柳宗植,司諫崔在澈,掌令朴寅壽,正言李濟承等啓曰,請物故罪人國榮,至古今島加棘罪人李景夏,荏子島罪人申正熙事。措辭上同答曰,不允。李景夏·申正熙事,已有處分,勿煩。
大司憲趙熙一,執義柳宗植,掌令朴寅壽等啓曰,新除授掌令鄭璣相,時在慶尙道安義地,持平金興洛,時在大邱地,蘇輝冕,時在全羅道益山地,請竝斯速乘馹上來事,下諭。答曰,許遞。
正言李濟承啓曰,請梟示罪人性世,亟施孥戮之典。措辭見上答曰,不允。
正言李濟承啓曰,新除授獻納鄭夏源,時在忠淸忠州地,正言洪學周,時在京畿加平地,請竝斯速乘馹上來事,下諭。答曰,許遞。
以左副承旨鄭漢朝牌不進罷職傳旨,傳于李永曰,只推。
弘文館啓曰,新除授副修撰鄭寅奭,卽爲牌招察任,何如?傳曰,允。
伴接官啓曰,差備譯官來言,留館彼人中傳語官一人,士官二人,今日辰時量,出去始興地云矣,敢啓。傳曰,知道。
內醫院啓曰,院議藥同參朴容珉·全東赫,俱有實病,李憲愚在外,無以供任,竝爲減下,何如?傳曰,允。
傳曰,門禁申飭,何等截嚴,而武藝廳張卜伊,無難犯入於差備門內,事甚駭痛。設法之初,宣用一律,而此與閒雜之類有異,特貸一縷,出付軍門,回示嚴棍後移送秋曹,遠惡地定配。
以司謁口傳下敎曰,訓局摠方行査閱矣。各營亦宣一體點考,擇其年壯力健者,抄留軍籍,其餘老弱疲劣,竝爲裁減,各營將臣中軍,會坐爛商,期有實效之意,令廟堂,分付各該營。
義禁府啓曰,時囚罪人李載晚·權在斗,各嚴刑一次,訊杖第三十度停刑,而依法典竝待栲限,更加嚴刑之意,敢啓。傳曰,知道。
義禁府啓曰,時囚罪人李秉翼,令道臣另定明査官,一一執贓,詳列以聞,柳肯秀,令秋曹照數追贓後,嚴刑一次,遠惡島安置事,旣承處分,今不得擧論。盧翼東,依本罪勘處事,已有筵奏,故只以盧翼東議處,粘連以入之意,敢啓。傳曰,知道。
刑曹啓曰,今見前銜臺臣之疏,向日無名之大霈,誠爲過當,若因亂行赦,則有罪者,將有幸亂之心,豈勸懲之道乎?六月十一日所放島配以下罪人,竝還發配所事,命下矣。謹依傳敎,自外道發配者,竝卽還發配所事,發關知委於各該道臣及守臣。至若本曹發配者,亦爲照數詗捉,隨其就補,依前配所押送之意,敢啓。傳曰,知道。
義禁府啓目,柳東烈原情云云。傳旨內辭緣,泛稱遲晚,所當請刑是白乎矣,曾經宣傳官,勿爲請刑,載在法典,議處,何如?傳曰,允。
義禁府啓目,粘連向前盧翼東亦,公納愆滯,縱非自犯其補,道啓臚列,難逭當勘之律,以此照律,何如?啓依允。
兼水原留守鄭基世上疏。大槪,冒悚申籲,冀蒙矜諒之恩事。答曰,省疏具悉。所請依施。
右副承旨朴周陽疏。略曰,臣頃叨銓銜,辭未獲免,淟涊玩愒,卒多憤溺。幸以臣不察之失,揆啓請勘,至蒙譴罷之典,莫非臣奉職無狀之致,無地可容。迺者喉院除旨,有隕自天,繼而有恩敍之命,坐違召牌,彌增惶隘,玆敢短牘。臣無任云云。省疏具悉。遂事何必爲引,爾其勿辭察職。
大司憲趙熙一,行大司諫李冕榮,執義柳宗植,司諫崔在澈,正言李濟承等聯名箚。略曰,卽伏見日昨傳敎下者,六月十一日所赦島配以下罪人,竝還發配所之命矣。噫,諸罪人中圍籬安置罪人朴遇賢·孫永老·黃載顯,島配罪人洪時中,圍籬安置罪人姜晉奎·李晚孫,安置罪人申㰔,圍籬安置罪人李源進,安置罪人金平默等,俱以干犯之至重,已經臺論之峻,散間因嚴旨,雖已停啓,顧今赦典,自歸勿問,則向來罪名又復自如,斷案之昭著依舊,公議之沸騰如新,豈可以嚴討之暫撤,視之若徵眚之已勘,仍復含默而止乎?臣等玆敢不謙煩瀆。伏乞聖明,亟允前啓,夬正典刑焉。取進止。答曰,省箚具悉。諸罪人之還爲發配所,以正事體也,何必如是?其勿更煩。
應敎洪世燮,副應敎金容圭,校理王性協,副校理閔泳韶·趙性鶴,修撰金寅植·李㝡榮,副修撰李國應·鄭寅奭等聯名箚。略曰,噫,罪人中圍籬安置罪人朴遇賢·孫永老·黃載顯,島配罪人洪時中,圍籬安置罪人李晚孫·姜晉奎,安置罪人申㰔,圍籬安置罪人李源進,安置罪人金平默等,以言乎負犯,則關係之莫重也,以言乎聲討,則擧世之公議也,而向日赦典,出於一法之自解,豈無頹綱更扶之日乎?罪名依舊胎著,輿憤如新沸騰,不可以尋常置撤。方今太陽中天,干犯諸罪,莫逃其形,此等諸罪人,豈可以含默而止乎?玆敢相率仰籲。伏乞聖明,穆然深思,亟正邦憲焉。取進止。省箚具悉。已諭於臺箚之批矣,更勿煩瀆。
掌令朴寅壽疏。略曰,今年六月二十二日,罪人朴遇賢·孫永老·黃載顯·洪時中·李晚孫·姜晉奎·申㰔·李源進·金平默等因特敎停啓時,臣適縻臺銜,不能覆逆,黽勉入參,而今當臺啓更張之日,靦然同參,有所難安,故玆不嫌煩屑,仰瀆崇嚴。伏乞亟遞臣職,仍治臣前日之罪。方今秋涼漸深,伏乞殿下,繼自今蘊繹經史,頻接臣僚,慥慥孜孜,岡或間斷,克軫日新之工焉。臣無任云云。省疏具悉。自引亦晚矣,爾則罷職。尾附事,當留念矣。
前正言鄭應哲疏。略曰,六月軍卒之亂,萬古所無之大變也。伊時兩營大將李景夏·申正熙,雖無干犯,其可曰無罪?責在元帥,渠雖喙長,安敢辭乎?至若申正熙,則旋卽更爲溯將之任,偃然行公,分義道理,何可若是?殿下至仁好生之德,止於安置加棘之典,其於公議何哉?臣請亟令王府,拿來嚴覈,施以三尺之律。且伏念中宮殿下,蒼黃避禍之際,婦寺中一無陪扈之人,以至失漸之境。伊時入直中官及宮人,竝施當律,以明爲人臣不忠之戒焉。臣無任云云。省疏具悉。李景夏·申正熙事,已諭於臺臣之批,而倉卒之際,未及陪扈,何可一一深誅也?
前忠義辛鴻集疏。略曰,蓋我國,自檀·箕以來,不與外國相結,自守疆城,于今數千百年,而何必遠結海外諸國,開港駐館,立約通商,若是乎紛紛多事爲也?雖至愚者,若知其不得已也,假使我足以制彼,彼以和來,我無可拒,而況合楚攻秦,獨受其禍,避狄踰梁,將居何也?從古爲國,未聞有不欲和隣而自取其敗也。我之冠裳如古矣,我之禮敎如古矣,異類雜處而視若路人,但守固條約,毋開罅興,自務振勵,以致昇平慮。然則今日之和,永無外冠之虞,而安邦保民,安知不爲國家之福乎,而國人之疑謗,愈往愈深。民志無志靖之道,國計有岨峿之患,此臣大憂也。伏願殿下,勿以民志之騷訛,少沮國計之長遠,先務交隣之方焉。臣無任云云。省疏具悉。近日和好之局,是目下不得已之務,而聽之者,以爲河漢。今見爾疏,反復辨晳,足破愚民之疑也。
上在昌德宮。停常參·經筵。
開東前所見彗星,距極一百八度,尾跡星體,比昨無異。
尹相萬啓曰,右副承旨朴周陽,今日不爲仕進,卽爲牌招,何如?傳曰,允。
伴接官啓曰,卽者,差備譯官來言,彼人昨日出去始興地矣,今日還爲入來館所云矣。敢啓。傳曰,知道。
大司憲趙熙一,行大司諫李冕榮,執義柳宗植,司諫崔在澈,正言李濟承等啓曰,請物故罪人國榮以下,至古今島加棘罪人李景夏,荏子島加棘罪人申正熙事。措辭見上噫嘻痛矣。亂臣賊子,從古何限,而豈有如朴遇賢之至凶絶慝者哉?渠以蟣蝨之賤,素畜梟獍之性,肆然投匭,無所顧憚,設止至憯,造絶悖,欲售嘗試之計,直犯誣逼之科,引用孝悌之說,敢以夔齊等語,登諸文字,無嚴不敬,莫此爲甚。所謂爻象失和者,何事也,聽聞乖當者何語也,有識者之長吁短歎,耳語目說,果指何人也,無補於治,後世疵議云者,指斥何事也?字字陰慝,節節凶悖,何忍萌心而發口?不覺骨顫而膽掉矣。鞫訊方張,凶節旣露,而忍杖不服,端緖未究,究厥情狀,尤極狡慝。此而不嚴加誅戮,其可曰國有三尺乎?神人共憤,覆載難容,而酌處惟輕,固仰好生之德,王章莫伸,尤急必討之義。請黑山島安置罪人朴遇賢,亟令王府,更爲設鞫,嚴覈得情,快正典刑焉。噫嘻痛矣。孫永老之罪,可勝誅哉。渠以蟣蝨之類,敢肆梟獍之性,荒悖之說,發於疏章,字字無非奸黜,節節盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷。三尺之法,固宜亟施,一縷之命,豈可暫代?鞫事方張,專尙呑吐,狡性愈頑,不指窩根。王章將伸而反屈,輿憤方洩而愈鬱,關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將隳乎?罪固罔赦,義在必討。請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。噫嘻痛矣。黃載顯·洪時中之罪,可勝誅哉。人心陷溺,世變層生,梟音獍舌,公肆叫呼,訴天罵日,靡有寒極。古今天下,亂臣賊子,指不勝屈,而豈有如此輩窮凶絶悖者哉?載顯之自附說弊,而接引亂亡昏暴之極者,專出無將之習,時中之初無指的,醜辱廷臣,姑不暇倫,而若其移志辱等勿語,是豈爲人臣者所敢萌諸心發諸口哉?同日投匭,脈絡相貫,決非渠輩蟣蝨之所敢自辦,而排布醞釀,必爲根窩,此而不嚴覈,豈可曰邦有常憲哉?請金甲島圍籬安置罪人黃載顯,薪智島遠惡島定配罪人洪時中,亟令王府,竝設鞫得情,夬正典刑焉。噫嘻痛矣。李晚孫·姜晉奎之罪,可勝誅哉。渠輩一則以儒賢後裔,一則以卿班邇到,修身行己,宜其謹飭敬畏。而稱以論事之疏,忽有二本之傳播者,已極駭怪,而至若未徹本中一二句語之援古喩今,尤是無論沒脊。遣辭極爲凶悖,指意亦甚陰慝,見之者膽掉,聞之者骨顫,是豈今日北面臣子之所可萌心發口者哉?蓋其封章之抹改,初本之代製,十手所指,萬口所傳,腸肚相連,肝肺如見,所謂一而二·二而一者,而鞫廷之忍杖抵頭,終不輸款,情節之去益叵測,聽聞胘惑,雖其死中求生,乃反罪上添罪也。此若不到底窮覈,夬施當律,則其可曰邦有常憲乎?鞫事未竟,寬典遽降,公議轉益沸鬱,王章易至隳損。請薪智島圍籬安置罪人李晚孫,鹿島圍籬安置罪人姜晉奎,更令王府,嚴加鞫覈,明正典刑焉。噫嘻痛矣。申㰔之罪,可勝誅哉。渠以蟣蝨之微,濟以鬼域之性,相繼投章,罔念禁飭之截嚴,惟意肆筆,或恐句語之不悖,托說弊而援引亂世,甘作洪·黃之後殿,妄稱冤而譏罵憲疏,若爲李·姜而立熾,比大邦於箕準君臣,是可忍也,誣吾君心,光熙巫瞽,於何援乎?萌心發口,無非不道之言,滿紙累幅,盡是絶悖之辭,見之者髮豎而膽掉,聞之者心寒而骨顫。侮衊構捏,豈渠愚蠢之物,所能自辦,醞釀排布,必有詿誤之徒,爲之根窩。王章不可不伸,輿憤不可不洩。秋曹輕刑,本不足以服其心,海島安置,顧何可以蔽其辜也?請金甲島安置罪人申㰔,令王府設鞫得情,夬正典刑焉。噫嘻痛矣。世級漸降,人心日渝,千奇百怪,層生疊出,而豈有如李源進者東?渠以簪纓之列,宜守謹飭之操,奈其賊性祕譎,行己閃忽,喜事之習,自來伎倆,樂禍之心,便作能述,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲?抑亦淵衷之所悉燭也。此若不嚴加處分,則國綱將無以振肅,民志亦無以底定。昨日圍置之典,雖出寬貸之恩,其於王章之猶未夬伸,公議之轉益激鬱,豈不大可懼哉?玆敢相率荐瀆。請薪智島圍籬安置罪人李源進,加施當律,以正邦憲焉。噫嘻痛矣。金平默之罪,可勝誅哉。渠以鄕曲卑微之類,濫竊塾師章句之稱,謂有文藝,欲廁士論。向於嶺儒投匭之日,乃有疏廳貽書之擧,歲寒松栢之妄詡,造意凶悖,砥柱洪流之引諭,遣辭陰譎,宗社生民,或恐保全云者,曷敢萌諸心而發諸口?稍辨菽聲畏頭畏尾等語,實是乖常情理,下筆極爲獰頑,設心莫非憯毒。譸張爲幻,誣逼朝廷,構虛鑿定,網打簪紳。顧今浮言之胥動,寔由此輩之推波,是可忍也,孰不可忍也?關係旣重,處分猶輕,王章雖伸而反屈,輿憤愈久而益沸。請羅州牧智島安置罪人金平默,亟令王府,嚴覈得情,夬正典刑焉,答曰,不允。李景夏·申正熙事,朴遇賢事,孫永老事,黃載顯·洪時中事,李晚孫·姜晉奎事,申㰔事,李源進·金平默事,已有處分,勿煩。正言李濟承啓曰,請梟示罪人性世,亟施孥戮之典。措辭見上答曰,不允。
三軍府啓曰,卽接訓鍊都監所報,則謹依下敎,武藝廳張卜伊,回示次,訓鍊大將任商準,率諸將官將校軍兵,出去慕華館云矣。敢啓。傳曰,知道。
以咸鏡監司金有淵狀啓,吉州等邑民家漂頹事,傳曰,當此西成之時,許多民家之標頹,人命之渰死,若是夥多,聞甚矜慘。元恤典外,別加顧助,渰死人,如有生前身還布,竝蕩減,卽爲結構奠接,俾無一民失所棲遑之弊事,廟堂,各別措辭分付。
義禁府啓曰,六月十一日所放島配以下罪人,竝還發配所事,承傳啓下,而本府都事十員內一員未差,本府入直當直,入直及出使都事,當以十四員磨鍊矣。未差之代,令該曹口傳差出,假都事四員,亦令該曹,口傳差出,以爲分排擧行,何如?傳曰,允。
內醫院啓曰,自如察訪金俊性,旣遞外任矣。依例還屬本院,令該曹口傳付軍職,何如?傳曰,允。
訓鍊都監啓曰,謹依傳敎,武藝廳張卜伊,回示嚴棍後,遠惡地定配次,移送秋曹之意,敢啓。傳曰,知道。禁衛營啓曰,本營哨官金大興,身病猝重,勢難察任。改差,何如?傳曰,允。
以黃海兵使李元會狀啓,鳳山郡過去淸人,護送與押還之節,令三軍府稟處事,傳曰,異鄕孤踪,當寒棲屑,極爲可念,依其願,護送京城大陣,俾得捷還,可也事,曉諭。
義禁府啓目,忠州牧使趙秉浩原情云云。傳旨內辭緣,泛稱遲晚,刑推得情,何如?啓所當嚴處,而不無斟量者存,遠地定配。義禁府照目粘連,竹山府使盧翼東矣本府議啓內,公納愈滯,縱非自犯其逋,道啓臚列,難逭當勘之律,以此照律,罪笞五十收贖,解見任,別敍和罪,奉敎依允。
咸鏡監司金有淵上疏上送事。答曰,省疏具悉。當此秋務方殷之時,藩任,何可輕遞。卿其勿辭,益勉旬宣之責。
副護軍鄭鍾岳疏。略曰,見今星彗,頻年示警,災不虛生,必有所召。太戊修政,桑穀自枯,宋景三言,熒惑移舍。我殿下修政如太戊,則其必災不爲災,三言如宋景,則其必轉災爲祥矣。夫刑政者,關石和均,治在其中,重輕,一或倒錯,毫釐隨以差謬。向者六月之變,卽我載籍所無也,君臣上下,蒼黃奔走,不遑他暇,而島配竝放之命,遽下於此際,名在罪籍者,擢而用之,廢處郊坰者,起而進之,凶賊烟婭,先躋玉署之長,繼處喉舌之職,逆孽親屬,或授字牧之任,或除郞潛之官,有若遇慶特宥,有功必酬者然,臣於是,尤不勝慨歎之至。臣意則更令金吾秋曹,取考罪籍,無論輕重,還發配所,而至若凶逆連坐人之在職者,依法施行焉。臣無任云云。省疏具悉。弭災節用,右文重道,固知本之論,而六月赦典,已有所處分矣。
幼學兪炳憲疏。略曰,諸賢書院,本是列朝旌表之典,而百世之標準也,自毁徹以後,儒風永絶。各營軍卒,本是仗盛整伍,雖當倉猝,扈衛宮城,如手足之捍頭目,及作千萬古所無之變,此兵,卽亂賊也,一竝用律,該將臣,亦用罔赦之律,革其營號,更選各邑壯健者充代,則軍法自嚴矣。世子宮,頻開講筵,先習聖經賢傳中孝悌忠信·修齊治平·稼穡艱難·節儉愛民之道,則睿學自勉矣。稅納愆滯之弊,皆由於京江船下送之故也。舟格所員役輩,得防僞私通及惠局之外劃關文與緊囑下來,各邑上納條,高價執錢,自販喫利,稅納則以待年登米歇之時,或至三四年之久,且有船漢,偸食稅穀,雖掩其跡,則故作臭載,皆稅納乾沒之本也,自戶惠廳罷關八道,切勿出給,以地土船上納而勿用情費,則稅弊自防矣。方伯守令月俸及各宮家堰築收刷,竝分半上納,而採銀·淅金·鍾銅·漁箭·鹽鍋·竹田·水鐵蘆田·鑄錢之利,鏹至輻奏,竝入戶曹,則不必朞年,國用自贍矣。六月變亂之時,冒白刃至死扈衛者,皆忠君之心也,空直所逃避者,不過自爲身謀也。有功者顯之,有罪者罰之,則賞罰自明矣。京各司及外邑吏屬輩,徒矣刀筆,追改文簿日月,常事偸竊,百弊層生,嚴飭各邑,大邑置四十人,小邑二十人,其餘,盡除吏案,使之歸農,則吏弊自絶矣。當今大陣臨境,則無至庶民,棄産挈眷,漂流東西,璧如驚雷之鳥,不知所止,此豈非可憂乎?伏願頻降綸音,慰之撫之,則民心自安矣。方伯守令,刮剝民財,或爲竄譎,則只待赦宥之降,幸而得免,則自以爲能事。此皆由於賞太重罰太輕之致也。犯贓守令,萬金以上,嚴飭屬公後用律,則貪贓自懲矣。今秋彗星,雖曰天之示警,克其修德之必升聞,則天乃眷顧,永言配命,以協古人祥桑枯死之德,則災異自消矣。臣無任云云。省疏具悉。所陳十三條,言簡而備,當留念矣。
禮曹佐郞韓龍珪上疏,大槪敢陳芻蕘之說,冀蒙採納之恩事。省疏具悉。所陳諸條,當留念矣。
出身張錫基上疏,大槪敢陳芻蕘之說,冀蒙採納之恩事。省疏具悉。三疑三弊,言多切直,雖不中,亦不遠矣。
上在昌德宮。停常參·經筵。
開東前所見彗星,遊氣往來,星體尾跡,未能詳察。
藥房提調李鎬俊,副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等,不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,無時急稟定事,左議政·右議政未差,不得來會云矣,敢啓。傳曰,知道。
趙秉稷啓曰,右承旨尹相萬,左副承旨鄭漢朝,同副承旨李永,今日不爲仕進,竝卽牌招,何如?傳曰,允。
傳曰,禮房承旨馳詣宗廟·景慕宮,奉審摘奸以來。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
弘文館啓曰,副校理趙性鶴差祭,上番闕直,事甚未安。應敎洪世燮,副應敎金容圭,校理洪性協·洪鍾永,竝卽牌招,推移入直,何如?傳曰,允。
政院啓曰,吏曹郞廳來言,臺諫有闕,政事,取稟。傳曰,當日爲之。兵曹口傳政事,副司果單金俊性。
大司憲趙熙一,行大司諫李冕榮,執義柳宗植,司諫崔在澈,正言李濟承等啓曰,請物故罪人國榮,至請古今島加棘罪人李景夏,荏子島加棘罪人申正熙事。措辭上同請黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島圍籬安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上答曰,不允。李景夏·申正熙·朴遇賢事,孫永老事,黃載顯事,洪時中事,李晚孫·姜晉奎事,申㰔事,李源進事,金平默事,已有處分,勿煩。正言李濟承啓曰,請梟示罪人性世,亟施孥戮之典。措辭見上答曰,不允。
政院啓曰,卒領敦寧李最應祠版,遣承旨致祭事,命下矣。何承旨進去乎?敢稟。傳曰,都承旨進去。
義禁府啓曰,濟州牧使朴善陽,萬頃縣令沈寅澤等,竝拿問處之事,傳旨啓下矣。朴善陽,時在任所,依例發遣府書吏,交代後拿來,沈寅澤,亦在任所云,依例發遣府拿將拿來,何如?傳曰,待待命拿囚。
伴接官啓曰,卽者差備譯官來言,仁川所留彼人中,士官五人,海軍八名,今日午時量,入來館所云矣,敢啓。傳曰,知道。
傳曰,承文副正字丁駿燮,正言除授。
以右承旨尹相萬,左副承旨鄭漢朝牌不進罷職傳旨,傳曰,只推。
吏曹啓曰,贈諡忠翼公李最應延諡,定行於來九月初一日本第云矣,敢啓。傳曰,知道。
刑曹啓曰,訓鍊都監啓辭內,謹依傳敎,武藝廳張卜伊,回示嚴棍後,遠惡地定配次,移送秋曹之意,敢啓。傳曰,知道事,批下矣。謹依批旨,罪人卜伊,全羅道求禮縣遠惡地定配所,卽爲押送之意,敢啓。傳曰,知道。
內醫院啓曰,醫官李命俊,名字改以命僖之意,敢啓。傳曰,知道。
禮曹啓曰,圖畫署畫員吳精淳有頉,代本署祿官窠,以差備待令,兼額外權付張大熙陞付之意,敢啓。傳曰,知道。
內醫院啓曰,醫藥同參朴容珉·金東爀·李憲愚減下,代外醫李元堉·吳致諄·鄭弘烈差下,令該曹口傳付軍職,冠帶常仕,何如?傳曰,允。
禁衛營啓曰,謹依本營兼內吹今秋等習角賞單啓下,姜喜昌等十一名處,各木·綿二疋施賞之意,敢啓。傳曰,知道。
御營廳啓曰,兼內吹今秋等習角賞格,謹依單子判下,李昌鎭等十一名處,各木二疋施賞之意,敢啓。傳曰,知道。
政院啓曰,吏曹郞廳來言,政事當日爲之事,命下,而兼判書李載元,參議張世容,俱以病不來,參判李敦禹在外,不得開政云。判書·參議,竝卽牌招,何如?傳曰,待明朝牌招。
傳曰,水原留守有闕之代,上護軍閔泳緯除授。
義禁府啓曰,今六月十一日所放島配以下罪人,竝還發配所事,承傳,啓下矣。全羅道康津縣薪智島圍籬安置勿揀赦前罪人李源進,依前罪目,發遣府都事,還爲押送于前定配所,而與地方官眼同圍籬安置,靈光郡荏子島安置罪人徐奭輔,慶尙道仁同府流三千里定配罪人朴珪熙,咸鏡道端川府邊遠竄配勿揀赦前罪人徐周輔,利原縣遠惡地定配罪人洪炳夏,洪原縣遠地定配罪人孫東熙,忠淸道牙山縣減等定配又永不敍用罪人鄭顯德等,竝依前罪目,發遣府書吏羅將,還爲押送于各其前定配所。全羅道康津縣古今島圍籬安置罪人李彙林,下去慶尙道禮安地,曺秉萬,下去全羅道和順地,荏子島圍籬安置罪人趙忠植,下去京畿抱川地,羅州牧智島圍籬安置罪人崔華植,下去慶尙道善山地,興陽縣鹿島圍籬安置罪人任度準,下去忠淸道稷山地,姜晉奎,下去慶尙道安東地,濟州牧圍籬安置罪人李泰鉉,自配所姑未上來,羅州牧黑山島圍籬安置朴遇賢,下去慶尙道榮川地,珍島府金甲島圍籬安置罪人孫永老,下去慶尙道尙州地,黃載顯,下去忠淸道藍浦地,康津縣薪智島圍籬安置罪人李晚孫,下去慶尙道禮安地云,竝依前罪目,亦爲發遣府都事,自各其所在處執捉,仍令還爲押送于前定配所,與各其地方官眼同圍籬安置。全羅道靈光郡荏子島遠惡島定配罪人金運盛,興陽縣遠地定配罪人印亨純,綾州牧遠地定配罪人金演東等,下去京畿楊州地,羅州牧智島遠惡島定配罪人金興求,下去江原道鐵原地,柳冀大,下去忠淸道公州地,安置罪人金平默,下去京畿加平地,錦山郡減等定配罪人金鍾憲,自配所姑未上來,慶尙道延日縣定配罪人崔昌植,下去水原地,流三千里定配罪人方希年,下去慶尙道山淸地,金海府流三千里定配罪人王德洪,下去開城地,寧海府遠地定配罪人金浩純,下去京畿楊州地,草溪郡遠地定配罪人宋仁九,下去京畿高陽地,平安道鐵山府邊遠竄配罪人劉元植,下去江華地,朔州府遠惡地定配罪人元俊常,下去江原道原州地,龜城府遠地定配罪人金元圭,下去忠淸道瑞山地,渭原郡竄配勿揀赦前罪人尹弘燮,下去京畿仁川地,慈山府流三千里定配罪人張時杓,下去慶尙道星州地,肅川府遠地定配罪人朴億信,下去京畿高陽地,咸鏡道安邊府竄配罪人李泰容,下去京畿楊州地,明川府遠惡地定配罪人姜顯文,下去京畿高陽地,黃海道平山府減等定配罪人趙采夏,下去京畿果川地,江原道安峽縣減等定配罪人金斗河,自配所姑未〈上來〉,楊口縣含春驛徒二年半定配罪人,自配所姑未上來云,竝依前罪目,亦爲發遣府書吏拿將,自各其所在處執捉,仍令押送于各其前定配所之意,敢啓。傳曰,知道。
平安監司金炳德疏。答曰,省疏具悉。卿之所愼,予之所稔知,而精誠所到,病不害務,其勿更辭,益勉旬宣之責。
幼學李鍾奭等疏。略曰,我東之有皇明實錄,其義亘萬古不泯者也。惟我大明太祖高皇帝,統一區宇,聖神相繼,我國自太祖康獻大王,受命立國,屬東藩之臣,字小之恩,事大之節,殆三百年無替矣。逮夫我宣廟龍蛇之厄,宗祀之危,凜如一髮,惟我神宗顯皇帝,動天下兵,竭天下財,存活八方,復全生靈,至于今安俗樂業,保我衣裳之舊者,皆帝力也。我孝廟,値涒灘滄桑之變,秉春秋義理之正,時則先正文正公臣宋時烈,應時同德,協贊聖謨,而天不佑東,弓劍遽遺,則東民所以進報萬一者,惟廟焉祀之而已。故宋先正臨沒,托于其高弟文純公臣權尙夏,與當時賢士大夫,創立皇廟于華陽,購得皇明御筆事蹟,所以爲貽後之謨也。曁我肅廟甲申,皇明殉社之周甲也,肅廟臨朝發歎,思所以崇報之典,設大報壇于北苑,卽沒世不忘者也。惟我翼廟,自代理之初,敬承志事,皇壝薦祼,率以躬無替,乃曰我東不可無一部皇史,屢命象譯李鎭九,購求皇明實錄於燕中,其秩則二千八百二十五卷共四百六十一冊也,其時則崇禎甲申百八十七年庚寅春也。內閣提學臣金履喬,考閱序次,奉睿志,謹識匣面而以進,睿衷充然有得,太祖高皇帝忌辰親祭日,奉安此書,鳩財開刊矣。曾未幾日,僊馭遽昇,睿志未就,此書未及刊行。伏念購是書之意,特以拱北朝東之誠,自切於宸衷,而尊周二字,列聖屢百年傳授家法也。顯皇帝懷恤之澤,如彼其深,列聖朝欽奉之典,如彼其隆,翼廟購奉之本意,又果安在乎?旣有皇壇,則皇壇而不可無是書也。伏願殿下,廓揮乾斷,亟命有司,斯速登榟,次第藏弁,流布中外,使一國臣民上下,曉然知翼考之購是書,特出於尊周之大義,而誕擧縟儀,追上尊號,則殿下繼述之孝,炳日星而撐宇宙,亦將永有辭於天下萬世矣。況惟我春宮邸下,以天縱之英姿,群輔講讀之時,輒一開卷,則皇明三百年間禮樂刑政之具,興衰得失之跡,鑑然前席,若身親見,而萬世之基,可期而致之矣,曷不休哉?臣等無任云云。省疏具悉。皇明實錄,果是希本,竢物力稍敍,可議刊行矣。
生員崔圭輯疏。略曰,周禮,大司徒以鄕三物敎萬民,自幼導之以人道,故風俗敦厚,禮敎成焉。自古以來,未有不敎而作人者也,今之先務,乃鄕三物之敎萬民也。先自國學州序以修敎,而鄕必遂,家必塾,而鄕賢之祠,尤易於陶化人者。以俎豆之禮,揖拜之節,人所觀瞻,雖無知粗率者,恭敬心孝悌心,自然而生。臣愚宜謂凡鄕村之舊所有書院,竝皆復設,一以酬先賢之德,一以維凡民之心,則豈有如六月軍卒之變逆哉?噫,六月之變,亘萬古所未有之凶逆也。今雖稍就誅戮,凡聞軍卒二字,則心嶊胸塞,不欲竝生於天覆之下,而路見毛笠而絹帶者,輒欲手刃之。雖知此卒之爲新額,未有關於舊染之惡類,只以被服之同於凶逆者,故自然觸目而發憤也。雖使新額之軍自視之,撫身上所着毛笠絹帶,亦興自憎之心,自恨服桀之服而羞於對人也。今此逆卒之所服,人誰欲同其服而服之?且不祥之服,胡可以因循而不改之乎?凡軍人所着毛笠絹帶,竝廢而改之,照古今軍裝之最宜者,咸興維新,恐不必以改爲疑,且時措之宜,不得不隨變而隨通。臣曾從事於古學,略聞諸國之情,見中西聯比之一大國而後,知今天下大勢,不如是則不成國。何謂不成國?以不能以獨力,當天下之兵也。見今諸國之所以爲國者,以兵力爲强弱,其爲强者,械精財足,各有其術。我國則未嘗得其術,故未能盡其利,未能盡其利,故未能自强矣。廣開門路,容受各國之聞見,將欲得其術,以致富强,宏圖大略,勘定禍亂,乾坤復整者,天朝之恩育,而諸國之外護以周旋也。通諸國之效有如此,伏願聖明,念此始而圖厥終焉。臣無任云云。省疏具悉。講學而化俗,本也,改服而革面,末也。修好而靖亂,非可恃也。
幼學申駜均疏。略曰,伏以臣伏讀下諭八道·四都之書而感祝欣忭。一國更始之初,日新之政,使臣民告以嘉謨之訓,則臣遐土愚氓,旣無言責之任,且無素講之義理,何敢有冒有一言乎?雖然,朱夫子有言曰,國家將危,雖布韋可言。臣一布韋也,當此更始求治之日,豈可畏首屛跡乎?曩者六月之變,三綱淪,九法斁,千古未有之事,不可使聞於隣國也。幸賴神明之所佑,還復壼位,則天地定位而日月煥然,倫綱修矣而生民欣然,慶莫大焉,庶望中興之治矣。大抵國之安危,在於民之安不安。書曰,民惟邦本,本固邦寧。史曰,民依於國,國倚於民。生民之安堵,在於良吏,良吏之擇用,在於主上處分,可不愼哉?以今觀之,貪官汚吏,種種有之,蝥賊國財,狼食民膏,筆吏豪鄕,乘其時而巧中其意,廢舊創新,去弊生弊,民在塗炭,親上死長之義,有時乎頓絶,讐官怨國之心,不言而自出,不可不戒也。況今外國聯好之時,國財已竭,將何以支保乎?臣略陳五條君民俱安之策,垂察焉。一曰正紀綱崇文學,二曰擧孝廉尙節儉,三曰放邪佛遠小人,四曰愼賞罰禁玩好,五曰嚴宮圍杜邪門。伏惟殿下,兢兢業業,無怠無荒。君明於上,臣直於下,必然理也。竝設內外機務府,內府則均擇京宰中忠孝名望之臣,使處其府,朝家之事,事無大小而諮之,則悉皆後漢禕·允等之責任也。外府則選擧八道中忠信才德之士,亦處其府,各道牧伯治不治諮之,則此又穎川趙廣之缸筩也。臣所居咸興,卽聖朝創業之地,豐沛之舊鄕也。四陵松柏,鬱蒼依舊,宮殿儀形,完對如新,民生其間,安堵樂業,于今五百年矣。挽近以來,百弊俱興,其中最難者,還弊結弊,而莫重國穀公錢,反爲奸吏豪鄕偸食之所也。大抵還穀之本,則備其不虞之積,毛色則供支放之用,而民戶各七斗五刀七合定式者幾百年矣。間者革罷戶還,秋糴之備,量斗稱穀,準納準捧,春糶之時,則不計斗穀,而但計石子之原數,其間閪失無完石,至於白地懲納之境,豈不痛冤哉?逐民結分還穀,還本於結主,歲取毛色,以爲支放之用,則奸吏猾弄之弊,豪鄕犯逋之習,自然屛息矣。且數十年以來,別備還與無名還幾萬石,贅付於原還之外,無補於國,徒弊於民,道內贅付之還累萬石,劃入於戶曹,上以補國家之用,下以使人民之産也。以結弊矯捄之方言之,一遵舊規,斷無加增猾弄之弊,則民亦安堵矣。伏願殿下,特爲下敎,革罷等還,改爲結還,臥本取毛,永久定式焉。臣無任云云。幼學張文逸疏。略曰,臣生長遐土,何敢言私,而忠憤所激,不容泯默,略擧急務十三件,伏願小垂察焉。一,今番庭鞫,輿情尙未夬雪,有若卒卒了勘者然,更加嚴覈。二,春宮邸下,沖齡見聞,最宜審愼,玩好奇物,歌樂雜戲,不使狎近,擇正人置左右,薰陶德性。三,崇儉爲節用之本,節用爲愛民之本。以若有限,取用無節,民生困瘁,儉奢之間,治亂係焉。四,貪汚之風,莫近時若,剝割之政,專事騙財。廉吏之爲治,不失規度,而終必敗歸而貪吏進,臣切寒心。五,方伯守令,苟非其人,三政受病,百姓蕩散,嚴飭愼擇,以副民望。六,向伏見科規丕變之處分,則四方多士皆拭目,有司苟或依舊伈泄,干屬循私,則士林之解體,倍於前矣。七,昇平日久,軍制解弛。治兵之法,貴精不貴多,自今嚴師律整軍伍,以爲陰雨之備。八,正供漸縮,經用艱絀。然災政優下之時,吏多偸弄,民無實惠,軫念此弊,以爲惠澤下究焉。九,族徵之弊,卽列聖朝所嚴禁也。吏輩容易犯逋,移徵於不當之疎族,此爲生民切骨之怨。逋吏,依律嚴處,則吏無犯逋,民可支保。十,上納幻弄,近成大弊,米品雖白,點退不捧,高價執錢,貿納劣米,取剩木納,亦重價發令,歇價貿納,京納情費,年增歲加,畢竟害歸於民。且捧納之際,賂厚者,米木雖劣而捧之,賂薄者,雖好退之,良可駭然。十一,封山養木,何等所重,而木商輩無難犯斫,若至發覺,則官其捧賂,莫之禁止。財木匱乏,稅船難造,別般嚴飭焉。十二,斗穀權衡,所以便於用而均民志也,而大小輕重,邑邑各殊,賣買與受,互相紛挐。毋敢私造,申明舊式,均一通行,便於用而民不爭矣。十三,武斷之弊,前後筵飭,終歸文具,民不堪苦,往往蕩敗流離。此等敗類,照法嚴繩,以杜惡習焉。臣無任云云。省疏具悉。所陳諸條,質直簡易,無非時弊之當改者,爾之言可以起予也。日記廳堂上金宗漢郞廳李聖烈·盧台鉉
上在昌德宮。停常參·經筵。
開東前所見彗星,雲氣掩翳,不得詳察。
備忘記,長淵都護府使沈宜淳下直,長弓一張,長箭一部,筒兒一箇賜給。
政院啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
又啓曰,來初五日,朝參日次矣,敢稟。傳曰,停。
又啓曰,上護軍閔泳緯,水原留守除授事,命下矣。政官牌招開政,下批,何如?傳曰,允。
尹用求啓曰,臣用求,卒領敦寧李最應祠版致祭進去,下直之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
伴接官啓曰,卽者差備譯官來言,留館彼人中,士官二人,今日辰時量,出去仁川濟物浦云矣,敢啓。傳曰,知道。
弘文館啓曰,上番闕直,事甚未安。修撰金寅植,副修撰李國應·鄭寅奭,竝卽牌招推移,姑陞入直,何如?傳曰,允。
傳曰,向因朴寅壽自列之章,施以譴罷之典矣。事體所在,不可異同,六月二十二日諸罪人停啓臺諫,竝捧現告罷職。
執義柳宗植,司諫崔在澈,正言李濟承啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晋·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,請竝孥戮之典焉。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晋奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上答曰,不允。李景夏·申正熙事,朴遇賢事,孫永老事,黃載顯·洪時中事,李晚孫·姜晋奎事,申㰔事,李源進事,金平默事,已有處分,勿煩。
正言李濟承啓曰,請梟示罪人性世,亟施孥戮之典。措辭見上答曰,不允。
正言李濟承啓曰,新除授正言丁駿燮,時在忠淸道木川地,請斯速乘馹上來事,下諭。答曰,許遞。
兵曹口傳政事,副司勇單李元堉·吳致淳·鄭弘烈。
傳曰,扶安縣監宋在和,遞付京職,守令待窠,首先擬入。
傳曰,左副承旨許遞,前望單子入之。
傳曰,在外左參贊·工曹判書·同成均竝許遞,今日政差出。
傳曰,前楊根郡守李祖淵,前安城郡守閔致純,竝還授。
傳曰,鐵島僉使愼性欽,絶影島僉使李東奎相換。
吏曹啓曰,新除授全義縣監趙熙百呈狀內,矣身與前縣監鄭基曾,有妻三寸應避之嫌,法不當赴任,卽速入啓遞改云。交代相避,載在法典,改差,何如?傳曰,懷仁縣監李寅冕相換。
吏曹啓曰,黃海道都事安敎熙,以其身病,呈狀乞遞,改差,何如?傳曰,允。
吏曹啓曰,承文院校檢金鴻魯,繕工監假監役官李京鉉·宋能洙,俱以身病,呈狀乞遞,竝改差,何如?傳曰,允。
吏曹啓曰,全義縣監趙熙百,懷仁縣監李寅冕相換事,命下矣。趙熙百,前任珍山郡守,方在解由未出中,何以爲之?敢稟。傳曰,勿拘。
承旨前望單子入之,朴海哲落點。
有政。吏批,兼判書李載元進,參判李敦禹在外,參議張世容牌招不進。缺以閔泳韶·金容圭爲掌令,金鍾善·尹昌洙爲持平,徐誼淳爲獻納,南奎熙爲正言,朴齊寬爲左參贊,李敦應爲工曹判書,李應夏爲同成均,李敦禹爲同春秋,李憲稙爲繕工提調,李載純爲典設提調,鄭基會爲掌苑提調,崔處心爲校檢,具然弘爲公事官,宋在和爲掌苑別提,洪秉燾爲引儀,兪鎭泰·金禧培爲假監役,李贊洙爲黃海都事,廉學淳爲參禮察訪,梁鳳濟爲猉獜察訪,水原留守單閔泳緯除授事,承傳,華寧殿提調單閔泳緯,楊根郡守單李祖淵,安城郡守單閔致純還授事,承傳,全義縣監趙熙百,懷仁縣監李寅冕,已上相換事,承傳。
兵批,行判書趙寧夏奉命在外,參判李敦夏,參議李冕雨,參知睦承錫,承旨缺。同知單崔福淵,兼摠理使單閔泳緯,鐵島僉使愼性欽,絶影島僉使李秉奎,以上相換事,承傳。
吏批,再政。以閔泳韶爲副應敎,李元祺爲副校理,鄭基世爲判尹,吳仁泰爲奉常正,李圭瑞爲掌樂主簿,趙東協爲扶安縣縣。左參贊單李寅卨,右參贊單朴齊寬。
吏批啓曰,新除授漢城府判尹鄭基世資級,乃是輔國矣。依例兼判尹,下批之意,敢啓。傳曰,知道。
三政。以高雲爲掌令,金命來爲兵曹正郞,奇陽衍爲禁府都事,兼判尹單鄭基世。
四政。以全在鳳爲典籍,故戶議朴寅壽贈吏參例兼,故樂正朴宗大贈吏議,故郡守朴存源贈僕正,已上刑曹參判朴齊萬三代。
御營廳啓曰,本廳別將具然泓,身病甚重,改差,何如?傳曰,允。
奎章閣啓曰,卽接內需司牒報,則咸興·永興兩本宮十月別大祭時,造燭·封香吉日,今月十二日卯時,衣襨·香燭·祭品奉詣吉日,同月十三日辰時俱吉云。以此日時,擧行之意,敢啓。傳曰,知道。
議政府啓曰,以貢馬故失事,封進之濟州牧使及不善護送之沿路守令,自太僕寺草記請勘矣。典式所載,固不可低昂,而在前亦有論稟分揀之例,且今秋務方殷,遠地迎送,亦關民弊,竝特爲安徐,使之戴罪察任,嗣後擧行,毋或疎忽之意,關飭該道道臣,何如?傳曰,允。
又啓曰,公事官趙羲準,由限屢過,無意供職,事甚駭然。汰去,何如?傳曰,允。
刑曹啓曰,盧翼東,自義禁府已爲照律勘處,所囚家僮,卽爲放送之意,敢啓。傳曰,知道。
戶曹啓曰,更爲設鑄於度支事,命下矣。今九月初二日爲始,仍於宣惠別倉內,設所開鑄,而應行事例,依前啓下擧行之意,敢啓。傳曰,知道。
義禁府啓曰,時囚罪人李載晚·權在斗等,亟令更加嚴刑,而連値齋日,不得開坐,齋過後擧行,何如?傳曰,允。
義禁府啓曰,罪人趙秉浩,遠地定配事,命下矣。趙秉浩,慶尙道開寧縣遠地定配,而以判付內辭意具罪目,依例發遣府羅將,押送配所,何如?傳曰,允。
前仁陵令李鏞夏疏。略曰,天佑人助,翟儀還御,繼又凶魁就戮,大小慶忭,中外無間。際又綸誥誕宣,責躬求言,韋布羽林,得盡其言,絲毫斗筲,擧入收用。然而進言者盡合時宜,收用者皆堪其任乎?臣未知其必然也。今殿下之持身而御國者,果無其失,而諸臣之爲殿下謀慮者,亦皆得其時措之宜乎?臣亦以爲未必其然也。銓官之除人,不知何人之爲某官,而債坐政廳,只依政吏之出云入云。度支之勘簿,莫省財賦之豐耗,而一任計士之此有彼無。讞獄之地,以違牌故例,論思之暑,以持被作苦。況刑·漢兩司,不過報復私嫌之具,打印空牌,貯爲奸吏之舞弄。訓·御各營,只是劇戲點哨之場,排行健兒,便作長人之使喚。有司之任,專沒典守之責,公貨歸於奸民之牟利,官物作爲親知之生色,位著之風俗官例旣如是,何望有治乎?況士夫,無讀書之子,妙飭己之人,下民蔑葉分常,昏不畏法,少輒凌長,貧皆效富,俗已此壞,民則益苦矣。今彗孛之見,天固怒之矣,殿下何不圖所以轉危回泰之方?臣竊以爲當今切於治者,莫先於得人任官而責其成。大臣盡董率之責,小臣效奔走之勞,任銓衡者,恢張公道,居言責者,敢言不諱,掌財賦者,量入爲出,主刑獄者,明罰勅法,外之爲方伯者,殿最無茹吐,布政究利弊,爲守令者,貪墨化廉白,苛暴變循良,以言乎鄕黨州閭,去惡從善,孝悌之行日就,禮義之俗時變。惟如此,然後有如此之效,不過奮發聖志,擇人任之而已。將相之難人,已無可言,而銓選·文任·度支·言責,最難其人,粵自先朝皆久任,近年以來,把作醵具輪加,抑亦寒心。伏願殿下,留意省察焉。臣無任云云。省疏具悉。得人任官,政爲今日之急務,而以言取人,固多失實矣。
忠義柳淳永疏。略曰,殿下以爲今日國勢,果何如哉?文恬武嬉,苟位竊祿,平日孳孳,利身之計也,終身營營,權要之路也。禮義墮而廉恥掃如,紀綱頹而風化蔑如,致有六月之變。嗚呼,痛哉,當各國胥聘之日,貽笑於隣國,可謂使人大慙。自古以來,豈有相門出相,將門出將之國乎?古之用人,果如我東之徒取門地乎?伏願殿下,禮賢如燕昭之擁篲,趙候之賜壁,則八域之內,必有樂毅之往,虞卿之至矣。臣無任云云。省疏具悉。以門地用人,誠爲近日之痼弊也。
訓鍊主簿李龍求上疏。大槪,敢陳芻蕘之說,冀蒙採納之恩事。省疏具悉。牛·酒·穀三禁,亦係不可已之事也。
上在昌德宮。停常參·經筵。
開東前所見彗星,距極一百十一度,星體尾跡,與前無異。
李永啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
又啓曰,右副承旨朴海哲,時在慶尙道聞慶地,斯速乘馹上來事,下諭,何如?傳曰,許遞,前望單子入之。
李永,以弘文館言啓曰,上番闕直,事甚未安。應敎洪世燮,校理王性協·洪鍾永,副校理趙性鶴·李元祺,竝卽牌招,推移入直,何如?傳曰,允。
又以御營廳言啓曰,本廳騎士將成宗鎬,身病甚重,勢難察任。改差,何如?傳曰,允。
傳于李永曰,禮刑換房。
李永,以伴接官言啓曰,卽者差備譯官來言,日本代理公使近藤眞鋤,率隨員一人,傳語官一人,巡査三名,陸軍三名,兵隊十名,今日辰時量,出去仁川云矣,敢啓。傳曰,知道。
又以兵曹言啓曰,內吹·螺赤及龍虎營兼內吹·螺赤等今秋等習角賞格木,謹依判下,別單分等施賞之意,敢啓。傳曰,知道。
掌令金容圭,獻納徐誼淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晋·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,請竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,亟施孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晋奎,更令王府,設鞫嚴覈,明正典刑焉。措辭見上請金甲島圍籬安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴鞫得情,夬正典刑焉。措辭見上答曰,不允。李景夏·申正熙事,朴遇賢事,孫永老事,黃載顯·洪時中事,李晚孫·姜晋圭事,申㰔事,金平默事,已有處分,勿煩。
掌令金容圭啓曰,新除授掌令高雲,時在京畿永平地,持平金鍾善,時在咸鏡道鍾城地,尹昌洙,時在平安道成川地,請竝斯速乘馹上來事,下諭,何如?答曰,許遞。
獻納徐誼淳啓曰,請梟示罪人性世,亟施孥戮之典。答曰,不允。
李永啓曰,行都承旨尹用求廚院進,左承旨尹相萬,右承旨鄭漢朝不爲仕進,左副承旨朴周陽式暇出去,右副承旨前望未下,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
宣惠廳啓曰,本廳郞廳李象恂,今已瓜滿,而多有擧行,遽難遞改,姑爲仍任,何如?傳曰,允。
伴接官啓曰,卽者差備譯官來言,彼人中艦長一人,從者一名,今日未時量,出去楊花津云矣,敢啓。傳曰,知道。
訓鍊都監啓曰,本局局別將趙羲轍,身病猝重,勢難察任,改差,何如?傳曰,允。
承旨前望單子入之,朴泳敎落點。
御營廳啓曰,本廳騎士將,今當差出,而擬望之人乏少,外任竝擬,何如?傳曰,允。
傳曰,領敦寧府事金炳國,復拜相職。
傳曰,承文副正字李容鎬,正言除授。
政院啓曰,領敦寧府事金炳國,復拜相職事,命下矣。政官牌招開政,下批,何如?傳曰,允。
傳曰,直閣有闕之代,前望單子入之。
直閣前望單子入之,徐相祖落點。
傳曰,輔德有闕之代,前望單子入之。
輔德前望單子入之,李胄榮落點。
傳曰,在外判尹·同春秋許遞,今日政差出。
訓鍊都監啓曰,本局局別將,今當差出,而擬望之人乏少,外任竝擬,何如?傳曰,允。
吏曹啓曰,繕工監假監役官兪鎭泰·金禧培,俱以身病,呈狀乞遞,竝改差,何如?傳曰,允。
政院啓曰,新除授直閣徐相祖,今日政下批,何如?傳曰,允。
傳曰,出身鄭夔憲,幼學申泰弘,竝別軍職差下。
侍講院啓曰,新除授輔德李胄榮,卽爲牌招察任,何如?傳曰,允。
傳曰,卿之釋負就閒,于今屢月矣。惟其乃心王室,雖不以去位有間,予之望卿之心,甚於在事之時。予所以取於卿者,德量優於範世,鍊達足以救時,當此憂虞之際,可與宏濟艱難者,捨卿其誰?今復拜相,意非縺然,望卿勿備辭巽,卽速簉朝,偕我元輔,弼予一人,以副朝野之望事,遣史官,傳諭于左議政。
以執義柳宗植,司諫崔在澈,正言李濟承牌不進罷職傳旨,傳曰,只推。
義禁府啓曰,因議政府貢馬故失事,封進之濟州牧使及不善護送之沿路守令,竝特爲安徐,使之戴罪察任事,允下矣。濟州牧使朴善陽,萬頃縣令沈寅澤等,待待命拿囚勿施之意,敢啓。傳曰,知道。
有政。吏批,兼判書李載元牌招不進,參判李敦禹在外,參議張世容進,承旨缺。吏批啓曰,兼判書李載元牌招不進,參判李敦禹在外未肅拜,小臣獨政未安,何以爲之?敢稟。傳曰,只出緊任。以宋圭元爲掌令,李中彦·金斗洽爲持平,鄭周應爲判尹,洪萬植爲同春秋,左議政單金炳國復拜相職事,傳敎,直閣單徐相祖,兼校書校理單徐相祖。
傳曰,見窠皆令差出。
再政。以具健喜爲奉常主簿,洪秉燾爲瓦署別提,柳琬·安錫瑀爲假監役,李龍鎰爲司錄,世子傅單金炳國。
三政。以徐眉淳爲引儀。
四政。以金瀗秀爲長興主簿。
兵批,行判書趙寧夏奉命在外,參判李敦夏□,參議李冕雨,參知睦承錫□。行大護軍鄭基世,副護軍朴海哲,司果高雲·金鍾善·尹昌洙,已上竝單付。
吏曹啓目,新及第金炳淵名字,改以甲敎,重林察訪李浩楗名字,改以浩植,副司果金商俊名字,改以商鏞,出身金鼎鎬名字,改以元鎬,朴富聖名字,改以盛夏事爲等如,告狀依例令藝文館給帖,何如?啓依允。
副司果李建容疏。略曰,向以狂瞽之說,有所仰陳,而節財也崇儉也科制也貪墨也斗斛也等事,前後疏章,已多陳述,各有所見而枚擧者。以飮食言之,百官番次之時,公會日傳餐節,水陸珍饌,高排盛備,有若互勝者然,貧富難辦,務盡成樣,居家冗費,若是侈濫,積債成逋。及夫外職,當場酬應,用之不足,何暇及於脫債淸帳?貪墨之風,未嘗不由於此,亦依跟隨定式,上自大官,下至微官,使無盛備,永爲遵行,不害爲節用之方。以衣服言之,近來侈風成俗,明紬洋木,猶屬常品,弊衣破冠,不齒人類。至於閒散無賴輩,奢心日滋,甚至有欺取剽奪之患。此亦別爲定式,表以貴賤,別以老少,此不害爲崇儉立紀之方。科制言之,主司之循私,擧子之奔競,愈往愈甚。公道云者,類聚僻姓,有錢無名之人,太半混雜,便同一軍案,今雖有文學才能,孝廉貢士之敎,此亦奔競則一也。所薦中有勢有錢者,安知無濫冒之慮也?臣之愚見,先以別試試之,而初試取幾人,會試拔幾人,面試於殿庭,無文代入者。若有現露,則置諸重典,永痼其身,則士趣自正,文風日興,不害爲取士之方。以貪墨言之,方伯·守令,不思對揚之心,看作利竇,徒事肥〈己〉,侵虐富民,甚至有孤兒單身,以不孝不悌,勒加罪名者。一隻犢數頃畝之家産,謂之饒戶,勒貸橫侵,生〈民〉困瘁,未有甚於此時。別遣按廉,善治者奬用,不治者嚴懲,不害爲懲貪之方。以斗斛言之,舊制已訛,安在公私相孚之義乎?一切取舊規,使無大小之相差,則不〈害〉爲政之方也。臣無任云云。省疏具悉。所陳諸條,言多可採,當留念矣。
上在昌德宮。停常參·經筵。
開東前所見彗星,距極一百十一度,星體尾跡,比昨無異。
政院啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
鄭漢朝啓曰,左副承旨朴泳敎,右副承旨朴周陽,今日不爲仕進,竝卽牌招,何如?傳曰,允。
事變假注書元用奭書啓,臣於本月初二日亥時量,敬奉聖諭,馳往傳諭于中部寬仁坊大寺洞契議政府左議政金炳國所住處,則以爲,臣於病淹床笫之中,忽伏奉中書重拜之命,雙擎九頓,驚惶震越,直欲鑽地而不可得矣。繼又王人臨宣聖旨,諭之以範世救時,奬借臣期勉臣,有非如臣無肖所敢承當者,而不第臣屢試蔑效之地,矧今國勢之極艱,民情之爲憂,不翅倍蓰於前,則此果何等時也,此又何等職也,而遽爾畀之於臣,閣是之不少留難乎?臣之才不能堪,猶復昔矣,臣之病無以强,見尤甚焉,其何可妄自復據,一誤再誤,滋益其誤而後已也?附對體嚴,不敢支蔓,謹當收召神思,冒入文字,仰冀諒恤之仁矣云矣,敢啓。答曰,知道。
兵曹口傳政事,部將加設單鄭夔憲,南行加設單申泰弘。
奎章閣啓曰,新除授直閣徐相祖,事當卽爲牌招,而時値夜深,待明朝牌招入直,何如?傳曰,允。
弘文館啓曰,上番闕直,事甚未安。修撰金寅植,副修撰李國應·鄭寅奭,竝卽牌招推移,姑陞入直,何如?傳曰,允。
奎章閣啓曰,新除授直閣徐相祖,敎旨安寶次,濬哲之寶請出之意,敢啓。傳曰,知道。
侍講院啓曰,新除授輔德李胄榮,時在忠淸道丹陽地,斯速乘馹上來,下諭,何如?傳曰,允。
執義柳宗植,正言李容鎬等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島減死定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晋·祐秀·鳳周等諸罪人,亟施适·雲之律,使此王法伸而邦憲明焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,請竝施孥戮之典焉。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晋奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,快正典刑焉。措辭見上答曰,不允。李景夏·申正熙事,朴遇賢事,孫永老事,黃載顯·洪時中事,李晚孫·姜晉圭事,申㰔事,李源進事,金平默事,已有處分,勿煩。
獻納徐誼淳啓曰,請梟示罪人性世,亟施孥戮之典。措辭見上答曰,不允。
執義柳宗植啓曰,新除授掌令宋圭元,時在京畿安城地,持平李中彦,時在慶尙道禮安地,持平金斗洽,時在平安道嘉山地,請竝斯速乘馹上來事,下諭。答曰,許遞。
政院啓曰,卽者義禁府都事來言,時囚罪人李載晚·權在斗,更加嚴刑,柳東烈,當爲勘處,而判義禁閔泳穆呈辭受由,次堂例不得擧行云,何以爲之?敢稟。傳曰,判義禁許遞,前望單子入之。
以司諫崔在澈,獻納徐誼淳,正言李濟承,掌令金容圭牌不進罷職傳旨,傳曰,只推。
鑄錢所啓曰,監董郞廳,戶曹佐郞尹秉悳差下,何如?傳曰,允。
政院啓曰,明日召對,取稟。傳曰,爲之。
弘文館啓曰,副校理李元祺,時在京畿積城地,經筵入番事緊,請斯速乘馹上來事,下諭。答曰,許遞。
禮曹佐郞李斗永疏。略曰,不避猥越,仰瀆崇嚴,伏乞省察焉。一曰,兵寓於農者,出於漢代,而今泰西各國,因此用之,民皆鍊銳,兵益强壯,則其法稍勝於古昔矣。至於我國,昇平日久,民不知兵,今當更始之時,不可不別設規矩,然後庶得而保矣。諸道砲手,各其守令,抄出成案,每月一次試藝,施以重賞,其中最善放者,報于巡營,而道伯亦爲裁啓後,送付銓曹,守門將·部將·武兼中,初仕擬入,則足可爲勸奬之道,而振武激勸之風,不日而興起矣。如是則農民·遊民,各自鍊習,一國之民,皆爲强兵,亟令行關于八道·四都,使農民·遊民咸知其兵,以爲防禦焉。二曰,所謂京邸吏,符同該邑亂類,捧標給債,指不勝數,而及其收刷之際,邸吏輩,以權門請托,付諸本官,而其督捧之狀,甚於公納,徵族遠近,無一容寬,居民之蕩析,不見是圖。雖以臣所居黃州論之,每年所捧,殆至四五萬兩之多,凡他列邑,亦皆如此,遐陬殘氓,何以聊生乎?從玆以往,邸債一款,因公外,切勿債給,著爲定式,以杜後弊焉。三曰,六月之事,尙忍言哉?左右武藝設施法意,至嚴極察,有非他兵之比,而曩者搶攘時,所謂該統長,不能領戢率下,亦不能以死效力,擧皆逃散,是可忍也?不可尋常置之,該左右統長,亟施一律,夬正典刑焉。四曰,前別選軍官李明宇·尙稷鉉是何人物也?賦性悖戾,腸肚莫測。李明宇,本以浮浪之類,其無道之習,已無可言,而渠以早歲入養於渠之族嫂寡女家,幾十年受育,以至娶妻生子,其收養之恩,何殊生母?一朝奪取養家財費,引其妻子,自罷其養而去,倫紀蔑矣,風化壞矣,他尙何說?尙稷鉉,本以奸譎之縱,平日所爲者,飾巧呈奇,在渠亦一伎倆也。雖以昨年所制水車論之,只欲供眼於宮闈之間,而竟歸無蓋,虛縻經費,推此一事,餘無足觀也。且近日可驚可駭者,尙·李二人,到處唱出曰,吾則別入侍也,有事則稟定,無事則退食,而方今聖上取人,將欲薦用誰某,誰某有何才乎?如是則其隱映做去,無非挾雜,而以此眩惑群聽,閭巷喧傳,豈有如許賣國沽恩者乎?似此之類,不可晷刻容貸,出付廷獄,嚴刑幾次,施以島配,以肅朝綱焉。臣無任云云。省疏具悉。議論切直可尙,而予不無斟量者存,邸債當嚴飭矣。
幼學鄭海重疏。略曰,不避瀆擾,敢陳數條,决願垂察焉。第一,國之治亂,民之安危,在於殿下正一心如何耳,則親賢遠姦,明而已,信賞必罰,斷而已,興學校,修仁義而已。苟正其心,則朝廷萬民,莫敢不一於正,而至於時和歲豐,國殷民富。苟或不正其心,則水旱飢饉,姦僞盜賊,未嘗不相仍疊生。天下之事,未必不由於上行下效,如風之靡草,影之隨形,是也。第二,宮闈當以端嚴爲主,只效文王后妃之德,安享壽富,多男之福,是也。去六月之變,前古之所無,臣民之所不忍言,而幸賴天使來到,擧義討罪,殲魁釋從,復正宮壼,實萬世無疆之福,乃殿下勵精求治之日也。第三,世子宮當以敎導爲先,明師居前,勸誦在後,左右前後,無非正人,是也。第四,將相之任,國之輕重,民之治亂繫焉,故不可不愼擇委任。忠信廉直,是其良相,智信勇嚴,是其良將。夫如是則才學武勇之士,求之不難,而皆願立於朝矣。第五,以言乎鄕貢道薦之法,則乃古之良規,而近世則人心澆僞,若非智者,何以明其材不材耶?若夫貢擧之時,有司不明,取非其人,則當如之何?或憚誤薦之罪,稱以無人,則又如之何?伏願殿下裁處焉。第六,軍政不可不修,而至於州縣之兵,軍案文具而已,無亡白骨,黃耇兒弱,過於太半,是境卒然有急,以此安用?不如使農民隨時講武,守望相救,而急則爲兵,緩則爲農,則士農工商,無非我軍兵。其於制置之方,在有司斟酌之如何耳。第七,禁奢侈,崇儉德,勤始克終,則不過三歲,財穀充實,採銅採金,致國家之防禁,因時而行之,可助經用之不足。第八,省徭役,薄賦斂,重農桑,勤力取富者,褒而賞之,雜技遊食者,擧而罰之,則百姓自足矣。伏願採納焉。臣無任云云。省疏具悉。所陳多藥石之言,當體念矣。
上在昌德宮。停常參·經筵。
開東前所見彗星,炬極一百十一度,星體尾跡,比昨無異。
朴周陽啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
判義禁前望單子入之,李源命落點。
傳于朴周陽曰,左副承旨許遞,前望單子入之。
司諫崔在澈,掌令金容圭等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,亟施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人鄭永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,亟施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晋·祐秀·鳳周等諸罪人,亟施适·雲例施之律,使此王法伸而邦憲明焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晋奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置□人金平默,亟令王府,嚴覈得情,夬正典刑焉。措辭見上答曰,不允。李景夏·申正熙事,朴遇賢事,孫永老事,黃載顯·洪時中事,李晚孫·姜晋圭事,申㰔事,李源進事,金平默事,已有處分,勿煩。
司諫崔在澈啓曰,請梟示罪人性世,亟施孥戮之典。措辭見上答曰,不允。
朴周陽,以伴接官言啓曰,卽者差備譯官來言,留館彼人中士官二人,今日辰時量,出去仁川濟物浦云矣,敢啓。傳曰,知道。
朴周陽啓曰,假注書金東纓有身病,勢難察任,今姑改差,何如?傳曰,允。
又啓曰,行都承旨尹用求內閣進,左承旨尹相萬式暇,右承旨鄭漢朝奉命在外,左副承旨前望未下,同副承旨李永式暇出去,院中只有臣一人,伴直無人。行都承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,開坐事,命下矣。新除授判義禁李源命,卽爲牌招,何如?傳曰,允。
又啓曰,行都承旨尹用求牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
以執義柳宗植,獻納徐誼淳,正言李容鎬·李濟承牌不進罷職傳旨,傳曰,只推。
朴周陽,以訓鍊都監言啓曰,本局千摠洪圭,身病猝重,勢難察任,改差,何如?傳曰,允。
又以吏曹言啓曰,贈諡忠肅公閔謙鎬延諡,定行於今月二十二日加平鄕第云矣,敢啓。傳曰,知道。
壬午九月初四日時,上御□□□。召對入侍時,參贊官朴周陽,侍讀官王性協,檢討官金寅植,直閣徐相祖,假注書李起東,兼春秋崔應珏,別兼春秋金昇均,各持綱目第□卷,以此進伏訖。
上在昌德宮。停常參·經筵。
開東前所見彗星,密雲所蔽,不得看候。
藥房提調李鎬俊,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
朴周陽啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又曰,議政府郞廳來言,今日賓廳日次,而領議政洪淳穆,無時急稟定事,左議政金炳國未肅拜,右議政未差,不得來會云矣,敢啓。傳曰,知道。
又啓曰,右副承旨李永,今日不爲仕進,卽爲牌招,何如?傳曰,允。
又啓曰,卽者義禁府都事來言,時囚罪人李載晚·權在斗等,更加嚴刑,柳東烈,當爲議處,而判義禁李源命有身病,次堂例不得擧行云。判義禁,卽爲牌招,何如?傳曰,判義禁許遞,前望單子入之。
判義禁前望單子入之,沈舜澤落點。
承旨前望單子入之,張世容落點。
朴周陽,以伴接官言啓曰,卽者差備譯官來言,仁川所留彼人中士官二人,今日戌時量,入來館所云矣,敢啓。傳曰,知道。
朴周陽啓曰,新除授同副承旨張世容,卽爲牌招,何如?傳曰,允。
金東纓改差,代以李容鎰爲假注書。
朴周陽,以伴接官言啓曰,卽者差備譯官來言,留館彼人中海軍六名,今日辰時量,出去仁川濟物浦云矣,敢啓。傳曰,知道。
執義柳宗植,正言李濟承等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定〈配〉罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人歧鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,亟施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晋·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反大逆不道知情不告罪人哲鎬·彙靖,請竝施孥戮之典焉。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,亟施孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晋奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上答曰,不允。李景夏·申正熙事,朴遇賢事,孫永老事,黃載顯·洪時中事,李晚孫·姜晋奎事,申㰔事,李源進事,金平默事,已有處分,勿煩。
正言李濟承啓曰,請梟示罪人性世,亟施孥戮之典。措辭見上答曰,不允。
以司諫崔在澈,獻納徐誼淳,正言李容鎬,掌令金容圭牌不進罷職傳旨,傳于朴周陽曰,只推。
朴周陽啓曰,行都承旨尹用求藥院進,左承旨尹相萬式暇,右承旨鄭漢朝奉命在外,右副〈承旨〉李永牌不進,同副承旨張世容承牌來詣朝房,有身病不得肅謝,院中只有臣一人,伴直無人。行都承旨,所當牌招,而拘於廳規,不得請牌,何以爲之?敢稟。傳曰,牌招。
朴周陽,以議政府言啓曰,聞英國人日間入來云矣。其在和好之誼,不可無接待之節,行護軍趙秉稷,伴接官差下,何如?傳曰,允。
以右副承旨李永牌不進罷職傳旨,傳于朴周陽曰,只推。
以咸鏡監司金有淵狀啓,淸人所傳公文及書封上送于議政府,令廟堂稟處事,傳曰,日後如有此等事,卽地上送之意,回諭。
朴周陽啓曰,左議政金炳國疏批,遣左承旨,傳諭,仍與偕來事,命下矣。左承旨尹相萬,所當牌招,而拘於廳規,不得請牌,何以爲之?敢稟。傳曰,牌招。
又啓曰,開坐事,命下矣。新除授判義禁沈舜澤,卽爲牌招,何如?傳曰,允。
朴周陽,以御營廳言啓曰,本廳騎士將裴宗漢,以前任全州中軍,方在任所,上來尙遲,久曠可悶,改差,何如?傳曰,允。
又以伴接官言啓曰,卽者差備譯官來言,日本代理公使近藤眞鋤,率隨員一人,傳語官一人,巡査三名,兵隊十名,陸軍三名,去初二日出去仁川矣,今日申時量,還入館所云矣,敢啓。傳曰,知道。
傳于朴周陽曰,以諭以批,旣已罄竭無餘矣。求助之切,不暇崇飾虛文,曠日持久,顧國勢岌嶪,民生困悴,人心旣未洽於下,而天災又示警於上矣,宵旰憂惕,不省所以爲計。以卿自任之重,忠發之篤,庶不待屢諭,而慨然膺命。苟以誠禮未盡,不足以致之,則咎實在予。然獨不念民國之重乎?鼎席不備,一時爲急,卿其亟回巽志,犁然促駕,以副側席之意事,偕來承旨,傳諭于左議政,期於偕來。
政院啓曰,明日召對,取稟。傳曰,爲之。
同春秋洪萬植疏曰,伏以臣本生父領議政淳穆,兼帶春秋館領事矣。今臣所叨同知事之任,揆以典式,在所應避,玆敢短章冒籲。伏乞聖明,俯垂鑑諒,亟令選部照例鐫改,俾公格存而私分安焉。臣無任云云。答曰,省疏具悉。所請依施。
嘉善慶漢鎭疏。略曰,适此時有矯捄事十條。一曰,雖愚婦孩兒,言其大逆,必稱都監。由此觀之,都監二字,犯乎綱常。凶魁纔已正法,其餘該軍,一竝換疤,恐合事體。二曰,掃除煩弊,務興舊制。堂堂千乘之國,五百年來八埃田畓,案付結摠,不爲不多,況挽近人民倍出,未開之土,盡爲起墾,成川浦落舊陳,亦多泥生還起處,而結數則有減無加,國財漸縮,有土隱結,還勝於實結之所致,以廣國財之方,莫如改量之速也。三曰,田稅大同,有國之大政,而沿海邑吏鄕輩,符同船主,舞弄王稅,高價執錢,歇價貿米,苟充其數,而及其上納,多般行賂,曲逕挨過,故米品荒雜,石內不完,上下之際,每多起鬧,今番變祟,良以此也。以山郡木布上納言之,亦用一例,皆以麤劣無用者,冒法換納。凡諸捧上時,初非精米實木,退而不捧,郞官擧實草記,外至守令·吏鄕·船主而依律論罪,內至郞官·員役·使喚而若有掩護過眼權捧之弊,亦卽重勘,以杜營私害公之弊也。四曰,軍政法意,本自嚴重,年限老餘,隨虛塡代,係是國典,而欠積抛置,白骨徵布,黃口疊役,轉成痼瘼,故已有洞布之令,而今雖爲捄弊,實無其原丁。自各其洞,量其徵布之數,次次塡代,不患不足,而未幾成實,釐正役名,俾免疎虞事也。五曰,各道各邑所受還上,乃是餉穀,其爲弊有無,雖邑各不同,年年但取其耗落,以爲官吏添漑之資,而實無其本,則分留磨勘,都是文具,急時大用,其可得乎?從今釐正,無至虛留事也。六曰,凡各軍務·射講·火砲,習於私而用於正也。毋論京外,各營各邑所在諸軍門者,取其才次次陞遷,則宜乎不令自修,而取才之例掃如,有才者見枳於無才者,出於從權特差之故也。射講必歸廢却乃已,一從取才擢用,自然勸武之道。且有聚點·戒點·巡點等諸務,嚴飭調鍊事也。七曰,物價高下,惟在豐歉,而至於斗升權衡,道道邑邑,各自不同,必非舊規。中途變革,以京用準法,較量新造,均一通用,恐合便宜事也。八曰,郵驛設置,何等重大,而各道衙客及弁利間雜之類,請得草料,討食責馬。各道監·兵·水營校吏·羅奴·私行之輩,雖無草料,憑公營私,騎驛往來,人困馬疲,驛樸凋殘,馬位田畓,無難盜賣,誠不勝寒心,草料成給,一切禁斷事也。九曰,去庚辰分,臣出往嶺南,過鎭海縣而一宿於旅幕時,得聞其大小民等會議之言,則此邑僻在海隅,間於四邑,鎭海革屬於彼邑,足可爲支接,若其不然,四邑中接壤近面四五面,移付於鎭海,庶幾有安堵之望云。今當百弊釐正之時,合有通變,故從其聞見,冒遑敢達,令廟堂,稟處,恐未知何如。十曰,宮殿九重,天威至嚴,王令所曁,何事不成?從近以來,受出天請下敎者,京外遠近,無處不及,而可以成事者不成,可以不成事者成,莫重下敎之下,豈有如此之理乎?蓋由於紀綱不立而令出頗多之故也。大關國事之外,斟酌靳許之地,千萬伏祝。臣無任云云。省疏具悉。今十事,無非生民切膚之瘼,當聞察而矯捄也。
禮曹佐郞嚴錫瓘疏。略曰,頃者變出倉卒,在外之臣,雖勢阻機迫,固無匍匐之暇,難辭逋瘝之罪。況當日入直臺閣·侍從之臣,仗兵宿衛之任,縱不能禦危弭亂,身在禁中,無一人奔走扞衛,效死於殿下之前,以塞來世無臣之責者,已極寒心。將兵之任,所以扞內禦外,仗緩急之重任也。當場如無扞禦之策,奮擊之勇,雖挺身特立於吾君之前,碎首裂身於搶攘之中,抑幾爲盡殘自靖之一端,而偸活溺職,罪莫大於申正熙也。又況身爲訓局之將者,罪有浮於他營之將,比亂魁負犯尤倍。麾下之兵,犯上亂國,坐見君父之垂危,袖手傍觀,有若其勸不救而莫之聞知者,忘君負國,逆莫大於李景夏也。臣以爲李景夏·申正熙,嚴鞫得情,分定其罪,亟正邦憲。近日矯弊,有益於治道者。一曰,定六業,禁遊民,植軍卒,鍊兵法,繕機械,通語學六事。目下最急之大務,莫先於植兵精鍊,以仗緩急之備,而安民植兵之道,亶在於禁遊民一款。遊食無業之民,國之大蠹也。殺越亂逆之弊,未嘗不由於此,故先以士役兵農工商,設爲六業之法。立朝讀書曰士,身帶任役曰役,名在軍伍曰兵,耕種養牧曰農,制器造物曰工,設市服賈曰商。令五部各邑,十家作統,一統各定統首一人,每統各名下,以六業區別懸錄報來,而就其中班戶傔奴跟隨,不可不許錄於役業中,而傔則雖大家無過五人,跟隨則別陪驅從,隨亦新定式爲限,奴婢則隨勢多寡,旣難定數,則但非實奴而投托,借名冒錄者,家主及該統首該民,竝施一律。且亦業之民,非有實業足以自資者,不敢以有業懸錄,如或違越,隨現卽斬,嚴立法規。自京兆各邑,區別六業,烙給號牌,無牌者施法,移去移來,必以某業之人,移去某處之意,受公文到付,以驗其的,其餘遊食無業之人,竝付軍額,則六業之民,從以勸懲,各專其業,而不被徧軍之害。此安民植兵之要道也。其二曰,蠲外廩,革幣貢,添內錄,贍軍料,給經用,充軍額六事。夫我朝內祿,本非腆厚,而逮夫中葉,爲設禁·御兩營,一時賢士大夫,捐官祿以補軍料者也。至今官祿餘存,不過古十之一奴料也。外邑官況,比前十倍,隨其豐薄,雖大率減其三分之二,存其一,猶可以事育自資矣。以減得之二分一,以隨品添補於內朝官祿,一以分定中外元軍之月料。臣伏聞日前答玉景鍊疏,有減半則何以養廉之批矣。臣請推源而明其不然也。夫貪墨之源,由於苞苴之行,苞苴不行,貪墨自息,今若減況,苞苴自可不行。爲守令者,與其專況而無餘,孰若減況而有餘,與其多入而倍出,孰若小取以專享。以內朝言之,以前日苞苴之悖貨,回作今日官祿之正俸,其捧則一而其道正,豈但以利害計也?邑之大小,廩之厚薄,亦各不同,此固量宜裁減。五千金以下邑,減其十分一,萬金以上,減其半,二萬以上,減其三分二。道臣之況,無過二萬,梱況無一萬,其下亦宜量裁,無過者仍之,有餘者減入。且各貢之如祭物·進排·植炬等,不可無貢弊外,各邑進排,可使各司變通代行之,不緊貢契,一倂革罷,則經費一年見得,不知幾萬石矣。以臣曹言之,三堂不可不隨品備員,正郞·佐郞各二員足矣。徒忝職名,實無所事,與其員多而虛縻,孰若員少而盡職。各司各衙門,擧皆類此,吏隷則尤甚,雖數三名,足以幹事供給之地。或幾十名百餘名,互相推任,奸弄欠逋,百弊層生。此則量其任役之繁簡,閒任或兼帶,劇任亦無過二人,其餘悉令損除,則厥數不但以百千計。旣除其役,則遊民也。其人則各保其業,其料則補入徑用,足以補內朝官祿及中外軍料,而猶有徑費之優餘,在官者可使務盡其職,貪墨苞苴,雖勸不行矣。三曰,守法服節·衣制二事。夫我朝衣冠文物,爲天下最,而到今文極以繁,一番公故,變換曰五次,一件諸具,浪費百千金,反爲天下之所嘲。當今之時,合有變通,而至於公服之朝服·章服,禮服之深衣數者,寔先王之法服,固當謹守敬行,外他道袍·氅衣以下許多諸服,皆是元代之制,只可分別上下,一其制而變通。朝臣則隨品表著,務從簡略,俾無繁拏之弊,書吏則如幸行時服色磨鍊,至於各司使令及朝士陪隷,竝以軍卒服色磨鍊而略加著異,平時則應役於各司,跟隨於官員,有事而仍服率出,則雖道上陣中,無非軍卒,實有補於節儉省約之道,而其於務軍制之方,便得許多軍卒,大有益焉。四曰,度人材授官職,久其任責實效二事。夫官者,天下之公器也。器量各殊,才能亦異,各隨其能而任之,各因其材而篤之,然後無不勝之患,不稱之嘲,而今也則不然。不問器量之當否,才能之如何,隨階通職,便同己物。假如通政,則以銓泮爲自期之物,擢二品則以天官爲例銜之資,朝遞暮改,專以侈銜借名爲主,奚暇有務實盡職之心哉?伏聞比年以來,開政有命,則銓官坐於政席,曹史以書下來言,銓官唯唯點頭,一任吏手,以爲擬差,便成規例,上涉叢脞之嫌,下興惰慢之習,萬事將至壞廢矣。自今極選得銓衡藻鑑之人,以爲銓長,然後凡百官人,專任於銓長,量器度材,各授其能,勿使徑遞,叶久其任,以務盡其職。如有不當職者,歸責於長銓,俾無瘝溺之官,使庶績咸熙焉。臣無任云云。省疏具悉。讜言侃侃,切中時宜,可謂無添厥祖也。予於近日章奏,每聞嘉言,輒欲行之,而苦未見實效,爾言誠不謬矣。
刑曹佐郞康鴻擧疏。略曰,我聖上用職任人之道,本欲詢謀達聰,上以正朝廷,使百官無曠厥職,下以敦風化,令萬民各安其業也。夫何挽近以來,騷說行於下,亂擾倡作中,至有六月之事,寔千古不經之大變,而何幸我坤聖殿下,雍容處變,隙地周旋,竟使玉馭奉還,壼儀無損,此實國家之大慶,臣民之相忭,而際玆星芒現天,光垂于地,則臣固未審其災祥何居然。稽諸往牒,則皇明英宗之復位也,熒惑犯斗,昔我仁顯聖后,復入中壼也,星光隕地,此皆上天之垂象,似災而爲祥者也。今此星芒,亦安知不爲坤輿之奉迎而垂示其禎乎?迺者愚夫賤氓,竟相傳訛,必日星之彗而兵之兆也。至於太史之逐日啓辭者,不過日所見彗星,去極幾度云云。我國之設觀象監,專掌欽天之職,如日月之告凶,星雲之垂象,莫不先事而占察,故其地位之重,職任之要,視他司懸殊,而今迺不問災祥之何指,躔度之何數,惟遵騷訛之胥動,敢斥彗孛之爲災,以是而告君,以是而惑民,滿城荷擔,帀域齎糧,咸曰亂將作而禍可避也。縉紳之呈疏受由,相續備鄕者,曰有事先壠,日擇章徑出者,不一其較,而擧皆挈妻率春,浩然自備,有若掛冠浮湖者然。殿下之平日,以高官厚廩寵之養之,使欲休戚與同,患難相守者,今乃不顧分義,擧懷獨全之計,恝然棄去,忍令殿下坐守空城,其所自爲之計則至矣,而其忘君負國之罪,自有難貸之律。自六月後,有實職呈告人員之棄國偸生者,竝捧現告,罷黜永錮,以爲爲人臣子之戒焉。又伏見我國之設機務衙,蓋倣中國總理事務之任,而今泰西諸國之公紳,日本之外務,俄君之公會,皆是總察各國之事機,辦理商埠之要務,便爲萬國通行之規,則在我國亦不得不創置,而頃當軍逆披猖之日,暫有革罷之命,而仍復三軍之府。臣雖未知,而軍卒之演習,器機之修藏,本營自在焉,大將自有矣,有何別樣軍務之隷於此府者,而使今日審辦務之臣,無其所廢其司而稱以軍府,公堂寂寂,只令一官數隷守直而已乎?亟宜復設統理之號,旋寢軍府之命,使萬務有歸,公事允當焉。傳敎下者有曰,今當更始之日,如有奇才異能,各擧良知,則予當擇而用之。臣於此固知大聖人奮發修攘之道,招賢納才之方,而尙未聞有薦用一人者,而林樊讀書之士,布衣未祛,城隣蓄銳之人,茅蘆尙關,是固爲執事者之未及審知枚擧而然。今當艱虞溢目,事務叢集之日,亟宜搜察人材,較藝授職,使國家永奠磐泰之基,才諝無棄草采之地焉。臣無任云云。省疏具悉。天道玄遠,固不可知,而人臣進言者,其可指彗爲祥乎?此風不可長也。至於擧懷獨全之請,言雖切直,殊欠忠厚也。
前司果金魯昇疏。略曰,玆敢不顧越俎之嫌,謹具八條以陳。一曰正名分也,二曰正租稅也,三曰正戶布也,四曰省經費也,五曰禁奢侈也,六曰汰冗務也,七曰重關防也,八曰修隣好也。名知者,有國之所先務,而至於六月之變而極矣。所謂五營之兵,盡滅之可也。愚見不如一竝除汰,革罷訓局,復設武衛之營,簡拔八道·四都陞戶砲手及束伍作隊軍,以充其代,庶無其弊矣。何謂正租稅也?各道列邑公納愆滯,蓋有下吏輩犯逋之故也。所謂下吏輩犯逋根柢,則亦有所自矣。各道各邑吏房之任,各自其邑之饒窠也,故競相圖差,出沒京鄕,上下圖囑,賂納之物,公錢中犯用犯逋也。自政府發關于該道該邑,所謂吏房之任,隨其勤仕肩差,無犯逋患矣。所謂戶布,當初磨鍊元來軍錢之法,自鄕軍中,徵出幾許,以供京營公用,而置付軍案者,雖身死其名尙存,依舊徵布,則此謂白骨徵布也。戶布每年徵於大小民處,軍錢依前例上納,而其剩數則入于奸吏之腹中。昭詳定式,無至錯亂,爲養民之惠澤也。國家經費,許多浩大,而錢穀罄渴,爲先發關於八道方伯·帥梱·守令,馬官隨其官況之多少,五分之二納于戶曹,或有憑公營私侵漁民黎者,特爲廉察論罪,一以設鑄錢,則事半功倍矣。近日侈風大熾,無論貴賤,非錦繡不衣,非珠玉不飾。若自上去奢崇儉,在下者聽從,不期節而自節矣。汰冗務者,近日儒臣中護軍之職祿受食者,不知幾百名也。無實職無祿,有實職有祿,自是國家之常典。近來儒臣之在鄕者,多以祿牌,私相賣買於都下閭里,國穀空然見費於虛無之中者,不知幾千石,吏曹無實職臣祿牌,一竝還收,無空費之歎矣。八道沿海等邑,以老鍊知事之臣,各別擇差用之,則此爲內修外攘之一大機軸也。修隣好者,所以連結和好之誼,相通有無之勢,則與春秋合從,實無異同,而今此愚民,不知深意所在,但駭異言異報,往來國中,惹出疑惑,胥動訛言,重足空然騷撓。雖見嚮日曉諭恩綸,而尙未釋然安堵,此非可悶哉?右陳八條,亟加施行焉。臣無任云云。省疏具悉。八條皆好,而何以則有實效,何以則民皆信之乎?非言語文字所可喩也。
典籍卞鋈疏。略曰,無窮者事變也,難繼者財用也。目今外結不可弛,內修尤有可緩,天兵列衙複比,衛我宮城,潔我外侮,恩義可感,知感款遇,不可無供億,則內修之道,生財時急矣。日人館宇復開,葵盟從云更卽,芥疑難保斷無,必開示信義,懷之柔之,乃可永和固結。且各國詰成,取次鱗至,以待日之信待之,以接日之義接之,各國豈望有加於日乎?亦不欲有減於日矣。外結之道,惟信義而已。然諸國之人衆叢集,食我穀糜我物,雖不爲自我繼結,而財用自爾耗縮。臣所以內修外結之策,亶在乎裕財足用,以備不虞者此也。生財亦由於用人之中,老成者先擧,老成之中,讀書者先擧,特於所擧,極擇賢能,內以輔相之匡翼之,外以方伯守令,苟有奇才異能,超衆出類者,亦可不次用之,則國家富矣。臣無任云云。省疏具悉。固國在於裕財,裕財由於用人焉,言可謂知所本矣。
直講朴淇鍾疏。略曰,明聖學,蓋人主一身,爲萬化之源,其要在於學問,學問與政事,本無二致。以六月之變言之,將之使卒,如身之使臂,臂之使指,使之赴湯蹈火,惟令是從,此其責也。爲其將者,苟能平日立紀振綱,明審法令,節制有方,烏能至此?紀綱不振,害至此極。紀綱之整,不在於怯之以威,驅之以法,惟在殿下之一轉移間事。先正聖心,以淸本源,嚴於內治,以淸宮壼,施措之間,克去己私而明先王之道,以張四維,則紀綱不期振而自振。我國朝積貯之法,節用之方,莫如崇儉。傳敎有聯好外國,只據公法,其敎則邪,當如淫聲美色以遠之,其器則利,苟可以利用厚生,則農桑·醫藥·甲兵·舟車之類,何憚不爲?甲兵舟車,民間之不宜先,以至農桑·醫藥,若以妙方神術,苟可有益於富强濟之道,則當書一通,頒示八方,亦無不可。天變何爲有此星彗之告災?必是上天之仁愛殿下,欲其警惕。兵者,國不可一日無兵,比年以來,流散逋亡,軍額日縮,徒執虛簿,一自戶布之出,只有束伍軍·別砲軍名色,運値失稔,撫輯無方,十不存一,詰戎之策,苞桑之戒,安在哉?漕運,有漕倉都聚之制,有各邑自納之制。當此國貯蕩竭之日,捐給該邑稅納米中造船,使其邑各造幾隻,使之運納焉。臣無任云云。省疏具悉。所陳切實,條理不紊,當體念矣。
出身鄭暎朝疏。略曰,各國講好,信如四時,誼同一家,若一有背約,則合力攻之,一有不虞,則倂力救之,此誠天下之利鈍危安之機也。我國僻在海隅,禮義冠於萬國,然而地方偏小,府庫不實,兵甲不多,不可獨立於此世。行此不得已之事,而蚩蚩黎元,昧於時勢,訛言相告,終未安定,離散者多。此無他,昇平日久,不觀干戈之影,懶習軍伍,所謂技藝,難與他國相較矣。今令各道各邑各鎭,募不商不農之民及吏胥子姪遊食年少者,入於軍門,以京軍之熟藝者,送而敎鍊,則不幾月,我之技藝,亦如隣兵,寧不急務?大抵蓄財而後,事必遂矣。殿下先勉聖學,則東宮之睿學日新,一國興學,卿大夫子弟,擇入泮宮,鄕大夫與凡民俊秀,擇入鄕校,且已文武出身,隨其才用其人,則此非文武竝用長久之術,外國不敢侵侮矣。君者舟,民者水,無水則舟何以行?殿下之赤子,盡在於塗炭。向日綸音,視之如傷,方施矯捄之政,將何以矯捄?貪墨之守令,犯逋猾吏,破船之沙工,殿下不忍加誅,姑爲竄配,蠹國漁民之習,決不可禁也。今若貪官逋吏破船之罪,一一梟首,揭榜於通街,則杜漸防微,懲一勵百之化,如郵傳之連矣。今者國家多事,臣愚以爲隣國交好,卽長治之計,天兵留陣,卽禦侮之意。殿下以至民心,廣求文學經論之士,講論治亂之要,搜索時務,然後太平可期日待矣。軍兵之技藝,八道齊鍊,則內外修備也。臣無任云云。省疏具悉。文武倂用,誠爲治之要也。
忠州幼學權輔善疏。略曰,六月旬之幺麽軍鬧,守閫之主將,偃然在牀,有若不知,入直之諸臣,闇然圖避,都無幾人之冒死侍衛,而忍使至尊坐見窮天地大變,此何人事?綱常絶矣,爲臣子,孰不推胸而慟哭?負商亦人心也,寧隨亂軍之踵,繼作大亂,此軍伍中連腸接肚,興訛動衆者,亟加正法,以防後弊。大院位之北行,在外布衣,雖未知定緣何事,七耋大老之萬里遠役,初非可堪之事,莫尊太公之就屈人下,又是可恥之擧。我殿下居養至位,寢睡之節,不得自安,庶幾無撼於聖候歟?今至數朔之久,一問候,尙此稽遲,似緣船隻之難得,宸衷之切迫,尤當何如?不得已善喩淸使,恭俟皇命,豈忍使我聖明復添一憂於此時?當不久有泰平還宮之日矣。外國之患,都原於書弊始通之日,往者已無可追,而少得姑安之暇,深整內修外攘之方,視弱敵强之策,是亦一道。內變如是,外患如彼,三千里內,人情物態,正如風翻水沸。外方鎭撫,亦一急務,鎭撫之策,惟在於循良之吏,而吏不得爲吏者權臣也。先務權臣却賂,以舒民力,祛玩好中不緊之物,以節國財,參倣藍田鄕約·磻溪隨錄,而勸農立敎,則民樂其業,吏安其職,人知奉公衛上之義,士有憂國愛君之誠。國富兵强,俗純人和,上不凌下,下不援上,寧有內鬧外患之憂?科規,卽作人才能,選賢簡能之法。會試之日,必設窠面試,如中古例,有不自製者,屛以祛之,如有代入者,重以繩之,隨其能者抄之,則武科亦無代射之弊,與文同公矣。然所難者,貴家人也。今年之旱災,近日之尾星,亦宜深警,而古雖有七旱熒惑,殷以六責而雨千里,宋以三言而徙一度。今我殿下責躬,不啻若三言六事,則宜其反咎爲消災招福矣。臣無任云云。省疏具悉。布衣而有嚮上之誠,其意亦足嘉也。數條說弊,當留〈念〉矣。
恩津幼學崔載淵疏。略曰,近來風俗淸薄,法綱解弛,衣服必以綾羅,器用必以玩好,上自朝廷,下至閭巷,奢麗之俗,於斯尤盛矣。臣知崇節儉三字,且大養財之道。近年洋夷犯境,今日倭人之開港,專由於窮奢極侈之致。一崇儉德,則彼以何物,開港交易於我邦?然則禁奢爲富國之急務,亦爲强兵之良策。國財罄湯,專由於奢侈之所糜,軍卒之變,專由財渴急。見兩國之來到都下,萬民一時逃去,十室九空,豈不寒心?六月之變,文臣武將,一無率家僮赴急之意,袖手傍觀,視若路人。稱爲柱石之臣,至及亂時,扶老携幼,各護其身,不顧君上之存亡,君臣之義,胡至此極?不顧身衛護聖躬者,只有兵判趙寧夏·金炳始·閔謙鎬·金輔鉉·閔台鎬·李憲稙·尹滋悳·鄭範朝爾,則此非忠勤之道乎?殿下何不明非常之典報之?此是中外之所疑,特報其忠勤,以爲矜式之典。天將臨境,殲厥魁首,小雪聖母之讐,略伸卿宰之冤,然此無愧於隣國。夫治國之要,無論文蔭武,必以才能廉直,轉次序陞,則可以囿吾民於仁壽之域,而今則不然。不問才能,但以地閥,序陞爲主,期圖外任,初無一能之人,豈分百里之憂?苞苴盛行,蠹國虐民,莫此尤甚,生民之塗炭,良有以也。敢竭愚衷,更陳時弊。一曰,不昵宦官宮妾之人,親信忠良方正之士。朝無進奸,野無遺賢,則君子日以進,小人日以退,三代之隆可期。二曰,禁祈禳之事,遠僧盲之徒,擇忠賢之臣,以治安之策論之。三曰,表忠節之閭,建名賢之祠。列聖所以褒奬忠烈,而混入於毁撤之中,忠魂義魄,悽愴於冥冥之中,士林之歎,抑鬱愈切。際伏見忠賢之不祧之聖敎,士皆慰洽,且忠賢魂魄,感應九原之下,當復設,一以爲褒忠。四曰,三南稅穀,太半失逋,罷京江船主,使該邑賃船漕運,若不當年上納,則該守令罷黜,該邑梟首警衆,吏無隱逋愆滯之弊,國無料祿葛藤。五曰,軍政者,無論上下,洞布徵納,白骨虛名,只威文簿,其不虞之時,何以募丁乎?且該邑軍案之添錄,亦倍於兵曹本案。因爲濫捧,以沁營邑吏胥之貺,不爲矯捄,以是爲瘼,至此洞布。當使該邑知事儒生,詳準該曹本案,俾納元或,一依舊例,定名疤丁,以明軍旅,則軍有嚴整之勢,民無流擾之弊。六曰,國財蕩竭,戶無千金,惠無百石,而西國軍民來留,何以犒饋?官職,有國然後事,官損濫額之吏胥,方伯守令之官貺,三分一上納,或添內祿之不足,或補內帑之所用,則國有大用。七曰,各道各邑田畓隱結,嚴査詳櫛,則亦爲元結之半。吏胥之濫食久矣,別遣知事人,以戶曹量案,相準該邑量冊,則隱結綻露,一年査得,可代半年之稅。八曰,殿下之赤子,不足以蓄妻子,且當凶歲,將至流散,甚爲可傷。甲子以後,結還錢一兩二錢,限五年還收之意,已有朝令,其後二十年永久之式,因作營邑之貺,結還錢加結,竝革罷。九曰,各道浦口及場市物貨,自各官勢家,都買收稅,有害於民,革罷焉。臣無任云云。省疏具悉。豐足衣食,安靜軍民,言之雖易,爲之甚難,予方留念焉。
鴻山幼學趙聲敎疏。略曰,竊伏念第一急務,理財一款而已。況今儲胥枵蕩,官祿軍供,無以支應,未知度支之官,有何妙算,而今日明日,此月彼月,豈非難繼之道?聞世宗大王,賜金宗瑞書曰,夷狄不可和而不可信,故相臣柳成龍曰,上國之兵不可恃,請治我兵,以爲自强之計云云。大聖人聰明之知,賢大臣深遠之慮,有如是矣。臣以爲天兵之殫壓,未若我兵之親昵,畏狂犬而養猛虎,未之或聞。不可不及今精選,以固根本,脫有不幸,則使之親上死長也,此亦財用有餘而後,可以行之。財者,民出之以事上者也,正供有限,量入爲出。時局板蕩,民窮財竭,智難爲謀,吁,可歎也。考之中國冊子,有西國器械,可以便於耕織,利於兵備者,別選公輸般之巧,倣而學之,則庶可利益於民國,而目不能親見,書不可盡信,臣何敢質言?至若開鑛·鑄弊等事,係是明君碩輔之所審愼,姑就易知易行者而尋思之,則綜計我國之民,二男三女,而遊衣遊食者車之,用安得不繼,民安得不困哉?別有一條,無損於民生,有益於公用者。各宮各司各營各府之所管屯田及島嶼在於八路者,莫非膏油之地,而殆半於王稅之土矣。一切付之公用,則歲入不知幾百萬石也。方伯守令之厚其俸者,寔出於忠信重祿之意,而世降俗末,侈貪之風,日滋月甚,害切于民,怨歸于上。內之承史·侍衛·百執事,月廩太薄,非但不給於事育,供職末由,有乖於外輕內重之義。請一切裁定,內外均平,則歲剩不知幾百萬兩也。臣以爲惟在當軸者措處之如何,而亦在乾斷之廓然矣。臣無任云云。省疏具悉。所論理財之方,甚爲有理,當博詢而處之也。
出身李賢稙上疏。大槪,敢陳芻蕘之說,冀蒙採納之恩事。省疏具悉。諸條之中,容有可採者矣。
左議政金炳國上疏。大槪,已試罔效,復叨滋悚,敢控衷懇,冀蒙恩諒事。答曰,省疏具悉卿懇。日前敦諭後,倍勤臨軒之竚,附奏之來,已失所圖,今接巽章,尤不覺惘然也。噫,卿以今日爲何等時耶?變亂之餘,民之未定,庶務旁午,應接不暇,苟非有鎭物雅量,經國遠猷,難以整欹器而支大廈。卿於此時,尙渙推諉於誰而雍容辭巽乎?且雖以病患爲辭,臥閤論道,初非百僚趨走之比。卿閣領予至意,必不俟駕屨而幡然簉朝矣。仍傳曰,此批答,遣左承旨,傳諭,仍與偕來。
上在昌德宮。停常參·經筵。
開東前所見彗星,距極一百十二度,星體尾跡,與〈前〉無異。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,同副承旨張世容,今日不爲仕進,卽〈爲〉牌招,何如?傳曰,允。
又啓曰,卽者義禁府都事來言,時囚罪人李載晚·權仁斗,更加嚴刑,柳東烈當爲議處,而判義禁沈舜澤在外,例不得擧行云,何以爲之?敢稟。傳曰,判義禁許遞,前望單子入之。
左承旨尹相萬書啓,臣於本月初五日初更量,敬奉聖諭,馳往傳諭于中部寬仁坊大寺洞契議政府左議政金炳國所住處,則以爲,臣猥控悶隘之私,冀蒙矜諒之盛,匪意夙夜之臣,奉宣批敎,不惟不賜兪準,反紆曠絶之殊遇,仍致偕來之命,如臣無似,何以得此於聖明之朝乎?伏地戰慄,靡所容措。卽又恩諭荐降,辭旨隆摯,至以國勢岌嶪,民生困瘁,人心未洽於下,天災示警於上,申複開示,期翊彌重,此是古昔晠際,敦召碩輔之異數也。顧臣匪才蔑識,曷嘗有萬一之止似者哉?乃於委淹之床,蹶起擎讀,自不覺載淚之被,惶汗之浹,明發而不能寐矣。藉使臣,進可以補於國利於民,鎭人心而彌天災,區區軀,雖磨放赴蹈,固不足惜,而晝宵揆度,非止無益,適足以害之,則所以奉咫尺之守,全溝瀆之諒,亦爲國也,非爲身也。以臣愚不移之才,昏不省之病,今閣怵於義分,强所難强,重蹈昔謬,是而國而無攸濟,悔之莫及,將安所屆?臣之萬難渙膺之實,尙有客光之遺照,謹當日間,冒悚申籲,恭俟處分,而邇臣之來守陋地,極涉悚蹙,劃賜召還,無任懇禱之至云矣。臣旣承期於偕來之命,故姑爲仍留之意,敢啓。傳曰,知道。
掌令金容圭,獻納徐誼淳等啓曰,請物故罪人國榮,亟施孥籍之典。措辭見上請物故罪人裕,亟施孥籍之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定〈配〉罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人潤根·應龍,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,請竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。措辭見上請物故罪人李炳埴,亟施孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府設鞫嚴覈,明正典刑焉。措辭見上請金甲島圍籬安置罪人申㰔,令王府設鞫得情,夬正典刑焉。措辭見上請薪智島圍〈籬〉安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴鞫得情,夬正典刑焉。措辭見上答曰,不允。李景夏·申正熙事,朴遇賢事,孫永老事,黃載顯·洪時中事,李晚孫·姜晉奎事,申㰔事,金平默事,已有處分,勿煩。
獻納徐誼淳啓曰,請梟示罪人性世,亟施孥戮之典焉。措辭見上答曰,不允。
政院啓曰,吏曹郞廳來言,臺諫有闕,政事,取稟。傳曰,當日爲之。
判義禁前望單子入之,朴齊寅落點。
傳曰,吏曹參議有闕之代,前望單子入之。
以執義柳宗植,司諫崔在澈,正言李容鎬·李濟承牌不進罷職傳旨,傳曰,只推。
政院啓曰,吏曹郞廳來言,政事當日爲之事,命下矣。兼判書李載元病不來,參判李敦禹在外,參議未差,不得開政云,判書卽爲牌招,何如?傳曰,待明朝牌招。
又啓曰,開坐事,命下矣。新除授判義禁朴齊寅,卽爲牌招,何如?傳曰,允。
吏曹參議前望單子入之,金演壽落點。
禁衛營啓曰,本營騎士別將朴鼎和,身病猝重,勢難察任,改差,何如?傳曰,允。
奎章閣啓曰,新除授提學趙寧夏,敎旨安寶次,濬哲之寶請出之意,敢啓。傳曰,知道。
政院啓曰,新除授吏曹參議金演壽,待明朝一體牌招,何如?傳曰,允。
前主事柳完秀疏略曰,謹陳十條。一曰,擇將宜愼簡久任,不宜以閥數遞也。臣伏讀向日聖諭,有曰,國家用人,何限貴賤?惟才是擧,繼卽彰信示衆,伊今而後,不虞不得人也。苟能哲俊量才,奬之以官,寄之以事,亡卒可拜大將,雖將得其人,若復如前數遞,將之節制,兵而不習,將之權謀,兵而不◆,一兵一號觸扞格,曷若反其弊而措其宜也?一曰,將卒同報,近日各國兵器,日奇月巧,砲上鐃,揆尺量步,彈丸所發,一無不中,若於對陣,識得上將,砲眼鏡面,皆屬上將一身,則爲將者其不危乎?愚意,不若上下同報,將卒無辨,以渾人目,使不知將在何處。一曰,裁減旗鼓,古制旗,則紅前靑左白右黑後黃中,以辨五方之色而已.器則喇以進兵,鉦以收軍,笛以聚合,銃以號應,以節中軍之制而已。其數雖減,應用不窘,號令措施,豈不便捷?一曰,明愼賞罰,蓋人情無賞不勸,無罰不懲,自古明君賢將,無不賞罰是審,挽近賞罰不明,久矣。或宜賞而泥於吝惜,或宜罰而失於寬貸,義氣之心,無以激勵,愚頑之習,無以恔改,至有六月軍卒之變,尙何忍言?一曰,募選鄕軍,京而無導養之〈將〉,外而無捍禦之卒,自視藐然。亟宜行會各道,募選勇丁,以紡緩急之用,而其入選者,該名下煙役戶斂,一切除免,則民多自願,不至繹騷,其數則大邑三四百,小邑一二百,其年紀則二十以上三十以下爲準,至若砲䂭之技,每月三演,春秋兩較,賞善勵劣,其器械藥丸,以庫藏助給。一曰,裕足兵食,還穀是需之資,而虛簿取耗,弊莫爲甚,使各其營邑另加董束,嚴立科條,則有餘儲。一〈曰〉,創造輪船,今宇內諸邦,皆有輪船,資其富强,而特我國經用不敷,未能遽創,圖遠占便,動多阻礙,今宜使富民出貲承辦,使商民納款貰用,則船主還本,商者獲利,而如有緩急,可備海防矣。一曰,務講語學,旣結外和,與之通涉,則各邦語音,在所當辭,而如干譯員之中間承紹,不無聾瞶之歎。且於軍中事務,何可只憑文字,茫昧自菀乎?一曰,修擧馬政,近來各場牧政不擧,生息漸絀,調獻之數,殆不如前,今宜另飭各場,優數貢獻,以充漸廏,餘分賜武官,家家數養,逐年繼給,補其病折,使各其司,春秋點考,無至缺乏,武官使皆自産,以習馳走,則亦足爲戎政之一補。一曰,功臣奬後,褒崇前勳,所以示不忘,而勸激後來也,建勳府以調仕,設忠科以選士,列聖盛典,至矣。軍功人及死難人子孫,廣加採訪,調以君官,侈以曠恩,不必加顯於名族,亦宜廣耀於寒門,不必視重於祠孫,亦宜拔尤於支裔。一以報賞賢勞,一以聳動瞻聆,則此非徒朝家之君事,豈無奮忠效義趾先報國之人?臣無任云云。省疏具悉。所陳十條,深合治軍之宜,當留念矣。
判宗正卿李載冕上疏,大槪。敢陳衷愁,冀蒙恩諒事。答曰,省疏具悉。向日之批,已悉予衷矣。卿之苦退,旣如此,所辭賓客之銜,依施。
壬午九月初六日□時,上御□□□。召對入侍時,參贊官李永,侍讀官王性協,檢討官鄭寅奭,直閣徐相祖,假注書李龍鎰,兼春秋崔鼎獻·白時洽各持綱目第一卷,以次進伏訖。
上在昌德宮。停常參·經筵。
開東前所見彗星,雲氣往來,星體熹微,距極度數,不得詳察。
政院啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,來十一日,輪臺日次矣,敢稟。傳曰,當次人受點,後日次待令。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳曰,回還陳奏使留待。
奎章閣啓曰,提學趙寧夏,今旣入城矣,卽爲牌招察任,何如?傳曰,允。
迎接官啓曰,上國提督朱先民,以吳提督接見次,衛隨員四人,今日辰時量,出去仁川之意,敢啓。傳曰,知道。
傳曰,回還陳奏使入侍。
迎接官啓曰,上國提督朱先民營中領官何增珠·朱龍海,卒兵隊五百名,以吳提督迎接次,今日未時量,出去郭外之意,敢啓。傳曰,知道。
執義柳宗植,司諫崔在澈等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人朴根實,玉果縣定配罪人金應淵,順天府定配罪人驗察等亟令王府更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝〈施〉孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,快正典刑焉。措辭見上答曰,不允。李景夏·申正熙事,朴遇賢事,孫永老事,黃載顯·洪時中事,李晚孫·姜晉奎事,申㰔事,李源進事,金平默事,已有處分,勿煩。
正言李容鎬啓曰,請梟示罪人性世,亟施孥戮之典焉。措辭見上答曰,不允。
以獻納徐誼淳,正言李濟承,掌令金容圭牌不進罷職傳旨,傳曰,只推。
迎接官啓曰,今日申時量,上國吳提督率隨員二十人,兵隊五十名還來大陣之意,敢啓。傳曰,知道。
政院啓曰,吏曹參議金演壽,疏批已下,卽爲牌招,何如?傳曰,允。
訓鍊都監啓曰,本局別將李敏宇以前任水原中軍,上來差遲,改差,何如?傳曰,允。
傳曰,泮堂竝許遞,今〈日〉政差出。
傳曰,京兆堂上竝許遞,今日政差出。
傳曰,呈告敦寧都正·戶曹參議·同春秋竝許遞,今日政差出。
傳曰,同敦寧許遞,今日政差出。
迎接官啓曰,上國提督朱先民一行,吳欽差迎接後入來之意,敢啓。傳曰,知道。
伴接官啓曰,卽者差備譯官來言,留館彼人中士官二人,領什物,今日辰時量,出去仁川云矣,敢啓。傳曰,知道。
伴接官啓曰,卽者差備譯官來言,仁川所留日本兵隊四十名,今日酉時量,入來館所云矣,敢啓。傳曰,知道。
吏曹啓曰,南學敎授趙鍾雲,繕工監假監役官柳琬·安錫瑀俱以身病,呈狀乞遞,改差,何如?傳曰,允。
有政。吏批,兼判書李載元進,參判李敦禹在外,參議金演壽進,承旨缺,以鄭在晉爲掌令,李圭一·李公燁爲持平,徐誼淳爲副校理,南廷順爲判尹,朴齊萬爲同敦寧,趙秉稷爲左尹,李應夏爲右尹,尹定求爲敦寧都正,任百彦爲戶曹參議,金綺秀爲大司成,金尙鉉爲左賓客,金昌熙·金益容爲同成均,李容元·金昌秀爲同春秋,李載崐爲南學敎授,金基德·李在浩爲假監役。領敦寧單徐堂輔,分奉常直長單孫錫權,分監役單李起復。
再政。以李㝡榮爲獻納,朴定陽爲刑曹參判,鄭昌東爲工曹參議。左賓客單趙寧夏,右賓客單金炳始,左副賓客單鄭範朝,右副賓客單金尙鉉,左尹單李應夏,右尹單趙秉稷。
三政。以柳宗植爲修撰。
四政。以閔泳韶爲執義。
五政。以徐相祖爲副應敎。
六政。兼直閣單徐相祖。
兵批,行判書趙寧夏病,參判李敦夏,參議李冕雨,參知睦承錫,承旨缺。領府事單宋近洙,判府事單李宜翼,大護軍鄭周應,護軍洪澈周·嚴世永·李泰應·尹榮信,副護軍朴泳敎·金喆熙·李建昌,司果宋圭元·李中彦·金斗洽·李元祺,已上竝單付。
以京畿監司洪祐昌狀啓,陳奏使誤以大副官報來之南陽府使李命宰爲先罷黜,其罪狀令攸司稟處事,傳曰,此時迎送之弊,不可不念。特爲安徐,卿其勿待罪事,回諭。
禮曹啓曰,卽接康津幼學朴勉洙所志,以爲,同姓三寸姪東根,嫡妾俱無子,以其同姓四寸弟東葉第二子承福,欲爲繼後,兩家諸族,相議完定,而東葉夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長朴勉洙,所訴旣如此,朴東第二子承福,立爲東根之後,何如?傳曰,允。
吏曹參議金演壽上疏。大槪,三銓新命,揆分不稱,敢陳披瀝之懇,冀蒙遞改之恩事。省疏具悉。爾其勿辭察職。
光州幼學李圭植上疏。大槪,敢陳芻蕘之說,冀蒙採納之恩事。省疏具悉。所陳時弊,質樸無華,其言亦可徵也。
壬午九月初七日□時,上御□□□。陳奏使入侍時,座目缺
上在昌德宮。停常參·經筵。
開東前所見彗星,尾跡極度,與再昨無異。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
傳曰,欽差吳使,明日當於便殿接見,東宮亦爲接見矣,該房知悉。
傳曰,欽差吳使接見時,時·原任大臣·機務處諸臣·都承旨·右承旨·入直閣臣·翰注各一員·通事·譯官二人入侍,東宮接見時,時·原任大臣·機務處諸臣·輔德·兼輔德·入直春·桂坊·通事·譯官二人入對。
三軍府啓曰,卽接訓鍊都監所報,則今九月初九日,習陣日次,而大將臣任商準有身病,不得行操云矣,敢啓。傳曰,知道。
伴接官啓曰,卽者差備譯官來言,日本國人中隨員三人,士官七人,兵隊二十四名領什物七馱,今日出去仁川濟物浦云矣,敢啓。傳曰,知道。
迎接官啓曰,上國提督朱先民,率跟役三名,今日出去東門外大陣之意,敢啓。傳曰,知道。
掌令金容圭,正言李濟承等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死定配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島〈配〉而止。亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請謀〈反〉大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,請竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。措辭見上請物故罪人李炳埴,亟施孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫鹿島圍籬安置罪人姜晉奎,更令王府設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,快正典刑焉。措辭見上答曰,不允。李景夏·申正熙事,朴遇賢事,孫永老事,黃載顯·洪時中事,李晚孫·姜晉奎事,申㰔事,李源進事,金平默事,已有處分,勿煩。
正言李濟承啓曰,請梟示罪人性世,亟施孥戮之典。措辭見上答曰,不允。
金容圭啓曰,新除授掌令鄭在晉,時在慶尙道咸陽地,持平李圭一,時在尙州地,李公燁,時在平安道定州地,請竝斯速乘馹上來事,下諭。答曰,許遞。
弘文館啓曰,新除授副校理徐誼淳,修撰柳宗植竝卽牌招察任,何如?傳曰,允。
以執義閔泳韶,司諫崔在澈,獻納李㝡榮,正言李容鎬牌不進罷職傳旨,傳曰,只推。
伴接官啓曰,卽者差備譯官來言,仁川所留日本國人中從者二名,領什物十馱,今日入來館所云矣,敢啓。傳曰,知道。
迎接官啓曰,上國提督朱先民,率跟役三名,今日巳時量,出去東門外大陣矣,酉時量還爲入來之意,敢啓。傳曰,知道。
傳曰,召對爲之。
傳曰,偕來承旨還入。
以忠淸監司南一祐狀啓,判府事宋近洙以批旨下者,萬萬惶蹙,走詣郡獄胥命事,傳曰,當有處分矣。
傳曰,向日之批,非有意而發也。朝家之敬禮輔臣,自與庶官有異,去就從便,不拘常例,寔出於優老,所圖老成之地,有此過中之擧,聞之愕爾,繼庸慙歎。豈以予之誠意未孚,不見諒於字句之間耶?箚批中大官以下十七字抹去,卿其卽速還第,以安予心事,遣地方官傳諭于領府事。
御營廳啓曰,中宮殿奉迎時,侍衛·將校·軍兵等處,以戶曹木一同二十九疋,分等施賞之意,敢啓。傳曰,知道。
御營廳啓曰,本廳千摠吳宅善,身病甚重,勢難察任,改差,何如?傳曰,允。
政院啓曰,左議政金炳國疏批,遣知申傳諭事,命下矣。行都承旨尹用求,所當牌招,而拘於廳規,不得請牌,何以爲之?敢稟。傳曰,牌招。
傳曰,予之苦衷,已悉於再疏之批矣,國勢危於綴旒,民生困於塗炭。雖非予言,卿亦必仰屋長吁,每人亦流涕矣。終日憂歎,不如施諸事爲,小施則小益,大施則大益,不然則閉戶雍容,視如鄕隣之鬪,卿何忍如是?予不多誥,卿其諒之。惟曁首揆,寅恭弼亮,永肩一心,輔予不逮事,偕來知申,傳諭于左議政,期於偕來。
左議政金炳國上疏。大槪,冒悚仰瀆,乞被生成之澤事。答曰,省疏具悉卿懇。再宣敷心之諭,冀副加額之望,今此巽牘,又何爲而至也?卿疏所云,立朝三十年入中書,九離寒暑,其勞誠爲可悶,而方之古人中書二十四考,猶不爲多,又以屢試蔑效爲辭,然輔相之職,與小宦有異,豈可以日月,計其效乎?以卿平日向國之誠,猶不免備例崇讓,予之欲必致之意,亦將歸於文具而止乎?卿毋困我,卽起膺命,以盡匡濟之責。仍傳曰,此批答,遣知申傳諭,仍與偕來。
壬午九月初八日□時,上御□□□。召對入侍時,參贊官李永,侍讀官王性協,檢討官鄭寅奭,直閣徐相祖,假注〈書〉李龍鎰,兼春秋崔鼎獻,別兼春秋金天洙各持綱目第一卷,以次進伏訖。
上在昌德宮。停常參·經筵。
開東前所見彗星,尾跡極度,與昨無異。
政院啓曰,〈明日〉常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
又啓曰,行大司成金綺秀,除拜後過三日,不爲出肅,依定式推考警責,仍卽牌招察任,何如?傳曰,允。
行都承旨尹用求書啓,臣於本月初九日寅時量,敬奉聖諭,馳往傳諭于中部寬仁坊大寺洞契議政府左議政金炳國所住處,則以爲,臣之一籲再籲,寧被逋傲之罪,而亦以因罪獲免爲祝焉已,乃又曠絶恩數,愈往愈隆,卿月邇臣,臨宣聖批,繼下敦召,首尾諄複,惓惓焉懇懇焉。如慈母之詔迷嚴師之牗蒙。臣猶粗具彝性,安得無感激圖酬之願,而旣露之拙,其愚不移,昔痼之疾,無藥可起,將焉用彼相,而乃自恬然復據,使國事添受病之害,政本作養病之所乎?竊念卿亦以下辭敎,有非臣偃臥於床而所敢安承者,又非臣急病讓夷之本心,到此惶隘之地,豈容復事煩瀆?惟冒沒呈身,面陳臣懇,冀幸生成之洋,而夙夜宰臣之淹留陋次,實增悚悶,先賜召還,千萬臣祝云矣。臣旣承偕來之命,故姑爲仍留之意,敢啓。傳曰,知道。
政院啓曰,左副承旨朴周陽,今日不爲仕進,卽爲牌招,何如?傳曰,允。
三軍府啓曰,卽接禁衛營所報,則今九月初十日,習陣日次,而大將臣趙羲純有身病,不得行操云矣,敢啓。傳曰,知道。
成均館啓曰,今月初九日儒生課試設行,而大提學未差,限內不得爲之之意,敢啓。傳曰,知道。
迎接官啓曰,上國吳提督,今日辰時量,率隨員二十人,兵隊五十名出去南壇之意,敢啓。傳曰,知道。
迎接官啓曰,今日午時量,上國吳提督,率隨員二十人,兵隊五十名今方詣闕之意,敢啓。傳曰,知道。
傳曰,左議政不日簉朝云,爲國事萬幸,明日次對,依例來會。
傳曰,偕來知申還入,以安大臣之心。
伴接官啓曰,卽者差備譯官來言,留館日本國人中士官五人,從者十五名,兵隊二百名領什物二十四馱,今日巳時量,出去仁川濟物浦云矣,敢啓。傳曰,知道。
迎接官啓曰,今日午時量,往十里左營陣,移接于安岩洞之意,敢啓。傳曰,知道。
禮曹啓曰,全羅道觀察使封進,今九月令宗廟薦新石榴,來十月令宗廟薦新柚子,今初十日薦進,而景慕宮薦新,則慶尙道例爲封進矣,本道所封,未及上來,莫重薦獻,不可後時。依前例以宗廟薦新加封石榴·柚子,同月一體薦進,何如?傳曰,允。
政院啓曰,卽者義禁府都事來言,時囚罪人李載晚·權仁斗等,更加嚴刑,柳東烈當爲議處,而判義禁朴齊寅有身病,次堂例不得擧行云。判義禁卽爲牌招,何如?傳曰,許遞,前望單子入之。
又啓曰,明日次對,兩司當爲進參,未肅拜·呈告人員,竝待開門牌招,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?
刑曹啓曰,謹依統長口傳下敎,馬場里草坪作人等,敢稱呼訴於陵官,乘時作拏之首唱金漢吉,嚴刑一次,全羅道靈光郡遠惡地定配所,孫重燁,嚴刑一次,江原道橫城縣定配所竝卽押送,其餘隨從安福萬·李德賢·崔萬錫·李道成·趙正辰等,各嚴刑一次,懲勵放送之意,敢啓。傳曰,知道。
伴接官啓曰,卽者差備譯官來言,仁川船上所留日本國人中士官九人,兵隊一百九十一名領什物一百五十馱,今日酉時量,入來館所云矣,敢啓。傳曰,知道。
執義閔泳韶,獻納李㝡榮等啓曰,請物故罪人國榮,亟施孥籍之典。措辭見上請物故罪人裕,亟施孥戮之〈典〉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢〈善〉,亟施孥戮之典焉。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晚植,黑山島減死定〈配〉罪人楊永烈,薪智島減死定〈配〉罪人楊聖仲,金甲島減死定〈配〉罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀〈反〉大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,請竝亟施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉圭,更令王府設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,快正典刑焉。措辭見上答曰,不允。李景夏·申正熙事,朴遇賢事,孫永老事,黃載顯·洪時中事,李晚孫·姜晉奎事,申㰔事,李源進事,金平默事,已有處分,勿煩。
獻納李㝡榮啓曰,請梟示罪〈人〉性世,亟施孥戮之典。措辭見上答曰,不允。
吏曹啓曰,贈諡文肅公趙得林延諡,定行於今十七日楊州本第云矣,敢啓。傳曰,知道。
御營廳啓曰,本廳騎士將李裕臣,身病猝重,勢難察任,改差,何如?傳曰,允。
迎接官啓曰,今日酉時量,上國吳提督,率隨員二十人,兵隊五十名入來大陣之意,敢啓。傳曰,知道。
以司諫崔在澈,正言李容鎬·李濟承,掌令金容圭牌不進罷職傳旨,傳曰,只推。
敦寧都正尹定求上疏。大槪,敢陳援例之章,冀蒙遞改之恩事。省疏具悉。所請依施。
前僉正元在貞上疏。大槪,敢陳芻蕘之說,冀蒙採納之恩事。省疏具悉。外援不如內修,此一言,足以盡今日之情也。
上在昌德宮。停常參·經筵。
開東前所見彗星,爲密雲下雨,不得看候。
自五更至開東,灑雨下雨,測雨器水深二分,自開東至人定,灑雨下雨,測雨器水深一寸四分。
藥房都提調金炳國,提調李鎬俊,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
進御加味地黃湯,自今日次製入事,榻前下敎。
政院啓曰,明日常參·經筵,取稟。傳曰,停。
尹用求啓曰,左承旨尹相萬,右承旨鄭漢朝,右副承旨李永,今日不爲仕進,竝卽牌招,何如?傳曰,允。
政院啓曰,開坐事,命下矣。新除授判義禁金在顯,卽爲牌招,何如?傳曰,允。
議政府啓曰,新差堂上在外,趙敬夏今日賓對,懸病不進,事甚未安。令政院卽爲牌招,使之進參,何如?傳曰,允。
三軍府啓曰,卽接御營廳所報,則今九月十一日,習陣日次,而大將臣金箕錫,東關王廟獻官進,不得行操云矣,敢啓。傳曰,知道。
禮曹啓曰,今九月二十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
伴接官啓曰,卽者差備譯官來言,仁川船上所留日本國人中士官五人,兵隊一百五名,昨日戌時量,入來館所云矣,敢啓。傳曰,知道。
迎接官啓曰,昨日戌時量,英國〈領〉事官好二〈率〉艦長一人,從者一名,淸國人一名入來大陣之意,敢啓。傳曰,知道。
傳曰,大臣·政府堂上引見。
傳曰,發遣吏郞,諸執事淸齋與否,摘奸以來。
司諫崔在澈,掌令金容圭等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典。致後·延壽竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根亟施适·雲之例。至於古金島減死定配罪人金應鳳,金堤郡定配罪人金俊文亦與凶徒同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請謀反大逆不道罪人驥泳·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反不道知情不告罪人東述竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎更令王府設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,快正典刑焉。措辭見上答曰,不允。李景夏·申正熙事,朴遇賢事·孫永老·黃載顯·洪時中事,李晚孫·姜晉奎事,申㰔事,李源進事,金平默事,已有處分,勿煩。
司諫崔在澈啓曰,請梟示罪人性世,亟施孥戮之典。措辭見上答曰,不允。
傳曰,今十三日當詣宗廟·景慕宮展謁矣,該房知悉,門路以廟北墻門·月覲門·逌瞻門爲之。
傳曰,都目,十四日爲之。
以慶尙監司尹滋承狀啓,蔚山府民家頹壓事,傳曰,當此西成之時,民家頹壓,若是夥多,聞甚矜惻。元恤典外,別加顧助,結構奠接之方,廟堂措辭分付。
冬至使啓曰,堂上譯官,額外帶去,多有已例,吳慶然加定帶去,何如?傳曰,允。
吏曹啓曰,曹所屬司饔院官員等矣今秋冬等褒貶,當爲等第,而因本院都提調有身病,不得磨勘之意,敢啓。傳曰,知道。
以左承旨尹相萬,右承旨鄭漢朝牌不進罷職傳旨,傳曰,只推。
以執義閔泳韶,獻納李㝡榮,正言李容鎬·李濟承牌不進罷職傳旨,傳曰,只推。
同敦寧朴齊萬上疏。大槪,敢陳援例之章,冀蒙遞改之恩事。答曰,省疏具悉。所請依施。
知宗卿李寅命疏。略曰,臣先壟有事,竊欲往省,而間緣國家多事之會,始於前月十五日,陳章徑行,旋有都憲除旨,雖卽蒙遞,臣在楸鄕,得見爛報,以縉紳尋單之頗多,聖敎嚴重,揆奏申複,分義所在,萬萬惶懍。顧臣悚恧,何以倖逭?顧今譯科,開場有一,臣以提擧,例當參席,以若情踪,何敢行公?且臣宗府有司之任,本非分內,伏望竝賜鐫斥,仍勘當律焉。臣無任云云。答曰,省疏具悉。事在飭敎之前,不必爲引,卿其勿辭行公。
司藝洪羲麟疏。略曰,爲國之政,自有大小緩急,請就時務之急且大者,陳列焉。一曰,立紀綱,二曰,崇節儉,三曰,鍊軍卒,四曰,謹月當,五曰,戒帳債,六曰,重祿料,七曰,立信威,八曰,得人才。紀綱,民國之大本也,近來賞罰,非不欲克明,人心不淑,名分不正,至於六月之變而極矣。惟彼亂類,亦應革面,而至若宿衛,不可使此輩更爲擇丁壯,改充其數,訓鍊營號,亦爲改定,恐甚穩當矣。自上躬行儉德,大布大帛如衛文,則富强之效,奚止於三千之牝乎?夫軍卒者,將師之手足也。今則不然,將卒之間,若禁越,京營猶如此,況於邑之束伍乎?更爲定式,使之四孟朔敎鍊,則旣無妨農之患,又無疎忽之欲矣。貢稅月當,上納定限也,而違越看作常例,克加嚴飭,使之更不越當,上納時情費,節目外加出,其害亦將安備?申飭使不得如是,則可爲軫念殘民之道矣。道臣·守令,自有月廩定給,而用出不能量入,至於帳債,帳債之害,必歸於民,自今嚴飭,有債帳者,施以重律,恐是勵廉之道矣。祿料之於國用,亦云矣,近來財用不瞻,致有祿料之未盡其放,各營各司未給之條,爲簿錄待舒力沒給云,而目下月給,依例劃給,恐合示信之道矣。立信立威之道,在乎事不背理,而令不愆滯也,發號施令之際,有雷厲風飛之威,則流注動蕩,雲行雨施,豈不美哉?擇賢之時,無以文藝爲先,無以機識爲後,維賢爲能,專任責效,則三五之治,亦何難乎?伏乞聖明,留神澄省焉。臣無任云云。省疏具悉。欲明賞罰而信不立,欲淑人心而風不移,忠言日進,而不見實效,誠爲悶歎也。
壬午九月初十日□時,上御□□□。藥房入診,大臣·政府堂上引見入侍時,都提調金炳國,提調李鎬俊,副提調尹用求,史官缺右副承旨李永二行五字缺,上曰,史官分左右。淳穆進前問候,各殿問候訖,淳穆曰,醫官使之入診乎?上可之,醫官以次入診,退伏楹外訖。淳穆曰,脈候奏之。醫官等起伏奏曰,脈候左右三部調均矣。缺淳穆曰,邇來星象告〈警〉,甚可懼也。天人一理,捷於影響,人事苟無所失,天道,豈有其讁乎?惟我殿下,自〈經〉澒洞之擾,憂危一念,夙夜慥慥,求過於無過之中,樂聞昌言,取人以爲善,思欲若決江河,雖古聖王隆盛之治,曷以過此?特有君無臣,贊襄不得其道,大化未敷於上,至澤莫究於下,治不徯志,致此災咎之有名,爲今消弭之術,不必遠求祈禳,莫先於與賢共國。如臣之匪才冒據,宜亟斥黜,俾天工無曠,而凡係一政一令,明良相須,務要遠者大者,宮府一體,勿撓勿動,鎭物如泰山磐石,衆心成城,則紀綱自立,風俗回淳,和氣周遍,薰蒸瀜液,奚止於三舍之退?將見景星景雲,轉災爲祥,伏願穆然澄省焉。上曰,弭災之道,在於應之以實,今此所陳,無非修省之要,可不佩服也?淳穆曰,近來外邑稅政,蕩無法紀矣。交付稅穀於京船主,纔受勘合,則該邑便謂已納,更不省察,及當解由之出,以已受勘合,呈狀該司,無所爲拘,當初法意,固如是乎?所以船主輩幻弄,歲滋月增,引此郡之穀,充彼州之納,雖負如山,姑幸目下免罪,無嚴無憚,寧不痛惡哉?自今隨現用律,莫越成法,而爲守宰地,亦毋蹈如前謬習,必準納該司,受尺文考還于本道伯,然後始可無礙於解由,以此關飭稅納邑之意,分付兩湖道臣,何如?上曰,先捧勘合,後考尺文,乃稅政之要法,依所奏爲之,期有實效,可也。淳穆曰,前監役金炳昌·田愚·柳道性·李象弼·安鍾悳·兪鎭泰飭躬修行,可合進用,爲先六品職調用事,分付銓曹,何如?上曰,依爲之。出榻敎淳穆曰,行知中樞府事鄭基世,政府堂上還差下,行大護軍金永壽,有司堂上差下,使之察任,何如?上曰,依爲之。出榻敎淳穆曰,同知李鍾健當爲推恩,而所后家無可施處,依近例移贈其本生,何如?上曰,依爲之。淳穆曰,卽見京畿監司洪祐昌所報,則以爲,竹山·陽智兩邑結稅,駸駸積欠,各樣上納,盡成逋藪,自辛巳條稅大同,限四年詳定代納,使之排年充逋,前後逋魁,從當安按處之,爲辭矣,臣於月前過境時,槪聞此兩邑難支之事勢也。流來積逋,淸刷無術,殘局牽補,殆至邑不爲邑,與其徒擁虛簿,無所些蓋於公,不若從輕磨勘。俾有懷保之方,依所請限四年詳代排納,而旣有此寬典,則負逋諸漢,令道臣嚴査施律,以懲後弊,何如?上曰,詳代排納,依所奏爲之,犯逋諸〈漢〉,嚴査施律,斷不可〈已〉也。淳穆曰,卽又見京畿監司洪祐昌所報,則長湍府使李寅晚,坡州牧使吳胤泳牒呈以爲,兩邑虛結,壬申特蒙十年停稅之澤,而今已限滿,還起無處,年來潦漲,反添汰落,白地責徵,在所不忍,長湍府舊汰落畓結七十九結四十五負六束,新汰落畓結九結六十五負六束,坡州牧畓結八十六結一負五束,竝加限十年停稅,爲辭矣。今此兩陳結之虛徵,旣係民間切骨之瘼,限十年停稅者,而雖已限滿,未有泥生處,故如是更請,蓋出於不得已也。民隱攸關,不可不顧恤,依狀請復展五年之限,何如?上曰,依爲之。淳穆曰,卽〈見〉江原監司南廷益謄報,則高城楡岾寺三千餘間,盡入回祿,空名帖依已例成給,以爲修葺事,請令廟堂稟處矣,此乃千年古刹,而域內名山眉目也。忽被回祿,蕩燼間架,若是夥多,而係是不得不重建,則事鉅力綿,合施存恤,空名帖限五百張,依乾鳳例成給,以補修葺之資,而亦自本道,另加顧助,俾許多緇徒不至渙發之地事,分付,何如?上曰,依爲之。淳穆曰,武庫所管月課銃藥,頒送於三南·西北,年例也,而各該道之未及推去者,自京向來騷擾,庫儲盡被蕩失,顧今事力,無以措辦。竝姑停止,待明年條受去之意,分付道臣,何如?上曰,依爲之。炳國曰,臣於是日,復以是職是病,冒登是筵,非第聞者怪而見者駭,臣亦自怪自駭,自不知何以能趨詣於九重之深,跪敷於咫尺之前。蓋由乎感激殊遇,怵畏義分,遂忘是職之萬不堪,是病之萬難强,只欲報殊遇於一日,伸義分於一日也,且欲望仁覆之天,監燭若是駭怪,矜之悶之,必不俟終日鞶褫也。至若承弼之非其才,匡濟之無其術,反涉自任者然,有不敢覶縷,惟伏冀生成之澤而已。上曰,企竚之餘,幡然簉朝,予心充然。愼節,非不奉慮,而臥閤將攝,自當漸次康復,惟曁元輔,協心同力,佑予一人,以濟時艱,是所區區之望也。炳國曰,日前下臣之諭以民生困瘁,天災示警,辭旨懇懇,有足以感動于民,孚格于天,臣誠欽仰萬萬,而蓋民者,蚩蚩在下,天者,高高在上,有若不相與焉。惟聖王,以民爲天,故書曰,天視自我,民視天聽,自我民聽,目下生靈之多困,其必由不安其堵而然也,乾緯之告異,亦必由不安其次而然也。書又曰,庶民惟星,此所以有警於民,則必示於星也。我聖上丙枕靡安,憧憧焉恐懼,而洊降惻怛之綸,思聞消弭之策,其策匪在於他,只在於安民而已。噫,民之不安者,久矣,今到于極,駸駸然〈騷〉訛胥動,流離相續,正宜勞徠之撫恤之,拯諸溝壑,置諸袵席,無使一夫不得其安也,民安則邦亦寧矣,邦寧則必將見熒惑之徒,而及爲景星之瑞矣。臣方策免之不暇,何敢妄有陳贅,而此係遇災急先之務,殿下念哉。上曰,遇災修省,莫過於安民,今此所奏,如是懇摯,當服膺而自勉矣。缺永曰,玉堂所懷奏之。性協曰,臣猥忝論思之職,屢蒙召接,伏覩我殿下,以天縱之聖,臨筵問難,逈出尋常,旣賀之忱,未已,且祝之心,尤切。第伏念,學猶泉也,有人於此,掘井九仞,未及數尺而棄之者,始非不有勤於掘井之心,而終不能盡其掘之之力也。有人於此,爲山九仞,未進一簣而止者,始非不有勤於爲山之心,而終不能盡其爲之之力也,故掘而不盡其力,則井之脈,不可以通,爲而不盡其力,則山之禮,不可以成。然則學何異於是哉?伏願殿下,終始力于學,若井之掘山之爲,〈深〉益〈深〉高益高,將收數尺一簣之功於太平萬世。千萬伏祝之至。上曰,所陳當留念矣。
壬午九月初十日□時,上御□□□。召對入侍時,參贊官張世容,侍讀官王性協·李國應,假注書李起東,兼春秋崔應珏,別兼春秋金天洙各持綱目第一卷,以次進伏訖。上曰,史官分左右。
上在昌德宮。停常參·經筵。
自人定至開東,灑雨下雨,測雨器水深三分。
開東前密雲下雨,彗星所在,不得看候。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,御營大將金箕錫,禁衛大將趙羲純以東·南關王廟獻官,今方受香出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,兼察置之,仍佩往來。
又啓曰,卽者義禁府都事來言,時囚罪人李載晚·權在斗等更加嚴刑,柳東烈當爲議處,而判義禁金在顯有身病,次堂例不得擧行云。判義禁卽爲牌招,何如?傳曰,允。
禮曹啓曰,今九月十三日宗廟·景慕宮展謁時,王世子隨詣之節,依例磨鍊乎?敢稟。傳曰,依例磨鍊。
傳曰,禮房承旨,馳詣受香諸處,奉審摘奸以來。
傳曰,再明日眞殿茶禮,當自內親行矣,該房知悉,時·原任大臣·閣臣·宗親·儀賓二品以上入參。
傳曰,再明日眞殿茶禮時,東宮當自內行禮矣,該房知悉,春·桂坊及相禮使之待令。
執義閔泳韶,正言李濟承等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉一以弼濟所施适·雲之例施之焉。措辭見上請大逆犯上不道罪人應龍·潤根亟施适·雲之例。至於古今島減死定配罪人金應鳳,金堤郡定配罪人金俊文亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃澤,任實縣定配罪人林根實,玉果縣定配罪人金應淵,順天府定配罪人驗察等亟令王府更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎更令王府設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,快正典刑焉。措辭見上答曰,不允。李景夏·申正熙事,朴遇賢事,孫永老·黃載顯·洪時中事,李晚孫·姜晉奎事,申㰔事,李源進事,金平默事,已有處分,勿煩。
正言李濟承啓曰,請梟示罪人性世,亟施孥戮之典焉。措辭見上答曰,不允。
兵曹啓曰,各樣試射,一體停止之意,敢啓。傳曰,知道。
兵曹啓曰,本曹今壬午年春夏等褒貶等第磨鍊以入,而曹所屬軍器寺·司僕寺·典設司·訓鍊院官員及部將等褒貶,因各司提調及堂上有故,不得一體磨勘之意,敢啓。傳曰,知道。
兵曹啓曰,本曹今壬午年春夏等褒貶啓本中,刀擦六處之意,敢啓。傳曰,知道。
御營廳啓曰,本廳千摠宋啓憲以前任永宗僉使,時在任所,上來尙遠,久曠可悶。改差,何如?傳曰,允。
議政府啓曰,卽見德源府使鄭學默所報,則自開港以後,本府軍校砲卒及辦察·譯學·通事支放之需,每年合爲二萬七百二十兩,而今年則自正月以後,各項排料,無一上下,呼訴紛遝,萬萬悶迫,卽爲措劃,以爲入用之地,爲辭矣。以開港之草創也,故尙無一定規模,其支放之需,每報京司,以爲區劃,而程途踔遠,常患艱窘,自今道內京上納中,依此數永爲劃付,俾作恒式,形止馳報事,分付道臣及該府使處,何如?傳曰,允。
兵曹啓曰,今九月十三日大駕詣宗廟展謁,仍詣景慕宮展謁時,門路以北墻門·月覲門·逌瞻門爲之事,命下矣。取考謄錄,則甲戌年自內動駕時,禁衛大將,率旗鼓前排都領,建陽門·弘化門入直軍,自月覲門外至逌瞻門排立,訓鍊大將率旗鼓前排步軍一哨,宗廟大門外排立作門矣。今番,則何以爲之乎?敢稟。傳曰,依此擧行。
兵曹啓曰,禁軍別將李奎奭,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
都摠府啓曰,今十三日動駕時,侍衛·寶劍·陪衛·守宮當爲備員,而都摠管李明應,副摠管朴容大在外,都摠管李寅應,副摠管李邦鉉俱有實病,李鳳儀·趙定熙俱有實故,三員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞,與未差之代,前望單子入之。
摠管前望單子入之,都摠管李鎬俊·南廷順·沈履澤·成彝鎬,副摠管李敎昌·李正魯·尹喜秀·鄭洛鎔·金泰郁落點。
迎接官啓曰,英人一人,日本巡査二人來于館所,旋卽還去于東廟陣中之意,敢啓。傳曰,知道。
迎接官啓曰,今日上國吳提督陣,移陣於南別營時,英國使臣亦爲移入之意,敢啓。傳曰,知道。
政院啓曰,卽者宗廟署官員來言,再明日秋展謁時,提調一員當爲進參,而都提調徐堂輔有身病,提調尹秉鼎在外,不得進參云,何以爲之?敢稟。傳曰,提調許遞,令該曹口傳差出。
又啓曰,判義禁金在顯牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以司諫崔在澈,獻納李㝡榮,正言李容鎬,掌令金容圭牌不進罷職傳旨,傳曰,只推。
吏曹啓目,副司果尹冀永名字,改以弼永,御營把摠李敏甫名字,改以敏星,出身鄭恒基名字,改以燦基,李光增名字,改以燾增,前同知李胤奎名字,改以義奎事爲等如,告狀,依例令藝文館給帖,何如?啓,依允。
上在昌德宮。停常參·經筵。
自前夜初更至開東,灑雨下雨,測雨器水深三分。
自開東至申時,灑雨下雨,測雨器水深二分。
開東前密雲下雨,彗星所在,不得看候。
備忘記,高山里僉使尹彛烈下直,長弓一張,長箭一部,片箭一部,筒兒一個賜給。
李永啓曰,明日動駕相値,視事,頉稟之意,敢啓。傳曰,知道。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
禮曹,今月二十五日中宮殿誕日陳賀時,應行節目,參考前例磨鍊,依此擧行,何如?啓,權停例爲良如敎。
司諫崔在澈,掌令金容圭等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例。至於古今島減死定配罪人應鳳,金堤郡定配罪人金俊文亦與凶徒同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟施适·雲已施之律,亦〈施〉嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請謀反大逆不道罪人驥泳·鼎鎬·哲九等竝施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府嚴加鞫覈,明正典刑焉。措辭見上請物故罪人李炳埴,亟施孥戮之典。措辭見上請古今島加棘罪人李景夏,荏子島加棘罪人申正熙嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎更令王府設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,夬正典刑焉。措辭見上答曰,不允。李景夏·申正熙事,朴遇賢事,孫永老事,黃載顯·洪時中事,李晚孫·姜晉奎事,申㰔事,李源進事,金平默事,已有處分,勿煩。
司諫崔在澈啓曰,請梟示罪人性世,亟施孥戮之典。措辭見上答曰,不允。
李永啓曰,行都承旨尹用求內閣進,左承旨尹相萬廚院進,右承旨鄭漢朝,左副承旨朴周陽不爲仕進,同副承旨張世容式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,判義禁金在顯牌不進推〈考〉傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
又啓曰,卽者兵曹郞廳來言,明日動駕時,別侍衛不可不備,而行判書趙寧夏左賓客進參,不得擧行云,何以爲之?敢稟。傳曰,次堂擧行。
傳于李永曰,溫陽郡守曺鎭億,牙山縣監金正秀,連山縣監李鳳基,平康縣監李顯永竝敦寧都正加設單付。
傳于李永曰,靑丹察訪柳章熙,敦寧都正加設單付。
吏曹口傳政事,以趙鍾雲爲司僕正,朴齊寬爲宗廟提調。
李永,以景慕宮言啓曰,明日動駕時,宮司當爲備員,而令李羲祖在外,令該曹口傳相換,以爲擧行之地,何如?傳曰,允。
吏曹口傳政事,景慕宮令李羲祖,溫陵令金商絢,已上相換事,承傳。
吏曹,敦寧都正五單,曺鎭億·金正秀·李鳳基·李顯永·柳章熙,已上單付事,承傳。
傳于李永曰,明日出宮門路,以崇德門爲之。
李永啓曰,左副承旨朴周陽牌不進,伴直無人。右承旨鄭漢朝所當牌招,而拘於廳規,不得請牌,何以爲之?敢稟。傳曰,牌招。
判義禁前望單子入之,李源命落點。
以左副承旨朴周陽牌不進罷職傳旨,傳于李永曰,只推。
以執義閔泳韶,獻納李㝡榮,正言李容鎬·李濟承牌不進罷職傳旨,傳于李永曰,只推。
李永,以迎接官言啓曰,今日午時量,英國領事官好二,率艦長一人,從者一名,淸人三名,出去南陽馬山浦之意,敢啓。傳曰,知道。
又以內醫院〈言〉啓曰,提調李鎬俊除拜都摠管矣。職務相妨,摠管之任,今姑許遞,何如?傳曰,允。
又以議政府言啓曰,本府有司堂上李鎬俊,除拜都摠管矣。職務相妨,所帶摠管之任,今姑改差,何如?傳〈曰〉,允。
又以侍講院〈言〉啓曰,明日眞殿茶禮親行敎是時,王世子自內行禮敎是時,有春坊待令之命,而輔德李胄榮在外,兼文學金炳吉呈辭受由,司書徐公淳,兼司書徐載厚,兼說書金祚均俱有身病,無以備員,何以爲之?敢稟。傳曰,竝許遞,前望單子入之。
又以吏曹言啓曰,卽接司僕寺牒報,則以爲,明日廟宮展謁敎是時,本寺正,例爲進輿差備進參,而正金定均,呈狀乞遞,改差,其代口傳備擬以入之意,敢啓。傳曰,知道。
又以兵曹言啓曰,明日動駕時,郞廳侍衛,當爲備員,而正郞金命來在外,林永相身病猝重,不得進參。改差,其代,令該曹在京無故人口傳差出,以爲備員進參之地,何如?傳曰,允。
又以都摠府言啓曰,明日動駕時,侍衛·寶劍·陪衛·守宮當爲備員,而都摠管沈履澤在外,成彛鎬,副摠管鄭洛鎔·尹喜秀俱有實故,李敎昌陣上進,一員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,許遞,與未差之代,前望單子入之。
摠管前望單子入之,都摠管金壽鉉,副摠管吳俊泳·洪澈周·尹榮信·李應夏·李源逸落點。
兵曹,以元世爲禁軍別將。
傳曰,安州牧使金蘊淳,工曹參判除授。
上在昌德宮。停常參·經筵。
開東前所見彗星,距極一百三十度,星色尾跡,與前無異。
大駕詣宗廟入齋室後,藥房·內閣·政院·玉堂口傳問安。答曰,知道。展謁還入齋室後,藥房·內閣·政院·玉堂口傳問安。答曰,知道。王世子詣宗廟入齋室後,藥房·內閣·政院·玉堂·春·桂坊口傳問安。答曰,知道。大駕仍詣景慕宮入齋室後,藥房·內閣·政院·玉堂口傳問安。答曰,知道。王世子仍詣景慕宮入齋室後,藥房·內閣·政院·玉堂·春·桂坊口傳問安。答曰,知道。還宮後,藥房·內閣·政院·玉堂口傳問安。答曰,知道。王世子還宮後,藥房·內閣·政院·玉堂·春·桂坊口傳問安。答曰,知道。
政院啓曰,明日常參·經筵取稟。傳曰,停。
吏曹啓曰,安州牧使金蘊淳,工曹參判除授事,命下矣。方在解由未出中,何以爲之?敢稟。傳曰,勿拘。
尹用求啓曰,今日眞殿茶禮親行時,承旨當爲備員,而右承旨鄭漢朝承牌來詣朝房,謂有身病,不得入來,何以爲之?敢稟。傳曰,許遞,前望單子入之。
承旨前望單子入之,金敬均落點。
尹用求啓曰,行左承旨金敬均,卽爲牌招,何如?傳曰,允。
又啓曰,行左承旨金敬均,時在京畿驪州地,斯速乘馹上來事,下諭,何如?傳曰,許遞,前望單子入之。
吏曹,工曹參判單金蘊淳除授事,承傳。
兵曹啓曰,今日動駕時,別雲劍實差金弘集,時無職名,依例口傳付軍職,何如?傳曰,允。
兵曹口傳政事,護軍單金弘集。
春坊前望單子入之,輔德鄭元夏,司書趙秉翊落點。兼文學徐相祖,兼司書金疇鉉,兼說書尹相衍,添書落點。
御營廳啓曰,本廳騎士將,今當差出,而擬望之人乏少,外任竝擬,何如?傳曰,允。
鑄錢所啓曰,新鑄之武字錢,自今九月十三日爲始,行用之意,敢啓。傳曰,知道。
傳曰,禮房承旨,馳詣宣武祠,奉審摘奸以來。
傳曰,出宮門路,以貳極門爲之。
伴接官啓曰,卽者差備譯官來言,留館日本國人中兵隊一名,今日辰時量,出去仁川濟物浦云矣,敢啓。傳曰,知道。
侍講院啓曰,卽接翊衛司所報,則明日眞殿茶禮王世子行禮時,本司當爲全數陪衛,而左翊衛閔致純有身病,無以備員。令政院稟旨變通,以爲備員陪衛,何如?傳曰,允。工曹正郞南廷哲,令該曹口傳相換。
兵曹口傳政事,左翊衛閔致純,工曹正郞南廷哲相換事,承傳。
侍講院啓曰,新除授輔德鄭元夏,司書趙秉翊,兼司書金疇鉉,兼說書尹相衍竝卽牌招察任,何如?傳曰,允。
侍講院啓曰,兼司書金疇鉉,時在忠淸道懷德地,斯速乘馹上來事,下諭,何如?傳曰,允。
觀象監啓曰,今番慶科增廣別試陰陽科初試榜目,修正以入之意,敢啓。傳曰,知道。
吏曹啓曰,禮曹正郞趙光祐,成均館典籍朴來奎·孫德漢·申克休·吳鎭東·趙光游·朴龍㘽,承文院檢校崔處心,慶尙道都事蔡相夏,江原道都事南湜俱以身病,呈狀乞遞,竝改差,何如?傳曰,允。
吏曹啓曰,今番都政,窠闕甚少,出六之人,將至虛司果,而無以區處矣。都政守令·察訪前期三朔差代,乃是法典所載,金井察訪李浩埴窠滿,在於十二朔,則不過十餘日之間,改差,以爲次次陞付遷轉之地,何如?傳曰,允。
吏曹啓曰,司饔院僉正洪善周,受由過限,慶基殿令趙寅奎,除拜過限未肅拜,竝卽改差,何如?傳曰,允。
壬午九月十三日□時,上詣眞殿。茶禮親行,仍詣宗廟·景慕宮展謁擧動入侍時,行都承旨尹用求,左承旨尹相萬,右承旨鄭漢朝,左副承旨朴周陽,右副承旨李永,同副承旨張世容,史官缺,原任提學鄭基世,檢校提學金炳始,提學尹滋悳·趙寧夏,原任直提學李載元·鄭範朝·南廷順,檢校直提學趙慶鎬,原任直提學李鎬俊,檢校直提學金永壽,原任直閣閔泳穆,檢校直閣李鎬翼·尹用求·金興均·趙同熙,直閣徐相祖,原任待敎金演壽,檢校待敎閔泳韶以次侍立。時至,通禮跪啓請外辦,上具翼善冠·衮龍袍·玉帶·黑皮靴出齋殿,通禮導上詣版位,跪啓請四拜,上行四拜禮,仍導上詣盥洗位,上盥洗訖。仍詣第一室尊所,承旨監酌訖,仍導上詣第一室神位前,通禮跪啓請跪,上跪,承旨奉香,承旨奉爐,上三上香,通禮跪啓請執盞獻爵,承旨奉盞跪進,上執爵以授承旨,承旨跪受,奠于案,通禮跪啓請俯伏興少退跪,上俯伏興少退跪,次詣各室,上香奠獻,竝如上儀訖。通禮跪啓請禮畢,上還入齋室,少頃,通禮跪啓請出次,上出次,乘輿出貳極門,入廟北墻門,通禮跪啓請降輿,上降輿入齋室,展謁時至,上改具冕服以出,通禮跪啓請執圭,承旨進圭,上執圭,仍導上詣版位,跪啓請四拜,上行四拜禮,陞詣廟內各室奉審訖。仍導上詣永寧殿版位,通禮跪啓請四拜,上行四拜禮,陞詣廟內各室奉審訖。通禮導上還入齋室,少頃,通禮跪啓請出次,上改具翼善冠·衮龍袍,乘輿出廟北墻門,由月覲門入逌瞻門,至景慕宮,通禮跪啓請降輿,上降輿入齋室,展謁時至,通禮跪啓請出次,上改具冕服以出,通禮導上詣版位,跪啓請再拜,上行再拜禮,陞詣宮內奉審訖。仍詣望廟樓版位,通禮跪啓請四拜,上行四拜禮,陞詣殿內,命閣臣捲帳奉審訖。通禮導上還入齋室,問安勿爲之事,下敎,少頃,通禮跪啓請出次,上改具翼善冠·衮龍袍,乘輿出逌瞻門,由月覲門入宜春門,承旨請出標信解嚴,上還內,諸臣以次退出。
上在昌德宮。停常參·經筵。
開東前所見彗星,距極尾跡,比昨無異。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
注書李勛卿病,代以李起東爲假注書。
傳曰,臺諫竝許遞,今日政差出。
傳曰,皇朝人忠臣·淸白吏子孫軍功人,西北松都人落仕最久人,各別收用事,分付兩銓。
傳曰,雖非親政,注書·尙瑞院官員,依例陞六。
傳曰,在外春秋竝許遞,今日政差出。
傳曰,今日政遷轉守令,以未準朔中通融擬入。
傳曰,同經筵許遞,今日政差出。
傳曰,呈告知敦寧·知春秋竝許遞,今日政差出。
傳曰,禮房承旨,馳詣宗廟·景慕宮,奉審摘奸以來。
御營廳啓曰,本廳千摠白樂駿身病甚重,勢難察任,改差,何如?傳曰,允。
禁衛營啓曰,本廳千摠曺秉斗,騎士將李東參俱有身病,勢難察任,改差,何如?傳曰,允。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
傳曰,摠管竝許遞,今日政差出。
政院啓曰,弘文提學李應辰,旣入闕中,不爲肅謝,直爲出去,事甚未安,推考,何如?傳曰,允。
又啓曰,注書有闕之代,被薦人申容善·林羲相·李中斗薦狀,依例成送之意,敢啓。傳曰,知道。
承旨前望單子入之,李晚耆落點。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳曰,召村察訪崔喜鎭,永春縣監李尙新相換。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
注書尹起元陞六,代以金基浩爲假注書。
假注書李起東陞六,代以盧泳敬爲假注書。
禁衛營啓曰,本營千摠騎士將,今當差出,而擬望之人乏少,外任竝擬,何如?傳曰,允。
傳曰,玉堂許遞,前望單子入之。
玉堂前望單子入之,校理朴寅壽落點。
吏曹啓曰,崇仁殿參奉全龍九,以其身病,呈狀乞遞,改差,何如?傳曰,允。
吏曹啓曰,繕工監假監役李在浩,禮賓寺參奉魚在潤俱以身病,呈狀乞遞,竝改差,何如?傳曰,允。
吏曹啓曰,禮曹佐郞韓龍珪,以其身病,呈狀乞遞,改差,何如?傳曰,允。
吏曹啓曰,河東都護府使李鳳鎬,親病沈重,萬無還官之望云,其親病如是,則有〈難〉强令還任,改差,何如?傳曰,允。
吏曹啓曰,直長仕日未滿十日以下者,啓稟陞六事,載在法典矣。今都政直長中仕日未滿十日以下者,依例六品職遷轉,何如?傳曰,允。
兵曹啓曰,每都政新資五窠,依爲差出,而營將·中軍·虞候姑無準二十朔者,且舊堂積滯,亦不可不念。就其中朔數最多者,依例推移內遷,何如?傳曰,允。
政院啓曰,新除授校理朴寅壽,方在罷職中,何以爲之?敢稟。傳曰,蕩滌敍用。
又啓曰,左右史不可不備,別兼春秋尹相翊·金天洙·尹吉求·閔泳韶竝卽牌招,推移入直,何如?傳曰,允。
都政。吏批,兼判書李載元進,參判李敦禹在外,參議金演壽進,承旨。
吏批啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令各司久任時推人員,竝擬,何如?傳曰,允。
批吏啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。
吏批啓曰,蔭仕六品官之陞五品,每於過都政後照擬,而見今在職者絶無徑一聲之人,五品官無以推移備擬,依例勿拘陞擬,何如?傳曰,允。
吏批啓曰,四館陞出六品時,例有九處講後遷轉之規,而承文院褒貶,如或有故至限,則四館積滯,不可不慮,故自前雖未徑九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
吏批啓曰,安州牧使今當差出,而本州以營下劇邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。
以李悳宇·申榕爲監察,金有鉉爲安州牧使,元錫五爲金井察訪,閔致驥爲靑丹察訪。典籍二單,黃時英·元用奭,廣興直長單李熙夏。
傳曰,淮陽府使之代,勿拘常格,各別擇差。
以尹敎正爲宗府直長,成冕鎬爲昭慶園直長,金炳昌爲禮賓主簿,田愚爲典設別提,洪鍾澤爲淮陽府使,朴齊恂爲濟用奉事,吳壽泳爲內資奉事,洪在澤爲氷庫別提,李重夏爲引儀,李秀泳爲三陟府使,以徐載琬爲景陵直長,李海昌典牲直長,洪祐龍爲溫陽郡守,金炳昌爲咸鏡都事,田愚江原都事,以韓敏源爲司饔奉事,申㮋爲掌苑奉事,尹弼炳爲監察,金禎均爲禮賓主簿,李鶴淵爲明陵令。
傳曰,連山縣監之代,勿拘常格,各別擇差。
以朴敎陽爲義盈庫直長,具德喜爲司圃直長,柳道性爲典設別提,尹兢鉉爲慶山縣監,趙駿九爲連山縣監。
傳曰,平澤縣監之代,勿拘常格,各別擇差。
以李泰重爲禁府都事,趙章熙爲內贍奉事,金禎均爲戶曹佐郞,李秉勉爲監察,任百憲爲平澤縣監。
傳曰,望筒遲滯之吏·兵判推考。
以丁理燮爲尙瑞直長,柳道性爲慶尙都事,南德熙爲始興縣令,金在豊爲遂安郡守,朴齊璟爲沔川郡守,李道振爲尙瑞副直長,丁理變爲典設別提,李純應爲金浦郡守,尹慶善爲熙川郡守,趙瑢熙爲甑山縣令,李道振爲尙瑞直長,任在準爲繕工副奉事,李源祥爲唐津縣監,李鶴淵爲禮安縣監,趙羲中爲河東府使,宋秉斗爲尙瑞副直長,趙賢植爲健元陵令,李敏五爲明陵令,李浩植爲鎭海縣監,李璿載爲仁同府使。
傳曰,歙谷縣監之代,勿拘常格,各別擇差。
以金益性爲宗廟副奉事,李敏五爲平康縣監,丁理燮爲戶曹佐郞,王庭羽爲歙谷縣監,洪恩燮爲牙山縣監,曺慶承爲典設別提,趙明植爲明陵令,鄭日愚爲龍安縣監,金龍鎭爲陜川郡守,權致鎬爲鎭海縣監。崇靈殿直長單金禹用,奉事單申錫元。鄭基晚爲典牲判官,徐佑淳爲司圃別提,尹起元典籍,朴齊永爲尙衣直長,黃浩錫爲宗廟副奉事。前虞候趙有增年七十二,今加通政加資事,承傳。
以沈僖澤爲繕工奉事,韓應周爲儀賓都事,尹泳奎爲巨濟府使,李起東爲典籍,李宗鎬爲刑曹正郞。金郊察訪黃鍾萬年七十二,今加通〈政〉加一資事,承傳。
以金思兢爲永禧殿令,徐佑淳掌樂僉正,朴寅壽爲藍浦縣監,尹吉求爲兵曹正郞,鄭寅壽爲聞慶縣監。永春縣監李商新,召村察訪崔喜鎭已上相換事,承傳。
以李重夏爲工曹佐郞,安喆榮爲司圃別提,金昇均爲典籍,金玉來爲金郊察訪,李文榮爲禮賓主簿,趙敬夏爲判敦寧,李圭端爲引儀,鄭誾朝爲典籍,李文淵·李重哲爲掌樂主簿,徐光穆爲監察,閔泳穆爲禮曹判書,尹成鎭爲同敦寧,趙忠熙爲敦寧都正,金中植爲典籍,康鴻擧爲禮曹佐郞,李承泌爲監察,曺慶承爲漢城主簿,閔種默爲戶曹參判,朴宗鉉爲刑曹參議,李益淵·姜運馨爲典籍,李秉祥爲典設別提,李東善爲軍器主簿,李奎學爲引儀,洪鍾軒爲大司憲,申泰寬大司諫,趙漢益爲執義,安雨良爲司諫,金玉均爲應敎,鄭寅學爲副應敎,李敦學爲司圃別提,朴魯洙·姜聖喜爲掌令,金昇圭·鄭誾朝爲正言,趙箕夏爲監察。直閣單徐相祖,兼春秋單康鴻擧。
傳曰,望筒遲滯之吏·兵判推考。
以李益淵·朴來奎爲持平,權仁斗爲獻納,趙昌夏爲大司成,李東善爲延曙察訪,兪鎭沃·朴齊斌爲校理,洪萬植·李載純爲同經筵,徐昌淳爲軍器判官,尹錫圭·嚴胄永爲副校理,徐載厚爲宗府正,閔泳韶爲掌樂正,李起鎬爲同經筵,鄭夏源·鄭寅興爲修撰,金鶴善·尹瀗爲副修撰,金炳吉爲司成,申泰東·崔璟模爲典籍,金翊鎭爲知春秋,趙定熙爲同春秋,朴寅和爲定陵直長,金尙運爲典籍,李敦夏爲同春秋,宋祥淳爲旌義縣監,洪鍾禹·吳百善爲假監役,申容善爲注書,池若震爲淑陵奉事,金章憲爲兼引儀,洪晉游爲監役,韓龍珪爲刑曹佐郞,趙光游爲典籍,金卨鉉爲軍器主簿,邊徹圭爲公事官,元用奭爲禮曹佐郞,李達賢爲承文校檢。
傳曰,左副承旨許遞,今日政差出。
以南湜爲典籍,朴周陽爲禮曹參議,李重七爲承旨,金㴤煥爲假監役,鄭東箕爲齊陵參奉,柳台衡爲厚陵參奉,李寅承爲光陵參奉,趙漢永爲永陵參奉,趙相晉爲昌陵參奉,尹泰興爲健陵參奉,崔膺爲智陵參奉,趙宗淳爲昭寧圍守奉官,李承甲爲假引儀,李錫圭爲崇仁殿〈參〉奉。景陵直長徐載琬,司饔直長朴夏陽已上相換,禁府都事李泰重,司饔奉事韓敏源已上相換,敦寧都正曺鎭億·李景興·尹泰一·李承甲·文秉鎬·金正秀·金秀天·康周福·金永道·李壽天·李鳳基·李圭日·金天孫·尹昌一·姜三卜·李顯永·姜太三·李錫圭·李燦·河相洛·柳章熙已上減下。
兵批,判書趙寧夏進,判判李敦夏入直,參議李冕雨進,參知睦承錫進,承旨缺。
兵批啓曰,今日都目政事時,本曹堂〈上〉不可不備,而參議李冕雨,參知睦承錫,俱以病不來。令政院牌招,同參政事,何如?傳曰,允。
兵批啓曰,營將·虞候今當差出,而擬望之人乏少,已準朔守令及虞候,竝擬,何如?傳曰,允。
兵批啓曰,訓鍊正今當差出,而擬望之人乏少,外任竝擬,何如?傳曰,允。
兵批啓曰,五衛將李泰權,前任洪州營將,李相悳前任羅州營將,李圭鏞前任江原監營中軍,閔致一前任晉州營將,王殷疇前任北虞候,金基鎬,前任忠淸監營中軍,俱在任所,上來間該廳番次苟艱云,竝改差,何如?傳曰,允。
兵批啓曰,同知中樞府事鄭雲龜·具然泓,僉知中樞府事朴思圭,宣傳官趙羲轍·沈遠澤·李種恕·宋熙昇,內禁將蔡圭常,五衛將洪在鎬·尹滋鼎·洪在範·李顯鎔·崔福淵·金鍾洛·吳相鷁,曹司五衛將呂重燮,忠翊衛將張龜煥,忠壯衛將洪在晉,都摠府都事李圭秀,部將韓圭東俱以病難供職,守門將孫有昌,親病沈重,萬無離側供職之望,呈狀乞遞,新除授慶尙左兵使元禹常,素患疾癖之症,一倍添劇,萬無赴任之望,戶奴呈狀乞遞,淸城僉使吳熙潤,母年今爲七十五歲,法不當遠離赴任云,竝改差,訓鍊僉正南廷弼,判官李承河·李圭泰初不呈辭受由,任目下鄕,不可仍置,竝汰去,黃海監營中軍黃鎭奎身病猝重,萬無赴任之望云,罷黜,何如?傳曰,允。
兵批啓曰,訓鍊院主簿李儒泰,初不呈辭受由,任目下鄕,不可仍置,汰去,何如?傳曰,允。
以金炳始爲知訓鍊,李相悳·李泰權·李圭鏞爲五衛將,李根奭爲慶尙左兵使,閔致一爲五衛將,李熙永爲同知,金基鎬·王殷疇爲五衛將,張元植爲訓鍊僉正,李鳳熙爲訓鍊判官,洪瓚爲晉州營將,金駿鉉爲洪州營將,柳丞魯爲公州營將,徐光泰爲忠州營將,尹錫元爲羅州營將,尹錫五爲同知,元世禎爲兼訓鍊都正,白南益·李敎七爲宣傳官,趙鼎夏爲永宗僉使,金冕圭僉知,閔晳鎬爲內禁將,全熙英爲五衛將,李敎元爲訓鍊正,韓圭卨爲慶尙左兵虞候,白樂倫爲宣傳官,成載羽爲忠壯將,申商雨爲都摠都事,任興準爲水原中軍,申正遠爲忠淸水虞候,金翼濟爲宣傳官,柳璞爲內禁將,洪穎普爲忠翊將,韓聖周爲禁衛哨官。
傳曰,望筒遲滯之吏·兵判從重推考。
以吳鼎鉉爲黃海中軍,趙秉弼爲曹司五衛將,朴興植爲忠壯將,安廷禹爲景福將,李龍求爲訓鍊判官,李鍾郁爲訓鍊主簿,李貞來·金大淳爲五衛將,申百熙爲訓鍊副正,尹暎爲武兼,李圭昇爲薪島僉使,鄭煥堯爲五衛將,尹宜鉉爲高嶺僉使,宋熙昇爲惠山僉使,金景烈爲蝟島僉使,徐俊圭爲蛇渡僉使,韓用圭爲訓鍊僉正,李根莢爲訓鍊主簿,鄭基籙爲左捕從,吳鎭暹爲忠淸中軍,金潤澤爲全羅中軍,李殷春·李奎一爲宣傳官,李丙烈爲中樞經歷,元堉常爲訓鍊主簿,李喜演爲守門將,李敎春·趙興龍爲五衛將,柳錫衡爲訓鍊僉正,李景鉉爲訓鍊判官,李奎昌爲訓鍊都監哨官,魚秉玩爲訓鍊僉正,李敏漢爲都摠都事,李筍亨爲平山浦萬戶,景興俊爲鹿島萬戶,趙泓默爲所已萬戶,安潤明爲中樞都事,趙健夏·梁性煥爲訓鍊主簿,張錫容爲淸城僉使,高文鳳助泥萬戶,李漢英爲宣傳官,宣昌魯爲武兼,金格淳爲守門將,盧炳稷爲御營哨官,吳學悅爲柔院僉使,洪祐範爲禁衛把摠,金翼南爲淸城僉使,金景郁爲馬島萬戶,李始鎭山羊會萬戶,李天龍幕嶺萬戶,張錫容爲五衛將,申㮋爲都摠經歷,韓光國爲注文僉使,胡熙淵爲龍津萬戶,康孝纘爲井浦萬戶,趙秉稷爲副摠管,尹宗儀·吳夏泳都摠管,趙冕鎬·金蘊淳·金昌秀·吳㝡善·李鍾健·元禹常·李奎遠爲副摠管,李敏集爲訓鍊僉正,李畊稙左翊衛,景元明爲訓鍊主簿,趙俊浩爲守門將,金洪龜爲北虞候,李鳳奎爲部將,閔台植爲禁衛把摠,權寅夏爲御營把摠,李善永爲守門將,金京宗爲潼關僉使,李商興爲訓鍊僉正,趙常顯爲訓鍊判官,金泰亨爲禁衛把摠,趙鍾稷爲御營哨官,洪鍾善爲江原中軍,沈宜一爲訓鍊判官,孫璟憲爲訓鍊主簿,梁鼎煥爲武兼,許爲守門將,李源松爲乫波知僉使,金用賢爲平薪僉使,權致淳爲文城僉使,金俊洙爲智島萬戶,朱承國爲黑山島別將,金益振爲正方別將,李敏復爲訓鍊判官,金益性爲右副率,李容三爲武兼,尹瑗爲右侍直,元錫洪爲守門將,蔡東勳爲五衛將,金福淵爲景福將,李京鎬爲都摠都事,金佐模·徐在斗爲宣傳官,金明燮爲武兼,朴必昌爲部將,李敏旭·金鍾翰爲守門將。小農權管單朴時林,梁永萬洞權管單白南珪,安原權管單崔明煥,楸仇非權管單李惠林,大坡兒權管單鮮于虔,訓鍊判官禹樂善·田龍夏,主簿韓光祿·趙羲錫·趙益成·李海龍以上減下。以趙羲錫爲訓鍊判官,李筍亨·孫光鉉·秦仲杓爲訓鍊主簿。訓鍊主簿單全仁常,忠州營將徐光泰,洪州營將金駿鉉,公州營將柳丞魯,羅州營將尹錫元,晉州營將洪瓚以上今加折衝。五衛將加設二單,趙有增·黃鍾萬,知事單吳慶然,同知三單,元禹常·尹啓煥·安廷禹,僉知十一單,李儒行·任龍準·權信圭·李泰權·李相悳·李圭鏞·全熙英·李貞來·金大淳·成載羽·趙秉弼,副司果李敎卨·金商定·李謙烈·崔之一·鄭友錫·尹相鎬·金相玉已上竝單付。
傳曰,守令·邊將初仕人,皆令明日待令。
蔚山幼學李敬權疏略曰,今天下萬國,共立公法,相守私奸者,天道周星,一變氣數,如之何獨一東方,自守若浼,偏受各國之怨乎?外國之人,雜處於都下,交貨謀利,不無他日成隙之慮,不可不豫備,而爲防禦之策也。願殿下,實倉庫而儲糧穀,擇善將而修兵器,方今上國之兵臨陣,中外日國之人,雜處絡繹,浮訛之說,有一毫之差,則反以受侮也。自今如有訛言之傳播者,不可不洞禁而剿滅者也。八域之內,京畿一道,多月亢旱,野無靑草,見今三南豐稔,米賤價歇,若不於此時,轉運備儲,則江漢氷合,船路不通,雖欲移粟,不可得也。願殿下,早備糧道,以治百姓焉。臣無任云云。省疏具悉。畿內旱歉,實爲可悶,移粟之策,亦荒政之一法也。
出身徐榮九疏略曰,目下時急之政有六,曰,立紀綱,辨邪正,愼賞罰,整軍律,禁奢侈,懲奸猾是也。伏願殿下,立綱明紀,勵精圖治,此其一也,使薦擧之地,必辨虛實,嚮用之時,必審可否,二也,勿以偏私之心,存養於內,期使至公之心,昭布於外,三也,安勿忘危,恒存兢惕,兵雖千日不用,而不可一日不備爲念,四也,崇懋儉德,不興土木,不斂民財,五也,別立令申,除非大斂之歲,痛革秋納之弊,先自京江沙工,折其奸萌,六也。第念臣,先祖臣徐益,當宣廟盛際,與先正臣李珥,文淸公鄭澈,共奬王室,圖所以挽回國風,又當尼胡侵辭時,巡撫于北邊也,條上便宜十二策,臣旣爲出身,編名武案,不揆駑鈍,敢拱血衷,特賜採納焉。臣無任云云。省疏具悉。思繼祖武,能進嘉言,可謂無忝矣。所陳當留念矣。
出身鄭暎朝疏略曰,當此國家大用之時,殿下操錢幣之用,然後國計民事,與隣國竝立,誰憚而久不爲此?至今東西南北,輻湊講好,竊以各國錢貨,一體通用,則彼此俱便,而常平去則他錢來矣。財幣極豐,則火車火船械器電綿,可得以造成,我國精說,不患寡於隣國也。臣無任云云。省疏具悉。各國錢貨之通用,亦自有理,須權其輕重而用之,可也。
副司猛金炳塾疏略曰,見今軍心渙散,節制疏虞,宿衛單弱,一也,大小官職,廢而不擧,曠務闕直,二也,胥吏群隷,凌侮官員,三也,駔儈擔輿,謗訕朝政,路街相唱,四也,長衢短巷,胥動訛言,攻劫流發,五也,盜嘯賊熾,搶攘大都,白晝剽奪,六也,國有大擧,交隣通商,數懼不信,七也,官〈奴〉·逋吏,知懲不戢,殘虐生民,八也,漕舶稅運,無雖愆滯,犯饕肥己,九也,裝載精穀,般人江主,到泊換色,十也,戶口增減,結總起伏,不知都數,十一也,綸旨關飭,上行下慝,不得廣佈,十二也,賞不知勸,罰不知恔,視若卽常,十三也。以至內而府庫罄渴,外而黎庶塗炭,三綱墜地,四業失守,今日事勢,可謂有君無臣矣。以各國修好言之,愚夫痴氓,恐懼誹訕,殿下將何以家喩爲說,移風易俗乎?願立紀綱焉。臣無任云云。省疏具悉。所診□中今日之病,使大小臣〈工〉,能指陳闕失,如爾此疏,國家,何憂不治平乎?甚庸嘉歎,當體念矣。
前司果金魯昇疏略曰,經邦之法,有經者,有從權者,經者,常也,權者,變也。怚於古常,而不察明變,則昧於從權之理矣,交隣修好,有國之常,今日大勢,天下同然,則人言紛紜,昧於權變矣,軍務修飭,時措之宜,而我國經制,實多未備,益加鍊精,實是其常也。然則交隣足兵之方,必在於財用,而財用缺則何以交隣,何以鍊兵乎?生財之道,亦有經權,惟正之貢,雖是生財之經,時措之變,亦有窮通之理,故龍蛇以後,國用不足,則內臣之祿,以十一減下,以爲應變之道,而永爲遵常之法,當此財用艱乏之時,外臣官況,豈不可變通乎?臣所以五分二裁減者,良有以也。若自四都留守·八道方伯·帥梱·守令·馬官應況,一竝裁減,則其數爻可至五六十萬金矣。以每年五六十萬金,循環殖利於都下富民,則上有通用之路,下有稱貸之方,民自足食,國亦足兵,示民之信,求實之效,何有過於是乎?龍蛇以後,內祿雖減,外廩依舊,減亦無妨,況數百年以來,無名徵稅,日加月增,減入於國用,有何不可乎?六月以來,義理墜地,天將渡海,幸賴安撫,而向日軍兵,不可使更衛宮城,則不得不簡拔他兵,若只簡拔於都下,則所謂應幕者,厥輩之姻戚也。天兵撤還之後,意外之慮,亦何可測乎?極擇外邑山軍,以充額數,向日軍兵,雖一名,決不可側跡於至重之地,恐甚穩便,殿下躬行德化,求合乎聖人經權時措之變通焉。臣無任云云。省疏具悉。放債取息於民,非徒損體,得無生弊乎?國事多端,不遑踐言,爾之言亦厚矣。
副司果李建容疏略曰,惟我中宮殿,以姬姒之一坐,有勳·華之德,十七年侍助,協聖化於壼位,九五福嚮用,祈永命〈於〉邸宮,泰來否往,轉危爲安,此是往古未覩之大慶也。願令禮堂涓吉,行加上尊號之〈禮〉焉。臣無任云云。省疏具悉。此豈徽號揚休之時乎?人臣事君,不當面諛,予不知其可也。
副護軍鄭鍾岳疏略曰,臣於疏所陳諸條,惟在殿下體念取舍而已,至於華陽復院,殿下斷然行之,不可一日少緩也。一部春秋,將無可讀之地,此地之不可無此院,其義明矣,皇廟旣復,則茅屋祭昭之義,君臣祭同之所,不宜緩也。院若復設,則財力所辦,不害於民,自可優備。伏乞亟令該曹·該道特復院享,以幸斯又焉。臣無任云云。省疏具悉。所陳當留念矣。
副護軍金兢鉉疏略曰,聖諭使臣民,告以嘉謨,臣於陳時務十策,伏願澄省焉。一曰,懋聖德,以正家道,,家道之正,造端乎夫婦,中宮殿下,已自潛邸備儀,奉迎宮闈之內,配天行化,視古爲法,則家正而國治矣。二曰,敎儲嗣,以固國本。東宮邸下,冠昏已行,其所輔導,有侍講·翊衛之官僚,願極擇選,先正其心術威儀,日開經筵,漸進先明之域,則國家基本,亶在於此。三曰,進賢良,以任政務。夫宰相之位,官尊而任重,人君誠得賢相,委以政務,使之甄拔善類以任之,則內外庶僚,各得其職。四曰,納諫諍,以補過失。殿下,旣求人言,而不見采用,則是有虛名而無言效也,進言者如有嘉謨,願勿遲疑,亟賜施行。五曰,崇節儉,以瞻財用。財用者,民命之所寄,國脈之攸係也,糜財之源,蓋出於奢侈,崇儉節用,則習俗丕變,何患財用之不瞻也?六曰,懲貪墨,以肅法令。國之設方伯·守令,所以養民也,居是任者,誠宜廉公,而乃有貪汚之吏,肆慾蔑法,所恃而養民者,適足以剝民也,此類竝令一例從事。七曰,立科規,以取人才。今之所以敎者,不本德行之實,而所謂藝者,又皆空言之詩賦,科弊之生,其來久矣。夫設科,將以取才,取才,將以任用,文士之能文者,文之才也,武夫之能武者,武之才也,量能授任,不以貴近而私之,不以疎遠而忽之,搜羅人才,克恢選用之規焉。八曰,定田稅,以裕民産。蓋田稅之法,以結卜爲例,今年加一分,明年加一分,有加無減,竝宜禁飭,且律度量衡,聖人所以一天下齊風俗也。書曰,同律度量衡,漢玉謂同調,所以同天下,今度有長短,量有大小,衡有輕重,人多作僞,俗漸偸薄,宜飭有司,均定其制。臣竊意者之井制,固難復行,而董仲舒所謂限民名田,可行於今矣,自公卿至于庶民,置田皆有分限,則自無兼竝之患矣,然後定稅而薄斂,民庶自裕矣。九曰,辨義理,以講隣好。臣竊惟,講和之道有二,春秋會盟,諸侯交隣之誼也,宋朝和議,奸臣賣國之計也。諸侯之誼,宜修其信,奸臣之計,宜絶其萌,惟在乎義理之辨而已。惟願今日君臣上下,明乎春秋之義,內修政敎,外結和好,庶乎其可也。十曰,結戎兵,以備寇難。累世昇平,武備漸弛,戎備,雖或有繕修,武官鮮能依法操鍊,將家初無學射之人,軍籍衛多虛錄之丁,脫有事變,束手無策而已。傅說曰,惟事事,乃其有備,〈有備〉,無患,惟殿下留念焉。臣無任云云。省疏具悉。時務十條,原原本本,〈推〉古合今,眞不刊之言,當體念矣。
戶曹判書金炳始疏曰,伏以皇穹垂祐,坤馭奉還,上以慰東宮愛慕之誠,下以副兆民蘄祝之情,彤庭蹈舞,曷任歡忭?仍伏念臣於拜命之初,輸瀉衷赤,冀蒙矜諒,及伏奉批諭,旣溫且嚴,感惶恧蹙,愈不知所以爲計,而不揆僭猥,荐玆冒瀆,是豈臣全昧義分,自有甚不得已焉者存?迨今艱棘之會,徒事丐免者,有似規避,罪必無赦,然此特罪止于臣身,如其不自量度,趨走爲恭,遂使筦庫之重,致有覆餗之虞,則實關民國之安危,此非臣萬死可贖也。夫難化者,才也,短不可續而長矣,難强者,病也,痼不可治而完矣。臣之才之不堪,淵燭已明矣,而駘踼而益蹇,軸勞而益擾。況今枵然,便成空殼,雖智者,莫可措手乎。若臣病狀,痰絮成囊,臟腑憊鬱,眵花隔綃,視官昏昧,是不獨腠理腸胃之所祟,則亦非針焫湯熨之可及也。氣苶而力不勝衣,精耗而神不守舍,少値囂遝,搖若懸旌,夢魂驚悸,中夜失睡,蹶然而起,嗒然而喪,疲頓煩促,萬念俱息,人之能知覺運動應接事物者,氣與精也,無是則泥塑而木偶焉耳。臣病之難强者,有如是,而乃使剸煩制劇,委之緩急,則臣之錯迷冥擿,自速其辜,顧不足恤,而國計狼狽,將如之何?且臣之冒叨閣職,已四載于玆,求解一念,曷嘗少弛,而每以瀆擾爲懼,自歸怙戀之科,重務由臣而曠,賢路由臣而妨,臣所以病裏憂煎,其憂不在於病也。伏願聖明,憐臣之病,察臣之憂,竝免所辭兩銜,以幸公私焉。臣無任云云。答曰,省疏具悉。度支重任,何可輕遞?所辭中閣銜,依施。
上在昌德宮。停常參·經筵。
〈開東前〉所見彗星,雲氣往來,距極星體,未能詳察。
藥房提調李鎬俊,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
張世容啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日,賓廳日次,而領議政洪淳穆無時急稟定事,左議政金炳國有身病,右議政未差,不得來會云矣,敢啓。傳曰,知道。
又啓曰,新除授注書申容善,卽爲牌招入直,何如?傳曰,允。
又啓曰,右承旨李晚耆,時在慶尙道禮安地,斯速乘馹上來事,下諭,何如?傳曰,許遞,前望單子入之。
又啓曰,玉堂上下番俱空,事甚未安。新除授應敎金玉均,副應敎鄭寅學,校理兪鎭沃·朴齊斌,副校理尹錫圭·嚴胄永,修撰鄭夏源·鄭寅興,副修撰金鶴善·尹瀗竝卽牌招,推移入直,何如?傳曰,允。
傳于張世容曰,同副承旨有闕之代,副司果魚允中除授。
傳于張世容曰,豐德府使有闕之代,韓聖根還授。
張世容啓曰,注書申容善,時在忠淸道韓山地,斯速乘馹上來事,下諭,何如?傳曰,允。
又啓曰,行大司憲洪鍾軒,執義趙漢益牌不進,掌令朴魯洙·姜聖喜,持平李益淵·朴來奎在外,監察茶時之意,敢啓。傳曰,知道。
又啓曰,行都承旨尹用求藥院進,左承旨尹相萬不爲仕進,右承旨·同副承旨前望未下,左副承旨李永式暇出去,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
以大司憲申泰寬,正言金昇均,執義趙漢益牌不進罷職傳旨,傳于張世容曰,只推。
張世容,以禁衛營言啓曰,本營軍色從事官金容圭身病甚重,勢難察任,今姑改差,何如?傳曰,允。
又以弘文館言啓曰,應敎金玉均,時在忠淸道天安地,修撰鄭夏源,時在忠州地,副校理尹錫圭,修撰鄭寅興,時在京畿楊州地,副校理嚴胄永,時在楊根地,副修撰尹瀗,時在廣州地,經筵入番事緊,請竝斯速乘馹上來事,下諭。答曰,竝許遞。
又以承文院言啓曰,同文彙考,今始告完,校正·監印·譯官竝施加資之典,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
傳于張世容曰,公事不審之中官金漢宗,從重推考。
承旨前望單子入之,閔丙奭落點。
吏曹,同副承旨單魚允中,今加通政除授事,承傳。
張世容啓曰,左承旨尹相萬牌不進,伴直無人。行都承旨尹用求所當牌招,而拘於廳規,不得請牌,何以爲之?敢稟。傳曰,牌招。
注書申容善在外,代以咸遇復爲假注書。
元用奭陞六,代以曺斗鎭爲事變假注書。
以左承旨尹相萬,別兼春秋尹相翊·金天洙·鄭夏源·尹吉求牌不進罷職傳旨,傳于張世容曰,只推。
同副承旨李重七上疏。大槪,敢陳援例,以存公格事。省疏具悉。所請依施。
副司果金俸基疏略曰,近者進言之人,莫不曰,立紀綱,明賞罰,祛冗官,變軍制,裕財用,學器械,多般條款,於不勝僂,而臣愚似不出乎公私二字,以公卿大夫,苟能一心於公,則國安得〈不〉治,世安得不平乎?挽近習尙,惟知私而不知公,任貢擧典銓衡者,惟以色目情誼,爲大關節,何當一分留意於量其能度其才乎?甚至於外任歷辭之時,或以錄原請托者,此雖細徵之事,蠹國病民,未必不由於此。願聖明,特恢大公之政,嚴立循私之禁,則所謂紀綱之立,賞罰之明,冗官之祛,軍制之變,財用之裕,器械之學,自當次第修擧矣。臣無任云云。省疏具悉。今日急務,莫先於祛私爲〈公〉之道,可以一言而盡之矣。
上在昌德宮。停常參·經筵。
開東前所見彗星,游氣往來,尾跡形〈色〉,不得推測。
張世容啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,右承旨閔丙奭,時在忠淸道忠州地,斯速乘馹上來事,下諭,何如?傳曰,許遞,前望單子入之。
又啓曰,三品官之毋得過三日,循例請牌,曾有定式矣,敦寧都正趙忠熙,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
吏曹,增廣監試覆試學禮考講,一所試官洪鍾協·朴淇鍾,二所試官李國應·高時勉。
張世容啓曰,事變假注書車斗鎭有身病,勢難察任,今姑改差,何如?傳曰,允。
傳于張世容曰,政官牌招開政。
正言金昇均啓曰,臣本庸愚,不合於淸朝耳目之任,而薇垣除旨,忽下於夢想之外,感恩怵義,雖不得不蹶出肅,而第伏念,臺閣之於廟堂,與相可否法意則然,時相子姪之居是職者,曾有引避,輒蒙恩諒矣。臣季父,方帶議政之銜,今臣見職,義難仍冒,請命遞斥臣職。答曰,依啓。
張世容啓曰,行大司憲洪鍾軒,執義趙漢益牌不進,掌令朴魯洙·姜聖喜,持平李益淵·朴來奎在外,監察茶時之意,敢啓。傳曰,知道。
以大司諫申泰寬,執義趙漢益牌不進罷職傳旨,傳于張世容曰,只推。
傳于張世容曰,臺諫有闕之代,前望單子入之。
傳于張世容曰,公事不審之中官金漢宗推考。
承旨前望單子入之,鄭漢朝落點。
張世容,〈以〉弘文館言啓曰,下番闕直,事甚未安。修撰二員·副修〈撰〉一員未差,副修撰金鶴善,卽爲牌招入直,何如?傳曰,允。
又以弘文館言啓曰,下番闕直,事甚未安。應敎·副校理二員,修撰二員,副修撰一員未差,副應敎鄭寅學,校理朴齊斌,竝卽牌招,推移姑降入直,何如?傳曰,允。
傳于張世容曰,有實故玉堂許遞,前望單子入之。
玉堂前望單子入之,副修撰趙晚植落點。
傳于張世容曰,梁山郡守之代,勿拘常格,各別擇差。
張世容,以弘文館言啓曰,新除授副修撰趙晚植,時在慶尙道梁山郡任所,經筵入番事緊,請斯速乘馹上來事,下諭。傳曰,許遞。
又以兵曹言啓曰,司饔院僉正洪善周,受由過限,不爲上來,慶基殿令趙寅奎,除拜過限未肅拜,竝改差,何如?傳曰,允。
又以吏曹言啓曰,平市署令李容晳,繕工監假監役官金㴤煥·吳百善,永陵參奉趙漢永,昭寧園守奉官趙宗淳,崇仁殿參奉李錫圭俱以身病,呈狀乞遞,竝改差,何如?傳曰,允。
兵曹口傳政事,副司果單金昇均。
有政。吏批,兼判書李載元,參判李敦禹,參議金演壽進,右副承旨張世容進。
吏批啓曰,兼判書李載元,呈辭受由,參判李敦禹,在外未肅拜,小臣獨政未安,何以爲之?敢稟。傳曰,只出緊任。
以金思轍爲應敎,徐誼淳·李鎬冕爲副校理,洪學周·吳麟泳爲修撰,南奎熙爲副修撰,曺慶承爲平市令,閔種烈爲梁山郡守。豐德府使單韓聖根還授事,承傳。
兵批,行判書趙寧夏病,參判李敦夏病,參議李冕雨病,參知睦承錫入直進,左承旨尹相萬進。同知單趙興龍,僉知單張錫龍,護軍尹成鎭,副護軍李晚耆·李重七·閔丙奭,副司果金玉均·尹錫圭·嚴胄永,副司果鄭夏源·鄭寅興·尹瀗·金鶴善·趙晚植以上竝單付。
傳于張世容曰,見窠皆令差出。
吏批,再政。以李裕承爲同敦寧,奇亮衍爲慶基殿令,李秉祥爲漢城主簿,金英植爲司僕主簿,南翼熙爲假監役,朴文夏爲昭寧園守奉官。
三政。以李倬爲禁府都事,尹泰昌爲典設別提,李鍾游爲崇陵參奉。
張世容,以春秋館言啓曰,別兼春秋臣尹吉求以兵曹正郞,今日軍布捧上時,晝仕出去之意,敢啓。傳曰,知道。
又以伴接官言啓曰,卽者差備譯官來言,留館日本國人中傳語官一人,從者一名,今日辰時量,出去仁川濟物浦云矣,敢啓。傳曰,知道。
又以伴接官言啓曰,卽者差備〈譯〉官來言,留館日本國人中隊長〈一人〉,士官九人,從者十名,兵隊八十名,行軍鍊習次,今日午時量,出去慕華館云矣,敢啓。傳曰,知道。
又以伴接官言啓曰,卽者差備譯官來言,日本國人中隊長一人,士官九人,從者十名,兵隊八十名,今日午時量,出去慕華館矣,申時量還爲入來館所云矣,敢啓。傳曰,知道。
又以迎接官言啓曰,南壇陣所住淸人,今將入來,而崇禮門請爲留門之意,敢啓。傳曰,知道。
尹相萬,以訓鍊都監〈言〉啓曰,本局從事官李載崐身病猝重,勢難察任,改差,何如?傳曰,允。
又以御營廳言啓曰,本廳千摠尹錫仁,前任薪島僉使許鍍,前任高嶺僉使,騎士將李友稙,前任旌〈義〉縣監,俱在任所,久曠可悶。竝改差,何如?傳曰,允。
義禁府啓目,執尊洪鍾永原情云〈云〉。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?判付。啓,特爲分揀放送。
同敦寧尹成鎭疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜蹶趨承,而第臣,本無敦寧,揆〈以〉格例,所在當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
前五衛將趙鵬根疏曰,伏以書經曰,民唯邦本,本固邦寧,孟子曰,民無恒心,因無恒心,竊惟聖人之意,皆以爲裕國在於裕民也。凡今之民,不固也,久,六月以潡,非徒不固,將至渙散之境,我聖上特下責己之綸,使朝野有志之士,直言民國之事。如臣賤微憃愚,亦有一得之見,又當可〈言〉之機,而不嫺於文字,難以疏擧,如得銀臺階前尺寸之地,則可以口陳其詳,玆敢不避僭越,略具短章,仰籲於聽俾之天。伏乞聖明,令政院召臣而條問之,因以所陳上達,而特賜採納焉,則於國家制民産固邦本之政,庶補其萬一矣。臣無任云云。省疏具悉。果如爾計,或爲聚民之一道,而貸民收息,終不能無弊也。
上在昌德宮。停常參·經筵。
開東前所見彗星,密雲蔽天,不得看候。
自卯時至酉時,灑雨下雨,測雨器水深四分。
張世容啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
尹相萬啓曰,右承旨鄭漢朝,左副承旨李永,今日不爲仕進,卽爲牌招,何如?傳曰,允。
又啓曰,卒知中樞府事閔謙鎬喪,遣承旨致祭事,命下矣。何承旨進去乎?敢稟。傳曰,左承旨進去。
傳于張世容曰,有商辦事,兵曹判書趙寧夏,領選事金允植,使之除下直,不日登程,同爲赴津,此由令文任撰咨入送。
車斗鎭改差,代以金炯翼爲事變假注書。
判義禁前望單子入之,李源命落點。
張世容啓曰,行大司憲洪鍾軒,執義趙漢益牌不進,掌令朴魯洙·姜聖喜,持平李益淵·朴來奎在外,監察茶時之意,敢啓。傳曰,知道。
以大司諫申泰寬,執義趙漢益牌不〈進〉罷職傳旨,傳于張世容曰,只推。
傳于張世容曰,臺諫有闕之代,前望單子入之。
傳于張世容曰,公事遲滯之中官金漢宗,從重推考。
以司謁口傳下敎曰,今番增廣,異於他科,雜科初試中,醫科科連分人,付之榜末。
張世容,以宗親府言啓曰,副摠管李鍾健,宗正卿依例差下,令該曹下批,何如?傳曰,允。
傳于張世容曰,摠管竝許遞,前望單子入之。
張世容,以弘文館言啓曰,下番闕直,事甚未安。副修撰一員未差,新除授修撰洪學周·吳麟泳,副修撰南奎熙竝卽牌招,推移入直,何如?傳曰,允。
又以御營廳言啓曰,本廳哨官朴晉熙,身爲入直將領,擅離直所,汰去之意,敢啓。傳曰,知道。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
敦寧都正趙忠熙疏曰,伏以臣於日前,伏奉除旨,以臣爲敦寧府都正者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
開東密雲灑雨,所見彗星,不得看候。
張世容啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
尹相萬啓曰,右承旨鄭漢朝,左副承旨李永今日不爲仕進,卽爲牌招,何如?傳曰,允。
張世容啓曰,同敦寧李裕承,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,開坐事,命下矣。新除授判義禁李源命,卽爲牌招,何如?傳曰,允。
摠管前望單子入之,都摠管金壽鉉·洪鍾軒·成彛鎬,副摠管林翰洙·趙熙一·金奭鎭·朴容大·趙秉鎬·李鶴榮·吳晉泳落點。
張世容,以弘文館言啓曰,副校理李鎬冕,時在京畿楊州地,副修撰南奎熙,時在江原監營,經筵入番事緊,請竝斯速乘馹上來事,下諭。傳曰,竝許遞。
傳于張世容曰,有實故玉堂許遞,前望單子入之。
張世容啓曰,行大司憲洪鍾軒,執義趙漢益牌不進,掌令朴魯洙·姜聖喜,持平李益淵·朴來奎在外,監察茶時之意,敢啓。傳曰,知道。
以大司諫申泰寬,執義趙漢益牌不進罷職傳旨,傳于張世容曰,只推。
以右承旨鄭漢朝牌不進罷職傳旨,傳于張世容曰,只推。
張世容,以三軍府言啓曰,卽接訓鍊都監所報,則今九月十九日,習陣日次,而大將臣任商準有身病,不〈得〉行操云矣,敢啓。傳曰,知道。
又以宗親府言啓曰,前副摠管李奎遠,宗正卿依例差下,令該曹下批,何如?傳曰,允。
又以迎接官言啓曰,上國提督朱先民,率跟役二名,今〈日〉未時量,出去東門外陣所矣,申時量還爲入來之意,敢啓。傳曰,知道。
又以弘文館言啓曰,下番闕直,事甚未安。修撰一員,副修撰二員未差,修撰洪學周,卽爲牌招,何如?傳曰,允。
又以兵曹言啓曰,今此進賀謝恩兼歲幣使一行赴燕時,所把驛馬,預先分定後,可無窘急之弊。今亦依例前期知委,而應把驛馬五十五匹,忠淸道十一匹,全羅道十二匹,慶尙道二十三匹,來十月十五日京中逢點,江原道五匹,咸鏡道四匹,直送安州,來十月十八日逢點事,各道監司處行移,何如?傳曰,允。
又以禁衛營言啓曰,本營千摠吳仲善,前任惠山僉使,騎士將金萬用,前任波知僉使,俱在任所,上來尙遠矣。領軍之職,久曠可悶,竝改差,何如?傳曰,允。
又以禁衛營言啓曰,本營哨官趙羲錫身病猝重,勢難察任,改差,何如?傳曰,允。
又以義禁府言啓曰,時囚罪人李在晚·權在斗等再次拷限已滿,各加嚴刑一次,訊杖第三十度停刑,而竝更待拷限,連加嚴刑之意,敢啓。傳曰,知道。
義禁府啓目粘連,向前柳東烈亦,不遜之語,容或自明,見闕之供,曷免失待?干係不輕,有難例勘而止,施以竄配之典,何如?判付。啓,依允。
前虞候方䕫源疏曰,伏以臣,卽一遐土靺耳,厚蒙國恩,已極感祝,而才短職淺,未有絲毫之報,悚懍之忱,曷以爲喩?第伏念,夫今日國家事勢,不得不生財,然後可備支絀,而以耳目之所睹,記,略擧其最要者而陳之,伏乞垂察焉。古語曰,地不愛寶,人不遊手,今採礦一款,可謂要之可而行於今也。我國人民中,亦有善採者,則何待他國敎師而行之乎?若使他師,混處其中,不無意外之慮。此則不可與論,而招致我師,許令開礦於空山流浦等處,以補國財焉。二曰,夫一寸地一尺土,莫非王稅攸定,而近年以來,各道沿邊等處泥生田畓,指不勝數,渾歸於私相賣買,便作自己之物,則豈非有關於民俗不古者乎?卽令行會于八道四都,一拼還後,定其收稅,以付機務焉。三曰,夫賜牌庄之年限後還納公府,自是重典,而計其一牌庄長廣及一年所出者,則或萬餘金,或四五千金,而公府上納,不過四五百金,則利有所歸焉。所謂豪民輩,冒其占其利,憑藉宮庄,稱以導掌,逐年打作不計數,則何若是利於家而害於國乎?卽令機務,到這嚴査後,更其稅,以備經用焉。四曰,夫賊田賊畓之付諸公司,自是例也,而上納也,不過文具,土利也,原有定限,夫何挽近?該土居民輩,私與私受,便作無主之物。況莫重王土,都歸隱慝,不稅耕作者乎?繼自今嚴覈査推後,以付機務焉。五曰,夫朝家用人之法,不論門地,擇奇才異能,以是下敎者,孰不欽仰萬萬,而雖有未意於四五件事,民心尙未悅服者,具故,何也?夫信者,人君之大寶也。國保於民,民保於信,非信,無以使民,無民,無以守國。伏願殿下,實見信於一國,以求賢才於草野,洞開重門,正如我心,然後民心可以悅服矣。六曰,方今各國通貨,已係公法,雖無致疑於其間,所謂有識者,徒如其文,自歸祕辭,無〈識〉者,胥動浮言,以亂群廳,此無異自速其釁,不求其〈安〉者也。況三路九街所謂蓬髮者,自騷訛某日有亂,某日生事。至有口不可道之說,一城傳播,八域眩惑,此若仍置,後弊難言,內而左右捕廳,外而各道鎭營,嚴飭詗察,如有興訛造訕者,極律警衆,以勵風化焉。七曰,夫山懸石落處,古無耕田,而今則人多地狹,故居民有山則拓之,有石則堆之,無處不耕作矣。耕作之處,宜有王稅,而臣所居平安一道言之,稅則官◆捧之,而全無一毫公納者,故都歸官況,自充其橐,以成廩外之廩也,當此艱虞之時,失其王稅,何處責應乎?卽令機務,行關各道,火耕田稅,勿付官捧,定結新劃,以補國用焉。八曰,我國難救者,是漕弊也,層節甚多,其故何也?已有廟堂另飭之處分,又有侍從變通之疏擧,則臣不敢更何仰瀆,而最其違法貽弊者,是官長也。自枰至斛,如有嚴飭誠勤之意,民何以換色其米,監何以能容其奸乎?所謂月當該官者,不念倉庫之虛實,全事溪壑之慾,是可忍爲也哉?及其沙工差出之時,責一境內富民,而一出差帖,贖納千金,日日行帖,擧皆如是,畢竟朘削一邑之膏腴後,乃已也。此則能事畢矣,而遮顔佯叱於監色曰,方今上納迫頭,擧行若是慢忽耶?應之者亦內附而言曰,一邑稍饒之民,擧皆厭避,則不得不從其自願者差出,然後可以任役者,是暴棄之類也。類謂此時可棄,鄕吏該色之間,許多責納也,衙隷情費也,竝以民間惟正之供,預先移給,則官吏只喜其各充帒橐,沙工亡念其自己隕絶,所以煙波風洋,謂以破船,甚至於公穀虛留之境,驚駭之極,寧欲無言,究其爲弊,不在於沙工,〈在〉於官長也。所謂饒民頉免錢,自該營一倂査出,付之惠廳,沙工則以吏校中擇差,無弊上納後,特以饒窠示意,俾有實效焉。九曰,按臬著治,未有如臣本道伯,而孝於家忠於國,復覩今日矣。一省之民,咸就蘇完,或恐遄歸,限十年仍任,莫使趙人,東漁於河,則豈非爲國家萬幸乎?特分西顧之憂,以副群情焉。臣無任云云。省疏具悉。所陳諸條,頗切時弊,當留念矣。
上在昌德宮。停常參·經筵。
開東前游氣,或開或蔽,彗星所見旋隱,尾跡熹微,不得詳細看候。
李永啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
備忘記,水原留守閔泳緯下直,長弓一張·長〈箭〉一部賜給。
禮曹,進賀兼謝恩歲幣使拜〈表〉吉日,來十月二十六日午時,方物封裹,同月二十三日。
傳于李永曰,原任直提學李鎬俊馳詣華寧殿,奉審摘奸,仍詣健陵·顯隆園,一體奉審以來。
傳于李永曰,傳敎不審之中官鄭泰吉,從重推考。
傳于李永曰,南間囚罪人白樂寬,嚴覈得情。
李永啓曰,密符親納,例也,而前兼水原留守鄭基世,謂有身病,使之褊裨替納,事甚未安,推考,何如?傳曰,允。
玉堂前望單子入之,副校理金疇鉉,修撰林永相,副修撰尹榮植·趙尙學落點。
李永啓曰,新除授副修撰趙尙學,方在刊削中,何以爲之?敢稟。傳曰,蕩滌敍用。
又啓曰,行大司憲洪鍾軒,執義趙漢益牌不進,掌令朴魯洙·姜聖喜,持平李益淵·朴來奎在外,監察茶時之意,敢啓。傳曰,知道。
以大司諫申泰寬,執義趙漢益牌不進罷職傳旨,傳于李永曰,只推。
傳于李永曰,右承旨許遞,前前望單子入之。
李永啓曰,臣與右承旨鄭漢朝伴直矣。纔已許遞出去,伴直無人,左承旨尹相萬所當牌招,而拘於廳規,不得請牌,何以爲之?敢稟。傳曰,牌招。
傳于李永曰,同副承旨許遞,前望單子入之。
承旨前望單子入之,洪殷謨·洪承穆落點。
李永啓曰,新除授承旨洪承穆,方在刊削中,何以爲之?敢稟。傳曰,蕩滌敍用。
又啓曰,行都承旨尹用求內閣進,左承旨尹相萬牌不進,新除授右承旨洪殷謨,右副承旨洪承穆未肅拜,同副承旨張世容式暇出〈去〉,院中只有臣一人,伴直無人,右副承旨卽爲牌招,何如?傳曰,允。
以左副承旨尹相萬牌不進罷職傳旨,傳于李永曰,只推。
李永,以議政府言啓曰,見今經用難絀,只以京司鼓鑄,猶有所敷,又爲設爐於松都,必不無其效,令機務處句管擧行,何如?傳曰,允。
又以議政府〈言〉啓曰,司僕巨達輩,謂以渠徒一漢,枉被捕廳賊招,方在捉囚,成群突入於該廳,投石作鬧,打開〈獄門,無〉難擅放,大關紀綱,萬萬痛駭,首倡幾漢,令秋曹嚴覈得情,出付軍門,梟首警衆,何如?傳曰,允。
又以兵曹言啓曰,今九月二十日禁軍戒器點考日次,而判書在外,不得設行之意,敢啓。傳曰,知道。
又以義禁府言啓曰,時囚罪人柳東烈,施以竄配之典,議處公事判付內依允矣。柳東烈,全羅道興德縣竄配,而議啓內辭意,具罪目,依例發遣府書吏,押送配所,何如?傳曰,允。
兼吏曹判書李載元疏曰,伏以臣,頃以見職不稱之實,屢陳衷悃,未蒙體諒,黽勉趨承,京察今已過矣。凡銓家所謂鑑別人物,激揚淸濁,用贊我聲明之治者,果有一事之自效,稱塞委畀之盛意也哉?退自循省,秖增惶恧,且臣貞痼風痰眩暈之症,際玆霜冷,倍加添劇,一身搖盪,如坐風濤船上,五官昏迷,如墮煙霧障中,胄翻而食飮不能順下,手澁而把捉不得爲力,似此難醫之形症,卽我聖上之恒所矜恤者也。若復仍爲蹲冒,與病相守,則是病上添病,難欲晷刻耐當,其可得乎?竊伏念京察,銓官之瓜期也,貞痼,稟質之蒲衰也。倘於此際,亟卸重擔,就閒息煩,庶可爲一分望瘳之方,玆敢畢暴血懇,仰瀆崇嚴。伏乞聖慈,俯賜鑑諒,特遞臣所帶銓銜,俾得安意調將,千萬幸甚。臣無任云云。答曰,省疏具悉。長銓之任,何可輕遞?卿其勿辭行公。
上在昌德宮。停常參·經筵。
開東前所見彗星,爲游氣月光,交相掩暎,形跡熹微,未克詳察。
自人定至五更,灑雨下雨,測雨器水深八分。
藥房副提調尹用求啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李永啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日,賓廳日次,而領議政洪淳穆無時急稟定事,左議政金炳國有身病,右議政未差,不得來會云矣,敢啓。傳曰,知道。
又啓曰,同副承旨張世容,今日不爲仕進,卽爲牌招,何如?傳曰,允。
傳于李永曰,再明日眞殿茶禮,當自內親行矣,該房知悉,時·原任大臣·閣臣·宗親·儀賓·二品以上入參。
傳于李永曰,再明〈日〉眞殿茶禮時,東宮當自內行禮矣,該房知悉,春·桂坊及相禮,使之待令。
吏曹口傳政事,禁府都事權世圭,東部令沈能鶴已上相換,禁府都事王濟千,典設別提宋萬燮已上相換,禁府都事白東學,造紙別提朴璿已上相換,禁府都事李倬,監察李秉勉已上相換,禁府都事閔奭鎬,訓鍊僉正柳錫衡已上相換,禁府都事兪致秉,內贍奉事趙章熙已上相換,禁府都事鄭宜默,西部都事李建相已上相換,禁府都事李敎源,繕工奉事沈僖澤已上相換事,承傳。
傳于李永曰,政官牌招開政。
李永啓曰,假注書盧泳敬有身病,勢難察任,今姑改差,何如?傳曰,允。
盧泳敬改差,代卞應洙爲假注書。
李永啓曰,行大司憲洪鍾軒,執義趙漢益牌不進,掌令朴魯洙·姜聖喜,持平李益淵·朴來奎在外,監察茶時之意,敢啓。傳曰,知道。
以執義趙漢益,正言趙性鶴牌不進罷職傳旨,傳于李永曰,〈只推。〉
〈傳于李永曰,〉行都承旨尹用求藥院進,左承旨尹相萬奉命在外,右承旨洪殷謨不爲仕進,右副承旨洪承穆陳疏,同副承旨張世容牌不進,院中只有臣一人,伴直無人。右承旨所當牌招,而拘於廳規,不得〈請〉牌,何以爲之?敢稟。傳曰,牌招。
以同副承旨張世容牌不進罷職傳旨,傳于李永曰,只推。
李永啓曰,右承旨洪殷謨,承牌來詣朝房,有身病,不得肅謝,伴直無人。同副承旨張世容,旣有只推之命,更爲牌招,何如?傳曰,允。
又啓曰,兼吏曹判書李載元,參議金演壽牌不進推〈考〉傳旨及罷職傳旨,今方捧入,而開政命下之後,如是違牌,事甚未安。參判李敦禹在外,判書更爲牌招,何如?傳曰,允。參議只推,一體待明朝牌招。
兵曹口傳政事,副護軍單魚允中。
李永,以議政府言啓曰,卽見慶尙監司尹滋承狀啓,則本道公都會抄擇覆試,當爲設行,而慶科覆試及別試,俱在不遠,多〈士〉赴擧,不無相値,特許停退事,請令廟堂稟處矣。大比當前,多士之奔走京鄕,在所當念,依狀請退行,何如?傳曰,允。
又以內醫院都提調·提調意啓曰,駞駱粥自十月初一日,當爲封進,依定式擧行事,預爲分付司僕寺之意,敢啓。傳曰,知道。
又以弘文館言啓曰,新除授修撰林永相,副修撰尹榮植·趙尙學竝卽牌招察任,何如?傳曰,允。
又以弘文館言啓曰,新除授副校理金疇鉉,時在忠淸道懷仁地,經筵入番事緊,請斯速乘馹上來事,下諭。傳曰,許遞。
又以禮曹言啓曰,仁陵大王位忌辰,在來十一月十三日,與冬至節享相値,依禮文只行忌辰祭,祝文中措辭添入,而王后位冬至祭,依例設〈行〉事,知委,何如?傳曰,允。
又以御營廳言啓曰,卽接南小營入直哨官申椗所報,則淸人數百,來修居接處所云矣。入直哨官段,移直於南倉,而軍則依前例減省之意,敢啓。傳曰,知道。
領府事宋近洙疏曰,伏以臣癃疾待盡之中,不思嚴畏,陳情徑還,自速大戾,走詣郡獄,祗俟譴罷,不料守土之臣,傳宣聖諭,不但不加何問,德意反復隆重,至有抹去批旨中句語之敎,以罪媒寵,感悚交摯,誠不知所以自措。纔已冒還私次,而當勘未勘,罪固自如,泥首訟愆,轉益危蹙,敢托自列之義,重犯瀆澆之誅。伏乞聖慈,亟令司敗議當律,以爲振國綱而勵臣分焉。臣無任云云。答曰,省疏具悉卿懇。聞已還第,予甚喜幸。勿以江湖爲遠,敷陳嘉謨,是予之望也。仍傳于李永曰,此批答,遣地方官傳諭。
右副承旨洪承穆疏曰,伏以臣於月前,猥忝喉院,罪著溺職,罰止薄勘,包悚齎慓,縮伏訟愆,曾未幾何,前望恩點,忽下於夢想之外,繼又有蕩滌收敍之命,臣於是,惝怳震懍,無所容措。噫,臣今所叨,卽前日僨誤之職也,臣於當日,疎闇失檢,致有此無前之顚錯,論其辜戾,合置何辟?聖度包荒,雖出於藏垢匿瑕之至意,臣之情踪,豈不思息黥補劓,晏若無故,揚揚爲進身之計哉?庚牌之下,承膺無路,玆敢短章自列,冒瀆崇嚴。伏乞聖明,俯垂鑑諒,亟遞臣新授職名,仍治臣未勘之律,以爲不職者戒焉。臣無任云云。省疏具悉。遂事,何必爲引?爾其勿辭行公。
書筵官李象秀疏曰,伏以臣,猥被濫恩,連控危懇,誠未徹於崇嚴,反蒙驟遷,罪愈深於違傲,苟逭王章,俟命三載,在臣情私,不遑暇言,疵累聖政,豈其少哉?何圖今者又授臣爲司憲府執義?臣於是,益復惶蹙,罔知所以爲辭。顧今救危扶顚,得其人爲急,授官任職,當其材爲要,臺憲者,紀綱之司也,所以糾正百官,匡輔君德,專責於此,則必得其人,然後少可以振起頹廢,再整欹器,乃謾然加之於如臣者,謂之何哉?國家,正以崇虛文棄實事,致弊,而仍復襲其謬,臣不勝憂歎之至。近日彗星之可畏特甚,不審有何等亂萌,潛伏於冥冥之中,萬口洶洶,不保朝夕,聖上憂勤惕勵,豈不夙夜慥慥,而至於時象,若是之棘恐,猶有未燭也?然臣聞天命已去,則災異亦不復作,我聖上願治之念,有足以上孚于天,天心仁愛,不忍遂棄絶之,必欲扶持全保,故旣降禍變而警之,又出災異而告之,亦已照然矣。蓋人事爲形,天象爲景,漢梅福,告其君曰,不見其形,願察其景,此言甚可思也,臣聞近世天文家,泰西推測之說,甚明,日食星變,皆能預算,故謂其與人事無干,嗚乎,爲此說者,實啓後世亂亡之漸也。昔兩漢,最以此爲重,凡有天災,人君必反躬自省,悔過而求言,此漢之治,所以亞於三代,及夫曆學漸密,天文占驗,一切歸之怳惚而不信,然曆學愈精,而世道愈降,何也?中人以下,爲善去惡,必以上之勸懲,而人君至尊無上,苟有過惡,誰得而止之?其所尊所畏者,惟天也,天而不畏,則復何忌憚之有哉?故張禹·王安石,不免爲千古罪人者,以其逢君之惡,使不復畏天也。孔子作春秋,所書災異,爲一百二十二句,其無干乎人,則何爲煩瀆如是也?易曰,荐雷震,君子以恐懼修省,若無其理,則又何爲有此乎?詩十月之交集,傳曰,其行,雖有常度,而實爲非常之變,聖賢用心,斯可知矣。今若有以泰西之說,進於殿下,以爲天變無與於時政,又或言中國當之,未必晷在我國,是小人之誤殿下也,必嚴斥而黜之,無使邪說惑人焉。假使天無心以示之,人有意以應之,則是亦益於我而已,彼徒事象器度數之末者,何足與議於天人相與之理哉?臣又伏聞前月毓祥宮災,廟主至不能奉出,殿下有避殿變服之擧。謹按春秋二百四十二年之間,書星孛三,書宮室災六,今彗星則比年疊見,宮室之災,連歲頻仍,而至此無以復加,豈非天意?若曰星變,則人猶以爲高遠,故更就其切近者,而戒之乎其丁寧懇摯,不啻耳提面命矣,然猶無所警動,則臣恐天怒旣甚,後雖欲有爲,亦無及也。程子曰,國祚至於祈天永命,工夫到則有此應,朱子曰,陽氣發處,金石可透,精神一到,何事不成?古哲王因災修政,轉危爲安者,稽之往史,班班非誣,使聖志卓然,欲祈天永命,則當務莫先於用人納善。其用人也,則必如成湯之立賢無方,旁求俊彦,任才則如伊尹之興土功,長脛者使之蹋钁,强脊者使之負土,眇者使之準繩,僂者使之塗地,隨其器能,莫不得宜,其納善也,則必如漢文帝止輦受書疏,齊桓公嘉納野人九九之術,然後有日新之效,天災可弭,而民心可靖。臣所慮者,不能出此,而政令施措,只在文具體面上講求,以今臣所蒙臺銜而可見矣,是何異於聾瞽之理絶視聽,而授以耳目之任乎?是用人之失當也。臣頃進中興務本說,伏奉見批,諭召鄭重,至以言出身可出爲敎,臣尤萬萬惶悚,直欲鑽地而入,臣雖至愚,豈敢自附於先賢出處之義哉?徒見聖上,有更始之志,下求言之旨,歡喜不自勝,竭盡微忱,以貢愚見,而不通世情,不嫺文辭,意其陳腐,支離可厭,毫髮不足以動於宸聰,而契於聖衷。昔唐太宗,詔百官言時務,馬周爲常何,代艸數千言書入,卽召問何,何對曰,臣不知書,客馬周所爲也。太宗促召周,不時至,連遣中官數三輩,旣見,與語大悅,宋太祖幸東都,張齊賢獻十策,召令面陳,太祖謂九策皆可,而其一不可,齊賢力言十策,皆可,抗爭不屈,太祖怒,以柱斧,撞折其齒。臣所言十餘事也,雖不敢望如馬周邀太宗之悅,而若得如張齊賢遭太祖之怒,則設有罪譴,臣亦何恨?今聖旨,無所可否,例如優奬,臣言庸妄,固無足恤,若言之可采,而汎應以此,則是納善之未盡也,若是而何以望祈天永命乎?批旨有痛祛文具之敎,而徒爲聖上又增一段文具,煩猥之罪,至是益重矣。伏乞聖明,亟遞臣新授臺銜,仍治臣罪,以懲妄言者焉,且刊汰臣講職筵銜,永寢召命,以重名器,不勝至願也。臣無任云云。省疏具悉爾懇。象緯示警,可見天心仁愛之至,予方修省之不暇,而今接爾疏,尤不覺惕然而懼也。前疏之批,可謂敷予心曲,而爾乃視以文具,依舊浼浼,豈予之誠禮,未能素孚歟?旌招之動,文字之繁,亦文具爾,爾若諒予必致之意,則其應不待屢諭,幡然簉朝矣。見今講筵與書筵頻開,側席待賢,寤想如渴,爾其斯速登程,畢陳嘉謨,無使宋祖·唐宗專美於前也。仍傳于李永曰,此批答,遣地方官傳諭。
瀛陵君金應夏疏曰,伏以臣,姿質庸愚,才智空疎,固不可與聞於朝廷政事,又無官守之責,退伏郊坰,歌詠聖化,老於康衢之煙月,而耿耿丹忱,明發不寐,繞壁徊徨,而尋常一夢,長繞於蓬萊之五雲矣。第伏見近日世道汚下,綱紀紊亂,名分掃如,下賤軍民,敢爲犯上作亂,有此千萬古無所之大變,天道孔昭,母位還御,實是擧國臣民莫大之慶也。在朝群臣,守官任職,布列于王庭矣,一自騷擾之後,各率妻子,背其君國,遯避鄕邑,不知與國同休戚之義,是可謂有禮而爲忠乎?誠不可使聞於隣國也。四郊多壘,卿大夫之恥,而外國軍兵,屯據城闉,爛居廬舍,糜〈費〉億萬,穀價漸踊,閭巷人心,變爲夷狄,由是離散,携持厥婦子,日事分散,以哀籲天,將轉溝壑,而莫之救恤。守宰之臣,則不思字牧之責,惟利是求,賦稅還穀糶糴之時,倍加濫捧,期〈圖〉肥己,陷人於不孝不睦之科,威劫愚氓,奪取幾千萬錢,窮厄之民,呼訴無處,擧皆思亂,惟願曷喪,是可謂國而爲國也,民而爲民乎?言念及此,不覺心寒,百疣層生,難徧疏擧,玆將數條時弊,猥瀆崇嚴。伏願殿下,不以人廢言,俯採一得之誠,特軫聖念,晨夜愼謹,復明三代之治,簡擇賢否,能者賞以勸之,不肖者黜以陟之,嚴加詗察,明正當罰。在外文武諸臣,則使該方官,隨在捧現告,召還入朝,穀價則江郊船主與各邑胥吏,暗相扶同,厚捧稅穀,潛賣於各國,以得倍簁之利,而掩置不問,仍成例套,逐年如是,雖在稔歲,民不免飢,倉無積粟,況於歉年乎哉?願使道臣,嚴明糾察,訪塞外貿之穀,犯禁者一切梟警,以爲後日之鑑,而穀多則民安,民安則風俗稍厚,俗厚則國是自靖,國靖則世自躋於泰平矣。夫儲宮,一國之根柢,社稷之宗主也,自古聖王,常爲敎導,方今秋涼漸高,日候尙調。伏願招延師傅講官,以勉輔世子睿學,俾得日就月將,擴充聰慧,仰追孔·孟之道,以致堯·舜之化,千萬幸甚。臣無任云云。省疏具悉。黜陟嚴明,果爲今日切急之務,當留念矣。
承文副正字卞應洙疏曰,伏以臣一庸愚鄕氓,職非言責,何敢預聞於笙鏞之治黼黻之猷,然彝性攸同,其所憂愛之誠,不以疎逖有間,猥控一籲,冒犯僭越,伏望聖慈,特垂矜納焉。臣聞民惟邦本,本固邦寧,百姓安,國誰與不安,百姓足,國誰與不足,百姓旣安且足,於爲國乎,何有?我殿下,今當國勢岌嶪之日,旣與贊襄輔弼之臣,定謀於廟堂之上,又慮奇才異能之人,或遺於蓬蒿之下,廣開言路,屢降恩綸,輿情歡忭,思皇多克生之士,須臾少毋死之民,莫不傾顱跂趾,思見德化之盛。然而挽近以來,漕運與糶糴之法壞,已久矣,以至痼瘼而莫之救焉。臣本鄕曲草莽之踪,粗解民間疾苦者,雅矣,正供上納之元額定數,未當加增,而民間之逐年加斂者,病源有所由耳。我國之船艦,質鈍不利,船主奸猾漸長,或裝載移纜,見高價而私賣,無故臭載,解風濤而捉影,地方官之橫被罷罷,拯閱米之橫徵平民,中間之簸奸幻弄,有不可勝計。假使各地方官,修改敗艦,新造完船,列邑沿海,山童而濯,苦無可船之材板,則可謂無麪之弗托,設或窮搜可材而製造,船主之奸猾固自如,則破船而害歸於民,造船而害亦歸於民,上納之愆滯,亦固自如,京司應用,每患窘跲矣。臣愚以爲,弛弊杜奸之策,莫如迅駛船行,期日到泊,過期者罪之,趁期卽納,幾次往來者,輒賞之,則彼船主輩,奚暇作奸於不多日之間乎?方今字內各國,皆用火輪駛艦,萬里往來,不過一旬,則其行之疾迅,無過此矣。今京江,旣有日本貿來之輪船,亟求能解行船之人,往來湖·嶺沿海,裝載稅米,定期到泊,用之以省費杜奸,俾小民咸知實效之所在,則其他泰西機器之便利,技藝之精妙,吾民之才智者,亦必有不待勉而樂趨者,多矣。此豈非導民鼓舞,而爲國家富强之先路乎?至若糶糴之弊到極處,不可不變通,當初之從民願半留半給之制,尙矣毋論,雀鼠之縮,以耗爲補罅,取耗爲補用云者,古制雖存,而後弊層生,嶺·湖·三南,春糶秋糴,如數依法者,百無一焉。乾於逋欠,沒於舞弄,名存實無,徒擁〈虛〉簿,而或現在於民者督捧,而又輒欠縮,倉庫枵然,在在皆是,萬一國家有急發挪移,則穀旣無矣,奚取用之乎?臣愚以爲,列邑還穀元數,仍令留置於民間,每年只取其耗,以爲應用,則民無輸運之勞,邑無懲督之患,此豈非便於民利於民之一大關者乎?湖·嶺之間,或已有臥還之邑,民皆便之,此可謂擧一而反三者也。況今年形不登,場圃已築,民無京坻之積,大東已頌,家無杼柚之〈貯〉,終歲勞苦之民,救活遑汲,若至明春,則必至於顚連溝壑,啼號道路,此豈非大可矜恤者?伏望特垂恤存之澤,八域還穀,一竝留置於民,自今秋入糴時,不爲捧納,俾民只納其耗,以爲公私兩便焉。見今外交始通之時,各國鱗至,庶民亦知國財之匱乏正供之不足,猶恐取斂之或加,故浮言之胥動,衆心之靡定,職此之由,誠以此時,特行此二條,則民心之安,易於反手,聖德之頌,溢於豐口矣。夫如是,則民安得不固,邦安得不寧乎?凡今時務時弊矯正之方,近日紳士服儒,章奏臚列,畢露無餘,如臣膚淺之辭,更不必疊床架屋。只伏願殿下,每有事爲,務從民心,以庸厚生,崇儉用人,克修保邦之規矱焉。竊伏念臣,羈旅日下,苟全性命,忍見窮千亘萬無前之變,旋復見天日昭回之慶,懽欣蹈舞之中,斷斷一心,敢效芹曝之悃。更伏祝聖明,勿以人廢言,俯賜財納焉。臣無任云云。省疏具悉。輪船載穀,誠爲便利,而未經代用,不可易言,臥還取耗,雖非經制,亦可爲救時之法也。
廣州幼學趙汶疏曰,伏以臣本州野愚氓,門微身賤,庸陋之質,淺短之識,無足比數於人類,幸値聖世,亦是仁化中一物也,今伏見有下求言之旨,言雖不合,必無苛責之理,告布中外,咸使聞知,故臣雖白徒,披肝瀝膽,不恤觸忤,以致煩文,極陟猥濫,先陳急務,後及振救,伏願聖明睿察焉。呼鳴,六月之變,亘萬古所未聞所未有之事也,以我東崇禮崇義之邦,非特軍卒之罔赦士民之惶蹙,倘復如何?何幸邦運無疆,天籙昭回,壼殿還御,率土慶忭,曷有其極?此是春宮邸下,仁聖孝理之誠,天所感應,殲盡逆黨,實快輿情,孰不手舞而足蹈,披雲而見日,莫非我聖上至大之盛德。不意大院位,航海閱月,久闕承顔,以殿下天至之誠孝,日瞻時慕,不怠不懈之際,或有瑕損於玉候,而未遑省念,萬機或曠,庶務有隳,此豈非反有負於大院位憂國之誠心乎?在天之靈,必有昭感,行次穩還,不踰多日,勿爲過慮焉。竊伏念事大三百年之間,有請必奏,有卷必施,曾無質問矣,以途路之流言傳播,今忽是擧,誠難曉得,向日大院位政令勤嚴,八域之願納,戶布之創設,多致構怨者,必有興訛造訕而然也。謂以宮室壯麗,田土廣置,錢財積堆之說,伏未知道路流傳,則宮內亦不無豪悍輩,藉力怙勢,冒稱分付,或微財,或收稅,或築洑等節,莫辦眞僞,徒成怨藪,每掩其德徽,反彰其過失,以致上國之責,臣切骨而痛冤,中外同情。況復殿下孝思之情乎?設有錢穀之蓄儲,當此蒼皇之地,上無主管,下多錯落,尤難善後。特垂睿智,無使依勢憑藉之類,從中渙弄,太半歸虛,而可革者革,可留者留,明其不然,俾愚昧人民,覺述悟眩,則此言亦當傳播,古所謂譖言輕人,善言易亦進,無根之事,無形之語,必有順會昭晳之道,而體有輕重,言有內外,惟殿下留神焉。此豈非推源而究本也哉?自古亂喪之餘,法度縱弛,當在更張,而使紀綱正而條目擧,然必明禮義,正人心,敦風俗,以爲本也,法者,人主之所執,懸敎,設令以示人,而所恃者人心也,軍卒失伍,解皁穿白,四散京鄕,則行人耳目,反生疑訝,傷弓甫已,餘喘尙爾,京外人情,遑遑汲汲,是所急救之務,而我東五百年文治之餘,武備疎略矣。近日各國來駐,軍容之整,兵器之利,實有可效,宜摹其規敎鍊軍卒也,至於工藝之巧,商辦之滋,醫藥之術,擧其精取其妙,則民得以盡其才擴其智,無事不學,無藝不就,何必廣求多才多藝稀世之人乎?各任其職,乾乾自勗,不外乎士農工商四業而已,尋簡取精,不務虛而無失實,則俗隨國政之方圓,民猶蠖屈之食葉,無爲而成,不勞而得,其在人力,可勝造化矣。爲輪不待曲木,爲治不待善民,知時而識機,當爲變改,而法不可膠守者也,古語曰,奢侈之害,甚於天災,侈靡之俗,可以禁矣,逐戶塡役,軍案摠虛,戶布之令,可以收矣。漕倉之弊,官民俱害,使其本邑,賃船自納,漕運宜可變通也,糴糶虛簿,徒添吏逋,臥其本糴,取耗先納,民情大可紓力,祛弊從便,隨宜而循俗,令行而法立矣,敢陳衷赤,仰瀆崇嚴。伏望天地父母,俯垂鑑諒,特賜裁處,不以人廢言,不以言廢直,千慮一得,或有取焉,芻蕘識見,語無倫序。臣無任云云。省疏具悉。言近樸實,然殊欠裁擇,數條說弊,當體念矣。
部將李容仁疏曰,伏以臣關北賤弁,猥蒙科擢,內而履歷,外而驛丞,偏彼洪渥之恩,未效涓埃之報,恒抱惶忸,犬馬之心,益切,葵藿之忱,難裁,幸際聖人更始之日,文臣武臣,具陳疏辭,時弊時務,靡不畢擧,而微忱所在,不可以架疊之言,徒自含默,故不避猥越,敢陳七條,伏望細垂察焉。一曰,田結。比年水災,山崩土解,或傷於旱虐,仍爲廢荒,八路同然,而至於考卜之時,暗符邑吏,錄於川陳之秩,國結見縮,而民結無減者,何也?所謂色吏輩,受其賂幣,當年川減矣。明春還耕,逐處査櫛,或仍陳者,亦爲査起,倂付隱結,此國漸瘁而民漸困也。二曰,還穀。此穀者所以爲國爲民,樂歲蓄積,凶歲賑恤,春糶秋糴,每年換色,以備不虞者也。近來奸猾之吏,秋捧精實,春布空殼,或一苞而分爲二苞,徒弄刀筆,虛備文簿,此眞國之欠鼠也。吏逋夥多,專由於此,官不知禁,反作袖中之泥塑,豈不駭歎哉?大抵吏額,原有定數,而懶農閒丁,以吏校之族戚,假稱,敦寧付案加出者,倍於原額,此國漸貧而民漸窮也。三曰,驛土與給卜。此本國家傳命之所重,名曰,位畓給卜,而近者邑吏,符同驛吏,全然預賣,私歸囊橐,故驛中不得立馬,莫之使役,甚至絶站,此驛不成樣,而國未傳命也。四曰,安民。書曰,民乃邦本,本固邦寧,方今我國與各國,交隣開港,天下通行之公法,而隣國之人,陸續泛海,則沿路之民以蚩蚩之見,素昧此事,風鶴之唳者,無處無之,此民不安堵,而國所見疑也。五曰,用人。向日傳敎內,西北·庶孽·醫譯·吏胥·軍伍之奇才異能,擇而用之,竝爲顯職矣。今或才能而薦,或薦擧而不用,是用人之不廣,尙拘於格例也。六曰,鍊武。大槪,兵者,善習技藝,若有猝然之急,則聖人不得已用者也,今國家昇平已久,不見干戈之影,怠於鍊習,故向遭亂軍之變,一無見義之勇,徒爲全軀之計,四散於山水之鄕,豈不寒〈心〉痛駭哉?是誠危急之〈秋〉也。七曰,經用。我國偏敝,素無倉庫之富,而當此各國通信使軺,相望於水陸,需用之道,太闊於前,許多所費,專無區劃之方,此誠緊急之務也。臣愚以爲結弊,日前得見出身臣張錫基疏,則矯救之策,的是明白,聖批中言多切直,雖不中,亦不遠矣,伏惟聖神殿下,聽施之敎,似在不遠,是誠我生靈之鴻福新新也。不必更瀆,而八路列邑之吏額,不可不酌定,然後此弊可革也。驛土給卜事,預賣之習,嚴截禁斷,使各驛別立馬匹,然後傳命之驛,各自蘇盛,驛民亦爲支保矣。安民事,在於守令之善不善,別擇循良之吏,曉諭民情,明其法令,整其軍制,無敢訛動,則民心自安矣。用人事,人之有才能,與器無異,器雖飾以金玉,無所用之,則與瓦石同歸,雖竹籩木豆,盛以珍差,置之華堂寶閣,則與金玉亦同。且以馬論之,雖千里良蹄,買以重價,棄於寒槽,則與駑駘,同。是故,泛駕之馬,亦在御之,而人雖才能,知而不薦,薦而不能用,與無才,同,此有用人之名,而無用人之實,何哉?已薦之人,隨才授任,無薦之人,別爲搜索,勿拘於私,特以公取,則梁王之國,孟子至焉,郭隗之臺,樂毅往焉,用人之路,從此廣矣。忘身殉國,忠義之士,接武而來也,鍊武事,擇其善騎射,分送八方,敎鍊軍伍,則我國之技藝,不患寡於隣國矣。經用事,外邑之官況,五千兩外剩餘,劃付大同,以助國用,則此與漢之賣官事,大相不同,夫官況,本是國家之物,而使守宰者,爲衣食之資矣。昔漢文帝曰,百金,中人之産,令五千兩之廩況,誠不以富乎?此國有紓力,而民亦樂矣。伏乞聖明,勿以人賤而棄言,亟加採納焉。臣無任云云。省疏具悉。所論七條,俱切時瘼,而驛土之弊,不可不別有變通也。
上在昌德宮。停常參·經筵。
開東前所見彗星,爲密雲下雨,不得看候。
洪承穆啓曰,來二十五日,朝參日次,而中宮殿誕日問安相値,頉稟之意,敢稟。傳曰,知道。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
禮曹,來十一月初二日行景慕宮冬享大祭,香祝親傳,取稟。奉敎恭依。
傳于洪承穆曰,左副承旨·同副承旨許遞,前望單子入之。
傳于洪承穆曰,有實故摠管許遞,前望單子入之。
摠管前望單子入之,副摠管趙羲純落點。
傳于洪承穆曰,禁將有闕之代,摠戎使具完植除授。
兵曹,禁衛大將單具完植。
洪承穆啓曰,禁將有闕之代,摠戎使具完植除授事,命下矣。新除授禁衛大將具完植,卽爲牌招,傳授命召,何如?傳曰,允。
又啓曰,摠戎使具完植,禁衛大將除授事,命下矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,命召親納,例也,而前禁衛大將趙羲純,謂有身病,使其營校替納,事甚未安。推考,何如?傳曰,允。
又啓曰,摠戎使御將兼察事,命下矣。兼察摠戎使金箕錫,卽爲牌招聽傳敎,何如?傳曰,允。
傳于洪承穆曰,幼學具廷燦,今日政,監役擬入。
以大司諫申泰寬,正言趙性鶴牌不進罷職傳旨,傳于洪承穆曰,只推。
承旨前望單子入之,李晚由·李雲夏落點。
傳于洪承穆曰,寧海府使之代,勿拘常格,各別擇差。
傳于洪承穆曰,林川郡守之代,槐山郡守金稷鉉除授。
洪承穆,以吏曹言啓曰,槐山郡守金稷鉉,林川郡守除授事,命下矣。以前任新寧縣監,方在解由未出中,何以爲之?敢稟。傳曰,勿拘。
吏曹,林川郡守金穆鉉除授事,承傳。
洪承穆,以吏曹言啓曰,進賀謝恩兼歲幣使書狀官趙鍾雲以其身病,呈狀乞遞,改差,何如?傳曰,允。
傳于洪承穆曰,進賀謝恩兼歲幣使書狀官,新錄中擬入。
洪承穆,以吏曹言啓曰,南學敎授李載崐,翼陵參奉奇萬,繕工監假監役官南翼熙俱以身病,呈狀乞遞,改差,何如?傳曰,允。
又以吏曹言啓曰,成均館司藝洪羲麟以其身病,呈狀乞遞,改差,何如?傳曰,允。
有政。吏批,兼判書李載元牌招不進,參判李敦禹在外未肅拜,參議金演壽進,右承旨洪殷謨進。啓曰,兼判書李載元牌招不進,參判李敦禹在外未肅拜,小臣獨政未安,何以爲之?敢稟。傳曰,只出緊任。
又以吏批言啓曰,今番慶科增廣監試覆試時,監試官,例以文監察差出,而見今監察,俱是蔭武矣。在前如此之時,暫爲推移,旣有已例,二員依近例作窠,其代以槐院參上,差出,而可擬之人乏少,以曾經臺侍排擬以入之意,敢啓。傳曰,知道。
以曺寅承爲副校理,金奭烈·洪羲麟爲監察,趙秉鎬爲安東府使,宋啓憲爲吉州牧使,申泰榮爲寧海府使,趙鍾雲爲玄風縣監,安潤明爲重林察訪。宗正卿二單,李鍾健·李奎遠,承文著作二單,明錫範·韓必殷。
兵批,行判書趙寧夏病,參判李敦夏病,參議李冕雨病,參知睦承錫入直進,右副承旨洪承穆進。以朴世麟爲龍媒僉使。同知單蔡東勳,護軍李承用,副護軍鄭漢朝·李永·張世容·趙忠熙·李圭璿·李根豊,副司直李鎬冕·金疇鉉,副司果吳麟泳·南奎熙·朱冕燮·柳學增以上竝單付,兼吉州鎭兵馬僉節制使關北兵馬防禦使南後衛將單宋啓憲。
傳于洪承穆曰,白川郡守之代,勿拘常格擬入。
吏批,再政。以李明信爲敦寧都正,閔泳韶爲南學敎授,朴齊聖爲司僕正,鄭夏源爲歲幣使書狀官,尹斗善·具廷燦爲假監役,尹奎炳爲翼陵參奉,金宗根爲永陵參奉,李根永爲白川郡守。
以同副承旨張世容牌不進罷職傳旨,傳于洪承穆曰,只推。
洪承穆,以議政府言啓曰,增廣文科覆試在邇,而一經背講後許赴,卽古規也,日字促迫,未暇如式。依近例除講之意,分付,何如?傳曰,允。
又以三軍府言啓曰,卽接御營廳所報,則今九月二十一日,習陣日次,而大將臣金箕錫有身病,不得行操云矣,敢啓。傳曰,知道。
又以觀象監領事提調意啓曰,文臣測候官執義趙漢益,前正言林永相改差代,成均館司成金炳吉,副司果宋圭元差下,何如?傳曰,允。
又〈以〉御營廳言啓曰,本廳千摠李根豊以前任鐵原府使,方在任所,久曠可悶。改差,何如?傳曰,允。
又以御營廳言啓曰,本廳騎士將閔瑜世身病甚重,勢難察任,改差,何如?傳曰,允。
又以御營廳言啓曰,本廳千摠騎士將今當差出,而擬望之人乏少,外任竝擬,何如?傳曰,允。
又以義禁府言啓曰,卽接南部牒報及成冊,則謀反大逆不道罪人長孫妻及子春永與子婦,竝已逃躱,懸錄報來矣。令左右捕廳各別譏詗,期於捉得之意,分付,何如?傳曰,允。
應敎金思轍疏曰,伏以臣與新除授右副承旨臣洪承穆,有內外從應避之嫌,顧臣所兼春秋之銜,揆以格例,在下當遞,玆敢短章陳籲。伏乞聖明,俯垂鑑諒,亟賜遞改,以存公格,以安私分焉。臣無任云云。省疏具悉。所請依施。
修撰林永相疏曰,伏以臣,年淺識短,百無可取,早竊科第,濫廁朝籍,量才揣分,不足備數於任使之末,而猥玷瀛選,屢膺恩除,顧其職,則備顧問而資啓沃,苟非稽古之學演綸之手,莫宜居之,如臣無似,晏然隨諸學士後,持被於承明之廬,橫經於香案之前,榮光偏叨,惶恧罙增。豈復有妄干恩澤之念,而第臣區區私情,寤寐耿結,愈久愈迫,臣抱此至懇,不一呼籲於仁覆之下,更將安往而控愬乎?嗚呼,臣弱齡失怙,惟老母是依,敎課之篤,鞫育之勞,玆母而嚴父,至于臣身,壯大如彼,成立如彼,臣母年今六十有九矣。筋力衰脫,寧日恒少,苟失一番攝養,輒致幾層耗敗,非肉不飽,而甘旨無以自給,惟藥爲命,而力圭每患不及。噫,烏鳥反逋,物猶然矣。矧在人子之心,欲報之德,安得不瞿然愧懼,思效一日之養乎?且臣家本淸素,性又悚拙,家人産業,沒不省識,終歲契活,反貽憂念,臣公而無所補於國,私而不克養其親,惟干瀆是懼,依徊泯默,不及今少伸至願,則是子而不孝,亦何以藉手事君乎?玆敢披瀝衷懇,冀〈蒙〉矜諒。伏乞天地父母,倘推錫類之仁,特軫及老之恩,亟令選部卑臣一小邑,俾遂專城之養,則隕結圖報,豈足以仰酬其萬一也?伏念,自古帝王之治,必資學問,學問之道,貴無間斷,伏惟我春宮邸下,睿德夙就,令聞日〈彰〉。伏願殿下,躬率先行,計論經史,俾聖學臻光明緝熙之域焉。臣無任云云。省疏具悉。疏辭,下該曹稟處,尾附事,當留念矣。
上在昌德宮。停常參·經筵。
開東前所見彗星,爲雲氣掩翳,不得推測。卯時下霜。夜自五更,至二十三日開東,灑雨下雨,測雨器水深二分。
洪殷謨啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外未署經外,呈告人員,竝卽牌招,何如?傳曰,允。
傳于洪殷謨曰,前別軍職李允用,別軍職〈差下〉。
傳于洪殷謨曰,奉審閣臣入侍。
傳于洪殷謨曰,館錄爲之。
洪殷謨啓曰,館錄爲之事,命下矣。副提學未差之代,政官牌招,開政差出,何如?傳曰,允。
傳于洪殷謨曰,左副承旨·同副承旨許遞,前望單子入之。
承旨前望單子入之,金演壽·李秉臯落點。
傳于洪殷謨曰,左副承旨許遞,副司果金玉均除授。
吏曹,右副承旨單金玉均,今加通政除授事,承傳。
洪殷謨啓曰,臣與左副承旨洪承穆伴直矣。纔已許遞出去,伴直無人,新除授右副承旨金玉均,卽爲牌招,何如?傳曰,允。
傳于洪殷謨曰,吏曹參議有闕之代,前望單子入之。
吏曹參議前望單子入之,鄭漢朝落點。
傳于洪殷謨曰,右副承旨許遞,前望單子入之。
承旨前望單子入之,洪承憲落點。
傳于洪殷謨曰,法司堂上竝許遞,前望單子入之。
法司堂上前望單子入之,刑曹判書閔泳穆添書落點。判尹鄭範朝落點。
傳于洪殷謨曰,禮曹判書有闕之代,前望單子入之。
議政府,禁衛大將單具完植。
洪殷謨,以議政府言啓曰,增廣大小科覆試試日在邇矣。不可無糾擿之擧,副校理徐誼淳,副司直南廷綺,竝文公事官差下,何如?傳曰,允。
又以戶曹言啓曰,時御所內各司,依定式發遣本曹正郞,臣崔鼎獻,與兵曹參判臣李敦夏,佐郞臣具星喜,東所衛將臣金鎭民,西所衛將臣李廷緖,南所衛將臣金大淳,北所衛將臣李忠呂,眼同看審,則姑無雨漏處之意,敢啓。傳曰,知道。
又以禮曹言啓曰,卽接四館所牒呈,則以爲辛巳十二月初一日館學儒生應製入格幼學沈能昱,壬午正月十二日參班儒生應製入格幼學李章夏·閔致元·李庚斗·李錫祚·鄭顯謨·宋春植,同月二十二日館學儒生應製入格幼學金承濡·李鍾學·張·韓用政·柳錫駿,二月初八日館學儒生應製入格幼學宋淳恪·鄭潡源·梁在奎·朴勝原·金奎鎭·崔鳳相·愼宗明·李敎復·李演模·安灝一·申鳳均·閔鎬·閔泳復·閔仁鎬·尹玄求·李奎永等二十八人,付之監試初試榜末事,命下。而增廣監試初試時,不呈恩賜試券,以致見漏於原榜,今番增廣監試覆試時,許赴與否,自本曹啓稟施行云矣。旣有付之榜末之承傳,則雖不見錄於原榜,竝使之依例許付事,分付四館所,何如?傳曰,允。
又以禮曹言啓曰,卽接北部幼學尹定求所志,則以爲矣身,今年三月二十三日三日製,以直赴會試入格,而伊後名字,改以升求,依已例自本曹啓稟釐正云矣。依所訴許施事,分付四館所,何如?傳曰,允。
又以禮曹言啓曰,卽接木川幼學鄭寅升所志,則以爲矣身,今番監試初試,入格於本道右道初場,而伊後名字,改以寅太,依已例啓稟釐正云矣。依所訴施行事,分付四館所,何如?傳曰,允。
又以禮曹言啓曰,卽接海州幼學吳允泳所志,則以爲矣身,今番增廣監試初試,入格於一所終場,而伊後名字,改以元泳,依已例啓稟釐正云矣。依所訴許施事,分付四館所,何如?傳曰,允。
又以禮曹言啓曰,卽接忠州幼學鄭弘源所志,則以爲矣身,昨秋監試初試,入格於忠淸左道初場矣。今春會試時,遭重制陳試,今番覆試,當爲赴擧,而伊後名字,改以世源,依已例啓稟釐正云矣。依所訴許施事,分付四館所,何如?傳曰,允。
又以奎章閣言啓曰,直閣徐相祖,疏批已下,卽爲牌招,何如?傳曰,允。
又以弘文館言啓曰,新除授副校理曺寅承,時在京幾加平地,經筵入番事緊,請斯速乘馹上來事,下諭。傳曰,許遞。
以大司諫申泰寬,正言趙性鶴牌不進罷職傳旨,傳于洪殷謨曰,只推。
又以侍講院言啓曰,明日眞殿茶禮親行敎是時,王世子自內行禮敎是時,有春坊待令之命,而兼弼善金定均有身病,兼司書金疇鉉在外,無以備員,何以爲之?敢稟。傳曰,竝許遞。前望單子入之。
春坊前望單子入之,兼弼善朴斗陽,兼司書徐載厚落點。
又以侍講院言啓曰,卽接翊衛司所報,則明日眞殿茶禮親行敎是時,王世子自內行禮敎是時,有桂坊待令之命,而右衛率趙爰夏有身病,何以爲之?敢稟。傳曰,漢城主簿李哲永,令該曹口傳相換。
兵曹口傳政事,右衛率趙爰夏,漢城主簿李哲永,已上相換事承傳。
又以侍講院言啓曰,新除授兼弼善朴斗陽,時在忠淸道木川地,斯速乘馹上來事,下諭,何如?傳曰,允。
又以侍講院言啓曰,新除授兼弼善朴斗陽,兼司書徐載厚,幷卽牌招察任,何如?傳曰,允。
又以義禁府言啓曰,南間囚罪人白樂寬,當爲刑推更覈,時囚罪人李載晚·權在斗等三次考限已滿,當爲更加嚴刑,而齋日相値,竝過齋後擧行之意,敢啓。傳曰,知道。
又以御營廳言啓曰,本廳千摠李奎璿前任吉州牧使,騎士將李相惇前任慶尙中軍,俱在任所,久曠可悶,竝改差,何如?傳曰,允。
吏曹啓目,出身金鍾五名字,改以鍾呂,出身李萬儀名字,改以學儀事爲等如告狀依例令藝文館給帖,何如?判付啓依允。
義禁府啓目,南間囚罪人白樂寬原情云云。傳旨及承傳內辭意,發問目嚴覈是白乎矣。一事漫漶,終不直陳,平問之下,難以取服,刑推得情,何如?判付啓依允。
直閣徐相祖疏曰,伏以臣材器樸陋,見識譾劣,空空然一措大耳,承藉先庥,低回蔭塗,垂三十年于玆,而往年待罪下邑也。積民杜之僨誤,愧懼冞深,蔑涓埃之報答,辜負實多。居然楡景向晚,蒲質先零,戢鱗委翅,分甘蟄跧,匪意濫竊科第,特除瀛館,昵侍經幄,依近耿光,榮耀極矣。志願畢矣。忽於千萬寢夢之表,以臣爲奎章閣直閣,華誥誕宣,牙牌嚴臨,惝怳震駴,莫省所以自措也。莫越典式之嚴,粗伸叨謝之忱,自顧慙忸,人謂斯可。噫,惟我正宗大王,以不世出之聖,奮大有爲之志,博稽往牒,歷考故事,設閣建官,以備笙鏞之治,黼黻之具,故其選之也。必於問地之競爽,姿質之端凝,文學之宏贍,取之至淸至峻,且華且顯,非汗漫職司比也。至若奉列聖之謨訓,宋之龍圖·天章也,掌二酉之圖籍,漢之石渠·天祿也。苟非才猷足以取重一世,聞望足以表準四方,逡巡退托,莫宜居之,而如臣無似賤名,拔乎衆望之外,置諸群彦之右,觀聽駴惑,嗤點必至,其謬恩造累聖簡,豈細故也哉?嗚呼,臣之祖曾遭際正·純兩朝,相繼膺是任,而以臣不肖,復繩遺武,恩莫厚焉,榮莫大焉。欲報則銜結猶輕,欲言則涕淚自零,曷不思殫誠竭力,圖報其萬一,而臣本闒茸,早歲失學,帝虎羸羸,莫之辨焉。負國忝祖,固所自知,有臣如此,將焉用之?千不似萬不近奚異於鷄鶋之饗鍾鼓,土木之被文繡乎?乃者東壁與春坊特旨,聯翩於摛院持被之中,惶隕兢惕,汗浹背,臣是無狀,何以得此於聖明也?臣若貪戀榮寵,不思所以早自爲計,則天道惡盈,災咎隨之也審矣。受命以來,縮縮然若窮無歸,赧赧然如負大何,求解一念,不翅若飢思食渴思飮矣。左右參倚,蹲冒無路,悉暴衷赤,仰首嗚呼於天地父母之下,伏乞聖慈,軫閣選之不宜玷褻,察臣言之非出虛僞,將臣新授職名,竝賜鐫改,以重公器,以安私分焉,臣無任云云。省疏具悉。爾其勿辭察職。
修撰趙尙學疏曰,伏以臣遐土庸愚,稟賦戇頑,濫被河海之澤,猥忝耳目之官,明法之意,憤不能呑,討逆之心,言不及裁。至于不念臺體,越俎煩言,全沒畏忌,擧措駭妄之境,一則臣之罪也,二則臣之罪也。惟荷聖德如天,容包遐荒之微,薄允刊削〈之〉請,臣罪重罰輕,心感身怖,自咎訟悔之不暇,豈意優渥之有日?忽於昨者,恩旨遽下,惟滌敍,且任邇列,臣於是乎尤不覺惝怳震越,罔知攸措。曷不敢奔走駕屨,依近耿光,而竊伏惟臣,爲人則凡劣,爲學則鹵莽。負罪旣重,貽笑無餘,以若情踪,雖欲抗顔束帶,其勢末由。且念臣於霜臺可否之任,猶不能稱,有此四句之罪,況又玉署啓沃之責,安得堪承,以稱一言之益哉?玆不得不冒瀆崇嚴,伏乞聖明,俯垂諒察,亟鐫臣所授職名,以重名器,仍治臣瀆擾之罪,以肅朝綱焉。臣於丐免之章,豈敢以見職自居,客贅他說,而憂愛之忱,不以進退弛〈念〉,敢俯尾陳,伏惟財察焉。蓋自古致〈治〉之主,未嘗不以學問爲要,而學問之要,全在於讀書窮理,正心誠意而已。誠意之道,亦在乎夙夜惟戒,罔或不勤而已。惟殿下念玆在玆,以勤一字,爲勉聖學之本。退朝之餘,淸閒之暇,求直諒博洽之臣,日與講論古義,以廣多聞之益,或舍己從人,或拜昌言,如舜·禹之好善,著銘盤盂,垂戒几杖,如湯·武之修德。使聖德日新又日新,以之用賢則賢可得,以之卹民則民可安,以之任將治軍旅,以及大綱小紀,無不畢張,事無不遂,功無不成,此富强之本也。臣無任云云。省疏具悉。往事何必爲引?爾其勿辭察職,尾時事當留念矣。
幼學金炳卨疏曰,伏以臣圭蓽之踪,俯讀仰思,以窮歲年,第恤緯之念,恒切憂國之誠,未始不深矣。臣聞賞罰必信則紀綱立,節約是崇則財用裕。凡厥治國安民,未有捨此而能之者也。挽近以來,賞罰焉,有賞無罰,財用焉,有用無節。値一慶會,賜與不貲,罪或重犯,每多倖逭,駸駸然倉廩空虛,紀綱頹隳,以至宿衛無死上之誠,亂軍生犯闕之謀,其所由來,未必不由於此矣。噫嘻,六月之變,天經乖倫理斁,乃率土含生之所共冤抑,而近伏見其時撰咨之文,有曰諸軍劫害相臣,仍犯王宮,此下數句語,乃人臣不忍言者,實無以歷陳,而旣曰犯王宮,終曰宗社生靈之福,凶彼撰咨之人,何以謂之福也?方其天地翻復之時,巨魁猶未斯得,威誅猶未得行,輿憤猶未得洩,則措辭之際,義當直書其實,而乃反歸之以福,究厥心腸,與玄逸輩,凶肚〈一〉串貫來,蔑倫悖常,忘君負國,可謂罔有紀極。雖以其時禮判言之,衣襨葬禮命下之時,諸臣屢回覆逆,痛迫罔措,而身爲大宗伯,稔若故常,遽爾擧行,苟有人理,臣分寧或若是?此與撰咨者,一而二也。似此反側之類,人皆欲得以誅之,而臺閣寥寥,無抗章諸討之擧,臣憂憤所激,按住不得。玆敢冒死仰陳,伏乞聖明,亟下處分,以肅朝端,兼修信賞必罰之政,勤儉節用之道,俾臻乂安殷庶之盛,千萬幸甚,臣無任云云。省疏具悉。不意忠直之論,不出於臺閣,而出於韋布也。
幼學高頴聞疏曰,伏以今當四海一家之際,內修外和,不得其方,則反到膏肓,秦緩難醫,此定聖上宵時慮深之日也。臣以草木賤生,兼且固陋寡聞,敢望越俎,獻芻言于至尊至嚴之下哉?然國內多事之時,苟有所懷,而惶恐未達,又非臣民之道,故敢昧死以聞。自古帝王本固邦寧之道,固在德不在險。況今海道四闢,異方人接踵雲集,萬民疑懼,莫有定志。惟望天地父母,保護赤子,已竊念一人有慶,兆民賴之,兆民賴之在乎聖上方寸內發政施仁如何耳。如或擧措失宜,則國家之安危係焉,萬姓之禍福係焉,可不謂重且難乎?目下急務有七,一,派遣使价于歐西各邦,先覘國風物土以伸友誼,次請精嫺各藝敎師,使我八域上下,學習新務,野無遺賢,是昭代開明之一道。一,政府外特設公議堂一所,廣求識務之人,不次陞用,使先進導後進,上下無格,擧國同論,是用人弘通之法。一,依法採鑛,勿計年數,繼用三弊,使貨泉日湧,人無游食,是生財之要。一,作五家編法,以五十戶爲一區,每區擇一人爲區長,取四人爲區長指臂,巡査區內盜賊水火酗酒諸弊,必厚其祿俸,使專此事,則輦轂之下,萬人安堵,此法堅定,卽者都下,漸及於各道窮鄕絶峽,則是安民徵盜之要法。一,觀夫輿情,或思耕樵,或思嚴穴,俱曰保命爲先,三兩偶語,皆歎京師無接濟調度之路,顧彼蠢爾蒼生,安知大度涵容,宵旰慮深之聖衷乎哉?此非家喩戶說所能化也,不良者,甚至成群挾刃,夜間勒財,究竟實非賊種,飢寒到〈骨〉,無所訴所,敢至於此境也。然如有賊類彼捉者,懸首大逵,懲一勵百,急設商會所及國立銀行于都下,招經商大賈,爛商利路,便否,稅則損益,使大小游民,食志食力,俱得生涯則將歡聲騰天,安有渙散之心哉?一,仁港異於釜·元兩港,乃三南漕運之要衝,京師海門咽喉也。今欲閉關自守,固不可得,則特設海軍重鎭,以固愼密之地,且衛輻湊商民,是空馭之遠圖也。一,革除京司冗職雜貢,變定新式,厚定祿俸,廣開生路,使縉紳士庶,各安其業,是今日之大政也。且自天子,以至庶人,不可須臾離者,惟大學一部,最爲緊要。伏願殿下,以大學爲立心之根基,以易言爲時務之關鍵,以左氏春秋較諸現今列邦政治得失,爲目下之龜鑑,摠之實力下工,實力之則萬機維新,德化隆洽,可時日而覩也。豈特與歐西七雄,竝驅爭衡而已哉?臣無任云云。省疏具悉。所陳七條,無非時務切要者,而行之宜有漸而不可遽也。
燕岐幼學李敏性疏曰,伏以臣我國名敎之治,侔中華而踵三,化洽俗美,垂五百年,而今六月振古所無之變,胡爲而作也?宗社之危,迫在呼吸,智愚束手,八域凄涼,何幸上國遠援,坤聖還御,名分已隳而復立,冠屨已倒而復整。然此誠危急存亡之秋也。豈天誘聖衷,惕然改圖,恐懼修省,以基尤疆之休歟?臣伏讀聖敎,有曰講究實效,思與一國更始,爾等各懋乃績,告以嘉謨,臣感泣蹈忭,不覺出位之嫌,敢陳一得之愚,伏願垂察而採擇焉。夫法久弊生,從古何限,而未有若我朝文具之弊也,上〈而〉經濟之策,下而刀筆之役,一切歸於紙上空文而已。如是而能爲國者,未之聞也。方今民國之政,無一事不弊,欲捄其弊。惟在殿下之一身,身之本在心,心之工在學,必須極選儒臣。日開經筵,爲涵養德性,施措事業之地,而勿近宦妾輩以間之,至如輔養春宮,尤當審愼,一如聖躬,則身敎之化,可以不全而從矣。任賢使能,百工分職,可以無叢脞之勞,而端拱無爲矣。見今百弊侈靡爲大,以有限恣無限,作無益害有益,貴異物賤用物,以之民窮用絀,措手無地,近日之變,實由於此。宜汲汲自聖躬,行大禹之菲食惡衣,衛文之大布大帛,而如淫祠倡戲雜技,凡不經冗濫之費,斯速禁斷,如汰冗官省郡縣之類,亦可次第行之。如戶布租稅,凡雜色役,亟宜裁減,以復什一之舊,量入爲出,如未贍敷,經用可減,而不可橫斂於民矣。革功令科試之習,一遵周禮賓興之法,參以漢唐鄕〈擧〉,定爲不易之典,爲官擇人,隨器任職,久任責成,考功黜陟,則君逸於上,臣勞於下,大本旣立,百度皆貞,以實心行實事,何爲而不成?刑〈不〉濫賞不僭,勿以慶行赦,勿以官酬勞,旣庶且富,上下相孚,風化不期行而行,名正言順,地分大定,紀綱不期立而立。然後如學校養士·祠院復設及軍額·量田·〈糶〉糴·漕運·器械·儲畜·鍊武等政,從可一一修擧,而從前奢濫貪汚之風,苞苴請謁之習,奔競趨靡之行,自可不禁而止矣。然則在我者權重而氣飽,凡通外交而禦外侮也。可以隨機應變,坐制殊俗,以吾德敎之本,御彼技藝之末,其輕重已判,强弱不須論也。以殿下之聰明,居可致之位,操可致之權,行可致之業,殆如反掌,而何憚而不爲?馴致今日之變,旣過旋悔,若日月之食而復明。然哀痛之敎,布諭之音,言則至矣,而實效則未也。故天警民怨,猶夫前也,此豈特賈生所謂痛哭流涕〈而〉已乎?經曰非知之艱,行之惟艱,傳曰,先行其言而後從之,殿下今日之事,不在多言,只在力行之如何耳。伏願勿以腐儒陳談而忽之,則宗社幸甚,生民幸甚,臣無任云云。省疏具悉。守經之論,達權之識,難未能卽行其言,讀之已黎然于心矣。
順興幼學安昌烈疏曰,伏以臣嶺外寒素門一書生耳,旣無官守言責之任。又乏需世補治〈之〉才,安敢以寸筳而求洪鍾之音,爝火而補太陽之明乎?然韋布言事,朱子有訓,詢于芻蕘,詩傳揭說,此臣所以每欲杼心鼓腸,報效愚衷之萬一,而草野疎蹤,無路於九重之邃矣。迺者十行綸綍,宣諭我八域民人,沖虛降屈,辭旨懇惻,引過焉有成湯之自責,納諫焉求周家之嘉猷,臣伏讀感泣,罔知措躬。嗚呼,六月之變,尙忍言哉?爲東土含生血氣之倫者,莫不痛心嘗膽,苟延時日矣。天鑑昭昭,王旅嘽嘽,誅厥凶魁,大義斯明,庶幾有朝野惟新之望,而見今國論未定,群疑轉深,途有剽奪之患,野多離散之憂,爲今日生靈者,莫不向北延頸。有所恃而不恐者,惟殿下一人而已。臣聞古之聖君哲辟,窮理盡性,備道全德,其所施爲,無不中於義理,猶未當少有自足之心。雖在平居無事之日,所以操存省察,而致其懲忿窒慾,遷善改過之功者,固無一念之間斷。況乎處難處變之際,尤所以警動宸心,勵精自新者,計已無所不用其極矣,而臣之愚惟竊有懼焉。誠恐萬分有一,所以警動自新之目,或未悉擧,則釁孽之萌,作於渺綿之間,出於防慮之外。是以輒忘疎賤,妄以平〈日〉私憂過計之所及者,深爲殿下籌之,則若講學以正心,若嚴宮闈以修家政,若擇師傅以養國本,若廣言路以補聰明,若蠲賦稅以厚民生,若罷儒布以正名分,若復院祠以奬忠賢,若懲汚吏以激淸操,若擇師才以鍊軍務,若抑奢侈以崇節儉,若減吏總以省公費。凡此十有一條,皆殿下之警動自新,而上應天心,下慰民望,急先務也。臣不避出位犯分之罪,輒敢事爲之說,而昧死以獻,儻於萬機之暇,留神省覽,春宮邸下三朝之際,又特宣示,使之留心,則萬世太平之原,亦在於此。伏願聖明細垂察焉。其一,所謂講學以正心者,臣聞天下之事,其本在於一人,而一人之身,其主在一心。故君心不可不正,而君心之正在聖學,聖學不可〈不〉懋也。能懋則心正,不能懋則不正,至敬至誠,能懋之道也。精一執中,堯·舜之學也,建中建極,禹·湯·文·武之學也,稽訓敏時,高宗之學也,緝熙就將,成王之學也。其學極懋,故其心亦正,其心克正,故其治亦隆矣。嗚呼,聖學不明,而心法不傳,稱善新語,而不事詩書者,漢高之學也,前席問神,而溺情黃老者,孝文之學也,高才好學,而雜用王霸者,孝宣之學也,光武之學,息馬論道,而惑於讖緯,顯宗之學。臨雍拜老,而淪於異敎,其學不純。故其心不正,其心不正,故其治亦不隆矣。大抵人君之學,非如儒生俗士尋章逐句之爲也。蘊之於心,而達之於事業,原之於身,而推之於天下,格致誠正,無非學也,修齊治平,無非學也。朝以聽朝,晝以訪問,夕以修令,無非懋學之事也。入御深宮,出臨大庭,無非懋學之地也。頃刻之功不繼,則悠久之力盡廢矣。故懋學爲正心之要,而此臣所以爲急先務也。易曰正其本萬事理,差之毫釐,謬以千里,伏願聖明猛察焉。其二,所謂嚴宮闈以修家政者,臣聞天下之本在國,國之本在家。故人主家齊,則國無不治,人主之家不齊,則未有治其國者也。是以易之家人曰,正家而天下正,周敦頤曰,治天下有本,身之謂也。治天下有則,家之謂也。古昔三代之盛,聖賢之君,能修其政者,莫不本於齊家。蓋男正位乎外,女正位乎內,內言不出於棝外,外言不入於梱內,苞苴不達,請謁不行者,家之齊也。采有德,戒聲色,彤管有史,晏朝有箴者,家之齊也。然閨門之內,恩常掩義,故雖以英雄之才,尙有於酒色,溺於情愛。以不能自克者,苟非正心修身,動遵禮法,使之有以服吾之德,而畏吾之威,則亦何以正其家而抑私恩,抗公道〈而〉防禍亂之萌哉?傳曰,福之興,莫不本乎室家,道之衰,莫不治乎梱內,修齊之道,莫詳於大學,而盡大學之要者,莫備於眞德秀之衍義,而其要曰嚴內治,伏願聖明留神焉。其三,所謂擇師傅以養國本者,臣聞古之明王,敎養世子。要在涵養薰陶之得其道,而非止於涉書史談古今而已。其所以敎喩之方,則必以仁孝禮義爲本,而其條目全,則至於容貌辭氣之微,衣服器用之細,纖失曲折,皆有法度。一有過失,則史書之策,宰撤其饍,又必有進善之旌,誹謗之木,甘諫之鼓,瞽史書工誦箴諫,必使止於化與心成,猶不敢怠焉。其選左右之法,則擇端方正,直博聞有道術者,與之居處,淺俗之言,不入於耳,侈靡之物,不接於目,不幸有邪人廁乎其間,則必遂而去之。是以出入左右前〈後〉起居親密者,無非正人,而又未嘗見一惡行。此三代之君,所而有道之長,而至於累數百年,不失其天下者也。今日殿下敎道之方,僚屬具員,而有保傅之嚴,講讀備禮,而有箴視之益。然夫以國家之世,當傳付之統,上有宗廟社稷之重,下有四海生靈之望,而輔養之具,如或一毫疏略。此猶家有明〈月〉之珠,夜光之璧,而委之巷路,莫之收拾也,可不念哉。惟我肅宗大王,戒世子所揭十箴曰,紛華波蕩,此心難持。是以涵養,賢士必資,規違朝夕,非法不爲,伏願聖明留意焉。其四,所謂廣言路以補聰明者,臣聞爲治之道,莫先於廣言路。人主以一身之眇,居九重之邃,庶政之闕遺,人才之賢否,天意之譴告,民情之愁怨。聰明有所不逮,而照鑑或有所蔽,則何以審幾微燭幽遠,處之皆合於道乎?是以善治之主,莫不以開言路廣聰明爲急務。大舜好問而好察邇言,孔子曰良藥苦口而利於病,忠言逆耳而利於國,湯·武以諤諤而昌,陸贄之言曰,非明智,不能招直言,非聖德,不能求過行,招直則其智彌大,求過則其德彌光。此眞千古格言,人主之所宜三復而警省者也。夫忠言讜論,非人臣之利,乃國家之福也。人主之心,如或有一毫偏私之蔽,而疎遠忠直,厭聞讜論,則人皆括囊緘口,阿諛順旨。雖有宗社之禍,迫於朝夕,指鹿之奸,發於殿陞,孰敢建一言開一說哉?其始自今盡誠求言,虛以受人,剛以法天,達中和之極,廓包容之量,藥善好德,而無一念不善,無一言不信,則公論夬通,嘉言罔伏,海內理亂,生民休戚,臣隣邪正,瞭然於乙覽之下矣。伏願聖明留意焉。其五,所謂蠲租稅以厚民生者,臣聞租稅之出於王政者,尙矣,而租稅之爲民巨痼者,亦久矣。夫租稅者,上所取於下,而以制公用,下所賦於上,而以足民食,上下交孚,財用均富。所謂公用者,內以天廚玉需之靡,尙院貂裘之供,五禮六條諸省之費,外而治江饋遺之米,水陸鎭監之廩,郡邑月俸胥吏之料,竝有一定之例,而增減不得者也。又以上納例定言之,結則田三畓四也,還則每戶一斗也。此實萬民唯正之貢,而列聖朝制公用厚民生之弘猷遠慮矣。夫何挽近以來,結數與還摠,年增歲加,每結常定,或至二十兩,或至三十兩,又有結頭加斂,此猶不足。元卜上納之外,暗布隱結,大邑多至數三千結,小邑不下八九百結,其餘虛卜之橫徵,再徵之勒捧,不一而足矣。由是終歲勤苦之氓,了無恒産之心,寒窓杼機之婦,擧有無衣之歎,嗟夫九門深邃,四海絶遠,此豈紸纊之所得聞,綸綍之所闕漏哉?傳曰,民惟邦本,本固邦寧,見今固本之道,莫先於均賦稅矣。伏願聖明留意焉。其六,所謂罷儒布以正名分者,臣聞吾東方千年紀綱,在於名分,而名分別職,由於儒者之名,行軍民之定布也。何者,窮而在下,獨善其身,達而〈在〉上,致君澤民者,乃所謂儒也。役於軍伍,而贖以煙戶,春秋代番,責於平民者,乃所謂布也,而布之名色,又有賤稱卑說之各項不同者焉。所謂騎兵者,仰役於騎兵之布也。束伍者,仰役於束伍軍之布也,藥保者,仰役於該邑由吏輩藥茶之布也。其餘許多名布,不可枚擧,而將使公卿大夫·鄕曲士族,仰役於軍伍,仰役於騎兵,仰役於小吏之輦可乎?在昔先王之正名分也,大夫而不敢踰於公卿,士而不敢踰於大夫,至於鄕閭,則平民儓隷之徒,莫敢冒犯於士類者,以其有名分之有別矣。一自儒布頒令之後,下以蔑上,賤以凌貴,紀綱頹弛,士氣沮喪,可不懼哉?伏願聖明留意焉。其七,所謂復院祠以奬忠賢者,臣聞院祠,非所關於國治,而治道汚隆,實係於院祠之興廢,忠賢非切於今日,而今日奬賢,乃所以後賢之勸進。然則州縣有學,而選士以升之,國有太學,而論材以官之,尊賢養士之風,菀然於八域,旌忠褒烈之典,煥然於一世。衿帶駿奔,而先聖先師,依是而妥靈,忠魂賴是而廟食,玆豈非王家之優渥,士林之美俗乎?疊設而苟有損〈於〉邦祚,毁撤而苟有益於王政,則先王當爲之矣。何待支離留置於四百年以來乎?崇德象賢,周家之治隆,而祈永年之休,建學立師,有宋之隆德,而致休明之治敎。今我殿下,特念宋·周之盛德,復振鄒·魯之遺風,諸院之可復者復之,先賢之當奬者奬之,則挽回古俗,可指日而待矣。伏願聖明留意焉。其八,所謂懲汚吏以激淸操者,臣聞四海之利病,繫斯民之休戚,〈斯民之休戚〉,繫守令〈之臧否〉,欲使斯民之得其所,亦在乎守令而已。漢法,吏受賕者罪之,管子曰,禮義廉恥,是爲四維。四維不張,則其國滅亡,有國者不可不斥其貪汚,而勵其廉恥也。噫,彼貪汚之臣,惟知有身,而不知有國,惟知有利,而不知有人。斂人之産,掠人之財,而竊府庫之儲,空軍國之需,窮暴極虐,剝膚椎髓,使泰山之婦,寧甘心於死虎,永州之民,寧殞命於捕蛇者,皆此輩所使也。國家治此輩,非不有法,京屬之官,則長官糾摘,臺司論殫,郡縣之官,則監司黜陟,繡衣暗搜,解由之令,贓錮之典,其規古矣。夫何挽近以來,淸芬消歇,濁滓橫流,惟貨其吉,非人其吉,公道板蕩,私情大開。間有犯觸者,刑賞糾紛,殿最錯戾,前者旣售,後者慕效,王爵爲質劑之物,刑獄爲駔儈之場,豈有他哉?廉恥之道喪,而差惡之天塞,所重在彼,而不在此也。彼柁連於水,馱屬於途,船運陸輸者,非上於天,非入於地,必有所輸之處,而人無得以發其惡,則將何以懲畏乎?亟令臺司糾刻之,而旣得其人,則勿論大小親疎顯治以終身不敍之典,然後貪墨自戢淸操激勸矣。伏願聖明留意焉。其九,所謂擇帥才以修軍政者,臣聞軍務者,聖賢之所謹,國家之所急,而衛官禁備盜賊·靖內難·禦外寇者也。其法則制其軍伍,明其簡閱,廣其蓄儲,精其器械,恤其軍卒,而擇將,最其要也。惟我國家,三邊禦賊,創造以來,其制備矣。都摠,以摠軍軍務,兵曹,以主軍政,備邊有司,軍器有寺,軍資有監,節度以統都尉,枝本相須,頭手相資,戰艦之修,火砲之精,陣書之作,其深憂遠慮,能致百年之昇平矣。夫何挽近以來,兵政不擧,防禦之地,有鎭無軍,簿牒之載,有名無人。軍伍失制,數額日減,簡閱不明,坐作迷方,儲蓄全耗,器械杇腐,卒有緩急,將何以禦之乎?臣請粗言其端,軍政要在於擇將帥,而今之擇將,異於古矣。用將,當擇其才也,而今之出擁方鎭者,未有穿葉貫蝨之能,擇才,當先其心也,而帶領軍兵者,率多貪墨不公窺利之人,則軍卒安往而不凋殘乎?兵政安往而不解弛乎?其始自今,極擇文武中屬重望剛正之臣,差監軍御史,上自五營,以至各道·各鎭·絶塞殘堡,主將之賢否,軍儲之虛實,騎士步軍之老弱,精審考閱,率錄壯丁,繕修器械,擢其有績,而罪其無艮,則列將常懼,編卒有所賴矣。能如此,則內修外攘,軍政嚴而國家無虞。易曰克誥戎兵,伏願聖明留意焉。其十,所謂抑奢侈以崇節儉者,臣聞節僉者,壽福之原,奢侈者,危亡之本。自古帝王之積德累仁,享國無窮者,莫不基於節儉,而後嗣之不能持守而顚沛者,莫不由於奢欲之盛矣。故奢侈之習,其端甚微,其害甚鉅。衣章服飭之靡,珠玉錦繡之玩,易以溺人之心,戕人之志,而況於第宅之踰法乎?人君,以四海之富,萬民之上,峻宇雕墻,夏書戒之,況於人臣乎?蕭何之治第卑狹,李沆之廳事,不容旋馬,今亦有其人乎?高髻廣袖,慕效益甚,上自朝廷,下至閭閻,而服飾居第,爭尙侈靡,甚至渾貴賤蔑上下之境。侈風日盛,禮俗日卑,國計之岌嶪,民生之困瘁,實由於此。古語云奢侈之弊,甚於天災,可不反求其所由來,而思所以節抑耶?周書曰文王卑服,卽康功田功,揚雄言孝文躬服節儉,而宮中賤玳瑁,是以玉衡正而太階平。蓋人主能約己而澤物,則身安而體舒,人悅而天佑,故斯有永年之效,而又致泰階之平。然則其崇奢害民者,獲譴於天必矣。伊尹曰愼乃儉德,惟懷永圖,易曰天地節而四時成,節以制度,不傷財不害民,伏願聖明留意焉。其十一,所謂減吏總以省公費,臣聞大漢廷策曰,除不急之官。官之不急者,尙云除之,況列邑之吏胥乎?通計州牧郡縣之大小,以統三班而言之,邑之事務,吏之爬任,一由吏足矣。以其聽訟而言之,簿牒告課,一刑吏足矣。其餘各項應役之吏,隨邑大小,爬有多寡,則大邑吏總三十可也,小邑吏總十有二三可也。而挽近以來,胥吏窠一世通患,一由吏爭奪而例納之,至於萬錢,一書員爬任而鬪悍之,至於拔劍,其故何哉?吏屬之妻女子姪,不耕不耔,忸於安逸,不織不績,華於服飾,黃金出於刀筆之端,白鑿生於文簿之中,生纔十五,着濕衣而付吏案,前日之三十吏總,今爲六七百名,前日之十餘吏總,今爲百有餘矣。吏額太多,吏料亦多,吏料亦多,則公費自然從而耗損矣。向所謂貪汚之罪,非獨全委於官員,而實多奸猾胥吏之幻弄,所誤矣。伏願殿下,特垂渙汗,宣諭各邑,吏總則一切除減,使歸農桑,國家幸甚,生靈幸甚,伏願聖明留意焉。臣不勝狂僭激切屛營之至。省疏具悉。所陳十一條,剴切詳細,斷斷爲國,甚庸嘉尙,當留念矣。
壬午九月二十二日午時,上詣眞殿。茶禮自內親行入侍時,行都承旨尹用求,右承旨洪殷謨,右副承旨洪承穆,假注書咸遇復·卞應洙,別兼春秋金天洙·尹吉求,原任提學洪淳穆·金炳國·鄭基世,原任直提學李載元·鄭範朝·南廷順,檢校提學趙慶鎬·金永壽,原任直閣李喬翼,檢校直閣李鎬翼,原任直閣朴鳳彬,檢校直閣趙同熙,直閣徐相祖,原任待敎趙鼎九,檢校待敎閔泳韶,以次侍立。時至,通禮跪啓請行禮。上具翼善冠·無揚黑團領袍·靑鞓素玉帶·黑皮靴,出齋殿。通禮導上詣版位跪。通禮啓請鞠躬·四拜·興·平身,上行四拜禮。大臣·宗親·儀賓·閣臣·文武二品以上,皆行四拜禮。導上詣盥洗位,上盥洗訖。通禮導上詣第一室尊所監酌,仍詣神位前,北向跪,用求奉香,承穆奉爐,上三上香。用求奉爵跪進,上執爵以授殷謨,殷謨跪受,奠于案上。連獻三爵訖。引儀唱俯伏·興·平身,上俯伏·興·平身。次詣第二室·第三室·第四室·第五室·第六室,竝如上儀訖。通禮導上降復位,跪啓請鞠躬·四拜·興·拜身,上行四拜禮,大臣·宗親·儀賓·閣臣·文武二品以上,俱行四拜禮訖。通禮跪啓請禮畢。淳穆進前奏曰,茶禮親行,聖慕克伸,霜朝頗寒,侵早勞動,聖體,若何?上曰,一樣矣。上曰,今年退霜,至此深秋矣。淳穆曰,今朝始降厚霜,而猶不甚寒,誠爲農家收穫,便好矣。上曰,班儀雖稍勝於向來,而尙未還集者多矣。淳穆曰,在鄕之臣,猶未盡還矣。上曰,此時民心,尙未安定,何以則可以晏如乎?淳穆曰,閭巷無知小臣,以巨室之有動,自然隨以風靡矣。上曰,何以則民情安靖乎?淳穆曰,此不可家喩而戶說,時月久,自底於安堵矣。上曰,朝臣豈可一向在外乎?大臣須操飭也。淳穆曰,謹當以聖意所在,飭諭於朝臣矣。用求曰,下注書尹起元,旣已陞六,則右位之不得行公,卽堂后古規也,上注書李勛卿,勢難出仕,何以爲之乎?上曰,一體陞六,可也。出榻敎通禮導上,還入齋室。仍命諸臣以次退出。
壬午九月二十二日酉時,上御樂善齋。奉審閣臣入侍時,右副承旨洪承穆,假注書卞應洙,記注官白時洽,別兼春秋尹吉求,檢校提學李鎬俊,以次進伏訖。上曰,史官分左右。上曰,奉審閣臣進前。鎬俊進前奏曰,臣承命馳詣華寧殿,殿內奉審則安寧,祭物·祭器·祭井,看審則精潔,諸執事摘奸則無頉。仍詣健陵,陵上奉審則安寧,碑閣·丁字閣,奉審則無頉。仍詣顯隆園,園上奉審則安寧,碑閣·丁字閣,奉審則無頉。還詣華寧殿,仍留監祭,將事安寧之意,仰達矣。上曰,殿內·陵上·園上,俱爲泰平乎?鎬俊曰,泰平矣。上曰,碑閣·丁字閣,亦無頉乎?鎬俊曰,無頉矣。上曰,何時將事,何時離發乎?鎬俊曰,三更量將事,而未明離發矣。上曰,沿路收穫,皆登場乎?鎬俊曰,沿路所經,盡爲登場矣。上曰,水原年成,果何如乎?鎬俊曰,以臣所經處觀之,水原年成稍歉,而果川·始興稍勝矣。上曰,閣臣先退。仍命史官就座。又命承史以次退出。
上在昌德宮。停常參·經筵。
開東前所見彗星,爲密雲灑雨,不得看候。
自開東至酉時,灑雨下雨,測雨器水深三分。
洪殷謨啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外未署經外,呈告人員,竝卽牌招,何如?傳曰,允。
又啓曰,左副承旨李秉臯,今日不爲仕進,卽爲牌招,何如?傳曰,允。
又啓曰,新除授同副承旨洪承憲,卽爲牌招,何如?傳曰,允。
又啓曰,右副承旨金玉均,時在忠淸道天安地,斯速乘馹上來事,下諭,何如?傳曰,許遞。前望單子入之。
又啓曰,同副承旨洪承憲,時在忠淸道鎭川地,斯速乘馹上來事,下諭,何如?傳曰,許遞。前望單子入之。
又啓曰,注書有闕之代,被人人林羲相·李中斗·鄭秀鉉薦狀,依例成送吏曹之意,敢啓。傳曰,知道。
又啓曰,新除授吏曹參議鄭漢朝,一體牌招,何如?傳曰,允。
傳于洪殷謨曰,未肅拜吏曹參議許遞,前望單子入之。
傳于洪殷謨曰,今番增廣監試,異於他科,時原任師傅及時〈任〉賓客,春·桂坊子胥弟姪之當赴生進覆試者,竝特付覆試榜末。
傳于洪殷謨曰,兵判旣已在外,其間行政,亞堂擧行。
傳于洪殷謨曰,在外泮長許遞,前望單子入之。
大司成前望單子入之,金綺秀落點。
洪殷謨啓曰,假注書咸遇復,有身病,勢難察任,今姑改差,何如?傳曰,允。
咸遇復改差,代以趙秉聖爲假注書。
禮曹判書前望單子入之,金永壽落點。
法司堂上前望單子入之,刑曹參判金弘集添書落點。參議李鎬喆,左尹李冕榮,右尹洪澈周落點。
吏曹參議前望單子入之,金演壽落點。
洪殷謨啓曰,新除授吏曹參議金演壽,一體牌招,何如?傳曰,允。
李秉臯啓曰,行大司憲洪鍾軒,執義趙漢益牌不進,掌令朴魯洙·姜聖喜,持平李益淵·朴來奎在外,監察茶時之意,敢啓。傳曰,知道。
以大司憲申泰寬,正言趙性鶴,執義趙漢益牌不進罷職傳旨,傳于李秉臯曰,只推。
傳于洪殷謨曰,槐山郡守之代,金浦郡守李純應除授。
傳于洪殷謨曰,金浦郡守之代,準朔守令擬入。
傳于洪殷謨曰,恩津縣監之代,平市主簿申斗善擬入。
傳于洪承憲曰,忠淸兵使今日政差出。
洪殷謨,以吏曹言啓曰,金浦郡守李純應,槐山郡守除授事,命下矣。以前任歙谷縣令,方在解由未出中,何以爲之?敢稟。傳曰,勿拘。
吏曹,槐山郡守單李純應除授事,承傳。
洪殷謨,以吏曹言啓曰,成均館典籍尹起元,繕工監假監役官尹善斗·具廷燦,俱以身病,呈狀乞遞,竝改差,何如?傳曰,允。
李秉皐,以兵曹言啓曰,知中樞府事吳慶然,同知中樞府事李熙永,僉知中樞府事金冕圭,宣傳官金翼濟,五衛將李貞來·蔡東勳·趙興龍,景福宮衛將金福淵,俱以病難供職,呈狀乞遞,內禁將閔晳鎬·柳璞除授,在外上來無期云,新除授慶尙左兵使李根奭,以其父年今爲七十七歲,法不當遠離赴任,呈狀乞遞矣。邊將邊帥之親年七十五歲以上者,許遞其任,在載法典,全羅監營中軍金潤澤,身病猝重,萬無赴任之望云,竝改差,何如?傳曰,允。
又以都摠府言啓曰,都摠管成彝鎬,時無職名,令該曹口傳付軍職,何如?傳曰,允。
兵曹口傳政事,大護軍成彝鎬。
兵曹口傳政事,護軍單朴定陽,訓鍊僉正加設單李允用。
有政。吏批,兼判書李載元進,參判李敦禹在外,參議金演壽進,右承旨洪殷謨進。以金允植爲副提學,金熙國爲副校理,玉景鍊爲司藝,李勛卿爲典〈籍〉,林羲相爲注書,李觀翼·金思奎爲假監役,池禹圭爲禮賓參奉,李承紀爲金浦郡守。
兵批,行判書趙寧夏病,參判李敦夏進,參議李冕雨病,參知睦承錫病,左副承旨李秉臯進。以李寅命爲知事,朴齊萬爲都摠管,洪澈周爲同知,孫亮肅爲副摠管,朴鳴夏爲僉知,權鍾悳爲宣傳官,白南益·李義植爲內禁將,李光植·李秉恒·金潤龍爲五衛將,咸萬祚爲景福將,李敎榮爲中樞都事,白完爀爲訓鍊主簿,鄭雲翼爲忠淸兵使,梁柱華爲慶尙左兵使,金寅浩爲高領僉使,李得淵爲全羅中軍,安奎鎭爲慶尙中軍,知事單高永喜,同知單金福淵,大護軍南廷順·吳慶然·趙秉稷·李熙永·李根奭,副護軍鄭漢朝·洪承穆·李晚由·李雲夏·金玉均·洪承憲·金翼濟·尹宜鉉·李相淳·金潤澤·金冕圭,副司直曺寅承,副司果李勛卿。
吏批,再政。以申斗善爲恩津縣監,故都摠管吳吉善贈兵判,例兼都摠管吳夏泳考。
兵批,再政。以方道俊爲訓鍊主簿,同知單咸萬祚,僉知三單,李光植·李秉恒·金潤龍,副摠管單朴齊萬。三政。以李昌鎔爲部將。四政。以具東奭爲摠戎把摠。五政。以李京鎬爲訓鍊僉正。六政。以李淳永爲都摠都事。七政。以尹泰榮爲訓鍊主簿。八政。以趙載五爲武兼。
洪殷謨啓曰,館錄爲之事,命下矣。新除授副提學金允植,時在江華府任所,交龜後斯速乘馹上來事,下諭,何如?傳曰,旣已在京,卽爲牌招。
承旨前望單子入之,李源中·尹定求落點。
李秉臯啓曰,新除授注書林羲相,卽爲牌招入直,何如?傳曰,允。
洪殷謨,以禮曹言啓曰,今此增廣監試覆試試官,當爲磨鍊,而堂下無故可擬之人乏少,依近例以堂上官,通融擬入之意,敢啓。傳曰,知道。
又以侍講院言啓曰,右副賓客金尙鉉,今月二十四日相見禮爲之之意,敢啓。傳曰,知道。
李秉臯,以禁衛營言啓曰,本營軍色從事官金昇均,身病甚重,勢難察任,今姑改差,何如?傳曰,允。
判校方孝隣疏曰,伏以臣月昨猥陳時事,待罪有日,而至蒙優批下者,惶隕之餘,繼之以感泣,第伏念有可言而不可言,則是負君父也。故玆敢不避猥越,洊瀆崇嚴,伏乞重察焉。夫六月之變,尙忍言哉?何幸天神佑護,坤聖還御,上而國家宗社之福,下而帀域生靈之慶,歡忭頌祝,曷有其已?仍伏念宗伯之職,掌邦禮治神人和上下者也。夫變亂之後,雖有衣襨擧行之命,千載之下,無禮可據,大臣筵稟賓啓,以至金吾胥命之擧矣。于斯時也,掌禮者誰也?殿下雖有速行之命,在禮堂之職,至死堅執,固其當然之禮,而乃敢率爾擧哀,八域縞素,痛冤之忱,愈往愈極,愈到于此,孰不骨戰心寒也哉?百官受服置之之下敎後,義當自劾,而尙此晏卄期列,揆以分義,寧容若是?臣竊謂痛惋者此也。且近伏見其時撰咨之措辭,則有曰諸軍劫害相臣,仍犯王宮,此下數句語,非人臣之所敢忍言者也。旣曰犯王宮,終曰宗社生靈之福,方其穹壤飜覆,日月晦塞之時,可以稱福也,當該文任之蔑倫敗常,罔有紀極,而此若不請討,天下後世義,安得以扶植哉?竝令亟降處分,以肅朝綱焉,臣無任云云。省疏具悉。昨有布衣之章,爾疏踵至,可見輿論之有在矣。
上在昌德宮。停常參·經筵。
開東前所見彗星,爲密雲不得看候。
藥房提調李鎬俊,副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
世子宮,口傳問安。答曰,知道。
洪殷謨啓曰,明日常參·經筵,取稟。傳曰,停。
李秉臯啓曰,合辭許久闕啓,事甚未安。除在外未署經外,呈告人員,竝卽牌招,何如?傳曰,允。
尹相萬啓曰,同副承旨尹定求,今日不爲仕進,卽爲牌招,何如?傳曰,允。
傳于洪殷謨曰,戶曹佐郞金禎均,領選從事官差下,除下直使之不日登程。
傳于李秉臯曰,人言之峻發,豈無所以然乎?事體所在,不可不仍置,其時文任任應準·李會正,施以島配之典。
傳于李源中曰,今番生進初試中,年八十以上與六十九歲人,特付會試榜末,以示廣慶之意。
傳于李源中曰,幼學權起善,此是大臣孫也,適在解額,特付覆試榜末。
傳于李源中曰,幼學朴羲陽,此是大臣孫也,適在解額,特付覆試榜末。
傳于李源中曰,摠戎使有闕之代,金箕錫除授。御將有闕之代,行護軍李奎遠除授。
李源中啓曰,新除授摠戎使金箕錫,御營大將李奎遠,竝卽牌招,傳授命召密符及敎諭書,何如?傳曰,允。
議政府,御營大將單李奎遠,摠戎使單金箕錫。
兵曹,摠戎使單金箕錫,御營大將單李奎遠,同知三軍府事單李奎遠。
傳于李源中曰,副提學金允植,江華留守仍帶。
傳于李源中曰,守令·邊將初仕人入侍。
李源中啓曰,事變假注書金炯翼有身病,勢難察任,今姑改差,何如?傳曰,允。
以高鳳翰爲事變假注書。
李秉臯啓曰,行大司憲洪鍾軒,執義趙漢益陳箚,掌令朴魯洙·姜聖喜,持平李益淵·朴來奎在外,監察茶時之意,敢啓。傳曰,知道。
傳于李源中曰,承旨有闕之代,前望單子入之。
承旨前望單子入之,趙忠熙落點。
李源中,以侍講院言啓曰,今日右副賓客金尙鉉相見禮敎是時,本院當爲全數進參,而兼輔德趙同熙,兼司書徐載厚有身病,兼弼善朴斗陽在外,無以備員,何以爲之?敢稟。傳曰,竝許遞,前望單子入之。
春坊前望單子入之,兼輔德金演壽,兼弼善李輔榮落點。兼司書鄭夏源,添書落點。
李源中,以弘文館言啓曰,新除授副校理金熙國,時在慶尙道玄風地,經筵入番事緊,請斯速乘馹上來事,下諭,〈何如〉?傳曰,許遞。前望單子入之。
玉堂前望單子入之,副校理李在淳落點。
李源中,以禮曹言啓曰,大小科陳試人草記事,曾有定式矣。丁丑年公都會初試入格幼學羅秉網,己卯式年監試初試入格幼學盧暻愚·金相喆·尹益憲,庚辰年增廣監試初試入格幼學金永寀·金錫圭·金永喜·洪秉珪·李東秀·蔡弼欽,同年二月應製付之監試初試入格幼學金相喆,公都會初試入格幼學閔昌鎬,壬午式年監試初試入格幼學裵健默·崔羲植·金啓允·李世柱·金基悳·鄭駿朝·吳義默·田耆然·任驥鎬·張基喆·金斗欽·金鳳永·李允植·金永序·金彰熙·金禮根·劉興龍·李敎益·朴基泰·鄭煥中·黃菊英·李起汶·尹滋說·金星淳·李河龍·鄭煥琦·李潤世·都鎭昇·鄭熙甲·李鴻來·李承天·李熙台·金允明·鄭寅敎·金相弼·趙錫奎·安濟民·徐相僖,俱爲陳試,故取考其所受公文,則明白無疑,而在喪及朞服未葬人父子俱參人,竝許陳試,法典所載,一竝許赴於今此增廣監試覆試之意,敢啓。傳曰,知道。
又以侍講院言啓曰,新除授兼輔德金演壽,兼司書鄭夏源,竝卽牌招察任,何如?傳曰,允。
又以迎接官言啓曰,上國領官何增珠,率洋槍隊五十名,今日卯時量,出去龍山矣。未時量還爲入來之意,敢啓。傳曰,知道。
又〈以〉伴接官言啓曰,卽者差備譯官來言,留館日本國人中兵隊二十五名,今日辰時量,出去仁川濟物浦云矣。敢啓。傳曰,知道。
又以迎接官言啓曰,上國吳提督陣中袁舍人,率隨員五人·兵隊十二名,今日未時量,移接于三軍府之意,敢啓。傳曰,知道。
吏曹啓目粘連,觀此弘文館修撰林永相上疏,則以爲臣母年今六十有九矣。筋力衰脫,寧日恒少,非肉不飽,而甘旨無以自給,惟藥爲命,而刀圭每患不及,烏鳥反哺,物猶然矣。矧在人子之心,安得不思效一日之養乎?伏乞天地父母,亟令選部,畀臣小邑,俾遂專城之養,亦爲白有臥乎所,林永相家貧親老,菽水難繼之狀,卽通朝之所共知,許畀一邑,俾遂便養之願是白乎矣,經幄之臣,出補外邑,事體不輕,臣曹不敢擅便,上裁何如啓,依回啓判付施行爲良如敎。
大司憲洪鍾軒,大司諫申泰寬,執義趙漢益,正言趙性鶴,聯名箚曰,伏以臣等,卽伏見幼學金炳卨,判校方孝隣疏本,此蓋擧國含生之倫,共冤而共憤,今始發於此兩臣沬飮之章矣。噫,六月之變,自剖判以來所未之有,而所謂撰咨文任,以何斁倫之腸,樂禍之吐,措辭間,全無痛迫罔極底意,反稱宗社生靈之福,是可忍乎,是可忍乎?至若衣襨之從權,亦係喪禮之大變,其在宗伯之職,固當十分審愼。雖承擧行之命,亦宜終始覆逆,乃敢視之若循例節次,遽然爲磨鍊頒布。竟使大小縞素,以致中外慟慨,以此干紀悖常,誤禮負團之類,不可已過而仍置,必加之不敬之誅,庶懲其無嚴之罪。臣等所以歷日憂惋,相率聯籲,伏望聖明,特察如沸之公憤,克循莫遏之輿情,其時藝提任應準,禮判李會正,爲先施以當勘之律,以伸王章焉。取進止。答曰,省箚具悉。寥寥四朔,始待儒疏而言之乎?兩人事當有處分矣。
同副承旨尹定求疏曰,伏以臣與行都承旨臣尹用求,有兄弟應避之嫌,揆以格例,在下當遞,伏望照例鐫改,俾存公格,千萬幸甚,臣無任云云。省疏具悉。所請依施。
敎摠戎使金箕錫書。王若曰,聽鼓鼙於中宸,心惟在簡,重鎖鑰於北鎭,思得其人。眷彼摠戎衙門,掌我畿服兵政,樓櫓對峙於南漢,左右成輔車之形,關防較近於沁都,緩急恃牖戶之備。念昔年設施之意,蓋倣三局之規模,顧近日恬憘之歎,奈此百務之解弛。苟非干城之器,難任樞轄之謨。惟卿,儒雅古家,鞱銓令譽。屢試恢刃於邊郡,盤錯之治績慣聞,重佩將印於御營,钁鑠之威名宿著。蓋內外歷試者久,故前後委毗也專。玆授卿以摠戎使,卿其祗服寵章,克勵戒政,摠錢穀甲兵之務,何難已試之才,勉苞桑衣之圖,宜體申命之春。於戲,勉卿爪牙之任,副予心腹之推,筍班揷貂,重摠帥之威望,竹簿分虎,倚將軍之才猷。故玆敎示,想宜知悉。
壬午九月二十四日酉時,上御樂善齋。守令·邊將初仕人入侍時,左副承旨李秉臯,右副承旨李源中,記事官林羲相,記注官康鴻擧,別兼春秋尹吉求,以次進伏。巨濟府使尹泳奎,河東府使趙羲中,仁同府使李璿載,溫陽郡守洪祐龍,遂安郡守金在豊,熙川郡守尹慶善,聞慶縣監鄭寅壽,平康縣監李敏五,龍安縣監鄭日愚,藍浦縣監朴寅壽,禮安縣監李鶴淵,唐津縣監李源祥,齊陵參奉鄭東箕,光陵參奉李寅承,健陵參奉尹泰興進伏楹外。薪島僉使李圭昇,平薪僉使金用賢,潼關僉使金京宗,文城僉使權致淳,蝟島僉使金璟烈,蛇渡僉使徐俊圭,注文僉使韓光國,淸城僉使金翼南,龍津萬戶胡熙淵,井浦萬戶康孝纘,智島萬戶金俊洙,所已萬戶趙泓默,馬島萬戶金景郁,平山浦萬戶李筍亨,幕嶺萬戶李天龍,鹿島萬戶景興俊,序立階下訖。上曰,史官分左右。秉臯曰,守令初仕人,使之進前,奏職姓名乎?上可之。泳奎等次第進前,奏職姓名,退伏楹外訖。源中曰,邊將,使宣傳官奏職姓名乎?上可之。宣傳官李漢英,奏圭昇等職姓名訖。秉臯曰,守令初仕人,使之退出乎?上可之。泳奎等以次退出。源中曰,邊將亦使之退出乎?上可之。圭昇等以次退出。上曰,史官就座,仍命退。承史以次退出。
上在昌德宮。停常參·經筵。
開東前所見彗星,爲月映射,距極度數,未能的測。
中宮殿誕日,大殿·大王大妃殿·王大妃殿,內閣·政院·玉堂·朝廷二品以上·六曹堂上·兩司長官,口傳問安。答曰,知道。
中宮殿,內閣·政院·玉堂·朝廷二品以上·六曹堂上·兩司長官,單子問安。答曰,知道。
世子宮·世子嬪宮,內閣·政院·玉堂·朝廷二品以上·六曹堂上·兩司長官,口傳問安。答曰,知道。
趙忠熙啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
傳于趙忠熙曰,今番別試,漢城府文薦,則曾經知成均,與伴堂·京兆堂上,分排各薦,武薦則各營將臣,分排各薦,薦擧單子,成送於禮·兵曹。
傳于趙忠熙曰,再明日九日製,通方外爲之,試紙用大好紙,春〈塘〉臺命官爲之。
李秉臯,以三軍府言啓曰,卽見黃海監司沈東臣,兵使李元會狀啓,則以爲自遂安郡領來淸人一名,旣無公文,不由淸陣,則其護送之節,令三軍府稟處爲辭矣。旣非淸陣中潛逃,乃從漁船飄轉者,則當此寒節,不可遲留棲屑,卽速具資糧,押付灣府,以爲入送之地,而近者淸人之如是往來無常,則不必每每馳聞,此後使之一體擧行,何如?傳曰,允。
趙忠熙,以弘文館言啓曰,新除授副校理李在淳,時在京畿積城地,經筵入番事緊,請斯速乘馹上來事,下諭。傳曰,許遞。前望單子入之。
又以伴接官言啓曰,卽者差備譯官來言,仁川濟物浦所住日本國人士官三人·兵隊五十名,今日酉時量,入來館所云矣,敢啓。傳曰,知道。
行大司憲洪鍾軒,大司諫申泰寬,執義趙漢益,正言趙性鶴等箚曰,伏以臣等之猥叨言職,旬有日矣。可言者多,而最是撰咨文任,議禮宗伯兩罪人事爲急,昨所以相率聯籲,卽於批旨之下,至伏承萬萬惶懍之敎,臣等已自知罪,只有俟勘而已。第是公憤所激,不遑言私,又敢冒悚而陳之。噫,彼兩罪人之所犯,環東土含齒載髮之倫,所共沬血而飮泣者也。臣等之前箚所請當律,卽其罪所當之律也。罪是漢法之不敬,則律宜呂刑之適重,而今此島配輕典,雖出大聖好生之德,恐違三尺莫嚴之意,似此凶肚悖節,不可不嚴加鞫訊,明正典憲。伏望殿下,亟令王府,拿覈得情,俾邦刑正而輿憤洩焉。取進止。答曰,省箚具悉。兩罪人處分,允合情法,不必更煩。
行副提學金允植,應敎金思轍,副應敎鄭寅學,校理兪鎭沃·朴齊斌,修撰洪學周·林永相,副修撰尹榮植·趙尙學等箚曰,伏以臣等,卽伏見幼學金炳卨,判敎方孝隣疏本,則此誠輿情所共憤,而邦憲之所難逭也。嗚呼,六月之變,尙忍言哉?至於衣襨之擧,縱或諉於事在蒼黃,從權變禮,此果何等審愼之事,而苟有一毫未明。雖百回覆逆,義難奉行,乃以數次疏啓,有若應文塞責者然。〈率〉爾告布,中外縞素,臣民之情,孰不憤冤,以言乎撰咨之文任,則當此痛迫罔極之時,指謂宗社生靈之福,語不擇發,露出禍心,豈可歸之於句語之偶錯乎?今伏見傳敎下者,則竝施以島配之典,轉圜之明,懲討之嚴,固臣等之所欽誦萬萬,而其干紀誤禮,不敬無嚴之罪,不可但以島配而止。伏願聖明,亟施加律,以洩輿憤,以伸正法,不勝幸甚。取進止。答曰,省箚具悉。已諭於臺箚之批矣。
正言鄭誾朝疏曰,伏以臣卽伏見幼學金炳卨,判校方孝隣疏本,則此實邦憲之所難逭,而輿情之所共憤也。今始兩臣之擧劾,尙云晚矣。噫,六月之變,千古所無。凡在含生之倫者,孰不痛迫罔極,而當時之撰咨文任,以此天地綱常之變,敢稱宗社生靈之福,是果有一分彝性,豈容若是?且衣襨之從權,卽臣子不忍聞不敢言之事也。此何等審愼之地,而職在宗伯之任,遽爾磨鍊頒布,數月縞素,群情慟慨,斁倫干紀誤禮負國之罪,莫此爲甚。此若仍置,豈可曰國有法綱乎?臣職忝言事,雖以未署經,不得趨參於聯箚之末,衷情轉激,不可泯默。玆敢短章仰籲,伏乞聖明,俯垂鑑諒,其時藝文提學任應準,禮曹判書李會正,爲先施以當勘之律,以伸王章焉,臣無任云云。省疏具悉。已諭於聯箚之批矣。
行副提學金允植疏曰,伏以臣於長瀛之職,實是夢寐之所不到也。恩遇至渥,不敢飾讓,章張叨謝,已經宿而館錄旣有成命矣。竊伏念臣之嘗忝館職,出自中批,揆以古例,不當主圈,且津行在卽,虛曠滋悚。玆敢忙陳短章,仰瀆崇嚴。伏乞聖慈,俯垂鑑諒,特遞臣所帶副提學之任,俾公私耦幸焉,臣無任云云。答曰,省疏具悉。所請依施。
上在昌德宮。停常參·經筵。
開東前所見彗星,爲月光映射,雲氣往來,不得詳察。
趙忠熙啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外未署經外,呈告人員,竝卽牌招,何如?傳曰,允。
傳于趙忠熙曰,再明日秋到記,仁政殿命官爲之,明日右承旨馳往伴宮,夕食堂收取以來。
傳于趙忠熙曰,聞以願納事,民多被囚,已閱屢朔云,情甚可矜,願納竝勿論,卽日放送之意,分付各營各司。
趙忠熙啓曰,行大司憲洪鍾軒,執義趙漢益陳箚,掌令朴魯洙·姜聖喜,持平李益淵·朴來奎在外,監察茶時之意,敢啓。傳曰,知道。
傳于趙忠熙曰,事大文字,關係甚重,而以禍爲福,語意反常,臺章日至,可見輿情之莫遏,島配罪人任應準,施以安置之典。
傳于趙忠熙曰,問議官問候,同爲入侍。
兵曹,都監中軍單李奎奭。
以司謁口傳下敎曰,冷泉亭前排草芚置之,蘆簾入排事,分付該曹。
傳于李源中曰,公事不審之中官金泓錫,從重推考。
趙忠熙,以禮曹言啓曰,卽接晉州幼學李承憲所志,則以爲族曾祖士訥,嫡妾俱無子,以其同姓十二寸弟士命第二子宜權,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記,載在法典,而門長李承憲所訴,旣如此,李士命第二子宜權,立爲李士訥之後,何如?傳曰,允。
又以奎章閣言啓曰,檢校直閣魚允中,今旣入城矣。卽爲牌招察任,何如?傳曰,允。
又以弘文館言啓曰,新除授副校理李鳳德,時在全羅道全州地,經筵入番事緊,請斯速乘馹上來事,下諭。傳曰,許遞。前望單子入之。
玉堂前望單子入之,副校理李鳳德落點。
趙忠熙,以義禁府言啓曰,明日九日製,通方外爲之,時本府都事,皆爲赴擧。只有武都事一員,當直入直,而本府入直公事,回公都事及通化門·明光門·靑陽門·月覲門·集春門禁亂都事,無以推移,假都事七員,令該曹口傳差出,以爲分排擧行,何如?傳曰,允。
吏曹啓目,前僉使趙性駿名字,改以性馹,前判官權錫民名字,改以圭燮,出身權智浩名字,改以在浩爲等如告狀,令藝文館給帖,何如?判付啓依允。
宗正卿李載純疏曰,伏以臣卽伏見兩司聯箚,則六月禮曹判書李會正彈駁之論也。布衣朝紳,連日投匭,今又有此章,輿情所發,尙云晚矣。臣於其時,職忝小宗伯,磨鍊擧行,無不與聞,則臣罪至此,宜無異同,惶懍震越,容有極哉?竊附自劾之義,玆敢冒悚控籲,伏乞聖明,俯垂鑑察,亟勘臣同被之律,以爲爲人臣不忠者戒焉,臣無任云云。答曰,省疏具悉。次堂異於判堂,卿於何有?不必爲引矣。
行大司憲洪鍾軒,大司諫申泰寬,執義趙漢益,正言趙性鶴,聯名箚曰,伏以臣等之一箚再箚,而不避瀆撓,非惟臺閣,有言責者,明張之義,卽我一國大同之憤,非惟一國之憤,實隣邦之不可使聞,史冊之不可使書也。然則亦非但爲今日朝鮮之罪人,實天下萬世之罪人。爲人臣而負此犯者,我殿下何可以好生爲德,而不思所以明正其典,只以尋常島配而止乎?噫嘻痛矣。撰咨中一句語,臣子所不敢萌諸心發諸口,而筆之書者也。議禮時衣襨,從權,縞素無名,果何等大變禮,而乃有此大誤錯,莫重者喪禮之節,必愼者掌禮之職。又豈臣子視若循例,而無嚴無畏,敢自擧行者耶?似此罪犯,不一鞫覈於庭,而遽爾編配於島,則刑政大失矣。輿論如沸矣。玆又相率洊籲,伏乞聖明,廓揮乾斷,亟令王府,拿來撰咨之文任任應準,誤禮之宗伯李會正兩罪人,竝卽嚴鞫得情,亟施大不敬之律,以正邦憲,千萬申祝。取進止。答曰,省箚具悉。李會正不無參恕之端,不必更煩。任應準事,當爲處分矣。
應敎金思轍,副應敎鄭寅學,校理兪鎭沃·朴齊斌,修撰洪學周·林永相,副修撰尹榮植·趙尙學,聯名箚曰,伏以臣等猥忝論思之責,曾未幾日,可言者多,而最是撰咨文任,議禮宗伯兩罪人,爲懲討之不暇,相率聯籲,及伏承批旨之下,不勝惶懍萬萬。臣等已自知罪,只俟當勘而已。第惟公憤所激,不遑言私,荐敢冒悚而陳之。噫,彼兩罪人,負犯非輕,不可但以島配而止。伏願聖明,亟令王府,拿覈得情。俾正邦憲,以洩輿情焉,取進止。答曰,省箚具悉。已諭於昨日之批矣。
副護軍李在敬疏曰,伏以臣卽伏見兩司聯箚之後傳敎下者,其時禮曹判書李會正,施以島配之典,臣亦本曹三堂中一也。凡于儀節,長堂雖管,臣旣忝佐貳之末,則亦何敢晏然已乎?伏地惶蹙,罔知攸措。玆敢短章自引,伏乞聖明,亟令攸司,議臣當律,以肅王章焉,臣無任云云。省疏具悉。自有判堂,爾以佐貳,何必爲引乎?
草萊柳重敎疏曰,伏以臣畎畝賤品,瓦礫散材,少嘗從事於切令,而才劣不得售,亦旣涉跡於儒門,而質薄無所就,加之奇疾纏身。中歲以後,百爲俱廢,退比編氓,猶且不足。頃在丙子,虛名上徹,猥被一命傴僂,不敢就職,實以素分宜然,非敢高占地步也。顧以區區有所受於先儒者,國家講和,不敢苟同,屋下私語,往往抵觸時論,以是情迹,頗不安,繼値師友禍故,引罪共廢,自分畢命於溝壑,不謂去冬大僚筵薦,不次陞資。人言將來擬職,是次第事,臣惶恐不知措躬之所。遂道入關東深峽中,其於外臺恩命之來,不惟不能承膺,竝與呈辭之常例而闕焉。無事輕肆傲慢,罪當萬死。其後雖因水土不服得疾,不能久留深處,而猶寓關東,不敢還入畿內者,誠以待罪之蹤,不敢自同平昔也。邇來伏枕垂死之中,忽有人傳示,去月十九日政目,以臣授司憲府持平,蒙恩點者,其間爲日旣久,似已遞改,而駭惑震懍,不能定情。蓋臣前後負犯,如彼其重,而恩命之加於身者,若是之荐疊,只緣臣從前過拘常格,不能以一言。上煩宸聽,區區以去就寓意者,曾不足以自暴其情實,以致朝家擧措,顚錯如此,臣之罪於是益重,而不可贖矣。今則勢窮情迫,終忍不得,敢以臣平生持論之大網,與夫今日處義之實狀,爲殿下冒萬死一陳之,惟聖明垂察焉。臣聞天高地下,人位乎中,人之所以爲人,而能主天地長萬物者,只有一箇道而已矣。夫所謂道者,張之爲三綱,紀之爲五常,本之上天所賦之性,而著於聖人所脩之敎,行之中國而有成效,垂之萬世而無後弊。其有時而屈伸廢興者,特以四方夷狄之俗,淆亂其政敎,而與中國相消長,異端淫邪之說,壞敗其心法,而與正學,相勝負也。是以孔子作春秋,其義莫大乎尊中華攘夷狄,孟子作七篇之書,其義莫大乎閑先聖放淫邪,是皆本之大易扶陽抑陰之道,而與大禹之抑洪水,武王之驅猛獸,同其切用矣。自二聖以後,夷狄〈之〉禍,日以益甚,淫邪之害,不一其端,而若宋之朱子及我國先正臣文正公宋時烈,各因其所値之變,推明春秋·孟子之義,以做一治之功矣。至於近日洋夷之騁怪宇內,則又夷狄之降,而爲禽獸者也,淫邪之極,而爲鬼魁者也。使聖賢而在者,其所以肆力攻討者,決不但已,而抑恐有百倍於前者矣。蓋洋夷諸國,在昧谷以西累萬里之地,得天地極偏之氣,而其小慧私智,有異於諸夷者。故其所行之反常悖正,尤有甚焉者,在天地則侮辱天地,汨陳五行,雜糅人鬼,三罪具焉。在人則滅絶彝倫,瀆亂貨色,象惡備焉。其所謂學而習之者,直巫覡輩咀呪符水之類,而雜取佛家糟粕,以緣飾之耳,以是而行之中國,宜其不見容於上下矣。惟其以兵技而害人者,有蠭䘍之毒,故世之爲君而不能自强,以守其壃土者,皆俛首而受其制矣。其以嗜欲而誘人者,狐蠱之淫。故世之爲民,而不被敎養以保其性情者,皆流誕而入其中矣。其以才藝之敏,術數之精,眩耀人耳目者,又有如蜃樓之幻境。故世之爲儒而好新尙奇,厭棄正學者,方且揚眉歆羨,擊案叫奇而不知倦,尙何望其有攘斥之功哉?蓋其始來也,猶投間而入,抵隙而行,其爲害也。如毒箭之入人肌膚,腐爛潰決,尙有漸次,及其沈淫之旣久,則擧天下洪流澒洞懷山襄陵而莫之禦。嗚呼,其不忍言也。惟我東方,自本朝受命,敎化大明,典章文物,悉遵華夏,學問門路,一從洛·閩,蓋於殷師舊服,亦庶幾焉,而其在神州陸沈之日,政所謂周禮在魯也。皇天眷命之意,諒不偶然,而正德討罪之責,有不可得而辭者矣。肆戒正廟·純廟之際,實當邪敎潛入之始,大行顯討,一時現發於譏詗者,問彼人之潛入,與我人之染汚,皆與大逆不道同案,劓殄滅之無遺育,十行絲綸,大誥八域,俾不踵迷。此其功可謂不下禹·武,而永有辭於萬世矣。逮我憲廟,敬承遺典,鋤治萌孽,不遺餘力。殿下嗣服之初,彼徒艦兵再入,蓋出嘗試之計,而亦嘗動一國之衆以拒之,持之以久,而不少撓,以至義聲振天下,中國人往往有對我使而稱謝者矣。於是,彼徒自知其計之不得售也,則乃私於日〈本〉,年來請修好,夫日本者,我接攘之國也。壬辰之事,雖有不共戴天之義,而其後平族,又執送之罪人,以請顯戮。故朝廷旣略與寬貸,而羈縻之,則今其來請修好,容或無怪。其人之崇信洋敎,爲海外百國之最,竝與其服色而化之。故燕人亦言其非舊日之日本,乃新造之洋國也。我國縱不能興師問罪,以明大義,其忍與之交通修好,以辱國體,因以啓西洋接踵之路耶?朝廷不此之慮,而苟循其情焉,則自是大防一潰,獸蹄鳥跡,縱橫國中,而魚藏之匕,鮝遮之鹽,固已混雜於其間。凡珍玩奇貨之足以壞人眼目,易人肺肝者,與夫百種異書之所以翻倒天地,變換晝夜者,又彌滿徧布於士大夫之間。昔之王言排斥者,今乃轉身而依違,朝而掩迹顧忌者,夕焉露面而張皇,如是積六七年之久。至今歲春,彼類始顯然表出泰西之名畫,率其徒黨,諸國作氣勢,入我境,朝廷乃牛酒相迎,廣修和好,大定約信。夫然後彼乃沛然自以爲得意,以字內大同,書之於策,蓋二儀剖判後一大變故也。凡冠儒服儒,誦法先王之禮義,而不失天地之正性者,孰不心寒氣塞?沫血飮泣,直欲伏劍而死也。議者之言曰,內必延西師傅技術,然後可以當國强兵,外必聯西國結黨與,然後可以防禦俄夷,如是則宗國可以保全,一日不如是,則大禍將見朝夕且作。凡前日之嚴立關防者,皆時移事變,不足以固守。惟所謂邪蘇之學,則戒不爲之耳。嗚呼,其亦不思甚矣。先王之政,國當道,務本抑末,量入爲出而已。强兵有道培養忠孝,奬勵節義,使之親其上而死其長,則器根之不利,技藝之〈不〉精,非所憂也。豈有傳業於棄本逐末窮奢極淫之徒,以爲富,受敎於背義徇私無父無君之類,以爲强者耶?且旣使吾民,尊其人爲師,親其人其業,而區區設戒,欲其心術伎倆之無相學,則是何異於蓄娼閨門之內,戒勿誨淫於家人,養僧學舍之中,而戒勿染禪於學徒耶?設令其中,有一二不受汗者,此自是其人好惡之天,有不易者,而吾之所以導而納之必陷之地,則固已甚矣。此豈爲民父母者之所忍爲乎?至於防禦外夷之道,亦有其說,夫中華之所以爲華,而異於夷狄者,以其有三綱之重,五常之大,禮樂文章之盛,道學淵源之正也。謀國者政宜扶植此物,修明此物,以爲保全宗國之命脈餘力,又講陰雨之備,如上所言務本節用敎民親上之說。以待四方不虞之變,則彼夷狄者,雖曰强悍,亦有人性,豈敢興無名之師,而行犯順之擧乎?設令有豺虎之冥頑不諒而至者,吾之所以應之者,以主待客,以守待戰,以正制邪,以直制曲,百靈所扶持,萬姓所奮發,豈有遽受其挫折哉?不幸勢有所不敵,君臣上下,亦宜精白一心,守正不撓,卒之以國殉道,則目前事形,雖若有所屈,而其所伸於後者,將與日月同光顯,天地同久長矣。亦未爲大不幸也。豈有不務內修之本,不思外攘之策,豫慮將來未形之夷,而先結當面肆凶之夷,以求爲之黨者耶?天下之事,正名爲先,名之曰洋夷之黨,雖其封疆有未改,衣冠有未更,而不得□□□□□小中華矣。況大本一差,異日販君賣國之徒,廉恥都喪之極,雖毁冠裂裳□□□何以憚而不爲耶?春秋之法,亂臣賊子,先治其黨與,有王者作,顯討洋夷之罪,則我國當在所治乎,在所與乎?當在所先乎,在所後乎?嗚呼,自唐虞以下四百年相傳中華一脈,寄寓在吾東一邦,自孔·孟以下二千年相傳道學正統,亦寄寓在吾東一邦,奈之何一朝欲擧其國,爲禽獸鬼魅之黨與?驅其民爲禽獸鬼魅之敎徒,上負皇天祖宗顧托之重,下貽萬世綱常無疆之禍也。國家自六月以來,變亂百出,吾東人之以彝倫禮義,而藉手於外夷者,竝與其名目之僅存者,而掃地盡焉。苟求其故,實由講和以後,大義壞廢,人心離叛,有以致之,而語其爻象,則先王赤子之盡化爲禽獸者,蓋已著形。於此而究其末流,則爲禽獸之餘,又將爲魚肉矣。豈不亦慘矣哉?言至於此,哀痛迫切,不忍言也。此愚臣之平日持論,自有一副成說,與時立異,至死不變,妄竊自附於聖人之徒,以爲雖儀·秦縱橫之辯,李鄴張皇之論,有不能亂也。至以臣處義之事言之,則先儒有言,士處世以守道爲職,道行而身廢,固無傷,道屈而身榮,罪之大者也。今日士流,上焉則平日講學,不能早息邪說於幾微,次焉則前後進不足以感回宸衷之萬一,其下者焉則只有引儀自靖,以身殉道,以存天下之大防,而近日士大夫間,往往有能言此義,絶意仕宦,斂迹場屋者,磊落相於巖穴之間,此足以見天理民彝之有□者。若幷此而銷鑠,則窮泉陽道,無復可望矣。臣雖無狀,亦在士流之末,固不敢懷異同,貪恩冒進,以壞此防,此非敢負殿下也。實感祖宗培養之厚澤,而欲報之殿下也。然臣於其中所處,又有甚異於人者。臣與前監役臣金平默,共師故參判臣李恒老,而平然之於臣,開門而先進,故臣亦嘗執策以事之矣。恒老平生講道,以斥洋爲第一大義,上告下諭,無此說,而其臨終惓惓,亦在於此。臣與平默,謹守旨意,不敢失墜,凡在士論,關係邪正消長處,輒不拘形迹而扶抑之,有滅死無恨之志,昨年諸道儒疏之興也。聯名投書,激勵士氣,臣二人實有罪焉。其時臺臣言近日浮言之胥動,實由此輩之推波,所謂此輩,卽兼指臣二人,而推波之目,胥動之云,是皆所謂放實而非誣也。故平默之受刑遠竄也。臣嘗詣獄自首,以求同勘,而不得遂焉,則於是乎有引罪共廢之說矣。今平默,已蒙放而赦典殊無名,是其身雖生還,而其心則未嘗見白於世矣。臣等相對惶縮,不敢遽自以爲安,至若關東疏首受極刑者,卽於臣二人,皆自處以門徒者也。其所進斥邪之章,主意命脈,悉本於臣等平日講論之緖餘,而原其始終設心,皆愛君憂國之至公血誠,而斷無他腸,天地鬼神之所鑑臨也。豈意以此,而反得犯上不道之目也?天乎冤哉,尙忍言哉?照使斯人致死者,實由臣二人爲之根本,而平默則猶經一勘。臣則偃仰袵席,頭令得全,臣仰慙俯怍,寢夢〈猶〉愕,有時中夜,痛哭而不能自抑。以此情事,而荐被榮名於其身,夫缺殊科,猶云不倫。況一人之身,內抱氷霜,外霑雨露,天地造化,曲成萬物之功,缺之聲差耶?此臣之所以披瀝腔血,仰首哀鳴者也。伏願殿下,深賜照燭,特命有司,永刊仕籍,仍將臣前後所犯,立異國論,激成儒疏,違傲朝命,諸件罪目,付之司敗,勘以當律,以正邦憲,以安私分焉。抑臣之所懷,旣畢陳無餘矣。仍竊有所感焉,今日者,天地陰陽消長之大機會也。在易則坤復之交也,坤之爲卦,驟而觀之,宜若無陽。然陽無可盡往,必有復理之常也,方其陽之始生也。其端甚微,若不足以敵五陰。然生而又生,則衆陰之在前者,終亦消落,如無有矣。今日國家之勢,可謂窮到極處,雖使伊·傅之德,管·葛之才當之,亦難下手矣。然臣之斷斷愚衷,日夕跂望而不能遽已者,猶在我殿下一心上開圖之機也。不惟小臣之私情爲然,皇天祖宗危迫之情,亦當如此矣。乙夜淸明之際,苟得一團眞陽,應期而昭回焉,則乘天地自然之運,得鬼神良能之助,日月之更,雷雨之解,霜雪之威,河海之澤,蓋有不期然而然者矣。天下雖大,何難焉,外敵雖强,何畏焉?此理明如日星,惟殿下念之哉?臣無任云云。臣於本月三日,謹納此疏于臣所在春川府,自本府送至巡營,道臣以近日他道無縣道封章之例,爲辭而拒之,至十九日疏封,還至臣家,臣窮居孤陋,不識彰格。有此違犯,殊深惶悚,而顧其中所懷危迫之情,欲陳而未建,有不可以遂已者,乃以其翌日,謹遣家僮,奉疏直納于闕下。第伏念疏中所言,臣師臣金平默,蒙敎典,而其間伏承嚴旨,還就配所,此固諸家宥人大同之例,而臣師之斷斷□忠,未嘗少見燭於日月之明,則有可以仰認者矣。臣之抑鬱痛迫,已無可言,而臣以當日同罪之人,不惟不能與共其刀山劍水之苦,乃反側名華籍,有若無事之人。此豈王章之所宜有,而人理之所忍安者哉?臣晝宵煌灼,罔知攸指。又有非前日之比者,今因疏本之入手,敢用先儒小貼子之例,復申此哀懇之情,伏望聖慈,特垂曲照,原疏所陳刊籍勘律之請,亟賜處分,俾負罪危喘,得有置躬之地,千萬幸甚,瀆冒宸嚴,皇恐死罪。省疏具悉。爾欲自比於西州豪傑乎?讀書者尙如此,何怪愚民之胥訛也?
廣州幼學趙汶疏曰,伏以臣於日前,敢陳狂瞽之說,瀆忝聖聰,不以臣卑鄙,特下恩批,猥蒙隆渥,不勝惶蹙悚感。固當退伏守分,竊念自古歷代帝王家之亂逆,未有甚於六月之軍變,而其數以百千計也。未詳其姓名,不辨其面目,則不可盡誅,特軫仁覆之澤,只殲數十名其魁,莫非至大至廣之盛德。今見兵隊之考取,則雖除老弱,其壯丁,太半訓軍也。至若遐道小民,或有一民犯逆者,先改其省號,革其邑名,降其官銜。自是法例,以今輦轂之下,三軍之中,有此大變者,仍其舊而置其營,使其卒而反習技,此以敵守國,其人心難恃也,其法綱難執也。此是人神之共憤鬱,而不可共戴者,依然楣額,自若舊號,臣嘗歷見,毛骨先悚,是豈非人八域同情者乎?宜急變其營號,改其軍韱,以施革舊鼎新。然後人缺可執,而以外道各邑之軍丁論之,戶布以後幾萬名軍案,歸之閑良,使大缺統計以軍收錢上納,是只無過該邑之便宜於收捧而已。施此不均,自爲貧富戶之無等,名其軍布,詎是大小民之有別乎?幾百年遵式,從此廢矣。累千禩紀間,於斯蔑矣。可不痛歎哉?若夫鄕軍上番,依舊例抄其各邑軍案,以充三軍之數,其餘不可選上者,隨其名把捧錢,以補軍餉,三軍備矣。軍需足矣。何奈舊家世族,渾入於軍籍中?原額軍丁,置之於不問處,明分頹傷,軍案空虛,此非爲治之本。況以六月之餘孽,尙存,付料,是豈曰法也,是豈謂綱乎?係是一世之公議也。何待匹夫之臚列者哉?高官悠悠於上,顧瞻是務,小官泛泛於下,相時爲事。實無經濟邦國,挽回世道之望,臣以白徒,雖無預於責職。常懷以身殉國之望,苟罄愚衷,庶以補萬一,則鼎鑊刀鋸,死且不避,冒越仰瀆崇嚴,伏乞天地父母,俯垂鑑諒,勿以人微而廢言焉。臣無任云云。省疏具悉。所陳當留念矣。
幼學李根萬疏曰,伏以臣三年竽瑟,素昧齊門之工,一介韋布,敢望舜裳之補,濫行越俎之祝,猥振夏鐸之懸。臣竊觀盛代治國之規,有似良醫之治病,用人之方,亦類大匠之用木。榮衛旣充,氣脈不茶,則病安從生,尋引有度,繩墨中矩,則木何不材?三綱五常,國之榮衛也,禮樂刑政,國之氣脈也。是以商室三宗,善攝生之主,而不待皇帝白民之術。九載三考,人之尋引也。黜陟課試,人之繩墨也,是以周缺八枋善任使之職,而不□風斤月斧之巧。今我東土箕聖八條之遺風,而素尙禮義,缺廟之觀德,而莫重宗社,殿下莅御以後,漢瘇方大,秦痞屢作,程選材能,所以任官之方,而宋之朝廷,賢邪相混,黜陟臧否,所以考功之法,而齊之大夫,毁譽不眞。所謂軍錢之納,卽唐家調庸法,而閭里更加戶布之徵,此不過牟利之算,而實無軍案之點考,猝有不虞之備,則國何以募兵乎?公田之賦,卽周家什一稅,而守宰或相倍蓰之斂,此無非贓汚之私,而實多公納之愆滯,脫有倉卒之備,則國何以辦出乎?各道之倉儲,所以待秋還上,以贍兵糧,而挽近沒入於胥吏之腹,設有邊憂,則將何以運給乎?列邑之軍械,所以式年修補,以備戎事,而比皆腐敗於尸素之手,如有敵愾,則亦何以賈勇乎?此等大瘼,不啻皮膚之入,而所可急先治也。世祿之家,爲其子姪者,徒籍父兄之勢,不讀一字經史,而曰文臣,不習一藝射御,而曰武臣,不顧廉隅,而位望卿宰,不務聲績,而膏浚生靈,設有邊警,誰能贊籌,誰能袵革乎?不念君父之危,而各圖生於鄕莊,不恤軍民之飢,而各充慾於私帑,脫有國憂,誰與謀謨,誰與保障乎?此等癈痼,不啻腠理之入,而亦可急先治也。綱紀解弛,典常睽乖,以致六月之變,顧安所榮衛之充乎?不急國母之旋駕,而反令白冠,有愧後世之秉筆,而直書靑史,外受隣國之侮,下欺生民之見,顧安所氣脈之不茶乎?大願聖明,亟降名賢崇褒之令,以養一國之元氣,克明軍卒犯上之律,以扶三綱之缺路之戶布,以實軍案之籍,甄察惟正之供賦,以黜貪吏之辜,嚴徵胥吏之缺之數,另飭營邑之官,以修器械之舊,有若良醫對之投,則何患國家之痼瘼哉?以止寒之方,結上國唇齒之誼,以止痛之方,求良弼瞑眩之訓,以制蛔之方,飭土姓之豪强,火盜之熾盛,以調血之方,節度支之財,常平之用。然則先王金石之典,列聖日星之錄,我殿下濟衆之寶鑑也,禮樂詩書之具,天地人神之和,我殿下興平之粱肉也。夫用材之法,蜀楠而豈盡善乎?荊樟而豈盡美乎,棟樑之材則棟樑,欂櫨之材則欂櫨,衛梓尙有數尺之杇,周樗亦得天年之終。伏願殿下,從伊訓之繩木,講思傳之培材,有若大匠棄短之取,則何憂用人之材乎?雖或耕於雲劍於月,安知非柱礎之任,雖或飯以牛屠以狗,安知非杗桶之宜?昔者里奚,非眞愚於虞智於秦,而大關人主之用不用也,王珪,非眞諂於隋直於唐,而亦係人主之納不納也。伏願殿下,勿以楚材而晉用,勿以蜀桐而吳炊,則千里燕臺,何難隗馬且至?三世漢朝,誰可顔駟不遇?昔我仁祖,嘗以精一之法,授之於孝廟,卽堯·舜相傳之心法也。臣嘗聞范祖禹之言曰,欲法堯·舜,當法祖宗,臣亦曰欲固治國,用人當法列聖。又聞朱熹之言曰,人主一心,萬化根柢,臣亦曰殿下一心,治國用人之根柢,臣不避斧鉞之誅,敢陳芻蕘之說。臣無任云云。省疏具悉。所陳頗切時弊,當留念矣。
槐山幼學朴準龜疏曰,伏以天地間,維持紀綱者,義理是焉,而義理者,古今之常經,上下之通法。故國不可一日不尙者也。噫嘻,六月之軍變,爲今日臣子者之所不忍語到之地,而至若訓鍊都監,爲我國民人不共戴天之讐,營則不可暫存其名於覆載之間。故今於天明復明之初,意謂首先革罷,以雪人神之憤。至于今日,未有更張之旨,則由是而人惑愈深,神怒未解,臣亦未曉,聖明何以致此也?轉伏聞該營軍總,只除老弱,强壯者則仍舊而存之云,以其時作變者論之,强壯者必甚於老弱。今乃除其不甚者,而存其甚者乎?雖在外邑,如有犯常之變,則正其罪革其邑,卽不易之常憲也,至於此事,豈可倫比於他變,而晷刻尙遲乎?而今聖斷尙靳,則春宮邸下,將何以對其軍,使其兵耶?此非臣一人之言,一國莫越之輿論。大經則以我殿下之明決,伏想有睿察,而且伏聞變亂以後,爲此前後陳疏者,非止一再,而拖至于今,致涉國人之疑訝,臣未知朝廷,有何不可之論而然耶?聖聰有何不忍之心而然耶?事關大經,貴在勇斷,萬不可遲緩遷就也。臣不勝憤惋之忱,冒越仰瀆崇嚴,伏乞天地父母,俯賜鑑諒,該營卽爲革罷,以明天地之義理,又雪上下之憤鬱焉。臣無任云云。省疏具悉。所陳當留念矣。
幼學金商浩疏曰,伏以君臣之義,三綱之宗也。是以君辱之日,卽臣死之時,痛哉痛哉。六月之變,入直諸臣,無一挺身赴護,惟恐走避之不暇,苟有一分忠義之心,寧無殊死防捍之理乎?此乃侍臣餐素缺伏願別立科條,以正人臣之分,當革都監之名,以雪後世之恥焉。又有可痛者,前正言安鍾冕卽盲人御卜者之子也。其父符同七八盲人事祈神之說,罔上取才之際,終不論其父之飾非。視若尋常,至於國財蕩竭之境,渠雖賤裔,敢蒙天恩,謂以朝官,莫念公議之重專,爲營私之計此,欺負國家,以累淸朝,就不憤惋而慨歎哉。公議所在,不可不立法,安鍾冕永去仕版,安置絶島,俾爲後日之懲。臣見今上言者許多,而當言而不言,不當言而言之者,徒以自上煩惱而已。伏願殿下,體天地之大,繼日月之明,垂察焉。漢史曰,正人心以正百官,商書曰,官不必備,唯其人,官人之道,在於進賢,進賢之道,在於薦善,而顧今薦善之道,反是,雖赳赳之武夫,不求容則不得進。雖彬彬之文士,不求容則不得薦,便是遺珠,而其奈向隅之歎乎?貌以取人,不若材以論辨,材以論辨,不若至公無私。伏願殿下,受朝之日,或賜引對,下詢於進用之臣,方略之如何,則可知其賢愚,庶辨其優劣,棄短取長,進賢使能,則庶有補於治化之萬一焉。使我民爲堯舜之民,而使我民心爲堯舜之民心,然後竭忠盡義,若綱在綱,有何紊乎?臣以庸陋之資,不勝憂懼之衷,敢陳天日之下。伏惟聖明,留神明察焉。臣無任云云。省疏具悉。向日處分之後,巫瞽旣已逐出,而爾言頗爲讜直,可尙矣。
壬午九月二十六日酉時,上御樂善齋。問候官·問議官同爲入侍時,同副承旨趙忠熙,記事官林羲相,記注官崔鼎獻·白時洽,問候官李載德·魚允中,以此進伏訖。上曰,史官分左右。上曰,問議官無事往還乎?允中曰,憑恃王靈,得以利涉矣。上曰,中原無事否?允中曰,現無他事矣。上曰,李鴻章·張樹聲,皆見過否?允中曰,張則方以直隷總督,赴省城,未得見過。李則三次見之,而仰承聖諭,求解。大院位而未獲,玆有筆談數紙,以備乙覽矣。上曰,大院君諸節太平乎?允中曰,探問得其安寧之信矣。上曰,外國傳聞之爽實,予庸悶歎,汝亦向人辨白。允中曰,臣果極口辨明申報之流布已在大院君赴津,先喧傳萬國臣口,則一萬目難掩,心竊悶然矣。上曰,何時可得還國乎?允中曰,臣之爲大院君乞還,已在筆談,而李中堂言內,雖鴻章,亦難瀆請云云。可待一二年,徐圖方便,現雖更行瀆請,恐難有效矣。上曰,通商章程事已竣矣。何以定章乎?允中曰,前者趙寧夏之出來,已以擬稿付呈,而雖有一二參差處,西北開市之變通,痛革向日痼弊,爲西北遂開萬世之利也,莫非若保之聖恩攸曁也。上曰,開市當如東萊·德源,許相貿易,而不無潛越之弊乎?允中曰,此則當設法辨理乎?當明春,派員前往兩界交界處,與中國來員,另議詳細章程矣。上曰,問候官今方入去,可以無礙往還乎?允中曰,前者問候官之不卽入送,甚可悶也。在天津,力言入送之意,得其允諾,且大院君,今當衰境,宜有眷屬之陪護,故以此爲言矣。上曰,問候官何日發行乎?載德曰,今日下直,明曉直發矣。上曰,自何啓程乎?載德曰,往于仁川濟物浦登船矣。上曰,備言於李中堂·張樹聲,期有實效也。載德曰,如臣庸愚,當此莫重使命,未知何以竣事,不勝憧憧矣。上曰,今雖航往,歸時亦可從木道乎?載德曰,往還知在小雪後,不得行船云,似可從陸矣。上曰,必須十分明言不然之意,期圖從近還次也。載德曰,聖敎至此,謹當盡心竭誠奉行矣。上曰,善爲往還也。仍命問候官先退。上曰,西北派員,何時可送乎?允中曰,義州則以二·八月開市,可於二月前派送矣。慶源·會寧,則可待三·四月派送,而市規之議定,兩國可以相議妥辨矣。上曰,北道市期已近矣。今姑依舊例行之。允中曰,待明年妥定新章後,再行變通。上仍命問議官退出。上曰,史官就座。又命退,承史以次退出。
上在昌德宮。停常參·經筵。
開東前所見彗星,密雲掩翳,不得看候。
趙忠熙啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點,後日次待令。
尹用求啓曰,右承旨洪殷謨,左副承旨李秉臯,今日不爲仕進,竝卽牌招,何如?傳曰,允。
備忘記,洪州營將金駿珍下直,長弓一張,長箭一部,片箭一部,筒兒一箇賜給。
傳于趙忠熙曰,讀券官尹秉鼎,命官爲之。
注書林羲相病,代以金東纓爲假注書。
行大司憲洪鍾軒,大司諫申泰寬,執義趙漢益,正言趙性鶴等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建爕,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晋奎,更令王府設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,快正典刑焉。措辭見上噫嘻痛矣。任應準·李會正之罪,可勝誅哉?渠輩俱以世祿簪纓,位著崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,卽亘萬古所未有〈之〉擧,一世所共憤,而撰咨之文,有曰劫害相臣,仍犯王宮,旣曰犯王宮,終曰宗社生靈之福,當此天地翻覆,日月晦塞之時,措辭間全無至痛底意,罔極中乃反以禍爲福,斁倫悖常,胡至此極?是可忍也,孰不可忍也?且以議禮言之,衣襨從權之擧,何等大變禮,而全不審愼。只以數次疏啓,有若尋常塞責者然,遽爾磨鍊頒布,使中外縞素,致臣民慟慨,苟有人理臣分,寧或若是,思之及此,孰不心寒而骨戰也?夫王章如或未伸,則國綱由是漸頹,豈不大可愼哉?兩罪人之所犯,其端雖異,三尺律之莫嚴,厥辜惟均,只施以安置島配之典,恐未洩神人憤惋之心。臣等之不避煩瀆,以箚以啓,豈可已而不已者哉?關係旣重,處分猶輕,請安置罪人任應準,島配罪人李會正,亟令王府設鞫得情,快正典刑焉。答曰,不允。任應準·李會正事,已有處分。勿煩。
行大司憲洪鍾軒,執義趙漢益等啓曰,新除授掌令朴魯洙,時在京畿楊州地,掌令姜聖喜,時在慶尙道晉州地,持平李益淵,時在慶尙道㓒谷地,持平朴來奎,時在咸鏡道咸興地,請竝斯速乘馹上來事,下諭。答曰,許遞。
正言趙性鶴啓曰,請梟示罪人性世,亟施孥戮之典。答曰,不允。
新除授司諫安雨良,時在京畿豊德地。獻納權仁斗,時在慶尙道丹城地,請竝斯速乘馹上來事,下諭。答院曰,許遞。
傳于趙忠熙曰,九日製賦居首草三下幼學金銓等十人,竝直赴會試,之次次上幼學尹顯求等二十人,竝給二分,之次次上幼學金永葉等二十人,竝給一分,之次次上幼學尹鍾永等五十人,各奎章全韻一件賜給。
傳于趙忠熙曰,入格儒生明日待令。
傳于趙忠熙曰,入格儒生李哲永·南廷哲·尹瑗,此是桂坊也,守令待窠,首先擬入。
以司謁口傳下敎曰,江華留守往還間,密兵符印信,移送畿營,姑爲任置。
以左副承旨李秉臯牌不進罷職傳旨,傳于趙忠熙曰,只推。
趙忠熙,以禮曹言啓曰,卽接義城幼學金翊相所志,則以爲生之父濟寅,以六十九歲,今年慶科,將赴鄕試,偣書封內,迫期入場呈券,參榜覓券後,始知年七十之誤書。卽欲上京,呈于禮曹,改以本年,生之父得病閱月,僅趁會期上來,未暇周旋,則試券封內之年紀,不可私自擅改,不得已依草試試券,以年七十書呈矣。今伏覩傳敎下者,有六十九歲人付之榜末之命,生父本年則六十九,而以一時誤書之致,獨爲見漏,則霈澤之下,其爲冤抑,當復如何哉?伏願考籍考牌,以爲憑信,俾得均霑惠澤云矣。苟如前所訴,則無怪呼冤。故考見號牌,的實無疑,溯考帳籍,俱以甲戌生懸錄,則當初封之誤書。雖屬不審,此與無稽而冒年參榜有異,合有參恕之道。金濟寅初試試券之年紀,仍以本年施行,就原榜目中,改付標以入,而今番覆試,一體付榜之意,分付四館所,何如?傳曰,允。
又以弘文館言啓曰,新除授副校理李重德,時在廣州地,經筵入番事緊,請斯速乘馹上來事,下諭。傳曰,許遞。
玉堂前望單子入之,副校理李重德落點。
趙忠熙,以兵曹言啓曰,今九月二十七日庚戌亥初二刻一分,立冬改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火。議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以兵曹言啓曰,部將鄭舜鎔,以其病難供職,呈狀乞遞,改差,何如?傳曰,允。
又以兵曹言啓曰,謹依口傳下敎,朔下雇立,別單書入之意,敢啓。傳曰,知道。
又以御營廳言啓曰,本廳哨官孫光鉉,身病甚重,勢難察任,改差,何如?傳曰,允。
又以義禁府言啓曰,明日秋到記時,本府都事十員內二員,增廣監試覆試一二所禁亂官進,一員未肅拜,五員赴擧,只有二員,當直入直,本府入直公事,回公都事及仁政門·光範門·崇範門禁亂都事,無以推移,假都事四員,令該曹口傳差出,以爲擧行,何如?傳曰,允。
又以義禁府言啓曰,時囚罪人李載晚·權在斗等拷限已滿,各嚴刑一次,訊杖第三十度,今已準三次矣。李載晚全羅道興陽縣鹿島,權在斗靈光郡荏子島,竝圍籬安置,而以承傳內辭意,具罪目,依例發遣府都事,押送于其配所,與地方官眼同,使之擧行,何如?傳曰,允。
又以義禁府言啓曰,島配罪人任應準,施以安置之典事,承傳啓下,而臺啓方張,格例莫越,不得擧行之意,敢啓。傳曰,卽速擧行。
又以義禁府言啓曰,全羅監司趙康夏狀啓內,中營將閔致儉,爲先罷黜,其罪狀令攸司稟處事,啓下矣。閔致儉,時在任所,依例發遣府書吏,交代後拿來,何如?傳曰,待待命拿囚。
義禁府啓目粘連,向前白樂寬亦,更發問目,嚴刑鉤覈是白乎矣,所犯情節,游辭漫漶,終始抵賴,究厥情狀,尤極悖惡,待拷訊限滿,更加嚴刑,期於得情,何如?判付啓依允。
宗正卿李應辰疏曰,伏以臣所被恩命,情有難安,當撰文字,義在必免,違牌陳章,獲賜變通矣。第職名綦重,必以待宏博,人器蔑稱,不備任使,則不暇悉陳,致此虛縻,召命又下,誠惶隕悶隘,罔知攸措。熙缺之設,豈非主貢擧,則作成人材,掌詞命,則修潤皇猷,文體關於正變風缺隆者乎?然則如臣等輩,不宜冒居也審矣。臣本山下一措大耳,少時承文祖緖,從事功令,亦不猶人。決科以來,不復留意,一切付之筌蹄,格式已忘,利病奚辨,場屋餘暇,亦嘗愛好文詞,妄欲窺作者門戶。只緣才性甚鈍,記問不强,綴一散文,動經旬日,旣成殊不如意,拉雜摧燒者多矣。往還朋友,見其無他嗜欲,頗親筆碩,猶賢乎博奕游談,故或相稱引,此亦中年以前事也。天賦至薄,四而耳聾,筆札代口舌,世故喪威,備經人所不堪。精銳消耎,形殼僅存,平日誦習文字,茫然無復省錄,雖欲尋理舊眢井,何以求水,枯楊豈復生華?到今衰與病侵,昏耗日甚,三家村裏老學究,尙不可爲,況於淸朝黼黻之任乎?當此立經陳紀,一新庶政,雖閑司宂官,必須擇人。椳楔隨宜,履屐得當,然後可有成績,而乃以文苑峻簡缺遽加於蔑才學無聞望乏資歷之賤身,是殿下愛名器之重,嚬笑不若缺而損國體,手韋澳度,心迹雖明,鄭䋜中書,時事可知。此皆特除缺人昧於趨走之恭而然哉?聞命以來,食不知味,寢不成寐,一夜累起。始譫天,殆以是,益其災而促其死。然臣之一身,亦何足道?所畏者聖主則哲之明,由月而蔽,祖宗設官之意,緣臣而壞耳。臣雖無鑑識,自知則甚晢,以情以分,參倚已熟,玆敢悉暴衷懇,荐瀆崇嚴,伏乞聖慈,俯垂鑑諒,亟遞臣提學之任,以重公器,以幸國事焉,臣無任云云。答曰,省疏具悉。卿其勿辭行公。
應敎金思轍,副應敎鄭寅學,校理兪鎭沃·朴齊斌,修撰洪學周·林永相,副修撰尹榮植·趙尙學等,聯名箚曰,伏以臣等於兩罪人處分下者,罪重罰輕,有所萬萬訝惑,而忠憤所激,再瀆聯箚,未蒙允兪音。及伏奉兩司批旨之下,李會正,不無參恕之端,不必更煩,任應準事,當有處分矣。噫,彼文任之一句語,非惟我國之亂常,實爲隣國之貽辱,亦爲事大之無嚴也。卽伏見處分,則只是安置而止是,豈輿缺慰洩哉?宗伯之率爾誤禮彝倫,臣民莫痛呼,大小隣邦,亦皆恥缺禮以成之,何者輕而何者重乎?此斷不可偏配安置而止,玆荐冒瀆,伏乞聖明,亟令王府嚴鞫得情,俾王法〈伸〉焉,俾輿憤洩焉。取進止。答曰,省箚具悉。已諭前批,更勿煩瀆。
前修撰李㝡榮疏日,伏以臣猥以庸缺聖簡,夢寐之外,功添瀛選,曾未幾何。又移諫垣,恩渥如天,感誦缺隕結之顧,而祗恨才識淺短,未能裨補萬一,惶汗缺莫省措躬。竊伏念今日國事之可言者,指不勝屈,有不可一一枚擧,而缺一事,便成難醫之痼瘼,正宜急急痛革而不可緩者也。夫周官缺之對策,唐時之貢擧,宋代之制科,各有成規,是皆收才求賢缺治興化之具也。我朝取士之法,不讓前古,修其業而赴試,拔其優而賜,謹守程式,莫或雜遝,而世級漸降,弊端日滋,至於極處,莫可矯捄。聖明業〈已〉洞鑑于此,新定科規,不啻截嚴,從玆以往,庶幾士有策礪之效,朝無遺珠□歎矣。臣聞之,近日監試覆試之設場也,有假出陳試而不赴者百許,疊呈試券者,又百許人,無初試而冒赴者,又爲幾多人。法綱之掃如,士習之蕩然,誠極寒心,而不可使聞於隣國也。粵在孝廟朝,故相臣李尙眞筵奏曰,臣恐我國,大有弊於科擧也。以若彙征之盛除,而猶有此論,況此以今視,尤爲何如耶?臣愚以爲杜絶此弊,斷不可已。伏願亟命兩所兩場之所收試券,無一落漏,盡爲輸入於便殿,令考官,從額數編次入格後,其餘落幅,竝皆坼封憑驗,則疊呈與初試假陳試者,一一綻露矣。若隨其罪而懲勘,則永缺趨,自可歸正矣。且初試人年八十以上及六十九歲人,竝命付之榜末,此誠優老廣慶之□德大惠也。臣不勝欽誦萬萬,而第念八十以上與六十九歲之人,旣蒙曠絶之典,則居其中間七十以上人之獨不沾渥,恐有斑駁之意,而似不無向隅之歎矣。藉或有略干冒年之類,比諸疊呈與缺初試假陳試者之肆然無憚,作奸犯法,則情或可原,而事亦慽矣。迨此聖上霈澤旁流之日,宜示一視恢蕩之擧,甚合平允之政,而事係非常,臣何敢臆斷仰煩乎?伏乞殿下,赦其狂妄,而取其愚衷,千萬幸甚,臣無任云云。省疏具悉。假出陳試與疊呈冒赴之弊,當嚴飭懲勘,而優老之典,亦有所斟酌而然。爾不必如是也。
上在昌德宮。停常參·經筵。
開東前所見彗星,距極一百十四度,星色尾跡,與前無異。
趙忠熙啓曰,明日常參·經筵,取稟。傳曰,停。
尹相萬啓曰,右承旨洪殷謨,今日不爲仕進,卽爲牌招,何如?傳曰,允。
傳于趙忠熙曰,藥房都提調有闕之代,前望單子入之。
內醫都提調前望單子入之,領議政洪淳穆落點。
趙忠熙啓曰,館錄爲之事,命下矣。副提學有闕之代,政官牌招,開政差出,何如?傳曰,允。
傳于李秉臯日,入格儒生入侍。
傳于李秉臯曰,考官金壽鉉,讀券官尹秉鼎,竝命官爲之。
傳于李秉臯曰,今春監試覆試時,師·傅·賓客·春·桂坊子若孫姪時付者,今番增廣,使之一體放榜。
傳于趙忠熙曰,新榜進士金有均賜樂。
傳于趙忠熙曰,新榜進士金貞均賜〈樂〉。
大司憲洪鍾軒,大司諫申泰寬,執義趙漢益,正言趙性鶴·鄭誾朝啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金提郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晋·祐秀·鳳周等諸罪人,亟施适·雲已施之律,便此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府快正典刑焉。措辭見上請金甲島圍籬安置罪人孫永老,設鞫嚴覈得情,快正典。措辭見上請金甲島圍籬安置罪人黃載顯,薪智島遠惡島定配罪人洪時中,令王府設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晋奎,更令王府嚴加鞫覈,明正典刑焉。措辭見上請金甲島安置罪人申㰔,令王府設鞫得情,快正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,快正典刑焉。措辭見上請安置罪人任應準,島配罪人李會正,亟令王府設鞫得情,快正典刑焉。措辭見上答曰,不允。任應準·李會正事,已有處分。勿煩。
正言趙性鶴啓曰,請梟示罪人性世,亟施孥戮之典,答曰,不允。
兩司合新啓,任應準·李會正事中,議禮言之下,成服磨鍊之節六字添入,遽爾下二字抹去。
李秉臯啓曰,試官之詣闕出榜,例也,而監試覆試一所監試官金奭烈,二所監試官洪羲麟,謂有身病,自外徑歸,事甚未安,竝推考,何如?傳曰,允。
傳于李秉臯曰,直赴尹泰駿賜樂。
傳于李秉臯曰,入格儒生明日待令。
傳于李秉臯曰,秋到記講居首通幼學姜濬永,製述詩居首三下尹泰駿,三下二進士李祖淵,竝直赴殿試。講之次通幼學盧鎭奕等五人,製述之次草三下進士李重夏,竝直赴會試。講之次略幼學林奎彰等五人,製述之次次上生員沈東鉉等二人,竝給二分。講之次略幼學李鍾韺,製述之次次上進士朴台熙等二人,竝給一分。講之次略幼學崔寅柱等三人,製述之次次上幼學李會鍾等三人,各奎章全韻一件賜給。
李秉臯,以奉常寺提調意啓曰,祭享所用秋等中脯三百六十三貼,今九月二十八日畢造,而所入牛隻,爲三百三十六首矣。進上看品中脯二貼,依定式封進之意,敢啓。傳曰,知道。
又以迎接官言啓曰,上國提督朱先民,率跟役四名,兵隊六名,今日未時量,出去東門外陣所矣。申時量,還爲入來之意,敢啓。傳曰,知道。
又以伴接官言啓曰,卽者差備譯官來言,日本國人中巡査二人,今日巳時量,出去仁川濟物浦云矣,敢啓。傳曰,知道。
又以伴接官言啓曰,卽者差備譯官來言,留館日本國人中隨員一人·從者二名,今日卯時量,出去仁川濟物浦云矣,敢啓。傳曰,知道。
又以義禁府言啓曰,島配罪人任應準,施以安置之典事,雖伏承卽速擧行之命,而見今臺啓方張,格例莫可違越,不得擧行之意,敢啓。傳曰,卽速擧行。
左議政金炳國箚曰,伏以臣忝叨嘗藥之任,數朔于玆矣。日次□起居,無曠常禮。迺其職也,而第惟衰朽之姿,積有沈綿之憂,每値當進之時,擬赴旋停,非止一再。恒所悚悶,食息靡安。比安緣朝晝異候,重嬰毒感,咳喘迭發,虛汗如漿,晝不能攝體,夜不能交睫。以今形實,無望時日抖擻,其爲惶阨,若添一病,力疾具牘,仰干崇嚴,欲望聖慈,俯賜鑑諒,亟許變通,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于李秉臯曰,此批答遣史官傳諭。
戶曹判書金炳始疏曰,伏以臣於見職,有萬必辭,無一可堪,蹲仍而害歸民國,冒瀆而罪止臣身,較絜公私事計,孰輕孰重?臣之才之所局,病之難强,豈或日月之遺照,而屢控哀悃,迄未蒙兪,前後張皇,便若杜撰,只增僭越之悚矣,而情窮勢迫,又不容遂已也。臣雖庸惽蒙蔀,了無分曉,而亦嘗於無隱不欺四個字,粗識事君之義矣。夫辭險就夷,自占便宜,於其所能,乃曰不能,此之謂隱也,徼寵怙恩,靦不知愧,護其所短,貪戀不去,此之謂欺也。臣於此,旣無可隱,又焉敢欺?臣之從前冒膺,屨駕是趨,斗筲不量。蓋亦有不獲已者,磨驢之踏,幷忘故步,轅駒之跼,失戒前轍,畢竟良貝,不待智決,而況今本曹事狀,彫瘵益甚,庋閣空洞,調度沒策,寸綆無施於眢井,碎袽莫補於漏舡。臣若不及今引去,則雖有良匠,無能善其後矣。臣以是憂懼成疾,飮食言動,縱似恒人,而直一冥然捏塑而已。照例占署,尙多顚錯,彌綸幹當,顧何可論,而志氣神精,又非曩日之比,駸駸至於莫可收拾。此臣不堪之實,而必辭之義也,敢復悉暴肝膈,仰煩崇嚴,伏乞聖慈,特垂憫諒,亟遞臣版曹之任,以幸公私焉,臣無任云云。答曰,省疏具悉。卿之苦懇旣如是,所請依施。
光緖八年壬午九月二十八日酉時,上御樂善齋。入格儒生入侍時,右副承旨李秉臯,假注書卞應洙,記事官崔應珏,記注官康鴻擧,以次進伏。幼學林敎相·李哲永,進士南廷哲,序立階下訖。上曰,史官分左右。秉臯曰,入格儒生中金銓等九十七人,有身病,不得待令矣。待令儒生,使之陞堂奏職姓名乎?上可之。敎相等以次〈進〉前,奏職姓名訖。秉臯曰,儒生等使之頒賞行禮乎?上可之。儒生等行禮訖。秉臯曰,儒生等使之退出乎?上可之。仍命史官就座。又命退。承史以次退出。
上在昌德宮。停常參·經筵。
開東前彗星,形體尾跡,距極度數,與昨一樣。
李秉臯啓曰,明日常參·經筵,取稟。傳曰,停。
尹相萬啓曰,右承旨洪殷謨,右副承旨李源中,同副承旨趙忠熙,今日不爲仕進,竝卽牌招,何如?傳曰,允。
傳于李秉臯曰,入格儒生入侍。
李秉臯啓曰,卽者議政府錄事來言,領議府洪淳穆,情踪惶蹙,逬出門外云,仍納命召,何以爲之?敢稟。傳曰,遣史官還傳命召,卽爲還第事,傳諭。
傳于李秉臯曰,予之倚毗,卿之體國,果何如,而忽引貿昧之說,逬出城外,反損事體,且今民憂國計之岌嶪,誠何等時也?廟堂之一日曠務,極爲可悶,庸玆敷諭,奉還命召,卽爲還第。遣史官傳諭于領議政,仍與偕來。
執義趙漢益,正言鄭誾朝等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆〈不〉道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典〈刑焉〉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀反不道罪人鍾三·鳳周,竝施孥戮之〈典〉。措辭見上請徑斃罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永根,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律。知情不告罪人敦浩,亟施孥戮之典焉。措辭見上請謀反不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄禮焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正〈典刑焉〉。措辭見上請金甲島圍籬安置罪人黃載顯,薪智島遠惡島定配罪人洪時中,令王府設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府嚴加鞫覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,快正典刑焉。措辭見上請安置罪人任應準,島配罪人李會正,亟令王府設鞫得情,快正典刑焉。措辭見上答曰,不允。任應準·李會正事,已有處分,勿煩。
正言趙性鶴·鄭誾朝等啓曰,請梟示罪人性世,亟施孥戮之典。措辭見上答曰。不允。
傳于趙忠熙曰,法司堂上,竝許遞,今日政差出。
兵曹口傳政事,上護軍單鄭範朝。
傳于趙忠熙曰,金浦郡守李承紀,連山縣監趙駿九相換。
傳于趙忠熙曰,臺諫有闕,與未差之代,前望單子入之。
趙忠熙啓〈曰〉,兼吏曹判書李載元,參議金演壽牌不進推考傳旨及罷職傳旨,今方捧入,而開政命下之後,如是違牌,事甚未安。參判李敦禹在外,判書·參議,竝牌招,何如?傳曰,允。參議只推,一體牌招。
趙忠熙,以吏曹言啓曰,掌樂院閔泳韶,繕工監假監役官李觀益·金思奎,俱以身病,呈狀乞遞,竝改差,何如?傳曰,允。
有政。吏批,兼判書李載元進,參判李敦禹,在外未肅拜,參議金演壽進,同副承旨趙忠熙進。
趙忠熙,以吏批言啓曰,副提學今當差出,而擬望之人乏少,承旨竝擬,何如?傳曰,允。
又以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
以尹用求爲副提學,尹錫奎爲副校理,成彝鎬爲刑曹判書,南廷順爲判尹,趙秉式爲刑曹參判,李應夏爲左尹,趙秉稷爲右尹,趙命敎爲刑曹參議,尹秉鼎爲知經筵,朴魯洙爲掌樂正,趙漢英·孟英在爲假監役,梁柱星爲鐵原府使,金浦郡守李承紀,連山縣監趙駿九,已上相換事,承傳。
兵批,行判書趙寧夏病,參判李敦夏病,參議李冕雨病,參知睦承錫入直進,左副承旨李秉臯進。上護軍閔泳穆,護軍金奎弘,副護軍李鎬喆·尹定求,副司直安雨良·朴魯洙·姜聖表·金熙國·李在淳·李鳳德·李重德·李蓋淵·朴來奎·權仁斗,以上竝單付。兼鐵原鎭兵馬僉節制使·關東兵馬防禦使討捕使單梁柱星。
傳于趙忠熙曰,承旨有闕之代,前望單子入之。
以右承旨洪殷謨,右副承旨李源中牌不進罷職傳旨,傳于趙忠熙曰,只推。
李秉臯,以三軍府言啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
趙忠熙,以迎接官言啓曰,上國吳提督,率隨員二十人·隨從十名·兵隊六十名,今日午時量,卽往三軍府之意,敢啓。傳曰,知道。
又以迎接官言啓曰,上國吳提督,自三軍府歷入景福宮,暫見慶會樓,未時量,卽還南別宮之意,敢啓。傳曰,知道。
李秉臯,以義禁府言啓曰,島配罪人任應準,施以安置之典事,連伏承卽速擧行之命,而臺啓方張,格例莫越,不得擧行之意,惶恐敢啓。傳曰,卽速擧行。
大護軍尹秉鼎疏曰,伏以臣於去月,陳疏徑行,跧伏鄕□□□□徑行疏勿施之命,臣亦徑行中一人耳。聞命稍晚□□□□,第臣情私,與人逈異,今之徑行,非可也,而臣本淸風□□□不記父面,平生抱無窮之慟,惟與臣母依而爲命。臣母年今八十□□□亦甲子一周,此時一哭父墓,常情所不能已,且讎年不遠。雖不效古人追□□□少伸至痛,卽夙昔準擬者,而顧老母癃奄在床,起居飮食,須人而動。臣之情□□遠離,且家本淸貧,性又庸騃,虀鹽旣拙於謀生,菽水或匱於養老,曷□自計?退歸桑梓四里之間,涵泳聖澤,終餘景於烏哺,遂至狐首哉。然臣之出身從官,三十年于玆矣。恩重邱山,報蔑涓埃。雖使臣身在鄕,耿結之心,常懸北闕,時節朝覲,慶賀會同,趨侍輦轂,詹依耿光,自不敢不爾。日前候班,亦已趨進,則實非所謂便訣明時,長往不返者也,又非去國於患難之際,自爲偸生者也。□向日諸臣所以春秋例行者也,心切勢迫,迫不獲已,臣情到此,寧不可哀也哉?恢藪□庶有罪之可容,寸草報暉,易遺憾之靡及。臣所以寧被擅便之誅,不忍使老母□□□□人所云事君之日長,政爲臣今日道也。雖然夷險不計,面前重輕□□□而敢自次,致有令飭,惶隕悶隘,莫知所以進退。玆敢□□□□治臣示勘之罪,更許臣歸之暇,□□□恤軍安民疏數條,臣敢不□□□自隱於欺君之罪哉?臣恐上員朝廷之直告,下員臣□□今者,亦無異于今之悲昔也。臣聞國興而災生,家治而妖豫。故桑穀□□戊生高,雉鳴鼎上,高宗與者戒懼其災,戰戰兢兢,夙夜不懈。蓋修德政反災□□裨殷道,燦然復明於世,朱子曰,引咎補敗,轉禍爲福,是乃王道也。伏願殿下,興滯嚴弊,思昔前聖彌災致祥之道,政令之從前不便於民,悉令除去,則亂逆日壞,災變日消,祥莫不畢至焉。今功不加於百姓者,竊惟殿下之心未加焉。曾子曰,尊其所聞則高明矣,行其所知則廣大矣。高明廣大,不在乎他,在乎加之,而伏惟殿下,春秋鼎盛,天□□智,繼祖宗列聖之位萬世之一時也審〈矣〉。夫見今國事,無處不使,而不可容時刻□□四條矣。儒市行而國無戒備矣。忠州幸宮不建,關雎之德未興矣。書院罷□□□國無殖貨,而帑藏告罄,惟此條不可一日不講,且明矣。自古天下,治日常,□□□英君誼辟,試此治效,不感而難忘者也。臣竊以爲論今日急務,則□□□中宮殿幸宮,不可不營建矣。中外書院,不可不復設矣。殖□□□布,不可不革罷者,軍案,國之戒備之大器也。兵法曰,凡□□戰必危,故素書曰,敵避備,此兵家之戒備也。以寡□□□恩,得民之謂也。良用兵以積德政,積怨,故不和於□□□陣,不和於陣,不可進戰,不和於戰,不可決勝。兵要在乎附□□與師動衆,人樂戰,交兵接刃,而人樂死。三者人主之所恃,良將□□危,故素書曰,義之所在,天下附,爲民不盡力,非吾民,此兵家之人和也。人和亦□□凡此我國之儒布。只爲公錢收刷,各道·各邑軍案,混雜大小民戶,名實無,□□數,而每年因其戶名點考而已。軍名,不知世界之軍名,虛戶也,白骨也,雜散□□幾名置簿,文具而已。若猝地軍招,則無一實名者,此甚可畏可慮者也。且儒布以來,上下名分滅絶,以賤辱貴,以下犯上,無尊尊貴貴之別,末流之弊,將不知何境。且今京無衛上之兵,鄕無名把之兵,上下大不便者此也。伏願殿下淵然深思,翻然改圖,亟許補弊。卽爲革罷儒布,改爲名把嚴爲鄕邑,無有存拔虛實之弊。擇其健壯者,敎其鍊□衛上之兵,上有戒備,下得人和,叛亂日壞,義士日奮。伏願殿下,以恩義爲甲兵,以人□□備,則天下無强敵焉。伏乞殿下,留神澄省焉。臣以爲忠州幸宮,不可不建者,臣□□中宮殿,播越於忠州地,而八月奉迎時,都下人民,惟有不知者,況又遐□□可不明白,非徒今日也。使後世天下,明白其地,且□□□其播越之重之乎?伏願殿下,□□□臣無任云云。答曰,省疏具悉。情理固然,卿其從便往來。
副校理趙性鶴疏曰,伏以臣自經變擾,憤血激盪,精魄迷失,居論思之地,不能盡論思之責。其如前文任之悖常凶說,宗伯之誤不敬之罪惡,不可晷刻容貸,寥寥四朔,寂然無聞,誠如聖批之切當。然罪已綻露,律何輕施?兩罪人不可但以褊配安置而止,亟令王府嚴鞫得情,俾王法伸而輿情洩焉。臣於懲討之章,不容贅他,而人之斁倫者,今將搜討,事之不正者,難可仍置,玆附尾陳。臣伏見今月初十日次□條目中,因東伯所報,高城楡店寺空名帖,限五百張成給之事,有所筵奏,登播朝紙,瞻聆所及,莫不駭嘆。噫,此時誠何時也?天災見於上,訛言騷於下,人民危懼,鎭撫不暇,府帑罄渴,國事未遑。毓祥宮回祿之變,踰月而尙未營建,景福宮移御之令,惜費而無奈還收。我聖上奉先思孝之心,何等哀怛,去舊就新之念,何等切迫,而其在臣子之義,寧忍以事佛爲務,修寺爲急,而報之奏之,猶恐不及哉?目下道路之□□勿論,惟我英廟聖神在天之靈,陟降庭止,必愴然揮淚,或者今□□感應而然歟。臣言及此,亦不及痛哭淚涕也。且以空名帖言之,爲民□□□尼之索民討財也。藉官勢而仗空帖,先射影於甲家,受□□□第恐嚇民。若有不聽,乃塡其名,勤捧高價,民雖□□□帖雖五百,實爲五千。徒爲妖僧剝民之戒刀,而佛□□□民之膏血矣。臣又聞之,流離軍民之入於東道者,不計□□十人食一家之內,十家聚之,居民苦之,或失其依仰,彷徨道路□□□,攘竊人財,居民患之,且因災星見於東。故東土之人,愈益驚駭疑懼□□□以此帖虐之,民之愁冤,儻何如,而若有黃巢·方臘,間於其間,煽惑衆□□□憂至此,尤不覺太息痛恨也。伏願聖明,卽收空帖,以慰號呼,亟修宮廟,以慰嗟焉,臣無任云云。省疏具悉。兩罪人事,已有處分,而疏中句語,多有貿昧,爾則施以罷職之典。
幼學金達弘疏曰,伏以臣聞,天下無事,則公卿之言,輕於鴻毛,天下有事,則匹夫之言,重於泰山。非智有所不能,而明有所不察,緩急之勢昇也。方其無事也,雖有撥亂匡國之才,寂無聞焉,方其有事也,雖有毫髮綠粟之才,紛紛而起。臣每觀前史,見君有向道慕學之心,而臣不能成之,則悲其臣,臣有撥亂格□□學,君不能用之,則悲其君,此開其風雲際會之期也。挽近以來,政變舊章,文恬□□解弛,亂逬接踵,以致天災見於上,地變作於下,雨賜寒暑,俱失其常。況今六□□□大變,天地人民之災惡也。伏念綸音聖旨中,惟爾大小人民,各懋乃□□□□之理,臣奉慮聖旨,感泣效忠,欲不知其死所矣。臣□□□□罔極于玆矣。僻至遐鄕姿本□□□□里,刻石誦德,立一龜頭,以□□□□□中宮殿,播越幸宮,使天下後世,以彰王妃之□□□□有三,曰立德,曰立功,曰立言,是也。孔子曰,俛首瓠葉,可以行□□□敬,禮敬所在,何地不宜,慕德所在,何民不敬乎?昔日之亂,仁祖大王播遷〈公〉山城,營建影亭於兩樹之間,勒石誦功業,其後臣民,風謠慕德,名其亭曰雙樹亭,名其城曰雙樹山城,卽今濯錦江上雙樹亭是也。幾百年以爲禮敬之地,以今看古,惟□爲愛惜其停,以後看今,亦非以今看古乎?伏乞殿下,擬今雙樹亭禮敬之地,建宮立石於忠州某里,以爲臣民禮敬愛惜焉。伏乞殿下,留神澄省焉。所謂中外書院,不可不□□者,興禮樂明人倫,在乎太學。大學者,賢士之所關也。不素養士,而欲求賢士,如不琢□□石之敎者,家有塾,黨有庠,州有序,國有學。所以人無不學,學無不靖,倫□□□□於下也。今我朝成均,是古之國學,鄕投,卽古之州序,書院,卽古之黨庠,以□□□□之,則萬室之邑,僅設一二之院。已是疎略,且設院之本意,講學明道□□□□誦之聲,難聞於鄕黨,俎豆之禮,若將衰焉,忠孝之風不振,賢士□□□□俗頹,不可使聞於隣國者也。昔漢高帝引兵過魯,太□□□□于皆此高帝大事業,況乎我東自來尙禮乎?伏乞□□□□遵祖宗之尊志,下副國人之輿情,衿珮革革□□□□則忠孝日聞,賢士日進,伏願殿下,留神澄省焉。所謂□□□□食足兵,民信之,今我國帑藏已罄,食不足,兵不足,民不信焉。殆□□□□兵渡海,亂逆斯討,有我國難忘之恩,而其所供饋,可使夙飽,然後上□□□□於兵情,最急者,軍糧也。當此歉牟,民皆離散,最急者發倉廩也。且百□□□□門放料,各纏貢價,常有不足之弊者,此實貨殖不備之故也。伏願殿下,將欲□□措乎?民之趨利,如水之就下,方今不可以民斂,又不可以興利焉。臣愚昧賤踵,殫竭微□□□亦有殖貨補百弊之方略,及今可爲,失今不可爲。伏願殿下,何不一令臣熟數於前,以試足食·足兵·民信之效乎?凡此罷儒布·建幸宮·復設書院三條,亦在於殖貨然後事,今國勢堯·舜當之,以食爲先,孔·孟當之,不易臣言。伏乞殿下,試可乃已,臣若於殿下之前,□□聖聽徒爲文具,雖至湯鑺之嚴誅,實所甘心矣。臣無任云云。省疏具悉。所陳諸□□□,當留念矣。
幼學姜允秀疏曰,伏以臣草野疏蹤,賤齡七十,才庸識淺,何□□□□國之爲要?在於軍民,而當今更始之時,整軍之矩,安民之策,不可不急務□□□□□各營數統合計,而分設畿營,擇將任之□□□□於方伯·守令之擇其良材也,□□□□致也。三班之臣,居任於內職□□□□水外任,以至成習,此乃國之大弊,而銓□□□所任於內職者,亦或有可合於牧民者,隨器收用,而至於□□□明,然後可以爲按察,可以爲字牧。雖一郡一縣,豈可以尋常差送哉?擇良材之道,在於內外職參量平均,而武蔭亦如文官例,以內職陞至崇品,外任則三班窠無所履歷。只以各隨其品秩,擇差以送,而內任諸職及軍銜,竝厚其貺,則才疏□取,力求外任,猶願自內陞秩矣。若然則治否之材,可得詳辦於銓衡之朝,而中者臣均樂其職,率土含生,永賴安堵矣。方今事勢,各國竝起,互相往來,時措之在於聯好安徐,而昔漢高帝過魯,至於城下,猶聞弦誦之聲,謂其守禮義之□□節。孟子之對齊王曰,設爲庠序學枝,敎民禮樂,使知愛親事長,則可以制□□□之堅甲利兵,推此觀之,則以應諸國之道,曷若內修政敎乎?伏願殿下垂□□□術,深究治安之策,欲陳天陛,九重深邃,無路可達。故十年每夜,望□□□斗望京華蘇軾望美人兮天一方之懷也。向日特下綸音□□□,勝欣忭不避斧鉞之誅,敢陳荒昧之說,冀蒙採納□□□□敎果爲治法之要,當留念矣。
幼學沈亮澤疏曰,□□□□曉時務而賤〈年〉六十,生息休養,莫非聖德中涵□□□□不炳丹于中也。嗚呼痛矣。今年六月之軍亂,萬古未有之世□□□□寧欲溘然而無知也。何幸皇天孔昭,神祇冥佑,惟我中宮殿,□□□人朝遣師鎭境,凶醜旣已掃除,邦運復見中興,非徒國家之聖德□□臣竊伏念。當此昇平之日,宜有不虞之備。此是安不忘危之策,大開時務之□□□□軍伍也,兵器也,餉穀也。卽有國之大政,而粵自壬丙以後三百年來,民安國□□文偃武,各道列邑之所謂軍伍,虛名冒錄,一無定額。所謂兵器,渝破遺失,一無精□所謂餉穀,幻弄作奸,一無所儲。伏願殿下,行會嚴飭,亟令査正,以示朝家之急務,臣□□湖·嶺兩南各樣上納,則頃在六七月間,星火督刷,而到今緩稽,未知厥由之䢷因。蓋□□俱有月當,則各趁其限,乃是法意,而如之何督於前而緩於後耶?卽今査得其委□□其奸習,臣於月前,伏見諭書,以殿下睿聖弘度,追悔毁撤祠院,忠孝不祀之□□□□顒祝,恭俟命敎。伏願先以額院,經紀復設,以副儒林之望,以臣愚□□□祿之臣,安危間同甘苦,卽是臣子之職,而燕安□□□□□不寒心,臣竊爲不取也,臣取□□□。伏願殿下,廣開言路,引進□□□□天聽。伏願聖上留神採□□。
光緖八年九月二十九日酉時,上御樂善齋。入格儒生入侍時,左副承旨李秉臯,假注書卞應洙,記注官康鴻擧·崔鼎獻,以次進伏。幼學姜濬永,進士尹泰駿·李祖淵·李重夏·權敏壽·姜敏熙,序立階下訖。上曰,史官分左右。秉臯曰,入格儒生中,金瑢鍊等十九人,有身病,不得待令矣。待令儒生,使之陞堂奏職姓名乎?上可之。濬永等,以次進前,奏職姓名訖。秉臯曰,儒生等使之頒賞行禮乎?上可之。儒生等行禮訖。秉臯曰,儒生等使之出送乎?上曰,使之出送,而直赴二人,則承旨出去進退也。秉臯曰,招入院隷擧行乎?上曰,〈可〉之。秉臯出楹外。幼學姜濬永,進士尹泰駿·李祖淵,再三進退訖。上曰,儒生出送也。仍命史官就座。又命退。承史以次退出。
上在昌德宮。停常參·經筵。
開東前所見彗星,距極一百十四度强,尾跡形色,比昨無異。
藥房提調李鎬俊,同副承旨趙忠熙啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安,答曰,知道。
趙忠熙啓曰,明日常參·經筵,取稟。傳曰,停。
又啓曰,合辭方張之時,兩司無請臺之員,事甚未安。呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆,無時急稟定事,左議政金炳國有身病,右議政未差,不得來會云矣,敢啓。傳曰,知道。
李秉臯啓曰,右副承旨李源中,今日不爲仕進,卽爲牌招,何如?傳曰,允。
傳于趙忠熙曰,禮房承旨,馳詣宗廟·景慕宮,奉審摘奸以來。
趙忠熙啓曰,館錄爲之事,命下矣。新除授副提學尹用求,卽爲牌招,何如?傳曰,允。
事變假注書高鳳翰書啓,臣於本月二十九日亥時量,敬奉聖諭,馳往傳諭于東部崇信坊鍾巖里契議政府領議政洪淳穆所住處,則以爲臣奉職無狀,貽累聖德,致有此彈章之汚衊,情踪惶懍,不敢晷刻偃處,退出郊坰,席藁泥首,伏地隕越云矣,敢啓。傳曰,知道。
承旨前望單子入之,金聲根落點。
趙忠熙啓曰,領議政洪淳穆,又使錄事,來納命召,何以爲之?敢稟。傳曰,當有處分矣。
傳于趙忠熙曰,俄下別諭,已悉予衷,意謂卿庶幾感回。今見附牘,强引不必引之義,老成之地,何爲此過當之擧也?人之爲言,果多妄率,已有所處分,則於卿,尤有何難安之端?値今寒節,郊舍棲遑,實所奉慮且以卿平日公耳國耳之誠,何忍言私於如此艱虞之時,而曠日相持,亦豈事體乎?玆又申諭,諒此至意,卽爲還第,以副予如渴之望事。遣右副承旨,傳諭于領議政,仍與偕來。
傳于李源中曰,偕來史官還入。
趙忠熙啓曰,臣與右副承旨李源中伴直矣。領議政偕來出去,右承旨洪殷謨,所當牌招,而拘於廳規,不得請牌,何以爲之?敢稟。傳曰,牌招。
又啓曰,事變假注書之,申退待令於待漏院,例也,而昨夜事變假注書高鳳翰,不爲待令,以致大臣命召還傳之遲滯,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
兵曹口傳政事,副司果單閔泳韶。
趙忠熙啓曰,行副提學尹用求牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
執義趙漢益,正言鄭誾朝等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,竝施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬情邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,快正典刑焉。措辭見上請金甲島圍籬安置罪人孫永老,設鞫嚴覈得情,快正〈典刑焉〉。措辭見上請金甲島圍籬安置罪人黃載顯,薪智島遠惡島定配罪人洪時中,亟令王府,竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府嚴加鞫覈,明正典刑焉。措辭見上請金甲島圍籬安置罪人申,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,夬正典刑焉。措辭見上請安置罪人任應準,島配罪人李會正,亟令王府設鞫得情,夬正典刑焉。措辭見上答曰,不允。任應準·李會正事,已有處分。勿煩。
正言鄭誾朝啓曰,請梟示罪人性世,極施孥戮之典。措辭見上答曰,不允。
以大司諫申泰寬,正言趙性鶴牌不進罷職傳旨,傳于趙忠熙曰,只推。
高鳳翰拿處,代以車斗鎭爲事變假注書。
兼春秋崔鼎獻書啓,臣於本月三十日巳時量,敬奉聖諭,馳往傳諭于東部崇信坊鍾巖里契議政府領議政洪淳穆所住處,則以爲臣萬萬無似,冒據匪據,値此危懼之會,旣未能鎭服騷訛,又不得敷裕財用。遂致時艱轉棘,宵旰憂勤,移蹕之旋停,葺廟之莫遑,爲臣子而未克仰體聖心,及夫前席條奏,汲汲然以彿宇改建,爲急務,蔑分悖常,容有其極。然則臣罪非但臣自知之,陟降之靈所監臨,災咎之象所示警也。罪犯至大,固不敢晏處近郊,今方徑尋鄕廬,杜蟄訟愆,惟斧鉞是俟際,伏奉聖諭,顧臣危厲之踪,莫知攸違,而邇臣之陋次相隨,尤速罪辜,亟命召還,千萬顒祝之至云矣。臣旣承偕來之命,故姑爲仍留之意,敢啓。傳曰,知道。
趙忠熙,以三軍府言啓曰,卽接御營廳所報,則謹依啓下傳旨,罪人吳康眞梟首次,今月三十日大將臣李奎遠,率諸將官·將校·軍兵,出去洗馬坪云矣,敢啓。傳曰,知道。
又以吏曹言啓曰,昨日政,刑曹參議副望洪鍾大,方在在喪中,而臣之矇然檢擬,不勝惶恐,改付標以入之意,敢啓。傳曰,知道。
又以戶曹言啓曰,參判臣閔種默,與佐郞臣尹秉悳,依定式進詣時御所,周回宮墻奉審,則姑無頉處之意,敢啓。傳曰,知道。
又以戶曹言啓曰,參判臣閔種默,與佐郞臣尹秉悳,進詣景福宮,與守宮內官,眼同看審,則各殿堂以下,間間有雨漏及有頉處,從便修改之意,敢啓。傳曰,知道。
又以戶曹言啓曰,慶熙宮,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕〈華〉館,依定式發遣本曹郞廳摘奸,則姑無頉處之意,敢啓。傳曰,知道。
又以戶曹言啓曰,泥洞築臺,追慕洞碑閣,淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,副修撰趙尙學罷職,下番闕直,事甚未安。修撰林永相,測候進,副修撰尹榮植差祭,修撰洪學周,卽爲牌招入直,新除授副校理尹錫圭,一體牌招察任,何如?傳曰,允。
又以弘文館言啓曰,新除授副校理尹錫圭,時在京畿楊州地,經筵入番事緊,請斯速乘馹上來事,下諭。傳曰,許遞。
又以伴接官□啓曰,差備譯官來言,日本國人巡査二人,出去仁川濟物浦矣。今日戌時量,入來館所之意,敢啓。傳曰,知道。
又以伴接官言啓曰,卽者差備譯官來言,仁川船上所留日本國人中艦長一人,士官二人,海軍二人,從者二名,今日戌時量,入來館所之意,敢啓。傳曰,知道。
又以御營廳言啓曰,罪人吳康眞,大會軍民於洗馬坪,梟首警衆之意,敢啓。傳曰,知道。
又以義禁府言啓曰,卽接東部牒報及成冊,則謀反大逆不道罪人千石母與妻,卜萬·氏同·尙龍等妻及義吉父母與雙吉父母與妻·女息,竝逃躱懸錄報來矣。竝令左右捕廳,各別譏詗,期於捉得之意,分付,何如?傳曰,允。
又以刑曹言啓曰,議政府啓辭內,司僕巨達輩,謂以渠徒一漢,枉被捕廳賊招,方在捉囚,成群突入於該廳,投石作鬧,打開獄門無難擅放,大關紀綱,萬萬痛駭。首倡幾漢,令秋曹嚴覈得情,出付軍門,梟首警衆,何如?傳曰,允事,曹草記內,謹依傳敎,作挐巨達等,一一嚴覈,則諸漢納招中,吳康眞爲名〈人〉,投石廳上,突入獄中,擅放賊囚之情節,掀露無餘。其爲首倡之罪犯,自歸承服,出付該營,使之擧行之意,敢啓。傳曰,知道。日記廳堂上金宗漢,郞廳李聖烈盧台鉉。
上在昌德宮。停常參·經筵。
雲氣往來,所見彗星,不得看候。
政院啓曰,來初五日朝參日次矣,敢稟。傳曰,停。
又啓曰,明日宗廟冬享大祭齋戒相値,視事頉稟之意,敢啓。傳曰,知道。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,行副提學尹用求再牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
奎章閣啓曰,景慕宮望廟樓今朔奉審,無頉之意,敢啓。傳曰,知道。
都摠府啓曰,都摠管成彝鎬,以刑曹判書,本曹坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
禮曹,來十月初三日行宗廟冬享大祭,香祝親傳,取稟。還入,奉敎攝儀,改書下。
傳曰,何摠兵·方摠兵·張摠兵·郭摠兵·劉摠兵,便殿接見,東宮亦爲接見矣。該房知悉。
傳曰,何摠兵·方摠兵·張摠兵·郭摠兵·劉摠兵接見時,機務處諸臣,入員閣臣,都承旨,右承旨,翰·注各一員,通事,譯官二人,入侍。東宮接見時,機務處諸臣,輔德·兼輔德,入直春·桂坊,通事·譯官二人,入對。
傳曰,明日當於春塘臺,臨觀中國軍容,而東宮侍座矣。該房知悉。時原任大臣·承·史·輔德·兼輔德·入直閣臣·春·桂坊·兵·摠府堂上來待,不緊侍衛陪衛,竝置之。
都摠府啓曰,今月初二日春塘臺臨觀中國軍容時,寶劍當爲備員,而都摠管成彝鎬,副摠管林翰洙·趙羲純·金奭鎭·朴容大,俱有實病,孫亮肅·朴齊萬在外,一員未差,無以備員,令政院稟旨變通。仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
摠管前望單子入之,都摠管南廷順,副摠管洪澈周·李應夏·徐正淳·李源逸·尹喜秀·李奎顔·金泰郁落點。
政院啓曰,行副提學尹用求疏批已下,卽爲牌招,何如?傳曰,允。
高鳳翰拿處,代以車斗鎭爲事變假注書。
執義趙漢益,正言趙性鶴等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上請謀〈反〉不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士元,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈耽應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加設鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,請竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,快正典刑焉。措辭見上請安置罪人任應準,島配罪人李會正,亟令王府設鞫得情,快正典刑焉。措辭見上答曰,不允。任應準·李會正事,已有處分,勿煩。
正言趙性鶴啓曰,請梟示罪人性世,亟施孥戮之典。措辭見上答曰,不允。
傳曰,發遣吏郞,諸執事淸齋與否,摘奸以來。
傳曰,平安監司金炳德,水原留守閔泳緯相換。
傳曰,戶曹判書有闕之代,咸鏡監司金有淵除授。
傳曰,咸鏡監司有闕之代,護軍林翰洙除授。
傳曰,領相以不當引之事,遽作鄕行,此時廟務之暫曠,誠極可悶。領相還第前,左相視務事,遣史官傳諭。
傳曰,明日臨觀中國軍容時,朱統領·吳統領接〈見〉,東宮亦爲接見矣。該房知悉。
傳曰,朱統領·吳統領接見時,時原任大臣·機務處諸臣·入直閣臣·右承旨·左副承旨,翰·注各一員,通事,譯官二人,入侍。東宮接見時,時原任大臣·機務處諸臣·輔德·兼輔德,入直春·桂坊,通事,譯官二人,入對。
傳曰,明日出宮門路,以宜春門爲之。
傳曰,再明日柑製,通方外爲之,試紙用大好紙,仁政殿,命官爲之。
政院啓曰,平安監司金炳德,水原留守閔泳緯相換事,命下矣。政官牌招開政,下批,何如?傳曰,待明朝牌招。
右副承旨李源中書啓,臣於本月初一日寅時量,敬奉聖諭,傳諭次馳往于東部崇信坊鍾巖里契議政府領議政洪淳穆所住處,則領議政洪淳穆,已爲下去驪州地,故臣仍爲進去之意,敢啓。答曰,知道。
義禁府啓曰,島配罪人任應準,施以安置之典事,連伏承卽速擧行之會,而臺啓方張,格例所在,莫可違越,成命之下,不得擧行之意,惶恐敢啓。傳曰,卽速擧行。
禁衛營啓曰,本營中軍李敎昌,身病甚重,勢難察任,今姑改差,何如?傳曰,允。
刑曹啓曰,謹依傳敎,罪人朴聖泰·閔永禧,各嚴刑一次後,聖泰全羅道和順縣,永禧慶尙道丹城縣,遠惡地定配所,竝卽押送之意,敢啓。傳曰,知道。
禮曹啓曰,卽接健元陵·顯陵·穆陵·徽陵·崇陵·惠陵·元陵·綏陵·景陵官員聯報,則近日局內虎患狼藉,奉審巡山之節,無以擧行云矣。莫重之地,有此虎患,極爲驚悚。卽令該軍門發送砲手,期於獵捉事,分付,何如?傳曰,允。
又啓曰,因議政府草記,慶科增廣文科初試後一經講,依近例除之事,允下矣。一經講旣除之,則典禮講,當有依例設行科擧事目中矣。〈磨〉鍊改付標以入之意,敢啓。傳曰,知道。
又啓曰,卽接平壤幼學盧永麟及中和幼學林日泰所志,則盧永麟今爲八十二歲,入格於今番增廣監試初試一所終場,林日泰今爲八十一歲,入格於今番增廣監試初試二所初場,而俱於會試呈券時八十以上付榜之命,未及聞知,未得以恩賜呈券矣。及見會試榜目,則生之名字,獨此見漏,遽爾呈券,自顧疏忽,今於廣慶霈澤之下,豈無抑鬱者哉?伏乞據實啓稟,俾免向隅之歎云矣。今此盧永麟·林日泰之疏忽呈券,其失在渠,昏聵眛諭,容有參恕,而事係榜後變通,臣曹不敢擅便,上裁,何如?傳曰,一體付榜。
以大司諫申泰寬,正言鄭誾朝牌不進罷職傳旨,傳曰,只推。
行副提學尹用求疏。答曰,省疏具悉。卿其勿辭行公。
行戶曹判書金炳始疏。答曰,省疏具悉。卿之苦懇旣如是,所請依施。
壬午十月初一日□時上御三字缺,何摠兵·方摠兵·張摠兵·郭摠兵·劉摠兵接見入侍時二十餘字缺,上具翼善冠·衮龍袍,南向坐交椅。命通使引接。何摠兵·方摠兵·郭摠兵·劉摠兵以入。何摠兵·方摠兵·郭摠兵·劉摠兵等,立於楹外,行三鞠禮,入於楹內西向後,上起立椅子前。請行揖讓。何摠兵·方摠兵·郭摠兵·劉摠兵等,行打恭禮。上擧手答揖。仍命通使傳語。
上在昌德宮。停常參·經筵。
開東前所見彗星,距極一百五十度,尾跡形色,比前無異。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。陳疏外呈告人員,竝卽牌招,何如?傳曰,允。
又啓曰,左副承旨李秉臯,今日不爲仕進,卽爲牌招,何如?傳曰,允。
以司謁口傳下敎曰,禁·御兩將與摠戎使,軍容臨觀時入參。
傳曰,禮房承旨馳詣宗廟,奉審摘奸以來。
傳曰,副提學有闕之代,前望單子入之。
御營廳啓曰,健元陵·顯陵·穆陵·徽陵·崇陵·惠陵·元陵·綏陵·景陵局內,虎患狼藉,奉審巡山之節,無以擧行,卽令該軍門發送砲手,期於獵捉事,自禮曹草記允下矣。本廳善放砲手五十名,定將校率領,今月初二日爲始,出送行獵之意,敢啓。傳曰,知道。
傳曰,以訓局事,廷紳韋布,章奏屢發,可見輿論,而諫長之疏又至,其在靖人心存國體之義,不可置之,訓鍊都監革罷,善後措處之方,令廟堂爛商稟處。
傳曰,訓局旣已革罷矣。闕內宿衛,不可暫曠,兩營分掌擧行事,分付兵曹。
義禁府啓曰,明日柑製通方外爲之時,本府都事,皆爲赴擧,只有武都事一員,當直入直,而本府入直公事回公都事及仁政門·光範門·崇範門禁亂都事,無以推移。假都事五員,令該曹口傳差出,以爲擧行,何如?傳曰,允。
以正言趙性鶴牌不進罷職傳旨,傳曰,只推。
吏曹啓曰,繕工監假監役官趙漢龍·孟英在,俱以身病,呈狀乞遞,竝改差,何如?傳曰,允。
義禁府啓曰,卽接月令醫員趙宜默手本,則以爲,時囚罪人李秉翼,猝得關格,上吐下瀉,氣息奄奄,目下症形,實爲危劇云。罪人病勢如此,則一邊保放,一邊草記,載在法典矣。李東翼,姑爲保放之意,敢啓。傳曰,知道。
執義趙漢益,正言鄭誾朝等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更令設鞫得情,夬正典刑焉。措辭見上請知情不告罪人兢善,亟施孥籍之典焉。措辭見上請黑山島減死定配罪人朴載仁,亟令王府嚴鞫得情,夬施極律焉。措辭見上謀請反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人柳晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府嚴鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府嚴覈得情,夬正典刑焉。措辭見上請安置罪人任應準,島配罪人李會正,亟令王府設鞫得情,快正典刑焉。措辭見上答曰,不允。任應準·李會正事,已有處分,勿煩。
正言鄭誾朝啓曰,請梟示罪人性世,亟施孥戮之典。措辭見上答曰,不允。
傳曰,幼學李圭鎭,窠近敎官作窠,今日政擬入。
有政。吏批,兼判書李載元牌招不進,參判李敦禹在外,參議金演壽進。吏批啓曰,兼判書李載元牌招不進,參判李敦禹在外未肅拜,小臣獨政未安,何以爲之?敢稟。傳曰,只出緊任。以金鶴善爲副校理,李榮爲副修撰,行戶曹判書單金有淵除授事,承傳。平安監司金炳德,水原留守閔泳緯,已上相換事,承傳。咸鏡監司單林翰洙除授事,承傳。兼華寧殿提調單金炳德,幼學吳漢默年七十今超通政,侍從臣前正言吳成善父加資事,承傳。再政。以李弼冕·李世柱爲假監役,李圭鎭爲童蒙敎官,金有淵爲禮賓提調,贈吏參李象靖贈吏判文衡例兼,特贈正卿事,承傳。故僉知李秀應贈吏參例兼,故縣監李秉運贈吏議,故校理李琬贈典翰例兼,已上吏曹參判李敦禹三代,故學生蔡志永贈戶參例兼,故學生蔡弘念贈左承旨,故學生蔡鳳夏贈僕正,已上五衛將蔡東勳三代。兵批,判書趙寧夏病,參判李敦夏,參議李冕雨,參知睦承錫,兼摠理使單金炳德,兼平安道兵馬水軍節度使管餉使單閔泳緯,兼咸鏡道兵馬水軍節度使單林翰洙。
禮曹啓曰,卽接宗廟署所報,則明日柑製試取時,本署官員,俱爲觀光云矣。依定式,本曹佐郞李斗永,假官差送,以爲代直後赴試之地,何如?傳曰,允。
傳曰,騎士將韓億吉,挾輦軍金聖澤,當變亂之際,挺身效忠,極爲嘉尙。韓億吉訓鍊主簿除授,金聖澤善地監牧官差送。
傳曰,明日當於春塘臺,臨觀日本兵制,代理公使近藤眞鋤,當爲召見矣。該房知悉。時原任大臣,機務處諸臣來待。
兵曹啓曰,訓局旣已革罷矣。金·弘兩處入直軍各一百名,以禁·御兩營軍磨鍊,建陽門入直軍,依銅龍門例,禁·御兩營軍,輪回入直,何如?傳曰,允。
義禁府啓目,事變假注書高鳳翰原情云云。傳旨內辭緣,泛稱遲晚,刑推得情,何如?啓。除刑推議處爲良如敎。
行副提學尹用求疏。答曰,省疏具悉。所請依施。
大司諫申泰寬疏略曰,臣學淺才疏,實不合於耳目之任,而臺論峻發,逐隊隨行,雖冒眛呈身,何可久玷臺端,自取不稱之譏乎?願賜斥退焉。威罰明而綱紀立,懲討嚴而亂賊懼。夫國之有兵,所以禦侮而備冦,如手足之捍頭目,子弟之衛父兄者也。第向者兵變,窮天地亘萬古所未有,凡有血氣之倫,莫不腐心切齒欲其殄滅無遺,而變出倉猝不遑致辟幸賴官兵援護,亂徒騈首,而軍伍猶復仍舊,營號尙此依前。噫,軍伍,國讐也,不可共戴,訓營,亂窩也,不可仍置。世豈有開巢穴而馴梟獍者乎?前後儒紳之疏,非特一再,而僅行裁汰,尙不革罷,威罰從何而明,懲討從何以嚴乎?語云,里名勝母,君子不入,且郡縣有亂常干紀之類,猶革其邑瀦其宅。況此窮宙之變,起於轂下,而忍置至今乎?公憤所激,輿論如沸,玆敢短章陳籲,伏乞聖明,特垂鑑諒,亟罷訓局,更選陳卒,以嚴武備,以振國綱焉,臣無任云云。省疏具悉。以此事,紳士封章,非止一再,而爾疏復至,可知公憤之愈激,當有處分矣。
壬午十月初二日□時,上詣春塘臺。中國軍容親監,朱統領·吳統領召見入侍時,行都承旨金聲根,左承旨尹相萬,右承旨洪殷謨,左副承旨李秉臯,右副承旨李源中,同副承旨趙忠熙,史官缺,檢校直閣魚允中,以次侍立。時至,通禮跪啓請外辦。上具翼善冠·衮龍袍,乘輿出宜春門。藥房提調□□□,副提調金聲根,進前問候訖。仍詣春塘臺。通禮跪啓請降輿。上降輿陞座,親監中國軍容訖。命承史引接朱統領·吳統領以入。朱統領·吳統領立於楹外,行三鞠禮訖。仍入楹內。上起立椅子前。請揖讓朱統領·吳統領,行打恭禮。上擧手答揖。仍命通使傳語缺,朱統領·吳統領,告退行打恭禮。上擧手答揖。朱統領·吳統領出楹外。上送于楹內訖。命書傳敎曰,還宮當自內爲之矣。該房知悉。承旨請出標信解嚴。諸臣以次退出。
上在昌德宮。停常參·經筵。
開東前所見彗星,游氣往來,乍見乍隱,不得詳察。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安,呈告人員,竝卽牌招,何如?傳曰,允。
弘文館啓曰,新除授副校理金鶴善,副修撰李㝡榮,竝卽牌招察任,何如?傳曰,允。
伴接官啓曰,卽者差備譯官來言,日本代理公使近藤眞鋤陛見次,率艦長一人,士官十五人,隨員五人,傳語官二人,下士官四十人,兵隊二百七十二名,今日午時量,自館所離發云矣,敢啓。傳曰,知道。
傳曰,讀券官李源命,命官爲之。
摠戎廳啓曰,謹依下敎,迎秋門外西營入直將卒,移接於前訓局新營之意,敢啓。傳曰,知道。
執義趙漢益,正言趙性鶴等啓曰,請物故罪人國榮,亟施孥籍之典。措〈辭見上〉請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人英瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊,已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟,所施,适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊,孥籍之典。光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,亟施孥戮之典。措辭見上請謀反大逆不道罪人秉淵,亟施适·雲已施之律。知情不告罪人啓豐,加施孥戮之典。薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然興·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,快正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請安置罪人任應準,島配罪人李會正,亟令王府,設鞫得情,夬正典刑焉。措辭見上答曰,不允。任應準·李會正事,已有處分,勿煩。正言趙性鶴啓曰,請梟示罪人性世,亟施孥戮之典。措辭見上答曰,不允。
以大司諫申泰寬,正言鄭誾朝牌不進罷職傳旨,傳曰,只推。
禁衛營啓曰,訓局旣已革罷矣。金·弘兩處入直軍各一百名,以禁·御兩營軍磨鍊,建陽門入直軍,依銅龍門例,禁·御兩營,輪回入直事,自兵曹草記,蒙允矣。當爲入直,而本營軍數不敷,巡番難以排比,哨軍五十名,哨官一人率領,入直於金虎門,哨軍二十五名,哨官一員率領,入直於銅龍門,哨軍三十名,哨官一員率領,入直於北營,新營入直騎士二十二人,該將領率領,移直於南營宮墻外前訓局軍鋪六處,與都城門把守三處,兩營分掌擧行,何如?傳曰,允。
御營廳啓曰,訓局旣已革罷矣。金·弘兩處入直軍各一百名,以禁·御兩營軍磨鍊,建陽門入直,依銅龍門例,禁·御兩營輪回入直事,自兵曹草記,蒙允矣。當爲入直,而本營軍數不敷,難以排比,哨軍五十名,哨官一員率領,入直於弘化門,哨軍二十五名,把摠一員,將校二人率領,入直於建陽門,哨軍三十名,將校一人率領,入直於東別營宮墻外前訓局軍鋪六處,與都城門把守三處,兩營分掌擧行,何如?傳曰,允。
兵曹啓曰,騎士韓億吉,訓鍊主簿除授事,命下矣。時無見窠,就其中尹泰榮,作窠下批,而尹泰榮,除窠擬入之意,敢啓。傳曰,尹泰榮加設單付,待窠陞實。
兵曹口傳政事,訓鍊主簿單韓億吉,加設單尹泰榮。
伴接官啓曰,卽者差備譯官來言,日本代理公使近藤眞鋤,率艦長·隨員·傳語官·士官·兵隊,陛見後還歸館所云矣,敢啓。傳曰,知道。
傳曰,柑製表居首三下幼學閔應植,直赴殿試,之次草三下幼學宋秉學,直赴會試,之次次上幼學金洙憲,等二人竝給二分,之次次上幼學金會根,等二人竝給一分,之次次上幼學林軒相,等四人各奎章全韻,一件賜給。
傳曰,入格儒生,明日待令。
傳曰,三軍府東·別營兩處,選鍊營務,楊根郡守李祖淵·金溝縣令尹泰駿,分掌監督。
傳曰,直赴閔應植賜樂。
壬午十月初三日時,上詣春塘臺。日本兵制親監,代理公使近藤眞鋤召見入侍時,行都承旨金聲根,左承旨尹相萬,右承旨洪殷謨,左副承旨李秉臯,右副承旨李源中,同副承旨趙同熙,史官缺直閣徐相祖,以次侍立。時至,通禮跪啓請外辦,上具翼善冠·衮龍袍,乘輿出宜春門。藥房提調缺副提調金聲根,進前問候訖。仍詣春塘臺,通禮跪啓請降輿,上降輿陞座,日本兵制親監訖。仍命通事,引接近藤眞鋤以入,近藤眞鋤陞殿立楹外,鞠躬禮訖。仍入楹內,行打恭禮,上擧手答揖。仍命通事傳語,缺近藤眞鋤告退行打恭禮,上答揖。近藤眞鋤出楹外,上送于楹內。左議政金炳國進前問候訖。炳國曰,北伯金有淵,移拜戶判,方在任所矣。度支之許多滯務,誠爲可悶。新除授咸鏡監司林翰洙,使之從速辭朝,何如,上曰,依爲之。炳國曰,經費罄竭,莫今時若。軍需所用,見又浩多,此則中外之所共知也。其所紓絀濟窘之策,一時爲悶,而未得其便,第惟捐廩補公,雖公於萬不得已。曾多有旣行之例,方伯以下,量宜分排,以爲支調之助,何如?上曰,此雖不得已之事,曾多有已例,依爲之。仍命書傳敎曰,還宮,當自內爲之矣,該房知悉。承旨請出標信解嚴,諸臣以次退出。
上在昌德宮。停常參·經筵。
開東前所見彗星,移見於星宿度內,距極一百十六度,尾跡形色,與前無異。
趙忠熙啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
趙忠熙,以禁衛營言啓曰,留京忠淸兵營軍四十名,今此冬節,難以居接,還下送之意,敢啓。傳曰,知道。
又以都摠府言啓曰,副摠管李應夏,以漢城左尹,本府坐起進參事,晝仕出去之意,敢啓。傳曰,知道。
傳于趙忠熙曰,入格儒生入侍。
趙忠熙,以伴接官言啓曰,卽者差備譯官來言,日本國人中,從者二名,陸軍二名,今日辰時量,出去仁川濟物浦云矣,敢啓。傳曰,知道。
執義趙漢益,正言鄭誾朝等啓曰,請物故罪人國榮,亟施孥籍土典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人英瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊,已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律。知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟,所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊,孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,亟施孥戮之典。措辭見上請謀反大逆不道罪人秉淵,亟施适·雲已施之律。知情不告罪人啓豐,加施孥戮之典。薪智島定配罪人李英俊,更令王府,設鞫得情·夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然興·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請安置罪人任應準,島配罪人李會正,亟令王府,設鞫得情,夬正典刑焉。措辭見上答曰,不允。任應準·李會正事,已有處分,勿煩。正言鄭誾朝啓曰,請梟示罪人性世竝施孥戮之典。措辭見上答曰,不允。
趙忠熙啓曰,故奉朝賀洪鳳漢內外祠板,遣承旨致祭事,命下矣,何承旨進去乎?敢稟。傳曰,都承旨進去。
又啓曰,行都承旨金聲根,左承旨尹相萬,右承旨洪殷謨不爲仕進。左副承旨李秉臯,式暇出去,右副承旨李源中,奉命在外,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
以大司諫申泰寬,正言趙性鶴牌不進罷職傳旨,傳于趙忠熙曰,只推。
傳于趙忠熙曰,同副承旨許遞,前望單子入之。
傳于趙忠熙曰,有實故玉堂許遞,前望單子入之。
趙忠熙啓曰,行都承旨金聲根,左承旨尹相萬,竝卽牌招,何如?傳曰,允。
趙忠熙,以兵曹言啓曰,訓局旣已撤罷矣。挾輦軍,以禁衛營軍擧行乎?敢啓。傳曰,依此擧行。
以右承旨洪殷謨牌不進罷職傳旨,傳于趙忠熙曰,只推。
承旨前望單子入之,徐夔淳落點。
又以兵曹言啓曰,訓鍊都監革罷事,命下矣。大將以下諸將官,竝減下之意,敢啓。傳曰,知道。
兵曹,訓鍊大將任商準,中軍李奎奭,別將趙明夏·趙羲轍,局別將李敎駿·尹秉善·李容勳,千摠趙羲謙·李樂熙,從事官宋奎元,把摠南致源·李昌權·李景漢·白樂均·李冕承,哨官崔星煥·李秉德·權中璿·宋龜浩·南宮濮·李奎昌·李光烈·李秉膺·柳春興·南俊元·李喜銓·李用夏·李宅器·劉泰弘·李敏升·朴潤皓·金榮錫·李範疇·南啓興·鄭敎默·兪鎭夏·韓興斗·李盛潤·安宅舜·韓基萬·金昌炫·金圭瀅·梁日煥·李容直·趙台和·鄭淳龍·趙善永,已上竝減下。
左副承旨李秉臯疏。省疏具悉。疏辭許令該曹稟處。
咸鏡監司林翰洙疏。答曰,省疏具悉。卿其勿辭,往欽哉。
壬午十月初四日時,上御入格儒生入侍。
上在昌德宮。停常參·經筵。
開東前所見彗星,距極一百十六度,尾跡形體,與前無異,自辰時至申時,灑雨下雨,測雨器水深一分。
藥房提調李鎬俊,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆在外,左議政金炳國有身病,右議政未差,不得來會云矣。敢啓。傳曰,知道。
金聲根啓曰,右承旨洪殷謨,今日不爲仕進,與新除授左副承旨徐夔〈淳〉,竝卽牌招,何如?傳曰,允。
又啓曰,臣聲根,今日故奉朝賀洪鳳漢內外,祠板致祭進去,下直之意,敢啓。傳曰,知道。
以司謁口傳下敎曰,摠戎廳·蕩春臺新營,移設於北一營,北一營入直軍二十名,移直於金虎門,十名,移直於銅龍門,蕩春臺新營,則自該營量宜用之事,分付。
伴接館啓曰,卽者差備譯官來言,留館日本國人中,艦長一人,士官二人,從者五名,今日辰時量,出去仁川濟物浦之意,敢啓。傳曰,知道。
執義趙漢益,正言趙性鶴等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人英瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,焉伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律。知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟,所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣籍,孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,亟施孥戮之典。措辭見上請謀反大逆不道〈罪人〉秉淵,亟施适·雲已施之律。知情不告罪人啓豐,加施孥戮之典。薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然興·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得正,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請安置罪人任應準,島配罪人李會正,亟令王府,設鞫得情,夬正典刑焉。措辭見上答曰,不允。任應準·李會正事,已有處分,勿煩。正言趙性鶴啓曰,請梟示罪人性世,亟施孥戮之典。措辭見上答曰,不允。
右副承旨李源中狀啓,臣於本月初一日寅時量,敬奉聖諭,馳往傳諭于驪州金沙面梨浦洞領議政洪淳穆所住處,則以爲,臣不職不誠,未克伸聖上奉先之孝者,已是臣難貰之罪,而誅求厲階,遍行八方。仰而干天怒,俯而斂民怨,是臣之罪,頫昂難容也。方値百度維新,萬目宣張,惟寺刹是克是尙,雖若尋常按例,苟能平日審愼做措,寧至於狼狽顚倒之若是也。倘使古之諫佛如韓愈者,論今日之事,攻之斥之,必不止於此,是臣之罪,古今可愧也。頫昂古今,積辜於蔑公,招譏於扶異,斷不當自立於淸明之世矣。聖度天大,屢勤恩諭,包涵之慰勉之,必欲渙廁巖廊,贊襄化理國,事勢之所不去也。臣今老矣,頭臚已判,雖拚廉冒恥,顧不足遑恤,其無以服衆心正朝廷,何哉?究厥蔽辜,金木猶輕。區區咫尺之守,移一步不得,歸伏弊廬,日望其遄被邦憲而已。微末去就,有甚關係,而枉褻殊眷,至使夙夜之良,不遠數百里,又此來守,尤是臣罪上添罪,不知死所云矣。臣旣承偕來之命,故姑爲仍留緣由事,入啓。踏啓字
以左承旨尹相萬,右承旨洪殷謨牌不進罷職傳旨,傳曰,只推。
以大司諫申泰寬,正言鄭誾朝牌不進罷職傳旨,傳曰,只推。
禁衛營啓曰,因機務處知委,前訓局北倉將校一人,軍十二名,新南營將校一人,軍八名,先爲入直,而南營,以新營入直騎士移直事,旣已草記,蒙允矣。自來月爲始,與御營廳向朔輪回,何如?傳曰,允。
禁衛營啓曰,謹依下敎,北一營入直軍二十名,移直於金虎門,十名移直於銅龍門之意,敢啓。傳曰,知道。
吏曹啓曰,訓鍊都監革罷事,命下矣。都提調·提調竝減下之意,敢啓。傳曰,知道。
吏曹,訓鍊都監都提調洪淳穆,提調趙寧夏,已上竝減下。
政院啓曰,領議政洪淳穆,又使錄事,來納命召,何以爲之?敢稟。傳曰,遣史官,更爲還傳。
傳曰,頃以諸道民瘼登聞事,有所下敎矣。予以涼德,託在民上,每念赤子暑寒咨怨,若恫在己。靡以錦玉爲安,凡我守牧近民之臣,欲與我共理,其不思祛弊興利,保有斯民乎?予聞今之弊政,其端不一,而如田賦之無名加斂,還上之稱以移貿,最是切骨難支之瘼。爲先一竝革罷,早年成不均,穀物翔貴,窮蔀生涯,方秋猶艱,倉糴催科,尤所不忍。其令各道,還穀竝爲停退,以紓予若保之意。變亂以來,民志未靖,已極可悶,而不逞之徒,興訛造訕,自輦轂以至於鄕鄙,不能安堵貼席,苟使之知國家憂念元元,惻怛如此,豈爲浮言胥動,若是之甚耶?凡守令之不職,豪右之蔑法,爲民害者,觀察糾正,以法處置,一一馳聞事,廟堂措辭行會於八道·四都。
玉堂前望單子入之,副應敎洪世燮落點。
傳曰,敦召以後,謂卿幡然,一向引執,尙無變動,卿之此擧,誠所未料也。卿之擔夯,不可一日遠離,而遽爾尋鄕,有若因緣奉身者然,慨歎之極,曷以爲諭?顧今百務叢脞,民志靡定,以卿斷斷無他之誠,豈可如是浼浼?雖有一時橫遭,所可無參量於公私輕重之分,且卿帶保護之任矣。尤何可曠日相持,不思所以改圖乎?傾注至此,必不待予言之再矣。卽爲促駕還第,以副予急切之望。事偕來承旨,更爲傳諭于領議政,期於偕來。
幼學金商浩疏略曰,大抵軍籍也,賦斂也,國家之大政也。自國初,鄕軍身役收布條,以錢代捧,而十數年前革罷後,戶布勿論班常,每年春秋,逐戶徵納,法久弊生。此條不爲變通,則民不可奠居。臣以爲,革戶布之名,各道軍布錢,付之於結卜,則民無怨憾矣。且軍木上納勿施,各邑軍布錢,納干京司,例下木一疋,代錢三兩式作定劃給,則京鄕輿情,自有歸順矣。國結上納,田稅·大同而已,中間所付砲糧結錢之名,卽國之所用也。其餘許多雜役,許多弊瘼,難徧以疏擧,而忠淸一道尤甚,此弊不革,則惠澤不究於民矣。願結上中雜役,一倂革罷。安眠島禁養松煮鹽,嚴飭養松焉,臣無任云云。省疏具悉。所陳頗有可採,當留念矣。
上在昌德宮。停常參·經筵。
開東前所見彗星,雲氣往來,乍見乍隱,尾跡極度,難以的測。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
弘文館啓曰,新除授副應敎洪世燮,卽爲牌招察任,何如?傳曰,允。
禮曹啓曰,卽接安東幼學鄭敎永所志,則以爲,矣身去己卯二月初八日應製,給一分入格,而當年十二月遭艱,庚辰增廣文科初試時,成出陳試。今番增廣文科初試時,呈本曹,得許赴之題,書恩字呈券,而竟爲見漏於原榜,特爲啓稟付榜爲辭矣。旣有臣曹許赴草記,則因試券之見失,不得付榜,事係冤枉。一體許赴於今番文科覆試事,分付四館所,何如?傳曰,一體付榜。
摠戎廳啓曰,謹依下敎,本廳蕩春臺新營,移設於北一營,北一營將官一員,將校一員,軍三十名,策應所將官一員,軍五名,蕩春臺新營將官一員,將校一員,軍五名,冶所付料軍官一人,巡邏牌將一人,軍四名,漢北門部將一人,軍二名,守門軍一名,磨鍊入直之意,敢啓。傳曰,知道。
以大司諫申泰寬,正言趙性鶴牌不進罷職傳旨,傳曰,只推。
伴接館啓曰,卽者差備譯官來言,日本國人中,從者一名,出去仁川濟物浦云矣,敢啓。傳曰,知道。
迎接官啓曰,上國吳提督,率隨員三十人,兵隊四十五名,進去後營,回路與張摠兵,觀光焰焇倉還來,出陣之意,敢啓。傳曰,知道。
執義趙漢益,正言鄭誾朝等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,亟施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人英瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊,已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇鳥減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟,所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊,孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,亟施孥戮之典。措辭見上請謀反大逆不道〈罪人〉秉淵,亟施适·雲已施之律。知情不告罪人啓豐,加施孥戮之典。薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然興·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請安置罪人任應準,島配罪人李會正,亟令王府,設鞫得情,夬正典刑焉。措辭見上答曰,不允。任應準·李會正事,已有處分,勿煩。
正言鄭誾朝啓曰,請梟示罪人性世,亟施孥戮之典。措辭見上答曰,不允。
傳曰,觀此白樂寬之前後爰辭,卽無異狂易失性,於渠何足深誅?罪人白樂寬,特貸一縷,濟州牧圍籬安置。
傳曰,懲貪墨,乃最所急務,而以龍川·固城之事,道伯更査之啓至矣。罔念法紀,流毒一境,使此無故平民,呼號顚連,莫能保有,渠輩獨非簪纓之族乎?孤負國恩,何若是甚也?思之及此,萬萬痛惋。在囚罪人洪運燮,金吾堂上開坐通衢,大會民人,嚴刑一次後,遠惡島圍籬安置。李秉翼,論其贓犯,合有減等之典,嚴刑一次,遠惡島安置。
傳曰,洪運燮決杖時,百官序立,上京與未下直守令,同爲序立。
傳曰,召對爲之。
傳曰,新榜進士徐相集,賜樂。
三軍府啓曰,卽見平安監司金炳德狀啓,則以爲,作隊軍入防冬操,自是已例,而年未均登,軍多闕額,特許停免事,請令三軍府稟處矣。詰戎雖係應行,停免亦多已例,依狀請施行,何如?傳曰,允。
吏曹啓目粘連,觀此承政院左副承旨李秉臯上疏,則以爲,臣之父年,今七十有一也,臣之母年,今七十有三也,而俱以風虛之疾。若將垂盡,趁此之時,藥餌調病,甘旨補元,庶幾少延,而蔬糲猶難蔘·,何論?伏乞天地父母,諒臣情理,特命選部,畀臣一小邑,俾遂便養之願亦爲白有臥乎所,李秉臯之家貧親老,菽水難繼之狀,卽通朝之所共知。許畀一邑,俾遂便養之願,允合於孝理之政是白乎矣。邇列之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
禁府啓目粘連,向前事變假注書高鳳翰,亦命召還傳,事係重大,職次失待,罪著疎忽,以此照律,何如?啓依允。
又啓目粘連,向前白樂寬亦更爲發問目,嚴刑鉤問是白乎矣。一向抵賴,尤極狡惡,更待侤限,加刑得情,何如?啓依允。
戶曹參判閔種默疏。答曰,省疏具悉。卿其往省焉。
咸鏡監司林翰洙疏。答曰,省疏具悉。今此特授,以卿聲績而然,卿其勿辭,從速交龜。
上在昌德宮。停常參·經筵。
開東前所見彗星,距極一百十七度,尾跡形色,比昨無異。
備忘記,吉州牧使宋啓憲,鐵原府使梁柱星,龍津萬戶胡熙淵,井浦萬戶康孝鎭下直,各長弓一張,長箭一部,片箭一部,筒兒一箇賜給。
政院啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,來十一日,輪對日次矣,敢稟。傳曰,當次人受點後,日次待令。
又啓曰,道臣之非拿問與削點,則凡狀啓,毋得替行封啓,而江原監司南廷益,謂有情悰惶蹙,春川府使到任狀啓,使假都事,替行封啓。原狀啓,係是民事,雖不得不捧入,而事體所在,誠極未安。該道臣不可無警,推考,何如?傳曰,允。更勿如是之意,書目申飭題送。
執義趙漢益,正言趙性鶴等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一,振采,亟施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人英瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施孥賊,已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律。知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人,玉鉉,一以弼濟,所施适·雲已施之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊,孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,亟施孥戮之典。措辭見上請謀反大逆不道〈罪人〉秉淵,亟施适·雲已施之律。知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然興·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人李炳埴施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請安置罪人任應準,島配罪人李會正,亟令王府,設鞫得情,夬正典刑焉。措辭見上答曰,不允。任應準·李會正事,已有處分,勿煩。正言趙性鶴啓曰,請梟示罪人性世,亟施孥戮之典。措辭見上答曰,不允。
伴接館啓曰,卽者差備譯官來言,留館日本國人中,從者一名,領什物一馱,今日卯時量,出去仁川濟物浦云矣,敢啓。傳曰,知道。
義禁府啓曰,罪人洪運燮,金吾堂上開坐通衢,大會民人,嚴刑一次後,遠惡島圍籬安置,李秉翼,嚴刑一次後,遠惡島安置事,承傳啓下矣。謹依承傳內辭意,罪人洪運燮,拿致通衢,百官及上京與未下直守令,同爲序立,嚴刑一次,訊杖第三十度後,全羅道興陽縣呂島圍籬安置,而以承傳內辭意,具罪目,依例發遣府都事押送,與地方官眼同,使之擧行。保放罪人李秉翼,還囚嚴刑一次,訊杖三十度後,全羅道羅州牧智島,遠惡島安置,而以承傳內辭意,具罪目,依例發遣府書吏,押送配所,何如?傳曰,允。
議政府啓曰,迎接官金昌熙,實病難强云,改差,其代,大司成金綺秀差下,何如?傳曰,允。
禮曹啓曰,卽見上京禮部咨文,則土門江流民刷還事也。以前頭使行,無方物奉表,稱謝之意,措辭回咨。又見北洋衙門咨文,則軍機備送事也,以事係優念。極爲感謝之意,措辭回咨,而竝令文任撰出,何如。傳曰,允。
又啓曰,卽接新榜進士李暎儀所志,則以爲,矣身今番增廣監試覆試,以恩賜參榜,而應榜時名字,將欲改以龍儀,依已例自本曹啓稟釐正爲辭矣。依所訴,原榜目中,改付標以入之意,敢啓。傳曰,知道。
又啓曰,卽接平山幼學權亨祿所志,則以爲,矣身今年正月二十二日館學儒生應製,得蒙付之進士榜末之承傳,而今番增廣監試覆試時,中路得病,不得呈恩賜試券,以致見漏於原榜爲辭矣。旣蒙付榜之承傳,則合有參恕之道,就原榜目末端,付標添書以入之意,敢啓。傳曰,知道。
又啓曰,今番增廣監試覆試時,甑山幼學朴昌紳,京居幼學崔載明,甑山幼學朴昌雲,俱以八十以上人,昭載於一二所初試榜,而見漏於恩榜。龍仁幼學李奎郁,春川幼學睦源應,俱以六十九歲人,亦爲昭載於一二所初試榜,而見漏於恩榜矣。俱以老病,未及上來,又因昧例,未得呈恩賜試券云,旣蒙付榜之承傳,則合有參恕之道,而事係榜後變通,臣曹不敢擅便,上裁,何如?傳曰,一體付榜。
傳曰,政官牌招開政。
傳曰,新榜進士朴羲陽,賜樂。
伴接館啓曰,卽者差備譯官來言,留館日本國人中,士官六人,兵隊二百名,今日未時量,出去西氷庫矣。申時量,還爲入來館所云矣,敢啓。傳曰,知道。
兵曹啓曰,挾輦軍一百名擧行事,批下矣。挾庭砲手,亦不可無減數,以五十名,磨鍊擧行,何如?傳曰,允。
傳曰,召對爲之。
傳曰,慶尙右水使之代,今日政差出。
傳曰,東壁與入直外玉堂竝許遞,今日政差出。
傳曰,直提學有闕之代,今日政差出。
傳曰,有實故摠管竝許遞,前望單子入之。
摠管前望單子入之,都摠管成彝鎬·鄭岐源,副摠管趙熙一·金奭鎭·申橚·趙羲贊落點。
傳曰,統制使有闕之代,黃海兵使李元會除授,黃海兵使之代,忠淸兵使鄭雲翼除授。
傳曰,是年是月,卽我仁元聖母舟梁舊甲也。追惟往昔,冞切愴慕,今十三日,明陵遣大臣,攝行酌獻禮。
傳曰,傳敎遲滯之中官金奎錫,罷職。
禮曹,來十月初八日午時,生進放榜,仁政殿權停例行禮事,知委擧行,何如?啓親臨磨鍊。
兵曹啓曰,僉知中樞府事申錫圭,內禁衛將白南益·李羲植,五衛將李光植·李秉恒·金熙英·金潤龍,景福宮衛將咸萬祚,俱以病難供職,呈狀乞遞。新除授慶尙左兵使梁柱華,素患痰癖之症,一倍添劇,時月之內,萬無赴任之望,戶奴呈狀乞遞。廣州中軍姜潤,身病猝重,萬無赴任之望云,竝改差。惠山僉使宋熙昇,素抱咳喘之症,當寒添劇,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
議政府啓曰,訓鍊都監諸將官,今已減下矣。其中兵批,實職之把摠四員,哨官六員,自歸作散,實屬可悶。以訓鍊院官員,隨品加設單付,待窠陞實,挾輦哨官,亦待仕滿,陞六之意,分付該曹,何如?傳曰,允。前統理衙門主事金容來·柳宛秀,亦爲隨品加設單付,待窠陞實。
又啓曰,卽見北洋衙門咨文,則準講兩國,已開口岸,互相交易,而通商章程一摺,竝爲査照云矣。今此通商之特蒙允準,迥出常格,況又邊市之許多蠲弊,海道之從便來往,尤不可無呈爲稱謝,以無方物具表磨鍊,兼付於前頭使行之意,令文任撰出咨文,竝與兩界派員會商事,而指期撰送之意,分付,何如?傳曰,允。
又啓曰,向以金銀錢通用事,有所筵稟,而民情猶有疑貳之端,苟究其由,則銀品或差殊,稱枰或不齊而然也。此不容不亟圖方便之策,令度支另定監董幾人,量宜分等,鑄銀標與銅錢,子母互資,以爲無礙通行之意,分付京外,何如?傳曰,允。
以大司諫申泰寬,正言鄭誾朝牌不進罷職傳旨,傳曰,只推。
以司謁口傳下敎曰,東別營入直軍中六十名,移直於弘化門。
副提學前望單子入之,閔丙奭落點。
傳曰,明日出宮門路,以貳極門爲之。
政院啓曰,館錄爲之事,命下矣。新除授副提學閔丙奭,卽爲牌招,何如?傳曰,允。
又啓曰,卽者兵曹郞廳來言,明日殿坐時,侍衛節目,當爲磨鍊以入。別侍衛不可不備,而行判書趙寧夏赴燕,不得擧行云,何以爲之?敢稟。傳曰,次番擧行。
又啓曰,兵曹郞廳來言,統制使下批政事,取稟。傳曰,今日政下批。
議政府啓曰,前訓局所管各樣公貨,現在與照捧之節,今無歸屬,竝付之糧餉廳,而句管堂上,依惠廳例差下,郞官,令該堂上自辟差出,何如?傳曰,允。
有政。吏批,兼判書李載元牌招不進,參判李敦禹在外,參議金演壽進。吏批啓曰,兼判書李載元牌招不進,參判李敦禹在外未肅拜,小臣獨政未安,何以爲之?敢稟。傳曰,只出緊任,以金弘集·金允植爲直提學,尹相翊·金定均爲校理,金容圭爲副校理,金寅植·宋圭元爲修撰,鄭璣相爲副修撰,兼掌令單鄭夏源。
再政。吏批啓曰,司僕寺正朴齊聖,繕工監假監役官李弼愚·李世旌,俱以身病,呈狀乞遞,竝改差,何如?傳曰,允。傳曰,見窠皆令差出,以鄭夏源爲司僕正,鄭國容·李能秀爲假監役,兼春秋單梁鳳濟,故學生尹禧純贈戶參例兼,故學生尹聖集贈左承旨,武科及第尹厚任贈訓鍊正,已上五衛將尹慶奎三代。
兵批,行判書趙寧夏進,參判李敦夏,參議李冕雨,參知睦承錫。
兵批啓曰,全州營將今當差出,而擬望之人乏少,同道僉使,竝擬,何如?傳曰,允。
以徐衡淳爲知事,金永稷爲同知,韓敎序爲僉知,李根豐·尙禹鉉爲內禁將,金鳳倫·金在·洪在倫·許璉爲五衛將,方泰準爲景福將,宣昌魯爲左捕從,李章烈爲忠淸兵使,李熙忠爲慶尙左兵使,白南益爲慶尙右兵使,金東奭爲廣州中軍,吳有善爲惠山僉使,金仁鎬爲全州營將,守判中樞加設單沈履澤,副護軍趙忠熙,副司果鎭鎭沃·朴齊斌·徐誼淳·洪學周·林永相·尹榮植·朴齊臣·王俶說已上竝單付,三道統制使兼慶尙右道水軍節度使單李元會,黃海道兵馬節度使單鄭雲翼。
再政。以徐光復爲宣傳官,李敏星爲武兼,李朝憲爲部將,李相惇爲加里浦僉使,同知單尙禹鉉,僉知三單金鳳倫·金在·洪在倫。
三政。以金秉燮爲御營把摠,同知單許璉。
四政。以閔奭鎬爲宣傳官,同知單方泰準。
五政。以趙泰夏爲訓鍊僉正。
六政。以具大植爲中樞都事。七政。訓鍊主簿單尹泰榮。
禮曹啓曰,取考今番增廣監試覆試榜目,則祥原幼學李植榮,咸興幼學李祐榮,忠州幼學金龍濟,春川幼學金應淵,安邊幼學金秉振,龍宮幼學高允柱,海州幼學吳爀,忠州幼學李熙斗,及六十九歲人成川幼學張世獻,八十四歲人昌寧幼學盧弼中,八十一歲人安邊幼學李建元,初無載錄於初試榜及陳試許赴成冊中。咸興幼學金翼齊,初無付榜之承傳,而肆然以恩賜呈券,至於參榜。幼學金坪,初試榜則年四十四,居平山載錄,而以八十三,居兔山參榜。幼學金魯洙,初試榜則年七十八,居咸興載錄,而以八十一,居載寧參榜,固城幼學李允植,初試榜則年四十一,而以八十一參榜。玄風幼學李圭東,初試榜則年七十一,而以八十一參榜矣。士習萬萬痛惡,原榜目中,一邊拔去,付標以入,而其罪狀,令該曹,依律勘處,何如?傳曰,冒赴與冒年呈券事,前後申飭,何等切嚴,而今番犯科,又若是夥多,豈有如許士習?竝依律勘處,無初試之張世獻·盧弼中·李建元,冒年之金魯洙·李圭東,原榜目拔去後,以其年老,照律一款,特爲安徐。
禁府照目,事變假注書高鳳翰,照律笞五十,收贖,解見任,別敍,私罪,奉敎依允爲旀,功減一等爲良如敎。
上護軍尹滋悳疏略曰,若臣賤疾,非一時祟也。周歲沈綿,不可以旬月之頃,計其劇歇,且內閣縱非繁冗,何可使如臣者,久據之不知退乎?乞賜遞改焉。臣無任云云。答曰,省疏具悉。此時此任,何可輕遞?卿其勿辭,調理行公。
典籍卞鋈疏略曰,以今鍊武事言之,見日人之制,則日制可學,見華人之制,則華制可學。莫適向專一之門,期欲學最長者,乃至於更改祖宗由來之制?嗚呼,獻策者其必曰,如今各國,制造日新,火輪之船,一日例行,千八百里,若遇順風,則行三千里,故萬里不過三日程。大碗之砲,可以擊船臚破城墩,水雷砲·地雷砲,自來之奪,造化之權。電氣之線,片刻千里通信,而天下各國多焉。水陸之省費必覘得建水處營建,故所設火輪·大砲,如扼其水路之咽喉,則全國之呼吸不通。故天下各國,必通乃已,必和乃已云云。直哉是論,信哉是論,眞可謂時措之宜也。所謂萬國公法者,雖出外夷,豈無可行之條貫乎?然而我國人,不究其本,先斥其末者,皆畏染洋學之指目,其心然而其口則不然,此是謬守舊聞,不究與時偕行之道故也。讀書者尙如此,況蠢愚之民,尤安知事理之本末?噫,斥邪之書,明莫明於海國圖志,一審其書,則邪敎之根柢可辨。黃遵憲爲我國策略,杞憂子易言·萬國公法,卽今天下通行之書,而同謂之邪學,斥論峻發,解感爲難。以此諸書,刊行於四都·八道,則庶可明其不然,而至於耶蘇敎則嚴禁,其他器用之利,醫農之妙,不害於人道,有益於民産者,可學而效。採金之器械,具載於海外新書,此卽今日救急之用也,願勿疑而行焉。省疏具悉。所陳切於時務,當留念矣。
大司憲洪鍾軒,大司諫申泰寬,執義趙漢益,正言趙性鶴·鄭誾朝等聯名箚略曰,臣等伏見白樂寬圍籬安置之命,不覺臆塞。向來至憯至悖之疏,全篇爲辭,非惟犯分凌上,十手所指,皆爲詬天罵日。至於言必稱以下四字,尤非北面於殿下者,所敢萌諸心發諸口,而乃敢筆之書,投之匭乎?今於六月軍變,陰爲亂兵之黨,擅脫王府之囚,偃然在家,自同無故,亦可知梟腸之同惡,狼性之莫掩,輿論如沸。玆敢仰籲,亟收成命,卽令嚴鞫,覈其情節,明正其典刑焉。取進止。答曰,省箚具悉。此乃狂易失性之類,則其言行,何足更論乎?今玆處分,實有參量而然也。
壬午十月初七日時,上御召對入侍時,參贊官李秉臯,直閣徐相祖,侍讀官金鶴善,檢討官李㝡營,假注書金東纓,記注官白時洽,記事官金昇均,各持綱目第卷,以次進伏訖。上曰,史官分左右。仍開卷。
上在昌德宮。停常參·經筵。
開東前所見彗星,距極一百十七度强,尾跡星色,似有稍減。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
御營廳啓曰,謹依司謁口傳下敎,東別營入直軍二十名,移直於弘化門之意,敢啓。傳曰,知道。
傳曰,傳敎誤書之中官李章鎬推考。
奎章閣啓曰,新除授直提學金允植,奉命出壃矣。待復命日牌招,洪英植,時在京畿驪州地,斯速乘馹上來事,下諭,何如?傳曰,允。
議政府啓曰,行知三軍府事金炳始,糧餉堂上差下,使之察任,何如?傳曰,允。
傳曰,侍衛軍兵毛具,從便爲之。
政院啓曰,行大司憲洪鍾軒,執義趙漢益呈辭,掌令二員,持平二員未差,監察茶時之意,敢啓。傳曰,知道。
又啓曰,假注書金東纓有身病,勢難察任,今姑改差,何如?傳曰,允。
以慶尙監司尹滋承啓本,罪人趙秉浩開寧縣到配事。傳曰,放。
義禁府啓曰,罪人白樂寬,特貸一縷,濟州牧圍籬安置事,承傳啓下矣。罪人白樂寬,解枷杻,移囚西間後,全羅道濟州牧圍籬安置,而以承傳內辭意,具罪目,依例發遣府都事,押送配所,與地方官眼同,擧行之意,敢啓。傳曰,知道。
又啓曰,卽接月令醫員趙宜默手本,則以爲,時囚罪人柳肯秀,屢朔處冷,又添痢症,度數頻數,氣息奄奄,目下症形,實爲危谻云。罪人症勢如此,則一邊保放,一邊草記,載在法典矣。柳肯秀,姑爲保放之意,敢啓。傳曰,知道。
弘文館啓曰,新除授校理金定均,時在京畿驪州地,副校理金容圭,時在忠淸道靑陽地,修撰金寅植,時在京畿楊州地,副修撰鄭璣相,時在慶尙道安義地,經筵入番事緊,請竝斯速乘馹上來事,下諭。答曰,竝許遞。
御營廳啓曰,謹依下敎,槍劍軍,以本廳軍六十名,擧行之意,敢啓。傳曰,知道。
禁衛營啓曰,謹依兵曹草記批旨,挾輦軍,以營軍磨鍊,而槍劍把摠一員,哨官一員,軍一百名,改以挾輦將卒稱號,擧行之意,敢啓。傳曰,知道。
禮曹啓曰,傳曰,是年是月,卽我仁元聖母舟梁舊甲也。追惟往昔,冞切愴慕。今十三日,明陵,遣大臣,攝行酌獻禮事,命下矣。祭文,依已例令文任撰進,祭品謹遵,幸行時,局內陵寢,遣大臣攝行之例磨鍊,大王位一體設行,爵用一獻,當日用齋,亦有已例,今亦依前例,擧行之意,分付,何如?傳曰,允。
義禁府啓曰,因慶尙監司尹滋承啓本,忠州前牧使趙秉浩,開寧縣遠地到配事,放字書下矣。趙秉浩放送事,分付該道,道臣之意,敢啓。傳曰,知道。
以司謁口傳下敎曰,花島鎭,移屬禁衛營。
副提學閔丙奭,副應敎洪世燮,校理尹相翊,副校理金鶴善,修撰宋奎元,副修撰李㝡榮,等聯名箚略曰,噫,彼罪人白樂寬,凶悖之說,負犯之狀,至凶絶悖,前古未有。今若尋常安置而止,則豈可曰國有三尺乎?願夬正典刑焉。取進止。省箚具悉。已諭於臺箚之批矣。
行大司憲洪鍾軒,大司諫申泰寬,執義趙漢益,正言趙性鶴·鄭誾朝等聯名箚略曰,噫,彼白樂寬之罪,不可一日容貸,而批旨若曰,此乃狂易失性之類,則其言行何足更論乎?今玆處分,實有參量而然也。此罪人關係何如,而豈可以狂言恕之乎?乞令王府,設鞫得情,快施邦憲焉。取進止。答曰,省箚具悉。已諭於前批矣。更勿煩瀆。
壬午十月初八日時,上御仁政殿。生進放榜親受入侍時,行都承旨金聲根,左承旨尹相萬,右承旨洪殷謨,左副承旨徐夔淳,右副承旨李秉臯,同副承旨李源中,史官缺檢校提學金炳始,檢校直閣金興均·魚允中·徐相祖,檢校待敎洪淳馨,以次侍立。時至,通禮跪啓請外辦,上具翼善冠·衮龍袍,乘輿出貳極門。藥房提調□□□,副提調金聲根,進前問候訖。仍詣仁政殿,通禮跪啓請降輿,上降輿陞座。承旨奏生進新恩當爲入門,請出標信。又奏請率榜人,一體行禮,贊儀唱四拜,生進及率榜人,行四拜禮訖。承〈旨〉跪稟放榜,仍承命頒牌,行宣醞訖。贊儀唱四拜,生進及率榜人,行四拜禮,通禮跪啓請禮畢。上降座,通禮跪啓請乘輿,上乘輿出仁政門,入貳極門。承旨請出標信解嚴。上還內,諸臣以次退出。
上在昌德宮。停常參·經筵。
開東前所見彗星,尾跡極度,比昨一樣。
政院啓曰,明日常參·經筵,取稟。傳曰,停。
金東纓改差,代以卞應洙爲假注書。
傳曰,生進謝恩,當親受矣,該房知悉。
奎章閣啓曰,新除授直提學金允植·洪英植,敎旨安寶次,濬哲之寶,請出之意,敢啓。傳曰,知道。
傳曰,新榜進士宋秉玉,特爲賜樂。
禮曹,今番監試覆試榜中,安東幼學梁濬,無以初試見拔,而卽聞其所訴,則所居非安東,乃是安州云。故取考淸南榜目,則梁濬,果昭然載錄矣。蓋因榜目考出時,只憑誤書居住之草榜,末及周遍詳察,以至拔去之境,臣不勝惶恐。而梁濬,就原榜中付標處,還爲去籤,白牌令該曹,卽爲成給,何如?傳曰,允。
傳曰,新榜進士洪大厚,賜樂。
行大司憲洪鍾憲,大司諫申泰寬,執義趙漢益,正言趙性鶴·鄭誾朝等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,亟施孥·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人英瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施孥賊,已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟,所施适·雲已施之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典。光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,亟施孥戮之典。措辭見上請謀反大逆不道〈罪人〉秉淵,亟施适·雲已施之律。知情不告罪人啓豐,加施孥戮之典。薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然興·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置〈罪人〉黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請安置罪人任應準,島配罪人李會正,亟令王府,設鞫得情,夬正典刑焉。措辭見上噫,嘻痛矣。亂臣賊子,人人得以誅之,春秋之義也。大夫國人皆曰,可殺則殺之,鄒傳攸載。今於白樂寬之罪,必欲誅之而殺之者,以其窮天之惡,極地之凶莫遏,擧一世憤惋,不忍少須臾容貸也。渠本蟣蝨之蹤,兼以梟獍之性,久包禍心,敢投凶疏,字字是不道不敬,句句是無嚴無畏。至於言必稱下四字,且自乃今知至民從之一節,詬天之猶不足而罵日焉,犯則之無所忌而誣上焉。有非在我朝鮮地,爲我殿下臣者,所敢生於心而出於口,若是之悖也。此已萬戮之有餘罪,而又有所駭痛者,以殿下流竄之罪人,反謂之忠公,顯有黨同之跡。以今日朝廷之諸臣,竝擬三四凶,欲售網打之計,若其脫獄圖生,雖不足深責於渠,而當日軍變,亘古所無,爲此軍之所脫者,而必此軍之欲生者也。此可見賊情之相免,烏得免亂黨之同律歟,厥罪罄竹而難書,其辟伏斧而無惜。今若以島籬薄施,則豈可曰關石莫嚴乎?斷案已具,輿情轉沸,請濟州牧圍籬安置罪人白樂寬,亟令王府,設鞫得情,夬正典刑焉。答曰,不允。任應準·李會正事,白樂寬事,已有處分,勿煩。
正言趙性鶴·鄭誾朝等啓曰,請島示罪人性世,亟施孥戮之典。措辭見上答曰,不允。
傳曰,生進中八十五歲以上人,竝特爲五衛將,令該曹口傳加設單付。
兵曹口傳政事,五衛將加設十單,洪在復·吳大英·趙源甲·辛洙·朴昌雲·金載範·鄭匡龍·趙兌潤·洪秉奭·李基錫。
議政府啓曰,卽見摠戎廳所報,則本廳事勢,去益凋殘,各項未下,數甚夥多,辨給無路,特爲某樣措處爲辭矣。營樣之由來難支,已係悶念,而諸般未下之數,駸駸滋多,無他措劃之策。就該廳所管三南·海西分送月課銃藥丸停止,以其均·惠兩廳,所受米木錢,自今年付之支放,以爲牽補之地,何如?傳曰,允。
壬午十月初九日,上御生進謝恩親受入侍時,行都承旨金聲根,左承旨尹相萬,右承旨洪殷謨,左副承旨徐夔淳,右副承旨李秉臯,同副承旨李源中,史官缺以次進伏,生進等序立階下訖。上曰,史官分左右。承旨奏請生進等,今已待令,率榜人,使之一體行禮。贊儀唱四拜,生進及率榜人等,行四拜禮,承旨奏請宣醞,仍行宣醞訖。承旨奏請生進等,使之以次陞殿,奏職姓名,生進等以次進前,奏職姓名,退立階下訖。上命書傳敎曰,新榜進士洪大厚,賜樂。又命書傳敎曰,新榜進士宋秉玉,特爲賜樂。又命書傳敎曰,生進中八十五歲以上人,竝特爲五衛將,令該曹,口傳加設單付。承旨奏請生進等先退。
上在昌德宮。停常參·經筵。
開東前所見彗星,去極一百十八度,尾跡形色,與昨無異。
藥房副提調金聲根啓曰,伏未審日間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
尹相萬啓曰,右承旨洪殷謨,左副承旨徐夔淳,今日不爲仕進,竝卽牌招,何如?傳曰,允。
政院啓曰,議政府郞廳來言,今日賓廳日次,而領議政洪淳穆在外,左議政金炳國有身病,右議政未差,不得來會云矣。敢啓,傳曰,知道。
尹相萬啓曰,臣相萬,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣香室奉審,則香祝樻·祝板袱子,精潔之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓,傳曰,知道。
行大司憲洪鍾軒,大司諫申泰寬,執義趙漢益,正言趙性鶴·鄭誾朝等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山鳥減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請經斃罪人喆增,亟施嗣賊,已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律。知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟,所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮亟施适·雲已施之律,亦施嗣賊,孥籍之典。光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典。薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,亟令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請安置罪人任應準,島配罪人李會正,亟令王府,設鞫得情,夬正典刑焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上答曰,不允。任應準·李會正事,白樂寬等事,已有處分,勿煩。正言趙性鶴·鄭誾朝等啓曰,請梟示罪人性世,亟施孥戮之典。措辭見上答曰,不允。
吏曹,增廣別試文科覆試典禮考講,一所試官柳冕鎬·朴淇鍾,二所試官朴齊聖·高時勉。
都摠府啓曰,都摠管成彝鎬,以刑曹判書,本曹坐起進參事,晝仕出去之意,敢啓。傳曰,知道。
春秋館啓曰,別兼春秋尹吉求,以兵曹正郞,今日軍布捧上時,晝仕出去之意,敢啓。傳曰,知道。
吏曹啓曰,今月十三日,明陵,遣大臣攝行酌獻禮事,命下矣。領議政洪淳穆在外,左議政金炳國,領敦寧徐堂輔,俱有身病,領府事宋近洙,判府事申應朝,竝在外無可差之員,何以爲之?敢稟。傳曰,宗親·儀賓中塡差。
吏曹啓曰,增廣別試文科覆試典禮考講二所試官前正言朴齊聖,時無職名,令該曹,口傳付軍職,何如?傳曰,允。
伴接官啓曰,卽者差備譯官來言,留館日本國人中,從者一名,今日巳時量,出去仁川濟物浦云矣,敢啓。傳曰,知道。
傳曰,凝佇之餘,今見附牘,不惟無幡然改圖,轉至於胥命,是何過中之擧也。人言則無足深引,時事則漸到艱極,以卿休休之量,斷斷之忱,寧忍於此時,有此邁邁乎?予之平平倚毗仰成於卿者,不啻若漏船之副稍,傾廈之都料,而如是相持,使予晝宵懸望,寢食靡甘,體國老成之地,亦何以恝然相忘,無所財量乎?更敷衷蘊,臨軒候之,卿其卽爲登塗事,遣都承旨傳諭于領議政,仍與偕來。
以左副承旨徐夔淳牌不進罷職傳旨,傳曰,只推。
傳曰,偕來承旨還入。
兵曹口傳政事,副司果單朴齊聖。
政院啓曰,領議政洪淳穆敦諭,遣都承旨傳諭事,命下矣。行都承旨金聲根,所當牌招,而拘於廳規,不得請牌,何以爲之?敢稟。傳曰,牌招。
三軍府啓曰,卽接御營廳所報,則今十月十一日,習陣日次,而大將臣李奎遠有身病,不得行操云矣,敢啓。傳曰,知道。
禮曹啓曰,卽接春川幼學睦源應所志,則以爲,生今年二所監試初試時,以本年五十九歲,書之封內,至於入格,而竟未得參於覆試矣。忽聞自禮曹追付榜末云,而放榜隔日,未暇詳探。遽爾應榜,而追聞以六十九歲特付中混入云,則不敢晏然自處,故還納白牌云矣。今番六十九歲人追付榜末,只憑初試榜目,而今此睦源應,年紀以六十九歲,昭載於初試原榜,故至有啓稟追付之擧,而取考初試試券與榜目,則榜目中年紀,果是當初誤書矣。所訴如此,白牌則還收爻周,原榜目中拔去,付標以入。而監試初試二所試官,及四館官員,俱爲不審之失,竝推考警責,何如?傳曰,允。
副提學閔丙奭疏。省疏具悉。爾其勿辭察職。
吏曹參議金演壽疏。省疏具悉。所請依施。
寶城幼學廉大鉉疏。省疏具悉。所陳諸條,無非切要,當留念,而至於闡揚事,此時此等之論,予不取焉。
江西幼學金時龍疏。省疏具悉。所陳,當留念矣。
上在昌德宮。停常參·經筵。
開東前所見彗星,密雲掩翳,不得看候,巳時下雪,未時地動。
政院啓曰,明日常參·經筵,取稟。傳曰,停。
又啓曰,左副承旨徐夔淳,今日不爲仕進,卽爲牌招,何如?傳曰,允。
又啓曰,領議政洪淳穆,又使錄事,來納命召,何以爲之?敢稟。傳曰,遣史官還傳。
兵曹口傳政事,副護軍金演壽。
吏曹啓曰,再昨日生進放榜時,榮川居金永相·權成來,三陟居洪秉奭,谷城居安重燮,白牌未及傳授,禮曹之前,生進紛踏,以致換面冒受,使當者失牌云。改書安寶以給,閪失白牌,令左右捕廳,捉得何如?傳曰,允。
政院啓曰,卽見吏曹草記,則再昨日生進放榜時,榮川金永相·權成來,三陟居洪秉奭,谷城居安重燮,白牌未及傳授,禮曹之前,生進紛踏,以致換面冒受,使當者失牌云,事未前有,萬萬駭然。失牌時不能檢飭之吏曹郞廳,傳授時不能照數之禮曹郞廳,竝所當重勘,而本院請推之外,無他可施之罰,何以爲之?敢稟。傳曰,竝從重推考。
同副承旨李源中書啓,臣於本月初八日亥時量,敬奉聖諭,更爲傳諭于領議政洪淳穆所住處,則以爲,臣卽伏讀別下恩諭,辭旨嚴重,感淚交逬,雖冥頑如木石,曷敢仰不體聖意所在。第以臣積罪未勘之蹤,嶺海鈇鉞,惟俟處分,而寧容晷刻偃處私次,今方待命于州獄,冒萬死還納命召,罔知攸達云矣。臣旣承期於偕來之命,故仍爲隨往緣由事,入啓。踏啓字。
行大司憲洪鍾軒,大司諫申泰寬,執義趙漢益,正言趙性鶴·鄭誾朝等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請經斃罪人喆增,亟施嗣賊已施之律焉。措辭見上請正法罪人演承·洛承,竝施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律。知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟,所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典。光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典。薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請安置罪人任應準,島配罪人李會正,亟令王府,設鞫得情,快正典刑焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上答曰,不允。任應準·李會正事,白樂寬事,已有處分,勿煩。正言趙性鶴·鄭誾朝啓曰,請梟示罪人性世,亟施孥戮之典。措辭見上答曰,不允。
糧餉廳啓曰,前正郞徐雲輔,本廳郞廳,差下,何如?傳曰,允。
禮曹啓曰,卽接固城幼學李允植所志,則以爲,矣身年至八十一歲,幸獲參榜於昨年本道右道監試初試。故今番覆試,以八十二歲,特蒙恩典,而豈意本道初試榜目中,誤以四十歲懸錄,乃至拔去勘罪,不勝冤抑。原居式籍,與發解試券,粘連仰訴,卽爲昭考,據實啓稟,俾晢誣罔之科,仍蒙曠絶之澤爲辭矣。取考帳籍,與初試試券,則本年之八十二,昭然無疑,只因本道榜目之誤錄,致此拔去勘罪之境,而此非當初冒年,則合有參恕之道,原榜目中付標處,還爲去籤,白牌令該曹成給。當該京試官,難免不審之失,推考警責,何如?傳曰,允。
兵曹啓曰,闕門守直,何等嚴重,而金虎門守門將金枝沃,旣呈省記,趁不入直。具天喜,不待交替,徑先出去,致此闕直之境,事未前有,萬萬驚駭。當該守門將金枝沃·具天喜,竝爲先汰去,其罪狀,令該府,拿問處之,何如?傳曰,允。
政院啓曰,卽見兵曹草記,則金虎門守門將金枝沃,旣呈省記,趁不入直,具天喜,不待交替,徑先出去云。闕門守直,何等嚴重,而致此闕直之境,萬萬驚駭。當該不飭之兵曹堂上,推考,當該守門將,竝所當重勘,而本院請推之外,無他可施之罰,何以爲之?敢稟。傳曰,允,竝拿處。
兵曹啓曰,謹依下敎,武藝別監朴榮馝,入番逃走之罪,嚴棍二十度,懲勵放送之意,敢啓。傳曰,知道。
上在昌德宮。停常參·經筵。
開東前所見彗星,爲雲氣掩翳,不得看候。
備忘記,平薪僉使金用賢下直,長弓一張,長箭一部,片箭一部,筒兒一箇賜給。
徐夔淳啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,右副承旨李秉臯,今日不爲仕進,卽爲牌招,何如?傳曰,允。
徐夔淳,以都摠府言啓曰,副摠管李應夏,以漢城左尹,本府坐起進參事,晝仕出去之意,敢啓。傳曰,知道。
又以摠戎廳言啓曰,本廳中軍徐珩淳,身病甚重,勢難察任,改差,何如?傳曰,允。
又以議政府言啓曰,卽見水原前留守閔泳緯災實狀啓,則新災二千九百三結三十六負八束,特令劃下。流來舊陳未及充補之九十九結四十六負六束,期於査括,盡充計料,而推奴徵債限明秋防塞事,請令廟堂稟旨,分付矣。今年年形之未免歉荒,卽因暵乾孔酷,未移居多故也。所請災結,保釐之地,必有深察,民隱而然,特許準劃,舊陳之査充,推徵之防塞,竝依狀辭施行,何如?傳曰,允。
又以議政府言啓曰,卽見廣州留守趙慶鎬災實狀啓,則新舊災二百六十五結八十六負九束,特許準劃。本府軍餉及各衙門今秋當捧各穀竝耗準捧事,請令廟堂稟旨,分付矣。膏澤久閟,水種旣愆,霜信差退,峽農稍勝。所請災摠,除却舊陳,厥數旣多,特爲準劃,餉穀之按例收捧,亦依狀請施行,何如?傳曰,允。
又以議政府言啓曰,卽見平安前監司金炳德分等狀啓,則平壤等二十一邑置之稍實,永柔等二十邑寘之之次,肅川等三邑置之尤甚,後錄諸條,竝請令廟堂稟旨,分付矣。其一,各邑鎭帳外火田四分一權減,鎭堡給代不足條,戶結分排區劃事也。其一,陳田·火田還加起執摠,依近例停免事也。其一,各宮房各衙門屯土,從實執摠,其中內閣屯土之在於淸北,別遣摘奸,不至冤徵事也。其一,尤甚邑被災面里所納城餉,限折半停退,待明秋收捧事也。其一,尤甚邑,限明秋勿定配所事也。其一,推奴徵債,限明秋防塞事也。今年穡事,縱被旱損,全省土宜,素尙田種,況晚候均適,稍得幾分成就矣。分等必有酌量,依施城餉,法意雖有攸重,窮蔀民情,亦所當念,竝與諸條而依狀請許施,以爲紓力之地,何如?傳曰,允。
又以議政府言啓曰,卽見京畿監司洪祐昌災實分等狀啓,則稍實各邑,不爲擧論,豐德等十八邑鎭寘之尤甚,楊州等十八邑置之之次,新災一萬一千六百八十五結二十八負八束,特許準劃。後錄諸條,竝請令廟堂,稟處矣。其一,尤甚等十八邑鎭營捧還,只抄災民等之當納,特姑停退,待明秋收捧事也。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條竝以代錢輸送事也。其一,禁·御兩營·江都留餉米太,及守·摠兩營壯抄牙兵身米,依已例代錢收捧事也。其一,各衙門各宮房屯土,勿拘定摠,從實收稅事也。其一,推奴徵債,限明秋防塞事也。旱災最酷於畿農,歉荒已判於野獲,庚後雨足,無幾食實之望。秋來霜退,粗有收揄之功,至於濱海斥鹵之地,非徒霑渥太晚,抑亦服勞失時,誠以田家民力,奔走莫遑故也。此乃在所當念,而雖曰峽勝於沿,亦未免爲呼庚,參酌窮蔀幽隱。事目外三千八百結加劃,使之精實俵給,而分等必有商度,依施還穀停退,恩敎已降,自當奉而行之,城餉之本邑捧留,當此艱窘之會,合有寬紓之政,特爲許施。其餘諸條,多有已例,依狀請施行,何如?傳曰,允。
又以議政府言啓曰,卽見咸鏡前監司金有淵災實分等狀啓,則安邊等十三邑置之稍實,利原等七邑置之之次,端川等四邑置之尤甚。利原等六邑浦落四百二十九結六十一負八束,特許停稅,待還起復摠·後錄諸條,竝請令廟堂稟旨,分付矣。其一,嗣歲種糧,窮春接濟,惟糴是恃,故趁早開倉,另加督捧之意,嚴飭列邑事也。其一,新還當捧中限折半,以相當穀準折代捧,待明秋還作本色事也。其一,北靑·利原·端川·吉州等四邑災民等,所納新還,限折半特爲停退,待明秋還捧事也。其一,尤甚邑,限明秋勿定配所事也。其一,明川以南進俸吏姑爲停止事也。其一,推奴徵債,限明秋防禁事也。一省之年形,旣有優遜,三等之分劑,必存斟量,依施六邑浦落結,民隱攸關,不容不趁念,限三年許令停稅,至若還穀停退事,纔有特旨知會,自當遵此擧行。餘外諸條,俱係便民之政,依狀請施行,何如?傳曰,允。
執義趙漢益,正言趙性鶴等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,亟施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖坤,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟,所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳植施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設〈鞫〉嚴覈得情,快正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,快正典刑焉。措辭見上請安置罪人任應準,島配罪人李會正,亟令王府,設鞫得情,夬正典刑焉。措辭見上請濟州牧圍籬安罪罪人白藥寬,亟令王府,設鞫得情,夬正典刑焉。措辭見上答曰,不允。任應準·李會正事,白樂寬事,已有處分,勿煩。正言鄭誾朝啓曰,請梟示罪人性世,亟施孥戮之典焉。措辭見上答曰,不允。
徐夔淳,以議政府言啓曰,畿內農形,未免歉荒,都下市直,漸就騰踊,而見今氷塞不遠,民食之艱窘,誠非細憂。近聞外道,輒多防穀,以致販買之路絶,前後朝令,何等申嚴,而有若各私其民,坐視秦瘠,豈不思共濟之義乎?令各該道臣,嚴飭管下各邑,許卽無礙流通,有無互資之意,三懸鈴知知委,何如?傳曰,允。
又以議政府言啓曰,纔以兩界邊市派員會商事,回咨撰送之意,啓稟蒙允矣。副護軍魚允中,西北經略使差下,令該曹,口傳單付,使之趁期下往,以爲委任句當之地,何如?傳曰,允。
以大司諫申泰寬,正言趙性鶴牌不進罷職傳旨,傳曰,只推。
徐夔淳啓曰,行都承旨金聲根,同副承旨李源中奉命在外,左承旨尹相萬廚院進,右承旨洪殷謨式暇出去,右副承旨李秉臯牌不進。院中只有臣一人,伴直無人,左承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨李秉臯牌不進罷職傳旨,傳于徐夔淳曰,只推。
吏曹口傳政事,西北經略使單魚允中。
以開城留守洪淳馨狀啓,捄弊成冊上送事。
傳于徐夔淳曰,令廟堂,從長措劃。
傳于徐夔淳曰,藥院提調許遞,前望單子入之。
徐夔淳,以禮曹言啓曰,今三月初七日別試初試時,前後直赴·給分人分等許赴事,草記。
傳曰,庚辰八月日次殿講,辛巳二月應製,十二月以後應製直赴殿試會試·給分人,竝付於增廣事,命下矣。庚辰八月初九日日次殿講,以製代講,辛巳二月初八日館學儒生應製,十二月初一日館學儒生應製,壬午正月十二日參班儒生應製,同年同月二十二日館學儒生應製,同年二月初八日館學儒生應製,同年同月二十六日館學儒生應製入格直赴殿試會試·給分人,已於別試,分等啓下。壬午三月三日製,同年四月日次殿講,以製代講,入格直赴會試給分人,已於增廣文科初試,分等啓下,而卽接四館所牒呈,則壬午五月春到記殿講入格幼學金基燮·李翊煥,製述入格幼學閔正植,同年九月秋到記殿講入格幼學姜濬永,製述入格進士尹泰駿·李祖淵,同年十月柑製入格幼學閔應植,以上直赴殿試。同年五月初一日春到記製述入格幼學金世基,同年同月初十日皇壇參班儒生應製入格幼學兪會濬,同年九月九日製入格幼學金銓·朴勝悳·李升鉉·朴載庸·韓用奎·吉憲植·尹斗漢·崔雲翯·金炳度,進士李熹翼,同年同月秋到記製述入格進士李重夏,同年十月柑製入格幼學宋秉學,以上直赴會試事命下,竝於今番分等許赴事報來矣。幼學金基燮等七人,直赴於今番增廣文科殿試,幼學金世基等十四人,許赴於今番增廣文科覆試之意,分付,何如?傳曰,允。
又以禮曹言啓曰,卽接四館所牒呈,則庚辰八月秋到記殿講入格直赴會試幼學張,壬午五月春到記殿講入格直赴會試幼學玄圭根,壬午九月秋到記殿講入格直赴會試幼學盧鎭奕,俱以講經生,兼有製工,今番增廣文科,從願許赴事報來矣。製述·講經直赴會試及給分人,勿論增·式年·別試,從願許赴事,載在法典,幼學張等三人,依願許赴於今此增廣文科覆試之意,分付,何如?傳曰,允。
兵曹,以李奎奭爲禁軍別將。行大護軍金尙鉉疏。答曰,省疏具悉。所請依施。
副修撰李㝡榮疏。省疏具悉。疏辭許令該曹稟處。
幼學李泰英疏。略曰,六月之變,尙忍言哉?中宮殿下,劇當變亂,雍容避禍,玉體無瑕,法度有秩,上以保宗社之危,下以濟生民之急,此非但擧國臣民莫大之慶也,實萬世宗社無疆之休也。東宮邸下,以純天之孝,加尊徽號之忱,其當何如哉?伏乞聖明,亟下處分,使該曹之臣,爛商儀節,以爲加上尊號焉。臣無任云云。省疏具悉。所陳事涉張大,予有所不取也。
幼學陸在弼疏。略曰,臣伏覩聖敎,有追悔前過十餘條目,辭旨懇惻,箇箇切當,然殿下此擧,已爲晚矣。與其犇走於有事之後,曷若備豫於無事之前,而今此臨急求救,不亦難乎?惟殿下自今日爲始,洗心易慮,自強自勵焉。臣無任云云。省疏具悉。所陳時弊,實甚切要,殊庸嘉尙。
上在昌德宮。停常參·經筵。
開東前所見彗星,行度漸速,移見於十二日夜,五更罷漏後,距極一百十九度,尾跡形色,比前稍減。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安,呈告人員,竝卽牌招,何如?傳曰,允。
內醫提調前望單子入之,李秉文落點。
傳曰,法司堂上竝許遞,前望單子入之。
執義趙漢益,正言趙性鶴等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李圭和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人〈朴〉載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏膽,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟,所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典。薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗永·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設〈鞫〉嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,快正典刑焉。措辭見上請安置罪人任應準,島配罪人李會正,亟令王府·設鞫得情,快正典刑焉。措辭見上答曰,不允。任應準·李會正事,已有處分,勿煩。正言趙性鶴啓曰,請梟示罪人性世,亟施孥戮之典。措辭見上答曰,不允。
傳曰,向因筵奏,以減省事,有所批旨矣。機務諸臣,一體就議廟堂,斯速擧行。
傳曰,凡於民瘼,不可不到底存念,而近聞公私行,路文,廚傳·徵索之弊,民邑竝受其害云,豈可無矯整之擧乎?自明年爲始,一切除之,善後方便之道,令廟堂爛商稟處。
以左承旨尹相萬牌不進罷職傳旨,傳曰,只推。
以大司諫申泰寬,正言鄭誾朝牌不進罷職傳旨,傳曰,只推。
刑曹參判前望單子入之,金昌熙落點。
京兆堂上前望單子入之,左尹李應夏,右尹趙秉稷落點。
前僉知朴履贊上疏。大槪,敢陳憂惋之忱,冀蒙允兪之音事。省疏具悉。疏辭令廟堂稟處。
副司果任圭常疏略曰,夫國之有祀典,法意何等嚴重,享帖一到,莫不謀避爲主,以祭物言之,不敬不潔,莫此爲甚。臣願銓曹差祭之際,極其峻選,而貢獻之物,先期準備,極爲精潔,幸甚。且往十里,幾百年軍兵生居之地也,卽於其地,設場壇,以爲兵隊鍊習之墟。凡有罪者梟警,使居民目見王章之嚴明焉。自敎三月來,浮訛熾盛,流散鄕曲,馬以馱人以負,連續道路,十室九空,以致中外人心之疑訝,此皆畔上擾民之類也。臣願嚴飭京兆府,使之曉諭,以爲防禁之地焉。臣無任云云。省疏具悉。所陳頗有可採,當留念矣。
上在昌德宮。停常參·經筵。
自五更至天明,淡雲掩翳,彗星所在,不得看候。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安,呈告人員,竝卽牌招,何如?傳曰,允。
又啓曰,卽者兵曹郞廳來言,增廣別試武科覆試試官,當爲差出,而行判書趙寧夏赴燕,次堂例不得擧行云,何以爲之?敢稟。傳曰,次堂擧行。
奎章閣啓曰,明日卽書香閣冬孟朔大奉審日次,奉謨堂奉審日次,時原任閣臣,依節目進詣,擧行之意,敢啓。傳曰,知道。
傳曰,禮房承旨馳詣宗廟,景慕宮,奉審摘奸以來。
法司堂上前望單子入之,判尹閔泳穆落點。
臺諫前望單子〈入之〉,掌令朴齊聖,持平李斗永落點。
議政府啓曰,以開城留守洪淳馨狀啓,本營捄弊成冊上送事判付,有令廟堂從長措劃之命矣。取見其冊子,則該營支放條二萬八千兩,卽豐德復邑後給代者,而以今枵竭之經費,實難課歲劃給。且況豐邑未屬之時,於戶於結,亦有可以資用者矣,自今以後,一依癸未以前例,竝與吏校軍卒接濟之需而善爲措處。昨年預給條二萬八千兩,有不容不軫念,以譯院蔘稅錢中,依此數劃下,以爲還給結民之地。至若還政一款,參酌民情,俾圖方便之意,分付於守臣處,何如?傳曰,允。
執義趙漢益,正言鄭誾朝等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟,所施适·雲之例施之焉。措辭見上請大逆犯上不道罪人應龍·潤根亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九,等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,以正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,亟令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請安置罪人任應準,島配罪人李會正,亟令王府,設鞫得情,夬正典刑焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上答曰,不允。任應準·李會正事,白樂寬事,已有前批,勿煩
執義趙漢益啓曰,新除授掌令朴齊聖,時在京畿楊州地,請斯速乘馹上來下諭事。答曰,許遞。
正言鄭誾朝啓曰,請梟示罪人性世,亟施孥戮之典。措辭見上答曰,不允。
政院啓曰,慶科增廣文科覆試試官金昌熙,謂有情勢,奉牌闕外,陳疏到院矣。原疏雖不得不捧入。前後飭敎,何等截嚴,而屢度催促,無意承膺,事體所在,誠極未安,從重推考,何如?傳曰,允。
伴接官啓曰,卽者差備譯官來言,留館日本國人中,從者四名,今日巳時量,出去仁川濟物浦云矣,敢啓。傳曰,知道。
禮曹啓曰,今此慶科增廣文科覆試試官,當爲磨鍊,而堂下無故可擬之人乏少。依近例以堂上官通融擬入,而時無職名人,令該曹,口傳付軍職,何如?傳曰,允。
又啓曰,大小科陳試人,草記許赴事,曾有定式矣。戊寅年三月三日製入格直赴會試幼學劉沛龍,己卯年二月春到記殿講入格給一分幼學周鳳禧,庚辰年增廣文科初試入格幼學沈能恒,同年六月七夕製入格直赴會試幼學金永序,給一分幼學崔佑龍,辛巳年三月三日製入格直赴會試參奉李秀弘,俱爲陳試,而周鳳禧則庚辰增廣文科初試時,已赴恩賜,崔佑龍則今年三月別試初試時,已赴恩賜矣。取考其所受公文,則明白無疑,而在喪朞服未葬人,竝許陳試,法典所在,一竝許赴於今此增廣文科覆試之意,敢啓。傳曰,知道。
又啓曰,卽接四館所牒呈,則壬午五月春到記殿講入格直赴會試幼學李鍾韺·金鼎植·沈宣奎,壬午九月秋到記殿講入格直赴幼學崔秉煜,俱以講經生,兼有製工,今番增廣文科,從願許赴事報來矣。製述·講經直赴會試及給分人,勿論增·式年初試,從願許赴事,載在法典。幼學李鍾韺等四人,依願許赴於今此增廣文科覆試之意,致付,何如?傳曰,允。
弘文館啓曰,副修撰李㝡榮差祭,下番闕直,事甚未安。應敎·校理一員,副校理一員,修撰一員,副修撰一員未差,校理尹相翊別兼春秋進,修撰宋圭元測候廳進,副應敎洪世燮,卽爲牌招,姑降入直,何如?傳曰,允。
議政府啓曰,新除授平安監司閔泳緯,以前任水原留守,勢將先爲交龜後,方赴西藩,使之替符於兼留守處,何如?傳曰,允。
弘文館啓曰,下番無他推移之員,不得已以上番,姑降入直之意,敢啓。傳曰,知道。
傳曰,前後給分人,竝特爲許赴於今番增廣覆試。
傳曰,一所南小營爲之,二所以三仙坪爲之。
議政府啓曰,今當各國通商之時,無論火輪船與風帆船,許民購買,使之無礙通用於公私之意,分付舟橋司,何如?傳曰,允。
議政府啓曰,戶惠廳及各營所納綿布之本色收捧,係是莫越之典式,而挽近以來,在邑則濫徵高價,苟充麤劣,到京則下屬誅求,冗費漸滋,實爲民邑之鉅瘼。自今不得不以本色應用者外,竝從便放錢之意,令各其衙門,三懸鈴措辭,知委於該道,何如?傳曰,允。
又啓曰,六曹之逐日坐衙,自是舊規,而寢廢不行,厥惟久矣。此不可不申明修擧,從今以後,吏曹外各該堂上,課日仕進於本衙門。凡庶務之可合釐整者,講究幹當,而京兆堂上,兩營將臣,亦令開坐於該府·該營,何如?傳曰,允。
政院啓曰,右邊捕盜大將李敎獻,以武二所試官,明日三仙坪出去矣。所佩命召及大將牌,傳令牌,何以爲之?敢稟。傳曰,仍佩往來。
以大司諫申泰寬,正言趙性鶴牌不進罷職傳旨,傳曰,只推。
吏曹啓目粘連,觀此弘文館副修撰李㝡榮上疏,則以爲,臣老母年今六十九,家素貧寒,無菽水之供,窮且迫矣。矜諒臣之情勢,許臣一小縣,俾遂便養之願亦爲白有臥乎所,李㝡榮之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
刑曹參判金昌熙疏略曰,伏以,臣見擬增廣文科會試試望,召牌儼臨,固當駕屨之不俟,而臣行於年前,猥主監試,試後才不稱任,自速僨誤,薄竄旌宥,曾未立以蔽其辜矣。今何可冒沒趨承也哉?臣無任云云。答曰,省疏具悉。往事何必爲引,試牌體重,卽爲入來。
上在昌德宮。停常參·經筵。
夜五更星宿度內所見彗星,移見於柳度內,而爲月光所射,形色熹微,極度難測。
藥房提調李秉文,左副承旨徐夔淳啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李秉臯啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政洪淳穆在外,左議政金炳國有身病,右議政未差,不得來會云矣,敢啓。傳曰,知道。
又啓曰,行大司憲洪鍾軒,執義趙漢益,持平李斗永試所進,掌令二員,持平一員未差,監察茶時之意,敢啓。傳曰,知道。
又以奎章閣言啓曰,臣等進詣書香閣,御眞展奉審無頉,而奉謨堂及內閣諸處,亦爲無頉之意,敢啓。傳曰,知道。
又以都摠府言啓曰,都摠管成彝鎬,時無職名,令該曹,口傳付軍職,何如?傳曰,允。
兵曹口傳政事,大護軍單成彝鎬。
李秉臯啓曰,行都承旨金聲根,同副承旨李源中奉命在外,左承旨尹相萬,右承旨洪殷謨不爲仕進,左副承旨徐夔淳式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
又以武一所試官趙定熙言啓曰,今日平明開場,先自木箭試取之意,敢啓。傳曰,知道。
又以武二所試官金奎弘言啓曰,今日平明開場,先自木箭試取之意,敢啓。傳曰,知道。
又以弘文館言啓曰,下番姑降入直,事甚未安,副修撰李㝡榮,卽爲牌招,何如?傳曰,允。
行都承旨金聲根狀啓,臣於本月十一日寅時量,敬奉聖諭,馳往傳諭于領議政洪淳穆驪州胥命所,則以爲,臣於席藁俟勘之中,荐伏奉別諭下者,震剝隕越,五內潰崩,有不敢循常附對,謹以獄中上書之意,今方封章陳籲,而仍復還納命召,又不知死所云矣。臣旣承偕來之命,故姑爲仍留事,入啓。踏啓字。
李秉臯,以武一所試官趙定熙言啓曰,鐵箭鱗次試取之意,敢啓。傳曰,知道。
又以武二所試官金奎弘言啓曰,鐵箭鱗次試取之意,敢啓。傳曰,知道。
又以禮曹言啓曰,卽接北部幼學金冕性所志,則以爲,矣身今年九月二十七日九日製,以給一分入格,將赴今番增廣文科覆試,而伊后名字,改以晚性,依已例自本曹啓稟釐正云矣。依所訴許施事,分付四館所,何如?傳曰,允。
又以禮曹言啓曰,卽接四館所牒呈,則今年五月春到記殿講入格直赴會試幼學金鐺,給一分生員李晚煃,同年九月秋到記殿講入格給二分幼學林奎彰·裴匡諄,俱以講經生,兼有製工。今番增廣文科,從願許赴事報來矣。製述·講經直赴會試及給分人,勿論增·式年·別試,從願許赴事,載在法典。幼學金鐺等四人,依願許赴於今此增廣文科覆試之意,分付,何如?傳曰,允。
又以禮曹言啓曰,前後陳試人,纔已草記許赴矣。戊寅四月三日製給二分入格幼學朴斗秉,己卯三月三日製給二分入格幼學金翰濟,庚辰二月館學儒生應製給一分入格進士李重顯,同年九月九日製給二分入格幼學金雲龍,俱爲陳試,而今番許赴事,今始來呈矣。取考其所受公文,則明白無疑。竝使之許赴於今番增廣文科覆試之意,分付試所,何如?傳曰,允。
又以禮曹言啓曰,卽接四館所牒呈,則今年五月春到記殿講給二分入格幼學李炳魯,以講經生,兼有製工。今番增廣文科,從願許赴事報來矣。依願許赴於今此增廣文科覆試之意,分付試所,何如?傳曰,允。
又以武一所試官趙定熙言啓曰,今方開講,試取之意,敢啓。傳曰,知道。
又以武二所試官金奎弘言啓曰,今方開講,試取之意,敢啓。傳曰,知道。
又以伴接官言啓曰,卽者差備驛官來言,仁川所留日本國人中,從者六名,領什物三十七馱,入來館所云矣,敢啓。傳曰,知道。
又以御營廳言啓曰,本廳別將洪圭,身病甚重,勢難察任,改差,何如?傳曰,允。
又以武一所試官趙定熙言啓曰,入格人修整榜目,以入之意,敢啓。傳曰,知道。
又以武二所試官金奎弘言啓曰,入格人修整榜目,以入之意,敢啓。傳曰,知道。
李秉臯啓曰,試官之出榜詣闕,例也,而慶科增廣武科覆試一所監試官趙漢益·鄭誾朝,二所監試官李斗永·趙性鶴,謂有身病,自外徑歸,事甚未安,竝推考,何如?傳曰,允。
又以禮曹言啓曰,十月二十日慶科增廣別試殿試節目,當爲磨鍊,而凡於殿試,親臨與命官,前期稟旨後擧行事,曾有定式矣。今番則何以爲之,而處所則以何處擧行乎?敢稟。傳曰,春塘臺親臨磨鍊。
又以兵曹言啓曰,王世子入學·冠禮·嘉禮三合慶慶科增廣別試殿試節目,當爲磨鍊,而親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
李秉臯啓曰,右承旨洪殷謨,牌不進,伴直無人,左承旨尹相萬,所當牌招,而拘於廳規,不得請牌,何以爲之?敢稟。傳曰,牌招。
義禁府啓目,守門將金枝沃·具天喜等原情云云。傳旨內辭緣,泛稱遲晚。金枝沃段,刑推得情,具天喜段,曾經宣傳官,勿爲請刑,載在法典,議處,何如?啓依允爲旀,除刑推議處爲良如敎。
幼學金疏略曰,臣猥陳十二之條,欲效萬一之忱,一曰務聖學,二曰敎儲嗣,三曰擇賢相,四曰選良吏,五曰節財用,六曰刪冗任,七曰褒忠賢,八曰甄人才,九曰嚴科式,十曰均賦徭,十一曰鍊軍兵,十二曰修隣好也。伏願殿下採其一得焉。臣無任云云。省疏具悉。所陳諸條,頗多切實,當留念矣。
上在昌德宮。停常參·經筵。
五更至天明,密雲掩翳,彗星所在,不得看候。
李秉臯啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安,試所進去外,呈告人員,竝卽牌招,何如?傳曰,允。
兵曹口傳政事,護軍單李鎬翼。
持平李斗永,正言趙性鶴等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人朴晚源,荏子島減死定配罪人沈永澤,薪智島減死定配罪人楊聖仲,金甲島減死定配罪人成夏瞻,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟,所施适·雲之例〈施之〉,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙貞,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴施以孥戮之典,請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設〈鞫〉嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,快正典刑焉。措辭見上請安置罪人任應準,島配罪人李會正,亟令王府,設鞫得情,快正典刑焉。措辭見上答曰,不允。任應準·李會正事,已有處分,勿煩。
正言趙性鶴啓曰,請梟示罪人性世,亟令王府,設鞫得情,夬正典刑焉。措辭見上答曰,不允。
傳于李秉臯曰,吏曹參議有闕之代,前望單子入之。
傳于李秉臯曰,在外吏曹參判許遞,前望單子入之。
李秉臯,以兵曹言啓曰,景福宮秋成門開門時,守門將一員定送,使之看檢之意,敢啓。傳曰,知道。
又以兵曹言啓曰,絶島僉使,陞作邊地窠矣。依釜山多大例,給馬赴任,何如?傳曰,允。
又以御營廳言啓曰,謹依統將金道春口傳下敎,下都監入直將卒,解送之意,敢啓。傳曰,知道。
李秉臯啓曰,行都承旨金聲根,同副承旨李源中奉命在外,左承旨尹相萬牌不進,右承旨洪殷謨,左副承旨徐夔淳不爲仕進,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
吏曹參議前望單子入之,尹相萬落點。
吏曹參判前望單子入之,吳俊泳落點。
李秉臯啓曰,領議政洪淳穆,又使錄事,來納命召,何以爲之?敢稟。傳曰,遣史官還傳。
傳于李秉臯曰,偕來承旨還入。
傳于李秉臯曰,入直玉堂許遞。
李秉臯,以議政府言啓曰,卽見廣州留守趙慶鎬狀啓,則本營軍餉穀一萬六千石內,四千石已爲留庫,餘在一萬二千石內,餉貿米三千三百石,依年例捧上,以補支放,此外八千七百石,一竝停退,以紓民力事,請令廟堂稟旨,分付矣。還穀停退,已奉恩命,而該糴政,只有餉穀,則陰雨之需,固難議到,第念年形失稔,民情宜恤,有此守臣之據實陳聞,特依所請,施行,何如?傳曰,允。
又以禮曹言啓曰,卽接四館所牒呈,則辛巳三月春到記殿講入格直赴會試幼學鄭在健,今年九月秋到記殿講入格直赴會試幼學尹相燮,給二分幼學梁哲謨·金箕元,俱以講經生,兼有製工。今番增廣文科,從願許赴事報來矣。依願許赴於今此增廣文科覆試之意,分付何如?傳曰,允。
以左副承旨徐夔淳牌不進罷職傳旨,傳于李秉臯曰,只推。
以執義趙漢益,正言鄭誾朝牌不進罷職傳旨,傳于李秉臯曰,只推。
李秉臯啓曰,玉堂上下番俱空,事甚未安,副提學閔丙奭內閣進,應敎·校理一員,副校理二員,修撰一員,副修撰二員未差,校理尹相翊別兼春秋進,修撰宋圭元測候官進,副應敎洪世燮,卽爲牌招,入直,何如?傳曰,允。
又啓曰,左副承旨徐夔淳牌不進,伴直無人,右承旨洪殷謨,所當牌招,而拘於廳規,不得請牌,何以爲之?敢稟。傳曰,牌招。
領議政洪淳穆縣道疏。答曰,省疏具悉卿懇。除却千言萬語,目下事計之岌嶪板蕩,呼吸安危,何待予言而知之乎?許多務爲,待卿彌綸者,尙此委靡而莫之收拾,亦何待予言而知之乎?今引沒旁樣之人言,至於曠日鄕處,使如此事計,如此務爲之切急者,便歸汗漫,則朝野物議之處,今日上下,果何如也?卿所云不欺心三字,非但卿之所藉手,亦予之所簡心,何庸多誥,玆以手批,更敷肝膈之蘊,卿當裁量於公私義分而趣駕也。仍傳曰,此批答,遣吏曹參判傳諭,仍與偕來。
平安監司閔泳緯疏,答曰,省疏具悉。復此特授,意豈徒然?卿其勿辭,往欽哉。
上在昌德宮。停常參·經筵。
夜五更所見彗星,淡雲掩翳,未得詳察。
政院啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,未二十一日,輪對日次矣,敢稟。傳曰,當次人受點後,日次待令。
又啓曰,合辭方張之時,兩司無詣臺之員,事甚未安,試所進去外,呈告人員,竝卽牌招,何如?傳曰,允。
又啓曰,假注書朴泳薰有身病,勢難察任,今姑改差,何如?傳曰,允。
以右承旨洪殷謨牌不進罷職傳旨,傳曰,只推。
傳曰,承旨有闕之代,前望單子入之。
承旨前望單子入之,李容直落點。
持平李斗永,正言鄭誾朝等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟,所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,快正典刑焉。措辭見上請安置罪人任應準,島配罪人李會正,亟令王府,設鞫得情,快正典刑焉。措辭見上請濟州牧圍籬安置罪人白樂寬,亟令王府,設鞫得情,快正典刑焉。措辭見上答曰,不允。任應準·李會正事,白樂寬事,已有處分,勿煩。正言鄭誾朝啓曰,請梟示罪人性世,亟施孥戮之典。措辭見上答曰,不允。
傳曰,大小內敎,大小達字與省字,大小內令,今旣造成內入矣。該房承旨以下,別單書入。
糧餉廳啓曰,郞廳徐雲輔,時無職名,令該曹,口傳付軍職,何如?傳曰,允。
承文院啓曰,卽見二道咨文出來,則一是會寧·慶源交易通官停派事,北京禮部咨也。一是本年夏季統巡會哨緣由事,盛京禮部咨也。竝以承領之意,撰出回咨,付撥下送灣府,傳給鳳城,轉致盛京·北京之地,何如?傳曰,允。
以執義趙漢益,正言趙性鶴牌不進罷職傳旨,傳曰,知推。
政院啓曰,行左承旨李容直,時在忠淸道黃澗地,斯速乘馹上來事,下諭,何如?傳曰,許遞,前望單子入之。
義禁府啓目粘連,向前金枝沃亦旣呈省記,趁不入直,囚供縱有托辭,法意終難全恕。具天喜亦不爲面替,徑先出去,事甚疎忽,難免溺職,竝只以此照律,何如?啓依允。
江原監司南廷益疏略曰,間因邸報,得見副修撰趙尙學疏本,以楡岾寺空名帖事,滿紙臚論,遣辭至峻,臣只認已例,而遽爾登聞,實是難貸之罪,苟非當初之道報,寧有向來之筵奏?亟治臣不職之罪,以肅王章,以謝人言焉。臣無任云云。答曰,省疏具悉。當初所報,卽因往例,人言之來,有何爲引,益勉旬宣之責。
幼學崔善玉疏。省疏具悉。所進冊子與疏辭,多有更張之宜,殊爲嘉尙,當留念矣。
前五衛將金熙英疏。省疏具悉。爾以遐鄕聞見,其於陰雨之備,言多切實,甚庸嘉尙。疏辭令廟堂稟處。
上在昌德宮。停常參·經筵。
夜五更至開東前,密雲所蔽,彗星所在,不得看候。
自巳時至申時,灑雨下雨,測雨器水深一分。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。試所進去外,呈告人員,竝卽牌招,何如?傳曰,允。
又啓曰,應敎·校理一員,副校理二員,修撰一員,副修撰二員未差,校理尹相翊別兼春秋進,修撰宋圭元測候官進,玉堂上下番俱空,事甚未安。副應敎洪世燮,卽爲牌招入直,何如?傳曰,允。
又啓曰,卽者兵曹郞廳來言,再明日春塘臺親臨文武科殿試時,侍衛節目,當爲磨鍊以入,別侍衛不可不備,而行判書趙寧夏赴燕,不得擧行云,何以爲之?敢稟。傳曰,次堂擧行。
兵曹口傳政事,副司果單徐雲輔。
傳曰,尙衣提調韓敬源,內贍提調金翊鎭,令該曹口傳相換。
吏曹口傳政事,尙衣提調韓敬源,內贍提調金翊鎭已上相換事,承傳。
傳曰,啓字誤踏之中官沈周鉉,從重推考。
都摠府啓曰,副摠管李應夏,以漢城左尹,本府坐起進參事,晝仕出去之意,敢啓。傳曰,知道。
禮曹啓曰,今番監試覆試生員榜目中,玄風幼學李圭東,年紀與初試榜目相左,自臣曹草記拔去,而追因司謁口傳下敎,考見京兆帳籍,則初無入籍於玄風,故擧實入稟矣。卽聞其所訴,則以爲,近年以來,流離各處,故玄風非原籍之邑,而曾在四五十年前,居生於醴泉地。考見此時帳籍,俾解冤抑爲辭,故溯考道光癸卯丙午兩帳籍,則俱以壬戌生,明的載錄矣。然則因初試榜之誤書,致此削科之境,宜其呼冤。合有參恕之道,而科制甚重,臣曹不敢擅便,上裁,何如?傳曰,一體付榜,白牌成給。
持平李斗永,正言趙性鶴等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟,所施适·雲之例施之焉。請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦〈施〉嗣賊孥籍之典。光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典。薪智島定配罪人李英俊,更令王府,設鞫得情,夬正邦憲焉。措辭見上請大逆不道〈罪〉人赫晉·祐秀·鳳周,等諸罪人,亟施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晚孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請安置罪人任應準,島配罪人李會正,亟令王府,設鞫得情,快正典刑焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上答曰,不允。任應準·李會正事,白樂寬事,已有處分,勿煩。
正言趙性鶴啓曰,請梟示罪人性世,亟施孥戮之典。措辭見上答曰,不允。
傳曰,向來陳奏,未蒙允准,予之情私,去益悶迫,不可無申請之擧。今番節使使號,以進賀謝恩兼陳奏歲幣使,改以口傳下批,奏文令文任撰出,副使仍差問候官,使之轉往保寧府,問候以來。
承旨前望單子入之,朴容大落點。
平安監司閔泳緯疏。答曰,省疏具悉。已諭於前批,卿何必如是更辭,從速交龜。
上在昌德宮。停常參·經筵。
夜五更至開東,雲氣掩翳,彗星所在,不得看候。
藥房提調李秉文,同副承旨李源中啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安,答曰,知道。
政院啓曰,明日殿座相値,視事頉稟之意,敢啓。傳曰,知道。
又啓曰,右副承旨李秉臯,今日不爲仕進,卽爲牌招,何如?傳曰,允。
又啓曰,應敎·校理一員,副校理二員,修撰一員,副修撰二員未差,校理尹相翊別兼春秋進,修撰宋圭元測候官進,玉堂上下番俱空,事甚未安。副應敎洪世燮,卽爲牌招入直,何如?傳曰,允。
傳曰,臺諫竝許遞,前望單子入之。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
伴接官啓曰,卽者差備譯官來言,留館日本國人中,從者一名,領什物一馱,今日卯時量,出去仁川濟物浦云矣,敢啓。傳曰,知道。
傳曰,明日殿座時,王世子隨詣之節,依例磨鍊。
傳曰,南行別軍職閔肯植·申泰弘·南行宣傳官白性基·徐載斗,竝賜第。
政院啓曰,試官之出榜詣闕,例也,而文科覆試監試官洪鍾〈軒〉,申泰寬,謂有身病,自外徑歸,事甚未安。竝推考,何如?傳曰,允。
都摠府啓曰,今月二十日親臨春塘臺增廣文武科殿試時,侍衛寶劍,當爲備員,而都摠管鄭岐源,副摠管趙熙一在外,李鶴榮·申橚·吳晉泳俱有實病,金奭鎭·洪徹周俱有實故,一員未差,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李鳳儀·張錫龍·李裕承·吳益泳·鄭洛鎔·金泰郁·尹錫五落點。
政院啓曰,今此試官望中,時無職名人,令該曹,口傳付軍職,何如?傳曰,允。
傳曰,明日出宮門路,以貳極門爲之。
傳曰,右承旨,右副承旨許遞,前望單子入之。
承旨前望單子入之,朴定陽·朴周陽落點。
吏曹啓曰,卽接掌樂院牒報,則以爲,明日親臨春塘臺文科殿試敎是時,本院正例爲進參,而正朴魯洙,合三呈旬矣。改差,其代,口傳備擬以入之意,敢啓。傳曰,知道。
兵曹,今十月二十日慶科增廣武科春塘臺親臨殿試敎是時,直赴殿試人規矩,鐵箭三矢一百二十步,柳葉箭五矢一百二十步,一巡二中,鳥銃三柄一巡一中,已上三技,取一技落點。原榜人規矩,貫革五矢一百二十步一巡一中,柳葉箭五矢一百二十步一巡一中,講書粗,以上三技,取一技落點。
議政府啓曰,拜表日子不遠,而使行文書,極其浩繁,勢難趁期修正。更以來月旬前,擇入之意,分付該曹,何如?傳曰,允。
兵曹啓曰,今此慶科增廣別試武科殿試時,直赴殿試人應試,別單書入之意,敢啓。傳曰,知道。
又啓曰,今此慶科增廣別試武科殿試時,執鼓官,例以訓鍊正塡差,而正李敎元在外未肅拜,例以訓鍊副正禹冀鼎塡差之意,敢啓。傳曰,知道。
又啓曰,直赴殿試奉承傳壯別砲康文鎭等五百四十三人,隨其錄名,依例許赴於明日殿試之意,敢啓。傳曰,知道。
兵曹口傳政事,副護軍單趙命敎。
侍講院啓曰,明日親臨春塘臺,王世子隨詣敎是時,本院當爲全數進參,而說書金喜洙有身病,無以備員,何以爲之?敢稟。傳曰,許遞,前望單子入之。
兵曹啓曰,訓局旣已革罷矣。挾輦軍與挾輿軍,以禁衛營軍擧行乎?敢稟。傳曰,依此擧行。挾輦軍以一百名磨鍊,槍劍軍以御營廳軍六十名磨鍊,挾輿軍以七十名磨鍊,槍劍軍以御營廳軍三十名磨鍊。
吏曹口傳政事,以李在淳爲掌樂正。
義禁府啓曰,明日慶科增廣文武科殿試時,本府都事十員內,四員奉命在外,一員未肅拜,只有五員當直入直。本府入直公事回公都事及通化門,明光門,靑陽門,月覲門,丹楓亭禁亂都事,無以推移。假都事四員,令該曹,口傳差出,以爲分排擧行,何如?傳曰,允。
上在昌德宮。停常參·經筵。
夜五更所見彗星,月光所射,不能的測,而轉至開東,游氣掩翳,終不得看候。
世子嬪宮生辰,大殿·大王大妃殿·王大妃殿·中宮殿,內閣·政院·玉堂,口傳問安,答曰,知道。世子宮,內閣·政院·玉堂·春桂坊口傳問安,答曰,知道。世子嬪宮,內閣·政院·玉堂·春桂坊單子問安,答曰,知道。
政院啓曰,明日常參·經筵,取稟。傳曰,停。
徐夔淳啓曰,今日廳座時,承旨當爲備員,新除授左副承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
又啓曰,議政府郞廳來言,今日賓廳日次,而領議政洪淳穆在外,左議政金炳國有身病,右議政未差,不得來會云矣,敢啓。傳曰,知道。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,應敎·校理一員,副校理二員,修撰一員,副修撰二員未差,校理尹相翊別兼春秋進,修撰宋圭元測候官進,玉堂上下番俱空,事甚未安。副應敎洪世燮,卽爲牌招,入直何如?傳曰,允。
說書前望單子入之,金祚均落點。
禁衛營·御營廳啓曰,謹依統長潘敬淵口傳下敎,門旗手金景達等二十名,付屬禁衛營燈籠軍,金善吉等二十名,付屬御營廳燈籠軍,而金弘兩處入直軍中各四名式,依前訓局例,減省之意,敢啓。傳曰,知道。
議政府啓曰,以減省事,伏奉斯速擧行之命矣。今玆諸般減省,事係愼重,不容不設廳講究,務圖至當,廳號以減省廳爲稱,處所以觀象監爲之。本府公事堂上,機務諸臣,吏兵判,戶惠堂,貢市堂上,竝會坐商確。司果徐雲輔·李載崐·李象弼·安鍾悳,司正呂圭亨,前監役尹秉,前司猛金炳塾,幼學劉鴻基,亦令考閱簿案,分掌擧行之地,何如?傳曰,允。
又啓曰,卽見京畿監司洪祐昌所報,則枚擧,抱川縣監洪在羲牒呈,備陳本邑凋弊之狀,仍請庚辰辛巳兩年條虛結大同小米一百七十五石三斗及措徵無處之庚辰大同欠逋錢一千二百三十兩,特爲蠲蕩,餘在大同小米二百四十五石一斗,辛巳條爲始,詳定代錢,虛結一百九結五十負,壬午爲始,限十年停稅矣。正供與結稅之請詳代請停蕩,揆諸法意,俱不當遽爾議到,而第念該邑凋弊比甚,蓋不如是,則莫之矯捄而然,竝特依所報施行,何如?傳曰,允。
禮曹啓曰,以今番增廣監試覆試榜目中,玄風幼學李圭東年紀相左拔去,而溯考道光癸卯丙午兩式帳籍,俱以壬戌生載錄,合有參恕之道事草記,傳曰,一體付榜,白牌成給事,命下矣。原榜目中付標處,還爲去籤,而白牌令該曹,卽爲成給。當初初試榜年紀誤書之該道臣,難免不審之失,推考警責,何如?傳曰,允。
禮曹,來正月初六日,行社稷祈穀大祭,香祝親傳,取稟。奉敎敬依。
傳曰,侍衛軍兵毛具,從便爲之。
侍講院啓曰,新除授說書金祚均,卽爲牌招察任,何如?傳曰,允。
禁衛營啓曰,謹依兵曹草記批旨,挾輦軍一百名,挾輿軍七十名,以本營軍磨鍊,擧行之意,敢啓。傳曰,知道。
禁衛營啓曰,謹依兵曹草記批旨,挾輦軍,以本營軍磨鍊,而槍劍把摠一員,哨官一員,軍一百名,改以挾輦將卒稱號,擧行之意,敢啓。傳曰,知道。
御營廳啓曰,謹依兵曹草記批旨,槍劍軍,以本營軍六十名擧行,而輿後槍劍軍三十名,亦以本廳軍,擧行之意,敢啓。傳曰,知道。
又啓曰,訓局撤罷後,挾輦軍已自禁營擧行,而該營原有槍劍哨官,可無窘跲之虞。本廳當槍劍軍擧行,而臨時劃出,似非敬謹之道,另差槍劍把摠哨官各一員,使之專管,何如?傳曰,允。
議政府啓曰,頃因京畿年分狀啓,事目災二百結外,不足災三千八百結,覆啓加劃矣。卽見該道臣洪祐昌狀啓,則復陳農形歉荒之狀,仍請見減災七千八百八十五結二十八負八束,特許準劃事,更令廟堂稟處矣。前劃非無所斟量,而道啓又若是切至,蓋其畿農之歉荒,爲諸路最故也。民隱攸關,特付寧失之義,二千八百結,更爲加劃,使之斯速均俵,何如?傳曰,允。
又啓曰,卽見黃海監司沈東臣狀啓,則本道儒生公道會,當爲設行,而道內農形,未免歉荒,依例待明秋合設事,請令廟堂稟旨分付矣。爲念貽弊之端,已多停退之例,依狀請施行,何如?傳曰,允。
禮曹啓曰,因議政府草記,拜表日子,更以來月旬前擇入事,允下矣。令日官崔榮遠,更爲推擇,則拜表來十一月初六日午時,方物封裹同月初三日,爲吉云。以此日定行,而原粘目中,改付標以入之意,敢啓。傳曰,知道。
三軍府啓曰,卽接御營廳所報,則今十月二十一日,習陣日次,而大將臣李奎遠有身病,不得行操云矣,敢啓。傳曰,知道。
政院啓曰,吏曹郞廳來言,新恩下批政事,取稟。傳曰,當日爲之。
吏曹啓曰,成均館典籍金尙運,除拜後過限不上來,改差,何如?傳曰,允。
又啓曰,繕工監假監役官鄭國容·李能秀,俱以身病,呈狀乞遞,竝改差,何如?傳曰,允。
又啓曰,今此慶科增廣文科甲科第二人第三人,當付七品職,而時無見窠,生進仕滿直長中二人,依例六品職遷轉,推移付職,何如?傳曰,允。
兵曹啓曰,五衛將金鳳倫·金在·洪在倫·許璉,景福宮衛將方泰準,俱以病難供職,呈狀乞遞,竝改差,何如?傳曰,允。
有政。吏批,兼判書李載元進,參判吳俊泳奉命在外,參議尹相萬進。以宋圭元爲應敎,尹榮植爲校理,朴齊斌·徐載厚爲副校理,南濟元爲修撰,李晚容·奇陽衍爲副修撰,李載純爲同敦寧,尹用求爲禮曹參判,魚允中爲禮曹參議,李鎬俊爲知經筵,李源命爲弘文提學,金弘集爲同春秋,閔泳穆爲右副賓客,閔應植爲禮曹佐郞,金思兢爲工曹佐郞,李重夏爲典籍,李祉永·李徹浩爲假監役,鄭海稷爲東部都事。再政。以曺始永爲修撰,李種弼爲宗府正,趙景夏爲永禧殿令,孫振九爲掌樂主簿,成信永爲平市主簿,左副賓客單閔泳穆,右副賓客單鄭範朝。三政。新及第尹宖善今加通政,登科前資窮準職,依法典陞堂上,活人別提單具然泰,順昌園直長單鄭佑默,永懷園直長單鄭寅星,把摠韓衡履,今加通政加資事,兵曹覆啓,判下。
兵批,行判書趙寧夏赴燕,參判李敦夏進,參議李冕雨,參知睦承錫。以趙在淳爲同知,李敎應爲訓鍊都正,李容根·崔壽岡·辛華錫·金圭任·洪祐永爲五衛將,金弼鉉爲景福將,朴顯陽爲右翊衛,李文淵爲左翊贊,安永植爲越松萬戶,僉知加設單鄭騏澤,訓鍊主簿加設二單閔肯植·申泰弘,大護軍南廷益·洪鍾軒,護軍李敦禹·李容直·李裕承·趙定熙·趙秉式,副護軍李秉臯·申東寬·尹宖善,司直趙漢益,司果金思轍·金容圭·金鶴善·金寅植·鄭璣相·李㝡榮·李斗永·趙性鶴,副司正李敬濂·閔弼鎬,已上竝單付。
御營廳啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
禮曹啓曰,卽接安義幼學全致俊所志,則以爲,同姓八寸兄致敏,嫡妾俱無子,以其同姓八寸弟德守第二子光雲,欲爲繼後。兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長全致俊所訴旣如此,全德守第二子光雲,立爲全致敏之後,何如?傳曰,允。
又啓曰,卽接安義幼學全致俊所志,則以爲,同姓八寸兄致祥,嫡妾俱無子,以其同姓八寸弟德守第三子光福,欲爲繼後。兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長全致俊所訴旣如此,全德守第三子光福,立爲全致祥之後,何如?傳曰,允。
壬午十月二十日,上詣春塘臺。文武殿試試取入侍時,行都承旨金聲根,左承旨朴定陽,右承旨朴周陽,右副承旨徐夔淳,同副承旨李源中,史官缺提學金炳始,檢校直提學鄭範朝·趙慶鎬·金永壽,檢校直閣李鎬翼·尹用求·金興圭·沈相薰·閔丙奭·魚允中,以次侍立時至,通禮跪啓請外辦。上具翼善冠·衮龍袍,乘輿出貳極門,藥房提調李秉文,副提調金聲根進前問候訖。仍詣春塘臺,通禮跪啓請降輿,上降輿陞座,承旨奏請文武擧人當入場,出標信開布城。又奏請試官行禮,試官及文武擧人,行四拜禮訖。以次就位,上命試官進前,書題銘,繼照堂,限申時,讀券官跪書讀奏訖。對讀官奉出題之,上命書傳敎曰,侍衛與陪衛軍兵,令各其營乾犒饋,缺試所承旨收券以進,仍行科次訖。上命書傳敎曰,還宮當自內爲之矣,該房知悉。上降座,承史請出標信解嚴。諸臣以次退出。
上在昌德宮。停常參·經筵。
五更後所見彗星,爲雲氣掩翳,未能推測。
備忘記,黃海兵使鄭雲翼下直,長弓一張,長箭一部賜給。
政院啓曰,明日常參·經筵,取稟。傳曰,停。
又啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
朴容大啓曰,右副承旨徐夔淳,同副承旨李源中,今日不爲仕進,竝卽牌招,何如?傳曰,允。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,校理尹相翊別兼春秋進,玉堂上下番俱空,事甚未安。應敎宋圭元,副應敎洪世燮,校理尹榮植,副校理徐載厚·朴齊斌,修撰南濟元·曺始永,副修撰李晚容·奇陽衍,竝卽牌招,推移入直,何如?傳曰,允。
又啓曰,明日召對,取稟。傳曰,爲之。
吏曹參判吳俊泳狀啓,臣於本月十七日卯時量,敬奉聖批,馳往傳諭于領議政洪淳穆驪州胥命所,則以爲,臣伏奉御書賜批,萬萬震懍,五內失守,益莫省攸措也。玆敢從縣道,更爲封章,而又此還納命召,尤不知死所云矣。臣旣承偕來之命,故姑爲仍留事入啓,踏啓字。
禁御營啓曰,謹依下敎,侍衛與陪衛排立軍兵等處,乾犒饋,分給之意,敢啓。傳曰,知道。
兵曹啓曰,謹依下敎,侍衛軍兵與武藝別監等處,乾犒饋,分給之意,敢啓。傳曰,知道。
吏曹啓曰,贈謚文獻公金輔鉉延謚,定行於今月二十七日鄕第云矣,敢啓。傳曰,知道。
伴接官啓曰,卽者差備譯官來言,留館日本國人中,兵隊一名,領什物三馱,今日卯時量,出去仁川濟物浦云矣,敢啓。傳曰,知道。
尙衣院啓曰,進上所重,何等重大,而年例進上毛物,趁不待令,以致闕供之境,揆以事體,誠極駭然。獤皮契貢人,爲先嚴刑遠配。臣亦惶恐待罪之意,敢啓。傳曰,知道,勿待罪。
義禁府啓曰,島配罪人任應準,臺啓方張,末由擧行之意,敢啓。傳〈曰〉,卽速擧行。
禁衛營啓曰,前訓局分授內外山禁松字內,禁·御兩營,當爲分掌擧行矣。禁衛營則外山二牌,自沙峴以西,至弘濟院橋大川上下以東,三牌,自弘濟院橋大川上下以西,至梁鐵坪末屹山淨土加佐東城山里,御營廳則內山一牌,自肅靖門三淸洞川西邊北岳,至彰義門大路東邊,二牌,自彰義門大路西邊,至敦義門北邊,外山一牌,自沙峴以北,至西曲城南,至鞍峴第一二三峯之內,分掌擧行之意,敢啓。傳曰,知道。
以同副承旨李源中牌不進罷職傳旨,傳曰,只推。
政院啓曰,領議政洪淳穆,又使錄事,來納命召,何以爲之?敢稟。傳曰,遣史官更爲還傳。
弘文館啓曰,新除授修撰南濟元,時在京畿龍仁地,副修撰李晚容,時在慶尙道禮安地,奇陽衍,時在全羅道長城地,經筵入番事緊,請竝斯速乘馹上來事,下諭。答曰,竝許遞。
注書林羲相病,代以閔泳壽爲假注書。
禁衛營啓曰,本營千摠柳鼎魯,身病猝重,勢難察任,改差,何如?傳曰,允。
義禁府啓目,〈粘〉連守門將金枝沃·具天喜等矣本府議啓內,金枝沃段,旣呈省記,趁不入直,囚供縱有托辭,法意終難全恕是白遣,具天喜段,不爲面替,徑先出去,事甚疎忽,難免溺職。竝只以此照律,罪各笞五十,收贖,解見任,別敍,竝只私罪。奉敎特爲分揀放送。
領議政洪淳穆疏略曰,向前謂有私義難冒,浼浼若相忘,徒褻溫綸之頻繁。且賂沿路之繹騷,苟知有一分道理,寧容若是違抗,甘速斧鑕。況今批敎,至嚴且重,尤宜不俟駕屨,顚倒趨膺,對揚德意,而臣之負犯旣如彼,則雖仁天大德,愛之欲生,庇覆其爲何哉?犯極抗命,罪重蔑分,其所勘律,日急一日。伏望俯垂憫諒,亟施金木之典焉。臣無任云云。答曰,省疏具悉卿懇。手批以後,尙此相持,卿試思之,以今許多遑汲艱虞,如救拯之時刻是爭,而堅執不必處之義,跨月曠務,前後敦召,便歸空言而止,慨然慙然,曷以爲言。事計與分義,卿當有自量者存矣。仍傳曰,此批答,偕來吏曹參判,更爲傳諭。
平安監司閔泳緯上疏。大槪,敢陳必辭之義,冀蒙遞改之恩事。答曰,省疏具悉。所請依施。
行護軍趙榮夏上疏。大槪,敢陳至切之懇,冀蒙矜諒之恩事。答曰,省疏具悉。疏辭許令該曹稟處。
吏曹參議尹相萬上疏。大槪,新銜雖已祗肅,仍冒有愧廉防,敢陳不稱之實,冀蒙亟遞之恩事。省疏具悉。爾其勿辭察職。
副司直李斗永疏略曰,月前猥陳時弊,卽蒙批下,而今領議政臣洪淳穆,六月以後,效勞甚多,不可以昇平時之,而向伏見前修撰臣趙尙學疏,則以爲,以毓祥宮回祿後經紀事,楡岾寺重修空名帖事,有所論駁於大臣,臣竊謂痛惋者深矣。夫毓祥宮改建,係是至定礎立柱,移安還安,皆有擇日定行,則趁期之前,有誰曰徑庭廟謨,敢發斯言乎?不敢言者此也,雖以楡岾寺言之,與他寺大有異焉,而聖祖之槊象御牒,已有所尊奉者。故每値頹圮,該道臣啓聞後,以空名帖下送,隨力修補,非徒今日,亦有列聖朝已行之例,則今此大臣,豈不筵奏而奉行乎?且月前推鞫時,渠以臺臣進參,而越俎煩言,至有委官草記之論勘,而天度聖大,未幾日而分揀矣。其所榮感,無復餘恨,而因擧一疏,有此致嫌於大臣去就之地,無禮無義,若是其甚歟。今敦諭繼降,承宣往來,上貽殿下之憂,下蹙相臣之踪,渠之塞絶貿昧,尙矣無論,陰譎心腸,亦所難掩,此不可但以罷職而止,亟降處分,以肅朝綱焉。臣無任云云。省疏具悉。大僚當爲敦召還第,而其餘所陳,語多舛錯,不知爲穩當也。
出身鄭暎朝上疏。大槪,敢陳憂愛之忱,冀蒙採納之恩事。省疏具悉。
上在昌德宮。停常參·經筵。
五更後,密雲所蔽,以至天明,彗星所在,終不得詳察。
備忘記,咸鏡道觀察使林翰洙下直,長弓一張,長箭一部賜給。
政院啓曰,明日常參·經筵,取稟。傳曰,停。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
傳曰,領相之處義逬出,至於胥命,豈非過中之擧乎?以一時橫來之言,看作莫越之艮限,屢度敦勉,若無變通,公而曠務,私而自損,其在事體分義,不可以大官參恕。領議政洪淳穆,施以罷職之典。
傳曰,咸鏡監司留待。
政院啓曰,假注書閔泳壽,時無職〈名〉,令該曹,依例付軍職,冠帶常仕,何如?傳曰,允。
傳曰,注書竝陞六。
傳曰,咸鏡監司入侍。
傳曰,偕來吏曹參判上來。
弘文館啓曰,上番闕直,事甚未安,副應敎洪世燮,校理尹榮植,副校理徐載厚·朴齊斌,竝卽牌招,推移入直,何如?傳曰,允。
伴接官啓曰,卽者差備譯官來言,楊花津所留日本人中,從者一名,今日卯時量,入來館所云矣,敢啓。傳曰,知道。
御營廳啓曰,因禮曹草記,東道九陵局內捉虎事,本廳善放砲手五十名,將校率領,另飭出送矣。多日行獵,終無虎跡。山行軍,今姑撤還之意,敢啓。傳曰,知道。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
議政府啓曰,箕伯今旣疏遞矣。前前道臣金炳德,淸愼自持,嚴明攸著,蔚然有聲聞之不可揜者,大小民情,咸惜其去。且冬務政殷,迎送之弊,在所可念,特爲仍任,俾責終效,何如?傳曰,允。
政院啓曰,因議政府草記,前前平安監司金炳德仍任事允下矣。政官牌招開政,下批,何如?傳曰,允。
侍講院啓曰,左副賓客閔泳穆,今二十四日相見禮爲之之意,敢啓。傳曰,知道。
政院啓曰,來十六日漢學文臣殿講日次,而親臨與命官,何以爲之?敢稟。傳曰,再明日仁政殿親臨磨鍊。
又啓曰,注書有闕之代,被薦人鄭秀鉉薦狀,依例成送吏曹之意,敢啓。傳曰,知道。
又啓曰,兼吏曹判書李載元,參議尹相萬牌不進推考傳旨及罷職傳旨,今方捧入,而開政命下之後,如是違牌,事甚未安。參判吳俊泳奉命在外,判書更爲牌招,何如?傳曰,允。參議只推,一體待明朝牌招。
刑曹堂上前望單子入之,判書金壽鉉,參議閔泳駿落點。
兵曹啓曰,今番殿試榜目中,有誤書處,原榜目,竝付標以入之意,敢啓。傳曰,知道。
以司謁口傳下敎曰,花島鎭移屬摠戎廳。
吏曹啓目粘連,觀此行護軍趙榮夏上疏則以爲,臣母年今近七旬矣。臣本生父年今七十有四矣。宿抱貞疾,近益沈綿,蔬糲難繼,薑桂暇論。人子至願,莫切於便養其親。伏望聖明,特令選部,畀臣一小縣,俾遂便養之願亦爲白有臥乎所,趙榮夏之爲親乞養,情理甚懇,且有前例,特許一邑,以遂便養之願,實合於孝理之政是白乎矣,宰臣之出補外邑,事體不輕,臣曹不敢擅便,上裁,何如?啓依回啓施行爲良如敎。
壬午十月二十二日,上御咸鏡監司入侍時。
上在昌德宮。停常參·經筵。
五更後所見彗星,爲月光暎射,尾跡極度,難以的測。
政院啓曰,明日殿座相値,視事頉稟之意,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,卒知中樞府事金輔鉉喪,遣承旨致祭事,命下矣。何承旨進去乎?敢稟。傳曰,同副承旨進去。
又啓曰,卽者兵曹郞廳來言,明日殿座時,侍衛節目,當爲磨鍊以入,而別侍衛不可不備,而行判書趙寧夏赴燕,不得擧行云,何以爲之?敢稟。傳曰,次堂擧行。
吏曹口傳政事,進賀謝恩兼陳奏歲幣使單沈履澤,副使單閔種默,書狀官單鄭夏源。
弘文館啓曰,上番闕直,事甚未安,副應敎洪世燮,校理尹榮植,副校理徐載厚·朴齊斌,竝卽牌招,推移入直,何如?傳曰,允。
傳曰,出宮門路,以協陽門爲之。
議政府啓曰,卽見忠淸監司南一祐災實分等狀啓,則公州等三十三邑置之尤甚,鎭岑等十四邑置之之次,黃澗等八邑置之稍實,事目災一百五十結外,不足災二萬二千八百七十三結六十八負六束,特許準劃,後錄諸條,竝請令廟堂稟旨分付矣。其一,軍保歲抄及各鎭編伍軍兵歲末成冊,竝爲退行事也,其一,洪州等十二邑鎭各司所納箭竹,特許權減事也。其一,鴻山等七邑軍布,以苧上納者,特許以錢代納事也。其一,尤甚邑限明秋勿定配所事也。其一,推奴徵債限明秋防塞事也。其一,漁箭·鹽盆·船隻稅錢之壬午秋癸未春等條,竝許限明秋停退事也。本道年形之因旱被損,非曰不然,而晚候連調霜信而退,綽有桑楡之收功,峽沿之農,設或差殊,統論之則不害爲免歉,三等分劑,自有斟量,依施,事目災外三千五百結,特許劃下,使之精實派給,箭竹尤甚邑折半,之次邑三分一權減,漁鹽船稅,只令尤甚邑限折半停退,以爲紓力之地,外他諸條,亦係便民之政,竝依狀辭施行,何如?傳曰,允
傳曰,召對爲之。
吏曹啓曰,通津府使李敏臯戶奴呈狀內,矣身上典,身病猝重,萬無還〈官〉之望云。其身病旣如是,則有難强令還任,罷黜,何如?傳曰,允。前通津府使方天鏞還授。
吏曹啓曰,繕工監假監役官李祉永·李徹浩,具以身病,呈狀乞遞,竝改差,何如?傳曰,允。
傳曰,呈告藝文提學許遞,今日政差出。
傳曰,今日政遷轉守令,勿拘常格,各別擇差。
傳曰,幼學丁鳳燮,今日政,假監役擬入。
兵曹啓曰,宣傳官權鍾悳·白樂倫·李敎熙,羽林衛將金鶴喜,五衛將李容根·崔壽崗·辛華錫·金圭任·洪祐永,景福宮衛將金弼鉉,武臣兼宣傳官申泰夔,俱以病難供職,呈狀乞遞,竝改差,何如?傳曰,允。
有政。吏批,兼判書李載元牌不進,參判吳俊泳奉命在外,參議尹相萬進。吏批啓曰,兼判書李載元牌招不進,參判吳俊泳奉命在外,小臣獨政未安,何以爲之?敢稟。傳曰,只出緊任。以朴斗陽爲修撰,徐相祖·李錫弘爲副修撰,尹秉鼎爲藝文提學,白南奭爲豐川府使,李熙正爲茂山府使,李俊永爲豐基郡守,趙弼永爲金堤郡守,李憲基爲狼川縣監,金永昱爲靑巖察訪,注書鄭秀鉉,平安監司單金炳德特爲仍任事,承傳。通津府使單方天鏞還授事,承傳。贈吏議金履會贈吏參例兼,工曹參判金蘊淳考。故通德李道植贈戶參例兼,慶尙左兵使李熙忠考。故僉知尙致豐贈戶參例兼,故判官尙得容贈左承旨,故通德尙東耆贈僕正,已上同知尙禹鉉三代。
傳曰,見窠皆令差出。
再政。以鄭漢奎爲工曹正郞,金洛鎭爲司饔僉正,尹永顯爲社稷令,金泳均爲典牲判官,尹相熙·尹肯柱·丁鳳燮爲假監役,李鳳鉉爲松禾縣監,兼直閣單徐相祖。
三政。以尹泰昌爲景慕宮令,李承喜爲順陵令,趙秉甲爲天安郡守。
四政。以南廷麟爲比安縣監。
兵批,行判書趙寧夏赴燕,參判李敦夏進。以尹錫仁·吳仲善·李圭鏞爲宣傳官,金完根爲羽林將,李驥彦·南興喆·李漢龜·鄭海昇·張履泰爲五衛將,朴尙鎭爲景福將,金重三爲武兼,趙東勳爲永宗僉使,同知單辛華錫,僉知三單,李容根·崔壽崗·金圭任,訓鍊僉正加設九單,白樂均·李冕承·南致源·李景漢·權中璿·李秉德·南宮濮·李奎昌·柳完秀,主簿加設三單,崔星煥·宋龜浩·金用來,兼平安道兵馬水軍節度使管餉使單金炳德,副司果南濟元·李晚容·奇陽衍·申容善·林羲相,已上竝單付。
上在昌德宮。停常參·經筵。
五更所見彗星,爲月光暎射,形體熹徵,轉至天明,尾跡極度,未得推測。
還內後,藥房·內閣·政院·玉堂口傳問安。答曰,知道。世子宮還內後,藥房·內閣·政院·玉堂·春·桂坊口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,新除授注書鄭秀鉉,卽爲牌招入直,何如?傳曰,允。
又啓曰,注書鄭秀鉉,時在忠淸道永同地,斯速乘馹上來事,下諭,何如?傳曰,允。
伴接官啓曰,卽者差備譯官來言,留館日本國人中,海軍一名,今日辰時量,出去仁川濟物浦云矣。敢啓。傳曰,知道。
弘文館啓曰,新除授副修撰李錫弘,時在京畿陽智地,經筵入番事緊,請斯速乘馹上來事,下諭?答曰,許遞。前望單子入之。
弘文館啓曰,新除授修撰朴斗陽,卽爲牌招察任,何如?傳曰,允。
侍講院啓曰,今二十四日左副賓客閔泳穆相見禮時,本院當爲全數進參,而兼輔德金演壽,弼善金天洙,俱有身病,無以備員,何以爲之?敢稟。傳曰,許遞。前望單子入之。
春坊前望單子入之,兼輔德趙同熙,弼善朴斗陽落點。
侍講院啓曰,卽接翊衛司所報,則今二十四日左副賓客閔泳穆相見禮時,本司當爲全數陪衛,而右翊衛朴顯陽有身病,無以備員云。令政院稟旨變通,以爲備員陪衛之地,何如?傳曰,允。敦寧主簿任穉宰,令該曹口傳相換。
侍講院啓曰,王世子書筵進講孝經,今將垂畢矣。繼講冊子,依例問議于傅·貳師·賓客,何如,傳曰,允。
傳曰,侍衛軍兵毛具,從便爲之。
吏曹口傳政事,右翊衛朴顯陽,敦寧主簿任穉宰相換事,承傳。
傳曰,領議政洪淳穆敍用,復拜相職。
侍講院啓曰,新除授兼輔德趙同熙,時在忠淸道洪州地,書筵入番事緊,斯速乘馹上來事,下諭,何如?傳曰,許遞。前望單子入之。
刑曹啓曰,禮曹啓辭內,取考今番增廣監試覆試榜目,則祥原幼學李植榮,咸興幼學李祐榮,忠州幼學金龍濟,春川幼學金應淵,安邊幼學金秉振,龍宮幼學高允往,海州幼學吳,忠州幼學李熙斗及六十九歲人成川幼學張世獻,八十四歲人昌寧幼學盧弼中,八十一歲人安邊幼學李建元,初無載錄於初試榜及陳試許赴成冊中,咸興幼學金翼齊,初無赴榜之承傳,而肆然以恩賜呈券,至於參榜,幼學金坪,初試榜則年四十居平山載錄,而以八十三居兔山參榜,幼學金魯洙,初試榜則年七十八居咸興載錄,而以八十一居載寧參榜,玄風幼學李圭東,初試榜則年七十一,而以八十一參榜矣。士習萬萬痛惡,原榜目中一竝拔去,付標以入,而其罪狀,令該曹依律勘處,何如?傳曰,前後申飭,何等切嚴,而今番犯科,又若是夥多,豈有如許士習?竝依律勘處。無初試之張世獻·盧弼中·李建元,冒年之金魯洙·李圭東,原榜目◆去後,以其年老,照律一款,特爲安徐事,批下矣。謹依傳敎,李植榮·李祐榮·金龍濟·高允柱·李熙斗等,依大典會通武科條濫入者水軍充定之文,依例令兵曹擧行,而金應淵·金秉振·吳·金翼齊·金坪,俱以下鄕,發關各該道,使之罔夜捉上,待押來擧行之意,敢啓。傳曰,知道。
議政府啓曰,卽見全羅監司趙康夏災實分等狀啓,則全州等十二邑鎭置之尤甚,羅州等三十五邑鎭置之之次,綾州等十邑鎭置之稍實,事目災一百五十結及務安·全州·靈光等三邑無亡減稅條一千五百二十結十九負外,不足災四萬九百六十一結八十一負九束,特許準劃,後錄諸條,竝請令廟堂稟旨分付矣。今年穡事之因暵乾,減却幾分,殆諸路同然,而亦自有成就之各殊矣。及夫晚候適而霜信退,較挈彼此,截補長短,則足稱免歉之歲,所以有度支之參酌頒下也。事目外五千結劃給,以爲精實俵散分等,必有裁度,依施,至若舊陳,則徒煩令飭,復摠無期,更令道臣築底檢束,以圖査充之地。其一,尤甚邑大同米全數停退,待明秋收捧,若於春間收捧,則每石六兩式詳定。
壬午十月二十四日,上詣仁政殿。漢學文臣殿講試取入侍時,行都承旨金聲根,左承旨朴定陽。右承旨朴容大,左副承旨朴周陽。右副承旨徐夔淳,同副承旨李源中,史官缺檢校提學金炳始,檢校直閣李鎬翼·尹用求·金興均·沈相薰·閔丙奭·魚允中,直閣徐相祖,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調□□□,副提調金聲根進前問候訖。由協陽門入仁政門,詣仁政殿。通禮跪啓請降輿。上降輿陞座。承旨奏請試官行禮,考官鄭範朝·金永壽·趙秉式,率文臣應講人,行四拜禮訖,以次就位。上命開講。文臣等以次應講訖。上命書傳敎曰,漢學文臣殿講居首人,依例捧傳旨。上降座。通禮跪啓請乘輿。上乘輿出仁政門,入協陽門。承旨請出標信解嚴。上還內,諸臣以次退出。
上在昌德宮。停常參·經筵。
五更以後,雲氣往來,轉至天明,彗星所在,終不得看候。
藥房提調趙敬夏,副提調金聲根啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟,答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
徐夔淳啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政洪淳穆未肅拜,右議政金炳國有身病,右議政未差,不得來會云矣。敢啓。傳曰,知道。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,卽者別兼春秋鄭誾朝,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋尹相翊·金天洙·鄭夏源·金昇均·尹吉求·閔泳韶,竝卽牌招,推移入直,何如?傳曰,允。
又啓曰,行都承旨金聲根藥院進,行左承旨朴定陽,行右承旨朴容大,左副承旨朴周陽,不爲仕進,同副承旨李源中奉命在外,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
徐夔淳,以侍講院言啓曰,右副〈賓〉客鄭範朝,除拜判義禁矣。賓客例不得兼刑獄之官,右副賓客鄭範朝所帶金吾之任,今姑許遞,何如?傳曰,允。
又以弘文館言啓曰,新除授修撰趙南軾,時在京畿金浦地,經筵入番事緊,請斯速乘馹上來事,下諭。答曰,依啓。
上在昌德宮。停常參·經筵。
五更後所見彗星,爲密雲所蔽,以至天明,終不得看候。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
朴定陽啓曰,左副承旨朴周陽,今日不爲仕進,卽爲牌招,何如?傳曰,允。
政院啓曰,左右史不可不備,別兼春秋尹相翊·金天洙·鄭夏源·金昇均·尹吉求·閔泳韶,旣有只推之命,竝卽牌招,推移入直,何如?傳曰,允。
說書金祚均啓曰,臣以王世子繼講冊子,問議傅·貳師·賓客事,命下矣。問議于傅·貳師·賓客,則傅左議政金炳國以爲,春宮邸下睿工日就,孝經一書,講已畢矣。繼講冊子,似當以言簡而易知,意該而不紊爲先。童蒙先習卽眞書也,弁之五倫,以立其體,繫之歷代,以廣其用,進講切要,莫若是至。以臣謏淺,更無他議,伏願博詢而裁處焉。貳師閔台鎬以爲,孝經畢講後,繼進童蒙先習,乃列聖朝睿工屢行之規也。歷代之人文,頻有簡要之可觀,以此繼講,恐合于經經緯史之義,而以臣膚見,誠難臆對,伏願詢僉而裁處焉。右賓客金炳始以爲,睿學進修之工,固宜循必先從簡而易知者,以其便於講劘,敏〈於〉開唔也。謹稽列聖朝胄筵進講程式,亦嘗以孝經先講,繼以童蒙先習進讀,蓋是書撮經史而集成一部,五常之道,與天歷代治亂,詢可鑑法,最爲切要於養正之方。愚則以此書繼講恐好,而不敢質對矣。左副賓客閔泳穆以爲,謹稽肅廟在東宮,先講孝經,繼進童蒙先習,爲列聖朝屢行之規矣。經之以經,緯之以史,讀書之次第,而此書於古今事物,略而能備,以問而易知,今此繼講,恐合遵成憲之道,第臣見膚淺,何敢質對?伏願博採焉。右副賓客鄭範朝以爲,伏唯我春宮邸下,孝經今將畢講,有繼講冊子收議之命矣。臣幸忝賓僚,獲陪雷肆,伏覩睿學,時敏日就,尤不勝攢祝欽誦之至。初講孝經,繼講童蒙先習,乃列聖朝已行之規也。是書先敍五倫之道,亦述歷代之事,辭簡而旨要,以此繼講,似合聖人切近之工,而以臣淺見,不敢質對,伏願博詢而裁擇焉之意,敢啓。傳曰,收議如此,童蒙先習繼講。
都摠府啓曰,都摠管金壽鉉,以刑曹判書,本曹坐起時進參事,晝仕出去之意,敢啓。傳曰,知道。
禁衛營啓曰,本營千摠曺秉斗,身病猝重,勢難察任,改差,何如?傳曰,允。
政院啓曰,御營大將李奎遠,以東關王廟獻官,今方受香出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兼察,置之。
傳曰,禮房承旨馳詣受香所,奉審摘奸以來。
迎接官啓曰,今日上國吳提督陣,移陣於下都監之意,敢啓。傳曰,知道。
傳曰,召對爲之。
以司謁口傳下敎曰,南營騎士入直之兩營輪回者,御營騎士則仍直東營事,分付。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
戶曹啓曰,眞殿蘆簾等,養志堂退地衣等修改吉日,令日官推擇,則來十一月初一日巽時爲吉云,以此日時擧行之意,敢啓。傳曰,知道。
京畿監司金弘集上疏。大槪,畿臬新命,歷日震懍,敢陳披瀝之懇,冀蒙鐫改之恩事。入啓。答曰,省疏具悉。卿其勿辭,往欽哉。
上在昌德宮。停常參·經筵。
五更至天明,游氣密雲,交相往來,彗星體跡,乍見乍隱,難以的測。
朴周陽啓曰,明日常參·經筵,取稟。傳曰,停。
又啓曰,來初一日輪對日次,而景慕宮冬享大祭齋戒相値,頉稟之意,敢啓。傳曰,知道。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
朴定陽啓曰,行右承旨朴容大,右副承旨徐夔淳,今日不爲仕進,竝卽牌招,何如?傳曰,允。
以別兼春秋尹相翊·金天洙·鄭夏源·金昇均·尹吉求·閔泳韶牌不進罷職傳旨,傳于朴周陽曰,只推。
以司謁口傳下敎曰,前訓局局出身,姑付兵曹,依前分排入直事,分付兵曹。
以司謁口傳下敎曰,漢旅,付之兵曹,依前入直事,分付兵曹。
傳于朴周陽曰,政官牌招開政。
朴周陽啓曰,左右史不可不備,別兼春秋尹相翊·金天洙·鄭夏源·金昇均·尹吉求·閔泳韶,旣有只推之命,竝卽牌招,推移入直,何如?傳曰,允。
又啓曰,明日召對,取稟。傳曰,爲之。
傳于朴周陽曰,在外工曹參判·敦寧都正許遞,今日政差出。
傳于朴周陽曰,傳命誤傳之中官金漢宗,從重推考。
朴周陽啓曰,行都承旨金聲根廚院進,行左承旨朴定陽式暇出去,行右承旨朴容大,右副承旨徐夔淳牌不進,同副承旨李源中奉命在外,院中只有臣一人,伴直無人。行右承旨,所當牌招,而拘於廳規,不得請牌,何以爲之?敢稟。傳曰,牌招。
朴周陽,以吏曹言啓曰,新除授原州判官李定稙,以其身病沈重,不得赴任云,罷黜,何如?傳曰,報恩郡守金好謙相換。
又以吏曹言啓曰,繕工監假監役官李根明·尹肯柱·李鳳燮,俱以身病,呈狀乞遞,竝改差,何如?傳曰,允。
以右副承旨徐夔淳牌不進罷職傳旨,傳于朴周陽曰,只推。
朴周陽,以御營廳言啓曰,謹依司謁口傳下敎,本廳騎士。
上在昌德宮。停常參·經筵。
五更至天明,所見彗星,距極一百二十二度,形色尾跡,比前稍減。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
以別兼春秋尹相翊·金天洙·鄭夏源·金昇均·尹吉求·閔泳韶牌不進罷職傳旨,傳曰,只推。
政院啓曰,左右史不可不備,別兼春秋尹相翊·金天洙·鄭夏源·金昇均·尹吉求·閔泳韶,旣有只推之命,鄭誾朝由限已過,竝卽牌招,推移入直,何如?傳曰,允。
宣惠廳啓曰,今日亥時量,本廳北邊月廊及西北庫舍書吏廳,一時燒燼間架及錢木數爻,昭詳區別,入啓之意,敢啓。傳曰,知道。
議政府啓曰,以減省事,當爲會同矣。新差本府公事堂上金永壽,令政院待明朝牌招,以爲進參,何如?傳曰,允。
吏曹啓曰,昨日政新除授臨陂縣令趙端鎬,與本曹參判吳俊泳,有姨母夫應避之嫌,而臣之矇然擬入,至蒙恩點,臣不勝惶恐?原望筒勿施,何如?傳曰,旣已蒙點矣。勿拘。
政院啓曰,卽者義禁府都事來言,時囚罪人康鴻擧等,當爲捧供,而判義禁金有淵在外,知義禁南廷順呈辭受由,同義禁尹成鎭·趙濟華俱有身病,不得開坐云。在外與呈告,何以爲之,而同義禁竝卽牌招,何如?傳曰,允。在外與呈告,竝許遞,前望單子入之。
迎接官啓曰,今日午時量,上國吳提督,率隨員二十二人,兵隊七十名,出往隆武臺,回路時觀光焰焇倉,酉時量還來大陣之意,敢啓。傳曰,知道。
兵曹啓曰,禁軍祿試射,今朔內當依定式試取,而各樣試射,旣已停止,亦一體停止之意,敢啓。傳曰,知道。
禮曹,來十一月初二日,行景慕宮冬享大祭,香祝親傳取稟,還入,奉敎攝儀,改書下。
上在昌德宮。停常參·經筵。
五更至天明,所見彗星,尾跡極度,比昨無異。
藥房副提調金聲根啓曰,伏未審日間,聖體若何?寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿·口傳問安。答曰,知道。世子宮·世子嬪宮,口傳問安。答曰,知道。
政院啓曰,明日景慕宮冬享大祭齋戒相値,視事頉稟之意,敢啓。傳曰,知道。
又啓曰,議政府郞廳來言,今日賓廳日次,而領議政洪淳穆未肅拜,左議政金炳國有身病,右議政未差,不得來會云矣。敢啓。傳曰,知道。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
刑曹啓曰,尙衣院啓辭內,進上所重,何等重大,而年例進上毛物,趁不待令,以致闕供之境,揆以事體,誠極駭然。獤皮契貢人,爲先嚴刑遠配,臣亦惶恐待罪之意,敢啓。傳曰,知道。勿待罪事,批下矣。謹依下敎,該貢人金龍洽,嚴刑一次後,慶尙道咸昌縣遠地定配所,卽爲押送之意,敢啓。傳曰,知道。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
兵曹啓曰,因刑曹草記,今番增廣監試覆試濫入罪人李植榮·李祐榮·金龍濟·李熙斗·高允柱,依律文限己身降定水軍,令兵曹擧行事,傳曰,知道事,命下矣。濫入罪人李植榮忠淸道瑞山郡,李祐榮洪州牧,金龍濟黃海道長淵府,李熙斗延安府,高允柱白川郡,水軍充定,定驛子押送之意,敢啓。傳曰,知道。
金吾堂上前望單子入之,判義禁沈舜澤,知義禁鄭基會落點。
傳曰,政官牌招開政。
傳曰,明日館學儒生應製,通方外爲之,試紙用大好紙,春塘臺親臨磨鍊,試官,時原任賓客·春坊中擬入。
傳曰,明日殿座時,王世子隨詣之節,依例磨鍊。
傳曰,有實故玉堂竝許遞,今日政差出。
傳曰,弼善有闕之代,前望單子入之。
御營廳啓曰,前訓局軍直所,兩營今爲分掌矣。哨軍十名,將校二人率領,入直於別營,哨軍十名,將校一人率領,入直於下都監之意,敢啓。傳曰,知道。
弘文館啓曰,修撰趙南軾在外,曺始永差祭出入,副修撰二員未差,下番闕直,事甚未安。副應敎洪世燮,校理尹榮植,副校理徐載厚,竝卽牌招,推移姑降入直,何如?傳曰,允。
禁衛營啓曰,本營千摠趙贄顯,以前任豐川府使,尙在任所矣。領軍之職,久曠可悶,改差,何如?傳曰,允。
禁衛營啓曰,本營千摠任永準,以前任平山府使,尙在任所矣。領軍之職,久曠可悶,改差,何如?傳曰,允。
禁衛營啓曰,建陽門入直,依銅龍門例,禁御兩營輪回入直事,自兵曹草記蒙允矣。自來月爲始,以新營入直把摠一員,別武士二人,率銅龍門入直軍二十五名,替直於建陽門之意,敢啓。傳曰,知道。
政院啓曰,卽者兵曹郞廳來言,明日殿座時,侍衛節目,當爲磨鍊以入,別侍衛不可不備,而行判書趙寧夏赴燕,不得擧行云,何以爲之?敢稟。傳曰,次堂擧行。
又啓曰,開坐事,命下矣。新除授判義禁沈舜澤,知義禁鄭基會,一體牌招,何如?傳曰,允。
承文院啓曰,卽見盛京禮部咨文三通出來者,一是准予通商事也,一是會寧·慶源交易通官停派事也,一是問答章程知照事也。回咨竝以承領之意撰出,付撥下送灣府,傳給鳳城,轉致盛京之地,何如?傳曰,允。
傳曰,召對爲之。
議政府啓曰,卽見黃海監司沈東臣災實分等狀啓,則載寧等十三邑置之尤甚,金川等五邑置之之次,谷山等五邑置之稍實,事目災二百結外,不足田畓災四千六百二結八十五負二束,特許準劃,後錄諸條,竝請令廟堂稟旨分付矣。其一,訓禁御三營結作米,以錢上納事也。其一,海州·平山·鳳山司饔院納保米,白川掌樂院納保米,依已例,每石二兩式上納事也。其一,延安等五邑均廳免稅米太,依已例,以原詳定例,執錢上納事也。其一,推奴徵債,限明秋防塞事也。其一,尤甚邑限明秋勿定配所事也,亢旱之餘,又値極備,道啓登徹,恩綸誕宣,顧恤之節,迥出常格,幾多邑失農靡室之類,擧皆以咷爲笑,回溝壑而奠袵席矣。川浦覆沙災一千三百餘結,慰諭御史,旣已奉旨派給。除此數外,三百結特爲加劃,竝與事目二百結而斯速精俵,期圖實惠下究,分等自有料度,依施,附陳諸條,俱係便民,依狀請施行,而結作米,以今軍需之枵罄,許代一款,實難議到,此則置之,何如?傳曰,允。
傳曰,明日出宮門路,以貳極門爲之。
以司謁口傳下敎曰,原任大臣,時原任閣臣·承史·玉堂明日來會。
都摠府啓曰,明日應製時,侍衛寶劍,當爲備員,而都摠管金壽鉉,副摠管李鳳儀·李應夏·尹錫五·李裕承,俱有實故,都摠管成彝鎬在外,副摠管金泰郁有實病,一員未差,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
兵曹啓曰,明日館學儒生〈應製〉時設布帳,禁御兩營合力擧行,設布帳外,環衛軍兵,亦令禁御兩營,各五十名除出擧行,何如?傳曰,允。
義禁府啓曰,明日館學儒生應製通方外爲之時,本府都事十員內,四員奉命在外,一員未肅拜,五員赴擧,當直入直,本府入直公事,回公都事及通化門·明光門·靑陽門·月覲門·集春門禁亂都事,無以推移,假都事八員,令該曹口傳差出,以爲擧行,何如?傳曰,允。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,次第看審,則各壇壇上及四面紅箭門·墻垣·階砌,俱爲無頉,而先農壇四面紅箭門,星壇四面紅箭門,先蠶壇四面紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
禮曹啓曰,各陵園所今秋植木播橡,依定式擧行,株數斗數,區別報來,故別單書入,而健陵·顯隆園植木,則本府留守,已爲區別狀聞矣。敢啓。傳曰,知道。
侍講院啓曰,明日親臨春塘臺王世子隨詣敎是時,本院當爲全數進參,而文學鄭寅學在外,兼司書鄭夏源有身病,無以備員,何以爲之?敢稟。傳曰,竝許遞,前望單子入之。
兵曹啓曰,內禁衛將李根豐,五衛將李驥彦·南興喆·李得龜·鄭海昇·張履泰,景福宮衛將朴尙鎭,守門將金鍾翰·俱以病難供職,呈狀乞遞,忠壯衛將成載羽除授,在外過限未肅拜,竝改差,何如?傳曰,允。
吏曹啓曰,卽接通禮院牒報,則以爲,明日館學儒生應製敎是時,左右通禮,不可不備員,而左通禮權鍾祿在外,不得進參,卽速變通,及時擧行之地云,改差,何如?傳曰,允。
吏曹啓曰,繕工監假監役官魚命年·宋鍾興·黃璟儀,俱以身病,呈狀乞遞,竝改差,何如?傳曰,允。
吏曹啓曰,成均館典籍南湜·姜運馨·申泰東·崔璟模·黃時英,俱以未肅拜,〈改〉差,何如?傳曰,允。
弼善前望單子入之,金天洙落點。
傳曰,惠民提調閔泳緯,司譯提調李寅卨相換。
兵曹啓曰,宣傳官吳仲善,以其病難供職,呈狀乞遞,改差,何如?傳曰,允。
兵曹啓曰,局出身移屬本曹事,命下矣。局別將三員,依忠翊壯將例差出,而前別將李敎駿·尹秉善·李容勳,今日政單付以入之意,敢啓。傳曰,知道。
有政。吏批,兼判書李載元牌招不進,參判吳俊泳進,參議尹相萬牌招不進。吏批啓曰,兼判書李載元,參議尹相萬牌招不進,小臣獨政未安,何以爲之?敢稟。傳曰,仍爲之。以金寅植·徐公淳爲副修撰,任憲鎬爲左通禮,申容善·林羲相·南廷哲·李暐·宋淳鐸爲典籍,李敏益爲典設別提,直閣徐相祖。
再政,以李章沼·權兢仁·權成奎爲假監役,惠民提調閔泳緯,司譯提調李寅卨,已上相換事,承傳。贈吏判金鑅贈左贊成例兼,贈吏參金載玉贈吏判例兼,贈吏議金煹贈吏參例兼,已上判義禁金有淵三代。
兵批,行判書趙寧夏奉命在外,參判李敦夏進,參議李冕雨□,參知睦承錫□…□。以張斗煥爲宣傳官,李奎璿爲內禁將,李寅瑋·韓在益·金榮浩·張義錫·張周翼爲五衛將,朴熙房爲忠壯將,金漢根爲景福將,知事單洪顯普,同知單張履泰,局別將三單李敎駿·尹秉善·李容勳。
再政。以吳性默爲守門將,同知單金漢根,僉知三單李奎璿·李寅瑋·張周翼,摠管前望單子入之。都摠管南廷順·李寅應,副摠管許熠·李敎昌·趙秉式·徐正淳·尹喜秀·李奎顔落點。
兼春秋崔應珏書啓,臣於本月二十四日寅時量,敬奉聖諭,馳往傳諭于領議政洪淳穆所住處,則以爲,臣罪重罰輕,尙逭當勘之律,晝夜訟愆,惶懍轉深,曾未信宿,恩敍特降,繼以有相職復授之命,伏地戰慄,直欲鑽入而不可得。迺玆史官齎奉聖諭而宣之,是霜雪雨露無非敎也。恩斯勤斯,曲費造化,至以國計民隱之不止於憂之一字,反復開牖,有若耳提而面命,臣雖愚昧,曷敢不仰體宸衷之憂勤,粗效臣分之竭蹶乎?藉使臣材識器局,絲毫近似,以此遭罹之深險,萬無進身之望。且況本來無半籌寸樹,竟至積罪如山,則所以臣擬進而不能進,欲已而不自已者也。敦召之下,實不敢張皇附達,而寒節奔走之餘,宿疾闖發,委淹床玆,漠無省識,容俟病勢之稍間,謹當敦召心神,從縣道封章,惟伏祝憫諒之處分而已云矣。敢啓。答曰,知道。
文學前望單子入之,尹相翊落點。
兼司書前望單子入之,金疇鉉落點。
以吏曹參議尹相萬牌不進罷職傳旨,傳曰,只推。
侍講院啓曰,新除授弼善金天洙,文學尹相翊,兼弼善金疇鉉,竝卽牌招察任,何如?傳曰,允。
兵曹啓曰,禁軍別將李奎奭身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹以元世爲禁軍別將。
以康鴻擧·承履祥·宋圭元·金炳吉囚單子,傳曰,飭已施矣。竝分揀放送。
左議政金炳國箚曰,伏以,宣惠爲衙,國賦攸儲,其重與他廨截異,臣以句管之兼,每愧匪據,以檢飭之疎,常慮不虞,猝聞八人之呼,遽出五夜之深,庾廥之爲燼者不鮮,泉布之致虧者亦夥,畢方所見,丙枕靡安,矧有官守之責者,曷任驚懍?苟使臣預以綆梮爲傷,瓘斚爲穰,當場之勢,縱不能嚮邇,頃刻之間,豈如是延爇?今若以災論譴,臣實其首,玆敢冒悚自劾,乞被當勘,伏願降以威罰,俾瘝厥者警焉。取進止。答曰,省箚具悉卿懇。倉厫封樁之許多燒燼,民國事計,萬萬憂悶。偶然不戒,旣非人力攸及,何其自引,如是過當?改建之方,宜亟勿徐,從速講究,俾得趁完,是所望也。仍傳曰,此批答遣史官傳諭。
左贊成閔台鎬上疏。大槪,任旣不稱,義當自劾,敢陳危蹙之忱,冀蒙譴斥之恩事。答曰,省疏具悉。今此鬱攸之警,爲念國計,萬萬驚悶。事出不意,何必深引?卿勿更辭,凡屬改建之方,卽速講究擧行。
副司直李斗永疏略曰,內修政令,國富民强,外接隣國,不違信睦,不外乎易言·公法一書而已,伏願澄省焉。又有駭惋之事,向於臣疏中,以尙稷鉉·李時宇事,有所論駁,句語文意,有若街路上辱說,此非但操行人之言,本不如此,況奏御文字,何等所重者乎?臣家在黃州,與兩人聲氣不接,何以知其人其事之如何耶?聞此而探知,則此乃金海居裵爲名漢,偸臣之名而爲此者也。臣與此漢,不知其爲人之何如矣。李時宇入後事言之,其父兄生時,相議歸正,兩家永守好誼,而況人家私事,不當告君,構誣偸名者,究厥所爲,其行事之無所不至,可推而知矣。此若仍置,則必不知竟作何樣凶計,臣不得不冒悚一陳,敢此仰瀆。伏乞裵,限己身邊遠竄配,以嚴法律焉。臣無任云云。省疏具悉。所陳當留念,而至於裵事,極爲痛駭,令秋曹捉得,嚴覈以聞。日記廳堂上金宗漢,郞廳李聖烈·盧台鉉
上在昌德宮。停常參·經筵。
癸未五更至天明,所見慧星,距極一百二十二度强,尾跡形色,比昨無異。
徐夔淳啓曰,來初五日朝參日次矣。敢稟,傳曰,停。
又啓曰,明日殿座相値,視事頉稟之意,敢啓。傳曰,知道。
朴周陽啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳于徐夔淳曰,禮房承旨馳詣景慕宮,奉審摘奸以來。
傳于朴容大曰,侍衛軍兵毛具,從便爲之。
傳于李源中曰,師領議政洪淳穆,傅左議政金炳國,各廐馬一匹面給,貳師閔台鎬,熟馬一匹面給,左賓客趙寧夏,右賓客金炳始,左副賓客閔泳穆,右副賓客鄭範朝,贊善宋秉璿,各熟馬一匹賜給。輔德鄭元夏,兼輔德尹相萬,弼善金天洙,兼弼善李輔榮,各兒馬一匹賜給。進善金洛鉉,半熟馬一匹賜給。文學尹相翊,兼文學徐相祖,司書趙秉翊,兼司書鄭夏源,說書金祚均,兼說書尹相衍,各兒馬一匹賜給。諮議朴性陽,書筵官李象秀,各半熟馬一匹賜給。畵員十人,寫字官十人,各紬一匹,白木一匹。陪吏十人,各紬一匹,白木二匹。書吏十七人,書寫二人,正書朝報書吏二人,正書疏箚書吏一人,各白木一匹,木二匹。草疏箚書吏二人,草奇別書吏一人,書員二人,各木二匹。其餘員役,各木一匹賜給。
傳于李源中曰,左翊衛李耕稙,右翊衛任穉宰,左司禦李敏翊,右司禦李萬翼,左翊贊金炳肅,右翊贊李文淵,左衛率李鳳寧,右衛率李哲永,左副率金齊鉉,右副率金益性,左侍直李容泰,右侍直尹瑗,左洗馬李喬宰,右洗馬趙復永,各兒馬一匹賜給。書吏六人,各白木一匹,木二匹。奇別書吏二人,書員二人,各木二匹。其餘員役,各木一匹賜給。
傳于李源中曰,世子宮兼長番內官十一員,各紬二匹,白木一匹,出入番內官十二員,各白木二匹,司鑰二人,待令司謁二人,各白木二匹,別監二十人,各白木一匹,木一匹賜給。
傳于李源中曰,世子宮孝經畢講後賞格,草注紙十卷,白綿紙三十卷,黃筆一百柄,眞墨五十丁,黃蜜十斤,紬十匹,白木十匹,木三十匹入之。
傳于李源中曰,館學儒生應製直赴殿試人,竝付之今番增廣殿試榜末,使之一體放榜。
傳于李源中曰,今番增廣慶科,尤當示意,雜科初試,竝特爲直付於會試榜事,分付。
傳于李源中曰,新及第李祖淵,特爲賜樂。
傳于朴周陽曰,今日異於他日,輕囚放釋。
朴周陽啓曰,臣周陽,敬奉聖敎,馳往義禁府,取考囚徒案,則時囚罪人柳肯秀,以泗川前縣監,罪犯貪饕,不可以輕囚論,故仍囚。仍往典獄署,取閱囚徒案,則公貨備納間家僮嚴囚罪人一名,不可以輕囚論,故仍囚。其餘他錢不報,詬辱士族,各司直囚罪人八名,係是輕囚,故竝依傳敎放送之意,敢啓。傳曰,知道。
傳于李源中曰,桂坊李容泰,得參此榜,守令待窠,首先擬入。
朴容大啓曰,卽者兵曹郞廳來言,明日殿座時侍衛節目,當爲磨鍊以入,別侍衛不可不備,而行判書趙寧夏,赴燕不得擧行云,何以爲之?敢稟。傳曰,次堂擧行。
假注書閔泳壽書啓,臣本月初一日未時量,以外南山植木摘奸事,敬奉聖敎,出崇禮門,至南關王廟主山及案山植木處看審是白乎則,松橡茂密是白遣,自靑鶴亭至舊失火處,面面周審是白乎則,老木稚株,蕞匝茂盛是白遣,自典牲署後面,至冷井洞,大木參差,擁蓋一山是白遣,仍詣南壇看審是白乎則,壇砌·門墻,竝無圮傷處,而主山及案山樹木甚盛是白遣,自文峴至梨泰院後麓水閣峴是白乎則,土性瘠確,略有稚松是白遣,前至馬石橋是白乎則,松林蓊翳是白遣,漢江壇看審是白乎則,亦爲無頉是白遣,自鷹峰伏兵峴,至畵景谷是白乎則,樹木茂密是白遣,由斗湖而至司寒壇看審是白乎則,亦爲無頉是白遣,自舞鶴峰所經外南山諸處,曲曲看審是白乎則,別無斫痕之意,敢啓。傳曰,知道。
傳于李源中曰,明日出宮門路,以貳極門爲之。
李源中,以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又以宗親府言啓曰,璿源各派冠童錄名成冊,修正以入,而舊件請出之意,敢啓。傳曰,知道。
又以禮曹言啓曰,今十一月十三日冬至朝賀,適値國忌正日,而前有退行之例,故令日官韓應翼推擇,則同月十八日爲吉云,以此日退行磨鍊節目,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,新除授副修撰徐公淳,卽爲牌招察任,何如?傳曰,允。
又以侍講院言啓曰,新除授兼司書金疇鉉在外,今日王世子隨詣敎是時,無以備員,何以爲之?敢稟。傳曰,許遞。前望單子入之。
兼司書前望單子入之,鄭夏源落點。
朴周陽,以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以兵曹言啓曰,今番殿試榜目中,多有誤書處,原榜目竝付標以入之意,敢啓。傳曰,知道。
壬午十一月初一日,上詣春塘臺。館學儒生應製通方外試取入侍時,行都承旨金聲根,行左承旨朴定陽,行右承旨朴容大,左副承旨朴周陽,右副承旨徐夔淳,同副承旨李源中,假注書金東纓,別兼春秋尹相翊·金天洙·金昇均·尹吉求·鄭誾朝,檢校直提學趙慶鎬·金永壽,檢校直閣李鎬翼·尹用求·金興均·閔丙奭,副校理朴齊斌,副修撰金寅植,以次侍立。時至,通禮跪啓請外辨。上具翼善冠·衮龍袍,乘輿出重華門。藥房副提調金聲根進前奏曰,侵早勞動,聖體,若何?上曰,一樣矣。仍出貳極門,由銅龍門·明光門·靑陽門,詣春塘臺。通禮跪啓請降輿。上降輿,陞座。容大進前奏曰,儒生今當入場矣。出標信,開布城,何如?上曰,以已下標信擧行,可也。容大讀奏入門訖,聲根進前奏曰,從陞中,有試官蒙點人,使之下去,一體行禮乎?上可之。引儀引讀券官議政府左議政金炳國,行知三軍府事金炳始,行上護軍鄭範朝,行漢城府判尹閔泳穆,仁昌君李冕榮,行護軍吳益泳,行護軍徐正淳,對讀官行副護軍金演壽,行副護軍沈相薰,侍講院輔德鄭元夏,行副護軍趙東弼,行副護軍洪承穆,奎章閣直閣徐相祖,前弼善朴斗陽,司僕寺正鄭夏源,前副修撰申箕善,通禮院相禮李輔榮,侍講院司書趙秉翊,入就位行四拜禮訖。上命書賦題,其有成功也,煥乎其有文章,限申時,炳始·範朝等,跪書仍讀券訖。演壽·相薰等,奉出懸之。炳國進前奏曰,侵早勞動,聖體,若何?上曰,一樣矣。世子宮氣候,何如?上曰,平順。炳國曰,世子宮孝經,今已畢講,繼講冊子,又有成命矣,臣不勝慶幸萬萬。上曰,果是喜悅,而今日特欲賜饌,大臣以下祗受,可也。上命試官權退,傳曰,時原任大臣·賓客,竝讀券官加差下,時原任春坊,竝讀券官加差下,使之分考。出傳敎傳曰,侍衛倍衛與倍立軍兵,令各其營乾犒饋。出傳敎上入幕次。少頃,聲根,以司謁入稟曰,收券已多,考試,何如?上命考試。又稟曰,今番應製,取幾人乎?上命取百人。上出次。宣傳官跪稟懸燈,上可之。仍敎曰,日寒如此,便殿待令。傳曰,還宮當自內爲之矣,該房知悉。出傳敎通禮跪啓禮畢。上還內。科次入侍時,上御重熙堂。諸臣以次侍立訖。上命試官進前,炳國進前考試訖。仍奏曰,科次書等,何以爲之乎?上曰,三張書正三下,二十張,書草三下,其餘皆書次上。炳國書等訖。對讀官金演壽第一張三句。上命止之。上曰,都承旨坼封,可也。聲根坼封,讀券。上曰,諸承旨輪回讀券。定陽等輪回讀券訖。仍敎曰,今番應製,異於他科,入格中有六十九歲儒生,特付進士榜末,以示廣慶之意。傳曰,館學儒生應製賦居首三下一幼學邊相勳,三下二幼學崔龍三,三下三幼學洪鍾憲,竝直赴殿試,之次草三下幼學權瀅·馬駿根·金東臣·朴準敍·朴齊普·申錫雨·吳學模·尹虬角·金濚·金順天,竝付之進士榜末,之次次上進士徐相集等十人,竝直赴會試,之次次上幼學成章鎬等十二人,竝給二分,之次次上進士尹鍾永等十二人,竝給一分,之次次上幼學羅相翼等十六人,竝付之監試初試榜末,之次次上幼學崔炳寅等三十七人,各奎章全韻一件賜給。傳曰,入格儒生,明日待令。出傳敎上命試官先退,又命退。諸臣以次退出。
上在昌德宮。停常參·經筵。
癸未五更後,密雲下雪,彗星所在,不得看候,以至天明,雲捲星露,詳細測候,則距極一百二十三度,形體尾跡,比前尤減。
還內後,藥房·內閣·政院·玉堂,口傳問安,答曰,知道。世子宮,藥房·內閣·政院·玉堂口傳問安,答曰,知道。
李源中啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓,傳曰,知道。
傳于李源中曰,王世子行禮,勿爲之。
傳于李源中曰,直閣徐相祖,檢校差下。
傳于李源中曰,入格儒生入侍。
傳于李源中曰,新及第李完用,特爲賜樂。
傳于李源中曰,右副承旨許遞,新及第尹宖善除授。吏曹,同副承旨單尹宖善除授事,承傳。
傳于李源中曰,新及第南廷哲·鄭光淵,校理除授,新及第李暐·金世基,副校理除授,新及第李重夏·尹喆培,修撰除授,新及第洪瀅周·金在容,副修撰除授。
李源中,以議政府言啓曰,奏文,令文任撰出事命下,而藝文提學尹秉鼎·弘文提學李源命,竝在外,今姑改差,其代,令政院,政官牌招,開政差出,何如?傳曰,藝文提學許遞,前望單子入之。
藝文提學前望單子入之,李應辰落點。
李源中,以吏曹言啓曰,新及第金世基副校理除授事,命下矣。以前任潭陽府使,方在解由未出中,何以爲之?敢稟。傳曰,勿拘。初二日頒布事,下敎。吏曹,校理單南廷哲·鄭光淵,副校理單李暐·金世基,修撰單李重夏·尹喆培,副修撰單洪瀅周·金在容除授事,承傳。
李源中,以議政府言啓曰,奏文撰出,係是緊急,而藝文提學李應辰,嫌不製進,許遞,令政院政官牌招,開政差出,何如?傳曰,以嫌麼幺,甚乖事體,自政府嚴飭,卽爲製進。自今以後,於他國事,更無敢引嫌之意,著爲定式。
又以禮曹言啓曰,傳曰,館學儒生應製直赴殿試人,竝付之今番增廣殿試榜末,使之一體放榜事,命下矣。直赴殿試幼學邊相勳·崔龍三·洪鍾憲三人,就增廣文科殿試榜目末端,添書改付標以入之意,敢啓。傳曰,知道。
又以兵曹言啓曰,謹依下敎,侍衛軍兵與武藝別監等處,乾犒饋分給之意,敢啓。傳曰,知道。
又以兵曹言啓曰,謹依下敎,侍衛軍兵與武藝別監等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與陪衛軍兵處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
壬午十一月初二日午時,上詣仁政殿。慶科增廣文武科,放榜親受入侍時,行都承旨金聲根,左承旨朴定陽。右承旨朴容大,左副承旨朴周陽。右副承旨徐夔淳,同副承旨李源中,假注書金東纓·閔泳壽,別兼春秋金昇均·金天洙,檢校提學金炳始,檢校直提學趙慶鎬·金永壽,檢校直閣李鎬翼·尹用求·金興均·沈相薰·閔丙奭,直閣徐相祖,檢校待敎金永悳,以次侍立。時至,通禮跪啓請外辦。上具遠遊冠·絳紗袍,乘輿出重華門。藥房副提調金聲根進前奏曰,侵早勞動,聖體,若何?上曰,一樣矣。仍出肅章門,入仁政門。通禮跪啓請降輿。上降輿陞座。贊儀唱四拜,文武百官入就位,行四拜禮。聲根進前奏曰,文武新恩入門次,請出標信。上曰,以已下標信擧行也。又奏曰,侍衛從陞人中,有率榜人,使之下去,一體行禮乎?上可之。容大·夔淳跪稟放榜,上可之。容大·夔淳承命頒牌訖。上曰,都令進前。仍敎曰,新恩賜花,一一申飭頒給也。聲根承命頒花訖。贊儀唱四拜,文武新恩及率榜人,行四拜禮訖。聲根奏曰,文武新恩,使之退出乎?上可之。通禮跪啓禮畢。上降座。通禮跪啓乘輿。上乘輿,出仁政門,由肅章門,入貳極門。容大請出標信解嚴。上由重華門還內。諸臣以次退出。
壬午十一月初二日酉時,上御重熙堂。入格儒生入侍時,同副承旨李源中,假注書閔泳壽,記事官康鴻擧,別兼春秋金天洙,以次進伏。幼學邊相勳·崔龍三·洪鍾憲·權瀅·尹虬角,進士徐相集·李容泰·金春熙,序立階下訖。上曰,史官分左右。源中奏曰,入格儒生中,馬駿根等九十二人,有身病,不得待令矣。待令儒生,使之陞堂奏職·姓名乎?上可之。相勳等,以次進前奏職·姓名訖。上曰,此科異於他科,可以進退,而今日卽唱榜日也,使之卽爲出送也。仍命史官就座,又命退。承史以次退出。
上在昌德宮。停常參·經筵。
五更至天明,所見彗星,尾跡極度,比昨一樣。
朴定陽啓曰,明日常參·經筵,取稟。傳曰,停。
李源中啓曰,大司憲·執義,掌令二員,持平二員未差,監察茶時之意,敢啓。傳曰,知道。
朴定陽啓曰,左副承旨朴周陽,今日不爲仕進,卽爲牌招,何如?傳曰,允。
又啓曰,新除授同副承旨尹宖善,卽爲牌招,何如?傳曰,允。
李源中啓曰,玉堂上下番俱空,事甚未安。應敎宋圭元惻候官進,副應敎洪世燮,卽爲牌招入直,何如?傳曰,允。
朴定陽啓曰,臣定陽今日方物封裹進去下直之意,敢啓。傳曰,知道。
傳于尹宖善曰,新恩謝恩當親受矣,該房知悉。
傳于尹宖善曰,新及第鄭寅星校理除授,新及第尹泰駿副校理除授,新及第李勝宇修撰除授,新及第閔應植副修撰除授。
吏曹,校理單鄭寅星,副校理單尹泰駿,修撰單李勝宇,副修撰單閔應植,已上除授事,承傳。
傳于李源中曰,內閣提學有闕之代,前望單子入之。
內閣提學前望單子入之,金炳始落點。
李源中,以奎章閣言啓曰,直閣徐相祖,檢校差下事,命下矣。卽爲牌招察任何何?傳曰,允。
又以奎章閣言啓曰,新除授提學金炳始,卽爲牌招察任,何如?傳曰,允。
兵曹口傳政事,副司果單徐相祖。
李源中啓曰,假注書金東纓·閔泳壽有身病,勢難察任,竝姑改差,何如?傳曰,允。
金東纓改差,代以李容善爲假注書。
閔泳壽改差,代以閔正植爲假注書。
李容善有頉,代以朴勝悳爲假注書。
閔正植有頉,代以鄭寅昇爲假注書。
傳于李源中曰,直閣會圈。
李源中啓曰,直閣會圈事,命下矣。政官牌招開政,何如?傳曰,允。
又以奎章閣言啓曰,直閣會圈事,命下矣。提學金炳始,檢校直提學趙慶鎬·金永壽,檢校直閣李鎬翼·尹用求·金興均·姜籫·沈相薰·閔丙奭·魚允中,檢校侍敎金永悳·閔泳韶,竝卽牌招,以爲會圈之地,何如?傳曰,允。
傳于李源中曰,長連縣監有闕之代,副司果申錫孝擬入。
傳于李源中曰,淸風府使之代,楊州牧使李泰鎭除授。
李源中,以吏曹言啓曰,淸風都護府使李泰鎭除授事,命下矣。以前任蔚山都護府使,方在解由未出中,何以爲之?敢稟。傳曰,勿拘。
吏曹,淸風府使單李泰鎭除授事,承傳。
李源中,以吏曹言啓曰,掌苑署別提宋在和,稷山縣監擬入事,命下矣。以前任扶安縣監,方在解由未出中,何以爲之?敢稟。傳曰,勿拘。
又以吏曹言啓曰,繕工監假監役官李章沼·權兢仁·權成奎,俱以身病,呈狀乞遞,竝改差,何如?傳曰,允。
傳于李源中曰,稷山縣監之代,掌苑別提宋在和擬入。
奎章閣直閣望,副修撰閔應植,文學尹相翊,副校理尹泰駿,以上七點。
有政。吏批,兼判書李載元牌招不進,參判吳俊泳進,參議尹相萬進,左副承旨朴周陽進。啓曰,兼判書李載元,參議尹相萬,竝牌招不進,小臣獨政未安,何以爲之?敢稟。傳曰,仍爲之。以閔應植爲直閣,趙秉稷爲同春秋,趙榮夏爲楊州牧使,趙奭永爲瑞興府使,金炳肅爲金溝縣令,宋在和爲稷山縣監,申錫孝爲長連縣監,校書提調金炳始。承文提調五單,鄭基會·金昌熙·朴定陽·尹用求·閔種默。學正單白時淳。
兵批,行判書趙寧夏病,參判李敦夏病,參議李冕雨病,參知睦承錫入直進,右副承旨李源中進。同知單鄭海昇,僉知單金榮浩,副護軍徐夔淳,副司直尹榮植·朴齊斌·徐載厚·鄭寅學·鄭光淵·金世基,副司果趙南軾·曺始永·金寅植·徐公淳·尹喆培·金在容,以上竝單付。
吏批,再政。以權善·李近憲爲假監役,假監役李龍和爲載寧郡守,兼直閣單閔應植,兼校書校理單閔應植。
三政。金永耇爲江西縣令,李哲永爲金化縣監。
李源中,以議政府言啓曰,卽見江原監司南廷益災實分等狀啓,則伊川等八邑,置之稍實,江陵等十三邑,置之之次,平海等五邑,置之尤甚。畓災一百二十三結五十一負四束,特許準劃,後錄諸條,竝請令廟堂,稟旨分付矣。其一,江陵等九邑,大同布及各軍門各衙門軍布,許令純錢代捧事也。其一,各軍門屯稅,各宮房·各衙門有土免稅,勿爲比摠,從實收稅事也。其一,尤甚邑限明秋勿定配事也。其一,推奴徵債,限明秋防塞事也。夏節屆而雖切望霓之情,秋候調而竟獲退霜之喜。度支事目,旣無頒降,全省年形,自可驗悉,所請災結中,限五十結劃下,使之均俵分等依施。九邑麻農,設或失稔,分數永代,已是曠惠,則有難更議闊狹,置之,餘外條陳,實爲便民之政,竝許施,何如?傳曰,允。
又以承文院言啓曰,使行文書査對,今方擧行,而本院提調,多有病頉,無以備員,行大護軍鄭基會,刑曹參判金昌熙,行左承旨朴定陽,禮曹參判尹用求,戶曹參判閔種默,竝差下,使之察任,何如?傳曰,允。
壬午十一月初三日申時,上御重熙堂。新恩謝恩親受入侍時,行都承旨金聲根,左副承旨朴周陽,右副承旨李源中,同副承旨尹宖善,假注書金東纓·閔泳壽,別兼春秋鄭誾朝·金天洙,檢校直閣徐相祖,以次進伏。文科甲科尹宖善·鄭佑默·鄭寅星,乙科尹尙學·宋淳鐸·金聲謨·劉百源·李會英·尹喆培·朴宗玕,丙科李容善·金在容·鄭寅昇·尹泰駿·洪鍾燦·李勝宇·閔應植·李容儀·林必璧·李重夏·南廷哲·李瑞永·尹永弼·愼奎晟·閔正植·李暐·金世基·李完用·朴勝悳·丁奎會·金櫶濟·洪瀅周·金基燮·李翊峻·李敏英·姜濬永·閔泳辰·姜日馨·李性默·任大準·朱在賓·鄭光淵·金永理·張基周·金炳玉·洪益樟·洪秀寅·李宅煥·李祖淵·閔龍鎬·金振龍·白霙基·柳榮壯·鄭寅漢·朱星煥·林選洙·申政均·邊相勳·崔龍三·洪鍾憲,武科甲科具然泰等,序立偕下訖。上曰,〈史官〉分左右。聲根奏曰,同副承旨,卽新恩也,使之下去,一體行禮乎?上可之。聲根奏曰,入侍人中,有率榜人,亦爲一體行禮乎?上可之。引儀唱四拜,文武新恩及率榜人,行四拜禮訖。聲根奏曰,新恩等,使之宣醞乎?上可之。聲根·源中,承命宣醞訖。聲根奏曰,文科新恩,使之陞堂,次第奏職·姓名乎?上可之。周陽奏曰,武科甲科一人,陞堂奏職·姓名,曾有已例,今番何以爲之乎?上曰,依已例擧行,可也。尹宖善等,以次陞堂,奏職·姓名。上曰,金世基爲延興幾世孫乎?聲根曰,十一世孫矣。上曰,尹尙學爲正愍幾世孫乎?聲根曰,六世孫矣。上曰,鄭佑默,是愚伏祀孫乎?聲根曰,其四寸宜默,爲祀孫矣。新恩以次退出。上曰,都承旨出去楹外,文科中留待,新恩進退,可也。聲根奏曰,院隷入庭擧行乎?上可之。尹宖善·鄭佑默·尹尙學·李容善·鄭寅昇·尹泰駿·閔應植·南廷哲·李暐·金世基·李完用·朴勝悳·閔正植·邊相勳·崔龍三·洪鍾憲·李祖淵十七人,使之進退後,武科中宣傳官白性基·徐載斗,別軍職申泰弘·閔肯植,繼次進退訖。聲根奏曰,文武使之退出乎?上可之。仍命史官就座,又命退。承史以次退出。
上在昌德宮。停常參·經筵。
乙酉五更,以至天明,所見彗星尾跡距度,比昨無異。
李源中啓曰,明日常參·經筵,取稟。傳曰,允。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,同副承旨尹宖善,今日不爲仕進,卽爲牌招,何如?傳曰,允。
朴勝悳有頉,代以金炳玉爲假注書。
鄭寅昇有頉,代以李完用爲假注書。
金炳玉有頉,代以尹尙學爲假注書。
李完用有頉,代以任大準爲假注書。
李源中啓曰,玉堂上下番俱空,事甚未安。應敎宋圭元測候官進,副應敎洪世燮,卽爲牌招入直,何如?傳曰,允。
以吏曹參議尹相萬牌不進罷職傳旨,傳于李源中曰,只推。
李源中啓曰,行都承旨金聲根,行左承旨朴定陽不爲仕進,行右承旨朴容大廚院進,左副承旨朴周陽式暇出去,同副承旨尹宖善牌不進,院中只有臣一人,伴直無人,行右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
以同副承旨尹宖善牌不進罷職傳旨,傳于李源中曰,只推。
李源中,以禮曹言啓曰,冬至朝賀,以十八日退行事,草記允下矣。同日大殿·大王大妃殿·王大妃殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
又以奎章閣言啓曰,新除授直閣閔應植,卽爲牌招察任,何如?傳曰,允。
又以奎章閣言啓曰,新除授直閣閔應植敎旨,安寶次,濬哲之寶,請出之意,敢啓。傳曰,知道。
又以司譯院都提調·提調意啓曰,同文考略續編,依原定式開印,而其編輯之役,刊讎之費,專使譯官擔當擧行矣。今於訖役之後,不可無酬勞之政,校正監印官李應憲·玄濟普·吳慶然·金載信·金始漢·方文鏞·朴載跣·李一泳·尹夏楨·李應相·吳致悳·金秀男·吳致儉·李鍾岷·高鎭華·玄星運·高永喜·吳慶潤·白完培,竝施加資之典,何如?傳曰,允。
義禁府啓曰,忠州營將李秉洙原情云云。傳旨內辭緣,泛稱遲晚,刑推得情,何如?判付啓。除刑推議處爲良如敎。
左議政金炳國箚曰,伏以我春宮邸下,溫文日就,課讀時敏,孝經畢講,聖心貽悅,臣方忝在傳銜,竊不勝延頸欣祝。際伏見傳敎下者,臣於安之未到,忽蒙晉馬之用錫,天廐上駟,龍光遍耀,臣以是職,特荷此上賞,感戴鴻私,宜卽乘拜之不暇,而第無可懋之功,冒膺非頒之恩,其在廉防,寧不愧悚?伏願聖上,克推繁纓之惜,劃收權奇之賚,俾私分安焉。取進止。答曰,省箚具悉卿懇。卿其勿辭,安心領受。仍傳于李源中曰,此批答,遣史官傳諭。
上在昌德宮。停常參·經筵。
藥房副提調金聲根啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源中啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政洪淳穆未肅拜,左議政金炳國有身病,右議政未差,不得來會云矣。敢啓,傳曰,知道。
又啓曰,同副承旨尹宖善,今日不爲仕進,卽爲牌招,何如?傳曰,允。
傳于李源中曰,大副官入侍。
傳于李源中曰,妄投章奏,致老成不安於朝,趙尙學,不可譴罷而止,施以定配之典。
李源中啓曰,領議政洪淳穆疏批,遣左承旨傳諭,仍與偕來事,命下矣。行左承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
尹尙學有頉,代以申政均爲假注書。
任大準有頉,代以兪致烈爲假注書。
申政均有頉,代以尹承弼爲假注書。
兪致烈有頉,代以洪鍾憲爲假注書。
尹承弼有頉,代以鄭佑默爲假注書。
洪鍾憲有頉,代以李瑞永爲假注書。
鄭佑默有頉,代以丁奎會爲假注書。
李瑞永有頉,代以姜日馨爲假注書。
丁奎會有頉,代以洪鍾燦爲假注書。
姜日馨有頉,代以閔泳辰爲假注書。
洪鍾燦有頉,代以李敏英爲假注書。
閔泳辰有頉,代以愼奎晠爲假注書。
以慶尙監司尹滋承狀啓,金山郡守金明洙罷黜事,傳于尹宖善曰,該郡守封庫勿施前,別送軍官金華鑅,令該府,捧招以入。
尹宖善以奎章閣言啓曰,直提學金允植,今旣入城矣。卽爲牌招察任,何如?傳曰,允。
又以弘文館言啓曰,新除授校理南廷哲,副校理李暐·尹泰駿,竝卽牌招察任,何如,傳曰,允。
又以承文院言啓曰,院製述官洪勉植仕滿代,吏文學官李政翼陞付,其代幼學玄濟昌差下,付軍職冠帶常仕,何如?傳曰,允。
又以伴接官言啓曰,卽者差備譯官來言,留館日本國人中,兵隊一名,今日辰時量,出去仁川濟物浦云矣。敢啓。傳曰,知道。
議政付領議政臣洪淳穆疏曰,伏以臣,罪著由孽,犯速方命,泥首恭俟者,惟在於丕蔽厥辜,允孚開和之典,則及夫究竟處分,無過乎薄罷而止,旋又敍旨特降,職名依舊,此固知聖念,出於開釋而警戒之,曲庇而收用之。若臣危厲情踪,坐邀恩寵,轉益靡所容措,誠滅死萬萬無限,而積釁之在身,猶復自如,曷嘗有前後異同哉?臣聞禮義廉恥,是爲四維,一有不張,於爲國何?人主所以勵世磨鈍,而人臣進退,亦關於風俗汚隆,微末庶僚,罹臣所遭,尙不欲靦面居職,身忝大官,笑罵從他,彯纓結綬,重尋台司一步,去就之顚倒莫甚,防範之虧壞到極,將何以維國體而謝輿論乎?雖今寵命復新,顧臣自處之義,實無以有時消磨,比諸大瘇方漬,而針砭不及,醜疵遍凝,而湔滌不到脛,幾如腰黥未補劓,只是撫摩之煦濡之,欲望其良痊,亦無奈何矣。臣仕官人耳,白首紳笏,不擇夷險,有除輒膺,有召輒趨,豈敢支離强引,故作慢蹇?矧玆殊眷曠絶,更事逡巡,特斷斷微諒其不得已者存焉。儻殿下,不棄簪纓舊物,拂拭陶鎔,以開自新之路,將臣未勘之罪戾,亟施當律,是廉恥可勵,紀綱可立,主與臣可以俱榮。言至於此,庶幾日月之明,無遺照燭矣。伏不勝千萬血祝,臣無任云云。答曰,省疏具悉卿懇。月前之諭,罄悉無餘,意謂卿釋然感悟,今此引牘又至,不覺悵忙而失圖也。以卿斷斷憂國之誠,値此艱會,固當任謗直前,而如是持難,是豈平日仰望於卿者乎?若以時事多虞,欲遂急流勇退之心,則於卿得矣,其於獨坐漏舟之中,無檣楫之可仗,安望其有濟乎?寔由予之誠意淺薄,雖吐露衷曲,而視若應文備具,一往邁邁,予方自訟,何暇疑卿處義之過中哉?卿如有素心相孚之道,必不得更諭而蟠然簉朝也。仍傳于尹宖善曰,此批答,遣右承旨傳諭,仍與偕來。
壬午十一月初五日三更,上御重熙堂。全權大官·領選使入侍時,右副承旨李源中,前假注書金東纓,記注官康鴻擧,別兼春秋尹相翊,全權大官趙寧夏,領選使金允植,以次進伏訖。上曰,史官分左右。仍敎曰,全權大官·領選使進前。寧夏·允植進前。上曰,日寒風高,無事往還乎?寧夏曰,王靈攸曁,無事往返矣。上曰,到津後幾日留連,何日發行乎?寧夏曰,臣則十月初一日到津,二十三日發行矣。允植曰,臣則初三日到津,十六日發行矣。上曰,今番商辦,善爲措處,甚幸。寧夏曰,臣與前德國領事穆麟德,合同文券及北洋回咨,呈納政院,伏想下鑑矣。上曰,已覽之,而甚善甚善。仍敎曰,馬建常,姑未出來耶?寧夏曰,與臣自津同行,抵烟台有所私幹,數日後可以東渡矣。上曰,李中堂幾次見之耶?寧夏·允植曰,數次見之矣。上曰,今行往謁保定府耶?寧夏·允植曰,不得往謁矣。上曰,如此嚴冬,水土又異,大院君諸節泰平云耶?不勝憧憧。寧夏曰,臣發行之前日,問候官一行,還到天律,得聞大院君諸節泰平云矣。上曰,今番出來之華人幾許耶?寧夏曰,唐廷樞·陳樹黨·馬建常·穆麟德,隨員跟伴,爲十餘人矣。上曰,領選使出來時,學徒·工匠,皆爲率來乎?允植曰,俱爲率來,而從事官金禎均,與通詞一名,跟役二名,姑留東局矣。上曰,華船之每朔幾次往來仁川乎?寧夏曰,此在中朝通商章程中矣。自明年爲始,每朔一次輪船之來,而船費亦當辦計矣。上曰,南陽來往之船,每朔幾次乎?寧夏曰,兵船自烟台,每朔三次來往,則每月似爲六次矣。上曰,今行船泊月尾,詳察形便,爲可以開港云乎?寧夏曰,今番之行,英美國人及穆麟德等言,皆曰濟物未便,開港月尾島,則可以開港云矣。上命全權大官·領選使先退,仍命史官就座,又命退。承史以次退出。
上在昌德宮。停常參·經筵。
丁亥五更後,所見彗星,距極一百二十度,尾長星色,比昨無異,以至天明,爲密雲所蔽,更不得看候。自午時至人定,灑雨下雨,測雨器水深三分。
尹宖善啓曰,明日常參·經筵,取稟。傳曰,停。
朴周陽啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳于朴周陽曰,三使臣留待。
傳于朴周陽曰,三使臣入侍。
尹宖善啓曰,領議政洪淳穆疏批,遣右承旨傳諭,仍與偕來事,命下矣。行右承旨朴容大,卽爲牌招,何如?傳曰,允。
又啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳于尹宖善曰,在外兼司書許遞,前望單子入之。
傳于朴周陽曰,京兆堂上竝許遞,前望單子入之。
李敏永有頉,代邊相勳爲假注書。
愼奎晠有頉,代閔龍鎬爲假注書。
尹宖善,以奎章閣言啓曰,直閣閔應植疏批已下,卽爲牌招入直,何如?傳曰,允。
又以刑曹言啓曰,答副司直李斗永疏曰,省疏具悉。所陳留念,而至於裵事,極爲痛駭,令秋曹捉得嚴覈以聞事,命下矣。謹依傳敎,罪人裵,捉得嚴覈,則所供內,渠以金海之民,上京寓接,與前別選軍官尙稷鉉·李時宇,初無恩怨,而人或有薦進之道,每每沮戲,歸之悖類,自顧身世,不勝恚,借得李斗永之名,製疏以呈,偸名之罪,無辭可達云矣。觀此所供,因憾計旣是狡譎,偸名陳疏,尤極痛惡,固當依律勘處,而旣伏承嚴覈之命,故謹捧招以入之意,敢啓。傳曰,偸名陳疏,因憾陷人,如此不法之類,不可尋常處之。嚴刑一次,遠惡島定配。
直閣閔應植疏曰,伏以臣卽一常調末蔭耳。遭遇昌會,猥忝承華衛翼之列,出入雷肆,頌星海之輝潤,昵侍离筵,仰日月之就將,龍光遍體,鴻渥浹髓,榮已極而分已踰矣。千萬不自意,倖竊科第,唱名之初,特縻臣瀛銜,旋授臣以內閣直殿之職。臣於是,惝怳震駴,實莫省謬簡之奚以至此也。噫,臣嘗聞是閣,規制之綦重,遠倣天章·文淵,奉謨訓而昭回雲漢,峙圖書而上應壁府,備顧問以資啓沃,掌詞命以贊聲明,遴掄淸峻,寧曠不備,自非宏才博識,發揮皇猷,令聞儁采,矜式列紳者,未嘗倫擬矣。臣姿本粃窳,學又椎鹵,詩書緖餘,早墜於家庭,功令小技,亦拙於曹耦,左右無當,臣實自知。今乃驟進僥冒,苟然恬然,則土木文繡,鶢鶋鍾鼓,猶不足以喩其不稱,而在朝家綜核之政,得無有可議者乎?牙牌體嚴,黽勉祗肅,而若以濫叨便視,倘來暫膺遂作固有,其於公器之玷汚,物論之嗤姍,尤豈不大可懼也哉?敢控衷懇,仰冀鑑察,伏乞聖明,亟賜收還臣新除奎華之命,俾名選無淆,微諒獲全焉。臣無任云云,省疏具悉。爾其勿辭察職。
壬午十一月初六日申時,上御重熙堂。三使臣入侍時,左副承旨朴周陽,假注書閔泳壽,記注官姜鴻擧,記事官崔應珏,進賀謝恩兼陳奏歲幣正使沈履澤,副使閔種默,書狀官鄭夏源,以次進伏訖。上曰,史官分左右。仍敎曰,三使臣進前。履澤等以次進前。上曰,遠路善爲往返也。仍敎曰,今番謝恩咨文中,已有詳陳,然又以國安民靖,感戴之意,善爲奏達也。履澤曰,謹當依敎矣。上曰,副使進前。種默進前。上曰,卿往保定府,大院君諸節問候以來。種默曰,謹當依敎矣。上曰,卿曾往日本,探看稅關事務,則今番之行,亦歷探天津稅務以來也。種默曰,北京·保定·天津程路,各自北西南,則先往保定,歷往天津,而稅務一款,當一一探來矣。上曰,回還時則從水路,似好矣。種默曰,自天津從水路時,亦有烟台等稅闕,則又當歷探矣。上曰,上使進前。仍敎曰,回還時觀其事機,以水路作行也。履澤曰,到皇城隨事機爲之,而二月則漸値風和,似速還矣。上曰,任譯輩濫把草料·驛馬,乃是沿路之大弊,別般嚴飭,期於除弊,可也。履澤曰,謹當各別操束矣。上曰,今日止宿於高陽,而何日到灣耶?履澤曰,今二十二日到灣,而五六日間渡江,來月初二三日間離柵,臘月二十六日,可到皇城矣。上曰,書狀官進前。仍敎曰,書狀官雖有聞見錄中,而出入之節,與他從便,無論中國細微之事,一一詳探歸奏也。夏源曰,當隨所聞奏達矣。上命賜貂帽·扇子·藥物等屬。周陽受傳于履澤等,履澤等跪受訖。上曰,三使臣先退,仍命史官就座,又命退。承史以次退出。
上在昌德宮。停常參·經筵。
尹宖善啓曰,來十一日朝參日次矣。敢稟。傳曰,停。
又啓曰,明日常參·經筵,取稟。傳曰,停。
又啓曰,來十一日,輪對日次矣。敢稟。傳曰,當次人受點後,日次待令。
朴周陽啓曰,大司憲·執義,掌令二員,持平二員未差,監察茶時之意,敢啓。傳曰,知道。
金聲根啓曰,右副承旨李源中,今日不爲仕進,卽爲牌招,何如?傳曰,允。
傳于尹宖善曰,今日親臨春塘臺,當演操新建親軍矣。該房知悉,侍衛入直磨鍊,不緊侍衛,置之。
傳于尹宖善曰,今日殿座時,王世子侍座之節,依例磨鍊。
朴容大啓曰,卽者兵曹郞廳來言,今日殿座時,別侍衛不可不備,而行判書趙寧夏有身病,不得擧行云,何以爲之?敢稟。傳曰,次堂擧行。
京兆堂上前望單子入之。判尹南廷順,左尹李應夏,右尹趙秉稷落點。
傳于朴定陽曰,戶曹判書有闕之代,前望單子入之。
兼司書前望單子入之,徐載厚落點。
傳于尹宖善曰,出宮門路,以宜春門爲之。
邊相勳有頉,代以李會英爲假注書。
閔龍鎬有頉,代以金櫶濟爲假注書。
李會英有頉,代以朱在賓爲假注書。
金櫶濟有頉,代以林選洙爲假注書。
傳于尹宖善曰,桂坊有闕之代,令該曹口傳差出。
兵曹口傳政事,上護軍閔泳穆。
尹宖善,以弘文館言啓曰,副修撰洪瀅周呈辭出去,下番闕直,事甚未安。閔應植內閣進,修撰李重夏·李勝宇,竝卽牌招,推移入直,何如?傳曰,允。
又以侍講院言啓曰,新除授兼司書徐載厚,卽爲牌招察任,何如?傳曰,允。
義禁府啓目,粘連向前李秉洙亦,爰辭容或有說,揆以事體,均是地方,則此囚罪犯,與地方官無異,亦不可例勘而止,施以遠地定配之典,何如?判付。啓依允。
行兵曹判書趙寧夏疏曰,伏以本兵,重任也,內而宿衛宮禁,外而鈐轄諸營,以至金穀之支調,機要之繁會,誠不可一日而暫曠者也。故居是職者,不敢出城經宿,卽國典然也。自臣受任以來,三役仁港,特許仍帶,再航津海,不準乞解,往返之間,費日甚多,以致政注擔閣,京察過時,蓋以王事靡盬,有難膠守成規,而職務之瘝弛,事體之虧損,豈細故也?間者又奉除旨,以臣爲內閣之長,遙授於出疆之後,遽膺於納節之際,晏然冒玷,若固有之,夫豈自諉以宿趼之序進,而全昧乎廉防之莫越也哉?秪因使命嚴急,不遑備例飾讓耳。迺玆竣還有日,始可以畢暴哀悃矣。顧今百度更張,官惟其人,而以若戎權華貫,萃于一身,任其虛縻,名實都乖,是豈淸朝之所宜有也?念臣依近日月,誼切休戚,夷險向前,矢心鞠瘁,是臣職分內事耳。至於不自量揣,徒懷寵祿,是臣之所大懼也。且臣宿疾貞痼,固聖明之常所矜燭,而自秋徂冬,海天觸寒,頭目眩暈,肢體凌兢,歸家昏仆,不省四到,搖搖如尙在波濤之中,似此形症,諒非時日醫治所可痊差。玆敢收召病思,歷控情實,伏乞聖慈,特垂體諒,將臣所帶兵曹判書奎章閣提學之任,亟令遞改,俾調息得宜,職事無曠焉。臣無任云云。答曰,省疏具悉。本兼重任,何可輕遞?卿其勿辭行公。
戶曹參判閔種默疏曰,伏以臣膺命出疆,纔已辭陛,瞻望觚稜,益切戀結之忱,竊計原隰往回,將至半歲之久,則見帶職名,不可虛縻。故玆從縣道,猥陳短章,伏乞聖明,亟許遞改,以安微分焉。臣無任云云。答曰,省疏具悉。所請依施。
壬午十一月初七日午時,上詣春塘臺。演操新建親軍入侍時,行都承旨金聲根,行左承旨朴定陽,左副承旨朴周陽,右副承旨李源中,同副承旨尹宖善,假注書金東纓·閔泳壽,記注官白時洽,別兼春秋金天洙,以次侍立。時至,上具軍服乘輿,出宜春門。藥房副提調金聲根進前奏曰,侵早勞動,聖體,若何?上曰,一樣矣。仍詣暎花堂陞座,淸使袁世凱·張光前·何立朝·何增珠,次第升堂。上起立椅子前,請行揖讓。袁使等行打恭禮。上擧手答揖。上命傳語曰,請坐椅子。袁使等請上先坐。上東向坐。袁使等北向坐。上曰,天氣猂冷的時候,諸位冒冷平安否?袁使等具對,托國王福蔭,好在好在。上曰,哈茶。袁使等曰,謝謝。上曰,吳大帥太平否?袁使等曰,平安。上曰,今見三軍府所演兵隊,如此精熟,可見諸位勞心勤苦。袁使等曰,貴國兵勇,皆有本事,敎導甚易,幸勿賜謝。仍呈上二十六變體陣圖請覽。上曰,此陣圖,誰人畵出?袁使等曰,有一跟來的相好朋友,使之畵出。上曰,今日觀玩操演,吳大帥不來,甚是悵然。袁使等曰,吳大帥逢場,備達盛意。上曰,日已晚矣。諸衆位回館。袁使等曰,告退告退。上命書傳敎曰,侍衛陪衛與排立軍兵,令各其營乾犒饋。又命書傳敎曰,還宮,當自內爲之矣,該房知悉。上還內。諸臣以次退出。
上在昌德宮。停常參·經筵。
己丑五更後至天明,游氣往來,彗星所在,不得看候。
尹宖善啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳于尹宖善曰,新及第李祖淵,修撰除授。
朱在賓有頉,代姜濬永爲假注書。
林選洙有頉,代以劉百源爲假注書。
尹宖善啓曰,卽者吏曹郞廳來言,金溝縣令金炳肅,金化縣監李哲永,長連縣監申錫孝等,當爲署經,而兩司前望未下,不得署經云,何以爲之?敢稟。傳曰,除署經。
戶曹參判前望單子入之,徐正淳落點。
兵曹口傳政事,以朴顯陽爲左翊〈衛〉,趙爰夏爲右〈翊〉衛。
禮曹,今十一月十三日冬至朝賀,以十八日退行事,草記允下矣。應行節目,參考前例磨鍊爲白去乎,依此擧行,何如?判付啓。權停爲良如敎。
尹宖善,以侍講院言啓曰,新除授兼司書徐載厚,時在忠淸道禮山地,書筵入番事緊,斯速乘馹上來事,下諭,何如?傳曰,許遞。前望單子入之。
兼司書前望單子入之,閔應植添書落點。
兵曹口傳政事,護軍單閔種默。
尹宖善,以迎接官言啓曰,今日午時量,上國吳提督率隨員十六人,跟役三十名,兵隊二十六名,進去南營三軍府宣仁門外陣,酉時量,還來大陣之意,敢啓。傳曰,知道。
又以兵曹言啓曰,謹依下敎,侍衛軍兵,與武藝別監等處,乾犒饋分給之意,敢啓。傳曰,知道。
又以禁衛營言啓曰,謹依下敎,門旗手等處,乾犒饋分給之意,敢啓。傳曰,知道。
又以御營廳言啓曰,謹依下敎,門旗手等處,乾犒饋分給之意,敢啓。傳曰,知道。
又以義禁府言啓曰,趙尙學,施以定配之典事,承傳啓下矣。趙尙學,慶尙道居昌府定配,以承傳內辭意,具罪目依例發遣府羅將,押送配所,何如?傳曰,允。
又以義禁府言啓曰,時囚罪人李秉洙,施以遠地定配之典事,議處公事判付內,依允矣。李秉洙平安道肅川府遠地定配,而以議啓內辭意,具罪目依例發遣府羅將,押送配所,何如?傳曰,允。
又以刑曹言啓曰,裵嚴覈草記,傳曰,偸名陳疏,因憾陷人,如此不法之類,不可尋常處之。嚴刑一次,遠惡島定配事,命下矣。謹依傳敎,罪人裵,嚴刑一次後,全羅道康津縣古今島,遠惡島定配所,卽爲押送之意,敢啓。傳曰,知道。
上在昌德宮。停常參·經筵。
五更以至明天,所見彗星,形體尾跡,比前無異。
李源中啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,漢城府官員來言,濟州獻民數,修整次請出矣。敢啓。傳曰,知道。
姜濬永有頉,代以李容儀爲假注書。
劉百源有頉,代以白霙基爲假注書。
李容儀有頉,代以金振龍爲假注書。
白霙基有頉,代以金聲謨爲假注書。
吏曹,修撰單李祖淵除授事,承傳。
李源中,以兵曹言啓曰,宣傳官尹錫仁·閔奭鎬,俱以病難供職,呈狀乞遞,竝改差,何如?傳曰,允。口傳差出。
傳于李源中曰,別軍職閔肯植,別薦施行。
兵曹口傳政事,以金永喆·閔肯植爲宣傳官。
李源中啓曰,行都承旨金聲根,行左承旨朴定陽,左副承旨朴周陽不爲仕,行右承旨朴容大奉命在外,同副承旨尹宖善式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴周陽牌不進,伴直無人,行左承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
李源中,以議政府言啓曰,卽見廣州留守趙慶鎬狀啓,則本府儒生公都會,當爲設行,而値此歉年,許多儒林之齎糧來赴,不可不念,待明年合設事,請令廟堂稟旨分付矣。年形失稔,多士之裹糧赴試,實所可念,依狀請退行,何如?傳曰,允。
又以議政府言啓曰,卽見咸鏡前監司金有淵狀啓,則枚擧慶源府使李熙榮牒呈,淸人一名,自琿春城齎來公文,故坼見,則我國貧民佔種吉林邊地者,刷還本國,交付地方官歸籍云,而答照會裁送與否,請令廟堂稟旨分付矣。旣有公文,則不可無回覆答照會,道臣措辭裁送之意,分付,何如?傳曰,允。
又以議政府言啓曰,卽見咸鏡前監司金有淵,北兵使具駿鉉狀啓,則枚擧高嶺前僉使許牒呈以爲,本鎭內外防築潰缺,浩大之役,不得不經紀修築,而冬候不遠,待開春以茂山·會寧·鍾城三邑民丁,排定赴役,而役丁劃給一款,請令廟堂稟旨分付矣。修築之處,極爲闊大,赴役雖有已例,勞民亦所當念,從略排定,待春經紀事,知委,何如?傳曰,允。
又以吏曹言啓曰,今此冬至祭祭官,當爲磨鍊,而除老病公頉,實無推移排比之路,依近例刑官·司饔院官員及年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以弘文館言啓曰,下番闕直,事甚未安。修撰李重夏,副修撰洪瀅周在外,閔應植內閣進,新除授修撰李祖淵,卽爲牌招入直,何如?傳曰,允。
又以承文院言啓曰,卽見盛京禮部咨文,則本年冬季統巡著派前往事也。回咨按例撰出,付撥下送灣府,傳給鳳城,轉致盛京之地,何如?傳曰,允。
又以承文院言啓曰,院吏文學官玄濟昌有頉,代幼學權永憲差下,付軍職冠帶常仕,何如?傳曰,允。
又以伴接官言啓曰,卽者差備譯官來言,日本國人中隨員一人,領什物二馱,今日辰時量,出去仁川濟物浦云矣。敢啓。傳曰,知道。
又以都摠府言啓曰,副摠管徐正淳,以戶曹參判,本曹坐衙進參事,晝仕出去,而逐日煩稟未安,入番間除草記往來之意,敢啓。傳曰,知道。
又以漢城府言啓曰,濟州三邑民數,今始上來,依例入錄之意,敢啓。傳曰,知道。
上在昌德宮。停常參·經筵。
五更,所見彗星,形體尾跡,比前稍減,而天明之際,游氣往來,不得推測。
藥房副提調金聲根啓曰,伏未審日間,聖體,若何?寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安,答曰,知道。
李源中啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政洪淳穆未肅拜,左議政金炳國有身病,右議政未差,不得來會云矣。敢啓。傳曰,知道。
又啓曰,同副承旨尹宖善,今日不爲仕進,卽爲牌招,何如?傳曰,允。
金振龍有頉,代以李宅煥爲假注書。
金聲謨有頉,代以金基燮爲假注書。
李宅煥有頉,代以李性默爲假注書。
金基燮有頉,代以朴宗玕爲假注書。
以左副承旨朴周陽牌不進罷職傳旨,傳于尹宖善曰,只推。
尹宖善啓曰,密符親納,例也,而前京畿監司洪祐昌,謂有身病,使其褊裨替納,事甚未安,推考,何如?傳曰,允。
以司謁口傳下敎曰,罪人任應準·李會正發配,卽速擧行。
以司謁口傳下敎曰,時囚罪人柳肯秀,卽速發配。
兵曹口傳政事,護軍單尹用求。
尹宖善,以三軍府言啓曰,卽接御營廳所報,則依定式十一月·十二月習陣,不爲設行云矣。敢啓。傳曰,知道。
又以弘文館言啓曰,下番闕直,事甚未安。應敎宋圭元測候進,副校理尹泰駿,修撰李祖淵營務處進,李重夏,副修撰洪瀅周在外,閔應植內閣進,副應敎洪世燮,校理鄭寅星,副校理李暐,竝卽牌招,推移入直,何如?傳曰,允。
又以奉常寺都提調·提調意啓曰,各陵冬至祭享所用藥果煎造後,進上看品藥果二十立,依定式封進之意,敢啓。傳曰,知道。
又以伴接官言啓曰,卽者差備譯官來言,留館日本國人中,士官一人,兵隊一名,今日巳時量,出去仁川濟物浦云矣。敢啓。傳曰,知道。
又以義禁府言啓曰,慶尙監司尹滋承狀啓內,金山郡公兄文狀內,暗行都御史出道本郡,卽爲封庫,而鱗次到付八道都御史移文內,金山郡守金明洙,暗行從人打殺矣。該郡守之有此徑先施刑,至於人命致死,其所做錯,誠極駭妄。同金山郡守金明洙爲先罷黜其罪,令攸司稟處事,判付內該郡守封庫勿施,前別選軍官金華鑅,令該府捧招以入事,命下矣。金華鑅,今方待命拿囚,金明洙下去京畿利川地云,依例發遣府羅將拿來,何如?傳曰,待待命拿囚。
吏曹啓目,前判官河楨奎名字,改以相奎,出身張鎭基名字,改以基台,鄭昌錫名字,改以仁錫,前五衛將韓錫矩名字,改以鎭祐,尙名字,改以龜浩,副司果尙澐名字,改以雲浩事爲等如告狀,令藝文館給帖,何如?判付。啓依允。
敎京畿監司金宏集書。王若曰,作屛翰於王國,類商邑之極是四方,簡心腹於臣隣,倣漢家之置以三輔,視可者而難愼,疇若予而登庸。矧玆畿甸郊逐之區,乃是風俗敎化之本。一路之政令,由出觀察牧府州縣,四都之居留,總兼咸湊關防陸海。衛護陵寢,春秋之灑掃恪勤,節制甲兵,陰雨之戒慮深切。歲當壬午之亢旱,民有庚癸之深憂。鱞寡孤獨之無處倚毗,必有仳離之患,賦稅徭役之在所蠲減,未遑釐革之方。倉廩府庫之虛耗,弛法而滋弊,關港市廛之交易,送往而遞來。惟卿,世篤忠貞,家傳詩禮,晉晝三接,著黼黻之精華,升資貳卿,懷盤錯之利器,駕鯨濤而涉海,盡使職於謀度咨詢,珮鯉訓於趨庭,早服習於仁孝友悌,非卿則何以委此?是予曰斷然無他。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守·巡察使,卿其乃心永肩,予命秪膺。承流宣化,共理二千石循良,祛瘼蘇殘,佇見三十州彈壓。地是劇務地,所以王言之敷心,時乃何等時,方其民憂之溢目。於戲,攬車轡而有澄淸之志,往汝欽哉。仗斧鉞而兼巡察之任,得君重耳。故玆敎示,想宜知悉。修撰臣曺始永製進。
前正言李羲鳳疏曰,伏以臣,以愚昧之說,屢瀆崇嚴,重速罪戾,極知僭越,不勝惶霣,而言念今日之事勢,惟經用之足不足而已。經用之匱竭,亶由於邑吏船主之逋,歲加年積,刷而未刷,虛縫文簿之致也。今莫如使戶·惠廳,八域之幾許年未收冊子,更爲修送于持斧之臣,使各其所掌道內,糾察所逋,祕關捉囚,逋多者梟首之意,發令,嚴加督刷,指徵無處者,使之稟告廟堂而爲之,有徵者期使畢捧,未則土船雇運,錢木則雇人陸馱,自京捧所,蠲減情費,無使欠縮,而一任督刷上送,限幾年虛簿淸帳之前,勿許復命,而其間贓汚之官,首逋之吏,投書奪金之賊,柵堡煽俗之徒,稅船故破之漢,竝施以重律,守令擇其人,而立紀律行公正,則民其安矣。臣於前月,下鄕觀之,則歉邑俵災倉還停捧,方流化下究,而刷逋無聞,民徵有督,雖一利之小,非正貢而橫徵之,則呼冤者,民之情其然也。且訛說猶未定,西居者移東,野居者入山,民之心如鳥坐林,隨風搖搖,臣之所覩,何敢誣罔於君父之前乎?伏願亟降綸音,誥示八方,爲民心之安,卽國家之安也。夫米粟者,民之大命也。臣聞西江饒戶之米商都賈,未知幾十萬石,而賤貿而貴賣,故城外內之所仰食者多矣,今皆離散云,而嶺湖間米商輩,皆裝載有限之米,無限走他而不入于京江,以若近畿服牛之米商,纔到來春,米貴於玉,必至之勢也。況今傳聞,銀多而米貴,及其翔貴之日,濟民之策,必多艱鮮,況又有軍需之用乎?淵深而魚生,山深而獸往,廩實而民赴,勢然也。今莫若變通銀錢,使民例用,而錢銀換買,今歲內貿米於嶺·湖,分置于浦口,限數十萬石,而春至氷解,卽以火輪貰船,運貯于太倉,而使大夫不離於輦轂之下,將帥守於城,士卒練於桴鼓之下,是爲升平之日,安不忘危之義也,懋哉懋哉。見今接賓之節,軍需之用,恐有貽羞時義大矣。不得不優例爲之,而猝辦未易,廼者一二有司之臣,憂深而發慮,遂自願助用,則內自百官,外至道帥邑宰,隨力助用,分也誠也,孰有憂父母而藏其私焉者乎?至以凡民富饒,亦必有義助用者矣。誠意莫遏,詎無酬勞之典乎?助之多小,賞以輕重,飭令外邑,無有願納之名,而無或有勒納于民間之弊焉。今且殿下,廣開言路,逈出於大聖人之尋常萬萬,而或有偸名而求諫者,或有苟容而求說者,莫嚴之下,若是無難,恐非道理也,惟在聖簡之如何矣。臣無任云云。省疏具悉。所陳俱合時宜,當留念矣。
上在昌德宮。停常參·經筵。
五更轉至天明,游氣往來,彗星所在,不得看候。
尹宖善啓曰,明日常參·經筵,取稟。傳曰,停。
朴周陽啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳于尹宖善曰,檢校直閣尹用求,馳詣仁陵,奉審摘奸,仍留監祭,仍詣獻陵,一體奉審以來。
尹宖善啓曰,祀典所重,何等審愼,而今日冬至祭,健陵獻官李炳敎,尙不入來,以致傳香之過時,事未前有,萬萬駭然。所當重勘,而本院請推之外,無他可施之罰,何以爲之,而原單子使之改付標以入,當該不審塡差之吏曹堂上,推考,何如?傳曰,允。拿處。
李性默有頉,代以李翊焌爲假注書。
朴宗玕有頉,代以洪益樟爲假注書。
李翊焌有頉,代以林必璧爲假注書。
洪益樟有頉,代以柳榮壯爲假注書。
林必璧有頉,代以崔龍三爲假注書。
柳榮壯有頉,代以張基周爲假注書。
傳于尹宖善曰,發遣吏郞,諸執事請齋與否,摘奸以來。
行右承旨朴容大狀啓,臣於本月初六日申時量,敬奉聖批,馳往傳諭于驪州金沙面議政府領議政洪淳穆所住處,則以爲,臣猥控微懇,冒違恩命,夙宵惶懍,靡所自措,卽伏奉批諭下者,辭旨萬萬截嚴,而至於寔由以下幾句語,尤是爲人臣有不敢承聞,彌增震越,罔知死所。今方力疾登塗,走伏金吾門外,惟俟鈇鉞之誅云矣。臣旣承仍與偕來之命,而大臣今方發行,故隨往緣由馳啓云云。踏啓字。
尹宖善,以弘文館言啓曰,下番闕直,事甚未安。應敎宋圭元測候進,校理鄭寅星,修撰李重夏,副修撰洪瀅周在外,副校理尹泰駿,修撰李祖淵營務處進,副修撰閔應植內閣進,副應敎洪世燮,副校理李暐,竝卽牌招,推移姑降入直,何如?傳曰,允。
又以三軍府言啓曰,幼學宋憲斌·安浚,方看修理廠之役矣。時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇單宋憲斌·安浚。
尹宖善,以減省廳言啓曰,本廳會員幼學劉鴻基,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇單劉鴻基。
尹宖善,以伴接官言啓曰,卽者差備譯官來言,仁川船上所留日本國人中,艦長一人,士官六人,海軍三名,今日戌時量,入來館所云矣。敢啓,傳曰,知道。
朴周陽,以義禁府言啓曰,前禮曹判書李會正,施以島配之典,島配罪人任應準,施以安置之典事,承傳,啓下矣。李會正,全羅道康津縣古今島島配,任應準,珍島府金甲島安置,而以承傳內辭意,具罪目依例發遣府都事,押送于各其配所,何如?傳曰,允。
又以義禁府言啓曰,時囚罪人柳肯秀,嚴刑一次,遠惡島安,置事,承傳,啓下矣。柳肯秀,嚴刑一次,訊杖第三十度後,全羅道羅州牧智島安置,而以承傳內辭意,具罪目依例發遣府羅將,押送配所,何如?傳曰,允。
又以義禁府言啓曰,卽接月令醫員皮熙晳手本,則以爲,時囚罪人金明洙素患疝積,又添毒感,目下症刑,實爲危劇云。罪人病勢如此,則一邊保放,一邊草記,載在法典矣。金明洙,姑爲保放之意,敢啓。傳曰,知道。
幼學李根鎬疏曰,伏以臣,卽一嶺外隴畝間耕鑿之氓耳。生長田廬,所與聞者,只是稼穡艱難之業,至於朝廷上政治得失,素不講究其方,而人或以耕餘讀書,浪疑其中之或有叩之,則固空空如也,臣嘗以是自恧,足跡不敢出山門之外一步,惟以生聖國遇聖世,爲平生大幸,而芹野之誠,莫達于上,柒室之憂,徒切于中矣。卽伏見七月二十日綸音下者,滿紙諄複,旨意懇惻,引咎歸躬,不責臣僚,此固大聖人盛德至意,逈出尋常萬萬,而凡我八域含生,少須臾無死之願,孰非漢時山東之民也歟?綸音中有,有曰,告以嘉謨,言雖不合,必無苛責之理,大哉王言,此誠我殿下更始維新之初,開張聖聰,思得良算,期欲成一新之治之意也。雖古帝堯之詢芻蕘,夏后之懸鞀鼓,亦何以加於此哉?近伏聞言事者,仰承聖意,日相接踵於敦化門前,而莫不優批以答。臣伏未知我殿下,果是留念而愼終如始,不厭多言也哉。夫設弊非難,〈救〉弊爲難,若或設弊而不言救弊,則須非我聖上博採廣詢之本意也。如臣之比才不足以斡事,謀不足以應變,勇不足以赴敵,言不足以明利害,粗解者僅文字焉止耳。然此亦化育中一物,區區負暄之忱,自有秉弊者存,以平日所聞於父師者,敢不爲吾君一陳之哉?玆忘猥越之罪,妄獻條陳之議,伏乞聖明,少加垂察焉。一曰,立記綱。夫紀綱者,有國之所以扶持而固不可一日解弛也。紀綱立則名分正,名分正則上下順,上下順則無事不理,國以永存矣。記綱紊則名分壞,名分壞則上不可以制下,下自易以凌上,無變不出,國隨以亡矣。第以今年六月之變觀之,苟有紀綱,寧或若是?以若至微至賤之軍卒,凌逼卿宰,猶爲千萬古罕有之至變,況乎使我國母,出寓潛御,甚至於中外虛驚,以之縞素之境,此誠自剖判以來所不覩所不聞至變至怪也。思之心寒,言之喚塞,凡爲臣子,在所不忍濡筆也。嗚呼,天佑宗祊,何幸?我中宮殿奉還之慶,出於天理人紀之所不泯,而恍然若幾晦之日,煥然復明於世,莫不仰睹而爲快也。否泰交會,乾坤復正,臣民攢祝,不下於迎謂之初載,而我國家千萬世無窮之福,其基本豈不再造於此乎?伏願殿下,今當再造維新之日,嚴立紀綱,以爲經國之先務也。二曰,鎭民心。夫民者,無恒心也。生長承平之世,驟見兵革之警,則興吪胥動,容或無怪矣。見今天兵渡海,蓋欲戡亂保善,而實無他意,倭人駐京,只緣講好通商,而亦合時宜。然京城士庶,枉自疑懼,棄家奔竄,道路襁屬,遐土黎獻,不知裏許。但見外樣而以疑傳疑,聽疑信疑,瞠怯層生,煽動愈甚,其騷訛之狀,岌嶪之勢,有若不保朝夕者矣。當此之時,不可不鎭定民心,而鎭民之策,無他道焉。公納之最爲民瘼者,私債之積年病民者,特爲一體蠲減,則民將感激恩意,庶至鎭定之境矣。伏願殿下,以蠲民瘼,爲鎭民心爲交隣國之本也。三曰,罷戶布。夫戶布,高麗末政,而我朝開國之初,因襲舊謬,行之十有九年,始改麗氏之失,而永爲革罷矣。逮我聖上臨御,特念白骨之冤徵,有此戶布之均捧,固可謂澤及祜骨,然戶布出而班常之分等耳。以士族而應常民之役,以上典而同奴僕之役,是可曰有名分乎?況乎常民所居之洞,雖有白骨無亡,自有各其田土,以其所出,應此布役,實非冤徵也。伏願殿下,繼自今,永罷戶布,使當者各當其役,而勿侵士族,以示正名分之意也。四曰,査軍丁。夫國家之有軍丁,所以衛上捍外,以備不虞之變也。募彼壯健,以充隊位,而及至年限,則特許老除,更募壯丁者,此是不易之常規,而挽近以來,承平之日久,不思査募,惟以因循爲主,無論某邑,所在軍兵,盡是靑山舊鬼,無非白地虛名。倉卒有變,則勢將散執赤子,充作白丁,以若不敎不閑之卒,赴彼決生決死之地,則不待交兵,恇怯先生,聞一砲聲,見一旗脚,則四自逃散,一難禁制,雖使孫·吳將之,莫可奈何,則其所取敗,可立而見。然則不可不査募敎鍊者,卽有國之軍丁,而査募之際,苟無方略,則朝疤暮簽,徒增生民之騷訛,此頉彼入,反作該色之利窟,如之何其可也?必也使民作五家統,統內之民,如或有移去他里他邑者,統首呈官出公文,然後可許移去。且使所去之他里他邑,如無可據公文,勿爲受來意,故永着恒式,使無相遷動,然後伊時官長親執簿,廣布耳目,左右採探,則庶乎無一遺漏,而可得幾萬名軍兵矣。募丁之後,擇軍校中鍊習兵書者,使之課日敎鍊,以銃刀之伎,視作常務,然後驅而應敵,則必無恇怯之情,一可以當百矣。伏願殿下,以此意,措辭行會,使民作五家統,而査募壯丁,敎鍊兵伎,而以爲豫備也。五曰,改訓局。夫訓局都監,卽惟我宣祖大王,美中朝戚繼光之制,始爲創設者也。固可爲萬世長慮,而挽近以來,上失御下之道,下無親上之意,至有今年六月之變,此輩此犯,雖家誅而族滅,不足以洩神人之憤,不足洗國家之辱,而我殿下以好生之德,不忍坑之屠之,只殲亂魁,輒赦餘黨,而近因輿論,又爲撤罷,此可謂輿憤之少洩,亦可謂時措之得宜。然今當虞憂之際,卽當召募之不暇,而已有之軍兵,遽爾撤罷者,恐或貽憂於後日,抑亦有違於先憲矣。當初作變人,孰不膽掉骨戰?然此豈渠輩之人人樂禍,而人人故犯也哉?幾個凶魁,敢爲虎倀,其餘徒黨,無異鶴唳,雖使渠輩,自詰其由,亦不知何爲而至此也。是以我殿下,深燭此意,殲渠釋從,或恐無辜之橫罹,至有王者無軍無民何以爲國之敎也。今於慰公憤循公議之地,不可仍舊貫存舊號之稱,則更以他號爲稱,募丁敎鍊,恐合事宜。伏願殿下,以訓局都監,改稱他號,敎鍊等節,一依舊規,以毋亡先王創設之有意也。六曰,繕兵器。夫兵器軍兵,所以賈勇之具也。漢鼂錯,上言兵事曰,器械不利,以其卒予敵,此非用兵家至言要設乎?今以我國兵器,較諸外國兵器,則果是孰利而孰鈍?傳敎中有曰,創其器械之精利,然則殿下亦以爲不如也。見今各國通好,來駐京師,何不及今鼓鑄,以效其伎乎?我國精銅利鐵之産,不患不足,又有冶工,擇其巧點者,而請外國人以爲之師,依其敎法,設治鼓鑄,且使外邑選匠,詣京學得其妙,然後分送各邑,依法鼓鑄,則必將盡精,而盡精而盡利矣。伏願殿下,使京中設鑄治,繼使外邑,次第鼓鑄,以效外國精利之伎也。七曰,理生財。夫財者,所以富國强兵之資也。見今國家多事,經用難絀,雖閭閻百金之産,用度窘急,則勢難支保,況乎以堂堂千乘之國,財用至於匱乏,而國何爲國乎?我殿下霄晘之憂,有不可盡言,而凡在搢紳之列者,孰敢不凜然以懼,講究生財之方乎?然若念方鳩之策,或行侵漁之政,則財雖聚矣,民則散矣。與其僅斂而民散,雖若便宜而民聚,卽今各邑之移貿名色,初非國家之所句管,乃是營屬之所操縱,而眞生民之一大痼瘼也。我殿下洞察民隱,以爲革罷,此誠我民庶再生之辰也。然止曰革罷,而右錢自在,則弊源不淸矣。令營門都聚右錢,輸上京師,一以補國家之經用,一以絶生民之弊源,則玆其非民國之兩幸乎?且我國産金之地,非止一再,而採金,卽國家之嚴禁也。然而間或有奸民,左締右結,納賂圖囑,稱以採金,別將任意採金,其所利剩,盡歸渠橐,在於國家,無所裨益。採金雖曰國禁,奸民之採金,固自如也。以若至寶,任彼奸民,誠非法意,而國用艱絀之時,採金生財,亦一道也。然金本寶賂,奸詐易生,或不無潛匿私賣之慮矣。然則買賣之際,自官踏印成貼,以許買賣,如無印跡而私自買賣,隨現隨捉,依律嚴勘,則庶可杜民奸而利國家矣。伏願殿下,先聚移貿錢,以絶弊源,且擇臣僚中廉潔者,以採金使爲稱,以使之採金,以補經用之艱絀也。八曰,節財用。夫財者有限,而用者無限也。以有限之財,應無限之用,則有限者勢易匱竭,無限者力難塡充耳。國家生財之方,雖錙金銖銅,寸絲粒穀,乃是自民而出者也。孔子曰,節用而愛民,世之君人者,如有愛民之心,則當先愛財矣。我殿下自臨御以來,愛民之心,非不切至,而其於燕閑無事之暇,土木之役,祈禳之事,玩好之求,賞賜之節,或不無過度之擧,而內帑之糜費,經用之艱絀,恐未必不由於此也。伏見綸音中,以此條列,洞曉臣庶。大哉,我殿下追悔之聖德也。節財之道,不在乎他,只在於禁奢侈省冗費而已。伏願殿下,以愛民之心,推之愛財,令度支量入以出,勿爲濫費也。九曰,禁奢侈。夫奢者,儉之對,而儉是興治之本,奢是亡國之漸也。自古興亡,莫不由儉奢而判焉,則奢侈二字,豈非人主之所可深戒而痛革者乎?第以今日國中觀之,奢侈之盛,未有若此時之甚也。上自公卿大夫,下至傔從市井,身上所着之服,無非綾羅錦紈,頭上所戴之飾,盡是金瑇琥貝,而多者價至於數千餘金,少亦不下於五六百金。昔漢文帝,以百金謂中人十家之産,而猶爲之惜,況乎一人所服飾,費中人幾家之産也。以至於士夫家廝役之徒,渠不過一個賤類,而其出入之際,首非銀釵則不揷,足非唐鞋則不履,遍身所着,亦皆羅紬之屬耳,婢僕之賤,猶尙如此,況乎爲其上典而身享富貴者乎?綿麻苧紬,卽我國所産,而其中苧紬之精細者,足可爲華麗之物,而亦可爲仕宦之服矣。朝官則自某品以上,許着綾紈,自某品以下許着苧紬,生進及學生,只許着麤苧,其餘傔從·市井·婢僕等類,綿麻之外,一切嚴禁,則奢侈之弊,庶可痛革,而貴賤之別,亦可昭著矣。伏願殿下,嚴立防限,禁革奢侈,以爲裕財之本也。十曰,薄賦役。夫賦役者,下之所以供上,而孟子所謂無野人莫養君子者也。見今賦役年增,比前倍蓰,而國不加富,民以益困,此曷故也?各司上納,例有情錢,此是書吏庫直輩任況也。挽近以來,不獨原情之添益,又有別情名色,先備情錢,方可上納,是情錢,反有重於上納,而少咈其意,則卽爲退却,使該色敗亡,其所爲害畢竟安歸?況乎墨倅奸胥,夤緣盜竊,賦役安得不歲增,生民安得不日困乎?其所矯救之方,以一國結總,較一年經用,每結頭米太錢木,更爲定式磨鍊,在外各營門需用及官需吏況,亦爲從納定式,各司情錢,亦爲斟酌定式,而米木之麤劣者,拿問其該守令,懲之以不善看色之罪,勿咎該色,則米木必無麤劣,而亦可爲薄賦之道矣。伏願殿下,繼自今,務精公納定式,以示薄賦役之意也。十一曰,量田結。夫田結者,賦役之所自出也。孟子曰,仁政,必自經界始,經界,卽井田也。我國雖不行井田之法,然量田,亦古井田遺制也。見今結弊爲生民難支之痼瘼矣。昔之良沃者,今或有覆沙而落江者,昔之陳廢者,今或有起墾而良沃者。然則不可不改量田結,而或者以爲事鉅力綿,有難猝行,臣愚則以爲不然也。各邑自有結簿,擇吏胥謹實者,執簿逐庫,依舊斟酌,民或有冤,往訴于該守令,而該守令馳往觀審,可減者減給,則民無呼冤之端,而國結元總之外,可得幾百千結矣。伏願殿下,改量田結,以祛民瘼,且以元總外餘結,以補經用也。十二曰,懲貪墨。夫貪官墨倅,卽生民痛骨之讎也。朝家之設置守令,所以字牧生民,而惟彼貪官墨倅,一佩印綬,則視作可居之貨,剝膚椎髓,無所不至。哀此生靈,含冤抱痛,無處控所,只望瓜期之易滿,而何幸舊倅遞歸,新倅將至,則相聚而語曰,舊倅之去快則快矣,而但未知新倅之爲何如耳,其將活我耶?加額以俟,如赤子之戀慈母,及其下車,又復如前,踽踽無告之氓,疾首蹙額,只有速死之願,更無欲生之況,其愁苦之狀,歎息之聲,目不忍覩,耳不忍聞也。我殿下明見萬里,犯贓諸人,一邊刑訊,一邊竄配,其餘墨徒,卽當聞風怵畏,各自圖新,然而循良之異績,尙未播於道路,贓汚之餘習,終不悛於州郡,此非他故也。彼皆懷危內顧,莫不事上而求譽,且欲圖後而掩過,苞苴之物,任行於白晝,封裹之幣,競湊於朱門,此皆從何處出來也?勢將盜民而後,可以爲此也。其設心如此而安得不犯贓,亦安得懲戢乎?然則懲貪之道,不獨在於刑配,亦在於苞苴封裹之禁。伏願殿下,繼自今,苞苴封裹,一切嚴禁。如此而又復有如前犯贓者,不獨罰止其身,永作世累,其子若孫,限三世勿許筮仕,則貪墨之習,庶可息矣。十三曰,立科規。夫科擧之法,始於漢朝對策,而其後麗朝媵臣雙冀,始創行於吾東者也。逮夫我朝,因而行之,以爲取士之路,列聖朝制科規式,何等嚴重,而挽近以來,世道日降,士趨時異,奔競之習,圖囑之弊,已到極處,更無餘地矣。以言乎監試,則稱以士子者,每當試期,所謂家數也,文統也,爭湊於試官之門,而冒廉圖囑,關節也通頭也,恣行於傔從之房,而無忌出入。甚者納賂而尋穴,遣吏而覓券,呈券之前,榜聲先騰,此果試士之本習乎?以言乎廷試,則勢家子孫,締結院隷,投券其袖,而一一登考,至若鄕儒,則哿矣之人,猶效嚬容,而傷哉之士,徒生饞涎,一投落地,終不登陞,千里裹足,所營者一張呈券,而未經考眼,因復旋踵,此誠有識者之所慨歎,而科擧之弊,到此極矣。伏願殿下,繼自今,鄕試則移屬監營,令道臣考取,廷試則使書吏分坐左右,一邊呈券,一邊作軸,無一遺漏,院隷袖呈之習,一切嚴禁,以救其弊也。十四曰,禳災眚。夫災眚者,天之所以警人,而其所禳之非若巫瞽輩符呪之謂也,卽修德以禳之也。災之所警,君不修德,則必受其殃,君若修德,則反災爲祥,自古皆然,歷歷可數矣。見今星辰晝見,彗孛晨出,八月廟宮之火,九月雷聲之震,近日地震之變,莫非天之所以示警也。我殿下以奉天不違之聖,於修德禳災之道,固不待臣言。然必使斯心,無少間斷,孜孜不已,乃可以弭災矣。伏願殿下,孜孜焉修德,反災而爲祥也。十五曰,勉睿學。夫學者,君子修德之基,國家致治之本也。在昔三代盛時,帝王之子,莫不勤學,高宗之學甘盤,成王之師周公,是也,而享國長遠者,皆以學之力也。惟我王世子,以聖子神孫,仁孝聰明,聞於一國,舜帝之協堯重華,武王之繼文重光,其將復見於斯世矣。凡我生靈,引領延頸,莫不以時期待,其在述先業慰民望之地,固當懋于學而期有實效者,豈非今日之急務乎?見今師傅賓客,非不得其人矣。弼善輔德,亦皆有其人矣。其輔導之方,可謂至矣盡矣。然臣愚則以爲世子宮師傅,莫如我殿下也。殿下之於世子,以其親則父師也,以其位則君師也,一動一靜,一語一默,無非後日之所仰法而遵行者也。然則輔導之方,不獨責之諸僚,亦在於聖學之勤不勤耳,其可不益勉駿德,以貽燕謨也哉?伏願殿下,以止慈之仁,念裕昆之策,日御經筵,先勉聖學,以盡開示導養之方也。其他許多時務,今不可一一疏擧,而所陳諸條,亦皆草野愚見,便同豹管而窺天,螺酌而量海,固知無少裨益於聖世。然狂夫之言,聖人擇焉,愚者千慮,必有一得,伏願殿下,以擇狂之聖德,納愚慮之一得,擧而措之,則庶可爲經國之遠算,保民之良策矣。嗚呼,臣生長聖明之世,均被生成之澤,而雖欲一言,實無可言之路矣。今幸言路之廣開也,不顧樗散之才,敢效葵傾之忱,有此妄言之罪。伏乞殿下,勿以臣謂狂夫而恕之,亟正臣妄言之罪,以重朝憲,以安私分焉。臣無任云云。省疏具悉。所陳諸條,頗多可採,亦有未盡然者也。
上在昌德宮。停常參·經筵。
癸巳五更,所見彗星,形體尾跡,比前尤減,逮至天明,仍隱不見。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
尹宖善啓曰,明日常參·經筵,取稟。傳曰,停。
又啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
朴周陽啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,右副承旨李源中,今日不爲仕進,卽爲牌招,何如?傳曰,允。
傳于尹宖善曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于尹宖善曰,京兆堂上竝許遞,前望單子入之。
以右副承旨李源中牌不進罷職傳旨,傳于朴周陽曰,只推。
京兆堂上前望單子入之,判尹李敦應,左尹朴瑄壽,右尹嚴世永落點。
以全羅道放未放成冊,傳于朴周陽曰,閔泳柱·洪在駿放,徐奭輔·柳冀大,減等定配。
以咸鏡道放未放成冊,傳于朴周陽曰,沈鎭圭放,徐周輔減等定配。
以江原道放未放成冊,傳于朴周陽曰,李臣燁放。
以平安道放未放成冊,傳于朴周陽曰,元俊常放。
以全羅道放未放成冊,傳于朴周陽曰,金運盛放。
以平安道放未放成冊,傳于朴周陽曰,金元奎放。
以慶尙道放未放成冊,傳于朴周陽曰,朴珪熙放。
以全羅道放未放成冊,傳于朴周陽曰,印亨純放,金鍾憲減等定配。
以慶尙道放未放成冊,傳于朴周陽曰,崔昌植·方希年放。
以濟州牧放未放成冊,傳于朴周陽曰,李泰鉉減等定配。
以全羅道放未放成冊,傳于朴周陽曰,金興求·徐弼輔·朱明相放。
以咸鏡道放未放成冊,傳于朴周陽曰,洪炳夏·姜顯文放。
尹宖善,以司譯院都提調·提調意啓曰,朴台榮·高永喆·金台善·高永命·方漢奎,方以各陣差備官擧行矣。時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果朴台榮·高永喆,副司勇金台善·方漢奎·高永命,以上竝單付。
行右承旨朴容大書啓,臣於本月十二日戌時量,敬奉聖諭,更爲傳諭于金吾門外議政府領議政洪淳穆胥命處,則以爲臣泥首俟勘之中,伏奉恩諭,至有寔由以下三十八字還收之命。臣於此,累瀆是懼,叩謝爲重,謹當冒沒趨詣,冀蒙當被之律云矣。敢啓。傳曰,知道。
尹宖善啓曰,卽者議政府錄事來言,領議政洪淳穆,今方胥命于金吾門外云矣。敢啓,傳曰,知道。
朴周陽啓曰,卽者義禁府都事來言,領議政洪淳穆,今方胥命于金吾門外云,係是大臣去就,敢啓。傳曰,知道。當有敦諭矣。
傳于朴周陽曰,日前之批,已有反復說去,披盡衷懇,謂卿不日登筵,又有此胥命之擧,注耿之餘,甚庸悵然。顧今事計,果非卿如是自引之時,而必有批旨句語而然也。寔由以下三十八字,玆以還收,卿其安心,體予至意,卽爲膺命,予方側席而企待事,偕來承旨更爲傳諭于領議政,期於偕來。
傳于朴周陽曰,領議政入侍。
傳于尹宖善曰,時·原任大臣,率禮堂,明日來待。
尹宖善,以宣惠廳言啓曰,本廳失火後,被燒間架與錢木銀,今始照計,則大廳與庫舍間數,合爲一百十一間,錢爲三千三百三十六兩六分,木爲一百四十八同三十六疋十尺二寸四分,銀爲一百四十七兩六錢,各廳役人內,私庫所在各邑上納未入庫錢,爲一萬五千五百八十七兩一錢五分,入倉未捧木,爲一百二十七同二十疋,官庫所儲搬出時見縮錢,爲一千七十九兩八錢四分,木爲四同三十九疋六尺八分,布爲二同四十七疋矣。金穀重地,未能先事操飭,有此回祿之患者,萬萬警駭。當該入直郞廳,不可無警,令該府拿問勘處,其餘員役等,竝移送秋曹,以爲嚴處之地,何如?傳曰,此是偶然之災,郞廳以下,特爲安徐。
又以弘文館言啓曰,下番闕直,事甚未安。應敎宋圭元測候進,校理鄭寅星,修撰李重夏,副修撰洪瀅周在外,副校理尹泰駿,修撰李祖淵營務處進,副修撰閔應植內閣進,副應敎洪世燮,副校理李暐,竝卽牌招,推移入直,何如?傳曰,允。
義禁府啓目,金山郡守金明洙原情云云。問目內辭緣,泛稱遲晚,刑推得情,何如?判付啓。道臣旣已論罷,放送爲良如敎。
義禁府啓目,前別選軍官金華鑅亦,以狀啓及判付內辭意,發問目究問是白乎則,張皇分疏,寔出於圖生之計,行不得已之擧是如是白乎所,前後行事,無非違經,究厥所爲,萬萬痛駭是白乎矣,旣伏承捧招以入之命,上裁,何如?判付啓。奉命潛行,有此露蹤作弊,極爲無嚴,遠惡地定配爲良如敎。
吏曹參議尹相萬疏曰,伏以今此冬至祭健陵獻官,趁不來待,以致受香之晚時,自喉院論臣之罪,至有問備之擧,臣滿心惶懍,無地自容。祠典之所重果何如,而臣職在差享,苟能十分審愼,寧有是乎?律以常憲,不可如微眚細故之薄警而止,則顧何敢晏然泯默乎?庸陳短章,冒悚自劾,伏乞聖明,俯賜鑑諒,亟遞臣職,仍降威罰,以勘臣未勘之罪,俾昭法紀,不勝至祝。臣無任云云。省疏具悉。旣問備矣。何必爲引?爾其勿辭察職。
壬午十一月十二日五更,上御重熙堂。領議政入侍時,左副承旨朴周陽,前假注書閔泳壽,記注官白時洽·崔鼎獻,領議政洪淳穆,以次進伏訖。上曰,史官分左右。淳穆進前奏曰,至寒觱發,聖體,若何?上曰,一樣矣。寢睡·水刺之節,何如?。上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如。上曰,安順矣。淳穆曰,世子宮諸節,連爲泰平乎?上曰,善長矣。淳穆曰,臣在鄕,伏聞書筵孝經畢講,伏想聖衷嘉悅爲大,而區區微忱,北望攢祝,容有極哉?上曰,果甚嘉悅矣。淳穆曰,是際錫馬之典,亦及於賤臣,以其在外濫賞之箚,亦不得陳焉,極爲惶悚矣。上曰,何必爲辭?安心領受。上曰,卿之今番處義,不必如是張大,且今還朝望卿,安心視務。淳穆曰,臣之情踪,備陳於前後奏疏,而手批祗受之日,固當竭蹶承命,萬無蠢動之望。及夫復拜相職,敦召辭旨,萬萬震懍,竊爲一肅恩命,冒沒登對矣。上曰,疏辭果甚䙝慢,而以空名帖言之,則自是已例,其言豈敢如是乎?淳穆曰,因道伯所報,循例仰稟者,而如是執而爲說,固當受而爲過,罪固罔赦,豈可罔廉冒恥,復冒匪據之職乎?伏願亟賜斥退焉。上曰,當此艱虞之時,以卿斷斷體國之誠,今豈欲釋負乎?望卿更勿固辭也。淳穆曰,顧臣無似,猥居百僚之首,遭此慘駁者,古所未聞,而前輩之有情勢,期於必遞者,特爲其名位也,亦所以爲朝廷也。自上每有曲遂其願,或筵中或胥所特施勉副,在下當之者,未嘗靦面仍職,而雖一肅之後,往往有還納命召出去之擧,是豈可已而不已乎?上曰,何可至於此乎?淳穆曰,非徒此遭罹,臣今年迫七耋,精力昏瞀,雖簿書期會,萬無以周察,竊欲積誠丐免者,久矣。特蒙恩諒,伏祝伏祝。上曰,年歲雖近七耋,精力似不甚衰矣。淳穆曰,外樣雖若僅僅扶支,至於精力運用,朝不謀夕,如是而何以夯擔重任乎?廟務無間於時·原任,則臣雖遞職,其爲贊襄政謨,固一也。上曰,更勿固辭也。淳穆曰,屢屢煩達,極涉悚惶,而退當以文字冒陳矣。上曰,更勿如是也。淳穆曰,趙尙學之定配,其疏非曰不可,則以臣之故,處分至此,臣心不安,況此開言路之時乎?特爲還寢,是所切望也。上曰,此疏甚駭妄,豈可安徐乎?上曰,經用若是艱絀,何以則爲好耶?淳穆曰,生財專仗於鑄錢,而此亦聞不誠實,而惠廳回祿,傷損甚大,切悶切悶矣。上曰,金銀錢通用,則庶可紓力乎?淳穆曰,此固未爲不可,而通用之初,必有錢,然後可以交換,此政不敷,則甚是悶然矣。上曰,淸人許久來留,寒固必甚,酬應豈能無猖披耶?淳穆曰,臣之在京時,艱辛彌縫者,以外邑京上納,先爲推而用之矣。歸而聞之,此亦罄竭久矣,而各衙門上納給代,茫無其道云,甚爲悶然矣。命大臣就座,宣賜酪粥。淳穆仍爲祗受曰,蒙此恩數,可以飽德而禦寒矣。上曰,如此寒節,鄕曲居處,何以經過乎?至於州獄胥命,誠過矣。淳穆曰,邑村棲遑,身病久苦矣。上曰,下鄕幾日回還乎?淳穆曰,今至四十日矣。上曰,昨日何處止宿而入來乎?淳穆曰,二十〈里〉外字馬場留宿,而今朝入來矣。上曰,鄕第程路,距京爲幾何?淳穆曰,爲一百五十里,而所住處,乃臣家三百年弊廬,自臣先祖,嘗有官則來京,無官則退居於此矣。上曰,今年歉荒,民情不甚艱窘乎?淳穆曰,以其田穀之豐登頓無凶年飢色矣。上曰,近來民情,稍爲整頓,而不至騷擾乎?淳穆曰,近來頗向安定,而以其外國人之來留,終不無疑慮,下鄕之人,饒者無意還京,貧者雖欲還京,事力不逮矣。又奏曰,聖候有咳嗽之氣,毋或以寒感爲祟乎?上曰,已經感冒之餘,故如是矣。仍命史官就座,又命大臣先退。承史以次退出。
上在昌德宮。停常參·經筵。
五更,所見彗星,漸止憙微,候至天明,仍隱不見。
大殿·大王大妃殿·王大妃殿·中宮殿·世子宮·世子嬪宮,藥房口傳問安。答曰,知道。內閣·政院·玉堂,朝廷百官,冬至單子問安。答曰,知道。
尹宖善啓曰,明日常參·經筵,取稟。傳曰,停。
朴周陽啓曰,大司憲·執義,掌令二員,持平二員未差,監察茶時之意,敢啓。傳曰,知道。
金聲根啓曰,時任大臣率禮堂,依下敎來待矣。傳曰,入侍。
傳于尹宖善曰,惟我翼考至仁崇德,於戲不忘,維屢進鴻號,猶有所未盡顯揚矣。予小子欲報之忱,曷敢少弛?況今天休用申,景籙無疆,明年卽我慈聖殿下母臨五十年慶會也。祝岡愛日,乃擧一國大同之情,而金泥玉牒,稱揚聖徽,自有彝典之可稽。玆當亞歲令辰,召見大臣宗伯,僉辭同然。翼宗大王追上尊號,大王大妃殿加上尊號都監,合設擧行,政官牌招開政,都監堂郞差出。
傳于尹宖善曰,明年,惟我慈聖母臨五十年,亦惟我王大妃殿母臨四十年也,此誠國家罕有之慶,而湊在同年,予小子懽欣頌祝之忱,容有其極?當於月正元日,親上表裏致詞箋文於大王大妃殿·王大妃殿矣。告布之節,令儀曹依例磨鍊。
傳于尹宖善曰,來月初六日,卽我慈聖誕辰也。予小子祝岡之忱,尤異於他年,當於伊日,自內進表裏致詞箋文矣。諸般儀節,令該曹磨鍊。
傳于尹宖善曰,今秋進饌之禮,固宜亟擧,以伸誠忱,而間以此事,屢承下敎,以當此歉荒憂極之時,豐豫之擧,萬萬不可,終靳允兪矣。謙光聖意,不敢不仰體,東朝進饌,更以明年秋間磨鍊,諸般儀節,令各該曹,預爲準備。
傳于尹宖善曰,上號都監都提調,領議政爲之。
崔龍三有頉,代以朱昱煥爲假注書。
張基周有頉,代以金永理爲假注書。
朱昱煥有頉,代以金櫶濟爲假注書。
金永理有頉,代以朴永斗爲假注書。
傳于尹宖善曰,奉審閣臣入侍。
傳于尹宖善曰,順昌園直長·永懷園直長,序陞以入。
傳于尹宖善曰,前古阜郡守李勝宇,此是有聲績守令也,特爲仍任。
尹宖善,以禮曹言啓曰,今此冬至,大殿·大王大妃殿諸道所封賀箋中,仁同府使李璿載,遂安郡守金在豊,雖非應封官,俱以別軍職封進矣。一體看審捧入之意,敢啓。傳曰,知道。
傳于尹宖善曰,工曹判書有闕之代,前望單子入之。
工曹判書前望單子入之,鄭基會落點。
尹宖善啓曰,應敎宋圭元測候官進,校理南廷哲,副校理李暐呈辭出去,校理鄭寅星,修撰李重夏,副修撰洪瀅周在外,閔應植內閣進,副校理尹泰駿,修撰李祖淵營務處進,玉堂上下番俱空,事甚未安。副應敎洪世燮,卽爲牌招入直,何如?傳曰,允。
尹宖善,以都摠府言啓曰,都摠管南廷順,時無職名,令該曹口傳付軍職,何如?傳曰,允。
兵曹口傳政事,大護軍單南廷順。
尹宖善,以吏曹言啓曰,順昌園直長鄭佑默,繕工監假監役官權克善·李近憲·吳興善,俱以身病,呈狀乞遞,竝改差,何如?傳曰,允。
又以吏曹言啓曰,奉常寺判官金命基,中學敎授柳宗植,東學敎授金寅植,俱以身病,呈狀乞遞,竝改差,何如?傳曰,允。
又以吏曹言啓曰,交河郡守金甲均,潭陽府〈使〉南廷顯相換事,命下矣。交河郡守金甲均,前任洪川縣監,方在解由未出中,何以爲之?敢稟。傳曰,勿拘。
又以吏曹言啓曰,交河郡守金甲均,身病沈重,不得下去云。其身病旣如是,則有難强令還任,罷黜,何如?傳曰,潭陽府使南廷顯相換。
又以兵曹言啓曰,宣傳官徐光復,以其病難供職,呈狀乞遞,改差,何如?傳曰,允。
有政。吏批,兼判書李載元進,參判吳俊永進,參議尹相萬進,右副承旨李源中進。以趙秉稷爲禮曹參判,以李晚燾爲工曹參識,以吳㝡善爲同義禁,以李起鎬爲同春秋,以權鍾祿爲奉常判官,以閔泳穆爲司饔提調,以任龜鎬爲永禧殿令,以金奭烈·李泰燮爲典籍,以閔應植爲中學敎授,以尹相翊爲東學敎授,以李建相爲順昌園直長,以李徹愚爲永懷園直長,以金渙性·兪致鎬·朴秀崙爲假監役,以崔在徽爲京畿都事。上尊號都監都提調單,領議政洪淳穆,提調三單,金有淵·李秉文·鄭基會,郞廳五單,金寅根·元用奭·鄭漢奎·柳沂秀·成信永。
兵批,行判書趙寧夏病,參判曺殷承病,參議李冕雨病,參知睦承錫入直進,同副承旨尹宖善進。同知單金漢根,護軍趙秉稷,副護軍鄭昌東·尹錫仁,副司果李勝宇·李政翼,副司猛玄濟昌·權永憲,以上單付。五衛將,洪在馥·吳大英·趙源甲·辛洙·朴昌雲·金載範·鄭匡龍·趙兌潤·洪秉奭·李基錫,以上加設減下。以金秉瓚爲御營騎士將。
〈吏批〉,再政。以柳冕鎬爲右通禮,以趙性熹爲社稷令,古阜郡守李勝宇,特爲仍任事,承傳。交河郡守金甲均,潭陽府使南廷顯,已上相換事,承傳。
金櫶濟有頉,代以洪鍾憲爲假注書。
尹宖善,以禮曹言啓曰,議號擇日擧行事,伏承下敎矣。令日官韓應翼推擇,則今十一月十八日爲吉云,以此日定行乎?敢稟。傳曰,以此日定行。
以奎章閣言啓曰,直提學洪英植,自鄕上來云。事當卽爲牌招,而時値夜深,明朝牌招,何如?傳曰,允。
又以義禁府言啓曰,時囚罪人金華鑅口招公事,判付內,遠惡地定配事,命下矣。金華鑅,慶尙道彦陽縣遠惡地定配,而判付內辭意,具罪目依例發遣府羅將,押送配所,何如?傳曰,允。
壬午十一月十三日未時,上御重熙堂。時任大臣率禮堂入侍時,行都承旨金聲根,假注書閔泳壽,記事官崔應珏,別兼春秋鄭誾朝,領議政洪淳穆,左議政金炳國,禮曹判書李秉文,參議魚允中,以次進伏訖。上曰,史官分左右。仍命大臣進前。淳穆進前奏曰,亞歲迎祥,福履踐長,此時聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮氣度,何如?上曰,平順矣。淳穆曰,世子嬪宮氣度,何如?上曰,平順矣。淳穆曰,臣等率禮堂來待矣。上曰,惟我翼考,盛德至善,猶未盡顯揚,予小子恒切欲報之忱,而今天休滋至,邦籙無疆,明日卽我慈聖殿下母臨五十年也。庸伸祝岡之微忱,爰稽鏤玉之彝典,將以翼宗大王追上尊號,大王大妃殿加隆尊號,玆於亞歲令辰,召見大臣宗伯矣。淳穆曰,明年太歲,國朝稀貴之大慶也。遇此大慶,范金鏤玉,誕擧彝典,自是我家禮宜之。翼宗大王追闡盛德,慈聖殿下加隆徽稱豐亨賁飾,此乃聖孝之彌光,群情之胥欣,曷任抃祝之至?伏願亟降明命焉。炳國曰,明年之慶,國朝罕有之會也。翼宗大王盛德至善,百世不忘,遇慶追上,聖孝益光,慈聖殿下懿號加隆,我聖上愛日知年之誠孝也。歡欣慶忭,曷有其極?亟降兪音,以副擧國臣民大同之情,千萬顒祝。上命書傳敎曰,惟我翼宗至仁崇德,於戲不忘。雖屢進鴻號,猶有所未盡顯揚矣。予小子欲報之忱,曷敢少弛?況今天休用申,景籙无疆,明年卽我慈聖殿下母臨五十年慶會也。祝岡愛日,乃擧一國大同之情,而金泥玉牒,稱揚聖徽,自有彝典之可稽。玆當亞歲令辰,召見大臣宗伯,僉辭同然。翼宗大王追上尊號,大王大妃殿加上尊號都監,合設擧行,政官牌招開政,都監堂郞差出。上曰,惟我慈聖殿下母臨五十年,亦惟我王大妃殿下母臨四十年,湊在明年,誠國家罕有之慶,予小子歡欣頌祝之忱,當於月正元日,親上表裏致詞箋文於兩殿,有此詢議也。淳穆曰,大王大妃殿母臨五旬,王大妃殿母臨四旬,俱屆明年,兩慶湊合,將於元日親行盛禮,實萬億無疆之休矣。炳國曰,莫大之慶,湊在一時,元朝稱慶,卽我家已行之禮也。情文允叶,伏不〈勝〉萬萬歡祝矣。上命書傳敎曰,明年惟我慈聖母臨五十年,亦惟我王大妃殿母臨四十年也。此誠國家罕有之慶,而湊在同年,予小子歡欣頌祝之忱,容有其極哉?當於月正元日,親上表裏箋文於大王大妃殿·王大妃殿矣。告布之節,令儀曹依例磨鍊。上曰,大王大妃殿今秋進饌之節,固宜亟擧,少伸微忱,而惟我慈聖聖德,以此時此擧之不可,屢勤下敎。終靳允許,玆不敢不仰體聖意,進饌,更以明年秋間退行,預爲傳敎,諸般儀節,令各該司,亦爲預備,似好矣。淳穆曰,慈德撝謙之尊,若是承順,尤爲有光於聖孝矣。上命書傳敎曰,來月初六日,卽我慈聖誕辰也。予小子之忱,尤異於他年,當於伊日,自內進表裏致詞箋文矣。諸般儀節,令該曹磨鍊。上曰,來月初六日,卽我慈聖誕辰,而予小子慶祝之忱,尤別於他年,當於伊日,自內進表裏致詞箋文,以伸情禮矣。淳穆曰,慈壽彌卲,年年貴重,是日慶禮,尤不勝慶祝之忱矣。炳國曰,祝岡之忱,年年益切,今承下敎,聖孝冞光,群情歡忻矣。上命書傳敎曰,今此進饌之禮,固宜亟擧,以伸誠忱,而間以此事,屢承下敎,以當此歉荒憂極之時,豐預之擧,萬萬不可,終靳允許矣。謙光聖意,不敢不仰體,東朝進饌,更以明年秋間磨鍊,諸般儀節,令各該司,預爲準備。秉文曰,議號有當日擧行之例,亦有擇日擧行之例,今番則何以爲之乎?上曰,擇日擧行,可也。出擧條秉文曰,謹稽謄錄,則在前追上尊號加上尊號竝行時,都監,以上號都監爲稱,凡於啓辭與文移,則隨其所掌令而書之矣。今亦以此擧行,何如?上曰,依爲之。出擧條秉文曰,諸般節節,筵退後謹當以草記稟之矣。上曰,依爲之。出擧條淳穆曰,臣於昨夜筵中,以世子宮孝經畢講,敢陳慶祝之忱,而追聞繼講冊子,以童蒙先習爲定,此乃初學時進讀次第也。臣以睿學敎諭之方,嘗有所仰達,而蓋正言正事,薰陶德性,爲本原工夫,而輔之以學問,朝益暮習,擴充智思,作聖基業,實在於此。其要也簡選宮僚,左右訓迪,雖造次之頃,常存是心於方冊上,毋或間斷,則他日德業成就,有未可涯量。伏願殿下,提誨觀感,浸漬怡順,廣大其聞見,不勝區區至祝。炳國曰,王世子邸下詣學日就,孝經畢讀,童蒙先習,今旣繼講,區區下忱,曷任歡忻?臣於昨秋,以頻開書筵之意仰奏,特賜採納矣。夫帝王之學,異於匹庶,輒日開三講與召對夜對,必以勤講讀,無間斷,作爲一副當程式,又令宮僚,日以嘉言善謨,陳於左右,則將就緝熙之效,薰陶涵泳之功,亶不外乎是。臣切攢祝之至。上曰,卿等之言甚好。當以此行之。端正博學之人,選用於左右,則可爲治國之本矣。淳穆曰,自昔敎世子法,莫先於左右皆正人,必以賢良瑞正之士,擇置宮僚,俾爲久任,勿使憸邪側媚之態,敢近於前,此乃保傅篇炯戒也。炳國曰,講筵之外,別賜召接,雖至翰墨功,不離昕夕,區區顒祝矣。上曰,今日卿等之言,如是懇切,豈不銘念?古賢人所戒,允爲後世之效則也。春坊官,亦久任爲好,而近多數遞,係是欠事,師傅另加申飭也。淳穆曰,謹當依下敎,勿令非實故而圖遞之意,飭諭矣。炳國曰,輔助之責,專係宮僚也。故以毋得數遞,大臣筵奏,曾多其例,而況今特承久任之下敎,則在宮僚,榮耀亦極矣。上曰,山林儒宗,古多有登筵,而近者則高尙其志,不肯幡然而起,徒切景仰之懷,更爲敦諭,冀回遐心矣。淳穆曰,山林養德,固非容易簉朝,而自中葉以來,尤爲絶罕,惟在殿下誠心備禮,側席招延矣。炳國曰,固守東岡,是豈無登筵之誠而然也?似因近無其例矣。上曰,東宮書筵,日以勉勉,而將更下勤諭,以爲勤孜矣。淳穆曰,以勸勉勤學,耳提面命,則睿質夙就,自可以日月漸磨矣。炳國曰,顧今儒賢,旣在輔導之任矣。盡禮而期致其身,出入於資善之地,則所益其將甚多矣。上曰,然矣。前後所陳,誠爲切實也。仍敎曰,近日之寒甚劇,江水應已合氷矣。淳穆曰,氷程行步,果極艱矣。上曰,卿多日路憊之餘,侵曉筵退,儻無恙乎?淳穆曰,僅免大病矣。上曰,左相愼節,近有差度乎?炳國曰,非但動輒須人,一或惱擾,脚腿浮高,尙多委痛之時矣。上曰,自當差減矣。炳國曰,病至四年,則便成貞痼之疾矣。上曰,大臣就座。仍敎曰,日前自春坊,有紙筆所送,果祗受乎?淳穆曰,臣昨暮入來,姑未及知矣。炳國曰,間已祗受,萬萬感恩矣。上曰,此雖不多,自前有之,乃寔遵故事,而誠亦好矣。淳穆曰,雖些小之物,深感繼述之美事矣。炳國曰,恩事之遵用故事,尤切榮耀矣。上曰,史官就座,仍命大臣先退,又命退。諸臣以次退出。
壬午十一月十三日申時,上御重熙堂。奉審閣臣入侍時,右副承旨李源中,前假注書金東纓,記事官崔應玨,別兼春秋鄭誾朝,檢校直閣尹用求,以次進伏訖。上曰,史官分左右。仍命奉審閣臣進前。用求進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉。還詣仁陵,仍留監祭,將事安寧之意,敢達矣。上曰,陵上泰平乎?用求曰,安寧矣。上曰,碑閣,丁字閣亦無頉乎?用求曰,無頉矣。上曰,何時將事乎?用求曰,三更量將事矣。上曰,來往從何路乎?用求曰,來往從西氷庫作行矣。上曰,近日雖暄,侵夜來往,得不寒乎?用求曰,時値夜深,不無寒冷矣。上曰,其間雪後仍雨,麥田之雪,似不厚覆也。用求曰,向陽之地則雖融,而背陰之處則雪多矣。上曰,麥田已芽,雪厚則幸矣。民情得無更望乎?用求曰,麥苗已有靑色,而農民果待更雪矣。上命閣臣先退,仍命史官就座,又命退。承史以次退出。
上在昌德宮。停常參·經筵。
五更,所見彗星,爲月光所射,游氣往來,不得詳察。
尹宖善啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
傳于尹宖善曰,禮房承旨馳詣宗廟·景慕宮,奉審摘奸以來。
李源中啓曰,應校宋圭元測候官進,校理南廷哲·鄭寅星,副校理李暐,修撰李重夏,副修撰洪瀅周在外,閔應植內閣進,副校理尹泰駿,修撰李祖淵營務處進,玉堂上下番俱空,事甚未安。副應敎洪世燮,卽爲牌招入直,何如?傳曰,允。
又啓曰,假注書朴永斗·洪鍾憲,時無職名,令該曹依例付軍職,冠帶常仕,何如?傳曰,允。
李源中,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以承文院言啓曰,院寫字官實訓長李基洽仕滿代,以預差訓長劉漢翼,陞實,預差訓長劉漢翼陞實代,以副司果金永㷽差下,使之勸奬之地,何如?傳曰,允。
上在昌德宮。停常參·經筵。
五更,所見彗星,爲雲氣往來所蔽,不得看候。
藥房副提調金聲根啓曰,伏未審日間,聖體,若何?寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源中啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓,傳曰,知道。
又啓曰,議政府郞廳來言,今日賓廳日次,而領議政洪淳穆,左議政金炳國有身病,右議政未差,不得來會云矣。敢啓。傳曰,知道。
又啓曰,同義禁吳㝡善,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,應敎宋圭元測候官進,校理南廷哲·鄭寅星,副校理李暐,修撰李重夏,副修撰洪瀅周在外,閔應植內閣進,副校理尹泰駿·修撰李祖淵營務處進。玉堂上下番俱空,事甚未安。副應敎洪世燮,卽爲牌招入直,何如?傳曰,允。
傳于李源中曰,戶曹判書上來間,事務次堂擧行。
李源中啓曰,事變假注書車斗鎭有身病,勢難察任,今姑改差,何如?傳曰,允。
車斗鎭改差,代以崔龍三爲事變假注書。
李源中啓曰,行都承旨金聲根藥院進,行左承旨朴定陽,左副承旨朴周陽不爲仕進,行右承旨朴容大式暇,同副承旨尹宖善在外,院中只有臣一人,泮直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴周陽牌不進,伴直無人,行左承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴周陽牌不進罷職傳旨,傳于李源中曰,只推。
李源中啓曰,行左承旨朴定陽牌不進,伴直無人,左副承旨朴周陽,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,上納情費,本非經法,而近聞各司,此弊愈滋,討索倍蓰於前,錢木留滯於外,究厥所爲,萬萬痛惋。當此經用匱竭需應浩繁之日,較計情費,致愆正供,該邑無處呼籲,民邑爲之滿殘,彼員役輩,爲有一分嚴畏之心,寧容若是?官員任他不問,法司莫敢誰何,其可曰國有法乎?從今以後,如有因緣情費,稽滯上納之弊,則該色赴訴於法司,法司卽爲按法懲辦?雖上司員役,亦得無礙推治,大則施以一律,小則刑配之意,分付。
李源中,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,直提學洪英植,疏批已下,卽爲牌招察任,何如?傳曰,允。
又以禮曹言啓曰,來癸未年元朝,大王大妃殿母臨五十年,王大妃殿母臨四十年稱慶陳賀時,宗廟·景慕宮告由祭,正朝節享兼行,社稷·永寧殿告由祭,同日一體設行,祝文添入撰出等事,令藝文館擧行,獻官,依例以一品塡差事,分付,何如?傳曰,允。
又以御營廳言啓曰,本廳別將李昌濂,身病甚重,勢難〈察〉任,改差,何如?傳曰,允。
直提學洪英植疏曰,伏以臣,隨老父尋鄕廬,屛息蟄伏,日從事於刀圭杖屨而已,匪意除旨,授臣以奎章閣直提學,繼以馹召遠降,桑榟衣被,恩光山川,沐浴膏澤,爲人臣至榮,豈不誠焜燿哉,而臣所惝怳震駴,歷月靡措,怵畏義分,感激洪造,謹已乘傳詣京師,承庚牌肅天陛,粗伸叩謝之忱。臣退竊思惟,臣之匪〈才〉蔑學,無一榜樣,淵鑑所照燭,何容更事溷擾?顧臣由前踐躐,率皆濫竽,嘗承匱直殿辭,未獲兪黽,勉從諸學士後,秬鬯之注瓦盆,蒹葭之倚玉樹,屋漏淵谷,恒懷恧蹙。廼玆謬恩,遽畀是職,是職也,占東璧圖書,爲西淸冠冕,間諸崇庳之際,儼具老成之體,袂愈峻望愈重,遴揀愈離愼,稽厥制置,寧曠不備。惟其人是視法綦嚴也。況今殿下聰明有臨,治謨丕彰,綜名核實,簡修進良,靡事不張,雖汗漫官司,必量才授任,忽拈如臣顓蒙,恃侈如此華膴,謂以宿趼,則乃試可蔑效之人,歸之循級,則非節次推遷之職,以人方職宜點不宜陟。臣若憑恃寵靈,僩然冒據,非徒臣不稱是懼,恐有乖於淸朝器使之政也。趨膺有日,慙惶轉深,玆庸披瀝陳懇,仰瀆崇嚴,伏望聖慈,俯賜鑑諒,劃鐫臣新授之銜,俾淸選無玷,微分獲安焉。臣無任云云。省疏具悉。爾其勿辭察職。
上在昌德宮。停常參·經筵。
丁酉五更,所見彗星,爲月光所射,以至天明,游氣往來,不得詳察。
李源中啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,應敎宋圭元測候官進,校理南廷哲·鄭寅星,副校理李暐,修撰李重夏,副修撰洪瀅周在外,閔應植內閣進,副校理尹泰駿,修撰李祖淵營務處進,玉堂上下番俱空,事甚未安。副應敎洪世燮,卽爲牌招入直,何如?傳曰,允。
又啓曰,事變假注書崔龍三,時無職名,令該曹依例付軍職,冠帶常仕,何如?傳曰,允。
傳于李源中曰,明日馬舍人,接見前德國領事官穆麟德,同爲召見矣,該房知悉。機務處諸臣,都承旨·翰·注各一員,通事譯官二人入侍。
傳于李源中曰,時·原任大臣,明日來待。
李源中啓曰,假注書洪鍾憲有身病,勢難察任,今姑改差,何如?傳曰,允。
洪鍾憲改差,代以洪鍾燦爲假注書。
傳于李源中曰,在外弘文提學許遞,前望單子入之。
弘文提學前望單子入之,金永壽落點。
傳于朴周陽曰,新榜武科出身李秉勳,卽景武公李宇恒嗣孫也,令該曹參上宣傳官,口傳加設單付。
兵曹口傳政事,宣傳官加設單,李秉勳。
李源中,以禮曹言啓曰,來癸未年元朝,大王大妃殿母臨五十年,王大妃殿母臨四十年稱慶陳賀時,大殿·大王大妃殿·王大妃殿·中宮殿箋文·方物·物膳,世子宮方物·物膳,依例封進之意,知委京外,箋文頭辭,令文任撰出,何如?傳曰,允。方物·勿膳,旣承慈敎,置之,可也。
又以禮曹言啓曰,謹稽謄錄,則在前追上尊號,加上尊號竝行時,議號後無議號單子親受及箋文親上之例,百官只進箋于大殿,而親臨仁政殿受百官進箋矣。今亦依此擧行乎?敢稟。傳曰,依此擧行。
又以禮曹言啓曰,來癸未年元朝,大王大妃殿母臨五十年,王大妃殿母臨四十年,稱慶陳賀時儀節,當爲磨鍊。謹依已例,以親上致詞箋文表裏後,親臨受賀磨鍊乎?敢稟。傳曰,親臨磨鍊。
又以禮曹言啓曰,議號後百官進箋時,王世子當有親上箋文之節,何以爲之乎?敢稟。傳曰,置之。
又以伴接官言啓曰,卽者差備譯官來言,留館日本國人中,士官五人,從者一名,領什物二十四馱,今日辰時量,出去仁川濟物浦云矣。敢啓。傳曰,知道。
又以迎接官言啓曰,今日巳時量,上國吳提督,率跟隨四人,兵隊三十人,往于南營,未時量,還來大陣之意,敢啓。傳曰,知道。
朴周陽,以親軍營營務處言啓曰,今月初七日親臨春塘臺閱武敎是後,摠理東征前敵營務處兼辦山東海防營務處督練朝鮮新建親軍營中書舍人袁世凱文移內以爲,不才,本一介腐儒,安知兵事,而此次練兵之速有功者,非不才之力,寔前聞有破格用人之令。故以此布告兵弁,而始奮往用命,克臻厥成。今親臨閱武,甚喜。玆持彙單,將尤爲出力各才能,請奬以示鼓勵而勸來者。然貴邦用人政令,亦何敢妄擬?惟欲援照中邦將帥出征保薦各人,俱由將帥先擬官名,始彙案請旨可否,能允均乞奏達,斟酌施行,不勝悚惶待命之至云。故彙單玆敢捧入之意,敢啓。傳曰,知道。分付兩銓,依彙單施行。
又以營務處言啓曰,本營文案柳興龍,時無職名,令該曹口傳付軍職,使之冠帶常仕,何如?傳曰,允。
上在昌德宮。停常參·經筵。
朴定陽啓曰,來二十一日,朝參日次矣。敢稟。
又啓曰,明日殿座相値,視事頉稟之意,敢啓。傳曰,知道。
又啓曰,來二十一日,輪對日次矣。敢稟。傳曰,當次人受點,以後日次待令。
朴周陽啓曰,大司憲·執義,掌令二員,持平二員,未差,監察茶時之意,敢啓。傳曰,知道。
朴定陽啓曰,行右承旨朴容大,今日不爲仕進,卽爲牌招,何如?傳曰,允。
又啓曰,應敎宋圭元測候官進,校理南廷哲·鄭寅星,副校理李暐,修撰李重夏,副修撰洪瀅周在外,閔應植內閣進,副校理尹泰駿,修撰李祖淵營務處進,玉堂上下番俱空,事甚未安。副應敎洪世燮,卽爲牌招入直,何如?傳曰,允。
傳于朴定陽曰,當此外務伊始,不可無句管處所,設置統理衙門,辦理一切事宜,應行節目,務從簡便事,分付政府。
傳于朴周陽曰,行兵曹判書趙寧夏,辦理統理衙門事務,京畿監司金宏集,協辦統理衙門事務,前德國領事官穆麟德,參議統理衙門事務。
朴周陽啓曰,假注書洪鍾燦,時無職名,令該曹依例付軍職,冠帶常仕,何如?傳曰,允。
臺諫前望單子入之,大司憲洪鍾雲,大司諫李冕榮落點。
兵曹口傳政事,副司勇單柳興龍。
朴周陽啓曰,因禮曹單子,明日翼宗大王追上尊號,大王大妃殿加上尊號議定時,應參人員,令政院命招事,啓下矣。時·原任大臣,政府東西壁·六卿·判尹·館閣堂上·六曹參判·三司長官,竝待開門命招,何如?傳曰,允。
傳于朴周陽曰,明日出宮門路,以協陽門爲之。
朴定陽,以禮曹言啓曰,以來癸未年元朝,大王大妃殿母臨五十年,王大妃殿母臨四十年稱慶陳賀時,箋文·方物·物膳,依例封進事,草記,傳曰,允,方物·物膳,旣承慈敎,置之可也事,命下矣。在前陳賀方物·物膳置之之時,各殿進獻議政府·六曹物膳及京廳方物·京畿物膳,則例爲封進。今亦依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
又以伴接官言啓曰,卽者差備譯官來言,留館日本國人中,艦長一人,士官一人,從者二名,今日巳時量,出去仁川濟物浦云矣。敢啓。傳曰,知道。
朴周陽,以兵曹言啓曰,明日尊號議定後,仁政殿親臨敎是時,本曹堂上侍衛,當爲備員,而參知睦承錫有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以金演壽爲兵曹參知。
吏曹啓目,前五衛將具翰祖名字,改以漢祖事告狀,依例令藝文館給帖,何如?判付。啓依允。
壬午十一月十七日午時,上御重熙堂。馬舍人建常接見,前德國領事官穆麟德召見入侍時,行都承旨金聲根,假注書朴永斗,別兼春秋金天洙,以次侍立訖。建常立於楹外,行三鞠禮,立於楹內,西向後,上起立椅子前,請行揖讓。建常行打恭禮。上擧手答揖。上命傳語曰,請坐椅子。建常謙讓不坐,建常請上先坐。上南向坐。建常東向跪。上起立,命傳語曰,皇上氣候,何如?建常起對曰,聖安。上命傳語曰,皇太后氣候,何如?建常曰,聖安。建常問聖體,若何?上命傳語曰,安好矣。建常問世子宮氣候,安寧?上命傳語曰,一樣矣。上曰,遠路滄瀛,苦勞旣多,來到這裏,住接無恙否?建常曰,托國王福祐,連爲好住。上命進茶。上命傳語曰,請喫茶。建常喫茶訖。上命傳語曰,李中堂·張制軍,近來平安否?建常曰,平安平安。上命傳語曰,尊庚,幾何?建常曰,四十三歲。上命傳語曰,國太公之消息,或有聽來否?建常曰,常得聽安節,而近與沈大人能虎,同住保定府,連爲萬康云。上命傳語曰,令弟道台,屢以敝邦之事,多苦風海,歸到中原,連保無損否?建常曰,蒙皇上福氣,又蒙殿下愛念之德,姑保微軀,而當未久再到矣。建常告退,行打恭禮。上擧手答揖。建常出楹外。上送于楹內。建常行揖禮。上答揖。建常遂告退而出後,仍召見穆麟德。麟德升殿拜揖,立於楹內西向。上御椅子,命傳語曰,遠來平安否?麟德曰,平安平安。麟德請上候聖安。上命傳語曰,安好矣。麟德曰,以海外愚俗,敢到聖朝,必當恪勤於公務矣。伏望殿下,亦爲信賜事任。上命傳語曰,當從爾言,爾其隨事勤勉焉。麟德遂告退而出。上御椅子,上命退。承史以次退出。
上在昌德宮。停常參·經筵。
五更,所見彗星,爲月光暎射,雲氣往來,不得看候。
議號後,大殿·大王大妃殿·王大妃殿·中宮殿·世子宮·世子嬪宮,藥房·內閣·政院·玉堂·朝廷二品以上·六曹堂上·兩司長官口傳問安。答曰,知道。還內後,藥房·內閣·政院·玉堂口傳問安。答曰,知道。
金聲根啓曰,明日常參·經筵,取稟。傳曰,停。
又啓曰,今日議號時,春秋館堂上,當爲進參,而同春秋韓章錫·趙定熙在外,何以爲之?敢稟。傳曰,竝許遞,前望單子入之。
同春秋前望單子入之,金昌熙·金聲根落點。
金聲根啓曰,應敎宋圭元,測候官進,校理南廷哲·鄭寅星,副校理李暐,修撰李重夏,副修撰洪瀅周在外,閔應植內閣進,副校理尹泰駿,修撰李祖淵,營務處進,玉堂上下番俱空,事甚未安,副應敎洪世燮,卽爲牌招入直,何如?傳曰,允。
朴容大,以兵曹言啓曰,今日議號後,親臨仁政殿百官進箋時,本曹堂上侍衛,當爲備員,而參知金演壽有身病,不得進參,令政院,稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
兵曹口傳政事,以趙璟淳爲兵曹參知,翼宗大王追上尊號望,基泰垂裕熙範昌禧,大王大妃殿加上尊號望,徽安。
傳于朴容大曰,侍衛軍兵毛具,從便爲之。
金聲根啓曰,翼宗大王追上尊號,大王大妃殿加上尊號議號單子,旣已啓下矣。招致禮曹郞廳,傳授之意,敢啓。傳曰,知道。
傳于李源中曰,公事不審之中官金漢宗,罷職。傳于金聲根曰,時·原任大臣留待。
傳于金聲根曰,時·原任大臣入侍。
傳于金聲根曰,有國事務,固不可分別內外,而旣以辦理交涉,另護一衙,則其於內務,亦豈可泛忽哉?將於禁中,新設統理內務機務衙門,朝臣中鍊達治體者,量宜擇定後,大臣董率課會,凡係便民利國之大小事,爛商碩劃,裁決稟處,俾有然改觀之紗,予將隨其建白,翕受敷施,此乃民國存亡上下交勉之會也,予言不再,衙門設置之制度,令議政府磨鍊。
傳于金聲根曰,各貢弊受價與各衙門發料,許久未下,數甚夥然云,夙宵爲悶,曷以形言,自廟堂,就某樣錢中限三十萬兩,爲先措劃,量宜分排,其餘竝斯速淸帳事,分付戶·惠廳。
傳于朴周陽曰,傳敎誤書之中官金泓錫,從重推考。
朴周陽啓曰,密附親納,例也,而前咸鏡監司金有淵,謂有身病,使其褊裨替納,事甚未安,推考,何如?傳曰,允。
李源中,以禮曹言啓曰,傳曰,來月初六日,卽我慈聖誕辰也,予小子祝岡之忱,尤異於他年,當於伊日,自內進表裏致詞箋文矣,諸般儀節,令各該曹磨鍊事,命下矣。自內親上處所,以何殿磨鍊乎?敢稟。傳曰,重熙堂爲之。
又以禮曹言啓曰,來十二月初六日,大王大妃殿誕辰,自內親上致詞箋文表裏時,王世子行禮之節,何以爲之乎?敢稟。傳曰,依例磨鍊。
又以禮曹言啓曰,來癸未年元朝,親上致詞箋文表裏于大王大妃殿·王大妃殿時,王世子行禮之節,及親臨受賀時王世子進致詞箋文表裏行禮之節,依例磨鍊乎?敢稟。傳曰,依例磨鍊。
壬午十一月十八日申時,上詣仁政殿。百官進箋親受入侍時,行都承旨金聲根,行左承旨朴定陽,行右承旨朴容大,左副承旨朴周陽,右副承旨李源中,假注書朴永斗·洪鍾燦,別兼春秋尹相翊·金天洙·尹吉求·鄭誾朝,提學金炳始·趙寧夏,檢校直提學趙慶鎬·金永壽,直提學洪英植,檢校直閣李鎬翼·尹用求·金興均·沈相薰·閔丙奭·魚允中,直閣閔應植,檢校待敎洪淳馨·閔泳韶,副應敎洪世燮,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房副提調金聲根,進前奏曰,向晚勞動,聖體,若何?上曰,一樣矣。仍出協陽門·肅章門,由仁政門,至仁政殿降輿所。通禮跪啓請降輿,上降輿。通禮跪啓請執圭,聲根進圭,上執圭陞座。容大奏曰,宗親文武二品以上,當爲入庭行禮,請出標信,開作門,何如?上曰,以已下標信擧行,可也。引儀分引宗親文武二品以上,由西挾門,入就位。贊儀唱鞠躬四拜興平身,宗親文武百官,鞠躬四拜興平身。展箋官二人,對擧箋函,陞自東階,入置於座前,宣箋官洪世燮,陞自西階,入詣箋函前,俯伏。贊儀唱跪,宗親文武百官跪,世燮讀箋訖。贊儀唱俯伏興四拜興平身,宗親文武百官,俯伏興四拜興平身。通禮跪啓請禮畢,仍請釋圭,上釋圭,聲根受圭。通禮跪啓請乘輿,上乘輿。仍敎曰,今日日氣甚寒,諸大臣竝爲來待于便殿之意,傳諭也。仍出仁政門,由肅章門入協陽門。行兵曹判書趙寧夏進前奏曰,放杖入稟之際,宣傳官趁不待令,以致擧行之遲滯,事未前有,萬萬駭然,當該承傳宣傳官,竝令該府,拿問處之,何如?上曰,依爲之。出駕敎行右承旨朴容大,進前奏曰,注書趁不待令,以致讀批之遲滯,萬萬未安,當該注書,所當重勘,而本院請推之外,無他可施之罰,何以爲之乎?上曰,從重推考,可也。出駕敎容大請出標信解嚴,上由宣化門還內,諸臣以次退出。
壬午十一月十八日酉時,上御重熙堂。時任大臣入侍時,行都承旨金聲根,假注書朴永斗,記注官康鴻擧,別兼春秋金天洙,領議政洪淳穆,左議政金炳國,以次進伏訖。上曰,史官分左右。仍命大臣進前。淳穆進前奏曰,此寒猝劇矣。上曰,冬已過半,寒猶如此矣。淳穆曰,外間必多凍餒之民矣。上曰,軍擾後紀綱頹弛,不可不汲汲圖治,而旣有外務衙門,則亦將於禁中,設置內務衙門,朝臣課日赴會,裁決者裁決,稟定者稟定,到底講究,卿等須以一心共濟國事焉。淳穆曰,宵旰一念,何時不憂勤,而今玆下敎,大哉王言,風行草偃,遠邇聽聞,必無不欣忭,而臣等苟有一知半解,曷敢不竭力殫誠,最是得人而久任,然後庶可責成其效,而聞他國,亦有內外務衙門云矣。上曰,予雖曰可,臣有曰不可者,予雖曰不可,臣有曰可者,然後上下相孚矣。淳穆曰,今伏承聖敎,若是懇摯,雖臣等鹵莽之見,其所獻可替否,務究至當,尤爲憧憧于中者也。炳國曰,今承下敎,萬萬欽仰,顧今國計民憂,正是君臣上下聚精會神之時也,領相旣備達,而臣亦有一知半解,敢不殫誠謁力乎?上曰,李鴻章·吳長慶俱有言外務雖爲緊要,內務尤不可不先爲致力,近來他國政治,皆以是爲急務云矣。炳國曰,旣設外務,則亦不可無內務,而內務莫先於安民,顧今民心,擧皆未定,以貢市言之,積未受價,猶且盡誠進排者,極爲嘉尙,寔由聖恩浹洽而然也,今至竿頭之勢,奉公無路,無日不呼訴,以闕內外各員役言之,朔下與料米,久未放下,値此寒節,不勝目前之急,逃避居多,以校卒言之,各陣擧行,無日無之,亦不得按例頒料,極爲悶鬱,因此而民情若不保朝夕,蓋民依於國,國依於民,則亟圖安民之道,是第一急務也,民惟邦本,本固邦寧矣。上曰,安民之道,果是急先之務矣。上曰,自今以一公字爲法,而去一私字,則可以治國矣。炳國曰,治國之要,不外乎公之一字,承聞聖敎,臣不勝萬萬欣祝矣。淳穆曰,目下汲汲之狀,若不保朝夕,有財用然後可以紓力,至今民心,若是不固,蓋緣財竭而致有此鴻洞遑急,臣之前後屢達,莫不以節儉,爲生財之大道也,顧今事勢,以專力於淸·倭人之接濟,本邦都下軍民之懷恤不遑暇及者,此皆經用不敷故也,極爲切悶矣。炳國曰,財竭之狀,纔有所仰達,而俄聞扈輦隊輩以久未受料,來聚闕外,待臣等退出,將欲呼訴云,以此推之,擧皆如此矣。上曰,外務衙門,旣爲設始,則內務衙門,尤不可不分設,大臣相議方便,可也。淳穆曰,譬若推車子,三人同心,主於車行而已,安有時原任之別乎?炳國曰,臣以臂痛脚痿,今雖難强,然而不敢言病。淳穆曰,相臣苟難,莫今日若,而臣年迫七耋,神識昏瞀,無以堪勝,左相亦未免於恒疾,每當公故,不能濟極,爲可悶矣。炳國曰,國之三公,如鼎之三足,迨此之時,尤不可不備矣。淳穆曰,今當百度維新,有此設施,則必相職優備,同寅協恭,豈可無庶績咸熙之美乎?此時相臣之苟艱,無異於財用之窘絀,財用旣非天降地出,則固難容易助長,至於相職,顧今儲望多有,其人,惟在聖簡,幸留神焉。聲根曰,大臣姑未筵退,時將更下,敦化東挾門仍留,標信請出次,仰達矣。上曰,唯。又奏曰,今爲門限,使注書,金虎門門考之意,仰達矣。上曰,唯。上曰,減省廳之設,閱月于玆,尙無歸正,都下人情,不無緣此而疑眩,誠爲可悶,大臣亦董督速勘爲好矣。淳穆曰,此亦急務,而以其裁定爲難,故自前易致,有始無終,宣廟朝時,正供都監·經濟司,畢竟未就矣。臣於在鄕,月餘歸聞,以還摠·結摠諸般等事,發關外道云,此何時就緖,大抵事非張大然後始可易了,爲今之道,以浮冗過濫,撮其太甚,務從省略,則實效似不難矣。上曰,卿言切實,期有實效,可也。炳國曰,減省一事,輿儓之流,以損下益上知之,則人心自多疑怯,只就有益於國,不害於民者,可減者減之,可省者省之,而旣有關問外道者,自不得不延拖矣。上曰,無論某事,量宜處之,可也。炳國曰,如是承敎之下,何辭不達?貢市等遑汲之狀,極爲悶然,若以捐補錢中,限二十萬兩,推移分給,則仰戴聖恩,必感頌無地,且解急渴,故敢此仰達。上曰,所陳甚切當,二十萬兩,何足爲解渴於諸貢人,而爲先以此劃給,似好矣。淳穆曰,以今極艱之財力,有此處分,傳敎一下,都民懽祝,必如陽春流動矣。上曰,此數之劃給,豈可當一隅乎?淳穆曰,惠譯下究,不係於物之多少,民情感頌於撫恤之深恩也,臣嘗治邑而知之,民不可衣之食之,雖些少利益,輒見其欣悅矣。上曰,大臣非賓對與入診時,召接甚稀闊,自今爲始,數數相見,無間於兪咈甚好,而英廟·正廟故事,時·原任大臣,無時召接,今亦當如是矣。淳穆曰,然矣。如是然後,上下情志流通,有懷必達,事務可無凝滯矣。炳國曰,今此登筵,臣等與承史而已,如是召接,則稟達可以無滯矣。上曰,目今通行規制,非徒我國,亦天下皆然云矣。淳穆曰,旣設外務,且設內務者,此可謂自內及外,由淺入深今日行一新政,明日行一新政,乃致治之本,而令聞日播於各國新聞紙則天下皆當知之,凡於一動一靜,豈可不審愼乎?上曰,我國之不嫺外務,吳帥亦有言云矣。淳穆曰,以隣國之見,論我國之事,以多文具,從前例安知無不滿之意乎?上曰,隨事卽決,然後事無窘跲矣。淳穆曰,至當矣。各國人來住,凡事之酬接,若無所預料,則恐無以沛乎優如矣。上曰,用人自當各隨其才,不借於異代矣。淳穆曰,是以聖人言時措之宜,而居今之世,行古之道,事有難便,不可不隨時應變矣。上曰,今日急先務,在於懲貪墨,至於船主逋吏輩,一不容貸,然後可以勵百矣。炳國曰,懲貪墨,亦爲民之本矣。上曰,或緣不忍之政,可殺而不殺,則法不可行矣。淳穆曰,爲政,愼賞必罰然後,法乃可立矣。炳國曰,第一民不信令,事不成矣。犯法者,一不容貸,卽生道殺人。淳穆曰,賞之不僭,昔賢所拳拳,而唐德宗,以校尉,賞進瓜之民,陸贄諫奏,當給軍功者,不可濫施,其言愼惜,有如是矣。上曰,中國有六閣老,爲其論事之便宜而然,大臣有何定數乎?淳穆曰,惟當得人而授職,貴其多才,豈有定數乎?蓋君臣相得,自古爲難矣。上曰,此所以爲君難,爲臣不易者也。淳穆曰,天尊地卑,雖虛懷納諫,嚴畏居先,其所奏,常不及十之二三矣。上曰,此政君臣相孚之會,以實公二字,爲第一治法也。炳國曰,公一字則實字亦在其中矣。淳穆曰,以臣無似,猥據亢位,尙乏涓埃之報,徒竊寵榮,常所惶忸,今日有君無臣之歎,尤無以自措矣。上曰,今日上下酬酢,罄盡無蘊,卿等須不忘,予亦不可忘矣。淳穆曰,今夜筵話,乃是幾年間初有者,雖造次,豈敢忘恩言之鄭重乎?榮幸到極,只不勝感激之至。炳國曰,今日筵席之盛,非但爲鑑於後世,臣等之榮耀,亦無以形達矣。上曰,日寒如此,大臣終日在公,又此許久登筵,想當勞憊矣。淳穆曰,天顔溫粹,酬酌如響,一團和氣之所襲,不覺畏寒來逼矣。上曰,今日筵說,必勿遺漏也。聲根曰,謹當申飭注書,消詳記注矣。上曰,大臣就座。仍命史官就座,又命大臣先退,又命退,承史以次退出。
上在昌德宮。停常參·經筵。
五更,所見彗星,爲月光暎射,尾跡極度,未能詳察。
李源中啓曰,明日常參·經筵,取稟。傳曰,停。
又啓曰,合辭許久闕啓,事甚未安,呈告人員,竝卽牌招,何如?傳曰,允。
傳于李源中曰,領議政·左議政·總理統理內務衙門事務,左贊成閔台鎬,上護〈軍〉尹滋悳·金炳始,戶曹判書金有淵,辦理統理內務衙門事務,江華留守金允植,協辦統理內務衙門事務,副護軍洪英植,禮曹參議魚允中,同副承旨申箕善,參議統理內務衙門事務。
傳于李源中曰,左副承旨許遞,副司果申箕善除授。
吏曹,同副承旨單申箕善,今超通政除授事,承傳。李源中啓曰,新除授同副承旨申箕善卽爲牌招,何如?傳曰,允。又啓曰,假注書洪鍾燦,有身病,勢難察任,今姑改差,何如?傳曰,允。洪鍾燦政差代,以金永理爲假注書。
申箕善啓曰,行大司憲洪鍾雲牌不進,執義·掌令二員,持平二員未差,監察茶時之意,敢啓。傳曰,知道。
傳于申箕善曰,平安監司有闕之代,上護軍閔泳穆除授。
申箕善,以禮曹言啓曰,今此翼宗大王追上尊號,大王大妃殿加上尊號吉日,以何間推擇乎?敢稟。傳曰,來正月旬前擇入。
又以禮曹言啓曰,來癸未年元朝稱慶,陳賀慶名,以大王大妃殿母臨五十年,王大妃殿母臨四十年合二慶稱號,何如?傳曰,允。又以禮曹言啓曰,今此翼宗大王追上尊號,大王大妃殿加上尊號稱慶陳賀時,大殿·大王大妃殿·王大妃殿·中宮殿,箋文·方物·物膳,世子宮方物·物膳,依例封進事,知委京外,箋文頭辭,令文任撰出,何如?傳曰,允。外方方物·物膳,竝置之。
又以禮曹言啓曰,壬午式年生進放榜以下諸科覆試吉日,令日官韓應翼推擇,則生進放榜,來癸未二月十九日巽時,文科講經武科覆試,同月二十一日,文科會試講畢後,間一日,文武科殿試,三月十二日,文武科放榜,同月二十七日巽時,雜科覆試,四月初九日,雜科放榜,同月十八日巽時爲吉云,以此日時定行,而原粘目中,政付標以入之意,敢啓,傳曰,知道。
又以都摠府言啓曰,副摠管徐正淳,以戶曹參判,本曹坐衙進參事,晝仕出去之,而逐日煩稟未安,入番間除草記往來之意,敢啓,傳曰,知道。
敎水原留守閔泳緯書,王若曰,地同漢京之拱護,華蓋西臨而制度尤尊職倣周家之保釐,玉節南指而德望俱著,敷予十行絲綸之誥,煩卿一府旌節之勞,惟玆淸城留後之司,卽我正廟經始之地,黽墨叶吉於神京之設,襟帶壯天作之形,龍珠呈祥於仙寢之安,衣冠奉月遊之所,奠雄鎭而爰拱三輔,宏規已完於城郭甲兵,奉寶禎而永垂萬年,佳氣自藹於山川草木,長安增關防之勢,池臺櫓樓,朝市之通鼎有厥制,新豊視湯沐之鄕,魚鹽粟米麻絲之屬咸出宏籌,追想羹墻,遺澤之休,尤切楓宸深慕之感,玆承先祖培養之後,任益如新,亦値今日艱虞之時,人宜求舊,惟卿,一心輔弼,三朝股肱,奎璧映玉筍之班,孰不謂瑞世吉士,詩禮襲靑氈之舊,人皆曰法家有孫,忠藎繼家相傳,尤貴乎自持勤愼而臣隣名顯休戚與國必共,其義則不擇夷險而王室危扶,夙著贍博之才兮,掌銓而務職,藝垣而選曹,曾知其鴻辭之經幄,屢試鍊達之器矣。按藩而施廉,廟籌而協贊,已慣其牛刀之績庸,玆授卿以水原府留守兼摠理使,卿其克恢嘉猷,祗服寵命,爲屛爲翰,佇見先始而後同,有社有民,莫曰外輕而內同,杖一營管轄之策,益勉禦侮之捍修,展四時苾芬之誠,克體晨昏之瞻慕,故玆敎示,想宜知悉。
領議政洪淳穆疏曰,伏以明年慶會,誕擧彝典,太室追闡,長樂加隆,大德必得,鴻號議定,此乃聖孝之彌光,天命之用休,萬億無疆之祝,容有極哉,仍念臣區區微諒,積蘊于中,非石可轉,非席可卷,進身而猶復自如仍職而徒增靦然,䙝眷而尤無以承當,不揆僭越披盡肝膈,敢煩於黈纏之下,是豈尋常鳴號,實疾痛之極,呼天呼父母也,尙有所未克深燭,崇聽愈邈,兪音終靳,其將何以處臣乎?從古人臣,遭此情勢,未嘗蹲據其官,究竟厚荷洪造,曲遂微願,卽所以勵廉恥·立紀綱,主與臣俱榮也,今若置相,先擇德業望實,粹然一出於正者,而臣是不正人故其事也,亦不正,至登簡書,瞻聆駭惑,必使之抗顔於廊廟之上,欲其正朝廷正百官,可謂適越,而北轅,人旣不能自致,能於治人,未之聞焉,其爲害於民國,將安所及哉?竊想殿下則哲之明,不待臣言之覼縷,而特推大專槃物之仁,未忍以罪斥黜,姑且優容而羈靡之,然是何等職也。一月二月,上下相持,致此欠曠,固已臣罪上添罪,而雖甘伏斧鑕,强其所不可强,誠無奈何,則豈或全昧嚴畏,執滯所在,趨走反非爲恭故也,惶隘滋深,不避瀆擾,冒沒呼籲於聽卑之天,伏望聖慈哀憐而悶恤之,遞臣中書之職,勘臣當被之律,俾卒生成之澤,寔隕結之所靡酬也,臣無任云云。答曰,省疏具悉卿懇。自卿膺命,非惟予心充然,實副朝野之顒企,且於前席,罄悉衷曲,自謂情志之相孚,匪意巽牘,又奚爲而至也,顧今民國事計,有百可憂,無一可恃,卿所知也,以卿德量,以卿才猷,宜其救拯不暇而反退托不居,是豈平日倚毗之意,萬萬非予捨卿卿捨予之時,而如是相持,亦非所以禮遇,所辭議政之銜,今姑勉副,此特一遂卿苦懇,豈予之本意也?卿不當以居位去位有間,時陳嘉謨,益殫亮弼之義,尤有所厚望焉。仍傳于申箕善曰,此批答,遣史官傳諭。
平安監司金炳德疏曰,伏以臣於藩司仍任之命,恩彌加而賤分愈溢,物滋惑而微情轉蹙,猥陳難冒之懇,冀幸曲遂之仁,及奉批旨,辭敎隆重,始要積誠丐免,反爲固寵媒榮,臣誠以悸以恧,蓋無所自措也。夫方面委寄,本自綦重,顧臣最下之才,已痼之疾,試旣蔑效,久何責成,假如迄今尙縻,固宜求解之不暇,斥退之其亟,況於已遞經時,將歸指日之之際,忽又因缺請仍,至蒙允可,此不但臣意慮所未到也,將使全省事計,以致一誤再誤,朝家處置,豈容苟簡至此,而竊恐日月之明,猶有所遺照也。凡官職仍任,或因箇滿,或因疏遞,或因罪罷,而要皆其人之不可遞也,今臣則不然,其所以仍之者,不在於其人之不可遞,而職由乎其職之不可不備也。臣若恬不知其愧,晏然復蹲,不思所以自爲之道,則臣身顚倒,縱不足恤,其於熙代綜實礪廉之政,爲累何如,而亦惡得免守宰之唾罵,吏民之竊笑乎?此實究無說而行不得者也。臣之偏蒙洪造,高厚莫量苟可毫分圖效,赴蹈磨放在所不避,而恩命之下,若昧煩猥,期以禠解爲準者,誠以僨敗之罪,愈著重叨惶阨之忱,倍甚初授,寧犯逋傲而未敢自已也。且臣病情,已有所略陳,人所支而爲生者,惟精與力,而神思輒致迷錯,筋骸漸成痿癈,尙此苟延幸也,非理也,以玆見狀,雖欲應接事務,其勢無奈,玆敢申暴情實,仰干崇嚴。伏願聖明,深軫懇迫之私,特垂矜恤之澤,將臣所仍藩銜,亟賜鐫改,以幸公私,不勝千萬千萬至祝,臣無任云云。答曰,省疏具悉。屢懇如是,所請不得已依施。
前正言金源濟疏曰,臣愚,竊惟今之國家事勢,危急存亡之秋也,臣雖至愚,敢不對揚聖化之萬乎?伏念各司百貢之吏胥奴隷輩,疲於奔命,皆欲逃躱,至於父母兄弟妻子離散,且夫訓局革破以來,五千兵勇,盡被飢寒之所迫,則散而爲盜者,勢所必至也,是皆由於財竭者也。近聞兵隊之操練,恰爲一千,而糧餉不敷,致有苦怨,此不可使聞於隣國者,而若如故判書臣李珥之養兵十萬之論,則將何以策備乎?是又財用之大者也,今此仁川,旣許開港,則明春各國之來也,我國之接也,供億萬萬矣,是亦財用之巨者也,而未聞朝廷之建言,廟堂之定算,何也?抑亦有算,而臣或未聞也,誠痛哭而流涕者也,然臣愚,今日之務,莫急於生財也,生財之道,有二術焉,一日開礦,蓋我國山川秀麗,五金之産,不讓於中國之齊魯荊·襄,而錮之甚嚴,禁而不採者,非但慮其傷農,又坐於風水而然也。至於今日,有大不然者,夫泰西諸國,開山埇地,決河濬海,而未聞災害之逬至,致其富强,雄視天下,至於我國,酷信風水,而於山於水,不敢開之決之,國愈弊民愈窮,是何故也?由此觀之,風水之不足信者,斷乎無疑也,宜請泰西礦師與我國之廉貞機巧者,躬親探確,相地開採,如遇田畝,必以厚買,如値墳塋,亦須謹避,使之毋滋民怨,而不惜經費之巨,以示公正之法,製以機器,以代人力,且看工役之費,則不出三年,採礦必盛,而富强之漸可致也,二曰,用淸錢也,或曰,甲戌以前淸錢之用也,物價騰踊,不堪其怨,遂寢而不行者,如復用之,有如負薪救火,誰任其怨乎?斷斷不可行者也,識者病之,臣聞善於經國者,慮始圖終,參古酌今,因時而制宜,量勢而利導,故事無不成,法無不立也,雖有良法美制,利於國而害於民者,非法也,今有民國俱便之道用彼一兩,作我五錢,式而行之,信以示民,而設有日本之錢,亦如是式,則價無翔貴,人皆樂從而無怨矣,此不待智者而後知之者也。且非特我國之捄弊,亦爲淸日兩國之所願也,何以知之?究其淸日秉政者之意,與其銀餉之流於外國,寧從銅幣之流也,故知其兩國之必無阻遏也。伏聞淸陣之每月換劃錢,至有六萬兩,而以我國帑之竭,自謀不暇,將何措辦也?且淸陣之換銀,苦於蹇滯,淸兵之貿用困於艱乏者,半年之久矣。一聞彼錢之用,無不鼓舞歡忭,而輪船輸來者,不過幾日,積如邱山,則我國不鑄一錢,而坐享無窮之大利,內而商民樂其流通,兵隊勇其學習,胥吏安於使役,貢人勤於進供,且散勇流民之父母兄弟妻子,擧皆還集,而村無竊發之患,街有歌謠之音,於是乎升平之象,亦復可見也,外而淸陣換劃之痼弊,自可屛絶矣,仁川·元山等港開館設埠之供用,亦可裕足矣,豈不懿乎快哉?伏乞殿下,舍其消刻之嫌,特施化育之恩,千萬幸甚,臣無任云云。省疏具悉。所陳當留念矣。
幼學金永孝疏曰,伏以臣聞居廟堂之上佐人主論治道者,宰相之職也,立殿陛,與人主爭是非者,諫官之責也,夫士固非宰相·諫官,則何敢僭越而論道爭言哉?頃伏見誕敷溫綸,廓開言路,以一國經濟之術,不拘寒微而垂問,如臣之草萊疎縱,凡於時措,茫不知何事,然第以區區淺見,敢陳經務二策,一曰衍補公穀,有內外之儲,二曰創修兵制,分水陸之設,三曰演治農政,竝設民瘼,夫衍補公穀何謂也?有國先有穀,治兵先治農,今經用浩繁,倉儲枵罄,雖使白圭按簿,劉晏執籌,殆無以牽架補漏也。蓋我國稅政,獨於三南行漕者,東北土地瘠薄,穀産惟黍粟,海道亦險巇,實不可行漕,惟兩西則田野饒沃,穀産多稻秔,只爲其支供使价,未嘗設漕法矣。挽近以來,兩國使价,皆由水路而行,若踵後如是,則勅需預儲,無容更議,況又勅錢之弊,每入吏鄕之逋,及其蔓徵,無辜村氓,種種蕩敗,此果兩西生靈之一大痼瘼也,誠如臣言,斂勅錢而設漕法,則吏民俱便,今亦有風板船,則以此載運,雖長山之險,必無慮矣。且長山以西穀産,流入淸北,終輸彼地而消散,豈不惜哉?今計兩道結摠,合爲十餘萬數,折爲大同沿海,而近者稅以米粟,沿海而遠者,稅以木布,則米粟木布,足以爲養兵之一助也。且伏念年前社倉,則設事可爲賑餉之一大備也,今亦不可無更設,而伊來國用繁劇,猝難復修,然臣以爲見今公用則廣造錢幣矣。各邑戶布,自明年,代錢以穀,隨其穀産而從市直,限三年流聚,每戶幾近一石矣,過三年後依舊錢納可也,視彼營邑之還,本爲軍民而設,至於末弊,糴精實而糶糠粃,則民苦其還稅之弊,國不得賑餉之資,八路還穀,都歸於吏弄,多爲虛錄,而守宰視以常例,朝家亦不警勅,豈不嘆哉?與其還穀之吏弄,不若社穀之民主也,若計其各道社穀,不知爲幾萬數,其在外儲賑餉之備,莫便於是,何必羨古之移民移票者乎?惟殿下,裁處焉。夫創修兵制者,何謂也?兵可百年不用,不可一日無備,我國軍政,狃於昇平,兵無節制,器無精銳,京營則羸弱相參,鄕案則流亡殆半,固不可以恬嬉之兵,强務捍衛之策也,臣聞轉萬斛之舟者,由一尋之木,發千斤之弩者,由一寸之機,今調練百萬之衆,在乎一將之得其人矣。國之安危,民之休戚,亦惟係焉,可不愼歟?今固創設一營,選擇將材,而另募鄕軍矣。夫擇將之道,必搜其曠才絶藝,當用以格外激揚之術,以臣愚見,頒令于列邑,以示招選之法,若勤課武藝者,各別調用,如有非常之藝可成非常之功者,至若外梱內壇,勿拘許用矣。且募兵之法,不可用舊例,卽自八路兵營,〈各〉另募健丁幾百名式,又擇巡營健校與知事營吏各二三人,爲其隊長詣置京營,日與外國兵師,押習武藝,陞差調用,勿計微賤,其定隊以一道軍爲一部,則八道軍爲八部矣,雖當有事之時,東往西返,各路之險夷,各倉之虛實,可坐而瞭然矣,從古出師外境,以鄕導爲先,亦此意也。且其鄕軍則輪回以每式年募詣新丁,換歸舊軍,又各自兵營,因熟藝之軍,敎練新丁,亦同京營一例,則當邑邑防禦,人人勇銳矣,豈不善乎?竊伏念八路負商以萬數,擧皆逋藉而失所,東飯而西宿者也,履歷道路,飽經風霜,若收用習技,則當爲豼貅矣,誠不可視之遺民,卽自列邑,募其精壯,或詣京營,或置鄕營,考技陞用,同他一揆,則渠必感戴,而得遺民,付諸兵,亦上下兩全之策也。臣嘗接易言論水師篇曰,保國之模,曰安內,曰攘外,而練兵之要,曰陸路,曰水師,又曰須狎習風濤之險怪,始能禦外侮而固海疆,蓋我國三面跨海,而見今防閑漸壞,異盤日迫,況彼我殊規,今昔不同,若復膠於舊制,罔變新章,久必恐受其侮矣。臣愚謂開港地方,仍設水營,自沿海邑,另募勇銳,各道一二百名式,八道軍分置三港,常與外國水師,狎習調制,激而勇賞而勸之,夏秋課練水藝,冬春而摸裂戰艦,不越幾年,工藝俱就矣。且待其水藝之精熟,限三年易置新丁,次次移習於八路水營,則環海吾域,固於金湯,豈不壯哉?且伏念水調之險,異於陸技,隨波出沒,生死恒在顚沛之間,則常民難以乘險想多圖避,必擇用莠民中驍勇者,然後可以乘險服習矣。今有白丁,倡優儺技去四等許多莠民,而白丁倡優,猶云執業,其餘皆好勇輕死,無業無所,聚散於廢寺長谷,百技俱勝,而亦百惡俱備者也,如或荒年虞時,不無嘯惡之慮,固不可尋常置之而已,當自列邑,激揚而括匿,盡募其勇銳,同付水調,考技勸賞,亦同他一例,渠所銘激,皆願赴蹈矣,然則集莠民修恒業,乃示聖慈同胞之義,亦俱收欂櫨之策也。今此水陸兵制,必贍財用然後,可以經紀,惟我殿下,深思闢荒,廣稅之策焉,夫演治農政者,亦何謂也?蓋國之賦稅,出於民力,民之供億,出於土地,卽古今不易之理也,我東褊小,而率多曠土遊民,固當薄賦省役,使之開墾而廣稅矣。孔子曰,百姓足,君孰與不足,今此治農,卽有國之大政也,治農之術,雖皆曰耕作之勤,宜土而蕃然,凡水旱之災,必資器械而救,精微之理,必閱格物而知,故聞諸外國,有田一頃,歲致千金,此非虛語也。臣愚以爲,設一農司於都下,農篇之要輯,器械之利用,求諸外國,農篇則利行器械則摸製,當使行市遠播,而又自各邑,每鄕里擇其饒民中明農勤實者,復其戶而俾爲農師,以農篇·器械,講究里民,或稱其不逮,循軌作農,則多有奪天造而盡地力者也,如是而一人食效,百人傳習,用力省而收功倍,豈不美哉?然近以群盜大熾,殘鄕孤村,不得以牛而作農,作農而亦不能自飽,且私屠雜技,邑邑成習,莫非廢農之端,而爲民牧者,何不痛禁乎?大抵民之惰農失業,罰彼農師,田疇多蕪,責歸守宰則孰敢不警惕而勸董哉?自古國之富强,只在兵農兩政而已矣。今臣旣說鄕曲之弊,而何不言都下之情哉?臣聞爲人臣進言者,不敢避難言之事,爲人主馭下者,當欲聞難言之言,然後下無隱情,上無壅聽,如非臣之冒昧仰陳,岌嶪民情,何以遠徹于九重哉?往者六月後民庶之驚動,殆同晚秋隕霜木葉之盡脫,閃電飜空,鳥雀之疾走爭先圖生,是果疑何而然歟?見今天兵來護,宗社賴寧,可謂天晴日朗,而都下形勢,外面則依舊,十室而半空,或緣於職役,且窮無所歸者居焉,亦無長遠之計,而今踰半載,尙皆執迷,何以則安民乎?里諺云,民間金一斗,不如粟一斗,夫何近日穀政翔貴,歲非判歉,而升米殆至半兩,差過幾月,何難倍踊乎?且年年塞江之際,各樣儲穀,可至幾萬數,而今則零星也,穀安得不貴,都民緣是而渙散矣。伏願聖慈俯察輿情,下詢于廟堂,爛商濟安之策,如或外邑田稅之錢納者,自該邑,擇其幹事者,送于沿江諸處,使之貿穀輸納,而痛禁情費,優施賞典,且京鄕穀商之千石以上,詣京販賣者,另加褒賞,至於商船各浦去來勿侵雜稅,自官不得執留,則商船日滋,物價自平,且各港交易之際,嚴防其流出之穀,八路穀種,陳腐於吾境矣。田野鼓腹之樂,可勝言哉?是知君民相愛,渾然如家人父子,則雖當患難之地,子何敢惜其身而不顧父母哉?此所謂珠玉非寶,惟人是貴,山河非險,維民是藩誠,行此數者,則非徒都下生靈之安業蹈舞,抑亦東土蒼生,咸頌聖化於熙皞之世矣。右三策,猥屑製進。伏乞殿下,勿以蕘語而卑之,逐條採納焉,此果言之則易,行之則難,行之之道,在乎得人矣。昔漢高喜武,而韓·彭之徒,出而爲之用,漢武喜文,而枚·馬之徒,起而爲之用,虎狼之所窟而鑛金于山,蛟龍之所宅而採珠於淵,故物有不求則已,未有無物之世,士有不用則已未有無士之時,然用人之道,今昔頗異,挽近吾邦之治,外務內政,不可以偏輕偏重,强修外務則易忽於民瘼,專主內政則難知其隣誼,故必於熟諳民艱·勤職佐理者,與夫博涉外文格物開化者,一體竝進,而後內外畢擧,政務俱明矣。伏惟我殿下,天錫睿智,春秋鼎盛,當夙興夜寐,于政于治,體乎天,與日月而作止,愼賞必罰,之綱之紀,濟乎民,同霜露而恩威,則百度惟貞,庶績咸熙,實宗社之幸也,生民之幸也,臣無任云云。省疏具悉。所陳深得時宜,甚庸嘉尙,當留念矣。
幼學李殷雨疏曰,伏以臣聞河海不擇細流,故能就其深,泰山不辭土壤,故能成其大,聖人不恥下問,故能致其德,若求人專才專德,則亦其不易矣,故使禹治水而不治穀,使稷治穀而不治水,人君之用人致治,譬如世無純白之狐,而有純白之裘也。臣跡雖微賤,而系分璿源,遠祖德泉君,而忠壯公聖符之九世孫也,簪纓相承,眷遇殊絶,實與國家休戚是同,而命道崎薄,不得參立於龍光盈尺之地,贊揚王化,以暴中情,而抱鬱逗遛,遂處之勿廢,人亦置之棄物,而自見六月之變後,尤不勝憤懣之氣,每搥胸大哭,決意自屛於嵌巖遐僻之中,以爲自專之良算,而何幸天朝,念我三百年服事之義,命將扶護,以危爲存,奉還坤殿,殲厥軍魁,人心有恃而不懼,宗祀用是而爲安天地正位,日月復明,正殿下思治之日,而八域生靈,庶幾拭目觀化之日也。向者十行綸音,實爲大冬陽春,而辭旨懇摯,凡爲臣民之有一知半解之見者,莫不傾心吐氣,以有效死願忠之誠也,所以有今日以臣之越位,非分之言,而但恨智慮淺短,有擎天之誠,而無擎天之策也,見今國勢,有事而無事也,無事而有事也,擧國上下貴賤莫不虛抱疑字,洞洞足不履地,魂神之守宅者無幾,外雖曰安,而內實未安,何謂其然也。大抵人心有所恃,故不恐,不恐故不疑,而今盜賊四起,財帛不通於道路,守牧之貪虐日甚,殘民之膏血盡乾,外國之接應浩大,國家之需用罄竭,朝無謙讓之德,野無淳實之風,忙忙於爲身之謀,而不知五百年休養之大義,炳炳於日月之間也,安得而不懼而不疑乎?今日爲治之道,不過破其疑懼之心,而破其疑懼之道,不過練甲兵有依恃之策,撫民心有安頓之樂,然後可得以致安矣。臣聞琴鉉之不調甚者,必解而更張之,乃可鼓也,政令之不治甚者,必變而更焉之,乃可治也,必有大智略巨手段,有更張變爲之事,然後可以措其國於泰山之安也,臣非敢處大智略巨手段,而但究其志之所在,則固爲國也爲民也,玆窮平日見聞所及,敢陳九條,仰達天聽,安敢曰所陳之爲盡善盡美哉?若有一取而有補於國,則臣之志願已矣。伏乞睿斷而取捨焉,一曰,杜民弊,吏逋愆上納之由,行關各道各邑,收來各邑小吏,爬任記若任名二十,則置吏三十,使之年年輪次差任,傳之宗子宗孫,而次子次孫,勿許加入之意,成完文踏御寶,一秩,置該道,一秩,置該邑,已爲永久遵行之計矣。大抵如斗小邑,仰役之吏,多至百餘名,而其衣服飮食之奢麗,與公卿宰,相無異,納賂圖差之浪費以幾千幾萬計,而濫犯於國結,所以爲逋爲弊,愆期上納。二曰,淸平盜賊,嚴關各道各邑,探其二三邑盜賊尤甚處,罷黜其官長,則不幾月,可得平淸,大抵政如善治,則有虎北渡河之異,況盜賊乎?今群盜相聚,或十百爲群濫伐鄕里,犯殺軍校,跳踉無比,而守令怯於威風,因循看過,無期於逋捉之意,故漸至熾張,若罷黜其尤甚邑二三官長,則爲官者,可以專〈心〉捕盜,自可無盜矣。三曰,造別兵甲,以勇軍卒,以固國本,今各道各邑所謂軍兵,虛籍文簿,實無所用請盡罷舊軍,新立別炮軍,而量其邑大小·戶口多小,十家立一軍,而一軍之資用,出於十家而用之,鍊習之節,自京鍊幾百名,分送各邑,使爲敎長,而敎之甲兵,則以岳武穆麻札刀背嵬甲用之,而其刀制則爲三枝,直枝爲鎗,所以刺人也,一枝爲鎌,所以鉤害馬脚與人脚,一枝爲斧,所以斫人足與馬足也,其甲制則如箕如龜匣,賊近而蒙而俯進,則强炮流矢,不得傷害,賊遠而捲而負之,則亦不甚重,人無傷害之慮,故無退怯之意,無退怯之意,故志氣雄壯,白刃可蹈,人情不懼,故勇,勇故無敵,兵法曰,深計遠慮,所以不窮,任才使能,所以濟務,設權致變,所以解結,廢賢者身受其害,進賢者福流子孫,古之臨危致安之君何限,而用賢之外,別無他術也,其秉心也誠實故事事朴實,不爲高虛之談,其秉心也淵深,故事事深遠,不爲淺近之計,富國强兵,豈高虛淺近者之所能爲哉?四曰,矯正戶布結弊,分付兵戶曹執吏,詳考各邑軍丁總數,以其原數,昭詳布關各邑,春秋兩等磨鍊,使不得濫徵加侵之弊,民結則古制米木之外,更無他件也,每結頭木有定尺,米有定斗,而小吏輩,以代錢剩捧於民,貿木貿米而納,故結數倍騰,莫之鎭居,嚴關各邑,依舊以米木捧,而使無代錢剩捧之弊。五曰,收散材補國實用,各道浦口場市,卽一國財貨之府庫也,大抵浦口者,魚鹽貝藿米木各項雜物之所産往來者,而船之所載,負馱之去來,日夜不息,而皆有地貰,大浦則一年三百六十日,無日不出,而所出之貰,不知幾萬計,小浦亦不知幾千計,各邑場市,則以五日爲一市,而計一年爲市之日,合爲七十二日也,魚鹽貝藿米木牛馬器械雜物交易之際,各有地貰之例納,而大市則可以四五千計,小市則亦不下千,而擧皆爲營邑之所知,而抑或爲校卒輩之所擅,亦不無侵虐之弊,若洞論八道浦口場市,則可以千餘處計,而所出之貰,亦可以百萬數矣。此地之所出,空歸於無名之地,臣愚以爲,浦口場市,使不爲營邑校卒輩之利窟,而屬之機務府,使爲外國接應之財用,而擇廉明有官爵者,分送八道,考其浦口場市之大小合幾處,立監官一人,廉其定貰,則行商居民,亦有勝於前日官隷之侵虐,而國家之有補實用,可以百萬計矣。六曰,除弊源補用,夫君不愛無益之臣,父不愛無益之子,無益者,固有害之源也,故家無遊食之人,則家得而饒矣,國無遊食之民,則國得而富矣。司馬遷言貨殖以生之者衆,用之者寡,爲一部要訣,商鞅爲秦致治,而以捐不急之官,禁遊食之民爲道之大關,今減省之設,實出於聖意之淵深,而可謂得其治道要領矣,然未知何若而禁遊食之民,以效生衆用寡之理,而國得而富也。七曰,抑制官長之貪虐,自政府,行關各道各邑,定式之外,官長官吏之如有濫捧之弊,大小民會于邑底,呈于本邑,而本邑未伸,呈于營門,營門未伸,呈于政府,政府未伸,造起高樓於御座相望之地,繫銅索一段於御座門簷前,懸一大鈴,令民撓鈴听上,以爲罷黜之典,而民若以私怨有撓者,亦有勘律處之焉。八曰,得用人才,人才之得失,亦關時勢之盛衰,是故,人君急於求賢,而有吐握之德,風雪三顧之勞,不以寒賤而忽之,不以嫌怨而棄之,千載一會,相得益章,以致至治之美,而以樹萬世之基業,人才之有關於國,固大矣,而今我國之取人,則獨有異焉,以尋章摘句,爲材德之最著,先問地閥之高下,次及貌面之精醜,而不顧其中之忠厚經綸之實,尤有可取也。此我國之深根痼弊,而我殿下抑有悶焉,欲效古之貢士之意,而使之報來,而士之奔競之習,踵前無異,一向圖囑,使在上者,耳聞目見之不外其人,畢竟使國事不公而後已,若以地閥貌面而取人,則終不見眞知眞儒,而恐失之子羽也。且以我國嫡庶而言之,嫡庶之分有,而兄弟叔姪,變爲楚越之肝膽,情親之地,便成戈戟之相尋,此有冤故也,豈無人心而然哉?朝廷名位,亦以是防限,大抵名位,固有才有德者名位也,庶孽何負於國,而獨不與名位淸顯之職也,臣非庶孽而有是言也,深知徒亂無益之弊故耳,請閫內閫外之大任,不以庶孽常賤而聞之,專以人才擇任,則非但人才可得,四色之讎怨,自可蕩平,國中是非寢息,公平之路開,而李靖·杜預之賢,可立於朝矣。九曰,曲用寬典於還配之罪,伏聞還配之罪,多至三千餘名,而其冤號之聲,當何如哉?因難行赦前,古未有雖不穩,當今奉還坤殿,朝野臣民,莫不蹈舞稱慶,則因慶還配,恐不如是。伏願曲用寬典,論其罪之輕重,以爲勘酌勘處之,似合得當,更爲辭而白曰,今日廣開言路,實出於聖意之欲聞至言格論,而世之所謂獻章言事者,何限,而其能貞心爲國,以仰答聖意之萬一者,果幾人也,臣非敢處貞心爲國,而今日獻章之意,則果是貞心也,無他矣。願立於龍光咫尺之地,論辨九條之得失,而請得試用,使之廉察諸弊,則道路火賊,愆期上納守令減否,造甲精鍊薦入人才,浦市均貰其外可爲民弊者,一一致效,以效古人竭忠盡誠之美,是所未寐前一大願也,不勝誠惶誠恐,謹昧死以聞,省疏具悉。所陳當留念,而亦有不襯當者矣。
幼學姜基馨疏曰,伏以臣生長遐土,以樗櫟爲隣,蓬蓽爲家,聞見淺陋,學識空疎,魚魯猶且難辨,而況濟世救時之務乎?然臣伏覩今日,以鄕塾而貢士,倣殷周之制,由州縣而薦才,遵兩漢之規,正是句萌畢達,蟄蟲始振,臣聞山鷄野鶩,皆有一點之明,春鶊秋蟀,亦有自然之機,臣雖至愚至蠢之物,猶有一分秉彛,徒切草野孤忠之義,而不知涯分,區區所願陳者有三焉,一曰內務也,二曰器械也,三曰外務也,此三者,有國之大政也,如手足動靜之相須,不可闕一也,如衣服飮食之相資,不可廢一也。臣聞吳有三江之險,倚以爲天塹,宋有三河之阻,誇以爲條帶,今我國之京師,有此三塹三帶,而不一備禦,臣所以抱漆室杞國之憂者,此也,夫漢江在南,龍津在東,臨津在西,此皆天造地設,爲京師萬世之基者也,臣嘗見三江矣,東西兩津,則只以敗船數隻弱卒數人,守於津頭,而有別將者存焉,南江上下,亦有別將名色,而其所管轄,臣未之知也,其於防禦之道似未暇論也,夫名不尊則人不信,人不信則法不行,理之必然者,勢之固然者也。大抵防守,重任也,而以軍校爲之,關隘,重地也,而以沙格當之,彼將不能捍外,又安能衛內乎?設或有束伍者在,素非鍊熟之兵,則豈可恃此而不爲之備乎?臣聞諸古人,國家雖百年無事,不可一日無武備,董仲舒曰,爲政而不行,甚者必解而更張之,乃可理也,於此二語,臣未嘗不三復也。噫,我東賴列聖朝洪福惠澤,國無備禦,民樂昇平,因循至此,作爲常例,豈非寒心哉?嗚呼,三江之防禦,非但疎虞,宮禁之護衛,尤爲蕩然,爲今日殿下之臣子者,孰不太息流涕乎?臣謂京師者,一國之根本也,元后者,萬民之父母也,父母危而其子安者,未之有也,根本搖而枝葉靜者亦未有也,故以京師視省邑,則省邑之備,或可緩也,京師之備不可不急也,以宮禁視京師,則京師之備或可寬也,宮禁之備,不可不嚴也,如臣之淺見薄識,其於經國之遠圖,何敢仰陳哉?臣愚願今之四營中,取其一營,移置於西江,而其上將,領八路之水梱及冊師,而又置左右二將,次取一營,將設於城內,而其上將,領八路之兵梱及馬步軍,而又置左右二將,然後自京師亟選萬兵,以五千屬之水營之麾下,而左將軍率千軍,防禦于龍津,右將率千軍,防禦于臨津,又以五千,屬之陸營之麾下,而左將軍率千軍,晝夜直於宮城之前左,右將軍率千軍,晝夜直於宮城之後右,若夫技藝,則水營之爲將者,以營爲家,日日巡哨於江邊,奏其能否,明其刑賞,陸營之爲將者,恒留於營,日設敎場於近處,亦察其能否,明其刑賞,每日平明,撥二千軍,遣之於宮城之左右直所,其下番者,則卽就於敎場,習其技藝,則敎場之三千,常在於敎場,宮城之二千,恒衛於宮城矣。臣愚願尺量宮城之前後左右,置軍幕四百所於四面,房窓廚突,亦皆禦淨,使伍人共處,而其上番之軍,全裝慣帶,各持銳劍,晝以標信相應,夜以刁斗互答,若有倉猝之變,一齊逬出而禦之,則斯豈非萬全之策乎?且以東·西兩江言之,水營之上下,益樹以木,以爲陣蔽之形,則此亦兵家之要道也,皆不爲也,非不能也。伏願殿下,猛省焉,以言乎鄕邑之兵制,尤爲寒心者多矣。走燐凄螢,便同鬼簿,虛名假號,無異偶人,而近來守土之臣,徒貪增戶口之名,每以虛戶悵籍,暗埒於古,臣愚願行會於八路,雜色軍名,一切革罷,執時居戶數若萬戶之邑,選千兵,千戶之邑,選百兵,其措置也·敎鍊也,依京營例一體擧行,又取軍戶,使之居於省邑五里之地,或京師有事,邊烽數警一聞號召,便可立行也,蓋丙寅辛未之徵發,臣嘗目擊也,雄府巨鎭則土地甚廣,炮軍之居住,已在百里之外,而或聞風而逃竄,或出獵而未返,雖官隷之善走者,窮數日之力及到,則其人又不在矣。幸以授覓,還到于官,其間已爲四五日,而裝載發行,又或延拖,上于京師,則恰了一箇月餘,而頭腦已判矣,此無益於事,而各邑之供饋,旅舍之迎送,徒費心力,臣故曰,兵雖多,不鍊則不用也,兵雖衆,遠在則亦不用也,夫兵者,國之爪牙也,器械者,兵之爪牙也,故器械不可不備也,臣於昨年以來,伏讀頒敎之文,竊伏以爲大聖人之心,一出於斥邦衛正,而至於器械,則當天下尙力之時,不可無此擧,殿下嘗遣文武臣於中州,學其制作之巧,盡其陶鑄之妙,臣愚願三江上下三十里高燥之處,建砲坮,窪下之地,埋水雷砲我之所未辦者,貿之於中州,我之所可爲者,取之於八路,如銅冒鎗子等屬,奚可一一資彼而用我乎?至於鹽硝火藥言,之,雖不如彼之猛烈,倍以裁之,則庶可以代之矣,以鳥銃長劍言之,雖不如彼之尖利,百鍊成之,則足可以用之矣。臣愚願設器械所於兩營,使善造者,日夜煅煮,以供無窮,則省彼來往之費,而推其嬴餘,頒賜於八路,以爲之範模,則其亦庶可也,若然則三江之水營,分在百里之內,陸軍之三營,分在咫尺之地,無事則鼎足而據,有事則合力而救,此所謂聲氣相通,首尾相救,隱然成率然之勢於兵制,實合於國計無遺也,若以措劃之方爲難,則此不然,因時存之四營,置彼之四營,元無新設之勞,而但立名異移劃,則或可不同也,然,西江之立營似是新設,然若不一勞,竟無永逸之道矣,豈惜其一勞而可不圖遠乎?至若龍津·臨津,則措置尤難,然坡州與楊根,俱是無城之邑也,若當危難,則一日難保,臣愚願以其地·以其官,屬之於兩營,支放之費,自彼辦出,而又若不足,傡與其隣而優助之,則必無葛藤之患,而事事就緖矣。且無論京邑,其技藝之軍,皆以三年爲限,取其精熟者,賜之科賜之官,及其限滿,使各歸其家,事爾父兄,樂爾妻孥,預選丁夫,充數備員,則軍無虛額而民無偏苦之弊矣,如此做去,若過幾年,則擧國臣民,孰不知兵也,非特男子皆有兼人之勇也,尋常女子,亦將賦無衣矣,莫强之計,豈有過於此哉?內務旣辦,器械旣修矣,外務不可不明矣。臣聞俄羅斯,天下之强國也,我國,不幸與之爲隣,月前本道五衛將臣全熙英之言,實是憂國禦邊之策,而別砲移置之說,似無設弊,然其疏中所未陳者,臣請得以仰陳之,伏惟殿下,留神焉。昔岳武穆王,以背嵬甲八百,破兀术五十萬衆於朱仙鎭,幾乎蕩平,金酋廓淸區宇,而黃龍之杯未畢,秦檜之橘構怨,竟使武穆,抱窮天極地之痛,而徽·欽二帝,遂幸於五國城,而此城,乃會寧相望之地也,今二帝之墓,在於荒原野草之間,而烏鳥悲鳴,狐兔躑躅,若建武穆之墓於會寧,則彼忠魂義魄,必將率背嵬甲·麻札刀,而趨伏於二陵之側矣,此豈非曠世之下,慰其忠臣烈士之心,而泄其忠臣烈士之憤哉?臣聞高麗臣尹瓘·吳延寵,擊逐女眞,本朝臣魚有沼·金宗瑞·南怡,開拓六鎭,若竝醊於岳王之廟,而歲時伏臘,村翁俎豆之,則非但爲勸奬遐俗之道,其於防禦之計,有所裨益也。今之談者或曰,俄羅在我京師二千里之外,不足憂也,此不然,彼恃强大,欲將輕萬里而長驅,豈遠二千餘里乎?又曰,彼强我弱,彼衆我寡,不可以敵也,亦不然,高句麗臣梁萬春,以安市之一片孤城,抗唐宗之百萬雄師,高麗臣金方慶,以黽州之七里殘郭,拒契丹之十萬强虜,夫二州之在天下,不啻若滄海之一粟,而孤軍之過强敵,有似乎泰山之鳥卵,猶尙如此,況關北十州之地,幾倍於此乎,十州之別砲,尤精於此乎?若防禦之得其宜,何患乎俄也?臣聞狂夫之言聖人必擇,殿下若擇臣言,則宮禁之護衛嚴密矣,器械之資用優餘矣,江·淮之保障,不下於晉陽矣,北門之鎖鑰,不遜於澶淵矣,一日一直,則軍豈有煩劇之嘆乎?三年爲限,則兵豈有謀避之理哉?凡臣之仰陳數條,非謂有燒眉之急而瀝血者也,若此準備,則雖使外國人來往者見之,必皆曰朝鮮知內外務修器械也,可以有辭於天下,而抑可使聞於强隣也,豈不壯哉,豈不快哉?然今日不爲,明日不行,則臣恐急難之日,未可及也,繫辭傳曰,重門擊析,以待暴客,蓋取諸豫,魯論曰,凡事預則立,周公作陰雨之詩,孔子贊之,以能治其國家,孟子又引之以戒盤樂怠傲,此三聖人者,天下萬古之大聖也,天下萬國之大聖也,以天下之大聖,其於豫備之一節,三聖之言,若出一轍,然則備可已乎後乎?是以安不忘危,帝王之炯戒也,憂君愛國,臣子之常分也,若使國家,享磐泰之樂,殿下無宵旰之憂,然後以殿下乾健之德日御經筵,與廊廟之元老,帷幄之近臣,鑑帝王之得失,論古今之治亂,明孝仁禮義之道,以導我睿儲幼沖之性,而光明之學,日就月將,則實宗社無疆之休,而生靈之福也,臣卽遐方韋布之賤也,蟣蝨之類也,素蔑測管之見,然論强兵則以上條達者是也,至於理財,似或有道,而語涉張皇,懍不敢贅,略陳芻蕘之說。伏願聖明,採納焉,臣無任云云。省疏具悉。爾之所言,果是切實,極爲嘉尙,當留念矣。
幼學梁鎭華疏曰,伏以太極肇判,天開地闢,人稟精而參三,物分氣而殊萬,彼萬物者,各有性各有用,莫不爲民而生也,民之蚩蚩不識不知者,惟聖人作,則之敎之,以厚其民生者也,是故,耒耟舟車弧矢之作,服食器用宮室之制,何莫非則物而各隨其性敎人而各適其用者哉?我東僻在海隅,壤地雖褊,物産則多粵自箕聖東來,敎民八條,禮樂法度,衣冠文物,侔擬中華,然民俗泥古,所見小而所聞寡,民生日用之利,猶有未盡興者,何幸主上殿下,以聖益聖之心,廣言路而求賢,依鄕貢而取士,寔三代之美規也,臣本鯫質,長於遐陬,及於衰朽,亦是化中之一物也,感服振作興起之風,獻芹負暴之誠,不能自已,裹足千里,冒進一言,而不及於論道經邦者,滿朝搢紳,世篤忠貞,傳受家庭之訓,必陳經筵之對,待詔賢良,身擧孝廉,講究經傳之蘊,盡發於臨軒之試,臣何敢贅焉?臣伏於嚴穴,妄想民國之利者,有歷年所,偶得石炭於平壤地,蓋石炭之爲物也,其性近於火,其用長於鍊,大則輪船滑車鑄幣鍊兵,小則稼器織械蒸㸑薰䃐,於國財有餘,而兵甲自足,於民價尤廉而閭閻稍饒,肆惟中國泰西,以作日用之物,而必致富强者也此也。臣得此以來,埋之於此爐,吹之於韛,試之非止一再,得其性之宜用之便,然後乃知皇天后土,報佑我宗社生靈之福乎?名雖炭也,其功不可與金銀珠玉,同日而語矣。臣以儒爲名,敢陳富强之策者,恐買笑於賢良,而時有緩急,事有先後,平城之圍,羽舞難以解,夾谷之會,事必有備,當五洲戰守之世,據八域昇平之基,發奮俄主,當作微服之行,識務杞生,宜著易言之論,顧念國家之急務,孰與文武之竝用。伏乞聖慈,俯納臣背上一塊炭,亟令機務處,試可,先破衆人之惑,而誕膺天地生物之功,克享歷服無疆之休,官無任云云。省疏具悉。爾之所陳,實合時宜,當令試用也。
上在昌德宮。停常參·經筵。
五更,所見彗星,爲月光映射,以至天明,形體尾跡,終不得看候。
藥房提調趙敬夏·副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟,答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安,答曰,知道。
申箕善啓曰,明日常參·經筵,取稟。傳曰,停。
又啓曰,合辭許久闕啓,事甚未安,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政·右議政未差,左議政金炳國有身病,不得來會云矣。敢啓。傳曰,知道。
禮曹,來癸未年正月初六日行宗廟春享大祭,親祭,取稟。奉敎敬依。
金永理有頉,代以鄭寅昇爲假注書。
申箕善啓曰,吏曹郞廳來言,大臣置處政事,取稟。傳曰,當日爲之。
又啓曰,上護軍閔泳穆平安監司除授事,命下矣,今日政下批,何如?傳曰,允。
又啓曰,卽者副應敎洪世燮,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于申箕善曰,呈告同義禁許遞,今日政差出。
傳于申箕善曰,軍威縣監之代,勿拘常格,各別擇差。
傳于申箕善曰,積城縣監朴衍壽,金泉察訪馬箕昇相換。
傳于申箕善曰,求禮縣監金養善,旌義縣監宋祥淳相換。
傳于申箕善曰,幼學金器璉,崇靈殿參奉加設單付。
以李炳敎囚單子,傳于申箕善曰,飭已施矣,特爲分揀。
以張斗煥·李晳鎬·李建鎬·趙璟顯囚單子,傳于申箕善曰,飭已施矣,特爲分揀。
申箕善啓曰,行大司憲洪鍾雲牌不進,執義·掌令二員,持平二員未差,監察茶時之意,敢啓。傳曰,知道。
傳于申箕善曰,左副承旨許遞,前望單子入之。
申箕善啓曰,臣與左副承旨李源中伴直矣。纔已遞出去,伴直無人,行右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,鄭學默落點。
傳于申箕善曰,德源府使之代,慶州府尹鄭顯奭除授。
傳于申箕善曰,南原府使之代,淸州牧使洪淳逈除授,淸州牧使之代,副護軍沈相薰除授。
申箕善,以吏曹言啓曰,淸州牧使洪淳逈,南原府使除授事,命下矣。以前任茂長縣監·居昌府使,方在解由未出中,何以爲之?敢稟。傳曰,勿拘。
吏曹,南原府使單洪淳逈,淸州牧使單沈相薰,德源府使單鄭顯奭,已上除授事,承傳。
申箕善,以吏曹言啓曰,議政府領議政洪淳穆勉副事,命下矣。當爲領敦寧從座目下批,而領敦寧徐堂輔,今方見帶,何以爲之?敢稟。傳曰,領府事下批。
又以吏曹言啓曰,繕工監假監役官金性復·朴秀崙·兪致鎬,俱以身病,呈狀乞遞,竝改差,何如?傳曰,允。
又以吏曹言啓曰,泰陵參奉金義柱,以其身病,呈狀乞遞,改差,何如?傳曰,允。
申箕善啓曰,臣吏兵批兼進之意,敢啓。傳曰,知道。
有政。吏批,兼判書李載元進,參判吳俊泳病,參議尹相萬進,同副承旨申箕善進。以金炳德爲知經筵,金蘊淳爲同義禁,閔泳緯爲左副賓客,南廷順爲司饔提調,洪思哲爲禁府都事,徐殷淳爲長興奉事,李泰用·李相一·李健和爲假監役,鄭晚善爲泰陵參奉,徐正淳爲慶州府尹,尹昌燮爲金山郡守,趙忠熙爲靈光郡守,李恩植爲軍威縣監,領議政洪淳穆勉副事,承傳,平安監司閔泳穆,求禮縣監金養善,旌義縣監宋祥淳,已上相換,積城縣監朴衍壽,金泉察訪馬箕昇,已上相換事,承傳,副護軍梁柱石,今加嘉善,四子一孫登科人加資事,承傳,崇靈殿參奉加設單金器璉。兵批,行判書趙寧夏病,參判曺殷承病,參議李冕雨病,參知趙璟淳入直進,同副承旨申箕善進。以兵批言啓曰,前領議政洪淳穆,領中樞下批事,命下矣。依例從座目領中樞宋近洙,降付判中樞,其代下批,輔國判中樞李宜翼,降付知中樞,其代宋近洙下批,而知中樞時無見窠,依例作闕下批之意,敢啓。傳曰,知道。領府事單洪淳穆,判府事單宋近洙,知事單李宜翼,同知單張義錫,中嶺別將單金振鉉,赴戰嶺別將單方仕璡,上護軍金炳德,護軍梁柱石,副護軍朴周陽·李源中·金演壽·睦承錫·徐光復,副司正朴永斗·崔龍三,以上竝單付,兼平安道兵馬水軍節度使管餉使單閔泳穆。
吏批,再政。南鎬元爲戶曹參判,奇亮衍爲延豊縣監,李耕稙爲靑山縣監,禁府都事洪思哲,繕工奉事李敎源,已上相換。
申箕善啓曰,新除授右副承旨鄭學默,時在咸鏡道德源府任所,交代,後斯速乘馹上來事,下諭,何如?傳曰,許遞。前望單子入之。
承旨前望單子入之,金喆熙落點。
申箕善啓曰,行右承旨朴容大牌不進,伴直無人,新除授左副承旨金喆熙,所當牌招,而拘於廳規,不得請牌,何以爲之?敢稟。傳曰,牌招。
傳于申翼善曰,注書陞六。
申箕善,以禮曹言啓曰,以翼宗大王追上尊號,大王大妃殿加上尊號吉日,何間推擇取稟草記?傳曰,來正月旬前擇入事,命下矣。令日官韓應翼推擇,則太室追上尊號冊寶,來正月初六日,大王大妃殿加上尊號冊寶,同月初十日爲吉云,以此日定行乎?敢稟。傳曰,以此日定行。
又以司譯院都提調·提調意啓曰,秦尙穆·方漢權·金載珩·朴應洙·高永鎰·全中基·方漢周·秦尙彦·李承雨·金輔炯·劉光杓·卞聲淵·安桂榮·洪裕鉉·高永憲·卞志喆,方以各陣差備官擧行矣,時無職名,令該曹,口傳付軍職,使之冠帶常仕,何如?傳曰,允。
又以伴接官言啓曰,卽者差備譯官來言,留館日本國人中,兵隊一名,領什物四馱,今日辰時量,出去仁川濟物浦云矣,敢啓。傳曰,知道。
又以禁衛營言啓曰,本營騎士將李東參,身病猝重,勢難察任,改差,何如?傳曰,允。
又以摠戎廳言啓曰,本廳屬北漢管城將鄭濟旻,哨官朴漢均,俱有身病,勢難察任,改差,何如?傳曰,允。
又以義禁府言啓曰,卽接月令醫員皮熙晳手本,則以爲時囚罪人李炳敎,素患疝積,又添毒感,目下症形,實爲危劇云。罪人病勢如此,則一邊保放,一邊草記,載在法典矣。李炳敎姑爲保放之意,敢啓。傳曰,知道。
上在昌德宮。停常參·經筵。
五更,所見彗星,爲游氣往來,不得看候。
自午時至申時灑雨,下雨測雨器,水深二分。
金喆熙啓曰,來二十五日,朝參日次矣。敢稟,傳曰,停。
又啓曰,明日常參·經筵,取稟。傳曰,停。
申箕善啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,慶州府尹徐正淳,旣在闕中,不爲肅謝,直爲出去,事甚未安。推考,何如?傳曰,允。
禮曹,來正月初九日行社稷祈穀大祭,香祝親傳,取稟。奉敎敬依。
金喆熙啓曰,假注書朴永斗有身病,勢難察任,今姑改差,何如?傳曰,允。
朴永斗改差,代以金東纓爲假注書。
金喆熙啓曰,假注書鄭寅昇,時無職名,令該曹,依例付軍職冠帶常仕,何如?傳曰,允。
金喆熙,以禮曹言啓曰,今此中宮殿奉迎慶科別試·會試試官,磨鍊以入,而時無職名人員,令該曹口傳付軍職,何如?傳曰,允。
傳于金喆熙曰,副應敎外,玉堂竝許遞,前望單子入之。
玉堂前望單子入之,副應敎閔泳韶,校理金天洙·鄭寅興落點。
金喆熙,以弘文館言啓曰,新錄事,命下矣。應敎宋圭元,新除授副應敎閔泳韶,校理鄭寅興,竝卽牌招,以爲會圈之地,何如?傳曰,允。
傳于金喆熙曰,有實故玉堂許遞,前望單子入之,特進官尹宗儀·金炳翊·嚴世永·金綺秀·金奎弘·徐鶴淳·沈東臣·朴齊萬·宋秉璿·洪萬植·徐正淳·吳益泳·李容元·韓章錫·金敬均·李源逸·李敦夏·閔泳奎·李承皐·趙秉稷·李起鎬·金昌秀·金允植·閔種默·李敦禹·韓聖根·金蘊淳·趙羲純·趙雲涉·吳㝡善。
金喆熙,以侍講院言啓曰,弼善金天洙,方在直中,移拜校理矣。上番闕直,事甚未安,輔德鄭元夏,受由在外,兼輔德尹相萬,兼弼善李輔榮,文學尹相翊,兼文學徐相祖,竝卽牌招,推移入直,何如?傳曰,允。
吏曹,直閣單閔應植,弘文錄三點尹吉求·申容善·鄭誾朝·李勛卿·鄭秀鉉·金中植·林羲相·金昇均·尹起元,已上九人。
傳于金喆熙曰,弼善有闕之代,前望單子入之。
弼善前望單子入之,徐載厚落點。
申箕善啓曰,行大司憲洪鍾雲牌不進,執義·掌令二員,持平二員未差,監察茶時之意,敢啓。傳曰,知道。
兵曹口傳政事,副司果單尹泰駿·李重夏。
金喆熙,以禮曹言啓曰,中宮殿奉迎慶科別試殿試日字,旣以會試設行矣。文武科殿試及放榜吉日,令日官韓應翼,更爲推擇,則文武科殿試,來十二月十二日,放榜,同月二十日巽時爲吉云,以此日時定行,何如?傳曰,允。
又以禮曹言啓曰,諸道正朝箋文及稱慶陳賀箋文,當爲各定差使員陪進,而在前如此之時,有一差使員兼進之例,今亦依此擧行事,知委,何如?傳曰,允。
又以追上尊號都監都提調意啓曰,玉冊文製述官·書寫官及樂章文製述官·金寶篆文書寫官實預差,別單書入之意,敢啓。傳曰,知道。追上尊號都監翼宗大王玉冊文製述官行大護軍金尙鉉,預差行上護軍李源命,書寫官行上護軍鄭範朝,預差行大護軍南廷順,樂章文製述官知三軍府事金炳始,預差知宗正卿府事李寅命,金寶篆文書寫官奉朝賀李裕元,預差南寧尉尹宜善。
金喆熙,以加上尊號都監都提調意啓曰,玉冊文製述官·書寫官及樂章文製述官·玉寶篆文書寫官實預差,別單書入之意,敢啓。傳曰,知道。加上尊號都監大王大妃殿玉冊文製述官,行左贊成閔台鎬,預差行上護軍洪祐吉,書寫官行兵曹判書趙寧夏,預差行大護軍韓敬源,樂章文製述官行上護軍尹滋悳,預差行上護軍沈舜澤,玉寶篆文書寫官左議政金炳國,預差兼吏曹判書李載元。
金喆熙,以上號都監都提調意啓曰,本都監都廳·郞廳二望,別單書入之意,敢啓。傳曰,知道。上號都監都廳二單,徐相祖·洪世燮。
金喆熙,以上號都監都提調意啓曰,本都監監造官六望,別單書入之意,敢啓。傳曰,知道。上號都監監造官六單,李容泰·朴齊恂·閔泳愚·李民夏·沈東鉉·鄭萬敎。
金喆熙,以上號都監都提調意啓曰,本都監別看役平山府使姜潤,前參奉蔡相協,知中樞府事高永喜差下,使之看役,何如?傳曰,允。
又以上號都監都提調意啓曰,本都監郞廳·監造官,分房別單書入之意,敢啓。傳曰,知道。
又以上號都監都提調意啓曰,宗廟上冊寶時,冊寶欌奉審,先期擇日,自都監擧行,曾有已例矣。今番奉審吉日,令該曹推擇,依例擧行,何如?傳曰,允。
又以上號都監都提調意啓曰,玉冊,或以五簡爲一貼,或以六簡爲一貼,而謹考謄錄,近年皆以七簡爲一貼矣。今番則何以爲之?敢稟。傳曰,七簡爲之。
又以上號都監都提調意啓曰,闕內待令郞廳,以入直武臣兼宣傳官,輪回察任,何如?傳曰,允。
又以侍講院言啓曰,新除授弼善徐載厚,卽爲牌招察任,何如?傳曰,允。
上在昌德宮。停常參·經筵。
五更,爲密雲所蔽,彗星所在,不得看候。
金喆熙啓曰,明日常參·經筵,取稟。傳曰,停。
又啓曰,合辭許久闕啓,事甚未安,呈告人員,竝卽牌招,何如?傳曰,允。
又啓曰,假注書金東纓,稱以身病,今日廳座,不爲入來,事未前有,萬萬駭然。所當重勘,而本院請推之〈外〉,無他可施之罰,何以爲之?敢稟。傳曰,推考。
傳于金喆熙曰,領中樞府事洪淳穆,復拜相職。
金喆熙啓曰,領中樞府事洪淳穆,復拜相職事,命下矣。政官牌招開政,〈下〉批,何如?傳曰,允。
傳于金喆熙曰,卿之日昨釋負,爲卿苦心而暫副矣。顧今民國艱虞,日急一日,以卿老成宿德,雖欲就閒顧養,其何能安於心乎?卿之匡輔承弼,自有已著之績,今玆復拜,非徒予一人之意,卽輿情所在也,以卿鞠瘁之誠,夷險之節,想不待多誥而翻然矣。卿其卽起膺命,以副予如渴之望事,遣史官傳諭于領議政,仍與偕來。
傳于金喆熙曰,秋判外,秋曹堂上竝許遞,前望單子入之。
秋曹堂上前望單子入之,參判李應辰落點,參議趙秉弼添書落點。
傳于金喆熙曰,同副承旨許遞,前望單子入之。
金喆熙啓曰,大司憲洪鍾雲牌不進,執義·掌令二員·持平二員未差,監察茶時之意,敢啓。傳曰,知道。
又啓曰,行都承旨金聲根,行左承旨朴定陽,行右承旨朴容大,不爲仕進。右副承旨尹宖善在外,同副承旨前望未下,院中只有臣一人,伴直無人,行右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,趙重弼落點。
金喆熙啓曰,行右承旨朴容大牌不進,伴直無人,新除授同副承旨趙重弼,卽爲牌招,何如?傳曰,允。
傳于金喆熙曰,楊根郡守之代,副司果李暐除授。
吏曹,楊根郡守單李暐除授事,承傳。
金喆熙,〈以吏曹言〉啓曰,新除授慶州府尹徐正淳戶奴呈狀內,矣上典親病沈重,萬無赴任之望云,其親病旣如是,則有難强令赴任,改差,何如?傳曰,允。許遞,驪州牧使金元性相換。
又以吏曹言啓曰,泗川縣監尹昌根呈狀內,矣身受由上京矣,親病沈重,萬無還官之望云。其親病旣如是,則有難强令還任,改差,何如?傳曰,允。
又以吏曹言啓曰,繕工監假監役官李泰用·李健和·李相一,禮賓寺參奉池禹奎,俱以身病,呈狀乞遞,竝改差,何如?傳曰,允。
又以吏曹言啓曰,新除授延豊縣監奇亮衍呈狀內,矣身親病沈重,萬無赴任之望云。其親病旣如是,則有難强令赴任,改差,何如?傳曰,允。井邑縣監鄭基贊相換。
兵曹口傳政事,副司果單閔泳韶。
玉堂前望單子入之,副應敎李鎬冕落點。
金喆熙,以弘文館言啓曰,下番闕直,事甚未安,應敎宋圭元測候官進,別理金天洙別兼春秋進,副校理二員·修撰二員·副修撰二員未差,新除授副應敎李鎬冕,卽爲牌招,姑降入直,何如?傳曰,允。
又以弘文館言啓曰,副應敎李鎬冕,時在京畿龍仁地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副應敎鄭寅學落點。
有政。吏批,兼判書李載元進,參判吳俊泳牌招不進,參議尹相萬牌招不進,左副承旨金喆熙進。以尹榮植·洪學周爲副校理,南廷綺·朴齊斌爲修撰,嚴冑永·趙南軾爲副修撰,金永稷爲司僕僉正,閔豊植·金奎衡·金國鉉爲假監役,白樂均爲泗川縣監,閔種鎬爲禮賓參奉,領議政單洪淳穆,世子師單洪淳穆,慶州府尹徐正淳,驪州牧使金元性,已上相換,延豊縣監奇亮衍,井邑縣監鄭基贊,已上相換事,承傳。
兵批,行判書趙寧夏病,參判曺殷承病,參議李鎬冕病,參知趙璟淳入直進,左副承旨金喆熙〈進〉。領府事單宋近洙,判府事單李宜翼,同知單金弼鉉,上護軍洪顯普,護軍金昌熙,副護軍閔泳駿·鄭學默·申箕善,副司直洪世燮·李鎬冕·鄭寅星·南廷哲·李暐,副司果李祖淵·洪瀅周·鄭秀鉉,副司正鄭寅昇,以上竝單付。
金喆熙以禮曹言啓曰,今此太室追上尊號時親上冊寶之節,依例磨鍊乎?敢稟。傳曰,依此擧行。
又以上號都監都提調意啓曰,本都監都廳洪世燮時無職名,令該曹,口傳付軍職,何如?傳曰,允。
又以上號都監都提調意啓曰,本都監監造官前假監役閔泳愚,前參奉李民夏,前假監役沈東鉉,前假監役鄭萬敎,時無職名,竝令該曹,口傳付軍職,使之冠帶常仕,何如?傳曰,允。
又以觀象監提調意啓曰,來癸未年三月十六日丙申,望月食,雖在地平上,食分甚少,不過五十四抄,而取考已例,一分以下,不爲救食,今番月食救護一節,不爲擧論之意,敢啓。傳曰,知道。
又以兵曹言啓曰,卽接南所衛將鄭煥堯牒報,則敦化門西邊外墻垣半間許頹圮云。爲先令紫門監,堅實圍排,卽速修築,而把守軍兵,令該營,量宜除出,限修築間嚴加守直之意,分付,何如?傳曰,允。
又以武試所試官意啓曰,臣所今日平明開場,而兵學被薦擧子二十人,武藝被薦擧子五十人,勇力被薦擧子十人,捧單數合爲八十人矣。先自試取之意,敢啓。傳曰,知道。
又以武試所以試官意啓曰,臣所今日武藝擧子五十人內,兩技六人·單技十八人矣,勇力兵學,當爲試取,而日暮姑停之意,敢啓。傳曰,知道。
又以刑曹言啓曰,今番增廣監試覆〈試〉時,無初試參榜之海州幼學吳,發關該道,待捉上擧行事,已有所草記蒙允,而今纔押上矣。依水軍充定之律文,令兵曹擧行之意,敢啓。傳曰,知道。
平安監司閔泳穆疏曰,伏以臣日者,伏奉恩旨,特授臣平安道觀察使者,匪材蔑能,濫叨異數,揣量公私,隕越于下,竊惟今之監司,卽古之牧伯也,唐虞之際,九官穆穆,而咨命,必先於十有二牧,蓋四海至廣,兆民至衆,不可以一人治之,故得賢共理,以爲藩輔倚毗之重,有如是者,是以崧高之詩曰,維申及甫,維周之翰,四國于藩,四方于宣,周時屛衛之臣,不爲不多,而維此二人,稱爲良翰,誠有有如此才然後,方能稱如此職也,若臣之愚,豈萬一彷樣於斯乎哉?材識焉不足以集事,器量焉不足以容衆,又其禮持不足以範俗,倥倥然無一藝少善之可稱耳。矧今諸路凋弊,西爲最甚,民力已渴,習俗漸渝,如器之欹將墜於地,事計之茫然,不待智者而知,必須汲汲委選忠信材德有威重之人,撫字而整頓之,恐不宜以宰相廻翔,泛視西川也。噫,臣受恩如天,圖報無地,區區急病之志,何擇夷險,而惟念時事孔棘,才不適用,無以宣化承流,澄淸一路,徒竊寵命,仰貽殿下西顧之憂,是欲效趨走之恭,而反速辜負之罪,參倚輕重,毋寧早自暴實,冀垂鑑諒。伏乞聖慈,俯念藩宣之重,亟解臣不稱之任,回授賢德,以幸國事,不勝至願。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
五更,天氣淸明,衆星呈露,彗痕則若存若無,而月光漸近,終不得詳察。
金喆熙啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
事變假注書崔龍三書啓,臣於本月二十三日寅時量,敬奉聖諭,馳往傳諭于北部嘉會坊齋洞契領議政洪淳穆所住處,則以爲,臣猥控疾痛之呼,冀蒙生成之澤,仁天監臨,曲遂微願,俾得以卸解重任,養病西樞,臣之感戴洪造,山海崇深,不意恩命,復降於數日之頃,繼又聖諭誕宣,五內震越,且驚且惑,莫省所以自措也。臣之危蹙情踪,旣屢瀆聖聽,太陽光華,庶幾無遺於覆盆,而寬臣積辜,薄罷仍敍,恕臣迷諦,纔拜旋解,借使父母之愛其子,恩勤顧復,無以過此,豈臣畢生磨放所可圖酬哉?第今寵旨有䙝,爲國家關係綦重,其人雖極陋,顧其職則大官也,遞仍在於斯,須有若非其人,莫宜任其職者,苟究簡心之政,判不當若是輕易,竊爲聖明惜此擧也,大化陶甄,偏及於臣身,慰勉之切,期詡之深,自是萬不近似,則固何敢覼縷仰對?顧臣區區私恤,依舊蘊結于中,便作疢疾之難醫,此殆臣命卒之秋也,謹當收拾心神,冒昧陳籲,懋回容光之照,伏地血祝,而邇臣偕來,尤增悚惶,亟命召還焉云矣。臣旣承偕來之命,故姑爲仍留之意,敢啓。傳曰,知道。
以吏曹參議尹相萬牌不進罷職傳旨,傳于金喆熙曰,只推。
金喆熙啓曰,行大司憲洪鍾雲牌不進,執義·掌令二員,持平二員未差,監察茶時之意,敢啓。傳曰,知道。
又啓曰,行都承旨金聲根,行右承旨朴容大,不爲仕進,行左承旨朴定陽,伴接所進,右副承旨尹宖善在外,同副承旨趙重弼承牌,來詣朝房,有身病,不得肅謝院中,只有臣一人,伴直無人,同副承旨,卽爲牌招,何如?傳曰,允。
兵曹口傳政事,副司勇單閔泳愚·李民夏·沈東鉉·鄭萬敎。
金喆熙,以禮曹言啓曰,來癸未年正月初六日行宗廟春享大祭親行時,永寧殿,依例遣大臣攝行,何如?傳曰,允。
又以弘文館言啓曰,下番闕直,事甚未安,新除授修撰南廷綺·朴齊斌,副修撰嚴胄永·趙南軾,竝卽牌招,推移入直,副應敎鄭寅學,副校理尹榮植·洪學周,一體牌招察任,何如?傳曰,允。
又以弘文館言啓曰,修撰南廷綺,時在京畿高陽地,副修撰嚴胄永,時在楊根地,趙南軾,時在慶尙道尙州地,經筵入番事緊,請竝斯速乘馹上來事,下諭。傳曰,竝許遞。
又以侍講院言啓曰,左副賓客閔泳緯,今月二十五日相見禮爲之之意,敢啓。傳曰,知道。
又以侍講院言啓曰,新除授弼善徐載厚,時在忠淸道禮山地,書筵入番事緊,斯速乘馹上來事,下諭,何如?傳曰,許遞,前望單子入之。
又以承文院言啓曰,卽見都京禮部咨文出來,則貢使等隨帶貨物,仍照例免稅一摺,奉上諭知照云矣。以欽遵秪領之意,撰出回咨,付撥下送灣府,傳給鳳城,轉致北京之地,何如?傳曰,允。
又以上號都監都提調意啓曰,本都監各房,今日始役,郞廳·監造官中一員,依例入省記,輪回上直之意,敢啓,傳曰,知道。
又以武試所試官意啓曰,臣所今日平明開場,昨日未畢試勇力,仍爲試取之意,敢啓。傳曰,知道。
又以武試所試官意啓曰,臣所今日勇力擧子十人內,兩技二人,單技一人矣。勇力旣已畢試,兵學鱗次試取之意,敢啓。傳曰,知道。
又以武試所試官意啓曰,臣所今日兵學擧子二十人內,應選四人,而日暮姑停之意,敢啓。傳曰,知道。
又以禁衛營言啓曰,因兵曹草記,敦化門西邊外宮墻半間許頹圮處,金虎門入直軍中八名,爲先除出,把守,而哨官一員,待開門入送率領,限改築間,嚴加守直之意,敢啓。傳曰,知道。
上在昌德宮。停常參·經筵。
四更,所見彗星,形體尾跡熹微,距極度數,未能詳察。
趙重弼啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
傳于趙重弼曰,吏曹參判有闕之代,前望單子入之。
吏曹參判前望單子入之,鄭泰好落點。
趙重弼啓曰,假注書鄭寅昇,有身病,勢難察任,今姑改差,何如?傳曰,允。
鄭寅昇改差,代以李容善爲假注書。
趙重弼啓曰,行大司憲洪鍾雲牌不進,執義·掌令二員,持平二員未差,監察茶時之意,敢啓。傳曰,知道。
又啓曰,卽者校理鄭寅興,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于趙重弼曰,左承旨·右副承旨許遞,前望單子入之。
承旨前望單子入之,金敬均·尹落點。
傳于趙重弼曰,偕來承旨還入。
趙重弼啓曰,領議政洪淳穆疏批,遣左承旨傳諭,仍與偕來事,命下矣。行左承旨朴容大,所當牌招,而拘於嚴規,不得請牌,何以爲之?敢稟。傳曰,牌招。
行左承旨朴容大書啓,臣於本月二十四日五更量,敬奉聖批,馳往傳諭于北部嘉會坊齋洞契議政府領議政洪淳穆所住處,則以爲臣衷情懇迫,罔極靡所,齋悚呼籲,及伏奉批敎,未蒙恩諒,徒䙝禮眷,迷悶抑塞,轉益惶蹙,而以國計民命之危若累卵,丙枕憂勤,汲汲求助,有如漏舟之副稍,傾廈之都料,畢竟所與共治者,不過是僨轅覆餗已試蔑效之蹤耳,其於百度叢脞,朝野之缺望,當如何哉?緣臣之邇來所經許久,致煩酬應,尙今滿心懍懍,豈敢以支離蔓辭,更事煩瀆乎?此不得不拚棄廉維,亟圖趨膺,面陳難冒之微諦,所祈祝者,惟在於終始曲保之至澤矣,夙夜宰臣,陋地來守,晷刻爲悶,先賜召還焉云矣。臣旣承仍與偕來之命,故姑爲仍留之意,敢啓。傳曰,知道。
傳于趙重弼曰,有實故摠管許遞,前望單子入之。
摠管前望單子入之,都摠管尹滋承落點。
傳于趙重弼曰,慶尙監司有闕之代,大護軍金永壽除授。
傳于趙重弼曰,慶尙監司金永壽,平安監司閔泳穆相換。
趙重弼啓曰,慶尙監司金永壽,平安監司閔泳穆相換事,命下矣。政官牌招,開政下批,何如?傳曰,允。
趙重弼,以禮曹言啓曰,來癸未年正月初六日行宗廟春享大祭親行事,已有成命,而翼宗大王追上尊號吉日,亦以同日定行矣。親上冊寶後,親祭兼行之由,祭文中措辭撰進,永寧殿攝行祭祝文中,一體添入事,竝爲分付,何如?傳曰,允。
又以禮曹言啓曰,來癸未年正月初六日行宗廟春享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來癸未年正月初六日,行宗廟春享大祭親行時,王世子亞獻之節,依例磨鍊乎?敢稟。傳曰,勿爲磨鍊。
又以禮曹言啓曰,來癸未年正月初六日翼宗大王追上尊號告由,同月初十日大王大妃殿加上尊號告由,當以各爲磨鍊,而謹稽謄錄,則在前追上加上告由祭同日兼行祝文中,措辭添入矣。今亦依此擧行,何如?傳曰,允。
又以禮曹言啓曰,今此翼宗大王追上尊號,大王大妃殿加上尊號稱慶陳賀時,大殿·大王大妃殿·王大妃殿·中宮殿,箋文·方物·物膳,世子宮方物·物膳,依例封進事,知委京外,箋文頭辭,令文任撰出,何如?傳曰,方物·物膳,置之。
又以禮曹言啓曰,今此大王大妃殿加上尊號儀節,當爲磨鍊,而謹稽謄錄,則有外殿親傳冊寶,內庭行禮,自內親上致詞箋文表裏之例,亦有外殿親傳冊寶親上致詞箋文表裏之例,今番則何以爲之乎?敢稟。傳曰,外殿親傳冊寶後,內庭行禮磨鍊。
又以禮曹言啓曰,今此大王大妃殿加上尊號時,外殿親傳冊寶,親上致詞箋文表裏處所,以何殿磨鍊乎?敢稟。傳曰,仁政殿磨鍊。
又以禮曹言啓曰,謹稽謄錄,則在前追上尊號加上尊號竝行時,稱慶陳賀,每以加上尊號日擧行矣。今亦依已例其日外殿階上親傳冊寶,親上致詞箋文表裏後,臨殿陳賀之節,依例磨鍊乎?敢稟。傳曰,依例磨鍊。
又以禮曹言啓曰,來十二月初六日大王大妃殿誕日,自內親上致詞箋文及王世子所進致詞,令藝文·承文院擧行,何如?傳曰,允。
又以弘文館言啓曰,下番姑降入直,事甚未安,修撰一員,副修撰二員未差,修撰朴齊斌,卽爲牌招入直,何如?傳曰,允。
又以弘文館言啓曰,下番闕直,事甚未安,應敎宋圭元測候官進,校理金天洙別兼春秋進,鄭寅興陳疏徑出,修撰一員,副修撰二員未差,修撰朴齊斌有身病,副應敎鄭寅學,副校理尹榮植,竝卽牌招,推移姑降入直,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
弼善前望單子入之,朴斗陽落點。
趙重弼,以侍講院言啓曰,新除授弼善朴斗陽,卽爲牌招察任,何如?傳曰,允。
又以侍講院言啓曰,卽接翊衛司所報,則明日左副賓客閔泳緯相見禮時,本司當爲全數陪衛,而右翊衛李耕稙,移拜靑山縣監,無以備員,令政院,稟旨變通,以爲備員陪衛之地,何如?傳曰,允。桂坊有闕之代,令該曹,口傳差出。
兵曹口傳政事,以右翊衛尹泰昌·李鼎宰·李遵夏爲左翊衛。
趙重弼,以春秋館言啓曰,別兼春秋臣尹吉求,以兵曹正郞,今日軍布捧上時,晝仕出去之意,敢啓。傳曰,知道。
又以伴接官言啓曰,卽者差備譯官來言,仁川船上所留日本國人中,隨員二人,領什物十四馱,今日酉時量,入來館所云矣。敢啓。傳曰,知道。
又以兵曹言啓曰,因刑曹草記,今年增廣監試覆試時,濫入罪人吳,依律文降定水軍,令兵曹擧行事。傳曰,知道事,命下矣。濫入罪人吳,平安道中和府水軍充定,定驛子押送之意,敢啓。傳曰,知道。
又以武試所試官意啓曰,臣所今日平明開場,昨日未畢,試兵學,仍爲試取之意,敢啓。傳曰,知道。
又以武試所試官意啓曰,臣所今日兵學擧子,無一人入格矣。各規旣已畢試,遴選優等,定爲入格,之次成給小帖,許令常赴會試,而今方修整榜目以入之意,敢啓。傳曰,知道。
吏曹啓目,前都正李箕錫名字,改以根亨,柳榮欽名字,改以遠哲事爲等如告狀,依例令藝文館,給帖,何如?判付。啓,依允。
領議政洪淳穆疏曰,伏以臣罪積如山,非朝夕之故,而至于今晏然居息者,倖也,人臣仕宦,必量以後入,不入以後量,自是炯戒,而以臣之百無一能,饕餐榮寵,冒據亢位,知進而不知退,則豈可無災有所逮乎?尸素而已歇后而已,焉用彼相之譏,低頭靦面,常所甘聽,而況値艱棘之會,使當世拔萃者流,抱鞠瘁之誠,蘊經濟之術,猶且戞戞乎難矣。顧臣鹵莽譾劣,扶顚持危,拯溺亨屯,殫竭心力之所無奈,庶幾淵鑑之悉燭,而畢竟自速僨敗,狼貝無餘,尙逭金木之誅,晝宵懍慄于中,聖度包荒,曲費造化,河海而洗滌之,雨露而薰沐之,必欲復廁冠冕之列,爰畀廊廟之任,以平生塵剩之願,苟有萬分一藉手,雖棧豆馳戀,綿花耐彈,博招有識者所笑,忘廉冒恥,竭蹶向前,薤粉之不辭,而旣無此力量才識,重蹈自覆之轍,竟添幾層駭浪,幈幪庇覆,恐無以全保性命矣。往固不諫,來猶可追,倘蒙帷蓋之念,獲遂邱壑之志,期圖不報爲報,廼玆數日之頃,微願大謬,一切相反,今若感激恩造,顚倒趨膺,則不徒病于國,亦將敗于身而止,自聞是命,皇皇若風波,憂畏檣傾楫摧,神魄蕩漾,靡所止泊,寧不可哀而可憐乎?惟聖慈,天地於臣,父母於臣,特軫窮迫情狀,還寢臣中書寵旨,寔大德,曰生殘年日月,皆我殿下賜也,臣無任云云。答曰,省疏具悉卿懇,卿之疏,又至矣。顧今國計民命之危且急,不翅若累卵之勢,其扶持彌綸,惟在於輔相之任,卿疏所云抱鞠瘁之誠,蘊經濟之術者,卿非其人乎?檣傾楫摧,靡所止泊,是乃卿設辭爲身家之憂,而卿之憂國之憂,亦必有大於此者矣。過境人言,卽駭妄不足數之事,何爲置諸雅量乎?一日曠務,百度叢脞,卿其克體予意,不備文讓,卽爲簉朝,以副朝野之望。仍傳于趙重弼曰,此批答,遣左承旨傳諭,仍與偕來。
吏曹參判吳俊泳疏曰,伏以臣於見職,濫叨謬膺,非厪一二計矣。頃因傳諭有命,不敢於辭,張皇出肅,因仍盤礴,遂至今日,豈臣橫決廉隅,直貪寵榮,以參佐之異於專斷,謂宿趼而恬若固有哉?雖然,尸素之謗,弭已無術,孤負之罪,逭豈有道?是以,求解一念,未嘗一日而忘于中矣。臣素抱貞疾,痰眩危惡,固不容絮蔓猥屑,而積萃所發,遇煩輒劇,寄性命於藥褁,淹寒暑於床笫,姑思調息,則職瘝官曠,强欲蹲冒,則精耗力竭,此皆旁覩者之憂臣慮臣而不已者也。臣聞古人之言,人臣事君,無病而妄思偸安者,欺也,有病而隱忍不言者,亦欺也,臣知其言之深切剴明,而不謂臣身之實蹈斯境也,思前念後,轉增惶阨,齋沐封章,仰首呼號。伏乞天地父母,澄察微衷,亟遞臣職,以安私分焉。臣無任云云。答曰,省疏具悉。所請依施。
校理鄭寅興疏曰,伏以臣於持被之中,卽接家信,則臣父素患痰眩之祟,値此寒沍之候,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣云云。省疏具悉。爾其勿辭救護。
上在昌德宮。停常參·經筵。
四更,所見彗星,形體尾跡熹微,距極度數,終不得詳察。
藥房提調趙敬夏,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴容大啓曰,明日常參·經筵,取稟。傳曰,停。
趙重弼啓曰,合辭許久闕啓,事甚未安,呈告人員,竝卽牌招,何如?傳曰,允。
朴容大啓曰,議政府郞廳來言,今日賓廳日次,而領議政洪淳穆未肅拜,左議政金炳國有身病,右議政未差,不得來會云矣。敢啓。傳曰,知道。
又啓曰,右副承旨尹,今日不爲仕進,卽爲牌招,何如?傳曰,允。
傳于朴容大曰,聞領相,不日簉朝云。爲國事萬幸,偕來承旨還入,以安大臣之心。
傳于朴容大曰,呈告同敦寧·同經筵竝許遞,今日政差出。
傳于朴容大曰,在外戶曹參判·工曹參議·同義禁竝許遞,今日政差出。
傳于朴容大曰,吏曹參議有闕之代,前望單子入之。
吏曹,兼直閣單閔應植。
傳于朴容大曰,兼司書有闕之代,前望單子入之。
兼司書前望單子入之,金天洙落點。
尹,以侍講院言啓曰,今日左副賓客閔泳緯相見禮時,本院當爲全數進參,而新除授弼善朴斗陽在外,無以備員,令政院稟旨變通,以爲備員進參之地,何如?傳曰,許遞,前望單子入之。
弼善前望單子入之,閔應植添書落點。
尹啓曰,假注書李容善,時無職名,令該曹,依例付軍職,冠帶常仕,何如?傳曰,允。
傳于尹曰,吏曹參判疏批已下,卽爲牌招。
趙重弼啓曰,大司憲洪鍾雲牌不進,執義·掌令二員·持平二員未差,監察茶時之意,敢啓。傳曰,知道。
兵曹口傳政事,護軍單朴定陽。
兵曹口傳政事,副護軍單尹相萬·閔丙奭。
吏曹口傳政事,以洪秉燾爲景慕宮令。
尹,以吏曹言啓曰,繕工監假監役官閔豊植·金奎衡·金國鉉,禮賓參奉閔謹鎬,俱以身病,呈狀乞遞,竝改差,何如?傳曰,允。
傳于尹曰,幼學金奎培,今日政假監役擬入。
有政。吏批,兼判書李載元牌招不進,參判鄭泰好進,參議未差,右副承旨尹進。啓曰,兼判書李載元牌招不進,參議未差,小臣獨政未安,何以爲之?敢稟。傳曰,仍爲之。以李敎德爲同敦寧,李炳敎爲戶曹參判,閔丙奭爲工曹參議,尹滋承爲知經筵,洪鍾軒爲知春秋,李世宰爲同經筵,洪萬植爲同義禁,李源命爲弘文提學,李載元爲司䆃提調,任龜鎬爲慶基殿令,慶尙監司金永壽,平安監司閔泳穆,已上相換事,承傳。
兵批,行判書趙寧夏病,參判曺寅承病,參議李冕雨入直進,參知趙璟淳病。同副承旨趙重弼進。以柳鼎魯爲管城將,大護軍尹滋承,護軍吳俊泳·南濟元,副護軍尹宖善·李晚燾,副司直徐載厚·朴斗陽,副司正李容善,以上竝單付,兼慶尙道兵馬水軍節度使單閔泳穆,兼平安道水軍節度使管餉使單金永壽,訓鍊參奉單趙廷奎,權知訓鍊參軍單金壽麟,權知訓鍊參軍單崔善祐,權知訓鍊奉事單盧俊根,權知訓鍊奉事單方俊榮。
吏批,再政。宋萬燮爲永禧殿令,鄭老永·沈宜弘·金奎培爲假監役,池禹奎爲禮賓參奉。
三政。以李象弼爲禁府都事。
傳于趙重弼曰,公事遲滯之差備中官裴守儉,汰去。
尹,以禮曹言啓曰,來癸未年正月初十日翼宗大王追上尊號,大王大妃殿加上尊號稱慶陳賀時,方物·物膳置之事,命下矣。在前陳賀方物物膳置之之時,各殿進獻,議政府六曹物膳及京廳方物,京畿物膳,則例爲封進,今亦依前例封進,而世子宮進獻京廳方物京畿物膳,亦爲封進之意,敢啓。傳曰,知道。
又以禮曹言啓曰,今此太室追上尊號親上冊寶時,王世子行禮之節,依例磨鍊乎?傳曰,依例磨鍊。
又以禮曹言啓曰,謹稽謄錄,則哲宗朝甲寅五月十五日,自內親上致詞箋文表裏時,命婦及百官朝賀權停,百官只進表裏磨鍊擧行矣。來十二月初六日大王大妃殿誕日,自內親上致詞箋文表裏時,亦依此例,命婦及百官朝賀權停,以百官只進表裏磨鍊乎?敢稟。傳曰,依此磨鍊。
又以弘文館言啓曰,下番闕直,事甚未安,修撰一員·副修撰二員未差,修撰朴齊斌,卽爲牌招入直,何如?傳曰,允。
又以侍講院言啓曰,新除授兼司書金天洙,卽爲牌招察任,何如?傳曰,允。
又以司饔院監膳提調意啓曰,本院各司供上,各該郞官之親納,自是典式,若値實故,差假官替行,例或有之,而司圃署初無假官之差,使閑散無名色之人,濫着官服,無難陪進,供上法意,何等愼審,有此經法之外,揆以事體,極爲駭妄,當該官員,令該府,拿問處之,稱以假官之李漢奎,不可尋常處之,令攸司,照律嚴勘,何如?傳曰,允。
又以承文院言啓曰,卽見都京禮部咨文出來,則吉林流民,現派査明收回,而惟念該民人數衆多,卽時驅逐,恐有流離失所,寬予限期以示體恤事,奉上諭知照云矣。以欽遵之意,撰出回咨,付撥下送灣府,傳給鳳城,轉致北京之地,何如?傳曰,允。
又以伴接官言啓曰,卽者差備譯官來言,留館日本國人中,隨員一人·巡査一名·從者一名,領什物三馱,今日辰時量,出去仁川濟物浦云矣。敢啓。傳曰,知道。
趙重弼,以兵曹言啓曰,來十二月癸未正月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
吏曹參判鄭泰好疏曰,伏以臣於今者,伏奉除旨,以臣爲吏曹參判者,臣始也惝怳,繼以愧恧,莫省所以自措也。噫,臣性拙而不適於世,才鹵而不逮於人,雖置諸微官散品,猶懼不稱,則淸貫華銜,初非夢想攸敢到,況國有六職,天官居最,激揚甄別,實關治體,佐貳之任,縱不若長銓之顓,亦或有代斲之時,則世道之汚隆,人材之黜陟,其責亦不爲不重矣。今乃誤恩,何爲而及於萬不近似之賤臣哉?苟非其人,莫宜居之,臣聞見孤陋,精神衰耗,卽一聾瞽之甚者也,曾於本曹,猥忝末席,已蔑絲毫之報,恒切悚恧之私,今之所叨,視末席資級愈峻,責任較重,臣若徒恃寵靈不自量度,晏然冒居,則臣身狼狽,固不足恤,而其奈累聖簡而玷名器,何哉?負乘之懼,如臨淵谷,循墻之心,又質神明,此臣所以俯仰踧踖,不敢爲進身之計者也。今因開政,庚牌踵門,承膺無路,玆不得不冒悚陳暴,仰瀆崇嚴。伏乞聖慈,諒臣至懇,特遞臣新授職名,以重公器,以安私分。臣無任云云。答曰,省疏具悉。卿其勿辭行公。
吏曹參議尹相萬疏曰,伏以臣以無似,猥奉三銓之命,辭未獲準,黽勉職次,今旣數月于玆,隨處瘢疣,有不可掩,而曲費涵貸,譴罰不加,隆眷雖極,感戴微分,恒切惶蹙,顧不敢爲一日蹲冒之計者,豈但以要劇之地,不稱之職,愈久而愈懍懍已乎哉?丐免一念,食息靡弛,而且臣脆弱之質,平居善病,値玆嚴沍,重嬰感症,痰格而不能食飮,神眩而不能動作,涔涔越滯,委囈床席,雖欲强之,何可得乎?左右揣量,尤不當虛縻推度也審矣,玆敢冒控衷懇,仰塵聰廳。伏乞聖明,俯垂鑑諒,亟遞臣吏曹參議之任,俾公私兩幸,不勝至祝。臣無任云云。省疏具悉。所請依施。
上在昌德宮。停常參·經筵。
四更,密雲下雪,五更以後,雲氣往來,所見彗星,不得看候。
趙重弼啓曰,明日常參·經筵,取稟。傳曰,停。
又啓曰,合辭許久闕啓,事甚未安,呈告人員,竝卽牌招,何如?傳曰,允。
傳于趙重弼曰,領議政入侍。
傳于趙重弼曰,藥院提調許遞,前望單子入之。
趙重弼啓曰,行大司憲洪鍾雲牌不進,執義·掌令二員·持平二員未差,監察茶時之意,敢啓。傳曰,知道。
又啓曰,行都承旨金聲根,行右承旨金敬均,不爲仕進,行左承旨朴容大廚院進,左副承旨金喆熙式暇,右副承旨尹式暇,出去院中,只有臣一人,伴直無人,行右承旨,所當牌招,而拘於廳規,不得請牌,何以爲之?敢稟。傳曰,牌招。
傳于趙重弼曰,入直摠管竝許遞,前望單子入之。
摠管前望單子入之,都摠管韓敬源,副摠管金敬均·趙定熙落點。
趙重弼啓曰,行右承旨金敬均,移拜摠管,伴直無人,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
傳于趙重弼曰,承旨有闕之代,前望單子入之。
承旨前望單子入之,李漢永落點。
趙重弼啓曰,行左承旨朴容大牌不進,伴直無人,新除授行右承旨李漢永,所當牌招,而拘於廳規,不得請牌,何以爲之?敢稟。傳曰,牌招。
趙重弼,以禮曹言啓曰,謹稽謄錄,則在前追上尊號冊寶,皆以子時擧行矣。今番追上尊號冊寶時刻,亦以來正月初六日子時磨鍊乎?敢稟。傳曰,以此時磨鍊。
又以禮曹言啓曰,謹稽謄錄,則在前太室追上尊號時,改題主一節,不爲磨鍊矣。今亦依此擧行乎?敢稟。傳曰,依此擧行。
又以禮曹言啓曰,今此翼宗大王追上尊號,大王大妃殿加上尊號冊寶內入內出處所,以何殿磨鍊乎?敢稟。傳曰,仁政殿磨鍊。
又以弘文館言啓曰,下番闕直,事甚未安,修撰一員·副修撰二員未差,修撰朴齊斌,卽爲牌招入直,何如?傳曰,允。
左副承旨金喆熙疏曰,伏以臣兄臣昌熙,方帶同知春秋館事矣。臣所有春秋兼銜,在下當遞,玆敢援例陳章,仰瀆崇嚴。伏乞聖慈,俯垂鑑諒,亟遞臣兼銜,俾存公格,千萬幸甚。臣無任云云。省疏具悉。疏辭下該曹稟處。
右副承旨尹疏曰,伏以臣與都承旨臣金聲根,有四寸男妹應避之嫌矣。揆以院規,在下當遞,故玆敢短章仰籲。伏乞聖明,俯垂鑑諒,亟遞臣職,以存公格,以安私分焉。臣無任云云。省疏具悉。疏辭,下該曹稟處。
壬午十一月二十六日申時,上御重熙堂。領議政入侍時,同副承旨趙重弼,假注書金東纓,記注官康鴻擧,別兼春秋鄭誾朝,領議政洪淳穆,以次進伏訖。上曰,史官分左右。仍命領議政進前。淳穆進前奏曰,寒事稍弛,近日聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮氣度,何如?上曰,平順矣。淳穆曰,世子嬪宮氣度,何如?上曰,平順矣。淳穆曰,以臣微末,去就至今五旬之久,致煩酬應,萬萬惶懍,而乍遞旋復,庶僚猶必然,況於大官,緣臣而玷䙝,此又罪上添罪矣。臣之情踪,以奏以疏,淵鑑已有所洞燭,不敢以支離蔓辭,更事覼縷,故復拜後纔徹一疏,冒沒設登對者,豈臣一分可堪而然哉?不得不面陳危厲之衷懇,伏俟處分,而向筵旣以相職,無間於時百任,有所仰陳,而臣今非徒有情勢,且精力昏瞀,顧何以擔夯直前乎?至於疾病之來,雖未可預度,倘或有之,幸蒙終始生成之澤,千萬至祝。上曰,企待之餘,卿今登筵,予心充然若有得,須與左相,同寅協恭,更勿辭巽,是所切望也。淳穆曰,臣今老矣,精力不逮,多有忘事,雖簿書期會,曷以領略乎?若有可强之道,實不敢冒昧煩瀆矣。上曰,論道經邦,非筋力奔走之事,且當艱虞之時,國勢民命,如傾廈漏船,此際倚毗,捨卿伊誰。淳穆曰,論道本非萬一之近似,而人之作爲發用,專杖於用心,而心是昏惰,則何以應接事務乎?上曰,修信使狀啓,旣已入來,更無所聞,且其國書將到云,未知其裏許,甚可鬱也。淳穆曰,聞差備譯官之言,日本公使遞易出來,倘或因此而有國書乎?且聞新公使出來,近藤眞鋤當還歸,而新公使到京,卽爲召見,厚有仰望云矣。上曰,修信使狀啓,賠償條退限十年云,可幸也。淳穆曰,臣意未知其爲幸,若伈泄無所留意,居然到定限不備,故不給,豈非披乎?所以嶺南下納條,爲政府句管,逐年報給,不幾年可以淸帳,此甚豁然若如是也,此後經用有補矣。上曰,卿言甚好矣。下納厥數幾許乎?淳穆曰,數爻姑未的知,而槪聞似至每年五十萬兩云矣。仍奏曰,內衙門設始,成命已至多日,尙未圖奉承,是甚悚惶,而以其處所之未定,尙此遲滯,屢回商量,摠府雖好,僻在一隅,多有難便,故使政府吏,遍審諸處,惟內兵曹似可分排,故以此爲定,固無妨,退當與諸臣,議定成節目,可以入鑑,而內兵曹則移處扈衛廳,此次變通,亦有其道矣。蓋此衙門設置,當此艱虞之時,殿下勵精圖治之一大機會,而頃夜筵敎中,公字實字,實萬世不易之定論,而天尊地卑,天君道也,地臣道也,天而在下,地而在上,大易所謂天地交泰,夫如是然後,上下情志流通,百度惟貞,而若天自在上,地自在下,是謂否危,難無日矣。且令出惟行,不惟反,當其政令未發之前,審愼其大公至正,則群下豈敢不祗承奉行乎?今日行一新政,明日行一新政,如是做去,治國昇平,如反手易焉,倘或虛度此時,恐難收拾,可不懼哉?傳所云入而無法家拂士,出而無敵國外患,其國必亡,此政君臣上下聚精會神大有爲之時,伏願懋哉懋哉。上曰,大臣之言,極爲切當,敢不佩服乎?淳穆曰,臣等之責,獻可替否,爲第一道理,惟在自上,虛懷聽從。上曰,老成諸臣,以此道輔予不逮,當一心孜孜也。淳穆曰,衙門新設,目下日用凡百,不得不有財,然後可諧,而此甚悶然矣。上曰,每於用財處甚苟艱,可悶筵退後,卿與左相·戶·惠堂,相議措處也。上命大臣就座,仍命史官就座,又命大臣先退,仍命退,承史以次退出。
上在昌德宮。停常參·經筵。
四更,所見彗星形體,尾跡漸微,距極度數,未能詳察。
趙重弼啓曰,明日,乃是小寒,自明日日暖間,視事頉稟之意,敢啓。傳曰,知道。
又啓曰,來初一日,輪對日次矣,敢稟。傳曰,當次人受點後,日次待令。
又啓曰,合辭許久闕啓,事甚未安,呈告人員,竝卽牌招,何如?傳曰,允。
又啓曰,行右承旨李漢永,時在黃海道海州地,斯速乘馹上來事,下諭,何如?傳曰,許遞,前望單子入之。
承旨前望單子入之,洪萬植落點。
傳于趙重弼曰,來十二月初六日,自內進致詞箋文表裏時,中宮殿行禮之節,一體磨鍊,王世子進箋之節,一體磨鍊。
內醫提調前望單子入之,鄭範朝落點。
傳于趙重弼曰,工·刑換房。
趙重弼啓曰,吏曹郞廳來言,泗川縣監白樂均,當爲署經,而兩司不備,不得署經云,何以爲之?敢稟。傳曰,除署經。
趙重弼啓曰,行大司憲洪鍾雲牌不進,執義·掌令二員,持平二員未差,監察茶時之意,敢啓。傳曰,知道。
又啓曰,行都承旨金聲根,行左承旨朴容大,左副承旨金喆熙,右副承旨尹,不爲仕進,右承旨前望未下,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨尹牌不進,伴直無人,左副承旨金喆熙,所當牌招,而拘於廳規,不得請牌,何以爲之?敢稟。傳曰,牌招。
以右副承旨尹牌不進罷職傳旨,傳于趙重弼曰,只推。
趙重弼,以禮曹言啓曰,來正月初十日,大王大妃殿加上尊號冊寶親傳致詞箋文表裏親上時,王世子行禮之節,及親臨受賀時,王世子進致詞箋文表裏行禮之節,依例磨鍊乎?敢稟。傳曰,依例磨鍊。
又以禮曹言啓曰,太室親上冊寶時,王世子行禮之節,依例磨鍊事,命下矣。殿下出宮時,王世子闕門外祗迎隨詣之節,依例磨鍊乎?敢稟。傳曰,勿爲磨鍊。
又以追上尊號都監都提調意啓曰,宗廟冊寶欌奉審吉日,禮曹以今十一月二十七日,推擇啓下矣。臣等與禮官,今日進詣宗廟奉審之意,敢啓。傳曰,知道。
又以追上尊號都監都提調意啓曰,追上尊號金寶篆文書寫官奉朝賀李裕元,纔已疏遞矣。以預差南寧尉尹宜善,爲實差,改付標,何如?傳曰,允。
又以弘文館言啓曰,下番闕直,事甚未安,應敎宋圭元測候官進,校理金天洙別兼春秋進,鄭寅興陳疏受由,修撰朴齊斌有身病,〈修撰〉一員,副修撰二員未差,副應校鄭寅學,校理尹榮植,竝卽牌招,推移姑降入直,何如?傳曰,允。
又以伴接官官啓曰,卽者差備譯官來言,仁川船上所留日本國人中,兵隊四名,領什物二十二馱,今日酉時量,入來館所云矣。敢啓。傳曰,知道。
又以御營廳言啓曰,本廳哨官崔鍾武,身病甚重,勢難察任,改差,何如?傳曰,允。
又以刑曹言啓曰,司饔院官員,以監膳提調意啓曰,本院各司供上,各陵郞官之親納,自是典式,若値實故,差假官替行,例或有之,而司圃署初無假官之差,使閒散無名色之人,濫着官服,無難陪進,供上法意,何等審愼,有此經法之外,揆以事體,極爲駭妄,當該官員,令該府拿問處之,稱以假官之李漢奎,不可尋常處之,令攸司,照律嚴勘,何如?傳曰,允事,命下矣。謹按律文,則大明律詐僞條有曰,詐冒官員姓名者,杖一百徒三年,罪人李漢奎,依此律決杖一百後,忠淸道德山郡定配所,卽爲押送之意,敢啓。傳曰,知道。
奉朝賀李裕元疏曰,伏以臣卽伏見追上尊號都監所報,則賤臣之名,猥參於金寶象文書寫之任,第今罕有之慶會,描畫九曲之文,鏤刻十朋之鈕,與榮之喜,不在人後,而顧臣癃朽之質,間經四朔重證,一縷幾殊,尙貼床笫寄命刀圭,精思之如在雲霧,按法沒方,腕力之若懸鎚錘,挪管無術,似此見狀,擔夯莫重之役,趨詣敦工之所,其勢末由,冒悚草疏,馳驛仰籲。伏望聖上俯垂鑑諒,亟命變通,以幸公私焉。臣無任云云。答曰,省疏具悉卿懇。愼節奉慮,所辭書寫之任,今姑勉副,卿其安心調理。仍傳于趙重弼曰,此批管,遣史官傳諭。
戶曹參判李炳敎疏曰,伏以臣樸遫椎魯,無能爲役於百執事之末,不惟同朝之見諒,抑亦淵鑑之所畢燭,而特蒙洪造,輥躋卿月,尸素竊祿,劣有年矣。軒鶴之譏,懼常如集,轅犢之僨,理必無幸,竟至今番冬至大享,該曹差遣臣以健陵獻官,而矇然在外,以致倉皇塡代,受香失時,於是乎臣罪自著矣。噫,祀典所重果何如,而緣臣無似,終底事體之乖損,則嶺海投竄,自有重律,而聖度天大,薄拿旋宥,臣滿心悚慄,靡所止屆,迺者地部佐貳恩點,又下於千萬夢因之外,臣伏地宸越,盖不省自措也。記簪之戀,旣推異數,竢屨之義,惟有微諦,固當聞命卽膺,以伸叩謝之忱,而顧臣情蹤,不可以已經當勘,晏若無故也,敢暴衷懇,仰瀆聰聽。伏乞聖明,俯垂鑑諒,亟賜鐫斥,仍治臣未勘之罪,以昭法紀焉,臣於自劾之義,不宜贅他,而念臣情勢,有萬萬迫溢者存,臣之九耋老父,癃疾成痼,春夏之後,退以調將於楊根地先隴下,而每接家信,急報居多矣。臣欲不離親側,左右床玆乎,則候班闕參,享役懸頉,分義有虧矣。臣欲常留輦下,依近觚稜乎?則轉側扶將,方技試用,情理莫伸矣,獲罪君親,孰大於是,惟天地父母,憫臣矜臣,許臣常常往來之暇,俾獲便養,則餘生志願,庶可得遂矣。臣無任云云。答曰,省疏具悉。往事何必爲引?卿其勿辭行公,所請便養,依施。
慶尙監司閔泳穆疏曰,伏以臣於西臬,辭不獲命,黽勉祗肅,非曰萬分一可有堪承,由是感激居先,偃蹇爲懼,一謝恩命,粗效義分,擬更齋沐齎誠,畢陳忠懇,冀幸日月之容照,而天地之曲遂,不圖特旨荐降,換授嶺節,凱澤頻繁,寄以方維,非臣隕結,所能圖酬,仍伏念臣之器非適用,望非服衆,威重不足以竦百郡,謨慮不足以輯萬民,莫以尸一路藩宣之責,答國家倚毗之眷,以我殿下明聖,必已所鑑燭而矜憐之,而殊私偏注,匪一匪再,臣誠瞿瞿,不知所措,將爲臣一身榮觀乎?則幼兒過飽,必致常病,閭里之羨,爲識者嗤,臣雖迷劣,不敢不愼過福,致拂公議,貽累淸明之理,又爲臣一日試可乎?則學書者紙費,學醫者人費,臣於政術初學也,忍可以生靈休戚,爲臣學政之費,使物情失望,垂害無窮耶?左右究說,不得其宜,借欲憑籍寵靈,冒昧趨膺,其可得乎?且臣之前籲,實實聲由心出,萬難稱當,材薄而任重故耳,箕固大藩,嶺亦大藩也,前日之不可堪任,而今乃晏若固有,豈其才具,彼短而此長,廉隅昔有而今無哉?只此一款,不待臣一辭而庶冀犂然於淵衷。伏願聖慈,俯垂鑑諒,回收前旨,俾重寄無䙝,微私得遂,不勝幸甚。臣無任云云。答曰,省疏具悉。卿其勿辭往欽哉。
平安監司金永壽疏曰,伏以臣竊惟我聖上宵旰憂勤,深軫王政,莫先保民,思與二千石共理,惟愼厥簡,每臨筵飭諭,愛恤元元之盛德至意,藹若陽春,亶宜拔擢雋良,以爲宣布之萬一迺者謬恩,授臣嶺藩,旋又換畀西臬,奉誥惝怳,莫省攸措,鑽地循墻,猶屬緩聲,夫方面之職,綱於州郡,黜陟專焉,涖其民人,休戚係焉,以至金穀卒乘,靡不統轄,有非器識宏博才猷通鍊者,莫宜幹當,況是省也,捍衛上都,控制邊門,貨幣之所湊,冠蓋之所聯絡,旣殷且繁,自是大去處,臣於年前,綰紱管下,已試罔效,而陟履營府,略有所管窺籥揣者,民俗則前醇而後渝,峙儲焉昔贏而今絀,簿書淆於舞弄,徽斂襲於橫濫,軍制隳而戍防不嚴,士趨靡而學敎不振,關譏弛而商旅亦不願藏,一路凋瘵,駸駸若傾廈漏船,莫可撐柱,牽補塗抹,捉衿而肘見,雖利器游刃,必戞戞乎難矣。今乃以臣無似,專委一方之責,不審聖明,奚取於臣而若是之不少留難乎?中批寵簡,旣行異渥,仍換重藩,寔罕有之擧,則是果允公議而愜物情乎?以臣之鈍滯疎闇,萬無一稱塞,固莫逃於淵鑑攸燭,而臣豈其人乎哉?今若憑恃寵靈,不量而入,竟致僨敗後已,則臣身狼狽,不遑自恤,其於西土民生之不幸,何哉?參倚已熟,滿心惶恧,玆敢據實控籲,仰瀆崇嚴。伏望聖慈,諒臣悶臣,將臣新授職名,劃賜鐫改,俾臣還他本分,不勝大願至祝。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
密雲掩翳,以至天明,彗星所在,不得看候。
趙重弼啓曰,合辭許久闕啓,事甚未安。呈告人員,竝卽牌招,何如?傳曰,允。
以左副承旨金喆熙牌不進罷職傳旨,傳于趙重弼曰,只推。
傳于趙重弼曰,藝文提學許遞,前望單子入之。
藝文提學前望單子入之,鄭範朝落點。
傳于趙重弼曰,承旨有闕之代,前望單子入之。
承旨前聖單子入之,洪承穆落點。
趙重弼啓曰,假注書李容善,有身病,勢難察任,今姑改差,何如?傳曰,允。
李容善改差,代以車斗鎭爲假注書。
趙重弼啓曰,卽者別兼春秋鄭誾朝,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋尹相翊·金天洙·金昇均·尹吉求·閔泳韶,竝卽牌招,推移入直,何如?傳曰,允。
又啓曰,行大司憲洪鍾雲牌不進,執義·掌令二員,持平二員未差,監察茶時之意,敢啓。傳曰,知道。
傳于趙重弼曰,回還修信使入侍。
兵曹口傳政事,副護軍單魚允中。
趙重弼,以禮曹言啓曰,太廟歲首展謁,例於歲翻後,當爲取稟,而來正月初六日春享大祭親行,旣有成命矣。謹稽謄錄,則春享大祭親行時,兼行歲首展謁,而版位設於宗廟廟庭·永寧殿殿庭矣,今亦依此磨鍊乎?敢稟。傳曰,依此磨鍊。
又以禮曹言啓曰,今此太室追上尊號冊寶內出時,自仁政殿奉詣宗廟時,殿下出就殿庭,祗迎後,隨詣之節,依例磨鍊乎?敢稟。傳曰,依例磨鍊。
又以禮曹言啓曰,來癸未年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀權停,以只進表裏磨鍊,今亦依此擧行乎?敢稟。傳曰,依此擧行。
又以禮曹言啓曰,卽接上護軍朴齊寅呈單,則以爲,卑職同姓十四寸弟齊恒,嫡妾俱無子,以其同姓十八寸兄齊權第二子倫陽,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長朴齊寅單辭,旣如此,朴齊權第二子倫陽,立爲齊恒之後,何如?傳曰,允。
又以弘文館言啓曰,下番闕直,事甚未安。修撰一員,副修撰二員未差,修撰朴齊斌,卽爲牌招入直,何如?傳曰,允。
又以弘文館言啓曰,下番無他推移之員,不得以上番,姑降入直之意,敢啓。傳曰,知道。
又以迎接官言啓曰,今日寅時量,吳提督,率隨員二十三人,兵隊五十六名,出往南壇陣,京畿監營宣仁門外陣,未時量還來大陣之意,敢啓。傳曰,知道。
又以伴接官言啓曰,卽者差備譯官來言,仁川船上所留日本國人中,隨員一人,今日酉時量,入來館所云矣。敢啓。傳曰,知道。
又以司譯院都提調·提調意啓曰,金在憲·李日炯·邊·李應懋·李璧·朴承·李一相·李用憲·金奎培·劉敦相·朴鏞護·陳熙昇·金載驥·朴敎彬·韓敎信·金鎭學·安文榮,方以各陣差備官擧行矣。時無職名,令該曹,口傳付軍職,使之冠帶常仕,何如?傳曰,允。
兵曹口傳政事,副司果金在憲·李日炯·卞,司果勇李興懋·李璧·朴承·李一相·劉敦相·李用憲·朴鏞頀·金奎培·陳熙昇·朴敎彬·李載驥·安文榮·金鎭學,以上竝單付。
吏曹啓目粘連,觀此承政院左副承旨金喆熙上疏,則以爲,臣兄臣昌熙,方帶同知春秋館事矣。臣所有春秋兼銜,在下當遞,亟遞臣兼銜,俾存公格,亦爲白有臥乎所,相避之法,在下當遞,承政院左副承旨金喆熙所帶春秋館修撰官之任,今姑減下,何如?判付。啓,依允。
吏曹啓目粘連,觀此承政院右副承旨尹宖善上疏,則以爲,臣與都承旨金聲根有四寸娚妹應避之嫌矣。揆以院規,在下當遞,亟遞臣職,以存公格,亦爲白有臥乎所,相避之法,〈在下〉當遞,承政院右副承旨尹宖善改差,何如?判付。啓,依允。
行右承旨洪萬植疏曰,伏以臣本生父領議政臣淳穆,方帶春秋館領事矣。臣所帶修撰官之銜,其爲應避,卽典式所載,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。答曰,省疏具悉。疏辭下該曹稟處。
別兼春秋鄭誾朝疏曰,伏以臣於持被之中,卽接家信,則臣母素患痰癖之症,近因日候之不調,一倍添劇,委頓床玆,臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣所帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
壬午十一月二十八日初更,上御重熙堂。回還修信使入侍時,同副承旨趙重弼,假注書金東纓,記注官白時洽,記事官崔應珏,修信使大官朴泳孝,副官金晚植,以次進伏訖。上曰,史官分左右。仍命修信使進前,泳孝等進前,上曰,萬里滄溟,無事往還乎?泳孝曰,王靈攸曁,無事往還矣。上曰,入於彼境,則物情比前無異耶?泳孝曰,接禮與物情,比前爲最,而處所亦別定矣。上曰,日主,幾次見之乎?泳孝曰,納國書之時一見,下直時又見矣。上曰,日主受國書時,親受耶,傳受耶?泳孝曰,不傳受,而免冠親受矣。上曰,日主相見時,行禮,何以爲之乎?泳孝曰,臣等則以我國禮法行之矣。上曰,今番之行,賠償條退定十年,善爲措處而來,甚善甚善。仍敎曰,恤銀事,何以措處而出來乎?泳孝曰,得債措劃於外務省而出來矣。上曰,六月我國有變亂之事,彼國亦知之,而觀其動靜,少無異意乎?泳孝曰,少無異意,納國書奉納之時,各別待之,而比前尤有寬厚矣。上曰,彼國軍兵器械壯哉云,果然否?泳孝曰,果然,而彼人專務爲富强之道而然也。上曰,彼國,與中國,有交隣相孚之誼云耶?泳孝曰,然矣。上曰,彼國巡査爲幾許云耶?泳孝曰,巡査數爻,合爲三千名矣。上曰,東京何時入去乎?泳孝曰,九月初三日入境矣。上曰,花房義質,從今不來乎?泳孝曰,花房義質,遞易爲俄羅公使云,而新公使竹添進一郞,與臣同爲出來矣。上曰,彼國境內,各國人多有居留云,果然否?泳孝曰,然矣。仍奏曰,日主以一扞刀·一床褓·二疋繒,請奉納于殿下,故臣等謹領來矣。上曰,每年修信使回還便,日主如是注念,還爲不便也。仍敎曰,今番彼國之書意,別無他箇意乎?泳孝曰,我國書無回報,而花房公使之遞易,新公使出來之事外,別無他意矣。上曰,丹國與日本,以電信相通云,果乎否?泳孝曰,臣等在彼境之時,果有所聞矣。上曰,日主之資稟,果何如耶?泳孝曰,於臣所見,性似寬厚,而身長顔黑矣。上曰,日主有或見於他處乎?泳孝曰,或見之矣。上曰,卿等在彼境時,花房公使及新公使,屢次相見,有情誼過之乎?泳孝曰,臣等與兩公使,以禮相接,而至於列國公使,則美國公使之款待,尤厚矣。上曰,英·德國公使,不如美國公使云,是則情誼不足之故也。仍敎曰,來往日字,合爲幾日乎?泳孝曰,合爲九日,而行船時刻則實爲四晝夜十九時矣。上曰,仁川花島,距東京爲幾里乎?泳孝曰,九千七百餘里矣。上曰,輪船果是迅速矣,四晝夜十九時出來,則一日爲二千里之行矣。仍敎曰,日本公使,明日到京云,果然乎?泳孝曰,然矣。上曰,如此嚴寒,無事往還,甚幸。泳孝曰,少有寒氣,而無寒威矣。上曰,彼國物色繁華乎?泳孝曰,風俗尙潔,而又極繁華矣。上曰,彼國本無房突云,果然乎?泳孝曰,然矣。上曰,彼國動靜,非但外飾,實似有情誼乎?泳孝曰,果然矣。日主又以軍物,有所奉納于殿下,故臣等亦領來矣。上曰,日主如此厚遺我國之報則猶薄,甚爲不便也。上曰,彼國大臣,如前乎?泳孝曰,然矣。上曰,我國六月變亂之後,有惡意矣,今爲定頓云,果然否?泳孝曰,然矣。上曰,日人今番幾名出來乎?泳孝曰,十二人出來矣。上曰,我國淸人來住之事,彼國亦知之乎?泳孝曰,歷歷知之矣。上曰,日主出儀之時節次,何如耶?泳孝曰,每乘馬車行之,衛兵不過十餘人矣。仍奏曰,從事官徐光範,謂有承命之事,姑爲落後,而未久出來矣。上曰,今在何處乎?泳孝曰,方在東京矣。仍奏曰,臣等於今番之行見之,則沿邑廚傳之弊,猶不可勝言,民情邑弊,實屬巨瘼矣。上曰,路文如是爲弊,故自明年正月爲始,革罷之意,有所處分矣。泳孝曰,處分之命,臣等未及聞知,故如是仰達矣。上曰,仁川,今年當變亂之時,果無失農否?泳孝曰,仁川等邑則失農果爲凶年矣。上曰,日人來於濟物浦,久住之意,成造房屋云,然否?泳孝曰,然矣。仍奏曰,臣等彼境多日住留,而我國生徒金亮漢,學輪船製作之法,日本人及外國人,皆稱譽矣。上曰,甚爲嘉尙,此人製船處,卿等往見乎?泳孝曰,往見矣。上曰,修信使先退。仍命史官就座,又命退,承史以次退出。
上在昌德宮。停常參·經筵。
朴容大啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,左副承旨金喆熙,今日不爲仕進,卽爲牌招,何如?傳曰,允。
又啓曰,右副承旨洪承穆,時在忠淸道槐山地,斯速乘馹上來事,下諭,何如?傳曰,許遞,前望單子入之。
傳于趙重弼曰,見今外務旁午,一切辦事,宜亟勿緩,且奪情起復,多有國朝已行之例矣。以前參判閔泳翊,協辦統理衙門事務,使之起復行公事,分付該曹。
以別兼春秋尹相翊·金天洙·金昇均·尹吉求牌不進罷職傳旨,傳于趙重弼曰,只推。
趙重弼啓曰,左右史不可不備,別兼春秋尹相翊·金天洙·金昇均·尹吉永,旣有只推之命,與閔泳韶,一體牌招,推移入直,何如?傳曰,允。
金喆熙啓曰,行大司憲洪鍾雲牌不進,執義·掌令二員,持平二員未差,監察茶時之意,敢啓。傳曰,知道。
以司謁口傳下敎曰,統理內務衙門,以內兵曹爲之,內兵曹移設於扈衛廳,扈衛廳移定於耀金門內公廨事,分付。
承旨前望單子入之,李重七落點。
臺諫前望單子入之,執義洪世燮,司諫柳宗植,掌令洪鍾運·洪鍾協,獻納金炳吉,持平金思轍·鄭寅興,正言李重德·白時範落點。
金喆熙,以議政府言啓曰,卽見忠淸監司南一祐狀啓,則道內各邑新舊逋,謹依筵奏行會,使之到底査括,而今若一遵定限,只擧逋案,則難保無倖蕩之弊,姑今限數朔寬限,備盡刷逋之方,期圖充納之道事,請令廟堂,稟旨分付矣。苟可以綜實淸刷,不得不自致遲緩,依所啓限數朔寬限,何如?傳曰,允。
又以議政府言啓曰,頃因湖西年分狀啓事目外,三千五百結加劃之意,覆啓行會矣。卽見該道臣南一祐狀啓,則復陳穡事失稔之狀,仍請不足災一萬九千三百七十三結六十八負六束,特許準劃事,更令廟堂稟處矣。湖農差勝於畿甸,故當初所劃,自有斟量者存,而道臣再請,旣如是勤懇,則其撫恤民情,不可不念,三千結,更爲劃下,俾無窮蔀怨咨之歎,何如?傳曰,允。
又以議政府言啓曰,卽見平安前監司金炳德狀啓,則本道淸南·北及江邊年例陞補取才,當爲設行,而時當隆冬,且與別試應擧相値,依近例明年合設事,請令廟堂稟旨分付矣。道臣今旣遞易,且値年終嚴寒,依所啓停退,何如?傳曰,允。
又以議政府言啓曰,卽見慶尙前監司尹滋承災實分等狀啓,則尤甚名色,不爲擧論,安東等二十三邑,置之稍實,慶州等四十八邑,置之之次,各樣災三千一百三結九十三負一束,特許準劃,査得還起五結三十七負六束,竝令當年出稅新還起二十結二負七束,懸錄田案,限三年免稅事,請令廟堂稟旨分付矣。今年穡事,惟嶠農最爲大登,故尤甚名色之無所擧論者,有可尙焉,而以若幅員之廣闊,豈或無尺寸之瑕?所報災結,其必綜實精約,依此數準劃,分等自有劃量者存,許施,何如?傳曰,允。
又曰,上號都監都提調意啓曰,本都監監造官李民夏有頉代,以廣興倉直長李熙夏差下,使之察任,何如?傳曰,允。
又以上號都監都提調意啓曰,本都監監造官朴齊恂,有身病,呈狀乞遞矣。改差,其代以前監役鄭國容差下,使之察任,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇單鄭國容。
金喆熙,以伴接官言啓曰,卽者差備譯官來言,留館日本國人中,隨員三人,巡査二名,兵隊一百三十名,公使迎接次,今日午時量,出去麻浦云矣。敢啓。傳曰,知道。
又以伴接官言啓曰,卽者差備譯官來言,留館日本國人中,隨員三人,巡査二名,兵隊一百三十名,今日午時量,出去麻浦矣,公使迎接後,申時量還歸館所云矣。敢啓。傳曰,知道。
又以伴接官言啓曰,卽者差備譯官來言,日本國辦理公使竹添進一郞,率隨員七人,傳語官五人,士官一人,從者三名,兵隊四十四名,今日申時量,入來館所云矣。敢啓。傳曰,知道。
又以兵曹言啓曰,伏見咸鏡前監司金有淵狀啓,則北靑出身鄭翰僑,今年爲回榜爲辭,而考見榜目,則道光壬午直赴,癸未參榜矣。回榜係是稀貴老人事,不可遲待,直赴年許施,已有其例,今此鄭翰僑回榜花牌,依例成送,何如?傳曰,允。
吏曹啓目,禁衛營千摠李殷秀名字,改以殷洙,副司果趙存八名字,改以存斗事,爲等如告狀,依例令藝文館給帖,何如?啓,依允。
直提學洪英植疏曰,伏以臣父領議政臣淳穆,見帶春秋館領事矣。臣之所叨修撰官之任,揆以典式,所宜遞改。伏乞聖明,俯垂鑑諒,亟令選部,照例鐫免,俾存公格,以安私分,不勝幸甚。臣無任云云。答曰,省疏具悉。疏辭下該曹稟處。
上在昌德宮。停常參·經筵。
所見彗星,三更乍見,而自四更至天明,雲氣掩翳,不得推測。
藥房提調鄭範朝·副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安,答曰,知道。
金喆熙啓曰,合辭許久闕啓,事甚未安。未肅拜呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆,無時急稟定事,左議政金炳國,有身病,右議政未差,不得來會云矣。敢啓。傳曰,知道。
朴容大啓曰,行右承旨洪萬植,同副承旨趙重弼,今日不爲仕進,與新除授右副承旨李重七,竝卽牌招,何如?傳曰,允。
傳于朴容大曰,傳香承旨,馳詣宗廟景慕宮,奉審摘奸以來。
以別兼春秋尹相翊·金天洙·金昇均·尹吉求牌不進,罷職傳旨,傳于金喆熙曰,只推。
金喆熙啓曰,左右史不可不備,別兼春秋尹相翊·金天洙·金昇均·尹吉求,旣有只推之命,與閔泳韶,一體牌招,推移入直,何如?傳曰,允。
傳于金喆熙曰,今番別試,取十人。
傳于金喆熙曰,公事不審之中官文有用,推考。
金喆熙啓曰,右副承旨李重七,時在忠淸道林川地,斯速乘馹上來事,下諭,何如?傳曰,許遞,前望單子入之。
又啓曰,大司憲洪鍾雲,執義洪世燮,掌令洪鍾協,持平鄭寅興牌不進,掌令洪鍾運,持平金思轍在外,監察茶時之意,敢啓,傳曰,知道。
以執義洪世燮·掌令洪鍾協·持平鄭寅興·司諫柳宗植·獻納金炳吉牌不進,罷職傳旨,傳于金喆熙曰,只推。
金喆熙啓曰,前參判閔泳翊起復行公事,命下矣。兩司城上所,牌招言送,何如?傳曰,允。
又啓曰,行都承旨金聲根藥院進,行左承旨朴容大式暇出去,行右承旨洪萬植·同副承旨趙重弼牌不進,右副承旨前望未下,院中只有臣一人,伴直無人,行右承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,朴海哲落點。
金喆熙啓曰,行右承旨洪萬植,再牌不進,伴直無人,新除授右副承旨朴海哲,卽爲牌招,何如?傳曰,允。
以同副承旨趙重弼牌不進,罷職傳旨,傳于金喆熙曰,只推。
金喆熙,以議政府言啓曰,北道先運襦衣一千二百領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓,傳曰,知道。
又以奎章閣言啓曰,明日卽書香閣朔奉審日次,臣進詣擧行之意,敢啓,傳曰,知道。
又以戶曹言啓曰,大小銀錢,今旣鑄成,爲先行用,何如?傳曰,允。
又以弘文館言啓曰,修撰朴齊斌差祭,下番闕直,事甚未安,應敎宋圭元測候官進,校理金天洙別兼春秋進,〈校理〉一員,修撰一員,副修撰二員未差,副應敎鄭寅學,副校理洪學周,竝卽牌招,推移姑降入直,何如?傳曰,允。
又以伴接官言啓曰,卽者差備譯官未言,日本國辦理公使竹添進一郞,率領事官一人,傳語官一人,巡査三名,兵隊二十三名,以禮曹判書接見次,今日未時量,進去該曹云矣。敢啓。傳曰,知道。
吏曹啓目,粘連。觀此行承政院右承旨洪萬植上疏,則以爲臣本生父領議政臣淳穆,方帶春秋館領事矣。臣所帶修撰官之銜,其爲應避,卽典式所載。伏乞聖明,俯垂鑑諒,亟令選部,照例遞改,亦白有臥乎所,相避之法,在下當遞,行右承旨洪萬植所帶春秋館修撰官之銜,今姑減下,何如?判付。啓,依允。
上在昌德宮。停常參·經筵。
去月三十日所見彗星,三更乍見,而四更至,天明雲氣掩翳,不得推測。
政院啓曰,來初五日朝參日次,而崇陵忌辰祭齋戒相値,頉稟之意,敢啓。傳曰,知道。
又啓曰,合辭方張之時,諫院無詣臺之員,事甚未安。未肅拜呈告人員,竝卽牌招,何如?傳曰,允。
又啓曰,右副承旨朴海哲,時在慶尙道聞慶地,斯速乘馹上來事,下諭,何如?傳曰,許遞,前望單子入之。
又啓曰,假注書車斗鎭,有身病,勢難察任,今姑改差,何如?傳曰,允。
以別兼春秋尹相翊·金天洙·金昇均·尹吉求牌不進罷職傳旨,傳曰,只推。
禮曹啓曰,今十二月十二日,中宮殿奉迎慶科別試文科殿試節目,當爲磨鍊,而凡於殿試,親臨與命官,前期稟旨後擧行事,曾有定式矣。今番則何以爲之,而處所則以何處擧行乎?敢稟。傳曰,春塘臺親臨磨鍊。
漢城府啓曰,今壬午年獻民數時,濟州三邑民數,姑未上來,進後入錄之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
弘文館啓曰,下番闕直,事甚未安,修撰一員,副修撰二員未差,修撰朴齊斌,卽爲牌招入直,何如?傳曰,允。
政院啓曰,左右史不可不備,別兼春秋尹相翊·金天洙·金昇均·尹吉求,旣有只推之命,鄭誾朝,由限已過,與閔泳韶,一體牌招,推移入直,何如?傳曰,允。
御營廳啓曰,建陽門入直將領,以把摠,旣爲磨鍊矣。依禁衛營例,當次月,以東營入直把摠,移直之意,敢啓。傳曰,知道。
漢城府啓曰,京內京外帳籍摠考每式年,十二月初一日修啓,卽不易之定規,而忠淸道恩津,全羅道礪山·金堤·海南,慶尙道彦陽·昌原,屢度關飭,尙稽違限,事未前有,帳籍事體,何等重大,而如是過限,未卽修正以啓,極爲未安,該道諸守令,拿問勘處,帳籍則定色吏罔夜上送,竝與各道帳籍摠考,同爲修啓之地,何如?傳曰,允。
司僕寺啓曰,兼內乘李奎奭,以其身病,呈狀乞遞,改差,其代令該曹,口傳差出,何如?傳曰,允。
承旨前望單子入之,李晚燾落點。
伴接官啓曰,卽者差備譯官來言,日本辦理公使竹添進一郞,率領事官一人,傳語官一人,巡査三名,兵隊二十三名,進去禮曹,接見後還歸館所云矣。敢啓。傳曰,知道。
伴接館啓曰,卽者差備譯官來言,仁川所留日本國人中,從者一人,領什物入來館所云矣。敢啓。傳曰,知道。
上號都監啓曰,本都監都廳洪世燮,時帶執義矣。職務相妨,執義之任,今姑許遞,何如?傳曰,允。
政院啓曰,卽者義禁府都事來言,時囚罪人具德喜,當爲捧供,而判義禁未差,知義禁鄭基會上號都監進,同義禁吳㝡善有身病,只有同義禁洪萬植一員,不得備員開坐云。上號都監進,何以爲之,而未差之代,政官牌招,開政差出,同義禁吳㝡善,卽爲牌招,何如?傳曰,判義禁未差之代,與知義禁有實故,同義禁許遞,前望單子入之。
又啓曰,明日傳香禮房承旨,當爲齋宿,新除授同副承旨李晚燾,卽爲牌招,何如?傳曰,允。
傳曰,今番別試放榜日字,更爲擇入。
禮曹啓曰,日本辦公使花房義質,回國卸任,新派公使竹添進一郞,前來接任,兼有該國國書,來臣曹,願爲陞見進呈陞見與國書進呈日子,以何日擧行,而處所,以何處磨鍊乎?敢稟。傳曰,日子,以明日爲之,處所,便殿磨鍊。
傳曰,明日日本公使召見時,時·原任大臣來待。
傳曰,明日日本公使召見時,別雲劍·寶劍外侍衛,竝置之,禮曹判書·機務處諸臣·都承旨·左承旨·翰注各一員·入直閣臣入侍。
弘文館啓曰,下番闕直,事甚未安。副應敎鄭寅學,副校理洪學周,竝卽牌招,推移姑降入直,何如?傳曰,允。
傳曰,前府使尹雄烈,別軍職差下。
承文院啓曰,本院公事,提調有闕之代,禮曹判書李秉文差下,使之察任,何如?傳曰,允。
兵曹口傳政事,以鄭洛鎔爲兼內乘。
尙衣院啓曰,今朔封進墨闕供之平安監司推考,領來守令,捧現告拿處,何如?傳曰,竝安徐。
金吾堂上前望單子入之,判義禁朴齊寅·知義禁金箕錫·同義禁李世宰落點。
假注書車斗鎭改差,代。以尹承弼爲假注書。
吏曹啓目,粘連觀此奎章閣直提學洪英植上疏,則以爲,臣父領議政臣淳穆,見帶春秋館領事矣。臣之所叨修撰官之任,揆以典式,所宜遞改。伏乞聖明,俯垂鑑諒,亟令選部,照例鐫免,俾存公格,亦爲白有臥乎所,相避之法,在下當遞,奎章閣直提學洪英植所帶春秋館修撰官之銜,今姑減下,何如?啓,依允。
上在昌德宮。停常參·經筵。
三更,密雲下雪,五更以後,雲捲星露,詳細測候,則彗痕,若存若無。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨李晚燾,時在慶尙道禮安地,斯速乘馹上來事,下諭,何如?傳曰,許遞,前望單子入之。
承旨前望單子入之,趙鍾弼落點。
傳曰,傳香承旨馳詣受香諸處,奉審摘奸以來。
傳曰,修信大·副使待令。
以別兼春秋尹相翊·金天洙·金昇均·尹吉求·鄭誾朝牌不進罷職傳旨,傳曰,只推。
兵曹口傳政事,僉知加設單尹雄烈。
政院啓曰,新除授同副承旨趙鍾弼,卽爲牌招,何如?傳曰,允。
又啓曰,假注書尹承弼,時無職名,令該曹,依例付軍職冠帶常仕,何如?傳曰,允。
又啓曰,假注書金東纓有身病,勢難察任,今姑改差,何如?傳曰,允。
又啓曰,開坐事,命下矣。新除授判義禁朴齊寅·知義禁金箕錫·同義禁李世宰,竝卽牌招,何如?傳曰,允。
又啓曰,卽者副校理尹榮植,以其親病,陳疏徑出,原疏纔已捧入矣。所當直捧,禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋尹相翊·金天洙·金昇均·尹吉求·鄭誾朝,旣有只推之命,與閔泳韶,一體牌招,推移入直,何如?傳曰,允。
又啓曰,行大司憲洪鍾雲·掌令洪鍾協·持平鄭寅興牌不進,執義未差,掌令洪鍾運·持平金思轍在外,監察茶時之意,敢啓。傳曰,知道。
禮曹啓曰,來正月初一日,大王大妃殿母臨五十年,王大妃殿母臨四十年稱慶陳賀及同月初十日,進上尊號加上尊號稱慶陳賀時,王世子封進大殿·大王大妃殿·王大妃殿·中宮殿箋文頭辭及箋文,竝令藝文館。承文院擧行,何如?傳曰,允。
禮曹啓曰,今番別試放榜日子,更爲擇入事,命下矣。令日官韓應翼,更爲推擇,則今十二月十八日午時爲吉云,以此日時擧行,何如?傳曰,允。
伴接官啓曰,卽者差備譯官來言,留館日本國人中,領事官一人,隨員一人,巡査二名,今日巳時量,進去下都監上國大陣矣,旋卽還歸館所云矣。敢啓。傳曰,知道。
伴接官啓曰,卽者差備譯官來官,日本國辦理公使竹添進一郞,國書呈納次,率領事官一人,傳語官二人,士官十五人,巡査四名,護衛兵一百四十名,今日未時量,自館所離發云矣。敢啓。傳曰,知道。
伴接官啓曰,卽者差備譯官來言,日本辦理公使竹添進一郞直從闕下,還歸館所云矣。敢啓。傳曰,知道。
以掌令洪鍾協·持平鄭寅興·司諫兪宗植·獻納金炳吉牌不進罷職傳旨,傳曰,只推。
假注書金東纓改差,代以宋奎會爲假注書。
傳曰,協辦統理衙門事務閔泳翊,疏批已下,卽爲牌招,使之行公。
假注書宋奎會有頉,代以朴彝陽爲假注書。
義禁府啓曰,卽接月令醫員皮熙晳手本,則以爲時囚罪人具德喜,素患疝積之症,處泠添劇,目下症形,實爲危劇云。罪人病勢如此,則一邊保放,一邊草記,載在法典矣。具德喜姑爲保放之意,敢啓。傳曰,知道。
義禁府啓曰,各道放未放成冊啓下全羅道靈光郡荏子島遠惡島安置罪人徐奭輔,珍山郡減等定配罪人金鍾憲,濟州牧圍離安置罪人李泰鉉,羅州牧智島遠惡島定配罪人柳冀大,咸鏡道端川府邊地竄配勿揀赦前罪人徐周輔等名下,減等定配事書下,全羅道興陽縣遠地定配罪人印亨純,靈光郡荏子島遠惡島定配罪人金運盛,羅州牧智島遠惡島定配罪人金興求,求禮縣遠地竄配罪人閔泳柱,雲峯縣流三千里定配罪人洪在駿,綾州牧流三千里定配罪人徐弼輔,潭陽府流三千里定配罪人朱明相,咸鏡道高原郡遠地竄配罪人沈鎭圭,利原縣遠惡地定配罪人洪炳夏,明川府遠惡地定配罪人姜顯文,慶尙道延日縣定配罪人崔昌植,流三千里定配罪人方希年,仁同府流三千里定配罪人朴珪熙,平安道朔州府遠惡地竄配罪人元俊常,龜城府遠地定配罪人金元奎,江原道楊口含春驛徒二年半定配罪人李臣燁等名下,放字書下矣。印亨純·金運盛·金興求·洪炳夏·姜顯文·崔昌植·方希洙·朴珪熙·元俊常·金元奎·李臣燁等,放送事,分付該道道臣,徐奭輔全羅道咸悅縣,金鍾憲忠淸道槐山郡,徐周輔定山縣,柳冀大全羅道珍山郡,李泰鉉撤去圍離後益山郡竝減等定配,而俱以前罪目添書,今番草記內辭意,依例發遣府書吏·羅將,各其配所執捉,仍命押送于新定配所,閔泳柱·洪在俊·徐弼輔·朱明相·沈鎭圭等,已爲蒙放,竝不擧論之意,敢啓。傳曰,知道。
義禁府啓目,司圃別提具德喜原情云云。傳旨內辭緣,泛稱遲晚,刑推得情,何如?啓。除刑推議處爲良如敎。
降朞服臣閔泳翊疏。略曰,臣自遭本生母制,禮厭情屈,雖不得與三年者,同其苫出,然解官許伸,質諸聖經與國典,謹嚴莫越矣。間因變亂,不能一日安於廬次,又奉內下密諭,遂有渡海之行,匪意伏承傳敎下者,以臣奪情,起復協辦統理衙門事務,伏惟我聖朝禮敎休明,臣子有喪,三年不呼於門,今此擧措,奚爲有乖經典,卽欲鑽地而入,不可復立於人世矣。伏乞亟收成命,俾獲安意守制,不爲名敎之罪人焉,臣無任云云。答曰,省疏具悉。今此處分,豈可已而不已哉?當此艱虞之會,以卿所處,憂國忘私,宜倍餘人且移孝爲忠,反經合道,尤爲禮經所俾許,況往牒之記載可按,我朝之名碩多行者乎?情禮義分,本非二致,更勿煩瀆,卽速行公。
副校理尹榮植上疏。大槪,情急歸護,拜章徑出,乞彼擅離之罪,以肅朝綱事。省疏具悉。爾其勿辭,救護。
壬午十二月初二日時,上御日本辦理公使竹添進一郞召見入侍時,行都承旨金聲根,左承旨朴容大,史官缺,直提學洪英植,以次侍立。上具翼善冠·衮龍袍,南向坐交椅,命通使,引接竹添進一郞以入,竹添進一郞陞殿,至楹外,行鞠躬禮,仍入楹內,行打恭禮,上擧手答揖,仍命通事傳語,缺竹添進一郞先退,水行打恭禮,上答揖,竹添進一郞,出楹外,上送于楹內。缺
上在昌德宮。停常參·經筵。
三更彗星所在,十分詳察,終不得見,已爲消滅,今無可疑。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,應敎宋圭元,測候官進,校理金天洙,別兼春秋進,副校理尹榮植,陳疏受由,校理一員,修撰一員未差,玉堂上下番俱空,事甚未安。副應敎鄭寅學·副校理洪學周·修撰朴齊斌,竝卽牌招,推移入直,何如?傳曰,允。
議政府啓曰,關西先運襦衣二百四十九領,紙衣二百六十六領,照數捧上稱量,綿品·紙品,亦爲看審後,仍爲監封,逢授於齎去禁軍處,沿路輸運及本道頒給等節,各別關飭之意,敢啓。傳曰,知道。
都摠府啓曰,都摠管南廷順,以宗廟臘享大祭竝獻官,肄儀進參事,晝仕出去之意,敢啓。傳曰,知道。
以別兼春秋尹相翊·金天洙·金昇均·尹吉求·鄭誾朝牌不進罷職傳旨,傳曰,只推。
伴接官啓曰,卽者差備譯官來言,日本國人中,隨員一人,今日出去仁川濟物浦云矣。敢啓。傳曰,知道。
傳曰,協辦統理衙門事務閔泳翊,更爲牌招。
政院啓曰,左右史不可不備,別兼春秋尹相翊·金天洙·金昇均·尹吉求·鄭誾朝,旣有只推之命,與閔泳韶,一體牌招,推移入直,何如?傳曰,允。
又啓曰,行大司憲洪鍾雲·掌令洪鍾協·持平鄭寅興牌不進,執義未差,掌令洪鍾雲·持平金思轍在外,監察茶時之意,敢啓。傳曰,知道。
觀象監啓曰,今此彗星,已爲消減,測候竝撤罷,何如?傳曰,允。
以司諫柳宗植·獻納金炳吉·掌令洪鍾協·持平鄭寅興牌不進罷職傳旨,傳曰,只推。
傳曰,賓客有闕之代,前望單子入之。
賓客前望單子入之,沈舜澤落點。
吏曹,左賓客單金炳始,右賓客單沈舜澤。
義禁府啓曰,保放罪人具德喜,還囚議處以入,而病勢一向未差,仍爲保放之意,敢啓。傳曰,知道。
摠戎廳啓曰,本廳中軍李敎獻,身病甚重,勢難察任,改差,何如?傳曰,允。
義禁府啓目,粘連向前具德喜亦,病勢雖曰難强,身爲陪進之官,莫重供上,閒散替行,事未前有,極涉駭妄,其在懲後,焉逭當勘,以此照律,何如?啓依允。
行兵曹判書趙寧夏疏略曰,夫是任也,戎務銓枋,關係綦重,顧何如,而臣以才則已試蔑效,以病則貞痼難强,重之津海往來,瘝厥職守,且兼綰諸職,莫非淸要長嫌,以若謏聞寡職,其不容許,至如統理衙門事務,此誠大聖人權時制宜奪發淬礪之大關棙也,尤何敢恬然苟充乎?伏乞將臣所有本兼諸銜,竝行鐫免,俾得閉戶調將,公私耦幸。臣無任云云。答曰,省疏具悉。諸務何可竝解?所辭中賓銜,依施。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,玉堂上下番俱空,事甚未安。應敎宋圭元·副應敎鄭寅學·副校理洪學周·修撰朴齊斌,竝卽牌招,推移入直,何如?傳曰,允。
以別兼春秋尹相翊·金天洙·金昇均·尹吉求·鄭誾朝牌不進罷職傳旨,傳曰,只推。
政院啓曰,左右史不可不備,別兼春秋尹相翊·金天洙·金昇均·尹吉求·鄭誾朝,旣有只推之命,與閔泳韶,一體牌招,推移入直,何如?傳曰,允。
假注書朴彝陽在外,代以車斗鎭爲假注書。
傳曰,啓字誤踏之中官金漢宗,從重推考。
伴接官啓曰,卽者差備譯官來言,日本國人中領事官近籐眞鋤,率隨員六人,巡査一名,從者一名,什物十馱離發次,今日辰時量,出去仁川所留船云矣。敢啓。傳曰,知道。
政院啓曰,行大司憲洪鍾雲·掌令洪鍾協·持平鄭寅興牌不進,執義未差,掌令洪鍾運·持平金思轍在外,監察茶時之意,敢啓。傳曰,知道。
以司諫柳宗植·獻納金炳吉·掌令洪鍾協·持平鄭寅興牌不進罷職傳旨,傳曰,只推。
政院啓曰,卽者社稷署官員來言,今此臘享大祭神位版出安奉還時,提調一員,當爲進參,而都提調洪淳穆·提調趙鳳夏,俱有身病,不得進參云,提調卽爲牌招,何如?傳曰,提調許遞,令該曹,口傳差出。
傳曰,協辦統理衙門事務閔泳翊,仍以前牌,更爲牌招。
傳曰,統理內務衙門,改以統理軍國事務衙門,統理衙門,改以統理交涉通商事務衙門,兩衙門辦理事務,稱以督辦事務,此後協辦與參議之陞資人,依例陞付。
假注書車斗鎭有頉,代以李龍鎰爲假注書。
兵曹,以鄭洛鎔爲摠戎中軍。
禮曹啓曰,今十二月初六日大王大妃殿誕日,自內親上致詞箋文表裏儀注,直爲書入,大王大妃殿·中宮殿之意,敢啓。傳曰,知道。
漢城府啓曰,今式年帳籍未納之該道諸守令,拿問勘處事,草記蒙允,而恩津·金堤·礪山則赴任不過二朔云。此是過限未納之後也,三邑前守令,竝拿問勘處而臣曚然書入,極爲惶恐之意,敢啓。傳曰,知道。
吏曹口傳政事,以金有淵爲社稷提調。
上在昌德宮。停常參·經筵。
藥房提調鄭範朝·副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。世子嬪宮,口傳問安。答曰,知悉。
政院啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆,無時急稟定事,左議政金炳國有身病,右議政未差,不得來會云矣。敢啓。傳曰,知道。
又啓曰,假注書李龍鎰,稱以身病,今日廳座,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
以別兼春秋尹相翊·金天洙·金昇均·尹吉求·鄭誾朝牌不進罷職傳旨,傳曰,只推。
傳曰,判宗正卿李載冕,保定府入去矣。不可無咨,令文任撰出。
政院啓曰,左右史不可不備,別兼春秋尹相翊·金天洙·金昇均·尹吉求·鄭誾朝,旣有只推之命,與閔泳韶,一體牌招,推移入直,何如?傳曰,允。
又啓曰,校理金天洙別兼春秋進,〈校理〉一員,修撰一員,副修撰二員未差,玉堂上下番俱空,事甚未安,應敎宋圭元·副應敎鄭寅學·副校理洪學周·修撰朴齊斌,竝卽牌招,副校理尹榮植,由限已過,一體牌招,推移入直,何如?傳曰,允。
又啓曰,行大司憲洪鍾雲·掌令洪鍾協·持平鄭寅興牌不進,執義未差,掌令洪鍾運·持平金思轍在外,監察茶時之意,敢啓。傳曰,知道。
以司諫柳宗植·獻納金炳吉·掌令洪鍾協·持平鄭寅興牌不進罷職傳旨,傳曰,只推。
傳曰,統理軍國事務衙門,統理交涉通商事務衙門,總理督辦事務以下,竝政官牌招,開政下批。
傳曰,協辦交涉通商事務閔泳翊,權知協辦交涉通商事務穆麟德,陞授協辦事務。
傳曰,東璧許遞,今日政差出。
上號都監啓曰,本都監監造官李容泰有身病,改差,其代以前假監役宋鍾興差下,而時無職名,令該曹,口傳付軍職,何如?傳曰,允。
上號都監啓曰,翼宗大王金寶篆文書寫官南寧尉尹宜善,書出正副本,以備睿裁後入刻之意,敢啓。傳曰,知道。正本入刻。
上號都監啓曰,大王大妃殿玉寶篆文書寫官左議政金炳國,書出正副本,以備睿裁後入刻之意,敢啓。傳曰,知道。正本入刻。
議政府啓曰,上護軍閔泳緯,本府堂上還差,仍察有司之任,何如?傳曰,允。
議政府,修信使旣已回還矣。緣由咨文,依例令槐院,措辭撰送,何如?傳曰,允。
議政院啓曰,各貢契受價與各衙門散料米未下者,自廟堂,就某樣錢中限三萬兩爲先措劃事,命下矣。今玆特敎,矜恤懇摯,凡在大小瞻聆,孰不感戴攢頌,而儲蓄空枵,變通未易,就京畿·湖西·湖南·嶺南所在社還穀合六萬四千餘石,許令作錢,而自戶·惠廳,定限收捧,量宜俵給之節,依年前例,另爲措辭,卽速發關於各該道,何如?傳曰,允。
御營廳啓曰,本廳中軍李鍾健,身病甚重,勢難察任,改差,何如?傳曰,允。
兵曹啓曰,神武門入直局出身,移直於秋成門之意,敢啓。傳曰,知道。
伴接官啓曰,卽者差備譯官來言,仁川所留日本國人中,兵隊三名,領什物六十馱,今日酉時量,入來館所云矣。敢啓,傳曰,知道。
假注書李龍鎰拿處,代以金東纓爲假注書。
傳曰,多日相持,尙不入來,如有一分嚴畏之心,豈敢如是?協辦交涉通商事務閔泳翊,爲先施以從重推考,特念情事,加以權知之銜,如是以後,若復持難是䙝棄君命也,其在分義道理,安乎否乎,陳疏更勿捧入,卽速牌招。
傳曰,弼善有闕之代,前望單子入之。
傳曰,欽差吳使,明日當於便殿接見,而東宮,亦爲接見矣。該房知悉。
傳曰,明日欽差吳使接見時,時·原任大臣·機務處諸臣·都承旨·左承旨·入直閣臣·翰注各一員·通事譯官二人入侍,東宮接見時,時·原任大臣·機務處諸臣·輔德·兼輔德·入直春·桂坊·通事譯官二人入對。
兵曹啓曰,今十二月初七日,社稷·宗廟景慕宮臘享大祭時,守門當爲塡差,而本曹郞廳·都摠府郞廳·五衛將,除入直與在外未肅拜,排擬苟艱,依定式軍門將官代差以入之意,敢啓,傳曰,知道。
兵曹口傳政事,副司勇宋鍾興。
義禁府啓曰,全羅監司趙康夏狀啓內,前營將閔泳國·羅州牧使閔景鎬,爲先罷黜,令攸司稟處事,啓下矣。閔泳國,時在任所,依例發遣府書吏,交代後拿來,閔景鎬,亦在任所云,依例發遣府羅將,拿來,何如?傳曰,待待命拿囚。
有政。吏批,兼判書李載元進,參判鄭泰好牌招不進,參議未差。
以李雨龍爲執義,閔應植爲應敎,曺寅承爲副應敎,鄭寅星爲校理,李重夏爲修撰,南奎熙·尹喆培爲副修撰,尹宖善爲禮曹參議,洪世燮爲司成,金永穆爲同經筵,鄭泰好爲同成均,沈宜弘爲軍資奉事,摠理軍國事務二單,洪淳穆·金炳國,督辦軍國事務四單,閔台鎬·尹滋悳·金炳始·金有淵,協辦軍國事務單金允植,參議軍國事務三單,洪英植·魚允中·申箕善,督辦交涉通商事務單趙寧夏,權知協辦交涉通商事務單閔泳翊,參議交涉通商事務單穆麟德,協辦交涉通商事務單穆麟德。
再政。協辦交涉通商事務單金宏集。
兵批,行判書趙寧夏病,參判曺寅承,參議李冕雨,參知趙璟淳。
以朴胤應爲花水山別將,護軍李斗永,副護軍尹·洪承穆·朴海哲·李晚燾,司果宋圭元·鄭寅學·南廷綺·嚴胄永·趙南軾,已上竝單付。
宗正卿李容直疏。略曰,去六月之亂,卽亘萬古所無之變,臣適在湖鄕四百里之外,聞變最後,遂誠未克,嗚呼痛哉,死失其所,生亦何爲?日俟勘罰,不有臣論罪,返以臣除職,臣雖如豚魚,援古證今,焉有如臣之蔑分忘義者乎?伏乞天地父母,俯賜哀憐,特念扶綱,先刊臣名於仕籍,以懲餘人焉。臣無任云云。答曰,省疏具悉。遂事不必如是也。
幼學朱寅欽疏略曰,挽近以來,所謂別付之還,飛付之還,至於幾十萬石,而計其戶數,量其穀數,則每戶或至十餘石,或至六七石,此無益於國,而徒弊於民也。竊伏念元還外無名之穀幾十萬石,一竝代錢劃上,以補國用,則祛民弊而資國財者,是也,臣寓於東道,知東民之瘼者也,淮陽東道之峽邑也,有山民之稅,有野民之稅,而山民之稅,一無補公之端,而歲徵其倍,盡入於吏鄕輩之利竇,且山民,多有松都人蔘圃看事者,而吏鄕輩稱以蔘圃土稅,誣官勒捧,侵漁日甚,民無安接之境,所謂蔘圃土稅,本國典所無也,無者可除,山民戶役,不可無者也,計戶一兩式劃上王府,以杜吏鄕輩作奸蠹食之弊,則不害於民而有益於國也。臣無任云云。省疏具悉。所陳甚有根據,殊爲嘉尙,當留念矣。
副護軍尹相和上疏。大槪,敢陳愚見,冀蒙採納之恩事。省疏具悉。所陳頗有可採,疏辭,令廟堂稟處。
降朞服臣閔泳翊上疏。大槪,荐控悲苦之懇,冀蒙生成之澤事。答曰,省疏具悉。禮制經權,因時措宜,已悉前批,而自從變故以後,上下相面,亦情理之當然義以掩恩,輕重收分,苟有一分憂時戀國之誠,寧容若是,且今授此職,非爲榮身,只爲辦事,念卿情事,特加權知之銜,以示不得已之意,曲費至此,尙敢自有其身乎?予言不再,卿其卽速入來。
上在昌德宮。停常參·經筵。
大王大妃殿誕日,大殿·王大妃殿·中宮殿,內閣·政院·玉堂百官口傳問安。答曰,知道。
大王大妃殿,內閣·政院·玉堂百官單子問安。答曰,知道。
世子宮·世子嬪宮,內閣·政院·玉堂·春桂坊百官口傳問安。答曰,知道。
弼善前望單子入之,朴斗陽落點。
傳曰,禮房承旨馳詣社稷·宗廟·永禧殿·景慕宮,奉審摘奸以來。
傳曰,檢校直閣魚允中,馳詣睿陵,奉審摘奸,仍留監祭,局內諸陵,一體奉審以來。
弘文館啓曰,上番闕直,事甚未安。應敎閔應植內閣進,校理金天洙別兼春秋進,副校理尹榮植·洪學周,新除授副應敎曺寅承,校理鄭寅星,竝卽牌招,推移入直,修撰李重夏,副修撰南奎熙·尹喆培,一體牌招察任,何如?傳曰,允。
傳曰,今日異於他日,輕囚放釋。
傳曰,協辦交涉通商事務穆麟德入侍。
傳曰,權知協辦交涉通商事務閔泳翊,仍以前牌,雖至屢度,期於牌招。
弘文館啓曰,副應敎曺寅承,時在京畿加平地,校理鄭寅星,時在慶尙道金山地,副修撰南奎熙,時在江原道原州地,尹喆培,時在京畿積城地,經筵入番事緊,請竝斯速乘馹上來事,下諭,何如?答曰,竝許遞。
侍講院啓曰,新除授弼善朴斗陽,時在忠淸道木川地,書筵入番事緊,斯速乘馹上來事,下諭,何如?傳曰,許遞。前望單子入之。
弼善前望單子入〈之〉,金疇鉉落點。
議政府啓曰,今玆下敎,軫念民邑間貽弊,有顧恤之德音,豈勝欽頌萬萬?爛商講究,另成節目以入,而待啓下行會各道之意,敢啓。傳曰,知道。
議政府啓曰,北關後運紙衣六百八十八領,照數稱量,紙品亦爲看審後,仍爲逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
禮曹啓曰,今此大王大妃殿誕日,諸道所封賀箋中,仁同府使李璿載,遂安郡守金在豐,雖非應封官,俱以別軍職封進矣。一體看審捧入,而羅州牧使閔璟鎬,纔已坐罷,安州牧使金有鉉身故,所封箋文,依前例不爲捧入之意,敢啓。傳曰,知道。
兵曹啓曰,中宮殿奉迎後,慶科別試·武科殿試節目,當爲磨鍊,而凡於殿試,親臨與命官,前期稟旨後,磨鍊事,曾有定式矣。今番則何以爲之?而處所以何處擧行乎?敢稟。傳曰,春塘臺親臨磨鍊。
金喆熙啓曰,臣喆熙敬奉聖敎,馳往義禁府,取考囚徒案,則時囚罪人具德喜,以司圃署直長供上,使無名色人,無難替行,不可以輕囚論,故仍囚。李龍鎰罪名,係是輕囚,故依傳敎放送。仍往典獄署,取閱囚徒案,則家僮嚴囚罪人一名,公錢犯逋罪人二名,公錢備納間嚴囚罪人四名,不可以輕囚論,故竝仍囚。其餘他錢不報,隱匿訟民,各司直囚罪人金永信等十五名,係是輕囚,故竝依傳敎放送之意,敢啓。傳曰,知道。
兵曹,以李鳳儀爲御營中軍。
侍講院啓曰,新除授弼善金疇鉉,卽爲牌招察任,何如?傳曰,允。
禁衛營啓曰,本營哨官李康默,身病猝重,勢難察任,改差,何如?傳曰,允。
義禁府啓曰,忠淸道恩津前縣監李承紀,全羅道礪山前府使金宜柄,金堤前郡守李渭在,海南縣監閔泳完,慶尙道彦陽縣監權一圭,昌原府使崔致永等,拿問勘處事,傳旨啓下矣。金宜柄,今方待命拿囚,崔致永,時在任所,依例發遣府書吏,交代後拿來。李渭在,下去忠淸道木川地,李承紀,以連山縣監,時在任所,閔泳完·權一圭,俱在任所,依例發遣府羅將,拿來,何如?傳曰,允。待待命拿囚。
伴接官啓曰,卽者差備譯官來言,日本國辦理公使竹添進一郞,率隨員二人,巡査二名,兵隊二十名,今日午時量,進去下都監上國大陣矣,申時量還歸館所云矣。敢啓。傳曰,知道。
承文院啓曰,卽見三道咨文出來者,則一是貢使等隨帶貨物照例免稅事,一是通商章程冊子出送事,盛京禮部咨也。一是代聘人員前往事,北洋衙門咨也。回咨竝以按例撰出,付撥下送灣府,以爲入送之地,何如?傳曰,允。
承文院啓曰,院吏文學官權永憲有頉代,幼學權敎善差下,付軍職冠帶常仕,何如?傳曰,允。
前守奉官李疏略曰,曾未聞外國人之來往,而自丙子以後,始伏聞日本人之以通商事,來留京城云。亦未的知彼意之在何,非徒臣心之然也,八道民心之同然矣。臣自伏見向者傳敎後,昭然開釋,始知其更無他慮,只以通商和好爲主,寔出於勢不得已之事,然而旣與和好通商,則彼此無介意苟且之端,然後亦可謂和好之效,而民心終未如我國人相孚者,必是言語不相通故也。夫言語不相通,則是無異於聾啞相對,無分別無意味,何可相得其喜怒哀樂之心也?以臣之愚見,似爲從便之道,故玆敢類聚日用常行言語中,若干字以納之,使其通知彼言之人,昭詳增衍,以諺文懸註,而假使謂山以某,謂水以某,隨其字解之,刊出鑄字所,下布列邑,以爲解彼言,非但有助於通商和好,亦可有助於凡百件事矣。設有人急赴水火,將死於呼吸之際,則奚暇用筆談而請其來救?且無燭夜與無紙筆時,則雖李·杜之文,蘇·張之辯,不可通情。蓋和好通商之最急先者,通語音也。若使通知語音,民心自然歸順矣,於效彼器械,事半功倍。且彼若將有不測之計,言語往來之際,庶可有恃度機,然則通語音之大有助而少無害也,宜矣。今人皆欲見學語冊子,而終未得見,使之買賣於市上,則不幾箇月,才謀之人自至,何憂乎交隣之無其術也?敢陳芻蕘之說,冀蒙採納之恩。臣無任云云。省疏具悉。所陳當留念矣。
壬午十二月初六日□時,上御□□□。吳欽差接見入侍時,行都承旨金聲根,左承旨朴容大,史官缺,直提學洪英植,以次侍立。上具翼善冠·衮龍袍,南向立交椅前,命通事,引接吳欽差以入。吳欽差陞殿,至楹外,行鞠躬禮。上答揖,仍入楹內後,上請揖讓。吳欽差行打恭禮。上擧手答揖,請坐椅子,仍命傳語。缺,吳欽差先退,又行打恭禮。上答揖。吳欽差出楹外,上送于楹內。
上在昌德宮。停常參·經筵。
藥房副提調金聲根啓曰,節屆隆冬,寒事轉甚。伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候何如,世子嬪宮氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
王大妃殿,進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
金聲根啓曰,藥房副提調持粟米飮,來待矣。傳曰,封入。
政院啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點後,待令。
趙鍾弼啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
政院啓曰,領議政洪淳穆,左議政金炳國,有時急稟定事,率金吾堂上,來詣閤外,請對矣。傳曰,入侍。
弘文館啓曰,上番闕直,事甚未安。副校理尹榮植·洪學周,竝卽牌招,推移入直,何如?傳曰,允。
傳曰,罪人尹相和,令王府,具格拿來,南間囚。
傳曰,回還問安官,入侍。
政院啓曰,行大司憲洪鍾雲,掌令洪鍾協,持平鄭寅興牌不進,執義李會龍,掌令洪鍾運,持平金思轍在外,監察茶時之意,敢啓。傳曰,知道。
以司諫柳宗植,獻納金炳吉,掌令洪鍾協,持平鄭寅興牌不進罷職傳旨,傳曰,只推。
弘文館啓曰,上番闕直,事甚未安。修撰李重夏,卽爲牌招,姑陞入直,何如?傳曰,允。
傳曰,承旨有闕之代,前望單子入之。
金喆熙啓曰,臣與同副承旨趙鍾弼,伴直矣,纔已罷職出去,伴直無人。行左承旨朴容大,所當牌招,而拘於廳規,不得請牌。何以爲之?敢稟。傳曰,牌招。
傳曰,金吾堂上,竝許遞,前望單子入之。
金吾堂上前望單子入之。判義禁尹滋悳,知義禁金箕錫,同義禁吳俊泳·李應夏落點。
承旨前望單子入之,洪承穆·李重七落點。
傳曰,推鞫爲之。
傳曰,委官,領議政爲之。
傳曰,藥院都提調許副。
傳曰,藥院都提調,有闕之代,前望單子入之。
政院啓曰,行左承旨朴容大牌不進,伴直無人。新除授同副承旨李重七,卽爲牌招,何如?傳曰,允。
右副承旨趙重弼,同副承旨趙鍾弼聯名疏略曰,臣等於日昨持被之中,伏見副護軍臣尹相和上疏到院者,則有違格例,言多觸犯,假托言事,滿紙張皇,固當退却,而矇未覺察,至於捧入,歷日思唯,滿心惶懍,玆敢聯陳短章。伏乞聖慈,亟降處分,冀被當勘之律焉。臣等無任云云。省疏具悉。如此凶疏,無難捧入,今始自劾,極爲駭然。爾等罷職。
壬午十二月初七日,上御□□□。時原任大臣金吾堂上請對入侍時,承史缺,領議政洪淳穆,左議政金炳國,判義禁朴齊寅,知義禁金箕錫,同義禁洪萬植,以次進伏訖。上曰,史官分左右。仍命大臣進前。淳穆進前,問候各殿,問候訖。缺。
壬午十二月初七日,上御□□□。問候官入侍時,缺。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,推鞫爲之事,命下矣。新除授判義禁尹滋悳,知義禁金箕錫,同義禁吳俊泳·李應夏,竝卽牌招,何如?傳曰,允。
金聲根啓曰,行左承旨朴容大,行右承旨洪萬植,今日不爲仕進,竝卽牌招,何如?傳曰,允。
又啓曰,右副承旨洪承穆,時在忠淸道槐山地,斯速乘馹上來事,下諭,何如?傳曰,許遞,前望單子入之。
又啓曰,藥房副提調持粟米飮來待。傳曰,封入。
李重七啓曰,臣重七,今日推鞫進去,下直之意,敢啓。傳曰,知道。
政院啓曰,事變假注書崔龍三有身病,勢難察任,今姑改差,何如?傳曰,允。
內醫都提調前望單子入之,左議政金炳國落點。
宗親府有司堂上望,知宗正卿李寅應落點。
弘文館啓曰,上番姑陞入直,事甚未安。應敎閔應植內閣進,副應敎·校理一員未差,金天洙別兼春秋進,副校理尹榮植·洪學周,竝卽牌招,推移入直,何如?傳曰,允。
兵曹啓曰,禁軍別將元世,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
司僕寺啓曰,晉州監牧官元顯昌,今已箇滿,而本牧多有釐正事,今姑仍任,何如?傳曰,允。
傳曰,藝文提學許遞。前望單子入之。
傳曰,奉審閣臣入侍。
政院啓曰,行大司憲洪鍾雲,掌令洪鍾協牌不進,執義李會龍,掌令洪鍾運,持平金思轍在外,鄭寅興推鞫進,監察茶時之意,敢啓。傳曰,知道。
以獻納金炳吉,掌令洪鍾協牌不進罷職傳旨,傳曰,只推。
事變假注書崔龍三改差,代以朴泳薰爲事變假注書。
鞫廳問事郞廳四單,鄭寅奭·李重夏·姜友馨·鄭光淵。
義禁府啓曰,今日推鞫方張之時,時囚不可混處府中。時囚罪人金宜柄,姑爲保放之意,敢啓。傳曰,知道。
義禁府啓曰,今此推鞫時,假都事十員,令該曹口傳差出,以爲擧行,何如?傳曰,允。
義禁府啓曰,今此推鞫時,本府都事,不可不備,而奉命在外。都事趙章熙·沈能學·朴璿,令該曹口傳相換,以爲擧行,何如?傳曰,允。
吏曹口傳政事,禁府都事沈能鶴,內資主簿李鼎漢,禁府都事朴璿,尙衣別提尹英烈,禁府都事趙章熙,繕工奉事黃厚淵,已上相換事,承傳。
藝文提學前望單子入之,尹滋悳落點。
承旨前望單子入之,申泰觀落點。
兵曹,以尹錫五爲禁軍別將。
承文院啓曰,院吏文學官權敎善有頉代,幼學朴命淵差下,付軍職冠帶常仕,何如?傳曰,允。
鞫廳罪人尹相和捧招後,刑問一次,訊杖第十二度停刑。
傳曰,推鞫姑罷。
行都承旨金聲根,行左承旨朴容大,行右承旨洪萬植,左副承旨金喆熙聯名疏略曰,臣等,以尹相和上疏捧入事,滿心惶蹙,無地自容。疏辭之至凶絶悖,果何如?而至於循例登撤,捧納承旨,聯疏自劾,而臣等職忝一院,義無異同,豈可推諉於其日坐直之同僚,而倖逭哉?歷日思唯,轉益惶懍。玆敢聯陳短章,冒瀆崇嚴,伏乞聖明,亟降處分,同被當勘之律焉。臣等無任云云。答曰,省疏具悉。捧入有異,不必如是爲引矣。
壬午十二月初八日,上御□□□。奉審閣臣入侍時,上曰,史官分左右。仍命閣臣進前。允中進前奏曰,臣承命馳詣睿陵,陵上奉審則安寧,碑閣丁字閣奉審則無頉,祭物·祭器·祭井看審則精潔,諸執事摘奸則無頉。仍詣孝陵,陵上奉審則安寧,碑閣丁字閣奉審則無頉,還詣睿陵,仍留監祭,將事安寧之意,敢達矣。
上在昌德宮。停常參·經筵。
李重七啓曰,合辭許久闕啓,事甚未安。除在外外,未肅拜呈告人員,竝卽牌〈招〉,何如?傳曰,允。
金喆熙啓曰,右副承旨申泰觀,時在慶尙道龍宮地,斯速乘馹上來事,下諭,何如?傳曰,許遞,前望單子入之。
又啓曰,事變假注書朴泳薰,謂有身病,今日廳座,不爲入來,萬萬駭然。所當重勘,而本院請推之外,無他可施之罰。何以爲之?敢稟。傳曰,從重推考。
弘文館啓曰,上番闕直,事甚未安。應敎閔應植內閣進,副應敎·校理一員未差,校理金天洙別兼春秋進,副校理尹榮植·洪學周竝卽牌招,推移入直,何如?傳曰,允。
傳曰,藝文提學許遞。前望單子入之。
藝文提學前望單子入之,李應辰落點。
政院啓曰,事變假注書朴泳薰,有身病,勢難察任,今姑改差,何如?傳曰,允。
傳曰,推鞫爲之。
李重七啓曰,臣重七,今日推鞫進去,下直之意,敢啓。傳曰,知道。
又啓曰,行大司憲洪鍾雲,持平鄭寅興牌不進,執義李會龍,掌令洪鍾運,持平金思轍在外,掌令洪鍾協推鞫進,監察茶時之意,敢啓。傳曰,知道。
金喆熙啓曰,行都承旨金聲根不爲仕進,行左承旨朴容大式暇出去,行右承旨洪萬植式暇,右副承旨前望未下,同副承旨李重七推鞫進,院中只有臣一人,伴直無人。行都承旨,所當牌招,而拘於廳規,不得請牌。何以爲之?敢稟。傳曰,牌招。
事變假注書朴泳薰改差,代以朴永斗爲事變假注書。
以獻納金炳吉,持平鄭寅興牌不進罷職傳旨,傳于金喆熙曰,只推。
事變假注書朴永斗在外,代以呂圭亨爲事變假注書。
鞫廳罪人尹相和更推後,刑問一次,訊杖第十二度停刑。
傳于金喆熙曰,推鞫姑罷。
承旨前望單子入之,沈相漢落點。
上在昌德宮。停常參·經筵。
藥房副提調金聲根啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政洪淳穆,左議政金炳國,無時急稟定事,右議政未差,不得來會云矣,敢啓。傳曰,知道。
金聲根啓曰,行左承旨朴容大,行右承旨洪萬植,今日不爲仕進,竝卽牌招,何如?傳曰,允。
傳曰,今日親臨春塘臺當演操,新建親軍兵矣。該房知悉。侍衛入直磨鍊,不緊侍衛置之。
傳曰,今日殿座時,東宮侍座之節,依例磨鍊。
傳曰,出宮門路,以宜春門爲之。
傳曰,在外與有實故摠管,竝許遞,前望單子入之。
事變假注書呂圭亨有頉,代以尹承弼爲事變假注書。
假注書尹承弼移差,代以李龍鎰爲假注書。
兵曹口傳政事,以李昌濂爲宣傳官。
弘文館啓曰,上番闕直,事甚未安。應敎閔應植內閣進,副應敎·校理一員未差,校理金天洙別兼春秋進,副校理尹榮植·洪學周竝卽牌招,推移入直,何如?傳曰,允。
議政府啓曰,關西後運襦衣,缺,領照數捧上稱量,綿品亦爲看審後,仍爲監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
禁衛營啓曰,本營哨官高宗八,身病猝重,勢難察任,改差,何如?傳曰,允。
侍講院啓曰,今日侍座敎是時,本院當爲全數進參,而文學尹相翊有身病,無以進參。何以爲之?敢稟。傳曰,許遞,前望單子入之。
侍講院啓曰,今日侍座敎是時,本院當爲全數進參,而說書金祚均受由在外,無以進參。何以爲之?敢稟。傳曰,許遞,前望單子入之。
傳曰,侍衛軍兵毛具,從便爲之。
文學前望單子入之,尹泰駿添書落點。
說書前望單子入之,金炳秀落點。
承旨前望單子入之,洪時衡落點。
侍講院啓曰,右賓客沈舜澤,今月十一日相見禮爲之之意,敢啓。傳曰,知道。
政院啓曰,行大司憲洪鍾雲,掌令洪鍾協,持平鄭寅興牌不進,執義李會龍,掌令洪鍾運,持平金思轍在外,監察茶時之意,敢啓。傳曰,知道。
以司諫柳宗植,獻納金炳吉,掌令洪鍾協,持平鄭寅興牌不進罷職傳旨,傳曰,只推。
追上尊號都監啓曰,翼宗大王玉冊文草圖書一本,謹此封進,待啓下,令書寫官鄭範朝,正書入刻之意,敢啓。傳曰,知道。
加上尊號都監啓曰,大王大妃殿玉冊文草圖書一本,謹此封進,待啓下,令書寫官趙寧夏,正書入刻之意,敢啓。傳曰,知道。
傳曰,在外與有實故玉堂,竝許遞。前望單子入之。
傳曰,經略使向已差出矣。西北水陸通商事宜外,廉察守令臧否,矯捄民邑利弊等事,一依御史例爲之。
承文院啓曰,院吏文學官朴命淵有頉代,幼學李鳳愚差下,付軍職冠帶常仕,何如?傳曰,允。
宗親府啓曰,國朝御牒·璿源譜略中草,今日修正矣。御覽日字,令日官韓應翼推擇,則今月十二日午時爲吉云。以此日時捧入之意,敢啓。傳曰,知道。
義禁府啓曰,保放罪人具德喜,還囚照律,金宜柄還囚捧供以入,而病勢一向未差,仍爲保放之意,敢啓。傳曰,知道。
禁衛營啓曰,謹依下敎,門旗手等處,乾犒饋分給之意,敢啓。傳曰,知道。
御營廳啓曰,謹依下敎,門旗手等處,乾犒饋分給之意,敢啓。傳曰,知道。
義禁府啓目,礪山前府使金宜柄原情云云。傳旨內辭緣,泛稱遲晚,刑推得情,何如?啓,除刑推議處爲良如敎。
義禁府啓目粘連,司圃直長具德喜矣,本府議啓內,病勢雖曰難强,身爲進陪之官,莫重供上,閒散替行,事未前有,極涉駭妄。其在懲後,焉逭當勘?以此照律,罪杖一百收贖,告身盡行追奪,徒三年定配,私罪啓,奉敎依允爲旀,功議各減一等爲良如敎。
壬午十二月初十日,上詣春塘臺。親軍演操入侍時,行都承旨金聲根,左承旨朴容大,右承旨洪萬植,左副承旨尹,右副承旨李重七,同副承旨洪時衡,史官缺,直閣閔應植,以次侍立。時至,通禮跪啓請外辦。上具翼善冠·衮龍袍,乘輿出宜春門。藥房提調·副提調金聲根進前問候訖。仍詣春塘臺。通禮跪啓請降輿,上降輿陞座,親軍演操訖。上命書傳敎曰,侍衛與陪衛軍兵,令各其營乾犒饋。又命書傳敎曰,還宮,當自內爲之矣。該房知悉。上降座。承旨請出標信解嚴,諸臣以此退出。
上在昌德宮。停常參·經筵。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,新除授同副承旨洪時衡,時在江原道春川地,斯速乘馹上來事,下諭,何如?傳曰,許遞,前望單子入之。
傳曰,公事不審之中官沈周鉉,從重推考。
傳曰,日寒如此,輕囚放釋。
傳曰,日寒如此,內外各營入直軍及各門守門軍薄衣與流丐,遣宣傳官,摘奸以來。
侍講院啓曰,新除授文學尹泰駿,說書金炳秀,竝卽牌招察任,何如?傳曰,允。
侍講院啓曰,今日右賓客沈舜澤相見禮時,本院當爲全數進參,而新除授說書金炳秀在外,無以備員,何以爲之?敢稟。傳曰,許遞。前望單子入之。說書前望單子入之,韓光洙落點。
侍講院啓曰,新除授說書韓光洙卽爲牌招察任,何如?傳曰,允。
侍講院啓曰,今番慶科別試覆試已過,而忠淸道薦擧達本,今始來呈,致勤下詢,極爲未安。該道臣不可無警,施以推考之典,何如?傳曰,允。
傳曰,罪囚之疏中句語,果有所不可容貸矣。斷以極律,宜無可惜,而如渠蟣蝨賤類,施以惟輕,卽不足責之義。罪人尹相和,特貸一縷,嚴刑一次後,濟州牧圍籬安置,勿揀赦前。
傳曰,推鞫撤罷。
傳曰,前後直赴人,竝付之今番殿試。
行左承旨朴容大,左副承旨金喆熙,右副承旨李重七等啓曰,卽伏見傳敎下者,有鞫廳罪人尹相和特貸一縷,濟州牧圍籬安置之命。臣等相顧愕眙,繼以憂惋。噫,彼相和,渠以蟣蝨之類,妄托言事,句語凶憯,至犯誣逼,甘作惡逆,神人之所共憤,王法之所必誅也。鞫覈垂竟,宜施當律,而處分遽降,固知大聖人好生之德,無荒不包,莫重者憲章也,莫遏者輿憤也。似此重犯,豈可施之以惟輕之典哉?伏乞聖明,還收成命,快正典刑焉。惶恐敢啓。答曰,知道。此囚罪犯,不可容貸,而狂妄之徒,不足深責。今此處分,特推好生之意,更勿煩啓,卽速頒布。
院議再啓曰,臣等以尹相和圍籬安置事,敢效徼還之義,冀蒙反汗之音,而及奉批旨,不惟不賜開納,乃反飭命頒布,臣等聚首抑鬱,不勝惶隘之至。此罪人凶悖之狀,旣盡掀露於嚴訊之下,則固不待臣等之言,而殿下亦已洞燭無餘矣。豈可歸之狂妄之徒,不足深責,遽下酌處之命乎?好生之德,雖切欽仰,憤惋之忱,轉益沸鬱,玆敢疾聲更籲。伏乞亟加三思,收還成命焉。惶恐敢啓。答曰,知道。已有前批,何可如是?卽爲頒布。
院議三啓曰,臣等荐控聯籲,竊冀反汗,誠淺辭拙,兪音尙靳,連伏承卽爲頒布之敎,臣等且惶且悚,反省恧蹙之不暇。噫,此罪人之負犯深重,斷案自在,則其於王章輿憤,萬不可圍置而止。臣等之再三徼還,是豈可已而不已者乎?成命之下,擧行末由,玆又不避煩瀆,相率申籲。伏乞聖明,更加三思,亟寢前旨,俾王章伸而輿憤洩焉。惶恐敢啓。答曰,知道。至再至三,如是煩瀆,實非事體,卽速頒布。
政院啓曰,事變假注書尹承弼,有身病,勢難察任,今姑改差,何如?傳曰,允。
傳曰,明日殿座時,王世子隨詣之節,依例磨鍊。
傳曰,召對爲之。
傳曰,明日出宮門路,以宜春門爲之。
承旨前望單子入之,朴宗鉉落點。
摠管前望單子入之,副摠管李承純·李敦夏·李源逸·鄭洛鎔落點。
弘文館啓曰,上番無他推移之員,不得已以下番,姑陞入直之意,敢啓。傳曰,知道。
玉堂前望單子入之,副應敎徐公淳,校理兪鎭沃,副校理鄭寅學·徐誼淳,副修撰兪鎭奎·兪致一落點。
事變假注書尹承弼改差,代以崔龍三爲事變假注書。
吏曹啓曰,卽接司僕寺牒報,則以爲,明日親臨春塘臺殿試敎是時,本寺正例爲進輿差備,而正鄭夏源,奉命出疆矣。其代口傳備擬以入之意,敢啓。傳曰,知道。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
政院啓曰,慶科別試·文科殿試讀券官朴定陽,謂有情勢,奉牌闕外,陳疏到院矣。原疏雖不得不捧入,前後飭敎,何等申嚴,而屢度催促,無意承膺,事體所在,誠極未安。從重推考,何如?傳曰,允。
李重七啓曰,臣重七,敬奉聖敎,馳往義禁府,取考囚徒案,則南間囚罪人尹相和,時囚罪人具德喜,係是重囚故竝仍囚,金宜柄,係是輕囚,故依傳敎放送。仍往典獄署,取閱囚徒案,則贓錢備納間嚴囚罪人一名,公錢備納間嚴囚罪人五名,係是重囚,故竝仍囚,其餘各司直囚罪人吳景化等九名,係是輕囚,故竝依傳敎放送之意,敢啓。傳曰,知道。
政院啓曰,行大司憲洪鍾雲,掌令洪鍾協,持平鄭寅興陳箚,執義李會龍,掌令洪鍾運在外,監察茶時之意,敢啓。傳曰,知道。
吏曹口傳政事,以閔應植爲司僕正。
又啓曰,慶科別試·武科殿試考官金炳始,謂有情病,陳疏到院。原疏雖不得不捧入,揆以事體,誠極未安。推考,何如?傳曰,允。
御營廳啓曰,本廳哨官景昌協,身病甚重,勢難察任,改差,何如?傳曰,允。
義禁府啓曰,時囚罪人具德喜,功議各減一等,杖八十收贖,告身盡行追奪,徒三年定配照律公事,判付內,依允矣。具德喜,忠淸道牙山縣長時驛定配,而以議啓內辭意,具罪目,依例發遣府羅將,押送配所,何如?傳曰,允。
判義禁尹滋悳,知義禁金箕錫,同義禁吳俊泳·李應夏等聯名疏曰,伏以臣等,卽伏見傳敎下者,有罪人尹相和濟州牧圍籬安置之命。臣等相顧愕眙,不勝憂歎之至。噫,彼疏句語,至凶絶悖,覆載之所難容也,晷刻之所難貸也。盤覈之下,逆節莫掩,而鞫事未竟,遽加酌處,大聖人好生之德,雖極欽仰萬萬,第莫嚴之王章,不可不伸,莫遏之輿憤,不可不洩。臣等職忝掌法,末由擧行,敢附執藝之義,聯陳短章。伏乞聖明,穆然深思,亟寢成命,夬施當律,以嚴獄體,以存邦憲焉。臣等無任云云。答曰,省疏具悉。渠不足深責,故有所處分者也,卽速擧行。
知三軍府事金炳始疏曰,伏以,臣於昏墊淹頓之中,以見擬武試試望,牌召儼臨,試事體重,不敢違傲,粵有常典,而臣本善病,寧日恒鮮,邇者偶嬰感毒,宿症越劇,榮血銷鑠,臥未交睫,疾火煩憊,食輒翻胃,積聚乘虛而闖肆,頑痺觸冷而寢痿,宛轉床笫,叫苦度日。且日者人言之來,雖不一一拈出其名姓,審其所包,察其所指,臣亦隱然是統論中人,而反躬自省,有不敢自安,徊徨恧蹙,靡所容措。以情以病,萬難冒應,而又犯違慢,此尤臣難赦之罪也。玆敢不揆僭猥,短章呼籲。伏乞聖慈,特垂憫諒,亟賜變通,仍治臣罪,以重試事,以肅朝綱,千萬幸甚。臣無任云云。答曰,省疏具悉。此不當若是過引之事,卿勿其煩。試牌體重,卽爲入來。
行護軍朴定陽疏略曰,臣卽伏見殿試試望,則臣之賤名,備擬於讀券官矣。召牌儼臨,固當駕履之不俟,第臣於年前監試覆試,猥參試席,畢竟僨誤,薄竄施宥,縱洪私之畢生感戴,念情蹤而至今惶恧,凡視試院一步,劃若鐵限,今何敢諉以遂事,晏然冒進,甘自歸於掃廉隅壞堤之科哉?臣無任云云。答曰,省疏具悉。往事何必爲引?試牌體重,卽爲入來。
領議政洪淳穆,左議政金炳國,領敦寧徐堂輔聯名箚曰,臣等卽伏見院啓下者,以鞫囚尹相和蟣蝨賤類不足責之義,遽降島置之成命,臣等相顧愕眙,繼切憂歎之至。噫,此罪人負犯,固何如也?外托言事,乃敢以二字凶說,肆然形諸章牘,其所誣逼不道,罔有其極,而及當責供之場,但曰愚昧不知,一辭抵賴,獰頑忒甚,渠果不知其句義而書之乎?已是難明之斷案,而方其製疏之際,不與兄弟叔姪相議者,渠亦自知隱慝,有此獨辦,其用意之叵測,如見肺肝,而欲爲粧撰之計,乃反和盤托出也,所有終歸輸款,無可更問,故請捧遲晚,顒俟處分。迺玆聖度寬大,特施惟輕之典,雖今言路廣開之時,如此凶逆,置之末減,揆以關和,焉有罪犯亂言,而假貸一縷者哉?是上貽失刑之憂,下乖按獄之規,諒非細故,而臣等洙飮之忱,按住不得。玆敢相率聯籲。伏乞聖明,懋回三思,亟寢酌處之敎,俾鞫事完而王章伸焉。取進止。答曰,省箚具悉卿等之懇。老成之論,固當勉從,而如渠賤雜之類,刑律亦不足施焉。貸其一縷,豈無參量而然也?卿等其諒之。仍傳曰,此批答,遣史官傳諭。
行大司憲洪鍾雲,大司諫李冕榮,司諫柳宗植,掌令洪鍾協,持平鄭寅興,獻納金炳吉聯名箚曰,臣等卽伏見傳敎下者,有鞫廳罪囚尹相和特貸一縷,濟州牧圍籬安置之命。臣等相顧愕眙,不勝憂歎之至。噫,此罪人負犯果何如,關係又何如哉?渠以鬼蜮之踪,素蓄梟獍之性,外托說弊,而進言遣辭之際,幾句語至凶且慝,爲人臣者,所不敢萌於心發諸口,而肆然投章,無嚴無憚,至此之極,亘古及今,寧有如此無將不敬之類乎?其在審克之義,固當徹底痛覈,夬施顯戮,而未及究竟,處分遽降。大聖人好生之德,孰不欽仰萬萬,而第念王章不可不伸,獄體不可不嚴,亂萌凶孽,亦不可不杜且折矣。臣等猥忝言職,憂憤所激,不容泯默,疾聲呼籲。伏乞聖明,淵然深思,亟寢成命,俾嚴鞫體,夬正典刑焉。取進止。答曰,省箚具悉。今此容貸,豈無斟量而然也?更勿煩瀆。
應敎閔應植,校理金天洙,修撰李重夏·朴齊斌聯名箚略曰,臣等卽伏見傳敎下者,始知有鞫廳罪人尹相和濟州牧圍籬安置之命矣。臣等相顧愕眙,竊不勝憂惋之至。噫,彼罪人之故犯凶逆,難逭顯戮,卽擧一國齊憤而聲討者也。情跡莫掩於聽聞,端緖已露於盤覈,原其負犯,合置大辟,而鞫事未竟,處分遽降。孰敢不欽仰大聖人好生之德?而第伏念莫掩者王章也。莫遏者公議也,臣等職忝論思,不敢泯默,相率聯籲。伏乞亟寢成命,以嚴鞫體焉。取進止。省箚具悉。已諭於臺箚之批矣。
壬午十二月十一日□□□時,上御□□□。召對入侍時,參贊官金喆熙,直閣閔應植,侍讀官李重夏,檢討官朴齊斌,假注書李龍鎰,記注官康鴻擧,別兼春秋金昇均,各持綱目第一卷,以次進伏訖。上曰,史官分左右。仍用卷。
上在昌德宮。停常參·經筵。
政院啓曰,右副承旨朴宗鉉,今日不爲仕進,卽爲牌招,何如?傳曰,允。
又啓曰,事變假注書崔龍三,時無職名。令該曹依例付軍職,冠帶常仕,何如?傳曰,允。
又啓曰,卽者兵曹郞廳來言,今日殿座,別侍衛不可不備,而行判書趙寧夏有身病,不得擧行云。何以爲之?敢稟。傳曰,次堂擧行。
宗親府啓曰,國朝御牒·璿源譜略中草,今已修正矣。御覽還下後,譜略當爲付板入刊,國朝御牒,亦當正書矣。御覽日字,令日官韓應翼推擇,則今月十二日午時爲吉云。以此日時奉入之意,敢啓。傳曰,知道。
侍講院啓曰,今日親臨春塘臺,王世子隨詣敎是時,本院當爲全數進參,而兼文學徐相祖有身病,無以備員。何以爲之?敢稟。傳曰,許遞,前望單子入之。
兼文學前望單子入之,徐載厚落點。
侍講院啓曰,今日親臨春塘臺王世子隨詣敎是時,本院當爲全數進參,而說書韓光洙在外,無以備員。何以爲之?敢稟。傳曰,許遞,前望單子入之。
說書前望單子入之,金喜洙落點。
傳曰,檢校直閣徐相祖,馳詣顯隆園,奉審摘奸,仍留監祭,健陵·華寧殿,一體奉審以來。
以司謁口傳下敎曰,別雲劍鄭範朝,令政院申飭,卽爲入來。
以司謁口傳下敎曰,考官金炳始,疏批已下,令政院申飭,卽爲入來。
侍講院啓曰,新除授兼文學徐載厚,說書金喜洙,竝卽牌招察任,何如?傳曰,允。
傳曰,侍衛軍兵毛具,從便爲之。
弘文館啓曰,副校理徐誼淳,時在京畿果川地,副修撰兪鎭奎,時在忠淸道堤川地,兪致一,時在報恩地,經筵入番事緊,請竝斯速乘馹上來事,下諭。答曰,許遞。
傳曰,公事不審之差備中官金昌漢,汰去。
上號都監啓曰,本都監監造官閔泳愚,以其身病,呈狀乞遞,改差,其代以前假監役李大植差下,察任,而時無職名,令該曹,口傳付軍職,何如?傳曰,允。
議政府啓曰,統理軍國務衙門新設節目,書入之意,敢啓。傳曰,知道。
議政府啓曰,卽見北伯狀啓,則以爲,會寧府使洪南周,治績優異,今已箇滿,特爲仍任事,令廟堂稟處矣。邊邑施措,殫竭誠力,民方向蘇,則有難付之生手,而此非廟堂所覆啓,令該曹稟處,何如?傳曰,允。
禮曹啓曰,今十二月十八日午時中宮殿奉迎慶科別試文武科放榜時,親臨與權停例,何以爲之?而處所,以何處擧行乎?敢稟。傳曰,仁政殿親臨磨鍊。
兵曹啓曰,直赴殿試奉承傳火砲朴承禧等二百八十五人,隨其錄名,依例許赴於明日殿試之意,敢啓。傳曰,知道。
又啓曰,今此慶科別試·武科殿試時,直赴殿試人應試,別單書入之意,敢啓。傳曰,知道。
承文院啓曰,院吏文學官李鳳愚有頉代,幼學趙基命差下,付軍職冠帶常仕,何如?傳曰,允。
政院啓曰,新恩下批政事,取稟。傳曰,當日爲之。
傳曰,羅州牧使有闕之代,淸風府使李泰鎭除授。
傳曰,幼學金亮漢,今日政,監役擬入。
兵曹口傳政事,副司果單鄭夏源,副司勇單李大稙。
禁衛營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
吏曹啓曰,繕工監假監役官金奎培·鄭永基,俱以身病,呈狀乞遞,竝改差,何如?傳曰,允。
吏曹啓曰,淸風府使李泰鎭,羅州牧使除授事,命下矣。以前任蔚山府使,楊州牧使,方在解由未出中。何以爲之?敢稟。傳曰,勿拘。
摘奸宣傳官臣李奎一書啓。臣於本月十一日午時量,以薄衣及流丐摘奸事,敬奉承政院所下聖敎,馳往南別營·南營火藥庫·南小營·南倉火藥庫·御營廳·新營龍虎營·新營東別營·東營·集春營·廣智營及光熙門·五間水水門·興仁之門·惠化門入直軍兵及各門守直等,詳審是白乎則,所着衣服,雖有厚薄之不齊,俱無呼寒之患是白乎矣。光熙門卜直軍金千孫·金福伊,興仁之門卜直軍崔士益·姜福同,惠化門卜直軍李祥業·尹遠文等六名,薄着畏寒之狀,實爲矜惻是白遣,仍往東部舟橋流丐幕,面面詳察是白乎則,流丐五十名,呼寒啼飢,景狀矜惻,故一一勞問後,雖一名,無或逐出幕外之意,申飭於領首流丐處是白遣,次往中部廣通橋上下幕是白乎則,上幕流丐七十名,下幕流丐六十名飢寒之狀,比諸舟橋流丐幕,別無差殊,故亦爲一體申飭是白齊。答曰,知道。空石與顧恤之方,令該廳題給,守門軍薄衣,令該營題給事,分付。
摘奸宣傳官臣徐載斗書啓,臣於本月十一日午時量,以薄衣流丐摘奸事,敬奉承政院所下聖敎,馳往禁衛營·南營·西營·北倉·新南營·摠戎廳·北營·新門內新營及肅靖門·彰義門·敦義門·昭義門·崇禮門入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,彰義門卜直軍朴春成·崔千吉,敦義門卜直軍金順奉·姜壽明,昭義門卜直軍金黑童·趙在乭,崇禮門卜直軍金在元·金聖根等八名,薄着畏寒之狀,實爲矜惻是白遣,仍往南門外流丐幕,面面看審是白乎則,流丐五十一名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處爲白齊。答曰,知道。空石與顧恤之方,令該廳題給,守門軍薄衣,令該營題給事,分付。
宣傳官臣李秉勳書啓以爲,臣於當日午時量,薄衣摘奸事,奉承政院所下聖敎,自通化門至永肅門闕門,各所入直軍兵及各門守直騎兵軍等處,布諭聖念,一一詳審則上下所着衣服,雖有厚薄之不同,專賴周衣之禦寒矣。其中所着至薄寒苦最切者,這這抄出後,姓名竝以後錄于左爲白齊。答曰,知道。衣資,令兵曹題給事,分付。
有政。吏批,兼判書李載元病,參判鄭泰好進,參議未差。吏批啓曰,兼判書李載元病不來,參議未差,小臣獨政未安。何以爲之?敢稟。傳曰,仍爲之。
以徐相祖爲應敎,林永相爲副校理,南廷哲·李錫弘爲副修撰,尹成鎭爲工曹參判,孫振九爲敦寧主簿。典籍單徐相雨,掌苑別提單洪澤厚,承文博士二單明範錫·韓必履,承文副正字單金東纓。
再政。以柳鶴增爲掌樂主簿,李哲宰·李哲用·金亮漢爲假監役,金有濟爲健陵參奉。
兵批,行判書趙寧夏病,參判曺殷承,參議李冕雨,參知趙璟淳。以金聖澤爲興陽監牧官,護軍趙羲純,副護軍洪承穆·申泰觀·沈相漢·洪時衡,司果徐誼淳·兪鎭奎·兪致一,副司猛權敎善·李弼愚·朴命淵·趙基命,已上竝單付。
上護軍鄭範朝疏略曰,臣於日昨雲劍之役,屢奉嚴敎,病未承膺。今日殿試親臨時,又伏蒙別雲劍恩點,仍降飭旨,促令侍衛,且有王世子邸下侍座時,賓客從陞之命矣。義分所在,固當竭蹶,而病實難强,連事違傲,冞增悚蹙,恭俟嚴譴而已。且日前人言,觀其論列之句語,顯有拶逼之形跡,則臣亦被誤中一也。反躬慙恧,無地自容。聖上雖加包涵,而假借之,其將以何辭自恕,何面可顯乎?以病以情,萬無彈束之望。臣無任云云。答曰,省疏具悉。不必如是爲引,其勿更辭,卽爲入來。
行大司憲洪鍾雲,行大司諫李冕榮,司諫柳宗植,掌令洪鍾協,持平鄭寅興聯名箚曰,云云。答曰,省箚具悉。已諭於前批矣。何可如是?更勿煩聒。
副應敎徐公淳,校理金天洙·兪鎭沃,副校理鄭寅學,修撰李重夏·朴齊斌聯名箚曰,云云。省箚具悉。已諭於昨日之批矣。更勿煩聒。
行大司憲洪鍾雲,司諫柳宗植,掌令洪鍾協,持平鄭寅興聯名箚曰,云云。答曰,省箚具悉。已有前批,何必如是?更勿煩聒。
副應敎徐公淳,校理金天洙·兪鎭沃,副校理鄭寅學,修撰李重夏·朴齊斌聯名箚曰,云云。省箚具悉。已有前批,何必屢陳?其勿煩瀆。
壬午十二月十二日時,上詣春塘臺。文武科殿試試取入侍時,行都承旨金聲根,行左承旨朴容大,右承旨洪萬植,左副承旨尹,右副承旨朴宗鉉,同副承旨李重七,史官缺,提學金炳始·趙寧夏,檢校直提學趙慶鎬,直提學金允植·洪英植,檢校直閣李鎬翼·尹用求·金興均·閔丙奭·魚允中,直閣閔應植,檢校待敎洪淳馨·閔泳韶,以次侍立。時至,通禮跪啓請外辦。上具翼善冠·衮龍袍,乘輿出宜春門。藥房提調□□□,副提調金聲根,進前問候訖。仍詣春塘臺,通禮跪啓請降輿。上降輿陞座。承旨奏請出標信,使文武擧人入場,又奏請試官行禮。讀券官閔泳緯·李應辰·李冕榮,對讀官尹相萬·尹宖善·金炳吉·尹泰駿,率文武擧人,行四拜禮訖,以次就位。上命試官進前,書題。泳緯等跪書讀卷訖。泰駿等奉出懸之。缺,小頃,試所承旨收券以進,仍行科次訖。上命書傳敎曰,侍衛,與排立軍兵,令各其營乾犒饋。又命書傳敎曰,還宮當自內爲之矣。該房知悉。上降座,承旨請出標信解嚴。諸臣以次退出。
上在昌德宮。停常參·經筵。
傳曰,時原任大臣來待。
傳曰,陳觀察·唐觀察,今日當便殿召見,而東宮亦爲召見矣。該房知悉。
傳曰,陳觀察·唐觀察召見時,機務處諸臣·都承旨·翰注各一員,通事譯官二人入侍。東宮召見時,輔德·兼輔德入直,春桂坊通事·譯官二人入侍。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
春秋館啓曰,別兼春秋尹吉求,以兵曹正郞,今日軍布上下時,晝仕出去之意,敢啓。傳曰,知道。
義禁府啓曰,臣等以罪人尹相和,特貸一縷,嚴刑一次,濟州牧圍籬安置,勿揀赦前事,聯陳執藝之章,雖伏承卽速擧行之批,臺論方張,不得擧行之意,敢啓。傳曰,卽速擧行。
行大司憲洪鍾雲,行大司諫李冕榮,司諫柳宗植,掌令洪鍾協,持平鄭寅興,獻納金炳吉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩孫,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士元,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建爕,與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,更令王府,嚴加鞫覆,明正典刑焉。措辭見上請物故罪人李炳埴,施以孥戮之典。措辭見上請古今島加棘罪人李景夏,荏子島加棘罪人申正熙,嚴鞫得情,明正典刑焉。措辭見上請黑山島圍籬安置罪人朴遇賢,亟令王府,快正典刑焉。措辭見上請金甲島圍籬安置罪人孫永老,設鞫嚴覈得情,快正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞫得情,快正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府,設鞫得情,快正典刑焉。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,快正典刑焉。措辭見上請安置罪人任應準,島配罪人李會正,亟令王府,設鞫得情,快正典刑焉。措辭見上請濟州牧圍籬安置罪人白樂寬,亟令王府,設鞫得情,快正典刑焉。措辭見上噫嘻痛矣,亂臣賊子,從古何限,而豈有如尹相和之至凶絶慝者哉?渠以蟣蝨之賤,素畜梟獍之性,外托言事,肆然投章,字字無非陰險,節節盡是謬妄,犯分干紀,誣逼不道。其中數三句語,尤極凶悖,有非北面臣子所敢萌諸心發諸口。且大小臣僚,混入於一筆句斷,而囫圇說去者,旨意至憯,情狀叵測,熒惑一世,莫掩包藏之跡,凶肚逆節,俱已掀露,此誠覆載之所不容也,神人之所共憤也。天鑑孔昭,宜施顯戮,而奈其獰頑之性,敢售粧撰之計,和盤托出,自歸輸款,旣請遲晩,今遽有此末減之處分,特貸一縷,以至島置而止。我殿下包荒好生之至仁盛德,誠不勝欽仰萬萬,而第念王章從何而可施?亂萌由是而益滋,其將國不爲國,人不爲人。臣等所以屢犯瀆擾者,所以此也。可不懼哉,可不憂哉?罪固囚赦,義在必討。請濟州牧圍籬安置罪人尹相和,亟允鞫廳所請,快正典刑焉。答曰,不允。尹相和事,已有處分,勿煩。
行大司憲洪鍾雲,掌令洪鍾協,持平鄭寅興等啓曰,新除授執義李會龍,時在江原道楊口地,掌令洪鍾運,時在全羅道順天地,持平金思轍,時在京畿交河地,請竝斯速乘馹上來事,下諭。答曰,許遞。
獻納金炳吉啓曰,請梟示罪人性世,亟施孥戮之典。措辭見上答曰,不允。
弘文館啓曰,新除授副校理林永相,時在忠淸道全義地,副修撰南廷哲,時在牙山地,李錫弘,時在京畿楊州地,經筵入番事緊,請竝斯速乘馹上來事,下諭。答曰,許遞,前望單子入之。
傳曰,再明日當詣毓祥宮展拜,冷泉亭展拜矣。該房知悉。延祜宮·宣禧宮展拜,一體磨鍊。
奎章閣啓曰,原任直提學李裕元妻貞敬夫人鄭氏喪,依定式遣檢書官,傳給內賜賻物以來之意,敢啓。傳曰,知道。
侍講院啓曰,新除授兼文學徐載厚,時在忠淸道禮山地,說書金喜洙,時在京畿楊州地,書筵入番事緊,竝斯速乘馹上來事,下諭,何如?傳曰,許遞,前望單子入之。
禮曹啓曰,今此毓祥宮·冷泉亭·延祜宮·宣禧宮展拜時,王世子祗迎及隨駕,依例磨鍊乎?敢稟。傳曰,勿爲磨鍊。
禁衛營啓曰,謹依宣傳官書啓判下,本營字內彰義門入直卜直朴春成·崔千吉,敦義門入直卜直金順奉·姜壽明,昭義門入直上直金黑童·趙在乭,崇禮門入直卜直金在元·金聖根等處,各木綿一疋,去核二斤,題給之意,敢啓。傳曰,知道。
御營廳啓曰,謹依傳敎,興仁之門卜直崔士益·姜福同,惠化門卜直李祥業·尹遠文,光熙門卜直金千孫·金福伊等,各木一疋,去核二斤,考例以給之意,敢啓。傳曰,知道。
御營廳啓曰,本廳軍色從事官鄭寅學,身病甚重,勢難察任,改差,何如?傳曰,允。
兵曹啓曰,謹依薄衣摘奸宣傳官李秉勳書啓判下,闕內各門薄衣騎兵金時化等六十八名處,木各一疋,去核各二斤,題給之意,敢啓。傳曰,知道。
政院啓曰,明日傳香,禮房承旨,當爲齋宿。行左承旨朴容大,所當牌招,而拘於廳規,不得請牌。何以爲之?敢稟。傳曰,牌招。
督辦軍國事務尹滋悳疏略曰,伏以,爲人臣而安有受恩如臣而辜恩如臣者哉?臣以無似,特荷不世之殊遇,出入風雲,龍光奕爀,華要之遍歷,崇顯之至此,臣身之榮極矣。近日所遭,雖謂之難安,亦何足呶呶也哉?臣之所拊躬自悼者,誠以臣孤負之罪臣自知之。以核綜之政而罰之可也,以篤厚之風而退之亦可也。若抗顔彈冠,揚之周行,則非但情踪之所不能晏然耳。受恩而未報,是爲辜恩,辜恩而復進,又將邀恩,尤豈分義之所敢出,廉防之所可行者乎?徊徨踧踖,靡所容措,而間因懲討義急,不遑他顧,今始陳籲於聽卑之下。伏乞聖明,特垂曲察,先治臣罪,仍遞臣所有諸職,俾還本分,獲全微諒,千萬至祝。臣無任云云。答曰,省疏具悉。此不足過引之事,卿其勿辭,卽爲行公。
壬午十二月十三日□□□時,上御□□□。時·原任大臣入侍時。
上在昌德宮。停常參·經筵。
朴容大啓曰,本院今秋冬等褒貶,當爲磨鍊,而注書二員未差,不得如例磨勘之意,敢啓。傳曰,知道。
又啓曰,行右承旨洪萬植,左副承旨金喆熙,同副承旨李重七,今日不爲仕進,竝卽牌招,何如?傳曰,允。
又啓曰,明日大駕詣毓祥宮,入齋室後,大王大妃殿·王大妃殿問安,何承旨進去乎?敢稟。傳曰,左承旨進去。
傳于朴容大曰,禮房承旨馳詣宗廟·景慕宮,奉審摘奸以來。
朴宗鉉,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以義禁府言啓曰,罪人尹相和,特貸一縷,嚴刑一次後,濟州牧圍籬安置,勿揀赦前事,連伏承卽速擧行之命,而見今臺啓方張,格例莫越,不得擧行之意,敢啓。傳曰,卽速擧行。
又以兵曹言啓曰,今月十五日,大駕詣毓祥宮·延祜宮·宣禧宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,禁營步軍一哨,騎士一番,禁將率領爲先廂,御營步軍一哨,騎士一番,御將率領爲後廂,禁軍一番隨駕,別抄軍一哨,領付中央陣,餘軍留營,留陣,不緊侍衛置之。
又以統理軍國事務衙門言啓曰,臣等今日本衙門會坐之意,敢啓。傳曰,知道。
又以統理軍國事務衙門言啓曰,堂上分掌別單書入之意,敢啓。傳曰,知道。
行大司憲洪鍾雲,行大司諫李冕榮,司諫柳宗植,掌令洪鍾協,持平鄭寅興,獻納金炳吉等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請黑山島減死定配罪人朴載仁,亟令王府,嚴鞫得情,快施極律焉。措辭見上請謀反不道罪人鍾三·鳳周竝施孥戮之典焉。措辭見上請正犯罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉,措辭見上〈請〉謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等,諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙正,請竝施孥戮之典焉。措辭見上請黑山島圍籬安置罪人朴遇賢,亟令王府,快正典刑焉。措辭見上請金甲島圍籬安置罪人孫永老,設鞫嚴覈得情,快正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞫得情,快正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府,設鞫得情,快正典刑焉。措辭見上賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府,設鞫得情,快正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人尹相和,亟允鞫廳所請,快正典刑焉。措辭見上答曰,不允。尹相和事,已有處分,勿煩。
獻納金炳吉啓曰,請梟首罪人性世,亟施孥戮之典。措辭見上答曰,不允。
春坊前望單子入之,兼文學閔應植添書落點。說書金祚均落點。
又以侍講院言啓曰,新除授兼文學閔應植,卽爲牌招察任,何如?傳曰,允。
又以侍講院言啓曰,新除授說書金祚均,時在京畿永平地,書筵入番事緊,斯速乘馹上來事,下諭,何如?傳曰,允。
玉堂前望單子入之,副校理李鎬冕,副修撰金鶴善·鄭寅奭落點。
又以弘文館言啓曰,新除授副校理李鎬冕,時在京畿龍仁地,副修撰鄭寅奭·金鶴善,時在楊州地,經筵入番事緊,請竝斯速乘馹上來事,下諭。答曰,依啓。
傳于朴宗鉉曰,摠理大臣以下入侍。
傳于朴宗鉉曰,明日出宮內門路,以協陽門爲之。
以司謁口傳下敎曰,自今爲始,將領頭目認旗·槍旗·塘報旗·金鼓旗·攔後〈旗〉外,旗幟,竝置之。
以司謁口傳下敎曰,自今爲始,陣上五方旗幟外,旗幟,竝置之。
朴宗鉉,以御營廳言啓曰,謹依司謁口傳下敎曰,自今爲始,陣上五方旗幟外,旗幟,竝置之之意,敢啓。傳曰,知道。
政院啓曰,假注書金東纓有身病,勢難察任,今姑改差,何如?傳曰,允。
傳于朴宗鉉曰,行左贊成閔台鎬,鑄錢堂上差下,使之主管。
傳曰,權知協辦交涉通商事務閔泳翊,以海關事務,委送天津·上海等地,使之除下直往來。
假注書金東纓改差,代以趙秉聖爲假注書。
奎章閣啓曰,守宮檢校直閣李淳翼,待開門牌招,何如?傳曰,允。
朴宗鉉啓曰,行都承旨金聲根不爲仕進,行左承旨朴容大式暇出去,行右承旨洪萬植,左副承旨金喆熙,同副承旨李重七牌不進,院中只有臣一人,伴直無人。行右承旨所當更爲牌招,而拘於廳規,不得請牌。何以爲之?敢稟。傳曰,牌招。
以左副承旨金喆熙,同副承旨李重七牌不進罷職傳旨,傳于朴宗鉉曰,只推。
朴宗鉉啓曰,行右承旨洪萬植,再牌不進,伴直無人。同副承旨李重七,旣有只推之命,更爲牌招,何如?傳曰,允。
吏曹啓目粘連,觀此咸鏡監司林翰洙狀啓,則以爲,會寧府使洪南周,恤窮救乏,則到底究惠,約己裕民,則減却常供,城廨繕修,府穀別備,捐廩區劃,民方向蘇,官已報窠,輿誦擧切借寇之願,況今互市改定,事務旁午,難付他手特爲仍任,俾責成效亦爲白有臥乎所,窠滿差代,乃是金石之典是白乎矣,道臣狀辭旣如是,會寧府使洪南周,仍任,何如?啓依允。
副護軍洪英植上疏。大槪,敢陳難冒之義,冀蒙鐫斥之恩事,省疏具悉。所請依施。
壬午十二月十四日,上御□□□。摠理大臣·軍國衙門堂上同爲入侍時,承史缺,領議政洪淳穆,左議政金炳國,督辦軍國事務閔台鎬·尹滋悳·金炳始·金有淵,協辦軍國事務金允植,參議軍國事務洪英植·魚允中,督辦交涉通商事務趙寧夏,權知協辦交涉通商事務閔泳翊,協辦交涉通商事務金弘集,以次進伏訖。上曰,史官分左右。仍命大臣進前。淳穆進前問候,各殿問候訖。缺,淳穆曰,各營節制,尙未整頓,其在綢繆之義,似不當若是疎虞也。三營軍卒,旣精選丁壯,將沙汰老溺,則其闕額,以前訓鍊都抄擇軍,分排完補,俾完隊伍之地,恐好,故敢此仰達矣。上曰,依爲之。出擧條淳穆曰,卽見忠淸監司南一祐狀啓,則公州·天安·舒川等三邑,未納米·太,當爲督捧,而自經丙子大歉之後,當納之民,流亡相續。今若挪移雜捧,苟且彌縫,則舊納仍無就緖之日,民邑漸致困瘁之境。公州己卯條合米四千四百九十七石零,以詳定式代錢,當年內準納,庚辰條合米九百六石零,以本色,限明秋上納。天安己卯條米六百三石,舒川己卯條合米一千三百三十四石零,太一百四十八石零,竝以詳定代錢,限三年排納事,請令廟堂,稟旨分付矣。三邑正供之愆滯,若是夥數者,不過二年之間,乃至於此,雖曰歉荒之所積祟,苟雖矯捄有方,豈無弊源之刷淸乎?旣往未可追究,而徒擁虛簿,非止無補於經用,該邑事勢,轉難撐支,以寧失之義,依道臣狀請,詳代與本色,限年排納似好,故敢此仰達矣。上曰,依爲之。出擧條。
上在昌德宮。停常參·經筵。
藥房副提調金聲根啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
大駕詣毓祥宮,入齋室後,藥房·內閣·政院·玉堂口傳問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿,遣承旨口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,司僕寺內乘來言,捲簾毛帳,取稟。傳曰,捲三面,毛帳爲之。
又啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,各道殿最之未滿日限,則具由啓聞,例也,而慶尙左兵使李熙忠,不爲修啓,事甚未安。從重推考,何如?傳曰,允。
以司謁口傳下敎曰,別雲劍金永壽,疏批已下,令政院申飭,卽爲入來。
以司謁口傳下敎曰,今番動駕時,親軍左右營兵隊各一百名,營務處監督李祖淵率領,衛內侍衛。
奎章閣啓曰,景慕宮望廟樓,今望奉審,無頉之意,敢啓。傳曰,知道。
傳曰,侍衛軍兵毛具,從便爲之。
傳曰,義禁府都事尹英烈,監察朱冕爕,義禁府都事李鼎漢,司饔主簿元用星,令該曹,口傳相換。
金喆熙啓曰,臣以大王大妃殿·王大妃殿問安進去,下直之意,敢啓。傳曰,知道。
宗親府啓曰,本府郞廳等,今秋冬等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
議政府啓曰,今壬午年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
中樞府啓曰,本府郞廳及醫員錄事等,今壬午年秋冬等褒貶,當爲等第,而領中樞府事臣宋近洙,判中樞府事臣申應朝在外,臣李宜翼有身病,限內不得磨勘之意,敢啓。傳曰,知道。
三軍府啓曰,今壬午年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
敦寧府啓曰,本府郞廳等,今秋冬等褒貶等第,當爲磨勘,而以領事徐堂輔未肅拜,不得爲之之意,敢啓。傳曰,知道。
儀賓府啓曰,本府郞廳,今秋冬等褒貶等第,當爲磨勘,而南寧尉臣尹宜善·錦陵尉臣朴泳孝,俱有身病,不得爲之之意,敢啓。傳曰,知道。
忠勳府啓曰,本府今壬午年秋冬等褒貶,當爲磨勘,而有司堂上完陵君臣李景宇·仁昌君臣李冕榮,俱有身病,無以備員,故限內不得爲之之意,敢啓。傳曰,知道。
耆老所啓曰,本所堂上,多有身病,無參座之人,今壬午年秋冬等褒貶,限內不得磨勘之意,敢啓。傳曰,知道。
奎章閣啓曰,本閣今壬午年秋冬等褒貶,當爲磨勘,而提學金炳始·趙寧夏,俱有身病,待敎未差,不得擧行,外閣褒貶,亦不得爲之之意,敢啓。傳曰,知道。
侍講院啓曰,今秋冬等褒貶,當爲等第磨勘,而師洪淳穆,傅金炳國,貳師閔台鎬,俱有身病,限內不得爲之之意,敢啓。傳曰,知道。
弘文館啓曰,今秋冬等,本館褒貶,當爲磨勘,而以大提學不備,限內不得爲之之意,敢啓。傳曰,知道。
藝文館啓曰,今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
春秋館啓曰,今秋冬等褒貶,當爲等第磨勘,而堂上·郞廳不備,不得爲之之意,敢啓。傳曰,知道。
宣惠廳啓曰,本廳郞廳,今壬午秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
濬川司啓曰,本司都廳及郞廳,今秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
都摠府啓曰,今壬午年秋冬等,本府郞廳及部將等矣褒貶,當爲磨勘,而都摠管韓敬源有身病,限內不得磨勘之意,敢啓。傳曰,知道。
禁衛營啓曰,本營從事官及諸將官,今壬〈午〉年秋冬等褒貶,當爲等第,而臣炳國有身病,限內不得磨勘之意,敢啓。傳曰,知道。
御營廳啓曰,本廳從事官及諸將官,今壬午年秋冬褒貶,當爲等第,而都提調臣洪淳穆有身病,限內不得磨勘之意,敢啓。傳曰,知道。
摠戎廳啓曰,本廳所屬京外諸將官,今秋冬等褒貶,當爲磨勘,而臣有身病,不得磨勘之意,敢啓。傳曰,知道。
吏曹啓曰,曹所屬司饔院官員等矣今秋冬等褒貶,當爲等第,而因都提調有身病,不得磨勘之意,敢啓。傳曰,知道。
戶曹啓曰,本曹郞廳及所屬各司官員,今壬午年秋冬等褒貶,依前例磨鍊以入,而軍資監·長興庫·濟用監·平市署·內贍寺·內資寺·司宰監·司圃署·司䆃寺·五部,因都提調·漢城府堂上有故,不得磨勘。去春夏等褒貶時,軍資監·長興庫·濟用監·平市署·內贍寺·內資寺·司宰監·司圃署·司䆃寺·五部,因都提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌之意,敢啓。傳曰,知道。
禮曹啓曰,本曹今壬午年秋冬等褒貶,當爲磨勘,而堂上有故,限內不得爲之之意,敢啓。傳曰,知道。
兵曹啓曰,今壬午年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
刑曹啓曰,本曹郞廳等,今秋冬等褒貶,當爲磨勘以入,而堂上有故,限內不得磨勘以入之意,敢啓。傳曰,知道。
工曹啓曰,本曹郞廳,今壬午年秋冬等褒貶,當爲磨勘,而堂上有故,限內不得爲之之意,敢啓。傳曰,知道。
義禁府啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
漢城府啓曰,本府郞廳及五部官員,今壬午年秋冬等褒貶,當爲等第,而判尹臣南廷順有身病,限內不得磨勘之意,敢啓。傳曰,知道。
傳曰,奉審閣臣入侍。
政院啓曰,卽者義禁府都事來言,今日動駕時,衛外擊錚罪人金世鎭等十四名,移送秋曹云矣,敢啓。傳曰,知道。
奎章閣啓曰,大駕今已還宮,守宮檢校直閣李淳翼,依定式減下,何如?傳曰,允。
校理兪鎭沃上疏。大槪,敢陳由中之懇冀蒙生成之澤事。省疏具悉。疏辭許令該曹稟處。
平安監司金永壽疏。略曰,今日動駕,儀衛方屆,臣在從陞之列,宜卽趨走,且伏蒙別雲劍恩點仍降,飭旨促令侍衛,義分攸在,尤當竭蹶。竊覩日者人言之來,一筆論列,句語險棘,審其所措,臣亦其所詮中一也。臣實慙恧危蹙,無面可顯,以病以情,俱難承膺。臣無任云云。答曰,省疏具悉。如是過引,誠意外也。卿其勿辭,卽爲入來。
壬午十二月十五日大駕詣毓祥宮冷泉亭。展拜,仍詣延祐宮·宣禧宮展拜擧動入侍時,行都承旨金聲根,行左承旨朴容大,右承旨洪萬植,左副承旨尹,右副承旨朴宗鉉,同副承旨李重七,史官缺,提學金炳始·趙寧夏,檢校直提學趙慶鎬·金永壽,直提學金允植·洪英植,檢校直閣李鎬翼·尹用求·金興均·閔丙奭·魚允中,直閣閔應植,檢校待敎洪淳馨·閔泳韶,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調□□□,副提調金聲根,進前問候訖。由協陽門,通禮跪啓請降輿乘輦,上降輿乘輦,由肅章門·進善門,出敦化門進發,至毓祥宮大門外。通禮跪啓請降輦乘輿,上降輦乘輿,入大次,展拜。時至,通禮導上詣版位,跪啓請再行,上行再拜禮,陞詣宮內奉審訖,還入大次。少頃,仍詣冷泉亭版位。通禮跪啓請四拜,上行四拜禮,陞詣殿內,命閣臣捲帳奉審訖。還入幕次,命書傳敎曰,延祜宮·宣禧宮展拜時,百官行禮置之。又命書傳敎曰,都承旨詣永昭廟·文禧廟奉審以來。又命書傳敎曰,禧嬪廟·宜嬪廟,遣內侍,看審以來。仍詣延祐宮,通禮導上詣版位,跪啓請再拜,上行再拜禮,陞詣宮內奉審訖。仍詣宣禧宮,通禮導上詣版位,跪啓請再拜,上行再拜禮,陞詣宮內奉審訖。還入大次,命書傳敎曰,諸司預備。又命書傳敎曰,還宮時,當歷臨新建親軍左營矣。該房知悉,先後廂,中央路上留駐。少頃,通禮跪啓請出次,上出次,乘輿出宮門外。通禮跪啓請降輿乘輦,上降輿乘輦,至親軍左營,入幕次。少頃,通禮跪啓請出次,上出次,乘輦進發,入敦化門,至仁政門外。通禮跪啓請降輦乘輿,上降輦乘輿,入協陽門。兵曹判書跪稟放仗,承旨請出標信解嚴。上由宣化門還內,諸臣以次退出。
壬午十二月十五日,上御□□□。奉審閣臣入侍時,二行半缺,上曰,史官分左右。仍命閣臣進前。相祖進奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則安寧。還詣顯隆園,仍留監祭,將事安寧之意,敢此仰達矣。
上在昌德宮。停常參·經筵。
政院啓曰,同副承旨李重七,今日不爲仕進,卽爲牌招,何如?傳曰,允。
又啓曰,卽伏見諸道今秋冬等褒貶啓本,則江華留守金允植,開城留守洪淳馨,京畿水使鄭完默,忠淸水使沈宜弘,黃海水使梁柱顯,平安監司金炳德,兵使申桓,慶尙左水使金東壽,邊將無一人居中居下,全羅左水使尹弘大,無一人居下,殊無嚴明殿最之意。竝推考警責,何如?傳曰,允。
又啓曰,卽伏見諸道今秋冬等褒貶啓本,則江原監司南廷益,黃海監司沈東臣,平安監司金炳德,守令無一人居中居下,殊無嚴明殿最之意。竝推考警責,何如?傳曰,允。
又啓曰,密符親納,例也,而前統制使鄭岐源,謂有身病,使其褊裨替納,事甚未安,推考,何如?傳曰,允。
又啓曰,卽者副校理鄭寅學,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,同副承旨許遞,副司果李祖淵除授。
傳曰,臺諫竝許遞,前望單子入之。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
禁衛營啓曰,謹依司謁口傳下敎,自今爲始,將領頭目認旗·槍旗·塘報旗·金鼓旗·攔後旗外,旗幟,竝置之之意,敢啓。傳曰,知道。
御營廳啓曰,謹依司謁口傳下敎,自今爲始,將領頭目認旗·槍旗·塘報旗·金鼓旗·攔後旗外,旗幟,竝置之之意,敢啓。傳曰,知道。
兵曹啓曰,謹依司謁口傳下敎,自今爲始,將領頭目認旗·槍旗·塘報旗·金鼓旗·攔後旗外,竝置之之意,敢啓。傳曰,知道。
義禁府啓曰,罪人尹相和,特貸一縷,嚴刑一次後,濟州牧圍籬安置,勿揀赦前事,連伏承卽速擧行之命,而臺啓方張,格例有不可違越,成命之下,不得擧行之意,惶恐敢啓。傳曰,卽速擧行。
統理軍國事務衙門啓曰,堂上一員,自今日爲始,入直之意,敢啓。傳曰,知道。
傳曰,摠理大臣入侍。
弘文館啓曰,副校理鄭寅學,陳疏徑出,上番闕直,事甚未安。應敎徐相祖內閣進,校理金天洙別兼春秋進,副校理一員未差。副應敎徐公淳,校理兪鎭沃,竝卽牌招,推移入直,何如?傳曰,允。
政院啓曰,卽者刑曹郞廳來言,昨日動駕時,衛外擊錚罪人等,當爲捧供,而判書金壽鉉在外,次堂例不得擧行云。何以爲之?敢稟。傳曰,次堂擧行。
吏曹啓曰,副司果李祖淵,同副承旨除授事,命下矣。前任楊根郡守,方在解由未出中。何以爲之?敢稟。傳曰,勿拘。
傳曰,前後武科之未及殿試者,竝付之今番別試殿試榜末,一體放榜。
傳曰,在外同敦寧許遞,今日政差出。
吏曹,同副承旨單李祖淵,今加通政除授事,承傳。
吏曹啓曰,繕工監假監役官金亮淵·李哲宰·李哲用,俱以身病,呈狀乞遞,竝改差,何如?傳曰,允。
傳曰,副護軍洪英植,參議交涉通商事務。
政院啓曰,副護軍洪英植,參議交涉通商事務事,命下矣。今日政下批,何如?傳曰,允。
兵曹啓曰,慶尙前監司尹滋承兩度狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
兵曹啓曰,嶺南別試武士,更爲試取事,草記允下後,以其本道入格技藝試取,則永川閑良河相宇講書入格,朴昌根,興海閑良黃鳳樓擧沙入格,大丘閑良洪尙寬未入格,嘉善金漢鎭,閑良金東勛,聞慶閑良金應烈,仁同閑良金完璧,慈仁出身李龜泰,善山閑良康仁鏞,豐基閑良鄭光浩俱以病不上來,未入格者,依例給糧下送,而前前抄上武士試取時,能講者·擧沙者·閑良,直赴會試,依判下擧行矣。今此講書入格河相宇,擧沙入格朴昌根·黃鳳樓,竝別單書入之意,敢啓。傳曰,知道。
承文院啓曰,院吏文學官閔丙夏有頉代,幼學金肯善差下,付軍職冠帶常仕,何如?傳曰,允。
有政。吏批,兼判書李載元進,參判鄭泰好牌招不進,參議未差。
以洪鍾軒爲刑曹判書,吳俊泳爲同敦寧,趙準永爲左尹,嚴世永爲大司成,金箕錫爲軍器提調,沈耕澤·高光國·金好璧爲假監役。參議交涉通商事務單洪英植。
再政。以金綺秀爲右尹,辛哲求爲禮曹佐郞。東學訓導單金鴻燮。
兵批,行判書趙寧夏病,參判曺殷承,參議李冕雨,參知趙璟淳。
以朴熙房爲扈衛別將,副司猛單閔丙夏,晉州監牧官元顯昌,今姑仍任事,承傳。大護軍金壽鉉,護軍李敎德·朴瑄壽·金綺秀,副護軍李重七,已上單付。
副校理鄭寅學上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
知三軍府事金炳始疏曰,伏以,臣於日昨,略暴危苦之狀,冀幸體諒之恩,及奉隆旨,溫諄且嚴,不敢不力疾冒膺,而亦强其所難强焉。第伏念,臣稟性迂愚,見識惛氄,固不足淬礪激昂,尙何論陳善補遺?卽滚汨逐隊,貪榮怙恩之一庸品劣流耳。謬蒙洪造,邇來馳騖華要,易若亨衢,出入邇密,偏承雨露。夫遭遇不世之寵,醻答非常之功者,初豈若臣者,妄可擬議,而禽畜之微,尙猶知感,臣雖冥頑,亦含戴之倫也。寧不思報效涓埃,而才有所局學亦昧方,顧其中而空洞匏落,未有寸策黍量建白,而利益民國,雖欲陳就趨走,鞠瘁是期,而亦不能自力焉。惟是衷赤熲結,一息不敢自安,至發於尋常夢寐,有時而砉然以驚,騂然而汗心,與口語伊極訟愆,便若狂惑人之譫囈矣。唐臣李泌之言曰,寵太深功太高,此所以可去也,以其功高而兢畏如是,苟無其實而徒竊恩寵,縱荷覆燾之隆厚,不卽誅責,嗤罵之口,指點之手,又安知不叢至于臣之耳目之外哉?臣以是慓慓瞿瞿,恒若集木而涉氷也。臣今所綰職事,亦非一二,有智慮之所未逮,有筋力之所不堪。軍國之衙新設,而訏謨必圖宏遠,糧餉之務合傡,而規式尙多草創,忝叨宮僚,靡所補翼,久據閣銜,又乖廉防,舌院武庫提擧之任,各有所司,亦未嘗事事。此皆人職之不相稱,而宜去不去,恬不爲懼,則無恥之譏,有浮於孤恩之罪。臣何敢爲此?況臣素抱貞疾,蒲柳先衰,近添憂悴,奄成癃痼,形暫勞則脚痿而不能動,彈心少煩則頭眩而輒復昏窒,凡臣病狀與情實,竊庶淵燭,不待疾痛之呼。伏望聖慈,俯垂矜諒,將臣所帶諸務,竝賜遞斥,俾守分養病,得保殘喘,實天地生成之澤也。臣無任云云。答曰,省疏具悉。所辭諸務,何可竝解?武庫提擧之任,依施。
壬午十二月十六日□時,上御□□□,。摠理大臣入侍時,二行半缺,上曰,史官分左右。仍命大臣進前,淳穆進前問候,各殿問候訖。缺,淳穆曰,世子宮書筵孝經畢講後,童蒙先習,間當進讀,而八歲入小學,十五歲入大學,自是讀書次第,則以小學繼講似好,故敢達。上曰,所奏如是,以小學爲定。淳穆曰,世子宮書筵孝經畢講後,繼講小學,乃是讀書次第,而童蒙先習,不過閱覽之資而已矣。炳國曰,小學爲書,卽修齊治平之根本,亦爲進讀次序,以次繼講,無容更達矣。上曰,孝經後,繼講小學,列聖朝已行之規也。至童蒙先習,間間閱覽矣。淳穆曰,都民休戚,在於法官之得人,而久任詞訟劇地,不可暫曠。在外法司堂上許遞,令政院,政官牌招,開政差出,何如?上曰,依爲之。出榻敎
上在昌德宮。停常參·經筵。
政院啓曰,來二十一日,朝參日次矣。敢稟。傳曰,停。
又啓曰,來二十一日,輪對日次矣。敢稟。傳曰,當次人受點後日次待令。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,同副承旨李祖淵,今日不爲仕進,卽爲牌招,何如?傳曰,允。
傳曰,原任直閣閔應植,檢校差下。
傳曰,左副承旨許遞,司僕正閔應植除授。
傳曰,同副承旨許遞,前望單子入之。
吏曹,右副承旨閔應植,今加通政除授事,承傳。
傳曰,明日出宮門路,以協陽門爲之。
以司謁口傳下敎曰,閑良李章五·崔綺浩·秋宗植等,特賜武科。
義禁府啓曰,罪人尹相和,特貸一縷,嚴刑一次後,濟州牧圍籬安置,勿揀赦前事,連伏承卽速擧行之命,而臺啓方張,格例莫越,成命之下,末由擧行之意,惶恐敢啓。傳曰,卽速擧行。
伴接官啓曰,卽者差備譯官來言,留館日本國人中,隨員一人,領什物四馱,今日辰時量,出去仁川濟物浦云矣,敢啓。傳曰,知道。
弘文館啓曰,上番闕直,事甚未安。修撰李重夏,卽爲牌招,姑陞入直,何如?傳曰,允。
朴宗鉉啓曰,臣與同副承旨李祖淵,伴直矣,纔已許遞出去,伴直無人。新除授右副承旨閔應植,卽爲牌招,何如?傳曰,允。
兵曹啓曰,明日親臨仁政殿放榜時,本曹郞廳侍衛,當爲備員,而正郞姜友馨,身病猝重,呈狀乞遞,今姑改差,其代令該曹,以在京無故人,口傳差出,以爲進參之地,何如?傳曰,允。
奎章閣啓曰,原任直閣閔應植,檢校差下事,命下矣。卽爲牌招察任,何如?傳曰,允。
上號都監啓曰,本都監監造官鄭萬敎·沈東鉉,俱有身病,改差,其代以敦寧參奉吳鎰泳,前監役安錫瑀差下,而安錫瑀,時無職名,令該曹,口傳付軍職,何如?傳曰,允。
承旨前望單子入之,睦承錫落點。
傳曰,右副承旨許遞,前望單子入之。
朴宗鉉啓曰,臣與右副承旨閔應植,伴直矣,纔已許遞出去,伴直無人。新除授同副承旨睦承錫,卽爲牌招,何如?傳曰,允。
承旨前望單子入之,朴周陽落點。
兵曹啓曰,宣薦內禁衛取才時,順安閑良金尙薰,平壤閑良崔永順,今日更試,則鐵箭三矢步數,俱過一百五十步,別單書入之意,敢啓。傳曰,知道。
禮曹,翼宗大王追上尊號,大王大妃殿加上尊號初度習儀,今十二月二十日,二度同月二十七日,三度同月二十九日。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
金聲根啓曰,新除授左副承旨朴周陽,卽爲牌招,何如?傳曰,允。
傳曰,兼文學有闕之代,前望單子入之。
弘文館啓曰,上番闕直,事甚未安。副應敎徐公淳,校理兪鎭沃,竝卽牌招,推移入直,何如?傳曰,允。
吏曹口傳政事,以李重夏爲兵曹正郞。
傳曰,侍衛軍兵毛具,從便爲之。
內醫院啓曰,年例各殿宮進上臘藥所入牛黃一百六部一錢一里七毫,麝香一百七十九部七分四里八毫,竝令戶曹·宣惠廳進排,而丙申定式,牛黃四十部一錢八分六里五毫,以本院春秋兩等,元貢中取用,何如?傳曰,允。
義禁府啓曰,罪人尹相和,特貸一縷,嚴刑一次後,濟州牧圍籬安置,勿揀赦前事,連伏承卽速擧行之命,而臺啓方張,公格法例,有不得違越者,成命之下,末由擧行之意,惶恐敢啓。傳曰,尙不擧行,是何道理?卽速擧行。
傳曰,上號都監初度習儀兼行於再度。
政院啓曰,今此延祥詩春帖子製述人中,時無職名人,令該曹,口傳付軍職,何如?傳曰,允。
傳曰,召對爲之。
兵曹口傳政事,訓鍊僉正加設單禹範善,主簿加設二單鄭舜鎔·高鎭赫,武兼加設二單趙羲誾·申泰休,部將加設三單愼濟遠·金鍾呂·柳東根,守門將加設三單金漢根·秋敎臣·洪鍾武。
兼文學前望單子入之,徐相祖落點。
吏曹啓目粘連,觀此弘文館校理兪鎭沃上疏,則以爲,臣父年已七耋矣,家勢貧窶,素多疾病,仍成痼積有年。臣情到此,吁亦慼矣。伏乞聖慈,特垂矜憐,畀臣一小邑,俾得調護之方亦爲白有臥乎所,兪鎭沃之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
吏曹啓目,武科及第吳綺泳名字,改以瓚泳事告狀,依例令藝文館給帖,何如?
壬午十二月十八日□時,上御仁政殿。文武科放榜入侍時,行都承旨金聲根,行左承旨朴容大,右承旨洪萬植,左副承旨朴周陽,右副承旨朴宗鉉,同副承旨睦承錫,史官缺,提學金炳始·趙寧夏,檢校直提學趙慶鎬·金永壽,直提學金允植·洪英植,檢校直閣李鎬翼·尹用求·金興均·閔丙奭·魚允中·閔應植·徐相祖,檢校待敎洪淳馨·閔泳韶,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調□□□,副提調金聲根,進前問候訖。由協陽門,入仁政門,詣仁政殿。通禮跪啓請降輿,上降輿陞座。通禮跪啓請執圭,承旨進圭,上執圭。贊儀唱四拜,文武百官入就位,行四拜禮。承旨奏曰,文武新恩入門次,請出標信,上命以已下標信擧行。又奏請率榜人一體行禮,仍跪稟放榜,上可之,承旨承命頒牌頒花,仍行宣醞訖。贊儀唱四拜,文武新恩及率榜人,行四拜禮。承旨奏請文武新恩使之退出。通禮跪啓請禮畢,又啓請乘輿,上乘輿,出仁政門,入協陽門。承旨請出標信解嚴。上還內。諸臣以次退出。
壬午十二月十八日,上御□□□。召對入侍時,參贊官睦承錫,直提學金允植,侍讀官兪鎭沃,檢討官朴齊斌,假注書李龍鎰,記注官康鴻擧·崔鼎獻,各持綱目第二卷,以次進伏訖。上曰,史官分左右。仍開卷。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,左副承旨朴周陽,今日不爲仕進,卽爲牌招,何如?傳曰,允。
上號都監啓曰,本都監郞廳成信永·柳沂秀·元用奭,俱有身病,改差,其代以司僕正金永稷,平市令曺慶承,禮曹正郞李寅璟差下,何如?傳曰,允。
承文院啓曰,院吏文學官金肯善有頉代,幼學金炳熙差下,付軍職冠帶常仕,何如?傳曰,允。
兵曹口傳政事,副司果單姜友馨。
兵曹啓曰,營務處別單判下者,當爲區處,而時無見窠,竝加設單付以入之意,敢啓。傳曰,知道。
政院啓曰,假注書李龍鎰·趙秉聖有身病,今姑改差,何如?傳曰,允。
傳曰,新恩謝恩,當親受矣。該房知悉。
傳曰,大王大妃殿加上尊號內庭行禮時,王世子行禮之節,一體磨鍊。
傳曰,明日當往接吳欽差,歷臨親軍右營矣。該房知悉。不緊侍衛置之。
以司謁口傳下敎曰,動駕時,承旨四員,閣臣三員,翰注合三人,入直玉堂一員,陪從班則只藥房班隨駕,醫官則一員參進,而宣傳官六員,兵摠府堂郞各一員,陪從,標旗置之,龍旗兺先後廂率前排,各五雙,旗鼓置之。
傳曰,檢校直閣李鎬翼·金興均,檢校待敎洪淳馨,竝減下,原任直閣洪殷謨·朴鳳彬,原任待敎金演壽,竝檢校差下。
以司謁口傳下敎曰,明日動駕時,道路假家,勿爲毁撤。
兵曹啓曰,今十二月二十日大駕往接吳欽差結陣所,歷臨親軍右營時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,禁營步軍一哨,騎士一番,禁將率領爲先廂,御營步軍一哨,騎士一番,御將率領爲後廂,禁軍一番隨駕,別抄軍一哨,領付中央陣,餘軍留營,留陣置之。
上號都監啓曰,本都監監造官鄭國容·李熙夏,俱有身病,改差,其代以前參奉李亮夏,前假監役沈定澤差下,何如?傳曰,允。
禮曹啓曰,謹稽謄錄,則正宗朝乙卯年上尊號時,因特敎,中宮殿行禮儀節,磨鍊擧行,而甲子辛丑戊申壬子戊辰癸酉上尊號時,亦有依乙卯年例擧行之命矣。今此大王大妃殿加上尊號時,中宮殿行禮,何以〈爲之〉乎?敢稟。傳曰,依乙卯年例磨鍊。
禮曹啓曰,今此大王大妃殿加上尊號時,大王大妃殿親受冊寶處所,以何處磨鍊乎?敢稟。傳曰,重熙堂磨鍊。
禮曹啓曰,今二十日動駕時,王世子闕門外祗送祗迎之節,依例磨鍊乎?敢稟。傳曰,置之。
以司謁口傳下敎曰,明日動駕時,百官班置之。
禁衛營啓曰,本營中軍元禹常身病甚重,勢難察任,今姑改差,何如?傳曰,允。
傳曰,明日出宮內門路,以協陽門爲之。
傳曰,出還宮門路,宣仁門爲之。
義禁府啓曰,罪人尹相和,特貸一縷,濟州牧圍籬安置,勿揀赦前事,承傳啓下矣。尹相和爲先解枷杻,移囚西間,嚴刑一次,訊杖第三十度後,全羅道濟州牧圍籬安置,勿揀赦前,而以承傳內辭意,具罪目,依例發遣府都事,押送配所,與地方官眼同,使之擧行之意,敢啓。傳曰,知道。
吏曹啓曰,卽接司僕寺牒報,則以爲,明日動駕敎是時,本寺正,例爲進輿差備,而正未差之代,口傳備擬以入之意,敢啓。傳曰,知道。
奎章閣啓曰,原任直閣洪殷謨·朴鳳彬,原任待敎金演壽,竝檢校差下事,命下矣。檢校直閣洪殷謨,時在江原道原州地,斯速乘馹上來事,下諭。朴鳳彬·金演壽,竝卽牌招,何如?傳曰,允。
吏曹口傳政事,以鄭璣相爲司僕正。
傳曰,外道箋文,自今爲始,監司·留守·統制使外,勿爲封進事,分付禮曹·承文院。
傳曰,藥院提調許遞,前望單子入之。
以司謁口傳下敎曰,今番動駕時,親軍左右營兵隊各三百名,營務處監督尹泰駿率領,衛內侍衛。
內醫提調前望單子入之,閔台鎬落點。
假注書李龍鎰改差,代以尹泰興爲假注書。
假注書趙秉聖改差,代以權潚爲假注書。
假注書尹泰興有頉,代以洪晉游爲假注書。
假注書權潚有頉,代以朴齊永爲假注書。
傳曰,新及第洪晉游,校理除授,新及第宋伯玉,副校理除授,新及第鄭憲時,修撰除授,新及第尹泰興,副修撰除授。
弘文館啓曰,上番闕直,事甚未安。應敎徐相祖內閣進,校理金天洙別兼春秋進。副應敎徐公淳,副校理鄭寅學,新除授校理洪晉游,副校理宋伯玉,竝卽牌招,推移入直,修撰鄭憲時,副修撰尹泰興,一體牌招察任,何如?傳曰,允。
壬午十二月十九日,上御□□□。新恩謝恩親受入侍時,行都承旨金聲根,行左承旨朴容大,行右承旨洪萬植,左副承旨朴周陽,右副承旨朴宗鉉,同副承旨睦承錫,史官缺,以次進伏,文武新恩等,序立階下訖。上曰,史官分左右。承旨奏請率榜人,使之一體行禮。引儀唱四拜,文武新恩及率榜人,行四拜禮訖。承旨奏請新恩等,使之宣醞,仍行宣醞訖。承旨奏請新恩等,使之次第陞堂,奏職姓名,新恩等以次進前,奏職姓名訖。承旨奏曰,武科則只使甲科一人陞堂,奏職姓名,曾有已例。今番何以爲之乎?缺,承旨奏請文武新恩,使之先退,新恩等,以次退出。
上在昌德宮。停常參·經筵。
藥房副提調金聲根啓曰,伏未審日間,聖體若何,寢睡·水刺之節,何如?〈臣〉率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
奎章閣啓曰,守宮檢校待敎李秉文,卽爲牌招,何如?傳曰,允。
傳曰,侍衛軍兵毛具,從便爲之。
兵曹口傳政事,副司勇單李亮夏·沈定澤。
假注書洪晉游有頉,代以李秀弘爲假注書。
假注書朴齊永有頉,代以李晩正爲假注書。
傳曰,是年是月,卽景祐宮忌辰舊甲也。追惟往昔,感慕冞切。二十六日,當親行酌獻禮矣,該房知悉。
政院啓曰,明日召對,取稟。傳曰,爲之。
禮曹啓曰,今此大王大妃殿加上尊號日內庭行禮時,用樂,例以瞽師女伶擧行,而謹稽謄錄,乙卯以後,連因特敎除之,辛丑年上尊號時,亦有置之之命,而因下敎,用樂之節,依丁亥年上尊號時例,設軒懸於通明殿正陽門外庭,登歌之樂於正陽門外階上磨鍊,癸酉年,亦依此例磨鍊擧行矣。今番則何以爲之乎?敢稟。傳曰,依癸酉年例爲之。
禮曹啓曰,謹稽謄錄,則丁亥年上尊號內庭行禮時,有王世子嬪進致詞之節。今亦依此磨鍊乎?敢稟。傳曰,今番則勿爲磨鍊。
承文院啓曰,院吏文學官金炳熙有頉代,幼學李台英差下,付軍職冠帶常仕,何如?傳曰,允。
以黃海監司沈東臣狀啓,大靑島設鎭便否,爛加商確,則白翎所屬,而地褊民小,恐不必設鎭。附近之吾义·助泥兩鎭,俱以海路之要衝,合有鎭堡防守,移此設彼,亦涉難愼,令廟堂稟處事。傳曰,令軍國事務衙門稟處。
奎章閣啓曰,大駕今已還宮,檢校待敎李秉文,依定式減下,何如?傳曰,允。
督辦軍國事務尹滋悳上疏。大槪,冒控疾痛之呼,冀蒙矜諒之恩事。答曰,省疏具悉。卿其勿辭,調理行公。
壬午十二月二十日,大駕詣下都監。吳欽差接見擧動入侍時,行都承旨金聲根,行左承旨朴容大,行右承旨洪萬植,左副承旨朴周陽,右副承旨朴宗鉉,同副承旨睦承錫,史官缺,直提學金允植,檢校直閣尹用求·朴鳳彬·閔丙奭,以次侍立。時至,通禮跪啓請外辦,上具翼善冠·衮龍袍,乘輦出宣化門。藥房提調□□□,副提調金聲根,進前問候訖。由宣仁門進發,至下都監門外,通禮跪啓請降輦乘輿,上降輦乘輿,入幄次,問安勿爲之事下敎。接見時至,入大陣,與吳欽差接見訖。還入幄次,問安勿爲之事下敎。少頃,通禮跪啓請出次,〈上〉乘輿至親軍右營,入幕次。少頃,通禮跪啓請出次,上出次,乘輿,由宣仁門,入協陽門。承旨請出標信解嚴。上還內。諸臣以次退出。
上在昌德宮。停常參·經筵。
政院啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,今日,大院君晬辰也,遠外帳慕蓋切,雲峴宮,遣都承旨,問候以來。
假注書李秀弘有頉,代以尹起晉爲假注書。
假注書李晩正有頉,代以李龍鎰爲假注書。
兵曹口傳政事,副司果單兪鎭沃·鄭寅奭。
弘文館啓曰,副校理宋伯玉,時在京畿高陽地,經筵入番事緊,請斯速乘馹上來事,下諭。答曰,允。
政院啓曰,春帖子延祥詩製述人,旣已抄啓矣。弘文提學李源命在外,藝文提學李應辰,待明朝牌招,使之出韻科次之地,何如?傳曰,允。
伴接館啓曰,卽者差備譯官來言,日本辦理公使竹添進一郞,率隨員一人,巡査三名,兵隊二十名,今日未時量,進去南營矣。申時量,還歸館所云矣,敢啓。傳曰,知道。
忠淸監司南一祐狀啓,懷德呈,以宋山林秉璿呈單內以爲,以庸陋無狀,猥叨榮寵,亦已有年矣。常自蹙縮,若無容措。忽於日昨,得接書坊吏所報,則月前世子宮孝經畢講後,頒賜之典,混及於賤臣。顧此草萊之蹤,每沾匪分之恩,徒貽綜核之累,揆分悚惶,不但爲自喪廉恥而已。反覆思量,萬不獲已,敢將情實仰暴,劃卽報營,俾得轉聞收回之地幸甚事。傳曰,志喜覃賜之物,不必如是辭巽,安心領受之意,遣地方官,更爲傳諭。
假注書尹起晉有頉,代以白冕行爲假注書。
傳曰,景祐宮動駕時,出還宮門路,以曜金門爲之。
禮曹啓曰,今十二月二十六日景祐宮酌獻禮親行時,王世子闕門外祗迎後,隨詣陪參之節,依例磨鍊乎?敢稟。傳曰,勿爲磨鍊。
禮曹啓曰,今此大王大妃殿加上尊號日內庭行禮時,大殿所進致詞箋文,中宮殿所進致詞箋文,王世子所進致詞箋文,令文任,前期撰進,以爲肄習之地,何如?傳曰,允。
禮曹啓曰,今此追上尊號加上尊號習儀,初二三度吉日,已爲推擇啓下矣。外習儀,則都監堂郞及諸執事,行禮於議政府,內習儀,則依正日例百官行禮於仁政殿庭,而加上尊號內庭習儀一度,亦當擇日擧行矣。內庭習儀處所,以何殿磨鍊乎?敢稟。傳曰,重熙堂磨鍊。
壬午十二月二十一日,上御□□□。召對入侍時,參贊官睦承錫,檢校直閣朴鳳彬,侍讀官洪晉游,檢討官尹泰興,假注書李龍鎰,記注官崔鼎獻,別兼春秋尹吉求,各持綱目第二卷,以次進伏訖。上曰,史官分左右。仍開卷。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,卽伏見黃海兵使鄭雲翼今秋冬等,褒貶啓本,則邊將無一人居中居下,殊無嚴明殿最之意。推考警責,何如?傳曰,允。
傳曰,摠理大臣入侍。
傳曰,三軍府機務處,竝合付於統理軍國事務衙門。
以司謁口傳下敎曰,交涉通商事務,與親軍營務處監督,逐日來待,隨事稟裁。
政院啓曰,明日傳香,禮房承旨,當爲齋宿。行左承旨朴容大,所當牌招,而拘於廳規,不得請牌。何以爲之?敢稟。傳曰,牌招。
兵曹,以李根奭爲禁衛中軍。
承文院啓曰,院吏文學官李台英有頉代,幼學具正魯差下,付軍職冠帶常仕,何如?傳曰,允。
假注書白冕行有頉,代以卞應洙爲假注書。
出身尹善學疏略曰,臣看中國人所編易言冊子,可謂治世之要訣,而達權知變之士矣。始知天下事,不同於秦漢唐宗之世,而至今日而受變之極也,人主當濟世之權,揆濟世之策,而遠觀氣數之盛衰,近察時務之變遷,不爲膠守前詮,而遊心觀玩於不睹不聞之地,而其於强弱利鈍·興亡否泰之間,自有參酌損益之,以求務至當之歸,以壽萬世之基業也。今我國之三大政,行之五百年,弊上生弊,神之又神,若因存致治,則雖有智者,無能爲也。嗚呼,西法出而其於器械之精,富國之術,則雖有興周之呂尙,治蜀之諸葛,不復與論於其間矣。君臣父子夫婦朋友長幼之倫,此得於天而賦於性,通天地亘萬古所不變之理,而在於上而爲道也,舟車軍農器械之便民利國者,形於外而有國也。臣之欲變者,是器也,非道也。昔以風帆,今以火輪,是舟楫有古今之異也,昔以牛馬駕車,今以大琯風輪,是車制有古今之異也,昔以刀矛,今〈以〉槍礮,是軍器有古今之異也,昔以郵傳,今以電線通標,瞬息往來,惚如見面,是驛傳有古今之異也。今日有國治者,非西法之輕利,而專用古制之頑鈍,則無以爲富强之通,而言者爲西法可忌,承命出使,夷險不彈,鯨波萬里,鞠躬盡瘁,斷之爲國之忠,可質蒼天,而不識時務迂論之士,謂有所感,致疑於不當疑之地,是壅滯之甚者矣。伏願殿下,廣選俊才,有造械之官,使之出入外洋,模來制造之法,而勿事皮毛,務了誠實,力行是勤,成效是速,則才智精巧,安知不出於各國之上耶?兵機時務,在速不緩,有悶於時日之急,亟定大計,內安民心,外禦人侮,振作有期,則非但殿下之洪福,實爲生民之幸。臣無任云云。省疏具悉。所陳當留念矣。
副護軍金演壽疏曰,伏以,臣於日昨,伏奉檢校差下之命,恩渥偏承,榮感交摯,義分所在,蹶趨走之不暇,而第念臣素以藍柳殘質,夙抱痼疾,每當寒劇節換之時,痰火闖肆,殆同衰老之人,委頓床席,食飮全却,近復嬰感,一倍添劇,牙牌體重,典式莫越,强赴旋退,宿崇更篤,以若見狀,殫束赴公,不可以時日爲期。顧其任則非閒伊要,奈其病則實難自力,惶懍轉深,據實冒昧,仰瀆崇嚴。伏乞聖慈,特垂鑑諒,曲庇矜憐,臣檢校之銜,亟賜變通,獲安私分焉。臣無任云云。省疏具悉。所請依施。
壬午十二月二十二日□時,上御□□□。摠理大臣入侍時,□□□。上曰,史官分左右。仍命大臣進前。淳穆進前問候,各殿問候訖。缺,淳穆曰,以判中樞府事申應朝拜相後,當爲貤贈,而以其未肅命,尙不得施之。大臣,朝家所優禮也,每有經稟擧行,今亦依此分付銓曹,何如?上曰,依爲之。出擧條淳穆曰,驪州,以兩陵寢尊奉之地,依楊·廣例,代錢稅納,施行旣久,而間或本色出稅,故終未成完局矣。此邑,以臣家楸鄕,稔知其民瘼,而七年前,往留而歸奏之,以限年復舊,乃於昨年還作穀納邑,今番之行,目見歉歲,民情極爲矜悶。臣意則更定代錢,十年展限,俾宣朝家賙恤之澤,似好,故敢達矣。上曰,依爲之。出擧條
上在昌德宮。停常參·經筵。
朴宗鉉啓曰,大司憲·執義·掌令二員,持平二員未差,監察茶時之意,敢啓。傳曰,知道。
朴宗鉉,以春秋館言啓曰,別兼春秋尹吉求,以兵曹正郞,今日軍布捧上時,晝仕出去之意,敢啓。傳曰,知道。
以司謁口傳下敎曰,儀仗差備下典女伶,抄集於閭閻,每多騷擾。今番則以各宮婢子,使之擧行之意,分付。
朴宗鉉啓曰,明日傳香,禮房承旨,當爲齋宿。行左承旨朴容大,所當牌招,而拘於廳規,不得請牌。何以爲之?敢稟。傳曰,牌招。
朴宗鉉,以兵曹言啓曰,在前自曜金門,景祐宮展拜時,廣智營·西營入直軍各二十名除出,都統使率領,除旗鼓,只率前排,曜金門外設布帳外排立矣。今番則以禁衛大將,率領排立,何如?傳曰,允。
又以吏曹言啓曰,宣陵參奉閔觀植,以其身病,呈狀乞遞,改差,何如?傳曰,允。
朴宗鉉啓曰,行都承旨金聲根,行右承旨洪萬植,左副承旨朴周陽,不爲仕進,行左承旨朴容大牌不進,同副承旨睦承錫式暇出去,院中只有臣一人,伴直無人。左副承旨所當牌招,而拘於廳規,不得請牌。何以爲之?敢稟。傳曰,牌招。
吏曹啓目,莊陵令李元應名字,改以龍應事告狀,依例令藝文館給帖,何如?啓依允。
上在昌德宮。停常參·經筵。
朴宗鉉啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,同副承旨睦承錫,今日不爲仕進,卽爲牌招,何如?傳曰,允。
以左副承旨朴周陽牌不進罷職傳旨,傳于朴宗鉉曰,只推。
傳于朴宗鉉曰,輪對官前後受點人,明日待令。
傳于朴宗鉉曰,都承旨馳詣徽慶園,奉審摘奸,仍留監祭。
傳于朴宗鉉曰,政官牌招開政。
朴宗鉉啓曰,今二十六日景祐宮親行酌獻禮祭文,來正月初一日,大王大妃殿母臨五十年,王大妃殿母臨四十年,稱慶陳賀頒敎文,當爲製進。藝文提學李應辰,待明朝牌招,使之製進,何如?傳曰,允。
傳于朴宗鉉曰,先正臣李文元公家,近甚零替云。其嗣孫,今日政,問名初仕擬入。
傳于朴宗鉉曰,呈告戶曹參議許遞,今日政差出。
傳于朴宗鉉曰,副司果趙漢根,迎華察訪擬入。
傳于朴宗鉉曰,幼學申學均,童蒙敎官擬入。
傳于朴宗鉉曰,分奉常主簿李宗植,英陽縣監擬入。
朴宗鉉啓曰,行都承旨金聲根,行右承旨洪萬植,不爲仕進,行左承旨朴容大廚院進,左副承旨朴周陽,同副承旨睦承錫牌不進,院中只有臣一人,伴直無人。左副承旨旣有只推之命,所當更爲牌招,而拘於廳規,不得請牌。何以爲之?敢稟。傳曰,牌招。
以同副承旨睦承錫牌不進罷職傳旨,傳曰,只推。
以司〈謁〉口傳下敎曰,前武藝別監玄鎭默,極爲無嚴。移送秋曹,嚴刑一次,遠惡地定配。
傳于朴宗鉉曰,左參贊有闕之代,前望單子入之。
左參贊前望單子入之,沈舜澤落點。
傳于朴宗鉉曰,藥院提調許遞,前望單子入之。
藥院提調前望單子入之,李鎬俊落點。
傳于朴宗鉉曰,砥平縣監之代,今日政差出。
以司謁口傳下敎曰,東廟守僕輩,罔念典守之義,恣行偸竊之習,揆以法紀,萬萬痛駭。守僕李啓宏,嚴刑一次,遠惡島減死爲奴,李聖元,嚴刑一次,遠惡島定配,劉學伊,嚴刑一次放送。
朴宗鉉,以御營廳言啓曰,本廳中軍李鳳儀,身病甚重,執難察任,改差,何如?傳于朴宗鉉曰,允。
又以議政府言啓曰,三軍府,旣已合付於統理軍國事務衙門矣。都提調·提調·領事·判事·知事·同知事·文武從事官,竝減下,而武從事官,則以訓鍊院官員四員,武兼四員加設,移付印信,令禮曹,銷刓,何如?傳曰,允。
又以吏曹言啓曰,西學敎授南濟元,繕工監假監役官高光國·金好璧,俱以身病,呈狀乞遞,竝改差,何如?傳曰,允。
朴宗鉉啓曰,左副承旨朴周陽牌不進,伴直無人。同副承旨睦承錫,旣有只推之命,更爲牌招,何如?傳曰,允。
朴宗鉉啓曰,臣吏兵批兼進之意,敢啓。傳曰,知道。
以左副承旨朴周陽牌不進罷職傳旨,傳于朴宗鉉曰,只推。
有政。吏批,兼判書李載元進,參判鄭泰好牌招不進,參議未差,右副承旨朴宗鉉進。
吏批啓曰,安州牧使,今當差出,而本州,以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。
以閔斗鎬爲戶曹參議,申箕善爲禮曹參議,金有淵爲判義禁,金敬均爲同春秋,李敦夏爲同成均,尹用求爲典醫提調,徐相祖爲中學敎授,洪世燮爲西學敎授,申學均爲童蒙敎官,李容文爲宣陵參奉,李僖爲安州牧使,朴海聞爲交河郡守,林星洙爲白川郡守,金魯莞爲砥平縣監,李敏承爲光陽縣監,曺慶承爲金化縣監,鄭漢奎爲麟蹄縣監,趙漢根爲迎華察訪。前都正金蘭秀,今加嘉善,侍從臣,前副校理金世基本生祖推恩移施事,承傳。會寧府使洪南周,特爲仍任事,承傳。中學訓導單黃一龍。
再政。以韓用悳·沈宜浹爲假監役,李仁宇爲眞寶縣監,李宗植爲英陽縣監,兪達璿爲同福縣監。贈左贊成申常顯,贈領議政例兼,贈吏判申㦉,贈左贊成例兼,贈吏參申景,贈吏判例兼,已上右議政申應朝三代。
兵批,行判書趙寧夏病,參判曺殷承,參議李冕雨,參知趙璟淳,右副承旨朴宗鉉進。
以金應洙爲白馬江別將。副護軍任百彦·尹宖善,副司果金炳熙·李台英·具正魯,已上竝單付。
上在昌德宮。停常參·經筵。
藥房提調李鎬俊,左副承旨朴周陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政金炳國,無時急稟定事,不得來會云矣,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,明日大駕詣景祐宮,入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
又啓曰,卽者修撰鄭憲時,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,當該承旨,從重推考。
上號都監啓曰,本都監監造官宋鍾興有身病,改差,其代以前參奉閔觀植差下,而時無職名,令該曹,口傳付軍職,何如?傳曰,允。
追上尊號都監啓曰,追上尊號冊寶封裹日時,令日官韓應翼推擇,則今月二十七日午時爲吉云。以此日時擧行之意,敢啓。傳曰,知道。
加上尊號都監啓曰,加上尊號冊寶封裹日時,令日官韓應翼推擇,則今月二十七日午時爲吉云。以此日時擧行之意,敢啓。傳曰,知道。
加上尊號都監啓曰,今此親受冊寶時,內門路,以何處爲之乎?敢稟。傳曰,協陽門爲之。
司譯院啓曰,回還別齎咨官金載信,效勞旣多,特加一資,漢學堂下譯官玄濟倫·吳慶林·李重集·邊煜·李應台,係是久次之人,施以加資之典,何如?傳曰,允。
傳曰,頒敎文中,赦句添入。
政院啓曰,玉堂上下番俱空,事甚未安。副應敎徐公淳,副校理鄭寅學·宋伯玉,修撰朴齊斌,副修撰金鶴善·尹泰興,竝卽牌招,推移入直,何如?傳曰,允。
又啓曰,頒敎文中,赦句添入事,命下矣。某罪以下,宥之乎?敢稟。傳曰,雜犯死罪以下,竝宥。
又啓曰,頒敎文中,赦句添入事,命下矣。藝文提學李應辰,旣在闕中,使之添入,何如?傳曰,允。
又啓曰,今此皇曆,京畿監營二件,一件營上,一件勅使所經邑分上,黃海監〈營〉二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院,成有旨,下送京各司,應爲頒賜二十六件,亦爲頒給之意,敢啓。傳曰,知道。
傳曰,摠理大臣入侍。
傳曰,直閣有闕之代,前望單子入之。
政院啓曰,今日齋宿承旨,當爲備員。行右承旨洪萬植,卽爲牌招,何如?傳曰,允。
以司謁口傳下敎曰,明日動駕時,親軍左右營兵隊各一百名,營務處監督尹泰駿率領,衛內侍衛。
傳曰,政官牌招開政。
傳曰,議政府贊議,以正二品,新設磨鍊。
傳曰,馬建常,議政府贊議差下,兼會辦交涉通商事務,今日政下批。
傳曰,輪對官,二十八日待令。
直閣前望單子入之,尹泰駿落點。
政院啓曰,新除授直閣尹泰駿,今日政下批,何如?傳曰,允。
傳曰,右承旨許遞,前望單子入之。
承旨前望單子入之,鄭泰好落點。
傳曰,吏曹參判有闕之代,前望單子入之。
傳曰,明日出宮內門路,以協陽門爲之。
吏曹啓曰,繕工監假監役官韓用悳·沈宜浹,俱以身病,呈狀乞遞,改差,何如?傳曰,允。
左右捕盜廳啓曰,臣廳在囚罪人趙秉天·丁大璡·朴在振,竝移送秋曹,丁大用·朴東煥,懲勵放送之意,敢啓。傳曰,知道。
有政。吏批,兼判書李載元牌招不進,參判鄭泰好進,參議未差。
吏批啓曰,兼判書李載元牌招不進,參議未差,小臣獨政未安,何以爲之?敢稟。傳曰,仍爲之。
以沈耕澤爲監役,李鎬喆爲淸風府使,金思兢爲懷仁縣監,兼直閣單尹泰駿,兼校書校理單尹泰駿,議政府贊儀單馬建常,會辦交涉通商事務單馬建常。
再政。以趙東昇·鄭柱錫·韓鼎履爲假監役,鄭岐燮爲獻陵參奉。
兵曹,行判書趙寧夏病,參判曺殷承,參議李冕雨,參知趙璟淳。訓鍊僉正加設二單尹泳翰·柳章烈,主簿加設二單李亮烈·李奎春,武兼加設四單洪在夏·鄭圭稷·具然煜·申星熙,副司猛崔錫敏。
奎章閣啓曰,新除授直閣尹泰駿敎旨安寶次,濬哲之寶,請出之意,敢啓。傳曰,知道。
奎章閣啓曰,新除授直閣尹泰駿,卽爲牌招,而時値夜深,待明朝牌招,何如?傳曰,允。
修撰鄭憲時上疏。大槪,情急歸護,拜章經出,乞被擅離之罪,以肅朝綱事。省疏具悉。爾其勿辭救護。
前正言孔在範疏略曰,今天下之勢,殊異於前時,海外萬國,利其機械,遍行天下,通商爲事。以若中國之大勢猶然,而我亦無以嵬然獨處,則交隣之道,必以其道,不失信義於天下,益修政敎於國中,務得其人,各任其職,內而百執事,外而方伯守令,極選才器,與圖治務,則近者悅而遠人懷矣。今在朝之臣,蓋爲國盡忠者,非不多也,在野之民,願欲效命於國事者,非不無也,用與不用,猶在聖朝之甄拔爾。臣竊念書院者,道德忠義之士享奉之所也。列聖朝賜額致祭,與國家共享天祿,使國人瞻慕矜式也,香火之廢,今已久矣。遺墟但見蓬蒿荊棘之生,一國臣民,同爲之慨然。伏乞殿下,亟宜復發德音,凡賜額之院,以至單設鄕賢祠,使其子孫生徒,竝各便宜建復,則下敎之日,八域同歡,臣不勝幸甚。臣竊識,戶布之設,雖爲均徭役省民弊,然磨鍊之初,寬吏所在之縣,則撫其四窮,減戶數而邑有剩戶,村有餘戶,民共分力,猶之可也,殘吏所過之地,則不貸一戶,雖有流亡縮戶,必自洞徵,若有剩戶,則匿爲營私,遂使各邑各洞之戶役,或相倍蓰,豈謂之均役而省弊乎?臣愚以爲,如前名疤軍布實難,然有可試焉。士大夫戶役,則名爲洞布,而自其洞,每年以錢定數納官,元軍丁則名爲軍布,以前需米軍號逐戶,則似有等分之別矣。伏乞聖明,特垂睿鑑焉。臣竊料各道列邑,吏額太繁,多至百餘員,小不下五六十員,料給太厚,則其心奢溢,用犯國財,逋或至累萬焉,其料差薄,則無以資欲,奸弄簿書,欺民之弊生焉。臣愚以爲,各道列邑不緊之吏減之,時任之吏則使十口之家祿,足以代其耕,其餘遊吏則隨其才質,或附之工商之所,或敎之技藝之場,或授之山澤之利,使各守其業。若其稅納,則自各其坊里,擇其謹實者,定爲所任,每歲收稅時,使洞任,會議定限,以爲納官,則吏無剝民之端,民無拒納之弊,吏民知所向矣。伏乞聖明,垂察焉。臣無任云云。省疏具悉。條陳時弊,多有切實,當留念矣。
壬午十二月二十五日,上御□□□。摠理大臣入侍時三行缺,上曰,史官分左右。仍命大臣進前。淳穆進前問候各殿問候訖。缺,淳穆曰,世子宮,書筵,孝經畢講後,間以童蒙先習進讀,此固好矣。而小學,乃讀書次第,故列聖朝繼講,每在於是書。今亦以此冊子爲定,恐好矣。上曰,依此爲之。童蒙先習,兼講,可也。出擧條
上在昌德宮。停常參·經筵。
大駕詣景祐宮酌獻禮,還入齋室後,藥房·內閣·政院·玉堂·朝廷二品以上·六曹,口傳問安。答曰,知道。
大王大妃殿·王大妃殿,遣承旨口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,司僕寺內乘來言,捲簾毛帳,取稟。傳曰,捲三面,毛帳爲之。
傳曰,侍衛軍兵毛具,從便爲之。
上號都監啓曰,提調金有淵,時帶判義禁矣。今見事役方殷,職務相妨,所帶金吾之任,今姑許遞,何如?傳曰,允。
弘文館啓曰,下番闕直,事甚未安。修撰鄭憲時陳疏受由,朴齊斌,副修撰金鶴善·尹泰興,竝卽牌招,推移入直,何如?傳曰,允。
吏曹參判前望單子入之,朴定陽落點。
朴容大啓曰,臣以大王大妃殿·王大妃殿問安,進去,下直之意,敢啓。傳曰,知道。
傳曰,政官牌招開政。
議政府啓曰,有司堂上有闕之代,刑曹判書洪鍾軒差下,使之察任,何如?傳曰,允。
上號都監啓曰,監造官沈定澤有身病,改差,其代以前假監役徐完淳差下,而時無職名,令該曹口傳付軍職,何如?傳曰,允。
上號都監啓曰,本都監郞廳鄭漢奎·曺慶承,移拜外任矣。其代以忠勳都事李秉民,司僕判官鄭基泰差下,何如?傳曰,允。
承文院啓曰,院吏文學官崔錫敏有頉代,幼學成緯永差下,付軍職冠帶常仕,何如?傳曰,允。
傳曰,奉審承臣入侍。
傳曰,左承旨·右副承旨許遞,前望單子入之。
傳曰,酌獻禮時禮房承旨加資,左右通禮各兒馬一匹賜給。
傳曰,酌獻禮時贊禮,內下虎皮一令賜給,大祝加資,執禮·執尊,各兒馬一匹賜給,典祀官以下諸執事,各上弦弓一張賜給,擧行,太廟守僕本官守僕等,竝令該曹考例施賞。
傳曰,幼學朴勝龍,勿拘年紀,童蒙敎官擬入。
傳曰,武勇衛,已有所收用,而別選軍官,尙未區處,有欠一視之政,勿拘內外職,各別調用事,分付兩銓。
傳曰,前監役李容翊,今日政六品職擬入。
吏曹啓曰,通禮院左通禮任憲鎬,繕工監假監役官趙東昇·鄭柱錫·韓鼎履,童蒙敎官申學均,俱以身病,呈狀乞遞,竝改差,何如?傳曰,允。
傳曰,有實故摠管許遞,前望單子入之。
摠管前望單子入之,副摠管徐相岳落點。
承旨前望單子入之,沈相穆·金晩植落點。
兵曹口傳政事,副司勇單徐完淳。
兵曹啓曰,訓鍊院都正李敎應,宣傳官張斗煥·李圭鏞,內禁衛將李奎璿·尙禹鉉,五衛將李寅瑋·韓在益·金榮浩·張義錫·張周翼,曹司五衛將李萬稙,景福宮衛將金漢根,文臣兼宣傳官尹胄鉉·金鶴善,宣傳官李啓昌,武臣兼宣傳官金明燮,部將朴必昌,守門將李敏旭·吳性默,俱以病難供職,呈狀乞遞,竝改差。德浦僉使崔鳳善,以本鎭戰舡事,上來之後,猝得身病,無望還鎭,新除授惠山僉使吳有善,身病猝重,時月之內,萬無赴任之望,俱爲呈狀乞遞矣。實病雖如此,邊將之任,不可循例改差,竝罷黜,何如?傳曰,允。
兵曹啓曰,陞資拜營將者,窠滿前以不職,遞罷,則勿計朔數多少,還收資級,載在法典,而尙州營將李載旭,順天營將閔泳國,旣已罷黜,所授加資,竝依法典還收之意,敢啓。傳曰,知道。
兵曹啓曰,每都政,新資五窠,例爲差出,而營將中軍,姑無準二十朔者,就其中朔數最多者,依已例推移內遷,何如?傳曰,允。
有政。吏批,兼判書李載元牌招不進,參判朴定陽進,參議未差。
吏批啓曰,兼判書李載元牌招不進,參議未差,小臣獨政未安。何以爲之?敢稟。傳曰,仍爲之。
以吳益泳爲左尹,李源命爲判義禁,張錫祚爲左通禮,鄭光淵爲南學敎授,李晙昭爲引儀,前承旨鄭泰好,今加嘉義,副司果閔泳韶,今加通政,已上加資事,承傳。
再政。以高百源·洪德厚·李義宅爲假監役,朴勝龍爲童蒙敎官,李容翊爲尙衣主簿,兼喬桐府使單鄭騏澤,今加嘉善加資事,承傳。左尹單金綺秀,右尹單吳益泳。
三政。以朴泰熙爲軍器主簿。
兵批,行判書趙寧夏進,參判曺殷承,參議李冕雨,參知趙璟淳。
兵批啓曰,南兵使·京畿水使,今當差出,而擬望之人乏少,堂上兵使及他道兵使,竝擬,何如?傳曰,允。
兵批啓曰,惠山僉使·順天營將,今當差出,而擬望之人乏少,同道及他道虞候,竝擬,何如?傳曰,允。
以金載信爲知事,李奎會爲訓鍊都正,金泰郁爲兼訓鍊都正,許鍍·李秉德爲宣傳官,鄭濟旻·梁柱石爲內禁將,沈宜浩·金箕瑞·孫德和·玄昇運·康在五·徐獻相爲五衛將,李昌濂爲曹司五衛將,金秀郁爲忠壯將,金振赫爲景福將,尹泰駿·李重夏爲文兼,金秉燮爲部將,李相翼·李恒魯爲宣傳官,宋鍾淳爲武兼,宋贊會爲部將,姜性熙·金煥奎爲守門將,李敎復爲南兵使,鄭騏澤爲京畿水使,韓衡履爲尙州營將,趙秉泰爲順天營將,洪在愼爲永宗僉使,申鴻均爲惠山僉使,咸萬祚爲德浦僉使,姜在弘爲彌助項僉使,金俊憲爲古城僉使,孫漢容爲架山別將,嗭洞權管單胡永軒,文山萬戶李錫煥,所已萬戶趙弘默,以上相換。副司猛成珪永,尙州營將李載旭,順天營將閔泳國,以上今降禦侮。
再政。以李丙烈爲御營把摠,徐光復爲全羅兵使,朴苾赫爲南虞候。同知單梁柱石,僉知二單沈宜浩·徐獻相。
三政。以沈宜琬爲中樞經歷,同知單金振赫。
四政。以金卨鉉爲中樞都事。
五政。以白南恒爲守門將。
六政。以南錫熙爲禁衛哨官。
七政。以李鍾英爲武兼,護軍鄭泰好·洪萬植·趙準永,副司果任憲鎬,已上竝單付。
壬午十二月二十六日,上詣景祐宮。酌獻禮親行擧動入侍時,行都承旨金聲根,行左承旨朴容大,右承旨朴周陽,左副承旨沈相穆,右副承旨金晩植,同副承旨睦承錫,史官缺,提學金炳始·趙寧夏,直提學金允植,檢校直閣朴鳳彬·閔丙奭,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調□□□,副提調金聲根,進前問候訖。由協陽門,出曜金門,至景祐宮,通禮跪啓請降輿,上降輿,入齋室,問安勿爲之事,下敎。少頃,通禮跪啓請出次,上出次。通禮導上詣版位,跪啓請再拜。上行再拜禮,陞詣宮內,奉審訖,還入齋室。酌獻禮時至,通禮導上詣版位,跪啓請再拜,上行再拜禮,仍導上詣盥洗位,盥洗訖。仍詣神座前,通禮跪啓請三上香,承旨奉香,承旨奉爐,上三上香。通禮跪啓請執爵獻爵,承旨奉爵跪進,上執爵,以授承旨,承旨跪受奠于神位前。通禮跪啓請俯伏興少退跪,上俯伏興少退跪。大祝讀祝訖。通禮導上降復位,跪啓請再拜,上行再拜禮。仍導上詣望燎位,行望燎訖。通禮跪啓請禮畢。上還入齋室,命書傳敎曰,和嬪廟,遣內侍,看審以來。又命書傳敎曰,遣左承旨,南延君祠宇,看審以來。少頃,通禮跪啓請出次,上出次,乘輿,出宮大門,由曜金門,入協陽門。承旨請出標信解嚴。上還內,諸臣以次退出。
壬午十二月二十六日□時,上御□□□。奉審承旨入侍時,行都承旨金聲根,三字二行缺上曰,史官分左右。仍命奉審承旨進前。聲根進前奏曰,臣承命馳詣徽慶園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣光陵,陵上奉審則安寧,碑閣·丁字閣奉審則無頉,還詣徽慶園,仍留監祭,將事安寧之意,敢達矣。
上在昌德宮。停常參·經筵。
朴周陽啓曰,來初一日,輪對日次,而陳賀相値,頉稟之意,敢啓。傳曰,知道。
睦承錫啓曰,大司憲·執義·掌令二員,持平二員未差,監察茶時之意,敢啓。傳曰,知道。
朴周陽啓曰,臣周陽,今日翼宗大王追上尊號,大王大妃殿加上尊號,初·再度兼行習儀進去,下直之意,敢啓。傳曰,知道。
睦承錫啓曰,左副承旨沈相穆,時在廣州地,右副承旨金晩植,時在京畿楊根地,竝斯速乘馹上來事,下諭,何如?傳曰,竝許遞,前望單子入之。
又以弘文館言啓曰,下番闕直,事甚未安。副應敎徐公淳,副校理鄭寅學,竝卽牌招,推移姑降入直,何如?傳曰,允。
又以兵曹言啓曰,今十二月二十七日辛巳卯正一刻十分,立春改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以奎章閣言啓曰,奉謨堂·宙合樓所奉璿源譜略改張件,臣等進詣擧行之意,敢啓。傳曰,知道。
傳于睦承錫曰,璿源譜略修正時,校正堂上以下,別單書入。
睦承錫,以上號都監言啓曰,工役今已完畢,匠手竝放送,堂上·郞廳,輪回仕進,監造官仍爲上直之意,敢啓。傳曰,知道。
傳于睦承錫曰,朔寧郡守有闕之代,豊德府使韓聖根除授。
傳于睦承錫曰,兼弼善許遞,前望單子入之。兼弼善前望單子入之,尹泰駿添書落點。
睦承錫,以奎章閣言啓曰,臣等進詣奉謨堂·宙合樓,所奉璿源譜略改張後,還爲奉安之意,敢啓。傳曰,知道。
傳于睦承錫曰,入直外玉堂竝許遞,前望單子入之。
玉堂前望單子入之,校理李輔榮落點。
傳于睦承錫曰,文學有闕之代,前望單子入之。
文學前望單子入之,鄭寅學落點。
傳于睦承錫曰,玉堂竝許遞,前望單子入之。
吏曹,朔寧郡守單韓聖根除授事,承傳。
玉堂前望單子入之,校理李鎬冕·洪鍾永,副校理朴齊聖·金思轍,修撰南廷綺·徐誼淳,副修撰南奎熙落點。
睦承錫啓曰,行都承旨金聲根,行左承旨朴容大,不爲仕進,右承旨朴周陽習儀進,左副承旨·右副承旨前望未下,院中只有臣一人,伴直無人。右承旨所當牌招,而拘於廳規,不得請牌。何以爲之?敢稟。傳曰,牌招。
承旨前望單子入之,申泰寬·尹落點。
睦承錫,以吏曹言啓曰,今此正朝祭祭官,當爲磨鍊,而除老病公頉外,實無推移排比之路。依近例刑官及司饔院官員年七十以上人,通瀜塡差以入之意,敢啓。傳曰,知道。
又以上號都監言啓曰,本都監郞廳鄭基泰有身病,改差,其代以副司果姜駿秀差下,何如?傳曰,允。
又以御營廳言啓曰,卽聞三淸洞北倉近處,有虎患,至爲囕傷人命,故發遣將校摘奸,則果如所聞。城內虎患,極爲驚心。本廳善放砲手四十名,定將校率領行獵,而亦令禁衛營,竝力驅捉,何如?傳曰,允。
以璿源譜略修正時,校正堂上以下別單,傳曰,校正堂上判宗正卿李景應·李昇應,各內下大豹皮一令賜給。李載元·李載冕,各內下豹皮一令賜給。知宗正卿李秉文·李寅應·李寅命·李明應·李敦應,宗正卿李鳳儀·李邦鉉·李乾夏·李應夏·李載純·李容元·李敦夏·李起鎬·李鍾健·李奎遠,各熟馬一匹賜給。有司堂上判宗正卿李載冕,內下豹皮一令賜給。知宗正卿李寅應·李寅命,各虎皮一令賜給。監印堂上知宗正卿李寅命,國朝御牒書寫官宗正卿李乾夏,監印正李種弼,竝加資。前正趙漢益·徐載厚,典籤李羲性,典簿金炳薰,主簿趙正熙,直長尹敎昌,參奉李宰夏,忠義李世卿,兼郞廳李獻洙,郞廳李秀暎,各兒馬一匹賜給。別看役副司果李範直,前學官李寅學,竝相當職調用。寫字官李觀秀·李斗赫·彭繼天,竝守令待窠首先擬入。林漢雋加資。金永㷽·金東勛,畫員李景鈺·卞鍾完,竝察訪待窠首先擬入。唱準洪成洽,外職調用。劉敬勳·李泰善·吳永學,竝賞加。徐必洙·朴德秀·金仁根,竝右職調用。日官韓應翼,守令待窠擬入。其餘唱準·錄事員役·工匠等,竝依判下施賞。
傳于睦承錫曰,今番賞典中,一人雖兼數事,毋得疊授。
傳于睦承錫曰,政官牌招開政,賞典下批。
睦承錫,以吏曹言啓曰,敬陵參奉鄭峻燮,以其身病,呈狀乞遞,改差,何如?傳曰,允。
又以吏曹言啓曰,繕工監假監役官高百源·洪德厚·李羲宅,俱以身病,呈狀乞遞,竝改差,何如?傳曰,允。
睦承錫啓曰,右承旨朴周陽牌不進,伴直無人。新除授右副承旨尹,所當牌招,而拘於廳規,不得請牌。何以爲之?敢稟。傳曰,牌招。
又啓曰,臣吏·兵批兼進之意,敢啓。傳曰,知道。
以右承旨朴周陽牌不進罷職傳旨,傳于睦承錫曰,只推。
有政。吏批,兼判書李載元牌招不進,參判朴定陽進,參議未差,同副承旨睦承錫進。
吏批啓曰,兼判書李載元牌招不進,參議未差,小臣獨政未安。何以爲之?敢稟。傳曰,仍爲之。
以尹泰駿爲應敎,姜友馨爲副應敎,朴齊寬爲知義禁,玄濟普爲豐德府使,洪鍾運爲宗府正,李輔榮爲鎭川縣監,知宗正卿李寅命,今加正憲,宗正卿李乾夏,今加嘉義,宗府正李種弼,今加通政,已上加資事,承傳。
再政。以兪炳憲·吳章善·宋憲祖爲假監役,金炳卨爲敬陵參奉。
兵批,行判書趙寧夏病,參判曺殷承,參議李冕雨,參知趙璟淳,同副承旨睦承錫進。副護軍沈相穆·金晩植·李種弼,司果徐公淳·鄭寅學·洪晉游·宋伯玉·鄭憲時·朴齊斌·金鶴善·尹泰興,已上竝單付。
平安監司金永壽疏曰,伏以,臣猥膺藩寄,辭不獲準,牀義叨肅,今將辭陛不遠矣。第臣父母墳山,在於廣州地,而曠掃塋域,彌增履露之感,遠離關河,倍切攀柏之思,旌纛啓行,縱榮一身,鼎茵貽養,莫逮九原,在臣情私,益不勝風樹之慟,敢恃孝理,短章控籲。伏望聖慈,特賜恩由,俾伸至情,千萬顒祝。臣無任云云。答曰,省疏具悉。卿其往省焉。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,假注書李龍鎰有身病,勢難察任,今姑改差,何如?傳曰,允。
侍講院啓曰,新除授文學鄭寅學,卽爲牌招察任,何如?傳曰,允。
侍講院啓曰,因師領議政洪淳穆所奏,王世子書筵進講冊子,旣已稟定矣。明日爲始,以小學進講,童蒙先習兼講之意,敢啓。傳曰,知道。
傳曰,輪對官入侍。
政院啓曰,卽者社稷署官員來言,今此陳賀告由祭神位版出安奉還時,提調一員,當爲進參,而都提調洪淳穆,提調金有淵有身病,不得進參云。提調卽爲牌招,何如?傳曰,提調許遞,令該曹口傳差出。
又啓曰,吏曹郞廳來言,同福縣監兪達濬,眞寶縣監李仁宇,懷仁縣監金思兢,麟蹄縣監鄭漢奎,當爲署經,而兩司不備,不得署經云。何以爲之?敢稟。傳曰,除署經。
議政府啓曰,卽見江華留守金允植狀啓,則本府儒生公都會及武士等都試,竝當設行,而見今歲除迫近,催科方張,許多擧子之齎糧來往,易致窘急之慮。都試,以明春合設,公都會,待明秋設行事,請令廟堂,稟旨分付矣。儒生試藝,今當歲暮,此非其時。依狀請退行,何如?傳曰,允。
議政府啓曰,卽見京畿監司金弘集狀啓,則本道儒生公都會,固當設行,而今當歲色垂窮,擧子來往,易致窘急,待明秋設行事,請令廟堂,稟處分付矣。歲色已暮,多士之氷程赴試,合有爲念,依狀請退行,何如?傳曰,允。
議政府啓曰,卽見水原留守洪祐昌狀啓,則本府公都會,當於歲前設行,而連値事故,不得擧行,姑爲停止,待明年合設事,請令廟堂,稟旨分付矣。今當歲暮,雪深氷程,多士赴試,在所當念,依狀請退行,何如?傳曰,允。
議政府啓曰,卽見京畿監司金弘集狀啓,則枚擧長端府使李寅晩牒呈以爲,沁營句管舊禁御兩營還餉米二百九十八石零,太六十五石,以詳定價,拔本收送沁營事,請令廟堂稟處矣。當初磨鍊,固是陰雨之資,而其所轉輸之際,民間貽弊,不爲不少。依狀請以詳定例,使之拔本收送于沁府,何如?傳曰,允。
政院啓曰,今日親臨誓戒時,承旨當爲備員,而左副承旨申泰寬服制,何以爲之?敢稟。傳曰,許遞,前望單子入之。
承旨前望單子入之,李源中落點。
內醫院啓曰,朔寧郡守李章赫,旣遞外任矣。依例還屬本院,令該曹,口傳付軍職,何如?傳曰,允。
奉常寺啓曰,各陵園正朝祭享時,所用藥果煎造後,進上看品藥果二十立,依定式封進之意,敢啓。傳曰,知道。
以全羅監司趙康夏狀啓,長興府使李鶴來,暗行御史旣已封庫,爲先罷黜事。傳曰,令該曹,口傳差出,催促下送。
傳曰,長興府使之代,掌苑別提宋綺老擬入。
傳曰,出宮門路,以協陽門爲之。
禁衛營啓曰,三淸洞北倉近處,有虎患,令禁衛營,竝力驅捉事,自御營廳草記蒙允矣。本營善放砲手四十名,將校率領,合力行獵之意,敢啓。傳曰,知道。
御營廳啓曰,今十二月二十九日三十日年終放砲時,器械數爻及監放將校別破陣姓名,單子書入之意,敢啓。傳曰,知道。
漢城府啓曰,朝官年八十加資人職姓名,別單書入,而判府事申應朝,今年爲八十,已有資窮,不得循例入錄之意,敢啓。傳曰,知道。
追上尊號都監啓曰,今此追上尊號時,玉冊·金寶·詣太廟班次圖一件封進,而世子宮,亦爲封進之意,敢啓。傳曰,知道。
加上尊號都監啓曰,加上尊號時,各樣儀註三本,冊寶儀註諺書二本書入,而世子宮,亦爲書入之意,敢啓。傳曰,知道。
承文院啓曰,院吏文學官成瑋永有頉代,幼學吳完鐸差下,付軍職冠帶常仕,何如?傳曰,允。
追上尊號都監啓曰,追上尊號時,各樣儀註五本書入,而世子宮,亦爲書入之意,敢啓。傳曰,知道。
傳曰,玉堂有闕之代,副司果李儀用除授。
吏曹,副修撰單李儀用除授事,承傳。
吏曹啓曰,掌苑別提宋綺老,長興府使擬入事,命下矣。以前任金堤郡守,方在解由未出中,何以爲之?敢稟。傳曰,勿拘。
吏曹口傳政事,以洪鍾軒爲社稷提調,以宋綺老爲長興府使。
刑曹啓曰,謹依傳敎,罪人李啓宏嚴刑一次後,全羅道興陽縣鹿島遠惡島減死爲奴,李聖元,嚴刑一次後,扶安縣蝟島遠惡島定配所,竝卽押送,劉學伊,嚴刑一次後,放送之意,敢啓。傳曰,知道。
刑曹啓曰,謹依傳敎,罪人玄鎭默,嚴刑一次後,慶尙道河東府遠惡地定配所,卽爲押送之意,敢啓。傳曰,知道。
刑曹啓曰,左邊捕盜廳文移內,奉承傳本廳在囚鄭仁旭·洪永喆等,身爲捕校,究厥罪狀,極爲痛惡,移送秋曹,嚴刑一次後,遠惡島減死爲奴事,命下矣。謹依傳敎,罪人鄭仁旭·洪永喆等,各嚴刑一次後,仁旭,全羅道康津縣古今島,永喆,羅州牧智島,竝遠惡島減死爲奴,定配所竝卽押送之意,敢啓。傳曰,知道。
刑曹啓曰,左右邊捕盜廳啓目判付內,趙秉天,卽狂易失性之類,於渠何足深誅?特貸一縷,移送秋曹,嚴刑一次,遠惡島安置,勿干赦典。丁大璡·朴東振,嚴刑遠地定配事,命下矣。謹依傳敎,罪人趙秉天·丁大璡·朴東振,各嚴刑一次後,秉天,全羅道珍島府金甲島遠惡島安置,勿干赦典,大璡,慶尙道醴泉郡,東振,咸鏡道安邊府遠地定配所,竝卽押送之意,敢啓。傳曰,知道。
刑曹啓曰,右邊捕盜廳文移內,奉承傳敎,本廳在囚方宗赫·崔應煥等,身爲捕校,究厥罪狀,極爲痛惡,移送秋曹,嚴刑一次,遠惡島減死爲奴事,命下矣。謹依傳敎,罪人方宗赫·崔應煥等,各嚴刑一次後,宗赫,全羅道靈光郡荏子島,應煥,康津縣薪智島,竝減死爲奴,定配所,竝卽押送之意,敢啓。傳曰,知道。
刑曹啓,左右邊捕盜廳文移內,奉承傳敎,罪人金箕奉,莫嚴宮墻,無難攔入,極爲無嚴,移送秋曹,嚴刑一次,遠惡島定配事,命下矣。謹依傳敎,罪人金箕奉,嚴刑一次後,全羅道珍島府金甲島遠惡島定配所,卽爲押送之意,敢啓。傳曰,知道。
司僕寺啓曰,分養馬故失·瘦瘠·不馴守令,依法典施罰,而有赦令則例皆蕩滌矣。今年分養馬有頉邑守令,現告成冊,今始來到,而係是宥旨前事。何以爲之?敢稟。傳曰,蕩滌。
諭八道·四都人民等書。王若曰,從來治化更新,先期破除,成見我國世貴之風,相治已久,貴族則支庶蕃衍,事育無資,賤士則地望寒微,屈抑終古,熾昌雖切,佑啓維歎,予甚悶焉。今當通商交涉伊始,凡官紳甿隷之家,皆許其阜通貨財,以臻富庶,農工商賈之子,亦准其廁身學校,而慶同升,惟視才學之何如不問出身之貴賤。其在官之虛縻爵祿,無補國是者,尤須應明,振刷自勵,庶成一道同風之治,而寓揚淸激濁之權。將此通諭八道·四都。
壬午十二月二十八日子時,上詣仁政殿。宗廟春享大祭誓戒親臨入侍時,行都承旨金聲根,行左承旨朴容大,右承旨朴周陽,左副承旨李源中,右副承旨尹,同副承旨睦承錫,史官缺,提學金炳始·趙寧夏,檢校直提學趙慶鎬·金永壽,直提學金允植·洪英植,檢校直閣尹用求·朴鳳彬·閔丙奭·魚允中·徐相祖,直閣尹泰駿,檢校待敎閔泳韶,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調□□□,副提調金聲根,進前問候訖。由協陽門,入仁政門,詣仁政殿。通禮跪啓請降輿,上降輿。通禮跪啓請執圭,承旨進圭,上執圭。通禮導上詣版位南向立,承旨奏曰,祭官當行禮,而其中有從陞之人,使之一體行禮,何如?上可之。贊儀唱四拜,諸享官及宗親文武百官,行四拜禮。吏曹判書李載元讀誓文,刑曹判書金壽鉉聽誓文訖。贊儀唱四拜,諸享官及宗親·文武百官,皆行四拜禮訖。通禮跪啓請禮畢,又跪啓請釋圭,上釋圭,承旨跪受圭。大臣進前問候訖。通禮跪啓請乘輿,上乘輿,出仁政門,入協陽門。承旨請出標信解嚴。上還內,諸臣以次退出。
上在昌德宮。停常參·經筵。
藥房提調李鎬俊,副提調金聲根啓曰,親臨誓戒,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,應敎尹泰駿內閣進,玉堂上下番俱空,事甚未安。新除授副應敎姜友馨,校理李鎬冕·洪鍾永,副校理朴齊聖·金思轍,修撰南廷綺·徐誼淳,副修撰南奎熙·李儀用,竝卽牌招,推移入直,何如?傳曰,允。
假注書李龍鎰改差,代以李敏英爲假注書。
兵曹口傳政事,上護軍單李章赫。
以司謁口傳下敎曰,自今爲始,年終放砲時,該營大將率領擧行事,分付。
傳曰,京兆堂上,竝許遞,前望單子入之。
京兆堂上前望單子入之,判尹朴泳孝添書落點。
傳曰,政官牌招開政。
追上尊號都監啓曰,翼宗大王玉冊·金寶印出二件封進,而世子宮,亦爲封進之意,敢啓。傳曰,知道。
加上尊號都監啓曰,大王大妃殿玉冊·玉寶印出二件封進,而世子宮,亦爲封進之意,敢啓。傳曰,知道。
政院啓曰,吏曹郞廳來言,金化縣監曺慶承,當爲署經,而兩司不備,不得署經云。何以爲之?敢稟。傳曰,除署經。
又啓曰,祀典所重,何如?而徽慶園正朝祭獻官柳冕鎬,屢度催促,尙不入來,日已向夕,不得傳香,事未前有,萬萬駭然。所當重勘,而本院請推之外,無他可施之罰,何以爲之?而雖以吏曹言之,不能察飭,亦極未安。當該堂上,從重推考,何如?傳曰,允。拿處。
禁衛營啓曰,本營諸將官射講,每於年終,都計劃修啓,而今年旣無一次設行矣。計劃不得擧行之意,敢啓。傳曰,知道。
御營廳啓曰,本廳諸將官射講,每於年終,都計劃修啓,而今年旣無一次設行矣。計劃不得擧行之意,敢啓。傳曰,知道。
摠戎廳啓曰,本廳諸將官射講,每於年終,都計劃修啓,而今年旣無一次設行矣。計劃不得設行之意,敢啓。傳曰,知道。
承文院啓曰,院吏文學官吳完鐸有頉代,幼學李瑗在,差下,付軍職冠帶常仕,何如?傳曰,允。
禁衛營啓曰,謹依司謁口傳下敎,今十二月二十九日三十日年終放砲時,大將臣具完植,率領將官·將校,別破陣監放,而器械數爻及姓名單子書入之意,敢啓。傳曰,知道。
御營廳啓曰,謹依司謁口傳下敎,自今爲始,年終放砲時,大將率領擧行之意,敢啓。傳曰,知道。
傳曰,在外戶曹參議許遞,今日政差出。
傳曰,杆城郡守李道植,敦寧都正除授。
吏曹,敦寧都正單李道植,今加通政除授事,承傳。
傳曰,吏曹參議有闕之代,前望單子入之。
吏曹參議前望單子入之,洪英植添書落點。
傳曰,長湍府使李寅晩,竹山府使卞元圭相換。
傳曰,高陽郡守高,加平郡守李海昌相換。
傳曰,永興府使之代,南陽府使李命宰除授,南陽府使之代,前府使尹雄烈還授。
政院啓曰,新除授吏曹參議洪英植,一體牌招,何如?傳曰,允。如有違牌,勿爲呼望。
傳曰,前縣監李秉綸,假引儀李台珽,六品職擬入。
傳曰,益山郡守之代,龍潭縣令金炳怡除授,龍潭縣令之代,前中軍宋仁瓚除授。
傳曰,承旨有闕之代,前望單子入之。
承旨前望單子入之,金完秀落點。
傳曰,綸音誤書之中官金漢宗,推考。
傳曰,限五日,各司藏牌。
傳曰,李山林醇姿博學,老而彌篤,林下宿望,嘗所艶歎。予欲致之經席,以資啓沃矣,逝單遽徹,傷䀌靡已。葬前遣地方官致祭,葬需,令本道監營,從厚輸送。
臺諫前望單子入之,大司憲李寅命,大司諫李在敬,執義金容圭,司諫李鎬冕,掌令李弼鎔·尹錫圭,獻納洪羲獜,持平李承九·金思準,正言黃時英·魏翼源落點。
成均館啓曰,本館入直久任郞廳外,不得入直,若有代員替直之事,則草記代直事,曾有定式矣。直講朴淇鍾,典籍高景晙,俱以差祭時,無入直之員,以他郞官,姑爲代直,何如?傳曰,允。
吏曹啓曰,繕工監假監役官金炳憲·吳章善,中學敎授徐相祖,西學敎授洪世爕,俱以身病,呈狀乞遞,竝改差,何如?傳曰,允。
吏曹啓曰,禮賓寺參奉池禹奎,以其身病,呈狀乞遞,改差,何如?傳曰,允。
吏曹啓曰,寧海都護府使申泰榮,身病沈重,萬無赴任之望云。身病旣如是,則有難强令還任,罷黜,何如?傳曰,允。
兵曹啓曰,來癸未年各處頒給信漢符別單,各宮房新定式頒給信符別單及文宰二品以上武臣·蔭官曾經摠管人員章標頒給別單,修整以入之意,敢啓。傳曰,知道。
有政。吏批,兼判書李載元進,參判朴定陽牌招不進,參議洪英植進。
以金奭鎭爲左尹,鄭洛鎔爲右尹,閔泳韶爲戶曹參議,李琬夏爲工曹正郞,閔泳集爲司僕主簿,李秉綸爲內贍主簿,李台珽爲瓦署別提,尹泰駿爲中學敎授,李載崐爲西學敎授,金永鳳·蔡相弼爲假監役,張玹根爲禮賓參奉,申泰鼎爲寧海府使,洪秉悳爲咸安郡守,李肯漢爲樂安郡守,柳止鎬爲杆城郡守,左尹單鄭洛鎔,右尹單金奭鎭。
再政。以方漢初爲平市令,李載哲爲新昌縣監。
三政。以金泳均爲綏陵令。
四政。以李文榮爲典牲判官。
兵批,行判書趙寧夏病,參判曺殷承,參議李冕雨,參知趙璟淳。大護軍南廷順,護軍金綺秀·吳益泳,副護軍申泰寬·李源中·閔斗鎬,副司猛吳完鐸·李瑗在,已上竝單付。東萊辦察官單高永善。
吏曹啓目粘連,觀此承政院右副承旨尹上疏,則以爲,臣與都承旨臣金聲根,有四寸男妹應避之嫌矣。揆以公格,不可冒據。伏乞聖明,亟遞臣職,以安私分亦爲白有臥乎所,相避之法,在下當遞。右副承旨尹,改差,何如?啓依允。
右副承旨尹上疏。大槪,敢陳援例之章,冀蒙遞改之恩事,省疏具悉。疏辭下該曹稟處。
內醫院啓曰,朔寧郡守李章赫,旣遞外任矣。依例還屬本院,令該曹口傳付軍職,何如?傳曰,允。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·百官除夕單子問安。答曰,知道。
世子宮·世子嬪宮,內閣·政院·玉堂·春桂坊·百官除夕單子問安。答曰,知道。
政院啓曰,議政府郞廳來言,今日賓廳日次,而除夕問安相値,不得來會云矣,敢啓。傳曰,知道。
又啓曰,校理李鎬冕,時在京畿龍仁地,副校理朴齊聖,時在楊根地,金思轍時在交河地,修撰南廷綺時在高陽地,校理洪鍾永時在忠淸道忠州地,副修撰李儀用時在恩津地,南奎熙時在江原監營,竝斯速乘馹上來事,下諭,何如?傳曰,申飭上來肅命。
又啓曰,假注書李敏英時無職名,令該曹依例付軍職,冠帶常仕,何如?傳曰,允。
又啓曰,右副承旨金完秀,時在咸鏡道永興府任所,斯速乘馹上來事,下諭,何如?傳曰,許遞,前望單子入之。
傳曰,右承旨·同副承旨許遞,前望單子入之。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
成均館啓曰,每於歲首,圓點儒生別單書入事,曾有定式矣。當年條準圓點儒生,別單書入之意,敢啓。傳曰,知道。
都摠府啓曰,本府纔已減省,啓下矣。奉安閣所,奉御諱先生案,御製·御筆懸板及摘奸御牌印信標旗,何以爲之?敢稟。傳曰,御諱先生案,御製·御筆懸板,奉安于奉謨堂,摘奸牌印信標旗,移送兵曹。
議政府啓曰,今此減省廳,會坐于本府,新差有司堂上閔泳緯·洪鍾軒,令政院,卽爲牌招,以爲進參之地,何如?傳曰,允。
議政府啓曰,扈衛別將朴熙房,今旣減下矣。朔數雖未滿,許用履歷事,分付該曹,何如?傳曰,允。
議政府啓曰,賀儀隔日,罷散人竝敍用,令該曹口傳付軍職,使之參班,何如?傳曰,允。
傳曰,應敎許遞,與未差之代,前望單子入之。
傳曰,禮房承旨馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
政院啓曰,祀典所重,何等審愼,而宣陵正朝祭獻官李熙準,尙不入來,以致傳香之過時,事未前有,萬萬駭然。所當重勘,而本院請推之外,無他可施之罰。何以爲之?而原單子使之改付標以入,不審塡差之吏曹堂上,不可無警。從重推考,何如?傳曰,允。拿處。
侍講院啓曰,來正月初一日陳賀時,王世子隨詣行禮敎是時,本院當爲全數進參,而弼善金疇鉉有身病,說書金祚均在外,無以備員。何以爲之?敢稟。傳曰,竝許遞,前望單子入之。
弼善前望單子入之,徐載厚落點。
說書前望單子入之,金弼洙添書落點。
傳曰,尙衣提調趙寧夏,濟用監提調金在顯,令該曹口傳相換。
傳曰,輔德有闕之代,前望單子入之。
輔德前望單子入之,洪英植添書落點。
奎章閣啓曰,前都摠府奉安閣所奉御諱先生案,御製·御筆懸板,謹依下敎,奉安于奉謨堂之意,敢啓。傳曰,知道。
都摠府啓曰,奉安閣所奉御諱先生案,御製·御筆懸板,移奉于奉謨堂,摘奸御牌標旗汁物,竝移送于兵曹,而臣等卽爲退去之意,敢啓。傳曰,知道。
兵曹啓曰,來正月初一日大駕詣宗廟春享大祭親行時,隨駕軍兵,當爲磨鍊矣。何營隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,禁營步軍二哨,騎士一番,禁將率領爲先廂,御營步軍一哨,騎士一番,御將率領爲後廂,禁軍一番隨駕,別抄軍一哨,領付於中央陣,摠使率禁營騎士一番,御營步軍一哨留陣,餘軍留營置之。
吏曹口傳政事,尙衣提調趙寧夏,濟用提調金在顯相換事,承傳。
吏曹啓曰,卽接通禮院牒報,則以爲,明日陳賀敎是時,左右通禮及相禮,不可不備員,而相禮未差,右通禮柳冕鎬,時在拿囚,不得進參,卽速變通,及時擧行之地云,改差與未差之代,口傳備擬以入之意,敢啓。傳曰,知道。
吏曹口傳政事,以柳宗植爲右通禮,尹泰駿爲相禮。
李源中啓曰,臣與同副承旨睦承錫伴直矣。纔已許遞出,伴直無人。行左承旨朴容大所當牌招,而拘於廳規,不得請牌。何以爲之?敢稟。傳曰,牌招。
承旨前望單子入之,金益容·李淳翼·鄭元夏落點。
以司謁口傳下敎曰,輕囚今日內保放。
傳曰,出宮門路,以協陽門爲之。
侍講院啓曰,新除授輔德洪英植,弼善徐載厚,說書金弼洙,竝卽牌招察任,何如?傳曰,允。
玉堂前望單子入之,應敎徐公淳,校理朴齊斌落點。
傳曰,吏曹參議有闕之代,前望單子入之。
吏曹參議前望單子入之,閔丙奭添書落點。
戶曹啓曰,時御所內各司,依定式發遣本曹正郞臣缺,與兵曹參臣缺,佐郞臣缺,東所衛將臣缺,南所衛將臣缺,西所衛將臣缺,北所衛將臣缺,眼同看審,則姑無雨漏處之意,敢啓。傳曰,知道。
以大小內敎·大小達字省字·大小內令造成時,該房承旨以下別單,傳曰,前承旨洪承穆內下鹿皮一令賜給,別看役前府使姜潤·方天鏞,外職陞敍,看役李繼懿,善地邊將待窠首先差送,其餘計士·寫字官·畵員·日官·員役工匠等,竝依判下施賞。
禮曹啓曰,來正月初一日,大王大妃殿母臨五十年,王大妃殿母臨四十年稱慶陳賀時,大王大妃殿·王大妃殿,殿下親上致詞·箋文表裏儀註,直爲書入大王大妃殿·王大妃殿,而王世子賀各殿儀註及百官賀各殿儀註,直爲書入各殿之意,敢啓。傳曰,知道。
禮曹啓曰,來正月初十日,大王大妃殿加上尊號冊寶儀註,直爲書入大王大妃殿之意,敢啓。傳曰,知道。
減省廳啓曰,自今以後,凡屬文具,亦當取次除減,若臺諫請牌,若監察茶時,若文臣朔書朔射,若輪對官受點,若賓對日次,若守令署經取稟,若各營習陣日次,若司僕寺調馬單子等類,竝令置之,何如?傳曰,允。
減省廳啓曰,戶惠廳及各營御覽會計之每朔修呈,亦係煩費。自今以後,以四孟朔,消詳修正之意,敢啓。傳曰,知道。
減省廳啓曰,各司公納之名目太多,衙門不一,徵斂寔繁,愆納難檢。自今以後,出於田稅者,只稱稅米·稅錢·木布·粟太,而曰大同·三手,曰砲糧,曰別收,曰結作等名目,一竝勿論,只準所收原數,自戶惠·糧餉廳·沁營分捧,而各營軍保及漁鹽蘆藿等,有恒定處外,曾出戶斂,分納各該司者,竝永定原納實數,成節目分送各道,無或加減,而都捧於戶曹,分送各該司·各衙門,卜定,求請之弊,永久勿施之意,敢啓。傳曰,知道。
減省廳啓曰,各營軍料,每患不足,至有貿米頒料之擧事窘艱。自今以後,就惠廳米中,兩營軍料不足條,定式劃給,兩營錢中,每石六兩式,移送惠廳,親軍兩營軍料,自糧餉廳,磨鍊以給之意,敢啓。傳曰,知道。
減省廳啓曰,仁川府外國船出入時狀啓,只自監營及該府,修啓之意,敢啓。傳曰,知道。
減省廳啓曰,尙衣院·軍器寺·前訓局三處,各道上納弓箭所入物種,竝令勿施之意,分付,何如?傳曰,允。
減省廳啓曰,今此減省設廳,寔出於崇節儉·汰浮冗·裕國用·祛民瘼之盛德至仁,凡在中外臣民,孰不欽仰攢〈頌〉?況臣等閱月講究,會同商確,謹依聖敎,上自御用服膳,下至冗員濫費,略加裁減,條列以進,以爲著式施行之地,貢契存革節目,隨卽修正以入之意,敢啓。傳曰,知道。
減省廳啓曰,各貢契未下,竝以外邑上納中外劃出給,而自戶惠廳,量宜定數,成給公文,自外道不卽出給者,隨告關督之意,敢啓。傳曰,知道。
減省廳啓曰,內醫院京畿進上海艾,旣有草藥契所供,勿施,兩南靑大竹,輪納爲弊,乾不適用,每朔限十箇式,使之交付於畿營,情費勿施,北兵營所封鹿茸,竝代錢施行之〈意〉,分付,何如?傳曰,允。
減省廳啓曰,外道方物進上,觀察使·留守·統制使·濟州牧使外,兵水使竝使之勿爲封進,進上方物中,甲胄·弓箭·筒兒·弓帒·結弓獐皮等物,永爲停封之意,分付,何如?傳曰,允。
減省廳啓曰,外邑軍名之徒擁虛簿,而磨勘於京司及該道監兵水營者,已屬無實,而因此情費之橫徵,萬萬無據。從今以後,軍名磨勘之規,勿施,只以定額軍數,收布上送之〈意〉,分付,何如?傳曰,允。
李源中啓曰,行右承旨朴容大牌不進,伴直無人。新除授右副承旨鄭元夏,所當牌招,而拘於廳規,不得請牌。何以爲之?敢稟。傳曰,牌招。
吏曹參議洪英植上疏。大槪,三銓新命,揆分不稱,敢陳披瀝之懇,冀蒙鐫斥之恩事。省疏具悉。爾其勿辭察職。
吏曹參判朴定陽疏略曰,昨日徽慶園正朝祭獻官,以右通禮柳冕鎬塡差矣。趁不來待,以致受香之過時,至徹宸聽,乃有獻官拿處之命,而臣則承問備之嚴敎,滿心惶恧,無地容措,短章自列。伏乞亟賜遞斥,治以當律焉。臣無任云云。答曰,省疏具悉。旣問備矣。何必如是爲引?卿其勿辭行公。日記廳堂上金宗漢,郞廳李聖烈盧台鉉