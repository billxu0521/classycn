上在慶德宮。停常參·經筵。
魂宮拜謁。
以國忌齋戒,無所啓。朝報
上在慶德宮。停常參·經筵。
以國忌,無所啓。朝報
上在慶德宮。停常參·經筵。
三殿陳賀。玉堂日記
合啓,崔晛事。答曰,不允。
府啓,去二十八日世子嬪朝謁時,輦後侍女,騎馬陪從,到崇政門前,侍講院,難免不糾察之責,請本院隨輦官推考。朝謁時,崇政門內衛士移出門外之際,不請標信色承旨,請推考。正朝望闕禮時,東西班比前稀疎,無故不參者,請推考。永平縣令柳昌文,政委下吏,且有不謹之事,請罷職。司饔參奉李慶胤,本以悖戾之人,接見毛差時,泥醉失儀,請削去仕版。守園官,參奉稱號未安,請依該曹公事施行事。答曰,依啓。李慶胤罷職。守園官,稱以參奉,似無不可,勿爲堅執。
院啓,接伴使南以恭,下去未久,卽以病辭,三辭繼至,殊非人臣事不避難之義,請推考。答曰,依啓。
禮曹,進香兼陳慰使,拜表三月初七日,乘船,四月初九日推擇。啓。
以竹山告變。傳曰,大臣·禁府堂上·捕盜大將·兩司長官·兵判命招。
以尹墀·李潢·李行遠·李景奭爲問事郞廳。
推鞫廳,內兵曹排設。
庭鞫,罪人李繼先·尹繼倫·金裕善·柳養善·柳宗善·李慶恒·李大奇·金伊男·李鄗永·堅仇里金·朴民·貴希·金克鑌·得男·莫乃·林德發·李伸英·日年,告者申尙檜等二人,拿囚元情。守伊·永己·文孫·張德武·鄭進拿囚,貴希刑問十八度承服,李友明刑問一次,李繼先·金伊男加刑一次。
黃縉·許選·玉選·杜見·許逌·於入·甲金,拿囚。朝報
御營廳啓曰,備忘記,訓鍊都監及御營廳軍兵,墻外扈衛矣,軍兵齊會否,雜人亦禁不入乎,問啓事,傳敎矣。軍兵則已爲齊到,而一司三哨,又一哨,城外及各處伏巡,其餘則西北墻外六處結陣。兩陣之間,各定巡邏,往來傳箭。臣等亦在營中,分更往來檢察之意,敢啓。答曰,知道。
又啓曰,城外自弘濟院典牲署近處至,哨官三員,把摠一員,定送水口門外,又送軍官十員,哨軍五十名,城上常時凡人可越處,亦定軍官二十五員,哨軍五十名,別定領將五員,分派已送之意,敢啓。答曰,知道。御營廳謄錄
訓局啓曰,都監軍兵,專爲扈衛,猶患不足,兵興之後,長在防戍,已爲冤苦。況傳語軍一事,曾無規例,廢朝末年,因詔使擧動時,兵曹軍士不足,偶然一番借用,初非長久可行之事,而因循謬例,凡大小擧動,每以哨軍定送,非但創出新規,軍情爲悶,揆諸古例,極爲未妥。故都監以哨軍勿定傳語之意,前已啓達矣。今則砲手赴西,比前倍多,扈衛入番替代,亦爲頻數,小無休息。今此軍籍之後,兵曹軍數稍優,各處分送之外,尙多留衛之軍。自今以後,傳語軍,以兵曹軍士,依舊例定送,都監哨軍,一切勿定之意,捧承傳施行,何如?傳曰,令兵曹酌定。
又啓曰,卽刻水口門把守砲手金莫男來告內,門外把守定送砲手鄭守,代兒嶺捕捉賊徒二名,結縛來到門外云,而且初更量五衛將李廷哲,來到臣處曰,逆賊李友明,乃吾外四寸,而許逌妹子也。夕時來見,吾問於友明曰,明日卽祖忌,汝有何事而不爲行祭上來乎?友明曰,聞逃奴來接高陽云,執捉忙迫,故上來矣。卽爲起去,觀其辭色擧措遑遑,吾心知其殊常矣。卽者吾奴來言,夕時路逢友明,問曰如此日暮時,往何處乎?友明答曰,吾往淸涼欲宿云。所謂淸涼,友明六寸寡妹所居之地,吾親往捉得云。臣給捕盜軍官二人,扈衛軍官五人,砲手十名,與廷哲偕送矣。卽者東大門別將李東輔告目內,五衛將李廷哲,逆賊李友明捕捉,門外來到云。此兩門出標信,賊人等,竝入來,何如?傳曰,依啓。
又啓曰,傳曰,訓鍊都監及御營廳軍兵,墻外扈衛矣,齊會乎,雜人亦嚴禁勿入乎,問啓事,傳敎矣。扈衛事,卽爲分付後,纔已別遣中軍檢飭,而雜人嚴禁事,亦爲各別申明擧行之意,敢啓。傳曰,知道。
又啓曰,賊徒五名,因告變人申尙檜指示,卽爲捕捉,拘留於南大門外,而城門已閉,不得入來。出標信開門捉入之意,敢啓。傳曰,依啓。
又啓曰,傳曰,御營廳·都監軍兵,使之結陣矣,隊伍整齊,而不來之軍無之乎,問啓事,傳敎矣。都監軍兵,隊伍整齊,已爲結陣,而未及來聚之軍,多至二百七十二名,蓋緣家在東西十里之外,不時聚軍,未及齊會而然矣。其中家在城中,無緣不來者,抄出治罪之意,敢啓。傳曰,依啓。訓局謄錄
上在慶德宮。停常參·經筵。
東宮誕日問安。玉堂日記
罪人貴希,軍器寺前路行刑。
合啓,崔晛事。答曰,不允。
府啓,守園官事,李慶胤事,停啓。
罪人朴民·仇里金放送。
申尙檜·杜見·黃縉·許選·玉選放送,尹金伊·裴丑·鄭狑·柳訒·朴千億·許逌拿囚元情後,許逌·永己·鄭進刑問各一次,李繼先·金伊男加刑各一次,李廷哲拿囚。朝報
禁府郞廳,以大臣意啓曰,禁府同知事韓汝稷·李景稷,俱是胡差接待宰臣,而推鞫事,其兩人中一人,接待宰臣,似當改差,敢稟。以上禁府謄錄
前正許疏曰,伏以,臣五寸姪許逌,素稱狂悖之人,逌之姊之子李友明,素稱愚妄之人,族屬每以生事爲慮矣。許逌則在竹山,友明則在龍仁,而去十月間,友明語臣曰,近間有謀擧大事者云云。臣責之曰,汝狃聞道路囂囂之說耶?無妄言。至十二月晦間,隣里之人,傳言逌與友明密謀之說。或云某處某人某處某人等,與之相議擧事云云,皆京外失意之人,而其語實不近似。或云水原中軍,相約擧事矣。而頃者見遞,事不諧云云。或云他道兵馬,多聚會云云。或云大將則自黃海道,不分文武官,嘉善人入來云云。或云訓鍊都監軍士,皆與之相議定爲之云云。或云都監中軍·將官中李爾瞻親屬爲之,故以三年擧事云云。或云內人三四人通謀,行置毒之事云云。或云內官中有裵姓者,卽癈主寵位之人,而今亦近密,將行刺客之事云云,或云使卒十餘名數十輩,先爲分接於闕門外近處,又使領四十名之人,分付該大將家內人或裵姓宦行不測之謀,在外率領人等,一時火攻,則事無不濟云云。此等語,皆逌之謀聚誘引之言也,而臣是逌之切親,而居止亦不遠,且接屋居者,皆是親屬及親屬之奴婢,故或親切臣,或不有臣,無所隱諱,故日有所聞矣。逮今月初一日,逌叫聚遠近誘脅之衆,皆給糧斗曰,初四日曉頭擧事,明日發程云。初二日鷄鳴,逌率十餘人先發,次十餘人繼發,次有八九人,繼發而去矣。臣當初聞其凶謀,卽欲馳告,而臣未捉文書,不得端緖,故不敢發告,且不過一二日間,亦不暇爲之矣。及其發行之後,事已明白,卽當奔告,而臣素以老病之人,近得痢病,一日之間,頻數無度,乍犯風寒,則臍腹絞痛,不能遠行。卽使侄子臣許選,姪壻臣黃縉,急書數行,晝夜馳進,投告于洪瑞鳳等數處,而所聞之事,則皆令選·縉口傳矣。且適會水原府使軍官許諴,受由在家,使其子許藎,傳給小錄,急往告于府使,率兵上京,皆可及於初三日未暮之前,足以先爲戒嚴矣。其後又聞逌之奴貴希,言於洞內下人之說,兇謀皆出於貴希之母終代之後夫,京居砲手者之傳說矣。所謂砲手者,臣不知其名,廉問之則居於宣惠廳後,全羅道來人,體孱而年多者也。其言且曰,京中某某公及上下人,皆以酌定擧事,汝上典,及時率衆上來,則可以得參矣,故逌及期上去云矣。右砲手鞫問,則可以詳知其兇謀。故卽使洞內人一春,急馬書通于朴蘭英·朴岦等,使言于申景禛,及時捕捉矣。蓋許逌·李友明,雖是喜事樂禍之人,而處賤居遠,何能獨當此事,首起此謀乎?必有大奸慝,爲之領首,而臣不得聞知矣。臣行年六十六,自少至老,皆荷國恩而生存。雖以狂妄之言,得罪淸時,退伏田野,而戀君之念,不敢一刻忘于中,思有捐軀之報矣。不意兇徒近出臣族。呼叫罔極,卽欲就扣天閽,歷陳所懷,待罪司敗,而賤疾苦劇,雖欲奮飛,其無奈何,敢記顚末,姑先疏達。伏願聖明,下垂哀憐焉。且所陳之事,皆非詳聞,而得之於衆口之喧傳,必非盡實,而旣已得聞,不敢不達。伏願聖明,察其誠而恕其妄焉。啓下鞫廳。忠勳府謄錄
政院啓曰,元勳命招勘勳事,命下矣。推鞫坐起,故不得爲之之意,敢啓。傳曰,知道。勳府謄錄
上在慶德宮。停常參·經筵。
有政。以鄭經世爲大司憲,李景曾爲副修撰。玉堂日記
罪人金伊男承服,軍器寺前路行刑。啓。
傳曰,告變人等,來在客托,不無飢餒之事,自內當出酒饌,招來後,啓知,告變人四人招來解,枷杻賜酒。
大司憲李弘胄,大司諫趙翼,以許逌招,引避遞差。
傳曰,鞫廳兩司長官有故,則次官入參規例,而只請停鞫,不稟古規,當該承旨,難免歇看逆獄之罪,拿推。
承旨金蓍國拿囚。
罪人李繼先·鄭進永己壓沙,鄭遴刑問,李大奇·李鄗放送,希世拿囚。
毛都督前,別遣宰臣李尙吉。啓。
罪人許逌·李友明面質後,加刑承服。
內官裴希度·李暘拿囚。
以金尙憲爲大司諫,閔聖徵爲刑曹參判,尹知敬爲承旨,全克恒爲待敎,李弘胄爲知事,宋時吉爲永平縣監,許爲軍資正,朴筳爲兵曹正郞。
柳訒,放送。朝報
傳曰,告變人金振聲等,竝放送,留待鞫廳。勳府謄錄
禁府啓曰,逌賊招辭,現出柳訒,乃本府都事柳景紹之父禋也。方在推鞫之中,請柳景紹遞差,其代,令吏曹以在京無故人,當日內差出,何如?答曰,依啓。禁府謄錄
訓局啓曰,在前平安道赴防砲手,每年一哨下送,使之交替,而冬節則因邊臣別啓請,加送一二哨,已成規例矣。上年春,胡變出於意外,例送二哨之外,三哨別爲抄送。故上年秋防,仍以五哨交替矣。若以此爲定規,則今年二月,亦以五哨交替,而往復之間,十哨長在路上,非但扈衛虛疎,解氷則防戍亦爲稍緩。今春替防,姑令二哨入送,又三哨則更觀事勢,臨時入送,宜當,敢啓。傳曰,依啓。訓局謄錄
上在慶德宮。停常參·經筵。
京畿監司書目,竹山呈,以許逌妾等捉囚,許祕密上疏上送事。啓。
傳曰,大祥日吉服,其於情禮,未安,翌日吉服,似可。令禮官更議以定。
罪人逵拿囚,希世放送。
庭鞫,罪人李繼先·鄭進·永己·鄭遴加刑不服,李暘·尹繼倫·景龍·裴丑·張德圭·柳振亨,天男·玉成各刑問一次不服,裴丑承服。
合啓,崔晛事。答曰,不允。
罪人尹繼倫刑問一度,李暘刑問施威次,玉石刑問二度,竝承服,裴丑·鄭遴面質,許逌·李友明面質,許逵加刑承服,李繼先·永己·鄭辰·鄭遴壓沙,具山斗·閔聖復·鄭沁·安執中·南應敏拿囚,景龍加刑後壓沙,柳振亨,天男加刑,具山斗·鄭沁刑問一次。
鄭辰·景龍加刑不服,鄭遴加刑承服,金推近拿囚。朝報
御營廳啓曰,伏受賜送酒,臣與中軍以下將官,分食後,軍兵則自本廳每軍百名,木一疋半式,磨鍊分給,使其把摠,貿酒犒饋後,右意,敢啓。答曰,知道。御營廳謄錄
上在慶德宮。停常參·經筵。
謝恩,副修撰李景曾。玉堂日記
罪人李暘·玉石,軍器寺前路行刑。啓。
尹繼倫·鄭沁面質,具山斗·鄭沁加刑,安執中刑問,金就礪拿囚。
鄭沁加刑六度承服,閔濬拿囚。
李繼先火刑不服,許逵·鄭遴行刑。啓。
鄭辰·景龍加刑不服,永己加刑承服,鄭漋拿囚。
傳曰,回答官朴蘭英加資,軍官許益福實職除授,全龍陞敍,尹義立六品遷轉,韓得義以下,令該曹參酌論賞。
右議政金瑬上疏大槪,鐫臣本職及兼帶體察使之任,付臣司敗,議正臣罪事。答曰,卿以元勳,位望俱重,故奸賊設此凶計,欲爲構陷而病國,其計可謂凶且慘矣。卿須勿爲介意,體予至懷,速出參鞫事,遣承旨敦諭。
合啓,崔晛事。答曰,不允。
罪人金應虎·金應彪拿囚。朝報
御營廳啓曰,雨勢如此,宮城外結陣軍兵,不可露處經夜,竝令罷陣事,傳敎矣。所當依傳敎罷陣,而但日已昏黑,許多軍兵,罷遣難便。社稷洞口結陣之軍,則陣邊有無主空家,足以容接。西墻外二哨之軍,則西營及三處軍堡,亦容入,未昏未雨,已爲料理。如是移入,過夜後罷陣一事,則待明日,更爲稟旨施行,似或宜當,敢啓。答曰,依啓。御營廳謄錄
訓局啓曰,傳曰,雨勢如此,宮城外結陣軍兵,不可露處經夜,竝令罷陣事,露字標信秪受矣。聖上軫念軍情,特令罷陣傳敎之意,至當矣。但今日雨勢如此,故軍兵使各該將官率領,墻外閭家簷下分入,俾無露處之意,已爲啓達矣。卽今夜深昏黑,許多軍兵,罷陣散出,則紛沓喧闐之際,不無閭閻虛動之患。姑待天明,從容罷陣,何如?敢稟。傳曰,依啓。
又啓曰,都監軍兵,宮墻外結陣矣。今日雨勢如此,若仍屯露處,大雨注下,則軍兵必有凍傷之患。左右閭家簷下,使各該將官,率領分入避雨之意,敢啓。傳曰,知道。已令罷陣矣。
備忘記,訓鍊都監軍兵及御營軍,近以逆變,累日露處,勞苦必多。予甚念之。其令該曹竝爲犒饋,以示予軫念之意。
戶曹啓曰,訓鍊都監軍兵及御營軍犒饋事,傳敎矣。許多軍兵犒饋饌物之數,計其牛隻,不下十餘頭,酒壺不下數千甁。目今胡差支應牛隻,雖給價貿用,猶患難繼,而至於酒壺,其數尤多,尤難容易辦出。依前日御營軍犒饋例,軍人每一名米一斗式題給,使之買餉,似爲便當,敢啓。傳曰,依啓。訓局謄錄
上在慶德宮。停常參·經筵。
罪人裴希度火刑,安集中加刑承服,金就礪·鄭漋刑問,閔濬刑問承服。
問事郞廳李行遠拿鞫,代金光炫。
傳曰,推官引見。
禮曹啓曰,今此魂宮,大祥後撤几筵,停朝上食,至禫只行朔望祭,園所則大祥後朝夕朔望等祭,竝爲撤罷,而守園官亦爲入來,何如?傳曰,依啓。
引見時,合啓,崔晛事。答曰,不允。
裴希度壓膝後,與金應虎面質,鄭洱拿囚,金推斤放送,竹山罪人金孝立·趙憲立·金鶴拿來,裴希度承服,金崙·柳孝立·金應獅拿囚。
假都事崔大根·李起門拿囚。
罪人鄭沁更推,李繼先加刑,鄭辰加刑承服,景龍·具山斗·鄭漋加刑,內人業伊·香伊拿囚,金就礪加刑,閔濬加刑,安集中·裴胤壓沙,尹繼倫·許逌壓沙,裴希度與內人香伊·業伊面質,金世益拿囚,鄭漋壓沙。朝報。罪人柳孝立·柳養善·柳宗善·李廷哲·金世益·金應虎刑問,裴希度火刑,金應虎加刑,趙挺·趙有道拿來。朝報
兵曹啓曰,因摠戎廳啓辭,聞變上來軍兵論賞事,傳敎矣。令該曹考其來現先後,米布量宜題給,何如?答曰,允。御營廳謄錄
義禁府郞廳,以大臣意啓曰,賊逵家,婢夫莫同,竹山府現捉云,而狀啓中曰,似是其莫同云。未知其虛的如何,令本府更爲査問,若眞是許逌奴莫同,則繫械上送事,行移,何如?答曰,允。禁府謄錄
上在慶德宮。停常參·經筵。
有政。以趙翼爲副提學。玉堂日記
以宋興周爲南原府使,蔡亨復爲軍威縣令,沈東龜爲禮曹佐郞,鄭元奭爲刑曹佐郞,申達道爲禮曹正郞,趙贇爲文學,任孝達爲直講,李馨遠爲司成,金俊龍爲黃海兵使。
備忘記,逆獄事體,至重且嚴,內官中姓裴者,仍在闕內不當之意下敎,則內官辛大容·崔彦恂,顯有營救之色,竝拿推。
罪人李繼先·具山斗·柳孝立·宗善·養善·金應虎加刑,鄭漋·閔濬·李廷哲加刑,銀孫·唜香·趙海淵·金鑊·金璜拿來,李濰拿來,鄭沁與柳孝立面質,柳宗善加刑,安集中與趙有道面質,金世益加刑承服,柳斗立拿來。
罪人許逌·尹繼倫·李友明·裴希度·鄭沁·金永己·安集中·鄭振,軍器寺前行刑。啓。
合司啓曰,仁城君珙,出於諸賊之招者,前後非一,至有與賊濧親約,發家僮九十餘名等語。事至於此,則聖明雖欲保全,亦不可得矣。請令廟堂議處。答曰,因予不肖,逆變繼報,予實慙痛,無以爲心。今此賊招中,雖有凶慘之語,皆是凶徒借重之計。仁城,豈有預知之理乎?更勿提起此論,以安予心。
合啓,金克鑌,早出賊口,辭語極緊,請依鞫廳啓辭,刑推。答曰,令鞫廳更爲議處。
府院啓曰,慶尙右兵使許完,侵虐軍卒,請罷事。答曰,更爲詳聞論之,可也。
合啓,崔晛事,停啓。
罪人具山斗壓沙,李繼先·金應虎·柳養善加刑,閔濬壓沙,金應虎刑問,柳孝立加刑三度承服,景龍火刑,鄭漋壓沙。朝報
上在慶德宮。停常參·經筵。
謝恩,副提學趙翼。玉堂日記
罪人趙挺·唜香·銀孫放送,趙憲立元情承服,李天成·李貴成·韓惟吉·李大明·李碩果·李廷·李元培拿來,景龍·金應虎·閔濬加刑,柳宗善承服,金應獅加刑承服,柳養善加刑,金克鑌刑問,李繼先物故。
柳孝立·金世益,軍器寺前行刑。啓。
柳斗立·趙憲立刑問,金應虎壓沙,吳燦·閔宏·鄭藎·朴應寶拿來,柳斗立加刑承服,金應虎承服,具山斗加刑,李貴成放送,鄭漋加刑,李廷哲姑停刑推,趙憲立加刑,柳養善壓沙,金克鑌加刑,具山斗·閔濬火刑。
玉堂箚子,仁城君珙,快從合司之論事。答曰,賊招雖極凶慘,皆是借重之語,決不可取信,更勿瀆擾。
合司啓,仁城事。答曰,不允。
院啓,許完事。判中樞趙挺供招之辭,有爲舊主懷二心之語,其心所在,斷可知矣。請絶島遠竄。
府啓,許完事。趙挺供辭有曰,旣已委質於聖明,若爲舊主,又懷二心,則死亦甘心。觀其語意,有若全不知光海之爲得罪於倫紀之人,請絶島安置事。司藝李光胤,衰老不能擧職,且有人言,請罷事。答府·院曰,趙挺,前無身犯之罪,不可以供辭中少失,竄黜。許完·李光胤遞差。
罪人趙憲立加刑,柳養善壓沙,金克鑌加刑,具山斗·閔濬火刑。朝報
上在慶德宮。停常參·經筵。
禁府,崔晛會寧定配。啓。
京畿監司書目,陰竹呈,以閔濧捕捉上送事。
罪人具山斗·金克鑌物故。
合司啓,仁城,請按法處置事。答曰,予意已諭。
府啓,趙挺事。柳斗立招內,柳忠立奴子江華圍籬處,常常往來,上年十月書札,纔到堤川云。其不謹守直之狀,極爲駭愕,請其時內官·別將,竝拿推。答曰,依啓。趙挺事不允。
院啓,江華守直內官·別將拿推事。禁府都事尹昌遠,爲人庸劣,請汰事。許完事。趙挺事。答曰,依啓。趙挺·許完,不允。
回答使朴蘭英·李灤,與胡差西下。
罪人金就礪·閔濬·李濰·韓惟吉加刑,金應彪加刑承服,柳養善壓沙,金應虎·閔濧面質。
禮曹啓曰,告廟時逆魁,問於鞫廳,則以柳孝立爲魁云。不卜日,以來十二日,告廟·陳賀·頒敎之意,敢啓。傳曰,依啓。
罪人鄭碩德·鄭浯·鄭汋·于音山·莫金,拿來囚。
罪人金應獅·金應虎·金應彪·趙憲立·柳斗立,行刑。啓。
閔濧刑問二次,柳養善壓沙後火刑不服。
傳曰,明日陳賀,權停例爲之。朝報閔濧壓沙,于音山放送。朝報
政院啓曰,逆賊柳孝立,已爲正刑,告廟·頒敎等節目,依例擧行事,分付該曹之意,敢啓。傳曰,依啓。
禮曹啓曰,傳敎云云。近日逆賊,連續承報,正刑者多至十有六人。告廟·陳賀·頒敎等事,所當卽爲啓稟擧行,而但自前必正刑逆魁然後,告廟頒敎時,擧其逆魁之名而告之。今此逆獄推鞫,極其嚴密,承服正刑者,雖多,而外間之人,專未知逆魁之爲何人。令鞫廳定其逆魁後,應行節目,依例擧行,何如?傳曰,依啓。忠勳府謄錄
上在慶德宮。停常參·經筵。
逆魁柳孝立伏誅,王世子率百官陳賀。玉堂日記
傳曰,頒赦·百官加·宥雜犯死罪以下。
口傳政事,以柳東輝·朴敞爲禁府都事。
傳曰,判中樞鄭昌衍,待命闕門外云,退去調理事,遣承旨諭之。
罪人李廷哲·閔濬物故。啓。
合司啓,府·院啓,大祥齋戒姑停。朝報
敎中外大小臣僚·耆老·軍民·閑良人等書,王若曰,國家不幸,逆節屢起於封彊。君親無將,大變幾生於肘腋。刑章昭擧,慶澤旁流。粵余眇躬,承玆亂緖。奉母妃而復位,彝倫式明。黜罪人而正名,大義以揭。凡於政刑之際,每以寬大爲心。自非大憝元兇,負犯倫紀,莫不同仁一視,曲加生全。豈料兇孽之餘,敢稔逆亂之計?逆賊柳孝立·鄭沁·尹繼倫等,以天賦之梟獍,爲向日之廉來,或附托權奸,以廢母斁倫爲任,或攀緣肺腑,以逢君誤國爲事功。惡貫已盈,罪難逭於誅殛,寬恩荐被,身自便於田廬,罔念戴天,翻懷吠主,謂神祗可以誣罔,謂宗社可,以覬覦。交關癈人,傳密書而相應,連結王子,聚家僮以爲兵,託讖緯而煽動人心,通宦寺以狙伺禁掖,擬逆豎於諸葛,指渠魁爲聖人,宮中行鴆之謀,吁已慘矣。太廟放火之說,是可忍乎?計議已成,部分略定,造謀,實自前歲,擧事,期在翌朝。危哉禍幾,迫於片餉,幸賴天地之默佑,遂爲忠良之炳幾,發其陰謀,醜類,悉就擒縛,加以嚴訊,情款,應時供輸。國有常刑,予敢容貸?已將逆賊柳孝立·鄭沁·尹繼倫·裵希度·許逌·柳宗善·柳斗立·安執中·李友明·鄭遴·許逵·鄭振·趙憲立·李暘·裵允·金應虎·金應彪·金應獅·金世益·金永起·玉石·金伊男·貴希等,竝依法正刑訖,遣官昭告于太廟。亂臣賊子,何代而無?極惡窮兇,莫甚於此。旣快臣民之憤發,推雷雨之恩。自本月十二日昧爽以前,除謀反大逆,謀反,子孫謀殺歐罵祖父母·父母,妻妾謀殺夫,奴婢謀殺主,謀告殺人,壓魅,蠱毒,關係國家綱常,贓汚,强·竊盜外,雜犯死罪,徒流·付處·安置·充軍,已至配所·未至配所,已發覺·未發覺,已決正·未決正,咸宥除之。敢以宥旨前事,相告言者,以其罪罪之,在官,各加一資,資窮者,代加。於戲,順吉逆兇,是爲常理,陽舒陰慘,無非至仁,故玆敎示,想宜知悉。弘文提學臣張維製進。勳府謄錄
兵曹啓曰,都監啓辭,傳語軍,以兵曹軍士定送事。傳曰,令兵曹酌定事,傳敎矣。今此魂宮擧動時,傳語軍五十名,別定部將率領擧行之意,敢啓。傳曰,依啓。訓局謄錄
上在慶德宮。停常參·經筵。
魂宮大祥親行。玉堂日記
禁府都事書目,江華圍內,內人一人段,以所持小刀,自剄卽斃,任姓人段置,亦爲自剄,不至大段,擔持上去事。
江華內人愛英·仁玉,拿囚。
罪人金就礪物故,罪人閔浠·閔卓立·金鐸拿囚。朝報
上在慶德宮。停常參·經筵。
以大祥日無所啓。朝報
上在慶德宮。停常參·經筵。
接伴使書目,徐紀臣病死事。
濟州牧使書目,本州漂泊敗船,本板連合罅隙,有銀子大小片,拾得七十六兩,備邊司上送事。
江原監司書目,原州囚鄭洎父大海致死事。
賓廳二品以上啓,仁城君珙,按律處置事。答曰,凶逆之徒,已盡伏誅,今雖容貸,似難更圖不軌。諸卿須體予至懷,勿爲更煩。
合司啓珙事。答曰,予意已盡諭之,須勿瀆擾。
罪人李廷·韓維吉加刑,權就成拿來。
罪人李濰,軍器寺前行刑。啓。
罪人愛英·仁玉元情,李廷·韓惟吉壓沙,仁玉刑問,權就成元情。
罪人閔濧物故。啓。
府啓,趙挺事,金裕更爲拿鞫事,永同黃㙉,以就正卵育之人,不宜齒在仕版,請罷職不敍。答曰,依啓。趙挺削奪官爵,院啓趙挺事。與府答同
禁府金蓍國·李行遠·李報門·崔大根·崔繼勳蒙宥放送。內官辛大容·崔彦恂元情。判付罪犯非細,似不可全釋,然已經大赦,除刑放送。
罪人金鐸·閔浠·徐國材·徐鉄卿刑問,仁玉加刑。
玉堂箚子,亟從諸臣之論事。答曰,予意已諭,更勿瀆擾。朝報
上在慶德宮。停常參·經筵。
副元帥書目,獺兵百餘騎,自龜城路掩襲蛇浦事。
傳曰,明日江華圍內,當下送內人,禁府都事,持開金下去,入內人後上來。
政院啓曰,右議政金瑬,使之安心參鞫事,傳敎矣。累出賊口,惶恐不敢入參云。傳曰,遣承旨敦諭。
賓廳二品以上啓,珙按法處置事。答曰,已諭,毋煩。
合司啓,珙按法事。答曰,毋庸强煩。
府啓,趙挺事。東部主簿鄭慶彰,爲人皆劣,以假都事有顚倒之失,請罷職。答曰,依啓。趙挺旣已削奪,停論,可矣。
院啓,趙挺事。金裕·韓仁官等,自有眞主之說,同出於逆賊仁居之招,韓仁官等,請竝拿鞫。答曰,依啓。
玉堂箚子,珙事。答曰,勿煩。
罪人閔浠·徐國材行刑,罪人韓維吉·李廷壓沙。
合司再啓。答曰,賊招未必盡實,宜勿瀆擾。
假都事金俊元,以柳希亮處絞事,巨濟地出去。
罪人李傅。拿來。朝報
禁府啓曰,呂□拿來,假都事張㬇拿來,傳旨啓下。羅將發遣拿來,呂□則他都事發遣拿來之意,敢啓。答曰,上來後拿推。禁府謄錄
上在慶德宮。停常參·經筵。
有政。以鄭弘溟爲典翰,李基祚爲副應敎。玉堂日記
罪人朴英達·龍伊拿囚,李廷·韓惟吉·仁玉物故,閔卓立承服後,年未滿,濟州定配。朴英達·李義·景云·許龍伊·愛英·實伊刑問二次,景云加刑承服。李傅·李義·朴貴奉·實伊壓沙,愛英加刑,鄭藎·閔宏·鄭碩德·朴應輔·金崙刑問二次,呂䄄吉刑問。
江華留守書目,守直內官傳言,光海不食呼泣辭緣事。
合司啓,珙按法事。答曰,邦運不幸,遭此無前之變,予心痛悶,達宵無寐矣。須體予意,更勿瀆擾。
賓廳啓辭,與合司答同再啓。答曰,予意已諭。
玉堂箚子。答曰,予意已諭兩司矣。
府啓,陽智縣監李厚培,偃然直啓,已極可駭,至於伸理犯逆罪人,其爲愚濫,不可不懲,請罷職。答曰,依啓。
院啓,南原府使宋興周,濫蒙不次之擢,蔑著實效,唯求虛譽,前爲守令,私奸邑婢,汚辱體面。保寧縣監朴而立,爲人庸劣,請罷職。答曰,依啓。興周遞差。
平安道武科別試,試官,尹烇。
以辛應望爲注書,羅萬甲爲直講,金鑊爲淳昌郡守,崔渷爲稷山縣監,黃時幹爲三嘉縣令,沈暐爲永同縣令,安鍵爲大興郡守,宋淵爲鎭安郡守,金靈爲定山縣監,權淰爲刑曹正郞,朴瑺爲慶尙右兵使,洪靌·沈命世爲都摠管,宋象仁爲南原府使,尹孝永爲保寧縣監,洪孝孫爲陽智縣監。朝報
上在慶德宮。停常參·經筵。
禁府,呂䄄吉物故。
備忘記,嘉禮時,正使金瑬,副使朴東善,各鞍具馬一匹。諸執事各加一資,資窮者代加。都提調申欽,提調李貴·金尙容·金藎國,傳敎官金蓍國,各熟馬一匹。都廳李基祚·兪伯曾,傳敎官李如璜,輔德李潤雨,弼善金地粹,司饔副提調晉山都正順慶,正李景嚴,相禮許恒加資。郞廳金知汝等陞敍。安獻徵半熟馬。李敏樹兒馬一匹。監造官南好學等,六品遷轉。敎命製述洪瑞鳳,竹冊文製述張維,各兒馬一匹。敎命書寫沈悅,竹冊書寫李弘胄,篆文書寫金光炫,半熟馬一匹。嘉禮時陪從侍講院官員,各兒馬一匹。翊衛司官員,各弓子一張賜給。
院啓,宋興周事,停啓。
副元帥書目,偵探人言內,五十㺚兵,投降督府的實,仍言㺚賊,初四日大擧兵,入寇天朝事。
合司啓,仁城事。三啓。答曰,不允。
百官庭請初啓。答曰,予意前已盡諭,而卿等堅執不已,予甚悶焉。須勿更煩,以安予心。三啓。答曰,不允。
合啓,趙挺事。答曰,遠竄。
罪人李傅·朴英達·實伊·李義·愛英·閔宏·鄭藎·金崙·鄭碩德·林德發·李坤榮·龍伊·柳震亨加刑,愛英姑停刑推。
景云·李坤榮·林德發行刑。啓。
李憬拿來。
李義·實伊·朴英達·鄭碩德·朴應寶·閔宏,壓沙。朝報
上在慶德宮。停常參·經筵。
謝恩,典翰鄭弘溟。
有政。以閔應亨爲掌令,副應敎李基祚,陞通政。玉堂日記
以李潤雨爲輔德,李景嚴爲司饔正,許恒爲相禮,金地粹爲弼善,副護軍兪伯曾,加通政,李廷馦爲尙州牧使,左副承旨李如璜,加嘉善,尹煌爲舍人,鄭元奭爲義城縣令,成僖耉爲高靈縣監,權益慶爲丹城縣監,趙元範爲濟用正,成時憲爲軍器正,金琂爲司藝,金汝鈺·全克恒爲待敎,李馨遠爲弼善,尹墀爲兼弼善,申楫爲刑曹正郞,沈演爲佐郞,洪鎬爲禮曹正郞,權泰一以特旨爲忠州牧使,金楘爲兼文學,韓必遠爲司成,任孝達爲相禮,尹昉爲判中樞,權潗爲直講。
都體察使啓辭,從事官金堉所報,尙州牧使尹安國,義城縣令韓亨吉,高靈縣監洪霫,柒浦萬戶魏庭寶,忠州牧使李植,或年衰才拙,或用刑嚴劇,或喜飮癈事,或庸劣熹微,或觸事疎闊,上項五人,似當罷職。丹城縣令韓夢逸,才疎政拙,軍器最爲無刑,此兩人,似當拿推。傳曰,依啓。
下別歲抄,中·下等蕩滌。
傳曰,推官引見。
禁府,沈器成·辛曘拿囚。
百官啓,仁城事。三啓。不允。合司三啓。答曰,不允。
玉堂箚子。答曰,不允。
合啓,趙挺事。答曰,不允。
罪人鄭藎·實伊·金崙·鄭碩德加刑,閔宏·朴應寶壓沙,李傅·李義火刑,朴英達·龍伊加刑二次,韓忠實·柳柏壽刑問。朝報
引見時,知事金□所啓,許逌捉來時,私奴二人捉來,臣意則以爲,優給賞物綿布銀子於鍾樓,以爲聳動之擧,則在逃罪人,不難捕也。上曰,宜矣。
義禁府啓曰,鞫事方殷,郞廳二員有闕,未能周旋。見闕二員,當日內口傳政事,差出,何如?傳曰,允。禁府謄錄
御營廳啓曰,兵曹啓辭內,御營軍試才時,本曹堂上眼同監試事,命下後,緣國有逆變,本曹堂上及御營大將,各有公故,久未擧行。卽今又有庭請之擧,御營軍放送日期漸迫,而事勢如此,不能趁卽試射,令御營廳議處,何如?傳曰,允事,傳敎矣。先運軍兵放送期限,初雖以臨時進退爲定,而後運上來之後,則卽當放還,而歲翻之後,國有大變,且啓下試才,未及擧行,故今朔料米,限今二十日分給矣。卽者該曹,以大將及本曹堂上,各有私故,未能擧行之意爲啓。試才論賞,固軍兵日夜懸望,而若以是啓下之後,未試而下送,則在軍情,必多落莫。先運軍僅九百餘名。或依兵曹別觀射例,別出試官,從速試射,罷送日期,則近觀事勢,更爲稟旨施行,何如?答曰,依啓。先運軍兵,今月內罷送,可也。御營廳謄錄
引見時,金自點所啓,逆珙,不可在其家,必須出置,令訓鍊都監軍士守直事。領相申欽所啓,罪名如此,無仍置城中之理,金自點之言,甚是,非過言也。上曰,出置他處,不可,而無賴之徒,毋令出入,軍士守其家,可也。訓局謄錄
上在慶德宮。停常參·經筵。
罪人愛英·許龍伊·朴英達·閔宏·鄭碩德·金崙物故。啓。
百官·合司三啓,珙事。答曰,不允。
合啓,趙挺絶島安置事。答曰,依啓。
宗室啓,珙事。答曰,因予無似,遭此無前之變,日夜慙悶,無以爲心。宗戚諸卿,又出此言,尤極驚悶焉。屈情從法,予所不忍,須勿瀆擾。
罪人李義加刑物故,鄭藎停刑,朴應寶·柳震亨·韓忠吉·實伊加刑不服,吳燦放送,一年·莫乃·今鶴保放,李璟·金伊·守伊·文孫放送。
玉堂再箚。答曰,不允。朝報
禁府啓曰,柳柏壽停刑命下之後,卽爲分付于外刑房色吏矣。罪人刑推時,招入韓忠實,而誤以柏壽入之。雖不刑推,事甚顚倒。色吏則從重治罪,泛囚都事,亦不無所失,竝推考,何如?答曰,依啓。
又啓曰,假都事二十六員內,十八員,已爲出使,其中二人病重,餘存無故者,只六員。出使連絡,令吏曹遞差,加出七八員,俾無臨時窘迫之患,何如?禁府謄錄
上在慶德宮。停常參·經筵。
兵曹,世子嘉禮別試初試規矩,鐵箭五矢一巡,落點。
罪人朴應寶·實伊·柳震亨·韓忠實加刑,朴應寶物故,愛金伊放送,閔孝伯·二男拿來。
百官·合司再啓。答曰,不允。三啓。答曰,予從前曲護仁城,期使安享,邦運不幸,遽遭大變,俯仰慙靦,無以爲心。私情雖重,公議難遏,故不得不勉從,今姑出置,以絶兇徒窺窬。
宗室啓辭。答曰,不允。
合啓,趙挺絶島安置事。答曰,依啓。
院啓。全義縣監崔璹素無廉聲,加以昏醉度日,請罷事。靑丹察訪崔光緖,土偶尸位,加以嗜酒畜妓,無意撫恤,請罷事。答曰,依啓。
罪人閔孝伯刑問二次,壓沙承服,許拿來,問情放送,莫同刑問,金景善拿來。
濟州牧使書目,大靜圍籬罪人善胤,物故。啓。
罪人閔孝伯,行刑。啓。
禁府,趙挺,南海定配。啓。朝報
政院啓曰,逆珙出置事,命下矣。臺諫,方以按法論啓,出置承傳不得捧之意,敢啓。傳曰,捧之,可也。政院啓曰,逆珙出置事,承傳捧之事,傳敎矣。宗室·三司·百官,方以按法論啓,公議至嚴,不得捧之意。敢啓。傳曰,議于大臣處之,可也。廷議至嚴,因當恭竢聖兪,但人心危懼,一邊姑宜出置,似不可緩。令禁府急急擧行事,捧承傳爲當,伏惟上裁。答曰,依議施行。傳,及第趙挺段,本以奸邪之人,叨竊具瞻之位,縱臾昏朝,基禍致亂,得罪倫紀。其他州凶徒,貪婪悞國之狀,特餘事耳。當初失刑,輿情久鬱。今者緊出賊口,父子連累,其心所在,實未可測,而所供之辭,極其悖逆,有曰旣已委質於聖明,若爲舊主,又懷二心,則死亦甘心。觀其語意,有若全不知光海主,爲得罪倫紀之人,其臨死自明之言如此,則其爲賊之籍口者,有以自取,明矣。不可留在都下,以爲亂階是如爲昆,絶島安置爲只爲,義禁府傳敎爲良如敎。
禁府啓曰,云云事,捧承傳矣。議于大臣,則百官·三司,方以按律論啓,姑先出置于珍島·旌義縣,此非尋常宰臣之類,本府都事,同宣傳官,且令兵曹擇定別將押去,而令京畿·忠淸·全羅道,別定差使員,帶同的當將官,多率軍人擁後,次次交付後,受到付移文本府,以謹非常,何如?答曰,依啓。濟州太遠,出置于珍島郡定配罪人,竝移配他島。
禁府啓曰,本府草記,珙出置事,議大臣事。答曰,依啓施行。
禁府啓曰,罪人等,已爲正刑。破家瀦澤,籍沒緣坐,罷其守令,降其邑號等事,依前例當爲捧承傳施行,何如,而第念近年以來,國運不幸,逆變頻起,京外破家瀦澤者,無慮數十,所見驚駭。今者正刑罪人,已十七,前日逆賊之家仍存,以賜功臣,亦是近例。破家瀦澤,罷其守令,降其邑號等事,議大臣處置,何如?答曰,依啓。
又啓曰,議于大臣,則海昌君尹昉,領議政申欽,左議政吳允謙,右議政金瑬議,逆所起之處,降其邑號,罷其守令,爲應行之例。至於第宅,則自祖宗朝有給付功臣之規。今若一一瀦破,則今番承服者甚多,破家之數,無慮二十餘處矣。臣等之意,破家之律,只行於逆魁。降邑,罷守,民被其害,誠如本府啓辭,而係是三尺,一時更改,亦涉重難。變以通之,非在下所敢,伏惟上裁。大臣之意,如此,上裁施行,何如?禁府謄錄
上在慶德宮。停常參·經筵。
校理呂爾徵初度呈辭。入啓。給由。玉堂日記
毛都督前,問安使李尙吉,出去。
罪人任性之拿來,韓忠夫·實伊物故,莫同加刑。
合司三啓,百官三啓。答曰,予爲宗社,抑情用法,卿等猶不停止,予極驚怪。此外加罪,決不可從,更勿爲如此之言。
府啓,近來宗室之散處外方者,十居八九,至令宗簿寺行文各道,知委上送。宗簿寺,以檢飭之官,任其散處,請推考。答曰,依啓。
傳曰,李繼先·許逌等奴婢·田畓文書,令該曹區處。
宗室。監察啓辭。答曰,不允。
罪人莫同·任性之加刑二次後,壓沙不服,柳震亨·金景善加刑,强順從,元情後放送。
禁府都事柳東輝,別將李元榮,宣傳官李允升,珍島珙押去。朝報
義禁府啓曰,罪人珙出置時,令京畿·忠淸·全羅道,定差使員,帶同的當將官,多率軍人擁護,次次交付事,因本府啓辭。答曰,依啓事,命下矣。此事重大,不可尋常行會。發遣宣傳官持標信,下諭于三道觀察使處,何如?答曰,依啓。
又啓曰,罪人珙出置時,京畿軍人未及交替之前,似當以訓鍊都監軍人擁護以送,敢啓。答曰,依啓。
以禁府珍島罪人移配單子。傳曰,朴葵則絶島定配,柳希安則淸州定配。
備忘記,前仁城赴配所時,中使·守直內官,當爲下去。一路給馬下去之意,言于禁府。
又啓曰,加德鎭,雖熊川地,而海路比之巨濟·南海,則頗遠,故定配矣。依傳敎朴荃·玉之,竝以巨濟移配矣。答曰,知道。
備忘記,前仁城出置處,妻子亦爲下送,以慰其心。
禁府啓曰,逆珙出置處,妻子亦爲下送事,傳敎矣。一時下送,事多難便,隨後下送。且奴婢定數以送,爲當,以幾名定送乎?敢稟。答曰,依啓。婢僕,斟酌定送,可也。
又啓曰,逆珙,全羅道珍島郡,今姑出置事,命下,故本府都事,時方押去矣。此非尋常罪人之比,當爲圍籬安置,大臣之意亦然,敢啓。答曰,依啓。
又啓曰,珍島定配罪人申瑞廷等七名,今將移配矣。遠竄罪人,則令本道各定差使員,押送交付,而申瑞廷·吳世隆,則當爲圍籬。發遣郞廳押送之意,敢啓。答曰,依啓。
又啓曰,云云事,啓下矣。旣爲圍籬,則圍籬之內,別無奴子,以婢子三人定送,似當,敢啓。答曰,知道。珍島下去間,奴子二名,亦爲定送。
傳,上年春間江華圍內女人,本官炊飯·汲水婢子等處,頻給魚物,以爲交通之地,而守直內官,不爲禁斷云云。事甚駭愕。其時守直內官朴介臣,邊遠定配,以警後人。且今年守直內官文克明,亦有擅入曆書之罪,一體定配。禁府謄錄
傳曰,前仁城家,勿爲守直事,言于都監。訓局謄錄
上在慶德宮。停常參·經筵。
校理呂爾徵再度呈辭。入啓。加給由。玉堂日記
百官·合司三啓。答曰,不允。
義州府尹書目,胡差斜老哈,逃㺚尋蹤,持汗書出來事。
罪人柳震亨物故,任性之·分同·莫同加刑後壓沙。朝報
義禁府啓曰,伏見下政院之敎,以緣坐一事,似爲緩忽爲敎,臣等不勝惶恐之至。逆賊緣坐,是何等事,而何敢一毫少忽也?罪人承服之後,京則漢城府,受五部手本來呈,外方則緣坐人捉囚狀啓上來然後,應爲處絞及定配爲奴等事,分輕重擧行,例也,而不待手本狀啓,分明所知者,如柳希亮,則乃本府定配罪人,故已爲發遣都事,令本道眼同處絞,而鄭沁之父大海,捉囚物故事,原州之報已到,其餘各道査覈狀啓,時未入來,京中罪人族屬中,如裵希度之養子三人,以凡人父子論之,則此皆應爲處絞之人,而但內官養子,元非血屬,似當稟議施行,而判府事臣徐渻,自昨日重患疾病,不得來參,時未擧行,此外爲奴之人,則掌隷院所當處置矣,敢啓。傳曰,知道。
又啓曰,逆賊孝立子益善,當爲緣坐處絞,而時在堤川謫所云。本道狀啓,雖未及來府,郞廳發遣,令本官守令眼同處絞之意,敢啓。答曰,依啓。諸子中年未滿者,姑爲拿囚。
又啓曰,孝立三寸叔柳希安,當用流三千里安置緣坐之律,而旣已移配濟州,使不議律之意,敢啓。傳曰,知道。
又啓曰,逆賊繼倫父宖,捉囚水原府査覈狀啓,雖未上來,發遣都事,本府眼同處絞之意,敢啓。答曰,依啓。禁府謄錄
上在慶德宮。停常參·經筵。
有政。以金堉爲修撰。
校理呂爾徵三度呈辭。入啓。遞差。玉堂日記
以沈悅爲戶曹判書,崔岦爲坡州牧使,李坰爲持平,李景奭·金德承爲漢學敎授,姜大進爲宗簿正,林得悅爲工曹佐郞,金宗一爲刑曹佐郞,任絖·呂爾徵爲直講,沈器周爲綾城□□,鄭榏爲訓鍊正,鄭爲全義縣令。
庭鞫,任性之·莫同火刑,分同刑問二次,二男放送,鄭藎物故。
百官·合司三啓。答曰,不允。
院啓,坡州牧使權啓,本州罪人安友善,不爲周密圍捕,致令脫逃,請罷職。內乘李震卿,潛入逆魁柳孝立家,該曹郞廳摘奸時,無意卽出,請罷職。答曰,依啓。李震卿,推考。
備忘記,今此兇逆之變,千古所無,許等,聞卽馳告,使宗社危而復安,可謂忠貫日月,功存宗社,似當趁卽錄勳,以褒其忠,令大臣議啓。回啓曰,凶逆之徒,內外相應,犯闕之期,在於其夜,而許聞卽發告,其功偉矣,依聖敎錄勳,宜當。傳曰,依啓。
罪人莫同·任性之,加刑壓沙。
宗室啓辭。答曰,已諭。
玉堂再箚。答曰,不允。
答百官·合司啓曰,自古遭如此之變者,未嘗不參酌情法而處之,王法雖重,私恩亦不可偏癈也。以此觀之,則今日處置,實爲得中,而卿等猶不停止,不亦過乎?卿等,經年論執,斷不可從,退而思之。朝報以上缺義禁府啓曰,逆賊國材之父徐倬,亦爲囚禁於忠淸道禮山縣云,査覈狀啓,雖未上來,依尹宖例,發遣都事,眼同本官守令處絞之意,敢啓。
又啓曰,逆賊裵希度,已爲正刑,其養子,稽諸律文,則凡過房爲子者緣坐,或以爲當處絞,或以爲中原之過房爲子者,捨其族而從爲後者之族,已與本宗絶,故當爲緣坐。我國內官之養子,則父其父而以內官爲養父,雖爲功臣,不得承襲爲忠義衛,安得與過房爲子者,比而同之?兩論竝有所據,逆律至嚴,人命至重,請議大臣定奪,以爲後日通行之典,何如?答曰,依啓。
又啓曰,議于大臣,則海昌君尹昉,左議政吳允謙,右議政金瑬議,緣坐及嗣者,以其血屬論也。宦者之養子,似不合緣坐,伏惟上裁。大臣之意如此,上裁施行,何如?
又啓曰,云云矣。前日圍中婢子三名外,更爲加定一名,何如?
傳曰,珙妻下去時,都事勿送。
義禁府啓曰,云云事,傳敎矣。珙妻雖與逆珙有異,而圍中下去之人,不可無押領之官。且諸子竝行,旣無將官軍兵,而又不遣都事,則殊乖檢飭禁制之意,依於啓請,差定都事,押領以去,何如?惶恐申稟。答曰,依啓。
又啓曰,本府草記,逆珙圍中婢子三名外,加定一名事。答曰,依啓。裵希度養子,似不合緣坐事,回啓。答曰,依議施行。但不可全然無罪,遠道配定。
又啓曰,逆珙妻下去時,差定都事押領以去事。答曰,依啓。
以禁府內擲奸單子。
傳曰,書吏·羅將之數,似當如是略少,以前擲奸單子觀之,亦少不無漏落者,明日問于禁府,如有漏落者,則推治。
義禁府啓曰,閔賊無子息,問啓事,傳敎矣。閔賊無嫡子,以渫賊之子卓立,爲子云,故已爲拿來,以年未滿入啓定配矣。妻子息有無,則査覈狀啓入來,然後方可知也,敢啓。
又啓曰,逆珙妻子,一時下送,事多難便,隨後下送事,已爲入啓,允下矣。珙旣已發行,其妻子不可久置都下,今明日內,似當發送,而其妻子竝爲安置於圍籬之內,則所率婢子,只以珙之所帶三名入置乎?又爲加定乎?下去時奴幾名,婢幾名定送乎?奴子則雖隨去,當依珙例,限珍島下去間,給送矣。押去都事外,不可無守護以送之人,京畿·忠淸·全羅道所經各官,多定軍人·將官,帶率押送事,三道監司處,更爲下諭,宜當。且京畿軍人,未交替前,定將官·軍人等押送交替事,亦令兵曹。訓鍊都監擧行,何如?禁府謄錄
上在慶德宮。停常參·經筵。
有政。以金堉爲校理。玉堂日記
百官·合司三啓。答曰,不允。
以沈器遠爲江都留守。朝報
御營廳啓曰,御營軍中私賤,則各自耕田結五十卜,稅外給復,良人則奉足一名,爲先定給事,曾已啓下,行會守令,奉行朝廷公事者,絶無而僅有,奉足望呈者,半是同生及子姪,而望呈之後,賂物薄則便爲色吏移定他役之資。曾有本役者,則身方立番,在家妻子,未免囚督之患,緣此軍兵,喁喁不已,復戶給保之法,不爲則已,啓下之後,其行其否,在於各官之操縱,則不幾於不信乎?揆之事理,實涉未安,依前啓下,有役者,本役頉下,良人則給保一人,公私賤則稅外五十卜給復事,移文戶·兵曹,各道觀察使處,更爲行移知委之意,敢啓。答曰,依啓。今後更有廢閣者,當該官吏,從重治罪。御營廳謄錄
右承旨李民宬啓曰,逆賊具山斗之子,因臺諫啓辭,拿鞫事,命下,卽遣假都事,推捉於忠州,而慮或在京,一邊令捕盜廳密捕,則左邊捕盜廳,卽爲捉來矣。似當卽鞫,而鞫廳已罷,何以爲之?敢稟。傳曰,明日鞫之。
左邊捕盜大將意,從事官啓曰,逆賊具山斗子,捕捉事,軍官朴爾澄·梁廷翼等發送,則賊子廷赫及出身鄭蓂,同在其處,竝爲捕捉,故移送鞫廳之意,敢啓。傳曰,知道。
左邊捕盜大將意,從事官啓曰,具山斗子廷赫捕捉時,同捕鄭蓂,初報則曰,廷赫之友,同在被捉納段,入啓之後更推,則渠非廷赫之友,乃山斗女壻云。其初諱賊壻之狀,極爲可駭,前後供招不直,亦極凶譎,移送鞫廳,鉤問凶譎之狀,何如?傳曰,依啓。以上義禁府謄錄
政院啓曰,勘勳事,命下,而大臣推鞫廳進,無空日,故不得爲之矣。近日則推鞫早罷,今日大臣及元勳命招勘勳之意,敢啓。傳曰,知道。
賓廳大臣啓曰,洪靌承命詣闕,臣等以左營中營,當初進勦形止問之,則言左營將辛慶英,則以原州中軍抄軍等事,專掌次知,由西路入於橫城官門前街,李胤男則由中路,亦到橫城邑內前川,鱗次馳入,所謂官門前街,乃賊陣之側,所謂邑內前川,賊陣俯臨不遠之處也。若非兩營圍繞而進,右營以孤軍,何敢先入乎?諸賊一時就縛,不得脫逃者,實是兩營連兵之力也。陣上實跡,不過如斯,而退在之言,實爲冤枉云。以此觀之,中營之錄勳,恐無不可,而臺議如是,自下不敢擅斷,伏惟睿裁。答曰,更爲參酌處置。
回啓,與洪靌更爲商量,則辛慶英,當初專掌抄兵,進勦之日,亦近薄賊陣,此優於李胤男云,敢啓。答曰,知道。
都承旨啓曰,兩營將事,何以捧承傳乎?敢稟。傳曰,問于大臣處置。忠勳府謄錄
吏曹參判洪瑞鳳疏曰,伏以臣以狗馬之疾,不得與於同僚造庭之列,冒昧呈告,罪合萬死。不意召命臨門,莫知所以,而疝氣上沖,不得詣闕,臣罪至此而尤極矣。仍竊伏聞賓廳大臣及元勳勘勳之際,許,指臣當知京中上變等事,要與相議勘定,臣不得不略陳曲折,以達天聽。臣於初三日朝食前,得許抵臣報變書,而黃縉·許選,則間路疾馳,連晝達夜,人馬俱乏,傳授其書於李厚培·李厚源,使之急傳於臣,臣卽以許報,走通於李曙,使之遍示於申景禛·具宏·金自點及金瑬·李貴矣。俄而縉·選俱到,說稱此賊所恃而擧事者,以都監中軍李姓者云。臣欲速通於申景禛,而適値自上胡差招見之時,闕內出入,非人人之所得爲,故招李義培,袖簡就通于景禛,使速趁機善處,而未得賊中的報,憂悶之際,午間金得聲輩四人,物色黃縉之來在臣所,一時來言,賊徒中火板橋,當日晩暮入城,渠輩抽身先來云。臣將詣備局,欲與諸相臣,相議以處,諸大臣適使郞廳,招臣共議,臣始以得聲等,纔自賊中投來之狀告之,則諸大臣,使得聲·振聲,上變政院,一邊使李曙等,派定軍兵,率申瑞檜·斗堅,藏伏于南大門水口,以候諸賊之入城,大槪止此而已。臣不過傳通許之所報,少無效力之事,何敢冒參於勘勳之擧乎?伏願聖明,諒臣無可紀之績,亟收勘勳之命,不勝甚幸。答曰,安心來參。忠勳府謄錄
上在慶德宮。停常參·經筵。
罪人任性之物故。
大臣啓曰,許詣闕將勘勳,而言曰,在竹山時,以書送于洪瑞鳳處,京中上變等事,瑞鳳當知之,必須與瑞鳳議勘定之云。洪瑞鳳命招,使之勘定,何如?傳曰,依啓。
禮曹啓曰,伏見臺諫所啓,其意極爲便當,依前例各道分定額數,稍退日期,何如?啓,依允。
合啓,仁興君瑛,絶島安置事,仁城君奴僕,令該曹按簿移屬事。答曰,輕論不可論之意,昨日已諭,而今又更煩,予甚怪焉。爾等,退而熟思,勿爲更煩。且奴僕,今姑置之,可矣。
罪人鄭赫·鄭蓂拿囚。
禮曹,別試初試二月二十二日,講經三月二十二日,殿試四月初一日,放榜十一日改擇。啓。
罪人具廷赫刑問三次,鄭蓂還送捕盜廳,具廷赫壓沙。
百官·合司三啓。答曰,不允。
宗室啓辭,玉堂再箚,藝文館啓辭。答曰,不允。
平安監司書目,張大秋諺書告目,都督,使毛永福,勦殺胡差便否,往問於鐵山府使,府使若不肯,則是與胡差同心,明矣。俺當移住石城·長山等島辭緣事。
副元帥書目,漢人似有窺覘胡差之意事。朝報
都承旨,以司謁啓曰,吏曹參判洪瑞鳳命招,則病未詣闕,今日不得勘勳之意,敢啓。傳曰,出仕後爲之。忠勳府謄錄
大臣啓曰,兩營將進勦形止,已詳於昨日啓辭中矣。以元勳之言,則兩人雖竝錄,不知爲冒錄矣。如以多爲猥而減之,則李胤男當減矣。勘勳事體,極爲重大,臣等陳其曲折,而稟旨而已。減與不減,不可自下處置,唯竢聖裁。答曰,知道。勿減,可也。
政院啓曰,兩營將勿減事,傳敎矣。此意明日命招兩司城上所言之,何如?答曰,依啓。忠勳府謄錄
上在慶德宮。停常參·經筵。
謝恩,校理金堉。玉堂日記
百官·合司初啓。答曰,如此多事之時,百司廢職,已至一旬,民之受害,必不淺少,卿等須念民弊,速爲停論。
合啓,賊招擇立之說,旣已顯擧,仁興且是逆珙母弟,其有干預之事,安保其必無?請仁興君瑛絶島安置,珙旣伏法,則其奴婢,自歸於有司之處置,請令該司按法移屬,以示分北之義。答曰,凶徒之推重者,自有其人,又如是累日論執,殊極非矣。斷無允從之理,亟停勿煩。奴婢事,亦勿煩瀆。
百官·合司三啓。答曰,不允。
宗室啓辭,玉堂再箚。答曰,不允。
右議政金瑬箚子大槪,勘勳辭免事。答曰,卿意如此,敢不勉副焉?
罪人具廷赫,加刑二次後壓沙。朝報
軍資監正許疏曰,伏以,臣昨日,遽承召命,趨詣闕下,則使臣攢入賓廳,勘定功勳,臣狼狽失據,罔知所爲。竊念臣不幸,凶逆出於切族,繩以秦·漢之律,則合在參夷,而聖朝法寬,臣告幸先,雖得免於罪罰,而豈有可紀之勞乎?若參勳列,已爲冒濫,況目以元勳,使之勘定諸勳乎?臣雖無似,何敢靦然自處哉?臣當其逆逌率衆上京之時,臣弟禊,與臣晝夜謀議,忘寢廢食,相對涕泣,臣語之曰,當急上變,而吾與汝老且病,爲之奈何?禊曰,當使子選,達夜馳往,則可以及於逌未到之前矣,且奚異於親往?又招姪女壻前判官黃縉,欲與選俱,則曰當議于厥父,遂退往其家。其父名性元,年老强直之人也。聞縉言怒且詈曰,國家有急,臣子馳告,一日爲急,汝尙何歸?遂走送人于臣,問逌動衆,臣報以實狀。且致書於縉曰,若使逌事不實,則吾與汝受罪甘心焉。若使逌事的然,則宗社賴汝之一勞而安焉,豈不幸哉?毋遲。性元,遂啓送縉,臣卽以小札二封,授選·縉,一則致于洪瑞鳳,一則致于金瑬,而令從山峽中間道,達夜馳進,鷄鳴至三田渡,人馬顚踣,投入李厚培·厚源家,先送厚培于洪瑞鳳處,厚源于金瑬處,俱傳臣小札,選·縉,暫歇人馬,同進于瑞鳳家,瑞鳳,卽傳通于諸將·諸宰,瑬卽徵會其褊裨軍兵,一以戒嚴,一以捕捉,使凶逆徒黨崩潰,酋率夷戮,不得遂其凶謀焉。且斗堅,卽逌之心腹人也。逌令募衆,金振聲·金得聲·申瑞檜,將應其募,得聲,乃性元孽女壻也。夜奔往其家,欲以稟定。性元驚悚頓足,責以大義,令混往逌衆,詗知其實,奔告選等于洪瑞鳳家,斗堅旣失此三人,則於此乎於彼乎,莫知所爲,踵來而窺覦,瑞鳳,令人縛致于前,則遂懸輸其情。且曰來同得聲,瑞鳳解其縛,而通于金瑬,致此四人于備邊司,又傳致于承政院,而受辭焉。因以獲其軍器,執其徒黨,遂成其獄焉。由是言之,在鄕則賴禊與性元,而得以上變,在京則賴瑬與瑞鳳,而得以弭變,竟致克戡,臣何功之有焉?況今玆翦兇,非如發兵戰討之比也。國家窮追捕捉,設廳鞫問,竟使群凶,咸伏其辜,是諸大臣推官竭誠盡力之所致也。始以瑞鳳與瑬之謀略,終以大臣推官之嚴訊,罪人斯得,宗社復安,臣何功之有焉?臣不過摹劃略干字于小札上,是一手之勞也,安敢以一手之勞,而靦然處於諸大勳庸之上乎?是決不可當也。伏願聖明,俯察愚悃,亟收臣元勳之號,使洪瑞鳳·金瑬詳考京外謀議奔走,拷訊捕誅之勞,而品秩之俾得其實,而使臣得安愚分,無所與焉,則不勝幸甚。答曰,省疏具悉。爾爲元勳,少無不可,安心勿辭。
大臣啓曰,洪瑞鳳·許等勘勳事,承命詣闕,言臣等曰,右相亦當一體勘勳云,敢啓。答曰,知道。使之同參勘定,可也。
政院啓曰,洪瑞鳳等,請右相一體勘勳事,啓辭時,右相聞此語,先爲出去,以此今日不得爲勘勳之意,敢啓。傳曰,命招爲之。勳府謄錄
政院啓曰,卽見假都事羅狀啓,則益善,隨其父上京云。孝立伏誅,已過旬日,益善不無逃竄之患,一邊令捕盜廳跟捕,一邊令義禁府聞見追捕,何如?答曰,允。
禁府啓曰,云云,京中則捕廳,想已訪問跟捕矣。曾聞孝立等,先世墳墓,在安山,家舍奴僕,多在其處,發軍掩捕事,京畿監司處,下諭爲當。且本月初十日,孝立正刑,卽時當爲緣坐人等囚禁,牒報亦已爲行移,而至今囚禁與否,不爲馳報兺不喩,孝立拿來時,益善則爲守令者,亦當囚禁以待處置,而任其隨行,極爲非矣。右良辭緣,堤川縣監,當爲推考,遲晩取招啓聞,而忠淸監司處行移,何如?答曰,依啓。堤川縣監拿推。禁府謄錄
政院啓曰,兩營將事,兩司城上所命招言之,則退與同僚相議,不敢承受云矣。答曰,知道。
院前啓,兩營將事,停啓。
右贊成李貴箚子,伏以,天下之患,常出於意外,亂臣賊子,何代無之?故成王·周公之聖,而有管·蔡·武庚之亂,漢高之威,而有柏人之變,武帝之威,而有莽河羅之變,明太祖之威,而有胡惟庸之謀,如此者,不可悉數,王者慮患之道,豈容少忽哉?故重其賞,以開上變之路,酷其刑,以絶奸執之謀,此自古帝王防患慮遠之術也。書曰,有顚越不恭,劓殄滅之無遺育,俾易種于玆新邑,此非用刑之酷乎?漢高時上變者,皆封列侯,武帝時,霍光·金日磾·桑弘羊等,以告莽河羅之功,增其封爵,宣帝時,楊惲,亦以告變,封平通侯,我世祖朝金鑕,以告六臣之變,封君,官至左議政。夫霍光·金日磾·楊惲等,皆漢之名臣也,而不以告變受封爲恥,六臣之事,後世許其忠,而在光廟則爲逆臣,故金鑕之功,當時無異議,此非重賞而開之者乎?夫僥倖富貴之心,孰不有之?特畏其謀泄而不敢耳,故雖在太平之世,而不開告變之路,不重治逆之律,則逆變必不可止矣。往在光海時,自知人心不服,過生猜忌,小人之希望權寵者,屢起大獄,以爲迎合固位之計,誣告者相繼受賞,無罪者騈首戮,而甚至先王骨肉之親,連陷大獄,其時耆老大臣,不敢言其無罪也。倡爲全恩之說,以爲救解之地,其情慼矣。非以爲有罪者,亦當全之也。告變者,人人切齒,以其所告者,誣也。非以眞告爲不可也,治獄者,擧皆側目,以其所治者,非逆也,非以眞逆爲不可也,而十數年內,擧國之人,厭苦於討逆告變之說,久矣。及至聖明之世,事事務爲相反,而未免爲矯枉過直之歸,夢寅之變,發告者,未蒙勳爵之賞,緊出賊招者數十人,一時疎放,命下之日,懽聲如雷,而臣獨憂之,其後渠等,皆爲适賊先鋒,惡在其以恩感賊之效哉?适賊之謀,文晦·李佑等,故入賊徒之中,費盡機關,密探賊情,而上變之後,有論罪告者之議,臣於榻前,極力救解而得免,向使适賊,不卽擧兵,文晦等已爲泉下冤魂,而國家之禍,將有不可勝言者,豈不危哉?其後李時言之告,沈逸民·金仁之告,朴宗一之告,無不眞的,逆狀明白,而特以若干縉紳,爲賊借重,亦出於告變之書,故人皆疾之如讎,其間亦有一二不實之告,尤足爲談者之藉口,故攻治譏察之說,憎疾告者之弊,爲一時痼疾,不逞之徒,潛伏都市之中,做出訛言,作爲歌詞,以爲鉗制勳臣,恣行胸臆之計,一時名士大夫,墮其術中,認爲公論,助其勢而張之,自此之後,上變一事,爲世大禁,而勳臣縮頭囚舌,救過不給,遂使兇賊之勢,日漸熾張,聚徒設謀,略無忌憚,東西相應,內外相結,白日街路之中,兇徒相雜,而不可復辨矣。其同黨之中,豈必盡爲心腹,亦豈無思欲發告者,而告之則禍敗立至,從之則富貴可圖,人孰肯棄榮而趨辱,捨生而趨死哉?仁居之變,嶺東守令關西妓生,先期知之,孝立之變,亦有投書於勳臣家,預告日期者,而終不敢發一言,許陳克一之告,必待其發兵而後爲之。嗚呼危哉。幸今天祐宗社,奸謀敗露,凶逆之徒,幾盡伏辜,而逆珙之罪,擧國討之,無有異議,庶幾自此正氣少伸,逆氣少挫,國勢少張,人心少定,可謂不幸中之幸也。然逆魁逭刑,人心益鬱,而賊徒死者,纔數十人耳。犯闕之賊,必不若是零星,則日後之患,何可勝言?然王者之治獄,固不可專以殺戮爲務,故討逆,必先於巨魁,慮患,當防於未然,爲今之計,只爲去禍根開告變二者而已。禍根之除,有庭臣之請,告變之賞,又有錄勳之命,固無待於臣言者矣。但聞今日之論功,只錄許而不錄崔山輝,臣以爲不可。蓋山輝,以初三日平明,使人奔告於沈命世,此許告書未到之前也,而命世,動於浮議,不敢自爲上變,而終令山輝,自告於廟堂,與許之書,告於洪瑞鳳無異,此非山輝自致後時者,而逆魁孝立之就捕,實出於山輝之口,而洪瑞鳳雖見許告書,亦動於浮議,不能自告,必待黃縉等告變而後,上達,亦與命世無異,則山輝之功,雖與許,竝錄爲元勳,亦未爲過也。仁居之變,陳克一晝夜奔馳,來告朝廷,其忠至矣。若無洪靌,則克一當爲元勳,而反不得參於三等,何以勸其忠哉?臣以爲克一亦宜竝錄於昭武末端,以褒其忠,可也。文晦,雖有誤聞謬告之罪,不可以此掩其前日之功,而流竄海島,已至四年,遂爲告變之大戒,甚非國家之利,臣以爲卽日放還,可也。柳應泂·金仁·沈逸民所告,皆是逆賊之甚者,今日逆倘,皆于相連之枝葉,而推戴則不出於逆珙一家之中,前後雖殊,其實一也。臣以爲今此錄勳時,許令追錄,可也。成佑吉·韓訢,俱係告者,而斃於杖下,李時言,曾告有林之變,則必無謀逆之理,而未及訊問,遽被刑戮,冤亦甚矣。臣以爲快雪三人之冤,復爵賜祭,以勸將來,可也。崔晛,方在論死之中,則其子寧免怨懟之心,而乃能聞變則告,忠莫尙焉,臣以爲不但錄其功,仍又赦其父,以示褒賞,可也。且沁賊,比仁居於諸葛,而仁居之謀,以逆珙爲眞主,則發有前後,而其實相連也,明矣。臣以爲兩勳,合以爲一,以省都監之弊,亦可也。臣又聞逆賊奴婢,廟堂有分給各司之請,孝立家舍,亦有撤毁瀦澤之擧云,此皆非也。都城之內,本無瀦澤之法,逆賊奴婢田宅,自當分給功臣,國家不宜惜此些少奴婢,使功臣落莫也。凡臣所陳,雖若鄙陋,不似近日士論,而其實莫非出於愛君憂國,慮患防微之大計。伏乞聖明,毋以老耄而忽之,特令廟堂商確處之,以爲永壽國脈之地,不勝幸甚。答曰,省箚具悉。箚辭,當令廟堂採施焉。忠勳府謄錄
上在慶德宮。停常參·經筵。
有政。以李行遠爲修撰,崔惠吉爲副修撰。玉堂日記
以李基祚爲承旨,金楘爲兼校書校理,任絖·安獻徵·金琂·吳端爲京畿·忠淸·全羅·慶尙道京試官,柳舜翼爲摠管,鄭國彬爲訓鍊副正。
罪人柳性善拿來,具廷赫加刑後壓沙。
副元帥書目,今月二十三日回答一行,無事過車輦,仍往義州事。
百官·合司三啓。答曰,不允。合啓,仁興事,仁城奴僕移屬事。答曰,不允。玉堂再箚,宗室啓辭。答曰,不允。
洪瑞鳳·許等上疏大槪,鞫廳諸官,明有竝錄之例,仰候睿裁事。踏啓字而下。
唐差官接伴官李景賢入來。
大臣·元勳,勘勳封入。朝報
錄勳都監啓曰,郞廳前監察尹瀍,監造官前監察李尙儉,前縣監李汝恒,前監役李裕基,已爲啓下,依前例付軍職,冠帶常仕,何如?傳曰,依啓。勳府謄錄
上在慶德宮。停常參·經筵。
謝恩,修撰李行遠。玉堂日記
勘勳,一等,許·洪瑞鳳。二等,金瑬·申欽·吳允謙·黃性元·許禊·黃縉·許選·尹昉·徐渻·金自點·韓汝稷·李景稷·李曙·申景禛。三等,李厚培·李厚源·李聖求·鄭經世·金尙憲·尹墀·朴潢·李景奭·金光炫·李行遠·金得聲·金振聲·申瑞檜·李義培·崔山輝·李斗堅。
右贊成李貴箚子大槪,以告變等第言之,告逆魁者,當爲首功,則崔山輝,告賊魁柳孝立三父子,及鄭沁·尹繼倫·李繼先等,皆承服,而許,告許逌等凶謀,山輝之功,不下於許,而許爲元勳,山輝僅參於三等之末端,洪瑞鳳反爲第二元功,而沈命世,終令山輝告變,而獨不得參,果可謂賞得其實乎?且治逆者錄勳,識者寒心,而今觀錄功,告變有功者,反居三等,官高秩崇者,反居其上,後日告者落莫,亟罷鞫廳參錄者,以其所給奴婢田沓,優給告者,以爲永壽國脈事。入啓。
罪人梁應男·具喆·具珏拿囚。
政院啓曰,元勳書三公名於等第中,故三公嫌逼,未安避出,單子不得捧入之意,敢啓。答曰,知道。
三公箚子大槪,勘勳,只錄告變時盡力人等,亟停推官竝錄之命事。入啓。答曰,卿等之功,過於己丑,推官今日參勳,少無不可矣。
府啓,仁居捕捉,左營將辛慶榮·李胤男,竝命削去勳籍事。洪靌隨面異辭,不以誠實,終至瞞告大臣,曲遂前非,請推考。答曰,更議以定,似無未盡之事,今又煩論,殊甚過矣。洪靌不必推考。
以勘勳單子。傳曰,問事郞廳錄功,當錄終始參鞫之人,而前後之人,何以竝錄乎?問啓。
京畿監司書目,唐差官周彦良,二十八日到坡州,明向京城事。
百官·合司啓,仁城事,三啓。答曰,不允。
玉堂箚子,宗室啓辭。答曰,不允。
合啓,仁興事,仁城奴婢事。答曰,不允。朝報
都監郞廳,以大臣意啓曰,伏見延平府院君李貴箚子,前日告變人及陳克一·崔山輝錄勳事也。且言成佑吉等,曾爲告變,當加快雪之典,文晦,亦宜放送,逆賊奴婢,分給功臣云。逆變有擧兵動兵者,有密謀而卽爲發覺者,告者論賞,隨而輕重焉。李貴欲開告變之路,惓惓陳箚如此,其意亦非偶然。柳應泂·金仁·沈逸民·陳克一箚中所擧者,竝爲參錄,似無不可,而錄勳重事,自下不敢容易議處,成佑吉·韓訢情迹,臣等雖不得其詳,而其時不以告者論,斃於杖下,李時言,其子從逆适爲逆誅死,其父之伸雪,亦難輕議,文晦放送,當出恩典,統候睿裁。如奴婢分給之事,非臣等所管,該曹自當稟旨施行,敢啓。答曰,依啓。文晦放釋,陳克一錄功,可也。忠勳府謄錄
大臣啓曰,洪瑞鳳·許等勘勳名錄中,竝在臣等之名,臣等猝然見之,驚愕失措,臣等之絲毫不干,無功可紀,臣等自知之,欲抹去臣等之名,入啓,而元勳所見錯誤,終始堅執,實未曉其故。伏願聖明,俯察臣等之情,勿許元勳混錄,不勝幸甚,敢此陳啓。答曰,須勿固辭。
三公啓曰,臣等已陳,臣等無功績可紀之狀,聖明必洞燭矣。推官竝錄,前例有上敎,然後方爲議勘,而今則特以元勳等,不敢居其功,聯名上章,出於謙讓之情,而因此竝錄推官,則極爲未妥。且念方今物力凋弊,凡百擧措,務在省約,勘功之人,將不下三十餘人,此亦不可不慮。臣等之意,只拈上變時,宣力有功人,錄之爲當,丹書鐵券,帶礪山河,是何等重典,而混施於罔功乎?臣等所見如此,不得不更稟。答曰,自有流來舊規,卿等安心勿辭。
政院啓曰,以錄勳單子,傳曰,問事郞廳錄功,當錄終始參鞫之人,前後之人,而何以竝錄乎,問啓事,傳敎矣。問于洪瑞鳳·許,則今番推鞫日數,二十三日內,金光炫則十八日,李行遠則五日,而鞫廳之例,以取服多寡爲第,行遠,日數不多,而取服正刑之數,多至十餘人,故錄於諸郞廳之下云矣。傳曰,知道。似乎冒濫矣。忠勳府謄錄
上在慶德宮。停常參·經筵。
罪人具廷赫物故。
都體察使啓,從事官所報,慶州府尹尹義立,昌原府使朴弘美,醴川郡守洪履一,鎭川縣監洪茂績等,治績爲本道第一,天安郡守鄭之經,慶州判官南宮煒,次之,而尹義立等,加以多備軍器,星州牧使閔馨男,咸安郡守閔灠,泗川縣監兪聖望,亦措備軍器,是其中可賞之人也,敢啓。傳曰,尹義立熟馬一匹賜給,朴弘美加資,洪履一·洪茂績陞敍,鄭之經·南宮煒表裏一襲,閔馨男半熟馬一匹,閔灠·兪聖望表裏一襲賜給。
政院啓曰,勘勳單子,昨已啓下,尙未捧承傳,今因問事郞廳,竝錄,有冒濫之敎,捧承傳事,何以爲之?傳曰,捧承傳,可也。
假都事金俊元,柳希亮緣坐處絞後,入來。
以國忌齋戒,百官·合司啓,玉堂箚子,姑停。朝報
吏曹參判洪瑞鳳上疏,伏以,臣於討逆,蔑有絲毫宣力之事,而濫據高等之勳,俯仰有怍,措身無地,陳疏冒瀆,乞收勘勳之命,未蒙允諭,而以勿辭來參爲敎,臣誠隕越,不敢更煩天聽,冒昧隨參於勘定之後矣。卽者伏見右贊成李貴陳箚之辭,眞是的確之見,而嚴正之論也。臣之昏迷濫竊之罪,至此尤無所逃。伏乞聖明,亟削臣名於勳錄之中,以正虛授之名器,以礪一世之廉恥,萬萬幸甚,臣不勝隘蹙屛營之至。答曰,省疏具悉。卿其安心勿辭。勳府謄錄郞廳權穎書。郞廳洪敍箕校正。
上在慶德宮。停常參·經筵。
回答官書目,正月二十五日,一行無事渡江事。
黃海監司書目,督府票下毛遊擊領率兵丁,今明日當到海州事。朝報
政院啓曰,勘勳事,已爲捧承傳。大提學,似當卽爲命招,勳號製進,而今日齋戒,明日國忌,何以爲之?敢稟。傳曰,過後爲之。忠勳府謄錄
上在慶德宮。停常參·經筵。
庭鞫,罪人金裕善·天立·權就成·趙海淵·金諧·金鑊·李天成·李碩果等,放送。南應敏·張世哲·鄭洱·鄭洎·鄭悟·具喆·具珏·閔聖復·趙有道·趙有恒·柳性善·李大鳴·柳栢壽等,定配。啓,依允。金千億,爲奴定屬。
仁城君事。百官·合辭三啓,珙事。答曰,不允。
合啓。仁興事,仁城奴僕移屬事。答曰,不允。
禁府,韓必厚拿囚。
府啓。李仁居捕捉時,左營將辛慶榮·李胤男等,錄勳削去事。洪靌推考事。新啓,今此逆賊凶慘之謀,垂發於一夜之間,而幸賴上變先入,國以不亡,告者之功,雖分茅裂土,有不足惜,京外表表在人耳目者,不過七八人而止耳。錄勳之數,乃至於三十二人,其無功而濫錄者,蓋四分之三矣。至於推官之竝錄,作俑於乙巳權奸,己丑之事,雖出於先王特命,而一時主公論者,極力爭之,以爲不可,請中外首告者,若干人外,其餘冒錄者,盡行削去,以杜僥倖之門。凶徒犯闕之期,迫在一夜,則宗社之危,間不容髮,而洪瑞鳳,旣於朝前,得許之書,沈命世,亦於闕中,見崔山輝之報,而日夕始令告者,自爲上變,以致分部太晩,幾誤大事,罪在難免,有何可賞之功乎?請洪瑞鳳·沈命世,先罷後推,瑞鳳削去勳籍。答曰,今此錄勳,實依先朝前例而爲之,少無不可,勿爲更煩。且洪瑞鳳等,未卽入告,似出於畏憚人言,不無所失,推考。他餘事,竝不允。
院啓,今此逆黨捕誅之擧,功在宗社,首告首發者,及奔走效力表表之人,不可不錄勳,或暫時傳書者,聞變後無大段捕獲之事者,似不當一體參錄。至於鞫廳推官,非有可紀之功。況逆首稽誅,天討未訖。請待逆首正法,更令大臣·元勳再査勘定,其不應參錄者,一一詳覈,竝命削去勳籍。答曰,錄功時,大臣與元勳勘定,似無冒濫之事。推官參錄,自有前例,亦無不可矣。
答三公箚曰,予意前已盡諭,須勿固辭。朝報
御營廳啓曰,廳屬御營軍則分運,推捉降倭將金忠善所屬,則不入於分運之中,但以聞變上來之意,相約以送矣。卽者金忠善,率其管下二十名,聞其變亂之奇,罔晝夜馳來,其中十八人,皆是有馬之人。人馬,竝依訓鍊都監馬隊例付料,以備扈衛之意,敢啓。答曰,依啓。御營廳謄錄
政院啓曰,今日推鞫,大臣·推官來會,而無刑推罪人,只有仍囚罪人二十三名,推鞫,何以爲之?敢稟。答曰,仍囚罪人,議啓。
又啓曰,逆賊緣坐人,趁未啓聞,京畿·忠淸·江原等道監司推考。答曰,允。
右邊捕盜大將意,從事官啓曰,逆黨干涉人十六名,自本廳捉囚,推鞫完畢間,仍囚之意,前以罪目懸錄,別單啓下矣。推鞫垂畢前,啓下同單,移送鞫廳,覈處之意,敢啓。傳曰,依啓。
禁府啓曰,逆賊景雲·林德發·李坤榮·閔孝伯,已爲承服正刑,緣坐·籍沒,罷其守令,降其邑號等事,依律文擧行事,捧承傳施行,何如?答曰,依啓。
又啓曰,獄事幾爲完結,降其邑號,罷其守令等事,令該司今當擧行,而承服正刑罪人中,或有以京中胎生人,或流寓外方,或定配各邑此則似與元居人有間,降號·罷倅等事,何以爲之?敢稟。答曰,前例相考爲之。
又啓曰,凡定配罪人,羅將押去,例也。近來羅將數少,或定差使員,次次押去,交付于初面官,使之分送,亦成近例。除趙有恒·趙有道·柳栢壽·張世哲·南應敏書吏押去者外,其餘罪人,則定差使員押領,次次交付之意,預爲行移于京畿·忠淸·全羅·慶尙·江原·咸鏡等道觀察使,初面官守令,使之擇定將官·軍人·色吏押領,毋使有逃躱之患,何如?答曰,依啓。禁府謄錄
上在慶德宮。停常參·經筵。
有政。以李景曾爲持平。玉堂日記
以李景義爲掌令,鄭斗源爲密陽府使,李如璜爲春川府使朴弘美今加通政進香使洪霶,登極使權盼,備邊司,以身病啓遞,以韓汝稷爲進香使。
勳號落點,竭忠效誠炳幾翊命寧社。
錄勳都監大臣啓辭,以李貴箚子回啓。傳曰,文晦放送,陳克一錄勳,可也。
罪人善金·金裕,拿囚。
百官三啓,合司三啓,宗室啓辭,玉堂箚子,珙事。答曰,不允。
府啓,辛慶榮等事,洪靌事。答曰,不允。洪瑞鳳等,已爲推考,不必罷職。朝報
罪人韓仁發·金裕·善金,刑問三次後,壓沙,不服。朝報
上在慶德宮。停常參·經筵。
大司諫金尙憲避嫌,大槪,因許之書,先事發告,則發告者,亦不得謂無功,昨見憲府之啓,以首發人爲有罪無功,請削勳籍,臣等論事錯謬之失,著矣。崔山輝聞秀香之逆謀,規免告變之名,再三遷就,致令秀香,知機逃躱,物議以不論爲非,請遞事。答曰,勿辭,退待物論。司諫崔葕,獻納李省身,正言李士祥·高博川,竝引避。大司憲鄭經世,執義權濤,掌令金南重,持平李坰,亦引避。大槪,人臣,旣得報變之書,而掩置不發,則自有莫大之罪,何至於遽爲元勳?愚見首發逆謀之功,唯許當之,今見金尙憲避辭,果如其言,則錯謬之失,不在諫院,而在於臣等,山輝之不卽發告於政院,乃是鄕生不識事之致。今諫院,旣謂物議非之,則一論一否,臣等之罪也,請遞事。答曰,勿辭,退待物論。
玉堂箚子,請遞憲府。答曰,依啓。
禁府,尹復元拿囚。
禁府,罪人金慶先·張世哲吉州,鄭洎·鄭□慶興,鄭浯南海,具喆巨濟,趙有恒淸河,柳栢壽長鬐,李大鳴甲山,允金機張,南應敏迎日,鄭洱金海,具珏熊川,趙有道鏡城,閔聖復沃溝,柳性善大靜,朴千億彦陽,定配。啓。
黃海監司書目,毛遊擊領率兵丁四百餘名,初二日到海州事。
百官三啓。答曰,不允。宗室啓辭。答曰,不允。朝報
持平李景曾啓曰,洪瑞鳳,卽臣姻親一家之人,必不以臣言爲眞是非,何敢處置同僚乎?請命遞斥臣職。答曰,勿辭,退待物論。勳府謄錄
義禁府啓曰,逆賊鄭沁之弟鄭洱·鄭汋·鄭浯等,以鞫廳啓辭,今已定配矣。自初鞫廳諸臣,出入闕下時,有一蒙白兩班女人,或持文卷,或以言語,呼訴於馬前,自言鄭洱之養母。意者欲訴出繼之事,而獄事未完,未知鄭洱所犯有無,不爲聽理矣。昨日鄭洱等,已定配所之後,其女人,又如前日之所訴,哀呼不已。取見其文卷,則乃前縣令鄭濂,以鄭洱兒名夢得,爲繼後,呈禮曹,萬曆三十九年十二月初九日,左承旨臣尹暘次知,啓依允,啓下立案公文也。其出繼,則似爲分明。臣等因此取考大明律謀叛大逆條,兄弟·娣妹,給付功臣之家,爲奴云云。又曰,子孫過房之人,俱不追坐云。過房與人之條,雖不言兄弟,子孫重於兄弟,而律文如此,故自前逆賊兄弟之出繼者,亦用此律云。以此見之,則雖鄭汋·鄭浯,只當爲奴,此是凶逆之種,不可置之輦轂之下,屛諸遠裔,未爲不可,而鄭洱之養父鄭濂,與其生父大海,爲同姓六寸兄弟,則出繼者,有爲本宗降等之例,似當依律文處置,而第逆賊閔孝伯招內,有鄭沁四兄弟同參之語,而不言其名,沁之兄弟六人,而未辨誰某。鞫廳之請爲定配者,必以此,而實不知洱之爲人後也。臣等旣爲執法之官,三尺之法,亦不可廢而不用,敢此仰稟,以候睿裁。答曰,知道。孝伯招內,旣曰同參,而不擧其名,則似不可以出繼之故,獨免定配。然令鞫廳議啓。禁府謄錄
上在慶德宮。停常參·經筵。
禁府,韓夢逸拿囚。
毛都督接伴使書目,張大秋告目內,都督言徐孤臣,爲碧潼人打殺云云等項事。
忠淸監司書目,忠州逆賊安執中父永世,鄭遴子世龜等,捉囚事。
以初八日魂宮仲朔親祭齋戒,百官啓辭,玉堂箚子,姑停。朝報
上在慶德宮。停常參·經筵。
有政。以金南重爲副修撰。玉堂日記
以朴東善爲大司憲,李馨遠爲執義,權潗·林堜爲掌令,任絖·呂爾徵爲持平,沈東龜爲正言,權濤爲輔德,李景義爲弼善,李景曾·李坰爲直講,李命雄爲固城縣令。朝報
上在慶德宮。停常參·經筵。
政院啓曰,風雨如此,請寢明日親祭之命。傳曰,退行,可矣。
江原監司書目,逆賊鄭沁子振□·三達·三奇等,原州囚禁事。
平安監司書目,唐將劉世豹,率軍兵三十餘名,以造船事出來事。
禮曹,魂宮仲朔祭,十二日改付標。啓。
百官三啓,合司三啓,玉堂再箚,宗室一啓。答曰,不允。
合啓,仁興絶島安置事,仁城奴僕移屬事。答曰,不當論之事,踰月堅執,使人憂懼,景象愁慘,予極怪焉。爾等深思亟停,俾無王親莫保之患。且奴僕事,殊未妥當,亦勿更瀆。
府啓,辛慶榮·李胤男削勳事,洪靌推考事。今此逆變,實千古所未有之慘,若非知幾上變之人,則宗社幾危,然則當初首告之功,不可無策勳之典。若其上變之書,告變之人,旣發之後,則其間雖有周旋奔走效力之人,皆是人臣之職分所當爲,若施之他賞,則可也。至於竝錄正勳,輕重失宜,混淆莫甚,則物議之譁然,固其所也。況承命按獄之臣,有何可紀之績?雖或有先朝之例,其時亦有不可之議,今日之擧,不必遵守謬規,請令大臣更爲査勘。答曰,不允。推考事,依啓。前啓,洪瑞鳳等罷職事,停啓。朝報
兵曹啓曰,詔使時,本曹句管之事,最爲浩大,如修理軍·差備軍·驛馬·刷馬·人夫,自平時卜定於外方,使之立待,而自戊申年,天使時,以價布分定上納,自曹雇立矣。丙寅年用餘驛馬·刷馬價布,通共一百十同,自都監輸送于本曹,以爲後天使之用,而因變亂蕩盡無餘,本曹行用木一百七十餘同,運入於江都,而又因廟堂啓辭,戶曹貸用於胡差禮單,邊都之復收拾別備者二百同,以備不時之需,及聞詔使之奇,擬以此木,用之於軍馬雇立之價,以除外方卜定之弊矣。昨見廟堂大臣啓辭,以本曹封不動一百同,送於戶曹,以除民結收布。同是國事,不敢推諉,今當依數輸送矣。但纔經變亂,民力蕩竭之時,軍馬雇立之價,不忍分定於外方,而本曹別備,雖有若干餘存,亦不可沒數盡用。竊念匠人及餘丁價布,本曹雖別爲收儲,而廟堂欲用於不時軍需及天使之用,啓下移用外,不許擅用於他處,餘存者四十餘同,廟堂亦令輸送於戶曹,今無遺在矣。未收者,其數極多,而各官稽緩,不卽輸納。着令各道,別定差使員,分遠近定日期,督令上納,以爲軍馬雇立之價,以省各道分定之弊,似爲宜當。此意急急發馬,行移於各道,何如?傳曰,允。兵曹謄錄
上在慶德宮。停常參·經筵。
有政。以尹墀爲司諫,金堉爲獻納,李省身爲校理。玉堂日記
以吳達升爲正言,李景義爲掌令,鄭廣成爲兵曹參議,李潤雨爲潭陽府使,李有慶爲益山郡守,具長源爲麟蹄縣令,李爲鴻山縣監,黃縉爲忠勳都事,申景禋爲副摠管,李景奭爲吏曹正郞,崔葕爲弼善,李坰爲司書,李省身爲校理,高傅川爲直講。
接伴使書目,差官王士善,來傳牌文據,崇禎大年號刊行,元牌文上送事。
百官初啓。答曰,予爲宗社施法,卿等不念百司之廢職,踰月堅執,使國事日就無形,殊極過矣。今此所論,決不可從。須停無益之論,以安予心。三啓。答曰,不允。
合司三啓,玉堂再箚,宗室啓辭。答曰,不允。
假都事,原州鄭沁子處絞事,出去。
傳曰,世子嬪所患諸證,向差云,罷議藥廳。
合啓,仁興事,仁城奴僕事。答曰,不允。
府啓,辛慶榮等事。推官等削去正勳事。掌令權潗,聞變之後,不爲上來,極爲非矣,請遞事。答曰,不允。權潗,依啓。
禮曹啓曰,都督衙門,已用崇禎年號,我國亦當行用新號。京中則自初九日,外方則文書到日行用事,知委,何如?傳曰,允。
都體察使狀啓,從事官金槃所報據,樂安郡守林慶業,居官淸愼,盡心職事,和順縣監鄭世規,爲治有法,吏畏民懷,洪州牧使安應亨,持身簡約,差役均平,優備器械,公州牧使閔應恢,幹事有才,治聲已著。潭陽府使趙希逸,作事煩擾,民頗厭苦,益山郡守金守廉,處事迂踈,吏緣爲奸,鴻山縣監沈器重,委政下吏,弊及民間云,趙希逸等,爲先罷黜,林慶業等恩賞,恭候上裁。傳曰,林慶業等,各賜表裏。且守令中優備軍器者,亦不可不論賞矣。朝報
上在慶德宮。停常參·經筵。
百官·合司·府院啓,玉堂箚子,以親祭齋戒,姑停。朝報
兵曹啓曰,因廟堂啓辭,忠翊·忠壯·忠順·忠贊衛等,除番收布事,命下矣。順·贊,則自前詔使時,有合番調用之規,勢難除番。忠翊·忠壯,則雖當上番時,只備直宿,別無緊要處,收布補用,固爲無妨。但念此皆有功有蔭之類,朝廷常所優待,似不可勒捧價布,遠道·中道,則三疋,京畿京中,則二疋,從自願收布,而其中貧不能措備者,依例上番事,行移知會,宜當。且忠翊衛,則原案不在本曹,無由知其實數,令忠翊府實數成冊,啓下本曹,以爲知數捧價之地,何如?傳曰,依啓。兵曹謄錄
上在慶德宮。停常參·經筵。
謝恩,校理李省身。玉堂日記
罪人金裕·韓仁發,物故。
江原監司書目,遼東人十餘名,唐差稱號,自加平馳到春川作弊事。朝報
府前啓,吏曹參判洪瑞鳳削勳事,停啓。忠勳府謄錄
上在慶德宮。停常參·經筵。
魂宮仲朔親祭,以雨勢,政院入啓,遣官代行。玉堂日記
平安監司書目,嘉山報,毛都司,稱號唐將,率家丁五十餘名,稱以上京事。
政院啓曰,雨勢如此,魂宮親祭,遣官代行,何如?傳曰,依啓。
江華別將書目,光海以水飯一二匙,今則氣力漸盡,痛泣事。
奏聞使權怗書目,新皇帝卽位,改元崇禎,奉登極詔勅,今月初八日,甑山地到泊事。朝報
上在慶德宮。停常參·經筵。
百官·合司三啓,珙事。玉堂再箚,宗室啓辭。答曰,不允。
合啓,仁興事。仁城奴僕事。新啓,昏朝諸奸餘孽,寔繁且夥,做出惡言,搖動民心,或連謀失志,肆爲亂逆,若不及今處置,國家禍亂,恐無時已也。請逆賊爾瞻·造·訒·偉卿等兄弟·子孫,罪人承宗·希奮·希發·鼎吉及前後係干逆獄伏刑者子孫,雖年未滿者,竝爲絶島圍籬安置。已配邊遠者,就其配所,亦爲圍籬,且逆黨中,尤甚親切者,曾爲定配,而蒙宥量移放還者,更爲遠竄事。答曰,不允。諸賊枝屬腹心,處置事,依啓。
府啓,辛慶榮·李胤男削去勳籍事。今此寧社錄勳,旣有上變之書,告變之人,則其間周旋效力者,豈必盡錄於正勳之列乎?輕重失宜,混淆莫甚。況推官錄勳,又非可援之例?請令大臣更爲査勘。答曰,不允。
院啓,今此逆黨捕誅之擧,首告首發者,及奔走效力之人,不可不錄勳,但當初告變書中,名無者,凶謀已露,不得已隨參告變,而顯有非其本情者,或暫時傳書者,或聞變後無大段捕獲之事者,似不當一體參錄正勳之列,至於鞫廳諸臣,非有可紀之功,混同竝錄,混淆已甚。況逆首稽誅,禍根猶在,徑先行賞,事甚顚倒,請待逆首正法,更令大臣·元勳再査勘定,其不應錄者,竝命削去勳籍事。坡州牧使崔山立,年過七十,精力衰耗,請遞差事。罪人南應敏,久在倭國,與倭相習,請移配他道僻邑事。答曰,依啓。功臣改査勘事,不允。朝報
傳曰,狀啓中所謂種今之言,似近於飾詐,不足取信。若然則情事矜惻,其時宮人一名下送。禁府謄錄
訓局啓曰,外方各邑,每式年束伍砲手定送時,差使員別定,一齊領送事,當初都監入啓,捧承傳,各道奉行,今已二十餘年矣。全羅道去丁卯式年砲手,非但全不起送,差使員初不定體,一年已過,邈無形影。不得已速爲擧行,俾無後悔事。催促移文,則本道監司回牒內,顯有凌侮之言,差使員終不定送,式年砲手,至今無一名來現。輦下軍兵莫重之事,如是慢忽,已極未便,而其侵侮上司之狀,尤爲可駭。請從重推考。傳曰,依啓。訓局謄錄
上在慶德宮。停常參·經筵。
政院啓曰,搜檢,令都事爲之事,下諭,而都事往義州云,何以爲之?傳曰,以未卽搜檢之故,留置詔書未安,勿爲搜檢,使之速爲上來,可也。
百官·合司三啓,珙事。玉堂再箚,宗室一啓。答曰,不允。
合啓,仁興事,奴僕事。答曰,不允。
府啓,兩營將事,改勘勳事。答曰,不允。
院啓,改勘勳事。答曰,不允。
禮曹,迎勅吉日,今月二十六推擇。啓。
罪人南應敏,利城改定配。
禁府,推鞫罪人莫同,刑問承服,行刑,梁愛善·梁思立·尹而賢·韓忠男·韓復立·韓德男放送。
忠淸道京試官安獻徵有頉代,李培元。朝報
吏曹參判洪瑞鳳上疏,伏以,臣素患疝症,經年彌苦,一出觸冷,屢日沖痛,陳力就列,已不可堪,而加以過福之災,發於無妄,消骨之謗,出於情外,內交鑠,一身百疚,不得已冒昧呈告。又蒙還出給之命,臣憂惶震惕,益無所容。目今逆徒雖翦,艱虞未畢,百僚造庭,公議方張,臣雖寘然無知,豈欲於此時,敢爲請暇,自干逋慢之誅哉?顧臣情勢,天鑑所燭,哀鳴陳瀆,實出肝膈。伏乞聖慈,曲加矜憐,遞臣本職及兼帶,使臣投閑置散,杜門自省,獲保殘喘於群譏積毁之中,終免爲淸朝之僇人,則臣死且暝目矣。臣無任悶迫祈懇之至。答曰,省疏具悉卿懇。情外之謗,不必相較,須體予意,勿辭行公。忠勳府謄錄
義禁府啓曰,本府囚人,未元情者,多至十人,而近因庭請,未得開坐,滯囚已久,事甚未安。今日適有本府推鞫,稟於大臣,未元情罪人,捧招以入,都刑推,則不得爲之之意,敢啓。答曰,知道。
又啓曰,因臺啓,逆賊爾瞻等兄弟·子孫,罪人承宗等及前後係干逆獄伏刑者子孫,雖年未滿者,竝爲絶島圍籬安置,已配邊遠者,就其配所,亦爲圍籬,使不得交通外人,且逆黨中,尤甚親切者,曾爲定配,而蒙宥,量移放還者,更爲遠竄,以杜亂萌事,命下矣。諸賊之兄弟·子孫,懸錄於奴案,當爲抄出,而至於孫,則或無懸錄者,本府無從可知,京中則令漢城府知會五部,外方則令其所居官,一一査出後,以憑處置。且此事,所係甚重,似非本府所敢獨斷,請與大臣兩司長官,會同議處,何如?答曰,依啓。且柳自新壻·孫,亦爲一體處置。
又啓曰,逆賊爾瞻·造·訒·偉卿等兄弟子孫,罪人承宗·希奮·希發·鼎吉,前後係干逆獄伏刑者子孫,雖年未滿者,竝爲絶島圍籬安置事,傳敎矣。逆賊·罪人等子孫,未易査出,就其中表表可知者,爲先定配,其餘,隨所現出定配,爲當。敢啓。答曰,依啓。北邊亦爲分配,自凝諸子,一體施行。
又啓曰,前日京畿監司南以雄,祕密書狀據,宋硌發遣家僮天男,助逆與否,問于本官矣。今見本郡所報,則一鄕頭頭品官,及所居里鄕所已行人等捧招內,天男,宋硌奴子,則的實,而許逌處發遣都事,則竝爲不知云。一鄕及隣里人等,皆稱不知。其拿來與否,議于鞫廳大臣處置,何如?答曰,允。禁府謄錄
上在慶德宮。停常參·經筵。
有政。以李言惕爲坡州牧使,鄭楷爲平山府使,李時煥爲竹山府使,卞悌元爲鎭川縣監,張忠翰爲永同縣令,金坰爲狼川縣監,李景閔爲龍仁縣令,尹進卿爲珍島郡守,鄭經世爲知事,禹致績爲北兵使,沈演爲禮曹佐郞,申鑑爲江都留守,金秀南爲刑曹佐郞,孟世衡爲戶曹正郞,柳應泂爲成川府使,趙釴爲堤川縣監,李景奭爲兼校書校理。
吏曹啓曰,逆賊所居處,罷其守令,降其邑號事。前忠州牧使李植,竹山府使鄭文翼,平山府使李一元,龍仁縣令李緯國,鎭川縣監洪茂績,陽智縣監李厚培,依承傳罷職。忠州降爲忠原縣監,竹山·平山·龍仁,降爲縣監,陽智·鎭川,皆當革。第念陽智路邊當站,鎭川物衆地大,似難合倂於他邑。敢啓。傳曰,依啓。陽智·竹山,議大臣處置。大臣議,依該曹啓辭,勿革爲當。傳曰,依議施行。
管餉使書目,前縣令柳昌文,從事官自望事。
都體察使狀啓,軍器措備,南原等七邑,恩津等二邑,南原爲最。安應亨,以善治兼備軍器。且全州營將文希聖,操鍊有方,礪山營將金翼龍,年衰才拙,公州營將孫泌,以本州之人,抄發之際,多有人言,似當有賞罰之擧矣。傳曰,申鑑加資,元斗杓熟馬一匹,安應亨·趙希進·任忠幹,半熟馬一匹,韓興一·李順命·朴守弘·任俊伯,陞敍,文希聖,表裏,金翼龍等,依他施罰。
禁府,前府使沈器成,丹城縣令韓夢逸,假都事吳潡,刑推得情,何如?啓,竝停刑照律。堤川縣監韓必厚,刑推得情,何如?啓,罷職放送。本道監司,從重推考,鐵山府使申臑,刑推得情,何如?啓,罷職放送。刑曹佐郞尹復元,刑推得情,何如?啓,除刑放送。朝報
禁府啓曰,此回啓,何往而今始爲之乎?回啓事,傳敎矣。爾瞻·承宗等兄弟·子孫,本府抄出無據,當隨現發定配,而第量移及放還人中,尤甚親切者,本府不敢擅斷,欲議于大臣兩司長官,而判府事臣渻,在內藥房,往復通議之際,自至日晩矣。敢啓。答曰,知道。當該堂上·郞廳,竝從重推考。
禁府郞廳,以大臣意啓曰,以義禁府草記,宋硌拿來與否,議于鞫廳大臣處置事。答曰,允事,命下矣。宋硌發遣家僮不實之狀,本郡品官等,皆言之。不可以不實之事,拿鞫。宋硌,似當分揀放送。敢稟。答曰,依啓。
禁府啓曰,本府草記,逆賊爾瞻兄弟·子孫,罪人承宗等,本府不敢獨斷,請與大臣兩司長官,會同議處,何如?答曰,依啓。且柳自新壻·孫,亦爲一體事,傳敎矣。柳自新壻李德一,則作故已久,趙國弼,則前已定配于迎日,移配三水郡魚面堡,金時輔,定配富寧府,竝爲圍籬安置。孫則恐是柳自新之外孫,而不敢擅定,惶恐仰稟。答曰,外孫中年長者,亦爲定配,可也。
禁府啓曰,罪人南應敏,因臺啓,咸鏡道利城地,改定配矣。南應敏押去書吏,仍爲押付利城事,慶尙道觀察使處,行移知委,何如?答曰,依啓。
又啓曰,逆賊莫同,旣已正刑,罷其守令,降其邑號,破家瀦澤,緣坐籍沒等事,依律文擧行事,捧承傳施行,何如?答曰,依啓。
又啓曰,承傳內,節該逆賊爾瞻·造·訒·偉卿等兄弟·子孫,罪人承宗·希奮·希發·鼎吉,前後係干逆獄伏刑者子孫,雖年未滿者,竝爲絶島圍籬安置事,傳敎矣。末世人心巧詐,雖年至十七八歲,冒稱年未滿,謀免重罪,極爲痛憤,而第念四五歲未離乳抱之童,驅之遠島,圍置於不曾見聞之地,則忽有死亡之患。議于大臣,則皆以爲十歲以上稍知人事者,依承傳絶島圍籬安置,九歲以下童,則姑留元居,以待年壯爲當云。敢此仰稟。答曰,依啓。
又啓曰,定配罪人,尙在配所者,竝是罪重難赦之人,而蒙恩量移放還者,則罪輕於未離配所者,而如內地定配人,則無圍籬前後,移配于邊遠之地,圍籬安置,今此遠竄者,則量配之次遠地擬罪,爲當。大臣之意,亦然。敢此仰稟。答曰,知道。遠竄罪人,圍籬安置,量移罪人遠竄,已爲放釋之類,置之,可也。
又啓曰,今此移配罪人等分配之處甚多,若逐一發遣都事,則非但本府郞廳元數不足,許多郞廳,交於道路,廚傳驛路之弊,有不可勝言。以移配之意,竝爲下諭於各道觀察使,差使員差定,使之次次押送,交付於應配之處,圍籬罪人,則各道各送郞廳一員,出入各處,使之安置,似爲便當。敢此仰稟。答曰,允。
又啓曰,往見江華圍籬別將權得壽狀啓,極爲駭憤。本府囚禁兪湜,及自今·乭金,官婢道難,私奴鄭禿孫等,都事發遣,拿來推問,官婢今加,則令捕盜廳及訓鍊都監,訪問推捉,何如?答曰,依啓。
以禁府都事江華下直單子,入啓。傳曰,圍內宮人入納次,開金兼爲授送。
禁府啓曰,宋硌發遣家僮天男,助逆與否,問于本官矣。今見京畿觀察使南以雄馳報,則本官品官等供招內,皆以爲,宋硌發遣家僮之事,未得聞知,宋硌勿爲拿問之意,敢啓。答曰,依啓。禁府謄錄
上在慶德宮。停常參·經筵。
禁府都事成信耉,兪湜等拿來事,江華地出去。
禮曹啓曰,前例,登極頒詔翌日,有陳賀·頒敎八方之例。今此皇帝登極,乃天下之大慶,陳賀·頒敎之例,似不可已,依例擧行之意,敢啓。傳曰,依啓。朝報
吏曹參判洪瑞鳳疏曰,伏以,臣疾病日加,齒舌日繁,進退狼狽,情勢悶蹙,濫陳危懇,恭竢斥免。伏蒙聖慈,反下濫諭,兢惶感激,不知所出。臣本昏愚,未曉人事,久叨匪據,貪戀不退,謗議之來,皆臣自取。至於遭遇變故,被人牽引,嚴命之下,不獲終避,是亦臣罪,臣何敢較也?伏唯,聖明御極,廉恥砥俗,盈庭濟濟之士,莫不淸節自礪,而緣臣無狀,倖叨徼賞,得罪臺論,貽累明時,豈可仍冒官御,靦顔名班,重爲淸流之所羞乎?伏乞聖慈,俯察微悃,匪循虛讓,亟命遞改臣本職及兼帶,以快人心,以遂愚分。臣不勝惶恐戰灼之至。答曰,省疏具悉至懇。予意已諭,宜勿固辭,安心察職。忠勳府謄錄
義禁府啓曰,云云事,允下矣。海中諸島,州縣竝各鎭堡,可以定配罪人之處,其數不過爲七八,而前後已定配者,一官不啻十餘名。罪人及其族屬,群聚一處,歲月旣久,雖官家嚴飭,其通問訊相往來,必不能盡禁。梟獍之性,懷恩感德者少,蓄憾含怨者多,意外之變,不可不預防,而年未滿者,或有十一二歲者,若圍置而禁不得出入,則必有瘦死之患,此等竝皆待年,定屬之徒,派送邊遠地,每一官二三人,仍定本官官奴婢,不爲圍籬,則必皆生全而有裨於惻隱之仁,大矣。惶恐申稟。答曰,知道。啓辭甚當,年未滿者,竝勿圍置,使之保存。
又啓曰,禁府鄭湛等,還爲遠竄單子。傳曰,昨日本府草記,已爲蒙放者,置之事,傳敎矣。何如是矇然書入乎?然逆賊親屬,則定配事,傳敎矣。蒙宥放還人中,朴益章·朴以章,則弘耉同姓三寸姪,李堪輿,爾瞻妻三寸姪,柳震楨,仁弘切屬,澳·洛,來章妻娚,加以身負逆名,因爲定配矣。放還人中,亦有親切於逆賊爾瞻等,有甚於親屬,而罪名與量移無異者,兩司論啓,更爲遠竄,已爲蒙允,至於大臣與兩司長官,會同商議,抄出其最親切於逆賊,而罪名尤重者,以遠竄開錄入啓矣。大臣·臺諫,會勘蒙準罪案,本府因傳敎遵奉施行,揆之事體,極爲未安,更令大·臣臺長,會議處置事,似宜當。惶恐申稟。答曰,依啓。
又啓曰,卽見江華經歷金光煥所報,兪湜言內,官婢唜禮,圍內相通事,亦爲預知云,故竝爲捉囚云,府羅將發遣拿來之意,敢啓。答曰,依啓。禁府謄錄
上在慶德宮。停常參·經筵。
禮曹啓曰,頒詔勅謝恩,以登極使兼差無妨,大臣之議如此,敢啓。傳曰,依啓。
禁府,圍籬罪人,濟州柳正立·朴自凝,大靜柳時立,旌義柳英立,巨濟柳命立,南海曲浦柳厚立,平山浦柳中立,巨濟知世浦柳顯立,熊川朴自全,南海柳鼎立,彌助項朴自天,唐浦朴自昷,尙州浦朴仝度,加里浦李元輿,興陽鄭碩儁,巨濟鄭逵,助羅浦朴永澤,西水羅閔貴達,會寧權誼,鍾城任興後,穩城任就正·崔應虛,慶源任器之·李傳芳,慶興柳活,三水趙國弼,富寧金時輔,定配。
奉聖旨。朝鮮國王一本狂虜豕突等事。奉聖旨覽王奏,被兵情節,深惻朕懷通問往來,機宜緩兵,非王本意。至于君臣大義,炳如日星,王之忠藎,朕所明鑑·夷情叵測,戎德無厭,王其益厲薪膽,嚴加堤備。朕亦申令毛帥,俾悉心牽制,爲王猗角,彼此協心,冀收桑楡,中朝屬國,共勉圖之。先皇帝已棄群臣,朕嗣卽皇帝位,以明年爲崇禎元年,另有詔書,頒諭該國,以先於批答,使王知之。
禮部題本,天啓七年八月二十四日,皇上嗣登寶位,頒詔天下,天命維新。例該差官,齎捧詔勅·禮物,前往朝鮮國開讀等因。奉聖旨,朕新御極,頒詔朝鮮,原屬舊典。念該國被兵之後,遣官至彼,恐滋煩費,該部再酌議來說,欽此欽遵,伏讀再三,欽仰皇上明見萬里,念屬國,旣不忍遺之化外,又不欲滋其煩費,眞天地覆載之心也。臣等酌議,合差行人司行人員,齎奉詔書·禮物等,往登萊,交付撫臣,撫臣,差官齎交毛帥,毛帥復轉差官,奉往該國開讀。伏乞聖明,裁定勅下,臣部遵奉施行。天啓七年十月初七日,奉聖旨,詔勅朝鮮國禮物等件,差該國陪臣,順帶齎去,不必差官。
禁府,爲奴遠竄罪人,樂三,熊川加德鎭,貫三,天城堡,五三,蛇梁鎭,李允卿,南海平山浦,定配。啓。
百官·合司合啓,府院啓,玉堂箚子,以國忌齋戒,姑停。朝報
兵曹啓曰,以捕盜廳啓辭,尙州正兵李有亨被殺事,傳曰,令該曹恤典擧行事,傳敎矣。其軍士,則已自本曹,覓給買棺之資,同伴軍士給由,使之埋葬矣。近來漢人之作弊閭閻,罔有紀極,至於殞傷人命,極爲驚駭。殺人者死,天下通行之律。令接待所開諭差官,査得正犯,亟擧償命之法,以杜後弊,何如?傳曰,依啓。兵曹謄錄
以柳自新外孫等定配單子,傳曰,勿爲圍籬。
禁府啓曰,云云事,允下矣。今日大臣與兩司長官會坐,更議以定事,已爲出令,而大司諫臣金尙憲,以病不得來參,明日國忌過後,會議之意,敢啓。答曰,知道。禁府謄錄
上在慶德宮。停常參·經筵。
禁府,圍籬罪人,趙裕善彌助項,李厚載加里浦,李尙載天城堡,定配。
以柳自新外孫等定配單子,傳曰,勿爲圍籬。
禁府都事,洪璨慶尙道,朴敞咸鏡道罪人等圍籬事,出去。
江華罪人兪湜等,拿來。
黃海監司書目,毛有見,向安岳管餉使相議後,直向京城事。朝報
禁府啓曰,各處罪人定配單子,已爲啓下,府郞廳·羅將發遣,而咸鏡道則自本道移配者,亦多,爲先發送,全羅道則逆珙押去都事,方在珍島,以此都事,仍爲出入諸處,以爲安置,而自咸鏡移配者,道里甚遠,其間日子,必多,待其畢到安置後,上來爲當。慶尙道下去都事,亦令一體施行之意,敢啓。答曰,允。禁府謄錄
上在慶德宮。停常參·經筵。
百官·合司三啓,珙事。玉堂再箚,宗室一啓。答曰,不允。
禮曹啓曰,往在萬曆丙戌年,陪臣尹自新·成壽益等,在會同館失火,其時奉表陳謝。今此權帖之行,館宇亦爲失火,前頭進香使之行,似當有陳謝之事。敢啓。傳曰,依前例爲之。
合啓,仁興事,奴僕事。答曰,不允。
府啓,兩營將事。錄勳改勘事。新啓,推鞫命下之後,禁府堂上二員稱病,命招不來,致令鞫獄稽滯,請推考。試官官供,因兵亂革罷,各自持飯,場屋不嚴,自今別試,令該閣設飯具,勿爲豐侈,且試官所率,毋過一名事,捧承傳事。永同縣令張忠翰,庸劣不合字牧之任,請遞事。敬陵參奉李宗吉,以微賤之人,家行悖戾,請罷事。答曰,依啓。功臣改勘事,不允。
院啓,錄勳改勘事。新啓,守令之多備軍器,皆職分內事,申鑑賞加改正事。成川府使柳應泂,愚而且濫,處事悖妄,關峽重地,不可付之此人,請罷事。合司論啓,公議方張,雖有疾病,調理供職,而身爲臺諫者,相繼投疏,紛紜告病,其怠慢之習,不可不懲,請罷事。禁府堂上徐渻·李景稷,命招不進,請推考。在逃罪人永男,旣爲就捕,雖不備員,今日內推鞫事。答曰,依啓。柳應泂,爲國家盡心之人,且有其才,棄瑕取長,未爲不可矣。優備軍器者,特施重賞,自有前例,不必還收。功臣事,不允。朝報
義禁府,以領·左相意啓曰,今日當爲推鞫,會仕于義禁府,而右相臣金瑬,方呈辭箚,請命招同參。且本府堂上,必備三員,然後可爲推鞫,而本府堂上呈辭本者,二人,亦命招使之出仕,何如?答曰,允。
右邊捕盜大將意,從事官啓曰,卽朝忠義衛李源,捉一荒唐僧人,來告本廳,果是逆賊逃躱河永男,移送鞫廳之意,敢啓。答曰,依啓。李源,依事目論賞。
義禁府啓曰,因鄭湛等,更爲定配單子,已爲放釋之類,置之,可也事,傳敎,故本府回啓,更令大臣·臺長,會議處置事,允下矣。十六日則以大司諫金尙憲,病不來參,不得議啓,十七日則以國忌不得會議,今日則非徒右議政病不來,本府堂上,亦不備員,議啓不得爲之之意,敢啓。答曰,知道。
左承旨啓曰,臣以罪人推鞫事,義禁府進去,則義禁府堂上,未得備三員,今日不得爲推鞫之意,敢啓。答曰,知道。
政院啓曰,以禁府堂上不備之故,不得爲推鞫,大臣以下,皆以罷出矣。卽者在逃逆賊河永男就捕,所當卽爲推鞫,判義禁徐渻,同知義禁李景稷,更爲命招,當日推鞫之意,敢啓。傳曰,明日爲之。
義禁府啓曰,前後係干逆獄伏刑者子孫,因臺諫啓辭,本府更爲回啓,年未滿者,勿爲圍置,使之保存事,傳敎。故年未滿者,取考掌隷院成冊,分秩圍置·定配,書啓矣。其餘落漏者,待漢城府及各道所報,隨現隨配之意,敢啓。答曰,知道。禁府謄錄
吏曹參判洪瑞鳳疏曰,伏以,臣再陳危懇,再蒙天恩,旣逭瀆擾之誅,更被寵諭之降,人臣分義,固當奔走諭命之不暇,尙何他顧哉?第以臣疾病彌留,身不得自由,廉恥讓詬,義不敢自容,進退惟谷,臣之謂矣。君之使臣,猶父親子,臣之事君,猶子恃父,至情所在,理宜感通。臣之悶迫之私,何敢一一陳露,重犯不韙之罪哉?伏乞聖慈,曲垂憐愍,亟命遞臣本職及兼帶,使得脫於憂畏,保全軀命,以終聖朝禮遇群下之道。臣不勝惶恐隕越懇祈切祝之至。答曰,省疏具悉。卿勿固辭,速出行公,以副予意。忠勳府謄錄
上在慶德宮。停常參·經筵。
有政。以趙邦直爲司諫,高傳川爲掌令,洪檃爲奉化縣令,李時白爲永同縣令,權濤爲執義,鄭百亨爲說書,鄭世矩爲掌樂正,洪霶爲同知,李榮立爲交河縣監,李如圭爲沔川郡守,金致遠爲溫陽郡守,李袨爲直講,王輔臣爲典籍,任孝達爲掌令。
臺諫應罷,李景曾·林堜·李馨遠·尹墀·李景義。
禁府,李文雄拿囚。
百官·合司初啓。答曰,累月論執,無允從之理,徒有廢事之患,其於利害,不卞辨也。且古今處變一道,不能相容者,未免議者之嗟惜,蓋其親愛之道,有所未盡故也。今珙設有所犯,其身乃先王之遺體,寡眜之不忍加罪者,意實在此也。誅其黨與,貸其如縷之命,伸予終始保全之至情,似或不悖於事理。願卿等,退而熟思,更勿陳請。
禁府,河永男,刑問十五度承服,當日行刑,罪人李孝一拿囚。
百官·合司三啓,玉堂再箚,宗室一啓。答曰,不允。
府啓,兩營將事。錄勳改勘事。院啓。錄勳改勘事。答曰,不允。朝報
禁府啓曰,云云事。答曰,知道矣。更議于大臣及兩司長官,則尹以震,以逆賊尹仁發三寸姪,權餘慶,昏朝淑儀之父,皆非親切爾瞻等諸賊之人,已爲放還,依聖敎置之爲當。其餘鄭湛等十五人,賊黨秉權之時,皆出入臺侍之類,竝難輕重以,昏朝時縱臾作弊,貽害八道之罪,定配濟州,蒙宥放還,而不念天恩,做出惡言,搖動民心,不可不遠竄,仍前定配宜當云。敢啓。答曰,依啓。禁府謄錄
上在慶德宮。停常參·經筵。
副元帥書目,胡差高阿夫等,持汗書,止安州出來事。
禮曹啓曰,皇帝登極詔勅出來後,外方例有進箋陳賀之例。依前例知會,何如?傳曰,數月之內,三度進箋,則弊必不貲,節叱則,進箋安徐。
禁府,推鞫罪人李孝一,刑問承服。
李廷龜上疏大槪,伏聞賊招,有諺書欲爲傳示之說,臣名亦在其中,請下司敗,俾得卞白事。入啓。
李慶全上疏大槪,卽者傳聞逆賊李孝一之招,以爲光海書,欲傳於臣,而以臣爲人似輕,不爲傳示云,旣不爲傳示,則臣不須陳卞,而名出兇口,臣何敢一刻容息?下臣司敗,以正臣罪事。入啓。
禁府,罪人金渫,承服行刑。啓。朝報
禁府啓曰,罪人鄭湛等十五人,及逆賊爾瞻孫英植等十七人,分配邊遠各道各邑,而本府書吏·羅將不足,未能押去。依近例,令各道別定差使員,次次交付後,當爲圍籬者,則前日下去都事親到定配處,檢飭圍置,其餘遠竄人,則差使員押付配所,馳報監司,卽時一一啓聞之意,急急行移,何如?答曰,依啓。
兵曹啓曰,左右捕盜廳及御史廳啓辭,逆賊·罪人捕捉各人等,令該曹分輕重論賞事,啓下矣。所捕之賊,皆是承服,正刑與否,及某賊逆魁,某賊之次與否,自曹未能詳知,令鞫廳査考啓下後,稟旨擧行,何如?答曰,依啓。
禁府啓曰,禮曹牒呈內,今月二十二日文武科別試初試時,文科兩所,武科兩所,禁亂官各一員,差送事,牒呈矣。府郞廳十員內,三員出使,餘在郞廳七員,竝爲赴試。至於推鞫,尙未垂畢,各所禁亂官四員,本司當直晝夜直各一員,公事回告郞廳一員,竝假郞廳七員,依前例令吏曹差出,何如?答曰,依啓。
傳曰,罪人崔興善,南海定配事,言于禁府。禁府謄錄
豐寧君洪靌上疏,伏以,臣稟賦虛弱,素多疾病,而往年辛酉春,落馬重傷,因得左臂不仁之證。自是以後,少觸風寒,則輒不得運用,有同中風之人,久矣。頃者入直摠府,重得傷寒,前證兼發,轉倒須人。不得已冒眜呈告三度,給由之恩,出於千萬夢寐之外,銜感之極,益切兢惶。第臣服藥調治,爲日已多,而所患之證,有加無減,旬月之間,差復無期。當此百僚伏閤之日,屛伏私室,呻痛度日,不但臣心,大有所不安,揆諸分義,罪戾尤大。況臣猥以無似,冒居元勳,査勘之後,物議重發,情外之言,屢及臣身,臣之狼狽悶蹙之狀,聖明之所洞燭也。伏願聖明天地父母,俯量微臣至懇,亟遞臣本職及兼帶都摠管,以安愚分,不勝幸甚。臣惶恐伏地待罪,無任激切屛營之至,謹昧死以聞。答曰,省疏具悉卿懇。卿其勿辭,速出行公。忠勳府謄錄
禁府啓曰,都事金澃,久病不得出仕,當此鞫逆方急之日,不可久曠,金澃遞差,令該曹口傳差出,何如?答曰,依啓。
禁府郞廳,以大臣意啓曰,國家不幸,逆變繼起,賴天之靈,賊徒就服,而冥冥之憂,猶且未緝,逆支·逆黨處置之事,實合於仁人屛流之義。但外孫竝坐,非法典所載,在光海時,崔沂外孫,至被竄謫,至今非之。如有其罪,則自當以其罪罪之,以外孫而坐之,非徒民聽之惶惑,係是法典所無,敢此仰稟。且年未滿者,不爲圍置事,因禁府啓辭蒙允矣。聖德如天,微物得保。凡在含氣之倫,孰不感激?似聞此等遠竄之類,其數頗多。該官名籍年歲,或不無失實。若以年歲之誤錯,而仍爲遠竄,則此亦所當査覈,令禁府一一究問商處之意,竝啓。答曰,依啓。且崔沂之獄,與今日之事不同,比之沂孫,似乎不可矣。然大臣之意如此,則不必定配。禁府謄錄
上在慶德宮。停常參·經筵。
有政。以鄭弘溟爲執義。玉堂日記
以權濤爲輔德,崔始星爲相禮,李岵贍爲禮曹佐郞,權光烈爲副正,朴安悌爲直講,朴悌生爲典簿。
明日別試,一所漢城府試官,李貴·崔鳴吉·鄭廣敬,參試官,李䅭·沈之源·李昭漢·李莘,二所成均館試官,李慶全·張維·趙翼,參試官,車雲輅·洪命耉·李行遠·權淰,武科一所試官,李守一·成大勳·宋錫慶,參試官,趙元範·許嵱·鄭忠直,二所,李曙·柳舜翼·韓德脩,參試官,鄭榏·具定·李惟聖。缺
答李廷龜疏曰,凶徒假托誘人之說,不須卞明,安心行公。
答李慶全疏曰,賊招中,雖有卿名,於卿少無干涉之事,安心行公。
平安監司書目,漢人四名,胡差出來時,被殺於宣川地事。
江華別將權得守,拿囚。
百官·合司啓,玉堂再箚,宗室一啓,珙事。答曰,不允。
合啓,仁興事,仁城奴僕事。答曰,不允。
府啓,辛慶榮等事,錄勳改勘事。答曰,不允。
院啓,錄勳再査勘定事。柳應泂罷職事。申鑑賞加改正事。新啓,益山郡守李有慶,年過七十,精力衰耗,請遞事。答曰,不允。柳應泂,遞差,李有慶,依啓。
前別提趙希孟上疏。祕密討逆事。入啓。封下鞫廳。
禁府,金興祖拿囚。朝報
義禁府啓曰,以大臣啓辭內,節該年未滿者査覈,令禁府一一究問商處事。答曰,依啓矣。逆賊李邃女子,甲子年八歲,當初掌隷院成冊內,誤以女爲子,至于今歲,則年十二,故據成冊定配矣。卽今詳細推問,則義德年六歲,稚弱的實,待年滿定配,何如?答曰,知道。啓辭似爲不實,更査處置。
又啓曰,本府郞廳,當爲赴擧,而推鞫未畢,事體重大。考諸前例,則昏朝推鞫時,假郞廳差出代察矣。此則雖不可援而爲例,文臣重試,雖與儒士之赴擧有異,而以蔭官差出假注書,代察其任,國家重科擧之意如此。郞廳中一人,不爲赴擧者有之,與假都事,只初試兩場日,代察其任,似爲無妨。議于大臣,則大臣之意亦然。依此施行,何如?答曰,依啓。
又啓曰,逆賊河永男·李孝一·全渫,已爲承服正刑。依前例,降其邑號,罷其守令,破家瀦澤,緣坐籍沒等事,依律文施行事,捧承傳,何如?答曰,依啓。
政院啓曰,抱川罪人,已爲入來,似當卽爲推鞫,而今日日勢已暮,何以爲之?敢稟。答曰,明日爲之。
推鞫廳啓曰,趙希孟疏中所引各人,當爲拿來矣。常時告變人,例爲囚禁,以待獄事結末矣。希孟似當拿囚。敢啓。答曰,知道。趙希孟勿爲拿囚,使之留待,可也。禁府謄錄
上在慶德宮。停常參·經筵。
副修撰金南重,以臺啓罷職。玉堂日記
百官·合司三啓,珙事。答曰,不允。玉堂再箚,宗室一啓。答曰,不允。
合啓,仁興事。奴僕事。答曰,不允。
府啓,兩營將事,改勘勳事。新啓,副修撰金南重,病不大段,投疏乞暇,請罷事。答曰,不允。金南重事,依啓。
禁府,權晵拿囚。啓。
左承旨李聖求上疏大槪,臣名旣掛賊口,不敢參鞫,鐫削臣職事。答曰,罪人死中求生之言,不必爲嫌,安心察職,勿爲控辭。朝報
禁府啓曰,逆賊李孝一,已爲正刑,其父仁慶,當爲處絞,而但渠自稱八十餘歲,令漢城府帳籍相考後,處絞,何如?傳曰,依啓。禁府謄錄
禁府以大臣意啓曰,外孫竝坐,非法典所載。光海時,崔沂外孫,至被竄謫,至今非之。以外孫而坐之,非徒民聽之惶惑,係是法典,敢稟。傳曰,崔沂之獄,與今日之事不同,比之崔沂,似乎不可矣。然大臣之意,如此,不必定配。以上,朝報
上在慶德宮。停常參·經筵。
禁府,崔澤善拿來囚。
吏曹啓曰,告變人,速爲除職事,傳敎矣。告變人七人內,黃縉,已爲除職,許選·崔己輝·金振聲,學生,申瑞檜·金得聲,庶孽,李斗堅,私賤新良之人。當授何職乎?敢稟。傳曰,竝只六品職除授。
百官·合司初啓。答曰,芳幹擧兵叛,太宗誅其黨,而貸其死。非徒太宗貸之,世宗亦貸之,使終其天年,此豈非祖宗朝美事?此豈非今日之所可法者乎?予雖無似,欲法祖宗,卿等不念我朝舊規,遠引三代之事,逐日瀆擾,若如卿等之言,祖宗不足法歟?卿等非不知我朝之事,賢於周公遠矣,而如是牢執不已,意者,寡昧否德,終不能鎭服故也。靜言思之,寧不慙赧?卿等須諒予悶迫之情,又全祖宗朝處變之道,速爲停止。三啓,不允。
玉堂箚子,宗室啓辭。答曰,不允。
合啓,仁興事。奴僕事。答曰,不允。
府啓,營將事。改勘勳事。新啓,宗廟令蔡衡,曾以受銀臺諫,爲世唾鄙,請罷事。答曰,不允。蔡衡,曾雖有云云之說,其時已爲伸雪,廟令亦非淸要之職,勿爲已甚之論,可也。
禁府,元孝謙·申德明·申遵·得守,拿來囚。
江華別將權得壽·中軍崔澤善,放送,兪湜,刑問三度承服,金興祖,加刑不服,安友善·安瓚·安瓘,拿來囚。
推鞫罪人安友善·安瓚·安瓘,刑問壓沙承服,行刑,趙希孟放送,兪湜·唜禮,直招放送,乭金·禿孫·道難,刑問直招,自今,刑問二次不服,今介,刑問二次直招,金頔·金命壽,拿來囚。朝報
兵曹啓曰,衛將所牒呈內,來二十六日,迎詔勅擧動時,黃儀仗·龍亭差備及大駕差備軍,四百九十餘名,東宮輦陪及儀仗軍,亦不下二百五十餘名,二十七日,宗廟·永寧殿·社稷三處祭軍,幾至一百三十餘名,合而計之,則當用八百七十餘名,而上番軍士元數,一千七百二十六名內,各處派送之數,一千二百餘名,四所場中差備軍,三百八十二名,時在四營者,僅百餘名,不少擧動及祭軍,無路辦出,極爲悶慮云。擧動差備軍,不過暫時調用,闕內三空闕及諸上司把定軍士,當直一名外,盡爲抽用,傳語軍一百五十名,則依前例,令訓鍊都監定送事,知委施行,何如?傳曰,依啓。後勿爲例。兵曹謄錄
內醫院官員,以都提調意啓曰,內醫等,不離闕下,勤勞倍他。故宣祖朝丁酉年間,隨其員數,各給步兵一名價布,俾資衣食矣。近年以來,該曹價布絶乏,全數蠲減,不但仰事俯育,難以資活,奴馬衣服,無從辦出,困頓艱苦之狀,極爲矜惻。自籍軍之後,兵曹步木,逐朔有裕,雖不如前時每員一名,御醫及掌務官二員,每朔量宜題給,以周晨夕之急,以施酬勞之典,何如?傳曰,依啓。兵曹謄錄
義禁府啓曰,以大臣啓辭,節該年未滿者査覈,令禁府一一究問商處事。答曰,知道。啓辭似爲不實,更査處置事,傳敎矣。臣等,當初査出定配時,取考掌隷院奴案,逆邃之下,書子八歲,而不書其名,此是甲子所錄也。自甲子至今年,當爲十二歲,故抄出定配矣。其後大臣啓辭內,年未滿邊遠之類,其數頗多,該官名籍年歲,或不無失實,若有年歲之誤錯,而因爲遠竄,則此亦所當査覈,令禁府一一究問處之事,命下。故臣等多般推問,則逆邃之子,其一則當初以緣坐行刑,奴案中所錄八歲云者,乃女一也,而誤以子書之,有六歲末子,而不爲現錄,今此定配者,似是末子矣。覈啓之時,措語未瑩,致勤上敎,不勝惶恐。敢啓。答曰,知道。然則姑置之。
又啓曰,逆賊孝一父仁慶,當爲處絞,而渠自言八十餘歲,令漢城府帳籍相考後,處絞,何如?傳曰,依啓事,傳敎矣。今見漢城府移文本府,文科別試初試一所設場,不得相考,罷場後當爲相考云。不小逆賊緣坐之事,漸至稽滯,似爲未安,何以爲之?敢稟。答曰,知道。罷場後考出,可也。
政院啓曰,京畿監司書狀付洪奇男,問于禁府,則以爲定配洪奇男云矣。答曰,知道。友善等捕捉人,令該曹速爲論賞。洪奇男,以捕捉逆賊之功,勿爲定配。禁府謄錄
傳曰,推鞫,闕內爲之。禁府謄錄
上在慶德宮。停常參·經筵。
禁府還爲遠竄,鄭湛柔遠鎭,朴光先明川·洛蛇,梁澳加里浦,朴以章機張,任徽之順天,李憺明川,韓惟翔端川,任吉後乶下,辛義立利城,李堪輿洪原,李涏羅暖,朴益章定平,柳震楨利城,趙存道雲寵,李澹長興,郭天豪順天,蔡承先高原,李淸乫波知,崔興善南海,定配。啓。
百官·合司三啓,玉堂再箚,宗室一啓。答曰,不允。
合啓,仁興事。仁城奴僕事。答曰,不允。
府啓,營將事。改勘勳事。蔡衡事。答曰,不允。蔡衡遞差。廟令擇差事。依啓。朝報
上在慶德宮。停常參·經筵。
禁府,高介也之·李逢春·盧元立·崔汝獻,拿來囚。
推鞫罪人李逢春,刑問。
百官·合司啓。答曰,不允。
玉堂箚子。答曰,不允。
宗室啓。答曰,不允。
合啓,仁興事。仁城奴僕事。答曰,不允。
府啓,營將事。改勘勳事。答曰,不允。蔡衡事,停啓。朝報
禁府啓曰,逆賊安友善·安璨·安瓘等,已爲承服正刑。依律文,緣坐籍沒,降其邑號,罷其守令等事,捧承傳施行,何如?答曰,允。
又啓曰,文科二所禁亂官李震白,色吏李義男等,罷場後拿推事,命下矣。今聞吏曹李震白代,以他人差送云,卽爲拿囚之意,敢啓。答曰,知道。
同副承旨啓曰,禁府郞廳,以大臣意來言,槐山罪人丁興吉入來,今日當爲推鞫,而趙希孟言內,聞諸洪世績,而來告云,故洪世績已有拿來之命,必待此人入來後,可以比對推問云。今日推鞫,何以爲之?答曰,洪世績入來後爲之。禁府謄錄
上在慶德宮。停常參·經筵。
奏聞使權怗,入來。
登極迎勅,親幸。玉堂日記
全羅監司書目,靈光郡守鄭良弼,病重罷黜事。
草土臣金藎國上疏大槪,陳情待罪事。答曰,省疏具悉卿懇。卿名雖出賊口,於卿少無干涉之言,卿其安心。
百官·合司合啓。答曰,不允。
玉堂箚子。答曰,不允。
宗室啓辭。答曰,不允。
傳曰,明日使臣·書狀,引見。朝報
禁府啓曰,當日到付,公淸監司李敬輿粘移,槐山郡守李善行牒呈內,逆賊李坤榮同生兄坤發,郡地居生,係干逆賊緣坐之人,忽有逃躱之弊,囚禁待令,粘移義禁府處置云。同郡居逆賊,方爲拿來,獄事結局間,姑爲囚禁矣。令該司依律文定屬,何如?傳曰,依啓。
又啓曰,乭金·鄭禿孫等,全家定配,已爲啓下,移送兵曹,家口推刷入送之意,敢啓。答曰,依啓。
又啓曰,罪人李好讓所供內,節該一則曰,與友善爲平生仇家云。一則曰,友善在逃時,曉諭洞內,作五家統,欲爲捕捉云。一則曰,仁居逆變時,欲爲聚兵,曲折問於本官,則可知云云。鞫廳以此啓稟,令禁府撥上移問矣。卽見坡州牧使李言惕査覈馳報內,一鄕頭頭品官,元復振等十五餘人,聚會査問,則咸稱好讓與,友善,或田地相訟,或家垈相奪,至於胡亂時,衝火云云,好讓,每見友善,則輒發其悖惡不道之說於衆人所會處云云,仁居起兵時,徵兵公文來到,卽時通文于鄕所,如此發兵大賊,凡在臣民,不可不奮義誅伐云,而繼聞仁居就擒,旋卽停止,而稱軍帥之說,全不聞知云云,至於友善逃躱後,五家作統件記現納。李搥等五人,一樣供招,又言其相作仇讎,持劍相鬪,互相衝火之狀,甚爲明白,而與友善同參之事,全不知之云云。今日鞫廳,不爲開坐,大臣之意,令本府依馳報,具由以啓,故敢啓。答曰,知道。放釋,可也。
又啓曰,逆賊貴希父眞伊,依律文處絞事,命下矣。適値中夜,待明日處絞之意,敢啓。答曰,依啓。禁府謄錄
上在慶德宮。停常參·經筵。
登極陳賀後,頒赦。玉堂日記
傳曰,頒赦,百官加爲之。
政院啓曰,頒赦事,命下矣。某罪以下,宥之乎?答曰,雜犯死罪以下,竝宥。
聖節兼冬至使邊應璧書狀,一行,十一月初五日到北京,六日·七日,皆參習儀,初十日,驗納兩報方物,推移無欠,照納,謝恩方物,若干物種,未免闕種,具由呈文,艱得完了,聖節方物中,若干物件呈納事,稟禮部,禮部言內,漂失所餘,不須驗納是如,還爲出給,前日漂流譯官鄭忠獻等,十生九死,到登州,書狀所乘船段,頓無消息,新皇帝生母追崇,封皇太后,聖節十二月二十四日等事。
傳曰,觀冬至使狀啓,書狀尹昌立等,所騎船敗沒之事,似乎無疑,極爲慘惻。前例相考,恤典各別擧行。
登極使啓大槪,書狀金聲發,得中風之證,萬里涉海,決不可爲,令該曹速爲處置事。答曰,依啓。
文科二所,武科二所,罷場詣闕。
禁府,李好讓放送,金興祖物故。
百官·合司啓,仁城事。答曰,不允。
合啓,仁興事,奴僕事。答曰,不允。
府院前啓。答曰,不允。朝報
禁府啓曰,安州自平時,官屬最少,無以成形,故竝爲定配之意,敢啓。答曰,依啓。
又啓曰,放釋可也事,傳敎矣。罪人李好讓,依傳敎放送之意,敢啓。傳曰,知道。禁府謄錄
上在慶德宮。停常參·經筵。
禁府,林植·洪賢運·元鎭,拿囚。
逆賊貴希父眞伊,堂古介行刑。啓。
百官·合司三啓,珙事。玉堂再箚,宗室一啓。答曰,不允。
合啓,仁興事。奴僕事。答曰,不允。
府啓,兩營將事。改勘勳事。院啓,改勘勳事。答曰,不允。院啓,申鑑改正事,柳應泂罷職事,停啓。
回答官朴蘭英等書目,本月初二日到瀋陽,二十二日還渡江事。
義州府尹書目,二十二日,胡將龍骨大,率胡商,取乙道里,率守護軍,來在鎭江,其所供億,專責於義州,極爲煎悶事。
平安監司書目,回答官之行,帶開市胡差,竝千餘名,渡鴨綠江所食專責義州辭緣事。朝報
上在慶德宮。停常參·經筵。
有政。以柳秩爲成川府使,柳應時爲順安郡守,申應望爲注書,尹烇爲益山郡守,朴安悌爲靈光郡守,朴爲豐基郡守,任羲之爲慶尙都事,姜善餘爲登極使書狀,楊時鼎爲宗廟令,李爲司僕僉正,韓德及爲翊衛。
罪人崔熠·崔炯·崔汝獻,刑問承服。
禁府,洪世績·安弘發·金景杓,拿囚。
百官·合司三啓。珙事。玉堂再箚,宗室一啓。答曰,不允。
府啓,兩營將事。改勘勳事。院啓,改勘勳事。合啓,仁興事。奴僕事。答曰,不允。朝報
禁府啓曰,巨濟定屬罪人善金伊,病重不得騎馬,擔持而行,本月十九日,到忠州用安驛物故。竹山兼任安城郡守牒呈據,京畿監司粘移到府矣。於停屍處,檢屍後馳啓意,公淸監司處行移,何如?傳曰,依啓。
又啓曰,逆賊孝一父仁慶,當爲處絞,而渠自言八十餘歲,故令漢城府帳籍相考事,卽爲啓下移文,而以文科初試一所設場,不得考出云。以此啓稟,罷場後考出事,傳敎矣。卽者漢城府牒呈,辛酉帳籍,仁慶之年,以七十八懸錄。以此計之,則今已八十五歲,大明律謀反大逆條,男夫年八十,免緣坐。依此施行,何如?傳曰,依啓。禁府謄錄郞廳洪敍箕校正。郞廳權穎書。
上在慶德宮。停常參·經筵。
禁府,趙德容拿囚。
傳曰,聞去夜大妃殿東北內外墻間,立板子,內人踰出逃亡云,巡更衛部將,不爲來言乎?問啓。兵曹啓曰,內人逃出,乃是無前之事,而未及覺察,當該巡邏衛部將及摇鈴將推考,守堡軍士囚禁推考,內人令捕盜廳,跟捕窮問爲當。傳曰,依啓。竝拿推。
禁府,衛將黃錫男,部將韓纘曾·李英濟·姜明胤·奉瑗,拿囚。啓。
百官·合司合啓,府院啓,玉堂箚,以國忌齋戒姑停。朝報
左邊捕盜大將意,從事官啓曰,因鞫廳分付,前縣監李長亨捕捉事,卽定軍官等窺捕,則只有其妾捉來。問其夫去處,則招內,長亨去丙寅九月初十日,忠淸道鎭川仇乙治其父在處,下去之後,一不上京云。其妾囚禁,以待鞫廳分付之意,敢啓。傳曰,知道。禁府謄錄
上在慶德宮。停常參·經筵。
傳曰,趙希孟等,令該曹給料。
回答官書目,與龍骨大等回答事,高牙夫,先爲出來事。二十五日,與龍骨大等,開市交易事。
平安兵使書目,義州報開市事,種種生怒事。
平安監司書目,龍胡到鎭江已久,恐嚇百端,開市一事,尙不停當,商胡之糧,決難題給,而至於農牛之請,終不聽動,則何以爲之?廟堂指揮事。都督標下千摠劉惟德,以金承忠收拾散兵撤回事,持咨上京事。都督所求船,本道營船整齊,金承忠收拾兵丁三百餘名,先到平壤,故十日口糧四十三石,竝令裝載,老江入送事。
黃海監司書目,千摠劉惟德,把摠金承忠,率家丁六名,二十八日自中和,黃州止宿,發向鳳山事。朝報
政院啓曰,逆賊崔熠等,已爲承服,而以國忌尙未正刑,明日又是魂宮親祭齋戒。已服之賊,不可使累日假息,且不無徑斃之患。散齋致齋有間,明日推鞫正刑,宜當。大臣之意,亦然。敢啓。傳曰,過後爲之,可也。禁府謄錄
上在慶德宮。停常參·經筵。
禁府,李廷臣拿囚。啓。
蔡承先拿囚。
黃海監司書目,千摠劉惟德,無牌文上京事。
百官·合司合啓,府院啓,玉堂箚,以魂宮禫祭親祭齋戒,姑停。朝報
政院啓曰,韓玉出於賊招也。考見禁府都事置簿,則在於定配秩。穩城甚遠,似無上來之理,而賊口分明來會於承保院云,故發遣都事于鎭川矣。今見都事狀啓,則果不得拿來。韓玉定配處,發遣都事拿來,何如?傳曰,拿來當否,議大臣處置。政院啓曰,問于大臣,則韓玉之會于承保院之說,的否未可知,而出於賊口,故啓請拿來矣。都事狀啓如此,賊招恐或不實,都事發遣,則姑停之,令禁府祕密移文于穩城府,先探玉之近來動靜,得其事狀,然後拿來與否,稟旨處置,似當云。答曰,依議施行。禁府謄錄
上在慶德宮。停常參·經筵。
幼學任之後,告逆變。
以政院啓辭,魂宮禫祭停行。玉堂日記
劉千摠接伴官羅宜素出去。
平安監司書目,義州報胡人等,不給糧料,多般恐嚇,米一百石,措辭先給事。
傳曰,大臣,禁府堂上,兩司長官,捕盜大將竝命招。
禁府,任之後·崔瓘·崔始量·金碩富·李士珪·趙挺,拿囚。
吏曹口傳政事,以金宗一爲兵曹佐郞。
百官·合司三啓,珙事。玉堂再箚,宗室一啓。答曰,不允。
合啓,仁興事,仁城奴僕事。答曰,不允。
府啓,營將事。改勘勳事。答曰,不允。院啓,改勘勳事。答曰,不允。朝報
訓局啓曰,都監千摠申起瀛,久在都監,諳熟軍情,而今差全羅道礪山營將,將爲出去。營將雖重,比之都監,則不無內外緊歇之差。申起瀛,營將改差,使之仍任都監,何如?傳曰,依啓。訓局謄錄
上在慶德宮。停常參·經筵。
禁府,閔宣哲·朴東起·李宗忠·尹欽·睦耆善,拿囚。
庭鞫,趙壎·趙畿·趙德容·鄭光澤放送,崔瓘更推。
百官·合司啓,珙事。三啓。答曰,不允。
玉堂箚子。答曰,不允。
宗室啓辭。答曰,不允。
合啓,仁興事。仁城奴僕事。答曰,凶徒設有推卜之事,旣曰不合爲君,則其見棄於凶徒,可知也。爾等不顧事理,堅執不已,無乃未之深思耶?爾等雖經年論執,旣無允從之理,須體至意,更勿瀆擾。奴僕事,不允。
府啓,兩營將事。改勘勳事。新啓,司書李坰,引疾不仕,今已閱月,逋慢怠棄之罪,不可不懲,請罷職。典牲參奉蔡命俊,以其父被論之故,猥濫陳疏,錯引未參臺官,欲與對辯,請削去仕版。答曰,依啓。削勳事,其功勞輕重,大臣·元勳,講之必詳,似無等第失宜之理,推官參錄,亦有舊例。爾等徒守己見,論執不已,可謂過矣。蔡命俊,其疏,旣已自政院還給,則別無可罪之事,勿煩,可矣。
院啓,錄勳改査勘事。與府答同
傳曰,大臣,禁府堂上,兩司長官引見。
庭鞫,崔始量·金碩富·李士珪與任之後面質。
監察韓撝謙等上疏大槪,逆珙按律事。答曰,已爲屈情從法,此外加罪,予所不忍。宜勿更言。朝報
都監啓曰,陳克一錄勳事,捧承傳矣。延平府院君李貴箚子內,有末端錄勳之語,當初勘勳單子中,當爲付標,而勘勳事體,極爲重大,必須與大臣勘定等第,待大臣無故日爲之之意。敢啓。傳曰,依啓。忠勳府謄錄
上在慶德宮。停常參·經筵。
嬪宮誕日問安。玉堂日記
禁府,尹永吉·張己卜拿囚。
昨日引見時,兩司長官所啓前事。答曰,不允。
百官·合司三啓,珙事。玉堂再箚,宗室一啓。答曰,不允。
禁府,崔汝獻·崔炯·崔熠,軍器寺前行刑。啓。
庭鞫,罪人尹欽·尹永吉,元情後放送,李長亨放送,李宗忠·朴東起·閔宣哲,刑問二次,壓沙不服。
合啓,仁興事。奴僕事。答曰,不允。
府啓,兩營將事。改勘勳事。答曰,不允。
院啓,改勘勳事。新啓,結城縣令宋錫胤,專事侵徵,賦役不均,請罷事。慶尙都事任羲之,居官行己,久被嗤點,請遞事。答曰,不允。新啓,依啓。
全羅監司書目,長興府使睦長欽,濫率妻父婦息,順天府使李德洙,濫率婦息,罷黜事。
公淸監司書目,右道文科初試,幼學郭濂朱草誤書字標,應屈而參榜。令該曹處置事。朝報
禁府啓曰,睦嗜善自現,已爲囚禁元情,所囚奴子放送,宜當。其眞諺簡,竝是親眷間,通問訊傳情意之書,故封留本府矣。大臣之意,令本府覈啓處置,故敢啓。答曰,依啓。禁府謄錄
上在慶德宮。停常參·經筵。
有政。以尹墀爲副應敎,李景曾爲修撰,鄭世矩爲掌令,許恒爲長興府使,姜大進爲順天府使,金秀男爲結城縣監,金宗振爲慶尙都事,李士祥爲司書,申悅道爲刑曹佐郞,李景賢爲相禮,李弘胄爲大司憲,李敏求爲大司諫,任孝達爲直講。
下別歲抄。
珙事,百官三啓,宗室一啓,玉堂再箚。答曰,不允。
侍講院上疏大槪,請從廷議,斷以王法事。入啓。
李貴箚子大槪,尊崇入廟,引君當以三代上,此則不敢輕議,至於別立禰廟,則質諸神明而無疑。令廟堂速爲定奪,毋使莫重祀典,失禮之中,又失禮焉事。入啓。
崔鳴吉箚子大槪,請令禮官,議建別廟,以正聖朝祀典事。入啓。兩司引避闕啓。
罪人朴東起·李宗忠,加刑承服,行刑,閔宣哲,加刑不服。朝報
禁府啓曰,逆賊爾瞻之孫廷植,自公淸道上來現身。依前啓辭,隨現定配,差使員押領,次次交付,到配後啓聞,而配所官定爲官屬事,竝爲行移,何如?答曰,依啓。禁府謄錄
上在慶德宮。停常參·經筵。
有政。以沈之源爲獻納,尹墀爲執義,吳瑞爲持平,崔惠吉爲正言,金堉爲校理。玉堂日記
以權濤爲司諫,李景義爲掌令,尹絳爲正言,鄭弘溟爲掌樂正,趙邦直爲輔德,林堜爲靈岩郡守,李明翼爲平康縣令,高傅川·呂爾徵爲直講,吳達升·沈東龜爲典籍。
禁府,任有後·朴文燁·朴性男·李時敏·李時恒拿囚。
百官·合司啓,珙事。三啓。答曰,不允。玉堂再箚,宗室一啓。答曰,不允。
翊衛司上疏,珙事。入啓。
閔宣哲,加刑後壓沙。
全羅監司書目,靈巖郡守南斗瞻,作米尤甚未收,罷黜事。
罪人朴文燁·朴性男,元情後放送。
合啓,仁興事。奴僕事。答曰,不允。
府啓,兩營將事。寧社錄勳,令大臣更爲勘定事。答曰,令廟堂酌處。蔡命俊事,停啓。
禁府,李廷臣,密陽定配。啓。
政院啓曰,明日至十二日,祔廟親祭齋戒,視事不爲取稟。朝報
罪人崔瓘·睦敍欽·睦嗜善·盧仁祥·盧元立·丁興·吉得守·金香守,放送,睦長欽,元情後放送。朝報
賓廳三公啓曰,昭武·寧社錄勳,令廟堂酌處事,命下矣。勘勳事,例元勳主之者,自祖宗朝以然,臣等雖或酌處,不可不與元勳商議,昭武元勳洪靌,寧社元勳許,命招同參之意。敢啓。答曰,依啓。
左承旨李聖求啓曰,昭武·寧社兩勳,更爲査勘事,令廟堂酌處事,命下。故大臣今方來詣賓廳,而諫院以逆珙未處置前,勘勳不當之意,竝勿論執,時無停啓之事,何以爲之?敢稟。傳曰,旣不連啓,則其停可知,勿拘於此言,可也。
政院啓曰,寧社功臣許牌招,病不來,大臣之意以爲,無元勳,勢難堪定云,何以爲之?敢稟。傳曰,明日爲之。忠勳府謄錄
禁府啓曰,逆賊崔汝獻·崔熠·崔炯,已爲正刑。降其邑號,罷其守令,緣坐籍沒等事,依律文擧行事,捧承傳施行,何如?答曰,依啓。
又啓曰,蔡承先以鞫廳啓辭,分揀事,命下矣。承先,旣已定配高原,令京畿定差使員,次次押送配所之意,敢啓。答曰,依啓。禁府謄錄
上在慶德宮。停常參·經筵。
禁府,李承宗·沈吉元·李憺拿囚。
李貴·崔鳴吉箚子,踏啓字下。
百官·合司合啓,府院啓,玉堂箚子,以親祭齋戒,姑停。朝報
上在慶德宮。停常參·經筵。
謝恩,校理金堉。玉堂日記
副元帥書目,鐵山報,唐差孫友食所言,有都督以毛復等追捕,義州入送糧船計料事。
回答官書目,開市物貨,三日交易,更無餘貨,牛隻多少間許賣事。
平安監司書目,恐喝之狀,不一而足,其意專在於以臣搪塞其請,以直到平壤爲言事。
罪人閔宣哲,物故。
全羅道生員金東達等上疏大槪,逆珙以廢母之賊,爲叛逆之魁,實天下元惡大憝。爲臣民者,不可一日共戴一天,而今乃置之湖中,本道之人,義不可與此賊竝生。請亟正王法,以快神人之憤事。呈政院。朝報
上在慶德宮。停常參·經筵。
魂宮親祭。
私廟祔廟時,自上勿爲主祭事,玉堂上箚。玉堂日記
禮曹啓曰,李貴·崔鳴吉箚子,別立廟事,令廟堂議處,何如?答曰,依啓。
平安監司書目,義州報,米六百二十三石所載船及大小米百餘石,租·太·鹽各一百石所載船二隻,爲王參將被奪事。
禮曹啓曰,公淸監司書狀,雖是差備官誤書字標之致,試官段置,難免不察之失。竝只罷職,郭濂削榜,何如?答曰,依啓。
府·院啓大槪,今此祔廟親祭,請依虞·祥·禫祭,令綾原君主祭事,該曹堂上·郞廳,推考事。答曰,不允。院再啓。答曰,不允。
答玉堂箚曰,該曹磨鍊,實合情禮,決不可更改矣。朝報
御營廳啓曰,本營軍兵,過擧動後放送事,已爲啓下矣。十五日犒軍,十六日當爲放送,而來十三日入直之軍,當於十四日替直。依前訓鍊都監軍兵入直之意,敢啓。傳曰,依啓。訓局謄錄
上在慶德宮。停常參·經筵。
玉堂箚子大槪,祔廟祭,請從兩司之論事。答曰,已諭,毋煩。三箚。答曰,不允。
合司啓曰,虞·祥·禫·祔,三年喪始終之大節也。綾原君旣爲主祭,則獨於祔,而自上主之,求之禮經,斷無可據。尋常士夫之家,亦未聞有此失禮。人君制國以禮,因將以垂之百世,而率情越禮,輕變三年已行之規,此臣等之所以合辭力爭,不得請則不退者也。亟令綾原君主祭。答曰,禮官旣已講定之事,如是瀆擾,極爲過矣。已定之禮,決不可更改。須勿更煩。再啓。答曰,已諭。三啓。答曰,不允。四啓。五啓。答曰,不允。
政院啓曰,請快從三司公議,以正祀典。傳曰,祭禮講定之日,三司默無一言,及到今日,牢執己見,使莫重祔祭,趁不設行,非但事極可怪,實未曉其意也。已定之禮,決不可更改。
公淸右道試官應罷,都事洪恕,淸州牧使金尙,沃川郡守李莯。
百官宗室啓珙事。答曰,不允。
兩司以祔廟事,再避闕啓。朝報
上在慶德宮。停常參·經筵。
有政。以李省身爲掌令,呂爾徵爲修撰,金南重爲校理。玉堂日記
以鄭弘溟爲舍人,鄭孝成爲淸州牧使,韓善一爲沃川郡守,秦尙弘爲公淸都事,鄭世矩爲司饔正,姜瑜爲注書,李鍵爲奉常僉正,金灝爲刑曹佐郞,金尙賓爲工曹佐郞,權帖爲判決事,李馨遠爲宗簿正,李昭漢爲兼校書校理,趙景禛爲刑曹正郞,朴知警爲麟蹄縣令,懷恩君李愼爲副摠管,申得滋爲槐山縣監,金宗一·吳達升爲正言,尹絳·崔惠吉爲典籍。
副元帥書目,鴨江回泊米一千石,爲王參將被奪,直向薪島事。
百官三啓珙事。宗室一啓,玉堂再箚。答曰,不允。
答金東達等疏曰,所陳之事,已爲參酌處置,此外用法,予所不忍也。爾等其勿煩,退修學業。
金東達等,再疏。入啓。
回答官書目,來商物貨些少,已盡交易,追來商賈,無一人。前後狀啓,日子已過十六日,尙無回下,開市一事,不成貌樣,悶迫辭緣事。
政院啓曰,昭武功臣更勘啓辭,依前啓事,命下矣。李胤男,依前傳敎,仍存乎?傳曰,仍存。朝報
大臣啓曰,辛慶英·李胤男等,削去勳籍事,令廟堂酌處事,傳敎矣。勘勳事,例元勳主之者,自祖宗朝以然,臣等雖或酌處,不可不與元勳酌處。昭武元勳洪靌命招,何如?答曰,允。忠勳府謄錄
義禁府啓曰,逆賊李宗忠·朴東起,已爲正刑。降其邑號,罷其守令,緣坐籍沒等事,依律文擧行事,捧承傳施行,何如?傳曰,允。禁府謄錄
豐寧君洪靌啓曰,臣當初承命勘勳之日,臣之妄意,兩營將,特於片時之間,雖未齊到於縛賊之所,各自領兵,俱到橫城邑內,鱗次馳入,則實有連兵犄角之力。酬賞之典,似不可獨無。故臣與鰲山君李擢男,反覆商量,以此實狀,稟議于大臣,分等竝錄矣。勘勳之後,物議相繼重發,自上命議于大臣,更有査勘之擧。臣承命詣闕,一從陣上實狀,只陳進勦形止於大臣前而已。減與不減,大臣酌量輕重,再三啓稟,終以李胤男當減陳啓,唯竢聖裁。特下勿減之命。勘勳顚末,不過如斯矣。若以兩營將,雖有連兵犄角之力,而未有縛賊之勞,此不當錄功云爾,則已以瞞告遂非,苟且不實等語,爲臣罪案,則不亦冤乎?況兩營將之減與不減,於臣有何大利害,臣敢容一毫私意於其間,自取欺罔之罪乎?今者大臣,又因酌處之敎,欲與臣同議,入啓命招。臣旣負容私欺罔之罪,則臣言奚足取實於其間,而將何顔面,敢進於大臣前,更爲稟定乎?臣見識不明,處事錯謬,厚招物議,至於此極。及至今日,又承召命,而決不可身負罪名,偃然參勘。臣不勝惶恐,伏地待罪。答曰,知道。卿其勿待罪,安心進參。
大臣啓曰,昭武勘勳,臣等再勘,而再被人言,臣等之更爲酌處,事體極爲惶恐。若只以縛賊爲功,則此一人之事,洪靌·李擢男,俱不可錄,聚軍進勦者,亦不可不紀云,則五人竝錄,亦無所妨,故初依元勳之言,勘定矣。及其再勘之時,詳問實狀啓稟,而胤男所到處,視慶英差遠,故臣等以胤男當減之意陳啓,而有仍存之命,今雖更爲酌處,不過如斯。且錄勳重事,旣以元勳之言爲可信,則似當從其言而參商之,若全棄元勳,以事過之後,局外之人,掇拾鄕曲道路之言爲重,則不無後弊。陳克一則依承傳加錄矣。敢此竝稟。答曰,依啓。
都監啓曰,陳克一加錄事,因大臣啓辭,已爲允下,元單子付標之意。敢啓。傳曰,知道。
府前啓,兩營將削勳事,停啓。忠勳府謄錄
賓廳三公啓曰,昭武·寧社錄勳,令廟堂酌處事,命下矣。勘勳事,例元勳主之者,自祖宗朝以然,臣等雖或酌處,不可不與元勳商議。昭武元勳洪靌,寧社元勳許,命招同參之意。敢啓。答曰,依啓。
左承旨李聖求啓曰,昭武·寧社兩勳,更爲査勘事,令廟堂酌處事,命下。故大臣今方來詣賓廳,而諫院以逆珙未處置前,勘勳不當之意,竝勿論執。時無停啓之事,何以爲之?敢稟。傳曰,旣不連啓,則其停可知,勿拘於此言,可也。
政院啓曰,寧社功臣許牌招,病不來,大臣之意以爲,無元勳,勢難勘定云,何以爲之?敢稟。傳曰,明日爲之。勳府謄錄
備邊司啓曰,石城騎兵嚴杜鵑,軍役充定已久,而本縣式年砲手定送時,以有役人,誤爲定送,致令一身兩役之怨,極爲可駭。當該官吏,從重推考,嚴杜鵑,從先定軍役施行,宜當。此意,移文訓鍊都監,何如?答曰,依啓。訓局謄錄
上在慶德宮。停常參·經筵。
傳曰,今此祔廟時,諸執事,書啓。
百官·合司三啓,珙事。玉堂箚子,宗室啓辭。答曰,不允。
合啓,仁興事,仁城奴僕事。答曰,不允。
府啓,金堤郡守申翼壽,酗酒爲事,政委下吏,請罷事。十一二日擧動時,西班絶少,無故不參者,推考事。答曰,依啓。府啓,辛慶榮等削勳事。院啓,禮曹堂上郞廳推考事。停啓。
傳曰,奏聞使權帖,受命於危亂之際,略無厭懼之色,及其回還,奉詔來頒,予甚嘉尙。令該曹,使·書狀以下,各別論賞。
庭鞫,罪人沈吉元,刑問一次承服,罪人李憺,保放,李汝益,放送。
答金東達等疏曰,爾等,苟有所懷,則一番陳達,猶或可也。期於得請,非諸生之事也。予意,朝已盡諭,爾等退而思之。三疏,入啓。答曰,予意已盡言之矣。朝報
軍資監正許疏曰,伏以,臣素以闒茸之品,見棄淸時,跧伏草野,將以終身者。不料今者,猥得元勳之名,以勘一時之勳勞。夫勘勳,是國家莫重莫大之事,雖以宿德重望當之,尙不能及於人心,況如臣闒茸,爲世所棄者乎?臣識見淺陋,處事謬妄,當初勘定之時,昧於取捨,失其輕重,以致物議之譁然,憲府之只請大臣改勘者,固其所也。今者廟堂,欲循舊例,强請臺臣,臣雖無似,何敢更爲隨參,以當査勘之事乎?伏願聖明,俯察臣懇,還收召命,依前聖敎,只令廟堂改勘,不勝幸甚。答曰,省疏具悉。前日傳敎之意,非只令廟堂改勘。宜勿控辭,安心進參。許再疏曰,伏以,臣伏承下批云,宜勿控辭,安心進參。臣奉誦再三,感涕自零。物議之譁然如彼,聖明之敦諭如此,臣實狼狽,罔知所爲,敢陳悚越之情,冀回天聽。伏唯聖明,垂察焉。當初逆逌之起,一村親屬,皆應其募,臣孤危惶急,誰共爲謀?只與弟禊,聚首密議,竟使其子選,奔告焉。且黃性元,則驅送其子黃縉,與選俱行,責送其壻金得聲,詗賊來告。禊與性元之事,少不下於臣,而小札中,不錄其姓名者,以臣則仕宦於朝,而人皆知之,彼二人,則微賤在鄕,而人不知故也。且當其遑急之際,亦豈有他日著名圖功之意乎?及其勘勳之時,臣之妄料以爲,避嫌人臣之少節,酬勞國家之大事,固不可以親匿之,以賤棄之,亦不可掠人之功,專爲己有,故疏陳且實,直記其勞,而其等級,在於縉·選之上者,蓋縉·選之行,旣皆承其父之命,則雖日夜奔走,以成其事,實由於禊與性元之一言,豈可以奔走之勞,而遽升於命送之父也哉?揆之情事,皆所不敢,故臣不慮人言,率爾錄之,徑情任意之罪,萬死無惜。且兇徒作逆之期,迫在一日之間,奔告預防,晷刻爲急,而選·縉,中路困頓,不能前進,李厚培·厚源,及時馳來,以通于洪瑞鳳·金瑬。臣之妄料以爲,選·縉,若中道而廢,則事將不測,厚培等,雖曰暫時傳書,功不下於選·縉之晝夜馳進,故臣不慮人言,率爾錄之,徑情任意之罪,萬死無惜。臣當其上變之時,旣以病不得躬進,則不可泛然送人呈疏,故遂使選·縉,通于洪瑞鳳·金瑬,蓋重其事而密其幾也。瑬則方在闕中,故選·縉與厚培·厚源,皆聚于瑞鳳家,金振聲·金得聲·申瑞檜,亦會焉。盡知賊之實狀,令李義培入闕內,通于申景禛·李曙,景禛與曙,卽捕擒李繼先,次發軍兵,掩護其軍器徒黨,以破兇謀於數時之前,宗社之復安,是誰之力歟?古語曰,靡爾人盡非,于今國猶活,瑞鳳,足以當之,而物議之譁然,臣實怪焉。臣切更思之,蓋討逆之時,臣之上告,在事之始,而駭人之瞻聽,瑞鳳之謀爲,在事之已發,而與衆共之,人孰詳辨其輕重也?臣之妄料以爲,始之者臣,成之者瑞鳳,始之則易,而成之實難,其勞當在於諸人之上。且臣自外方來,而瑞鳳實盡領其在京捕討之功勞,故臣以瑞鳳,請爲元勳,而與之同勘矣。臣不慮人言,率爾爲之,徑情任意之罪,萬死無惜。臣歷考祖宗朝勳籍,在京誅逆之時,鞫廳大臣推官,莫不參錄,蓋捕訊取服,功不異於戰討誅斬故也。況玆討逆,有甚於前,取服多至三四十人?雖無前例,足以創始,況有前例之昭然可證者乎?臣之妄料以爲,唯論事之當否,而或有自上命之,或有自下稟之,俱無害於義理,故敢與瑞鳳,連名陳疏,以受傳旨矣。臣不慮人言,率爾稟而錄之,僭妄猥濫之罪,萬死無惜。至於崔山輝之事,臣其時在外,邈不聞知,故勘勳之時,臣言於瑞鳳曰,山輝則似不可擧論於此勳中。瑞鳳答曰,雖然,稟於大臣而爲之,可矣。卽稟之曰,崔山輝,何以處之。再言之後,三公中始有答曰,山輝之入告,在於日暮之時。又有繼曰,捧招之時,以火燭之云。臣之妄料以爲,山輝之入告,最後於人,不可加於預爲奔走者之上,故與瑞鳳相議,書於末端矣。臣不慮人言,率爾錄之,徑情任意之罪,萬死無惜。臣實無狀,爲人賤惡,而猥當國家莫重莫大之事,昧於取捨,失其輕重,有口皆罵,有足皆跳,以致公論之激成,論執累月,使不踰時之重賞,宿留至此,靜默以思,心膽俱隕,何敢更參査勘之事,以致衆謗之復起也哉?且傳曰,事君勿欺,又曰毋自欺,君曾於初勘之時,率爾任意而錄不當錄之人,則是欺君也。及此更勘之時,怵於人言,削不當削之人,則是自欺也。夫欺君與自欺,卽士夫之所不忍爲,而今使臣當之,臣切悶焉。經曰,功疑惟重,此聖王安危致治之要道也。而後世則不然,當其急亂之時,以爲一擧足一擧手之勞,皆足可紀,及其平定後,互爲長短輕重,人人皆議之。故人無完功,賞不及時,此有國之通患,而聖明之所以踰月不允,而今始勉從者也。伏願聖明,遵聖王之勳,勘後世之弊,令廟堂無避嫌·無掩功,以酌定之,有何難乎?臣負萬死之罪,非一非再,謹伏闕下,以俟誅戮。伏願聖明,俯察危懇,還收召命,以正厥罪,勿預更勘之事,不勝幸甚。答曰,省疏具悉爾意。爾其勿爲固辭,斯速入參。
院前啓,寧社錄勳,請待逆首正法後,改査勘事,停啓。忠勳府謄錄
禁府啓曰,分揀罪人李憺,以臺諫啓辭,曾爲定配者也。依蔡承先例,發遣配所,令京畿道定差使員,次次押送之意,敢啓。答曰,依啓。
又啓曰,槐山定配罪人鄭光澤,以逆賊所引拿來矣。已爲分揀,還發配所之意,敢啓。答曰,知道。他邑移配,可也。禁府謄錄
上在慶德宮。停常參·經筵。
謝恩,校理金南重。玉堂日記
有政。以黃㦿爲兵曹佐郞,李浚爲鐵山府使,宋興周爲金堤郡守,宋克訒爲冬至使,申悅道爲書狀官,金灝爲禮曹佐郞,車轉坤爲典籍。
禁府,安大弘拿囚。
罪人沈吉元,行刑。啓。
百官·合司三啓,珙事。答曰,不允。玉堂箚子,宗室啓辭。答曰,不允。
禮曹啓曰,別立廟事,議于大臣,則海昌君,三公以爲,禮重宗統,殿下直紹宣祖大王之統,爲宗廟主祀矣。又主大院君之祀,其無嫌於大宗耶?今建別廟,在殿下之世,則爲禰廟也,在殿下之後,則爲祖廟也,其後則爲曾祖廟也。爲祖廟爲曾祖廟,則國中旣有宗廟,又有祖廟,是二宗廟也。作事必慮其所終,臣等之愚見,就大院君祠宇,拓而高大之,如別廟之制,官供享物,祭則綾原,殿下時行親祭,以伸孝敬,則宗統尊,而大院君亦當爲百世不遷之宗矣。臣等素昧禮學,以臆說獻焉,伏惟上裁。判中樞鄭昌衍,以待罪不敢獻議。傳曰,知道。今此獻議,不合情禮,實是無據之臆說矣。
合啓,仁興事。奴僕事。答曰,不允。
院啓,慶尙都事金宗振,爲人凡劣,且無履歷,請遞事。樂安郡守林慶業,本以賤孽,手段麤濫,唯務善事,歲時饋遺,多者至於二十種,請罷職。答曰,依啓。慶業,非但善治之人,此時守令,不可輕遞。
寧社功臣改勘勳。一等,許。二等洪瑞鳳·黃性元·許禊·黃縉·許選。三等,金得聲·金振聲·申瑞檜·崔山輝·李斗堅。
平安監司書目,鐵山馳報,本月初七日初更,漢人百餘名,各持弓劍,射殺女人一名,官屬逢箭致傷者二名,留養屯牛四首掠去事。朝報
兵曹啓曰,御營廳啓辭,本廳軍兵中,本役緊重,才藝凡庸者二百名,還定本役事入啓,蒙允矣。但念此人等,今年則各立三四朔,今始番去,下去之後,又以本役,或徵價布,或令上番,則非徒一年兩役,勢所難堪,在朝家政令,大涉失信。向前各人等,戊辰年身役,一切勿侵之意,令該曹覆啓施行,何如?傳曰,允事,傳敎矣。本曹軍士,投入御營廳者,不知其幾,今若盡爲減役,則本曹軍政,將無以成形。然一身兩役,亦甚未安,不可不商量處置。各樣軍士投屬者,某某還定本役,某某仍存御營,令本廳一一査覈,移本曹,以憑議處,何如?傳曰,允。兵曹謄錄
大臣啓曰,寧社之勳,臣等之意,本欲只錄告者,而洪瑞鳳,臣等,明知其有功,故臺議雖峻,而不得減去,分等封入。推官則本不當擧論,而初因元勳上疏,濫錄矣,今則汰去。但伏見許上疏,黃性元·許禊·李厚培·李厚源·李曙·申景禛等,敍其功次甚悉,元勳之意,亦不可不爲上聞。何以爲之?敢稟。答曰,知道。其中功勞最多者,加錄,可也。忠勳府謄錄
傳曰,頃日庭請早罷後,令各司坐報爲之矣,何無坐報之奇也?況義禁府,則雜罪人有之,而何不爲坐報乎?
義禁府啓曰,本府,乃王獄衙門,臣等亦慮有滯囚之患,前日本府推鞫時,稟于大臣,仍爲坐報矣。今則本府無推鞫之事,庭請時未得請,雖有早罷後再坐之命,各司時無開坐之處,本府不敢獨自擅爲。惶恐敢啓。答曰,知道。本府與他司不同,勿拘前規,頻數開坐,俾無滯囚之患。
又啓曰,逆賊沈吉元,已爲正刑,降其邑號,罷其守令,緣坐籍沒等事,依律文擧行事,捧承傳施行,何如?傳曰,允。禁府謄錄
上在慶德宮。停常參·經筵。
謝恩,修撰呂爾徵。玉堂日記
罪人高景星·吳鉉拿囚,與安大弘,各刑問二次,壓沙,不服。
平安監司書目,義州報,海西運入十四船,到彌串前洋,又被毛兵所奪事。
義州府尹書目,米穀載船九隻,彌串前洋到泊,爲漢人所奪,贈米未準,罔知所措,民命將絶,農事望斷。臣段置,備送禮單,措辭呈文,請令廟堂,善爲處置事。
百官·合司三啓,珙事。玉堂再箚,宗室一啓。答曰,不允。
合啓,仁興事。奴僕事。答曰,不允。
院啓,林慶業事。陳奏使一行,玉河館失火之故,至於奉表陳謝,以輕重論罪爲辭,請使臣·書狀,罷職。答曰,已諭,不允。使·書狀,推考。
吏曹啓曰,權帖等論賞,上裁事。傳曰,竝加資,譯官以下書啓。
吏曹啓曰,祔廟賞格前例,覓入事,傳敎矣。祔太廟時賞格,必在都監謄錄中,而今玆私廟祔祭,事體與此不同,無可據前例。敢啓。傳曰,本曹雖如是蔑視,於予則父母,欲依前例施賞,未爲不可矣。吏曹卽待罪。傳曰,勿待罪。
咸鏡監司書目,會寧馳報,胡人者老·仲男出來事。朝報
吏曹參判洪瑞鳳疏曰,伏以,臣於逆變初,爲人傳書,被人謬引,全無可紀,冒竊高勳,物議致激,固其所也。而其於臣身,攻病之藥石也。臣杜門屛息,追尤自省,將無以更廁於簪紳之後矣。臣伏覩本月十五日更勘文字,則臣之名錄,只降一等,而猶夫前日,臣竊伏惟念,元勳以下,凡今所錄者,率是竹山上變之徒,如臣罔功,固在應汰,萬無可疑。而獨仍舊籍,濫竽其間,朝家釐正之意,果安在哉?若以一時傳書而見收,則非獨臣也,若爲奔走而出力,則臣無捕獲之勞。以此以彼,將安所據?一分羞惡,臣亦未淺,臣之今日悶蹙之情,實有劇於向來也。伏乞天地父母之慈,俯諒臣言之出於衷悃,亟削臣名於勳錄,則淸朝自無倖功之習,而臣得爲守分之人,不勝幸甚。答曰,省疏具悉至懇。卿功勞最重,大臣·元勳之意,亦非偶然。卿其安心勿辭。勳府謄錄
上在慶德宮。停常參·經筵。
有政。以崔惠吉爲副修撰。玉堂日記
百官·合司三啓,珙事。宗室一啓,玉堂再箚。答曰,不允。
合啓,仁興事。奴僕事。答曰,不允。
府啓,寧社功臣黃性元·許禊,名不在變書之中,且無表著功勞,而追錄於正勳之列。瞻聆有駭,請命汰去。答曰,大臣·元勳,再三勘定,少無過濫之事。爾等不信元勳之言,如是更論,殊極過矣。
院啓,林慶業,本以賤孽,濫授本郡,潛奸邑婢,伐竹私用,請罷職。權帖等罷職事。昭武功臣辛慶榮·李胤男,削去勳籍事。寧社功臣,混淆冒錄,告變書名無之人,亦爲參錄,改勘之後,又因元勳之言,黃性元·許禊等,付標追錄,帶礪同盟,請削去勳籍。元勳亦難免循私冒錄之失,請許推考。答曰,辛慶榮·黃性元等事,大臣元勳,再三勘定,少無未盡之事,爾等不信元勳之言,今又更論,殊極過矣。許少無所過,勿推,可也。權帖等,已爲推考,不必罷職。
館學儒生申恦等上疏,元兇假息,王法未行,快從公論,以答輿望事。答曰,所陳之事,參商情法,已爲處置,此外加法,予所不忍也。爾等其勿煩瀆,退修學業。
玉堂箚子,深察禮經本意,毋爲偏聽異論事。入啓。
副提學趙翼箚子大槪,所作服儀投進事。
以黃珀爲鐵山府使,李時昉爲廣州府尹,李衯爲刑曹佐郞,元鎤爲右尹,沈光遠爲摠管,尹善道爲大君師傅。朝報
上在慶德宮。停常參·經筵。
禁府,張世哲拿囚。
庭鞫,罪人高鉉·安大弘,加刑二次,高景星,物故。
百官·合司三啓,珙事。玉堂箚子,宗室啓辭。答曰,不允。
合啓,仁興事。奴僕事。答曰,不允。
府啓,黃性元等事。答曰,不允。
院啓,權帖事,黃性元等事,李胤男等事。答曰,不允。朝報
吏曹參判洪瑞鳳疏曰,伏以,臣昨陳危懇,理宜感通,而未蒙垂納,濫諭遽宣,臣誠隕越,不知所處。臣當傳書倉卒之際,豈有希覬之心哉?只欲使將兵之官,預爲備變於擧動未罷之前而已。及至錄勳之日,被人牽挽,名置高等,驚惶怪訝,不敢承當,而嚴召三臨,不獲終避。臣之愚意,槪以己丑逆變,以陳告之言,報知朝廷者,得以參錄。幸災爲功,臣亦知恥,而依違泯默者,猶以取援之例也。今則再行勘定,悉汰冒濫,唯留一隊上變之人,此乃精當之至論臣是何人,獨自仍贅於其間哉?古人以敝袴予奪,爲關於有國之體,況山河申誓之擧,是何等事,任其濫僞無據,而不爲之釐正乎?臣於改勘之前,容或有自解之說,旣此改勘之後,則便是一箇白地人。臣於此勳,斷無仍冒之義,國家於臣,亦無虛授之道。臣之不避瀆擾之誅,日煩天聽者,非遜辭例讓之比也。伏乞聖明,快下鐫削之命,以申信賞之治,其於公私,萬萬幸甚。答曰,省疏具悉至懇。予意已諭,卿勿固辭,安心行公。勳府謄錄
上在慶德宮。停常參·經筵。
百官·合司三啓,珙事。玉堂箚子,宗室啓辭。答曰,不允。
合啓,仁興事。奴僕事。答曰,不允。
府啓,黃性元等事。院啓,黃性元等事,李胤男等事。答曰,不允。權帖事,停啓。
罪人趙有道,元情後放送,還發配所。
院啓,林慶業罷職事。答曰,遞差。朝報
禁府啓曰,推鞫廳啓辭據,趙有道還發配所事,依啓矣。依李憺例,令京畿定差使員,交付于初面官守令,次次交付于犯近處,受到付考準次,各其道監司處馳報,咸鏡監司則到配後啓聞之意,三道監司處行移,何如?傳曰,知道。獄事完畢後,還發配所,可也。禁府謄錄
訓局郞廳以大將意啓曰,今日習陣日次,故軍兵聚會敎場,雨勢如此,非但許多軍兵濕衣,旗麾及凡器具,霑濕可慮,不得畢操,罷兵之意。敢啓。傳曰,知道。訓局謄錄
上在慶德宮。停常參·經筵。
有政。以趙邦直爲司諫,權濤爲輔德,趙亨遠爲樂安郡守,柳時慶爲燕岐縣令,楊時鼎爲禮曹正郞,金廷益爲典籍,柳萱爲監察,李衯爲宗廟令,姜善餘爲軍資正。申得淵加通政,韓汝溭加資憲,權帖加嘉義,鄭世矩加通政。
咸鏡監司書目,會寧報,胡差者老等,不許開市,恐嚇辭緣事。
北兵使書目,胡差百餘名,到會寧以後,人心疑懼,使之知委鎭定,同胡開市一事,待回下遲留,則節節難處,自廟堂從長指揮事。
右議政金瑬初度呈辭。入啓。傳曰,不允批答。
刑曹,賊人邊夢祥,鍾樓前路,行刑梟示。
百官·合司啓,珙事。玉堂箚子,宗室啓辭。答曰,不允。合啓,仁興事,奴僕事。答曰,不允。
府啓,黃性元·許禊削勳事。答曰,不允。
院啓,黃性元等事,李胤男等事。許推考事。答曰,不允。
答前日玉堂箚曰,此事,大臣獻議之後,別無更議之擧,卿等張皇辭說,如是煩瀆,此亦可謂輕率矣。
吏曹啓曰,進香使啓辭,書狀金尙賓,傳染癘疫,令該曹處置事,命下矣。拜表迫在明日,其代,今日內差出,宜當。答曰,登極使書狀,移差,可也。
政院啓曰,進香使書狀姜善餘,時在靑陽地,未上來云。拜表退行乎?何以爲之?傳曰,隨後發送,可也。
義州府尹書目,漢人王哥稱名人,與胡差率從胡六名,前往椵島事。
平安監司書目,都督,本月十三日,親往獐子島事。灣上開市時,我國物貨發賣之數,僅一萬四千餘兩云云事。
回答官書目,毛差以講和事,往瀋陽,與胡差由龍鐵方,方向毛營事。朝報
禮曹啓曰,進香使書狀,時在外方,未及上來,明日拜表,勢難行之。改擇日差退,何如?傳曰,依啓。朝報
上在慶德宮。停常參·經筵。
唐差劉千摠·接伴官羅宜素,西下。
百官·合司啓,珙事。玉堂箚子,宗室啓辭。答曰,不允。
合啓,仁興事。奴僕事。答曰,不允。
府啓,黃性元等事。院啓,黃性元等事,李胤男等事。答曰,不允。
四學儒生李時苾等上疏大槪,逆珙,亟命正法,百僚尙不伏閤,未安事。
罪人任慶後拿囚。朝報
庭鞫,罪人任慶後,刑問二次,不服。朝報
傳曰,各司行會外方移文,必須關由方伯,知會列邑。而近來濫僞成風,各樣關文,直下郡邑,爲監司者,無由省得,其廢格貽弊之狀,極爲未便。今後京各司移文,不經監司,直下郡邑者,摘發啓聞,痛革謬習,居京各司下人,持公文橫行貽弊者,隨現嚴囚,依律科斷事,承傳。訓局謄錄
上在慶德宮。停常參·經筵。
有政。以呂爾徵爲持平,李省身爲校理。玉堂日記
以張顯光爲吏曹參判,金南重爲掌令,李尙吉爲禮曹參判,許洙爲刑曹佐郞,任珖爲直講。
金差官承忠·接伴官許嵱,西下。
百官·合司三啓,珙事。玉堂箚子,宗室啓辭。答曰,不允。合啓,仁興事。奴僕事。答曰,不允。院啓,黃性元等事。李胤男等事。許推考事。答曰,不允。
副元帥書目,鐵山報,胡差等到場,還住府中,以待都督送官請邀云云事。
義州府尹書目,麟山報,王參將發還所奪之船事,及二更量,砲聲大振於海口事。
答四學儒生疏曰,所陳之事,旣以抑情用法,此外加罪,予實不忍也。爾等勿爲煩瀆,退修學業。
副元帥書目,鐵山報,都督送人邀接差胡,十八日,已向蛇浦事。
學儒李時苾等再疏。入啓。
府啓,無城上所,姑停。朝報
以平安監司放未放粘目,傳曰,此公事措辭似誤事,傳敎矣。啓本內李尙節·姜命金·姜烈·柳忠祥等四人,參以罪目,則似當蒙放云,而姜明金·姜烈·柳忠祥,則兵刑曹當爲處置矣。李尙節,雖以未入己贓,依律文旣刺,不爲錄案,而罪犯贓汚,故遇赦不原,流來古例。且敎書內,罪犯贓汚·强·竊盜外,雜犯死罪,咸宥除之,故用律文文字,以宥旨外罪人,所當勿爲擧論覆啓矣。今承聖敎,極爲惶恐,付標以啓。答曰,知道。
義禁府啓曰,敎書內,罪犯贓汚强竊盜外,雜犯死罪,咸宥除之亦爲白有去等,李尙節,仍爲定配爲白只爲,移文,何如?答曰,依啓。
又啓曰,咸鏡道甲山府惠山鎭定配罪人李晛,依近例,令京畿監司,別定差使員,次次交付犯近官,受到付,以憑後考,咸鏡道則到配後,啓聞施行,何如?答曰,依啓。禁府謄錄
上在慶德宮。停常參·經筵。
以國忌齋戒,無啓·箚。
副元帥書目,鐵山報,椵島入往胡人,一時入送本府小通事,唐將驅迫出送,不得入往,還來事。
平安兵使書目,胡差二名,督府門子二名迎入事。又書目,走回人平壤砲手金萬天等十一名出來,問虜情事。
右議政金瑬再度呈辭。入啓。朝報
益寧君洪瑞鳳疏曰,伏以,臣之籲呼,旣一而再,今三而不知止者,誠以瀆擾之罪爲輕,而盜竊之罪爲重也。臣於今番參錄,萬無可據之狀,臣之自知者,審矣,物議之非之者,同矣。恭惟聖明,亦非不下燭,而尙未蒙還收之命者,良由於誠意淺薄,未能動天之致也。夫物雖至微,非所應有而取之則盜也。至如官吏,匹布斗粟之濫取者,其律贓也。矧玆茅土名數,高官大爵,比於此物之瑣屑,則其爲輕重,宜如何哉?臣之寧甘瀆擾之誅,欲免盜竊之刑者,其情不其戚矣乎?伏乞聖慈,特循危迫之懇,亟賜鐫削之音,不勝幸甚。答曰,省疏具悉。如是固辭似過,斯速出仕行公,以副予意。勳府謄錄
上在慶德宮。停常參·經筵。
北兵使書目,馳到會寧,與胡差,開市搪塞事,終日强爭,終不動聽事。
又書目,覆試日期不遠,無一人上去之計云,數百精兵,不得許送事。
回答官書目,開市形止事,本月十八日,乘船鴨江下流,要見胡人頭領,講好說道事。
義州府尹書目,毛將書給小紙,傳諭㺚子,領來講和辭緣事。
答學儒疏曰,予意已盡言之,爾等勿爲瀆擾,可也。朝報
上在慶德宮。停常參·經筵。
謝恩,校理李省身。玉堂日記
副元帥書目,郭山回泊糧船搶奪次,進泊唐船,竝爲退去,得免被奪事。
義州府尹書目,江中止泊唐船,回帆彌串大洋,以巡還下去事。
回答官書目,胡差曲虎·帶實乃等胡人二名,自蛇浦還來,王參將親自迎接於中路,極其厚待事。
百官·合司啓,珙事。玉堂箚子,宗室啓辭。答曰,不允。
合啓,瑛事。奴僕事。答曰,少無可疑之迹,且見棄於凶徒,明白無疑,而卿等以一筆除二王子,殊甚不當。須速停論,可也。奴僕事,雖逆賊,必待承服後爲之,況王子異於他人,未得其情,而先爲移屬,於事未安。
傳曰,大臣·推官引見。引見時,上曰,林慶業發論臺諫,分明欲侵大臣。有挾私輕論。以不關之事,使大臣不安其位,非徒事極可駭,其漸不可長也。發論臺諫,摘發削黜。
政院啓曰,請少霽嚴威,亟寢發論臺諫削黜之命,以示包容。傳曰,如此不美之習,不可不懲,卿等勿爲救護,可也。
備忘記,祔私廟時,終獻官義昌君鞍具馬一匹,典祀官曺倜,廟司洪振禮半熟馬一匹,大祝尹墀加資,齋郞徐貞履六品遷轉,祝史沈長世,奉香朴潾,奉爐珍原副守,執尊具仁墍加資,資窮者兒馬一匹。承旨金壽堅·李聖求,通禮鄭弘佐·金岉兒馬一匹,待敎金克恒,檢閱鄭維城,假注書金元立,引儀張獜瑞加資,資窮者代加,典儀李琡東班實職除授。
府啓,黃性元等事。答曰,大臣·元勳,旣已勘定,予意可疑之事。局外之人,則雖以元勳親屬爲言,而見元勳之疏,則其時此兩人,不無功勞。凡功賞不可不趁時勘定,而以合啓至今稽滯,以沮有功者之心,極爲未穩,勿爲堅執,可也。
右議政金瑬箚子大槪,卽見分發,有發論臺諫摘發削黜之命。請先治臣罪,以明言者之無失事,入啓。
學儒李時苾等上疏大槪,逆珙,亟正王法事。
兵曹啓曰,覆試之期不遠,北道之民,業已無計上來。不可無端停擧。依近例,居中處設場,遣承旨試取,何如?答曰,依啓。
講經一二所,罷場詣闕。朝報
兵曹啓曰,弘文館啓辭,本館素號淸寒,下吏輩官料之外,無一升得食之路。以是眼前下吏,皆不堪寒飢,每每號訴,聽其言實可矜憐。自前料米外,加給步木一疋,适變後,減此一疋之木。其所食料米至少,而又減此木,其勢極難聊賴,渠等號訴,其情實然。政院書吏,雖曰淸寒,猶不至於本館,且曾無給布之規,而頃因本院啓辭,特爲題給。本館書吏·書寫·粧冊匠等,亦令該曹,依舊例題給,何如?傳曰,知道。令該曹酌處事,傳敎矣。各衙門使令,則本曹題給價布,書吏·書寫則戶曹題給廩料,此乃自前流來舊規。而頃年以來,創開謬規,受料於戶曹者,疊受價布,事極無謂,故反正之後,裁省廳入啓減省,自癸亥九月,間朔上下,而旋値适變,仍爲永減矣。目今軍國多事,自士大夫以至市井吏胥之輩,亦皆出布,以助軍需,本曹雖有些少餘儲,而再經大變之後,不可遽復裁省廳已罷之規,至於政院書吏,則當初本院啓辭回啓時,本曹慮有援例紛紜之弊,而自上特命題給。該曹不敢一體施行之意,敢啓。傳曰,知道。兵曹謄錄
上在慶德宮。停常參·經筵。
有政。以李行遠爲吏曹佐郞。
副修撰崔惠吉三度呈辭。遞差。玉堂日記
百官三啓,珙事。合司五啓,玉堂再箚,宗室一啓。答曰,不允。
政院啓曰,林慶業發論臺諫,問于本院,則大司諫李敏求,獻納沈之源,正言吳達升·金宗一,竝爲現告。何以爲之?傳曰,勿爲擧名,只捧承傳,可也。
左承旨李聖求,咸鏡道試所出去。
答右議政金瑬箚曰,臺諫之循私被罰,於卿少無未安之事。卿其安心,從速出仕。
接伴使書目,㺚奴七名,持汗書,講和入來事。
平安監司書目,十七日,安州乘船,十八日,到泊椵島事。義州運入米船三隻,都督旣已分給將士,而其餘九隻,亦皆攔阻事。
合啓,瑛事。奴僕事。答曰,不允。
府啓,黃性元等事。停啓。新啓,發論臺諫削黜之命,還收事。答曰,諫院彈劾,似非公心,今此施罰,未爲不可矣。
答四學儒生疏曰,爾等苟有所懷,則一番言是非,猶或可也,至於逐日陳達,有同庭請,實非諸生事也。爾等退而思之,勿爲更瀆。
武科殿試規矩,六兩三矢百步二矢入,騎芻一次二中,鳥銃三柄一中,三技中兩技俱入者,取之。
靑雲君沈命世上疏大槪,臣偶見樂安郡守林慶業歲饌物目,或多者二十種,少不下五六種,而完平·海昌,以原任不與。日間輔德權濤,適過臣家,偶然語及,而因臣言,陷於重律。請移濤罪於臣事。
政院啓曰,臺諫有故,久不得推鞫,而諫院多官,方在待罪中,不敢趨詣。旣異處置之例,又難更爲命招,何以爲之?傳曰,諫院之官,托以待罪,召命臨門,偃臥不起,事甚不當,竝遞差。朝報
上在慶德宮。停常參·經筵。
有政。以沈之源爲校理,李景曾爲修撰。玉堂日記
以姜碩期爲大司諫,金堉爲獻納,尹絳·崔惠吉爲正言,兪伯曾爲兵曹參知,吳達升爲典籍。
禁府,尹興元拿囚。
百官三啓,珙事。合司五啓,玉堂三箚,宗室一啓。答曰,不允。
合啓,瑛事。奴僕事。答曰,不允。
府啓,發論臺諫事。答曰,不允。
玉堂箚子大槪,發論臺諫,還收削黜之命事。答曰,權濤之事,似非無心之失,卿等如是營救,未曉其意也。
右議政金瑬三度呈辭。入啓。不允批答。
罪人任慶後,加刑壓沙,尹興元,刑問,加刑次承服,李晛·任德後,拿囚。
答沈命世疏曰,卿其勿辭行公。朝報罪人任德後,元情後放送,李晛,甲山定配。啓。朝報
益寧君洪瑞鳳疏曰,伏以,臣之前後陳情,無非出自肝肺,積誠未孚於天心,累牘反歸於飾讓。曩者伏奉聖批,至以似過爲敎,臣數日以來,食息靡安,輒止。嗚呼,寧甘罪戾,第以臣之事君,猶子于父,不可以一有不得於所陳者,便爾自絶也。夫功在可疑,而施以惟重之典者,亦一時勸懋之道,非衰季常行,而必法者也。況臣旣無與於竹山上變之徒,則臣無可疑之迹,不啻昭昭,仍混其間,冒竊勳爵,天下豈有此理哉?臣遭遇聖明,忝備驅使,已積歲年,雖蔑有涓塵之報效,區區不欺之忱,自以爲不後於諸臣矣。臣若有一毫私意,而外務虛罔,則天日在上,其可誣乎?方今聖朝,使臣以禮,礪俗以廉,而臣獨爲頑鈍無恥之一物,無以自列於人,則其情不其戚矣乎?匹夫所守,有不可奪,臣於此勳,義無仍冒。伏乞聖慈,亟收成命,俾臣得免大僇之科,萬萬幸甚。答曰,省疏具悉至懇。卿須體予意,更勿固辭,從速行公。勳府謄錄
上在慶德宮。停常參·經筵。
百官三啓,珙事。合司五啓。玉堂三箚。答曰,不允。
玉堂箚子大槪,請寢削奪事。答曰,不允。
合啓,瑛事。奴僕事。答曰,不允。
府啓,請寢削黜事。答曰,不允。
院啓,李胤男等事,黃性元等事,許事。答曰,不允。
副護軍李敏求,校理沈之源,典籍吳達升,司果金宗一等上疏大槪,請與權濤,均施逬黜,以正刑章事。入啓。
罪人任慶後,加刑後火刑,不服。
傳曰,寧社功臣等,以籍沒奴婢家舍分給事,判下矣。今者功臣已爲勘定,從速分給。朝報
上在慶德宮。停常參·經筵。
禁府,閔聖哲·洪義民·李後拿囚。
答李聖求等疏曰,爾等俱無大段所失,勿辭行公。
接伴使書目,黃戶部出來事。
回答官·義州府尹書目,胡差曲胡·乃留椵島,從胡二人及毛差二人,往瀋陽事。
以國忌齋戒,無啓·箚。院前啓,辛慶榮等事。黃性元等事。許事,停啓。
罪人任慶後,物故。朝報
上在慶德宮。停常參·經筵。
禮曹以進香使書狀姜善餘,在鄕未來,拜表進退,議大臣以追後發送事。啓下。
禮曹啓曰,前則宗廟親祭後,有謁聖之例,今則何以爲之?傳曰,秋間爲之,可也。
禁府,趙應立拿囚。朝報郞廳洪敍箕校正。郞廳權穎書。
上在慶德宮。停常參·經筵。
崇政殿拜表親臨。玉堂日記
傳曰,拜表初一日,爲先發程船所,汲汲追往,而書狀姜善餘處,發馬下諭。
平安道生員楊德祿等上疏大槪,陳弊,願前監司事。答曰,自經兵燹,言念西土,未嘗不嗚咽流涕。今觀爾等疏章,予心尤極惻然。所陳兩款事,當令施行焉。
以親祭齋戒,啓·箚姑停。朝報
益寧君洪瑞鳳疏曰,伏以,臣前後瀝肝,奏凡八上,微誠未徹,天聽愈遠,□□□□□□□□□□之悃,臣之情勢,益窮且隘矣。臣竊念策勳之擧,國家所以報功勞之典,廉恥之節,士夫所以礪名行之具也。今臣迫於嚴命,冒受不敢受之恩,國家憚於屢改,强施不當施之賞,則盛朝彝章,固已大隳,微臣名節,掃地無餘。伏惟聖明,御世遇下以禮,至情所發,擧蒙察納,在朝諸臣,無不曲遂其性,而臣獨抱悶,以榮爲愧。群譏日積,衆毁銷骨,側身跼影,怳若無生。伏乞天地父母,更加憐愍,亟命削去臣名於寧社之籍,俾臣得以容身於舊勳之末,以安愚分,以全餘命。答曰,省疏具悉至懇。如是牢辭,殊極過矣。卿其安心行公。勳府謄錄
上在慶德宮。停常參·經筵。
回答官書目,二十六日,畢開市撤歸,回答官,同日,亦爲義州離發事。
咸鏡監司書目,從胡三十六名,爲先入送事。朝報
禁府啓曰,迎詔擧動時,隨駕本府郞廳十員內,四員出使,本司晝夜直一員,餘在郞廳五員。隨駕不足。假郞廳七員,依前例,令吏曹差出,何如?傳曰,允。禁府謄錄
上在慶德宮。停常參·經筵。
禁府,罪人許璉拿囚。
開城留守書目,守備李崇富,率家丁三十餘名,初二日入本府事。
接伴使書目,都督兼爲太子少保,黃戶部,今明日當到云云事。
進香書狀姜善餘入來,仍爲下直出去。
以齋戒,無啓·箚。朝報
上在慶德宮。停常參·經筵。
右議政金瑬身病出仕箚子大槪,快從臺閣之論,亟收權濤削黜之命事。入啓。
傳曰,世子有故,不得參祭,亞獻官速爲差出。
平安監司書目,昨日,都督發差票文,又許二船事,及臣今日棄船,直向安州事。
接伴使書目,祕密事別錄,同封上送事。
以齋戒,無啓·箚。朝報
上在慶德宮。停常參·經筵。
宗廟親祭。玉堂日記
兵曹啓曰,今次武科殿試,與北道,或合榜或別榜便否,及規矩稍減與否,議大臣定奪,何如?傳曰,允。又啓曰,議于大臣,則海昌君·三公議,判下之規矩,因擧子呈訴,輒爲撓改,事理極爲未妥,而該曹以爲,無識之民,咸懷怨鬱,亦非體下之道云。依該曹啓辭,騎芻只取一中,似爲無妨。壯元事,京中殿試,擧子畢射後,雖稍遲數日,待北道榜目之來,計其分數,合榜爲當云矣。傳曰,依議施行。朝報
上在慶德宮。停常參·經筵。
以國忌齋戒,無啓·箚。朝報
兵曹啓曰,昨日擧動時,宗廟前路作門之外,砲手及持朱杖牢子七八人,敺打標旗捧持人。本曹郞廳及都總府郞廳,雖加禁止,而少不聽從,以致載持馬驚逸顚仆。此實前古未有之事,極爲可駭。首唱牢子及砲手,令攸司査出,從重察之,何如?傳曰,依啓。
都監郞廳以大將意啓曰,凡擧動時,雜人禁入,專在都監,故每於擧動,例與人相詰。以此,將官軍兵等,緩之則雜人攔入,嚴塞則欲入者讎之。以此以彼,俱未免生事之患矣。初五日擧動時,兵曹佐郞李後陽,到宗廟洞口,欲入之際,所率下人太多,作門軍士禁止之,使之不得入,則捉致哨官,百端詰責,猶未快於心,必欲重治,敢以他事,瞞告堂上,至於啓達,未知於事體如何?其啓辭以爲,朱杖牢子七八人,敺打標旗捧持人所騎馬匹,致令標旗顚仆云。朱杖牢子,卽臣所率之人,例在駕前,及到作門處,列立把守,而標旗則例在駕後,住於作門之外,標旗之到門理無,則先行牢子,何能敺打其在後標旗所持馬乎?此則不多辨而明矣。況臣先行,立馬洞口見之,則標旗立於板前屛門,未嘗與牢子相詰。見此啓草之後,臣欲知曲折,與兵曹堂上兪伯曾相値,招致標旗次知色吏問之,則數人相推,皆以不知答之,竟究一人,亦云未也。此則本曹堂上,亦聞而爲怪者也。無罪軍士,欲盡己任,竟未免意外重律,事甚冤枉。不得不敢啓。傳曰,知道。其軍士勿爲治罪,李後陽先罷後推。訓局謄錄
上在慶德宮。停常參·經筵。
文科殿試讀卷官,右議政金瑬·張維·鄭廣敬,對讀官,趙纘韓·李埈·任孝達·趙絅,武科命官,左議政□□,試官,李曙·朴□□·申景裕·成時憲·孟世衡·李仁立,監試官,執義鄭弘溟,獻納金堉。朝報
上在慶德宮。停常參·經筵。
校理沈之源初度呈辭。給由允下。玉堂日記
百官三啓,珙事。合司五啓。玉堂再箚。宗室一啓。答曰,不允。
合啓,瑛事。奴僕事。答曰,不允。府·院啓,權濤請寢削黜之命事。答曰,不允。
黃海監司書目,差使員所報,本道卜定進香使卜定船一隻,到甑山,爲毛兵所奪事。
庭鞫,罪人刑問二次不服,加刑,承服。罪人尹興元·許璉,行刑。
政院啓曰,擧子趁不整齊,以致日明後始入,當該四館,請推考。傳曰,先罷後推,應罷現告學諭南振溟。
以林慶業發論臺諫削黜傳旨,傳曰,補外。
訓諫大將申景禛啓曰,初五日擧動時,兵曹佐郞李後陽所率太多,作門軍士禁止之,捉致哨官詰責,且其啓辭,以敺打標旗奉持人所騎馬,致令無罪軍士,未免重律。敢啓。傳曰,軍士勿爲治罪,李後陽先罷後推。
回答官李灤·朴蘭英入來。
答右議政金瑬箚曰,權濤所爲,似非無心之失,固難容貸。然卿之不安於心若此,當爲卿以施輕罰。朝報
都監啓曰,都監曾設於工曹,而畫綃織造等事,無可容接處。司譯院與之相連,稍爲寬敞,依靖社振武時例,亦於此處,分設爲之之意。敢啓。傳曰,知道。忠勳府謄錄
政院啓曰,以金卨等回啓公事,傳曰,此回啓是乎,令檢律詳考律文以啓事,傳敎矣。令本院檢律詳考律文,則金卨·金垣等所照之律,乃以誣告條,誣告人至死罪,而未決者,杖一百流三千里,加役三年云者,援以擬之也。以此律論之,當在蒙宥之中矣。但以本府回啓中所引,常赦所不原一條考之,則有曰,奸黨及讒言之類,一應眞犯,雖會赦,竝不原宥云。禁府於當初李仁居正刑後大赦時,旣以此一條疑慮,不置蒙宥之中,則前後之赦,不宜異同。律文之意如此,敢啓。傳曰,知道。凡罪犯自有律文,蒙赦與否,實非難知之事。金卨流竄之時,不爲功減,又非今日可論之言,其回啓如彼,是誠何心哉?且本道監司,以前後異辭,謂之不察而請推,則本府之前日不赦,今日欲放,抑亦何意耶?事極寒心。令本府一一回啓,此公事還出給,俾知君上之不可欺慢。禁府謄錄
上在慶德宮。停常參·經筵。
判義禁徐渻,知義禁金自點·韓汝溭,同義禁李景稷啓曰,臣等伏覩下政院聖敎,所當伏地待罪,以待朝廷處置,而妄意回啓之狀,不敢不仰瀆聖明。當初金卨·金垣等在勘之時,以誣告·讒言,不置蒙宥之中,及其照律,則以被誣人未決者爲罪案,故以似當蒙放覆稟矣。李溟啓本內,似不知加役三年徒三年,非一律之故,仍請推及之。前日不赦,今日欲放者,只緣臣等庸劣,不能審察之罪,致勤嚴敎,不勝隕越之至,伏地待罪。答曰,勿待罪。
備忘記,金卨陰嗾金垣,謀陷善類於不測之地,是實古今罕有之奸凶。禁府不有君上,徒循己私,以不成說話之言,肆然回啓,救解奸卨,至於請推監司。此心漸長,則必至於無所不爲。禁府堂上李景稷外,竝爲先削職,其中主張回啓之人拿鞫,依律定罪。禁府謄錄
上在慶德宮。停常參·經筵。
有政。以金榮祖爲副修撰。玉堂日記
以金尙容爲判義禁,鄭經世·洪瑞鳳爲知義禁,張維爲同成均,權暐爲刑曹正郞。
戶曹啓曰,外方五結木不納各官,依貢物解由憑考,一同不納者越一等,二同不納者越二等。今年秋成後,大邑七同,中邑三同,小邑二同,不納者,先罷後推。啓。傳曰,依啓。
接伴使書目,毛營事情,及別紙上送事。
義州府尹書目,唐差毛永祐,率胡差從胡竝七名,自瀋陽還到事及路逢走回女人三名傳授事。
禁府,徐渻拿囚。
百官·合司啓,珙事。玉堂箚子。答曰,不允。合啓,瑛事。奴僕事,停啓。朝報
觀象監,今日未時,太白見於巳地。啓。朝報
傳曰,贊成李貴,每疑勘勳之不均,累上箚子,論辯不已,事甚煩擾。其令廟堂一一回啓,俾無疑惑之心。勳府謄錄
上在慶德宮。停常參·經筵。
唐差接伴官許嵱·羅宜素入來。
平安監司書目,甑山報,毛永寶多率家丁,進香使所乘船一隻及越海糧軍餉竝七百餘石奪取事。
罪人閔聖哲·李後崗·洪義民放送。
禁府,徐渻元情。判付放送。
百官三啓,珙事。合司五啓。玉堂三箚。宗室啓辭。答曰,不允。朝報
禁府啓曰,金卨等公事,旣以誤爲回啓之故,徐渻方爲拿推,金自點·韓汝溭,已爲削職,似無更爲回啓之事,敢啓。答曰,依啓。
又啓曰,逆賊尹興元·許璉,已爲承服正刑。降其邑號,罷其守令,緣坐籍沒,依律文擧行事,依前例,捧承傳施行,何如?傳曰,允。禁府謄錄
上在慶德宮。停常參·經筵。
有政。以崔惠吉爲修撰。
校理沈之源三度呈辭。入啓。遞差。玉堂日記
以金尙憲爲大司諫,洪瑞鳳爲判尹,楊時鼎爲司藝,黃履中·洪瑞鳳爲摠管,任絖爲正言,權暐爲禮曹正郞,金尙賓爲刑曹正郞。
傳曰,回答官李灤等,盡心周旋,開市等事,善爲結末,令該曹論賞。
百官·合司啓,珙事。玉堂箚子。宗室啓辭。答曰,不允。
禁府,罪人尹興元·許璉,降其邑號,罷其守令,依律文施行,何如?啓,依允。朝報
上在慶德宮。停常參·經筵。
百官·合司啓,珙事。玉堂箚子。答曰,不允。朝報
都監啓曰,都廳掌令金南重·校理沈之源,俱以兩司出入之人,若旋拜旋遞,則事必虛疏。考見謄錄,則亦以有臺諫兼察者,依舊例,雖拜臺諫,勿爲遞易,使之兼察。且功臣敎書,依前例,令藝文館分排撰出,何如?傳曰,依啓。忠勳府謄錄
上在慶德宮。停常參·經筵。
謝恩,修撰崔惠吉。玉堂日記
傳曰,議藥廳內醫院都提調申欽,前提調徐渻,副提調金壽賢,各熟馬一匹。御醫申得一·李英男,議藥相參李惟應·閔棡,針醫許任·裵籠·鄭大鵬·朴泰元,各半熟馬一匹。掌務安國信·許潚·金嗣男,兒馬一匹賜給。
黃海監司書目,被奪赴京船還推事。
管餉使書目,督府差官毛永俊,頃往虜穴,昨日持汗書回來事,及南以恭病重事。
北兵使書目,會寧商胡,欲爲牛隻買賣,累日留連,弊甚不貲,朝廷指揮事。
管餉使書目,王子登妻子買來事,送差官虜中事。
以國忌齋戒,啓·箚姑停。朝報
御營廳啓曰,御營軍限三千加數募得事,捧承傳後,數年湊合,猶未滿額。其已募得人中,或聞見才藝,行文推捉,或因渠等自募來入,故有役者似多,亦不無凡庸之人。如定虜衛騎步水三色戶保及砲保等,本役緊重者,都合六百二十九名,其中山行砲手及膂力出衆者,四百餘名,仍屬本廳,其餘二百名,竝爲頉下,行文各道,仍定本役矣。但有役軍屬廳者,本役代定事,曾雖再三啓下,而外方各官,絶未有着實擧行。今聞軍籍廳方査各官落案軍丁云,令軍籍廳句管,一一代定,而且未代定前身役,步兵匠人,則價布減除,以身自立,有役人等,竝爲除番,俾無軍兵一身兩役之患,何如?答曰,依啓。
又啓曰,當今軍務中切急,莫如焰焇矣。本廳所儲元數不多,而上年變亂用下之後,今冬御營軍,中日習陣所用,皆靠於此,前頭繼用,極以爲悶。又因黃海監司狀啓,分送者,多至五百餘斤,措備之策,百爾難便。且於各邑,有定數煮取之令,而守令皆不爲煮取,爭貿京中,故焇價倍騰,一斤之價,多至二匹,以此,雖有價之官,貿得無處。如南陽·驪州·朔寧·積城·水原等官,願以木同,納廳換焇,而廳無所儲,亦不得許換。臣以軍器寺焰焇所煮物力比計,則捧此木同,所用大小器具及燒木等物,竝給價貿得,使喚·匠人·員役·軍人等,亦皆雇立,廣張煮取,則所出必倍於貿得之數。處所則龍山車馬所舊基,鹹土曾前啓下倉庫塵土及閭閻有處,堀取用下計料矣。所難得者蓋草,竊江華·通津等處,過冬郊草積訥成陣云,前頭草生之後,必無用處,量其容入,取用宜當。大臣之意,亦以爲然,故敢啓。答曰,依啓。御營廳謄錄
上在慶德宮。停常參·經筵。
北兵使書目,者胡等發怒,捲撤卜物,出宿城外。些少之物,堅執不許,則不無還巢之意,牛隻許買事,急速指揮事。
以國忌,無啓·箚。朝報
上在慶德宮。停常參·經筵。
有政。以金榮祖爲掌令,沈之源爲副修撰。玉堂日記
以金光宇·金宗振爲工曹佐郞,呂焯爲典籍,張維爲知春秋,沈闥爲新昌縣監,李莆爲黃海都事,高傅川爲直講,李汶吉爲監察。
戶曹啓曰,司䆃寺御供粳米,尤甚不納鎭川縣監·新昌縣監·溫陽郡守,罷黜何如?啓。傳曰,允。
北兵使書目,從胡商八十名,馬三十匹,先爲入送,者胡等還入城中,各自貿易物件,開錄上送事。
百官四啓,珙事。合司五啓,玉堂三箚。宗室啓辭。答曰,不允。朝報
陽陵君許啓曰,勘勳已定,卽當排設都監,以始工役,而臣取考右贊成李貴箚子則以爲,兩勳合而爲一,以省都監之弊云云。當此國用凋弊之時,省費節用,是爲急務,似當依此施行矣。第以凡干工役之事,宜速完畢,若合設都監,則一日爲昭武之役,一日爲寧社之役,以兩人一日之役,爲一人二日之役。則兩人各食一日糧料,與一人連受二日糧料,於國用經費,少無加減。而以兩人一日之工役,爲一人二日之工役,則工役之曠日遲延不可知。至於郞廳監造等官,皆以時仕之人差下,則亦無別爲付祿之弊,故在前都監排設之時,一應器用·雜物,雖或互用,而員役則皆爲合設,昭載謄錄,蓋爲各催其役,俾無曠日遲延之弊矣。今姑依舊例,都監則竝設一處,而員役則各爲差出,以專其事,何如?答曰,知道。勿爲各設,省費除弊,可也。
又啓曰,伏承下批,勿爲各設,省費除弊,可也。今當遵奉合設矣。臣取考昭武都監郞廳監役等官,則太半以前銜無祿之人啓下,當別爲付祿,靖社時無祿人勿差,捧承傳,及臣前啓辭時仕人啓下之意,反歸於虛地,殊乖聖敎省費除弊之旨矣。然旣以啓下付祿,則姑爲仍存,使察其事乎?抑皆遞差,以有職時仕之人,更爲啓下乎?惶恐敢啓。答曰,知道。前銜中一半遞差,有職人差出,可矣。勳府謄錄
都監郞廳以大將意啓曰,臣近年每冬,別令備酒,冬三朔內外入番之軍,逐夕饋餉,俾禦夜寒矣。目今餘酒尙存,足餉一軍,自今月十七日,分三運,三淸洞聚饋之意。敢啓。傳曰,依啓。訓局謄錄
上在慶德宮。停常參·經筵。
有政。以崔葕爲執義,鄭弘溟爲掌樂正。
玉堂箚子大槪,伏見崔鳴吉箚,以衛輒之罪人,醜誣臣等,臣等決難含糊容忍,虛拘於三司之列,請削臣等之職事。答曰,此事關係甚重,決非數三年少輕躁之人所可輕論。崔鳴吉之言,爾等獨當排擊,極爲過矣。且士夫相規之道,當以禮義,爾等侵辱太甚,此亦殊非美習也。勿辭。朝報
上在慶德宮。停常參·經筵。
百官四啓珙事。合司五啓。玉堂箚子。宗室啓辭。答曰,不允。
府啓,興陽縣監鄭弘任,請收拿推之命事。答曰,鄭弘任,今此拿推,未爲不可矣。
備邊司啓曰,登極拜表,只隔十日,似當速爲差出韓汝溭代。敢稟。傳曰,韓汝溭敍用,還差,可矣。
平安監司書目,冬至使邊應璧,今月十五日,平壤地石多山到泊事。朝報
上在慶德宮。停常參·經筵。
珙事,百官·三司啓·箚。答曰,不允。
口傳政事,以韓汝溭爲副護軍。
冬至使書目,皇后冊立詔齎奉,今月十五日,石多山下陸事。
傳曰,回答官李灤加資,朴蘭英加資未久,熟馬一匹賜給,軍官金國柱實職邊將中除授,其餘竝陞敍,館軍限年免役。
府啓,興陽縣監鄭弘任罷推,出於特命。王言一下,瞻聆擧駭,請收罷推之命。答曰,不允。
院啓,赴京使臣差出,政體甚重,口傳命下之後,政院不爲稟復。請色承旨推考。答曰,前者已爲下批之人,口傳爲之,似無所妨。色承旨別無所失,不必推考。
備邊司啓曰,管餉使書狀云云。伴臣不幸病重,南以恭改差爲當。傳曰,依啓。
以接伴使尹暉單子,傳曰,問于大臣,極擇差出,改付標吳竣單子傳曰,極擇差出。
珙事,百官四啓。合司五啓。玉堂三箚。宗室一啓。答曰,不允。朝報
上在慶德宮。停常參·經筵。
以沈緝爲接伴使,金守玄爲黃戶部接伴使。
府啓,鄭弘任事。答曰,不允。院啓,承旨推考事,停啓。
備忘記,親祭亞獻官領相申欽,終獻官左相吳允謙,鞍具馬一匹。永寧殿初獻官李德泂,亞獻官沈器遠,熟馬一匹賜給。堂上執禮睦大欽,熟馬,大祝以上及承旨,半熟馬一匹賜給,餘皆有差。
罪人任就正·任錫後,拿囚。
百官·三司啓·箚。答曰,不允。朝報
禁府啓曰,逆賊府奴李守香,在逃未捕,雖未正刑,其謀逆之狀,則明白無疑。其家舍及奴婢田畓,竝爲籍沒,依法典給己之官主,屬于本司,便用爲當。敢啓。傳曰,依啓。禁府謄錄
上在慶德宮。停常參·經筵。
副校理趙□□初度呈辭。入啓,還出給。副修撰沈之源,以病重再疏,遞差。玉堂日記
有政。以鄭經世爲右參贊,權盡己爲開城留守,吳竣爲富平府使,申楫爲公淸都事,高傅川爲弼善,朴炡爲江原監司,權濬爲刑曹正郞。
江華留守書目,本月十七日,官婢者斤進告其娚病人德信,其父弑逆,而顚狂亂雜,推招無路,檢屍後馳啓計料事。
府啓,鄭弘任事。答曰,不允。院啓,頃日四學儒生上疏時,聚坐闕門外,領相適詣闕,儒生怒其望見處去轎,捉致傔從人,數其事而掠治之,聞者莫不痛駭。請四學長官,竝命推考。答曰,依啓。
任就正·任錫後,加刑二次不服。
珙事,百官四啓,合司七啓,玉堂三箚,宗室一啓。答曰,不允。朝報
上在慶德宮。停常參·經筵。
上在慶德宮。停常參·經筵。
有政。以金光炫爲校理,吳端爲副修撰。
大妃殿未寧問安。
修撰崔惠吉初度呈辭。入啓。還出給。玉堂日記
以李士祥爲正言,趙贇爲持平,沈之源爲直講,趙景禛爲瑞山郡守,尹絳爲司書,韓汝溭爲同知。
罪人任錫後·任就正,加刑三次,任就正物故。啓。
珙事,百官·三司啓·箚。答曰,不允。朝報
御營廳啓曰,山行砲手十七名,降倭子枝二十五名,自陣上率來,竝置本廳之意,曾已啓下矣。其將降倭領將金忠善稱名者,爲人不特膽勇超人,性亦恭謹,故适變時,逃命降倭追捕一事,其時本道監司,皆委於此人,不勞而能除之,誠爲可嘉。聞其所言,其子枝中可用而落漏者亦多,若有朝廷別抄作隊之事,則渠當招集,聞變上來云。此輩之今番從軍者,依前例,爲先復戶一結,自中子枝之落漏者,亦令本道査出,成冊上送,所持鳥銃·環刀,以本道軍器所上中,擇好分給,常行操鍊,有變卽爲上送之意,本道監兵使處,一體知委,何如?答曰,依啓。御營廳謄錄
上在慶德宮。停常參·經筵。
禁府,鄭汝麟議啓判付,削奪放送,永不敍用。
以權潗爲江華推考敬差官。
任錫後,加刑三次不服。
府啓,鄭弘溟事。答曰,不允。朝報
上在慶德宮。停常參·經筵。
謝恩,校理金光炫。
登極使拜表,崇政殿親臨。
有政。玉堂日記
以羅萬甲爲兵曹正郞,鄭弘溟爲司諫,李顯英爲江原監司,沈之源爲文學,尹兼善爲刑曹正郞,洪瑞鳳爲大司憲。
任錫後物故。
知事李直彦卒逝,當日至明日,停朝市。
府啓,鄭弘任事,停啓。
鞫廳議啓,金碩富·任有後·任之後·李宗承·李士珪放送,李時行定配,趙挺·張世哲圍置,趙有道還配,崔始量照律。
平安監司書目,走回人趙海鵬所供,前頭開市,事多難處,悶慮事。
副元帥書目,走回人趙海鵬進告,奴兵分番,進犯寧遠云云事。朝報
上在慶德宮。停常參·經筵。
謝恩,副修撰吳端。玉堂日記
罪人億只,拿囚,罪人李時行,甲山定配,張世哲,慶源,趙挺,南海圍置,崔始量,杖一百徒三年,告身盡行追奪。啓。傳曰,崔始量照律,是乎非乎?令政院律官問啓。回啓曰,問于律官,則此外無他正律,故比而用之。若加一等,則乃杖一百流三千里也。雖與始量所犯不似,所犯旣重,則比用加一等之文,爲當云矣。傳曰,知道。此公事還出給,當該堂上·郞廳,竝推考。
罪人億只,元情罷出。
珙事,百官·三司啓·箚。答曰,不允。朝報
上在慶德宮。停常參·經筵。
珙事,百官·三司啓·箚。答曰,不允。
北兵使書目,差胡仲男·者老等,率從胡馬撤還本穴事。
平安監司書目,鐵山彌串馳報,毛兵馬步竝二千餘名,九連城耕種稱云,前向義州事。
禮曹啓曰,春節已過,亢旱爲災,審理冤獄等事,爲先擧行。啓。答曰,依啓。
禁府啓曰,崔始量,無他可擬之律事。答曰,律文如此,則昨日所照之律用之,可也。朝報
上在慶德宮。停常參·經筵。
副校理朴璜三度呈辭。遞差。玉堂日記
有政。以李敏求爲大司成,沈器遠爲判尹,柳希培爲熙川郡守,權濤特旨爲興陽縣監,鄭大亨爲靑山縣監,金澃爲交河縣監,李衯爲慶尙都事,崔鳴吉爲知義禁,尹璛爲刑曹參判摠管。
副元帥書目,都督鎭江巡審事,乘船將到麟山云云事。
平安監司書目,馬遊擊,率軍兵二千餘名,麟山地屯聚,以待毛將鎭江巡審事。
禁府,崔始量供招內,與任之後,素昧平生云,明有欺罔之狀。罪杖一百徒三年,告身盡行追奪,功減一等,沃川郡徒二年半定配。啓。
觀象監,今卄七日申時,太白見於未地。啓。
珙事,百官·三司啓·箚。答曰,不允。朝報
上在慶德宮。停常參·經筵。
有政。以吳端爲持平,金堉爲副校理,崔惠吉爲持平。
謝恩,副校理金堉,副修撰呂爾徵。玉堂日記
以李楘爲大司諫,高傅川爲掌令,沈之源爲獻納,金宗一爲正言,金南重爲弼善,趙贇爲文學,李士祥爲宗廟令。
平安監司書目,鐵山報,都督遣妻子于南方本家,率諸將軍兵,往箚獐子島,而鹿島來泊唐米,分賑龍·義·鐵飢民云云事。
禁府,在逃罪人李秀香,拿囚。
傳曰,李秀香捕捉人,趁卽論賞。
刑曹啓曰,敬差官啓本云云。弑父罪人德信,罪狀明白,移禁府。啓,依允。朝報
禁府啓曰,江華弑父罪人德信,罪關綱常,郞廳發遣,拿來,何如?傳曰,允。
又啓曰,本府在囚罪人,以其罪名觀之,則似無冤枉審理之事,臣等不敢輕議。罪人名下,其所犯罪名俱錄,別單書啓,伏候睿裁。傳曰,知道。其中情涉冤枉者,議啓。禁府謄錄郞廳洪敍箕校正。郞廳權穎書。
上在慶德宮。停常參·經筵。
義州府尹書目,毛將船,到麟山近處,差官毛永佑偕胡差,自瀋陽還來事。
副元帥書目,唐將徐承栢言內,都督與奴將相會事,進去義州,代將入送後,還島計料云云事。
百官·三司啓·箚珙事。答曰,不允。朝報
上在慶德宮。停常參·經筵。
冬至使邊應璧齎來皇后冊立詔,迎勅。
有政。以金尙憲爲副提學。朝報
以林得悅爲正言,任絖爲直講,李士祥爲禮曹正郞,元振河爲禮曹佐郞,朴尙俊爲北虞候。
百官·三司啓·箚珙事。答曰,不允。朝報
弑父罪人德信承服,堂古介行刑。啓。朝報
義禁府啓曰,江華弑父罪人德信,今午已爲拿來囚禁,三省推鞫,卽當取稟,而郞廳置之相忘,日已暮矣,不爲來告。其稽緩之習,不可不治。當該郞廳,請從重推考。答曰,依啓。
又啓曰,江華弑父罪人德信,已爲拿來,綱常重囚,不可一刻淹滯,今日三省推鞫之意。敢啓。傳曰,知道。
又啓曰,大駕還宮時,盤松近處,名不知女人擊錚,極爲駭愕。令攸司囚禁推考,何如?傳曰,依啓。
吏曹啓曰,因兵曹啓辭,逆賊李秀香捕捉人鄭士男論賞事,傳曰,實職·賞布中,依事目,自願施行事,傳敎矣。自本曹招致鄭士男,問其所願,渠言下賤之人,雖得官職,本不相稱,賞布亦非所欲得。渠之妻,是義禁府婢子,所産子息三口,得免妻子賤役,乃其所望云。此則係是事目之外,何以爲之?敢稟。傳曰,知道。妻子中一人,從自願免賤,助捕之人,亦爲論賞。
禁府啓曰,李廷培子處絞文書的實,依前啓目施行何如事。答曰,依允。
又啓曰,以吏曹啓辭,李秀香捕捉人鄭士男妻子中一人,從自願免賤事,政院分付矣。卽招鄭士男問之,則其妻介屎,乃本府婢子,願爲免賤云。依其所願免賤事,奉承傳施行,何如?答曰,依啓。
又啓曰,江華弑父賊德信,已爲正刑,破家瀦澤,妻子爲奴等事,自當依例擧行矣。但江都建置規制,與外方不同,降其邑號,罷其官員與否,自本府不敢擅斷,議大臣定奪,何如?答曰,依啓。禁府謄錄
上在慶德宮。停常參·經筵。
罪人金致元,拿囚。
禁府,順化·惠明,拿囚。庭鞫,罪人金致元·順化·惠明,元情後,與秀香面質。秀香刑問,金致元刑問,順化·惠明放送,尹暉·鄭汝麟拿囚,金致元加刑。
百官·三司啓·箚珙事。答曰,不允。朝報
罪人鄭汝麟元情後放送,金致元加刑,泰仁拿囚。朝報
義禁府啓曰,審理冤獄事,命下已久,而近緣連日推鞫,且有迎詔擧動,趁未讞啓矣。臣等詳査在囚各人文案,反覆參商,其中或有罪犯似重,而情有可恕者,各其罪名之下,參以情法,開列于後,伏候睿裁。裵斗雲,試場代射,在法元非死罪,旣知其非死罪,而受刑至於二十七次,終始發明,其情似有可議。此人實爲裵斗雲,則不過謾答四祖之罪,移文本官,詳査馳啓後,處置似當。尹命之,其在官之時,私自措備之穀,多至八百餘石。如欲盜竊入己,則此穀無文簿可考,任意私用,可也。大同米則明有官簿,又有典授之人,捨彼用此,自取贓汚之罪,雖至愚之人,似無其理。但以査覈事,移文本道,時未覈報,不敢徑議。李仁老,慶尙監司狀啓內,以不有朝廷事目,六七升木四匹式,侵虐捧上爲言,而別無現贓之事。且見其文書二度,則本年正月分防時,軍威縣水軍都目內,每一名各三匹,依事目捧上,明有可據,而上年十二月分防時,報水使書目內,軍案尙未成籍,各浦徑受價布,則必有是非,或老病自願納布者,親審實狀,以三名捧上,沙工無上,爲先分給云。此則雖未知所捧匹數,而事在令前,雖或濫捧,情有可恕。旣已罷黜之後,累次受刑,不無冤枉。答曰,依啓。李仁老分揀,尹命之,令本道從速詳覈啓聞。禁府謄錄
上在慶德宮。停常參·經筵。
義州府尹書目,都督率將官五十餘員,馳向龍·鐵之路,仍入島中事。
平安監司書目,都督接見曲胡後,率二百餘人,由旱路還到鐵山。胡差二名,自麟山乘船,直送椵島,步兵三千餘名則渡江,仍送千家莊事。
罪人金致元加刑後,壓沙不服,泰仁刑問二次不服。
玉堂箚子大槪,兩司之官在外者,未及下諭者,竝命遞差。答曰,依啓。在外現告,獻納沈之源,正言金宗一·林得悅。
珙事,百官五啓,合司七啓,玉堂三箚,宗室啓辭。答曰,不允。朝報
禁府啓曰,江都建置時,一依開城例,事目啓下矣。開城府與京衙門一體,則似不當降號罷官。伏惟上裁。
又啓曰,本府都事尹勉之,乃被囚人尹暉之子也。其父方在囚中,其子勢難仍察本府之任,尹勉之改差,其代以在京無故人,令該曹極擇差出,宜當。敢啓。答曰,依啓。
又啓曰,李仁老分揀事,傳敎矣。李仁老放送之意。敢啓。答曰,依啓。禁府謄錄
上在慶德宮。停常參·經筵。
有政。以金堉爲獻納,呂爾徵爲修撰。玉堂日記
禁府,罪人元有亨·有貞,拿囚。
平安監司書目,都督只送棄妻於南方,其寵姬三人,稚子二人,仍置島中事。
罪人泰仁放送,金致元加刑。
以沈東龜·李士祥爲正言,金汝秋爲溫陽郡守。
百官·三司啓·箚珙事。答曰,不允。朝報
上在慶德宮。停常參·經筵。
謝恩,副提學金尙憲,修撰呂爾徵。玉堂日記
百官·合司啓,玉堂箚子珙事。答曰,不允。
平安監司書目,鴨綠江所在船,爲漢人被掠事。
罪人金致元加刑,朴守·鄭同拿囚,朴守刑問一次承服,鄭同刑問三次不服。
冬至使邊應璧引見。朝報
上在慶德宮。停常參·經筵。
百官·合司啓,玉堂箚子,珙事。答曰,不允。
禁府,罪人朴守,堂古介行刑。
公洪監司書目,溫陽郡守金致遠,初二日身死事。
庭鞫罪人鄭同,加刑承服,軍器寺前行刑。啓。
傳曰,金光炫·尹煌·李景奭·李行遠,御史治裝。朝報
上在慶德宮。停常參·經筵。
有政。以沈之源爲校理,金南重·洪命耉爲修撰。玉堂日記
以趙錫胤爲典籍,嚴後起爲引儀。
珙事,百官五啓,合司七啓,玉堂三箚,宗室啓辭。答曰,不允。
府啓,逆賊李秀香,請今日內行刑。前日朴守辨覈時,無端提報別語,以眩眞僞,不無可疑之狀,請當該都事罷職。院啓,李秀香,請亟正邦刑。答曰,依啓。
禁府,鄭渾拿囚。
李秀香,軍器寺前行刑。啓。
罪人鄭渾,刑問二次。
執義崔葕,司諫鄭弘溟避嫌大槪,出榜時名數浩繁,誤以擧子全繼臣爲金,以陳貴賢爲金,請遞事。答曰,勿辭。退待物論。處置遞差。朝報
禁府啓曰,本府郞廳沈濟,以臺諫所啓罷職。當此推鞫之時,郞廳不足。請今日內,口傳政事,以在京人差出,使之察任,何如?答曰,依啓。
傳曰,禁府都事罷職承傳,何以新差之員捧之乎?問啓。禁府啓曰,本府規例,新差都事,例爲本府刑房,直宿於本府,監檢罪囚。臺諫啓辭中,有監直之際,不嚴之說云,故以本府守直之官現告矣。政院啓曰,初五日政除授,卽日出仕。傳曰,知道。
又啓曰,逆賊鄭同,以爲承服正刑,所居忠州官,曾已降其邑號,罷其守令矣。緣坐籍沒等事,依律文,奉承傳施行,何如?答曰,依啓。以上禁府謄錄
上在慶德宮。停常參·經筵。
御史尹煌·李行遠出去。
以國忌齋戒,百官·合司啓,玉堂箚子,宗室啓辭,姑停。朝報
上在慶德宮。停常參·經筵。
謝恩,修撰金南重。玉堂日記
觀象監,今月初九日午時,太白見於巳地。啓。
進香使書目,去月二十九日,到泊于椵島,今月初一日,椵島離發事。
傳曰,明日放榜,權停例爲之。
京畿監司書目,喬桐呈,以延安次次傳通內,唐船三十六隻,指向三縣事。朝報
上在慶德宮。停常參·經筵。
有政。以鄭經世爲副提學,金南重爲司諫。玉堂日記
以趙邦直爲執義,金尙憲爲都承旨,姜碩期爲承旨,金壽賢爲吏曹參判,崔葕爲輔德,權潗爲弼善,鄭弘溟爲掌樂正,具仁重爲開城都事,李愼爲摠管,元振河爲兵曹佐郞,吳達升爲兵曹正郞,李光春爲工曹正郞,李弘胄爲知事,鄭百亨爲司書。
禁府,罪人澳拿囚。
平安兵使書目,宣川報,黃戶部軍兵賞賜銀,不足萬餘兩,都督前請貸,則不肯許貸,故戶部起怒乘船,數三日不爲下陸事。
觀象監,今月初十日午時,太白見於巳地。啓。
院啓,崔始量,請依減死之律,極邊安置事。答曰,凡罪犯自有應施之律,不可以愛憎,有所加減,更勿煩論,可也。
平安監司書目,都督斬其㺚子通事一名,囚其胡差六名,將送天朝事及本月初五日,黃戶部,自洋中還到島中云云事。
罪人澳元情後仍囚。朝報
義禁府啓曰,頃者,李秀香未及捕捉之時,家舍財産,先爲籍沒,屬于本府事入啓,蒙允矣。今者,秀香已爲就捕正刑。大明律謀反大逆條,逆賊有能捕獲者,民授以民官,軍授以軍職,仍將犯人財産,全給充賞云。秀香財産,依律文分給於捕獲之人,而他餘在逃逆賊捕獲人,竝爲一體施行事,令該曹擧行,何如?答曰,依啓。
又啓曰,逆賊李秀香,已爲正刑,緣坐籍沒等事,依律文擧行事,捧承傳施行,何如?傳曰,允。禁府謄錄
上在慶德宮。停常參·經筵。
珙事,百官五啓,合司七啓,玉堂三箚,宗室啓辭。不允。
院啓,崔始量事。答曰,崔始量事已諭。
京畿監司書目,廣州等三十五官呈,旱災慘酷事。
罪人洛·朴同·全自天拿囚,庭鞫元情。
公淸道進士李昌胤上疏,從公論正王法事。答曰,因予無似,屢遭此變,俯仰慙痛,直欲無生。又觀爾等疏章,尤極慙赧。珙設有所犯,其身卽先王遺體,予不忍加法矣。朝報
禁府啓曰,近日獄間不嚴,慮有相通之事,常常戒飭郞廳,使之十分嚴禁矣。昨日,本府入直郞廳,檢搜罪人飮食出入之時,罪人洛所守間直軍士,持小紙諺簡,將傳於洛處,爲郞廳所捉,極爲駭愕。傳書軍士,令攸司囚禁重治,以警他人,何如?傳曰,拿推。
又啓曰,洛處私通諺書,似涉猥褻,故初不入啓矣。更思之則係干獄情之事,不可自外私見,置而不問,故敢此封入。傳曰,知道。
又啓曰,澳·洛,本府郞廳押領,還發配所之意。敢啓。傳曰,知道。
又啓曰,澳·洛,罪犯甚重,故配所押去,俱以郞廳啓下矣。前例,二品以上及死罪,則雖職賤之人,都事押拿,堂上官則書吏押去云。洛乃堂上官,書吏押送之意。敢啓。傳曰,知道。
又啓曰,鄭渾·金致遠等,依近例,令差使員押領,次次交付之意。敢啓。答曰,知道。禁府謄錄
上在慶德宮。停常參·經筵。
有政。
副校理沈之源病重,上去不得事。啓。遞差。玉堂日記
以任絖爲正言,柳大華爲泰安郡守,沈東龜爲禮曹佐郞,權濬·安獻徵爲禮曹正郞,申達道爲司藝。
都督接伴使沈諿西下。
答公淸道進士李昌胤等再疏曰,所陳之事,不忍加法之意,已盡言之。爾等勿爲如是瀆擾,退修學業。
罪人景齡·愼盎,拿囚。
百官·合司啓,玉堂箚子,宗室啓辭。不允。
院啓,崔始量事。答曰,不允。朝報
禁府啓曰,凡定配罪人,羅將押去,例也。近來羅將數少,或定差使員,次次押去,交付于初面官,使之押送配所,亦成近例。今此肅川府徒二年定配罪人羅晛,亦依近例,別定差使員押領,次次交付爲當。敢啓。答曰,允。禁府謄錄
上在慶德宮。停常參·經筵。
珙事,百官四啓。答曰,予自幼時,痛恨王親之保全者鮮少,讀古觀今,未嘗不長吁垂涕。寡昧忝位以來,邦運不幸,逆變屢起,賊招中每擧珙名,而予上念先王,下牽至情,曲貸容護者,殆非一再。今則事異前日,不應之迹,未爲昭著,數月之內,大獄繼起,慈旨極嚴且峻,百官廢務,亦將半載。予爲宗社,不得不勉循公議,使之自處。噫,骨肉之不相容,予嘗痛歎,不圖今日忍爲此事,是豈予宿心也哉?痛悼悲惻,直欲無生爾。
院啓,崔始量事,庭鞫,事體至重,禁府堂上,所當趁開門來會,而至於召命臨門,鄭經世·崔鳴吉,稱病不來。請命招不來者,推考。答曰,依啓。崔始量,不允。
合啓珙事,停啓。
庭鞫,罪人澳·洛,還發配所,景齡·愼盎,放送。朝報
禁府啓曰,義禁府郞廳,以大臣意啓曰,今日當爲推鞫,規例,本府堂上備三員,然後方爲開坐,而知事鄭經世,同知事崔鳴吉,俱爲呈告,將不得推鞫。請鄭經世·崔鳴吉命招同參。答曰,依啓。禁府謄錄
藥房問安。答曰,證候,時無加減矣。
姜碩期啓曰,推鞫一日爲急,而緣禁府堂上不備,今日勢將停鞫,事極未安。在家堂上,更爲命招,使之參鞫,何如?答曰,更爲命招,有傷國體,不允。
以祈雨祭獻官單子傳于李景憲曰,獻官各兒馬一匹,諸執事及監察,各上弦弓一張賜給。
姜碩期以軍器寺官員以都提調意啓曰,上年秋,弓子一千張,環刀一千柄,別造事有敎,而弓子則緣京中無匠人,分送于下三道,已造成上來者三百九十張,本寺別造環刀,則一千柄,已爲打造,故敢啓。傳曰,知道。終始看檢官員及匠人,量宜施賞。
姜碩期,以刑曹言啓曰,曹郞廳七員內,正郞尹兼善,宣惠廳郞廳,佐郞許洙,訓鍊都監郞廳,佐郞柳允昌,錄勳都監郞廳,正郞金尙賓,已爲赴京,佐郞申悅道,冬至使書狀官差下,受由下鄕。只正郞李惟聖,佐郞尹復元二員,刑訟繁劇之地,勢難兼察。正郞金尙賓·佐郞申悅道改差,其代以在京無故人,後政差出之意。敢啓。傳曰,依啓。
姜碩期,以義禁府言啓曰,捕盜廳捉囚罪人李之白·柳應善等,以李友明接宿家內,正月初四日捉囚,而厥後無辭連之事。許逌婢於屯德,以罪人京龍妻,正月初三日捉囚,而其夫京龍,旣已杖斃,別無可問之事。以許逌婢子,應在籍沒之中。似當竝爲放送。敢啓。傳曰,依啓。
姜碩期,以備邊司言啓曰,邊應璧狀啓內,年例所貿焰焇·弓角等價物,或稱遺失於敗船之時,或稱貸用於都監私貿及譯官等處云,其間虛實,本司有不可知,令各該掌,明白覈處爲當。敢啓。傳曰,依啓。
李基祚以宗親府郞廳以有司堂上意啓曰,本府淸寒無典僕,專賴優給皁隷,雇立使令,凡擧動時使喚矣。亂後數少典僕,死亡殆盡,餘存者或扈從免賤,或以原從免賤,或以老除。近年皁隷亦爲革罷,將不成衙門體面,極爲悶慮之際,自上洞燭本府無形之狀,優給奴婢,臣等尋常感激。但未得推尋者,多至十餘名,賜給本意,歸於虛地。今此逆家奴婢,其數必多,更令掌隷院,以時存人爲先充給之意,捧承傳施行,何如?傳曰,依啓。燼餘日記
上在慶德宮。停常參·經筵。
禁府,罪人崔逸拿囚。
院啓,崔始量事。答曰,不允。
庭鞫,罪人元有亨·元有貞·權餘慶·崔瓘·尹暉·崔逸放送,金致元,江界定配,鄭渾還發配所。
備忘記,中使一人,以喪事看檢事,下送于珍島,凡事聽其所言,趁卽擧行。喪柩上來時,令所經各官,各別護送,其妻子,亦爲給馬上送事,下諭于三道監司。
政院啓曰,伏見逆珙妻子,給馬上送之敎,若使其妻子,隨柩上京,則非但大拂輿情,亦未知於處變之道如何也。此等大段處置,似當問于大臣而定之。惶恐仰稟。傳曰,勿煩,速爲擧行。
禁府,李仁後,珍島郡珙自處事,出去。
池邊祈雨內摘奸。朝報
禁府啓曰,逆珙謀逆之狀,昭著無疑。自上雖不忍正法,特命自處,而緣坐籍沒等處,似當依律文擧行。敢稟。答曰,知道。竝勿爲擧行。
又啓曰,本府郞廳十員內,四員出使,一員以子息婚姻受由,一員本司入直。餘在郞廳只四員,來二十二日社稷祈雨親祭時,隨駕不足,假郞廳八員,令吏曹差出,何如?答曰,依啓。禁府謄錄
金尙憲啓曰,三角·木覓·漢江三處,以禮曹啓辭,來十七日,遣近臣祈雨。本院官員,當爲進去,而左承旨李聖求,出使未還,右副承旨姜碩期,推鞫廳往來進參,只有臣及右承旨李民宬,左副承旨李景憲,同副承旨李基祚。入直出納等事,一員不可獨爲。祈雨處,本院官員二員進去,一員則前例或有玉堂官員進去之時,何以爲之?明日將爲受香,敢稟。傳曰,知道。依前例爲之,可也。
姜碩期啓曰,宣傳官珍島郡下去,請出標信。傳曰,知道。
李基祚,以戶曹言啓曰,伏見廣興倉牒呈,今夏等頒祿時,祿牌受來次,倉官進去,領府事李元翼則在外,判府事鄭昌衍則以病呈辭,祿牌不爲出給云。大臣不受祿,故敢啓。答曰,知道。竝令該官輸送。
姜碩期,以兵曹言啓曰,都城雉堞,處處頹塌,所見極爲寒心。不得已啓請,設廳修改,自四月初一日始役。所用價布,本曹當某條措辦,領役部將等,盡心監董,設廳纔過一朔,西南邊幾盡修改,誠爲多幸。但雉堞之頹破,專由於雜人之踰越城上。舊有軍堡,今只有基址,無人呵禁,奸濫之徒,白晝踰越,又至於偸竊磚石。雖折授近城家戶,而若無守直軍士,則勢難專委防禁。自新門西邊至塞墻,則有宮城軍堡,可以兼爲守護矣,自新門南邊至南山及自南小門至東小門,各設三處軍堡,每堡各定軍士三名,使之晝夜巡城,而居中一堡,則添造二間,差定禁軍三員,往來巡檢,如有犯者,捉告本曹,一一依律科罪。所定禁軍,半年相替,兼用別仕,而考其勤慢,以爲勸懲之地事,捧承傳施行,何如?傳曰,依啓。且城役完畢後,其中盡心監董之人,抄出施賞。
通家侍生毛文龍,頓首拜,副啓一通副墨。日叶正陽,時當中夏,殿下茂對芳辰,劭膺鴻祉,佇看波澄浿水,塵靜麟崗,爲雄藩慶帝室光。不佞辱叨夙雅,頌祝日深,忭舞倍切。特此耑降,少致賀私,伏惟崇炤。豈任主臣?名具正幅左玉。通家侍生毛文龍,頓首拜副啓儀狀。缺心相契,乃能事相成業相成,古人所以稱石交也。賢王席有鮮祚,不佞敢邀天與,爲己力,式能辱賢王之明,而不鄙夷我,六年如一日,則骨肉之情,均盟諸方,死生以之矣。屬者流言四布,不佞缺心而倡爲不軌者,張紳恃其兄居缺其伏機隱算,有發不及覺,卽覺而不缺者,乃賢王猶怡堂自若也。繄在心知,而不直言以告,是違初心矣,何忍何忍?竊不自外,願遣部將一員提兵,爲賢王防護,慮致騷擾,尤當戒嚴,務以綏靜,爲保聚輔翼之勢,而兩利之術也。不敢冒昧,敬先密聞。儻蒙照亮,而不以直言爲荒唐,亟爲之圖圖之,此其時矣。顓候德音,可勝翹切?臨楮依依。名具正幅。左沖謹具大紅壽紗一端,天藍雲紗一端,大紅段一端,官綠段一端,月白段一端,石靑段一端,大紅摺段一端,紫色摺段一端,天靑羅一端,粉紅羅一端,天藍羅一端,石靑羅一端,蟒缺一副,印綬一品,桃盃一對,蘇壺一把,雕盒一個,牙仙一位,香爐一座,金扇貳柄,朱履一雙,紗襪一雙,奉申敬。通家侍生毛文龍,頓首拜。燼餘日記
上在慶德宮。停常參·經筵。
禁府,罪人鄭浯拿囚。
備忘記,譯官張大秋,伺候於都督衙門,已過七八年。非但勞苦甚多,自前不無爲國周旋之功,令該曹量宜施賞,以酬其功勞。
黃海道暗行御史書目,白川郡守具仁基,凡政令一任奸吏之手,朝廷處置事。
庭鞫,罪人鄭浯,元情後仍囚。
兩司合啓曰槪,請收逆珙妻子給馬之命,事定間,姑令仍置島中事。答曰,當初妻子下送,出於慰其心,今來都下,未爲不可,給馬之命,卽下去時前例,竝勿更論。
院啓,崔始量事。溫陽郡守金汝秋,年前胡變時,扈往江都,出去鐵原,留其下人,付與料帖,計日圖受,請罷職不敍。答曰,崔始量事,不允。金汝秋有如此罪犯,則其時必無終始不劾之理。爾等勿爲徒信風聞,可也。朝報
都監啓曰,功臣賞格取考例,聖朝功臣謄錄及靖社·振武謄錄,則皆是一樣。今此昭武·寧社兩功臣賞格,依前後功臣謄錄例磨鍊,別單書啓之意。敢啓。傳曰,知道。忠勳府謄錄
都監郞廳以左議政意啓曰,今此錄勳之事,諸大臣元勳,再三會議,稟旨勘定。其時等第加減曲折,已爲詳盡於前後啓辭中,今不可更容別議。但自上倘以前所勘定爲未盡,更欲第其高下,增減其員數,則此乃莫重之事,非臣一人所可回啓。若專爲右贊成李貴爭辯之故,令廟堂解惑,則其於事體,恐有所未安。臣之愚見如此,敢此陳啓。傳曰,知道。勳府謄錄
金尙憲啓曰,假注書鄭復吉,遭異姓四寸兄服制出去,請他假注書差出。傳曰,依啓。
以李慶相爲假注書。
以世子宮別監望傳于姜碩期曰,內資寺奴天一,因本司提調啓辭,曾已除下矣。以他可當人,更爲擇擬。
傳于姜碩期曰,今下弓矢,慶源判官全溧給送。
李民宬啓曰,京畿·公淸·全羅·江原等道,差使員終不定送,致令不少進上燔造之事,漸至稽遲,四道監司,請竝命推考。速定差使員,刻期率領上送事,更爲行移,何如?傳曰,依啓。
姜碩期,以兵曹言啓曰,曹草記張大秋事,答曰,知道。加資似可酌處事,傳敎矣。大秋今是譯官,譯官之有功勞者,資給不限。旣有爲國周旋之勞,加資亦無所妨,上裁施行,何如?傳曰,知道。加資。
姜碩期,以戶曹言啓曰,水上站船,元數不多,可興倉田稅,一年內未盡輸運,不得已給價賃私船轉運,所費不貲。側聞橫城地,正刑逆賊高贊家後山,松材林立,不可勝數云。若遣解事之人,以本道所在管餉米,給價募軍,斫伐曳下,造作江船,移給水站,則可免漕運遲滯之弊,而脫有緩急,江都行用之事,亦爲要切。本曹算員一人下送斫伐事,本道監司處,爲先行會,何如?傳曰,依啓。
李民宬,以觀象監言啓曰,本監地理學生徒金就厚,入屬已久,三學年少聰敏,被抄勤仕,而所居北部他餘閑雜人例,朦朧手本,中禁受點。衣冠之人,必須除名,然後降定他役,乃是國法,而方在衣冠之人,遽定賤役,創開無前之規。三學前銜生徒,續續破定他役,則將爲一空,鍊業無人,誠爲可慮。金就厚還下其業,何如?傳曰,依啓。
又以觀象監言啓曰,本監非他各司之比,晝夜入直候察之地,且有看天器具。緊關方書·紙地,及地理學,則陵寢奉審與士大夫看山等事,命課學,則凡百擇日,方書守護事,不可無典僕。而經亂以後,奴婢死亡殆盡,使喚無人,極爲可慮。逆賊金應虎子夢元奴金伊等二名,地理學奴子充定,妻孝賢女子三光等二名,命課學婢子充定,請令永爲奴婢事,掌隷院捧承傳施行,何如?傳曰,不允。
姜碩期啓曰,大司憲洪瑞鳳病不來,以次官參鞫之意。敢啓。傳曰,知道。
吏曹判書張維疏曰,伏以,臣伏見毛文龍密揭及抵禮曹參判李尙吉書,專爲構陷臣弟紳。因及於臣身,至有內應元兇等語,臣看來駭痛,心膽欲裂。文龍所爲,本來叵測,其言誠有不足辨者,顧臣旣被人臣所不忍聞之語,欲自分疏,則無可說,欲與對辨,又不可得。然揆之分義,終有不敢自安者,玆敢席藁,恭俟處分。答曰,省疏具悉。其言之叵測,本來如此,卿勿介懷,可也。仍傳曰,勿出朝報。燼餘日記
上在慶德宮。停常參·經筵。
備忘記,纔經兵燹,又遭無前旱雹之災,若於數日內,不得甘雨,則孑遺之民,必至於盡塡丘壑,言念民事,不覺忘寢而廢食也。今此災異,實由寡人,雖親祈告,難望其感應。然不能禁抑悶迫之懷,欲爲親自祈禱,此意言于該曹。
因禮曹啓,傳曰,社稷親祭,二十二日爲之。
合啓,逆珙妻子事。答曰,不允。
府啓,頃日,吳世長拿來都事,恣爲作弊,請先罷後推。答曰,依啓。
吏曹啓,李行遠狀啓,白川郡守具仁基,罪犯狼藉,不可不重究,爲先罷出,何如?傳曰,允。
應罷現告,禁府都事權宏。朝報
李民宬啓曰,今日受香時,松嶽山獻官陽陵君許,日晏後緩緩來詣,莫重祀事,如是怠慢,至爲非矣。請推考。傳曰,依啓。
李民宬啓曰,明日常參·經筵,取稟。且來二十一日,輪對日次,取稟。傳曰,停。
姜碩期,以都摠府言啓曰,副摠管尹璛,慕華館武臣堂上試射進去,請出標信。傳曰,知道。
又以備邊司言啓曰,當初灣上開市時,胡人則欲以四季朔爲之,我國則定以春秋爲之,胡人不爲聽從,及其開市之時,使李灤等,爭之不已。撤歸時,雖不明言其必來,且聞李灤等之言,夏季則似無必來之意,而亦不可徒信其言,不爲之備,故一邊令該曹送本錢於管餉使,使之措辦物貨,一邊修書汗處,入送胡譯,而胡譯因毛將領兵出來之事,副元帥啓聞扯住安州矣。毛將入島之後,似當有入送之報,而久無消息,向者,本司已爲移問本道,而時無回報。今朔只有十數日,胡人等若於夏季,卒然出來,則萬無得成開市模樣之理,誠非細慮。胡譯入送與否,更問于本道監·兵使,物貨措辦形止,亦移文管餉使,使之急急馳啓,一邊着意預備,以爲不時之用,何如?傳曰,依啓。
傳于李民宬曰,毛都督前回揭,斯速爲之。
李民宬,以禮曹言啓曰,六次祈雨祭,龍山江·楮子島·朴淵·禾積淵·渡迷津等處,遣重臣祈禱時,冠岳山當竝爲行祭,而本曹謄錄中,冠岳山落書,故未及磨鍊以啓,前啓下單子內,冠岳山竝爲付標以入。敢啓。傳曰,知道。
以玉城府院君張晩疏傳于李民宬曰,上疏中,前日箚子,聖批未下云,旣已下矣。政院察爲之。
正言李士祥啓曰,崔始量加罪事,議論旣已重發,則不可中止,故如是論啓矣。臣之妄意,以爲徒年定配,物議有在,則一發臺論,固其宜也,而連章累瀆,恐或無益。臣於今日,欲爲停止,簡通于同僚,則答通以論議重發,恐難輕止爲辭。臣旣發停止之論,而仍參論列,事極乖戾。請命遞斥臣職。答曰,勿辭。
獻納金堉啓曰,缺物情之所憤惋也。旣爲論啓,則不可以未卽蒙允,遽爾停止。今日,正言李士祥,以欲停之意,簡通於同僚,故以論議重發,恐難輕止,答送矣。卽見引避之辭,則擧此爲言,臣何敢自以爲是,而晏然仍冒乎?請命遞斥臣職。答曰,勿辭。
大司諫李楘啓曰,臺諫凡有所論,必發簡通,僚議或有異同,則更爲商確,往復歸一,乃流來規例也。必有終始堅執,大段乖違,然後爲避嫌矣。臣朝日,見正言李士祥簡通,則乃崔始量停啓事也。臣答以徐議處之未晩也。李士祥必欲停論,則更爲簡通,以待歸一,可也。一番簡通之後,徑先引避,有違臺中舊例。況當初崔始量發論之前,以未卽論啓爲避,今者,又以仍參論列爲避,殊無同僚中相確之意,而惹起鬧端,一至於此,臣實未曉其意也。李士祥,旣以僚議不同引避,則臣亦僚中之一也。勢難在職,請命遞斥臣職。答曰,勿辭。
司諫金南重啓曰,崔始量論罪停止事,同僚簡通,而臣以論議重發,恐難輕止答送矣。卽見同僚引避之辭,則擧此爲言,臣何敢自以爲是,而晏然仍冒乎?請命遞斥臣職。答曰,勿辭。
正言任絖啓曰,臣朝見正言李士祥簡通,卽崔始量停啓事也。臣依同僚所答之意,而答通矣。今此李士祥,以此爲引避之辭,臣何敢晏然在職?請命遞斥臣職。答曰,勿辭。
姜碩期啓曰,正言李士祥,獻納金堉,大司諫李楘,司諫金南重,正言任絖,再啓煩瀆,退待物論。傳曰,知道。
姜碩期啓曰,以罪人自天所引寶城郡守沈閌査問事,本月十三日,宣傳官崔嶔,持標信下去于全羅監司處,而係干逆獄,故査覈狀啓,使嶔持來事,啓稟言送矣。卽者崔嶔,只傳有旨,徑先上來,極爲非矣。請從重推考。傳曰,依啓。
又啓曰,沈閌處,發遣宣傳官査問,其意有在,宣傳官徑先上來。此係干逆獄,更遣宣傳官,齎來,宜當。敢啓。傳曰,禁軍給馬下送,可矣。
李民宬,以司饔院言啓曰,漁夫等諸處徵稅之意,曾已上言,本院回啓,使勿侵徵。而今者,管餉使差使員,本院公文裂破,結縛亂打,至於徵稅云,渠輩泣訴,聞來極爲駭愕。差使員摘發推考,今後勿爲侵徵事,依承傳,各道監司處,申明下諭,何如?傳曰,依啓。勿侵事,行移申飭,可也。
又以司饔院言啓曰,全羅道六月朔各殿進上生竹筍,太半腐朽,必陪持人,中間稽留,以致如此。封進官,亦難免不察之失,請推考,陪持人,令攸司,囚禁重治,何如?傳曰,允。
缺啓曰,今此逆賊捕捉軍人等,兵曹論賞事目內,私奴則免賤,閑良則禁軍除授,已行禁軍者則六品職除授事,啓下矣。哨軍姜男·洪唜龍,俱是私奴,而洪唜龍則濫授禁軍,姜男則超授六品職。臣等深以爲怪,取考啓下單子,則洪唜龍役名,飛褙洗濯,以良人書之,此必該曹色吏弄奸之致,令該曹,査覈治罪,相當帖文,改成給,爲當。敢啓。傳曰,依啓。
以張晩箚子批答事,李民宬回啓曰,其時該房·代房,皆不在,似是不傳矣。傳曰,承旨考啓。燼餘日記
上在慶德宮。停常參·經筵。
平安監司書目,鐵山報,諸道軍兵點檢事。天朝大官唐姓人,初八日到島中事。又書目,不雨四箇月,兩麥枯損事。
副元帥鄭忠信入來。傳曰,引見。
合啓,珙妻子事。答曰,不允。
院啓,崔始量事。金汝秋事。裕陵參奉金哲元,家行悖戾,請罷職不敍。東部參奉羅,書員·使令雇立價,倍徵各里,請罷事。答曰,依啓。崔始量,不允。金汝秋,遞差。且啓辭中所謂連在軍職,故不劾云者,語甚苟且,今後,勿爲如此修飾之言,可也。朝報
李景憲啓曰,明日常參·經筵,取稟。傳曰,停。
姜碩期,以都摠府言啓曰,副摠管尹璛,刑曹坐起晝仕,請出標信。傳曰,知道。
答玉城府院君張晩疏曰,省疏具悉。卿病如是沈痼,則雖往墓,似難拜省,卿其在京調治,更待差愈,暫爲往來,可也。
巳時,日暈。
李民宬·李景憲啓曰,以前日玉城缺院之官,俱爲仕進,分進於政事,庭請缺今難記憶。而臣等,旣爲仕進,則不敢自謂無所失,而推諉於人,不勝惶恐,伏地待罪。傳曰,知道。勿爲待罪。當該承旨,査出以啓。
傳于姜碩期曰,今後,凡祭監,必以監察差送。
李民宬,以侍講院言啓曰,本院上下番十員內,輔德崔葕,病親受由在外,兼弼善·文學·說書·兼說書未差。非但書筵入番事緊,前頭祈雨行祭時,執事未備,上下番闕員,請於後政,盡爲差出。傳曰,依啓。
吏曹參判金壽賢啓曰,伏見下政院之敎,玉城府院君張晩箚子批答承受承旨査出以啓矣。臣曾忝都承旨,於三月二十六日仕進,是日適有政事,早朝進參于吏批。罷政後,因胸腹痛卒作,卽爲還家,某員承受與否,茫然全不記憶。而臣旣忝該房,則不可以已遞之官,而推諉於人,不勝惶恐,伏地待罪。傳曰,知道。勿待罪。
李民宬啓曰,忠勳府郞廳來言,延陽君李時白病重,勳臣,故敢啓。傳曰,知道。遣內醫看病。
持平崔惠吉來啓曰,竝引嫌而退。一番簡通,更不商確,徑先引避,惹起鬧端,則顚錯之失,在所難免,重發之論,固難輕止。徐議以處,意在愼重,則論事之體,自當如是。請正言李士祥遞差,獻納金堉,大司諫李楘,司諫金南重,正言任絖,竝命出仕。答曰,依啓。
李民宬,以吏曹言啓曰,臺諫有闕,政事,何以爲之?敢稟。傳曰,明日爲之。
李景憲啓曰,金汝秋遞差事,命下矣。臺諫方以罷職不敍論啓,遞差承傳,不得捧之矣。傳曰,知道。
傳曰,近日祈雨祭文,趁不製進,極爲非矣。今後,不製進人,摘發推考。
酉時,日暈。
夜自二更至五更,月暈。五更,白雲一道如氣,起自西方,直指艮方,長竟天,廣尺餘,良久乃滅。
下直,黃海都事李莆。
副元帥鄭忠信引見時,右副承旨姜碩期,假注書李慶相,事變假注書金元立,記注官李惟聖,記事官全克恒入侍。上曰,卿之所患,今則如何?忠信曰,小臣之病中風,故所患甚重,今則春和,故少差而還矣。上曰,今則其邊,如何?忠信曰,其邊,偏枯諸症交侵,恐終不免爲病人也。上曰,身有重病,而猝聞賊報,輿身而去,予甚憂焉,今無事而還來,可幸也。上曰,西路之事,如何?忠信曰,西路之事,上所知也。孑遺之民,庶有兩麥之望,而今旱如此,無復可望矣。上曰,卿過三道來,旱災,何處尤甚?忠信曰,平安道缺獨黃海道不甚也。上曰,平安道,幾月不雨也?忠信曰,有時微雨暫灑,不能徧及,故無益也。上曰,所耕,幾何?忠信曰,自安州以南,寸田無不起耕矣。且平安道,皆是田也,今若得雨,則庶有可望,若不得雨,則民無生路矣。上曰,定州以北,則如何?忠信曰,起耕無幾,旱災太甚,無復可望矣。上曰,非徒旱也,雹亦有之,信然乎?忠信曰,雹亦甚矣。上曰,所傷,幾何?忠信曰,所傷者,甚多矣。上曰,義州則必不能起耕矣。忠信曰,義州以西,定州·宣川·鐵山,則至今運糧矣。春則廑給其糧,而望麥秋矣。今旣兩麥絶望,未知何以則可也。且平安道之民,濟之爲急,而無可奈何矣。本道監司金起宗,盡心救恤,而力不贍也。上曰,纔經兵火,又遭無前旱災,不幸莫甚焉。忠信曰,但所幸者,缺米買來,故肅川·定州·安州之間,稍賴以食矣。上曰,所買,幾何?忠信曰,或數百石,或三百石矣。且三百石,今亦將買,故成俊耉,將更買計料矣。上曰,安州城已爲修築,今則可守乎?忠信曰,小臣目覩,雖不大築,稍完固,人力雖不至,亦可守也。上曰,比前幾何?忠信曰,比前則過半矣。且申景瑗,竭力以修之,故稍成形耳。上曰,所過城子,如何?忠信曰,黃州則有城廓,雖風雨中,亦可守也。但以葦蓋之,雖不能久,然可支五六七年矣。上曰,火攻則奈何?忠信曰,皆以土塗之,火攻未易也。上曰,置之城下攻之,則奈何?忠信曰,臣來時,欲見張紳而未及,後得紳寄書以問,臣略陳禦火之方略矣。且無如黃州城之高也。上曰,兩西人心,如何?忠信曰,黃海道民心,臣不能知也,平安道則無怨辭矣。且淸川以西,雖無理之人,必不至虐民,以南則亦無不治之人缺故多有死者矣。雖其生者,觀其形則鬼也。且其中最可憂者,義州之民,皆迫於飢死,食種子而不得耕耘,雖秋成之後,亦必賑之。然雖得賑穀,而運轉亦甚難矣。上曰,今之所憂亦此事也。當令廟堂議處。上曰,嚴愰之爲人,如何?忠信曰,愰雖有才,而無氣力,精神已疲,義州事勢,甚可悶矣。上曰,予以愰爲有才,且謂力於王事矣,今則若是乎?忠信曰,臣亦常以爲可用,蓋其不習兵間,故如是耳。臣曾欲啓達,而非所任,故不果耳。上曰,若然則前頭之事,豈不可慮?忠信曰,將來若或有開市之擧,則誠爲可慮。上曰,以卿所見,言于廟堂,可也。上曰,虜酋之爲人,如何云也?忠信曰,雖不能詳知,然因走胡探知,蓋雖不及厥父,而有恩惠,人皆樂爲之用云矣。然政令解弛,且纂奪得之,故多有釁云矣。上曰,前者皆曰,洪太市,虜中雄傑也。若然則餘皆出其下乎?忠信曰,臣亦度缺果歸於太市矣。上曰,與之乎?奪之乎?忠信曰,雖曰與之,而實奪之矣。臣於其時,亦嘗聞虜中皆欲太市之爲主也,終乃奪之矣。上曰,以卿所見忖度,則賊速來乎?不來乎?忠信不能度也,喜則不來,怒則安保其必不來也?然來此無所利,必不來矣。上曰,來則必有所得,豈無所利乎?且此賊行盜賊心,無遠大志,必不以小國而不伐也。忠信曰,雖然,此賊,再犯中國而不利,勢難東搶矣。且與中國相拒,至今十年,不能取勝,必不能輕易來犯也。上曰,中國人,今則善守乎?賊不得以計取之,何也?忠信曰,袁崇煥固善守。然此賊,只是盜賊耳,未必能有計也。上曰,袁崇煥,今則不在云,而如是善守,中國想必有人也。忠信曰,寧遠城險,糧草甚缺若欲入關,則非寧遠不能也。上曰,雖棄寧遠而入,誰能拒之乎?忠信曰,旣敗於寧遠,則固不能捨而深入也,然有數存焉。當初至山海關,而至今不能進一步者,此天數也。上曰,貴榮介,年幾何矣?忠信曰,臣則以爲壬午生矣,問於朴蘭英,則以爲甲申·乙酉生間云矣。上曰,洪太市年最少云,年幾何矣。忠信曰,壬辰生云矣。且太市則狀貌俊爽云矣。上曰,西路守令,孰爲善治乎?忠信曰,定州牧使,善人也,不避民謗,而力於國事。嘉山郡守,盡心國事,而今有重病,未能治事,誠爲可惜矣。淸川以南,有若干守令,而皆平人也。甑山郡守李德補,雖被人毁斥,然不至於虐民。三和縣令崔應水,亦缺皆無表表不治者矣。上曰,其中,亦有不缺治者乎?忠信曰,甑山則雖不善治,而未見其缺之無狀也。向者漢人奪舟時,通于臣,臣卽遣馬缺之而不急進,故太半見失,以故被杖於監司。由是觀之,亦爲無才矣。姜碩期曰,凡今政目,有褒奬等事,必除守令,守令者,臨民之官也。所當擇人,而該曹,唯視其功勞,而擧用之,自上亦有傳敎,故如此之人,亦或有爲守令者,無益於民,則一也,不可每每如是。上曰,雖然,適有功勞,則使試守令,亦無妨矣。古人曰,試可乃已,亦或有爲守令而善治者,有不善治者,不可以一槪論也。忠信曰,上敎至當。前日崔應水,或稱不才,今聞爲平安第一治,如此之人,亦有之矣。上曰,今番上疏人,亦平安人乎?忠信曰,其人,卽池繼漼也。上曰,池繼漼,何如人也?忠信曰,不能詳知之人也。因遞之後,同率共事,方知其爲人,雖至誠缺而當事則不能辦矣。上曰,安州城陷之缺上曰,然則安州不戰乎?忠信曰,缺後更不接戰云矣。或云有一持幟者,踰缺城,似是內應然後潰散云,然不可信也。上曰,城中忠義之人多在,而不能拒一賊,必是失軍心所致也。忠信曰,凌漢山城,皆以民丁守之,金搢亦士人也。然而不能卒拔,若安州則必不至於遽陷,而終乃自潰者,蓋軍中訛言,不戰則免死,故以致如此云,可爲痛甚。上曰,其言,從何而入乎?忠信曰,賊至城門,呼城中人而言之云矣。上曰,雖然,苟將得其人,則雖有訛言,必無潰散之患矣。忠信曰,聖敎至當。城中之人,皆如其將之心,則豈有見陷之理乎?上曰,僧人入城云,果皆死於賊乎?忠信曰,其半出去,其在者,則僧軍皆先死云矣。上曰,南以興之爲人,卿必詳知,有才乎?忠信曰,雖或有才,而不能見幾,蓋不當入安州城,當在越邊,遙爲聲援,可也。然其時,義州·凌漢等城,相繼而陷,人無守氣,且宣川以北,訛言剃頭者不死。故南以興,雖或預爲守備,未必能守也。且其時死節,則無如張暾,暾見賊入曰,吾與大將同死,以死自許,其迹甚明。其時諸人,孰非死節,而無如張暾云矣。上曰,城陷殺戮,幾何?忠信曰,方殺之時,姜弘立遣人諭止,故死者,稍少於生者云矣。然臣入城中,見死者布地,以此觀之,死者然不至遍城矣,大槪死者,三千餘人矣。且淸川以西之民,則雖或不死於胡賊,而皆死於唐兵,極爲慘惔矣。上曰,安州民入者,比前如何?忠信曰,本土之民雖少,而流民依入得食,故缺集,然食道爲難,稍稍散去,城中漸虛,可悶矣。申景瑗有度量得人心,誠爲可幸矣。今聞得土缺安州事勢,亦爲難矣。上曰,民缺且今之急務,莫如食,流民皆願得食,缺而但以糧食爲難,失此機會,可爲不幸矣。今缺各官火藥,皆收合,軍器亦皆收合,然無兵無食,缺所施乎?且其處唐人,方敎大砲之術,其術於守城甚缺而力未能辦,不得多備,此亦可惜也。且安州不可不守,若不守安州,則是無三縣也,必設險儲食,然後可守也。臣來時,見管餉使成俊耉謂之曰,安州守禦之兵,可得以食之乎?答云,雖不能多備,可辦數月之糧云矣。姜碩期曰,國之所儲,未知幾何,而某條備糧入送,可也。忠信曰,前日安州城修築時,其時逃兵潰卒,則不能半築也。流民,皆受廩而築之矣。上曰,其城之高,幾何?忠信曰,四丈也,其高雖足恃,而附城之後,則無可奈何,必設布幔,然後可以禦賊矣。然力不能辦,布幔備送,可也。賊雖附城,布幔若缺矢石不能及,此韋孝寬事也。上曰,矢不能入乎?忠信曰,中而還落矣。姜碩期曰,靑布,何如?忠信曰,布木皆好也。姜碩期曰,以黃州城廊之力爲之,則何難之有。忠信曰,黃州則全一道之力,安州則不然,故不能也。且守安州,則必守永柔山城,臣嘗目見其形勢甚好,可修其城。使大將爲留援,則實爲掎角之勢矣。上曰,廢其久乎?忠信曰,廢其已久矣。上曰,險乎?忠信曰,雖非天險,守之易也。且無如瑞興山城者,雖非當路,亦可守也。上曰,迂於大路云,無乃不急耶?忠信曰,雖去大路二十里,賊必不能越此而深入也。且水泉足,柴木多,雖或被圍一二年,保無危也。且此城不可保其終不來也,必使各守其城,然後可守也。如使離其鄕而守他城,則民心離散,必不能也。上曰,雖一城,尙不能固守,何暇及諸城乎?糧食多備亦難耳。缺亦爲守其城,據險自保,故虜雖遍滿國中,而終能缺策,誠爲上策,而但今則不如古,奈何?忠信曰,非缺然後可以支保也。不然,雖擧天下之兵,未能敵此賊,缺原之力,相拒七八年,尙不能進一步地,況以吾兵力,何能缺上曰,稍俟民力蘇復,爲各守之計,可也。忠信曰,以定山城缺則可入數千人,而只有一路。往者,或有入此城者,賊望見不能入,牽牛而誘之曰,若下則當給此牛云。由此觀之,山城之可守也,明矣。凌漢城則浩大,非大兵固不能守也。義州白馬城,則雖小而稍完固,且易通船路,誠爲可守,而力不能修葺耳。上曰,其城去江,幾何?忠信曰,未能十里。上曰,當用幾何人守之?忠信,守把處不多,四五千則足矣。龍川則修龍骨山城,義州則修白馬城,以爲防變之地,則甚好,而計無所出矣。
姜碩期曰,臣在閤門外,亦論毛將之事,蓋漢人之往來者,龍川·鐵山之人,所必的知,而狀啓之人,亦不能詳知,至如千家莊,相去不遠,而毛兵去留,亦未詳知,此事可悶。忠信曰,臣來時偵探,則千家莊有毛兵若干,而今則撤歸云矣。上曰,聞爲賊所捉云,若然則必有散亡之人,而不能詳知,惡在其有邊臣也?忠信曰,毛兵雖多,必不能與賊戰,但毛師古無去處,故爲之辭耳,必虛言也。上曰,彼甚叵測,遲速間,必叛中原,其時我國,必受其害矣。忠信曰,毛將之心,凡三變,魏忠賢當權時,自結於忠賢,及新皇帝卽位,欲爲自全之計,潛通于虜,因致曲虎來到,而其心欲觀勢,猶豫未定,及黃戶部出來,無介州移鎭之命,故仍囚曲虎以自明。今則雖無與虜和,虜必不從矣。上曰,雖囚曲虎,勢急則不無投降之理矣。忠信曰,前日欲攻椵島之說,皆毛也做出,以聞於天朝,宜卽奏聞以自辨。上曰,卿言是缺然不可輕易爲之。忠信曰,毛將之情狀,武之望洞知,缺載於其題本中,至以安·史爲比云矣。上曰,其題本中缺來乎?忠信曰,邊應璧來時,譯官持來矣。缺上曰,如漢執韓信計,則甚爲便當,而何可必乎?忠信曰,缺有人則必不置之矣。上曰,椵島軍人,皆爲缺心乎,否乎?島中人情,如何?苟人心不服,則渠雖跋缺無如之何矣。忠信曰,雖未能詳知,只毛家,數千餘兵,爲心腹,其餘皆不服,蓋島中不服者,三分之二云矣。上曰,毛家,何如是之多乎?忠信曰,他姓亦或冒以爲毛家也。其餘則皆不服,雖欲入虜中,衆必不從矣。上曰,何以如是不服也?忠信曰,軍需·銀子,皆以米升代給,故衆皆怨之。且其姪子毛承祿等,如土偶人,而不恤士卒,故如是也。曰,其腹心如此,則不足畏也。且自古跋扈者,必鍊武講武,而今毛也,只博奕云,何以如此?忠信曰,蓋疎於兵革,雖軍器,亦只以白杖受點,其不知兵,可知也。上曰,雖然,猶勝於我國之兵矣。忠信曰,彼則收合待令,我兵則空虛,安能敵乎?但毛營中,馬兵不多,而頃者,自上給馬十餘疋,後勿更給,可也。上曰,自中原不來耶?忠信曰,船路險遠,運馬未易也。且頃聞賣騾云,似有回去之意矣。上曰,我國近於毛營,而至今不知其兵之多寡,未知幾何人也?忠信曰,或云二萬,或云三千矣。姜碩期曰,胡良輔天使時,隨入蛇浦見之,則布列於遠近山野者,似甚多矣。忠信曰,二萬兵布列,則見之亦不少也。上曰,點兵時見之,則可知其虛實矣。碩期曰,其時見之,則非兵者亦多矣。忠信曰,今者,又以黃戶部銀,劫賣於商賈,故商賈皆怨,相戒不來云,如此而豈能久全乎?上曰,渠亦似失常云矣。忠信曰,聖敎至當,凡人尙不可欺,況欺天朝而能久乎?上曰,冬防事,何以料理乎?忠信曰,安州不可不守,若不守安州,三縣民,亦不可守也。以本道兵難守,必雜以炮手,凡缺則可以防矣。然兵多則繼糧亦難矣。上曰,自合缺氷至五朔間耳,儲糧未易,他道兵徵發亦難,若缺歇冬防也。上曰,以六七千,可守乎?忠信曰,皆軍缺守也,民丁則雖萬,無益也。必須客軍雜三分之缺可守也。上曰,西路之事,非徒胡也。毛亦如是,缺腹背受敵,他日必貽禍於我國,其處將官,亦皆預缺而爲之備,可也。忠信曰,其處將官,亦何嘗不慮也?上曰,他日如有毛變,則平安道之兵,足以當之乎?忠信曰,毛兵雖不精,衆寡異勢,難敵也。且毛之形勢孤獨,則不足甚畏,而挾胡則難矣。
忠信曰,胡中往來之人,須以不辱命者擇送,如宋之富弼·洪皓,可也,而今者,乃以爲苦役,必苟充其人而送之,自今以後,擇送爲當矣。上曰,不辱命者,自古未易,且人才,不在文武,各在其人之賢否。雖武將,苟賢則亦可使也,而但未得其人耳。忠信曰,其賊甚凶譎,必言辭敏捷,知幾應答者,不爲所謾矣。上曰,卿觀武將中可使者,誰也?忠信曰,以臣心度,亦未易得也。曰,雖不及古人,而稍優者,亦可使也。忠信曰,胡人雖不解文,必以撿心者擇送,則似可矣。上曰,死節者,固爲可使,而其次,則有氣魄者,亦可使也。忠信曰,聖敎允當。上曰,頃日廢朝時,卿往胡中,不見虜酋乎?忠信曰,以國書相爭事,怒不見矣。上曰,虜酋之子,甚多云,其中桀驁者,幾何?忠信曰,洪太市者,最雄傑,又有亡家太者,甚悍勇,今番不來云矣。上曰,亡家太,何如貴榮介?忠信曰,亡家太甚陰鷙,貴榮介頗慈仁云矣。
姜碩期曰,逆珙妻子給馬事,命下矣。逆賊妻子,安有乘馹上來之理乎?本院啓辭,請還收,而有速行之敎,故三道監司處,已爲下諭矣。今者,臺論重發,故敢再稟耳。上曰,去時乘馹,則來時,何以異乎?以事勢言,則去時缺易,來時得馬難,故如是耳。燼餘日記
上在慶德宮。停常參·經筵。
有政。以李弘胄爲刑曹判書,申達道爲文學,尹絳爲正言,尹侊爲白川郡守,兪是曾爲溫陽郡守,沈之源·趙贇爲直講,趙啓遠爲刑曹佐郞,朴鼎賢爲知事,南以恭爲同知,邊應璧爲僉知。
傳曰,摠兵出來於椵島云,禮單及問安事,預爲磨鍊下送,可也。
進香使書目,五月初六日到長山島,初七日將向廣鹿島事。
生員邊麟吉上疏大槪,請治趙絅陷賢罔上之罪事。呈政院。
以祈雨親祭齋戒,無所啓。
禮曹啓曰,旱氣太甚,閉南門開北門,遷市勿擊鼓等事,二十日爲始擧行,何如?答曰,依所啓。
登極使書目,本月十七日大同江乘船事。
平安道暗行御史尹煌書目,咸從府使宣若海,米·麪·白紬等物入己,方荒之時,雉·獐畋獵,朝廷處置事。朝報
下直,靈巖郡守林堜,熙川郡守柳希培。
李景憲啓曰,來二十四日國忌,二十三日齋戒,二十二日親祭,明日明明日齋戒,故此五日視事,爲取稟。傳曰,知道。
李民宬啓曰,小臣今日肄儀進去下直。傳曰,知道。
傳于吏批曰,前日兵曹官員,勿爲遷動事,傳敎矣。除授未久之人,何以擬望乎?回啓曰,自前雖有勿爲遷動之命,三司則時或擬望,臺侍可合之人,或時推,或有故,可擬之人乏少,故不得已如是備擬矣。正言望,無落點,還下,何以爲之?敢稟。傳曰,正言加望。
李景憲,以弘文館言啓曰,本官上番,只有三員,副校理臣趙絅受由下鄕,校理臣李省身呈辭到館,校理臣金光炫時方入直,而又差親行祈雨祭大祝,他無替直之員,今日肄儀,亦不得往參,極爲未安。明明日先詣享所,則上下番,勢將不備。上番闕員,今政爲先差出,何如?傳曰,依啓。
答李基祚疏曰,省疏具悉。其日不爲直宿,則其失似不全在於爾身,爾其安心行公。
李基祚,以都摠府言啓曰,副摠管尹璛,以會同分軍事,內兵曹除標信進去之意。敢啓。傳曰,知道。
李景憲以內醫院官員以都提調·提調意啓曰,近年各道封進藥材,非徒不精,且違月令採取者頗多,極爲寒心。凡封進時藥材看品,專在於審藥,兩醫司審藥差送時,不用祿職取才人,而或多庸雜不曉藥理之人,故其弊如此。自今以後,各道封進之材,必依月令收採,十分精擇,以重御供事,各道監司處下書,如何?傳曰,依啓。
傳于李基祚曰,史官一員待命,騎馬三匹立之。
以社稷親祭之文傳于李景憲曰,國社祭文第二句下隻改之。
李基祚,以兵曹言啓曰,貞明公主房奴德業呈狀內,其上典賜牌奴長淵居奉義稱名人,今別試殿試,冒濫參榜,極爲可駭,依法處置云。所謂奉義者,應榜後必已下鄕,其道監司,捉致査覈,如無免賤許通文書,則囚禁缺聞,以憑置,爲當。敢啓。傳曰,依啓。
李基祚缺主倅,稱以付種而盡食之,無一畝起耕處,無復可望,前頭賑救之策,最爲緊急,秋冬不賑,則將缺雖有賑救之穀,運轉爲難矣。上曰,此乃今日之所軫,言于廟堂,使之議處事,傳敎矣。義州之民,迫於目前之飢,雖給種食,無一畝起耕云,前頭生活,實無計策,極爲悶惻。賑救之策,所當預講,而但軍兵糧餉,運繼亦難,許多民人所賑之穀,何從得辦,何力可運乎?臣等念其麥前飢餒之患,千有數百之穀,費盡心力運送矣。此後則非但無可運之穀,秋成之後,亦何可自此爲賑救之計乎?道內當有收捧之穀,令本道監司,預爲料理,善爲賑救,使邊上孑遺之民,無爲塡壑之鬼事,行移,何如?傳曰,依啓。自本司亦爲料理入送,可也。
李基祚,以儀賓府言啓曰,本府奴强義吉,參祿靖社原從功臣免賤,而本府下人數少,不成模樣,故功臣免賤人,因定書吏使喚事,曾自備局捧甘結,時方以書吏從仕矣。昨日東宮殿別監差下云。常時殿別監,以各司典僕揀擇差下,自是法例,而今則以引嫌,密封功臣免賤書吏時仕人,至於擬差,有違流來舊規。强義吉別監改差,仍定書吏,何如?傳曰,不允。
掌令金榮祖啓曰,罪逆餘生,苟全性命,夢寐之外,荐承恩命,臣誠感激,雪涕沾襟。當臣子沐浴請討之日,不俟駕之義,萬倍平日,而臣草土之中,累經大病,左臂偏枯,骨節酸疼,親喪旣畢,卽試鍼灸,調理纔罷,女息夭逝,乃於本月十三日送屍于山,身登于道,寸寸前進,今始來詣,雖無物議,已自知罪。伏聞頃日因玉堂之箚,諫院新授之官,三人見遞,以召命已下,故臣獨免焉。念臣均是在外而曠職,當遞之罪,臣實有之,彼遞此存,事理乖甚。臣無恥,決難仍冒。請命罷斥臣職。答曰,勿辭。
傳曰,自前問安使下去時,揭帖缺問啓。政院回啓曰,取考承文院文書,則往在癸亥年六月,沈摠兵出來時,因政院啓辭修揭,而摠兵還入金州衛,故不送。近日則黃戶部前,初不修揭,而端午問安時,始爲送帖矣。傳曰,知道。
李基祚,以備邊司言啓曰,新軍籍頒降後,京外舊案付軍士,各年闕番價布,一切蕩滌,而兵·水營及各浦應行事目,亦爲磨鍊定式,行會外方。此後兵·水·僉·萬等,不體朝廷本意,如前侵虐者,則別遣暗行御史,摘發重治事,曾已啓下矣。前日啓下事目,繕寫封入,前頭御史發行時,分付以送,似爲便當。惶恐敢稟。傳曰,依啓。
又啓曰,掌令金榮祖煩瀆,退待物論矣。傳曰,知道。
自巳時至未時,日暈。燼餘日記
上在慶德宮。停常參·經筵。
禮曹啓曰,閉南門開北門,遷市等事,啓下矣。自去夜雨勢如此,姑勿擧行,何如?答曰,依啓。朝報
持平吳端來啓曰,引嫌而退。草土之餘,疾病在身,重以缺,完窆卽路,情勢使然,本無可議。且玉堂之請遞,諫院缺爲是急於討逆,而亦出於一時之權宜。況其所論,專指新授未及召命之人,初不及於旣在承召之官,尤無可避之嫌。請掌令金榮祖出仕。答曰,依啓。
藥房都提調申欽,提調李貴啓曰,伏聞醫女傳言內,殿下敎左手小指,因翦爪有傷,變爲代指證,必須急急止痛生肌。以黃蠟膏入梅核仁·乳香設藥,作片附貼,又以桑灰水同萆麻葉翦湯,頻頻浸洗,爲良云。此藥劑進之意,敢啓。答曰,依啓。
又啓曰,進御加減八味元,以劑進之日計之,則不久當盡爲進御,加劑入,何如?答曰,依啓。
藥房,中殿問安。答曰,手指傷處,入水氣而別無大段之患,今後勿爲問安。
李民宬啓曰,明日守宮注書,以修正假注書朴日省爲之矣。傳曰,知道。
李景憲以內醫院都提調·提調意啓曰,數日前司憲府捉致內醫院庫直,將爲囚禁,臣等未知何事,聞見則以江原監司吳䎘移文公事也。其移文內,言內醫院藥材,外方封進,十分敬謹,上送之際,又有加數,而尋常草藥,則無弊捧納,莫重人蔘,公然偸竊,欠縮之數,至於斤半。當該下人,依法治罪云云。臣等聞偸竊之語,不勝錯愕,將人蔘捧納曲折尋問,則今年三月分差使員旌善郡守鄭好學,人蔘領來,提調徐渻,與御醫等,爲坐起,差使員鄭好學,眼同捧納,人蔘盛在櫃中,缺鎖之鑰匙,自好學袖中出之,開封則乃監司稱臣缺帒子封署,亦監司之稱臣封也。開鑰稱量,則缺是庫中所儲,則或不無下人偸取之患,此則好學缺眼同稱量捧之者也。諉以偸竊,則當在好學缺人而移文法府,反歸之內醫院,實未知其故也。御缺藥材,非如他物,爲外藩者,所當恪謹封進。如聞欠縮,實宜先治差使員不謹齎進之罪,而不問端由,不計事體,乃敢徑爲行文,勒使憲府,推究無罪之內局。若此不已,御藥監捧之規,墜落不擧,雖有濫僞,亦不得點退矣,提調又何顔而供職乎?請吳䎘從重察之。鄭好學,齎封上來之時,不能看檢,旣被偸竊,以致欠縮,目見欠縮之狀而不以實狀,報于監司,致有吳䎘處事之失,其罪尤不可不懲。竝察之,何如?傳曰,依啓。燼餘日記
上在慶德宮。停常參·經筵。
以尹民逸爲摠兵前問安使。
平安監司書目,鐵山報,都司任世科,率家丁十餘名,龍骨山城看審事。又書目,任都司率中軍偵探稱云,向義州事。朝報
以社稷祈雨親祭,有擧動。
下直,開城都事具仁重,慶尙都事李衯。
以問安使馬牌單子傳于李基祚曰,姑徐發行。
傳于李景憲曰,祭物各別精備事,政院檢飭爲之。李景憲回啓曰,祭物各別精備事,以傳敎之意,卽招禮曹郞廳發送矣。傳曰,知道。
自辰時至申時,日暈。
藥房·政院,大殿問安。答曰,知道。
藥房·政院,王世子宮問安。答曰,知道。
李景憲啓曰,百官就次。傳曰,知道。
姜碩期啓曰,訓鍊都監將官來言,初昏懸燈,人定木鐸之意。敢啓。傳曰,知道。
傳曰,雨勢如此,侍衛將士,露處沾濕,行祭後,卽時由武德門還宮,如何?
政院回啓曰,天雨夜未明,道路不戒,決不可由小路還宮矣。
傳曰,侍衛之人,達夜露處,除弊爲大,道路不戒,似不關。夜雖未明,自有炬火,依魂宮擧動例,小輿還宮,宜矣。
李景憲,以禮曹言啓曰,政院啓辭,行事正時臨近,雨勢如此,若至於霑服失容,則將何以爲之?令該曹問于大臣定奪,何如?傳曰,依啓事,下敎矣。問于大臣,則霑服失容,行禮難便,而牲殺已備,粢盛已具,臨時停止,似爲未安。不得已設油幕於自上行禮處,執事則持傘,拜興,則未知何如,而事出遑遽,實無穩當處置云。敢啓。傳曰,知道。蔽雨行禮,似乎不誠,勿設油幕,速爲行事,可也。
政院回啓曰,自軫念侍衛之人,至矣盡矣,但人君擧動,犯夜由不戒之路回還宮,事甚未安矣。燼餘日記
上在慶德宮。停常參·經筵。
社稷祈雨親祭。
大駕,由武德門還宮後,問安。玉堂日記
傳曰,若由武德門還宮,則百官·將士,可免沾濕之患。百官勿爲祗迎,大儀仗自此罷去。且以小輿還宮。
平安道暗行御史書目,江西縣令曺臣俊,上年田稅會外米·太七十餘石,至隱沒私用,朝廷處置事。
義州府尹書目,北來逃胡一名被奪待罪事。
平安兵使書目,義州報,都督以米六十石,麟山民人賑給事。
合啓珙妻子事。答曰,勿爲堅執。
府啓,今日親祭時,東·西班不成貌樣,至於每品干班者亦多。衆所共知老病人及家間犯染者外,請推考事。答曰,依啓。院啓,崔始量事。金汝秋事。正言尹絳下諭事。答曰,依啓。金汝秋遞差,不必罷職。崔始量事不允。朝報
傳于李景憲曰,自上詣尊所兩處,以東向立,儀注啓下,而一處禮儀使唱南向立,是乎?問啓。
李景憲以禮曹言回啓曰,考五禮儀,則正位·配位爲頭,自上皆當東向立,而笏記書寫時,正位則南向立,配位則東向立,誤書。缺
禮曹判書金尙容啓曰,今日自上初獻禮,詣尊所時,臣所持笏記,下人,於正位則以南向立書之,配位則以東向立書之,故臣只憑笏記而唱之矣。伏承下問政院之敎,査考五禮儀,則正位·配位,皆東向立云云。而下人書笏記之時,東向之東字,以南字誤書,而臣不能致察,使莫重大禮,未免差誤之失,臣之昏昧不職,甚矣。不勝惶恐待罪。傳曰,知道。勿待罪。
姜碩期啓曰,自上入壇所行祭之時,東墻外有雜人喧聒,聲徹于內,極爲駭愕。兵曹不能檢飭之失,在所難免。請當該郞廳推考。傳曰,依啓。
又以兵曹言啓曰,今日親祭方行之時,壇墻外,猝有急遽可駭之聲,極爲驚愕。尋捉其人,已爲囚禁,令攸司推問重治,何如?傳曰,拿推。
又以備邊司言啓曰,副元帥鄭忠信開報本司,職名尙在,隨行軍官十餘員,願爲給料云。雖以疾病,許令入京調理,而仍帶職名,不可無聽用之人,軍官十員,令該曹給料,何如?傳曰,允。
大司諫李楘,司諫金南重,獻納金堉,正言任絖啓曰,金汝秋所犯,物情之齊憤,久矣,豈有終始容貸之理乎?第其時遞職之後,散在軍職,軍職無所句管事務,姑置之矣。至於臨民之官,則決不可付諸此人,故臣等論之,而聖批以苟且修飾爲敎。臣等雖極駑劣,豈如幺麽一汝秋,苟且修飾於聖明之下哉?修飾云者,以無爲有,匿情眩眞之謂也。臣等忝缺負此罪名,不可一日仍冒,而近緣親祭齋戒不缺
執義趙邦直啓曰,臣新遭子婦之喪,未及出葬,今曉發引,適與親祭之日相値,以身犯染之故,只參於昨日侍臣之班,不敢入陪祭之列。臣誠惶懼,祗俟罪責,今此臺諫之發,眞是的確之論也。臣之情勢,雖與無端不參者有間,而職是風憲,負受若此,何敢晏然,以缺他人乎?請命罷斥臣職。答曰,爾無所失,勿辭。
持平吳端來啓曰,執義趙邦直,以新遭子婦之喪,旣在犯染之中,而親祭之日,適値發引之時,缺隨駕之班,不與陪祭之列者,於事得宜,缺請執義趙邦直出仕。答曰,依啓。
姜碩期,以兵曹言啓曰,水口門外城底,有掘土處,幾至崩頹,同門缺禁軍兼司僕金呈玉處,申明分付,使之不離禁戢,而掘土之人,則不爲禁戢,只執行路樵童,以爲操縱云。推捉守直禁軍金呈玉,則不在其地,而以他人代直,極爲駭愕。當該禁軍及代身之人,竝令攸司,囚禁治罪,何如?傳曰,依啓。
姜碩期啓曰,以判中樞府事鄭昌衍上疏批答傳諭事,本府郞廳牌招,則終不進來,極爲非矣。請推考。令史官傳諭之意。敢啓。傳曰,依啓。
姜碩期,以兵曹言啓曰,貞明公主賜牌奴奉義,冒赴科擧之罪,令本道査覈啓聞事,允下矣。卽聞其人,方在京中,已爲被捉於公主家云,令攸司囚禁治罪,何如?傳曰,允。
姜碩期,以兵曹言啓曰,因訓鍊都監啓辭,都監軍姜男·洪末龍等,俱是私奴,而以逆賊捕捉之功,或授禁軍,或陞六品。此必該曹色吏弄奸之致,査覈治罪,相當帖文改成給事,判下矣。當初論功單子內,職役名,不爲書送,故本曹,只據功勞輕重,而高下賞典,捧承傳施行。厥後本曹,慮有混淆之弊,請令都監更査役名啓下,而未及覺察,致有此患矣。且姜男則係是首捕,不可與助捕者,同賞,免賤後,禁軍帖文成給,洪唜龍則免賤帖文成給,而飛褙洗濯之罪,與者受者,俱似難免。敢啓。傳曰,依啓。洗濯之罪,令攸司推治。
黃海監司張紳疏曰,伏以,臣得接京報,伏聞毛將伻人送帖,專爲構陷臣兄弟,其言極是兇慘,有不忍聞不忍言者云。臣聞來驚愕隕越,不知所出。徐以思之,臣之取怒於毛將,蓋有所自矣。頃日毛永寶,爲斫材造船事,來到臣處,臣意此路一開,必成無窮之弊,具稟朝廷,極力搪塞。且永寶所率,無慮四五百人,亂後殘民,初聞其來,必有驚散之意,臣多般開諭,俾勿驚動。且通曉永寶,將其票下入置公廨,給與口食,不許任意行走,又其所帶小通事,頗有縱臾作弊之狀,臣捉致誚責,破其奸狀。其時永寶累次馳訴于毛將云,而渠亦知自輟歸,此必做出惡語,萬端譖毁,毛將亦不售其所缺蓄慍忿,今玆構誣,想必因此而發也。毛將爲人,本來叵測缺言之虛實,無足多辨,但臣身居藩職,被此罔測之言,缺分義不敢一日自安,況臣旣被此人仇疾。若因事在缺全臣身,一以消弭事端,公私幸甚。答曰,省疏具悉。叵測之人,構陷之言,不足介意,安心勿辭。
四更,上親行祈雨祭於社稷壇上如儀。
上行祭後,王世子問安。答曰,知道。政院·藥房,大殿問安。答曰,知道。燼餘日記
上在慶德宮。停常參·經筵。
以國忌齋戒,合啓及府·院啓,姑停。
全羅監司書目,寶城縣監沈閌拿致營門,朴自天正月初一日相見與否推問事。
左議政吳允謙初度呈辭。入啓。
政院啓曰,生員邊麟吉來呈上疏,而措語悖慢無倫,有不忍見者,故不得捧入之意。敢啓。傳曰,知道。
吏曹啓曰,咸從府使宣若海,姑先罷出,何如?傳曰,拿推。
禁府,全尊性拿囚。
黃海監司書目,前頭開市時,贖還一事,令廟堂指揮事。又書目,二十四官旱災慘酷事。朝報
大殿,藥房問安。答曰,知道。
中殿,藥房問安。答曰,知道。
政院,大殿問安。答曰,知道。世子宮問安。答曰,知道。
李民宬啓曰,今日齋戒,左相呈辭來呈,大臣呈辭,故敢啓。傳曰,過國忌後入之。
李民宬啓曰,咸從縣令宣若海拿命已下,今日齋戒,傳旨不得捧之,何以爲之?傳曰,國忌過後捧之。
以扈衛廳別省記,傳曰,金自點,旣無職名,則其軍官,所當依前例減下,何以仍存乎?問啓。
姜碩期啓曰,全尊性已爲拿來,只都事肅拜單子入啓,囚單子則留政院矣。傳曰,知道。
姜碩期,以兵曹言啓曰,當日振威業儒權彲稱名人,自開陽門入來,崇政門內擊錚,極爲駭愕,令攸司察之。同門守門將金忠立,常時不能禁斷,以致闌入,請竝察之。傳曰,依啓。燼餘日記義禁府啓曰,南海縣移配罪人奇益獻,令本道監司,別定差使員,次次押送,到配卽時啓聞事,觀察使處,行移,何如?禁府謄錄
姜碩期啓曰,禁府郞廳,以大臣意來言曰,沈閌査覈狀啓入來,今日當爲親祭時,臣自二更三點,坐待于大門內,通禮院缺自上行禮臨時,雨勢如此,政院方以議大臣入啓云,而該曹郞官,終不來問,良久請外儀,以爲必是下人誤傳矣。今見朝報,始知果有議啓之敎,臣雖駑劣,旣在不遠之地,則所當與聞,而臣曹視身,不能爲有無於其間,揆諸事體,似不當〈如〉是,當該郞廳請察之。答曰,依啓。燼餘日記
上在慶德宮。停常參·經筵。
平安監司書目,黃戶部接伴使書目,王監軍廷式,已到石城島云,故黃戶部十八日,不意乘船發向登州事。
咸鏡監司書目,本道旱災同然,其中定平等三邑及六鎭尤甚事。
吏曹,平安道暗行御史書狀云云。曺臣俊會外稅米無置處,爲先罷黜事。答曰,允。
以李景嚴爲王監軍問安使。朝報
李民宬啓曰,明日常參·經筵,取稟。傳曰,停。
下直,江原監司李顯英,靑山縣監鄭大亨,新昌縣監缺闥。
李民宬啓曰,廳中位不齊,只有小臣與右副承旨姜碩期,而同副承旨李基祚,連三日不仕,請命招察任。傳曰,依啓。
李民宬,以吏曹言啓曰,政院啓曰,卽接黃戶部接伴使金守玄狀啓,王監軍已到石城島云,不多日內,當抵椵島矣。問安使·接伴使,令該曹急急差出,數日內發送,何如?傳曰,依啓事,傳敎矣。監軍乃是新到之官,接使未知當以何等職秩人差出,令廟堂定奪,然後差下,何如?傳曰,依啓。
李民宬以江原監司諭·敎書啓曰,此諭·敎書安寶,請出寶及密匣。傳曰,知道。
姜碩期啓曰,金自點旣無職名,則其軍官,所當依前例減下,而何以仍存乎,問于本廳事,傳敎矣。李貴以此事,將欲待罪,來詣闕下,而國忌,故不得入啓之意。敢啓。傳曰,知道。
姜碩期啓曰,金自點軍官等,依前例處置事,分付于扈衛廳,則以爲首堂上李貴,以此事方詣闕下,將欲待罪,而以國忌不得爲之,啓辭後,當爲處置,故今日不得處置之意,自政院入啓矣。何以爲之?敢稟。傳曰,知道。明日處置無妨。
李民宬,以吏曹言啓曰,守令多闕,政事,何以爲之?敢稟。傳曰,明日爲之。
李民宬啓曰,集慶殿奉審遣承旨事,命下矣。都承旨金尙憲辭職上疏到院,左承旨李聖求出使,左副承旨李景憲受由,只有小臣與右副承旨姜碩期,同副承旨李基祚。何承旨進去乎?敢稟。傳曰,右承旨進去。
姜碩期,以備邊司言啓曰,吏曹啓辭,王監軍接伴使,未知當以何等職秩人差出,令廟堂定奪,然後差下,何如?傳曰,依啓事,傳敎矣。監軍職秩高下,時未得知,而旣帶監軍之號,則其名甚重,接伴使所當以秩高宰臣差送。而嘉善可合者甚少,不得已擇通政中可合者,假銜以送之意。敢啓。傳曰,依啓。
午時至酉時,日暈。燼餘日記
上在慶德宮。停常參·經筵。
有政。以洪命耉爲副修撰,韓仁及爲吉州牧使,劉纘先爲咸從縣令,尹旰爲江西縣令,文載道爲長鬐縣令,趙贇爲京畿都事,金元立爲說書,鄭弘佐爲驪州牧使,李性源爲禮曹正郞,李元樑爲刑曹正郞。
左議政吳允謙初度呈辭。入啓。傳曰,不允批答。
以尹安國爲王監軍問安使。
禁府,罪人鄭洵·吳世長拿囚。
院啓,崔始量依減死之律,極邊安置事。金汝秋事。答曰,遠道移配。金汝秋事,不允。
庭鞫,罪人朴自天刑問二次,鄭洵·吳世長刑問三次,不服,全尊性放送。
平安監司書目,義州報,胡將投老世等,率五十餘名,持胡書來到事。
都承旨啓曰,張晩批答,下於三月二十六日,其時同副承旨李基祚在院時也。掩置不傳之失,李基祚當之矣。傳曰,先罷後推,色吏囚禁重治。朝報
兩司合啓,珙以大逆通天之罪,不就斧鑕,而使之自處者,特出於一時之寬典,而其妻子則固當在坐律之中矣。今者完聚輦轂之下,已乖討逆之大義,而殊非慮患之長算也。至降給馬上送之敎,天下豈有此理乎?非但致駭於瞻聆,將無以傳示於後世,請亟還收給馬之命,事定間姑定仍置島中。答曰,議大臣處置。
禁府啓曰,議于大臣,則領·右相·海昌君議,依臺諫所啓,事定間姑令仍置島中,宜當,伏惟上裁。左議政病不收議。大臣之意如此,上裁施行。答曰,依議。禁府謄錄
李民宬啓曰,明日常參·經筵,取稟。傳曰,停。
姜碩期啓曰,請出推案。傳曰,知道。
李民宬啓曰,今日有政事·推鞫,而廳中,只有小臣與右副承旨姜碩期,兵批,何承旨進去乎?臣等分進於政事·鞫廳,則廳中更無餘員,請同副承旨李基祚命招,使之察任。傳曰,依啓。吏·兵批兼進。
又啓曰,同副承旨李基祚命招,則病不進,小臣當進吏·兵批,而廳中無一員,推鞫罷後進去之意。敢啓。傳曰,知道。都承旨命招。
以知製敎閔有慶製進寧社功臣金得聲敎書,傳曰,此敎書付標處,何如乎?可乎?李民宬回啓曰,凡製進之作,有不妥處,則使之改定,而不爲改之,故捧入矣。今此付標處,其命意果似不好矣。傳曰,還授製進之人,付標處使之改定。今後凡製進文字,政院一一詳見,可改處使之改作,無未盡處,然後捧入。
左贊成李貴啓曰,臣去月扈衛入直時,前洛興君軍官來言,渠等已受今朔料,無端散去未安,入直事,何以爲之?臣意以爲,軍官設立,專爲扈衛,徒以入直爲重,將此曲折,令其首軍官領之,逢點於入直大將事,具啓草,通于右相臣金瑬及諸堂上,蒙準後,入啓蒙允矣。今月朔付料時,臣爲扈衛首堂上,故金自點軍官,又來言曰,將帥旣罷其職,自去月軍官無屬處矣,今將散去,今朔入直扈衛事,何以爲之?臣錯認已爲蒙允之事,故泛然依前入啓公事,而移文於戶曹矣。今承下問,始覺前則已爲受料,故入直矣,今朔則必待更稟後,使之入直,可也。臣老妄不察,不爲更稟,擅自移文之罪,臣實當之,惶恐待罪。傳曰,知道。勿爲待罪。
金尙憲啓曰,玉城府院君張晩箚子批答,不爲傳諭當該承旨査出以啓事,傳敎矣。批答之下,在於三月二十六日,而時刻早暮,某員承受,俱不能詳知記憶,査出未易。但前都承旨金壽賢,以其時該房,勢難得免,卽當以此具由回啓,而同時僚員,則皆願自當其罪,不敢以他人現告。臣則以追來之人,不知始末,且以臣父忌在家,連日不得仕進,今始回啓,不勝惶恐之至。傳曰,知道。本院啓辭,似不明白,故令內官考出其時日記,則其箚批答,下於合司四啓未入之前云。以此觀之,則掩置不傳之失,似當在於其時在院承旨矣。
傳曰,昌德宮敦化門傾頹處修改事,內官呈手本,已爲啓下,而兵曹不卽擧行云。若盡傾頹,則非但不用其材瓦,必致大役,修改一日爲急,而兵曹何不擧行乎?問啓。
金尙憲啓曰,本院官員,除出使·受由,只有三員矣,今者一員,又爲有闕。如此多事之時,廳中位不齊,未免苟簡,明日早早爲政,闕員差出。且右副承旨姜碩期鞫廳進去,則政廳無進去之員,右承旨李民宬明日政事後,下直出去,何如?傳曰,允。
以王監軍前問安使齎去禮物單子傳于姜碩期曰,海蔘·紅蛤,皆以三斗磨鍊,而柏子則以二斗磨鍊乎?一斗加磨鍊送之。
金尙憲,以戶曹言啓曰,今此監軍禮單磨鍊,無可據之例,缺而昨承加數之敎,紬則以太監時匹數爲之,而蔘則缺二斤矣此接伴使齎去禮單,則一依李弘胄缺數目磨鍊,而筆墨,則加磨鍊以入。接伴使所持別單,缺則必不如兩太監之需索,故稍加裁損,書啓之意。敢啓。傳曰,知道。
姜碩期,以兵曹言啓曰,傳曰,昌德宮敦化門傾頹處修改事,內官呈手本,已爲啓下,而兵曹不卽擧行云。若盡傾頹,則非但不用其材瓦,必致大役,修改一日爲急,而兵曹何不擧行乎?問啓事,傳敎矣。本月二十日,因昌慶宮假衛將牒報,卽爲捧甘于繕工監,而當日繕工監官員,來言功役浩大,非本監所可獨辦云。故卽爲分付色郞,使之看審,功役大小,待其回報,欲爲啓稟處置之地矣。敢啓。傳曰,知道。色郞之趁不看審,極爲慢忽,從重推考。
午時,太白見於巳地。
夜一更,流星出天津星下,入室星上,狀如鉢,長四五尺許,色赤。五更,黑雲一道如氣,起自坤方,直指巽方,長可七八尺,廣尺許,良久乃滅。
副提學鄭經世箚子曰,伏以,臣自中興初,忝缺是職,至今六年之間,雖間或出入他司,而居是職者,過半焉。缺不意,今者復此叨冒,而出於規外加望之命,臣誠懍惕。不知則哲之明,何取於已試不效之愚臣,而復欲引置近密之地乎?感激之深,不知所以報稱也。第有一事,臣缺義禁府知事之任,最重且劇,而職是刑讞,以館職兼帶不便。先儒所謂入談道德,出領訴訟,非用人之體者,眞至言也。臣聞本朝故事,三司長官,不兼禁府,遠事雖不得一一考徵,在宣廟朝黃佑漢,兼禁府,及授本職,卽爲減下。館中老吏有能言此者,此乃明證也。惟昏朝,有一倖臣,冒據而不遞云。夫玉堂之與兩司,事體無間,而今之兩司不兼,與玉堂兼之者,安知不自此人成例耶?若然則謬莫甚矣。臣本孤陋,於朝家典故,尤所懵然,除授本職,今已浹辰,而禁府之任,依然兼帶,豈不爲有識之所怪乎?懇乞聖明,特賜照察,亟令銓曹照例減下,仍令自今以後,定爲恒式,一洗昏朝謬例,則不但爲微臣之幸也。竊念逆獄之後,講筵缺自非文王之聖,安能不諫亦,式無藉於薰陶乎?數月以來,政令之發,多不和平,如以無據臆說,斥大臣,以蔑視,責銓曹,以苟且修飾,敎臺諫,皆非愚臣平日所望於聖明者。得非深居燕閑之地,所存所發,或不能深厚而然歟?目今獄事已畢,而天時亦不甚熱,引接臣隣,宜不可緩。如臣衰朽昏憒,必須專心一意,收拾舊聞,方可以仰備顧問,或蘄開發,而人心不可兩用,刑獄劇務,何可兼察?臣誠不敢自便,事理如此,惟聖明省納焉。取進止。答曰,省箚具悉。嘉卿愛君之誠,所陳兼帶,當令該曹考例處置焉。燼餘日記
上在慶德宮。停常參·經筵。
有政。以崔惠吉爲副修撰。
校理李省身三度呈辭。遞差。
謝恩,副校理洪命耉。
修撰李景曾,以親病遞差。玉堂日記
以李埈·成安義爲承旨,李性源爲持平,李省身爲直講,尹敬得爲吉州牧使,朴炳爲振威縣令,南以恭爲同義禁,鄭維城爲注書,李景曾爲直講,洪得一爲工曹參議。
王監軍問安使李景嚴西下。
傳曰,大臣·三司長官·李貴,命招引見。
禁府,崔始量,山陰縣改定配。啓。
庭鞫,罪人鄭洵·吳世長·朴自天,加刑三次不服。
禁府都事曺漢濱,珙妻子濟州移配事,出去。
備局啓曰,各道丙寅條匠人·餘丁價布未收者,竝爲蕩滌事。答曰,依啓。
回答使洪得一·兪伯曾·鄭文翼。傳曰,加望。加望,尹墀·李敏求·徐景雨。朝報
禁府啓曰,逆珙自處之後,其妻子想已登途上來,急急發遣都事,還爲押去安置,何如?且前則珙爲圍籬罪人,故其妻子竝入於圍籬中,今則何以爲之?敢稟。答曰,依啓。撤去圍籬,可也。
又啓曰,巨濟知世浦罪人柳顒立,圍籬處,本府都事,所當卽爲下送,改排封標是白乎矣。但當此驛路殘弊之時,不無貽弊廚傳之事,都事都慶兪,趙挺押領南海縣,頃已下去,趙挺安置後,使之馳往巨濟柳顒立圍籬處,封標上來,似爲便當。此意都慶兪及慶尙監司處,竝以急急移文知委,何如?
又啓曰,今日引見時,濟州他罪人可爲移配者,令本府擧行事,政院,分付矣。濟州三邑定配罪人,其數多至二十,某某人移配與否,本府不敢擅便,罪人等別單書入,伏候睿裁。答曰,依啓。禁府謄錄
李民宬啓曰,明日常參·經筵,取稟。傳曰,停。
巳時·午時,日暈,暈下有履,色內赤外靑。自未時至酉時,缺左珥。
姜碩期啓曰,請出推案。且大司憲洪瑞鳳病狀,以次官參鞫之意。敢啓。傳曰,知道。
又啓曰,以珙妻子仍置島中收議啓辭,依議事,判下矣。此意兩司城上所,命招言之,何如?傳曰,依啓。
吏批啓曰,副提學鄭經世,知義禁遞差,當爲改下批,而時推,故不得下批,缺三司長官下批,何以爲之?敢稟。傳曰,勿拘常規,下批,可也。
傳于李民宬曰,出身之人,刑曹啓請刑推,規例乎?問啓。
姜碩期,以備邊司言啓曰,見此胡書,始以己亥年事,至于己未之役,反覆言其已往之事,一以爲恐嚇,一以爲德色,中言其毛將之容接,天朝之相助,以爲恐喝之計,終言其修固城池,收留逃人之事,至有逃人之主,按數挐來,頂補其人之說,悖慢之語,不一而足。然其主意,專在走回人刷送一款而已。此事前後胡書,累累提起。頃日龍骨大所持汗書中,將撤兵後,逃還男婦數目,開錄以送,摠一千三十一人,其中擧其姓名者五人,而本國答書中,已爲據理答之。其後李灤缺來,又請還義州鐵匠金夢水等,而未及回答,此汗之所以蓄憾於我國。物貨稱以逃還人某某之價,竝錄刷送之,以答其意,而但備價入送,不可缺爲之。今姑先差的當有計慮武弁一人,到義州帶同胡譯一人,入送虜中,言毛將之入處島中,天朝之不可相絶,修固城池,會寧開市等事,詳在前後答書中,以其辭說,委曲措語,而且其別紙中所謂恩養官員等言,亦以方爲恩養,答之,宜當。令承文院,將此意,今明日內,速爲撰出,而勿拘於文字,專以辭意通暢,解釋彼怒爲主,何如?答曰,知道。依引見時議定,擧行,可也。
姜碩期,以扈衛廳言啓曰,前洛興君軍官·將帥旣罷其職,則已爲減下,或移屬他將,或散遣,例也。而此軍官,則受料後,厥將罷職,故仍爲入直事,啓稟蒙允。而今朔付料時,則更爲啓稟後,使之入直,而臣李貴老妄,不卽啓稟,仍令入直,罪固難赦,而旣承勿待罪之命。此軍官,業已受今朔料,依前例入直後,仍前規,或分屬他將,或全數散放乎,何以爲之?敢稟。傳曰,知道。依前例分屬他將,可也。
金尙憲啓曰,新授同副承旨鄭世矩同姓四寸孽妹,卽左承旨李聖求妾也。法典內,應爲相避,而在下者當遞。且左副承旨李景憲,老親病重,不得上去事,上疏來到。本院曠位頗多,雖政體頻數,不得已今日內爲政,鄭世矩之代,差出,使之察任,何如?傳曰,允。
姜碩期,以兵曹言啓曰,昌德宮敦化門修改事,內官·衛將·監役之言,皆以爲不可不及時爲之云,而臣等之意,當此年凶財竭之時,開此大役,恐有時屈擧嬴之譏。事甚重難,故發遣郞廳,帶率老匠看審,則左右衝椽中泝,日漸開張,若不汲汲修改,則將至於全門傾頹,修補之際,功役百倍云。其勢必及雨水前始役,但料量役軍則爲五十名,一月之役,而器械·木·生葛及缺入大木等物,尤難卒辦。依前例,本曹及戶曹郞廳,各差勤幹一員,相議始役,而缺輪日往來檢飭,務省浮費,刻日完役,宜當。此意捧承傳擧行,何如?傳曰,允。
金尙憲,以吏曹言啓曰,缺答曰,知道。以堂上官改擬,可也。吉州牧使韓仁及事
又啓曰,政廳,承旨當爲進去,而小臣則吏·兵曹俱有相避,缺有右副承旨姜碩期,方進推鞫廳,推鞫罷後,吏·兵批兼進之意。敢啓。傳曰,知道。
以王監軍接伴使望,傳于李民宬曰,改望。
以刑曹朴其每刑推公事,傳于李民宬曰,見此公事,其年八十二,而刑推啓請,刑曹似不詳察矣。問啓。
傳于姜碩期曰,今此祈雨祭獻官·執事中,其日得雨獻官·執事,抄出書啓。
傳曰,前日朴蘭英等胡地入去之時,胡將要土所求之物,令該曹一一覓送,以示厚待之意。
李聖求啓曰,臣承命往來于咸鏡道,遠方愚氓,不識事體,聞臣以近臣下去,意謂渠等所言,皆可以得達,處處群聚,投狀陳訴。臣不得已收捧,就其中抄出可經御覽者若干條,別單開錄,冒昧投進之意。敢啓。傳曰,知道。
以宋國準爲事變假注書。
姜碩期,以尙衣院提調言啓曰,丙寅年聖節使行次,譯官徐承吉,貿來未收唐物雲紋大紅紗一疋·白絲二十斤·象牙刀柄缺而不小御用之物,經年不納,故本院多囚次知,累次催督,而無意備納,不得已令攸司,囚禁督捧之意,入啓。蒙允矣。渠則已爲見放,而未收唐物,則無一物來納,此後督捧無路,極爲悶慮,令攸司更爲嚴囚,畢納後放送之意。敢啓。傳曰,依啓。
又以尙衣院言啓曰,安寶朱紅,戶曹例於赴京畫員處,給價貿來矣。乙丑年聖節行次畫員貿來之際,卜物沒數,致敗洋中,故不得已令戶曹,十分精擇貿送。而所貿朱紅,不但品劣,亦且垂盡,姑待上年聖節使之行,而畫員所乘船隻,又致覆沒,更無所待。令該曹極擇貿送之意。敢啓。傳曰,依啓。
又以尙衣院提調言啓曰,兩西移定進上墨,本院飭令精造,非止一再,而今此六月朔全羅道封進之墨,品甚麤劣,短於見樣,漆色渝薄。所當退送,使之改備,而日期臨迫,勢必未及,今姑捧納,而殊無敬謹御供之意,本道監司推考,何如?傳曰,允。
傳于姜碩期曰,王監軍接伴使,問于大臣爲之乎?問啓。
傳于姜碩期曰,祈雨親祭時執事單子入之。
姜碩期,以扈衛廳言啓曰,金自點軍官元數八十員內,四十員則屬于完豐府院君李曙,四十員則屬于平城君申景禛處,依傳敎分屬之意。敢啓。傳曰,依啓。
左議政吳允謙箚曰,伏以,臣所患宿病漸重,今又新症添傷,痛勢甚苦,朝者缺召命之至,不得起身趨詣,不勝惶恐待罪。取進止。答曰,卿其勿爲待罪,安心調理。
辰時,上御資政殿,引見海昌君尹昉,領議政申欽,右議政金瑬,右贊成李貴,大司憲洪瑞鳳,副提學鄭經世,大司諫李楘。行都承旨金尙憲,記注官李惟聖,記事官姜瑜·全克恒入侍。上曰,昨來胡書,語多悖慢,其情狀,如何?
申欽曰,胡書與前略同,而今則語多悖慢,極爲可怪。朴蘭英前言,胡人爲弔弘立,五六間,當出來云,而期限已過,只送此書。雖未其果欲渝盟出來,而想必有恐喝之意。回答之事,臣等昨日相議,則胡書所執缺助天朝,刷逃人,接毛將,修城池,會缺許開市五事也。助天朝,接毛將,缺走回人還送事甚難,前者以爲民父母缺送答之,其後又以道路間,或流散民死亡缺可卽答之,而今其言若是。若書中所缺只受其直,則猶可說也。至於千餘人,則尤甚難,誠爲可悶。臣意以爲,會寧開市,則欲聽之矣。北人本以藩胡,交易資生,故不甚厭苦缺此意答送,何如?群議以爲,當送蘭英,通此事情矣。上曰,近觀賊情,甚惡逃人,欲爲刷還,以絶其路。前日彼雖有情,而我國只以言語酬應,故渠乃蓄憾,以之恐喝矣。不可每以空言答之,而必以權宜酬直,然後可緩其禍,然逃來者不止,而日後之弊,不可勝言,畢竟結局,最爲難便矣。
欽曰,渠言則自以被擄者,爲其民,故缺言如此。旣不小名以示,而泛稱千餘人,其爲缺極難極難。捉送吾民,有傷王政,故朝者草記以給直爲請矣。李貴以爲,逃來者未滿十餘人,以此價付之蘭英之行,開諭周旋爲便云,此言,何如?上曰,群意則如何?
尹昉曰,爲宗社生靈,旣已許和,則我國之道,當量力隨勢而處之,姑以某物爲禮,而答書則以逃還者未知其名,缺且多中路死亡,無處可覓爲辭,而照以給價之意,如何。
金瑬曰,今次胡書,悖慢無前,必缺惹起兵端,或爲加一層之計也。自初執言者,以逃還人爲辭,我雖以好言酬應,而旣無缺其怒必倍,虛言之答,似爲無益矣。缺終日商確,若無好樣處置,賊書缺之弊,未知何如?且彼雖犬豕,在我之道,缺實。若只以五人之價,塞責,而上則決不可缺賊也。上曰,走回人姓名,皆可盡知乎?
鄭經世曰,前聞其姓名,亦不眞的云,李景稷以爲,前日胡書中,義缺官人云者,乃是本貫所無之姓名,今之所言,是亦虛誕矣。
瑬曰,此必非以眞姓名爲之也。缺議亦以爲若一開端,畢竟難處,須據理斥絶,而優送禮物,以誘其心,可也云云。而但伊賊,必見實事,然後充其大慾,彼之終始不能忘者,只刷還事也。此一款,難可解矣。
李貴曰,必送差官,諭以走回者,不知其虛實之狀,且優其禮物,以爲之先則,可也。有國者以宗社爲重,若各守封疆而閉其走回之路,則事雖慘酷,缺我爲信實矣。若徒以據理爲務,則彼必缺而率兵突來,稱以親自刷還,橫行城邑,則至此地頭,事甚難矣。
瑬曰,雖未知此賊,以此事果爲出來,而想其生怒,在此一事矣。
欽曰,昉言不給其價,而特厚禮物,以爲開諭之地,一計也。賊所小名者,許給其直,諭其事情,又一計也。姑以給直事言之,則物雖些少,賊必喜悅,但慮將來之患,甚難防也。上曰,伊賊雖不攻我城池,若以刷去逃人爲事,我國固不得出攻,而渠則焚蕩我人,其害缺甚於渝盟矣。今我若不得善爲結局,則必缺所定如此矣。壑慾無厭,眼孔亦大,若缺之所書送者,給直而已,則非但不充其慾,缺不實。必須優其禮物,而以走回者,雖曰缺以爲價送以禮意等語,更爲着實缺爾。國書送者外,雖有間間走來者,不知缺等語回報事,議定爲之,所送之物,雖不備缺必豐其物數,然後可也。若其數略少,則彼必生缺矣。如木綿等物輸運,最不易,以他物貨送之,可也。
經世曰,今日之勢,雖事之以皮幣·珠玉·犬馬,不可已也。胡書所謂貴國謂義州旣存缺兵,逃人,何以稽査,必退金兵,各守疆界等語,本非國書中語也,非大臣分付於差官者也。想蘭英等,急於撤兵,自爲之辭也。往來胡中之人,必須善爲說辭,周慮後弊,然後可以無此等患矣。
欽曰,今日差官,當更送蘭英乎?別送他人乎?上曰,曉解首末之人,不可不送,且不可獨送,須不以缺武官,擇其所見明白,且有智慮,而位在蘭英缺者,使之周旋,如何?前者武將等入去之時,似無善爲酬應之事,今番則以文官擇送,可也。且彼賊聞文官爲重,必爲喜悅,非以能文者爲貴也。必以有心智者,擇送,可也,文則爲次也。
欽曰,督府伴使差出之時,問於小臣,而二品以上可合者絶少,誠爲可悶。上曰,此則國家安危所係,必極擇以送,可也。
欽曰,以文官擬之,可乎?勿論文武,而竝擬之乎?上曰,前則每送武人,今則以文官送之,可也。閭閻新貴之人,例疑他人輕侮,此胡亦然,以我國禮義之邦,必凌侮其國,故致憾於我矣。缺講和之後,當以禮義相厚而已。
欽曰,戶曹判書沈悅,以推考照律入啓,未缺上曰,依啓。且國書須逐條答之,不須徒缺從簡略,可也。
欽曰,優送禮物,照以給價缺逃人則前後雖有錄示,而其來也,不由一路,缺改之意,答之,何如?上曰,或於中路散走,或相漢人及我人所殺死,其來者數少,以此狀據實言之,以快其心,可也。且以汝缺䦨前所獲,爲其己物,此言誠是矣,我國事勢如許,今之所送,非以爲價,爲民生也云云之意,措辭以答,則渠亦知以價送之矣,禮單則別爲磨鍊以送,此物則又爲別送,以示因此事送之之意,則可也。國家素無蓄積,故不得優給,而眼大之賊,初則略給,仍致憾恨之後,終不免多給,則爲害不少,此等事善處,可也。
洪瑞鳳曰,周世宗,與南唐講和之後,使之修缺城池曰,後世子孫出,有相背之事,不可不築之,以缺援證答之,何如?
上曰,彼必不信,而但我國之兵,亦不可不備,以此措辭,可也。
瑬曰,會寧開市,此事最重。
昉曰,田器·牛隻,相易何關?此則似異於鴻江開市之矣。
瑬曰,其地民情,亦有欲爲交易者矣。上曰,群議皆曰可許,則須以當初慮如灣上開市,不卽聽許矣。今若各以土産交易,則爲之不妨,缺語,措辭以答,可也。
金尙憲曰,今雖優送缺物,似難得其歡心,亦不可計直送物。須先送有缺慮者,與之商榷,某事可許,某事不可許,缺便處之,何如?彼以空言虛喝,而我以厚禮缺財力竭盡之後,勢必難繼,末梢事缺百餘同木綿,以解其心哉?臣言非以爲缺必量時相機而給之,可也。
瑬曰,此事當缺言語相爭也。必以禮物,示其厚意,今以缺止矣。上曰,文官中,何人可合差送乎?雖非今日卒然可定事,而大槪可合者誰耶?
欽曰,必招吏曹判書張維,披見官案,然後爲之矣。上曰,過爲忼慨者,不可用,過爲恇㤼者,亦不可用也。
鄭經世曰,忼慨太過之人,固不可用矣,其恇㤼者,決不可差送也。上曰,毛將執置曲虎之雖不知其果送於天朝,而我國,他日受害,必矣。今次胡差問其事狀而還去乎?廟堂之意,未知如何?頃日張大秋來時,招問於差備,則實爲毛將之腹心,必不以毛將之事,缺我國也。
貴曰,臣亦招問大秋,則毛將之本心缺矣。中朝亦不負我國云矣。
經世曰,曲虎之事,彼必不爲歸咎於我矣。賊與毛將互相連通,送使往來,用其機關,而毛將旣斬胡差,又綁曲虎,初非我國之所與者也。
欽曰,毛將伴使,以判書假御,而監軍伴使,以參判假銜,誠爲未妥。上曰,予未之思也。更以嘉善官,借御判書,比之毛伴,可也。
瑬曰,安州之城,糧餉極艱,且戌缺亦難充入那邊,必有一城池,爲輔東之勢,缺然後可以有恃。宣川府使孟孝男,牒報於臣曰,劍山城四壁絶險,千人足守,但無兵器,要缺弓箭·鳥銃·火藥諸具,以爲必守之地。缺不得徒信其言,移文金起宗問之,則此城缺稱爲必守之地,而臣曾聞其城,只有缺矣。其處屯田,旣已除草,秋收之後缺知如何?上曰,然則豈不好乎?自朝廷聞之,亦當使之入缺自請入保者乎?其誠可嘉,許之,甚當。
瑬曰,判使李沆所送兵器及他邊將等所送之器缺數零星,許令竝爲輸送,如何?上曰,自廟堂議爲之,可也。
瑬曰,聞戰士等,每以赤身,未當勁鏃云。我國之甲,本多不用之物,故曾送一好甲於兵水監,司之見樣,次次傳示之後,各別精備事,分付諸道,非止一再,而尙無回報,想不着實爲之故然也。從當一一査考請推矣。申欽亦爲都提調,故今方飭令造甲矣。上曰,元數幾何?
欽今始造之矣。
瑬曰,吳䎘所送甲衣,武士等以爲不可用之,具仁垕所送之甲,武士皆以爲不用云,臣意則欲自今專力缺甲矣。鳥銃最重,故砲手一萬五千,而備鳥銃一萬五千,將以分給矣。馬兵無甲,則不可用也。守城之日,亦無甲則不可戰云矣。
欽曰,賊中差送之人,退去後,可以議定矣。上曰,今若定送文官,則所送文書竝一時,可也。
貴曰,鄭應井能文,且有計慮,以軍官帶去,何如?上曰,依啓。
欽曰,珍島珙家處置事,臣等旣已缺而物情皆以爲,珍島狹小,移置濟州,撤其圍籬,使之自在資生,則似便矣。上曰,勿爲圍籬事,已爲傳敎矣。
瑬曰,置之缺又撤圍籬,則豈是善處乎?上曰,珙之妻子仍置,旣云不宜,何可更移於缺瑬曰,此等事,自上勿爲留難,快賜乾斷,則渠亦有得於缺道矣。上曰,差近之地,豈不便乎?
欽曰,觀之前史,漢文帝封淮南王三子,而今之事勢,與古不同。珍島則非缺渠等生生之道,不爲便好,若於前頭,不幸有變,則將不得保全矣。
經世曰,人心極惡,兇缺日投,若有作亂之徒,則其家終不得終保,保全之道,不可使仍在珍島也。固與聖心有所不忍,而保全之道,卽如是也。
李楘曰,物情皆然,請賜快斷。上曰,若欲於保全之道,則依爲之,可也。
尙憲曰,都事不可數送,今卽定奪,何如?上曰,濟州多有他罪云,何以處之耶?
尙憲曰,缺他罪人可爲移配者,分付禁府擧行矣。
貴曰,近日久廢經席,罕接臣僚,誠爲未安。
楘曰,國家多事,經筵久廢,極爲未安。聖學高明,雖不得開筵然後有所增就,然古之聖王,接賢士大夫時多。若屢開經筵,則群臣日望天顔,講次國事,豈不美哉?
貴曰,師·傅皆存,三司無故,書筵·會講爲之,何如?上曰,會講事,近因推鞫,師傅有故,未及相見,故未得爲之。予亦欲爲開筵,而珍島都事下去,不缺心亂,故不爲耳。
楘曰,胡書甚悖,方議缺無羈縻之策。必以內守自强爲重,而徒缺物欲誘其心,豈爲得宜?在我之道,必盡缺之道,固守城池,而賊來則出戰,然後商榷待其停當,然後更爲處置,缺官使及蘭英等,與之講定,然後送其禮缺上曰,若胡差始來,則今番講定後送之,似缺前者每以空言酬應,故犬羊之心,常惟缺服,致有此事,若如此言,則賊必不以是爲結局。缺
經世曰,此結局則誠好矣,後若更爲徵缺則今送禮物,似爲無益。
貴曰,犬羊之心,必以多得爲主,我使若不給其直,空往空來,則只生伊賊之怒,而終不肯講定,率兵來犯,稱以刷還。然則其時和解,切必偕之,犬羊之事,何以預期其必然,而使入於吾拳中耶?若終不給物,而虛言講定,則事不成矣。
瑬曰,誠如經世之言,則未知以何事,爲執言之地乎?
尙憲曰,待缺道,若徒以虛喝之故,爲之示弱,而必缺其言,則亦非謀國之道也。上曰,若在我之道,自强,而賊來而出攻則,可也,不然以徒以羈縻之策,則今番送禮,不得已也。
經世曰,胡書中親自刷去之說,不可不答,而必以你若如此,則終欲偸盟乎等語,逐條答之,何如?上曰,措語不須如是分明也。
貴曰,酬答之事,當以待渠之道爲之,非如禮義之國,交隣相待之義也。渠若大生怒大生病之後,則雖欲和解,何可得也?
楘曰,日後若又徵索,則何以爲之?
貴曰,夷狄之勢,雖以天子之威,而亦不能缺何暇顧他日之徵索耶?上曰,雖有後弊,只以目前權宜,不得已爲之,可也。上曰,推鞫罪人中朴自天事,昨者議缺燼餘日記
上在慶德宮。停常參·經筵。
禁府,濟州定配罪人柳正立·朴自凝·柳性善·閔卓立移配珍島,丁焞康津,朴啓章海南,柳時立巨濟移配。
義州府尹書目,胡譯金奉山,二十日前向瀋陽事。又書目,胡差投老世,汗書傳致後,還向鎭江事。
庭鞫,罪人鄭洵·吳世長加刑三次,朴自天停刑仍囚。
禮曹啓曰,新皇帝登極頒詔後,例有別擧取人之規,依前例秋間擇日設科,宜當。傳曰,依啓。
傳曰,珙之妻子護恤之意,濟州牧使處,下諭。
以金慶徵爲監軍接伴使,鄭文翼爲回答使。
府啓,右副承旨成安義名論素輕,不合此任,請遞差。答曰,旣已除授,不必遞差。朝報
禁府啓曰,崔始量移配山陰事,允下矣。依近例令本道監司,別定差使員,次次交付,到配後啓聞之意,兩道監司處,行移,何如?答曰,依啓。
傳曰,濟州罪人移配處啓下後,今去都事回還時,押來分配事,似當,言送何不擧行乎?禁府啓曰,濟州移配罪人單子啓下後,付標各人等,分配于兩南絶島,今去都事回還時,押來分配之意,方欲入啓,而單子未下,故未及爲之矣。今承下敎,依聖敎回還時押來分配事,今去都事處,分付以送。敢啓。答曰,知道。禁府謄錄
李埈啓曰,明日常參·經筵,來六月初一日輪對日次。取稟。傳曰,停。
姜碩期啓曰,請出推案。傳曰,知道。
傳于李景憲曰,凡草記啓辭,係于胡中之事,勿缺可也。
李埈,以戶曹言啓曰,缺李灤等以爲,胡人所求,莫如好品段子,缺錦繡,則甚爲不關云,而段子非我國所産缺送,則後弊可慮。至於兩色錦繡,非不知不關,而缺則種數尤少,故不得已仍爲磨鍊之意。敢啓。傳曰,知道。別單磨鍊之物太簿,從優加磨鍊,可也。
李埈,以戶曹言啓曰,以本曹草記,傳曰,依啓。彼之所求,必非我國之劍,倭刀覓送,可也事,傳敎矣。臣等聞李灤之言,彼之所求長劍,乃偃月刀形樣云,偃月刀則倭刀中,難以覓得。依李灤等所言,令軍器寺急急打造,宜當。敢啓。傳曰,依啓。
又以戶曹言啓曰,備忘記,前日朴蘭英等胡地入去之時,胡將要土所求之物,令該曹一一覓送,以示厚待之意事,傳敎矣。問于朴蘭英等,則要土所求之物,乃長劍·白松鶻·珫璃盃·榧子等四種云。而白松鶻,非但背節難得,設有之,此事似不可開端。只長劍以下三件物,應求宜當,琉璃盃·榧子,則當自本曹覓送,長劍則令軍器寺,其體樣長短,問于朴蘭英等,急急製造,何如?傳曰,依啓。彼之所求,必非我國之劍,倭刀覓送,可也。
金尙憲啓曰,胡人要土所求長劍,必非我國之劍,倭刀覓送,可也事,傳敎矣。胡中回答往來之人,項背相望,若以私請於使臣者,而輒卽應副無難,則諸酋聞之,爭相倣傚,非但後弊難防,亦不無因慾生忮,因忮生嫌,因嫌生釁之端,不可不慮。況倭刀異國之物,尤不當分外覓給。此等事,始雖微細,終必貽悔,乞再加睿思。臣待罪該房,缺答曰,知道。啓辭甚當。但此胡,自初致疑於我國,一番應求之物,似乎不妨矣。
傳于金尙憲曰,回答使擬望時,問于大臣爲之乎?問啓。
刑曹判書李弘胄,參議李忠養啓曰,營繕書員朴其每推考公事成貼時,臣等文簿倥傯中,未能詳察,年過八十之人,泛請刑推,致勤上敎,不勝惶恐待罪。傳曰,知道。勿爲待罪。
金尙憲,以吏曹言啓曰,傳曰,回答使擬望時,問于大臣爲之乎?問啓事,傳敎矣。初則稟定於大臣,加望之命,下於政廳,故不暇更問。傳曰,知道。
金尙憲,以侍講院言啓曰,本院書冊,上年胡變時,沒數移送于江都,及還都,時事未定,姑爲留置于僻處矣。若經前頭霾雨,則非但蟲蠹可慮,或不無引濕腐朽之患,書吏一人給馬下送,使之點閱曝曬,何如?傳曰,依啓。
答曹參判崔鳴吉箚曰,省箚具悉。嘉卿憂國之誠,箚陳之事,當令廟堂施行焉。
姜瑜,以刑曹言啓曰,備忘記,出身之人,刑曹啓請刑推,前例乎,問啓事,傳敎矣。出身及缺官被推應囚者,啓移禁府,而犯盜者則自本曹刑訊,乃流來法例矣。傳曰,知道。
傳于姜碩期曰,前見刑曹草記,雖出身,罪犯盜賊,則例爲刑推云,而昨見本曹公事,濫入場中出身者,亦請刑推,何故耶?問啓。
姜碩期以慶尙右兵使書狀啓曰,此書狀付兵符上來,請出兵符皮囊。傳曰,知道。
傳于李埈曰,祈雨親祭時獻官啓下單子入之。
內資寺提調尹昕啓曰,本寺殘弊無形,凡於逐日供上之際,專靠典僕之力,而典僕時存之數甚少,加之以斜付出去者,相繼不絶,本寺支撑之難,日甚缺前日將此曲折,啓達宸嚴,請還下斜付之類,則卽蒙聖批之允,近日得以供役無事。而曾未一月,前日還下者婢內日伊婢香伊,又定於各殿各工,此人等,自此專管釀酒之任,奴林仁男則稍解書字之人,次知本寺文簿,頃者入於寧城君賜牌,本寺陳其悶迫之情,請爲還下,而今亦差大妃殿別監。本寺諸務,管缺無人,委囑悶慮,今此斜付奴婢等,特命還下,以重御供之地,今後限本寺蘇復,有缺定斜付事,捧承傳施行,何如?惶恐敢啓。傳曰,依啓。
姜碩期,以刑曹言啓曰,備忘記,雖出身,罪犯盜賊,則例爲刑推云,而昨見缺濫入場中出身者,請刑推何故耶?問啓事,傳敎矣。內奴奉義,以貞明公主賜牌奴,冒赴科擧,極爲過甚。囚禁治罪事,捧承傳于本曹。傳旨內旣已奴捧承傳,則此乃冒赴科場之人,不可論以出身之例,故直爲請刑矣。傳曰,知道。
又以御營廳言啓曰,御營軍有役者,本役頉下事,啓下行移後,各方各官,終未有擧行之處。故今正月二十五日枚擧入啓,則傳曰,依啓。今後更爲廢閣者,當該官吏從重治罪事判下。其後三月十四日,軍兵中緊役最重者二百名抄出,還屬本役時,仍屬本廳前役未代定者,步兵·匠人則價布減除,以身自立,有役人等,則竝爲除番之意,亦爲入啓,蒙允矣。今者通川砲手朴大明,鐵原砲手鄭三男·金山軍·鄭龍等,來呈本廳,皆是立番未久,又以前役騎步兵見侵爲辭。考其番記,則朴大明三人,果於上年冬來點立番爲餘,復下去。纔三四朔立番,又以前役或徵價布,或令立番於六月當番,前日再三啓下行文之意,竝歸虛地。渠等難保呼冤之狀,有不足說,當此朝夕對壘之日,每與軍民失信如此,所聞非細。不得不惶恐,敢稟。朴大明等三人及其他以御營軍立番者,本役雖未及代定,番價則爲先頉下之意,更爲捧承傳施行,宜當。敢啓。傳曰,依啓。當該官吏,竝從重推考。
兵曹參判崔鳴吉箚曰,伏以,缺支陪苦,繼以旱災,兩麥枯損缺臣聞來酸鼻蹙額,不能爲懷。噫,缺民之政,固非一二,卽欲救之,須先革其弊,缺以走次陳也。第以近年科外之賦言之,其大者缺有曰,五結收布也。曰毛兵糧也。毛糧則姑無徵索之弊,而賑飢儲餉,此時爲急,一年收捧,勢所缺但前歲旣歉,今年又旱,一結一斗五升缺恐難責辦。臣意來戊辰條,除其五升,只捧一斗,或可爲一分之直,而湖西皂隷米,又是他道所無之役,毛糧之收,特減一斗,只捧五升,令無偏苦之患,可也。至於五結收布之令,蓋緣西路物力不振,故兩西貢物,移定於內地,以爲數年救急之計,非欲久遠行之也。不幸西路形勢,一至於此,數十年內,斷無蘇復之望,實爲缺等棄之地,則尙可以西路之役,責諸他道,使缺俱受其困乎?然此係上供之事,非秩微言賤之臣所敢輕議也。第意匠人·餘丁收布,自是無中生有之物,而丙寅條所捧,則已失於胡變之日,丁卯條所捧,除軍需費用外,所餘且數百同,而未收者亦多,戊辰條則全未捧之,通計兩年所納,應不下千餘同。竊聞五結布,都數一千二百餘同,若以匠人布,代用於兩西貢物,而戊辰條五結收布,限一年缺以救五道之窮民,則庶使外方,稍知朝廷恤民之意,似甚便當。臣方句管匠人收布之事,故偶有一得,冒昩陳稟,試缺廟堂商議處之,幸甚。取進止。批答見上燼餘日記
上在慶德宮。停常參·經筵。
謝恩,副修撰崔惠吉。
珍島別將書目,逆珙本月二十日自處後,喪柩一時上去事。
庭鞫,罪人鄭洵·吳世長加刑三次不服,朴自天物故。
府啓,成安義事。答曰,依啓。
王監軍接伴使林慶業啓,金慶徵以李貴箚子,母子情切爲辭,下該曹啓遞。
因別將逆珙自處狀啓,傳曰,令該曹禮葬。
政院啓曰槪,逆珙禮葬未安事。傳曰,罪犯雖重,其身先王遺體,以禮葬之,未爲不可矣。
禮曹啓曰,頃因小雨,閉南門遷市等事,姑爲觀勢擧行事,入啓矣。近日亢旱愈甚,少無雨徵,閉南門遷市等事,自明日擧行。啓,依啓。
黃海道暗行御史書目,兎山縣監李慶禎,管餉米太貿布無置處,朝廷處置事。朝報
都監啓曰,兩都監諸具,以工役計之,則似當垂畢於七月望間,會盟祭日期,令日官七八月間,預爲推擇之意。敢啓。傳曰,依啓。忠勳府謄錄
李埈啓曰,明日常參·經筵,取稟。傳曰,停。
姜碩期啓曰,請出推案。傳曰,知道。
以憲府鄭德生缺傳于姜碩期曰,此照律是乎,問于政缺以啓。
姜碩期回啓曰,問于本院缺常時闕直宿,不緊各司笞二十罷黜,缺此鄭德生傳旨有直取無從問之托缺衙門等語,故比用違令之律,以笞四十,解見任別敍,照斷矣。傳曰,知道。
典醫監提調鄭經世啓曰,本監一年唐藥貿來之數,不能百一於平時,而闕內救急賜與,輸送禁府罪人,典獄署囚人,東西活人署病人救療及赴京各行次員役救急,赴戍軍兵癘疫救療之用,比平時,反有倍焉。至於諸上司所用服藥,頃年完定服數,而今則罔有限節,其有要用之藥,則雖至貴難得之物,必以生材責出庫子,則㤼於威稜,貿易以供應,或至於盡賣家産,數三下人,將盡逃散,極爲矜愍,理宜變通。而今年則冬至使行次貿易齎持價物,漂沒於洋中,前頭各處應用唐材,辦出無路。限今年冬至使回還間,一切勿令進排,缺各司貢物,餘皆可以作米貿用,而藥材則不可作米,蓋各邑各有所産,非如缺通行貿販之物故也。咸鏡道藥材缺爲作米於己酉,江原道藥材作米於缺亥,自此以後,鄕材之稀貴,無異於唐材,缺依惠民署納咸鏡道藥材之例,缺本色上納事,竝捧承傳施行。傳曰,依啓。本色上納事,令該曹酌處。
春秋館官員,以領監事諸堂上意啓曰,本館只有二員,而檢閱鄭維城,移授注書,左右史不備。以兼春秋察任,事甚苟簡,鄭維城,後政,移授本館,俾無不備之患,何如?傳曰,依啓。
李埈,以戶曹言啓曰,尙衣院啓辭內,安寶朱紅,戶曹例於赴京畫員處,給價貿來矣。乙丑年聖節行次貿來之際,卜物沒數,致敗洋中,故不得已令戶曹精擇貿送,而所貿朱紅,不但品劣,亦且垂盡,苦待上年之行,而又致覆沒,更無所待,令該曹極擇貿缺何如?傳曰,依啓事,傳敎矣。事事不幸,缺唐貿易之物,多致敗故,未免疊出價物,貴買以用,經費之竭乏,亦由於此矣。去三月間,安寶朱紅,因尙衣院所報,責令市民貿納,則皆以品劣之故,再三點退,然後僅納四斤矣。今亦品劣唐朱紅,則本曹亦多有之,而好品則求諸市上,絶無而僅有,此甚不關之物,而貽弊於市民,則多矣。今後好不好兩樣朱紅,俱送本院,好品則只用於事大交隣缺書而常時行用,雖品劣,恐無大段所妨,缺則朱紅貿易之事,必不至頻數矣,着缺本院依此施行,何如?傳曰,依啓。缺爲例。
李埈,以戶曹言啓曰,昌德宮敦化門修葺處看審,則左右衝椽折破,當用二十五六尺大不等六條,可以葺治,而欲貿於京江,則大材絶無,欲伐於水上,則功力甚鉅,極爲難辦。頃者橫城地逆賊高贊缺後山船材斫伐事,入啓,蒙允。缺此材木,亦於此處斫伐以用,宜當。但當大旱,江灘水淺,大材流下,其勢末由,必缺江水漲,然後可運。其前則撤其蓋瓦缺芚覆之,待其材木來到始役意,敢啓。傳曰,依啓。
姜碩期,以兵曹言啓曰,缺門修改處,繕工監主簿禹大贇專掌缺役,不離朝夕,依前除本司仕上直,勿爲缺祭,開役間,使之刻日監董,何如?傳曰,允。
李埈,以戶曹言啓曰,近日人蔘需用之事,罔有紀極,前頭繼用,百計無策。江原道,乃是産蔘之地,而本道缺餉米穀千餘石,留在本道。當此年凶缺食之時,散給米麪,使之貿蔘,則民缺各官分給之際,中有花消之弊,其缺採蔘之人,樂與私商買賣,而官家貿易之事,則抵死謀避,委屬痛心。今宜各別申飭,各官出物之時,俾無耗損之患,一依市直,預給其價,待秋上送之意,本道觀察使處,移文知委,何如?傳曰,依啓。
又以戶曹言啓曰,以典醫監提調咸鏡·江原兩道藥材本色上納啓辭,傳曰,令該曹酌處事,傳敎矣。江原道缺立大同,本道之民,方爲欣幸云,今若除出藥材,以本色上納,非但民之蒙惠,似不專缺變更,有同兒戲。咸鏡道則除此缺補軍餉,其來久矣。況今會寧缺似不但已,此時北道之米,一粒有缺姑待事定後,更議處置,何如?傳曰,依啓。
傳于李埈曰,今此回答缺依前例衣資給送事,言于該曹缺。
又以戶曹言啓曰,以胡中入送物件單子,缺傳曰,別單磨鍊之物太薄,從優磨鍊,可也事,傳敎矣。臣等聽得李灤·朴蘭英之言,缺所求,莫如大段潞州紬等物,而非我國所産,若貿易以送,則必有後弊,故昨日物件磨鍊時,段子難便之意,入啓矣。臣等竊更思之,凡此所送之物,皆非庫藏者也。擧皆給價貿易,而不過紬布·木綿·皮革等物,名般雖多,不足以稱其意。於是給價貿缺丹木·胡椒,亦非我國所産,而前缺皆以此物,至於開市,所用段子狼藉缺贈給,似不須深忌。他物則勿爲加磨鍊缺段子十餘匹,潞州紬二十匹,花絲缺十匹添入,何如?傳曰,依啓。段紬竝百匹磨鍊,靑布亦可五百匹,可也。
姜碩期,以備邊司言啓曰,回答使鄭文翼,時在南陽地云,自該曹行文催促,而恐有遲滯之患,急速上來事,當日內,下諭宜當。敢啓。傳曰,依啓。使之乘馹上來,可也。
姜碩期,以備邊司言啓曰,我國焰硝,貿易中朝,只許每年冬至使行次,貿三千斤,而三千斤焰硝,國中操鍊習放,用之殆盡,無餘儲。其於備患之道,甚爲可慮,今番冬至使之行,移咨兵部,請於年例貿易外缺
又以備邊司言啓曰,今此回答使,以文官差遣,行中事體,與前不同。凡缺諸具,令該曹從優給送,一行員役所騎,以驛馬入把,而糧饌雜物所載馬,則當自本道磨鍊入把,其應把幾匹與否,自此有難揣知。但自京下送雜物載持之馬,大約不下缺餘匹。曾見金起宗狀啓,瀋陽入去一馬價三十餘匹云,本道物力,必不辦得。自京下送雜物,則載持馬,令該曹下送價物,使之添助,其餘本道應立之馬,令本道預爲料理以待,春初龍骨大等回還時,以夫馬價,該曹下送銀子一百兩。而其時金起宗,以潛商人等夫馬贖罪入把所送銀子,亦必不用,可以補用於此行也。且那邊或有遼人撞遇,則意外缺所係非細。遠爲偵探,着實瞭望,渡江時帶領軍兵護送,然後可免路梗之患,令本道預定領將,抄帶軍兵,使之護送,爲當。胡譯則京中亦無解語者,滿浦近處小譯二人,各別擇定事,令本道急急知會施行,使臣假銜及所帶軍官員數,竝依前例擧行,何如?傳曰,依啓。
李埈,以戶曹言啓曰,以本曹草記,傳曰,依啓。段紬竝百匹磨鍊,靑布亦加五百匹,可也事,傳敎矣。段子花紬,依聖敎準百匹磨鍊,靑布亦加五百匹,而汗處所送,則係是自上贈給,別單之物,則似是贖還之價,故段紬等重物,則上書於自上贈給,靑布則都錄於別單矣。白木缺傳曰,依啓。段紬竝錄於別單,似可更爲酌處。且別單中環刀,不必磨鍊。
以汗處贈物單子,傳曰,白貼扇加磨鍊缺
李埈,以戶曹言啓曰,以本曹胡中入送物件磨鍊啓辭,傳曰,依啓。段紬竝錄於別單,似可酌處,且別單中環刀,不必磨鍊事,傳敎矣。汗處贈給及別單之物等,是汗之所用,而但別單之物,則似是爲贖還送之者也。或不無與其率下相分之理,莫如書塡於汗處所送物件之中,以滿其意之爲愈。備局之意亦然,故段紬竝錄於汗處矣。今因上敎,更爲商量,則別單之物,以好品段子書塡,他日贖還時,執此要索,則後弊難防。臣等之意,則段子,書於汗處,而花絲紬,則下書於別單,似爲宜當。白貼扇加磨鍊,環刀減去,改付標以入矣。敢啓。傳曰,依啓。
以左議政吳允謙再度呈辭,傳曰,不允批答。
李埈,以吏曹言啓曰,承旨有闕,政事何以爲之?無發落。
巳時·午時,日暈。暈下有履,色內赤外靑。自未時至酉時,日暈左珥。燼餘日記
上在慶德宮。停常參·經筵。
罪人鄭洵物故。
錄勳都監啓曰,工役垂畢於七月望間,會盟祭,七八月間推擇之意。敢啓。答曰,依啓。
罪人吳世長加刑三次不服。
院啓,請收珙禮葬之命事。李灤辱國,請削奪官爵事。答曰,珙罪雖重,其身卽先王遺體,葬之以禮,未爲不可矣。李灤推考。
府啓,請還收珙禮葬之命事。樂工·樂生價布,明白定限,隨其郡邑之大小,而酌量卜定事,令該曹斯速擧行事。答曰,珙罪雖重,其身卽先王遺體,葬之以禮,未爲不可矣。樂工事,令該司酌處。
黃海道暗行御史書目,牛峯縣監李祥龍,虐民,委政奸吏,濫率衙屬,私用元穀,朝廷處置事。朝報
李埈啓曰,明日常參·經筵,取稟。傳曰,停。
姜碩期啓曰,請出推案。傳曰,知道。
以備邊司御史下送事目及草記,傳于姜碩期曰,事目不須還下備邊司,留置本院,暗行御史下去時書給,可也。草記亦爲謄書以給。
姜碩期,以兵曹言啓曰,行副司直林慶業,因呈辭,本職遞差事,捧承傳之後,時無職名,今者以王監軍接伴使,將發行,口傳付軍職之意。敢啓。傳曰,依啓。
都承旨金尙憲啓曰,伏見胡書回答中,毛文龍之住寓,本非我心所喜云,措語事體,決不當如此,此一款,必在更議。且戶曹磨鍊別單物件內,有各色有紋大段,臣前日赴京時,竊聞進貢西㺚等欲貿大段云,中朝嚴立禁令,外國人不許貿易此物,故缺雖貪重利,終不敢公然買賣云。我國譯官輩,亦爲冒禁買來,而今者自國家,反用於胡中贈給,則殊非二百年謹守天朝法令之意。不但開後日難處之弊,何以禁小民違令之事乎?事係重大,請缺爲商量,以他物産於我國者缺答曰,知道。令廟堂酌處。
姜碩期,以備邊司言啓曰,缺段紬磨鍊添書者缺非段紬,則無以充其欲缺也。但聞其物色過好云,如花紬,雖是中朝之物,實爲賤物,至於大段潞紬,則出來不多,而好品甚鮮。若以好品,掛諸其目,後缺準此徵索,則勢不可支堪,大段潞紬,取其稍劣者送之,俾無他日難繼之患,何如?答曰,知道。段子不送則已,今若送之,則可用之物送之,可也。
李埈啓曰,今回答使之往胡中也,朝廷所送之物,其數浩穰,臣請略言其過當者。當今民力旣瘁矣,聖朝之所以屈志就和,而不恥於事小者,全爲休養百姓缺緩兵禍也。今若來饋此數缺只此一事,足以自弊,其大患一也。夷性缺自古而然,利心一開,需索無窮。旣誤於始缺今歲添若干物,明年添若干物,缺之欲,將何以塞之?此大患二也。彼雖無識,智詐有餘,見我饋遺之物,過於分量,必謂我爲弱爲㤼,發難從之請,漸至濫觴,則國家將何以應副?此大患三也。凡所以厚遺於彼者,本欲懷其心也,而其弊適足以致三患,然則禮數厚薄,賜與豐約,寧可不愼重於初,而爲經遠之慮?缺有無厭之心,而責以薄禮,則答以本無土産,且於前後兵變之餘,缺今當兩國相好,雖欲盡心修幣缺將此意,善爲措語,何必自虧缺於挫敵之道,不能無補缺職在近密,區區所懷,不敢不達。傳曰,知道。朝者因都承旨金尙憲啓辭,已令廟堂酌處矣。
姜碩期,以備邊司言啓曰,以承旨金尙憲啓辭,傳曰,令廟堂酌處事,傳敎矣。汗處所送段子,該曹缺送,而旋復請送者,以我國所産之物,不足以悅其目而滿其慾也。況聞李灤等之言,彼缺在於好品大段云,故該曹以此磨鍊,而慮日後之弊,以品劣贈給事,缺依政院啓辭,令該曹減去大段,或以他物代送。毛文龍住寓一款,缺改撰以送,何如?傳曰,依啓。燼餘日記郞廳洪敍箕校正。郞廳權穎書。
上在慶德宮。停常參·經筵。
有政。以李省身爲校理,沈之源爲修撰。玉堂日記
以洪得一爲承旨,梁有仁爲公洪都事,李馨遠爲右通禮,鄭維城爲檢閱,李湛爲兎山縣監,金奉祖爲禮曹正郞,李士祥爲刑曹正郞,鄭文翼爲工曹參議,李穧爲宗簿正,鄭光績爲右參贊,洪瑞鳳爲兼春秋,李粹光爲知事,尹晥爲僉知,權㠎爲牛峯縣監。
王監軍接伴使林慶業西下。
吏曹啓曰,暗行御史書狀,兎山縣監李慶禎,牛峯縣監李祥龍,爲先罷黜,何如?啓。傳曰,拿推。
罪人吳世長物故。
禮曹,登極別試初試八月十八日,殿試九月十三日,放榜二十八日,咸聚京師,分三所,各取二百人,初場賦表,終場策問一道,除講經。啓,依啓。
下歲抄。
府院啓,珙禮葬之命還收事。答曰,已諭,不允。院啓,李灤削奪事。答曰,觀其緘辭而處之未晩,勿煩。
備局啓曰,前日啓下事目,別紙書入。竊念京外軍兵之厭苦逃避者,皆以科外侵虐故也。至其遐遠之地,種種弊端,臣等無由盡知,着令御史遍巡各浦·各鎭,勿憚勞苦,細訪軍情,條列啓聞,以爲變通慰悅之地。傳曰,依啓。朝報
禁府啓曰,固城蛇梁圍籬罪人,發遣郞廳,還爲封標南海,還發配所,罪人鄭浯,依近例,定差使員次次交付,押送配所後,啓聞之意,三道監司處,竝爲行移,何如?答曰,依啓。禁府謄錄
上在慶德宮。停常參·經筵。
禁府,李慶禎拿囚。
左議政吳允謙三度呈辭。不允批答。
府啓,珙禮葬事。答曰,如是强煩,似過,須速停論。院啓,珙禮葬事,李灤事,今玆之旱,近古所無,近以褒貶坐起,各司收斂酒食之費於典僕,依酒禁例,姑令停罷,各司官員所用炬燭,責出於貢物主人,此後一切禁斷事,竝捧承傳。答曰,依啓。炬燭使之給價換用,可也。禮葬事,如是强煩,似過,須勿更煩。李灤事,不允。
都督接伴使書目,唐姓人來到島中之言,分明虛傳,王監軍翟同知出來之言,亦未眞的事。
平安監司書目,都督差備譯官奇伯賢報,山海經略,以點軍事,差送副摠兵許廷國到島事。
平安道暗行御史書目,陽德縣監李應元刷馬之役,輪定不均,價布抄徵,歸於私用,朝廷處置事。朝報
上在慶德宮。停常參·經筵。
備忘記,二十日遣重臣祈雨祭,獻官左議政吳允謙,右議政金瑬,各鞍具馬一匹,永安尉洪柱元以下,熟馬一匹,典祀官·大祝,各兒馬一匹,諸執事,上弦弓一丈賜給。親祭終獻官以下,亦行賞。因政院啓辭,答曰,知道。二十日祈雨祭賞格,爲先擧行,親祭時賞,姑徐。
禮曹,兩功臣會盟祭吉日,八月初六日。啓。
進士李重馨上疏大槪,大院君立廟主祀事。入啓。
府啓,珙禮葬事。答曰,亟停勿煩。院啓,珙禮葬事。李灤削奪事。答曰,亟停勿煩。李灤罷職。前啓,炬燭事,停啓。朝報
上在慶德宮。停常參·經筵。
有政。
謝恩,校理李省身。玉堂日記
以李顯達爲義州府尹,許廷準爲陽德縣監,李䓲爲忠勳都事。
備邊司啓曰,義州府尹嚴愰處事謬誤,不一而足,管餉所送二千餘石牟租之種,終無置處,削奪官爵,白衣從軍,何如?傳曰,允。
戶曹啓曰,貢物尤甚不納守令,以朔計之,自二十六朔,至三十朔,永不敍用,自十六朔,至二十五朔,罷職。永不敍用秩,靑山前縣監李元俊,新昌前縣監權晛。罷職秩,靑山前縣監朴耆英,溫陽前郡守朴·李文蓂,公州前牧使韓德遠,南原前府使洪思效·申鑑,報恩前縣監權儆己,淸州前牧使金壽賢·安應亨。啓。
黃海都事書目,毛營差官陳光禮等,率家丁五十餘名,以買船事,去二十九日到安岳事。
吏曹,平安道暗行御史書狀,陽德縣監李應元,爲先罷黜,何如?啓削職,永不敍用。
府·院啓,珙禮葬事。答曰,當與大臣議處焉。院啓,李灤事。答曰,已爲罷職,更勿煩瀆。
禁府,前縣監朴大華拿囚。
平安監司書目,譯官告目,五月二十八日都督率兵向鎭江事。
刑曹,前寧山縣監朴大華,乙丑田稅致敗代已捧,掩置不送,罪決杖一百徒三年,告身盡行追奪。啓,功減一等。
刑曹,殺人賊人黃慶龜·萊山·繼秋堂古介行刑。啓。朝報
傳曰,近日禁府何不爲坐起乎?問啓事,傳敎矣。自五月初一日初八日至,推鞫坐起,初九日·初十日,國忌齋戒,自十一日十六日至,推鞫坐起,自十七日十九日至,祈雨祭齋戒,自二十日二十二日至,社稷親祭齋戒,二十三日·二十四日,國忌齋戒,自二十五日今六月初一日至,推鞫坐起,自初二日初五日至,龍神祈雨祭齋戒。本府則王府衙門,故不得開坐矣。敢啓。答曰,知道。禁府謄錄
上在慶德宮。停常參·經筵。
有政。以趙翼爲吏曹參判,崔鳴吉爲京畿監司,鄭世矩爲洪州牧使,李皥爲大邱判官,李皞爲刑曹佐郞,洪鎬爲司藝,朴東善爲同義禁。李安訥特旨爲江華留守。南以恭爲兵曹參判。
禁府,朴大華溫陽定配。啓。
黃海兵使書目,都督標下千摠李尙友,率家丁三十四名,初二日到州,初三日向海州事。
左議政吳允謙四度呈辭。入啓。答曰,安心調理。
左贊成李貴箚子大槪,大院君,或爲入廟,或爲別廟,或爲私廟,殿下之主祀與否,綾原君之主祀與否,亟令廟堂依古昔聖帝明王之尊父之已行典禮,毋使莫重之禮,一刻淹滯,貽譏萬世事。入啓。
黃海道暗行御史書目,遂安郡守姜信立,目不知書,政委下吏,瑞興縣監方天壽,分授官穀,勒貿繭絲,朝廷處置事。
府·院前啓,議處間,姑停,李灤事,停啓。朝報
禁府啓曰,朴大華,公淸道溫陽郡定配事,命下矣。朴大華依近例,差使員次次交付,押去到配後,啓聞之意,京畿·公淸兩道監司處,竝爲行移,何如?答曰,依啓。禁府謄錄
上在慶德宮。停常參·經筵。
禁府,李祥龍拿囚。
禮曹,冬至使拜表七月十一日,乘船二十五日,改付標。啓。
院啓,刑曹佐郞許洙,差祈雨祭不進,飾辭免罪,掌樂僉正許涵,親祭時厭憚協律郞,稱病不進,請罷職。兩西守令之犯贓者,皆是武夫,山僻小縣,請以文官善治者交差,以爲蘇殘興弊之地。答曰,依啓。交差事,令廟堂議處。朝報
錄勳都監啓曰,相考前謄錄,則功臣等第,磨鍊卽時,會盟祭啓稟,會盟祭定日卽時,應參人員中在外者,或下諭行會,而至於被罪付處,門外黜送,盡奪告身,永不敍用者,皆爲啓請定奪來參矣。今者兩功臣,會盟祭已爲定日,則次第擧行節目,當爲啓稟施行,新錄兩功臣事,則自都監擧行,而舊功臣及功臣嫡長子孫應參人員在外被罪者,令該曹依舊例一一啓稟,急急下諭行會,俾無不及之患,何如?傳曰,允。勳府謄錄
上在慶德宮。停常參·經筵。
觀象監,今月初六日未時,太白見於未地。啓。
禮曹啓曰,兩司所啓珙禮葬事,議于大臣,則尹昉·申欽·金瑬議,以爲葬以禮名,不可也,厚葬之,而無以禮名,昭殿下至情,而弗拂於朝憲,伏惟上裁。鄭昌衍·吳允謙,病不收議。傳曰,依議施行。
府啓,義州府尹李顯達,以不由科第之人,才無曾試,資望甚淺,請遞差。答曰,試可乃已,未爲不可,勿煩。
院啓,內需司安山等處奴婢復戶,一依宣惠廳啓辭施行。本司公文,必關由吏曹,而違格直送,請當該官員從重治罪。答曰,先朝舊規,問于本官處之,未爲不可,內需司官員推考。朝報
禁府啓曰,以錄勳都監啓辭,舊功臣及功臣嫡長子孫應參人員在外被罪者,令該司依舊例一一啓稟,急急下諭行會,俾無不及之患事,傳敎矣。舊功臣及功臣嫡長子孫應參人員,本府未能的知,請令忠勳府,査出應參人,移送本府後,被罪者依舊例,啓稟施行之意,敢啓。答曰,依啓。禁府謄錄
上在慶德宮。停常參·經筵。
有政,以李睟光爲右參贊,黃緝爲義州府尹,李後陽爲公淸都事,李貴達爲瑞興縣監,李守約爲延豐縣監,權濬爲遂安郡守,李惟聖爲掌樂僉正,韓亨吉爲司饔僉正,呂焯爲刑曹正郞。
傳曰,初二日西方龍祭獻官權若,熟馬一匹,典祀官李楯,兒馬一匹,諸執事,上弦弓一丈賜給。
府啓,李顯達事。答曰,依啓。
院啓,因傳敎,解由事回啓時,戶曹循私修飾,不以實對,越等人員掩置,不卽移送,請堂上推考。郞廳罷職。內需司奴婢復戶等事,一依宣惠廳公事施行事。全羅左水使李慶餘,爲人泛濫,酗酒爲事,專無善事,侵虐軍卒,請罷職。答曰,依啓。李慶餘事,風聞未必盡實,更爲詳問論之。
吏曹啓,黃海道暗行御史書狀,遂安郡守姜信立,瑞興縣監方天壽,爲先罷黜。啓,依允。朝報
傳曰,凡坐起,所當早爲,公事磨勘,未暮前入之,可也,而昨日禁府公事,何以至暮來呈乎,問啓事,傳敎矣。近因推鞫及祈雨祭齋戒,不得開坐,本府囚人,多至二十二人,而未捧元情。昨日知事臣朴東善,同知事臣南以恭,自早朝坐起,前刑推罪人四名加刑,一人結案取招後,未元情罪人二十二人,元情捧招,正書成貼之際,自至日晩,酉時始呈於政院矣。今承下敎,不勝惶恐。敢啓。答曰,知道。
又啓曰,逆獄已爲完畢,推鞫文書,當爲修正,依近例,本府堂上一員,郞廳二員,修正廳稱號,次知修正之意,敢啓。答曰,知道。禁府謄錄
上在慶德宮。停常參·經筵。
政院啓曰,珙喪厚葬事,依大臣議施行事,傳于禮曹,則以爲旣非禮葬,則該曹無擧行之事云,敢啓。傳曰,依大臣議,勿以禮爲名,橫看所付之物,一一題給。
大提學圈點,五點李廷龜·李睟光·鄭經世·張維,三點洪瑞鳳·金尙憲,二點李好閔。
接伴使書目,許副摠,已到椵島,王監軍,來到鹿島,王太監·翟同知,亦將出來事。
院啓,李慶餘事。咸從縣令劉贊先,目不知書,請遞事。答曰,依啓。
府啓,陽陵君許,乃於半年之後,以鄭文翼捕逆賊之功,張皇辭說,瀆擾天聽,其顚妄猥濫極矣,請從重推考。吉州牧使尹敬得,當君父播越之日,終不奔問,前後居官,無一善狀,請罷事。答曰,鄭文翼等,皆有可賞之功,許之具由,未爲不可,今此所論似過,勿煩,尹敬得遞差。
黃海道暗行御史書狀,松禾縣監崔大允,濫率衙眷,多至二十,田結收租貿布私用,朝廷處置事。
以李一元爲回答副使。
吏曹,鄭文翼·尹三樂,逆賊捕捉功。回啓。傳曰,竝加資。尹三樂錄於原從一等,似當矣。朝報
上在慶德宮。停常參·經筵。
有政。以李景曾爲副修撰。
修撰沈之源三度呈辭。遞差。玉堂日記
以金元立爲注書,李公益爲戶曹佐郞,曺明勖爲泰安郡守,李坰爲直講,張維爲大提學。
備邊司啓大槪,回答副使李一元改差事。答曰,依啓。
以鄭慶嶪爲回答副使。
黃海監司書目,毛營千摠李尙友,率家丁四人,上京事。
回答使鄭文翼西下。傳曰,鄭文翼引見。
府啓,許事。鄭文翼雖有捕獲之勞,自是職分內事,豈可至授金玉重加乎?請還收加資之命,尹敬得罷職事。答曰,不允。
吏曹啓,暗行御史書狀,崔大允爲先罷黜。啓,拿推。
院啓,李慶餘罷黜事。答曰,不允。朝報
上在慶德宮。停常參·經筵。
謝恩副修撰李景曾。玉堂日記
有政。以尹墀爲兵曹參議,李後陽爲兵曹正郞,李坰·吳達升爲正言,呂焯爲公淸都事,羅宜素爲松禾縣監,李昌源爲知禮縣監,沈之源爲直講,任絖爲禮曹正郞,成夏宗爲吉州牧使,李元樑爲咸從縣令,具鳳瑞爲說書,尹絳爲典籍。
慶尙監司書目,知禮縣監丁彦珪身死事。
左議政吳允謙六度呈辭。入啓。答曰,從速出仕,以副予望。
備邊司啓曰,軍籍次知堂上,移拜外職,郞廳李後陽又除外任。事未完了,堂上·郞廳,一時見遞,李後陽都事改差,仍令察任,宜當。敢啓。答曰,依啓。
又啓曰,軍籍堂上崔鳴吉代,兵曹參判南以恭,本司堂上差下,使之專管之意,敢啓。答曰,依啓。
院啓,李慶餘事。答曰,不允。
府啓,許推考事,鄭文翼事。答曰,不允。且鄭文翼等賞加,乃是流來規例,亦勿煩論,可也。尹敬得事,停啓。朝報
上在慶德宮。停常參·經筵。
觀象監,今月十一日未時,太白見於巳地。
左議政吳允謙箚子大槪,臣病深痼乞遞事。答曰,卿以忠良輔弼,係國安危,予方切仰成,不意玆者,卿辭至此,予心缺然。爰命醫官,不離看病,卿宜善攝身恙,從速出仕。
府啓,許事,鄭文翼事。答曰,不允。
院啓,李慶餘罷職事。答曰,依啓。朝報
上在慶德宮。停常參·經筵。
有政。徐渻加崇祿,金自點加正憲,李景稷加嘉義,鄭經世加正憲,金尙憲加資憲,李聖求加嘉善,李景奭加通政。以金琂爲禮賓正,金坽爲直講,林得悅爲正言,黃履中爲全羅左水使,徐渻爲知事,金慶徵爲副摠管,鄭榏爲南虞候,李義培爲訓鍊都正,權若爲訓鍊正。
備忘記,尹昉熟馬一匹,領議政申欽,左議政吳允謙,右議政金瑬,各鞍具馬一匹賜給。前判義禁徐渻,前知義禁金自點·韓汝稷,同義禁李景稷,前大司憲鄭經世,前大司諫金尙憲,承旨李聖求,問事郞廳李景奭,各加一資,而徐渻·金自點敍用。判義禁金尙容,承旨尹知敬,問事郞廳尹墀,各熟馬一匹。前大司憲李弘胄·朴東善,大司憲洪瑞鳳,前同義禁崔鳴吉,大司諫李楘,問事郞廳李行遠,史官金克恒·鄭汶吉·朴同省,各半熟馬一匹賜給。問事郞廳金廣炫·洪命耉·朴潢,竝準職除授。刑房都事都慶兪·曺漢賓·成信耉,文書都事尹勉之·李梣,竝六品遷轉。刑房都事韓文斗·柳景紹·洪瑱及·李仁後等以下,竝陞敍。前大司諫李敏求·姜碩期,前執義權濤,前掌令金南重·柳景紹,史官徐挺撻·鄭百亨·李時煥,前司諫趙邦直·崔葕,前掌令李省身·高傅川,假都事李厚起等以下,各弓子一張賜給。假都事中承服罪人拿來,六品遷轉,已出六者,陞敍。司謁李德斗等,各兒馬一匹,司鑰金介同等,各不粧弓一張賜給。律官金千喜等以下,令該曹米布分等,磨鍊題給,賞賜馬匹面給。
罪人二男拿囚,本府推鞫。
兵曹參議兪伯曾上疏大槪,國事日艱,旱災至此,不勝憂悶,略陳所懷事。入啓。
黃海道暗行御史李行遠入來。
府啓,鄭文翼事。答曰,不允。朝報
禁府啓曰,備忘記,今此逆獄,推鞫廳堂上外,若有捕賊時功勞人,亦爲書啓事,傳敎矣。當初逆賊捕捉時,表表有功勞之人及外方逆賊進告捕捉之人,査考前後文書,其中承服正刑罪人捕捉人等,別單,書啓,以備睿覽。捕捉有功人中,或有曾已蒙賞者,而自本府不敢任意取舍,竝爲書啓。且此外當初告變人,未得參勳者,何以爲之?敢此竝稟。答曰,知道。其中功勞最重者,亦爲書啓。禁府謄錄
上在慶德宮。停常參·經筵。
罪人二男,元情後放送。
平安監司書目,病重乞遞事。傳曰,下備邊司回啓。
府啓,新除授陽德縣監許廷準,素行麤滑,不合蘇殘之任,請罷事。答曰,近日新除授守令,未必盡非其人,而兩司劾去殆盡,可謂過濫矣。體臣之薦,不可輕遞,始試可,更勿煩論。鄭文翼等事,停啓。朝報
政院啓曰,昨日禁府逆賊捕捉之時,有功勞人,書啓之時,臣已罷仕歸第矣。今朝別單還下之後,始爲看閱抄錄之人,其數甚少,取考兵曹前後捧承傳文書,則多寡與此有異。殊極怪訝,招致本府郞廳,問其曲折,所答亦不明白,莫重施賞之事,未免疎脫,極爲非矣。請禁府當該郞廳推考。其有功勞人,更加詳査於各樣文書,一一開錄,俾無落漏之弊。臣在該房,敢此冒啓。答曰,依啓。禁府謄錄
觀象監,今月十四日未時,太白見於巳地。啓。朝報
上在慶德宮。停常參·經筵。
禮曹啓曰,會盟祭以初四日改付標。啓。傳曰,退定於九月,可也。
平安道暗行御史書目,雲山郡守李時益,虛張飢民名數,太半入己,朝廷處置事。因吏曹回啓。傳曰,拿推。
接伴使書目,王監軍初十日當到椵島,王太監翟同知出來事段,都督言皆是虛傳云,許副摠監軍相會之後,還歸次時留島中事。
府啓,許廷準事。答曰,不允。
禁府,崔大允拿囚。
右承旨李民宬啓曰,影幀汚陋之變,由於前參奉崔光遠,其時掩匿不報,手自裹持,潛到屛風匠之家,用熨斗熨過,油暈之處,溶蠟擦塗云云。傳曰,崔允遠所爲,極爲痛駭,拿推。朝報
禁府啓曰,昨見政院啓辭內,功勞人別單抄錄,其數甚少,更加詳査於各樣文書,一一開錄,俾無漏落之弊事。答曰,依啓事,允下矣。當初捕賊有功勞人,則直下推鞫廳,故取其文書中表表可論賞者,抄出,書啓,此外外方狀啓及都監·捕盜廳有功勞人,書啓者,則皆直下該曹,本府無承傳置簿,相考無據,令該曹一一,書啓,似當,敢啓。答曰,知道。問于該曹,其中功重者,抄啓。
又啓曰,以推鞫廳堂上及逆賊捕捉時功勞,書啓事草記。答曰,知道。其中功勞最重者,亦爲,書啓事,傳敎矣。其中功勞最重者,臣等未能詳知,而大槪正月初三日許選·黃縉等,持許書,來到廣州,人馬俱疲,不得前來,李厚源·李厚培,替持其書,一則傳於右相金瑬,一則傳於洪瑞鳳。金瑬以其書示于領相申欽,卽招洪瑞鳳·申景禛·李曙等,分付措捕備禦之策,李曙·申景禛等,卽爲發遣軍官及都監軍人等,伏兵於江邊及門外賊來要路,因得捕捉諸賊。以此論之,則李厚源·李厚培等,及時傳致許密書,使逆賊未及入城之前,先機應變,其功似爲最重。金澃·沈命世等,因崔山輝之言,卽爲奔告於諸勳臣處,使諸賊,及時就捕,其功,亦爲不細,故本府不敢取舍,竝爲書啓,伏候睿裁。答曰,知道。此草記中所付人,書單字以入。禁府謄錄
禁府啓曰,逆賊捕捉時,有功勞人別單。傳曰,已蒙賞之人,各其名下懸錄以入事,傳敎矣。已蒙賞之人,自本府,無由得知,移文問於吏·兵曹,則只擧其姓名,某某人已爲蒙賞云,故分秩,書啓中,以已蒙賞書入矣。今承各其名下懸錄以入之敎,本府則某人陞堂上,某人除實職,某人免賤免役與否,査覈書啓無路,令各該司,詳査前後承傳,已爲施賞者,懸錄書啓,爲當。敢啓。答曰,依啓。禁府謄錄
上在慶德宮。停常參·經筵。
禮曹,會盟祭,九月初四日改付標。啓。
禁府,尹益元拿囚。
史官,時政記尤甚不修,應罷現告,尹絳。
府啓,許廷準事。尙衣直長李璞多行泛濫之事。請罷事。答曰,依啓。許廷準事,不允。朝報
兵曹啓曰,朴仲男及從胡所接處,訓鍊都監哨官二員,軍士二百名,定送譏察之意,敢啓。傳曰,依啓。
備邊司啓曰,今見金起宗·嚴愰等狀啓,仲男率從胡,與朴景龍·金奉山等,同爲出來。仲男接待之事,所當令該司預爲依例擧行。但與前來胡接待之例,有所差別,如飮食等事,雖不可過爲減損,如接待之禮,則降等磨鍊之意,稟裁擧行,何如?傳曰,依啓。訓局謄錄
上在慶德宮。停常參,只晝講。
有政。
晝講,入侍,知事金尙容,特進官具宏,參贊官鄭經世·姜碩期,記注官李士詳,檢討官呂爾徵,記事官金元立·金克恒。
講中庸,自自誠明謂之性,至言之道也。玉堂日記
以金汝鈺爲待敎,申景裕爲公淸兵使,李瑱爲副摠管,趙錫胤爲司書,鄭百亨爲正言。鄭文翼加嘉善,尹三樂加通政,陳汝說加嘉善。
平安監司書目,前頭赴京使,自大同江乘船,永爲恒式事。
進士李元瑞上疏大槪,請儒臣李珥,從祀文廟事。
平安道暗行御史書目,本道儒生等,請留監司,姑勿許遞,以副民情事。
接伴使書目,初十日申時,監軍椵島下陸事。
進香使書目,五月十八日無事到登州事。
管餉使書目,病重請鐫改管餉之任事。
府啓,許廷準事。停啓。朝報
晝講時,知事金尙容所啓,審理冤獄,避殿·減膳,罪己求言等事。上曰,頃日審理時,略略書啓,使之加書啓矣。審理者,必得冤枉者,放釋然後,可謂之雪冤,而有罪無罪,無緣的知,審理之事甚難矣。更議擧行,似當。避正殿·減膳等事,自今日擧行。朝報
禁府啓曰,洪世勣·安弘發·崔燦等,當初因鞫廳啓辭保放,使之待令。今則鞫廳已罷,各人等,別無所問之事,放送,何如?答曰,依啓。禁府謄錄
上在慶德宮。停常參·經筵。
濟州牧使書目,大靜圍籬罪人善胤物故。
左議政吳允謙,七度呈辭。入啓。答曰,勿辭,安心調理。朝報
禁府啓曰,審理冤獄事,因筵臣啓辭,已爲允下,而領議政以病上箚,不爲行公,左議政呈辭受由,右議政以爲無議大臣之言,似難輕議,令本府爲之云。臣尙容當初啓辭之意,非循例同本府審理之謂也。必召大臣,下問其罪之輕重,而特施大霈恩典之意也。大臣雖有病故,不得齊會闕下,令各該司郞廳,列書罪人名目,收議於大臣,應放與未放之類,秩秩開錄,以稟睿裁,似爲便當。敢啓。答曰,依啓。禁府謄錄
上在慶德宮。停常參,只晝講。
晝講。入侍時,知事李貴,特進官李曙,參贊官李民宬,侍讀官洪命耉,記注官李士祥,檢討官崔惠吉,記事官李元立·金克恒。
講中庸,自至誠之道,至言人道也。玉堂日記
吏曹啓,黃海道暗行御史,書啓,善治守令,海州牧使朴簉,長淵府使李眞卿,信川郡守朴,新溪縣令曺後益,最爲表著,延安府使申得淵,瓮津縣令李晉哲之次云,褒賞之典上裁。啓。朴簉陞敍,李晉哲等,表裏賜給。
傳曰,近日旱乾愈酷,予極渴悶,欲爲親自禱雨於南郊,言于該曹。禮曹啓曰,依禮文,不卜日淸齋一宿,來二十一日急急擧行。啓。傳曰,依啓。
左右相箚子大槪,乞照舊事,罷免臣等之職,改卜賢德,以答天災事。及領相箚子。入啓。朝報
義禁府啓曰,以吳漢旭等公事,元公事何不粘付以入乎事,傳敎矣。自前該曹移送罪人,則本府只捧其元情入啓,而無元公事粘啓之例,故不爲粘付以入矣。今承下敎,刑曹元公事粘付以入。敢啓。答曰,依啓。
又啓曰,洪世績·安弘發所供如此,其所引崔燦方上來待命云,亦爲拿問,世績等,依趙希孟例,保放。敢稟。答曰,依啓。
又啓曰,崔燦所供如此,已爲捧招,與洪世績等所言,別無相違之端,依世績例,保放之意,敢啓。答曰,依啓。
政院啓曰,以禁府吳漢旭等公事。傳曰,元公事何不粘付以入乎問啓事,傳敎矣。臣昨見此公事,頭辭不擧傳旨,似違常規,故招本府都事,使之改書以呈,而投之以規例,再三往復,今朝下吏,又以堂上之意,來言其不須改,臣亦不敢强其所不知,只信其往復之言,矇然入啓矣。今承聖敎,以元公事粘付之意,卽招當該都事,更爲分付之意,敢啓。答曰,知道。元公事雖不粘付,其供辭,謄書粘連,可也。禁府謄錄
禁府啓曰,本府郞廳十員內,三員出使,一員未差,一員本府守直,只餘五員。來二十一日郊外擧動時,隨駕郞廳不足,令吏曹假郞廳六員,依前例差出,何如?答曰,允。禁府謄錄
上在慶德宮。停常參·經筵。
二更五點,大駕乘小輿,由新門出宮。玉堂日記
答左右相箚曰,頃者賴卿等至誠感應,趁得甘雨。其時給馬之命,實出於表其喜幸之意也。且今此災沴,其譴在予,非卿等不能燮理之致,卿等須勿控辭,安心行公。
禁府,集慶殿參奉尹益元,影幀玉軸粧䌙處,鼠咬穿破,罪杖八十,奪告身三等。
禮曹啓曰,甲子年五月郊壇親祭時,駕從新門,以小輿直詣壇所,今則何以爲之?傳曰,依甲子年例,爲之。
王監軍問安使書目,監軍本月十一日到島,留二日點兵後,十四日旋卽入歸,臣回舟出來事。
壇所,內摘奸。朝報
傳曰,南郊壇所訓鍊都監布帳排設處,禾穀切勿踏損事,言于都監。訓局謄錄
上在慶德宮。停常參·經筵。
南郊親行祈雨。玉堂日記
傳曰,上言捧之。
傳曰,壇所禾穀損傷處,內摘奸。
禁府,吳信男拿來。
刑曹啓曰,中部牒呈,部屬蓋井洞坊民李壽春等手本,府奴權叱同伊,本以狂病稱云,其母打下身死云,移禁府推鞫,何如?傳曰,依啓。
兵曹啓曰,黃海道暗行御史書目,云云,兵使金俊龍號令不明,聽理不詳,旣無將才,又不合臨民之任云。似難仍在其任,上裁,何如?啓遞差。
禁府啓曰,權叱同伊,罪犯綱常,三省推鞫,何如?傳曰,允。朝報
禁府啓曰,伏見忠勳府移文,則會盟祭時,入參功臣,付處,盡奪告身,永不敍用,門外黜送,竝許來參,至於竄謫者,則有特恩,乃許來參事,載在謄錄,以親功臣及舊功臣嫡長,凡在被罪之類,竝爲査出後錄,自貴府參酌啓稟定奪云。後錄扈聖功臣景儉,圍籬安置,扈聖功臣朴東亮,靖國功臣雲水君孝誠嫡長孫李克修竄謫,靖國功臣坡川君尹湯老嫡長孫尹鞏,削黜。尹鞏則似當依舊例來參,而景儉·朴東亮·李克修,則竝在竄謫中,何以爲之?敢稟。答曰,知道。景儉等,依乙丑年例施行,李克修等,使之來參。
政院啓曰,弑母罪人權叱同伊三省推鞫事,命下矣。何大臣進去乎?敢稟。答曰,右相進去。禁府謄錄
傳曰,昨日南壇作門內,雜人嚴禁勿入事,傳敎,而作門內攔入之人甚多,事極可駭,不爲嚴禁之由,問啓事,傳敎矣。嚴禁雜人,雖在常時擧動,猶不敢少忽,況犯夜郊外親奉禱雨,是何等大事,而爲其將領者,敢不盡心力奉行乎?結陣作門後,則雖宰臣隨率及上司下人,一切嚴禁,使不得攔入,而但各衙門依幕排設,皆在都監結陣之前,故各司進排應入下人外,亦不無雜人之曾入陣中者,臣卽將此意,送言于兵曹堂上。蓋兵曹事目,有衛內衛外分掌之規故也。衛內雜人驅出,似非都監所能擅行矣。未能嚴飭,致勤聖敎,不勝惶恐。敢啓。傳曰,知道。作門內雜人,未必皆是曾前圖入之類,當該將官推考。且將曹亦不無不爲檢飭之失,色郞廳推考。
上在慶德宮。停常參·經筵。
禁府,問事郞廳李昭漢·李景魯。
禁府,禾穀禁踏部將魏後徵·朴得烜拿囚。
左議政吳允謙八度呈辭。入啓。傳曰,安心調理。
禁府啓曰,會盟祭時入參功臣,付處,盡奪告身,永不敍用,門外黜送,竝許來參,竄謫者則有特命,乃許來參云。後錄扈聖功臣景儉圍籬安置,扈聖功臣朴東亮,靖國功臣雲水君孝誠嫡長李克修,竄謫,坡川君尹湯老嫡長尹鞏,削黜,鞏則似當依舊例來參,而景儉等,竝在竄謫中,何以爲之?傳曰,知道。依乙丑年例爲之。李克修等,使之來參。
院啓,濟用正趙元範,不能彈壓,內贍正朴孝生,不能察任,請遞差。司禦尹泳,爲人庸劣,請遞差。答曰,依啓。
禁府,弑母罪人權叱同伊,堂古介行刑。啓。朝報
政院啓曰,逆賊捕捉之時,有功勞人,書啓事,前承傳敎,分付禁府矣。厥後禁府啓請,令各該司詳査書啓,而許多文書,互相牴牾,今考兵曹別單中顯出者言之,則逆賊金伊男,以金仲男誤書,貴希以天希誤書,所捕之人皆已除職施賞,莫重之事,舛錯至此,殊極寒心,請更令禁府,勿爲推諉於各該司,十分明査,從實開錄以啓,金仲男·天希改付標之意,敢啓。答曰,依啓事,傳敎矣。本府,只有啓下本府各道罪人捕捉狀啓及推案,故當初,書啓時,已爲査稟。書啓此外,他無可據文書,前日,書啓人外,更無明査之路。敢啓。答曰,知道。禁府謄錄
傳曰,近觀擧動時,扈衛將士等,或先或後,立於不當立之地,所見埋沒,政院知其如此,而不爲檢飭乎?今後如有此事,政院摘發推治事察焉。訓局謄錄
上在慶德宮。停常參·經筵。
傳曰,大臣·備局有司堂上·金人句管堂上李貴,三司長官,命招。引見。
王監軍接伴使書目,老江乘船入往椵島,中路聞監軍已爲還歸,還到永柔待罪事。
引見時,兩司所啓,李灤罪狀,極爲痛愕,請拿鞫。答曰,依啓。
備局啓目,兪伯曾上疏云云事,回啓。答曰,回啓中,一心惕慮等語,甚當,此心終若不變,則國事庶可收拾,予極嘉悅。且末端所陳,予亦惕念自警。願上下服應勿忘,毋使歸於空言。朝報
傳曰,義禁府坐起,何不爲之乎?問啓事,傳敎矣。本府坐起十七日爲之後,連有祈雨親祭齋戒,二十二日三省推鞫本府開坐,而以罪人行刑之故,例不爲刑推坐起。今日所當開坐,而判府事臣金尙容,以禮曹醫官取才,坐起進去,同知事臣李景稷·南以恭,以命牌詣闕,只餘知事臣朴東善,勢難獨爲坐起。明日亦以下弦,不得爲坐之意,敢啓。傳曰,知道。禁府謄錄
上在慶德宮。停常參·經筵。
都目政。以鄭弘溟爲應敎,洪命耉爲吏曹佐郞。玉堂日記
禁府,李灤拿囚。
以具鳳瑞爲奉敎,李睟光爲弘文提學,洪恕·權省吾爲刑曹正郞,李坰爲直講,申悅道爲刑曹佐郞,宋克訒爲工曹參議,閔機爲判決事,吳達升爲禮曹佐郞,申光立爲善山府使,李眞卿爲黃海兵使,金地粹爲鍾城府使,柳大華爲江界府使。朝報
禁府啓曰,今日大臣,會坐于備局,臣等將罪人前後罪案,反覆重覈,其中情狀,似涉冤枉者,各其名下,俱錄罪名及冤枉事狀,別單,書啓,仰稟睿裁。答曰,知道。
又啓曰,弑母罪人權叱同伊,已爲正刑,妻子爲奴定屬,破家瀦澤等事,依前例捧承傳施行,何如?答曰,依啓。禁府謄錄
上在慶德宮。停常參·經筵。
都目政。以金槃爲副應敎,沈之源爲副校理。玉堂日記
以李行遠爲兼校書校理,申景禛加崇祿。
以朴蘭英爲回答副使。
左議政吳允謙九度呈辭。入啓。答曰,安心調理。
傳曰,逆賊捕捉有功勞人申景禛加資,李曙·沈命世,熟馬一匹,李厚源·李厚培超敍,金澃陞敍。
黃海監司書目,遂安人民呈狀據,前郡守姜信立罪犯贓汚,朝廷處置事。
禁府,崔光遠拿囚。朝報
上在慶德宮。停常參·經筵。
上在慶德宮。停常參·經筵。
謝恩,副應敎金槃。玉堂日記
觀象監,今月二十六日未時,太白見於巳地。啓。
禮曹啓曰,知敦寧趙存性卒逝,當日停朝市。啓。朝報
上在慶德宮。停常參·經筵。
吏曹啓曰,全羅監司書狀,善治守令褒賞上裁,何如?啓。臨陂縣監李聖淵,和順縣監鄭世規陞敍,高山縣監南銑等各賜表裏。
又啓目,前縣監李時敏,捕得賊人黃慶龜,論賞上裁。啓。依法典加資。朝報
備邊司啓曰,卽刻漢城府差備譯官來言,仲男言內,留滯已久,願爲速還,且姜·朴女人,汗使之相見而來,逃躱之言,恐不近理,以在而不得相見,答之乎,以置之他處,而不得相見,答之乎,吳信男·朴惟健·金搢等,亦相見之令,何以爲之云。臣等以不久當去,不須催促,姜·朴女人事,前已盡言,又在朴蘭英之言,金搢·朴惟健,在平安道,已令相見於路上之意,答之矣。但吳信男,每以今明上來爲答,不可每每延拖,雖在囚中,使之暫見還囚,似無所妨,而王獄之體至嚴,何以爲之?敢稟。傳曰,知道。吳信男,明日使之往見,可也。
禁府啓曰,因備邊司啓辭,吳信男,明日使之往見仲男事,命下矣。吳信男明早放釋,往見仲男後,卽爲還囚之意,敢啓。答曰,依啓。
吏曹啓曰,傳曰,趙希孟論賞乎,問于政院以啓。回啓曰,問于吏曹,則趙希孟論賞,本曹無捧承傳之事,上疏之後,瓦署別提擬望受點云矣。傳曰,知道。令該曹,量宜施賞事,傳敎矣。趙希孟所告逆賊捕捉伏誅者幾人,自曹未能詳知,施賞輕重,難以酌量,令義禁府査覈回啓後,處置,宜當,敢啓。答曰,依啓事,傳敎矣。趙希孟所告賊人十名內,崔汝獻·崔熠·崔炯三人承服,已爲正刑矣。答曰,知道。禁府謄錄
上在慶德宮。停常參·經筵。
應敎鄭弘溟。
副校理沈之源初度呈辭。入啓。還出給。玉堂日記
左議政吳允謙十度呈辭。傳曰,安心調理。
禮曹,領議政申欽卒逝,自今日,至初一日,停朝市。啓。
禮曹啓曰,五禮儀,有王世子爲師傅二師,擧哀節次,今此申欽喪,依五禮儀擧行,何如?傳曰,允。
合啓大槪。答曰,廟堂所講,實非永爲刷給之意,而爾等措語如此,必不詳知其本意也。且不爲別語,已令廟堂更議以啓矣。朝報
上在慶德宮。停常參·經筵。
禁府,審理冤獄,蒙放李惟宗·朴應霖·鄭光澤·朴大華·金頔·魏後徵·朴得桓·尹命之。
刑曹啓曰,遂安郡守姜信立,罪犯贓汚,移禁府處置。啓。允。
王監軍接伴使林慶業,問安使李景嚴,入來。
觀象監,今卄九日未時,太白見於巳地。啓。
禁府,姜信立拿囚。
以國忌齋戒,無所啓。朝報郞廳洪敍箕校正。郞廳權穎書。
上在慶德宮。停常參·經筵。
中殿誕日陳賀,權停。玉堂日記
府院啓,以國忌姑停。朝報
未時,日暈左珥。夜一更,坤方□□有氣如火光。春坊日記
上在慶德宮。停常參·經筵。
禮曹啓曰,傳敎云云。世子親臨師傅之喪,揆之情禮,似無不可。然事係重大,議大臣定奪,何如?傳曰,允。又啓曰,議于大臣,則海昌君尹昉議,五禮儀旣有明文,惟在上裁。右議政金瑬議,旣載於五禮儀,則依該曹啓辭,恐無不可。判府事鄭昌衍,左議政吳允謙,病不收議。啓。
合啓,祕密事,停啓。
政院啓曰,李貴有請對事,來詣矣。傳曰,引見。
注書姜瑜上疏大槪,請堅執聖意,痛斥怪議,勿悖義理,不失人心,而退黜李貴上箚書啓中,妄言誤國箝制人口之罪,以慰忠臣義士。且論兩司不治議者僨事之失事。
左議政吳允謙上疏大槪,病重乞遞事。入啓。
平安道暗行御史書目,碧潼郡守申瀄,水上移轉之穀,濫捧加升,官屬軍民,多般侵漁,還集之民,日漸流散,朝廷處置事。
府啓,逆賊閔濧·李繼先,兇思不承服之故,緣坐·籍沒之律,閣而不施,請依承服之律施行事。王監軍接伴使林慶業,不卽馳進,問安使李景嚴,淹留傍邑,其委棄君命之罪,不可不懲,請先罷後推。長淵府使李克華,爲人輕妄,海西要緊之地,不可付諸此人,請遞差事。都摠經歷裵命純,在參下,曾未十數朔,遽陞四品,請改正事。答曰,依啓。繼先等主謀之狀,明白無疑,今此所論,實合討逆之典,但未承服之人,竝施承服之律,似有後弊,議大臣處置。林慶業推考,裵命純已爲陞遷,不必改正。朝報
上在慶德宮。停常參·經筵。
傳曰,觀姜瑜疏章,則侵辱李貴,不遺餘力,事極可駭。所宜推考,以懲其侵辱元勳之罪,而恐妨言路,姑爲置之,政院知悉。
平安監司書目,巡邊使報,朴惟健托病不來,若終不來,則朝廷以處置事。
府啓,李繼先等事,議處間姑停。他事,以齋戒姑停。朝報
上在慶德宮。停常參·經筵。
有政。以金堉爲副校理,呂爾徵爲獻納,金榮祖爲修撰。
副校理沈之源,以辭職上疏,遞差。玉堂日記
以權潗爲掌令,李尙規爲長淵府使,金應祖爲兵曹正郞,任孝達爲弼善。
幼學李蓍吉上疏大槪,罷和議修戰略事。
府啓,林慶業罷職事,裵命純改正事。答曰,依啓。林慶業,觀其緘辭,處之未晩。
吏曹啓曰,暗行御史書狀碧潼郡守申瀄,爲先罷黜。啓。拿推。
院啓,刑曹佐郞李皞,多有不謹之誚,請罷職。工曹佐郞金光宇,爲人愚劣,請遞差。機張縣監李舜民,門地卑賤,請遞差。東部主簿崔大根,爲人愚濫,覓酒坊民,請罷事。答曰,依啓。李舜民事,用人之道,只觀其賢否而已。門地高下,不必太拘,可也。
備邊司啓曰,平安監司狀啓云云。朴惟健事,極爲痛駭,拿來定罪,何如?啓。允。朴惟健等所爲,極爲痛駭,竝拿來爲乎矣。來路使之相見。
前日世子親臨師傅喪議大臣事。答曰,依議施行。朝報
以禁府大祭日不爲坐起事。傳曰,前例雖如此,破格開坐,只捧招以入。禁府謄錄
上在慶德宮。停常參,只晝講。
有政。
晝講。入侍,同知事朴東善,特進官柳舜翼,參贊官鄭經世·金尙憲,記注官李士詳,檢討官崔惠吉,假注書朴日省,記事官全克恒。玉堂日記
以李景容爲承旨,任絖爲咸從縣令,朴宗一爲碧潼郡守,金奉祖爲禮曹正郞,李馨遠爲尙衣院正,沈演爲刑曹佐郞,朴蕁爲工曹佐郞,沈之源爲直講,申悅道爲兼監察,金灦爲禮曹佐郞。
副提學鄭經世箚子大槪,請先斬李灤,以正其誑敵誤我之罪,改撰答書,致明白痛切,示以決不可從之意,而內爲自强之計,毋恃和而自懈事。答曰,嘉卿憂國之忠,箚陳之事,當令廟堂議置。
吏曹啓曰,傳敎云云。趙希孟所告,乃其中枝葉,前例無可據者,上裁。啓。傳曰,六品遷轉,守令除授,錄於原從,可矣。
備忘記,兩西酷被兵燹,今年又遭無前旱災,哀我孑遺之民,擧未免塡壑之患,言念西土,不覺哽塞。令該曹前頭賑救別爲料理施行,以救垂死之命。
禮曹啓曰,九月初四日,昭武·寧社兩功臣會盟祭後,會盟宴諸事磨鍊,何如?傳曰,此時設宴,心甚未安,參酌議啓。
接伴使書目,近島各處人民,來投島中,至入編伍,呈文刷出計料,而飢民就食之路,其勢難防,通議于本道監司事。
府啓,林慶業事,停啓。
禁府,李灤元情。入啓。傳曰,今日開坐,趁午前與朴蘭英·朴景龍面質回啓,而此等曲折,似是朴景龍言于李景稷,必李景稷進參坐起然後,景龍,不得前後異辭矣。
禁府,吳信男元情。判付,信男罪犯極重,所當刑訊,但還國未久,因此殞命,則必甚矜惻,除刑照律。
禁府都事書目,逆珙妻子,六月二十六日,行船事。
禮曹,世子領議政家臨喪吉日,本月十三日。啓。朝報
禮賓寺官員以金人句管堂上意啓曰,仲男明日將發,設酒以餉,仲男要見其兄職牒,以其官敎示之,則天恩罔極云,仍爲向闕三拜三叩頭云矣。且自朝要見朴蘭英·景龍等兩人。此兩人,以與李灤面質之故,方在囚中,以在家治行答之之意,敢啓。答曰,知道。令該府面質後,卽爲放釋。禁府謄錄
上在慶德宮。停常參·經筵。
謝恩,副校理金堉,修撰金榮祖。玉堂日記
禁府,前縣令宣若海元情判付,除刑推,削職放送。
院啓,李舜民事。答曰,已諭勿煩。
禁府啓曰,議于大臣,則海昌君尹昉議,繼先等之爲主謀渠魁,明白無疑,如此之類,先朝亦有追施之例,依臺諫啓辭施行,恐無不可。右議政金瑬議,李繼先·閔濧之爲逆賊渠魁,明白無疑,臣於其時,以不可不正刑之意,陳啓於榻前,依啓辭施行,似爲宜當。領府事李元翼在外,判府事鄭昌衍,左議政吳允謙,病不收議。啓。傳曰,依議施行。
答兵曹判書辭職箚子曰,云云。嘉卿憂國之忠。卿雖有病,此時此任,決不可輕遞,須體予意,更勿固辭。且箚中所陳,當更詢于廟堂焉。
禁府,吳信男稱病厭避之罪,杖一百,罷職不敍,告身盡行追奪。啓。允。
府啓,黃澗縣監沈愊,爲人愚劣,有同土塊,請罷職事。靑陽縣監李昌業,以納粟之功,特授本職,家在關西,相距千有餘里,迎來之弊,有不可勝言,請遞差。答曰,依啓。李昌業,與近地守令相換,可也。
禁府,李灤罪犯,以蘭英·景龍等面質時所言觀之,則擅許難從之請,以開莫大之釁,辱國僨事之罪,實難容誅,上裁,何如?啓。依回啓施行。朝報
上在慶德宮。停常參·經筵。
左議政吳允謙十一度呈辭。答曰,安心調理。
禮曹啓曰,今此別試,兩西·咸鏡道,正當秋務,武士上來不便。此三道,令其各道試取儒生,一體施行,似爲合宜。敢啓。傳曰,依啓。
禁府啓曰,傳敎云云。李繼先·閔濧等,當初其屍身,已爲推去,知其停屍處。發遣都事掘來正刑,緣坐籍沒等事,依律擧行,何如?傳曰,依啓。
禮曹啓曰,避正殿·減膳·撤樂·遷市·閉南門·開北門·勿擊等事,依前例,七月初七日立秋爲始,復舊,何如?啓。節屆立秋,所當依前例施行,但遷市,閉南門之後,未得大雨,而循例復舊,事甚未妥,參酌施行。禮曹啓曰,遷市等事,以八月爲限乎,以得大雨爲限乎?傳曰,得大雨後復舊。
平安道暗行御史書目,龍川府使李之薰,居官不謹,濫率衙眷,偸取賑救之穀,買馬買奴,朝廷處置事。
禁府啓曰,李灤依回啓施行事,判下矣。問于律官照律後,處置,何如?傳曰,此實懲一礪百之擧,梟示以警後人。
登極使韓汝稷等書目,一行六月十一日夕,無事到登州事。
接伴使書目,登·萊撫院孫國楨上本內,我國朝貢之路,自今以後,勿許登州下陸,自此直往天津事,奉聖旨停當云云事。
備邊司以李廷龜箚子祕密回啓。傳曰,此事旣已牢定,決難更議,然爛熟講定,亦或不悖於爲國之道,以李廷龜箚辭,今日內廣收廷議。
院啓,殷栗縣監成敬身,爲人麤鄙,行己悖戾,請遞事。河陽縣監梁應漑,爲人奸濫,專事侵虐,請罷事。答曰,依啓。成敬身,更觀其治縣能否,而論之未晩。
禁府,李灤堂古介行刑。啓。
府啓,黃海兵使李眞卿,曾爲守令時,雖有廉謹之稱,專閫之用,則所未經試,請遞差。答曰,令廟堂議處。政院啓曰,廣收廷議事,六卿以上命招乎,二品以上命招乎?傳曰,二品以上命招。
因政院啓辭,命牌後,未及進參之員,明早出命牌,使之食前盡捧以入事,傳敎。朝報
豐寧君洪靌疏曰,伏以螻蟻微臣,猥以無似冒居元勳勘勳之後,厚招物議。臣之狼狽悶蹙之狀,已盡於前後陳達,此實聖明之所洞燭者也。臣每切兢惶,措身無地。今見右承旨李埈上疏,則其中一款,卽論昭武錄勳事也。臣固當屛伏,恭俟廟堂處置,而第李埈所謂不當錄勳之語,實符於臣之本情,故臣敢將危懇,略陳其槪。伏願聖明垂察焉。上年九月二十六日,臣適到橫城,翌日與縣監李擢男,親聽仁居起兵,請斬主和奸臣之語,繼見其凶疏。其中凶辭悖語,有人臣之所不忍見聞者,臣不勝驚駭。卽還本州,以試才事,傳令於將官,聚會軍兵,以觀其變之際,橫城縣監李擢男,倉卒遇變,挺身馳來,告變於臣,縣吏金應瑞,繼至又告,仁居發遣其中軍賊將金得命等,跟追縣監,未及而還去云。橫城守□官吏又報仁居執捉官奴應龍,使之吹角聚軍,又使其子新白·自白等,潰破縣庫,擇取弓箭云。臣不勝憤激于中,一邊馳啓,一邊領兵,趁其未及鴟張,登時擒捕,移囚於本州。及拿致京師鞫廳,訊問諸賊,一一承服正刑,則其爲逆之狀,大略如斯。臣於此時,豈有一毫僥功冒賞之念哉?身爲主鎭之官,義不敢坐視起兵,任其跳踉,臣之所爲者,不過臣子職分內事耳,而厥後千萬夢寐之外,自上命議於大臣,定其錄勳,臣誠惶恧,不知所處。承召上來之初,卽上辭章,猥陳私懇,而未蒙允許,事涉猥濫,不敢再溷,兢惶之念,益切于中者久矣。及其勘勳之時,臣之妄意,兩營將,各自領兵,俱到橫城邑內,鱗次馳入,則實有連兵之力,不錄此勳則已,若錄此勳,則酬賞之典,似不可獨無。故臣以陣上實狀,稟議于大臣,分等竝錄矣。旣勘之後,物議相繼重發,至於再勘三勘,而臣則只陳陣上實狀於大臣前而已。減與不減,大臣再三啓稟,終以李胤男當減陳啓,而自上特下勿減之命,勘勳顚末,不過如斯。所謂原·橫之人,扼腕而談之者,未知指誰某,而若其不參陣上之人,則其言,豈得爲眞的之論耶?趁其遠近兇徒未集之前,出其不意而擒縛,軍容之草草,勢所固然,而賊徒供招中,有曰,聚會一哨官云,則恐非二三勇士之所能縛也。至於昭武爲勳,其說甚長,今欲覼縷,適足惹鬧之言,必有主慮,而隱而不發,臣於此說,尤極驚怖,莫測其意之所在也。況臣擒賊之後,未嘗殺一名刑一人。此則原·橫之人,十目之所共證者,私訊辭連,死傷甚多之言,何爲而發也?天日在上,臣雖無狀,豈敢欺殿下哉?大槪,李埈以喉舌之臣,因聖上遇災求言之日,以昭武錄勳,爲當世之笑囮,而不當冒錄,至於陳疏,其言,豈無所見,亦非偶然所發,而其所謂此實公議,不可以人力遏截云者,尤是切直之言。臣雖無似,粗聞士大夫之風矣,豈可從他笑罵,晏然苟冒,有若眞有功者然哉?臣之此言,實非飾讓。伏願聖明,天地父母,俯諒微臣懇迫之情,勿以已勘爲難,亟削昭武之勳,以答公議,以安愚分。不勝幸甚。臣每被物議,輒溷天聽,非一非再,臣之罪戾,至此尤大。臣無任激切祈懇之至。謹昧死以聞。答曰,知道。省疏具悉卿懇。不中之言,不必相較,安心勿辭。忠勳府謄錄
禁府啓曰,逆賊李繼先·閔濧等停屍處,當初各其屍身逢授人推問事,捧甘結于典獄署矣。卽者,典獄署牒報于本府,繼先則黃海道江陰縣埋處,閔濧則往十里外埋置云。竝發遣都事掘來,依律正刑于西小門外,妻子爲奴,破家瀦澤,籍沒緣坐等事,一依擧行事,竝捧承傳施行,何如?答曰,依啓。禁府謄錄
上在慶德宮。停常參·經筵。
備邊司啓曰,戶曹判書沈悅,賑恤使稱號,從事官,使之自擇事。答曰,依啓。
平安道暗行御史書目,軍民慷慨思奮,願得軍糧軍器,死守山城,且龍·義·鐵,三邑之民,全失農業,日漸流散,將作空虛之地事。
吏曹啓曰,暗行御史書狀龍川府使李之薰,爲先罷黜。啓。拿推。
全羅監司書目,姜·朴所率漢人等,百計莊置,而不勝懷土之念,爭相現身是如爲在,扶安縣監韓興一,古阜郡守金光燧,朝廷處置事。
院啓,成敬身事。答曰,不允。
府啓,李眞卿事,停啓。
以收議,傳曰,廷獻不一,更議處置。此公事,今日內回啓。
禁府,逆賊閔濧,西小門外追刑。啓。
政院啓曰,閔濧追刑時,百官序立。啓。傳曰,依例擧行而已。此非啓稟之事也。朝報
上在慶德宮。停常參·經筵。
回答副使朴蘭英出去,胡差亦還。
以國忌齋戒,無所啓。朝報
上在慶德宮。停常參·經筵。
明日冬至使拜表,三嚴卯初。
以國忌,無所啓。朝報
觀象監,今月初十日未時,太白見於巳地。啓。朝報
上在慶德宮。停常參·經筵。
冬至使拜表,親臨。
校理李省身三度呈辭。入啓。遞差。玉堂日記
有政。以安倜爲龍川府使,朴炡爲大司諫,申達道爲持平,沈之源爲文學,沈東龜爲兵曹佐郞,吳達天爲刑曹佐郞,全三達爲黃海兵使,吳端爲副校理,李耆爲工曹正郞,金宗一爲禮曹正郞,李崇元爲慶尙左水使,李眞卿仍任長淵府使。
平安監司書目,宣川報,漢人五百餘名,持兵器往向仇寧·方山之路事。又書目,鐵山報,騎·步兵八十餘名,過向龍義之路事。
又書目,龍崗縣令李碩達,前江西縣令曺臣俊,田稅隱沒,査覈時循私低昻,罷黜事。龍川報,漢人十餘名,突入人家,明火作賊,劫奪其牛,射殺人命事。
禮曹啓曰,王世子師傅之喪,曾有別致賻之例云,令戶曹橫看相考,依前例擧行,何如?傳曰,允。
院啓,殷栗縣監成敬身遞差事。傳曰,依啓。
冬至使宋克訒,書狀官申悅道,發行。朝報
觀象監,今十一日未時,太白見於未地。啓。朝報
上在慶德宮。停常參,只晝講。
晝講。入侍,同知事洪瑞鳳,特進官南以恭,參贊官李景容,侍讀官鄭弘溟,記注官李士詳,檢討官崔惠吉,假注書朴日省,記事官全克恒。
講中庸,自大哉聖人之道,至言人道也。玉堂日記
禮曹啓曰,會盟宴,議于大臣,則海昌君尹昉議,以爲兵事未戢,又値凶歲,若以祭餘分賜新功臣,而宴禮則姑停,亦似權宜。右議政金瑬議,該曹參酌減損,誠爲得宜,依此行之,恐似無妨云。上裁。啓依海昌君議施行。
以備邊司環刀監造郞廳書啓單子。傳曰,梁應深守令除授,鄭亨道兒馬一匹賜給。
兵曹啓曰,別試初試,兩西·咸鏡道試官下送,必有廚傳之弊,依式年初試例,令其道定試官,試取規矩額數,臨時行會,何如?傳曰,允。
明日王世子,卒領議政家臨喪,出宮正時,辰正。
禁府,罪人李繼先,西小門外追刑。啓。
咸鏡監司書目,高原報,唐差一軍官二通事一,逃兵刷還事,自陽德踰來事。
備邊司啓曰,平安監司金起宗上疏云云。金起宗只遞監司,而仍授都元帥,監司勿兼副察使事。傳曰,金起宗,不念朝廷委任之意,每以辭職爲事,極爲猥濫,所當推考,姑爲回啓施行。朝報
禁府啓曰,閔濧追刑時,以百官序立事,政院請推本府郞廳及色吏矣。凡各衙門規例,雖非法典所載,自有流來定式,苟非應行之事,雖微末衙門,上司亦不得抑而行之也。百官序立之事,古規則未能詳知,往在己丑年逆獄時,宣祖大王,以鄭汝立朝官且是逆魁,故正刑之時,令百官序立。其時政院因傳敎分付于政府,政府知委各司而爲之。厥後,逆賊之變,非一非再,逆魁則例爲百官序立,而規矩已定,故政院分付政府而爲之。非但老吏詳知其事,本府堂上,亦有再經逆變,見而知之者。今者政院欲令本府擧行百官序立之事,本府雖王府衙門,知委政府,事體缺而以無前規之事,至於請推郞廳,殊甚未安,惶恐敢啓。答曰,知道。郞廳勿推。禁府謄錄
上在慶德宮。停常參·經筵。
有政。以金榮祖爲掌令,吳達升爲持平,金宗一爲正言,金元立爲注書,趙絅爲校理,李一元爲載寧郡守,張時憲爲碧潼郡守,李京夏爲龍岡縣令,李耆爲海美縣監,高傅川爲濟用監正,申達道·李省身爲直講,鄭百亨爲典籍,池德海爲禮曹佐郞。
禁府啓曰,今此李繼先·閔濧,旣以主謀渠魁,追施正刑,破家瀦澤一事,何以爲之?傳曰,勿爲瀦澤。
戶曹啓曰,平安監司狀啓云云。前成川府使辛曘,逋欠爲穀,蕩滌會計,事極可駭,拿來推閱。啓。依啓。朝報
以序立何以爲之事,傳曰,今番政院姑爲分付,此後詳規例,而何往而如是稽緩乎?禁府謄錄
上在慶德宮。停常參·經筵。
副修撰李景曾三度呈辭。遞差。玉堂日記
兵曹啓曰,當此飢饉之時,費糧往來,渠等亦爲怨苦,江原·下三道,亦令各其道分數試取,以省往來紛擾之弊,宜當,議大臣定奪,何如?答曰,依啓。
刑曹啓曰,濬源殿參奉柳山立,驛馬枉道,濫率驛卒罪,決杖一百,徒三年,告身盡行追奪。啓。依啓。朝報
上在慶德宮。停常參,只晝講。
有政。以李省身爲修撰。
晝講。入侍,知事李廷龜,特進官李曙,參贊官鄭經世·李聖求,檢討官崔惠吉,記事官朴蕁,假注書徐挺然。
講中庸,自子曰愚而好自用,至居上不驕而言亦人道也。玉堂日記
左議政吳允謙十三度呈辭。傳曰,遞差,承傳只捧本職。
院啓,箇滿守令,自今以後,堅守箇滿之法,以杜希冀之弊事,左右史不備,令本館速爲處置事。答曰,依啓。朝報
上在慶德宮。停常參·經筵。
有政。以金南重爲修撰。
校理金光炫三度呈辭。遞差。玉堂日記
以吳允謙爲判敦寧,李德泂爲知敦寧,吳䎘爲承旨,李聖求爲全羅監司,朴日省爲注書。
領府事李□箚子大槪,食物惶感事,勳府有司堂上·各司都提調乞遞事。答曰,省卿辭章,予心缺然,卿須勿固辭,待秋涼入來,以副寡昧之至望。
以洪命耉·韓亨吉·申敏一·孟世衡爲賑恤從事官。
兵曹啓曰,江原·下三道別試初試,各其道分數試取事,議于大臣,海昌君尹昉,右議政金瑬議,以爲依該曹公事,似當。傳曰,依議施行。
咸鏡監司書目,督府差官金汝綬,唐人十六名刷還事。朝報
上在慶德宮。停常參·經筵。
西平府院君韓俊謙小祥,中殿望哭後,問安。玉堂日記
府啓,近來日官怠棄職事,造曆之際,專不用意,至於伏日,與中朝曆書,大小不同,請從重推考。答曰,我國伏日,與中朝,自前不同,似有其意,更爲詳察論之,可也。朝報
以義禁府李慶禎回啓公事,傳曰,所謂未收米二十石,至今不納人小名,昭在於未收文書中,時督捧或米或木間,兩麥已登,庶幾畢捧云。其元情中曰,未捧也。而其回啓曰,有若分給本縣人民者然云云者。禁府不覺而然耶,欲實其己見而飾辭耶?自上亦有或未及詳見,諸承旨察見回啓。
右副承旨啓曰,禁府以億起,非本縣之人,而泛稱不納人小名云云,有若分給本縣人民者然云。故臣以億起,非本縣人,而有若本縣人云,則奸僞似在於其中,故以此覈啓矣。今以未納及分給一款更査,則回啓中分給人名,置簿相考,則五月初三日金億起處,米十石,金雲龍處,太二十石,分給云云。五月初三日,乃慶禎在官時也,果其分給,則何以言未納,旣云未納,則以何物分給乎?且當初元情內,米二十石云云,今此回啓中,金億起米十石,金雲龍太二十石云云,前後之辭不同。無乃指他色目中米太,歸之於一同三十疋之數乎?臣未知有何曲折。此公事還出給,何如?傳曰,依啓。且禁府不有國法,徒懷文過飾非,前後回啓,三變其說,而終不詳覈,極爲駭愕,本府堂上,竝從重推考。
政院啓曰,以義禁府李祥龍照本,傳曰,此律似不當矣,問于政院檢律以啓事,傳敎矣。臣亦疑其律文不當,與本院檢律反覆考見律文,則大明律因公擅科斂條,科斂所屬財物者,杖六十,入己者,計贓以枉法論,枉法贓一貫以下,杖七十,一貫以上至八十貫絞,大典禁制條,十一人犯贓者,錄案,而李祥龍罪目中,別無現出入己計贓物目,故禁府,以此照律,敢爲捧入矣。以入己計贓論之,則此非當律云矣。傳曰,知道。李祥龍之虐民徵斂,雖無現著之事,一人一朔料米,二石七斗磨鍊,足見其貪婪之狀也。禁府所照之律,似爲輕歇,使之改照相當之律,可矣。
禁府啓曰,云云事,傳敎矣。李祥龍罪狀,當初照律時,臣等亦知其輕歇,而但御史狀啓中,虐民徵斂之事,別無現著可據之迹,故以大明律,因公擅科斂條,科所屬財物者,杖六十,同律制書有違條,杖一百,大典推斷條,文武官犯私罪,杖一百決杖,告身盡行追奪,三條合而竝擬以啓矣。伏承聖敎,以御史處現捉五月朔衙料件記,衙屬應率者,依法典准除外,其餘濫數上下者合計,則米豆竝一百八斗三升,以此銅錢作貫,則一十貫八百三十文。據此照律,則大明律欺詐官私取財條,若監臨主守,詐取所監守之物者,以監守自盜論,又監守自盜倉庫錢糧條,凡監臨主守自盜倉庫錢糧等物,不分首從,竝贓論罪,竝於右小臂膊上,刺盜官錢·糧·物三字,一十貫,杖七十徒一年半,一十二貫五百文,杖八十徒二年。大典禁制中,士人犯贓者錄案,移文吏·兵曹·司憲府·司諫院云。以此照律斷,似爲宜當。但祥龍赴任,在於丁卯正月二十六日,至今年五月合十七朔,以現捉文書推類而論之,則其前各朔上下,亦必一樣,應伏四十貫斬之律,而無可據文書。凡死罪,必須結案取招,然後照斷例也。何以爲之?敢稟。傳曰,知道。以十一貫自盜律照斷似當,議處。
又啓曰,濫騎罪人柳山立,已爲決杖,定配于公淸道淸州地栗峯驛,依例令京驛子。押領交付,何如?傳曰,依啓。禁府謄錄
上在慶德宮。停常參·經筵。
禁府,濫騎前參奉柳山立,栗峯定配。啓。
禁府,崔光源·邊先甲·姜信立,刑問一次,崔訥·金澤,各四次,鄭尙古九次,不服加刑。啓。允。辛曘元情公事,判付內,刑推當否,議啓。
府啓日官事,停啓。朝報
都監啓曰,都體察使啓辭中,海西丁卯式年砲手及束伍炮保,徵布變通一款,本監因御史書啓,已口覆啓蒙允矣。將此事意,移文體府,何如?傳曰,允。訓局謄錄
上在慶德宮。停常參·經筵。
校理吳端三度呈辭。遞差。玉堂日記
傳曰,大臣·備局堂上·兵判·副元帥·三司長官命招,引見。
榻前院啓,聞變亂之後,所修之史,雖置地庫,而不爲封閉,有同等閑文書,當該史官,請先罷後推。掌試之官,爲任極重,而外方尤難,請各道京試官,極擇差送。官令之濫率衙眷,冒法貽弊,至於守令族屬,依止厥邑,冒占田土,其害甚多,請申飭各道痛懲此弊。答曰,依啓。史官事,自何時如此乎?當觀緘辭而處之,姑爲推考。
領府事李□箚子大槪,勳府有司堂上·諸司都提調,乞遞事。朝報
上在慶德宮。停常參·經筵。
有政。以沈之源爲副修撰。
謝恩,修撰金南重。玉堂日記
傳曰,右相命招,卜相。
以李廷龜爲右議政,李坰爲持平,吳達升·吳端爲禮曹正郞,崔衍爲司成,金光炫爲直講,李貴爲兵曹判書,吳百齡爲承旨。
京畿監司書目,振威呈,以毛差率刷還唐人八十二名上來事。
禮曹啓曰,京外別試額數,不可以一二人之傳說,有所增減,請議大臣定奪,何如?傳曰,允。
院啓,史官先罷後推事。答曰,依啓。
答領府事李元翼箚曰,近因久不見卿,過失日積,國事日非,予甚懼焉。願卿念先朝之深恩,體寡昧之至意,待秋涼入來,以補予不逮,須勿更辭事,遣史官傳諭。朝報
上在慶德宮。停常參·經筵。
兵曹判書李貴辭職箚子。入啓。答曰,卿自少知兵,智慮過人,今拜此任,亦云晩矣。卿其勿辭,速出行公。
史庫不爲封閉,應罷史官沈東龜·鄭百亨。啓。
禁府,申曘議啓公事。判付,以許多國穀,瞞報蕩滌之罪,照律。李慶禎刑推公事。判付,罪犯贓汚,所當刑推窮問,但振武大功,似不可徒用一切之法。除刑,削奪官爵,邊遠定配,未知如何。十分參酌,以啓。朝報
上在慶德宮。停常參·經筵。
戶曹啓曰,引見時李曙所啓,出米百餘石置諸鍾樓,買得弊衣,則可救赤脫矣。上曰,此言似爲着實,趁今爲之,可也。須付能幹之人,速爲擧行事,傳敎矣。當出百餘石,使之貿衣,入送西邊,分給應募爲兵者,允爲切實,本曹郞廳一員使之句管,貿得,何如?傳曰,允。右議政李廷龜辭職箚子。入啓。答曰,卿素合輔弼之任,必能使國家治安,須勿控辭,速出行公。
禁府,前郡守洪龍海拿囚。朝報
上在慶德宮。停常參·經筵。
謝恩,副校理沈之源。
平安道暗行御史書目,平壤民人,遮道呈書,請仍監司事。
禁府,前縣監李德恒拿囚。
禁府啓曰,前成川府使申曘,許多國穀,瞞報蕩滌罪,杖一百,徒三年,告身盡行追奪。啓。功減一等。
兵曹啓曰,唐人禁止事,嚴飭守門將內入哨官,領軍環立,使不得闌入,而唐人等拔劍突入,幾至接戰,終不得禁止,當該守門將,及哨官,爲先推考。傳曰,竝拿推。
傳曰,毛差率軍丁,不意突入闕內,拔劍作辭如此作弊者綁送,乃是毛將之令,拔劍作挐者,無爲綁送,未知如何,議處。
傳曰,毛差率軍兵三十餘,猝入闕內,以致喧擾於禁中,差備譯官竝拿推。
禁府,哨官李行,守門將吳邦彦,譯官黃聖男·柳憲拿囚。
兵曹武科初試規矩,六兩二矢八十步,片箭三矢二巡一中落點。仍傳曰,此規矩輕重,何如?問啓。朝報
兵曹啓曰,毛差所接處,卽刻加定軍士一百名,令部將領率嚴,而各門把守,則不可專委於疲殘軍士,訓鍊都監砲手量數定送,使之同力圍守,何如?傳曰,依啓。各別堅守,俾無逃逸之弊。
訓鍊都監啓曰,云云事,傳敎矣。右別哨官崔孝男所領軍兵一百名,已爲定送,使之圍守之意,敢啓。傳曰,知道。訓局謄錄
上在慶德宮。停常參·經筵。
禮曹啓曰,議于大臣,則海昌君尹昉議,以爲國家事,非一家私事,若非法典所載,則必考前例而爲之。壬辰以後,分定外方,必非一再,令該曹更加參酌施行,若終不得考出,則無寧依乙丑已行之例而爲之。左議政金瑬議,以爲科擧重事,不可以一人見聞,容易增減,依乙丑已定之例而爲之,無妨。傳曰,依海昌君議施行。
備邊司啓曰,突入闕內,拔劍作亂,渠何敢乃爾?此決不可置之,依毛將之言綁送,而將此曲折移揭,爲當。傳曰,知道。姑爲拘留,爲先移咨,宜當。議處。
禁府,前牛峯縣監李祥龍,虐民沈醉徵斂□衙料數外濫數,米斗竝一百八斗上下罪,決杖七十,徒一年半,剌字,錄案,告身追奪。啓。依允。,免刺。
傳曰,渠旣無知妄作,欲免己罪,不無構誣我國於毛將之事。多定軍士,卽刻圍守,使內外家丁,不得出入相通,而訓鍊都監軍兵,亦爲多定,同力圍守。
右議政李廷龜箚子大槪,辭職事。答曰,卿才德素著,實合此任,筋力雖憊,精神未衰,宜體至意,更勿控辭,勉輔寡昧。
禁府,辛曘德源鐵關驛,李德恒永川淸通驛,徒二年半定配。啓。
左副承旨李埈上疏,別擧之設於各道,久矣。額數派定,雖曰無文案可考,而文案之大者,莫過於大典,大典科擧條,凡科初試六百,則各道初試分定,以大小爲差,歷歷可考,今此科擧初試數,依大典分定事。入啓。啓下該曹。朝報
禁府啓曰,咸鏡道德源府鐵關驛,徒二年半定配辛曘,慶尙道永川郡淸道驛,徒二年半定配李德恒等,依近例令京驛子配所押送後,啓聞事,兩道監司處行移,何如?答曰,依啓。
又啓曰,平安道中和府生陽驛,徒一年半定配李祥龍,依近例令京驛子押領交付,何如?答曰,依啓。又啓曰,平安道龜城府定配李慶禎,依近例令京驛子押領交付,何如?答曰,依啓。禁府謄錄
上在慶德宮。停常參·經筵。
禁府,前縣監李祥龍,中和生陽驛徒一年半定配。啓。
咸鏡監司書目,會寧安置罪人安應魯物故事。又書目,道內旱災太甚,北靑·甲山等,六七月下霜事。
府啓,毛差等,拔劍突入闕內之變,自壬辰以後,所未嘗有者也。兵曹入直之官,不敢發一號令以禁之,請當該堂上·郞廳,竝罷職。答曰,竝推考。
院啓,唐人拔劍突入之時,哨官·守門將,不思忘身禁暴之義,以致攔入,驚動大內。請該哨官·守門將,依軍律處斷,兵曹當該堂上,先罷後推,郞廳及伺候所郞廳,竝命拿鞫,色承旨推考事。禮賓正金琂,爲人麤鄙,奔走得職,曾爲全羅京試官,取士不公,人言藉藉,請罷職。舒川郡守韓明勗,交結土豪,苟圖仍任,湖中之人,莫不唾鄙,請罷職。答曰,依啓。兵曹堂上推考,金琂遞差,哨官·守門將,已令拿鞫,捧招後當斟酌處置。
平安道暗行御史書目,中和府使安夢尹,濫刑官吏,杖殺衙前,侵虐官奴婢,徵納紬繭,朝廷處置事。
禁府,兵曹郞廳黃㦿,伺候郞廳李源拿囚。朝報
上在慶德宮。停常參·經筵。
有政。以李昭漢爲校理,李睟光爲吏曹判書,張維爲右參贊,金尙憲爲刑曹判書,李弘胄爲知事,趙希逸爲同知,申達道爲文學,金光炫爲吏曹正郞,金元立爲說書,金繼燾爲工曹參議,李省身爲掌樂正,韓仁及爲司藝,林慶業爲舒川郡守。
以沈之源·鄭弘溟·羅萬甲,爲公淸·全羅·慶尙道京試官。
兵曹啓曰,武科初試規矩,若以六兩百步爲限,則似當。伏惟上裁。傳曰,依啓。
領府事李元翼上疏大槪,勳府有司堂上·諸司提調乞遞事。答曰,卿辭至此,有司堂上,不得已勉副卿意焉。
承文院,新來揀擇尹鳴殷·李惕然·尹謙·丁彦璜。啓。
院啓,兵曹堂上罷職事。金琂事。答曰,已爲參酌施罰,勿煩可也。
吏曹啓曰,暗行御史書狀云云。中和府使安夢尹,爲先罷職。啓。依允。
府啓,兵曹堂上郞廳罷職事。顯陵參奉朴澤龍,爲人麤鄙,請罷事。答曰,依啓。兵官已爲推考,不必罷職。
禁府,李之薰拿囚。啓。
左議政金瑬箚子,體察辭免事。
備邊司啓曰,脫有事變,則京畿軍兵,李曙摠領入衛江都,南漢山城入守大將,群議皆以爲無如李守一,故以李守一差出之意,敢啓。傳曰,知道。從當議定。朝報
上在慶德宮。停常參,只朝講。
朝講。入侍,領事李廷龜,知事李貴,特進官沈悅,大司憲洪瑞鳳,特進官李景稷,參贊官洪得一,侍讀官沈之源,檢討官崔惠吉,正言林得悅,記事官朴日省·具鳳瑞·全克恒。
講中庸,自仲尼祖述堯·舜,至言小德之川流亦天道也。玉堂日記
禁府,黃㦿·李源·李行·吳邦彦等元情。判付,除刑照律。李源放送。柳憲·黃聖男分揀放送。
罪人金搢·朴惟健·邊基拿囚。
政院啓曰,伺候郞廳及譯官來言,毛永卿近自數日,廢食呼泣,有時結項之狀云。敢啓。傳曰,知道。使之措辭開諭。
禮曹啓曰,別試初試,今將六百之數更爲磨鍊,京中二百五十,京畿五十,慶尙·全羅道各七十,公淸道六十,江原三十,平安·黃海二十五,咸鏡三十,似爲適中,何以爲之?傳曰,知道。李埈疏辭,不無意見,更爲酌定,可也。
禁府,李慶禎龜城定配。啓。又啓曰,邊先甲刑問三次加刑。啓分揀放送。崔光遠加刑。啓除刑推,議處。洪龍海元情判付,除刑議處。李之薰元情。判付,姑除刑推,査覈處置。
朝講入侍時,府院啓,兵曹堂上·郞廳罷職事。答曰,公緘後處之。金琂事,停啓。朝報
上在慶德宮。停常參·經筵。
兵曹啓曰,佐郞黃㦿,漢人拔劍,突入闕門,不能防遏罪,杖一百贖。啓功減一等,只罷其職。守門將吳邦彦,哨官李行,杖一百,流三千里,告身盡行追奪。啓功減一等,吳邦彦乙良,只奪告身,決杖。
平安監司書目,鐵山報,都督回到鹿島事。
府院啓,兵曹堂上·郞廳罷職事。答曰,不允。哨官·守門將依律事,停啓。
賑恤郞廳兪伯曾上疏大槪,適因求言,又陳前疏未盡之懷事。
備邊司啓辭,鄭忠信本司堂上差下事。依啓。朝報
錄勳都監啓曰,會盟祭日期不遠。應參人員,因公私在外者,必須及於開月二十日前上來,然後前期受誓戒,入淸齋,方可參祭。寧社功臣行護軍崔山輝,以覲親事,遠在咸鏡道會寧地,故自都監曾已行會於監兵使處,使之知委上送矣。但日期臨迫,道路極遠,以自下行會,似難無弊護送。且國家待勳臣事體,亦非尋常,崔山輝給馬急急上送之意,其道監司處下諭,似當。且舊功臣中,以監兵水使在外者亦多,令忠勳府一一抄出,依舊例下諭,及期上來,俾無臨時顚倒未及之患,宜當,敢啓。傳曰,依啓。勳府謄錄
上在慶德宮。停常參·經筵。
有政。以鄭蘊爲都承旨,成大勳爲中和府使,池德海爲兵曹佐郞,安復善爲古阜郡守。
平安監司書目,定州報,漢人具甲冑,設伏於林畔,回答使·金差,不得前進,還來本州事。
回答使書目,一行前進林畔,路逢漢人攔阻,還來定州事。
備邊司啓曰,平安監司金起宗,曾因上疏啓請遞改,今以暗行狀啓,當爲仍任,仍民情之願留,姑爲仍任,何如?答曰,依啓。其母,所在官月給食物,以表予嘉奬之意。
府啓,兵曹堂上罷職事。答曰,依啓。應罷參判尹墀。
錄勳都監啓曰,會盟祭日期不遠,寧社功臣崔山輝,以覲親往在會寧,給馬上送事,監司處下諭,舊功臣中,以監兵水使在外者,依舊例入啓,下諭,及期上來,宜當。傳曰,依啓。朝報郞廳洪敍箕校正。郞廳權穎書。
上在慶德宮。停常參·經筵。
謝恩,校理李昭漢。玉堂日記
刑曹啓目,問安使李景嚴,驛馬便行罪,杖一百,徒三年,告身盡行追奪,啓功減一等。又啓曰,李景嚴移禁府,決杖定配,何如?傳曰,允。
刑曹啓曰,暗行御史書狀云云。中和府使安夢尹,移禁府處置,何如?傳曰,允。
禁府,李景嚴楊根娛賓驛定配。啓。傳曰,此有老親,近驛改定配。
平安道暗行御史尹煌入來,書啓入啓。
傳曰,明日引見。朝報
忠勳府啓曰,會盟祭入參功臣,在外監兵使中,平安道觀察使金起宗,兵使申景瑗,南道兵使邊潝,慶尙右兵使朴瑺,統制使李沆,全羅兵使具仁垕,前黃海道觀察使張紳,中軍趙時俊,公淸道兵使申景裕,水原防禦使李時白,京畿觀察使崔鳴吉,竝爲來參事,發馬下諭,宜當。兩界及沿海遠道守令邊將外,其餘內地近道守令邊將,因公在外,應參人員,及外居舊功臣嫡長·新功臣嫡長·衆子等,竝令來參事,亦爲發馬行會,何如?傳曰,依啓。平安監司金起宗,亦令來參,後勿爲例。勳府謄錄
上在慶德宮。停常參,只朝講。
朝講。入侍,領事金瑬,知事李貴,特進官李守一·崔來吉,大司諫朴炡,參贊官李埈,掌令金榮祖,侍讀官李昭漢,檢討官崔惠吉,假注書李惕然,記事官具鳳瑞·全克恒。
講中庸,自惟天下至誠,至至此而無以加矣。玉堂日記
有政。以李守一爲摠管,柳景緝爲正言,李基祚爲兵曹參知,金止男爲刑曹參議,李貴爲判義禁,尹煌爲輔德,李景曾爲修撰,吳端爲持平,金孝誠爲戶曹正郞,金槃爲兼弼善,李性源爲直講,金德承爲海運判官,林得悅爲禮曹佐郞,李昭漢爲公淸試官。典籍李善行加通政。
禁府,李景嚴平丘驛改定配。啓。
備邊司啓曰,竊聞兩湖群縣,嘯聚爲群,始爲草賊,終至於明火殺越。或云武士多入,騎馬亦衆,萬一兇孽,誘而領之,則其患有不可測。此時雖不可差出討捕使,各處皆有營將,各邑皆有將官,令兵使設機捕捉事,移文監·兵使,何如?傳曰,依啓。
忠勳府啓曰,會盟祭時,在外應參功臣平安監司金起宗,兵使申景瑗,南兵使邊潝,慶尙右兵使朴瑺,統制使李沆,全羅兵使具仁垕,前黃海監司張紳,中軍趙時俊,公淸兵使申景裕,水原府使李時白,京畿監司崔鳴吉,竝來參,何如?傳曰,依啓。平安監司金起宗,亦令來參後勿爲例。
京畿監司書目,平丘呈,以咸鏡前虞候黃瀷,各驛濫騎事。朝報
上在慶德宮。停常參·經筵。
吏曹判書李睟光肅拜後,辭免啓辭。答曰,卿素合此任,豈有不堪?宜勿辭之。
政院啓曰,秋節向深,而南門尙閉,依舊閉北門,開南門,似爲便當,敢啓。傳曰,依啓。
冬至使書目,七月二十九日,大同江乘船開洋事。
黃海監使書目,長連縣監崔復明身死事。
賑恤從事韓亨吉有頉,代南斗瞻。啓。
諫院箚子大槪,求言陳弊事。入啓。答曰,觀爾等箚辭,其所陳,正中予病。爾等愛君之誠,殊甚嘉尙。予雖不敏,敢不服膺而改過哉?朝報
禁府啓曰,府奴逆賊李秀香奴二男·一男等,以給己之官主法,當初卽爲入啓,本府定屬事,至於捧承傳移文掌隷院矣。今聞該院不有承傳,定屬他司云,事甚不當。依前承傳,以本府奴,仍爲定屬。且本府奴婢數少,不成貌樣,前者勿爲斜付事,已爲捧承傳,而府婢大桂香·注巨里等,厭避本府,投屬斜付,極爲痛惡。依前承傳,勿爲斜付,還屬本府,何如?答曰,依啓。且桂香等,已爲斜付,又非奴子,不必還下。禁府謄錄
上在慶德宮。停常參·經筵。
政院啓曰,日記限內未修正,丙寅假注書金汝鈺,戊辰李慶相,依承傳罷職。啓。依啓。
參贊官張維箚子大槪,因求言之敎,略陳意見事。朝報
上在慶德宮。停常參·經筵。
有政。以李楘爲吏曹參議,張維爲知經筵,尹璛爲平安兵使,金槃爲副應敎,金堉爲吏曹佐郞,林得悅爲兵曹佐郞,李滈爲戶曹佐郞,朴而立爲刑曹佐郞,兪伯曾爲承旨,尹煌爲司諫,李省身爲副校理,金慶徵爲刑曹參判,李敏樹爲工曹正郞,南撥爲通禮,鄭廣成爲兵曹參議,趙克善爲工曹佐郞。
禮曹啓曰,鄕試額數,更爲酌定,可也事,傳敎矣。此事,前日已經大臣議定,臣等不敢輕易更改。更議大臣處置,何如?傳曰,依啓。
答張維疏曰,嘉卿爲國惓惓之誠。當留念焉。
禁府啓目,李之薰·邊基,刑推。啓。依允。洪龍海發明取實爲難,依該曹照律施行。啓。依回啓施行。金搢·朴惟健供招無路,何以爲之?啓。竝分揀,還發配所。朝報
上在慶德宮。停常參,只晝講。
晝講。入侍,知事李貴,特進官元鎤,參贊官兪伯曾,侍讀官李昭漢,檢討官崔惠吉,假注書李惕然,記事官具鳳瑞·全克恒。
講中庸,自詩曰衣錦尙絅,至其可不盡心乎。
禮曹參議鄭百昌,佐郞李岵,以影幀修改事,江陵出去。
全羅試官鄭弘溟,慶尙試官羅萬甲,出去。朝報
上在慶德宮。停常參·經筵。
謝恩,副校理李省身。玉堂日記
禮曹啓曰,鄕試額數,大臣議得,依議事,傳敎矣。大臣之議,咸鏡·平安,各減五人,添給於嶺南,事甚便當云。嶺南初七十人,加送十人,前後竝八十人,定額取試之意,敢啓。傳曰,減彼與此,事涉未安,京中額數,量宜減除,添給于兩南。
吏曹啓目,暗行御史書狀云云。善治守令庶尹李永式,龍岡縣令李碩達,其次寧邊府使李溭,寧遠郡守李必達,龜城府使鄭之罕,順川郡守李景顔,三和府使崔應。皆各有紀績褒賞之事,上裁,何如?啓。傳曰,李永式陞敍,李碩達及李溭等,各賜表裏。
院啓,設科取士,其事甚重,分道定額,自有恒式,請還收兩南添給額數之命,依當初該曹公事施行事。通禮南撥,居鄕縱恣,貽弊多端,至於分朝,南下之日,以渠家田結,責立刷馬之故,公然發牌,收捕郡吏,使不得下手。一行諸臣無不駭憤。如此之人,不可齒在衣冠之列,請削去仕版。答曰,京外試取之數,多寡不中,今此增減,實爲妥當,如是論之,未曉其意也。南撥遞差。
禁府,申瀄拿囚。朝報
上在慶德宮。停常參·經筵。
有政。以張維爲大司憲,吳達升爲持平,洪瑞鳳爲益寧君,申達道·洪憲爲直講,李性源爲文學,徐渻爲參贊。
禮曹啓曰,傳敎云云。別試京中額數,二百五十內除去二十,全羅一十,慶尙一十,依傳敎添送。啓。依啓。
弘文館啓曰,經筵中庸畢講後,進講之書,問于領事,則書傳爲當云。傳曰,依啓。
工曹判書申景禛箚子大槪,本職·訓鍊大將·捕盜大將乞遞事。答曰,彈壓驕兵,嚴明紀律,至誠扈衛,以壯國勢,皆卿之功也。恩威不中,下情不通,亦卿之病也。卿勿控辭,須改病痛,以副予望。
院啓,鄕試額數事。南撥事。吏曹省記闕呈,當該郞廳罷職事。答曰,依啓。額數事如是堅執,似爲不當,更勿煩瀆。南撥事,不允。
吏曹佐郞應罷洪命耉。朝報
上在慶德宮。停常參·經筵。
謝恩,副應敎金槃,修撰李景曾。玉堂日記
公洪試官李昭漢下去。
兵曹啓曰,暗行御史書狀,上土僉使許謙,撫卒賑飢,最爲聲稱,碧團僉使奉瑛,壯健膽略,屢與胡漢相戰,所當嘉奬。麟山僉使李忠伯,刑杖過濫,爲先罷黜事,上裁。啓。依回啓施行。許謙等,賜表裏。
草土臣申翊聖上疏大槪,爲先臣辨誣事。
院啓,南撥事,以齋戒姑停。鄕試額數事,停啓。朝報
上在慶德宮。停常參·經筵。
平安兵使書目,偵探軍官進告內,曲參將軍兵四百餘名,水上下往來,回答使與金差,不得已直向義州事。
回答使書目,一行八月初七日,發向定州事。
慶尙監司書目,咸陽呈,再度逃軍林春達·允守等,梟示事。
院啓,南撥事,舒川郡守林慶業,曾爲守宰,頗有不謹之誚,請遞差。答曰,依啓。南撥罷職。
答申翊聖曰,其言不近,故予已不信,卿勿多辨。
李貴箚子。答曰,被人讒譖之斥,實是滄浪之自取,今後勿以道聽之說煩瀆也。
玉堂箚子大槪,請盡誠實之道,以答天譴事。朝報
上在慶德宮。停常參·經筵。
答玉堂箚曰,深嘉卿等愛君之誠。箚辭無非至論,予敢不惕念而自勉哉?
答李曙辭職箚曰,卿才能過人,赤心憂國,予嘗嘉歎,亦不無病痛。卿其改之,以副予望,更勿固辭。
平安監司書目,回答使一行,阻水至今濡滯,整頓打發事。中軍高弘建,入送安州,寧邊府使李溭,加定領將,使之護行于義州事。鐵山報,再見任都司問答辭緣事。
院啓,南撥削版事,停啓。朝報
義禁府啓曰,近日禁府,何不坐起乎,問啓事,傳敎矣。本府坐起之例,間二日爲之。故本月初四日坐起後,因釋奠·社稷大祭,不得開坐,今日始空日,故時方坐起之意,敢啓。答曰,知道。
又啓曰,伏見宣惠廳啓下公事,本府皂隷價米,亦依貢物例,每名一朔米減八分之一矣。當此大無之歲,國儲蕩竭之日,係干別役之價,盡爲量減,臣等非不知斗米加減之爲急,而但念本府則非他等閑各司之比。使喚下輩,只有若干皂隷,其出使之煩,奔走之勞,罔晝夜爲苦,而元皂隷極少,只以雇立爲使喚,雇立價米,已有定限,今將減給,無一人願雇者,其勢極爲可慮,而前頭又有五所場中責送之事,萬無備數成形之理,不得不具由以啓。更令宣惠廳量宜加定,以便公私,何如?答曰,知道。令本廳量處。禁府謄錄
上在慶德宮。停常參·經筵。
政院啓曰,來十五日,儒生殿講日次,取稟。傳曰,依前例爲之。
院啓,司評金光煒,爲人陰譎,曾在昏朝,附會兇黨,受其指嗾,謀害善良,請削去仕版。答曰,曩時之事,今始論之太晩,勿煩可也。
因備局諫院箚子回啓。傳曰,依回啓施行爲乎矣,前後冤死人及流竄中,罪同罰異者,更加審理,俾無一人一魂之抱冤。朝報
宗親府郞廳以有司堂上意來啓曰,本府素無典僕,使喚無人,不成衙門體面,常爲悶慮之際,自上軫念如此事狀,逆家奴婢,特令優給矣。前日本府所定給者,有名無實,不能推得,頃者,不得已陳達以新逆賊奴婢充定事,入啓蒙允,而定送之中,逆賊李秀香奴一男·二男,該掌已爲定給使喚矣。今見義禁府啓辭,則秀香,本府奴婢,給己之官主法,此說甚爲不近。初雖義禁府奴子,旣爲免賤,已行書吏之役,則非義禁府奴子,槪可知矣。況以大逆已行正刑,籍沒奴婢,該掌已爲分定之後,還爲推去,事甚未妥。義禁府,則以王府衙門,素多典僕,逆賊奴婢,隨定隨推,力豈不足也?本府則衙門雖重,言不見施,動輒取侮,似難他得,旣爲使喚奴子,又被見奪,情跡可惜。奴一男·二男,本府仍爲使喚事,捧承傳,何如?答曰,知道。一男等令該司啓下先後相考處置。禁府謄錄
上在慶德宮。停常參·經筵。
謝恩,校理趙絅。玉堂日記
有政。以吳端爲持平,金槃爲執義,睦敍欽爲舒川郡守,李莯爲通禮,秦尙弘爲刑曹正郞,吳百齡爲同知,柳舜翼爲副摠管,李坰爲文學,趙邦直爲掌樂正,李袨爲禮賓正,李性源爲直講,李志賤爲典籍。
忠勳府啓曰,會盟祭時,振武功臣李慶禎,龜城定配,扈聖功臣延陵府院君李好閔嫡長子景嚴,平丘定配,此人何以爲之?傳曰,竝使來參,可也。
吏曹啓,成均權知新及第卞時益·鄭弘緖·奇晩獻·成台耉,校書權知朴弘先。啓。
政院啓曰,以備邊司啓辭,軍籍正案限內不上送,淸州·木川·報恩·泰安·溫陽·公州全然不爲擧行,取考六官除授久近開後以啓。傳曰,其中在任最久公州等兩官,爲先罷黜。在任最久應罷,公州牧使閔應恢,木川縣監朴垓啓。
前察訪李克泌上疏大槪,洞開言路,克盡求言之實事。答曰,深嘉爾誠,疏辭實是格言,當留念焉。
院啓,金光煒事。答曰,不允。朝報
忠勳府啓曰,本府謄錄內,會盟祭一款,功臣付處。盡奪告身。永不敍用。門外黜送。放歸田里,竝許來參云,而定社功臣張哲,被罪定配,其後會盟時,蒙恩復職,佐翼功臣昌城君曺孝一,亦放忠州,其後會盟時,復職來參,竝在謄錄,而又有竄謫者,則竝有特恩,乃許來參之語。故頃日義禁府,因錄勳都監啓辭,問于本府,抄出被罪之類,竝爲啓稟。其中舊功臣嫡長竄謫李克修,削黜尹鞏等竝使之來參事,已爲捧承傳矣。今者振武功臣李慶禎,龜城定配,扈聖功臣延陵府院君李好閔嫡長子李景嚴,平丘定配,此人等何以爲之?惶恐敢稟。傳曰,知道。使之來參,可也。忠勳府謄錄
上在慶德宮。停常參·經筵。
禁府啓曰,因諫院箚,備局回啓,前後冤死及流竄中,罪同罰異者,更加審理,俾無一人一魂之抱冤事,傳敎矣。審理冤獄,所係甚重,依前規,議大臣稟裁施行。啓。依允。
明日儒生殿講,試官鄭經世·元鎤,參考官李敏求·李景奭·金光炫·李行遠。
憲府箚子,應旨陳言事。答曰,箚辭無非格言至論,當以此常自警而力行焉。
院啓,金光煒事。答曰,罷職。朝報
以禁府崔大允啓本,傳曰,此律是乎?問于政院律官以啓。右副承旨啓曰,問于律官,則崔大允罪目判下內,創開新規,徵斂民間之罪,禁府以大明律因公擅自科斂所屬財物者杖六十照斷,而本條又云,入己者以枉法論。入己·枉法,係是贓律,而崔大允之徵斂民間,若謂之入己,則禁府似輕矣。傳曰,知道。所照之律,似輕,此公事還出給。
禁府啓曰,云云事,傳敎矣。當初,崔大允以邊先甲等爲證,而先甲等所報,一如大允之供辭,受刑三次,一向發明,旣爲分揀放送,則大允不爲入己之迹,似無所據,然係干贓罪,故臣等據法請刑矣。判付內除刑推,以創開新規,徵斂民間之罪,照律施行宜當,議處事,命下。故臣等以此照律事,議啓蒙允。臣等照律時,不敢只委於律官,取考律文,此律似合厥罪,故擬啓矣。今承似輕之敎,不勝惶恐。臣等更考律條,因公擅科斂條,又云入己者,竝計贓,以枉法論,欲擬以此律,則大允入己之狀,旣不明著。且賦役不均條,凡有司科徵稅粮,放富差貧,那移作弊者,有杖一百之律,欲以此比擬,而亦非當律。大允之罪,斷以擬似,從重,則當照以入己之律,敢此仰稟。答曰,知道。禁府謄錄
禁府啓曰,審理冤獄事,議大臣草記允下,左相,方在呈告中,趁未回啓之意,敢啓。答曰,知道。左相出仕後,卽爲議啓。禁府謄錄
兵曹啓曰,因戶曹判書沈悅箚子,備邊司覆啓,斜付之價,令戶·兵曹分半以給事,傳敎矣。今見戶曹開送移文,則自曹應給之米,多至十六石三斗,本曹,原無照管米穀之事,步兵價布,則專爲一應軍需,而諸上司下人逐朔料布及各處營繕所費,無不責辦於此,用度浩廣,常患不足,今此斜付之價,無他可措之路。以其米數,計出於木,則其所容入,亦甚不少。當此對壘之日,又作大無之凶,罄用軍需,實非長慮,而況事係無前,各有主者,豈可以一時之急,創開新規,以開日後難防之弊乎?請令廟堂更加商量處置,何如?傳曰,知道。目前之急,亦不可不救,限明年題給,可也。
又啓曰,云云事,傳敎矣。本曹步木元數,不敷一年應用,闕內各衙門修理,各司下人,皆以步木分給,猶患不足。今此戶曹斜付料米,又以步木分給,則今年市價,米一石當准步木五疋,有限步木,實難繼用,極爲可慮。如不得已,則備邊司所捧本曹上餘丁布,限明年姑爲分給,何如?傳曰,依啓。兵曹謄錄
上在慶德宮。停常參·經筵。
平安監司書目,回答使定州離發之報,時未來到事。
禁府,安夢尹元情。判付,除刑,査覈處置。申瀄。姑停刑推,査覈處置。
接伴使書目,毛副摠送書金差開路事,都督往三叉河,將官軍兵留島稀罕事。
禁府,鄭百亨所修之史,不爲封閉罪,杖八十贖,公罪。沈東龜抗拒,進推考。啓沈東龜乙良,棄,罷職安徐。
傳曰,司果方水爲國之誠,老而彌篤,累上禦敵之策。其志有足可尙,年齒亦老,陞堂上。
領府事李元翼上疏,諸司都提調乞遞事。
儒生殿講,進士柳寅亮易通,進士元瀹易粗,進士尹珹詩粗,幼學朴廷瑢論粗。
傳曰,柳寅亮直赴會試,元瀹給一分,尹珹等賜紙四卷·筆四柄·墨三笏。
院啓,逆賊緣坐李克修,犯贓定配李慶禎,請收來參會盟祭之命。答曰,不允。金光煒事,停啓。朝報
備邊司啓曰,因戶曹判書沈悅箚子,斜付給價事,本司覆啓,令戶·兵曹分半以給,而兵曹回啓,備邊司所捧本曹上餘丁布,限明年姑爲分給,何如?傳曰,依啓事,傳敎矣。餘丁所捧,本擬用於軍需,各都監軍器打造,其他不時需用,亦專靠於此。今若歸於經費,則將不久而就盡,戶曹所給外一半十六石,以木計給,則一朔之用,當至八十一疋,亦難專以步木給之。不得已以餘丁木與步木,參半給之,爲當,敢啓。傳曰,依啓。兵曹謄錄
上在慶德宮。停常參·經筵。
副修撰崔惠吉三度呈辭。遞差。玉堂日記
平安監司書目,寧邊府使報,回答使金差一行,十一日發向雲興。宣川報,林畔站西距五里許,漢人持三穴筒,設伏事。
答領府事李元翼疏曰,上年卿下去之時,托以他事而歸,今以許退爲言,予甚缺然。卿之入來,予日望之,須勿更辭。
接伴使書目,老母病重,陳情上疏上送事。啓。下吏曹。
備邊司憲府箚子回啓。答曰,中庸九經曰,親親則諸父昆弟不怨,書曰,九族旣睦,平章百姓,未聞被奪其衣食而安樂者也。亦未聞不能親睦而治其國者也。此理甚明,不難知也,而本司每請還收,無乃動於人言而然耶?先朝賜牌之地,非後世子孫所敢還奪,慈殿,非人人所敢輕議。今後商度回啓,毋循前習。且內需司京中奴婢,自祖宗朝無收貢之規,一朝驅人斜付,責以苦役,非但不能堪支,怨必不貲,徐議處置。
平安監司書目,回答使一行過林畔事。義州報,軍兵二十餘騎,十一日到越邊,胡書出給事。又書目,金兵持來汗書上送事。
禁府啓目,洪龍海欲爲從輕擬律,則杖九十,收贖,奪告身四等,似爲無妨。啓依啓。
左議政金瑬初度呈辭。答曰,不允批答。
院啓,李克修·李慶禎等事。答曰,不允。朝報
禁府啓曰,今月十八日登極別試初試時,府郞廳竝爲赴試,本司當直·晝夜直各一員,公事回告郞廳一員,文科兩所禁亂官各一員,武科兩所禁亂官各一員,竝七員依前例假郞廳令吏曹差出,何如?答曰,依允。禁府謄錄
上在慶德宮。停常參·經筵。
別試初試,一所漢城府,試官金尙憲·金慶徵·尹暉,參試官趙邦直·金南重·車雲輅·李莘。二所成均館,鄭經世·南以恭·元鎤·李培元·李鍵·楊時鼎·金堉。武科一所,試官李守一·朴東善·柳應泂·金俊男·李胤吉·李惟聖。二所,李瑱·李·尹昕·李袨,邊岌·韓仁及。
戶·兵·刑曹內擲奸。
院啓,李克修等事。答曰,不允。
合啓大槪,廟社樂舞,請依先朝壬辰年故事,限年豐事定間權罷,樂生·樂工等,量宜收布,以補軍需事,朔膳限年全減,三名日方物,亦依前權罷事,兩西蘆田·魚鹽收稅,限西事稍定,請依廟堂啓辭施行事,百官四品以上,令該曹量減祿俸事,司饔院沙器燔造,限年豐間停罷事。其人燒木,先減斤數,次減價値,或別樣處置,以補國用事。兩醫司藥貢物·藥價及諸司貢物,請令大臣與度支商量變通事。司僕寺草價及屯田所入,諸員價布等事。繕工刈薍,亦爲畿甸莫重之弊,竝令廟堂一體料理善處事。答曰,竝令廟堂議處。
監試官,文一所,大司諫朴炡,執義金槃。二所,司諫尹煌,掌令金榮祖。武一所,持平吳達升,獻納呂爾徵。二所,掌令權潗,正言柳景緝。朝報
上在慶德宮。停常參·經筵。
校理趙絅三度呈辭。遞差。玉堂日記
吏曹啓目,沈諿上疏云云。八十餘歲老母病重,情理切迫,而自下不敢擅便,上裁,何如?啓。傳曰,遞差。
合啓,議處間姑停。朝報
平安兵使尹璛所啓,都監砲手上年赴防者三四名,及赴防當次者十餘名,願以軍官從往,何以爲之?
上曰,自願則帶去,可矣。令該曹各別給送。訓局謄錄
上在慶德宮。停常參·經筵。
接伴使書目,毛永卿自京綁縛回島處決次,副摠差官,率家丁二名上京事,都督入往旅順事,似爲分明,還期終不明言事,臣見毛差,則永卿拿回島中,必然傳首送京云云事。
左議政金瑬再度呈辭。不允批答。
以南以雄爲毛都督接伴使。
武科一·二所罷場,詣闕。朝報
禁府啓曰,逆賊柳孝立等推案文書,已盡修正,修正廳停罷之意,敢啓。答曰,知道。禁府謄錄兵曹啓曰,步兵價應捧之數,近緣民窮財盡,例未滿原納之限。前日所捧上番老孱收布,新籍後,亦已罷革,他無資補之路,而逐朔恒用之費,不下四十餘同,加以諸上司一應營繕之處,役軍·下人價布之數,尤不勝其繁。今則又因新頒事目,上番軍士,切不得定送役處,皆以步木,計給其價,耗費之數,倍蓰前日,而至如斜付之價,亦以步木,分半以給,此實無前之事,難繼之道,委屬可慮。諸上司下人,掖庭署別給價布之數,上年在江都時,本曹與備局同議,盡爲裁減,而其後或因啓辭,或因移文,還給前減之數。當此旱災慘酷,國儲蕩竭之日,合宜省減煩冗,不可浪費財力。凡闕內修理外,諸各處不緊營造等事,一切姑爲停罷,規外給布之處,亦依前日裁給之數,自九月朔還收勿給之意,竝捧承傳施行,何如?傳曰,依啓。闕內斜付年年請減,而各司下人則日日復設,近日之事,可謂寒心矣。其中不得已仍存處外,不緊之處,姑依啓辭施行,今後各司移文,切勿擧行。兵曹謄錄
上在慶德宮。停常參·經筵。
有政。以沈東龜爲正言,崔惠吉爲禮曹正郞,金宗一爲佐郞,金光炫爲副應敎,趙絅爲直講。
回答使書目,仲男爲先渡江,臣一行則詳探越邊,漢人形止,臨機去留事。
備局啓大槪,六曹,凡有啓下施設等事,行會該司及各道者,每朔單抄成冊,行未行緣由一一開報,而本司郞廳分掌各道及六曹,凡緊關啓下行會之事,亦爲單抄成冊,如有稽遲不便廢閣不行者,該曹及諸道官吏,摘發治罪事。傳曰,啓意甚當,依此着實擧行。
平安監司書目,義州報,漢人二名,爲金兵被箭溺死事,仲男等所騎·卜載竝二十二匹入把事。
院啓,請還收李克修等來參會盟祭之命事。答曰,不允。朝報
錄勳都監啓曰,黃澗縣監黃縉,以新功臣,方在任所,會盟日期臨迫,急急上來事行會,何如?傳曰,依啓。令本道給馬上送。勳府謄錄
兵曹啓曰,云云事,傳敎矣。本曹步兵有限,而規外責出無窮,故還給新給,逐條抄啓矣。下敎內,其中不得已仍存處外,不緊之處,姑依啓辭施行。所謂新給還給,皆裁省後所給者也。當初或因移文,或因啓辭而給之,今難取舍,而存減依前日裁省單子施行事,捧承傳,何如?傳曰,知道。依前下批施行,可也事,傳敎矣。不得已仍給處,付標以入,受料而加給處,盡爲裁減之意,敢啓。傳曰,知道。
又啓曰,因傳敎,本曹郞廳金光赫發遣擲奸,則廟中塑像,一則兩目抉摘,一手指將墜落,一則兩手指破傷。廟殿前楹,東西邊皆雨漏,東邊,則尤甚,壁畫渝色。椽木三介及浮椽,皆半腐朽。殿廡東西俠門各一隻皆折,不得閉,左右月廊,紅箭門亦破,南庭俠門,無鉤鐵不閉。門間兩邊,塑像亦多破毁處,馬亦多破,涼傘一部破折無形。垣墻頹落兩處,竝三間許,守直官無形影云。敢啓。傳曰,知道。守直官從重推考,雨漏處亦爲修改。兵曹謄錄東關王廟修理事
上在慶德宮。停常參·經筵。
黃海監司張紳,以參會盟祭事,上來。
回答使書目,麟山報,仲男無事入歸事。
平安監司書目,義州報,仲男到松站,回答一行,仍留本州事。
陽陵君許箚子大槪,先陳云云,次陳救民之策,請粟於天朝,募穀於富民,罷糧代以精米,罷其人給米,取木於沿江列邑,京中諸處貿米之木,勿使貿米民間等事,請復常參·朝參·輪對,日臨聽政,晉接臣僚,令百司逐日坐衙,面陳所務之事,得陳感悅人心之擧,盡赦前後流放之人及逆家之幼稚,放還逆珙之妻兒等事。
以國忌齋戒,無所啓。朝報
上在慶德宮。停常參·經筵。
禮曹啓曰,文武科殿試,以九月十六日差退,文廟謁聖,九月十三日定行,何如?啓。傳曰,依允。殿試乙良,念間退定。
兵曹,武臣,親臨觀射,九月十六日推擇。啓。
李貴箚子大槪,速罷營將事。
以國忌,無所啓。朝報
上在慶德宮。停常參·經筵。
左議政金瑬三度呈辭。不允批答。
平安監司金起宗,公淸兵使申景裕,參會盟祭事上來。
接伴使書目,十六成貼譯官奇伯賢告目,都督來在長山島事。毛副摠言于冬至使,走回人言內,奴兵大敗于寧遠衛云云事。
院啓,李克修·李慶禎事。答曰,如是堅執,似過,亟停勿煩。
府啓,諸道賑恤從事官,勿爲下送,作爲事目,下送諸道,令監司·都事嚴飭各官,着實擧行事。兵曹所印兵書,請命姑停,徐待豐年擧行事。答曰,令該廳·該部參酌處之。
答李貴箚曰,所陳營將,設立之意,實非偶然,決難輕罷矣。
兵曹,謁聖武科初試,今月二十九日。啓。
冬至使書目,本月十二日到椵島,待風發行事。朝報
忠勳府啓曰,會盟祭來參,在外監兵水使邊將等,已爲知委,前期上來,而近來各道營將,則未及知委。洪州營將靖社功臣盧守元,忠州營將振武功臣崔應一,急速上來參祭事,公淸監司處,發馬行會宜當。新除授中和府使振武功臣成大勳,雖曰西方守令,而時來拜辭,會盟祭日期已迫,使之入參後,赴任之意,惶恐敢啓。傳曰,依啓。
都監啓曰,會盟宴公事,宴禮姑停,只以祭餘分賜新功臣事,命下矣。祭餘之物,當均分於參祭之人,而不得遍及,故祭之翌日,設宴以共餕之,曰飮福宴,是國家之大禮也。今者會盟祭後,以天災歲荒,不敢設宴,則祭餘之物,似當均分於參祭之人,而只命分給於新功臣,其於臣等之心,大有所未安也。均是參祭,新舊何擇。請令均分於新舊功臣,何如?傳曰,依啓。忠勳府謄錄
上在慶德宮。停常參·經筵。
兵曹,謁聖武科初試規矩,六兩三矢,一矢百步落點。
禮曹啓曰,釋奠時酌獻焚香,取稟。傳曰,酌獻,可也。
答許疏曰,嘉卿盡言不諱之誠,箚辭當採擇施行焉。
院啓,李克修等事。答曰,令該部流來規例相考處置。
府啓,姑停。朝報
禮曹啓曰,餕餘之物,均分於新舊功臣,事理便當,依都監啓辭施行,何如?傳曰,依啓。勳府謄錄
上在慶德宮。停常參·經筵。
院啓,李克修等事。處置間姑停。
弼善任孝達上疏大槪,去奢省費,以救飢民事。
禮曹,文武科殿試,九月二十日改推擇。啓。
禁府,李時益刑推公事。判付,偸穀市馬等語,俱無明白實狀,此則容有可恕,其中徵責死馬價本之事,則極爲可駭。除刑推,以此罪目照律。且凡暗行御史者,雖非此時不當遊山是去乙,尹煌遍歷關西,目見慘酷之狀兺不喩,其言曰國家朝夕將亡,廟社之樂,不可不罷云,而乃敢遊賞山川,留連寺刹,忍爲太平時事,可謂言不顧行也。其所爲殊極痛駭,所當推治,以警無忌憚之徒,煌方在言地,姑爲不問,此意知悉。
左議政金瑬箚子大槪,病重辭職事。
義州府尹書目,回答使,本月二十日越江事。
文科一·二所罷場,詣闕。朝報
錄勳都監啓曰,寧社功臣洪瑞鳳,曾爲大司憲時,敎書啓下,黃縉,未差黃澗縣監,昭武功臣陳克一,未差江陰縣監時,敎書竝爲啓下。今則皆以時職改付標書塡,何如?傳曰,允。勳府謄錄
上在慶德宮。停常參·經筵。
大殿受針後,藥房·政院·玉堂·二品以上問安。答曰,知道。
全州府尹元斗杓,安東府使沈詻,廣州府尹李時昉,通川郡守沈廷和,平澤縣監李儼,江陰縣監陳克一,會盟參祭事上來。
答任孝達疏曰,省疏具悉爾誠。所陳之事,當採施焉。
答左議政箚曰,卿爲國柱石,身佩安危,雖平日決不可輕退,況此危急之秋乎?卿若趁不出仕,則國事去矣。須體予至意,更勿固辭,速出行公。
府啓,自上方有受針之擧,而內局提調一員,請都提調差出,副提調鄭蘊亦命遞差。答曰,依啓。都提調徐爲差出。
忠勳府啓曰,逆賊緣坐嫡長來參,無所可考,李慶禎許令參祭,似或宜當。傳曰,依啓。李克修罪目雖重,非身犯之罪,亦令來參,可也。朝報
傳曰,今番會盟祭入參新舊功臣中,被罪人書啓。忠勳府謄錄
上在慶德宮。停常參·經筵。
左議政金瑬,身病出仕。
陽智縣監洪孝孫,黃州判官金汝水,稷山縣監崔㳘,參會盟祭事上來。
司諫尹煌上疏大槪,下臣司敗,亟正常刑事答曰,爾其勿辭察職。
院啓,李克修事。答曰,依啓。李慶禎事,停啓。
大殿受針後,二品以上問安。答曰,知道。
府啓,內局都提調差出事。答曰,已令該曹考例處之矣。
有政。以趙錫胤爲正言,崔惠吉爲副修撰,沈東龜爲司書,張維爲兼春秋,金德諴爲驪州牧使,金守玄爲安岳郡守,李志賤爲喬桐府使。朝報
錄勳都監啓曰,備忘記,今番會盟祭入參新舊功臣中,被罪人書啓事,傳敎矣。昭武·寧社兩功臣,時無被罪之人,敢啓。傳曰,知道。
錄勳都監啓曰,兩功臣敎書,今已畢書矣。頒敎日月書塡,來二十九日,安寶之意,敢啓。傳曰,知道。朝報
訓鍊都監啓曰,都監旗麾新造,今月二十八日子時,昌德宮後庭北營旗祭爲之,而依新書之法,放砲·大吹打設行之意,敢啓。傳曰,依啓。訓局謄錄
上在慶德宮。停常參·經筵。
有政。以朴慶元爲全羅都事,李級爲漁川察訪,李性源爲禮曹正郞,韓仁及爲掌樂正,裵命純爲工曹佐郞,李景恒爲典籍,許銓爲平安虞侯。
錄勳都監啓曰,以禮曹會盟宴公事,宴禮姑停,只以祭餘分賜新功臣事,命下矣。均是參祭新舊功臣何間,請均分於新舊功臣,何如?傳曰,依啓。
忠勳府啓曰,會盟祭入參新舊功臣中,被罪人書啓事,傳敎矣。振武功臣定配李慶禎,罷職金完·文晦,靖國功臣尹湯老嫡長削黜尹鞏,雲水君孝誠嫡長竄謫李克修,扈聖功臣李好閔嫡長定配李景嚴等書啓。傳曰,知道。金完·文晦·尹鞏·李景嚴等,可也。
備忘記,罪人崔晛,識見不明,縱賊不捕,厥罪莫重,故量施流竄之典矣。今者山輝,有大功於國家,以其子之功,特爲宥赦,使之生還故土。
謁聖武科初試試官,一所,李愼·權帖·李挺生·許嵱·李胤吉·邊岌,二所,李德泂·趙希逸·許完·權光烈·李禎慶·鄭澕。
江原監司書目,襄陽府使趙緯韓,銀溪察訪金尙績,試官差定後,不爲馳進,罷黜事。
政府翰林取才,尹鳴殷綱目略。
院啓,功臣衆子忠義,請限年豐事定間,入番給祿事,姑爲停罷事。各官分養故失馬,仍爲防納之資,價本皆出於民結,令該司善爲變通,俾無民弊事。算員,法典所載三十員,而今至於五十五員,請依法典,元額一切汰去,參上受料者,以參下給料事。管餉貿販,請令監司行會各官,抑勒貿販之事,一切禁斷事。答曰,依啓。忠義立番,停罷不可,勿爲更煩,算員料米,不必減給。
鐵原府使申垓,燕岐縣監柳時慶,會盟祭上來。朝報
上在慶德宮。停常參·經筵。
有政。以鄭弘溟爲舍人,尹鳴殷爲檢閱,李忠養爲襄陽府使,柳孝健爲銀溪察訪。
利川府使李義傳,通津府使姜弘定,黃澗縣監黃縉,丹城縣監權益慶,淸安縣監趙潝,以參祭事上來。
藥房啓辭,初四日擧動停止,改擇日退行事。答曰,證勢已盡差愈,必無添傷之患,勿爲退行,可也。
備忘記,天生蒸民,無主乃亂,命之君長,任以字牧。今古帝王,孰不以安民爲心哉?然深居九重,不能盡燭,故必委任監司,使之承流宣化,其責任,可謂重,而或賢否不同,或才局相殊,民之苦樂,大相不侔,予言念中夜咄嗟者數矣。目今諸道監司中,關西方伯金起宗,以廉簡聰敏之才能,體予至意,爲國盡瘁,西民之仰戴不啻父母,將死而賴活者不啻千百,可謂得人。予極嘉悅。今欲特加一資,以示優異之意,一以爲聳動之擧,未知如何,議于大臣以啓。且此外善治方伯,不無其人,而皆亞於起宗,故今姑不爲竝論。
備忘記,今朝黃蠟膏劑入事,取稟後,不卽刻入,醫官拿推,內醫堅後閔·尹樴拿囚。朝報
兵曹啓曰,因政院啓辭,書吏二十名價布,仍給付標,何如?傳曰,依啓事,傳敎矣。各司下人受料處,則別木盡爲減除,而至於司鑰,自上特爲姑減,則政院書吏,雖曰役苦,亦在受料之中,不當獨給,而今因上敎,不得不給。自今以後,各衙門踵以效之,爭爲入啓請給,則將不勝其紛紜。依前下敎,今後各衙門移文及啓辭,一切勿施事,捧承傳,何如?傳曰,依啓。兵曹謄錄郞廳洪敍箕校正。郞廳權穎書。
上在慶德宮。停常參·經筵。
謝恩,副修撰崔惠吉。玉堂日記
備邊司,合啓十條回啓。傳曰,依啓。其中三名日方物,雖已復設,更減宜當,大妃殿外各殿,限明年全減。且古語曰,忠信重祿,此非但意在厚養。不能仰事俯育,則無暇治禮義也。近者,百官祿俸,減之又減,已極涼薄,今不可更議矣。末端所稟朔膳,大妃殿進上及先王后宮別膳外,各殿朔膳,依啓辭施行。
禁府,松柏拿囚。
平安兵使書目,回答使無事過鳳凰城事。漢人等千百爲群,由入江邊,爲言其採蔘,作弊閭里,掠奪財畜事。
武科一二所,罷場詣闕。
院啓,功臣衆子,入番給祿停罷事。算員參下給料事。答曰,依啓。忠義事。不允。朝報
兵曹啓曰,今此會盟親祭時,各差備軍,應入之數,多至九百餘名,而他無調用之路。三空闕及諸上司分定軍士,不得已依前例除出補用之意,敢啓。傳曰,依啓。兵曹謄錄
上在慶德宮。停常參·經筵。
吏曹啓,議大臣金起宗事。傳曰,依議加資。
全羅試官鄭弘溟入來。
全羅左水使書目,海南三公兄聞狀據,下海事。
藥房啓曰,伏審前患,瘡口未盡合,而又有小腹結核刺痛之證。明日擧動,請退行。答曰,依啓。
大殿受針後,二品以上問安。答曰,知道。
都承旨鄭蘊上疏大槪,老母病重,上去不得事。傳曰,遞差。朝報
政院啓曰,內醫院有議藥之事,提調及許任·李惟聖等,來在闕門外,開陽門留門入之之意,敢啓。傳曰,知道。朝報
禁府啓曰,逆賊安友善子松柏,已爲拿囚,法當緣坐,依律文處置事,敢啓。答曰,依允。禁府謄錄
訓鍊都監啓曰,大將臣申景禛,中軍臣李塡,俱以功臣,明日,當爲先詣壇所,而擧動時,領兵扈衛,故依前臨時參祭之意,敢啓。傳曰,依啓。訓局謄錄
上在慶德宮。停常參·經筵。
禮曹啓曰,會盟祭,以十三日改付標,謁聖,則臨時觀勢,次日退定,爲當。傳曰,依啓。
內局啓辭,議藥廳排設事。傳曰,今朝則似有向差之漸,勿設可也。
禁府,緣坐罪人松柏,堂古介行刑。啓。
平安監司書目,宣川報,小譯金愛立入送島中,回言內,都督本月二十五日歸自登州,不爲坐堂,巡營軍官韓貴男,自登州來言,進香使,二十三日,已爲乘船云云事。朝報
錄勳都監啓曰,黃澗縣監黃縉,以會盟祭入參事,來在京邸,臥蓐苦痛,方在危急之中祭日臨迫,差復似難,在前勳臣如此,則例爲啓知治療,故惶恐敢啓。傳曰,知道。遣內醫看病。勳府謄錄
上在慶德宮。停常參·經筵。
有政。以沈諿爲都承旨,李袨爲正言,金自點爲摠管,梁應深爲平安虞侯,奇宗獻爲忠淸水使,成汝寬爲禮曹正郞,李昭漢爲漢學敎授。
慶尙兵使書目,慶州鎭營將·府尹馳報,賊徒期於密捕,名錄本紙上送事。
草茅臣鄭崧上疏大槪,上天震怒,民怨斯極,風俗日壞,有甚於昏朝,請以疏中七痛哭,五不成,以爲內修外攘之實,因陳東宮輔養,必得其人事。
平安監司書目,都督,自登州還來時,各衙門貿販船三隻拿回事。朝報
上在慶德宮。停常參·經筵。
有政。以洪瑞鳳爲大司憲,金湜爲大司諫,李省身爲掌令,鄭弘溟爲執義,特旨,以權濤爲司諫,沈之源爲獻納,金堉爲吏曹正郞,李性源爲持平,李廷圭爲北評事,張維爲新豐君,崔擇善爲郭山郡守,任孝達爲掌令,李坰爲持平,金槃爲宗簿正,李光胤爲內贍正,金南重爲副校理,權潗爲司藝,吳端·呂爾徵爲直講,趙錫胤爲典籍,柳景緝爲正言,辛應望爲興陽縣監,吳達升爲禮曹正郞,金榮祖爲副修撰。
藥房啓曰,臣等與醫官商議,則連次受針,似不可已,而聖敎如此,姑間今日,明日爲之,亦無不可云。敢啓。傳曰,依啓。
賑恤廳,臺諫所啓回啓。大槪,從事官,仍爲發送事。傳曰,依啓。朝報
上在慶德宮。停常參·經筵。
備忘記,擧義以後,凡干御供之物,或因下敎,或因陳箚,幾盡減損,而其中時未請減者,貂裘也。該曹,必以禦寒爲重,不敢請罷。西民凍死之時,身着輕裘,心甚不安,今年勿爲進排,以其價米,下送兩西,使之分給赤脫之民。且內酒房香醞,仍存於凶年,亦甚不可。大妃殿供上外,其餘各殿,限明年秋成,竝爲停罷,以其酒米,補用於京中賑救。又備忘,民惟邦本,食爲民天,天降酷災,百穀太無。哀我無恒産之民,未免盡塡丘壑,予極憂悶,罔知攸濟。其令諸道監司,嚴飭守令,使之體予至懷,夙夜匪懈,賑窮周乏,俾不至餓死。予當遣官廉察,如有餓莩,則當抵罪不饒。
大殿,受針午時。
管餉使書目,登州貿販物貨,都督前被辱推還事,移咨定奪事。
備邊司啓曰,新差接伴使南以雄,曾爲管餉使時,與都督失歡。若仍送此人,則必有生事之患,請改差。答曰,依啓。
備邊司啓曰,聖候雖向平復,而瘡口尙未盡合,十三日擧動,決不可爲。平安監司金起宗,黃海監司張紳,今明內先爲下送,諸道守令亦不可久留,竝令從速發還,爲當。傳曰,知道。前頭日字不遠,竝過後發送,而其中金起宗,依啓辭先爲下送,可也。朝報
兵曹啓曰,當初,諸上司,下人裁減磨鍊時,泛以還給新給,入啓請減矣。至如宗簿寺·都體府·都摠府·春秋館·內藥房·軍籍廳,皆以使喚不足,歸咎於臣曹。臣等旣以今後諸上司啓辭移文,切勿施行事,已捧承傳,決難更爲稟啓,而但當初磨鍊時,或有臣曹不察其間曲折,只以新給加給,矇然請減者,臣等亦不免疏漏之失。因臣等所失,而終不加給,則誠爲未安。量宜加給處,更爲付標,何如?傳曰,依啓。兵曹謄錄
上在慶德宮。停常參·經筵。
謝恩,副校理金南重。玉堂日記
平安兵使書目,譯官張大雲所通據,宣川馳報辭緣事。
戶曹啓曰,兩醫司藥材貢物,因備局覆啓,與提調相議,則以爲,決難停罷。作米一事,勢難施行,百官祿俸,依臺諫所啓,四品以上祿俸量減事。傳曰,不允。且兩醫司藥材,依前啓下量減,可也。
大妃殿,以諺書備忘,傳于政院曰,今年失稔,人民飢饉,於予進上之物,須一從主上所減而盡減,可也。予何敢獨安於心乎?百姓邦國之本,百姓安,然後國家亦安。聞百姓之飢,不忍惻怛之心矣。主上以至孝,雖或不聽,爾等極力陳達,一樣減省,予可安矣。
吏曹,都督接伴使權盡己·崔來吉·尹昕。傳曰,加望。加望,朴慶業·趙希逸。
刑曹佐郞尹復元上疏大槪,因求言陳時弊二十六條事。
禁府,安夢尹査覈公事判付,罷職放送。曺臣俊回啓公事。判付內,分揀放釋。李時益責徵死馬價本罪,決杖九十,奪告身四等,物貨入官牛段,給主。啓。依允。
慈殿政院啓曰,慈殿之敎如此,分付於該曹乎,敢稟。傳曰,慈敎雖如此,決不可停罷,勿爲分付,不得奉行之意,回啓事,命下,故此意,敢啓。傳曰,大殿之敎,雖如是,而予之進上,若或仍存,則大小間必有民弊。須反覆啓達,必與大殿,一樣停罷,可以除弊矣。朝報
上在慶德宮。停常參·經筵。
謝恩,副修撰金榮祖。玉堂日記
藥房啓曰,會盟祭只隔四五日,決不可勞動,行禮,亟命退行。答曰,今日瘡口流汁,亦爲減小,過一二日,則自當快差,勿爲退行。
禮曹啓曰,擧動退行事。答曰,所患之證,幾盡差復,勿爲退行。
大殿,受針午時。
以趙希逸爲接伴使。
政院啓曰,慈殿再敎如此,該曹分付事,何以爲之?傳曰,決難奉行,勿爲分付。
慈殿政院啓曰,傳曰,勿爲分付事,更爲命下,故敢啓。答曰,主上雖以至意,如是爲敎,予之進上,獨爲仍存,其弊則一也。予獨享進上,殊極未安,決非可爲之事也。不必啓稟於主上,而何不直爲分付乎?自內亦以不可不罷之意,再三懇告,而不爲聽從,又從以爲悶云。此乃至孝之心所致,終乃違之,亦不便當,故勉强允從爾。
禮曹啓曰,判下云云,會盟祭罷後,新舊功臣,竝令會于闕下,待新功臣分軸禮畢,以其膰肉,或烹或炮,以祭餘福酒,各賜一盃於殿庭,如宣醞之例,則揆之情禮,似爲便當事。議于大臣,則左右相以爲,行祭之後,不同行飮福宴,事出變禮。依該曹公事施行事,上裁,何如?啓。依議施行爲乎矣。膰肉進上大妃殿兺,依前例爲之,各殿乙良,進上安徐。
以國忌,無所啓。朝報
上在慶德宮。停常參·經筵。
有政。以沈東龜爲正言,鄭廣成爲都承旨,金聲發爲禮賓正,吳達升爲文學,趙絅爲校理,李時聃爲淳昌郡守,趙錫胤爲司書,朴炡爲兵曹參議,柳景緝爲兵曹佐郞,李澥爲副摠管。
以李善行爲都督問安使。
藥房啓曰,遠道之官,先爲下送,十三日擧動,速爲停止。答曰,必無添傷之患,須勿過慮。
府啓,從事官勿爲下送事,武經勿印事,停啓。朝報
禁府啓曰,本月十三日,會盟親祭時,府郞廳十員內,大駕禁喧二員,挾輦二員,當直一員,駕導二員,駕後二員,本司上直一員,及東宮考喧二員,竝十二員當爲分差,假郞廳二員,依前例,令吏曹差出,何如?答曰,依啓。禁府謄錄
上在慶德宮。停常參·經筵。
忠勳府啓曰,光國功臣洪聖民嫡長孫洪命耉,靖國功臣曺繼商嫡長孫曺文秀,扈聖功臣具宬嫡長子具仁基,俱在罷散中,似當冠帶,參會盟祭。敢啓。傳曰,竝依他例,復職。
藥房啓曰,卽因醫官,伏聞腰痛之證復作,宜進加入獨活寄生湯,十三日擧動,決不可行,請速退行。答曰,依啓。所患不至大段,擧動,勿爲退行。
傳于御醫曰,當日午末,受針爲之。受針後二品以上問安。答曰,知道。
府啓,伏聞藥房啓辭,腰痛之證復作,十三日大禮,決不可行,請退卜日期,且舊功臣及嫡長,監兵使守令,承召上來者,竝令下送。答曰,所患之證,不至大段,已定大禮,決不可屢次退行矣。
玉堂箚子大槪,玉候愆和,强爲行禮,已是至危之道,而齋日受針,而交於神明,亦大未安,請退日行祭事。答曰,明間瘡口,必至完合,當更觀症勢處之。朝報
上在慶德宮。停常參·經筵。
謝恩,校理趙絅。玉堂日記
兵曹啓曰,親臨觀武才,請於謁聖後,改擇日爲之,何如?傳曰,依啓。
府院啓,會盟祭退行事。答曰,瘡口已盡完合,必無添傷之患,勿煩可也。
口傳政事,以安夢尹爲順陽君,具仁基爲副司直,曺文秀爲副司果。
政院啓曰,卽者慈殿,以朔膳進上,一依大殿蠲減,如不得已,則以慈殿所供,分進於大殿事,下諺書於大臣。招政府郞廳,送于大臣之意,敢啓。傳曰,當自內啓達,其傳敎入之。
平安監司書目,義州馳報,麟山代將報,漢人各持弓矢,圍立衙中,僉使戰馬竝三匹及衙藏衣服鞋物,盡爲奪取,漢人王姓人言內,漢人三百餘名,往屯鳳凰城,將欲攔阻回還回答使辭緣事。朝報
上在慶德宮。停常參·經筵。
禮曹啓,大槪,秋節已深,請還正殿,復膳事。答曰,依啓。
府院啓,請停擧動事,停啓。朝報
錄勳都監啓曰,黃澗縣監黃縉,尙不離病,專廢食飮,明日會盟祭及頒敎之禮,不得入參。敎書及賞物等,令同參勳臣孽妹夫金得聲,代受,何如?傳曰,依啓。勳府謄錄
上在慶德宮。停常參·經筵。
政院啓曰,丹丘驛吏申廷立,與在逃逆僧曇華,面目相知,春川地相見執捉,告春川府囚禁,監司在嶺東,故狀啓未及入來云。傳曰,知道。狀啓入來後,照例論賞。
接伴使趙希逸西下。
禮曹啓大槪,會盟祭後,新舊功臣闕庭賜酒時,參祭執事,似當竝令入參。敢稟。傳曰,依啓。
當日頒敎分軸殿坐,三嚴午初。
府啓,永安尉洪柱元,曾與掌令權潗,相値於闕門之路,潗則下馬,而柱元不答而過,難免不識事體之失,請推考。會盟祭時,通禮院,不唱外位,當該禮貌官,請罷職。答曰,洪柱元之不爲答禮,似出於未及省察,勿煩可矣。禮貌官推考。
進香使書目,九月初十日,無事到泊于石多山事。
登極使書目,七月十三日到北京事。朝報
上在慶德宮。停常參·經筵。
府啓,洪柱元事。答曰,不允。禮貌官事,依啓。
戶曹啓大槪,尙衣院綾羅匠,料米濫報及慈敎·內敎出處,竝令該曹嚴覈得情事。答曰,依啓。押料文書印信明白,則非獨色吏之罪,當該郞廳,竝拿推。今後本曹,亦爲詳察爲之,勿爲如彼見欺,可也。
兩功臣謝箋。入啓。傳曰,知道。
禮曹,謁聖二十五日退行。啓。
院啓,頃日慈殿未寧之時,自內密敎洪柱元,使之劑藥以入,莫重進御之藥,乃敢私自劑入,其不識事體,甚矣,請罷職事。尙衣院匠人料布,色郞,不辨眞僞上下,極爲可駭,當該郞廳,請罷事。原州營將愼坤,濫率倡妾,貽弊本州,請削去仕版事。答曰,依啓。洪柱元事,必是傳者誤聞,實無此事也。以不實之言,論人之失,似爲不當,更勿煩瀆。朝報
上在慶德宮。停常參·經筵。
禁府,尙衣直長李德濂拿囚。
江原監司書目,在逃逆僧曇華捕捉,春川囚禁事。
平安監司書目,郭山報,一女産生三兒事。
戶曹啓大槪,災傷,依祖宗朝抽栍舊規,自上抽栍某邑,發遣敬差官擲奸,而勿爲遍行一道,只一邑抽栍。如有以稍實爲枯損,則一遵法典施行事,請令廟堂議處,何如?傳曰,依啓。
戶曹郞廳應罷前正郞孟世衡。啓。
府啓,洪柱元推考事。目今係干御供之物,一切省減,無復貌樣,臣子何心,敢自安於飮啄之有裕乎?百官祿俸,請令該曹量宜裁減。答曰,不允。百官祿俸,已極涼薄,今不可更減矣。
院啓,洪柱元罷職事。百官祿俸請四品以上,令該曹各減一石事。答曰,已諭。且百官祿俸,已極涼薄,今不可更減矣。
冬至使書目,本月二十三日,洋中相値毛都督事。朝報
上在慶德宮。停常參·經筵。
禁府,逆僧曇華拿來。
禁府啓曰,曇華及其上佐惠一等,拿囚,推鞫爲之,何如?傳曰,依啓。本府爲之。
答鄭崧疏曰,嘉爾直言不諱之誠,條陳之事,當採擇施行,原疏下備邊司。
備局啓曰,災傷敬差官發遣事,依該曹啓辭施行之意,敢啓。傳曰,依啓。
以韓仁及·金堉爲問事郞廳。
禁府,堅後閔·尹㭖,黃蠟膏趁不劑入罪,杖一百公罪。啓。罷職放送。
府啓,洪柱元推考事。祿俸裁減事。答曰,依啓。減祿事,不允。
院啓,洪柱元罷職事。減祿俸事。答曰,不允。朝報
罪人曇華刑問十五度承服,軍器寺前行刑。啓。
觀象監,今十六日巳時,太白見於未地。啓。朝報
禁府啓曰,逆賊曇華,卽當行刑,而今已夜深,明日行刑之意,敢啓。答曰,知道。禁府謄錄
上在慶德宮。停常參·經筵。
傳曰,近來武科,不爲定額,故每有濫雜之弊。今此登極別試,令兵曹定額施行。
平安監司書目,詳聞軍官韓貴男之言,則被奪物貨,都督準給之理云,極爲可慮事。
兵曹,登極別試規矩,騎射一次,四中以上,立蒭五矢一巡二中以上,講書,落點。
府啓,減祿事。答曰,不允。
院啓,洪柱元罷職事。四品以上減祿事。答曰,不允。
兵曹,親臨觀武才,十月初十日。啓。
京畿監司書目,迎曙呈,接伴使趙希逸,濫騎驛馬,朝廷以處置事。朝報
觀象監,今十七日巳時,太白見於未地。啓。朝報
傳,鞫廳罪人,僧曇華,年三十三矣。矣身,前年九月見鄭佐郞於原州河室院。鄭佐郞言,讖書云,僧血滿江流,天變極多,人皆將死,汝僧輩亦且不免矣。矣身曰,豈有僧死之事乎,此言虛矣。鄭佐郞曰,識天文者言之矣。矣身曰,天文,常人知之乎,兩班知之乎,鄭佐郞曰,兩班知之矣。矣身曰,何人也,鄭佐郞曰,前江原監司居在慶尙道,能知天文地理者,言此事,原州邑內出身權大宗,聞之來言於我,丹邱驛吏申廷立壻,名不知人,亦聞此事云。大槪,逆謀段,鄭沁·柳孝立·宗善兄弟,爲之與忠州閔姓人相通,欲立仁城君,而廢主,則欲割邑封之云云是如爲白乎所。矣身,來秀香家時,往見柳監役,則着天翼者二人,出入其家,問於柳奴曰,此爾上典族人乎?奴曰,非也。此中軍把摠也云云爲白乎旀。秀香曰,過三日,則當有決斷云。他餘事段,知不得爲白在果,矣身逆謀同參爲白乎所的只罪。
備邊司啓曰,兵曹啓辭,借射代射者,本律杖一百,身充水軍,而自廢朝加律全家矣,今蒙特恩,將爲全家者累百名,竝爲身充水軍,得免擧家徙邊,聞者,莫不感激,而但罪同罰異,伸理冤獄之第一條件也,則不可以年歲久近,已發送未發送,有所輕重於其間,且證保及用情人,已身充軍者,亦在減等之中,亦令廟堂更議定奪,何如?傳曰,依啓事,傳敎矣。借射代射之人,已蒙從本律,論欲得免,廢朝所加之律,恩澤極大矣。第廢朝以來,至於今年以前,因此徙邊者,亦不少,此輩,若獨未蒙恩,誠所謂罪同罰異,有冤亦甚矣。亦宜與今年未發送者,一體從本律施行,而保擧及用情之人,已身充軍,亦似過重。代射借射,乃是本犯之人,保擧人等,不過仍借射代射者獲罪耳。其情犯本輕。本犯之人,旣蒙減過重之律,則其從而獲罪,情犯本輕者,不可仍爲充軍,明矣。依該曹啓辭,減等論罪,爲當,上裁施行,何如?傳曰,依啓。禁府謄錄
上在慶德宮。停常參·經筵。
傳曰,軍士所着襦衣百領,自內製下,入送西邊,分給無衣之人。
兵曹啓曰,逆僧曇華首捕驛吏申廷立,係是良人,六品實職除授,助捕安之守·李乙誠,己身免役,金應明·金應順·李二男·仇還·辛士吉·安之化,米布題給,鄕吏崔承源,令吏曹論賞。啓。依啓。
府啓,減祿事。院啓,洪柱元罷職事。四品以上減祿事。答曰,不允。
江原監司書目,曇華同行僧義尙,捉囚事。朝報
禁府啓曰,本月二十日,文武科殿試時,闕內禁亂官三員,慕華館禁亂官二員,本司當直晝夜直各一員,公事回告一員,赴試四員計除,郞廳不足,假郞廳四員,依前例,令吏曹差出,何如?答曰,允。
政院啓曰,京外死囚承服之類,或有已爲詳覆,或未及詳覆。卽今秋分已過,已爲詳覆者,依法啓覆,未及詳覆者,速令政府,詳覆處置事,敢啓。答曰,依啓。禁府謄錄
上在慶德宮。停常參·經筵。
明日別試殿試,讀券官金尙容·鄭經世·張維,對讀官鄭百昌·李敏求·金堉·呂爾徵,武科命官,左議政金瑬,參試官李曙·元裕男·許謫,參考官李莯·權若·楊時鼎。
以呂爾徵·趙邦直·李馨遠·金榮祖·權潗·韓亨吉·李後陽·李士祥,爲京畿·公淸·慶尙·全羅·黃海·江原·咸鏡·平安等道災傷敬差官。
吏曹,知製敎減下,申光立·申涌·姜籍·李植立·金夢虎·曺明勖·韓明勗·李弘望·金中淸·柳汝恒·姜翼文·趙國賓·李忠養·晉愷·張自好·朴魯·李光胤·閔有慶·南宮㯳·曺挺生·李之華。
京畿監司書目,坡州守護軍徐叱山妻生伊,男子二口,女子一口,合三口産兒事。
院啓,減祿事。答曰,不允。洪柱元事,停啓。
府啓,減祿事。良才察訪郭天衢,以申欽擔軍差使員,退伏屛處,以致喪柩移時,不得運動,請罷事。通川郡守沈廷和,不謹居官,官屬之有善馬者,抑買自占,請罷職。答曰,依啓。減祿事,不允。
兵曹啓曰,武科殿試錄名之數,僅十餘,似聞擧子,以規矩太重之故,率皆自止云,何以爲之?傳曰,然則除講書試取,宜當,議大臣處置。朝報
禁府啓曰,江原監司李顯英狀啓內,春川府使李如璜馳報,據逆僧曇華同行僧義尙,囚禁本府云。此僧,雖是不出於賊招之僧,旣與在逃逆僧同行,依姜俊傑例,似當拿問。下諭本道,使之繫械上送,爲當,大臣之意,亦然,故敢稟。答曰,依啓。禁府謄錄
上在慶德宮。停常參·經筵。
副校理金南重三度呈辭。入啓。遞差。玉堂日記
有政。以鄭弘溟爲舍人,吳端爲正言,洪命耉爲副校理,權潗爲弼善,金槃爲執義,申達道·金南重爲直講,李袨爲典籍,成夏宗爲南兵使,韓德及爲通川郡守,金止男爲淸風府使,趙脩齡爲郭山郡守。
兵曹啓曰,議于大臣,則莫重殿試,不成貌樣,則亦非細事,除講書,立蒭一中試取,似或無妨,判敦寧吳允謙,右議政李廷龜以爲,講書,從自願,從輕試講,立蒭一中試取,無妨云。上裁。啓。依左相議。
府院啓,減祿事。答曰,不允。
備局啓大槪,李後陽,匠人價布收捧事,專爲句管,前察軍籍,成冊査準,亦未完了,咸鏡敬差官改差事。傳曰,然則改差,可矣。朝報
上在慶德宮。停常參·經筵。
府院啓,減祿事。答曰,不允。
平安監司書目,義州報,漢人作賊之患,愈往愈甚,刺殺人命,掠奪其穀事。
接伴使書目,宣川報,都督雲從島將爲巡審事,島中飢饑漢人,逃還上國事。義州,走回人言內,胡酋盡向寧遠衛,回答使一行,留待虜中事。朝報
政院啓曰,以義禁府審理冤獄別單,李祥龍衙料件記,色承旨察照事,傳敎矣。問于禁府,則其公事已結末,故其文書,本道觀察使,已爲推去云,何以爲之?傳曰,知道。此文書似當留置禁府,本道監司設或推去,本府必有謄寫文書,察啓。
政院啓曰,問于禁府,則本縣因管餉使關,各項會計文書監制下送事,本縣縣令牒報,觀察使,仍粘報禁府。故所謂衙料件記文書,亦竝還送云。他無査考之地,其文書速令禁府,還爲取來,憑考,何如?傳曰,依啓。且莫重犯贓文書,禁府不爲藏置,使無後考之地,極爲非矣,色郞廳推考。禁府謄錄
兵曹啓曰,爲國之道,雖有弊端,善謀事者,必思其可繼之道而後變通,則其事可爲永久而無弊。苟計目前,以爲姑息之恩,則其事必不久而還廢,反不如不爲變通之爲愈也。祖宗朝,京上番軍士設立時,別設曹司衛將,各處分送軍士,參酌苦歇排日分定。如修築城基防川等事,令到防軍爲之,凡內外各處守直,皆送軍士。而逮我聖明朝,新軍籍頒降時,設立事目,苦處如義禁府典獄署典涓司內三廳四所汲水軍,皆不以軍士定送,而自本曹雇立,皆非可繼之道。近日則以餘丁布,亦非可繼之物。本曹,每朔各處上下二十五同外,諸都監諸營繕上下之數,罔有紀極。其他近來戶曹移送斜付價,每朔八十二疋,訓鍊都監別啓請軍物價,春秋各二同,裁省時設立承政院·禮曹·議政府日守價,每朔二同二疋,光海時,朴承宗爲兵判時,創立十月等無祿預差禁軍,分給之數十餘同,造紙署助役軍價,每朔九疋,隊率革罷後,各處代給,每朔十八疋,一年通計,其數多至於六十四同三十餘疋,皆非本曹所曾有,而科外創給者也。此其大略。其他種種科外上下之處,不可盡記。平時則上番軍士點考時,軍裝見頉者,無軍裝,則徵贖二疋,破軍裝,則徵木一疋,以爲補用之資。且步兵元數,比今倍多,而恒式上下之外,無他浮費之事,故遺在之木,幾至於千餘同。經亂之後,上番軍士中,老病者,本曹亦看審,從自願,每名各收常木八疋,添補上下,故經費賴以不乏矣。今則無軍裝見頉徵贖之事,步兵之數,亦不及平時,科外用度,如是浩多,而上年,因臺諫所啓,老病收布,亦爲停罷。只以有限步兵,應各司科外無窮之需,此豈可繼者乎?向日,江都胡差贈給時,戶曹貸用本曹步木一百五十二同,尙不還償,而自戶曹,應給之物,亦續續移送於本曹,必未曉此處曲折而然也。本曹所儲步木竭盡之後,則國家凡有不時之需,未知從何責出乎。今後則苦處外,軍士使喚處,則依舊例定送,以爲儲木之地,軍士中,顯有老病,不堪立番者,本曹點考時,看審其眞僞,依近例從願收布,添補於雇立之處,則公私兩有其便。各司役價入啓,移定公事,亦一切勿爲擧行事,竝捧承傳,何如?答曰,不允。兵曹謄錄
上在慶德宮。停常參·經筵。
謝恩,副校理洪命耉。玉堂日記
江原監司書目,曇華接主人姜俊傑,僧義尙等,繫械上送事。
府院啓,以國忌齋戒,姑停。朝報
政院以司謁啓曰,禁府郞廳,以大臣意來言,罪人已爲入來,而今日齋戒,明日國忌,明明日謁聖齋戒,故此等日不得坐起云。敢啓。傳曰,知道。禁府謄錄
上在慶德宮。停常參·經筵。
平安監司書目,義州報,走回漢人,供稱回答使無事入去瀋陽,而汗西犯未還,故未易回還事。
兵曹,謁聖武科規矩,片箭三矢,一巡一中以上落點。
李貴箚子大槪,許·李埈,或請釋逆族賊黨,或請立罪犯倫紀者之後,請先治兩人忘君負國之罪,次治三司不知討逆之失,以明是非,以正倫紀,使凶徒,永絶籍口事。朝報
上在慶德宮。停常參·經筵。
忠勳府啓曰,今番會盟祭時,參祭之數,摠計扈聖·靖社·振武·親功臣六十四員,新舊功臣嫡長二百六十四員,親功臣衆子二十三員,身病勳臣六員,因公在外及在喪人員,通共三百九十二員,摠數開錄,輸送各該司,應行之典,依乙丑年例施行。啓。依啓。
明日謁聖武科,參試官李貴·李瑱·朴鼎賢,參考官韓仁及·李禎慶·羅萬甲。
文科讀券官金瑬·沈悅·鄭經世·張維·尹昕·權帖·崔來吉·元鎤·南以雄·趙翼,對讀官李敏求·徐景雨·朴炡·李景奭·鄭弘溟·李馨遠·趙邦直·金堉·權淰·成汝寬·趙絅·李昭漢·金南重·呂爾徵·金宗一·池德海·沈演·李袨·金榮祖·金光煜。
以齋戒,無所啓。朝報
上在慶德宮。停常參·經筵。
文廟謁聖時,府啓,減祿事。吉州牧使,勿論職秩高下,時在三司,極擇差送事。答曰,依啓。減祿事,不允。院啓,減祿事。答曰,不允。
謁聖書題,擬漢華陰守丞嘉請以平陵朱雲試守御史大夫,表,限午時。朝報
上在慶德宮。停常參·經筵。
有政。以尹煌爲安邊府使,李弘望爲吉州牧使,金尙憲爲同成均,洪霙爲刑曹參議,尹義立爲慶尙監司,龜川君爲摠管,沈東明爲安岳郡守,洪命耉爲吏曹佐郞,呂爾徵爲修撰,李植爲兵曹參議,李景奭爲承旨,以會盟祭加資,申景禛加輔國,柳廷亮·成祿·金繼韓·具宏·金重信·李慶全崇祿,鄭忠信·元裕男·洪瑞鳳·金自點加崇政,朴瑺·沈器遠·李士恭·李應順·張維·邊潝·權盼·李加正憲,金起宗·申景裕·具仁垕·金慶徵·沈命世·成大勳·柳舜翼·姜絪·安夢尹·元斗杓加資憲,李沆·奇宗獻·金濈·崔鳴吉·申景禋·李澥·張紳·李時伯·崔來吉·洪振道·柳䪷·沈器成·李愼·李澤·南以雄·李時方·文晦·李佑·洪澤·申埈·高弘健·沈倫·李德演·朴耆賢·沈東明·沈廷和·崔山立·尹鞏·柳坡·元士雄·金夢祥·李應明加嘉義,李義培·李靖·宋英望·李元榮·姜得·盧守元·崔應一·朴惟明·李起築·李復匡·崔應水·尹東老·尹晥·金得元·金泰屹·朴炡·兪伯曾·沈詻加嘉善,李莯加通政。
平安監司書目,鐵山報,都督欲向鎭江,船隻整齊,其餘軍兵,陸路往義州事。又書目,義州報,回答使到金石山止宿時,一行卜物,致漢兵夜襲,盡爲被掠事。
平安兵使書目,回答使本月十六日到金石山,商賈卜物,被奪於漢賊事。
平安監司書目,回答上副使,本月二十二日還越江,而一行下人贖還人,竝被殺者四名,逢刃垂死者,頗多辭緣事。
禁府,李大奇拿囚。朝報
上在慶德宮。停常參,只晝講。
晝講入侍,知事金尙容,特進官李曙,參贊官李景奭,侍講官金光炫,檢討官崔惠吉,記事官朴蕁,假注書李尙馨,記事官尹鳴殷。
講書傳,自慶元己未冬,至武夷蔡沈序。玉堂日記
平安監司書目,安州判官蘇復間,姑勿差出事。又書目,回答使軍官詳問,則一行下人,逢漢兵被死者三名,將死者七名,逢箭不省人事者,二十餘名事。
府啓,減祿事。答曰,不允。院啓,減祿事。安邊府使尹煌,誠心憂國,有直言敢諫之風,今者出補,咸以爲惜,請改差,以備言責顧問之地。答曰,不允。尹煌,因憲府啓請,已爲除授,不必煩瀆。
回答使書目,一行,去月二十七日入瀋陽,則汗厚待異常,所言皆從,五口刷還,許令還送,漢女之事,亦不詰問。會寧·灣上開市,兩國商人,使各自食,九月開市,姑爲停寢,贖還男女九十二名,本月二十二日,還越江事。
禁府,李德濂公事,罷職放送。
推鞫,罪人義尙刑問,姜俊傑仍囚。朝報
兵曹啓曰,曹草記,今後則苦處外軍士使喚處,依舊例定送,軍士中,顯有老病者,依近例,從自願收布,補用於雇立之處,公私兩有其便事。傳曰,不允事,傳敎矣。老病不堪立番者收布,欲爲補用於雇立之計,臣等,非不知其爲未妥,而因近日步木難繼,而有此陳啓矣。今承下敎,此則姑勿收用,而至於軍士,定送各衙門歇役處,皆以步木計日上下,以有限之木,應無窮之役,一年通用之木,何處覓得而繼用乎?國計蕩竭之後,則各司下人價布及諸營繕之役價,尤無辦出之地。百爾思量,未得善策,至再煩瀆。極知惶恐,而可繼之策,不得不更爲陳達。闕內常時應送歇處,姑爲依前規分送,而忠翊衛自願納布者,本曹所當捧用於不足之處,而備局,竝與餘丁匠人價布,盡爲收捧,本曹,則步木之外,頓無補用之物。自今以後,忠翊衛收布,則自本曹收捧,以補萬分之一,何如?傳曰,依啓。
又啓曰,國家設立工曹·繕工監匠人本意,爲各處營繕及權設諸都監役事而設。故此兩衙門匠人之數甚多。工曹則二千二百八十五名,繕工監則八百四十名,而近來百事,皆失本意,各處赴役匠人,受料於戶曹者,皆令本曹,每月加給步木一疋,誠爲無理。今後則諸都監赴役匠人,竝令工曹·繕工監,以本匠人定送,而案付外,如有雇立者,則亦令本衙門,以其所捧匠人價布,給價雇立,本曹所給步木,勿爲題給,繕工監元定軍五名,亦以本監匠人價布,雇立事,竝捧承傳,何如?傳曰,啓辭是矣。然自前給價,必非偶然。更爲參酌處置,俾無紛紜啓請之弊。
又啓曰,云云事,傳敎矣。諸都監赴役匠人給價之事,自本曹爲之,本意,則工曹·繕工,亂後匠人散亡,而本曹所捧步木及雜木多有出處,故該司自當給價之木,不得已自本曹分給。此出於一時權宜,非祖宗朝舊例也。曾因臺諫所啓,諸都監匠人,旣受料米,故本曹步木,一切不給,而近年爲始,諸都監啓請勒給。此時則各處修理使喚等事,使軍士爲之者,本曹餘木多儲,猶能繼用矣。今則一應諸處上下,只仰步木。他無出處,而工曹則號牌後匠人二千二百八十五名,每人各收正木二疋,則四千五百七十疋,繕工匠人八百四十名,每人各收正木二疋,則一千六百八十疋,以此所捧之木,足以支給諸都監匠人之價矣。旣受匠人價,而不給匠人赴役之價,則當初多給匠人,奚益於國用哉?雖有祖宗朝舊規,而事勢若此,則所當因時,而變通,況本曹物力,比前頓減者乎?該曹若知本曹難繼嗣啓之本意,則必無紛紜啓請之弊,而量給諸都監匠人矣。且本曹如有所餘之儲,則別置封不動,以爲不時之需,而諸各司雖有所儲,而盡歸於花消,無益於國用。今日此啓,出於不得已之意,敢啓。傳曰,知道。然則依前啓辭施行。兵曹謄錄
上在慶德宮。停常參·經筵。
忠勳府啓曰,傳敎云云,姜絪以扈聖功臣,又參衛聖,而會盟時別無加資之例。敢啓。傳曰,依前例,洪瑞鳳勿爲加資。
回答使書目,毛將則水路向鎭江,軍兵從陸路出來云。若或相逢,則恐有意外之患,前進事。
推鞫,罪人義尙刑問四次放送,惠一放送,姜俊傑仍囚。
院啓,減祿事。尹煌事。答曰,不允。
進香使洪霶,書狀姜善餘入來。
府啓,減祿事。監察李復吉,爲人輕妄,罷職事。安岳報,難委於無名稱武夫,請沈東明遞差。高山察訪韓疑卿,良才察訪李大純,人微望輕,請遞事。答曰,依啓。沈東明姑令赴任,觀其能否,而處之。減祿事,不允。朝報
上在慶德宮。停常參,只晝講。
晝講。入侍,知事李貴,特進官南以恭,參贊官鄭經世·李景容,檢討官金榮祖,記事官朴蕁·朴日省·尹鳴殷。
講書傳,自虞舜氏,至所謂放勳者也。
有政。以權怗爲慶州府尹,吳端爲持平,沈淙爲慶尙都事,徐挺然爲注書,金長生爲刑曹參判,吳達升爲正言,李惟聖爲加平郡守,李坰·金光煜爲直講。
禁府,李大榮前任時,進獻禮單麤劣罪判付罷職。
平安監司書目,回答使,卄五,到定州事。
觀武才初試試官崔來吉·許完。
府啓,沈東明事。減祿事。答曰,不允。院啓,減祿事。尹煌事,公淸都事呂焯,爲人粗拙,處事無刑,請遞事。答曰,依啓。尹煌事,減祿事,不允。朝報
上在慶德宮。停常參·經筵。
謝恩,修撰呂爾徵。玉堂日記
輪對官司僕正李培元,濟用正高傅川,工曹正郞金鍊,都摠經歷金俊男,軍器副正李埈,落點。
賑恤從事官申敏一·南斗瞻·權淰,公淸·慶尙·江原等道出去。
院啓,減祿事。尹煌事。尙衣院年前所報文書,令該曹一一査覈事。答曰,依啓。且年前所偸,今若一一査出,則被罪者必多,姑置之□□減祿事。不允。府啓。沈東明事。減祿事。通□□□曾在昏朝,冒居臺官,多行無理之事,請罷事。全羅後營將李克一,爲人輕妄,請罷職。判決事李彦英,家在嶺南,上來無期,請□事。答曰,依啓。安璥□□□祿事,文官差送事,不允。李克一令監司査啓。朝報郞廳洪敍箕校正。郞廳權穎書。
上在慶德宮。停常參,只朝講。
謝恩,副校理李行遠。
朝講。入侍時,領事李廷龜,知事金尙容,特進官沈悅·吳宏,大司憲洪瑞鳳,參贊官鄭經世·鄭寅成,獻納沈之源,檢討官金榮祖,記事官朴·朴日省·尹鳴殷。
講書傳虞書,自乃命羲和,至毛希而革易也。玉堂日記
義州府尹書目,毛營七將,率軍兵三百餘名,時留本州城外事。
朝講時,院□減祿事,尙衣院前□□□査覈事。答曰,不允。府啓,右通禮安璥罷職事。答曰,不允。安岳文官差送事。答曰,問于體府處之。減祿事。答曰,不允。朝報
禁府啓曰,陽陵君許箚子內,逆賊鄭振妻娚閔興錄,爲鄭振參謀四五人中之一也云。自錄勳都監移文於本府曰,興錄已爲囚禁,令禁府拿問云。臣等始因移文,相考前後逆賊招辭,則皆無閔興錄名,但推案中,泛稱逆賊鄭振妻娚云,不擧其名,且購捕文書中,亦無其名,則不小討逆之事,只以錄勳都監公事,遽爲入啓,非徒大失獄體,公事場亦若難行之事也。不告於禁府·政院而冒踏都監印信,私成祕密公事,行會于公淸監司及牙山等處,使之捕逆,極爲駭愕,而牙山縣監,亦不識事體,遵奉都監法外祕密,不稟於朝廷,亦不無不能詳察之失。逆賊討捕爲何等事,而錄勳都監,非討逆之所,而私自移文,其縱法無忌之罪,在所難免,而反以王府不從其風旨爲過,至於上箚陳辨,此前古所無有之事。請許從重推考,以爲後日縱法無忌者之戒,而且許雖不識事體,但當初杜鵑等告變時招內鄭振妻娚云。興錄若爲鄭振妻娚,則不無知情之跡,興錄拿鞫定罪,未爲不可,何以爲之?敢稟。答曰,知道。勿推。興錄拿鞫。禁府謄錄
上在慶德宮。停常參·經筵。
有政。以呂爾徵爲副校理。玉堂日記
以鄭百昌爲大司諫,尹煌爲司成,李坰爲文學,高用厚爲判決事。李岵爲公淸都事,沈東明爲南豐君,李英男爲韓豐君。
公淸監司書目,新昌縣監沈闥,二十五日遭母喪事。又書目,牙山呈,以亡命逆賊閔興祿捉囚事。
忠勳府啓曰,傳敎云云。生存親功臣嫡長子會盟後加資,朴東亮子朴瀰有前例,堂下資窮未準職親功臣加資,吳連有前例,惟在一時恩命。敢啓。傳曰,竝依前例爲之。
明日別試唱榜。傳曰,權停例爲之。
府啓,減祿事。安璥事。停啓。
院啓,減祿事。尙衣院文書事。答曰,不允。
備忘記,尹墀敍用。朝報
上在慶德宮。停常參·經筵。
謝恩,副校理呂爾徵。
校理趙絅三度呈辭。遞差。玉堂日記
備忘記,集慶殿影幀修改時,禮曹參議鄭百昌熟馬一匹,監司李顯英,府使李命俊半熟馬一匹賜給,禮曹佐郞李岵陞敍,畫員李澄·李信欽東班六品實職除授。
院啓,減祿事。尙衣院文書査出事。答曰,依啓。減祿事,不允。
府啓,伏覩尹墀敍用之敎,單擧別敍,致駭物情,請還收成命。判決事高用厚,家在湖南,請遞差,以在京人差出事。答曰,依啓。尹墀置散可惜,敍用何妨?朝報
上在慶德宮。停常參,只晝講。
晝講。入侍時,知事李貴,特進官李尙吉,參贊官洪得一,侍講官呂爾徵,檢討官李景曾,假注書李尙馨,記事官具鳳瑞·尹鳴殷。
講書傳虞書,自分命和仲,至因附著于此。玉堂日記
平安兵使書目,宣川·龍川報,都司毛永義等指向義州,王都司等向往龜城路,遍滿閭閻,宿時討飯作拿事。
義州府尹書目,毛營七將留本州三日,發向麟山海邊事。
府啓,尹墀敍命還收事。答曰,不允。
院啓,陽陵君許,不告朝廷,直爲行會於公洪監司及牙山,使之捉囚逆黨,其越職冒法之罪,不可不懲,請罷職。答曰,推考。減祿事,停啓。
吏曹啓,禁府關云云。李洸被罪之事,當初不無過重之議,至今未蒙曠蕩之典,議大臣處置,何如?啓。此實褒尙節義之時,蕩滌潰軍之罪,非今日之急務,本曹之啓,亦似不當,今姑勿施。朝報
上在慶德宮。停常參·經筵。
院啓,許罷職事。答曰,已爲推考,不必罷職。
府啓,尹墀事。中廟朝,靖國功臣,量定封君,而準品祿遞兒,輪回頒給,其餘則悉付軍職,卽今從一品以下封君者,多至八十餘員,請令該司取考中廟朝故事,以濟國用事。全昌君柳廷亮,但資承襲之例,馴致極品,極是猥濫。平城府院君申景禛,洛興君金自點,或以捕賊,或以鞫獄,纔受賞加,復以隨例,陞資堂上官,未爲實職而陞爲封君者,及柳廷亮·申景禛·金自點等加資,竝命改正,堂下官資窮未準職之堂上者,及舊功臣嫡長,父在而陞堂上,勳府公事,勿爲擧行。答曰,不允。且舊功臣及嫡長陞資封君等事,皆據流來古規而爲之,今不可更毁。景禛等以纔受賞加,不爲陞資,則與無功勞之人,少無異同,國家論功行賞之道,似不當如是無別也。品祿遞兒輪回事,未妥之意,前日已爲下敎,竝勿煩瀆。朝報
上在慶德宮。停常參·經筵。
觀象監,初五日巳時,太白見於未地。啓。
府·院啓,以大祭齋戒,姑停。朝報
上在慶德宮。停常參·經筵。
觀象監,初六日巳時,太白見於未地。啓。
府啓,尹墀事。功臣祿遞兒事。柳廷亮等事。答曰,不允。
院啓,許罷職事。答曰,不允。
推鞫罪人閔興祿,刑問承服。
傳曰,興祿捕捉人,照例論賞。朝報
禁府啓曰,公淸監司李敬輿狀啓內,錄勳都監祕密關,據出身姜惟一等進告,亡命逆賊二人密捕云,而今此拿來閔興錄則其一人也。此外一人則不知姓名云。自本府亦無從可知,許處詳問其姓名後,使之捕捉拿鞫,何如?答曰,依啓。
又啓曰,以本府草記錄勳都監祕密關內,逆賊一人姓名,許處詳問事,依啓矣。係是鞫廳,事體至嚴,許當爲拿問。敢啓。答曰,知道。令政院招問,可也。禁府謄錄
訓鍊都監啓曰,平安道赴防,前司前哨官李成祿軍一百名,左司右哨官玄太始軍軍一百名,前司左哨官金述軍一百名,中哨官金永福軍一百名,左司前哨官李元慶軍一百名,合五百名,今十月二十二日當爲發送,而俵衣次步木各一匹,三人竝刷馬一匹,軍器載持馬每哨各四匹,令兵曹題給,落幅紙,令戶曹題給,赴防之軍,例爲別試才論賞以送。今次赴西之軍,依前例試才論賞,何如?傳曰,允。訓局謄錄
上在慶德宮。停常參·經筵。
有政。以金南重爲校理。玉堂日記
以洪霶爲判決事,趙絅爲直講,李光胤爲右通禮,崔葕爲宗簿正,愼天翊爲禮曹正郞,李行建爲禮曹佐郞,李有養·金柱宇爲刑曹正郞,鄭廣敬爲同知,柳恒爲吉州牧使,羅德憲爲安岳郡守。
承旨閔機試取事,江陵出去。
府啓,堂上官未經實職,陞品封君者,柳廷亮·申景禛·金自點加資,竝改正,堂下官資窮,未準職而陞堂上,及舊功臣嫡長,父在而陞資,勳府公事,亦勿擧行,封君祿遞兒事。答曰,不允。堂上官未經實職而封君,堂下官未準職而陞資,嫡長父在而陞資事,更令勳府,舊例相考施行。尹墀事,停啓。
院啓,許罷職事。兵營科水之弊,他道所無之事,積弊已痼,恬以爲常,請全羅兵使具仁垕從重推考,令監司嚴行禁斷事。蛇渡僉使沈逸民,爲人放恣,濫徵軍布,請罷事。會盟祭後親功臣及嫡長,或賜爵或賜物或加資,旣爲祖宗朝舊例,而往在乙丑年,已擧加資之例,則今不可踵而行之。請舊功臣別施恩賜缺事。答曰,依啓。加資改正事,令勳府,前例詳考處置。許事,不允。朝報
政院啓曰,云云事,傳敎矣。招問許,則以此小紙來呈,故敢入。答曰,知道。此小紙下該府。禁府謄錄
上在慶德宮。停常參,只晝講。
謝恩,金南重。
晝講。入侍時,同知事朴東善,特進官洪霶,參贊官鄭經世·姜碩期,檢討官崔惠吉,假注書李尙馨,記事官具鳳瑞·尹鳴殷。
講書傳虞書,自帝曰咨羲曁和,至衆功皆廣也。玉堂日記
有政。以沈諿爲都承旨。
北兵使書目,會寧報,差胡者開市事出來云,騎胡四名先到進告事。
觀武才時,參試官李貴·李曙·金尙憲,參考官李培元·韓亨吉·李浚。
府啓,柳廷亮等加資改正事。勳府公事亦勿擧行事。祿遞兒事。答曰,不允。院啓,許事。答曰,不允。加資改正事,處置間姑停。朝報
禁府啓曰,云云事,命下矣。雖有眞逆賊,告變者所當告于政院。許只憑姜惟一等所言,以錄勳都監公文,竝稱名不知一人,以爲逆賊二人,而使監司捕捉,無謂甚矣。但之所告,若指爲在逃逆,則權景成·許士龍·姜戊生等云。其所謂名不知一人者,未必非權景星等三賊中之一。依前購捕事目,申明戢捕之意,本道監司處行移,何如?答曰,依啓。禁府謄錄
訓鍊都監啓曰,觀射擧動,在於明日,而大將申□方在臺評中,未得出仕。假大將依前例差出,代領軍兵扈衛之意,敢啓。答曰,依啓。訓局謄錄
上在慶德宮。停常參·經筵。
西郊親行觀武才。玉堂日記
平安兵使書目,義州報,龍骨大率兵三十餘名,到越邊,問回答使無事渡江還歸事。
院啓,許事。答曰,不允。府啓,加資改正事。勳府公事勿擧行事。祿遞兒事。新啓,慶平君玏從前罪狀,今不暇毛擧,近來縱恣益甚,頃因南陽公牒,將欲推治其奴之際,親往都吏文孝男家,裸縛其妻,巡示都市,觀者掩目,不忍正視。今日乃於榻前,飾辭自辨,極口詆辱臺官,其病國害民,縱恣蔑法之罪,不可不徵。請罷職,縱臾作弊稤奴,杖配絶島。答曰,不允。慶平事,年少王子妄作之事,不必深治,姑爲置之,可也。
傳曰,上言捧之。
明日觀射時命官,右相。朝報
上在慶德宮。停常參·經筵。
賑恤從事李尙伋,全羅道下去。
院啓,許罷職事。慶平君玏縱恣作弊請罷事。縱臾宮奴命有司依法科斷事。兵曹參判南以恭,大駕還宮時,馳入紅門內,始爲下馬,所見駭愕。請罷職事。副護軍鄭雲湖,曾爲江陵時,貪濁無厭,縱其淫悖賊産,爲人所不忍爲之事,客館武廳,次第就燒。請罷職不敍事。承文著作任有後,在闔門謀逆之中,雖有迫其弟上變之擧,而蹤跡兇祕,莫測端倪。請削去仕版事。答曰,依啓。慶平事,年少王子妄作之事,不必深治,姑置之,可也。任有後,無身犯之事,復槐院,未爲不可矣。南以恭推考,許·宮奴事,不允。
府啓,加資改正事。勳府公事勿擧行事。祿遞兒事。慶平罷職事。昨日還宮時,陪從衛將等,王世子幕次前,公然騎馬,請竝推考事。答曰,不允。衛將等推考事,依啓。
回答使鄭文翼·朴蘭英入來。朝報
錄勳都監啓曰,歃血同盟,告成神祗,乃策勳後第一件大事也。身旣不參於會盟之祭,則名亦不載於會盟之錄,非但盛事之欠缺,至於後世,將何考焉?今此會盟時,或因公私故,未參會盟者甚多。如扈聖功臣李元翼·林佑,振武功臣金完在外,扈聖功臣李好閔·李光適,靖社功臣韓汝復,寧社功臣黃縉身病,振武功臣邊潝·朴瑺·金起宗·崔應水,靖社功臣具仁垕·李沆·朴惟明·李起築,方面閫帥或守令邊將,職務緊重,不得離任上來,扈聖功臣全龍,振武功臣趙時俊·申景瑗·吳珀則方在喪中,故旣未參盟,又不記名。且新·舊功臣嫡長子孫,亦當參盟載錄,而寧社功臣黃性元子縉·許禊子選,自參勳籍,故不載於諸子之列,靖國功臣成夢井嫡長孫成夏宗,鄭允謙嫡長孫鄭基廣,扈聖功臣李幼澄嫡長子李命雄,許浚嫡長子許謙,振武功臣李澤嫡長子李元敬,邊潝嫡長子邊復一,敵愾功臣孟碩欽長孫孟世楨,平難功臣李增嫡長孫李穫,光國功臣尹暹嫡長孫尹棨等,皆受任在外。扈聖功臣柳根嫡長子柳時輔,平難扈聖功臣李恒福嫡長子李星男,開國功臣劉敞嫡長孫劉俊民,靖社功臣李時白嫡長子李恪,韓嶠嫡長子韓宜先,振武功臣南以興嫡長子南斗極,金良彦嫡長金世豪,柳孝傑嫡長子柳浩然,宣武功臣鄭期遠嫡長子鄭之諶,靖國功臣金碔嫡長孫金鳳禎,扈聖功臣朴夢周繼嫡長子朴孝元,吳連嫡長子吳希福,李希齡嫡長子李末男,佐命功臣馬天牧嫡長孫馬地用,方在喪中,皆應參而未參,亦涉欠事。請將此曲折,載錄於會盟錄末端,使後之觀者,尋知厥由,似爲宜當。舊例如此,故敢稟。傳曰,依啓。忠勳府謄錄
上在慶德宮。停常參·經筵。
院啓,許罷職事。慶平君罷職。宮奴科罪事。任有後削去仕版事。南以恭罷職事。答曰,不允。慶平君事,依啓。
府啓,堂上官實職未經陞品封君者,柳廷寬·申景禛·金自點加資,竝改正,堂下官資窮未準職而陞堂上,及舊功臣嫡長,父在而陞資,勳府公事,亦勿擧行事,祿遞兒事,及新啓昭武·寧社兩功臣原從,其數極多,至於扈衛廳軍官·內三廳,書送於都監,亦至過千餘人,濫觴極矣。更令都監·本司,別加精査,各其名下,懸錄其功,稟旨施行事。答曰,不允。原從精査事,依啓。慶平君宮奴杖配事,停啓。朝報
禁府啓曰,逆賊閔興祿,已爲正刑,罷其守令,降其邑號,緣坐籍沒等事,依律文擧行事,捧承傳施行,而興錄乃竹山人物也。本縣旣於諸賊正刑之後,罷官降號,只緣坐籍沒等事,移文擧行,何如?答曰,依啓。
又啓曰,姜俊傑照律事,命下矣。臣等取考大明律,則謀反大逆條,有知情隱藏者斬之文,而無不知情許接者之律。且先斷俊傑知情不知情,然後可以議律,而亦無明白可據之迹,但渠之供辭,雖不可準信,以義尙之招見之,則俊傑之容接曇華,實因義尙之指示也。以此言之,似非知情隱藏之比,而事係逆獄,不敢容易擬律,敢此仰稟。答曰,知道。曇華以化主,出入閭里,爲日已久云。以此觀之,則似無不知之理。然本府所見如此,分揀,可也。回啓曰,姜俊傑罪狀,以常情論之,則似不無知情許接之罪,而其招內爲義尙所指止接云,而義尙之招,亦如俊傑所供。以此觀之,或不無不知之理,而年且八十,似當分揀,故敢爲仰稟矣。上敎如此,何以爲之?敢稟。答曰,知道。放釋,可也。
又啓曰,牛峯縣監李祥龍衙料上下記文書還爲上使事,去月二十二日卽爲行會于本道監司,而已至一朔之久而尙不上送,極爲非矣。至於審理冤獄,莫重之事,以李祥龍一人公事,如是遲緩,尤極可駭。本道監司從重推考,數三日內,卽爲上使事,各別行移,何如?答曰,依啓。禁府謄錄
上在慶德宮。停常參·經筵。
禁府,前郡守姜信立議處公事。判付,愚蠢之人,一向加刑,似爲矜惻,除刑定配,未知何如,更議處置。金澤加刑。判付,姑從惟輕之典,分揀放釋。
府啓,封君準品祿遞兒輪回頒給事。柳廷亮·申景禛·金自點加資改正事。答曰,不允。
院啓,許罷職事。慶平君宮奴依律科斷事。任有後削去仕版事。答曰,不允。任有後遞差。南以恭事,停啓。朝報
上在慶德宮。停常參·經筵。
平安監司書目,臣等貿販物貨,及進香使員役卜駄,一半未推之物,盡爲出給事。
明日有晝講。
司饔院啓曰,沙器匠不爲起送,舒川·連山等官匠人,移定他役,善山府使,依事目,先罷後推。啓。依允。
院啓,許事。任有後事。答曰,不允。
府啓,封君準品祿遞兒輪回頒給事。加資改正事。及坡平君尹鞏,曾在昏朝,附會兇逆,首投兇疏,爲大論之倡,頃以功臣嫡長,至授例加,請削奪官爵,門外黜送。引儀朴弘業,本以庸品,頃於遷轉之際,附同下吏,請汰去。答曰,不允。尹鞏已爲蒙宥,不必如是更論。弘業事,依啓。朝報
上在慶德宮。停常參,只晝講。
晝講。入侍時,講書傳虞書,自帝曰疇咨若時,至不成故黜之。玉堂日記
咸鏡監司書目,北兵使禹致績本月初七日卒逝事。
觀象監,今十三日巳時,太白見於未地。啓。
府啓,封君準品祿遞兒輪回頒給事。加資改正事。答曰,不允。
院啓,許事。任有後事。行護軍李埈,當遇災求言之日,疏陳己見,未爲不可,而至於立後,實非今日所宜論者,而該曹旋擬銀臺之望,請堂上·郞廳推考。平昌郡守李有慶,年紀衰耗,請遞差事。答曰,不允。李有慶年紀雖衰,必無不堪此任之理,勿爲煩論。推考事,依啓。
冬至使書目,一行,九月初十日,無事到泊登州事。
司饔院,沙器匠不送,應罷現告善山府使申光立,連山縣監南忭,舒川郡守韓明勗。朝報
上在慶德宮。停常參·經筵。
有政。以崔惠吉爲修撰。
校理李昭漢三度呈辭。遞差。玉堂日記
以尹墀爲承旨,以李馨遠爲端川郡守,以李弘胄爲全州判官,以李昭漢爲直講,以朴東緯爲連山縣監,以金灦爲江原都事。特旨,以鄭文翼爲公淸監司,以高博川爲善山府使,以洪柱元爲都摠管,以李敬輿爲僉知。
明日有晝講。
備忘記,回答使鄭文翼等,奉使異域,不辱君命,刷送五人,亦皆完璧而歸,予甚嘉之。各別論賞,以酬其功勞。
府啓,封君準品祿遞兒輪回頒給事。加資改正事。及各道堤堰作畓處,請令監司,逐案査出,一一禁斷瀦水事。答曰,不允。堤堰事,依啓。
院啓,許事。任有後事。答曰,不允。李有慶事,停啓。朝報
扈衛廳啓曰,憲府所啓,請都監及諸各司扈衛廳應錄人等,更令都監及本司本廳,別加精査,各其名下,一一懸錄其功勞,稟旨啓下後,載錄以刊,俾無冒濫之事。答曰,依啓事,允下矣。昭武·寧社錄勳之時,扈衛軍官,聞變終始來扈者,得參原從,似爲不當,故大將九員中三員則不爲抄送,雖已爲抄送者,依他勿錄其功,何如?傳曰,依啓。忠勳府謄錄
上在慶德宮。停常參,只晝講。
謝恩,修撰崔惠吉。
晝講。入侍時,特進官李曙,同知事朴東善,參贊官李景容,侍讀官呂爾徵,檢討官崔惠吉,假注書李尙馨,記事官全克恒·尹鳴殷。
講書傳虞書,自帝曰咨四岳,至尤不可不深戒之也。玉堂日記
兵曹啓曰,京畿監司書狀,前□□縣監李元禮軍器措備事,攘人之功,欺罔朝廷,推考處置。啓。拿推。
傳曰,北兵使差送之事,極重且緊,而不念國事,如是推調,是誠何心哉?事極痛駭,備局色郞拿推定罪,令知君命之不可慢蔑。
禁府,前都事許稷,備邊郞廳鄭賓,前縣監李元禮拿囚。啓。
觀象監,今月十六日巳時,太白見於未地。啓。
接伴使書目,我國地方作拿漢人等査罪事,夜不收發遣事。
府啓,封君祿遞兒輪回頒給事。尹鞏削黜事。柳廷亮等加資改正事。捕盜廳,因人誣訴之言,直爲通關於麟蹄縣,或稱軍官使令,橫行峽中,逮捕良民,大將李瑱請罷職,假稱軍官使令依法科罪事。答曰,不允。尹鞏罷職,李瑱推考,作弊之人。已爲依律定罪矣。
院啓,許事。任有後事。答曰,不允。朝報
上在慶德宮。停常參·經筵。
有政。以徐渻爲知經筵。玉堂日記
以鄭廣敬爲都承旨,以姜碩期爲禮曹參議,以黃胤後爲禮曹佐郞,以李愼爲北兵使,以具鳳瑞爲典籍,以鄭文翼爲公淸監司,司直朴蘭英今加嘉義。
政院,二十一日輪對,取稟。傳曰,爲之。
吏曹,回答使論賞事,回啓。上裁。啓。傳曰,竝加資,一行員役有功勞之人,亦爲參酌施賞。
院啓,許事。任有後事。答曰,不允。
府啓,君祿遞兒事。尹鞏事。柳廷亮事。李愼事。答曰,尹鞏旣已罷職,不必削黜。柳廷亮,令該曹前例相考處置。他餘事,竝不允。朝報
傳曰,禁府,近日何以久不爲坐乎?問啓。
政院啓曰,問于本府,則郞廳來言曰,十二日刑推坐起後,十三日非日次故不坐,十四日十五日,望祭齋戒不坐,十六日,望日不坐,十七日,知事朴東善晝講入侍,同知事李□父病,同知事南□呈辭,位不齋,不得開坐云矣。傳曰,知道。
推鞫罪人保人閔興祿,矣其時往見鄭振妻,則云許逌有頑奴在門外,當爲摧捉,令其孽屬輩,各裹糧米斗餘云云是去乙,鄭振答以無糧,則逌言畢竟當倍償不輕,同往是如爲旀,仍勸矣身同往是白去乙,矣身與許逌金亮驛,逌仍爲點考爲白如乎,其時同來同儻段,姜戊生·金永起·許士龍·鄭起·李暘·金就成是喩,推近是喩,詳知不得爲白乎旀,謀逆節次段,初二日曉頭許逌與其族屬同儻發行,初三日推奴爲白如可,到金亮爲良沙,逌衆會之日,此時不可隱諱,吾等京中將有所爲之事矣。初四日及良入城中,與訓鍊中軍承傳官等相約,有內應之人,可以有意云云。因與同儻上來爲白遣,矣身段與金推近,自金亮逃走爲白有在果,逆謀同參爲白乎所的只罪。禁府謄錄
錄勳都監啓曰,取考宣祖朝原從功臣錄券,則親王子皆參原從一等,鳳林大君以下,依舊例竝錄之意,敢啓。傳曰,知道。
又啓曰,因憲府所啓,都監諸各司扈衛廳應錄人等,更令精査,各其名下,懸錄其功勞,稟旨啓下後,載錄以刊,俾無冒濫之弊事,允下矣。今見扈衛廳啓辭,則以本廳軍官,聞變終始來扈者,得參原從,似爲不當。至於入啓蒙允。竊念當其逆變,猝報都下,危疑之日,諸大將各率軍官,終始扈衛之功,似不當全棄,況臺諫啓辭,亦出於精査載錄之意乎?更令扈衛廳,兩逆變時終始有功勞軍官等,別加精査,竝許錄,何如?傳曰,知道。只錄捕賊之人,可也。勳府謄錄
上在慶德宮。停常參·經筵。玉堂日記
府啓,君祿遞兒事。尹鞏事。李瑱事。答曰,不允。
院啓,許事。答曰,依啓。任有後事。答曰,不允。朝報
訓鍊都監啓曰,本局哨軍每年冬防,例以二哨入送,而頃因西警,加發三哨,合爲五哨入送矣。今聞西賊未有緊報,五哨之軍,時無緩急之用,而蕩殘之餘,徒費僅存之糧,糧道阨絶,則兵衆無益,萬全之策,不可不豫料。今年冬防,依每年例入數,先送二哨,一以舒軍卒戍役之苦,一以除西邑糧餉之費。加抄三哨,裝束待變,更爲觀勢入送,似爲無妨。敢啓。答曰,依啓。訓局謄錄
上在慶德宮。停常參·經筵。玉堂日記
備局啓曰,李貴箚云云。明知賊必不來,則何故强爲發兵,徒致撓民弊財。新出身裝束待令,徐觀西報處置,似爲得計。依此施行。啓。傳曰,允。
明日輪對官落點。兵曹正郞李後陽,掌樂僉正趙元範,尙衣判官趙國俊,軍資判官韓撝謙,訓鍊副正鄭國彬。
府啓,君祿遞兒事。尹鞏事。李瑱事。答曰,不允。
院啓,任有後事。公淸兵使申景裕,曾以營造過制,重被臺評,不自徵戢,旋復加建,僭擬殿閣,肆行無忌,至於此極,請先罷後推。答曰,不允。申景裕推考。
平安監司書目,靑水水口兩鎭萬戶,限邊卒還集間推罷事。朝報
禁府啓曰,權用中等上言回啓事緣,本府堂上知事朴□□呈辭,同知事李□□以父病受由,同知事南□□呈辭,未肅拜臣判事李□□雖無故,不敢獨爲回啓之意,敢啓。答曰,知道。禁府謄錄
戶曹啓曰,訓鍊都監五哨軍兵,今將西下,落幅紙令本曹題給事,因都監啓辭。傳曰,允事,命下矣。落幅自上年以後,皆送於備局及訓鍊都監,而本曹則無一張分送,未得題給之意,敢啓。傳曰,知道。訓局謄錄
上在慶德宮。停常參·經筵。玉堂日記
府啓,君祿遞兒事。尹鞏事。申景禛·金自點事。答曰,不允。李瑱罷職事,停啓。加資改正事,處置間姑停。
院啓,任有後削去仕版事。申景裕罷職事。答曰,不允。申景裕旣已推考,不必罷職。
錄勳都監啓曰,前陽陵君許,以單堂上罷職,其代洪瑞鳳差下。啓。傳曰,允。
答李貴箚曰,近因寡昧無似,公不勝私,廷臣不睦,言念國事,中夜無寐矣。前鑑不遠,卿其戒之,毋負夙心。朝報
禁府啓曰,李祥龍衙料記,黃海監司張紳今始上送,故料記及前日審理別單,竝爲入啓之意,敢啓。答曰,知道。
又啓曰,本府今日定爲坐起,臣南□□早朝赴衙,而判府事李□□以上箚批答未下之故,不得來參,知事朴□□方在呈告,同知事李□□身病亦不行公,堂上不得備員,不能開坐之意,敢啓。答曰,知道。箚答已下,今日開坐,可也。禁府謄錄
兵曹啓曰,以工曹啓辭,頃日兵曹啓辭內,諸都監匠人價布分給事,移定於本曹矣。當初號牌廳,商量本曹一年應用之數,定送匠人戶保二千一百八十五名,而各官稱以逃亡物故,價布不爲上送者,幾至於半,諸都監匠人價布,請令兵曹仍舊施行之意,敢啓。傳曰,知道。令兵曹酌處事,傳敎矣。國家設工曹本意,爲各樣匠人應役於諸工繕,故多給匠人,至於二千一百八十餘名矣。各處工役匠人之價,自宣祖朝只責於工曹·繕工而不責於兵曹久矣。近來工曹,爲其匠人流亡之故而責於本曹矣。其時則本曹所捧各樣雜木,幾至數千同,故猶可繼用,而今則步木之外,一應諸色贖木,竝爲減除。軍士應役苦處,亦自本曹雇立,其勢難支。非但號牌後,工曹所送匠人,至於數千之多,故自工曹給價匠人事,依法典啓請矣。大槪本曹所捧步木,非爲只應於雇立各司使令而已。自古多儲國用,實是富國之計,而近來本曹所儲步木,猶患不足行用而已。將來頓無繼用之路,誠非細慮。今見工曹啓辭,號牌罷後,各官稱以逃故,價布不爲上送者,幾至於半云。匠布之難捧如此,則步木之難捧,亦豈異此?步木收貯,元數不敷,而諸處所費,罔有紀極,此非細事,依前啓辭,工匠價布,則自其所屬曹備給,何如?傳曰,知道。匠人價布,上納間,姑爲上下,俾成模樣。勳府謄錄
上在慶德宮。停常參·經筵。玉堂日記
觀象監,今月二十一日巳時,太白見於未地。啓。
傳曰,受針時內醫都提調金瑬·李貴虎皮一令,承旨兪伯曾,史官朴日省弓子一丈,御醫申得一,針醫鄭大鵬·安孝男半熟馬一匹,李英男·李希憲·李絡·許任各中豹皮一令,加平□李惟聖豹皮一令,掌務官金景行·尹弘任,煎茶官金孝男弓子一丈賜給。
禁府,前遂安郡守姜信立議處公事。判府內,如此庸愚無狀之人,擬於守令之望,貽害於民生,該曹所爲,殊極非矣。其時堂上·郞廳推考,以爲循私蔑法者之戒。許稷元情。判付,許稷罪犯非細,所當重治,然前者有任怨不避,盡心職事之事,以前日盡職之功,赦此罪過,放釋。鄭賓·李元禮,除刑照律。
院啓,任有後·申景裕事。答曰,不允。
府啓,尹鞏削黜事,全州李弘胄,身在帷幄,秩且崇高,不可以自己丐外之私,出界州郡之任,請遞差。吏曹堂上·郞廳推考。申景禛·金自點加資改正事,品祿輪回頒給事。答曰,不允。李弘胄事,推考事,依啓。朝報
傳曰,禁府李祥龍議啓公事,何以與本縣帖字不同耶?莫重審理公事,似不當如是不實,問于本府以啓。
政院啓曰,云云事,傳敎矣。臣因自上有一人一朔之料過多之敎,覈其所謂上房七人之料,一人一朔九斗餘矣。別房三人之料,一人一朔各八斗餘矣。當此西路蕩竭之日,其料之過多,誠如聖敎之云矣。所謂竝上房七人,而禁府所謂帖字上書以六分竝上房七人云云者,與文書差誤,而似當以一人朔料過多論之矣。禁府所謂謂之濫率則可矣云云,而不以一人之料過多議啓,臣等未知如何也。敢啓。傳曰,知道。且今此料米上下之數,歷歷懸錄,少無難便之事,承旨亦爲如是回啓,殊極可怪矣。禁府謄錄
上在慶德宮。停常參·經筵。玉堂日記
禁府啓大槪,伏見以李祥龍議啓公事下政院之敎,惶恐待罪。傳曰,知道。勿待罪。且三綱滅絶,國不爲國,贓吏無徵,民不聊生,今此審理單子中得罪倫紀,罪犯贓汚,謀陷賢類之徒,皆得與焉。此輩有何冤枉罰異之事乎?予識見不明,未能詳知其冤枉之情,罰異之狀,一一明白懸錄以啓,以解予惑,可也。
府啓,品祿遞兒事。申景禛等改正事。答曰,中廟朝規例,廢而不行已久,今難遵行,勿爲如是堅執。改正事,亦勿煩瀆。朝報
禁府啓曰,姜信立定配公事依允事,啓下矣。信立今當定配,凡人議罪之時,有功議分揀之例,而今此信立,無照律公事,只依傳敎定配,無功議付標之處,有振武原從之功云。功減一事,何以爲之?敢稟。答曰,知道。不爲照律,則無功減之事矣。
判事李□□啓曰,君猶父也,臣猶子也。君父不能推知臣子之奉情,一向下嚴峻之敎,臣子獲罪於君父而亦不能暴白其本情,則豈可謂君使臣以禮,臣事君以忠乎?臣雖無狀,自少粗聞事君不欺之義於先覺矣。今者不幸事殿下不忠,數日之內,嚴敎連下,臣子分義,所當席藁待罪,杜門省愆之猶恐不及,而猶敢抗顔復瀆,萬死猶甘,伏願殿下哀憐垂察焉。臣之前後所爭於聖明者,無非明倫紀·嚴討逆·回公道·斥偏倘四件事也。是故當國家大是非大議論,被臣斥者,豈皆異己,得臣救者,亦豈皆同己?臣之不得於倘與中人者,爲此故也。臣之秉心奉公,非徒殿下之所洞燭,國人之所共知。但立心雖如是而見識不明,其於處事之際,或不免過不及之差,而謂臣本情有所爲而爲之,則臣實冤之。昨日李祥龍回啓之事,臣於祥龍,未知其何許人,豈有一毫救護之心哉?近日臣之所執者國法也。祥龍雖以濫率被罪,而原其律,則錄案非法典所在也。臣亦執法之臣,故旣以本情爭之,而殿下返以救護贓汚,爲臣罪目。臣若無救護之心,如是嚴敎,其於待守法臣之道,無乃有未盡者乎?得罪倫紀者,則臣當反正之初,見識不明,故不能明正其罪而返爲救解,其心雖出於爲國權宜,而其所傷於國脈大矣。以此雖蒙大戮,固所甘心不辭。而但以朴東亮事爲臣罪目,則嚴敎雖曰至當,抑不無訴冤之情焉。前後審理,皆有此人之名,故議啓之時,依前規書入,而乃以今不敢更稟爲措辭。臣若知其所犯之情,與逆徒無異,則豈敢隨例書入,致有嚴敎乎?此亦見識不明之罪,抑非臣有所爲而爲之者也。然以此獲罪,臣亦無辭矣。至於謀陷善類者,則聖敎必指金垣也。此則臣之所發言而書入,臣實有罪,尙何他累?大槪國法,勿論罪之輕重,以其罪罪之,然後人心服而可以爲國矣。說有二人焉,罪同罰異則非王法也。金垣之受人指嗾,誣罔陳疏,罪固難赦,朝廷體面,則雖有妄言荒說而置而不問,此開言路之本意也。當初殿下,雖欲窮問而以此爲難,臣欲革陷人之弊,再三請鞫而後,臺諫踵以繼之,竟招金垣,至於嚴鞫而未得其情。金卨知其不獲已,乃敢自告其指嗾,則金垣不過謂一妄疏之人也。且推問之敎,若直告則當恕矣。罪人斯得,則疏儒之罪,與指嗾者有間,特放而以開言路,恐無不可,而是時有司,徒憤其所爲而法外加律,乃以誣告比律,無乃太重乎?所謂誣者,誣人爲逆而反坐之律也。誣疏中雜措語,指斥士類以不近之說,別無誣人爲逆之語,而乃以誣逆爲罪,此所謂疾之已甚也,非王法之蕩蕩平平也。宣祖朝有一儒生李海者,指李爾瞻圍王宮殺大夫而陳疏,宣祖震怒,特命三省交坐而嚴鞫,則乃曰尹宖脫給道服而指疏云。是時乃以亂言之律,爲尹宖罪目,照律流三千里,以其功減一等,徒三年於臨陂,遇赦而放,疏儒則置以不問云,此爲言路而處置如此也。頃者與大臣議啓審理之日,臣所懷如此,故不避,乃言於公坐曰,金卨則所服之律,雖非正律,罪在流三千里,不可輕議,金垣則罪降徒三年,元律本非勿揀赦前,而至於甲山定配,累經大赦,不得蒙放,此可謂罪同罰異者也。名爲疏儒而必用重律如是,不亦有妨於言路乎?滿坐皆以臣言爲然,而獨左相金瑬曰,金卨當初照律,亦非勿揀赦前,累經大赦,亦未蒙放,可書於審理之類云。同知事李景稷,卽書於抄書中。臣曰,金卨,臣之女壻也。若因公議而見放,則可也。我爲判府事而着署入啓,決不可爲,卽爲削去其名矣,終始曲折如斯而已。臣之欲放金垣者,爲言路故也,豈有他意於其間哉?若以圖放謀害善類之人,爲臣罪目則不亦冤乎?臣之妄意,人臣告君,不避私嫌,故李時白,臣之子也,而請釋充軍之罪,申純一,臣之四寸妹夫也,而臣爲都憲,執法救死。今日之欲伸金垣之罪,爲公非爲私也,豈以其事涉於女壻之故而有懷不發乎?臣每欲以此事,陳於榻前矣。適因此事而偶發,豈知妄作之罪,至於此極乎?且大臣及同僚,緣臣無狀,前後顚妄,竝被嚴敎,臣罪至此尤大。不勝惶恐,伏地待罪。答曰,知道。勿待罪。禁府謄錄
輪對。入侍時,軍資監判官韓撝謙所啓,本監經亂以後,城墻頹圯,欄垣無形,軍士二名不得守直,前日都提調啓辭,量宜加定事,蒙允捧承傳,而兵曹只以三名定送,許多庫梗,以此五名,巡警爲難,若干名加定,使之無弊守直,何如?上曰,前已定送,似難加定,然言于兵曹。兵曹謄錄
上在慶德宮。停常參·經筵。
有政。玉堂日記
以李弘胄爲都承旨,以南以雄爲判決事,以洪翼漢爲兵曹佐郞,以李尙吉爲全州判官,以鄭廣敬爲同知,以林頲爲內贍寺正,以高傅川爲濟用監正。朝報
上在慶德宮。停常參·經筵。
有政。以金光炫爲執義。玉堂日記
以李袨爲掌令,以鄭蘊爲禮曹參判,以李元樑爲高山察訪,以朴東善爲知春秋,以任孝達爲司藝。
合啓,逆家之女,雖在法不坐,至於王室至親,與之居室如舊,則綾原君俌之所爲,已極無謂。況爲俌也妻者,卽爲私廟主婦,以逆魁之女,爲私廟主婦,斷無此理。請綾原君罷職,令該曹速爲處置。答曰,逆賊出嫁之女,法無緣坐之律,置之,可矣。
府啓,品祿遞兒事。申景禛等改正事。答曰,不允。
院啓,任有後事。申景裕事。及公淸監司鄭文翼,曾未半歲,驟陞二階,請削一資,以重名器。賑恤郞廳李徵言,曾爲宣惠郞廳,多行麤鄙之事,請汰去。答曰,依啓。鄭文翼,雖似驟陞,厥功皆重,不可不各賞矣。任有後·申景裕事,不允。
冬至使書目,登州到泊之後,毛差阻攔,本月初五日始爲發向北京事,一行船二隻,見奪於毛差,一二船隻趁明春入送事。學官李守白病重,還出送事。
登極使書目,一行本月二十二日石多山到泊,所齎勅書謄書上送事。承旨閔機,江陵影幀奉審後入來。朝報
兵曹啓曰,步木元數不敷,依前啓辭,工匠價布則自其所屬曹備給事。傳曰,知道。匠人價布,上納間姑爲上下,俾成貌樣事,傳敎矣。屢瀆聖聽,極爲惶悚,而本曹難堪之狀,不得不更陳矣。本曹近日只有步木而無他雜木,一朔恒式上下之數,少不下三十五六餘同,其他不時需用,不在此限,而料付及赴防砲手衣資木,皆戶曹及都監之所給而移定於本曹,十月等無祿預差禁軍分給之木,亦平時所不給而近來創給者也。且工曹·繕工監,多定匠人之本意,爲其捧其價布,用於雇立之處,而旣捧許多價布,欲使本曹責給,無謂甚矣。雖欲依上敎,匠人價布,上納間姑爲上下,而用度之煩,如右所陳,有限步木,幾盡於科外分給,前頭軍需,頓無繼用之路,極爲可慮。大抵諸都監赴役匠人,受料於戶曹,雖有自曹給布之規,頗多浪費之弊,前因臺諫所啓,捧傳旨內,繕工監案付匠人甚多,當時別定差員,催督收布,未知用處,自今詔使山陵外,大小工作,令繕工責立,更勿責出於戶·兵曹矣。厥後諸都監乘間啓請,復責於兵曹,此非法典及捧承傳事意。況今工曹·繕工加得匠人之數,比前不啻數倍?不爲催捧充給,每欲剝取兵曹經用,事甚不當。依前臺諫啓辭及本曹啓辭,自本曹勿給,以省浮費,何如?傳曰,不允。兵曹謄錄
上在慶德宮。停常參·經筵。玉堂日記
禁府,李元禮延豐徒二年,姜信立定平定配。啓。
大提學·提學命招,江陵試製考入。
合啓,綾原君罷職,綾原君妻,令該曹處置事。答曰,已諭。毋煩。
府啓,祿遞兒事。加資改正事。答曰,不允。
院啓,任有後事。鄭文翼事。申景裕事。答曰,不允。
慶尙監司書目,軍威呈,新監司尹義立病重,上去不得事。朝報
禁府啓曰,臣等昨見諫院,以本府文書不爲封送於諫院事,本府郞廳從重請推矣。頃者臣等以待罪事,與同僚相會於賓廳時,諫院吏來言,本府所上文書,速爲監封上送云。臣等招其吏曰,王府衙門事體極重,自前臺諫有不得已考見事,則憲府或移文於本府,送書吏謄書而去,未有直爲封送之規,自本院謄書而去可矣云云而送之。諫院啓辭,乃以此實前所未有之事,爲措語,請推本府郞廳。不特王府衙門,非各司之比,其體面,亦與法府無異,而況王府文書,亦不可以下人口傳而委送,故必待移文而謄送矣。諫院如是爲言,未曉其意也。頃以本府文書輕易出給之事,本府郞廳已爲被推,故臣等別爲嚴飭矣。忠翊府與兵曹衙門有高下,故臣李貴雖爲忠翊府有司堂上,而翊府文書,兵曹不敢直爲取去。遣書吏謄書而去。以此觀之,則王府,一品衙門也。諫院遣下人,直爲取去,亦無前例,而緣臣等不送之故,郞廳至於被推,極爲未安。大槪臺諫自有臺諫之體面,王府亦自有王府之體面,所當各爲相敬而尊其體面,可也。臺諫不可以臺諫而忽王府之體面,王府,亦不可以王府而忽臺諫之體面,不究前規之有無,請推王府郞廳,其於相敬體面之道,未知何如哉。事係體面,不得不陳啓。答曰,知道。郞廳勿推。禁府謄錄
上在慶德宮。停常參·經筵。玉堂日記
江陵儒生試製科次,二下進士申恦,三中幼學崔文淇,三下二生員權稱·沈之漢,武藝入格,曺玩·李潡·朴簡·洪汝漢·金亨國·安有仁·申銓·金得立·朴大吉。啓。傳曰,竝直赴殿試。
合啓,綾原君事。答曰,不允。
府啓,祿遞兒事。申景禛事。答曰,不允。
院啓,任有後事。申景裕事。答曰,不允。朝報
以李泰雲公事,傳曰,覈處事,已爲判下,而審理冤獄公事,繼以入啓,則其間覈處,似或有待,而審理公事,査考於外方,則往復之間,日字已過月餘。其前所當卽爲覈處,而如此輕罪,何至今久囚而不爲覈處乎?問啓。回啓曰,李泰雲等覈處事判下時,適有審理公事,泰雲等旣入於審理中,初不料査覈文書等待之間,至此淹滯之久矣。其間實欲入啓處置,本府格例有不然者,遲延到今,致勤聖敎,不勝惶恐。審理公事判下內,已爲施行之敎,今將放送之意,敢啓。答曰,知道。禁府謄錄
上在慶德宮。停常參·經筵。玉堂日記
備忘記,平安監兵使及本道守令邊將,令該曹冬衣次磨鍊賜給,以表予軫念之意。
平安監司書目,鐵山報,假㺚回言內,奴賊去九月擧兵西向大敗,軍兵死亡太半,只蒙古地方豬羊三百餘口,獲掠以歸云云事。
禮曹,登極使奉來勅書郊迎,來月十二日午時推擇。啓。
合啓,綾原君事。答曰,不允。
府啓,祿遞兒事,申景禛等事。答曰,不允。朝報
上在慶德宮。停常參·經筵。玉堂日記
咸鏡監司書目,都事曺佶今月十九日身死事。
又書目,者老率來商胡,今月初七日以後連續開市,十五日入歸事。
平安監司書目,義州報,都督乘船,本月二十日止宿麟山越邊,招致僉使問答後,卽日夜水回船,直向島中事。
合啓,綾原君事。答曰,不允。
府啓,祿遞兒事。申景禛等事。及司藝任孝達前爲掌令時,合啓簡通,書送謹悉後,徑先詣闕,只啓前啓,使莫重之論,經宿不啓,顯有避事之跡,請罷事。答曰,不允。任孝達,推考。朝報
上在慶德宮。停常參·經筵。
有政。以金槃爲應敎,愼天翊爲副修撰。玉堂日記
以李坰爲掌令,以沈之源爲吏曹佐郞,以洪命耉爲漢學敎授,以金慶厚爲咸鏡都事,以李昭漢爲獻納,以李袨爲文學。
合啓,綾原君事。答曰,不允。
府啓,祿遞兒事。申景禛等事。答曰,不允。
吏曹啓,慶尙監司尹義立遞差事。上裁。啓。傳曰,尹義立,雖曰逆賊族屬,朝廷因公論已爲赦宥。且其才可用,除授此任。已甚之類,不忘前憾,今又排斥,此必永廢張本也。元勳之言,似非偶然,速爲遞差,以快勳臣之心。朝報郞廳洪敍箕校正。郞廳權穎書。
上在慶德宮。停常參·經筵。玉堂日記
慶尙監司書目,安東府使沈詻棄官上去,朝廷處置事。
司成尹煌上疏,陳情待罪事。
合啓,綾原君事。答曰,不允。
府啓,祿遞兒事。申景禛等改正事。任孝達罷職事。答曰,不允。任孝達,似是無心之失,不必深治。
院啓,任有後事。申景裕事。答曰,不允。鄭文翼加資改正事,停啓。朝報
大司憲洪瑞鳳箚曰,伏以,前月二十一日,以臣差下錄勳都監堂上。臣竊伏見錄勳都監近例,類以元勳,差除堂上,以察其任者,意非偶然。臣旣非其人,有何可諉以承乏而遽爾冒居乎?且臣竊聞,都監諸事,皆已垂完,惟原從,磨鍊時未畢勘而亦且就緖。當初昭武·寧社兩勳,旣爲合設一局,則許今雖見罷,堂上·郞廳竝皆無故,自可隨宜商確,完結未了之事而已,豈必置一剩官,以着畫蛇之足哉?伏願聖明,俯循成例,參以目前之事,還收臣都監堂上差下之命,不勝幸甚。答曰,省箚具悉。卿代察其任,未爲不可,勿辭行公。
上在慶德宮。停常參·經筵。玉堂日記
有政。以呂爾徵爲弼善,以洪霶爲慶尙監司。
忠勳府啓目,實錄謄書別單云云。定社·佐命,皆無加資之事,靖難功臣,始有開國·定社·佐命功臣嫡長同參盟祭者,加資敍用,其後佐翊·敵愾·翊戴·佐理四功臣會盟後,只賜物,靖國功臣會盟後,當代親功臣及舊功臣嫡長,皆加一資。嫡長中堂上以上階親受之,親功臣資窮者,亦宜親受之。宣祖朝扈聖·宣武·靖難三功臣會盟後,舊功臣尹泂·姜伸·李準及舊功臣嫡長許頊·閔中男,皆受賞加。係于恩命,自下不敢擅便。上裁。啓。議大臣定奪。
平安監司書目,劉海出來椵島,十分明白,而以其妻孥尙在賊中,故出來形跡極諱事。
合啓,綾原君事。答曰,不允。
府啓,祿遞兒事。答曰,不允。加資改正事,任孝達罷職事。停啓。
院啓,申景裕罷職事。禁府都事柳東輝,家有悖行,重被臺評,衣冠之人,羞與爲伍,請罷職不敍事。任有後事。答曰,任有後無身犯之事,如是堅執,殊甚過矣。申景裕,觀其緘辭而處之未晩,勿煩。柳東輝罷職。朝報
上在慶德宮。停常參·經筵。玉堂日記
答尹煌疏曰,重臣之言,出於傳聞,故予不信之,爾其安心。
觀象監,今月初二日,太白見於未地。啓。
錄勳都監啓曰,昭武原從功臣之參錄人員,別單書啓。傳曰,知道。其處員役之數,似爲過濫,更爲精査減數,可也。且各差備內官,自前啓下參錄,而內侍府先啓單子,政院終不捧入,以致未及書啓,政院所爲,殊甚不當矣。
合啓,綾原君事。答曰,在法不坐,且無所歸,黜之矜惻矣。俌之未卽處置,亦以此事,須勿更煩。
府啓,祿遞兒事。中和府使成大勳,縱恣貪饕之狀,罔有紀極,此乃本道方伯耳聞目睹,有比風聞之比,請拿鞫定罪。答曰,依啓。品祿事,議大臣處置。
院啓,申景裕事。任有後事。答曰,所論過矣,勿煩。柳東輝事,停啓。朝報
禁府啓曰,本府罪人朴應春·金南松議啓事,許國等査覈,裵應福回啓,李祥龍照律公事及上言回啓,今因判府事臣李貴不爲來參,臣等不敢擅議,待判府事開坐議啓之意,敢啓。答曰,知道。從速回啓,勿爲滯獄,可也。禁府謄錄
上在慶德宮。停常參·經筵。
有政。以李景曾爲副校理,以金榮祖爲掌令。
謝恩,應敎金槃。玉堂日記
以李士祥爲刑曹正郞,以李時雨爲刑曹佐郞,以蔡裕後爲禮曹正郞,以李坰爲典籍。
禮曹,永興府設科試取,因本道儒生等上疏回啓,依啓事,啓下矣。所當遣官試取,而冬節已深,待明春日候稍暖,擇日試取爲當。啓。傳曰,允。
錄勳都監啓曰,昭武原從各處員役中,十分參商,五十八名,査覈付標。且大君二員名字,宗親府亦不得知云,書下之意,敢啓。傳曰,知道。未封君兩兒,勿錄,可也。
合啓,綾原君事。答曰,不允。
府啓,今日迎勅習儀時,東班禮貌官,不知去處,使大臣獨行覓班,請當該禮貌官推考。答曰,依啓。前啓品祿遞兒事,議處間姑停。
院啓,任有後事。申景裕事。答曰,不允。朝報
上在慶德宮。停常參·經筵。
謝恩,副校理李景曾。玉堂日記
合啓,綾原君事。答曰,不允。
院啓,申景裕事,任有後事。答曰,不允。
府啓,卒領敦寧韓浚謙,旣過初朞之後,仍給本職之祿,有違金石之典,請收給祿之命。定配罪人姜信立,犯贓狼藉,而免刑止流,請更爲拿鞫,以正其罪事。前僉正韓汝徵妻任氏,呈狀本府,請治叛奴南椒改名琬字,冒占科第。臣等取考該曹文書,則僞造文券,免賤竊科無依,請依法削科。答曰,國舅祿俸,限三年題給,不無前例,勿爲如是煩論,可也。姜信立,已爲議決,不必更鞫。南琬,令該曹明覈處置。朝報
上在慶德宮。停常參·經筵。
以李昭漢爲校理,以具鳳瑞爲副修撰。玉堂日記
有政。以趙絅爲獻納。故領相權轍諡康定,贈領相權慄諡莊烈。
傳曰,誕日陳賀,權停例爲之。王世子率百官陳賀,出宮正時辰正。
合啓,綾原君事。答曰,不允。
府啓,韓浚謙祿俸還收仍給之命事。姜信立更爲拿鞫事。答曰,國舅三年內給祿,非特昏朝之例,亟停已出之論,可也。姜信立事,已諭。前啓。南琬事,覈處間姑停。
院啓,申景裕事。任有後事。答曰,不允。
傳曰,慶平君敍用。朝報
上在慶德宮。停常參·經筵。
大殿誕日問安。玉堂日記
平安監司書目,中和府使成大勳,木花六百七十斤,木綿二十三疋偸用文書上送事,差備譯官告目,劉海門人及兄弟四人出來島中事。
戶曹啓目,憲府所啓,勳臣祿俸,定爲遞兒,輪回頒給事,議大臣,則依臺諫啓辭施行,似爲無妨云,上裁,何如?啓前後勳臣,俱以明倫紀安宗社之人,其豐功盛烈,振古所罕。國家酬報之典,似不當如此薄略,今此議得,有難施行是在果,但其中以嫡長封君者,則與親功臣有間,此類兺,限年豐間,依舊規施行。
祿勳都監啓曰,宣祖朝扈聖原從錄券,明有未封君而參祿舊例,則大君二員勿錄之事,大是欠典,請名字書下。傳曰,知道。
合啓,綾原君事。答曰,不允。
府啓,韓浚謙祿俸事,姜信立更鞫事。答曰,此非堅執之事,而如是瀆擾不已,可謂待國母太薄也。信立事,不允。
院啓,申景裕事。任有後事。答曰,不允。
備忘記,韓浚謙品祿,令該曹自正月勿爲題給,依臺諫啓辭,月給米太十石。朝報
上在慶德宮。停常參·經筵。玉堂日記
忠勳府啓目,判下云云。舊功臣及嫡長加資事,議于大臣,則判府事尹昉,判敦寧吳允謙議大槪,如親功臣堂上未經實職而陞資封君,堂下官資窮未準職而陞堂上,舊功臣嫡長父在而陞資,實爲不當,尤爲重愼,伏惟上裁。左相金瑬議,曾於勳府覆啓之日,已盡陳達,今無更議,伏惟上裁。右相李廷龜議,舊例旣如是不同,惟在聖明參酌時宜,有所裁處。至於親功臣堂上未經實職而封君者,及堂下官資窮未準職而陞堂上者,則與嫡長有異,故舊例雖或有之,而亦有臺諫之論,舊功臣嫡長父在而陞資者,雖有朴瀰陞資之例,恐不可又踵謬例,伏惟上裁。啓。傳曰,依議施行爲乎矣。親功臣資窮者乙良,雖未準職,依舊例陞堂上,未參加資者賜物,前例相考擧行。
玉堂箚子大槪,請亟允兩司合啓之請。答曰,兩司之論執此事,已經累日,而未卽允許者,以其禮無可去之義,而情有矜恕之道故也。卿等須體此意,更勿煩瀆。
合啓,綾原君事。答曰,不允。
院啓,申景裕事。任有後事。答曰,不允。朝報
上在慶德宮。停常參·經筵。
謝恩,副校理具鳳瑞。玉堂日記
傳曰,明日常參爲之。殿坐辰正,開門差早。
政院啓曰,明日啓覆,政府左右參贊,俱以病不得進參,何以爲之?傳曰,退行,可矣。
合啓,綾原君事。答曰,不允。
府啓,親功臣封君者,依中廟朝故事,準品祿遞兒,輪回頒給事。姜信立事。答曰,已爲酌處,勿爲更煩。信立事,已諭矣。
院啓,申景裕事。任有後事。答曰,如是堅執似過,勿煩。朝報
錄勳都監啓曰,以都監草記大君名字書下事。傳曰,知道事,傳敎矣。昭武原從功臣別單中,大君之下,付籤以入,書下爲當。且有減去者,落名者,役姓名誤書處,更爲査正付標,內侍府掖庭署啓下單子付內侍司鑰,亦爲付標,正勳子壻弟姪,各其名下,分類付標之意,敢啓。傳曰,知道。勳府謄錄
上在慶德宮。停經筵,只常參。
常參時,知事金尙容,參贊官鄭經世,侍讀官李景曾,檢討官崔惠吉。玉堂日記
常參時,榻前合啓,逆魁之女,不可奉祀於私廟,請令該曹處置事。上曰予意已盡言之。綾原君罷職事。上曰,當初渠欲爲處置,予以爲於情義似爲殘忍,使之不爲處置,何必罷職?
府啓,祿遞兒事。上曰,雖有前例,而其後不爲遵守,今不必又依此規也。況似薄於待功臣之道。嫡長則已令輪回,功臣依近例爲之,可也。姜信立更鞫事。上曰,觀其情事則乃蠢蠢無知之人,故雖用公物而不知其陷於贓罪也。且以私用云者,亦非必盡爲私用。已爲議決,置之,可也。
院啓,任有後事。上曰,若論以逆謀,則不止於削去仕版,若謂不知逆謀,則似爲無罪矣。旣知其同生所爲之事,而迫令上變,則朝廷似不必深治矣。申景裕事。上曰,前者旣以第宅事罷職,閫帥數遞,亦有弊端,故欲觀緘辭而處之矣。
禁府,成大勳拿囚。朝報
上在慶德宮。停常參·經筵。玉堂日記
明日慕華館迎勅動駕,三嚴辰正。
合啓,綾原君事。答曰,不允。
府啓,祿遞兒事。姜信立事。答曰,不允。
院啓,申景裕事。任有後事。答曰,不允。
大司成李敏求上疏,臣父猝得中風,命在頃刻。臣兄李聖求全羅監司,特命遞歸,生前相見事。踏啓字,下吏曹。朝報
上在慶德宮。停常參·經筵。玉堂日記
登極使齎來迎勅,親行西郊。
有政。以金南重爲掌令,以成汝寬爲持平,以蔡裕後爲正言,以閔聖徽爲刑曹參判,以權泰一爲全羅監司,以朴東善爲右參贊,以李省身爲尙衣正,以李培元爲忠原縣監,以李性源爲直講,卒判書盧禛諡文孝,贈右議政黃愼諡文敏。
吏曹啓目,李敏求上疏云云。李睟光證勢,誠爲危急,似當許其遞歸。如令除交代上來,則或庶可及見,伏惟上裁。啓。依所啓施行。
合啓,綾原君事。答曰,不允。
府啓,祿遞兒事。姜信立事。答曰,不允。姜信立事,依啓。院啓,任有後事,申景裕事。答曰,不允。
傳曰,許敍用。朝報
以定配罪人李德男子信俟上言回啓,傳曰,所謂李德介放釋云者,在何時蒙放乎?問啓。
政院啓曰,以李祥龍公事,傳曰,此照律是乎,相考以啓事,傳敎矣。取考律文,則別無濫率衙眷之條矣。以冒支官糧之條,擬施於李祥龍之罪,則其條云,管軍官吏冒支軍糧入己者,計贓汚竊盜論。當初祥龍之入己米豆一百八斗三升,則其律杖七十,錄案爻周,則只被杖七十之律,反輕於制書有違,故禁府如是參酌斷律矣。且律無正條,事係甚重,則以誤毁制書,杖九十徒三年半,考之行用云,而此外又無他律。敢啓。傳曰,知道。禁府所照之律,似爲輕歇,使之改照律。
禁府啓曰,李祥龍所照之律,似爲輕歇,使之改照律事,傳敎矣。當初李祥龍罪狀,照以詐取所監守之物律,決杖七十徒一年半,錄案定配,而今因審理啓辭判付內,除錄案,以濫率衙眷之罪照律矣。續錄有未挈家守令京妾率去者,以制書有違律論,故此照以制書有違,杖一百盡奪告身照啓,而政院啓辭內,誤毁制書杖九十徒二年半行用云云。臣府所照,政院所啓,俱是此律而皆非當律。臣等亦不知何以處之,無已則依當照律,仍爲定配,恐或不妨。敢稟。答曰,依啓。
禁府啓曰,李德介,光海時爲梨峴宮掌務,李德男亦爲內需司書題,俱以縱臾作弊之罪,德介則初配穩城,乙丑二月移配伊川,德男則初配富寧,乙丑二月移歙谷矣。丁卯正月十五日蕩滌時,德介則付標故蒙放,德男則不爲付標,故未得蒙放矣。敢啓。傳曰,依允。
又啓曰,擧動時本府郞廳十員,本司晝夜直一員,新除授都事睦嗜善在外,郞廳八員,隨駕不足。依前例,假郞廳四員,令吏曹差出,何如?傳曰,允。禁府謄錄
上在慶德宮。停常參,只召對。
召對。入侍時,書傳虞書,自咨十有二牧,至以終其事也。參贊官閔機,侍讀官李景曾,檢討官崔惠吉,記事官朴日省·全克恒·尹鳴殷。玉堂日記
傳曰,登極使書狀引見。
傳曰,召對爲之。
吏曹啓云云,依議施行事,判下矣。第收議中親功臣堂上官未經實職而陞資封君以下三條,則明言其不當,而舊功臣及嫡長堂上已經實職者加資事,則其當否似未有分明決定之語。敢此申稟。上裁。啓。舊功臣及嫡長等加資事,大臣不以爲非,依前例施行。
合啓,綾原君事。答曰,不允。
院啓,申景裕事。新啓,功臣會盟後,親功臣嫡長賞典,開國時,或賜官爵絹銀,靖難時,或賜熟馬表裏,或賜官爵,或加資。靖社·佐命·敵愾·翊戴·佐理功臣,皆只賜物,而新功臣亦無加資之事,其愛惜爵賞,愼重名器,爲如何哉?大臣之獻議,有曰官資太濫,國計甚屈,宜從節省,不宜張大,有曰參酌時宜,有所裁處云,則大臣之意,亦可見矣。請舊功臣及嫡長加資,竝命改正。答曰,此事非但已爲議定,祖宗朝加資之時亦多,勿煩宜矣。申景裕事,不允。任有後事,停啓。
府啓,品祿事。新啓,會盟後舊功臣及嫡長等加資改正事。答曰,旣已議定,更勿煩瀆。品祿事,不允。朝報
上在慶德宮。停常參·經筵。
大妃殿誕日問安。玉堂日記
合啓·府啓·院啓,以國忌齋戒,姑停。
禮曹郞廳以左右相意啓曰,皇帝新登寶位,首念我國忠貞,特降恩綸,倍加賞齎,以寵嘉之,眞曠世之數也。往在壬戌年,賀天啓登極使臣吳允謙齎奉勅書,賜物而還,乃於翌年癸亥七月,以冬至使趙濈,兼差謝恩使,領進方物。今亦順付於明年聖節使之行,似爲便當,依此擧行,何如?傳曰,允。朝報
禁府啓曰,金搢因審理公事付標判付內,灑其投降之惡名,以不能固守之罪罪之,似可矣事,命下矣。本府覆啓節該,其罪目,改爲付標,以不能固守之罪照律,何如?答曰,依允事,判下矣。臣等取考大明律,主將不固守條云,凡守邊將帥被賊攻圍城寨,不能固守而輒棄去,及守備不設,爲賊所掩襲,因而失陷城寨者,斬。若與賊臨境,其望高巡哨之人,失於飛報,以致陷城損軍者,亦斬。若被賊侵入境內,擄掠人民者,杖一百發邊遠充軍云。又曰,其官軍臨陳先退,及圍困敵城而逃者,斬云。我國用律,皆當此律,而此則所謂主將不固守,正是當律也。但金搢,當初至於斬使焚書,與賊相戰,經夜之後,守備不足,爲賊所陷。城陷之後,又不降屈,則非不行固守而輒棄去者也。非守備不設,爲賊所掩襲,因而失城寨者也。又非巡哨之人,失於飛報,以致陷城損軍者也。又非被侵入境內,擄掠人民而止者也。至於其官軍以下一款,尤非近似之律,臣等亦未知當擬何律也。主將無論棄去不設備巡哨失報城陷者皆斬,則金搢雖初有斬使焚書之擧,後有不屈之狀,若用不固守之律,則右律外更無他律。敢稟。答曰,知道。勿爲改照律,依前定配,似可,議處。禁府謄錄
錄勳都監啓曰,昭武原從功臣等第磨鍊改誤處,踏印以入,而印出時應役匠人,依前例待其執役,追後付標之意,敢啓。傳曰,知道。
又啓曰,昭武·寧社兩功臣原從錄券印出,今將次第始役。原從末端各等應行事例,依祖宗朝事目,靖社·振武時謄錄傳書,別單書啓,依此捧承傳施行,何如?傳曰,知道。勳府謄錄
上在慶德宮。停常參·經筵。玉堂日記
明日大妃殿誕日,王世子率百官陳賀,正時辰正。
平安監司書目,鐵山報,都督標下都司蘇萬良,去九月,持都督書,十月十七日,得達瀋陽,持汗回書出來事。
鐵山府使書目,蘇萬良,率家丁十七名金人三名女人一名,持金國汗書,由昌城之路出來,本月初九日子時到本府事。
咸鏡監司書目,吉州牧使柳垣自前廉謹,甲山府使李興國軍器措備事,北虞候朴尙俊,訓戎僉使柳瑚,乶下僉使安健等,罷黜事。
以國忌,無所啓。以上朝報
上在慶德宮。停常參·經筵。
大妃殿陳賀。
有政。以崔葕爲應敎,以蔡裕後爲修撰。玉堂日記
以具鳳瑞·沈東龜爲正言,以吳達升爲禮曹正郞,以金尙憲爲大司憲,以權盼爲刑曹判書,以李省身爲掌令,以李性源爲兵曹正郞,以金南重爲直講,以鄭國彬爲訓鍊正。
平安監司書目,義州報,唐將任世科,率軍兵撤回島中事。
以大臣意備局啓大槪,今後三明日物膳及朔膳中,除乾雉·乾獐·乾鹿·乾鮒魚等不合進御而弊及於民者外,依前例自明年缺道間朔封進,以慰群下之事。傳曰,知道。蠲減未久,今不可復設矣。
府啓,品祿輪回事。新啓,申景裕罷職事。舊功臣及嫡長加資還收事。答曰,依啓。品祿事,加資事,不允。
合啓,綾原君事。答曰,不允。
院啓,申景裕事。功臣嫡長加資改正事。新啓,故臣鄭曄爲諫長時,軍國刑獄緊關文書不出朝報者,令注書,依前例書送于兩司,蒙允。而左副承旨閔機,素無履歷,不識事體,驟忝喉司之任,敢進無稽之說,請罷職。同參承旨竝推考。答曰,加資事,不允。承旨竝推考。
封君,朴惟明·崔應一·金泰屹·崔應水·盧守元·姜得。親功臣未經實職陞資封君,改正。朝報
上在慶德宮。停常參,只召對。
召對。入侍時,書傳虞書,自帝曰契,至人無不信服也。
參贊官李景容,侍讀官李行遠,檢討官崔惠吉,假奏書孫必大,記事官全克恒·尹鳴殷。玉堂日記
政院啓曰,政府西壁,已爲差出,來十九日啓覆之意,敢啓。傳曰,知道。
吏曹,去夜各司巡檢缺贍寺主簿朴雴,闕直。
傳曰,召對爲之。
備局大臣啓曰,御供等物,敢陳復設之請,而以蠲減未久,不可復設爲敎。物膳封進,略無民弊,而外方封進之物,竝皆却而不受,除乾雉等物外,竝令依前封進。傳曰,不允。旣已封進之物,勿爲還送,可也。
合啓,綾原君事。答曰,不允。
府啓,品祿事。加資改正事。答曰,不允。
院啓,功臣嫡長加資事。閔機罷職事。答曰,不允。閔機所失不重,不必罷職。朝報
上在慶德宮。停常參·經筵。玉堂日記
去夜,外各司內摘奸。
傳曰,明日常參爲之。殿坐正時辰初。
吏曹啓目,咸鏡監司書狀,吉州牧使柳恒,甲山府使李興國,竝著治效,似當有褒賞之典。上裁,何如?啓。柳恒擢用未久,姑勿論賞。李興國熟馬一匹賜給。又啓目,咸鏡監司書狀云云。慶興府使崔震立持身淸簡,慶源府使金大乾優備軍器,事係賞典,上裁·表裏一襲賜給。金大乾乙良,更觀後日治效施賞。
合啓,綾原俌,以王室至親,初不能割情斥絶,終與之居室如舊,其無人理,甚矣。請綾原君罷職,其妻令該曹速爲處置。答曰,依啓。罷職事,不允。
府啓,品祿事。加資改正事。答曰,不允。
院啓,舊功臣嫡長加資改正事。閔機事,停啓。朝報
上在慶德宮。停經筵,只常參。
謝恩,副應敎崔葕,修撰蔡裕後。
常參·入侍時,知事金尙容,同知事朴東善,侍讀官金槃,檢討官崔惠吉。
有政。以趙邦直爲執義,以閔聖徵爲安東府使,以金光炫爲輔德,以尹之復爲刑曹正郞,以尹煌爲司僕正,以金南重爲副修撰。
榻前合啓,綾原君事。上曰,當初渠欲爲處置,予以爲殘忍而置之。別無所失,不必罷職。
院啓,加資改正事。上曰,祖宗朝雖不每每加資,而近日則每番爲之,已成規例,大臣之意,以三條議得,亦非以加資爲大段不合底意,故依近例加資似當,此豈力爭之事也?又啓,請亟從憲府祿遞兒輪回啓辭。上曰,祖宗朝雖有此事,一番爲之,其後無聞,非徒待功臣之道,似不豐厚,累代不行之事,今日爲之,事體不當矣。又啓,請令政院,擇空日數數爲啓覆,俾無滯獄之事。上曰,依啓。
府啓,品祿事。上曰,中廟朝雖有此擧,其後久不行之,且待功臣亦似薄矣,不允。又啓,加資改正事。上曰,予意已諭。
慶尙監司洪霶上疏,病重乞遞事。朝報
禁府啓曰,以平安監司狀啓,金搢等三朔之後,始到配所,押去驛子,似當治罪矣,傳敎矣。金搢還發配所時,押去驛子,呈訴本府曰,罪人全身不收,病勢危緊,不得發行云,故調理押去事題送矣。今此滯去日月,至於三朔之久,果爲遲緩,令攸司囚禁治罪,何如?答曰,允。禁府謄錄
上在慶德宮。停常參,只召對。
召對。入侍時,參贊官李景奭,侍講官金槃,檢討官崔惠吉,假注書孫必大,記事官金克恒·尹鳴殷。
講書傳虞書,自帝曰疇若予工至二臣名。玉堂日記
接伴使書目,差備譯官奇伯賢告目,奴賊西犯見敗事,及咨文上送事。
平安監司書目,宣川報,漢人李守備稱名人,持汗書發向島中事。譯官告目,冬至使一行船二隻,都督拿回島中,而同使書狀,無事已向北京事。
傳曰,召對爲之。
觀象監,今月十九日巳時,太白見於未地。啓。
禮曹啓曰,登極使赴京時,冕服中革帶一節,使之呈文禮部定奪而來矣。韓汝溭到北京,詳問于禮部該吏,則中國諸侯王冕服,皆着品帶,革帶則着於公服云。依中朝諸侯王例,自今冬至望闕禮爲始,冕服用玉帶事,更議大臣定奪,何如?啓。依啓。
答洪霶疏曰。卿其勿辭,調理出仕。
合啓,綾原君事。停啓。
府啓,舊功臣嫡長加資事。品祿事。答曰,不允。
院啓,加資事。品祿事。答曰,不允。朝報
上在慶德宮。停常參·經筵。
謝恩,副校理金南重。
傳曰,卜相爲之。
有政。以吳允謙爲領議政,以鄭光績爲大司憲,以申達道爲掌令,以李省身爲校理,特旨,以尹義立爲刑曹參判,以金尙憲爲參贊,以李義培爲公淸兵使,以金光爀爲直講,以李廓爲訓鍊都正。
平安監司書目,鐵山報,守備柳得,率家丁六名眞㺚一名,十五日過本府向昌城事。
鐵山府使書目,柳得持金書回答,由昌城渡江,入往瀋陽事。
觀象監,今月二十日巳時,太白見於未地。啓。
禮曹啓云云,禮有逆家女亂家女不取之文,而此則以其未婚時言也。婦有七去之惡,而逆家女不在其中。大明律,逆賊出嫁女,不爲緣坐,考之於禮,稽之於律,皆無可據明文,議大臣定奪,何如?啓。依啓。
院啓,品祿事,加資改正事,接伴使趙希逸,方在時推待勘之中,而遽擬館閣承宣之望,請當該堂上·郞廳推考。答曰,依啓。品祿事,加資事,不允。
府啓,加資改正事,品祿事。新啓,品祿輪回頒給事,方爲論執,而今冬等科頒祿,續續依前者頗多,徑先受出者,請罷職,該曹當該堂上·郞廳·倉官·監察竝命推考。答曰,不允。品祿輪給事,時未允依,前受出,有何不可?該曹等,亦無所失,勿爲如是煩論,可也。朝報
上在慶德宮。停常參·經筵。
平安監司書目,差備譯官張興仁告目,冬至使所騎空船二隻段,留置島中,格軍四十七名,竝爲出送,出給咨文,同咨辭緣,則請減赴京員役及船隻事。
祿勳都監啓,寧社原從,今方磨鍊,陽陵君許頃以罷散改差,今則敍命已下,依前啓下察任,何如?啓。依啓。
領相吳允謙辭職箚子。答曰,頃日之勉副卿意,蓋出於不獲已,非以爲不稱其任也。卿之德望,實合具瞻,須速出仕,亮采惠疇。
府啓,品祿事,加資事,徑先受祿者,該曹堂·郞推考事。答曰,不允。
院啓,品祿事,加資事,趙希逸事。答曰,不允。朝報
上在慶德宮。停常參,只召對。
召對。入侍時,參贊官鄭經世·尹墀,檢討官金南重,記事官朴日省·全克恒·尹鳴殷。玉堂日記
傳曰,召對爲之。
府啓,量定封君準品祿輪回事,舊功臣及嫡長等加資竝命還收事,徑先受祿者,査覈罷職,當該堂·郞推考事。答曰,不允。品祿受出事,如是論執,尤極過矣,勿爲更煩。
院啓,祿遞兒事,加資改正事,注書罷職事。答曰,不允。朝報
禁府啓曰,傳敎矣。律文內有詐取而未入己者,減二等罪至杖一百徒三年云。大勳,木綿木物入詐取而未入己者,所當依上敎定配,而幾年定配之意,敢此仰稟。傳曰,知道。限三年定配,可也。禁府謄錄
錄勳都監啓曰,會盟祭時,雲劍差備內官,例參原從一等,故崔忠績·盧胤仰,陞於一等而印出。應役匠人等,今已執役,依前啓辭單子末端竝付標。且義禁府移文內,羅將朴忠民,承服罪人李自白等,拿來的實,而其名落漏於當初鞫廳啓下單子中,相考參錄云。所謂朴忠民者,果是其時禁府都事金澃帶去羅將也。朴忠民之名及他改誤處,亦爲付標之意,敢啓。傳曰,知道。勳府謄錄
上在慶德宮。停常參·經筵。
有政。以尹知敬爲承旨。
義州府尹書目,十九日成貼,當日申時,龍骨大等三將,率軍兵六十七名出來事。
平安監司書目,義州報,龍骨大等三將,從胡八十名,已到金石山事。
府啓,祿遞兒事,加資改正事,徑先受祿者事,推考事。答曰,不允。
院啓,祿遞兒事,加資事,注書罷職事。答曰,不允。罷職事,依啓。朝報
禁府啓曰,以金搢不能固守之罪,改照律事草記。答曰,知道。勿爲改照律,依前定配,似可。議處事,傳敎矣。金搢不能固守之罪,固所難免,而審理時,以其抗賊不屈之跡,或不無可恕,故置於議啓之中矣。今承判下之敎,臣等不敢更議。上裁施行,何如?答曰,知道。免死足矣,放釋不可矣。
又啓曰,楊時益審理公事施行事付標矣。當初館學脅從,參廢母之疏謀者,皆已解削赴擧,以開自新之路。時益雖以附會廢論,得罪竄謫,而湖南士子,咸以爲見脅於凶徒,而非其本情,至於陳疏暴白,故臣等初置於審理中矣。今取考疏辭,則其攻斥柳希發之言,難免附會發論之罪,未可容易分揀。時益審理公事,施行安徐,何如?答曰,知道。禁府謄錄
上在慶德宮。停常參·經筵。
謝恩,校理李省身。玉堂日記
平安監司書目,義州報,金差龍骨大·車河羅·滿月乙介等三將,十九日到本州,明日發向龍川云云事。
禮曹啓,云云,傳敎矣。議于大臣,則判府事尹昉,左相金瑬,右相李廷龜議,離異之語,雖不著於禮法,旣云逆家女不取,則當去可知。其不在七去之中者,以其本不當取也。近年取逆家婦者,呈狀該曹,許令離異者,比比有之。況此逆魁之女,仍爲私廟主祀之婦,斷無此理。上裁。啓。判府事鄭昌衍,病不收議。領相吳允謙,時未出仕,未敢獻議。答曰,知道。無所依歸,黜之矜惻,降而爲妾,使情義竝行。
注書應罷,孫必大。
明日冬至望闕禮,三嚴卯初。
府啓,祿遞兒事,加資事,徑先受祿者事,推考事。答曰,如是堅執,殊極過矣,勿煩,可也。
院啓,祿遞兒事,加資事。及新啓,泰安曺明勖,本以細瑣鄙陋之人,曾爲守令,以貪饕爲事,及授本職。恣行汎濫,請罷職。答曰,不允。曺明勖,到任未久,其賢否必未及顯著,更爲詳聞論之,可也。朝報
上在慶德宮。停常參·經筵。
望闕禮畢後還宮後,本朝陳賀嚴時刻。入啓。傳曰,權停,只行大妃殿。
大妃殿下敎,陳賀權停。
院啓,祿遞兒事,加資事,曺明勖事。新啓,譯官張敬仁,因使臣促行,不得任意買賣,及其還到登州,謾辭醜語,面辱書狀。其頑悍縱恣之習,不可不徵,請拿鞫定罪。書狀姜善餘,旣逢詬罵,所當通于使臣,啓聞請罪,而包羞忍恥,不卽覈正,請罷職。使臣洪霶,亦難免不能檢飭之失,請推考。承文正字柳穎,假注書受點後,再度稱病不進,請先罷後推。答曰,依啓。姜善餘推考。祿遞兒事,加資事。曺明勖事,不允。
府啓,祿遞兒事,加資還收事,徑先受祿者,罷職事,推考事。答曰,不允。
刑曹,接伴使趙希逸,濫騎罪杖一百徒三年,告身盡行追奪。啓。除徒杖贖,告身追奪安徐。
禁府成大勳議啓公事。判付內,削奪官爵定配。
禁府,成大勳延豐地定配。啓。朝報
上在慶德宮。停常參·經筵。
府啓,祿遞兒事,加資事,徑先受祿者,罷職事,推考事。答曰,不允。
院啓,祿遞兒事,加資改正事。答曰,不允。
平安監司書目,胡差二十一日,到定州事。朝報
上在慶德宮。停常參·經筵。
兩司所啓,以國忌齋戒,姑停。
禮曹啓曰,京畿監司書狀云云。三名日進上物膳磨鍊上送,同物膳不敢持去,姑留政院云。依狀啓仍捧,何如?啓。節間分仍捧,今後使之勿爲封進。
副護軍李聖求等上疏,臣父病勢危重,未能供仕,天官之長,瘝曠已久,亟命乞遞事。朝報
兵曹啓曰,備邊司郞廳,以大臣意來言于臣李貴曰,胡差欲接于本曹云。臣知其事勢急迫,以爲可合矣。更思之,本曹所儲布木及餘丁布八百餘同,各樣許多文書,胡人所見之處,不可仍置,而移運無處,亦非細慮。他衙門使之修理入接,何如?傳曰,不允。兵曹謄錄
上在慶德宮。停常參·經筵。
黃海兵使書目,金差龍骨大等及從胡五十七人,到黃州,明向鳳山事。
開城留守書目,都事具仁重身死事。朝報
兵曹啓曰,昨以外兵曹金差接待不便事,入啓,不允矣。金差接待,乃一國大事,臣曹有何厭憚之事乎?第念外兵曹,必設於闕門至近之地者,蓋爲堂上坐於內曹,色郞坐於外曹,文書皆在外曹,色吏或內或外,號令分付,刻刻相接,然後下吏無攔阻受納之弊,軍卒有申訴考閱之便矣。今此行闕,與外曹稍遠,故逐日考閱文書,受納價布之事,未免爲下吏稽滯操弄之地。且或夜間有警急之事分付恐未相接,常以爲患,而今使移設於昌德宮古兵曹,則非但內外號令,動經一日,不虞之備,亦必虛疎。金差淹留,必經旬月,後以爲常,則不可復設,種種不便,難以悉數。然若外兵曹外,更無可設之處則勢所難免。古兵曹堂宇宏大,廊房之可容員役處甚廣,但以無三房爲礙,而其長房可以分作二房。只三窓子見失,改作塗排,其費甚微。本曹將運八百餘同之木,當用八百餘夫之力,其間橫木閉庫排設之費,倍於修得三窓子。卽使本曹修理,萬無不及之理,請古兵曹,卽令本曹役價題給,急急修理,永爲接待之所,何如?傳曰,知道。令句管堂上酌處。兵曹謄錄郞廳洪敍箕校正。郞廳權穎書。
上在慶德宮。停常參·經筵。
平安監司書目,龜城報,唐人七名眞㺚一名,持都督答書,入往瀋陽事,及近觀毛營所爲,極爲叵測事。
京畿監司書目,胡將龍骨大,率胡人十五名,卄九日到長湍事。
金差迎候官許完,碧蹄出去。
以地下日食齋戒,無所啓。朝報
上在慶德宮。停常參·經筵。
領府事李□□箚子,諸司都提調乞遞事。
院啓,加資改正事,祿遞兒事,曺明勖事。答曰,不允。曺明勖事,依啓。姜善餘罷職事停啓。
府啓,加資改正事,祿遞兒事,徑先受祿人罷職事,該曹官推考事。新啓,鰲山君李擢男,前爲橫城縣監,逮捕逆黨時,辭連人·隣族,不論眞僞,撤其家産牛馬,太半入己,至以鐵釘穿其兩掌,以索貫而牽行,原·橫之人,至今痛入骨髓,請罷職不敍事。監察金起孝,爲人庸劣,請汰去事。答曰,不允。李擢男推考,金起孝依啓。朝報
上在慶德宮。停常參·經筵。
有政。以金尙容爲吏曹判書。卒領相申欽諡文貞,贈右相鄭曄諡文肅。以金時讓爲承旨,以洪瑞鳳爲大司憲,以吳端爲掌令,以崔惠吉爲持平,以徐渻爲禮曹判書,以鄭百亨爲禮曹佐郞,以柳汝恪爲禮賓寺正,以兪大逸爲寧邊府使,以洪憲爲泰安郡守,以金商爲仁川府使,以李濬爲豐川府使,以李眞彦爲漢城庶尹,以李睟光·鄭光績爲知事,以金榮祖爲司藝,以李袨爲直講。
刑曹啓本,死囚河天國·白元·張淵·盧天民·吾莊·金海立·朴龍·得立等再覆。啓。依允。
下歲抄。
備局啓,金差之來,當有門外迎候之禮,預爲差出武宰二人,分付句管堂上,而迎候官柳應泂,終不出去接待所,則未及設行,致令金差嗔怒直入,軍人亦不趁時定送,兵曹郞廳竝命推考。傳曰,依啓。柳應泂罷職,兵曹色郞先罷後推。且今後金差往來時,自關西擇定差使員,嚴飭率來,碧蹄以東則令迎候官檢飭率來,以爲防奸柔遠之地,可也。
接待所郞廳·禮賓主簿,亦以政院啓辭罷職。
明日金差招見時殿坐,三嚴午初。
府啓,加資改正事,徑先受祿人罷職事,李擢男罷職事。答曰,不允。李擢男,當觀其緘辭而處之,勿爲更煩。品祿事,停啓。
院啓,罪人成大勳,禁府定配於延豐,延豐距槐山大勳家,未一息之地,請禁府當該堂上·郞廳推考。移配西邊。工曹參議金繼燾,除授半年,一不參朝賀之列,請遞差。義盈奉事閔鎬,素無行檢,曾與其叔父爭訟,請罷職不敍事,加資改正事。答曰,依啓。閔鎬事,加資事,不允。祿遞兒事,停啓。朝報
上在慶德宮。停常參·經筵。
兵曹郞廳應罷,佐郞柳柔緝。
府啓,徑先受祿人罷職事,該曹堂上·郞廳推考事,加資改正事,李擢男罷職事。答曰,不允。
院啓,加資改正事,閔鎬罷職事。答曰,不允。閔鎬旣已罷職,不必深治。朝報
上在慶德宮。停常參·經筵。
兵曹判書箚子大槪,兵曹郞廳罷職瞹昧事。答曰觀此箚辭,則兵郞似無所失,勿爲罷職。
府啓,加資改正事,李擢男罷職事。答曰,會盟後舊功臣加階,非但已成規例,仲朔宴,亦有加資之擧,會盟宴加資,似不可廢也。但靖社等功臣,策勳未久而又有此擧,理宜愼重,故勉從公議,後勿爲例,可也。李擢男事,不允。
院啓,加資事。府答同。閔鎬事。答曰,不允。朝報
上在慶德宮。停常參·經筵。
兵曹判書李貴箚子大槪,成大勳西邊定配,在法不當事。答曰,臺論中移配西邊之說,雖似過矣,槐山近處定配爲非云者,實爲至當,如是文過爭辨,無乃不可乎。本府旣循近例,有冒法遠配之人,則所謂不無後弊等語,亦似出於好勝。
府啓,李擢男事。答曰,不允。
院啓,閔鎬罷職事,停啓。
判義禁李貴箚子大槪,臣於前箚所陳者,爲國法也。非爲一罪人也。旣承文過之敎,請令他堂上更配西邊,而臣所帶禁府堂上遞差事。
吏曹啓,功臣·嫡長加資改下批政事,取稟。傳曰,明日爲之。朝報
兵曹啓曰,傳曰,上番軍士中衣薄者,令兵曹抄出,依例授衣事,傳敎矣。分遣郞廳點名看審,則尤甚薄衣者,四十八名,故別單以啓,令該曹依前例造衣分給,何如?傳曰,依啓。兵曹謄錄
上在慶德宮。停常參·經筵。
有政。以沈悅爲判義禁,以李昭漢爲獻納,以金知復爲文學,以金尙賓爲禮曹正郞,以權渠爲相禮,以李曼爲刑曹佐郞,以趙絅爲直講,以柳袗爲司僕僉正。
金壽賢·申景裕·元振河·尹絳·權宏·鄭維城·李夢徵昭武原從,參錄敍用。
功臣·嫡長改下批,柳廷寬降光德。申景禛降崇祿。李慶全·具宏·金繼緯降崇政。金璽信·鄭忠信·元裕男·金自點降正憲,權昐·李·沈器遠·李士恭·李應順·邊潝·張維·朴瑺降資憲。金慶徵·沈命世·柳舜翼·姜絪·安夢尹·元斗杓·金起宗·申景裕·具仁垕降嘉義。高弘建·李德演·朴耆賢·洪建·沈惀·沈廷和·沈東明·崔山立·柳坡·元士雄·金夢祥·李應明·申景禋·李澥·張紳·李時昉·李時白·崔來吉·洪振道·柳䪷·沈器成·李慶禎·李澤·南以雄·文晦·李佑·洪澤·申埈·李沆·奇宗獻·李愼·金戢降嘉善。沈詻·李靖·尹晥·金德元·尹東老·李復匡·李義培·兪伯曾·朴炡·宋英望·李元榮降通政。李莯降通訓。
以李貴箚,傳曰,李貴功勳雖重,亦一臣子也。告君之辭,似不當如是,無論此箚,還爲出給,判義禁依願遞差。
禁府,成大勳安州定配。傳曰,黃海道定配。
府啓,李擢男罷職不敍事。答曰,不允。朝報
大司憲洪瑞鳳箚曰,伏以。風憲之職,糾劾官邪,而仍察都監之事,則非徒體面有妨,節節難便。取考宣武時謄錄。權悏以大司憲不察都監之務,明有舊例,乞遞錄勳堂上事。傳曰,下該曹回啓。勳府謄錄
上在慶德宮。停常參·經筵。
刑曹啓,曹死囚初十日三覆爲之,何如?依啓。
接伴使書目,椵島入去小通事,飄風不知去處事。
禁府,成大勳豐川改定配。啓。
府啓,李擢男事。答曰,不允。
院啓,今番昭武·寧社原從中,水陸正軍·各司典僕·州縣胥奴等,若非表表有勞者,請令都監一一詳査澄汰事。禁府都事成信耉,爲人疎妄,處事顚倒,曾於逆黨逮捕時,多有恇㤼失措之事,請遞差。答曰,依啓。朝報
禁府啓曰,成大勳延豐押去都事,時未回來,而今有改定配之命,仍爲押往配所事,都事元振溟處,發馬行移之意。敢啓。答曰,知道。禁府謄錄
上在慶德宮。停常參·經筵。
傳曰,宰臣中年老人,令該曹依上年例,歲饌及衣資,磨鍊題給,以表予優老之意。
府啓,李擢男事。答曰,不允。
明日啓覆時殿坐正時,辰正。朝報
上在慶德宮。停常參·經筵。
啓覆時榻前府啓,李擢男事。院啓,李擢男事,公議重發,豈可推考而止哉?請罷職不敍事。上曰,其事似不近似,故不爲允許矣。其事的實乎?若是風聞則似難取信矣。
全羅監司書目,靈光呈,毛營千摠尹光玉六十名漂到事。朝報
禁府啓曰,卽接竹山縣監粘移,在逃逆賊權京成之子夢祥,自正月囚禁于本縣矣。去十月二十九日夜間,以石塊投擲獄門,幾至毁破。此必京成,欲奪其子,探試獄卒之睡不睡。路傍殘邑,刑獄虛疏,賊徒之作亂謀奪,極爲可慮。京成之子夢祥,速爲處置云。觀此粘移,極爲可駭。逆黨之在逃者,本官若能嚴加購捕,則猶恐潛形匿影,遠逃之不暇,何敢出入官家,投石獄門乎?本官縣監,令本道爲先推考。夢祥則所當捉囚京獄,而但旣以次知被囚,則京獄囚禁,事體不當,本道隣近官中,如水原等處邑居密稠之處,移囚宜當。多定軍人押領,解送于水原,俾無脫逃之患事,京畿監司處行移,何如?答曰,依啓。禁府謄錄
上在慶德宮。停常參·經筵。
啓覆罪人得立·卜龍·金海立·吾莊·盧大民·河天國·白元。啓依允,張淵,此罪有相當之律云,以當律照斷。
金差護送官許完,碧蹄出去。
府啓,李擢男事。答曰,不允。
院啓,李擢男事。凡有擧動,所當預爲講定,而昨於榻前,隨事煩稟,猥屑極矣。請當該承旨推考。答曰,依啓。李擢男事,不允。朝報
上在慶德宮。停常參·經筵。
禁府,姜信立拿囚同府李之薰査覈公事,買奴買馬事,上裁,何如?判付放送。
咸鏡監司書目,安邊呈,大雪連下,民家壓破,鷄犬小兒壓死,變異非常事。
府院啓,李擢男事。答曰,罷職。
春信使吳信男出去,金差還下去。
刑曹啓覆罪人金海立·得立·盧大民·吾莊,堂古介行刑。啓。
慶尙監司書目,罪人唜介越獄,過限未捕,密陽府使鄭斗源罷黜。啓。朝報
錄勳都監啓曰,因諫院啓辭,今番昭武·寧社原從中,水陸正軍,各司典僕,州縣胥奴等,若非表表有功勞者,請令都監詳査澄汰事,傳敎矣。當初原州從軍士大·夫出身·武學·官人及諸色軍兵,厥數極多,而臣靌務從省約,參酌磨鍊,故抄錄之數未滿三百,而其中正軍只十餘名,雜色保人百餘名,水軍則無一名,胥奴則僅三十餘人矣。至於各司典僕,則自都監亦知消落之爲不可,故切不許錄,只政府典僕若干名,因移文得參,此類則雖爲參錄,不得免役,仍屬本役云矣。此外凡昭武原從中參錄大小人員,自當初十分精査,屢次稟旨啓下,錄券曾已畢印,今方粧䌙,而臺議如是,自下不敢擅便,何以爲之?敢啓。答曰,知道。旣已畢印,則不必更査。勳府謄錄
上在慶德宮。停常參·經筵。
慶尙監司書目,居昌·眞寶·玄風等官善治,似當褒賞事。
鐵山府使書目,都督府差人一名,胡人一名,往向胡地事。
訓鍊都監啓大槪,砲保價布尤甚不納延日·榮川·康津等官罷職事。依啓。應罷延日縣監吳汝撥,榮川郡守金敬直,康津縣監宋行吉。啓。
金差護送官許完入來。
府啓,李擢男事,停啓。
承文院新來揀擇,鄭致和·柳慶昌·尹坵·鄭太和·李一相·李惟達·權坽·柳蕁。朝報
上在慶德宮。停常參·經筵。
有政。以金汝鈺爲奉敎,以鄭維城爲注書,以李彦英爲密陽府使,以金琂爲榮川郡守,以鄭廣成爲工曹參議,以李莯爲濟用正,以韓興一爲修撰。
禁府譯官張敬仁刑推公事。判付內,除刑照律。
吏曹啓曰,居昌縣監申翊亮,治聲爲一道最云。似當各別褒賞。眞寶縣監李榮仁,玄風縣監李穫,亦當論賞,上裁。啓。傳曰,各賜表裏。
明日儒生殿講試官鄭經世·韓汝溭。參考官姜碩期·兪伯曾·尹煌·權潗。
吏曹,成均學諭鄭道亨·李後奭·朴漪·李興浡·金偉·閔賀·曺璲,校書權知金僖,口傳。啓。朝報
錄勳都監啓曰,寧社原從,今已精査繕書,塗撮處踏印入啓矣。而兩功臣會盟祭祭官及祭時內外侍衛諸臣執役下人則取考謄錄。靖社·振武兩功臣會盟祭時,因都監啓辭,有旣參於靖社,則勿錄於振武之傳敎。而不爲疊錄,故今依此例,不敢疊錄於寧社矣。且諸該司就役進排員役,是一都監事而旣已載錄於昭武,故其中若非有重勞者,則亦依會盟祭祭官例,不爲疊錄之意。敢啓。答曰,知道。勳府謄錄
上在慶德宮。停常參·經筵。
殿講儒生,進士金是權易略,生員閔應協書略,進士張文卨書粗,幼學徐祥履易通。傳曰,徐祥履直赴會試,金是權給二分,閔應協給一分,張文卨紙四卷·筆四柄·墨三笏賜給。
黃海監司書目,毛差張光禮等,率兵丁六十餘名,漂泊豐川地,將無過冬處置之策,指揮事。朝報
錄勳都監啓曰,錄勳都監原從磨鍊單子中以上啓下云者,以本道監司狀啓回啓而啓下云乎,以捧承傳者謂之啓下云乎?問啓事,傳敎矣。當初或因禁府書啓啓下,或因該曹書啓啓下,或因本道監司狀啓啓下,或因上言回啓啓下,而同是啓下,故原從單子書啓時,嫌於書辭煩碎,俱以啓下泛然懸錄矣。今承聖敎,不勝惶恐。傳曰,知道。頗有冒濫之處,更爲明査,俾無濫觴之弊。勳府謄錄
上在慶德宮。停常參·經筵。
平安監司書目,郭山報,漢兵八十餘人來入凌漢山城事,毛營小通事張大秋等告目,都督無發兵截殺金差云云事。
平安監司書目,郭山報,漢人二百八十餘名,托以畋獵斫木,留連作拏事。朝報
上在慶德宮。停常參·經筵。
去夜,中殿誕生大君。
南原居業武宋光裕告變,政院祕密入啓。傳曰,大臣·禁府堂上·兩司長官·捕盜大將命招。
賓禮,大臣以下諸會處,下封書,議啓封入。
禁府,問事郞廳四,韓仁及·李行遠·金堉·洪命耉。
罪人尹雲衢·柳仁昌,拿囚元情。假都事十七員聽傳敎出去。
告者宋光裕,元情。
濟州牧使書目,罪人柳英立十月十四日物故。啓。
全羅都事書目,靈光報,漂到毛營千摠,率家丁二十五名,徑先上送事。
咸鏡監司書目,羅暖定配李涏物故。啓。
假都事一員出去。鞫廳姑罷。
各司藏氷官員出去。朝報
禁府啓曰,假都事十五員內,十員已爲出去,前頭出使多寡,未能的知,又十員,令吏曹加出之意。敢啓。答曰,知道。禁府謄錄
上在慶德宮。停常參·經筵。
錄勳都監啓曰,都監草記,傳曰,知道,頗有冒濫之處,更爲明査,俾無濫觴之弊事,傳敎矣。伏承聖敎,不勝惶悚。卽取考諸處文報,雖或有可錄之勞,更加査抄,至於匠役胥隷,隨其多寡緊歇,亦可刊削,而就其汰去之數,竝爲付標以入之意。敢啓。答曰,知道。勳府謄錄
上在慶德宮。停常參·經筵。
慶尙道賑恤從事官南斗瞻入來。朝報
禁府啓曰,近日義禁府坐報甚罕,極爲不當,不坐緣由問啓事,傳敎矣。本府坐報之規例,爲間三日爲之,而弦望晦朔則不坐,祭享齋戒則不坐。故本月十一日坐報後,十二日則非日次,十三日則褒貶坐報,而殿最之日,郞廳不爲行公,故啓目公事不得爲之,十四日則齋戒,十五日則望祭,十六日則望日,十七日以後則以臘享大祭齋戒,不得開坐矣。敢啓。答曰,知道。禁府謄錄
政院啓曰,寧社原從,曾以冒濫爲敎矣。錄勳都監所査減,其數甚少,而所減者率多無役之人,極爲不當。只以一事言之,李斗堅之壻姪,多至十五人,而皆是洪軍·水軍·驛吏·寺奴公賤有役之人。以此推之,則一經錄勳,公家所失甚多,然自都監不無明知之路,原從中有役人,令本道監司明査其族屬虛實,速爲啓聞。俾無奸濫之弊似當。敢啓。傳曰,令都監量處。勳府謄錄
上在慶德宮。停常參·經筵。
錄勳都監啓曰,政院啓辭,李斗堅壻姪明査事。答曰,令都監量處事,傳敎矣。臣許卽招斗堅,以聖敎之意諭之,則斗堅伏地淚涕稱罪而言曰,以無識賤人,常時妹之子與四寸之子,皆呼爲姪,且出入諸處,相奸之女不一。故稱爲女壻者,其數亦多,今此壻姪單子,皆爲書呈矣。今有物議,萬死無惜,姪二人壻一人,刪去宜當云云。此三人付標以入之意。敢啓。答曰,知道。勳府謄錄
上在慶德宮。停常參·經筵。
傳曰,三日已過,內醫都提調退宿于家,提調李貴,副提調李弘胄,相替直宿。
院啓,待敎全克恒,春秋官公事,不告於領·監事,徑先入啓,其不識事體,甚矣,請罷職。恩津縣監任俊伯,素無行檢,多有人言,及授本職,專行麤猾,請罷職。江陰縣監陳克一,爲人愚庸,本不合臨民之官,居官貪濁,請罷職事。答曰,依啓。陳克一,到任未久,風聞不必盡信,更加詳察,勿爲煩論。
黃海監司張紳辭職·祕密上疏。入啓。傳曰,下該曹回啓。朝報
上在慶德宮。停常參,只召對。
召對入侍時,書傳虞書,自帝曰龍朕,至所謂損益可知者如此。玉堂日記
平安監司書目,金差龍骨大等,十七日到平壤,十八日向順安事。
傳曰,召對爲之。
禁府,礪山罪人景春,高山罪人柳之豪拿來,推鞫元情後,推鞫姑罷。
禁府,譯官張敬仁,使臣面辱罪,杖一百贖,追奪告身。啓。只贖。
院啓,陳克一罷職事。答曰,不允。
備局啓曰,黃海監司張紳,群議皆以爲改差爲當云。體臣以爲解凍前似難輕遞云,上裁。啓。傳曰,遞差,可也。朝報
上在慶德宮。停常參·經筵。
備忘記,胡變時死節人妻子,依上年例,優給食物,以表予不忘之意。
明日聖節望闕禮,三嚴卯初。
咸鏡監司書目,會寧報,胡差者老等,率商胡八十餘名出來事。
傳曰,典獄摘奸,輕囚放釋。朝報
上在慶德宮。停常參·經筵。
罷産室廳。
禁府,罪人李義龍·禹甸·宋興吉·宋英傑·宋方知·蘇信生·金行·金游·龍夫·李尙溫·金益·金得,拿來囚。
刑房承旨啓曰,承命往典獄署,囚徒點閱,則譯官玄燦,以承傳罪人,不爲逢點,乃以他囚指爲玄燦,當該獄官請推考。刑吏·使令,囚禁重治爲當。傳曰,獄官先罷後推。刑吏·使令拿推。
獄官應罷,奉事崔應亨。朝報
兵曹啓曰,典獄守直軍士,當初以雇立定規,而今何以軍士定送乎?問啓事,傳敎矣。當初典獄·義禁府·典涓司·內三廳汲水等,以餘丁布雇立,而今月初二日備邊司分付內,典獄署等定送軍士,勿以餘丁布雇立,元軍士定送云,故本曹依備局分付施行矣。更思則雖有備局分付,必待啓稟後施行。而昏忘不察,致有上敎,不勝惶悚之至。傳曰,知道。設立未久,不爲啓稟。無端革改,極爲非矣。兵曹謄錄
上在慶德宮。停常參·經筵。
都目政。特旨以沈諿爲禮曹參判,以許完爲會寧府使,以崔琇爲知事,以李希閔爲同知,以柳汝恪爲東萊府使,以鄭之羽爲戶曹正郞,以李緯國爲刑曹正郞,以趙絅爲弘文校理,以李景恒爲刑曹佐郞,以李士祥爲兵曹正郞。
庭鞫罪人金珩·金得·李尙溫·金益·宋英傑·禹甸·李義龍·宋方知·柳之豪·京春,元情後放送。
院啓,陳克一罷職事。答曰,不允。
府啓,龍岡縣令李景夏,專事侵漁,巧作色目,濫徵紬布,請罷職事。宣傳洪銓,私自下鄕,多行無理之事。請罷職事,號牌餘丁,號牌停罷之後,日散月亡,侵督之患,遍及於隣族民結。請令各道各官詳覈,現存者外,切勿濫徵事。答曰,依啓。李景夏到任未滿半載,其賢否似未及現著,且迎送之弊,亦不可不念,更加詳察,勿爲煩論。餘丁査覈事,所係甚重,不可容易處之矣。朝報
罪人元斗樞·龍男拿囚。閔顔·柳善昌拿囚。朝報
上在慶德宮。停常參·經筵。
都目政。以李景容爲黃海監司,以朴炡爲承旨,以朴爲刑曹正郞,以徐貞履爲工曹佐郞,以鄭沇爲直講。
禮曹,知事李睟光卒逝,自當日至明日,停朝市。啓。
院啓,江陰縣監陳克一罷職事。答不允。
府啓,餘丁價布勿爲濫徵事。李景夏罷職事。答曰,不允。朝報
罪人閔顔,與宋光裕面質後,與元斗樞·宋光裕·趙平拿來元情。朝報
上在慶德宮。停常參·經筵。
有政。以李英達爲鍾城府使,以金知復爲掌令。
傳曰,藏氷摘奸單子中,有不滿處,主梗官竝推考。
傳曰,推官引見。榻前,府啓餘丁收布事,請令廟堂更爲講定。上曰,此事非全不査覈之缺然更爲査覈可否,令廟堂量處。李景夏罷職事。上曰,到任未久,更爲詳問論之。
院啓,陳克一罷職事。上曰,衙馬立撥之說,不爲近似,若不實然,則此時數遞之弊,亦不可不念也。新啓,逆獄若有逮捕,必兼程往還,羅州八日,靈巖九日程,而今至十一日,尙不復命。且元斗樞,李游入來後,翌日之昏,斗樞始到,三處發遣都事,請先罷後推。上曰,拿推。
罪人元斗角·林㙐·林㙔·林垍拿囚。
罪人崔後憲·崔弘誠·李尙仁·繼玉拿囚。朝報
罪人崔後憲·元斗角·李尙仁·繼玉放送。朝報
上在慶德宮。停常參·經筵。
政院啓曰,昨日引見時,金瑬所啓內,酒房定數復設事,無發落,取稟。傳曰,旣已停罷,今不可復設矣。
禁府,假都事朴雴·朴由寬·李立身拿囚。
府啓,餘丁收布事。廟堂量處間姑停。李景夏事,以私忌齋戒姑停。
院啓,陳克一事。姑停。
禁府,罪人許懿拿囚。
咸鏡監司書目,咸興呈,今月初八日星殞天動事。朝報
政院啓曰,以都監原從分等單子傳曰,此單子中所謂宮奴,指何處而言耶?問于政院以啓事,命下矣。錄勳都監郞廳來言曰,問于李斗堅,則同生兄方磨赤子世美·世珍,乃永昌大君奴云矣。傳曰,知道。宮奴之稱似未妥,當以私奴懸錄,可矣。勳府謄錄
上在慶德宮。停常參·經筵。
上在慶德宮。停常參,只召對。
召對。入侍,參贊官鄭經世·金時讓,檢討官蔡裕後,假注書奇晩獻,記事官金汝鈺·尹鳴殷。
講書傳虞書,自三載考績,至有舜塚云。
四殿過歲問安。玉堂日記
平安監司書目,宣川報,金差二十二日到林畔事。
接伴使書目,凌漢山城出來唐人等開喩撤回事。
傳曰,召對爲之。
明日望闕禮,三嚴卯初。
府啓,李景夏罷職事。答曰,不允。院啓,陳克一罷職事。答曰,不允。
推鞫罪人許懿元情。
傳曰,宋匡裕解枷杻。朝報郞廳洪敍箕校正。日記廳郞廳權穎書。
