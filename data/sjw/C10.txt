上在昌德宮。停常參·經筵。
答判府事宋時烈箚曰,省箚具悉卿懇。雖緣疾病之作,久廢展謁之禮,冞切感恨,今觀卿言,誠合乎情禮矣。第念國之祀事,例有齋戒之規,未及周旋,向者先朝,有別爲展謁之志,而未及定行其事,當令該曹稟處焉。
答綾豐君具仁墍疏曰,省疏具悉卿懇。卿其安心勿辭,更加調理察職。
答吏曹參判李慶徽疏曰,省疏具悉。卿其安意勿辭,從速察職。
答前監察趙昌期疏曰,省爾疏辭,縷縷數千言,□懇無隱,實□□□□□□□□□□□嘉爾□□□□□□□□□□□□傳曰,今下□□介,前監察趙昌期□□□□□□□□。
右承旨李程啓曰,庭試武科試所,臣以該房□□進去,而昨因臺啓,文科旣已罷榜,今日武科設場,何以爲之?敢稟。傳曰,考例稟處。
庭試初試,武一所試官,罷職現告,朴長遠·李元老·閔震益·李觀徵·朴□□·崔元泰,監試官李光迪·宋昌。
四殿東宮,政院·玉堂·六曹·二品以上歲謁問安。答曰,知道。
政院啓曰,以庭試武科取稟啓辭,考例稟處事,命下矣。考見院上日記,則丙寅年別試文科,因臺論罷榜,而武科則不罷,合于庭試矣。今此庭試武科仍設與否,令該曹急速考例稟處,何如?傳曰,允。
政院啓曰,明日爲政事,命下,而祈雪祭齋戒相値,何以爲之,敢稟。傳曰,明明日爲之。
兵曹啓曰,以政院啓辭,允下矣。本曹亂前文書,皆散失不在,未有前例之可考者,而□所現記外,曾在丙寅年,別試文科,因臺啓罷榜後,特設庭試,武科則以別試初取之人,仍爲對擧,今此庭試文科,若不改設,則武科,似不當獨爲仍存,而科擧重事,臣曹不敢擅斷,議諸大臣稟處,何如?傳曰,允。
禮曹啓曰,以行判中樞府事宋時烈箚答,命下矣。大臣箚請,實合情禮,而勢未及周旋,誠如聖敎,別爲擇日,趁卽展謁,亦似宜當,以此擧行,何如?傳曰,允。
政院啓曰,明日春帖子,當爲製進,而大提學·提學未差,以延祥詩試官閔鼎重·曺漢英,仍爲啓下,明日待開門牌招,使之出韻課次,何如?傳曰,允。朝報
禮曹啓曰,王世子疾患平復,庭試文科,今因臺啓,旣已罷榜,當初啓下榜目,還入爻周,而入格試券,亦令政院收取,去其紅籤宜當,敢啓。傳曰,知道。禮曹謄錄
上在昌德宮。停常參·經筵。
昌平察訪元撤,差使員還下去。
謝恩,尙衣直長李齊漢,繕工直長趙相抃,北部主簿林時亮,造紙別提吳浚源,黃澗縣監李世章。
京畿監司書目,果川呈,以禮曹參判鄭萬和病重,上去不得事。
藥房啓曰,乾元爲始,陽德初宣,聖體節宣,與道而偕,調攝諸證,已盡復常否?臣等一喜一慮,敢此問安。答曰,知道。
兵曹啓曰,傳敎矣,議于大臣,則領中樞府事李□□議以爲,臣耄矣,夕不記朝,烏能記遠?而癸亥初設之科,下三道罷榜試官,皆見罷,更遣試官復設試場,臣膺命猥試於嶺南左道,此則罷而復設,可以爲訂。且記先朝甲令,罷榜之弊紛紜,故罪在試官則罷試官,罪在擧子則罪擧子,以爲定式,而今者因臺啓罷文試,則武科似不在竝罷之中。若謂不可獨存,則有不然者,武試中如有顯著詐僞者,則刑之可也。遠方擧子,跋涉久滯,或飢寒而病,或因痘疾而死者甚多,以文試之罷,竝與武試而罷之,則許多武士之含冤號天,姑可暇言,國家處變之道,恐不得如是。且以丙寅之已事言之,文科因臺啓罷榜後,特設庭試,武科則以別試所取之人,仍爲對擧,有何可疑之事乎?且以文試言之,設慶之科,是何等慶事,而因試官之不察,大慶之科,又從而廢之,則不近於因噎而廢食乎?此理甚明,而亦何敢以一得之見,爲必得也?伏惟上裁。領議政鄭太和議,旣罷文榜,獨存武科,事甚苟且,伏惟上裁。左議政許積議以爲,旣罷文科,獨存武科,朝家擧措,不當如是苟簡,至於丙寅年事,以臣所聞,則該曹啓辭,未免失實,不可指以爲例。今番武科初試之亂雜,曾所未有,故文科未罷之前,已有請罪武科之論,尤不可仍存也,明矣。遠方擧子辛苦之狀,雖甚可矜,國體所存,有不可顧,竝罷之外,更無他議,伏惟上裁。行判中樞府事鄭□□議,與領議政意同。行判府事宋時烈,病不收議,諸大臣之議如此,上裁,何如?傳曰,宋判府事處,更爲收議以啓。
全羅監司書目,全州呈,以新除授大司憲李尙眞病重,不得上去緣由事。
禮曹啓曰,允下矣,宗廟展謁,令日官推擇,則元月初六日,十六日爲吉,十五日平吉云,此三日中,以何日定行乎?敢稟。傳曰,十六日爲之可也。
武科庭試殿試差備官,以命官意啓曰,臣等來詣試所,而昨因憲府所啓,文科庭試,旣已罷榜,則武科似當一體罷榜,而但臺臣所啓,請罷其時試官,武科罷榜,不明擧論,不可不及時定奪後擧行,何以爲之?敢稟。傳曰,議大臣後稟處。
副應敎南二星,修撰李選·鄭載嵩,月課連三次不作,依承傳罷職。
兵曹啓曰,行判中樞府事宋時烈議以爲,武科亦罷,則武士之稱冤,固可念也。自其初試時,賂成之說,已不可勝其藉藉,而至□殿試而猶不止,況講書自不之擧,果如臺啓所論,則誠不成科擧貌樣矣。大抵有不當得而得之者,則必有不當失而失之者矣,得者之冤,雖可念,而失者之冤,亦不可不察也。且聞武士輩,聞有罷榜之議,號泣於試場云,其志氣如是,則正非臨亂不愛死之類矣。雖舍之而無惜焉。,伏惟上裁。
領議政鄭太和初度呈辭,不允批答。
持平崔後尙啓曰,臣本疲劣,一無所裨,而濫荷鴻造,屢忝匪據,尸素之誚,理宜必至,心常愧懼,若無所容。今聞玉堂,曾以宋搏·朴宗岳等不早論罷之故,非斥臣身,不遺餘力,臣聞來不勝瞿然之至。夫身居言臺之任,目見可論之事,而未卽擧劾,其失誠大,物議之來,臣實自取。旣有應避之嫌,而矇然不計,冒昧行公,又過累日,其爲昏謬,到此益著,決不可一刻晏然,請命罷斥臣職。答曰,勿辭,退待物論。
答兵曹啓辭,宋判府事收議,傳曰,如可罷之,不可以可惜可矜,而有所他議,而第念今番初試,雖曰淆雜,因此而罷於殿試,亦未知國體之穩當也。然則依仁祖朝已行之例,仍行勿罷可也。
政院啓曰,以兵曹武科罷榜與否,議大臣草記,依仁祖朝已行之例,仍行勿罷事,傳敎矣。武科殿試,卽當設行,申牌已下,該房承旨旣已出去,卽今日勢已暮,牌招詣闕,進參試所,勢未及周旋,待明日擧行之意,敢啓。傳曰,知道。朝報
上在昌德宮。停常參·經筵。
舒川郡守安命老,洪原縣監金光經,延曙察訪吳得天,開城敎授金舒夏,差使員還下去。
謝恩,引儀李得一,學諭趙始久,濟物萬戶洪命熙,司饔奉事朴長健,碧沙察訪禹拜昌,繕工奉事安㸇。
右參贊趙珩,判尹吳挺一,辭職上疏。入啓。
政院啓曰,大司諫尹鏶,武科殿試,當爲進去,而有所懷,來詣請對矣。傳曰,引見。
傳曰,大臣·備局堂上,引見。
答右參贊趙珩疏曰,卿無所失,卿其安心勿辭,從速察職。
掌令李休徵啓曰,臣以武科初試監試官,終始進參,首尾月餘日,而今初遭女息喪,國典至嚴,不敢以循例服制爲辭,而越二日,因開殿試,以同僚有故之故,臣不得不又爲進參矣。不幸有文科罷榜之擧,武科不當苟且獨存,故議大臣,大臣皆以爲竝罷,而自上特以依仁祖朝已行之例,仍行勿罷爲敎,業已收議,則斷自宸衷,寢閣不用,其在事體,當復如何?臣雖駑劣,職是臺官,則決不當如有司之臣,循例奉行也,明矣。況臣有一層不安處,大臣收議中,今番武科初試之雜亂,曾所未有,故文科未罷之前,已有請罷武科之議云,則臣亦武二所掌試官,請罪之不暇,安敢晏然仍參於殿試乎?決不可一刻仍冒,請命亟遞臣職。答曰,勿辭,退待物論。
禁府,閔孝誠拿囚。啓。
今月十五日宗廟展謁事,榻前改定奪。
判府事宋時烈箚子。大槪,胄筵議注,妄進變通,不勝皇恐之至,仍陳病狀,乞許歸死事。入啓。
司諫朴世堅啓曰,今日賓廳開坐,故臣朝者,進詣闕下留待矣。適會長官來詣請對,一邊送言於臣,請行相會禮,又臺廳,略與商確可否之事,長官,有問於臣,臣答以其中具文治事,則久未蒙允,似當停啓,長官亦以爲然。李堂揆等事,則長官欲爲停啓,臣言其不可遽停之意,則長官不至於堅執,而說話之際,卽有引見之命,故忽遽罷坐矣。今者長官,連奏前啓於榻前,而具文治事,以遞差論啓,蒙允。因以引避退待,李堂揆等事,則不爲連啓,亦不停啓,其所一論一答,俱乖於與臣所論者,臺閣體例,由臣墜落,不能有一言於其間,臣之疲軟見輕,至此甚矣。且聞玉堂,以臺諫,不卽擧論宋摶·朴宗岳等事,譏斥之論甚峻,而緣臣屛蟄,有同聾瞽,今始得聞,尤不勝慚赧之至。其爲矇昧昏謬,至此益甚,以此以彼,決不可强顔玷冒言地,請命遞斥臣職。答曰,勿辭,退待物論。
府啓,引嫌而退,不欲奉行,深得臺體,科場生事,在於一所,別無可避之嫌,請掌令李休徵出仕。答曰,依啓。朝報
上在昌德宮。停常參·經筵。
藥房提調臣金佐明,左副承旨臣吳斗寅啓曰,伏未審夜來,聖候若何,昨日引接移時,酬酢亦多,不瑕有傷乎?臣等區區憂慮,敢來問安。傳曰,知道。無事,近日眼候,頗似不平矣。
吳斗寅啓曰,吏曹郞廳來言,今日當爲開政,而判書未肅拜,參議陳疏不來,不得開政云,參議李翊卽爲牌招開政,何如?傳曰,連日不得開政云者,其在事體,誠極無據。卽爲牌招,可也。
傳于洪萬容曰,入直長官以下,今日當依例犒饋,知悉擧行。
洪萬容啓曰,今日當爲開政,而都承旨南龍翼,左承旨金宇亨,因臺啓,今日不爲仕進,右承旨李程,病不仕進,右副承旨鄭繼胄,因推考公事,入啓,不敢行公,自直所卽已出去,廳中只有左副承旨臣洪萬容。吏批則吳斗寅,當以代房進參,而兵批則吳斗寅及臣洪萬容,俱有相避,他無進參之員,右承旨李程,右副承旨鄭繼胄,所當牌招,而拘於院例,不得直請,何以爲之?敢稟。傳曰,竝牌招。
傳于吳斗寅曰,召對爲之。
有政。吏曹判書李慶徽未肅拜,參判未差,參議李翊,左副承旨吳斗寅進。
兵批,兼判書洪重普,參判張善瀓病,參議朴世城服制,參知尹飛卿,右承旨李程進。
吏批啓曰,判書李慶徽未肅拜,參判未差,小臣獨政未安,何以爲之?敢稟。傳曰,只出緊仕。
吏〈批〉,以趙聖輔爲正言,許積爲內醫都提調,朴遾爲長城府使,朴崇古爲沔川郡守,韓根爲泰川縣監,崔國成爲旌義縣監,崔浣爲豐基郡守,李得然爲禁府都事,金佐明爲禮曹判書,洪柱國·崔攸之爲修撰,李慶徽爲司譯提調,金澄爲兼漢學敎授,李慣·鄭時亨戶曹正郞仍任。
兵批啓曰,今日兵批,無政事意,敢啓。傳曰,知道。
以領議政再度呈辭,傳曰,不允批答。
吳斗寅,以禮曹言啓曰,昨日引見時,宗廟展謁,以今月十五日改定奪,今當依此擧行,而旣有展謁太廟之禮,則兼行於永寧殿,似爲宜當,何以爲之乎?敢稟。傳曰,依爲之。
以咸鏡監司權大運漂風人狀啓,傳于洪萬容曰,渰死人等,令本道恤典擧行。
又以咸鏡監司權大運惡虎噉斃人金克生狀啓,傳于洪萬容曰,噉死人,令本道恤典擧行。
吳斗寅,以禮曹言啓曰,昨夕政院,招致本曹郞廳,今日引見時,宗廟展謁,以今月十五日改定奪,而北門內御路左右,樹木可斫處,看審後擧行事,分付矣。臣俊耉,今朝進詣宗廟北門內,御路修治處,一一看審,則小雜木十二條及松木一枝,雜木三枝,勢當斫去,而此等斫木處,距宗廟頗遠,似無先告事由之擧,令本署官員使之趁卽斫去,亦令兵曹·漢城府因爲修治,何如?傳曰,允。
又以弘文館言啓曰,新除授修撰崔攸之,時在全羅道南原地,經筵入番事緊,請斯速乘馹上來意,下諭。傳曰,允。
判中樞府事宋時烈箚曰,伏以臣,濫蒙恩渥,得以接見於世子,天日之表,龍鳳之姿,不足以言,誠宗社生民萬世之福也。臣不勝喜踴,自以爲此足以歸報於先王矣,死無所恨也。惟是臣竊見禮官儀注,則傳與賓客,陞堂成拜訖,旋卽退出,而臣初接玉質,忠愛之心,藹然而出,不忍遽退。且又伏念,古人相接,必有言語,以相勸勉,以相規戒,故其儀齋莊密勿,其情歡忻和悅,故曰於旅也語,況君臣始際,瞥然旋踵,終無一言,則威儀迫促,意思枯孤。故臣與賓客臣閔鼎重,因對坐少頃,酬酢數語。旣已坐語,則亦不可昧然而退,故又成拜而出次,雖於義理,不甚悖謬,而於朝儀則有違矣。汰哉之誚,烏能免乎?臣不勝惶恐之至。且臣素多疾病,在鄕之日,長時杜門,猶嫌人事,不能全無,走入深谷,終日無事,今日出來,幸蒙鴻私,西遊南去,皆就山裏靜伏,得休神觀矣。及入城裏,則應副人情,卒學不成,發言處事,動乖理致,以致身勞悴而心忸怩,旣拂素性,病亦隨劇。昨於元日,力疾詣闕,堇參問安之列,而寒氣上觸,渾身戰掉,賀班臚列,而臣則徑退矣。夫三元慶節,是臣子獻祝頌釐之日,而猶不得自伸,則他尙何言哉?前者黽勉淹滯,只緣微情,有所竚待矣。今則志願已畢,歸思尤切,伏乞聖明,俯諒微情,許臣歸死,不勝幸甚,敢進止。答曰,省箚具悉卿懇。昨日之事,揆以情理,宜美而不爲悖,亦有前例,卿何爲不安哉?卿其安心焉。至於箚末告歸之辭,是何言也?卿之入城屬耳,方切敎予之至意,棄予如遺,歸思至此,只恨誠意之不孚。益切慚恧,而國事孔艱,憂虞溢目,此誠共濟之秋也。卿胡忍舍去,須體至意,毋事長往之計,安心留在,以副至望。後日登對時,亦當從容面諭焉。仍傳曰,遣史官傳諭。
右參贊趙珩疏曰,伏以臣,以初試武所試官,亦已察,則到今論罰,前後無別,而自政院問其當該之時,試所差備官,擅以已意,直□當初試官朴長遠現告,臣聞來不勝驚訝。政院亦以其所對捧傳旨,臣何暇以免爲幸,而晏然而已乎?卽爲陳疏,願同其罰,而政院不爲捧入,已過兩日,臣於此,尤庸踧踖靡安之至。罪同罰異,斷無是理,伏乞聖明,俯察微懇,特罷臣職,以安微分,以謝公議,不勝幸甚。臣無任戰灼屛營之至。答曰,省疏具悉。卿無所失,卿其安心勿辭,從速察職。
以領議政鄭太和初度呈辭,不允批答。王若曰,寡人於國盡心,方欲共濟。大臣與君爲體,豈宜丐閑?或未深思,肆用敷告?顧玆艱虞溢目,實切憂慮之焦心。世道橫流,孰任挽回之責?國勢凌替,罔知扶捄之方,水旱荐臻,民力殆竭,彗祲迭見。乾文告災,寧緩保恤之謨,正須消弭之策,況惟不可知者,儆戒無虞?此誠何等時耶?危急如許,玆見左相之出,宜與共貞,方喜大老之歸,將大爲政,中外屬望。竚見壅熙之休,上下同心,期臻協和之美,所以倚卿甚重,奈何棄予如遺?夙夜服勤,固慮榮衛之或損,神明默佑,所恃精力之尙强,雖欲因疾固辭,必求巽避,庶幾勿藥有喜。自底豫安,調攝之餘,尙可臥閣論道。艱危此極,敢曰在家不知?固休戚之與同,奚去就之不審?承弼厥辟,正鞠躬盡瘁之時。康濟斯民,有救焚拯溺之急。俾輔後嗣,當念敉寧前功以下缺雨調之殊恩,一代之嘉績,於乎,德厚鎭物,實有賴於老成。志切匡時,其可舍乎寡昧?宜遵至意,少回遐心,所辭宜不允。故玆敎示,想宜知悉。校理閔蓍重製進
以禮曹參判鄭萬和辭狀,傳曰,使之勿辭調理察職事,回諭。
以全羅監司狀啓,大司憲李尙眞病重,上去不得事。傳曰,雖有些少疾病,不可恝視國事,從速上來察職事,回諭。饌物繼送事,命下矣。以猪肉繼送而亦爲不受矣。以下缺積曰,以閔鼎重,復除大司成者,雖以其善爲師儒之任,而備局地部,太學,常平廳·賑恤廳等任,今方兼察,精神筋力,有難遍及,大司成則似當改差矣。上曰,可爲大司成者誰耶?積曰,李敏迪,才雖疏於方面,其雅望,實合此任矣。上曰,新榜謁聖時,儒生輩,不得任意防塞,明有先朝受敎,意非偶然,而頃者新及第謁聖時,儒生輩,又復沮遏。初旣鮮罰赴擧,則登第後,不許謁聖,寧有是理,若不可謁聖,則亦安能赴擧乎?渠輩做錯,固不足言,而聖廟是何等重地,謁聖是何等重禮而昏夜行禮於至敬之地,豈非未安之甚,而爲儒生者,視之尋常,豈不寒心之甚者乎?鼎重曰,小臣,待罪師儒之任,而近來士習不美,雖有長者之議,以不從爲能事,誠極寒心矣。上曰,臺啓,獨以新及第不行謁聖,爲非,殊甚不當矣。積曰,元非多士共公之論,若干儒生輩倡之云矣。然若以此施罰,則不無起鬧之患矣。佐明曰,論議平正然后,方可謂之士也,若此輩,豈可胃之士乎?無不可施罰之事矣。上曰,若不各別定式,以杜後弊,則日後之弊,有不可言者,此後新及第謁聖,大司成,當爲管知。儒生等,若復如前,則朝家當罪大司成,而大司成,亦不可不施罰於儒生,以此永爲定式擧行。鼎重曰,臣之筋力精神,決難兼察大司成之任,乞命改差。上問于許積曰,改差,何如?積曰,臣則以爲改差可也。上曰,然則閔鼎重兼帶大司成,改差。積曰,小臣引入時,西北守令,問于大臣,差出事,命下矣,臣意以爲不當矣。以如孟山·泰川等倅差出,盡問於大臣,則未知於事體,何如,臣固不似矣。以大臣之體言之,則大臣當擇政官,政官亦當擇守令,守令如非其人,則政官當有其責,豈以一守令差出,盡問於大臣乎?上曰,卿言誠然矣。此後西北守令差出時,不必就問於大臣,政官各別擇差,如不得人,則難免其責,此意言于該曹。上問于金佐明曰,山城別造子母砲,其數幾何?佐明曰,母砲五十五,雜砲一百五十矣。上曰,佛狼器何如?積曰,乃佛狼國大砲也。南方有佛狼國云矣。上曰,南蠻砲以何鐵鑄來耶?佐明曰,蓋正銕雜銀以鑄,故其銕精柔,無坼破之患矣。凡砲,其銕太剛,則易以坼破矣。上曰,大砲丸子,其大何如?佐明曰,大如鴨卵,而放之則能到二里許矣。積曰,以上侯靡寧,久廢宗廟親祭矣。因宋判府事箚子,別爲展謁事,旣已定奪矣,不勝喜幸。第念擧動時,若由大路,則閭閻近未乾淨,自闕內由北神門擧動,似當矣。侍從及侍衛諸將,則由北神門陪衛以往,百官則先爲待候於宗廟事,分付,何如?上曰,依爲之。上曰,眼患近來尙苦,夜不能觀火矣。積曰,宋時烈之意,亦非欲冒夜行祭也。只欲自上行展謁禮而已,展謁則不必於曉頭行之。上曰,若知宋判府事之意如此,可於正朝展謁也。若只行展謁禮而已,則可於每朔行之。今後則每朔展謁事,分付該曹,可也。萬容曰,宗廟展謁,以望日改定乎?上曰,以望日定行。上曰,武科前後試官,其罪同乎?似當有區別之事矣。澄曰,試場臨罷時,試官,亦緣承謬襲誤之故,而其科場不嚴,人才遺失之罪,均也。其在事體,不當區別矣。遂罷出。
同日未時,上御養心閣,召對入侍,行判府事宋時烈,左參贊宋浚吉,戶曹判書閔鼎重,參贊官鄭繼胄·李敏迪,執義金澄,侍讀官閔蓍重,記事官姜碩昌·李藼·申翼相。
李敏迪,進講心經,自問謹獨,止中和之功也。因釋文義曰,此戒愼恐懼境界也,此是通說者,兼謹獨而言也。宋時烈曰,念慮初萌處,或有未萌之事便生,必須戒懼處也。自知處,最宜商量,如人欲孝父母,而父母亦是物也。李敏迪曰,此則合而言之也。宋時烈曰,潛雖伏矣,亦孔之昭,人君,所當商量處也。魚在于沼亦孔之樂,詩人之意,蓋謂民事之孔哀,而子思引之而比況也。宋浚吉曰,子思取詩人之語,以釋謹獨,非有意之作也,裏面是其中也。宋時烈曰,操一操。鄭經世,釋之以此矣。宋浚吉曰,鄭經世,嘗敎臣如此,乃漢語也。李敏迪曰,不睹不聞,是萬事未萌芽處也。上曰,不見是圖,當釋音現耶?宋時烈曰,以文義見之,則是我之不睹不聞,當釋以現矣。李敏迪曰,事未發之時,何處着落云者,眞是答也。惺惺,是上文瑞菴僧言也。宋時烈曰,徒不曾放下耳,是戒謹工夫也。李敏迪曰,至隱微處,尤當戒懼也。宋時烈曰,莫見乎隱,其所見處,雖不如己見,已發而如一區止水有魚躍之,則此最分明矣。宋浚吉曰,恐懼不聞,戒愼不睹,是已發之處也。宋時烈曰,孟子七篇,是遏存處也。李敏迪曰,自昔諸儒,恐懼戒愼,通爲一事,朱子始析而二之。宋浚吉曰,此則動靜而言也。李敏迪曰,謹獨,是人主切要處,常人則生於艱辛,或不能謹獨,至於人主,則處乎崇高,尤難於謹獨,最爲切實矣。宋時烈曰,此諭最切矣。李敏迪曰,操存,是人主着力處也。常自提綴,無使走作可矣。上曰,胡氏,朱子弟子耶?李敏迪曰,張南軒弟子,而遊於朱子門下者矣。上曰,朱子問答,止此耶?李敏迪曰,此下亦有之,此最緊要處矣。宋時烈曰,元註云者,表之也。上曰,助長,是操持之病耶?宋時烈曰,着力把持也。上曰,操持太重,則是着力把持耶?宋時烈曰,只是輕輕說也。上曰,是握把矣。宋浚吉曰,聖敎然矣。上曰,此亦語類耶?宋時烈曰,朱子與門人,肉談問答而記之者矣。上曰,易解處最易,而此則最難解釋矣。宋時烈曰,我國言語,與中華異,故如是矣。上曰,此紙頭有落字處矣。閔蓍重曰,退出,內冊,當改書以入矣。上曰,四書註,是朱子註解耶?宋時烈曰,論語,朱子所註,書傳,蔡沈所註,周禮,朱子始註而黃幹終註,乃經傳通解也。宋浚吉曰,黃勉齋,又未及終,祭禮以下,楊復所解也。宋時烈曰,其冊,我國雖有之,而不秩矣。仁祖朝,命八道刊出而未果,至爲推考,先朝更令刊行,而誤處多矣。閔鼎重曰,我國書秩,如是不正,凡設板,卽差校正官校正後刊行,而今則不然,臣建白差出,方爲校正四書矣。宋時烈曰,校正旣已命下,使之仍存,擇年抄聰敏之人,校正則好矣。校正或有來問者,其板亦多誤處,以臣所見,洪覩最爲該博矣。上曰,能解經書耶?宋時烈曰,雜引經傳,非通敏之人,不能爲也,此人年雖少,多能解書矣。上曰,先朝刊行之冊,果多誤處耶?閔鼎重曰,進上後或出,士夫家多印出,而誤書頗多矣。宋時烈曰,小臣前日陳箚文字,不能詳解,展拜如俗云虛拜矣。上曰,若是展拜,則似無未及周旋之事矣。昨日引見,亦爲言及,常時大祭,每因疾病,迹阻廟庭,心切感恨,若只展拜,則亦無不可,每於朔望,欲行之矣。宋時烈曰,聖敎誠好矣。宋浚吉曰,臣有所懷似涉猥越,頃日禮判,陳達王世子先行謁廟之禮,然後當行入學云,李領府事之意則必欲尊大老,此言固好,而第展謁之禮,久不行之,誠爲未安。若於自上展謁之時,世子偕往行禮,與其久廢不行,無寧用權道之道,議於禮官,稟處何如?上曰,予意亦以爲,偕往行禮則好矣。宋時烈曰,宗廟之禮,旣已發端,臣有所懷,先朝,欲爲陳達而未果矣。神德王后康氏,乃太祖王妃也,昇遐之後,葬于貞陵,國禮猶用麗制,朝夕設齋,太祖大王,追念甚切,每聞貞陵罄子聲,然後進御水刺云,可見聖情,而卽今陵寢埋沒,不及齊陵,又未得配食太廟,未知於禮何如也。上曰,國忌中不書諱日,未知禮因何事而至此也?宋時烈曰,如此仰達,極爲惶恐,而大槪太祖大王開國之後,鄭道傳等,搆誣太宗,立神德之子爲世子,事敗,神德所出昭悼·二公,死於非命,其後陵所,移於成洞,以此之故,不得配食太廟云矣。上曰,神德王后,與他繼妃不同矣。宋時烈曰,仰達此言,甚爲未安,而高麗時,有京外妻,故太祖在潛邸時,神德后爲京妻矣,太祖大王,恩禮備至,而至今不得配食太廟,誠爲未安,事體重大,廣議廷臣,配享太廟,改封陵墓,俾同齊陵何如?臣敢冒萬死,仰達矣。上曰,予徐當更思之,議于諸大臣以處矣。宋時烈又曰,臣擧受由往長湍,因往松都,見太祖大王舊基,則曾建穆淸殿,而殿已到今荒廢,紅門·橋梁,盡爲頹圮,又聞南門外,亦有舊宅之基,而居民雜處,不辨基址云,其在崇奉之道,殊甚未安矣。上曰,橋梁·紅門頹廢處,分付禮官,速爲改葺,舊基,亦令禮官,奉審後區別,一體修擧可也。因問曰,穆淸殿,有參奉乎?宋時烈曰,古有參奉,而今也則無,未知廢於何代也。宋時烈又曰,爲國之道,田制爲先,國典,二十年一量,京畿則旣已改量,而忠淸道,方爲量田,必須得人而後,可以善其事矣。今監官,皆以士夫差定,而只但役使,而無他激勸之事,臣意則京畿量田監官中,擇其最優者,隨才調用,以爲勸奬之地,可矣。以臣所聞,楊州監官權惀者,最善量田,至今民無怨言,如此之人,似當別爲收用矣。上曰,權惀則言于該曹,特爲收用,其中表表者,亦甄拔可也。戶曹判書閔鼎重曰,忠淸·黃海兩道,方爲量田,而皆以士大夫,差定監官矣,畢量後,擇其中精於量事,有才可用者,別爲啓聞事,分付兩道,何如?上曰,依爲之。宋時烈又曰,田政旣正之後,必有保伍之法,此雖商鞅所行,而患難相捄,乃所以厚民屋也。蓋本於周公之制,我國不行保伍之法,則無以整頓民衆,今方申明戶籍保伍之法,不可不次第擧行也。上曰,頃日李尙眞,爲慶尙監司時,啓請漏籍之人,雖或被殺,不以殺人之罪,罪之,此言何如?宋時烈曰,此非尙眞之言,乃大明太祖之法也。必有如此等法,然後可無漏籍之患,而第人命至重,以此立法,則漏籍之人,皆欲殺之,是可慮也。上曰,如此而後,人皆畏死,而必無漏籍者矣。宋浚吉曰,臣得蒙恩暇,往拜先墓,鄕中父老,或有來見者,以臣猥濫入侍,故爲陳疾苦,臣敢仰達矣。頃日量田後,公賦頗重,而金壽興,爲廣州府尹,極善爲之,民至欲立生祠堂而不果,其得民心可知矣。卽今冤苦次骨,皆無生意,汲汲如亂離中人者,乃是還上也。國家如不重此地則已,保障之地,失其民和,甚可慮也。臣問其由,則李泰淵,爲府尹時,適値歲凶,兼爲賑施,而泰淵,旋爲遞代,未及收捧,故以致如此云。蓋春月則喜於得食,而至秋督捧,則苦不可堪,臣聞之,不覺淚下矣。金澄,是廣州人也。彼雖有嫌,試問臣言,則可知虛實矣。金澄曰,臣亦廣州人也。宋浚吉所達,甚正矣。宋浚吉曰,臣外與金佐明議之,還上萬無徵捧之理云。以一虛簿,失民之心若此,古語所謂浚民以實者也。其誰與我乎?澄曰,其失民之心,蓋由於去春廣施,厥后督捧,至有傾家破産者,臣目睹其狀,極爲慘忍矣。宋浚吉曰,臣試聞何以則能收殺云,則答曰,甲辰以上蕩滌,則或可盡捧,馮驩,爲薜公焚券,能得民心,若明白申令,蕩滌則似好,而如此之事,廷臣例爲防塞矣。宋時烈曰,田制旣已修明,則軍政不可不擧,伍衛之法修明,然後乃可有爲,如其更革,則或似爲重難,而若修明大典,則孰以爲不可乎?至於鄕約之法,乃是末務,而風俗漸至不美,此亦不可不行也。宋時烈曰,娶妻不娶同姓,乃古禮也。國家旣遵古禮,而民俗猶未變革,此非難禁之事。今後鄕貫雖異,姓字若同,則使不得婚娶事,定爲禁制,何如?上曰,依爲之。宋時烈又曰,倖民中僧尼爲最,頃有僧覺性者,監築山城者也。嘗云,僧軍都摠,渠所知者,至於十七萬人,可見其衆盛。城內僧房毁出,此是度越千古之擧,而城外猶有存者,亦可禁之矣。上曰,何以則能禁之耶?宋時烈曰,此皆良民逃賦者也。閔鼎重曰,限年禁制,以次爲漸,則豈難禁之乎?宋時烈曰,頃年李慶億,爲忠淸監司時,疏陳良人從母之法,實是先正臣李珥,建請於宣祖朝者也。良女嫁得賤人,便爲私賤。我國兩班,坐享公候之樂。良民之日蹙,皆由於此。其時雖爲所格不行,而今猶可禁,速爲定制變通,宜矣。閔蓍重曰,大臣雖已陳達,良人從母甚乖義理,必當從父矣。宋時烈曰,此於義理,雖似爲乖而賤人自無定夫,固難從父矣。閔鼎重曰,如此則亦有窒礙處,其父則賤人,而其子登科,則亦無是理,似當限其代數矣。上曰,我國用人之道甚狹,未知自何代而然也。宋時烈曰,鄭道傳,其母賤也,而爲大提學矣。上曰,李慶億上疏,後日備局堂上,持入稟處可也。宋時烈曰,爲國之道,莫先於明人倫。古相臣沈之源家事,自上處置,未知其合當也。之源旣有繼后子,而使其已出主祀,大有乖於禮制當初不從臺啓,而至於益相請罪之論,則反爲允許,似異於前後矣。上曰,向時臺啓,則國制旣不明白,而在前如此之類甚多,猝難釐正,故不許。至於益相之事,則予未詳其實狀臺啓,以奪宗爲言,故許之矣。宋時烈曰,益相,非所當有,而猶主其祀,奪宗之譏,似難免矣。臣意則自朝廷改定,而因爲定制則庶乎得宜矣。朱子曰,宗法,先就世族家行之,做箇樣子,方可使以下士大夫行之。今之源是巨室世家,士大夫之所取法,不可不愼也。試問入侍諸臣而處之,何如?上曰,奉行之間,得無窒碍之事耶?宋時烈曰,如此則節節皆順矣。長子奉祀,其天理人倫,豈有不順乎?閔鼎重曰,以長子奉祀,則天倫旣正,又出君命,雖其自中私義,有些不安,而其在國法,明倫之道,自有輕重,非所可慮也。上曰,然則更爲定制釐正,可也。宋時烈又曰,頃日箚陳妖巫之事,臣誤達其名,乃倍德,此事,臣不忍以言語形容。國有紀綱,則固已誅之矣,殿下知而不禁耶?抑不知而不禁,則甚可憂也。上曰,往年發狂失性之人,則有放黜之事矣。宋時烈曰,聞已出在安山云,而此人乃敢唱和其間,殊極痛駭。上曰,誠極痛駭,果有如此之人,則治之何難?令該曹囚禁科罪,而其人在外者,則令其所在官,囚治可也。宋時烈曰,臣旣已盡達矣。臣之疾病如此,雖若不至大段,而不能飮食,頃於正朝,臣入來闕中,而亦不耐久徑自退去,殊爲未安。臣一日在朝,苟有所懷,則皆爲陳達,若合義理而可用,則臣雖退去,如在朝之日也,許臣歸死幸矣。上曰,箚批旣已言之矣。卿之所陳,合於義理,聽用亦非相戾之道,豈有可退之事乎?宋時烈曰,言不用則去,是古人進退之義,而臣則私情甚切,每煩聖聽,極爲惶恐矣。又曰,朱子有云,氣壅者若灸膻中氣海,則氣和而達于四肢,以喩其治國者,必須收拾人才也。趙復陽,昏忘所致,事實無情,而旣有國試,烏得無罪?至於朴長遠,則事雖誤着,其孝友情愼,爲朝紳模範。復陽,亦至誠憂國,罰已行矣。不可久爲廢棄,似當別敍收用矣。上曰,然矣,豈使久廢乎?宋時烈曰,羅以俊,嶺南讀書之士,當爲收用,而聞以公格,不得擬望。李端相,以從前侍從之臣,退處鄕曲,不樂仕宦,專意讀書。宜擢堂上之官,而使之出入筵席。金萬基,亦以侍從之臣,久守外邑,雖曰,保障之地,外輕內重。且不可以此任委之於白面書生,速爲召還,宜矣。上曰,廣州,本以文官差遣,當推移用之矣。宋時烈曰,金益炅,以干豫朝政,尙在罪廢中。進退人物之際,三司之臣,例有可否之事,以此獲罪,誠爲過重矣。又曰,近來六卿·亞卿,尤甚乏人,朝廷用心,必收衆望之所歸。李敏迪,爲士望所屬,亦可調用,臣以所聞所見仰達,自上以爲,何如?上曰,卿之所言,出於公心,從當採施矣。金澄啓曰,新榜分館,事體重大,而槐院之官,各主偏私,論議不一,三次開坐,終不圈點而罷。士大夫風習,殊甚可駭。請當該掌務官及上博士,先罷後推,使之斯速分館。上曰,依啓。鄭繼胄啓曰,注書宋光淵,身病,不得行公,差出假注書矣。問其病勢尙重,未易差復云,今姑改差,何如?上曰,改差可也。遂罷出。燼餘
上在昌德宮。停常參·經筵。
傳曰,召對爲之。
李程啓曰,注書宋光淵,昨已改差,假注書權瑎,重得寒疾,今方苦痛,不可等待其差歇,權瑎改差,他假注書,差出,何如?傳曰,允。
假注書李日井。
事變假注書李濡。
李程啓曰,假注書李濡差下後,卽令入來,則下在江華地云,李濡改差,更以在京人差出,何如?傳曰,允。
執義金澄,持平趙遠期啓曰,頃日本府開坐時,水原居出身吳義賢·敬先等,呈狀曰,本以內奴,因丁丑年南漢守堞之功,免賤登科矣。丙午春間,前持平李夏鎭,稱以自己奴子,請托於其妻父刑曹參議李後山處,受刑三次,幾至殞命。賴判書鄭知和,知其冤狀,分揀放送矣。夏鎭,多送奴子,奪其紅牌及免賤公文各二張,至今不還云,卽自本部,移文刑曹,使之推覈回報矣。今見刑曹回移,則義賢等之爲內奴,與夏鎭之奴,有難査出,而免賤登科,文案具存云。設令義賢,明是夏鎭之奴,國家旣許免賤登科之後,乃復生心,請囑一家之人,濫用刑訊,至於紅牌及免賤公文,公然劫奪,累年不還,到今生事之後,始乃出給,其籍勢縱恣之狀,已極無理,而李後山,曲從女婿之囑,枉法循私至於如此,亦爲可駭。請前持平李夏鎭罷職不敍,前參議李後山罷職。答曰,依啓。
李程啓,臺諫出仕事,命下矣。今已夜深,明日待開門牌招之意,敢啓。傳曰,知道。
未時,上御養心閣召對。
入侍,行判府事宋時烈,左參贊宋浚吉,戶曹判書閔鼎重,參贊官吳斗寅,侍讀官閔蓍重,獻納金萬重,檢討官洪柱國,記事官姜碩昌·李藼·申翼相。
閔蓍重,進講心經,自詩云潛雖伏矣,止中人以下者與,仍釋文義曰,君子之所不可及者,非顯明之處,謂謹獨也。宋時烈曰,於人之所見處,則或不敢爲不善,而人所不見之處,不能戒謹,唯君子能之矣。內省不疚者,疚謂媿也。此配中庸首章而言也,志則心也。古嘗通用,而程·朱子,出而分揀矣。屋漏,室西南隅也。宋浚吉曰,工夫,有由內及外者,有由外及內者,恐懼不聞,戒愼不睹,由內及外工夫,不勅而敬,不言而信,由外及內工夫也。宋時烈曰,司馬公,於獨處未嘗爲不善,故其平生所爲,未有不可對人言者矣。宋浚吉曰,此言雖似淺近,最難及處矣。蓍重曰,朱然,本姓施氏,爲朱氏妹子,故冒姓朱氏。非有學問之功,其性質矜持,終日欽欽,朱子引而喩之矣。宋時烈曰,溺人汚人,色與貨者,引下文顔叔子之言也。禮記云,人之所大欲,大學,治國平天下,專言貨。蓋人所溺汚者,惟色與貨最難矣。明燭達朝,關羽亦嘗爲之矣。上曰,見於通鑑矣。宋浚吉曰,云魯男子事,與此頗同,未知孰是。我朝趙光祖,己卯名賢也,嘗夜坐讀書,隣有處子,慕其容貌,踰墻而就。光祖責以非禮,撻楚而送之云,此亦相類矣。蓍重曰,光祖,風采灑然,朝參時,以大司憲奏事,百寮聳觀,可想其爲人矣。宋時烈曰,此則諺傳,而野史所錄,有光祖,暗室中,使女人梳頭,以驗其學力淺深云,此言似是。我國雖有學問,至於光祖大備矣。宋浚吉曰,我國儒賢中質美,無如趙光祖,精神有如縞月,其他擧措施爲,動合古禮,惜乎,君臣之際不終,實爲千古痛恨,袞貞之罪,可勝誅哉?宋時烈曰,野史,不入宮中,殿下或未之知,臣當備陳矣。中廟中興之臣,不如仁廟反正之人,率是武士。朴元宗爲首相,先爲退去,至今稱之。儒賢,際會盛時,言無不從,惟興至治,一二不逞之徒,交通宮掖,以豆乙足汁,書走肖爲王字於禁林葉上,因以妖惑。又有姬嬪之父洪景舟,相爲表裏。一日,中廟下密旨曰,趙光祖,如一朝黃袍加身,何?群小輩,因以乘間,夜開神武門,有若告密者然,器物已具於庭,具壽福,以侍從直宿,苦請中廟,亟召領相鄭光弼,光弼,涕泣極諫,天怒震疊,拂衣而起。光弼,牽裾苦爭,竟得免死,先遞鄭光弼領相,然後南袞,爲相,諸賢次第就死矣。宋浚吉曰,走肖亡國之讖,蓋自國初所傳,故群小假借此言,百端譖構,以惑上聽,終禍士林,曷勝痛惋?至於仁祖朝,以趙賊之變,大傷國脈,識者以爲,走肖之讖,於是始驗云矣。中廟反正時,朴元宗,問愼守勤曰,廢妹夫立女婿,可乎?守勤答曰,今上矢血,安能久乎?此乃不從之意也。成希顔等,使人槌殺守勤,中廟卽位之初,希顔等以爲罪人之女,不可母儀一國,强脅君父,廢愼氏納繼妃,是爲章敬王后。未幾,章敬升遐,朴祥·金凈等,上疏請復愼氏,此固正論,而一種之議以爲若復愼氏,則置元子於何地云,此實無據之論也。朴祥·金凈,卒皆被罪。光祖爲正言,力右朴祥·金凈之論,以明是非,故始相角立,積漸釀禍矣。宋時烈曰,非但此也。際會之初,知無不言,言無不從。故中廟疲於酬酌,龍床有時軋然作聲云,前日臣等入侍時,自上起更衣,臣子之心豈安乎?宋浚吉曰,自上有時勞倦,則使之罷出,可也。若至拘束勉强,則不可矣。宋仁宗朝,明道程先生,爲御史,進見移時左右曰,御史未知上之未食耶?此與光祖事同矣。宋時烈曰,光祖,爲大憲時,請罷昭格署,不得請則不退,達夜啓事。承旨倚壁而睡,中使徹夜往來,皆生厭苦之心,中廟不得已從之云矣。宋浚吉曰,此等事,先正臣李珥以爲不可,每歎光祖之出爲太早,不能有終,所謂不得已從之者,極可寒心處也。人君若曰,不得已從之,則事無可爲矣。宋時烈曰,其時士禍,迫在一夜,擧將芟刈,而領相鄭光弼,牽裾泣諫,淚緣白鬚,有足感動,罪止流竄。厥后光弼遞拜,光祖輩,未免於死矣。宋浚吉曰,諸賢得免當夜之戮,光弼之力也。其有功於士林,大矣,此乃鄭太和之先祖也。鄭氏之至今燀爀,皆爲光弼種德之報矣。光弼,弘毅有力量,而明斷不及於申用漑,南袞,一日往見用漑言曰,今之士類太激,欲以微探其意。用漑時病在床,奮然而起,厲聲曰,自古小人之陷害君子,未嘗不以激之一字,爲媒蘖之計,君何爲出此言耶?袞沮喪而去,畏憚若此,故終用漑之世,不敢作變矣。上曰,申用漑子孫誰耶?宋時烈曰,故郡守申汝,是其孫矣。宋浚吉曰,乙巳之禍,尤爲慘毒,至今追思,莫不痛恨。中廟升遐之後,奸凶尹元衡·鄭順朋·李苞·林百齡等以爲乙巳士類,有擇賢之意,終成大獄。仁廟升遐,明廟在次嫡之位,其正統安往,而奸臣以此搆禍,一日殺三大臣,甚可痛也。其中被禍之人,如宋麟壽則士林之有重望者,而最爲冤死。麟壽乃宋時烈先祖之弟,於臣亦爲傍親也。宋時烈曰,其時閔齊仁,初雖不能直節,而及至士類連被酷禍,心嘗慘痛。每爲伸救,終至竄謫而死,此乃戶曹判書閔鼎重之先祖也。宋浚吉曰,鄭彦懿,見良才壁書,有如主執政等語,指謂被罪人所爲,撤壁擔載以來,有若告密者然。其時士類,俱被慘禍,厥後彦懿,墮死,足掛鐙子,終日蹄蹠,身如肉醬而死,人謂報施之應。至於金自點,鍜鍊姜獄,而其後渠家誅死之數,與姜家正相當,此亦循環之理,天道昭昭,有不可誣也。宋時烈曰,士禍之慘,至壁書而尤酷矣。宋浚吉曰,宋麟壽則先朝已有追贈賜額之命,而如鄭希登·郭珣,最爲表著,尙未蒙褒贈之典,其他冤死之人,亦多,似當考出,一體施行矣。上曰,言于該曹,考出稟處,可也。宋浚吉曰,往在宣廟朝,先正臣李珥,問於上曰,宮中以光祖爲逆乎?宣廟答曰,不然矣。宋時烈曰,光祖追贈,乃仁廟朝事也。仁廟卽祚之初,太學生,陳疏請復光祖職,批答有云,言之不從,意有存焉。至今思之,猶爲感泣。其後仁廟疾大漸,特命復職。仁廟聖德,雖婦人女子,莫不歌詠矣。宋浚吉曰,東方學文,雖有若干人,造端者,光祖也。資質學問,實非偶然,而就其頭緖者,李彦迪也。宋時烈曰,以文字垂訓,始於彦迪矣。宋浚吉曰,同是學者有短於文字,而深於工夫,則雖有未及處,而長於文字者亦有之,以二人言之,彦迪之文,長於光祖矣。上曰,此則再引莊子之言也。宋時烈曰,此所謂不以人廢言也。陽虎之言,孟子亦引之矣。金萬重啓曰,自古以來,爲國家者,莫不以贓法爲重者,以其病民蠧國,莫此爲甚故也。近來政多恩貸,貪汚之輩,卒歸於漏網,國綱之不振,職由於此。朴浻貪贓之狼藉,國人所共知,減死定配,亦已失刑,而今因其母之上言,遽有減等之命。莫重三尺之法,豈可以其私情矜惻,而有所撓改乎?此路一開,不但無以懲貪汚而振國綱,其流之弊,有不可勝言者,請還收朴浻減等之命。上曰,依啓。又所啓,頃者新及第泮宮謁聖之日,守齋儒生,擯斥閔黯,使不得參。閔弘道則以黯之侄,固有不安之疏,而至於李堂揆等,則初無與黯干涉之罪,有何被儒生之罪?而莫重展謁之禮,無端廢閣不行,推以事理,已極無謂。至於陳疏,立幟自辨,又未免爲飾非之歸,此事置之,將無以矯弊習而杜偏私請□疏人,縣令李堂揆等,竝命罷職不敍。答曰,不允。燼餘
上在昌德宮。停常參·經筵。
日入後,赤雲一道如氣,起自乾方,直指艮方,長竟天,廣尺餘,漸移天中,良久乃滅。夜二更,流星出弧星上,入坤方天際,狀如拳,尾長三四尺許,色赤。
藥房都提調許積,左副承旨吳斗寅啓曰,瑞雪盈尺,春寒似臘,伏未審此時,聖體若何?連日開筵,竟夕而罷,眼候不瑕有添傷之患乎?臣等區區憂慮,敢來問安。答曰,知道。時無加減矣。
李程啓曰,近日廳中,位甚不齊,事多苟艱。且初三日擧行條件,今當改入,而其日入侍,同副承旨洪萬容,不爲仕進,卽爲牌招察任,何如?傳曰,允。
傳于吳斗寅曰,召對爲之。
又傳曰,全羅左水使李時挺,召對後引見。
李程,以都摠〈府〉言啓曰,今日入直軍士中日習射,請出標信。傳曰,知道。
又啓曰,卽者正言趙聖輔,以曾爲本職,論啓孫端失實之事,來避,而前事勿避,旣有受敎,措辭還給,則再三送言,而必欲捧入。臺諫避辭,似難一向退却,何以爲之?敢稟。傳曰,已有前例,勿捧可也。
以左尹權諰辭狀,傳于李程曰,勿辭,調理上來事,回諭。
洪萬容,以侍講院言啓曰,今日世子,將爲書筵之際,傳宋時烈入來,欲爲入參。前例則會講外,無入講之事,而擺脫常規,必欲入講,使宮官以此微稟,卽爲稟達於世子。與贊善宋浚吉爲副賓客閔鼎重及宮官,一時偕入,以便禮進講,而傳入講,異於常規,故出入之時,世子降階迎送,而此後書筵時,傅若無故,則每欲進參云,此意敢啓。傳曰,揆以待師傅之禮,則未知何如,而傅之欲參,出於至意。開導不肖,輔翼成就,是予所望也。依啓辭爲之,可也。
洪萬容啓曰,以南陽生員崔翼年等上疏。傳曰,如此違格上疏,承旨何以不察而捧入耶事,命下矣。此上疏,日暮來呈,而適値院中紛擾之時,未及覺察,其違格處,矇然捧入,致勤聖敎,不勝惶恐,此上疏還出給之意,敢啓。
又以侍講院言啓曰,今月十五日自上謁廟時,世子亦爲展謁事,旣已定奪。宮官不可不一齊備員,而宮官十員內,兼輔德兼弼善說書,竝未差。只有輔德李䎘,弼善丁昌燾,文學申命圭,兼文學李端夏,司書閔宗道,兼司書閔蓍重,兼說書洪萬鍾,而兼文學李端夏,司書閔宗道,目今雖在病中,似可調理差復,而兼司書閔蓍重,當以玉堂,進參於擧動,春坊陪從,甚爲埋沒。未差三員,令該曹後日政,以在京無故人,爲先沒數差出。此後雖有異差他職之員,卽出其代,俾免臨時窘迫之患,何如?傳曰,允。
李程,以備邊司言啓曰,中江開市,例在於二月十五日。依前商賈,雖爲整齊,多持物貨,及期入送,俾無埋沒之弊事,兩西監司及開城留守處,分付擧行,何如?傳曰,允。
洪萬容,以禮曹言啓曰,卽接成均館所報,則今正月初七日,儒生上旬輪次。知館事未差,不得爲之意,當爲頉啓,而同知事未差,大司成,素無直啓之規,依例自本曹頉啓云,敢啓。傳曰,知道。
獻納金萬重,正言趙聖輔啓曰,頃者新及第泮宮謁聖之日,守齋儒生,擯斥閔黯,使不得參。閔弘道則以黯之侄,固有不安之迹,而至於李堂揆等,則初無與黯干涉之事,非有同被儒生之沮,而莫重展謁之禮,無端廢閣不行,揆以事理,已極無謂。至於立幟自辦,又未免爲飾非之歸,此而置之,則將無以矯弊習而杜偏私。請參疏人縣令李堂揆等,竝命罷職不敍。答曰,不允。
上御養心閣召對,左議政許積,行判中樞府事宋時烈,左參贊宋浚吉,戶曹判書閔鼎重,參贊官李程,執義金澄,侍讀官閔蓍重,檢討官洪柱國,假注書李日井,記事官李藼·申翼相入侍。全羅水使李時挺,召對後引見。閔蓍重,進講心經第二卷誠意章,因讀註,自朱子曰,至小註問志不立也。宋時烈曰,自歉自欺,兩自字相應也。所謂自欺者,雖知好善惡惡,而不能十分好善,十分惡惡,故謂之自欺也。自歉者好善惡惡,兩用其極,心中快然無一毫未足,故謂之自歉也。此二者正相反也。宋浚吉曰,格物,知也。誠意,行也。齊治,推也。且自欺云者,非謂大段不善之事,如不能十分好善,十分惡惡,則便是自欺也。人之能免乎自欺,豈不難哉?反是則乃自欺也。時烈曰,小人閑居爲不善者,比上文自欺,則輕重懸殊。閑居爲不善者,乃是大段小人也。自欺云者,設有小事之差,而若不快然於心,則便是自欺,此則君子邊也。浚吉曰,自欺云者,不可比於閑居爲不善者。閑居爲不善者,乃是無狀小人也。許積曰,自欺云者,初不過一念之差,而若謂之非大段,而不能隨卽改之,至於積漸,則亦非少也。浚吉曰,誠於中形於外以下,似爲兼指善惡而言也。臣之師金長生,嘗以爲兼善惡而言,爲不可曉也云。時烈曰,誠於中形於外,十目所視等語,兼指善惡而言,而善邊則不可着此等語,故金長生常疑之矣。浚吉曰,此雖兼指善惡而言,而大抵專指惡邊而言也,時烈曰,自歉之歉字,或從口,或從心,從口者,口含物也,從心者,心含物也。皆是快足之意也。浚吉曰,幾者,善惡之分也。所謂誠無僞,幾善惡者,正是着工處也。時烈曰,周子每說幾字,張子每說豫字,程子每說敬字,朱子每說誠字,此四字,乃聖學工夫也。蓍重,又釋至重以爲戒曰,重者猶再也。時烈曰,若以再釋重,則當作平聲,而此爲去聲矣。上曰,重言複言之重字,平聲耶?曰然。蓍重,又釋至心無愧怍。時烈曰,此與孟子浩然章語意相同也。蓍重,又釋小註做王道不成。時烈曰,不成之成字,當作歇後看,不可釋以成就之義也。積曰,不成者,猶不得也。蓍重,又釋雙峯饒氏說。時烈曰,齊治平,必自誠正始,誠正,必自謹獨始,此乃切要處也。蓍重,又釋胸中常若有兩人。時烈曰,不是有兩人,本是一人之心,而善惡交戰,故如此也。蓍重,又釋持其志。上曰,持其志,正孟子浩然章之言也。時烈曰,然,人之不善之心,多從氣字上出來,故必使持其志,使氣不能亂也。浚吉曰,不害心疾云者,臣受學於鄭經世,則不害,釋爲不患矣。積曰,古文中,不害,作不患者,多矣。蓍重,又釋小註或問。閔鼎重曰,志若一則惡念自退矣。時烈曰,此章言愼獨者,有二,上文愼獨,爲毋自欺而言也。下文愼獨,爲閑居爲不善而言也。故其語意淺深不同,而古人,合此兩款而觀之,故多失其本旨矣。浚吉曰,頃日筵中所達夙興夜寐箴,甚切於日用工夫,此乃南塘陳栢所作也。上曰,宋時人耶?浚吉曰,陳栢乃元人,南塘地名,故稱爲南塘先生矣。此箴辭旨,簡切要約,先儒多稱之,故相臣盧守愼,經學頗高,爲一世所稱。乙巳之禍,謫珍島十九年,在謫中,好讀此箴,仍爲註釋,辭甚明白,先正臣李滉,亟稱其善矣。閔鼎重曰,宣祖大王,舊學於閔晬,嘗於經筵,誦此箴曰,不忘師也云矣。浚吉曰,臣聞諸鄭經世曰,此箴註釋,些有孩氣云,臣其時年少,未能詳問也。上曰,何謂也。時烈曰,盧守愼,乃是文章之士,雖爲經學,未免爲文華所使,此箴註疏文字,多有燁燁,似欠老實底言語。故鄭經世之言,似指此等處而發也。李滉,上聖學十圖,其中亦載此箴矣。浚吉曰,聖學輯要,乃先正臣李珥所撰,此冊極爲切要,皆是修齊治平之道也。時烈曰,李珥撰上此書曰,設使此言,出於臣猶當行之,況此書,皆輯取古聖賢之言,豈有不可行之理乎?云矣。浚吉曰,此書,頗倣眞德秀大學衍義而作,而大學衍義,乃史記邊也,此書則經學邊也。此書中,亦載夙興夜寐箴,而與盧守愼所註者,分釋稍異矣。臣請爲殿下誦之。仍誦曰,鷄鳴而起,思慮漸馳者,猶發動也。蓋於其間,湛而靜之,湛字,從水從詹也。時烈曰,從水從甚,亦可也。浚吉,仍誦曰,或省舊愆,或紬新得紬者,紬繹也。次第條理,暸然默識,右夙寤,本旣立矣。昧爽乃興,盥櫛衣冠,端坐斂形,提綴此心,皦如出日。提綴者,以手執持之謂也,皦字,從白從敫也。時烈曰,從白從交,亦通矣,浚吉,仍誦曰,嚴肅整齊,虛明正一,右晨興。時烈曰,此乃持敬工夫也。浚吉又誦曰,乃啓方冊,對越聖賢,夫子在座,顔·曾後先,聖師所言,親切敬聽。弟子問辨,反復參訂,右讀書,事至斯應,卽驗于爲,此言讀書而有所得,則乃驗于事爲之間也。明命赫然,常目在之,事應旣已,我則如故。時烈曰,事過之後,此心如初,湛然無留蓄,然後可以反其虛,明也。明道先生,爲倅時,嘗作橋梁,乏一長木。其後入山林,見有長木,可作橋梁者,則輒有計較之心,明道,常以此戒學者矣。故事過後,心虛無一箇事,乃爲善也。浚吉曰,此下兩句則忘之矣。右應事,動靜循環,惟心是監,靜存動察,勿貳勿三,讀書之暇,間以遊詠,發舒精神,休養情性。右日乾,日暮人倦,昏氣易乘,齋莊整齊,振發精明,此言倦則氣易昏,故振發其精,明也。時烈曰,當釋爲振發而精,明也。浚吉又誦曰,夜久斯寢,齊手斂足,不作思惟,心神歸屬。右夕惕,養以夜氣,貞則復元,念玆在玆。日夕乾乾,右通夙夜,上文忘却兩句,今始思之矣。仍誦曰,方寸湛然,凝神息慮耳。此箴,甚切於日用,若作爲屛帖,置之座右,朝夕省覽,則必有所益也。曾見先王朝,作屛以張之矣,未知今在否。上曰,尙在也。鼎重曰,金佐明,爲校理時所書也。浚吉曰,頃日所達五恨,有忘却未達者矣。今始思之,則乃時魚多骨,金橘太酸,牧丹無香,蓴菜性冷,曾子固不能詩五恨者也。此爲曾子固不能詩而發也。時烈曰,朱子於其朋友間,多有此言,言人之不能無病痛也。以人君用人之道言之,則無求備於一人之義也。浚吉曰,人各有病痛,亦各有長處,唯在上之人,量長而用之可也。李之菡,乃李珥一時人也。其人殊有奇節,嘗疏論人才曰,海東靑,天下之良鷹也。使之司晨,則曾老鷄之不若也。汗血駒,天下之良馬也。使之捕鼠,則曾老猫之不若,一時以爲名言。時烈曰,韓愈作王適墓銘曰,鼎也不可以拄車,馬也不可以守閭。佩玉長裾,不利走趨,其言與此同也。金澄曰,許衡,元人也,嘗有言曰,敎人於其所短,用人於其所長,亦此意也。許積曰,人君用人,惟在於棄其短而用其長,易此則敗矣。臣請因此而白之,慶州爲邑物衆地大,且多弊瘼,素稱難治。新除授府使姜鎬,騷雅淸白則可尙,爲人疏脫,年紀且衰,非治劇之才,而授以大處,銓曹用人,可謂失當矣。姜鎬改差,何如?閔鼎重曰,慶州,大處也。姜鎬,淸白可尙,而元非揆煩之吏也。時烈曰,曾爲襄陽府使,襄陽乃是峽中無事之地。姜鎬,爲政淸簡,吏民至今愛而不忘云。浚吉曰,李弘淵,代鎬爲襄陽府使,故每言鎬之淸白善治矣。金澄曰,姜鎬爲吉州牧使時,臣以暗行御史,入往北道,則吉州吏民,皆稱鎬淸約善治矣。上曰,姜鎬改差,其代擇送可也。積曰,兩臣招來後,又値上候之安寧,連日開講,甚是好事也。臣本俗吏,何知論說文義乎?唯願聖上,毋徒受學,而力行之,且勿使作輟,是臣區區之望也。鼎重曰,昨者筵中所達神德王后事,臣得見碑文日久,故未能詳記矣。出而見之,則以先娶後娶等語,下字矣。時烈曰,碑銘文字則如此,而神懿王后,乃太祖微時所娶,神德王后,卽太祖旣貴後具禮以娶,乃是正嫡云。蓋麗朝,有京外妻之規,太祖亦或從俗也。浚吉曰,臣猥廁朝列久矣,竊見筵中擧行之事,古無書入之規,其日入侍承旨·史官直爲分付擧行矣。今則撰出條件,書入啓下,然後始爲擧行,文書煩瑣,我國之弊,而又添一節,乙覽之際,想多煩委之患,而急時擧行之事,亦有遲滯之弊矣。上曰,書入之規,亦已久矣。積曰,宣祖朝則無書入之規,自仁祖朝始有之,臣意則此規好矣。仁祖朝,有任絖榻前所達之事,列書小紙,及其入侍筵中,忘未盡達,罷出之後,送其小紙政院,故政院從其所書擧行矣。其後擧行草記入啓,則自上所未知之事,至於數三,仁祖大王怒之,命罷承旨·注書。自此以後,始有書入之規耳。浚吉曰,以有書入啓下之規,故筵中擧行之事,多有遲滯。至如臺諫避嫌,亦未卽爲處置,事甚未安矣。鼎重曰,臺諫避嫌,則不出於擧行條件中,使之卽爲處置,如何?上取出初四日擧行條件,謂李程曰,此條件,承旨見之耶?聞今番武科,多有行賂之說,且與丙寅年有異故罷之,而今此條件中,全沒此一款矣。程曰,臣罷出後,當言於其日入侍承旨史官,使之改入焉。浚吉曰,筵中所陳擧行之事,大臣諸臣,皆入侍親達,不必書出,入啓後方爲擧行。入侍承旨注書,與所達之人,相議擧行,則必無疏漏之弊矣。如其不然,則擧行條件,趁卽啓下,如何?積曰,如疏決之事,旣達之後,亦未卽擧行,此最可憫。上曰,今後則擧行條件,書諸各幅,以其次第,書一二三四於紙頭,速爲擧行之事,則先爲啓下可矣。程曰,臺諫避嫌,則不爲書入乎?上曰,依爲之。積曰,具文治遞差事擧行條件,尙未下。昨者平安兵營下人呈狀。備局,以久留京中可憫云矣。平安兵使,或言以文官差送爲當云,此說頗有意焉。今若擇送文臣,則可以滅形迹,而號令行於各官也。鼎重曰,臣曾在先朝時,上疏陳達此事,其時李曼·金徽,以文臣連差,而其後則不爲擧行矣。上曰,判府事之意,如何?時烈曰,差送文臣,彈壓則有之,而恐有武容不競之患,臣意則文武交差似可矣。上曰,可合文臣,擇送可也。積曰,文臣差送,亦有利害,必致論議不一矣。時烈曰,武臣所差之科甚狹,外方則只有兵水使,今又以文臣差送,則武臣亦必落莫矣,此不可不慮也。且勿論文武,唯在得人,不必歧而二之也。上曰,在前擬望之際,文武不爲同擬於一望,今後則勿論文武,擇人而竝擬可也。積曰,昨見慶尙兵使狀啓,則以合操時火藥爲難,如尙州·星州等處,火藥,僅能分給於操鍊之時,脫有緩急,則將何爲哉?非但慶尙一道,各道兵使,皆無措置之路,試放之時,亦且不足,何能爲後日臨陣之用乎?上,起入,少頃還出御。鼎重曰,各道火藥,誠可慮矣。月課火藥,雖有些少所儲,盡用於試放之時。兵使又無錢貨,可以貿置之規,必須料理豫辦,然後可爲緩急之用耳。時烈曰,宋之南渡後,百爲潰裂,莫可收拾,故其時以爲,必須愛惜尺布斗粟,省去一切浮費,然後可議中興云。今日之勢,何以異此?若不省去浮費,撙節財用,則何能暇及於軍國之事乎?臣之箚陳欲以奴婢貢木,分給於各道者,蓋以此也。如此則遠方之人,旣無輸納京中之弊,且其窮民,或以米或以布,隨所得納于近地,則亦無一時納布之患矣。積曰,省浮費之言,甚善矣。奴婢貢木事,待兵判出仕後,就議于領相而爲之,如何?鼎重曰,若如此則主管之人爲難,未知委諸營將而爲之乎?上曰,前者石硫黃,貿來於他國之故,火藥難辦矣。今則硫黃産於我國,何不多煑耶?積曰,硫黃則多有産處,不患不足,而熖焇爲難耳。煑熖焇之土,必取於人家醎汚之地,而數十年取土,所餘無幾。且取土之際,軍卒輩,不無作弊之事,故人皆取沙,舖諸庭除,以此絶無可用之土,頃者探取於空闕中,蓋出於不得已也。聞柳赫然之言,則欲爲煑取於開城府云,此亦不過一二年而盡也。聞中原之人,取土於海邊斥鹵之地,煑成熖焇云,前者使之取土於煑鹽之處,百計煑取而不成矣。上曰,中原之煑取斥鹵,必有方法矣。積曰,成川府使鄭樸,頃者來見臣,偶及熖焇事。言渠以書狀官赴燕時,適値彼人之煑熖焇者問之,則渠言取土於斥鹵,煑成熖焇之法,而未知都監之難得醎土,故不能詳問其方法,爲可恨云。上曰,可恨可恨。積曰,海邊斥鹵之地,不成熖焇者,必是太醎之故也。上曰,煑鹽之法,何如耶?積曰,取海水而煑之,而有所煑之釜矣。上曰,海水之醎若何?積曰,海水甚醎,如東北道則直取海水而煑之。西海則不至甚醎,故灌水於土,屢灌屢曝而爲之矣。且海邊之人,如大口等鮮魚,不用鹽調,直取海水而烹調,謂之碧海水,勝於和鹽,其醎可知矣。上曰,東海則水淸激底云耶?積曰,雖不能澈底,而頗淸碧,以魚油灑於水面,則澈見其底。故漁戶之採得生鰒,用此術耳。且後日北京使行入去時,令解事譯官,學得方法而來,則重賞之,如何?上曰,依爲之,而毋令漏泄也。若能煑取海水而爲熖焇,則何患不足乎?但鉛丸則非我國所産,此似不足也。積曰,我國産銀處甚多,採銀則雖艱,而採鉛則甚多矣。頃者坡州人李思根,上疏列書産處,方於坡州一處,採取以來耳。上曰,火藥,我國則甚貴,而中原則甚多云,中原之煑取,若如我國之難,則何能多有乎?積曰,曾聞金壽賢之言,則入往北京時,適値天兵之出,故彼人自遼東至北京。火藥所載,車輻塞路,可謂浮誇,而亦可見火藥之多也。上曰,曾聞彼人在燕時,埋火藥於地中四十里云,可知其多也。時烈曰,若自上克勤克儉,則可以有爲也。以治事之臣言之,戶·刑兩曹判書,乃是劇務不可暫曠,而近聞以差祭之故,事多稽滯云。刑官差祭,祖宗朝所無之規也。刑曹判書徐必遠,亦以差祭之故,曠廢事務爲憫云。積曰,祖宗朝,刑官不爲差祭者,以其不能齋潔故也。如大祭則有入淸齋,故可以前期致齋,而如朔望等祭,則刑獄之官,未及致齋而行祀,極爲未安矣。上曰,刑官則切勿差祭,可也。時烈曰,戶曹判書,事務甚煩,亦不可差祭也。上曰,今後,則差祭之時,戶判則更無推移之員,然後啓稟差祭事,分付該曹。時烈曰,大承氣症,不可用四君子湯者,朱子語也。醫方有大承氣湯,乃傷寒之峻劑。四君子湯,卽緩補之飮也。此言當用大承氣之症,不可用四君子緩補之劑也。宋之南渡後,國有垂亡之勢,如人之將絶,而不爲振厲奮發之計,日以委弛舒緩爲事,故比之也。我國之勢,亦與宋之南渡後無異,而委弛舒緩,絶無振作底氣象,如此而何事可做乎?積曰,此習雖是臣下之罪,而其本則專在於上躬也。且以臣一身言之,在先朝時,有奉行之事,則急急奉行,如將不及,今則雖有應行之事,以爲今日不爲,則明日可爲,悠泛度日者,無他。事或弛緩,自上無警策之事,故自然如此矣。臣頃在病告中,聞有特罷鄭知和之命,不暇計其事之,如何,而竊喜有策厲之擧也。時烈曰,頃見柳赫然,則以不得受責於上爲憫云。以此將官輩,擧皆弛緩成風,若自上責厲於臣身,則渠欲執此,以警於將官,而自受任以來,無一番見罪之事,以此手下之人,亦皆解弛之矣。且近來正三品中,尤甚乏人,無以備員,必有陞擢之擧,然後可矣。積曰,如吏曹判書之特命陞擢,無所不可矣。且此兩臣招致,同朝甚喜,自今以往,國家之事,與之相議,則豈不好哉?若以不在其職,而諉之於時任之人,則不可也。宋浚吉上來後,臣在病苦中,尙不得往見,近欲一往,與之相議耳。浚吉曰,臣本來病之人,又値近日寒沍,元氣萎苶,若不能扶持,堇得黽勉行公矣。左議政,乃臣待罪政府·繕工兩司之上官也。禮當往見,而臣之多病,如上所陳,至今不得往見,事事如此而敢望有爲乎?上曰,疾病之來,人所難免,何必以不得往見,爲歉然乎?若有所思之事,則相議爲之,可也。浚吉曰,臣疾病如此,不能供職,唯以曠廢爲事,臣之本職及兼帶,若許遞免,則臣雖有病,經筵進講之時,舊草數行之書,敢不盡心乎?上曰,俱非劇務,何必辭爲?時烈曰,大承氣症,勿下四君子湯,願聖上,深體此言,毋忘於日用之間焉。上顧許積曰,左相,不見東郊貞陵耶?積曰,未及往見耳。上曰,昨日擧行條件,貞陵事,尙未書入耶?李程曰,未及書入矣。鼎重曰,諸香室則每年寒食,行祀於祧遷諸陵云,貞陵亦必書入矣。上曰,寒食則貞陵亦以行祀,書入矣。未知在前無改莎草之事耶?積曰,取莎草之事,則未曾聞之,而無丁字閣,故寒食則設遮日而行祀之矣。上曰,宗廟配享,似難率爾,爲丁字閣改莎草等事,則擧行可也,何以無丁字閣耶?時烈曰,臣前已略陳此事,有難言者矣。鼎重曰,戶籍事目,申明之後,諸道不謹奉行,殊甚未便,自備邊司別爲行關,每於歲末以漏籍人定配之數,成冊上送矣。今見京畿監司所送成冊,則加平之人,定配於春川。豐德之人,定配於金川。金浦之人,定配於紫燕島。皆是本土不遠之地,此豈全家徙邊之意也?事極寒心,京畿監司姜栢年,從重推考,如何?上曰,依爲之。積曰,不可推考而止,使之復定配所,可矣。上曰,依爲之。鼎重曰,其中金汝札罪犯,則似不當爲奴而止,亦令刑曹考律處置,何如?上曰,依爲之。仍又曰,漏籍之罪,一依大明律可也。前冬領相所啓,漏籍人等自首事,擧行條件,終不明白,外方,其能知而擧行乎?漏籍人,且開一條路,使之自入,可也。今歲戶籍,若能善爲,則庶可整頓也。積曰,京外之人,雖有落漏者,使之從今改籍時,自首,則似無漏籍之人矣。鼎重曰,世子入學不遠,儒生之服,今欲改制,從中原欄衫之制。趙憲赴京時,目見華制而來,陳疏請我國冠服從華制,其時頗用其言,而唯儒生服色,不爲從之耳。臣得見其疏,則儒生服色,乃粉袍靑衿,粉袍卽玉色之稍深者。靑衿卽以靑布爲衿而緣亦靑也。又有先正臣金長生,從其父繼輝赴京時所錄,亦與之同。今若改爲華制則誠好矣。積曰,所着之巾,則今之所着耶?鼎重曰,見趙憲疏則所着之巾,以竹爲之,而裹以布,形如民字,與今書吏所着者頗相似。聞其時儒生輩以爲,吾輩何着書吏所着之服,不肯從之云,巾則今雖造成似不便,而服則改從華制,爲靑衿粉袍,無不可矣。上曰,巾服不同,如何?時烈曰,猶勝於專是古制也。浚吉曰,今之所着亦非出故制也。至於紅袍,則不當趙憲疏中巾服,皆有制度,今可據此爲之也。玉色頗深,靑布領緣,以爲儒服,亦非難辦之事。向者聞儒生輩,欲上疏請從華制云,今値入學之時,若自世子改爲華制,則士子亦當隨而改之也。至於民字巾,則臣未知何所據而爲之也。時烈曰,臣聞相傳之言,乃大明太祖所製云,而未見文字所記錄耳。浚吉曰,古者韋布所着,如弁髦等,冠名不一矣。上曰,古無網巾耶?時烈曰,掠頭乃是網巾之類也。浚吉曰,巾則無明文可考,且雖造成,而末知果合於古禮。姑且仍存今之頭巾,似爲無妨,而粉袍靑衿,則有可考之文,改從華制可矣。上曰,儒生之服,似不當爲團領也。時烈曰,上敎當矣。如深衣之制,亦非團領,團領出於隋煬帝時乃戒服。浚吉曰,世子入學之日不遠,先定服色,則儒生之服,亦當改之矣。上曰,儒生服色,令玉堂考出大明會典及他文書,詳知其制度後取稟。浚吉曰,世子冠禮,有考古禮稟處之敎,而臣未得詳考矣。上曰,仁宗,五歲加冠,蓋以出見大臣時,不可無所着故也。予則書筵時,爲雙童䯻,冬則着紗帽耳掩,而內着空項幘耳。浚吉曰,八歲入學,古事,而冠禮則未知何如,速爲定奪,可以分付矣。上曰,以來月定日,而姑觀日氣和暖而爲之,可也。鼎重曰,癸卯年間,臣待罪大司成時,奉審東西廡,則所配諸賢姓名,多有可疑處。宋時諸賢位次,亦有可疑者,故其時啓稟。令玉堂考出矣。至今因循不爲考出,事甚未安,趁今釋奠祭前,速爲考出擧行,何如?上曰,令玉堂從速考出。鼎重曰,百隷怠官,不事其事,爲近日痼弊,而成均博士洪覩,着實奉職。臣曾忝大司成時,修擧館中凡事,實賴其力,賞罰勤慢,乃是勸懲之道,如此之人,似宜陞敍矣。上曰,洪覩,何如人耶?積曰,溫陽壯元及第洪宇器之子,宇器,乃洪可臣之孫,李舜臣之外孫,自是名家也。時烈曰,此是臣頃日所達文學博覽之人也。鼎重曰,向日因薦直出六品者,此是試職有效之人,陞出六品,亦宜矣。上曰,依爲之。積曰,槐院褒貶,緣臣在告,不得爲於限內,而又以領相呈辭,其勢未易爲之矣。曾以槐院積滯,至月一都目二人陞出之規,而今以不得應九處講之故,當出六品之人,亦未得陞出,不可無變通之擧矣。在前如此之時,則或有不爲應講,而直出六品之規。令該曹考例擧行,何如?上曰,前例相考爲之。鼎重曰,前日所達泰安掘浦事,有議大臣處之之敎。今則春節已迫,速議爲之,如何?上曰,領相之意則以爲重難耶?積曰,領相之意,亦以爲從衆爲之云,時烈曰,年年敗船,無辜之人,多致渰死,實可矜惻。若以掘浦爲難,則姑爲設倉於掘浦之處。收捧稅穀,移載於水順處,可免敗船之患矣。上曰,忠監之意,今則何以掘浦爲難耶?積曰,聞忠監之言,則所掘之處,水力不猛,不能衝撞。故水道不開,而潮汐之水,下有泥滓,互有淤塞之患云矣。鼎重曰,臣意則不以爲然也。積曰,以爲必不可成者,李浣,以爲必可成者,閔鼎重也。李浣則以爲,係國家存亡云。鼎重曰,以前年敗船所失稅米言之,多至三千餘石。今若捐出此數,以一斗雇人一日役,則當得四五萬人。設使鑿而不成,只失數千石稅米而已,有何係國家存亡之事乎?李浣之言,可謂拙也。積曰,臣意則有一難掘浦處,兩邊皆有山而多巖石,一邊則乃白華山也。所鑿之處正當兩山之間,必有石脈,雖有之,無水則可以人力鑿成,而聞其深掘二十丈,然後可通船路云。如或地中有水,水中有石,則寧容人力爲之乎?此最可慮也。鼎重曰,地中雖有水,而泄之使流然後可鑿,此不足慮也。然若以爲重難,而姑先設倉,則斯速發遣京官,審視而爲之也。時烈曰,設倉之計,最是萬全也。上曰,一勞而永安者,掘浦,而事勢如此,姑先設倉事,分付爲之。鼎重曰,自倉所遞轉,載於北浦,則其間甚邇,雖有糜費,亦不多矣。發送戶曹郞官,與海運判官之例□載於何船乎?積曰,以其初載之船回泊載來似可。上曰,自今年爲始,爲先擧行,而如未及作瓦舍則雖爲草家,可矣。鼎重曰,初頭則雖略架草家,而試之亦可。且廣興倉,不可不改搆,前頭財力有餘,則改搆之意敢達。上曰,知道。鼎重曰,諸上司進排之物,極爲浩煩,而不待本曹之手決。直爲甘結於各疏司,中間濫雜之弊,罔有紀極。以此各該司,不能支持,左議政則曾爲戶判,故詳知其弊耳。積曰,各該司,進排上司之物,皆自戶曹給價,而諸上司,直爲甘結於各該司。中間濫觴,其弊不貲,諸各司,以其進排之數,報於戶曹,而戶曹,以其過濫之故,從略給價。以此該司勢難支扶。今後則諸上司,勿爲甘結於各該司,而令戶曹計其容入手決,然後進排則似無其弊矣。時烈曰,臣待罪吏曹見之,所用不過一張紙,而濫取一卷,用餘之紙,豈肯還給乎?上曰,自戶曹何不量給乎?鼎重曰,諸上司不時之需,雖不可豫料,而至如行用,則雖爲磨鍊元定之數,使不得濫取,而若有不時之需,則以某事用某處事,一一報於戶曹,如何?積曰,如議政府則以大臣不親細事,故甘結等事,元非與知,而至如別薦時,則領相以下所用筆墨紙地,皆取於戶曹。臣等雖有所薦,自用常時家中所用筆墨而已,豈用此乎?鼎重曰,自今以後,恒用元定之數,豫爲磨鍊。不時之需,則報於本曹事分付擧行,如何?上曰,依爲之。金澄啓曰,擧行條件,必於其日內出入,例也,而卽伏聞筵中說話,則昨日召對時擧行條件,尙未出入云。事涉怠慢,當該承旨注書,請竝命推考。上曰,依啓。李時挺,進伏於前。上曰,曾爲閫帥幾處耶?對曰,小臣,前以長湍府使,拜忠淸水使,遭父喪,今以德源府使,移授本職。上曰,年幾何耶?對曰,六十二也。上曰,前爲忠淸水使時,其處戒事,如何?對曰,臣未赴任,在喪不能知也。上曰,德源是邊地耶?對曰,非邊地,乃內地也。上曰,戒政,如何?對曰,北道木花甚貴,且連値匈歉,故軍士輩所着之衣,亦且不完,至如弓矢器械,甚爲虛疏矣。上曰,水營所屬戰船幾何?對曰,戰船元數十七隻也。臣甲戌年間,爲虞候故知之耳。上曰,聞其處陸軍則迂濶矣。水軍旣載於船中,則無他走路,似可用否,對曰,陸軍則誠爲虛踈矣。水軍則旣船之後,不可逃散,且無生路,唯在將帥用之如何耳。上曰,可用於緩急乎。對曰,臣曾爲釜山僉使見之,則慶尙道水軍·射手·砲手,皆給糧,故所持軍器,專力治之,頗爲精利。聞全羅道,則射·砲手無給糧之規云。上曰,爾在釜山時,見倭船矣。雖風高之時,亦能出來耶?對曰,臣見其所謂飛船,其疾如箭,劈浪,而來自對馬島,乘曉發船,則未暮來泊於釜山,亦不畏風高之時耳。上曰,水營軍器,亦精備耶?對曰,水使無他責,所管專爲軍器,在前任事之臣,亦必善爲之,臣往見後,可〈知〉其詳也。上命賜弓矢,遂罷出。
兵曹判書洪重普疏曰,伏以臣,敢以長單,仰瀆震嚴者,非如大政後循例辭職之比,而格外加由,出於異數,臣誠感悚,罔知攸措。臣於頃者,重得筋脈拘攣之症,右脚全不收拾,而病在四肢,不妨於酬應事務,故力疾出仕,蹣跚供職矣。曾不料此症,乃是痰火用事之始,而晨夕奔走,未免諸疾之一時俱發。面麻唇動,頭眩目暈,精神錯亂,昏仆不省,而氣或少定,則偏頭剌痛,有不可堪,此皆年前所患者,而根柢已深,藥力不行,則到今衰境,又此再發,其可復望差復之效乎?以此病勢,雖欲自力,其路無由,臣之所帶職任,俱是重地,何可一日暫曠?伏乞聖慈,諒臣微悃,察臣危懇,將臣兼帶判義禁·兵曹判書,亟賜遞免,以便公私千萬幸甚。臣無任屛營祈懇之至。答曰,省疏具悉卿懇。當此國家多事之時,卿不可久曠職務,須勿控辭,速出行公。
吏曹判書李慶徽疏曰,伏以臣,譾劣無狀,最居人下,猥沐洪私,致身宰列,尋常憂愧,若無所容。不料今者,陞擢異恩,又出於千萬夢寐之外,驚懼震越,不知置身之所也。竊念銓衡之長,卽古冢宰之職,六卿之中,爲任最重。自非才望兼隆,爲一時所服者,莫宜居之。臣雖至愚,自知則明,反顧循省,夫豈有一分近似者乎?臣自忝郞職,以至佐貳,今已十餘年矣。曾無毫髮少裨淸明,前後顚躓,罪戾徒積。其已試無用之狀,不但人所共知,日月之明,亦已洞燭,而今乃不因大臣之公薦,不問階級之高下,超授之命,出自中批,此誠近所稀有之異數也。在臣一身,榮耀雖在,聖朝難愼之政,豈不貽累之甚乎?況今輿望所歸,旣有其人,反使匪分之除,驟加不稱之身,中外瞻聆,將謂斯何?臣倍切慚赧,不敢冒昧承命,屛伏憫縮,恭俟公議,今過屢日,尙此寥寥,不得不冒死自鳴,干瀆宸嚴。伏願聖慈,曲賜矜諒,亟收新命,改授賢德,以重名器,以幸公私,臣無任戰灼祈懇之至。答曰,省疏具悉卿懇。今玆擢用,意匪偶然,卿其安心勿辭,從速察職。
綾豐君具仁墍疏曰,伏以臣,犬馬之齒已深,膏肓之疾難醫,前疏所控,實非飾外之辭,而聖鑑未燭,溫批不許,臣感激涕泣,無所措躬。畿輔戒務,此何等重任,而揣臣筋力,雖無疾病,尙難堪任。況此痼病,匪朝夕調治,所可得效,則決不可虛帶僨事。伏乞聖慈,諒臣情事之狼狽,將臣所帶摠戎之任,亟許鐫改,以便公私,不勝幸甚。臣無任激切祈懇之至。答曰,省疏具悉卿懇。卿辭至此,摠戎之任,當勉副焉。
領議政鄭太和再度呈辭,不允批答。王若曰,三台之色不齊,慨股肱之未備,再巽之辭又至,憫心膂之疇依,此何等時,不若是恝。惟卿,濟川之楫,支厦之樑。四世五公,罩袁楊而馳譽。三朝一節,掩韓富而齊聲。肆予寡躬之仰成,實由寧考之俾輔。語其應變之事,則沛乎若江河。論以鎭物之功,則屹然如山岳。非君奭罔濟,冀調劑於辛甘。有夷吾何憂?庶扶持乎扤捏。方深委任之眷,遽見引退之章。至如山林之儒,猶思爲先后圖報,而況廟堂之舊,何忍棄寡昧如遺?雖疾病或出於勤勞,伊精力不至於衰老,右揆久虛位,堇回長往之心。左相新造朝,寧忘共濟之義。非卿贊襄之效,孰恤民窮?非卿變理之誠,詎答天譴?倚毗如是其重,去就奚可自輕?於戱,卿之一身,實係安危治亂。予之多誥,非爲笑貌聲音,亟斷來章,勉副至意。所辭宜不允,故玆敎示,想宜知悉。知製敎閔點製進燼餘
上在昌德宮。停常參·經筵。
下直,漣川縣監洪璡,彌助項僉使李重吉。
辰時,日有重暈,內暈有兩珥,外暈上有戴,色皆內赤外靑。巳時午時未時,日暈,暈上有戴,色皆內赤外靑。夜一更,月暈,回木星。
李程啓曰,都承旨·左承旨未差,僚員不齊,而左副承旨吳斗寅,以推考傳旨未下,不爲仕進。右副承旨鄭繼胄,亦不仕進。初四日擧行條件,卽將改入,其日入侍右副承旨鄭繼胄,牌招察任,何如?傳曰,允。
洪萬容啓曰,領議政鄭太和三度呈辭到院,而以大祭齋戒,留院之意,敢啓。傳曰,入之。
又啓曰,吏曹郞廳來言,承旨有闕,政事何以爲之?敢稟。傳曰,過齋戒後爲之。
又啓曰,判府事宋時烈箚子到院,而以大祭齋戒,留院之意,敢啓。傳曰,入之。
傳于洪萬容曰,祈雪祭獻官以下,書啓。
又傳曰,淑寧翁主祿俸,限三年仍給事,分付該曹。
洪萬容,以司饔院官員,以司膳提調意啓曰,日下進上生雉,鷹師牌頭,親自進排矣。今日監膳時,牌頭李時得·李羽將,推諉不來,此實前所未有之事,極爲猥濫,竝汰去。姑先假差,俾及明日進上之意,分付該曹何如?傳曰,允。
鄭繼胄,以戶曹言啓曰,卽接廣興倉所報,則以今春祿牌請受事,倉官進往領議政鄭太和家,則方在呈告,不當受祿云。進往右議政許積家,則亦不出給祿牌。進往判府事宋時烈寓所,則旣受月俸,不當疊受云。判府事祿俸,則曾因其陳箚,有勉從之敎,今亦依此擧行。領議政·左議政祿俸,則依前例,令倉官領納之意,敢啓。傳曰,知道。
獻納金萬重,正言趙聖輔啓曰,頃者新及第泮宮謁聖之日,守齋儒生,擯斥閔黯,使不得參。閔弘道則以黯之姪,因有不安之迹,而至於李堂揆等,則初無與黯干涉之事,非有同被儒生之沮,而莫重展謁之禮,無端廢閣不行,揆以事理,已極無謂,至於陳疏自辨,又未免爲飾非之歸,此而置之,則將無以矯弊習而杜偏私,請參疏人李堂揆等,竝命罷職不敍。竝引嫌而退,誤請遞差,姑置勿論。連啓與停,旣已商確,而一論一否,俱垂完議,大壞臺體,且關後弊,不但爲昏謬之失,體例墜落。責有所歸,則在我無失,何用爲嫌?時在服制,未得行公,則譏斥之論,不必自當。請大司諫尹鏶遞差,司諫朴世堅出仕。答曰,不允。處置事,依啓。燼餘
上在昌德宮。停常參·經筵。
藥房都提調許積,提調金佐明,左副承旨吳斗寅啓曰,伏未審數日來,聖體若何?眼候與前一樣乎?臣等區區憂慮,敢來問安。答曰,知道。時無加減矣。
傳于洪萬容曰,史官二員待命,騎馬六匹立之。
吳斗寅,以禮曹言啓曰,今正月初五日召對時,行判中樞府事宋時烈所啓,神德王后陵廟事,臣昨已陳達矣。宋朝,錢氏陵墓蕪沒,行路咨嗟,故尙且爲之修墓立祠。況神德王后,位號未替,而其陵墓如是埋沒,其在事體,不可不及時修改也。上曰,言于禮官,奉審後議定可也事,傳敎矣。本曹堂上·郞廳各一員,進去陵上,有頉處及石物排設形止,奉審圖形,書啓後稟處,何如?傳曰,允。
又以禮曹言啓曰,典牲署祭享所用黑牛,過冬留養之數,只十三首矣。臘享所用三首,封進之後,牛疫忽發,歲前歲後,病發不活者五首。今此春享大祭所用犧牲,將有不齊之患,故因該署文牒,移文忠淸道內,分養牛,使之罔夜牽送,一邊令該署,依癸卯年例,求貿私養毛色可合之牛矣。稷山分養牛一隻,昨始來到,私貿亦四首,擇其中肥腯者封進,而事異常規,敢此啓達。且私賣之牛,亦令留養,價物則令該曹,依前題給,如何?傳曰,允。
又啓曰,來十一日,專經文臣殿講日次,取稟。傳曰,爲之。
洪萬容,以兵曹言啓曰,平安兵使有闕,依近例,令備局議薦,何如?傳曰,允。
鄭繼胄啓曰,假注書李日井,時無職名,付軍職冠帶仕,何如?傳曰,允。
領議政鄭太和三度呈辭,不允批答。王若曰,惟國家安危,亶在於輔相而已,顧人臣進退,亦觀其時勢如何?試言今日之屯艱,其將何術而弘濟?天屢譴告,若爲享難諶之帝心。歲比凶荒,若爲保孑遺之民命。百爲潰裂,可無整頓之期。衆瘼因循,莫施剗革之策。不知何樣禍亂,伏於冥冥。每勗凡家臣工,無然泄泄。幸老成之置諸左右,賴匡捄而圖厥始終。惟卿,華閥邁於常平,盛業追於韓富。承文翼餘烈,尙有典刑。相仁孝累朝,俾輔寡昧。勤勞蓋久,二十年之經綸。倚毗益深,大小事之咨訪。名齊姚相,豈特捄時之才?望愜東山,咸服鎭物之量。整紳笏而不動聲色,應機務則若決江河。燥濕辛甘,罔不歸於調劑。謨猷區晝,動必合於便宜。伊前後之設施,綽然有裕。故中角之相望,久而不衰。實籍扶持之功,尙保揑扤之勢。方當有爲之會,朝夕與謀。不料丐閑之章,再三而至。夙夜匪懈,縱榮衛之乍愆。休戚與同,奚去就之遽決?新陽微煦,庶便將攝之方。昔疾宜蘇,可獲神明之佑。雖莫恤小子之虛佇,獨不念先后之恩私?顧瞻巖廊,纔幸左揆之視事,來從山野,甚喜二老〈之〉同朝,固當協心而圖治,詎宜奉身而求退?於戱,股肱相湏成體,予將疇依。君臣貴在知心,卿豈不諒?亟回若浼之志,勉副如渴之誠。所辭宜不允,故玆敎示,想宜知悉。知製敎洪柱國製進燼餘
上在昌德宮。停常參·經筵。
下直,端川郡守李彙晉,鐵串僉使閔義亮。
傳于吳斗寅曰,召對爲之。
洪萬容啓曰,戶曹判書閔鼎重,來詣請對。傳曰,召對,一時入侍。
有政。
吏批,判書李慶徽未肅拜,參判未差,參議李翊進,右承旨吳斗寅進。
兵批,判書洪重普上疏,參判張善瀓病,參議朴世誠服制,參知尹飛卿進,左承旨李程進。
吏批啓曰,判書李慶徽未肅拜,參判未差,小臣獨政未安,何以爲之?敢稟。傳曰,只出緊任。又啓曰,司諫今當差出,而擬望之人乏少,外任竝擬何如?傳曰,允。以張善瀓爲都承旨,李端相爲同副承旨,閔周冕爲慶州府尹,鄭知和兼知義禁,洪重普爲宗廟提調,閔鼎重爲觀象監提調,金厦梴爲兵曹正郞,金萬基爲大司諫,李敏采爲說書,李有相爲副應敎,閔鼎重大司成減下,尹鏶·姜鎬爲副護軍,金壽一爲副司果,宋光淵·李日井爲副司正。
李程,以都摠府言啓曰,今日入直軍士中日習射,請出標信。傳曰,知道。
又訓鍊都監郞廳,以都提調意啓曰,臣等,今聚會微官於北營,依前別試射矣。入直把摠哨官等,以旗牌官,姑爲代直,試射之意,敢啓。傳曰,知道。
洪萬容啓曰,五更三點,始爲罷漏,而今曉則五更三點,乃下於天明之時,以致罷漏之太晩,此實由於漏局官吏怠慢不謹之之致。當該官員,令攸司推治,下人囚禁治罪,何如?傳曰,允。
李程,以兵曹言啓曰,當日良人方繼賢·尹廷發等,自丹鳳門入來,差備門外擊錚。以下張缺燼餘
上在昌德宮。停常參·經筵。
辰時,日暈右珥。巳時,日暈。夜一更,流星出玉井星下,入南方天際,狀如拳,尾長三四尺許,色白。
藥房都提調許積,提調金佐明,左副承旨鄭繼胄啓曰,春寒不消,寒氣轉緊,伏未審此時聖體,若何?昨日開筵,移時而罷,不瑕有妨於眼候乎?臣等憂慮未弛,敢來問安。答曰,知道。別無大段加減矣。
傳于吳斗寅曰,召對爲之。
鄭繼胄啓曰,左議政,送言于本院曰,有停當之事,戶曹判書閔鼎重,今日召對時,欲令入侍之矣,敢啓。傳曰,知道。
吳斗寅,以禮曹言啓曰,正月初四日召對時,左參贊宋浚吉所啓,頃日禮判陳達,王世子謁廟之禮,趁速擧行矣。李領府事之議以爲,初行謁廟,宜遵大路,此意誠好,而卽今閭閻,猶未乾淨,與其久不行禮,無寧用權道。自上展謁之時,偕行謁廟,亦或一道,而此是冊禮後初行謁廟之禮,似與常時陪往,一時行禮,有異。行禮先後與否,似當令禮官稟處矣。上曰,此一款,令禮官議于大臣,稟處,可也事,傳敎矣。議于大臣,則領府事李景奭以爲,如聾如瞽,遇事茫然,如此禮節,臣何敢與議?竊以愚見思之,今者自上展謁之禮,姑從權道,固無害於情禮。王世子初謁之禮,有異焉。不由大門而由後門,非禮也。陪上行而行,雖或差後,便是一時也,未知於禮,如何?且必有節目之異,尤似難便,如以大路而不爲乾淨爲慮,則有不然者,豈可以速謁爲禮,而忽於當行之禮乎?大路之左右前後,家戶雖多,嚴飭當部部官,一一摘奸。漢城府堂上郞廳,親往審察,豫令淨潔,則夫豈有不淨之患乎?如是而擇吉,從容行禮,則似無失於簡便。伏惟上裁。左議政許積以爲,臣於禮,素昧昧焉耳。行禮先後,雖不敢曰有所考據,揆以事理,參以家禮,子生見祠堂之儀,則其爲先後,恐不難知,唯在禮官稟旨奉行。第念王世子展謁大廟,卽大禮也。大禮遷就,至今未行,於情於禮,孰不爲之歉然也?但王世子初謁之禮,與聖上,路由北門,權不背經之道不同。稍待日氣少暖,路左淨潔,另捐吉辰,從大路而進,勿令初行之大禮,終爲苟艱之歸,則差池與簡便,輕重自別,不得不竝贅別議於下詢之外。伏惟上裁。判府事鄭致和以爲,王世子初謁宗廟,是莫重莫大之禮也。由後門隨駕,仍行展謁,似涉簡便。稍待道路乾淨,日氣和暖,別爲擇吉,備禮展謁,以爲穩當。伏惟上裁。行判府事宋時烈以爲,此先後一款,未有所考,而惟家禮,生子而見祠堂之儀,主人拜訖,立於香案東,母以子,拜於兩階間,此□可據。伏惟上裁。領議政鄭太和,身病呈辭,不得獻議。自上下詢一款,在於行禮先後,而今番展謁時,兼行世子謁廟之禮,諸大臣獻議,有所同異。上裁,何如?傳曰,翌日當行之禮,已過三年,實由於有故,而事甚未安,孰大於是?今日道路之作,雖不如大路之正,較其輕重,則亦可見矣。予意則欲仍爲行禮,依宋判府事議,施行。
鄭繼胄,以都摠府言啓曰,副摠管鄭韺,以武經七書講書事,除標信進去賓廳之意,敢啓。傳曰,知道。
以備忘記,傳于吳斗寅曰,內官林成翼,當爲莫重公事,以致濃墨,極爲非矣,推考。
鄭繼胄,以侍講院言啓曰,新除授說書李敏采,時在全羅道錦山郡,書筵入番事緊。請斯速乘馹上來,下諭。傳曰,允。
又以兵曹言啓曰,武經七書講書時,宣傳官閔涵,武臣兼宣傳官文弼道等,三略不通,請竝推考。傳曰,知道。
事變假注書,權脩。
鄭繼胄,以訓鍊都監,以都提調意啓曰,臣與軍色提調李浣,把摠以下將官等試射事,昨日已爲啓知矣。柳葉箭十巡,日晷甚短,今始畢射。其中把摠前君守柳徽,以二十七分,入格居首。令兩銓依例除授實職,以爲激勸之地,何如?傳曰,允。
又以禮曹言啓曰,以本曹王世子先行冠禮事草記,傳曰,以二月擇日定行,可也事,傳敎矣。問于日官,則來二月初三日,十一日,皆平吉,二十日,最吉云。此三日中,以何日定行乎?敢稟。傳曰,以二十日定行,可也。
又以禮曹言啓曰,今正月初五日召對時,行判府事宋時烈所啓,曾在先朝,每以西北爲憂,北路則旣已設科,而西路則尙不擧行,依北路例,趁卽試取,何如?上曰,西路設科事,曾已定奪,而未及行之矣。趁農前設行事,言于該曹,可也事,命下矣。文武對擧與否及試取節次,額數多少,令廟堂稟定後擧行,何如?傳曰,允。
又以禮曹言啓曰,王世子宗廟展謁之禮,則當爲磨鍊節目以入矣。永寧殿展謁,不載於五禮儀,何以爲之乎?敢稟。傳曰,考出辛卯年例爲之。
又以禮曹言啓曰,以本曹王世子宗廟展謁收議公事,傳曰,依宋判府事議施行事,命下矣。若倣此磨鍊儀註,則當於自上入廟庭行禮之後,王世子,始自東門外幕次,入詣廟庭展謁位。自上仍立版位,待王世子展謁後,仍行拜禮而出矣·依此磨鍊以入乎?敢稟。傳曰,依此磨鍊,可也。
又以禮曹言啓曰,今月十五日宗廟展謁,出宮吉時,問于日官,則同日卯·辰間乙時爲吉云。以此時知委擧行,何如?傳曰,允。
吳斗寅啓曰,明日專經文臣殿講爲之事,命下矣。朝參擧動相値,何以爲之?敢稟。傳曰,停。
鄭繼胄啓曰,行副護軍趙啓遠推考傳旨,當爲捧入,而臺諫方罷職論啓,不得捧入之意,敢啓。傳曰,知道。
正言趙聖輔啓曰,臣以前啓連啓事,來詣臺廳,傳書之際,察見前草,則李堂揆等事,縣令二字落書,而矇不致察,過了兩日,始乃覺悟,臣之昏謬之失著矣。何可一刻冒居諫席乎?請命遞斥臣職。答曰,勿辭。
吳斗寅啓曰,正言趙聖輔,再啓煩瀆,退待物論矣。傳曰,知道。
司諫朴世堅啓曰,正言趙聖輔,引嫌而退,連啓之際,偶然落字,元無所關,有何可嫌?請正言趙聖輔出仕。答曰,依啓。
吳斗寅啓曰,臺諫出仕事,命下矣。闕門已閉,明日待開門命招之意,敢啓。傳曰,知道。
傳于吳斗寅曰,明日朝參,停。
上御養心閤召對,左議政許積,判中樞府事宋時烈,兵曹判書洪重普,戶曹判書閔鼎重,參贊官鄭繼胄·李敏迪,執義金澄,檢討官洪柱國,假注書李日井,記事官李藼·申翼相入侍。李敏迪,進講,自問劉棟,至鑄私錢做官會曰,本文假官會之假字似誤,而釋義作做字,故以做字改讀耳。上曰,假與做,孰勝?宋時烈曰,兩字皆通。閔鼎重曰,宜存本文假字,紙頭,書釋義作做字,如何?敏迪,又讀止黃屋左纛。仍釋曰,劉棟曰,此問字,朱子所問也。上曰,劉棟,何如人?敏迪曰,只言朱子弟子,而不言其學問如何耳。時烈曰,劉說,與朱子之意不同。故朱子問之也。敏迪,又釋小註,至淡底金曰,所謂欠了者,不足之謂。如爲善八分,爲惡二分,則未免自欺,故比之也。又釋荀子心臥則夢。時烈曰,心者,虛靈之物,故臥則夢,偸惰則自行。偸心者,不知不覺之間,已自走去。儒家偸心,卽佛家流注想,故引之也。佛家最怕流注想,故多用虛言而敎之。使其心有所係着,而不爲走作。假如其師,指示窓前栢樹,則其弟子,晝夜唯思此物,故其心只在於此,不爲流注矣。朱子嘗聞鍾聲曰,此聲未絶之間,吾心庶不走作,而聲未絶,心已他適,此處着工,可謂難矣。此非十分着題於誠意章,而一時說話,謾衍至此也。仍釋大註,至賺欺曰,賺者,買物見欺之謂。此言自欺者,君子邊也。閑居爲不善者,卽小人也,而前後學者,合此兩疑而見之,故多失本旨也。敏迪,又釋下文誠於中形於外。時烈曰,此一疑,互是記者之誤也。上文自欺云者,語意正相反也。敏迪,又釋學者須是爲已,止南越王黃屋左纛。洪柱國曰,朱子語類,爲已之下,圖好之上,有好名二字,尤爲分曉也。上曰,合做底事者,何謂也?時烈曰,合做底事者,當爲之事也。略從肚裏過者,猶論語道聽塗說也。上曰,流注想者,所謂心不在焉者乎?許積曰,流注想者,卽放心,而佛家亦謂之妄想也。時烈曰,古人有云,頃刻之間,肆放於萬里之外者,卽此也。積曰,佛家之說,與儒家多有相同處。但其養心,至於淸虛寂滅也。上曰,儒家,酬應萬事而治心故難。佛家,斷棄萬事而治心故易也。時烈曰,聖敎當矣。上曰,孟子所言楊·墨,與釋流同乎?時烈曰,楊·墨,學仁義而差者,故淺而易知。佛家則指心性而言,故後世學者,多被沈淫,其害深也。敏迪曰,漢武帝時霍去病,伐凶奴獲休屠王祭天金人,此蓋佛之類也。時烈曰,釋迦,周時人,慈悲不殺,作輪廻說,勸人爲善,其說極淺矣,梁武帝時,達摩者,始說心性,漸至精微。其言酷似儒家。至宋尤盛,故程·朱初皆好之矣。上曰,參禪者,何事耶?時烈曰,禪者,心如枯木死灰者也。積曰,佛家,有禪宗·敎宗。禪者,治心也。敎者,行道也。時烈曰,佛家之說曰,禪者,佛之心也。敎者,佛之化也云云。上曰,禪者,只治其心,其害小。敎者,施其道而誑世俗,其害多也。時烈曰,禪者,治心,能知將來事。我國有熙彦者,亦參禪之僧也。爲土室以居,閉戶絶食。群僧取飯,潛置其門外而來,不使知之,則熙彦取食,還置其器於其僧之房外,未嘗錯誤,此所謂他心通也。仁祖朝,有覺性者,卽敎宗也。積曰,臣曾爲全羅監司時,見覺性,問天堂地獄之說,則答曰,天堂地獄,不是眞有者,特爲此以勸世俗,趨善避惡。此與使道之刑杖,何以異乎?愚下之民,使道,亦不能以德敎化之,而用刑杖而治之,佛家地獄之說,亦猶是也云。講畢,積,起而言曰,雪寒比甚,而連日開筵。伏未審聖體,若何?上曰,別無所苦矣。積曰,戶曹判書閔鼎重,連日入侍矣。今又請對未安,而臣有與之相議事,故同爲入侍矣。安興設倉事,臣退而思之,則多有難行之事,故敢此仰達。設倉之後,加差戶曹郞廳一員,下去監捧云,而十餘萬石之穀,畢捧之後,又復轉載於北浦,則其間日字,必然自春至秋。其久留廚傳之弊,不可不慮。監捧入倉之際,旣有落庭之米。斗量之時,又有人情等弊。雖令禁斷,而奸僞難防。旣捧之後,轉輸於北浦。載船之時,又復斗量而給之。屢度斗量,轉運之際,自然減縮。任置其減縮之數,則不無其弊。且設倉之後,歲久則人物多聚,而未及多聚之前,十萬石之米,轉運於七八里之地,亦甚難矣。此等事,不可不熟講而爲之也。且漕船之敗,絶無而堇有,聞其佯敗,十居八九。蓋沙工輩,盜食所載之米,姑致於敗船之地,故格軍等皆死,而同謀兩三人則得生。此乃年年敗船之由,非安興絶險,爲必敗之地也。雖然,外方之人猶畏官令,故此患尙少,而京江之人,詐僞益甚,佯敗尤多,故各邑守令,載稅於京船,有科罪之典。今若載以京船,則佯敗之患,無面之弊,必然尤甚。旣有佯敗之患,無面之弊,則囚繫侵徵,亦所不已。如此則京江騷然,不能支持矣。且外方船隻之上來者,皆有主人,江上之人,以此爲生涯。今若以京船載來,則此輩皆失所食,京江必然凋殘矣。上曰,以其初載之船,納米倉所之後,回泊於北浦,載來,如何?積曰,此則最優,而亦有難便者。若令回泊載來,則戶首節晩,不得捕捉,皆不願載稅矣。鼎重曰,三日則可以回泊,亦非難矣。且京江之船閑繫者,多下去載來,亦無不可,而北浦轉輸之後,則忠淸之船,亦不載來矣。積曰,以臣之計,則設倉之後,敗船之患,比前尤多也,何者?自前稅船,自江華至京江,其間淪敗者多,而安興則少也。蓋全羅稅船,旣載之後,不肯卽發,遲滯中間,上納期限已迫之後,始爲上來。或不計風勢,或暮夜行船,以敗於安興。又値雨潦之節,江上水漲駛急,大船不利於運行,所以多敗也。若以一年敗船之數,從江華至京江多乎?安興多乎?使之査覈則可知耳。十萬石之米,轉運載來,勢將自春至秋,而不能避潦雨之節,故臣愚以爲敗船之患尤多也。鼎重曰,昨日累已陳達矣。形勢之礙,亦豈能無之?時烈曰,臣之所達,爲惻人命之渰死也。設令失百斛米,捄得一人之死,則殿下必不愛惜耳。從前聖敎,每以沈失國家經費不足恤,而人命之渰死爲可矜惻云。此乃仁政也。上曰,每令無辜之人,渰死於海中,爲之惻隱,故不計他事,而爲此擧耳。積曰,曾在溫泉行宮時,臣亦聞聖敎,則以失米不足惜,而人之渰死,爲可矜惻云,是心足以王矣。臣非以此擧爲不可,亦非惜糜費也。但恐此後敗船尤甚,民弊尤多,故敢陳其曲折矣。此乃大段利害,問議於領相,如何?時烈曰,設倉之後,轉輸之際,自有糜費,雖失數百斛之米,必無人命之渰死,此則,利害灼然也。且臣昨已陳達私穀之不能載來矣。此事利於公而害於私也。臣頃見領議政,則其議持難。且曰,使何人守倉耶云。積曰,守倉則不難,可興倉無官員,而只有守直者矣。上曰,所載隻,當用幾許?積曰,國法,只令一船載五百石,以此計之,則當二百餘隻也。上曰,合御營等屯穀,不過用船五六百隻也。積曰,領議政處,更問之乎?宋判府事,已問之云矣。上曰,領相之言,若何?時烈曰,臣雖不能詳問,而大槪則難之矣。且論掘浦事,則答以不見其地形勢,不詳其利害云矣。上曰,一勞而永安者,乃掘浦也。積曰,掘浦利害,則地中之事,有難知矣。聞閔鼎重之言,則亦似可鑿。臣在外時,與鼎重論難,則以爲,若委任於臣,則萬無不成之理云矣。上曰,一日當用幾名軍耶?鼎重曰,用軍之數,雖不能豫爲的知,而以臣計之,則萬無不成之理矣。積曰,臣之所慮者,地中有水有石,難容人力,而閔鼎重則以爲,雖有水,洩去非難云。鼎重曰,北浦一處,有泊船之所,而泉流所滙,水道頗深。掘浦之時,地中雖有水,使之從此處洩去,則豈有停滀之患乎?以此見之,則雖有水中之石,鑿之不難矣。南浦則地勢平易,水力浸散,旣掘之後,難運大船。且有泥水淤塞之患,忠淸監司之所難也。上曰,必深掘二十丈而後,可通船路耶?從平地言之,則當掘幾丈耶?鼎重曰,以其地形背脊處言之,則當掘二十丈,若從平地言之,則不過五丈餘也。上曰,鑿得背脊處,則其餘必不難矣。鼎重曰,鑿得背脊處爲難,若鑿過此處,則餘外,何難之有?上曰,試爲掘浦乎?先爲設倉乎?若以人命渰死爲不忍,則決意爲之乎?時烈曰,臣意則兩事皆不能成,而今年又見人之渰死也。上曰,就此兩役中,何者便當耶?積曰,設倉則物力不難也。上曰,夏潦之時,有敗船之患則奈何?鼎重曰,若慮此患,則過潦後,載來,似可矣。上曰,過潦之後,便是風高之時也。積曰,若欲設倉,則遇潦而止,遇風而止,臨時善處,可也。缺司圃署,吉更·山蔘等貢物,減省云。此乃先朝欲行之事也,豈不好哉?然如生薑則非但供上,且有內局之用,今若盡減,以米入內,則內局之用,將何取辦乎?且聞諸各司貢物,次第革罷云,此甚不可矣。貢物之價,雖極濫觴,而國家之所以給倍屣之價者,欲令都民,賴此而保存。今若盡罷,則弊未必祛,而先取怨於輩下之民也。如此變通,乃是大擧措,臣初不與知,卽到賓廳而始知之,領相想亦不知矣。時烈曰,吉更·山蔘等物減罷,有何不可者乎?生薑則姑存之,何妨乎?諸各司貢物非盡罷也。就其中,去其已甚者,餘存亦多,渠輩亦可賴而保存矣。且貢物主人之利,國家之害也。何可恤此輩之怨乎?各司貢物,其弊無窮,國家經費,盡歸於此。臣意則非盡革罷此等事,則終不可以爲國也。積曰,臣以不才,自忝亞卿以來,猥受朝廷之委任,當初見貢物磨鍊之數,以爲其時當國之人,何以處事若此乎?若不盡爲變通,則其能爲國乎?甚笑其不才矣,及其待罪戶判,經歷旣久之後,始乃知其不然也。京師,人物所聚,而無耕稼之事。各司下人,使喚之事甚多,故因貢物而優給其價,使之賴此而保存。以淸蜜一種見之,司宰監,旣有淸蜜貢物,而又爲分定於司䆃寺者,無他,欲令兩司下人,均食而保存也。不然,只此一種,何必分定於兩司乎?當初立法之意如此,今若一切罷之,則此輩何以保存乎?非但此也。國家之使喚此輩,亦非一事。設令有宣醴之命,則非各司下人而誰使乎?且有勅使之時,亦當使喚此輩,而無食之人,何能使喚乎?其他使喚之事,推此而可知也。臣意亦非謂斷然不可罷也。至吉更等種之減去,則臣亦以爲好也。今聞有各司貢物盡罷之奇,都下之人,怨聲載路,洪重普亦聞之矣。爲國之道,不必盡恤此輩之怨咨,而第於利害之間,不能堅定爲之,而先取怨於輦轂之民,爲不可也。上曰,吉更·山蔘等事,戶判,不爲問議大臣乎?鼎重曰,臣多事,未及往問耳。且此吉更等種,則有姑先書入之敎,故書單以進,初非出於變通之意也。上曰,因判府事箚子,歲晝罷之之事,而聞先朝,嘗有欲罷吉更等種之敎。故使之書來,因以命減矣。時烈曰,此非閔鼎重之專輒,未及取稟於大臣之罪也。積曰,此非初欲變通也。出於書入之敎,而因爲減去矣。閔鼎重,若有專輒之事,則臣亦請罪矣。鼎重曰,此事初非爲變通而發也。因宋時烈所達先朝欲罷之事,而命臣書來,故書入,而臣達有本曹及備局之坐,又爲入侍於書筵,故未及往稟於大臣也。時烈曰,朝廷議論,多歧如此,何事可做乎?貢物主人輩,安坐而竊食國穀,皆是倖民也。若欲爲國,則豈可使倖民不怨乎?京師之人,其類不億,而坐偸國家之經費,不耕而食。若不盡爲變通,則國事終不可爲也。上謂閔鼎重曰,昨日書入單子,頗爲支離,今後則書之簡約,使爲易看。鼎重曰,此出於姑爲書入之敎,故臣未及思量而爲之,他司可減物件,則當簡約書入矣。上曰,入來備局而爲之乎?鼎重曰,在本曹爲之,而臣等兼任多事。郞廳趙昌期,當事頗有誠,故專委此事耳。時烈曰,凡事必須堅定而後可爲,昔程子看詳太學令式,欲罷科擧,其時亦多異議。若欲爲國,則何可盡恤人言乎?臣意則非止貢物也。如各司丘債之類,甚爲無據。或有多給之司,或有全無之司。如司僕寺則丘債之外,謂之分兒而取之者亦多。曆書則一員之所取,過於百件,可謂無據,而士大夫殊不知爲恥,多有之處則謂之好爵而爭之。所無之處則謂之不好而厭之,此輩此習,誠可惡。自上省去一切浮費,然後此等之弊,亦次第罷之,則亦無爭官彼此之習矣。如是無據之事,若不盡爲革罷,則何能做得國家事乎?李敏迪曰,省浮費,乃人君惜財用之道也。我國貢物之濫觴,罔有紀極,若不變通,則何能爲國乎?判府事宋時烈,亦非欲盡革罷也,去其尤甚者耳。貢物主人之有怨言,勢所不免,豈可爲此輩生活,而不顧國家之計乎?積曰,若非一切革罷,而去其尤甚者,則此乃省浮費也。有何不可乎?臣又有所達矣。今此加祿之事,臣以爲不便也。今雖加給二石之祿,豈能礪得人之廉恥,而一年所給之數,合而計之,則萬石云矣,國家所費則多矣。當此浮費省去之日,留之以爲水旱之備,如何?上曰,此言,何如?時烈曰,我國之祿,不足以代耕,加給之擧誠爲好矣,而若慮經費之不足,則此說亦或一道也。然若能盡祛一切浮費,則雖以大典頒祿之數給之,亦必無不足之患矣。鼎重曰,今此加祿之事,卽臣之所建白也。我國,以四孟朔給祿,而不能以此支過三朔,如家在鄕曲,而來宦京中之人,則尤不能支過。祿不足以代耕,而豈可責人之廉恥乎?臣嘗慨然,敢有所請,自上亦以爲可,故加給矣。廷議以爲非,則臣何敢獨以爲是乎?上曰,一年加給之數,幾許耶?鼎重曰,米太九千餘石,雖留此,亦無所補矣。上曰,百官班祿,極爲薄略,故予嘗以爲歉然矣。及聞戶判之言,不暇計其有費而從之。其時領相之意,亦以加祿爲是矣。曾聞戶判之言,凶年則班祿之數,堇支三等云。積曰,雖値凶年,不至如此,而有司之臣,每恤經費,故其言常若不足也。時烈曰,往在己亥年,歲甚不稔。先王有憂之,下問度支經費幾何,則故相臣鄭維城,時爲戶曹判書,對曰,百官班祿,不能支給七月等,將生大事云。其奄遭國喪,用度倍於常時,而亦無不足之患,任事之臣,常若不足者,乃其職也。積曰,如主饋之婦,家中所用百物,豈可使人盡知之乎?鼎重曰,今雖加給,不至於不足,雖減給,亦不爲有餘矣。且以事體言之,已爲磨鍊加給之後,不可中止矣。上曰,今已加給,班祿之數,姑觀一年而爲之,可也。積曰,公私賤良女所産從母役事,臣意亦以爲便也。或云當從父役,何可從母役乎云。此雖正論,而事勢有不然者矣。上曰,此乃閔蓍重之言,而賤人無定夫,豈無拘礙之勢乎?積曰,誠如上敎,古判書臣金時讓,欲行賤人從母役之法,戊寅年間,上疏言之矣。我國公私賤,娶良妻所生者,從父役爲賤人。百姓,娶公私賤所生者,從母役爲賤人。故公私賤日滋,而百姓日縮,法不當若是也。敏迪曰,從父役之言,雖是正論,而其勢有所拘礙矣。良人娶公私賤所生,從母役之法,行之已久,而無礙於公私賤娶良人所生,從母役之法,何獨難行乎?此法之行,多有浮議,願自上斷而行之。積曰,領議政之意,則似爲難便,而臣則決知其可行耳。鼎重曰,從母之法,甚爲不當,而賤人則有難從父,故出於不得已也。積曰,若行此法,則宜定年限,以某年以前所生則爲賤人,以後所生則爲良人,可也。上曰,此是新年,使之從今年爲始,如何?積曰,今年,政是改戶籍之時,又是新年,從今年正月爲之,可也。上曰,以公事判下日爲始,以後所生,則從母役爲良人,可也。時烈曰,我國之事,私勝於公,此法恐或中廢也。鼎重曰,父爲賤人而子爲良役,此雖不便,而卽今賤人之子,贖身爲良者,亦多有之,與此何異乎?積曰,此法旣行之後,當作事目,爲一定之規。如父之上典,異於路人。酙酌情法,爲久行而無弊,宜當矣。洪重普曰,平安道設科,依北道例爲之事,當自禮曹,定奪擧行,而武科規矩,則當臨時取稟耳。鼎重曰,臣待罪北路時,設科,而無一邑不參榜者,人心均悅,可謂幸矣。上曰,今此平安道設科,宜令設場於稍北近邊,慰悅民心,可也。積曰,然則寧邊設場最好,稍北如熙川等地,則地偏而邑殘,不可爲也。重普曰,具文治,已遞平安兵使,則所授加資,似當還收矣。上曰,知道。重普曰,新設精抄軍,加抄爲五哨,今日五哨之軍,皆會操鍊,將官一人,勢難獨任操鍊之事,請加出二人,而有官者則以其實職受祿,無官者則自戶曹給料,如何?上曰,合操之時,將官不爲不足歟?重普曰,十哨之官,不爲不足也。第念此軍新設,軍裝衣服,不成貌樣,今若合操,則所見必不似軍容矣。上曰,必欲合操者,使之習坐作進退之節也。何日定爲操鍊乎?重普曰,欲以晦日爲之矣。且外方軍士上來,聚居生病,故御營等廳,皆置醫官以救之。近日精抄軍有病者,亦至四五人。設廳之後,則乃是軍務衙門,須有醫官,可以治療。軍人新設之初,物力未備,雖不能具鍼藥兩醫,而請置鍼醫一人,付祿,如何?上曰,鍼醫一人,不能救療,兼置藥醫一人,可也。御營軍三保,一則使爲衣資,二則收米爲糧,故雖値凶年,亦能上番。今此精抄三保,亦如御營軍之規,上番之時,放料,可也。使渠輩收米,則凶年必不能徵捧,必如御營之規,自官收米,然後可保其無弊也。重普,欲自來年爲始,如御營之規,已爲料理矣。上曰,訓鍊之軍,不滿萬,緩急何可恃乎?若欲多得,則如御營之規然後,可矣。時烈曰,訓鍊軍士,亦如御營之規。分爲南北軍,則兵制甚好矣。積曰,臣之病中,李浣來見臣,問以改軍制。如御營之規,則李浣答以不可曰,最難者,御營軍六萬,而訓局則堇八千。將何以充得六萬之數乎云。上曰,不必一時充得六萬之數,使之分爲十二番。役歇而易趨,則新募者必多,期以十年,自滿其數矣。頃者聞柳赫然之言,則願爲御營軍者甚多。今雖加募六萬,亦不難云。時烈曰,訓鍊之軍,騎不可使,必須改爲軍制,而聞李浣之言,則以在京給料之軍,減去爲難云。上曰,何必減去乎?此軍則姑爲仍存,而但有闕不補。新募爲十二番,則久久自然成軍,不必一時散去,此軍更聚新兵也。鼎重曰,訓鍊之軍,必當改制,若如御營軍之歇役,則人爭趨之矣。上曰,李浣之意,亦不以他事爲難乎?積曰,又有以他事持難者,臣與之問難,則以爲,軍數雖少,皆是火炮精熟之手,他日得力,必此軍也。張晩鞍峴之戰,賴京炮手三百而勝之,柳霖金化之戰,亦以炮手而得勝云。重普曰,李浣·柳赫然,相與論其長短,臣聞之矣。李浣之言曰,京炮手,皆是西伐兒而喫得辛苦者也。性强而耐饑寒,御營軍則乃鄕曲農夫,秋收之時,從腹而食。冬寒之日,入處暖堗,故不能耐饑寒也云。上曰,各有長短也。重普曰,御營軍中日試射時,三發三中者,給兼司僕帖以賞之。精抄軍,亦依此例賞給,如何?近來禁府囚禁之人甚多,而堂上未備,不得開坐,當此凍寒之日,滯獄可慮。新除授知事鄭知和,有身病,勢難卽爲出謝云。此外闕員,不可不趁速差出矣。上曰,明日開政差出。時烈曰,具文治加資,旣已還收矣。第念具六治,本是儒士,而先王,使之業武,欲爲委任者也。雖遞兵使,所授加資,不必改正,以表先朝眷注之意,可矣。上曰,此意誠好,勿爲改正,可也。積曰,平安兵使有闕,當爲議薦,而摠戎使又遞,先爲處置摠戎使矣。摠戎使,乃是京畿兵使,所當以武臣差出,而可合之人乏少,臣意則欲以文官差出耳。畿甸異於外方,武人之號令,必不能行。今以文臣爲摠戎使,整頓紀綱,而擇武弁爲中軍,使理兵政,如何?上曰,武官則何人可合摠戎之任耶?積曰,李汝發·朴敬祉·李枝馨等,可合此任,而今則必以文臣差出,庶可整頓也。上曰,文臣則何人可合耶?時烈曰,金佐明·閔鼎重·徐必遠,若干人外,無可合者耳。積曰,閔鼎重,書生雖不閑軍旅,而號令則行於各官。徐必遠,雖頗苦執,有爲國之誠,可以任之耳。時烈曰,守禦使雖重,而摠戎亦不輕。如無可合人,則以金佐明爲之,如何?上曰,守禦·摠戎,孰重?時烈曰,常時則摠戎爲重,臨亂則守禦爲重。上曰,今欲以文臣差出者,爲其號令各官,整頓軍政也。予意則雖以武官差出,而假之重權,豈不能行號令乎?其於軍政,亦似着實矣。積曰,彈壓各官,終不如文臣,今則宜以文臣差出,而極擇中軍,委以鍊習則好矣。上曰,平安兵使,誰可爲者?積曰,李汝發外無他人,領議政之意,亦如此耳。上曰,頃日統制使之望,不出汝發者,意有在也。聞領相之言,則具文治,亦可爲捕盜等任云矣。時烈曰,我國之風,不貴武科,故武臣可用者甚少。今番廷試,雖甚濫雜,而可用之人則頗多矣。終至罷榜,可惜。李浣則欲精擇,柳赫然則欲廣取,兩人所見不同矣。重普曰,今番廷試初試,甚爲亂雜,故李浣之意,欲精取於殿試矣。時烈曰,武士,人賤之,故士大夫業之者甚少。先朝每以是爲念,常加激勸,今則頗多業武者矣。聞李浣之言,則如朴敬祉等人,特除東班職,以爲勸奬之地宜當云。積曰,卽今武臣中,朴敬祉,最爲可用,李浣每惜其出外矣。上曰,武將,必須優待,然後可責他日緩急之用,而今之待武臣,較以待文臣之道,則殊爲薄略矣。時烈曰,先王朝,優待武臣,意蓋有在。嘗於筵中下敎曰,文臣之薄待武臣至此,武臣恒懷怨望,而至於除拜閫帥,則又復求請,彼豈能心服乎?薄待與怨望兼之,豈可望他日得其力乎云。上曰,熖焇煑取事,問之乎?鼎重曰,問於柳赫然,則曾已試之,取海土,和海岸醎草而爲之,終未能煑成云矣。上曰,我國硫黃,未及於倭産云,然耶?時烈曰,各有長短云。重普曰,頃者慶尙道人,煑來硫黃五百斤,御營廳買百斤,臣買四百斤,其人受價而去曰,當復煑來云。上曰,聞近來硫黃稍貴者,以價廉之故云。此乃我國所産之物,優給其價以來他人,可也。重普曰,諸衛將,與摠管有相避之法。蓋摠府,摠領五衛也。今則五衛,廢而不行。如內禁衛兼司僕,以別將領之。全無所管於摠府,則內三廳,將不當與摠府相避,而兼司僕將李東相,與摠管柳汝,有相避之嫌云。依例呈狀,似不必許遞矣。上曰,此言,何如?時烈曰,名目旣異,似無應避之嫌矣。上曰,然則勿遞。重普曰,聞判府事宋時烈家無轎奴,騎馬而行云,非但事體未安,亦不無跌傷之患。欲自本曹,定送軍人,敢此仰達。時烈曰,臣在鄕時,騎率亦且不具,未免徒步而行。今蒙國恩,出則騎馬,亦已過分,何敢乘轎乎?積曰,此事不須更達,自本曹知而爲之可矣。時烈曰,臣決不敢承當也。上曰,一以體面言之,一以跌傷之患言之,俱可以乘轎,非爲觀美也。鼎重曰,北道邊地守令,不得差送差使員事,曾在先朝,別爲定奪申明矣。今者郭山郡守,以差員上來。郭山亦是邊地,非但遠地往來有弊,邊邑不可暫曠。今後則平安道,亦依北道例,分付擧行,何如?上曰,邊地守令勿差差員事,西北一體施行。鼎重曰,訓鍊都監屯田,在於海州,頃年,査問民田混入與否,則監司及牧使,以元無混入之弊回牒矣。去冬屯稅成冊時,牧使李憕,以遞歸之官,稱以民結混入,不報本監,擅自出給者,多至三十餘結,事甚可駭,不可不別樣論罪矣。積曰,設有民田混入之事,李憕之擅自出給,實是輕慢都監之致。其在事體,誠極可駭,姑先罷職,何如?時烈曰,爲先査覈民田混入與否,而處之,似可矣。積曰,此言是矣。爲先査覈其所出給者,果是民田,則只施擅自出給之罪。若是屯田,則又有私給官屯之罪矣。上曰,先罷後推,且令本道,査覈民田與否而處之。金澄啓曰,頃者和順人徐得生等,呈狀于本府曰,本以世世良役之人,一家族屬之方屬於正兵新選等役者,其數甚多,而監司閔點,偏聽其連家人公山居李光胤·洪愼等之囑托,其父忠立及其六寸大父九男等,行關本縣,押送營下,親自杖殺,沒族屬竝皆推給於光胤等,而其中名屬軍案者,十五人,則至於啓聞頉下。其說縷縷,情甚可矜,而亦不可以渠等呼訴之言,有所取信,故卽移文本縣,使之詳査回報矣。今見本縣査牒,則得生等,自其五代祖鶴連以下,連三代良役,則正法典所謂連二代良役者,勿許還賤者也。事在二去壬辰年之前,則又過法典所謂,稱以祖上奴婢爭訟,而事在六十年前,非當身現存者,勿許聽理之限,而忠立·九男等之死於刑下,亦爲明白。閔點,身爲方伯,不思朝家委寄之意,不有連二代之法,不計六十年之限,威脅良民,勒作私賤,其爲擧措,已極無據。且設令本爲光胤之奴,何怒於其四五世之子孫,而捉致營下,親自刑訊,使無辜二人,騈首隕命,其枉法專殺之狀,尤爲可駭。得生等窮天之冤,固足以感傷和氣,而光胤等冒法請托,非理橫侵之罪,亦不可不徵。請前監司閔點,拿問定罪,李光胤·洪愼等,令其道監司,依律科罪,鶴連子枝,一一仍屬良役。上曰,實有是事,則極可駭愕,而但旣任以方伯之責。又令守令査覈,有傷事體。令本道監司,詳査啓聞後處之。又啓曰,監司之職,莫大於殿最,而今見原襄監司鄭榏褒貶題目,則旌善郡守尹益亨,以邑殘民少,收拾難期爲目。麟蹄縣監金紐,以年紀已衰,屢次呈病爲目,此皆下等題目,而反置中考,不成貌樣,嚴明殿最之意,豈容如是,事甚可駭。請原襄監司鄭榏,從重推考。上曰,依啓。此事,臺諫已爲論啓,故予亦依啓,而曾見諸道褒貶題目,則如此者甚多,非獨原襄道,始有此事耳。積曰,褒貶題目,擧皆循例爲之,故如此之類甚多,而臺諫之論啓亦是矣。金澄啓曰,式年戶籍時,每戶捧米一升,以爲貿用紙地之資,乃是通行規例,而今聞外方,計口捧米,如十口同居之戶,則出米一斗,紙地貿用之外,皆歸於官吏之私用云。雖似微細,貽害於民則大矣。請令諸道監司,嚴明禁斷。上曰,依啓。又啓曰,卽聞具文治加資,因大臣陳達,有仍授之擧,此雖意有所在,而文治之加資,初因西閫之除,則到今改差之後,仍存其資,正所謂皮之不存,毛將焉傳者也。體例不當,且關後弊,請還收具文治加資仍授之命。上曰,予亦初從改正之論,而大臣陳達之意亦好,故仍存其資矣。雖曰,皮之不存,毛將焉傳而國家陞用之道,何必以此爲拘乎?仍授其資,似爲無妨矣。又啓曰,左副承旨鄭繼胄,入侍筵席,暫時瞌睡,至嚴之地,有此怠慢之擧。請左副承旨鄭繼胄推考。上曰,依啓。燼餘
上在昌德宮。停常參·經筵。
有政。吏批,判書李慶徽進,參判未差,參議李翊呈辭,都承旨張善瀓進。兵批,判書洪重普進,參判未差,參議朴世城進,參知鄭飛卿進,左副承旨鄭繼胄進。
吏批啓曰,諫院闕員,今當差出,而擬望之人乏少,外任竝擬,何如?傳曰,允。
李程,以侍講院言啓曰,本院僚員不齊,前頭世子謁廟迫近,宮官陪從,將不成樣。曾以闕員,沒數差出事,啓請蒙允,而該曹只出說書一員,未知其故。未差闕員,今政,令該曹趁卽差出。新除授說書李敏采,今方在鄕,纔已下諭。兼文學李端夏,方在呈疏中。司書閔宗道,以身病久未行公,今聞其所患甚重云。合有變通之道,亦令該曹,卽爲稟處,何如?傳曰,允。
吏批啓曰,傳敎矣。兼文學李端夏辭職上疏,而已入啓,該曹別無變通之事。司書閔宗道,身病甚重,王世子謁廟之時,勢難進參,則今姑改差,其代差出,何如?傳曰,允。
以朴大相爲燕歧縣監,李象鼎爲鴻山縣監,李碩薰爲漢城參軍,李尙眞爲吏曹參判,鄭知和爲判尹,李弘淵爲戶曹參議,兪㯙爲知義禁,盧希遠爲軍器判官,崔商翼爲高山察訪,南二星爲司僕正,尹抃爲獻納,金振龜爲監察,宋浚吉爲典醫監提調,洪重普爲惠民署提調,慶㝡爲直講,洪宇遠爲尙衣正,尹鏶爲兵曹參判,李䎘爲廣州府尹,尹鏶爲大司憲,韓志遠爲司饔奉事,吳斗寅爲光州牧使,權格爲輔德,金萬重爲司書,李渻·姜碩耉爲承文著作,李潤霖·張斗七爲校書著作,李思永爲監察,金渭爲軍器主簿,李馣爲承文校檢,李尙彦爲司乂,閔熙爲知義禁,李弘淵爲承旨,慶㝡爲正言,鄭文翰爲中部主簿,姜時萬爲慶基殿參奉,金佐明爲司譯提調,徐必遠爲奉常提調,鄭知和爲典設提調,李澥爲工曹判書,檜原君倫·閔熙爲都摠管,金是聲爲摠管,韓休爲五衛將,柳徽爲都摠經歷,南沃爲內禁衛將,徐文尙爲衛率,金萬培·李行遵爲鷹牌頭,金誠一·禹之度爲守門將,全是度爲武兼,鄭知和爲副摠管,金是聲·南二星爲副護軍,金萬重爲副司直,李選爲副司果,李東楨·禹弘明·朴時敏·邊履一·申澤·朴承薰·金鳴立爲副司果,朴安吉爲副護軍,南沃爲副護軍,李汝發爲平安兵使,具文治爲禁軍別將,朴敬祉爲右邊捕盜大將,徐必遠爲摠戎使。
洪萬容啓曰,前右邊捕盜大將李汝發所授密符·傳令牌,旣已來納。新除授大將朴敬祉,卽爲牌招傳授,何如?傳曰,允。
吏批啓曰,新除授廣州府尹李䎘,時無加資之命,何以爲之?敢稟。傳曰,依例加資。
以領議政五度呈辭,傳于李程曰,安心調理。
李程啓曰,羅州牧使朴贄,催促赴任事,榻前定奪之後,本院分付吏曹,使之趁卽下直,而尙未辭朝,雖有不安情勢,朝家旣已催促,則一向遲延,殊甚不當。羅州牧使朴贄,請推考,明日內發送事,更爲分付,何如?傳曰,允。
洪萬容,以戶曹言啓曰,本曹所屬濟用監·司贍寺,去戊申秋冬等褒貶,因提調有故,限內不得磨勘矣。今始等第以入之意,敢啓。傳曰,知道。
又以御營廳言啓曰,本廳十一番後部前左司屬忠淸道十哨軍兵,二月二十五日,京中逢點,三月初一日,與十番軍兵,當爲替代立番。本道監·兵使處,以此依前知會調兵之意,敢啓。傳曰,知道。
執義金澄,持平趙遠期啓曰,前監司閔點,枉法循私,刑殺無辜之狀,已悉於昨日啓辭中,而上批,以使守令査覈其監司之罪,有傷事體爲敎,臣等竊以爲不然也。旣自法府移文本縣査問曲折,故本縣不得不從實回報。據此論罪,有何不可乎?實跡已露,別無更査之事。請前監司閔點,拿問定罪。訟人李光胤·洪愼等,依律科罪,鶴連子枝,一一還屬良籍。具文治之陞資,初因西閫之除,則到今改差之後,決無仍授之理。正所謂皮之不存,毛將焉傳者也。大臣之陳達仍授,意雖有在,而揆以法例,實無所當,無名之階,亦關後弊。請還收具文治加資仍授之命。答曰,不允。
司諫朴世堅,正言趙聖輔啓曰,頃者新及第泮宮謁聖之日,守齋儒生擯斥閔黯,使不得參。閔弘道則以黯之姪,固有不安之跡,而至於李堂揆等,則初無與黯干涉之事,非有同被儒生之沮。莫重展謁之禮,無端廢閣不行,揆以事理,已極無謂。至於陳疏自辨,又未免爲飾非之歸,此而置之,將無以矯弊習而杜偏私。請參疏人縣令李堂揆等,竝命罷職不敍。行副護軍趙啓遠,以年老重臣,退居田野,所當敬愼法度,廉約自守,上以體朝廷恤民之意,下以爲田里衣冠之率,而今乃廣點田産,致有民怨,不可以其休官退處之故,全無警飭之道。請行副護軍趙啓遠罷職。統制使李道彬,前後陞擢,超出等輩。所當受任盡心,隨事修飾,以答奬眷者,乃其職也。西閫三年,瓜代乃歸,而凡諸戎務,一任抛棄,器械之弊,全不繕補,無一可恃,有可寒心。朝家陞超委畀之意,果安在哉?怠慢之罪,不可不懲。已試如此,而復授以南邊之重任,尤極不當。請統制使李道彬罷職。答曰,不允。燼餘
上在昌德宮。停常參·經筵。
未時,日暈。夜二更三更,月暈。
下直,羅州牧使朴贄,中和府使李延禎,新昌縣監朴世樑,陰城縣監金汝南,全義縣監吳道弘,梨津萬戶李公傑。
藥房都提調許積,提調金佐明,副提調張善瀓啓曰,日氣之寒冽,愈往愈甚。伏未審此時,聖體,若何?昨有朝參停止之命,無乃有不安節耶?眼候,亦復何如?臣等不任區區憂慮,敢來問安。答曰,知道。眼候一樣,而再昨微有齒痛矣。
洪萬容啓曰,左承旨李弘淵,同副承旨李端相在外,廳中位不齊。出納之際,事多苟簡,而左副承旨鄭繼胄,今日不爲仕進。卽爲牌招察任,何如?傳曰,允。
傳于洪萬容曰,開城留守及下直守令留待。
傳于張善瀓曰,召對爲之。
傳于洪萬容曰,今日召對時,兵曹判書,牌招入侍。
傳于洪萬容曰,開城留守及下直守令,召對後引見。
洪萬容,以都摠府言啓曰,今日入直軍士中日習射,請出標信。傳曰,知道。
有政。
吏批,判書李慶徽進,參判李尙眞,在外未肅拜,參議李翊呈辭受由,左副承旨鄭繼胄進。兵批,兼判書洪重普進,參判未差,參議朴世誠進,參知尹飛卿進,左承旨李程進。
以南九萬爲右承旨,姜鎬爲戶曹參議,兪㯙爲兵曹參判,李奎鎭爲正言,李元祿爲直講,兪㯙爲活人署提調,閔昀爲沔川郡守,尹深爲慶尙左道京試官,洪柱國爲全羅左道京試官,尹敬敎爲忠淸左道京試官,申命圭爲平安南道京試官。
鄭繼胄,以弘文館言啓曰,因禮曹啓辭,成均館從享列位,名號·位次可疑處,博考事,命下矣。傳記之可考信者,無出於論·孟·史記·家語·文獻通考·續文獻通考·孔子通記·杜氏通典·韻會·闕里誌等書。時王一代之鉅典,則無出於大明會典,而成均館,旣已考證詳悉,臣等亦安得更考於他書?時王之制,則所宜遵守,不敢輕改。傳記雜出者,則從其多寡,且參以上下文義,各爲條錄,別件書上。玆事體大,臣等孤陋之見,又不敢質言妄論。請令禮官更爲稟處,何如?傳曰,允。
洪萬容,以備邊司言啓曰,禮曹啓辭,今正月初五日召對時,行判中樞府事宋時烈所啓,曾在先朝,每以西北爲重。北路則頃年旣已設科,而西路則尙不擧行,本道士民,甚爲缺望云。依北道例,趁卽試取,何如?上曰,西路設科事,曾已定奪,而未及行之矣。趁農前設行事,言于該曹可也事,命下矣。文武對擧與否及試取節次,額數多少,令廟堂稟定後,擧行,何如?傳曰,允事,傳敎矣。今此西路設科,旣依咸鏡道例,則文武對擧,亦當依前例施行,而試取節次,額數多少,令該曹稟旨擧行,何如?傳曰,允。
洪萬容,以兵曹言啓曰,當日私奴楚雄稱名人,自丹鳳入來,差備門外擊錚,極爲駭愕,令攸司囚禁治罪。同門守門將林世英,常時不能禁斷雜人,以致闌入,亦爲非矣,推考,何如?傳曰,允。
正言趙聖輔啓曰,臣今日,聞召對命下,蒼黃詣闕之際,路遇吏曹判書李慶徽,而忙急之間,未及廻避。隔等避馬,載在法典,則臣之失著矣。不可一刻冒居諫席,請命遞斥臣職。答曰,勿辭。
洪萬容啓曰,正言趙聖輔,再啓煩瀆,退待物論矣。傳曰,知道。
執義金澄,持平趙遠期啓曰,具文治之陞資,初因西閫之除,則到今改差之後,仍存其資,揆諸法例,斷無是理。況文治,旣以罪過,重被臺彈而遞,則仍存其資,有若有功受賞者然,其在事體亦有所損。大臣之陳請仍授,意雖有在,而旣涉無名,且關後弊。請還收具文治加資仍授之命。答曰,不允。
上御養心閤召對,兵曹判書洪重普,禮曹判書金佐明,參贊官洪萬容,司諫朴世堅,侍讀官閔蓍重,檢討官尹深,假注書李日井,記事官李藼·申翼相入侍,閔蓍重,進講心經,自又曰誠意是人鬼關,至朱子曰得之。又讀小註,按周子之所謂誠。仍釋人鬼關曰,人者陽也,鬼者陰也。陽爲君子,陰爲小人,故古人常比小人於鬼。人鬼關者,猶云君子小人關也。尹深曰,誠者,眞實之謂,若不實用其力,而有所不誠,則流而至於小人也。蓍重曰,趙致道,卽朱子之婿也。善幾者,直出,誠之動。惡幾者,旁出,其本由於一念之差也。上曰,善惡之幾,不當同出,故善幾則直出,惡幾則旁出也。蓍重曰,惡幾者,物欲之所使,故君子愼於萌動之時也。胡子,卽胡瑗也。其言曰,天理人欲,同體異用云,故趙致道非之,爲此圖,以明其不然也。上曰,天理人欲,同行而異情,胡子之說,必因此而發也。深曰,同行而異情云者無病,而同體異用云則有病也。且善惡,雖是相對立說,比如漢賊不兩立。漢旣興則賊當滅也。蓍重,仍釋下文,至功力旣至曰此則已過人鬼關矣。深曰,幾者,幾微萌動之處。學者所當着力於此,若過此則難於用工也。上曰,客或乘主,孽或代宗之吐,不斷而連下文讀之則似好矣。對曰,臣等,當出外而改之也。朴世堅曰,讀書之法,玩味則句讀自正矣。上曰,趙致道學問,何如?蓍重曰,見朱子大全,則乃趙幾道之弟,朱書中,多有書札往復矣。上曰,此圖卽致道所爲乎?深曰,然。其詳見於通書矣。上曰,趙致道,問於朱子,此一款,以言語問之乎?書札問之乎?蓍重曰,朱子門人,以問目,問於朱子,則朱子,於其問目之下,或書得之,如題狀尾,致道所問,亦此類也。上曰,前者,命抄出朱子語類矣。何人爲之耶?蓍重曰,南二星,今方爲之矣。上曰,問於宋判府事,宋參贊,校正而爲之乎?對曰,語錄浩繁,就切未易,其中不可解者,亦多招譯官問之,亦不解矣。上曰,聞漢語中有官話,官話則難解云,譯官有能爲官話之人耶?曰,無之矣。上曰,招何許譯官問之耶?曰招趙東立輩問之矣。深曰,前日漂流人中所云,甲兵感謝等語,與我國頗相似。我國之言,近於南音也。世堅曰,高麗光宗朝,有雙冀者,自中原出來。始通中國言語,科擧亦自此有之。雙冀卽南方人也。上曰,假官會之假字,未改之耶?做字勝於假字,本文假字則存之,紙頭,書一作做字,兼看之,如何?蓍重曰,當如聖敎耳。兩儒臣,皆不入侍,如臣等魯莽,獨爲進講惶恐當出,與儒臣相議而改之。金佐明曰,伏聞有齒痛,未知若何?上曰,不至大段,而展謁之期不遠,慮有添傷耳。上顧洪重普曰,宗廟·社稷·南別殿守直之軍,不足使喚於祭享之時云。祭器修淨等役,則以各處守直軍,推移使喚,可也,而至於奉炬軍,則各處軍士,夜間闕直,亦似虛疎,不可以各處守直軍,爲奉炬之役也。洪重普曰,大祭時奉炬軍,其數甚多。故以各處守直軍移送事,爲草記矣。聖敎甚當,草記雖爲啓下,當以他軍推移爲之矣。上曰,衛將所,留軍幾名耶?重普曰,古者,一所留軍二十餘名,故祭享時及他諸役,皆以此推移矣。今則一所,只給留軍五六人,通諸所堇二十餘名,而左右之廳,又有三十餘名,故晝則待令於南營闕中,諸役及他使喚事,以此分送耳。上曰,貞陵奉炬軍,何以自京中送去耶?重普曰,未知其由也。各陵則無定送軍人之規,而獨貞陵寒食行祭之時,自本曹定送軍人矣。如帳幕及他事,皆自楊州爲之耳。佐明曰,貞陵近處,有一村,不爲仰役於楊州,而如掃雪等役,皆係於漢城府,此乃京城十里內,故如此也。至於守護軍及奉炬軍,旣非楊州所屬,則其自京中定送,亦以此也。十五日宗廟展謁時,世子祗迎·祗送,定於何所耶?北神門內外,俱似非便矣。上曰,此是闕內擧動,有何迎送之擧乎?佐明曰,聖敎,當矣。且闕內則世子當步,而闕廷之路差遠,以乘輿進往,磨鍊於儀注之意,敢達。上曰,知道。佐明曰,考見五禮儀,則世子拜禮之所,北向,而廟庭,元無北向之拜。自上展謁之時,則設席於東階,西向而拜。百官則東西兩班,相向而拜矣。上曰,宗廟則雖如此,而社稷則直向壇上而拜,似因地形而爲之也。重普曰,宗廟陪祭時,東西班,立於階下,相向而拜,元無當面之拜也。佐明曰,廟堂行禮,無北向當面之規,今亦依此磨鍊乎?上曰,此與五禮儀不同,問於大臣而爲之。佐明曰,世子冠禮,旣已定奪矣。以歲首加元服,允合古禮。正月念後,擇日行禮,則日氣雖未和暖,似無觸傷之患。廷臣之意如此,故敢達。上曰,此月之內,日氣必不和暖,而且不可行禮於房內,大病之餘,出外勞動,不無添傷之患耳。正月則決難爲之也。佐明曰,近來馬疫熾盛,司僕馬死者,至於四匹,故姑移馬匹於景德宮矣。上曰,閭閻間,亦有馬疫乎?佐明曰,間亦有之矣。司僕寺馬政,則僉正主管,而至於財用出入,則判官專爲主管,若不得人,則事多虛疎。判官朴崇古,頃日政,除授沔川郡守。一提調臣許積,欲爲啓請仍任,而聞其仕滿之期在邇,故中止矣。今聞其期限尙遠云,仍授前職,使之察任,何如?上曰,依爲之。佐明曰,臣以今十六日,下往安興,看審其形止,而事知軍官,不可不帶去。羽林衛朴崇玄,往還間,令兵曹除省記,何如?且下去後,不無公事,臣兼帶守禦使印,取去,何如?上曰,知道。重普曰,精抄軍,衣服藍縷,不成貌樣矣。昨才改服新衣,稍成軍容矣。上曰,中日試射時,例有單子,各於名下,懸所中分數多少,以爲給賞之地。兼司僕帖,亦依御營軍例,給之,可也。重普曰,此乃一軍務衙門,每事當爲事目,依倣御營廳之規而爲之耳。且新設之初,凡事不可不專委於一人,郞廳元萬里,方爲主管,事多修擧,而今差全羅道京試官。初頭之事,不可替授他人,元萬里京試官,改差,何如?上曰,初頭則似當有專管之人,京試官望筒,還入,可也。洪萬容曰,同副承旨李端相上來事,才已下諭,而新除授左承旨李弘淵,時在淸州地,上來未易云。近日廳中位甚不齊,前頭擧動之時,不可不備員,合有變通之道。院中之意如此,故敢達。上曰,然則遞差,當日爲改差出,可也。萬容曰,公私賤良妻所生從母役事,旣已定奪,而第未有年月定限,故外方未知曲折矣。似當有定限之擧矣。上曰,以判府日爲定限事,曾已定奪,以此擧行可也。朴世堅啓曰,頃者新及第泮宮謁聖之日,守齋儒生擯斥閔黯,使不得參。閔弘道,則以黯之姪,固有不安之跡,而至於李堂揆等,則初無與黯干涉之事,非有同被儒生之沮,而莫重展謁之禮,無端廢閣不行,揆以事理,已極無謂,至於陳疏自辨,又未免飾非之歸。此而置之,則將無以矯弊習而杜偏私。請參疏人縣令李堂揆等,竝命罷職不敍。上曰,不允。又啓曰,行副護軍趙啓遠,以年老重臣,退居田野,所當敬愼法度,廉約自守,上以體朝廷恤民之意,下以爲鄕里衣冠之率,而今乃廣點田産,致有民怨,不可以其休官退處之故,全無警飭之道。請行副護軍趙啓遠罷職。上曰,不允。又啓曰,統制使李道彬,前後陞擢,超出等輩,所當受任盡心,隨事修飾,以答奬眷者,乃其職也。西閫三年,瓜代乃歸,而凡諸戎務,一任抛棄,器竝廢,全不繕補。無一可恃,有可寒心。朝家陞擢委毗之意,果安在哉?怠慢之罪,固不可不懲。已試如此,而復授以南邊之重任,尤極不當。請統制使李道彬罷職。上曰,不允。又啓曰,正言趙聖輔,引嫌而退,隔等犯馬,不無所失。請正言趙聖輔遞差。上曰,依啓。又啓曰,新除授獻納尹忭,時在光州牧任所。請斯速乘馹上來事,下諭。上曰,依啓。重普曰,頃者咸鏡監司狀啓,咸興人父子,壬辰丙子兩亂死於國事,別無追贈之事,而本曹誤爲回啓,改付標之意,敢達。上曰,付標以入。重普曰,精抄設廳,宜擇閑廣之地,北營近處三淸洞中,頗似廣濶,故欲於此地設營耳。上曰,其地距闕近耶?精抄軍不可遠在,若稍遠於大闕,則不可爲也。重普曰,古兵曹,在金虎門外,庭廡頗廣,就此設廳,如何?上曰,備邊司越邊耶?對曰,然,庭廡頗廣,可容千兵,而堂上郞廳兩虎房舍,密搆之故,庭除似陿,若撤去一處則恢烣也。欲爲多備火藥以給之,賑恤廳所有京畿軍士減朔銀一千兩,取用,何如?軍中旗幟及他戎務,辦備所入甚多。本曹步兵之價,開城府則以銀子上納,他邑則以布上納者,通計一萬三千餘兩,留置本曹,謂之封不動,今欲取用千餘兩矣。上曰,知道。
上命引見留待守令,開城留守洪處亮,中和府使李延禎,羅州牧使朴贄,陰城縣監金汝南,全義縣監吳道弘,新昌縣監朴世樑,利仁察訪邊國翰,長水察訪文榮後,以次入侍。洪處亮進前伏曰,小臣有狗馬病,無以自力,前後召命之下,未得祗赴,不勝惶恐。今日猥受此任,辭朝下往,而第臣疾病如此,深恐筋力不逮也。上曰,留都之任,不異京官,今聞本府物力,亦頗凋殘矣。對曰,大同之役,則勅使支待等事,稍成貌樣云矣。穆淸殿事,臣下去後,看審橋樑紅門,當爲修葺,而南門外太祖舊基,至今謂之楸洞宮,基址頗廣。其中田至十餘日耕,民家亦且百餘戶云。臣下往後,待禮曹郞官下來,眼同奉審,圖形以上耳。聞判府事宋時烈之言,則百餘民家,一時撤去,亦爲重難,審其基址,築垣封閉,似爲宜當云。上曰,看其形勢而爲之,卿不往見,不知本府利害耶?對曰,臣未赴任,不知本府利害,下往見之,若有大段變通,則當爲狀啓矣。李延禎,進伏曰,臣中和府使李延禎也。上問履歷,對曰,宣傳官,都摠都事,經歷,珍島郡守,羅州營將,禁軍別將,慶源府使,釜山僉使。上曰,守令所當爲之事,何事耶?對曰,七事仍誦之。上曰,西路無營將等官,守令,以臨民之官,兼修兵政,雖未能如南方之鍊習,而善爲之,無令抛棄。對曰,何敢抛棄乎?上曰,無令有形迹,不至於煩,而善爲之,可也。中和乃所經直路,煩泄固不善,抛棄亦不善,以此兩間,善爲之,可也。年紀,幾何?對曰,四十一。朴贄,進伏曰,臣羅州牧使朴贄也。上問履歷,對曰,章陵參奉典牲奉事,壬寅庭試,登科,爲典籍,禮·兵曹佐郞,持平,濟用正,外任則爲公山縣監,慶尙都事,星州牧使矣。上曰,守令所爲,何事?對曰,七事仍誦之。上曰,羅州之大幾許?田結之數亦幾許?對曰,臣未赴任,不能知也。上曰,未赴任則其處利害,亦不知耶?所聞異於所見,雖不詳知,而大槪則人心不淳矣。金汝南,進伏曰,臣陰城縣監金汝南也。上曰,曾爲外任乎?履歷幾許?對曰,未經外任,以北部參奉,爲慶基殿參奉,典牲奉事,尙瑞直長,司僕主簿,除授本職耳。上曰,未知本邑利害耶?對曰,臣未赴任,不能知也。上曰,其處,何如?對曰,甚殘。上曰,依山耶,依海耶?對曰,非山非海。上曰,戶口田結,不多耶?對曰,甚少。上曰,接界於何道耶?對曰,慶尙道接界矣。吳道弘,進伏曰,臣全義縣監吳道弘也。上問履歷。對曰,南行宣傳官,禮賓別提,監察。上曰,未經外任耶?對曰,未經。上曰,守令所爲何事?對曰,七事仍誦之。上曰,本邑,大耶,小耶?對曰,小邑。上曰,本邑,亦爲量田乎?對曰,方爲之矣。上曰,陰城亦爲量田乎?金汝南,對曰,不爲矣。上曰,量田之善不善,只在守令賢否,善爲之。對曰,臣當下往,盡心爲之耳。朴世樑,進伏曰,臣新昌縣監朴世樑也。上問履歷。對曰,敬慕殿參奉,繕工奉事,濟用直長,宗簿主簿,監察,陽知縣監,工曹佐郞。上曰,曾爲陽智縣監,瓜滿而遞乎?對曰,在任一年,遭父喪而遞矣。上曰,本邑若何?對曰,小邑。上曰,量田爲之乎?對曰,時未爲之。臣下往後,問於民間,欲從民願而爲之矣。上曰,守令所爲,何事?對曰,七事仍誦之。上曰,七事之外,更無可爲之事耶?對曰,七事乃根本,雖有他事,七事爲重也。邊國翰,進伏曰,臣利仁察訪邊國翰也。上曰,還下去差使員耶?洪萬容曰,然。上曰,屬驛,幾何?對曰,十驛。上曰,驛馬好否?對曰,兩南則屬驛之人,合力出價立馬,故馬多良者。本道則馬戶獨當立馬,故馬甚不齊矣。上曰,本驛有弊瘼耶?對曰,別無弊端,而奴婢甚少,只以驛吏使喚,故不能支持矣。且立馬之規,與本道監司,相議變通如兩南之例耳。上曰,驛在何地?對曰,在公山地。上曰,本道諸驛中,何者最爲殘驛耶?對曰,本驛無奴婢,故若干驛吏,不能支持,而成歡,奴婢雖多,在於路傍,故最爲殘弊也。洪萬容曰,利仁,於本路諸驛中,最稱有物力矣。上曰,驛馬上中下三等,應役不同耶?對曰,上中下應役各異,而給結有多少矣。文榮後,進伏曰,臣長水察訪文榮後也。上曰,濟州出身耶?洪萬容曰,然。上曰,履歷。對曰,登科直出六品,爲承校勘,除授本職耳。上曰,濟州多有儒士耶?對曰,雖無善手,而蒙朝廷勸奬之德,多有讀書者耳。上曰,濟州亦有書冊耶?對曰,經書則自朝宗有入送之規,故可以得見矣。上曰,本驛所屬,幾何?對曰,臣未赴任,未能知也。上曰,本驛在何地?對曰,在新寧。李公傑,進伏曰,臣梨津萬戶李公傑也。上曰,履歷幾何?對曰,以訓鍊都監哨官,爲本職耳。上曰,本鎭在何地?對曰,在靈岩。上曰,所掌何事?對曰,軍器舟楫也。上曰,所掌只是軍器舟楫,而若不修擧,則將焉用哉?對曰,臣下往後,當報於水使,以爲修治,而聞物力甚殘,是爲悶耳。上命賜弓矢。遂罷出。燼餘
上在昌德宮。停常參·經筵。
仁獻王后忌辰齋戒。
自巳時至辰時,日暈。
洪萬容啓曰,備邊司郞廳,以大臣意來言,賓廳坐起日次,而國忌齋戒相値,不得開坐之意,敢啓。傳曰,知道。
又啓曰,領議政六度呈辭到院,而以國忌齋戒,留院之意,敢啓。傳曰,入之。
鄭繼胄啓曰,宋判府事箚子到院,而以國忌齋忌,留院之意,敢啓。傳曰,入之。
以領議政六度呈辭,傳于洪萬容曰,安心調理。
洪萬容,以都摠府言啓曰,副摠管閔熙,戶曹坐起,進去晝仕,請出標信。傳曰,知道。
又以禮曹言啓曰,五禮儀王世子謁廟儀,拜位之設,以北向磨鍊,而在前展謁時儀註,則以西向磨鍊矣。臣佐明昨日入侍時,伏承聖敎,問于諸大臣,則皆以爲,依五禮儀,北向爲當云。故節目依此磨鍊以入之意,敢啓。傳曰,知道。燼餘
上在昌德宮。停常參·經筵。
仁獻王后忌辰。
巳時,日暈左珥,白雲一道如氣,起自西方,直指東方,長竟天,廣數尺許,良久乃滅。午時未時,日暈。申時,日有重暈。內暈有兩珥。
夜一更,月暈右珥。二更,月暈。
藥房提調金佐明,副提調張善瀓啓曰,春寒猶峭,伏未審數日來,聖候,若何?眼候與齒痛,尙未快愈乎?展謁擧動,只隔一日,臣等不任憂慮,敢來問安。答曰,知道。時無他症矣。
鄭繼胄,以都摠府言啓曰,都摠管檜原君棆,以司饔院提調,今日監膳,除標信進去,而此後雖或監膳,入直相値之時,頻頻啓稟,似涉煩瀆,且有前例,亦爲除標信進去之意,敢啓。傳曰,知道。
南九萬啓曰,明日宗廟展謁出宮吉時,該曹已以乙時推擇,而卽今日氣猶嚴,自上方在調攝中,侵曉出宮,恐或有妨。且展謁之禮,異於酌獻時刻早晩,雖無可據之前例,依從前拜陵之規,隨時行禮,似無不可。令該曹更爲差退時刻,何如?傳曰,允。
南九萬,以禮曹言啓曰,明日宗廟展謁出宮吉時,更令日官推擇,則午時爲吉云。以此時知委擧行,何如?傳曰,午時太晩,以辰巳時間,用之,可也。
鄭繼胄,以摠戎廳言啓曰,廣智營入直木工廳壯抄三運軍兵,今已準番,當爲下送,依前例與訓鍊都監軍兵,明日還爲替代之意,敢啓。傳曰,知道。
南九萬,以吏曹言啓曰,通禮院相禮李秞,昨日差祭木覓山,祭罷下來之際,跌墜氷崖,左足違骨,傷處極重,不能運步云。今此王世子謁廟之時,相禮,乃是前行引導之官,而病勢如此,決難察任,李秞改差,何如?傳曰,允。
南九萬啓曰,卽因吏曹草記,通禮院相禮李秞,改差事,允下矣。明日展謁時,相禮當爲王世子引導之官,卽令該曹,口傳差出,何如?傳曰,允。
口傳政事,以呂閔齊爲相禮。
傳于鄭繼胄曰,明日擧動時,諸將則以朝參時落點諸將,引用,可也。
南九萬啓曰,明日宗廟展謁時儀註中,永寧殿東門外,設小次,因下敎問于禮官,則當爲改付標云,而臣意則自上若自永寧殿,不釋冕服,還于宗廟門外小次,則王世子,當以冕服,祗迎於小次之外,冕服祗迎,或似未安。自上不釋冕服之前,王世子先爲改服,亦未知其妥當,當用前儀註,自上改服於永寧殿門外,似乎無妨,何以爲之?敢稟。傳曰,未禮畢之前,以行禮之服祗迎,有何不可乎?
南九萬,以禮曹言啓曰,以本曹出宮吉時改推擇草記,傳曰,午時太晩,以辰·巳時間用之,可也事,傳敎矣。問于日官,則辰時·巳時,與辰·巳間巽時,巳·午間丙時,皆非吉時云。依前啓辭,仍用午時,何如?傳曰,不必拘於此例,以辰末,巳初間,用之宜矣。
南九萬啓曰,明日宗廟展謁擧動時,事變假注書,守宮之意,敢啓。傳曰,知道。
又啓曰,今十六日,祿都目政事爲之之意,敢啓。傳曰,知道。燼餘
上在昌德宮。停常參·經筵。
未時申時,日暈。夜二更五更,月暈。
南九萬啓曰,今日宗廟展謁出宮時刻,以巳初啓下,而卽今雪下不止,出宮時開霽,有不可必,依該曹初擇時刻,以午時差下,何如?傳曰,冬日陰晴,未可豫料,二嚴以下,隨時入啓,可也。
又以禮曹言啓曰,王世子展謁永寧殿之儀,不載於五禮儀,故自臣曹啓稟定奪後,依辛卯已行之禮,只宗廟展謁事,磨鍊儀註矣。卽者諸大臣,來會廟廷,以爲只行於太廟,不行於永寧殿,揆以情禮,殊爲未安云。諸大臣之意如此,儀註中,添入磨鍊以入乎?敢稟。傳曰,依爲之。
張善瀓啓曰,今日王世子展謁時,相禮當爲引導,而新除授相禮呂閔齊,卽速肅謝之意,分付之後,終無形影。其疾病事勢,雖未知如何,而其在事體,殊極駭異。相禮呂閔齊,請推考,使之卽爲出肅察任,何如?傳曰,殊極怠慢,不必勸出察任,先罷後推。令該曹卽爲口傳差出,察任,可也。
以朴增輝爲相禮。
鄭繼胄啓曰,摠戎使徐必遠,牌招,敎諭書·密符,傳授之意,敢啓。傳曰,知道。
上詣太廟幕次後,政院·玉堂·藥房問安。答曰,知道。
世子詣幕次後,政院·玉堂·藥房問安。答曰,知道。
張善瀓,口傳啓曰,王世子展謁永寧殿事,更爲定奪矣。自幕次距永寧殿頗遠,決難步詣。儀註中,以乘輿進詣,磨鍊,何如?傳曰,廟內乘輿,出於權宜,廟庭之前乘輿,尤爲未安矣。
又啓曰,廟庭之前,乘輿未安,誠如聖敎,而第自幕次,距永寧殿頗遠,步往之際,不瑕有傷乎?臣等之意,則王世子乘輿進詣廟門之前,下輿過廟門之後,又爲乘輿,則似無未安之事矣,敢啓。傳曰,雖遠,豈不可周旋乎?
又啓曰,王世子,纔經大病,步詣之際,必有勞動致傷之慮,乘輿進詣,似無未安之事。大臣之意亦如此,故敢啓。傳曰,廟內乘輿,出於權宜。廟庭至近之地,乘輿尤爲未安。自幕次進詣永寧殿之時,則步往,展謁後還來之時,氣力有所不逮,則乘輿,未知何如?該房承旨,問于大臣,定奪,可也。
南九萬口傳啓曰,臣謹以聖敎,往議于諸大臣,則左議政許積以爲,王世子,沖年纔經大病,行步之際,或不無致傷之患。儀註中,以乘輿磨鍊,似無未安之事云。領中樞府事李景奭以爲,禮曰,世子過闕門,則下,自幕次乘輿,進詣到廟門之前,降輿而行,似乎得宜云。行判府事鄭致和以爲,王世子,纔經大病,步往勞動,必有所傷,乘輿進詣,少無未安云。行判中樞府事宋時烈以爲,王世子步詣廟門之前,而令陪從宮官,隨後而行。如有氣力不逮之事,則稟達乘輿,恐或得宜云。諸大臣之意如此,故敢啓。傳曰,自此進詣之時,則步往展謁後,還來之時,若有氣力不逮之事,則乘輿,可也。以此分付該曹擧行。
上冕服入太廟,立於東階下,西向行四拜,世子由東夾門,立廟庭之南,北向四拜訖,上與世子,又四拜而出。詣永寧殿展謁,如太廟之儀,禮訖還幕次。
政院·玉堂·藥房問安。答曰,知道。
世子還幕次,政院·玉堂問安。答曰,知道。
南九萬口傳啓曰,宗廟永寧殿展謁時,誤唱四拜,以致失禮,事極可駭。當該通禮·引儀·臚唱,竝推考,何如?傳曰,依啓。
上還宮後,政院·玉堂·藥房問安。答曰,知道。
王世子還宮後,政院·玉堂·藥房問安。答曰,知道。
二品以上問安。答曰,知道。
洪萬容,以義禁府言啓曰,以京畿監司啓聞,因刑曹粘目,前學正金鼎台,移本府稟處事,允下矣。金鼎台,方待命於本府,卽爲拿囚之意,敢啓。傳曰,知道。
又以兵曹言啓曰,本曹所屬司僕寺,在戊申秋冬等褒貶,因本寺提調有故,今始磨勘以入之意,敢啓。傳曰,知道。
又以兵曹言啓曰,別試武科新出身,姑待庭試武科出榜,一時赴防之意,曾爲啓稟矣。庭試旣已罷榜,別試武科出身赴防日期,從其所居遠近,磨鍊以入之意,敢啓。傳曰,知道。
執義金澄,持平趙遠期啓曰,臣等,以頃者朝廷問安時,承旨不卽出待之故,論罷當該承旨矣。今聞遲緩之責,專在右位,而左承旨金宇亨,則少無所失。啓辭所謂互相推諉等語,出於傳聞之誤,大非實狀云。臣等論事不審,以致宇亨混致坐罷之罰。其率爾顚錯,固已甚矣。且臣等頃論前監司閔點之罪,而今聞點,刑殺二人之後,屢定推官於各邑,使之決給,而推官皆不肯奉行,故終乃移送於全州,則府尹安縝,不能守法爭執,曲從監司之意,不有國典,任自低昂。至以連三代良役六十年過限之人,公然決給於李光胤等,其爲罪狀,亦極可駭,而臣等,全然遺忘,不能竝論,物議譁然,皆以爲大失事體。臣等昏謬不察之失,又不可勝言。以此以彼,何敢一刻苟冒於臺席乎?請命遞斥臣等之職。答曰,勿辭。
洪萬容啓曰,執義金澄,持平趙遠期,再啓煩瀆,退待物論矣。傳曰,知道。
司諫朴世堅,正言慶㝡啓曰,頃者新及第泮宮謁聖之日,守齋儒生,擯斥閔黯,使不得參,閔弘道則以黯之姪,其不安也,宜矣。至於李堂揆等,則初無與黯干涉之事,非有同被儒生之沮,而莫重展謁之禮,無端廢閣不行,揆以事理,已極無謂。至於陳疏自辨,又未免飾非之歸。此而置之,則將無以規其失而杜弊習。請參疏人縣令李堂揆等,罷職不敍。行副護軍趙啓遠,以年老重臣,退居田野,所當敬愼法度,廉約自守,上以體朝廷恤民之意,下以爲鄕里衣冠之率,而今乃廣占田産,致有民怨,不可以其休官退處之故,全無儆飭之道。請行副護軍趙啓遠罷職。統制使李道彬,前後陞擢,超出等輩,所當受任盡心,隨事修飾,以答奬眷,乃其職也。西閫三年,瓜代乃歸,而凡諸戎務,一任抛棄,器械之弊,全不繕補,無一可恃,有可寒心。朝家陞擢委畀之意,果安在哉?怠曼之罪,固不可不懲,已試如此,而復授以南邊重任,尤極不當。請統制使李道彬罷職。今日永寧殿外班行禮之時,臚傳錯誤,致令在庭百僚,顚倒失儀,不成模樣。當該禮貌官,請先罷後推。答曰,不允。末端事,依啓。
大司憲尹鏶疏曰,伏以臣,年迫七十,不但筋力已盡,行步蹇澁,精神都耗,言語顚錯,臨事昏謬,固其宜矣。臣於頃者,往來試所,觸冒風寒,晨進暮歸,殆過一旬。前日登對之時,已有其候,罷出之際,手脚顫掉。僅得還家,僵臥床席。晝夜沈痛,食飮全廢。頭疼若破,四體如束。寒熱交攻,進退無常。頓無起勤之望,今已十數日,不意新命,又下於此時。惶恐愧縮,不知措身之所。伏乞聖慈,俯燭病之如此,亟賜遞免,俾得專意調治,少延垂死之命,則實天地生成之德也。且臣竊有區區所懷,未得暴白者,不得不仰籲於日月之下。臣於其日引對之時,雖與同僚,行相會禮,而事出忽遽,略交數語。於具文治事,則果有欲停之言,而復念此時西閫,決非文治所可堪。至於李堂揆之事,則臣之本意,有不然者。堂揆等之陳疏,縱云不可,當初館儒之不有先朝明敎,敢生橫議,防塞謁廟,誠爲過甚。今舍其始發之儒生,略不擧論,獨罪堂揆等,累日爭執,是果得其平乎?夫如是故,人多不厭,而紛紜之端,□□不止。稍有見識,爲當今慮者,亦必慨然於此矣。臣之意見如此,□强屈苟同,而只緣急於入侍,未及與同僚,商確停當,又不竝及於避辭中,此臣之昏謬處也。臣旣不能與時俯仰,而冥行不止,動輒顚頓,尙誰咎哉?況此臺憲之長,是何等重任,而如臣陋劣,復冒匪據,重貽淸朝之羞,而益致狼狽哉?惟冀速蒙恩遞,使之私自省愆,仍專醫藥,復尋生路,不勝萬幸。臣無任慚惶戰灼之至。答曰,省疏具悉。卿無所失,安心勿辭,從速察職。
副司果洪錫箕製進敎摠戎使刑曹判書徐必遠書,王若曰,時今岌岌,武備宜先,將豈人人,戎機最重,屬之誰乎?簡在予心,惟卿,魁偉之姿,深沈其器。不謂頗·牧,曾在禁中,雖比范·韓,亦非已右。外內之試皆可,前後之效旣多。按方面則八服嚴明,守保障而政務恩信。所以委任於今日,何但受知於先朝?執法不撓,譽愈隆於司寇,觸事無滯,才已著於決疑。知爾方剛,不愧孟博,聞其淸白,何讓胡威?武臣守馬革之心,予爲之歎,書生有燕頷之相,今見於卿。玆授卿摠戎使,卿其宜盡詰戎之方,更勵徇國之志。緩急詎忽於朝夕?寬猛相濟於弛張,爲任如何?豈非腹心之託?得人而已,何必肺腑之親撫士卒?必體予誠,嚴約束以明師律。信乎不奪之節,予豈誤知?公耳忘私之忠,卿所自許。雖昔太平之日,尙且言兵,況此孔艱之辰宜若臨敵。軍旅未嘗聞之事,自當優爲,韜鈐非已試之能,亦必曉達。虎豹在山之勢,賴卿之存,熊羆守境之功,從此可見。於戱,蒼蒼可畏,方切災·沴之憂,赳赳雖賢,豈若詩書之將?素志益勉於報效,赤心毋怠於始終,故玆敎示,想宜知悉。燼餘
上在昌德宮。停常參·經筵。
辰時,黑雲一道如氣,起自東方,直指南方,長數十餘丈,廣尺許,良久乃滅。午時,日暈兩珥。夜二更三更,月暈。
下直,仁川府使申嵩耉,三和縣令李時培,赤梁萬戶鄭道遠,南極浦萬戶鄭昌會。
藥房都提調許積,提調金佐明,副提調張善瀓啓曰,昨日展謁太廟,勞動玉體,伏未審夜來,聖候,何如?臣等不任區區憂慮,敢來問安。答曰,知道。無事。今後勿爲間日問安。
南九萬啓曰,卽者禮曹判書金佐明,以泰安設倉處看審事,來呈下直單子,而王世子冠禮,因左參贊宋浚吉箚子,以今月內定行事,昨已批下矣。前頭典禮,必多講定之事,不可以佐貳之官代行。禮曹判書金佐明,使之過王世子冠禮後下直,宜當。大臣之意,亦如此,故敢此仰稟。傳曰,姑待下去,可也。
政院·玉堂問安。傳曰,知道。
世子宮問安。答曰,知道。
南九萬啓曰,禮曹判書金佐明來詣請對矣。傳曰,引見。
李程啓曰,王世子冠禮時,當有敎文撰出之事,而館閣堂上,時無見存之員,依榻前定奪,從速差出事,分付該曹,如何?傳曰,允。
有政。吏批,判書李慶徽進,參判李尙眞在外,參議未差,都承旨張善瀓進。
李程啓曰,今日爲政事,命下矣。吏批則都承旨張善瀓,進去,而兵批則該房承旨鄭繼胄,呈辭入啓。同副承旨李端相在外。右副承旨洪萬容及臣程,與兵曹堂上,俱有相避。右承旨南九萬,以代房,藥房進去。兵批,何承旨進去乎?敢稟。傳曰,吏·兵批兼進。
兵批,判書洪重普進,參判兪㯙未肅拜,參議朴世城進,參知尹飛卿進,都承旨張善瀓進。
吏批啓曰,本曹參議,今當差出,而擬望之人乏少,承旨·外任,竝擬,何如?傳曰,允。
張善瀓,以吏曹言啓曰,本曹佐郞洪萬衡,素有積年痼疾,頃於大政時,添得吐血症勢甚重,使之調理察職矣。今聞其病勢危劇,差復無期云。洪萬衡,今姑改差,何如?傳曰,允。
兵批啓曰,武科新出身中,有曾有履歷營將可合之人,而未及赴防之前,差除營將,有違規例,不得擬望矣。諸大臣之意皆以爲,禁軍內乘,亦爲除防,則營將之任,異於他職,不可以未赴防爲拘云,故擬望以入之意,敢啓。傳曰,知道。
洪萬容,以刑曹言啓曰,本曹正郞尹世獻呈狀內,重患核痛,咽喉浮塞,粥飮難通,失音且甚。旬月之內,差復難期,斯速處置云。尹世獻蔭官中知名之人,到處頗有聲績,而卽今年過還甲,煩劇之地,實難堪當。且其病勢如此,姑爲改差,今日政,以年少剛明人,差出,何如?傳曰,允。
又以都摠府言啓曰,副摠管閔熙,義禁府坐起,進去晝仕,請出標信。傳曰,知道。
張善瀓,以司饔院〈言〉啓曰,濟州十一月朔進上乳柑·洞庭橘·柑子,今日來到,而全數腐杇,體色稍完者,絶無而僅有。海外封進之物,曾無退送之規,不得已仍爲捧入,而所封之物,旣有腐傷,則封進官吏,不無其責,推考,陪持下人,下陸之後,中路稽滯,多至六日,亦令攸司推治,何如?傳曰,允。
以吳尙爲掌令,南二星爲應敎,曺挺宇爲鴻山縣監,任潚爲燕歧縣監,南九萬爲吏曹參議,閔鼎〈重〉兼同成均,姜碩耉爲奉常直長,趙始久爲養賢庫奉事,李聖益爲東學訓導,鄭萬和爲宗簿提調,順川郡守李守恒爲通政,李翊爲承旨,閔蓍重爲吏曹佐郞,金迬爲禮曹正郞,李秞爲濟用正,閔蓍重兼南學敎授,尹以道爲刑曹正郞,鄭之虎爲五衛將,姜說爲僉知,尹坪爲副率,朴惟良爲營山萬戶,李翔·李休徵·權諰爲副護軍,李聖淸爲副司果,李有相爲副司直,具鎰爲洪陽營將。
兵批啓曰,洪陽營將具鎰,時無加資之命,何以爲之?敢稟。傳曰,依加資。
張善瀓啓曰,濟州牧使李,本島田畓改打量事狀啓末端,只書年月,不書日字。昨日紛擾之中,未及致察,啓下備局矣。卽者大臣送言之後,始乃覺悟。臣以代房,難免不察之失,不勝惶恐。莫重狀啓,如是落書,殊無敬謹之意。濟州牧使李□請推考。傳曰,允。
洪萬容,以兵曹言啓曰,今日精抄廳千摠,率精抄軍,私習於闕門外,入直精抄軍,除標信皆用,何如?傳曰,知道。
又以兵曹言啓曰,各司守直軍,不緊處裁減後,小分軍出用之際,遊軍些少,勢難依前派定,而其間亦不無謬規,故相考前例,可減之處,別單書入之意,敢啓。傳曰,知道。
又以兵曹言啓曰,以備邊司啓辭,以平安道設科時,試取節次及額數多少,令該曹稟旨擧行事,允下矣。相考年前咸鏡道試取事目,則六兩三矢九十步,騎蒭一次二中,柳葉箭五矢一中,落點,而以取三百人,二技,判下矣。規矩則當臨時書入,而外議或云,西路擧子,則比北路倍多,只取三百,似爲太少,或云西路擧子,則大小科擧時,皆來赴京中,非如北道之人,路遠停擧之比,三百人亦爲太多云。試取多少,唯在上裁,而應行節目,則不可不前期分付,以爲列邑擧行之地。故依倣北道設科時事目,姑先出入之意,敢啓。傳曰,知道。
又以禮曹言啓曰,貞陵齋室重建事,依收議定奪矣。在前各陵丁字閣齋舍修改時,例設重建廳。令吏曹考例差出監董官,以爲料理繕造之地。守直參奉及守護軍差定事,竝令前期啓稟擧行,而祭器鑄成事,亦依他陵擧行之意,分付各該司,何如?傳曰,知道。
以領議政鄭太和七度呈辭,傳于洪萬容曰,遣承旨敦諭。
以備忘記,傳于洪萬容曰,長番內官李應順,莫重啓下公事,誤踏啓字,極爲非矣,推考。
洪萬容,以禮曹言啓曰,以左參贊宋浚吉箚子,王世子冠禮,行於元月事,依箚辭擧行事,命下矣。令日官推擇,則今月二十七日平吉,而曆註,不出冠帶云。雖未純吉,以此日啓下乎?敢稟。傳曰,欲用歲首之月,予意亦然,而卽今春寒未解。十日之內,雖或稍暖,大病之餘,露處脫着,實多難便。從容更思之,則不若仲春之和暖,依前定日,施行宜矣。
又以禮曹言啓曰,以本曹啓辭,備邊司回啓,今此西路設科,旣依咸鏡道例,則文武對擧,亦當依前例施行,而或取節次,額數多少,令該曹稟旨擧行事,允下矣。若依北道設科例爲之,則當遣重臣試取,令廟堂稟旨差出,而應行節目,磨鍊以入之意,敢啓。傳曰,知道。
又以禮曹言啓曰,弘文館啓辭,成均館從享列位名號·位次,可疑處,博考事,請令禮官更爲稟處事,允下矣。依前日本曹啓辭,更問于其時在外儒賢後,稟處,何如?傳曰,允。
又啓曰,臣承命往諭于領議政鄭太和,則以爲,臣七上辭單,冀蒙恩遞,不惟不許,至有遣承旨敦諭之擧,惶感罔措,不知置身之所。臣自前月二十二日得病之後,左邊不仁,爲主症,不能任意行步。熱畜臟腑,夜尤煩惱,苦痛達曙,自知死期非遠,而兩耳全聾,不聞人言,未有更起爲人之勢。尙何望其帶職行公乎?方寸閟塞,不知所達云矣,敢啓。傳曰,知道。
李程,以戶曹言啓曰,禮賓寺重記所付甘醬,發遣本曹郞廳,反庫,則元數四百八石零內,一百六十二石十二斗,味變,有同泥土,不得已蕩滌會減,而不謹沈醬看護之狀,實爲痛駭。典守書員·庫子等,今方自本曹囚禁治罪矣。該掌官員,則各瓮所塡歲月,幾盡雨洗,不辨字畫,無以査出。只考其字畫可記者,則主簿奇震甲·朴進益·李復一·兪瑾·羅星五等內所沈各一甕,味變。竝從重推考,何如?傳曰,允。
持平崔後尙啓曰,滓賤小臣,謬叨匪據,效蔑絲毫,愧切尸素,而宿患疝痞,挾寒發作,危惡之症,與日俱深。委頓床席,若將垂絶,尋單見阻,尙此帶職,而昨日擧動,終不能趨參,身忝法官,罪安所逃?病勢沈劇,末由起動,經宿之後,始爲來避。所失尤大,何敢一刻晏然?請命遞斥臣職。答曰,勿辭。
司諫朴世堅啓曰,臣伏見大司憲尹鏶辭疏中所陳者,乃頃日與臣相會時事也。其時忽遽,未及商確停當,果如疏中所陳,而臣之前避,業已備陳矣。獨其旣以李堂揆之陳疏,爲不可,而又以館儒防塞,謂之過。捨而不論,致有紛紜爲言,此則鏶之言,雖有其意,而所未及發者也。蓋糾劾堂揆等者,本非爲右館儒而發也。堂揆等之不行展謁者,初非見阻於館儒而然也。然則其不可以欲論堂揆等,而竝翹館儒之過,事理明甚。鏶曾不明言於前,而今又以此辭,强咎其論,顯加譏斥。臣於此,不勝瞿然。竊恨其日商確之未悉,而至於以此紛紜,臣亦不能無慨也。如臣庸陋,尸素隨行,徒起鬧擾,實增慚悚,而旣以不論館儒被斥,則臣何敢一日晏然於言地乎?請命遞斥臣職。答曰,勿辭。
正言慶㝡啓曰,臣於昨日,與司諫朴世堅相會,商確前啓等事,其中李堂揆等之事,臣意欲爲停啓,則世堅,答以此非苦爭之論,而但於同僚相會之日,汲汲停啓,殊未妥當。今姑連啓,更議停止,未爲不可,有所持難,臣不欲以停論差遲,惹起爭鬧,仍爲連啓矣。卽者朴世堅,以大司憲尹鏶,疏斥不論館儒,獨論堂揆等,至於引避。臣旣參其論,則不論館儒之斥,臣亦難免,何敢一刻晏然?請命遞斥臣職。答曰,勿辭。
洪萬容啓曰,持平崔後尙,司諫朴世堅,正言慶㝡,再啓煩瀆,退待物論矣。傳曰,知道。
上御養心閤,禮曹判書金佐明請對,左承旨李程,假注書李日井,記事官申翼相入侍。金佐明曰,昨日,展謁太廟,勞動玉體,恐有所傷,朝承藥房之批,聖候平安,臣等竊以喜幸焉。臣今當下往泰安,看審設倉形止,而因政院啓辭,有姑留之敎,故臣敢此請對矣。世子冠禮不遠,臣待罪禮曹,不當下往,而已爲行關於本道監司處,期日相會,本道水使,亦當待候於安興,臣今不可留矣。若命遞臣本職,授以在京之人,則事勢便當矣。上曰,卿到彼看審,則掘·浦設倉,何者爲先耶?對曰,掘浦之役甚巨,利害固難易料,而設倉則看其形勢後,分付水使,使之主管,如何?上曰,設倉,不可委諸本道爲之乎?對曰,委諸本道,亦無不可,而擧措重大,必送京官,看審其形勢爲當,判府事宋時烈之意,如此。前日以此定奪於榻前,臣欲下往者重耳。且王世子冠禮,只隔十日,冠服等物,雖可及爲,而日氣和暖,不可必也。上曰,更觀數日,若不和暖,則不可行禮,卿姑留數日,以待行禮與否,停當而後,下往似好矣。對曰,冠禮,重事也。比設倉則事體懸殊,而設倉,亦是朝家軫念民事之意,不可緩也。命遞臣職,改授他人,有何難乎?且冠禮之時,有敎書,亦當豫爲分排,而事體重大,不可使知製敎製進,差出館閣堂上,製進,何如?今距冠禮之日,只十餘日,斯速差出,可以及爲耳。上曰,冠禮無都監耶?對曰,無他儀仗,只尙衣院進排衣襨而已,故無都監也。上曰,敎書則大提學,似當製進矣。對曰,臣未諳古例,未知大提學製進耶,館閣堂上製進耶。若考前例則可知耳。上曰,世子大病之餘,昨者廟庭行禮,氣力亦不如常。況日寒如此,十餘日之內,似難外行禮也。昨觀日氣稍暖,欲以此月內加冠矣。今日則又復寒凝,十日之內,其能和暖乎?對曰,十日之內,固難望日氣之和暖也。奉使出外之人,例遞其職名。臣之所帶本職及兼帶內局提調,皆不可久曠,竝許遞免,幸甚。上曰,卿之往還,費了幾日耶?對曰,此月之內,可以回還矣。上曰,卿可帶職往還,不必遞改也。館閣堂上差出事,政院稟處,可也。佐明曰,臣今下直,往宿果川。地官則不必帶去,欲順地勢而設倉矣。上曰,忠淸監司,亦來會耶?對曰,已令監司及水使,趁此二十一日,來會於泰安耳。上曰,水使卽申汝哲耶?對曰,然。上曰,水使無巡歷之事耶?對曰,無巡歷之事,只有水操,而繫戰船於永保亭下,坐其上而已也。上曰,保寧距設倉處幾里耶?對曰,三息餘也。安邊串,入海中四十餘里,卽國家養松爲船材處也。今此設倉時材木,欲令水使,取用於此處耳。李程曰,上番翰林李藼,今日適爲出去,未及入侍,以致左右史不備,請推考,何如?上曰,依啓。上曰,倉舍當作幾間耶?佐明曰,臣見戶曹行移,則亦不言間架之數,臣意則欲先作五十間,五十間,可容萬石也。如或不足,則添搆,亦可也。北邊設倉,亦不可已,忠淸海運之穀,如附近於倉所者,則直納於北倉,以除屢度輸運之弊似便矣。如林川等邑邊海之地,則設倉於海邊以捧之,仍爲載船。今若來納於倉所,則道路頗遠,民必苦之矣。上曰,忠淸道邊海之邑,幾處耶?對曰,如瑞山·林川·庇仁·藍浦等邑,皆是也。上曰,自安興設倉近處,來納京倉,水路,幾許耶?對曰,臣問於瑞山僉使,則乘風,一日可到燕尾,三日可達京江,若不得風,只隨潮而行船,則歷紫燕等地,五六日可到燕尾云。全羅之船,若能輕載,則十五日可到京江矣。稅船一隻,只許載五百石,而船人輩,貪受價物,多載私穀,以致船重而敗。今若來納於倉所,監捧輸來,則私家之穀,不得添載之矣。遂罷出。燼餘
上在昌德宮。停常參·經筵。
未時申時,日暈。白雲一道如氣,起自暈上,直指東方,長五六丈,廣尺許,移時乃滅。夜一更,月暈兩珥。三更,月入太微垣左掖門。四更,月暈。
下直,高敞縣監宋國士,馬島萬戶金汝敏。
傳于洪萬容曰,召對爲之。
李程啓曰,僚員之不齊,未有甚於今日。廳中只有左副承旨洪萬容及臣程,出納之際,事多苟艱,右承旨李翊,卽爲牌招察任,何如?傳曰,允。
洪萬容,以都摠府言啓曰,副摠管閔熙,義禁府坐起進,請出標信。傳曰,知道。
大司憲尹鏶啓曰,臣伏見司諫朴世堅引避之辭,以强咎論,顯加譏斥等語爲辭,臣實瞿然之至。李堂揆之事,臣之意見,固如前疏所陳,但於相會之時,極其忙遽,旣未及商確停當,而又不竝及於引避中,是臣昏謬做錯處也。臣之所以累及館儒者,非深罪館儒,必欲對擧竝論,有若相當者然,只慮有所偏激,或有不龐者發。今者諫院引避,指此爲言,本懷雖有不然者,豈可人曉?此臣之所以不敢有咎人之意,而尤難晏然者也。且臣所患感冒之症,近因日氣酷寒,轉輾添加,僵仆床席,已過十數日。雖欲自力,勢實末由,再昨展謁之時,春宮陪從,此實近日罕有之擧,都人瞻仰,孰不傾抃?臣忝居臺憲,終不得趨參於扈侍之末,病伏中焦戰有不暇言,而罪戾則又加一節矣。以此以彼,決不敢一刻仍冒,請命罷斥臣職。答曰,勿辭。
正言李奎鎭啓曰,本院方論李堂揆等事,臣意以爲,元非大段之事,一向論執,實涉支離。且堂揆等疏意,專以暮夜行禮爲未安,則亦不可攻之太甚,故將欲與同僚商確停啓矣。再昨擧動罷後,宿患添劇,無計起動,未行相會禮之官。又無簡通之規,有懷未吐,以至于今。今者本院多官,相繼引避,臣當爲城上所,而累日爭執之論,逕停於同僚引入之時,事理有所未安。仍循連啓,貌從心違,則臣亦決不可爲也。當此召對之時,未免瀆撓,臣罪尤大,請命遞斥臣職。答曰,勿辭。
洪萬容啓曰,大司憲尹鏶,正言李奎鎭,再啓煩瀆,退待物論矣。傳曰,知道。
上御養心閤,召對行判中樞府事宋時烈,兵曹判書洪重普,參贊官洪萬容·李敏迪,檢討官洪柱國,假注書李日井,記事官李藼·申翼相入侍,李敏迪,進講心經修身在正其心章。又讀註,自朱子曰,至小註東萊呂氏說。宋時烈曰,身有所忿懥之身字,伊川,改作心字,朱子從之矣。忿懥者,怒也。怒者,人情所固有,孟子,稱文王·武王,一怒而安天下,則怒者,雖聖人,亦皆有之,不是爲病,而有所二字爲病也。洪柱國曰,怒者,情之發,非病也,而有所二字,古人釋曰,留心忿懥,則乃爲病也。敏迪曰,喜怒哀樂愛惡欲七者,人情所固有。聖人亦有之。但發不中節,則爲病也。時烈曰,孔子言,顔子不遷怒,不遷怒者,非留怒於心也。敏迪,又釋朱子註。時烈曰,一有之云者,非謂四者之中,一者有之也,謂少有之也。或不能不失其正之或字,先正臣李滉,常疑之,以爲欲動情勝,則無不失其正矣,何可着或字耶云。仍釋至無以檢其身曰,古人,比此心於主人,若主人在家裏,則點檢其家事,修葺其破壞。若主人不在,則任其頹敗,此何以異於心不存,則無以檢其身乎?敏迪又釋附註。時烈曰,比諸屋子,主人在內,則外盜不敢入。若無主人看護,則外盜何憚而不入乎?上曰,虛實二字,猶言體用耶?時烈曰,非也。虛者,無物欲之謂,心無物欲,故虛。實者,無妄之謂,事皆不妄,故實,不是兩件事也。敏迪,又釋至主一銘曰,林用中,字擇之,朱子弟子也。鬼闞其室者,出於楊子也。時烈曰,神者,陽也,善也。鬼者,陰也,惡也。高明之家,卽富貴之家。鬼神好財物,故闞之,此亦楊雄之言也。心不可有一事之有字,與有所之有字,同也。敏迪,又釋明道修橋事。時烈曰,此一事,以聖人言之,則修橋旣過之後,不當復留於心,而明道先生於此未免事過而留着於心,故以此戒學者也。敏迪曰,明道先生,嘗以邵堯夫數學之說,推算皆合。謂堯夫曰,堯夫之數,只是加一倍法,堯夫驚歎其聰明。他日伊川先生,問加倍之法,明道曰,都忘之矣。因歎其心無偏系者如此,此則事過而不留於心者也。古人云,悔者,善心之萌,而猶不可留着於心。況其他乎?仍釋至荀子說。上曰,憂喜之間,若有系着之事,則皆非也,豈爲理乎?時烈曰,然。上曰,句絶打點,或點或否矣。柱國曰,後當點之。上曰,中原則讀書無吐,勝於我國之懸吐乎?時烈曰,甚爲簡便。敏迪曰,雖無吐而以語錄解釋也。上曰,應不如我國懸吐之通暢也。時烈曰,中原言語,便是文字。大明時我國使臣入往,宿於一士人家,則其家小兒,問於其父曰,朝鮮之人,亦解書乎?其父曰,書同文云,則其兒解聽矣。上曰,以此章心不在焉等語見之。聖人之言,可謂至矣。時烈曰,仰面貪看鳥,回頭錯應人者,卽杜甫詩,而朱子嘗引之,以明此章之義,聖人之言,眞可體而行之也。孟子奕秋章之言,亦同此意耳。上曰,古人之言,簡約明白如是,而後世之文,則與此懸殊,文體漸變而然耶?時烈曰,文體與時高下。經傳之文,則後世固莫之及,而戰國以下,文章漸下。東漢之文,已趨於浮華。及至五代,則委靡極矣。韓退之,雖變爲古文,而已非古聖賢之言語。況其下者乎?上曰,明道澶州修橋,是少年事乎?時烈曰,少年事爾。上曰,主一銘本文,多少何如?時烈曰,主一銘,無著現處,臣未見全文矣。敏迪,起而言曰,人主學問,異於儒士,日用酬酌處甚多。今雖進講心經,而兼講史學,不可已也。古人興亡理亂之迹,皆具於史記,最切於人主之觀覽,而史學中朱子綱目,宜先進講。綱目,乃朱子晩年,法春秋而作者也。時烈曰,心經,雖甚切要,而史記所載,皆歷代興亡治亂之迹。推而行之,則乃格物致知之事,不可不兼講也。今後則進講之時,玉堂,持兩冊入侍,心經則減讀行數,兼講綱目,何如?上曰,此言甚好矣。敏迪曰,以講規言之,則朝講心經,夕講綱目,而近來日氣寒洌,不可再開筵席於一日之內。依判府事所達之言,爲之似當。綱目則日講五六張,何如?上曰,依爲之。上命取咸鏡監司啓本,授洪重普曰,此公事,不必回啓,直爲擧行條件,分付,可也。洪重普,讀其啓本曰,此永興出身宋繼南事也。繼南,曾於丁卯年,以使臣軍官,入往北庭,守義不屈,而其時未蒙恩典,誠爲欠事,似當有褒賞之擧矣。且其子宋仲賢,方在兵營,爲敎鍊官十年,頗有其勞云。上曰,宋繼南,贈職乎?錄用其子孫乎?時烈曰,其節義顯著,贈職後錄用其子孫,可矣。上曰,宋仲賢,出身耶?重普曰,非出身也。宋繼南則贈職,仲賢則爲將官,如何?時烈曰,先王,每留意於西·北兩路,爲國家慮至矣。其地之人,雖才不及人,用之,可也。重普曰,西北之人,調用頗多,至於部將,則不塞西·北路人矣。上曰,宋繼南,言于該曹贈職,而其子,亦爲隨才收用,可也。敏迪曰,北道之人,多有驍健者,若抄爲禁旅,隨才選用,則必多興起矣。上曰,或試以弓矢,或試以膂力,選用則好矣。重普曰,臣得見六鎭之人,則多有可用者,禁旅中,亦多北道人。蓋六鎭之人,勝於南道矣。上曰,令南·北道,每年各爲抄送五人,以爲試才收用之地,而如膂力過人者,則懸錄其名下,善射者,亦爲懸錄,可也。時烈曰,國家收用北路之人,意非偶然,抄送五人,其數太少矣。上曰,今年則南·北道,各爲抄送十人,可也。且前者咸鏡監司狀啓,捉虎人,武士耶?洪萬容曰,以其狀啓見之,非武士,似是常漢也。上曰,非但其人膂力過人,誠孝可尙。如此之人,雖爲收用,可矣。重普,又讀啓本曰,此乃永興官奴承明事也。承明,丙子年,以防禦使牙兵,自願偵探,遇賊力戰而死,事蹟明白云,而承明,係是官奴,不宜有贈職之擧。其子業興等兄弟方爲永興官奴云。特爲免賤,何如?時烈曰,免賤則其子孫爲百姓,於國家亦不爲失矣。上曰,承明之長子,免賤,可也。重普,又讀啓本曰,此永興人劉得淸事也。得淸,曾在壬辰年,以別隊忠義,赴戰被執於倭人,不屈而死。其子宗一,丙子年,亦以別隊忠義,抄赴於副元帥幕下,襲擊淸兵,力戰而死云。其父子,死於國事,忠義可尙,合有褒贈之典矣。上曰,竝爲贈職。其子孫,亦依宋繼南例,隨才收用,可也。敏迪曰,國家之視西北,兩路一體,而平安道,多有武力可用之人,另爲選用,如何?時烈曰,若如李敏迪所達之言,西路亦依北道例,一體施行則好矣。上曰,平安道,亦依北道例,抄送十人事,分付,可也。重普曰,精抄軍,再昨及昨日,連爲試才,每日草記,亦甚煩數。此後則不爲草記,出往鍊習,何如?上曰,依御營軍例,除標信出往鍊習,可也。重普曰,古兵曹設營,連日開坐而見之,郞廳房撤去,則其庭甚廣。南墻外有士人家,其基可二百餘間。自本曹給價買之,合而爲一,則可容一千人方陣矣。上曰,頃日擧動時結陣,卽精抄軍耶?重普曰,是矣。火藥·鳥銃等物,今方辦備,而多費財力,明年軍布收捧之後,則自可料理爲之,而卽今物力,無他辦出處,願得許通帖·空名帖若干張,爲軍務措置之地,何如?上曰,參酌爲之,而以草記詳達稟處,可也。重普曰,軍門用度浩煩,持旗·軍牢等人,今方慕得百人。一年所給價木,當至七十餘同,本曹官員丘債,減給疋數。書吏輩,亦爲減除,以爲此處之用,似當矣。上曰,賑廳米千餘石,貸用,可也。重普曰,料布不緊者及丘債所減之數,欲從來□盡爲量減矣。時烈曰,孟子云,大國五年,小國七年,我國亦以七年爲限,減除諸般浮費,若國用有裕,則還給,亦何難乎?上曰,今以姑減磨鍊,減除,可也。重普曰,精抄廳旗幟等物,方自本曹貿得綿紬措備,而今聞戶曹,多有用餘之紬,皆是數尺,無可用之處云。此尺紬,取用,何如?時烈曰,謂之碎紬可矣。上曰,用餘碎紬,取用,可也。重普曰,北道之人,以赴擧上來,其中一人,乃穩城人也。罷科之後,不能還家,行乞於市,臣聞之,招見給料,待北道邊將有闕,除拜以送,則好矣。時烈曰,漢高祖,專用豐沛人,蕭·曺皆是也。光武時,以不宜專用南陽人爲言,然帝王之道,必須優待興王地人也。且臣竊見近日之事,無一着實,甚可憂也。頃日宋浚吉,以南漢山城還穀未收者,甲辰以上,盡爲蕩滌事,□達,其後聞金萬基之言,則以爲持難矣。臣意則未收之穀,徒取民怨,而於後日,緩急不足恃。若以水上所來之穀,輸入山城,別爲儲蓄,則緩急,可用也。江華亦依此料理,則似好矣。上曰,山城未收之穀甚多,而江華不至如山城之多云。重普曰,江華亂後還穀,未收者甚多。趙啓遠,爲留守,多捧未收之穀,而年年耗穀,將至萬石,此則元穀會外也。其後臣爲留守,則元穀未收亦多,而趙啓遠所捧耗穀,則乃一虛簿也。臣言於故相臣元斗杓,蕩滌其耗穀,而收捧其五分之一,以充元穀未收之數矣。其時半則收捧,半則未收。此乃以耗穀,推移於元穀者,不當指爲元穀,而至今以未收置簿,此當蕩滌矣。時烈曰,御營軍制甚好,而訓鍊則自國家給料者,將至七千,此最難支者也。且別軍職,非國朝所有,而先王,以其相從於患難之人,不可棄也,故名爲別軍職而付祿。今則其人已死,而又出其代,旣非先王本意,而徒費廩祿也。上曰,金忠望等人外,又有加抄者耶?重普曰,又有加抄者矣。時烈曰,雖有加抄之人,非先朝本意也。重普曰,苑囿司,爲捉虎而設者也。今則京城近處,旣無捉虎之事,而從事官追蹤軍等料布,糜費不貲。當此減省經費之時,革罷宜當矣。上曰,苑囿司,意其主管苑囿矣。但爲捉虎而設乎?重普〈曰〉,然。國初,仁王山近處有虎患,故設此司,而今則徒有虛名,甚可笑也。上曰,然則革罷,可也。重普曰,忠義衛入番,只六人,自本曹定給書員·軍士·使令等人,別無調用之事,而徒費料布,此亦當罷也。敏迪曰,祖宗朝,優待功臣子孫,意非偶然,首忠義則雖一品之人亦爲之,故設廳於闕內,輪回入直,而國家待之甚厚,或有賜送之物,今則古事皆廢,而只有六箇人矣。雖不能復古制,愛禮存軍,豈不愈於盡罷乎?時烈曰,若恤經費,則權減亦可矣。上曰,給祿之規,只給嫡長耶?重普曰,然。上曰,香室忠義者,何耶?何不送書寫乎?時烈曰,諸功臣,亦有配享於太廟者,故令其子孫善書者,入番香室書祝耳。上曰,昨覽卿箚,而欲見卿面諭,故不下批答矣。時烈曰,臣老病已極,而無補於國。每欲歸田,復讀平日所讀書,以送餘齒,而自上不許,前後溫諭,非臣所敢承當,惶恐罔措。昨日仰陳焚黃事,乃臣私情所切迫者。且念臣病狀如此,恐一朝溘然,不及告於先人之靈也。上曰,世子冠禮不遠,卿雖在外,猶且招來。況卿在此,何可遽爾許還乎?卿之所達,亦是私情莫重之事,予何可一向不許乎?卽今日寒如此,前頭冠禮經過之後,日氣和暖,則卿之往還,亦無不可矣。時烈曰,聖敎至此,臨時當更達矣遂罷出。
禮曹判書金佐明疏曰,伏以臣於昨日登對時,乞解本職及兼帶內局提調,而未蒙允許。不敢更請於天威咫尺之下,中切悶蹙而退矣。凡奉使出外之臣,毋論見任之緊歇,竝皆遞解,乃是恒例也。況臣本職,卽禮官之長,內局提調,又有無時起居之責,俱不可一日瘝曠。前頭將有大禮,臣之往返,當費十五六日,決不可仍帶重任。伏乞聖慈,將臣本職及內局提調,竝令該曹照例改差,以便公私,不勝幸甚。臣無任惶恐隕越之至。答曰,省疏具悉卿懇。卿其安心勿辭,往來察職。
兵曹參判兪撤疏曰,伏以臣於歲前,伏蒙恩遞,舁還洛下,旣已有日,而非但眼疾,尙未快復,中路添傷,重患外感之症,來伏城外,久稽肅謝,問安之班,亦不得進參,雖緣疾病之致,方切未安之心矣。不意玆者,數日之中,新命荐降,臣尤不勝感激震愓之至。伏聞金吾堂上之差出,蓋爲凍獄罪囚之久滯云。使臣如有起動之勢,則所當毋留時刻,趁卽出仕行公,而顧臣病情,實非尋常,惡寒而窓戶莫開,頭痛而食飮頓減,臣雖欲扶曳作氣,奔走供職,斷無可望也。且臣七八年來,每於冬春之交,輒患感傷之症,濱死者屢矣。今年又如此,人鬼之關,特咫尺間耳。當聖上展謁宗廟,世子陪從之禮,正臣子須臾無死,願一贍望之時,而臣獨不幸善病,蟄伏私室,末由趨與於侍衛之列,臣竊自悼,繼以隕涕,臣之情事,可謂戚矣。伏乞聖慈,悶臣疾病之狀,恕臣煩猥之誅,將臣本職及兼帶禁府之任,亟賜遞免,以便公私,不勝幸甚。臣無任戰灼祈懇之至。答曰,省疏具悉。卿其勿辭,調理察職。
同副承旨李端相疏曰,伏以臣於頃者,伏奉疏批,又以從速上來察職爲敎,臣方深悶蹙之至,罔知所爲矣。本月十二日,諭旨又降,臣病勢危劇,末由拜跪行禮於庭戶之外,不得已謹於床褥之上,俯伏祗受,則乃以臣,爲承政院同副承旨,使之斯束乘馹上來,臣奉讀未半,警惶失措,震越之極,久益靡定也。竊念臣本以至愚極陋,百無肖似之人,加以十數年來,重嬰奇疾,反覆自量,斷無奔走陳力之望,玆敢退屛丘壑,專意調息,以庶幾少延須臾之喘矣。不意恩召,前後頻煩,至於格外之命,屢下於微末之官,臣非不知分義至嚴,固當行不竢駕,而自上年初冬,臣宿患添重,新症竝劇,奄奄屢朔,尙在人鬼關頭,痰火迭攻,元氣已盡,羸削骨立,刑神換脫,軀穀雖存,特一未斂之尸。親戚來見莫不驚愍,在朝知舊,亦多有聞而矜之者。緣臣病狀至此,尙未得趨謝於天陛之下,一向偃伏鄕村,有若撕捱不進者然,臣之負犯,萬殞猶輕。論以常憲,合受刑章,夙夜兢惕,恭竢斧鉞之嚴,聖度天大,曲賜寬貸,不惟不加之罪,反有此陞擢之恩,自顧無狀如臣,何以得此於聖明?至今惝怳,猶疑其非眞也。今此所授之職,職親地密,不但在臣,必有人器不稱之譏。臣之疾病危篤之狀,如上所陳,房室跬步之間,亦不得任意起動,則其敢望頓撼道路,承命趨赴於時月之內乎?喉舌之地,非他閑局之比,則固不可一日癏曠,而新授恩資,亦豈病退垂死之臣,暫容虛冒者也。伏聞聖候調攝之中,親行太廟展謁之禮,而臣忝在此職,旣不得周旋陪衛於駿奔之列,又不得趁卽自列於擧動之前,以竢處分,臣之罪戾,到此益重。伏乞天地父母,俯諒危懇,亟命遞臣本職,還收新授加資,仍治臣前後違命之罪,以警他人,不勝幸甚。臣無任戰灼祈懇之至。答曰,省疏具悉。爾其勿辭,從速上來察職。燼餘
上在昌德宮。停常參·經筵。
下直,昆陽郡守洪受九,旌義縣監崔國成,珍島縣監李基定。
洪萬容啓曰,領議政鄭太和上疏到院,而以私忌齋戒,留院之意,敢啓。傳曰,入之。
又啓曰,大司憲尹鏶,執義金澄,持平趙遠期·崔後尙避嫌退待,掌令吳尙未肅拜,蘇斗山在外,今日以監察茶時之意,敢啓。傳曰,知道。
又以都摠府言啓曰,今日入直軍士中日習射,請出標信。傳曰,知道。
又以都摠府言啓曰,副摠管閔熙,戶曹坐起,進去晝仕,請出標信。傳曰,知道。
玉堂箚子,竝引嫌而退,推諉等事,旣非實狀。決訟守令,初不竝論,有乖臺體。諫院之事,何與憲府,而强提前事?實未妥當。停與不停,不自主張,則意見矇矓,勢難在職。疾病之來,人所難免,擧動不參,不必爲嫌。至今强咎,責有所歸,旣與連啓,別無異同。請執義金澄,持平趙遠期,大司憲尹鏶,正言李奎鎭遞差。持平崔後尙,司諫朴世堅,正言慶㝡出仕。答曰,依啓。
司諫朴世堅,正言慶㝡啓曰,新除授洪陽營將具鎰,決科唱名,曾未數月,未及赴防之前,遽授營將之任,物議駭然,皆以爲太驟。洪陽營將具鎰,請命改正。答曰,不允。
持平崔後尙啓曰,具文治之陞資,初因西閫之除,則到今改差之後,仍存其資。揆以法例,斷無是理。況文治,旣以罪過,重被臺彈而遞,則仍存其資,有若有功受賞者然。其在事體,亦有所損。大臣之陳請仍授,意雖有在,而旣涉無名,且關後弊,請還收具文治加資仍授之命。答曰,不允。
洪萬容啓曰,吏曹郞廳來言,臺諫有闕,政事何以爲之?取稟。燼餘
上在昌德宮。停常參·經筵。
下直,歙谷縣令李壽徵,鎭安縣監尹梅。
洪萬容啓曰,大司憲·執義·持平一員未差,掌令吳尙未肅拜,蘇斗山在外,持平崔後尙呈辭,今日以監察茶時之意,敢啓。傳曰,知道。
傳于洪萬容曰,政事,明日爲之。
司諫朴世堅,正言慶㝡啓曰,新除授洪陽營將具鎰,決科唱名,曾未數月,未及赴防之前,遽授營將之任,物議駭然,皆以爲大驟。洪陽營將具鎰,請命改正。答曰,不允。
夜三更五更,月暈。
領議政鄭太和疏曰,伏以臣,七度呈告,未蒙許遞。反紆異數,近侍下臨,傳諭聖敎,辭旨丁寧,臣奉讀涕泣,惶悶罔措,直欲鑽地以入而不可得也。臣年老而病深,福過而災生,人事已盡,朝夕顚仆,而猶且感戴恩眷,强疾供仕,區區此心,吁,亦戚矣。不幸積傷之中,罹此重病,左邊手足,不能運用。熱焦臟腑,口舌常燥,絶無思食之念,唯以冷醬沃喉,夜則尤苦煩憊不眠,轉輾呻痛,以待天曙,日字旣多。眞元漸鑠,面部浮氣之發,先見於兩眼之下,此是不可醫之兆。至於耳聽全聾,未聞人語之狀,不暇竝陳,尙何望其更起行公乎?伏乞聖明,深念相職之難曠,俯察臣病之如此,亟命鐫改臣本職及兼帶諸任,以便公私,千萬幸甚。臣無任戰灼祈懇之至,謹昧死以聞。答曰,省疏具悉卿懇。卿試觀今日之國事,可謂如何時也,戮力而扶濟之耶,處閑而恝視之耶?卿若念及於此,不待予言,而必愓然于心,幡然而起矣。何來章之至此哉?數朔勤勞,雖榮衛之或愆,神明所扶,實精氣之尙健,卿若不出,予將疇倚?斷無允許之理,卿其安心,宜勿控辭,從容調理,臥閤論道,以副至望。仍傳曰,遣史官傳諭。燼餘
上在昌德宮。停常參·經筵。
藥房副提調臣張善瀓啓曰,春寒未解,數日來,伏未審聖體調攝,若何?伏切憂慮之至,敢來問安。傳曰,知道。
洪萬容,以敦寧府言啓曰,族譜修正式年當次,依前規設廳擧行之意,敢啓。傳曰,知道。
李翊,以備邊司言啓曰,本司提調,罷散居多,每於開坐之時,不免有苟簡之弊。判尹鄭知和,刑曹判書徐必遠,提調差下,使之察任,何如?傳曰,允。
傳于張善瀓曰,召對爲之。
李翊,以都摠府言啓曰,副摠管閔熙,戶曹坐起,進去晝仕,請出標信。傳曰,知道。
洪萬容啓曰,大司憲·執義·持平一員未差,掌令蘇斗山在外,吳尙未肅拜,持平崔後尙呈辭,今日以監察茶時之意,敢啓。傳曰,未肅謝,呈告人員,竝牌招察任。
李翊啓曰,戶曹判書閔鼎重,有陳達事,召對時入侍之矣,敢啓。傳曰,知道。
洪萬容啓曰,掌令吳尙,牌不進矣。傳曰,知道。
有政。吏批,判書李慶徽進,參判李尙眞,在外未肅拜,參議南九萬未肅拜,行都承旨張善瀓進。
兵批,兼判書洪重普習陣進,參判兪㯙未肅拜,參議朴世誠進,參知尹飛卿病,右承旨李翊進。
吏批啓曰,承旨擬望之人乏少,未赴任守令,竝擬,何如?傳曰,允。
又啓曰,以禮曹啓辭,貞陵參奉差出事,命下矣。今依他陵例,參奉二員,差出之意,敢啓。傳曰,知道。
又啓曰,新除授禮曹正郞金迬,曾爲忠淸都事時,用私科場,狼藉見露,終至受刑定配,而頃日擬望時,其時所犯,全不省記,循例首擬,至於受點,臣昏謬之至此,不勝惶恐。如此之人,不可仍置南宮郞署之職,禮曹正郞金迬,改差,何如?傳曰,允。
又啓曰,以醴泉郡守韓命遠及本郡儒學潘就海等捕賊賞典竝加資事,判下矣。韓命遠則旣已資窮,當陞通政,而潘就海則係是幼學,本無官階。以法例言之,則只以將仕郞一階,當爲成給,而自前如此之類,以捕捉二名之功,皆陞堂上。就海,捕捉五名,而只授將任,有違他例,何以爲之?敢稟。傳曰,依他例,特陞堂上,可也。
吏,以鄭知和爲大司憲,宋奎濂爲持平,鄭華齊爲正言,金澄爲司僕正,趙爾炳以燕歧縣監,李最晩爲義禁府都事,李夏爲兵曹正郞,金萬重爲兵曹佐郞,朴敬祉爲左尹,尹鏶爲工曹參判,朴增輝爲執義,尹松爲刑曹佐郞,金海一爲成均博士,洪爲典籍,崔素徵爲引儀,趙嗣迪·權惀爲貞陵參奉,姜鎬爲承旨,尹深爲校理,趙載鳳爲司書,李厚徵爲兼海運判官,李晶爲襄陽府使,姜栢年爲兼藝文提學,閔弘道爲禮曹佐郞,韓命遠·潘就海爲通政,大儻捕捉。
兵,以尹鏶·金澄爲副護軍,趙遠期爲副司直,李奎鎭爲副司果。
張善瀓,以禮曹言啓曰,本曹正郞金迬,以貞陵松木斫去事,朝者出去,明日告祭後,當爲擧行,而今因吏批啓辭,旣已改差,他郞廳,卽爲差送,使之察任,何如?傳曰,允。
吏曹,慶尙左道京試官趙聖輔,全羅左道京試官李夏。
司諫朴世堅啓曰,新除授洪陽營將具鎰,決科唱名,曾未數月,未及赴防之前,遽授營將之任,物議駭然,皆以爲太驟。洪陽營將具鎰,請命改正。答曰,不允。
李翊,以兵曹言啓曰,禁軍別將具文治,別將啓下已久,而時無職名,不得察任,口傳付軍職,何如?傳曰,允。
洪萬容,以吏曹言啓曰,校書館著作一員未差,而頃日政,該吏認二員俱窠,以前著作李潤霖·張斗七二員,書單子下批,而紛擾之中,臣亦未及致察,不勝惶恐。下批之後,該吏始知其誤,猶不告知於臣,以爲處置之地,而御覽官案修正時,其中著作李潤霖,私自減去,以張斗七一員,付籤以入,其間情狀,極爲奸濫,令攸司囚禁治罪。其時假郞廳成均館典籍金澤符同該吏,掩匿不告之狀,亦極可駭,姑先汰去,其望單子還入,李潤霖·張斗七,竝爲爻周,何如?傳曰,允。
巳時午時,日暈。夜三更,白雲一道如氣,起自艮方,直指巽方,長數十丈,廣數尺許,良久乃滅。
左參贊宋浚吉箚曰,伏以臣,舊病新恙,日就危劇,如不保朝夕。伏蒙聖慈,念軫帷蓋之義,太醫來診,珍劑繼降,臣誠感泣,益不知置身之之所。臣百病叢中,最是左臂疼痛之症,實數三月間所患之新病,而日漸加重,衣服脫着,便旋起處,皆須於人,古人所謂如是尙可仕乎云者,良可悲矣。疾勢如許,凡干公務,俱難管攝,而如醫監雜科,雖非正試之比,亦非蔭官提調所敢主掌,科期匪遠,固宜豫處。此事微細,累箚煩猥。臣擬於榻前陳達,而賤患彌留,入侍未易,不得不更煩申籲。懇乞聖明,俯諒公私情勢,亟許遞改,不勝幸甚。取進止。答曰,省疏具悉卿懇,已諭於前箚之比矣。卿何固辭乃爾?予不多誥,卿其須體至意,安心勿辭。
巳時,上御養心閤,召對。
入侍,判府事宋時烈,吏曹判書李慶徽,戶曹判書閔鼎重,參贊官張善瀓,持平崔後尙,侍讀官李敏敍,檢討官尹深,記事官姜碩昌·李藼·申翼相·□□,張善瀓口傳啓曰,戶曹判書閔鼎重,有所達之事,請對矣。傳曰,入侍。李敏敍進講心經,自又曰閱機事之久,止紛雜之謂,仍釋文義曰,機事,孟子所謂無所機變者也。宋時烈曰,機則巧也。敏敍曰,閱,經歷也。宋時烈曰,見巧時心喜之,如種下種子也。經文所謂有所云者,見巧時心喜之,如種下之種,是心病也。敏敍曰,疑者,病也。深曰,心不虛靜,則有此病矣。宋時烈曰,周羅事者,先有周事之端,在心皆爲病也。敏敍曰,心不可有一物云者,心無偏係也。深曰,如上文程子所言矣。李慶徽曰,心無偏着也。敏敍曰,此三物,乃係着之大節目也。宋時烈曰,朱子有云,爲吏者心欲治豪强者,則隨事治之,常患過度,不得其正,此爲病也。事未來而凝滯,病也,事已來而存在胸中,亦病也。喜事則心有所繫,自不凝定方寸,醫家之心,四面方寸矣。上曰,衛生是養生乎?宋時烈曰,然。敏敍曰,正心以己心爲師。莊子有曰,師心,意雖異而言則同矣。時烈曰,如水未波,照得外物,若移易不定,則何由光明?艮,山也,止則經文也,多者,思慮紛雜之謂。孟子曰,思則得之,此言思慮之紛雜也。上曰,孟子所謂思者,但能思之,無紛雜之慮矣。宋時烈曰,孟子所謂夜氣二字,發先聖未發之旨也。深曰,思是學問打緊處,學而不思,則殆,如不思得,何以爲學?宋時烈曰,邵雍,居於白原山中,必正襟危坐,心便虛靈,雖非學問正宗,能先知天下事,宋仁宗朝人也。人問國祚長短,卽出示晉出帝記,是能先知有靖康之亂也。深曰,陳摶,亦有一汴二閩之說矣。宋時烈曰,陳摶,能作百日睡矣。敏敍曰,佛家面壁僧,亦能他心通,此工夫最易。我朝鄭,嘗在山中,能知山外十里之事云矣。敏敍曰,序義昨已入之,而外議以爲,此是朱子所撰,不可不講云,敢□。上曰,講之,可也。敏敍又講綱目序義,仍曰,小臣行役之餘,病不能成音,使下番進講,何如?上曰,依。宋時烈曰,資治,司馬公所撰也。始作資治,而簡秩甚多,故又作考要錄八十卷,史記乃刪出之文也。古有史記·漢書,君臣事實各異,司馬公,始爲編年,猶不如綱目之井井不紊矣。神宗朝,司馬光,作資治文而未成,其時小人,以爲利其餐廩,久未纂出云,故未能從容爲之矣。敏敍曰,十九年而成矣。宋時烈曰,神宗自序其文,其後小人,欲毁此書,而言者以爲,御製尙在云,故不得毁之,仍藏置,勿令刊行矣。敏敍曰,綱目,仍年而正統,資治,蜀漢不許正統,至綱目而始正矣。深曰,資治,不可知者甚多,隋煬帝弑父之事,專不擧論矣。李慶徽曰,莽大夫·楊雄事,亦不著見矣。上曰,標絶,何以自此耶?敏敍曰,當自此進講,故付標耳。上曰,大學則自子程子始,此亦當自前文始矣。宋時烈曰,聖敎,然矣。尹深進講,自戊寅,止豈特智伯也哉。上曰,諸侯或有不名者,何耶?深曰,無考出處,故不名矣。楚聲王,僭號之君,而曰王者,綱則甚嚴,而目則便於記覽,故如是矣。上曰,此是溫公之文耶?宋時烈曰,本傳則曰臣光,而此非進御之文,故曰司馬公矣。閔鼎重曰,一人而治天下,若無名分,則君失其權矣。深曰,始於此者,蓋亦有意,失其名分,故如是,可以鑑之矣。敏敍曰,胡氏之論,與司馬公之意差異矣。上曰,此悼公,晉君耶?皆曰,然。鼎重曰,司馬光之意,謹名分,胡氏之意,戒機微也。宋時烈曰,此兩人之論,皆非全文也。履霜堅氷,至三晉之僭亂,蓋自悼公而萌矣。上曰,悼公,中興之君,而何以至此耶?敏敍曰,始六卿,則皆忠良之臣也。宋時烈曰,春秋,譏世卿,有功之人,錄其子孫,則可也,世卿則不可矣。敏敍曰,只此進講草草,故絶於下而似多,何以爲之?上曰,第講之。宋時烈曰,瑤,智伯之名也。深曰,此是晉荀氏也。上曰,智果何人身耶?宋時烈曰,智氏之族也。上曰,宵,何人耶?宋時烈曰,智氏之庶出子也。上曰,畢給何耶?宋時烈曰,給,足字之義也。上曰,別族何耶?閔鼎重曰,恐其連坐,故別族爲輔氏矣。上曰,他書則非袖中矣。深曰,資治通鑑則曰懷中矣。上曰,通鑑書雖多,而疏略則過於史略矣。閔鼎重曰,有撮要,昭顯世子赴瀋時持來,頗爲簡要矣。敏敍曰,本館亦有之矣。上曰,段規者,誰耶?宋時烈曰,韓氏之謀臣也。上曰,智國,亦智氏之族耶?皆曰,然。敏敍曰,自古亡國,或有如一轍者,智伯之亡,似殷紂矣。上曰,難將由我,是何意耶?宋時烈曰,乃驕傲自肆之言也。若此而不亡者鮮矣。上曰,損其戶數,泛觀之,則似爲殊常矣。宋時烈曰,損其稅出之戶數矣。深曰,古人委任專一,故能辦此矣。上曰,趙襄,能得人而任之矣。深曰,此能知去就之分矣。閔鼎重曰,宋朝王欽若,請幸蜀都,非計也。敏敍曰,壬辰年,或有請幸,或中興賴此,人君之裁處亦難矣。張善瀓曰,故相臣尹斗壽·李恒福,嘗贊此計矣。上曰,一版是二尺,如此而不亡者,何耶?深曰,唐安·史之亂,張巡,守睢陽城,至死而民不叛,得人之死力,則不能破也。上曰,行水者,何耶?深曰,行,視也,智伯,有呑韓魏之意,故懼而言之矣。上曰,絺疵,亦是難得之人也。見其擧止,能知其心矣。深曰,其時人,多有見人擧止而能知者,目動而言肆,亦此類也。上曰,輔果,著見於此史之結末,明白如是夫。深曰,凡史之明白嚴正,無如綱目,蓋智伯之亡,專由於驕肆矣。上曰,兼亡,當以無字讀之乎?善澂曰,古通用矣。宋時烈曰,司馬公此意,先儒以爲,非聰察,豈非德乎?發强强毅,亦同此矣。敏敍曰,才德兼亡,謂之愚人,此甚言小人之害,易親易疎,所當致念處也。宋時烈曰,朱子嘗啖茶味苦,以爲啖苦茶而臟腑安,此所謂生於憂患,死於安樂之意也。上曰,古者不以寅建正之時,何以記年耶?宋時烈曰,改元不改時,孔子之記春王正月者,有意存焉。蓋欲用夏時,而朱子以爲,不知矣。敏敍曰,易服色,漢朝以爲,大事未可知也。黃屋隸字,出於秦時,邵堯夫以秦爲非魏晉隋之比云矣。宋時烈曰,焚書之禍,周時文勝,故有盛衰之變,若非河間王,則書不多傳矣。崔後尙啓曰,京兆地望,亞於六曹,不可人人而冒居也,審矣。況武弁之膺是拜者,自古絶無而堇有,其在重惜名器之道,豈容輕授?朴敬祉,以庸下武夫,今日政,受點於右尹,除目一下,物情駭然,新除授漢城右尹朴敬祉,請命遞差。上曰,用人之道,隨才收用,何必拘於文武?不允。閔鼎重曰,頃日御供各司貢物,使之抄出,而文書浩多,大同之處,卒難査考,不能趁時爲之。司宰監,今始抄出,續續陳達,似涉支煩,何以爲之?上曰,先爲抄出者,入之,可也。鼎重進其文書。上曰,全數不入乎?燒木十一萬,何耶?鼎重曰,雖不入於全數,而出於臨時需用。臣未經小各司官員,故不能詳知矣。上曰,抄出時,取舍以啓,可也。鼎重曰,此是綱目,非正書也。上曰,此中亦有不可闕者,精抄以啓,可也。先朝所命抄出者,亦此耶?宋時烈曰,曾在先朝,欲爲變通,使之抄啓不緊之物。臣略陳明朝制度,先朝敎曰,當待此事定行後,徐議爲之矣。鼎重曰,以臣意思裁減,議于大臣處,或於入侍時定奪乎?臣獨爲啓稟,似涉惶恐,敢此仰達。上曰,抄出後,大臣來會時,議定於此處,可也。鼎重曰,司圃署減定之數,合諸嬪以下宣飯,計入八百石,而減四百石矣。上曰,都數幾何?鼎重曰,九百六十五石,除生薑價八百七十一石零數內,又除內賓飯四百石矣。上曰,四百石外,以零數七十石,磨鍊,可也。宋時烈曰,今日磨鍊以入之數,除布帛外,米至萬餘石,豈有如此之理乎?鼎重曰,南漢山城稅米劃給事,磨鍊以來矣。宋時烈曰,山城多數捧置,若國用不足,則推移用之似宜矣。鼎重曰,山城糶糴甚難,與其不得捧之,除出幾萬石,付之府尹,以爲糶糴之地,可矣。李慶徽曰,李時晦,爲守禦使時,臣爲從事官,二萬軍半年之糧五萬石,必欲捧五萬石而不能矣。深曰,臣爲從事官,一年所捧,僅四萬餘石矣。閔鼎重曰,慶尙監司被災邑歲幣量減事,狀啓來到,而待八道畢來後回啓之意,敢啓。上曰,依閔鼎重曰,咸鏡道還上減捧三分之二事,曾已定奪矣。守令或有拘於解由者,丙丁以後不捧之類,勿拘,何如?此臣所陳之事,必有擧行文書,然後可以行之,故敢達。上曰,依。閔鼎重曰,頃日筵中,修撰洪柱國,陳達鏡城民役偏重之弊,則自上有參酌許減之命矣。取考本邑詳定,則無他可減之役,其中內醫院牛黃一部,以價布上送,而近來內局,牛黃乏絶,則自本曹有貿送之規,今此一部之納不納,無甚關重,而若蠲價布,則在本邑,蒙惠大矣。上曰,依爲之,而自戶曹推移爲之。閔鼎重曰,南漢山城稅米劃給事,何以爲之?上曰,議于大臣爲之。鼎重曰,量田事,曾已陳達,忠淸道八邑,黃海道二邑,今方始量,忠淸道則量田處甚多,一誤之後,難以釐正,或使廉問,何如?慶徽曰,廉問之擧一出,則外方知有御史,必當盡心,徐待完畢後,發遣,似可,今則太早矣。宋時烈曰,戶判所陳裁減之事,皆臣所達革去浮費之意也。自上有此盛擧,在下不可不仰體革去也。臣之所帶中樞府錄事之數太多,此甚不打緊,亦可減省。且我朝治平之盛,莫如己卯間,而有騶直不入之語,此謂丘債也。臣意則一切革去,似可矣。又曰,金迬,仁祖朝助兵時,以布衣陳疏,辭極慷慨,雖不見用,節義可尙。頃除禮曹郞官,臣到闕下,得見分發,則吏曹啓遞其職,蓋爲前任忠淸都事時事也。其所樹立若是,而至於啓遞,事甚未便矣。慶徽曰,前日擬差臣,今日啓遞者,亦臣也。大臣所達如此,不勝惶恐矣。渠之所樹立,孰不知之,而至於科場之事,殊甚駭愕,雖無邪心,而有蔑法誤事之罪。禮曹郞官,非等閑之地,故請遞矣。閔鼎重曰,豈可以此終廢其人乎?宋時烈曰,事有至微,而所關甚重者,吏曹所爲,若謂之無識,則過重,而誠爲不當矣。慶徽曰,臣以無似,猥被寵擢,自知不堪,而今者大臣,斥以無識,何敢晏然乎?請命遞斥臣職。宋時烈曰,宋朝,韓琦,與范仲淹·富弼,上前爭事,論議各別,下殿不失和氣,如未嘗爭,官師相規,自是美事,而以臣之言,至於辭職,若此則恐無相規之道矣。上曰,大臣之言,非有他意,安心察職。張善瀓曰,吏曹判書李慶徽,雖被大臣之斥,辭職榻前,有傷事體,請推考。上曰,依啓。李慶徽曰,藝文提學,因政院啓辭,有差出之命矣。擬望之人乏少,外任竝擬,何如?上曰,依爲之。慶徽曰,大司成差出事,曾已定奪,而或以兼任差出,或以實官差出,何以爲之?上曰,何如?宋時烈曰,卽今人才,不能遍及,則兼任似無不可矣。慶徽曰,備三望,亦難矣。上曰,吏判之意,何如?慶徽曰,今番則姑以實職差出,何如?上曰,依爲之。張善瀓曰,去番臺啓,旣謂之失實,則承旨罷職,似不當仍存,何以爲之?上曰,金宇亨罷職傳旨,付標以入。李敏敍曰,小臣久在外任,目見一州之民弊,敢此仰達矣。羅州,雖曰沿海大邑,而漁鹽之産,不及靈光等邑。故鹽鐵稅木,一年五十同,無路辦出,自前鄙瑣之事,侵害民間者,不一其端,蓋諸島之屬於本州者,其數雖多,皆有分屬之處,鹽鐵所屬,不過十餘坐,一年稅鹽,未滿二百石,至於鐵稅,則停罷已久,五十同之木,實難辦出,將無以支堪,似當半減矣。上曰,言于該曹。敏敍曰,國之紀綱,纔已進講矣。頃者筵臣,陳達各道鎭撫使之沙汰,而厥后兵使狀啓,因循不罷,玆所謂令出惟反者也。朝家命令,到處窒礙,誠可寒心,此不過兵·水使輩,欲捧軍布,以資己用之致,尤甚無謂,至於閑丁之年年搜括,將來民不孑遺矣。上曰,備局堂上入侍時,使之啓稟,而尙不爲之矣。閔鼎重曰,曾有大臣兵判入侍時稟定之敎,而未得相値,如司憲府禁制,二年不定,此類甚多矣。敏敍曰,本館下番,只有二人,而皆差京試官,勢將闕番,且前頭當爲新錄,京試官似當變通矣。上曰,下番若至闕番,則京試官改差,以他人極擇差送,可也。宋時烈曰,監司久任事,臣每欲陳達而未果矣。頃年全羅監司,許兼全州府尹,而旋卽罷之,監司必須久任,然後可以責效矣。閔鼎重曰,此論出於宣祖朝先正臣李珥,而臣曾以湖南廉問御史,陳請於先朝,命以全羅監司,兼全州府尹矣。其後趙龜錫,爲監司,狀啓罷之,蓋出於兼府尹之不能善處,致有是弊,而其實監司,必須挈眷久任,然後可以責效矣。上曰,此議自前有之,事勢亦然矣。後日諸大臣登對時,稟定,可也。遂罷出。燼餘
上在昌慶宮。停經筵,只朝參。
夜四更,月犯氐星西南星。
姜鎬啓曰,司僕寺正金澄,肅拜單子,旣呈之後,未及入來,不得與他員一時肅拜,殊極遲緩,請推考。傳曰,允。
洪萬容啓曰,副司直鄭載嵩,本月二十日文臣朔試射時不進,罷推傳旨,當爲捧入,而載嵩,纔遭三寸叔父之喪,方在未成服中,頃年因都承旨南龍翼所啓,自上有期服之制,雖重,不可准許十五日之暇。緦功,雖輕,至於慘切之喪,則成服前情理,亦不可進,近侍,臨時參酌啓稟之命。今此鄭載嵩罷推傳旨,何以爲之?敢此仰稟。傳曰,罷推傳旨,勿捧,可也。
又以都摠府言啓曰,今月入直軍士中日習射,請出標信。傳曰,知道。
又以都摠府言啓曰,副摠管閔熙,義禁府坐起,進去晝仕,請出標信。傳曰,知道。
又以義禁府言啓曰,前日西原縣監洪柱三,與本道兵使李斗鎭,有相較之事,以罵長官奪告身之律照入,則特命限年定配。頃者晉州牧使姜汝㦿,與本州營將李元煥,有相較之事,亦以奪告身照入,則依洪柱三例,照律事判下。今此都擧元罪狀,與洪柱三相近,則似當以徒配之律照入,而律文中,未有徒配合當之律。且洪柱三定配,則出於特命,自下不敢擅自低昻,只從律文中比律擬入之意,敢啓。傳曰,知道。
以尹鏶·李俊耉爲貞陵齋室重建廳堂上。
兵曹口傳政事,以具文治爲護軍。
以咸鏡道燒死人等狀啓,傳于李翊曰,令本道各別恤典擧行。
姜鎬,以兵曹言啓曰,本曹所屬軍器寺,去戊申年秋冬等褒貶,因本寺提調有故,今始磨勘以入之意,敢啓。傳曰,知道。
又以侍講院言啓曰,新除授司書趙威鳳,時在京畿抱川地,書筵入番事緊,請斯速乘馹上來事,下諭。傳曰,允。
上御仁政門朝參,行判中樞府事宋時烈,出班前奏曰,古語云,士傳民語,雖儒士庶民,苟有所懷,則尙且仰達。今此百僚中,必有欲達所懷之人,使之進奏,何如?上曰,有所懷者,使之進奏,仍命注書往宣上敎。時烈曰,雖衛士,豈無欲達所懷之人乎?上命招左議政。許積,進伏於前曰,卽伏聞命百官前達所懷,意甚盛也。第在前朝參時,只參拜而退,今者百僚,倉卒承命,必未及思所以仰對之事,此後朝參時,陳達所懷事,分付,何如?上曰,聞中朝古事,受朝奏事之規云。積曰,聞大明朝,或御五鳳樓,或御昇天樓,受朝群臣,有奏事之規云。都承旨張善瀓曰,在前常參之時,則亦有奏事之規爾。時烈曰,大典備擧事,曾已仰達,而久未有修明之擧。當此視朝之時,令吏曹判書以下,各陳六典中所當行之事,卽爲擧行宜矣。司諫朴世堅,持平崔後尙,進伏於前,積曰,大典前後續錄及受敎,多有掣肘處。故曾有疏決廳,事完復釐正之敎,而緣臣有故未果矣。今選諳鍊典章之人,會議釐正,何如?時烈曰,士夫間山訟最多,而大典則以步數爲限,仁祖朝受敎,則以火巢爲限,故決訟之官,莫適所從矣。上曰,差出堂上,速爲釐正,而大典則待其釐正,修明,可也。時烈曰,爲國之道,惟在於節用而愛民,頃者閔鼎重所達貢物減去之事,皆是切用之道也。減去之後,依皇朝例爲之乎?委諸貢物人爲之乎?積曰,裁減之□以切用,而各司貢物,固難容革罷也。時烈曰,臣亦非欲盡罷貢物也。浮費甚多,故欲爲釐正耳。若如前委諸貢物人,則濫觴之弊,何由祛乎?古者人君,厚待宗族,賜予有節,接見有時,而近來則此事絶無,揆以事體,爲未安矣。今此諸宗室,雖於殿下,有親疏之別,而以祖宗朝視之,則皆至親也。積曰,宗室不可不優待,而絶無接見之禮,故宋時烈之所達,如此矣。無時私覿則固不可,而若以禮接見,則豈不美哉?上曰,接見時節目,當如何?積曰,如引接朝士之禮,恐或無妨。上曰,依此爲之,可也。積曰,宗室殿講,乃祖宗朝舊規也。蓋所以爲接見之地,且宗室非殿講,則無他加資陞職之例,此亦不可不念,曾在先朝,亦嘗行之矣。時烈曰,宗室絶無接待勸賞之規。故人皆偸惰。若行殿講之規則豈不好哉?上曰,宗室殿講,予亦知有先朝已行之例,依此例爲之,可也。時烈曰,新來侵虐,乃是胡風,而免新之時,尤有濫雜之弊,朝家之申明禁斷,非止一再,而不有禁令,猶踵前習,至有稱以乾納,徵捧銀貨者,以其糜費不貲之故,鄕曲貧窮之人則不能免新,或有不得從仕云,事極駭愕。今後則一切痛禁宜當矣。上曰,依爲之。時烈曰,兵猶火也,不戢必自焚。訓局之卒,驕甚,不可用於緩急,臣之過慮,此輩不可使屯聚於輦轂之下也。前者溫幸還都之日,臣與左議政,到江上見之,則政府下人,艤船岸邊,以待左相之行矣,訓局軍卒,奪取而乘,略不畏忌,左議政,非但方在政府,乃訓局都提調,而猶尙如此,極可寒心,此輩漸不可長也。積曰,今日則衛卒輩近立,言不可煩也。時烈曰,國家之所崇奬,唯在道學與節義。宋之將亡,海舟風波之中,猶且講學者,道學之效也。漢之將亡,曹操操國柄數十年,不能奪者,節義之效也。丙子之亂,洪翼漢·吳達濟·尹集三人,節義可尙而獨不蒙褒贈,誠爲欠典矣。善澂曰,洪翼漢·尹集,贈副提學,吳達濟,贈都承旨矣。時烈曰,未聞旌行之擧也。上曰,此則煩不擧行耳。時烈曰,人君之道,必須先正家人,而近來諸宮家田畓折受,甚爲民弊,兩西乃是邊防之地,而諸宮家折受,無處無之,濫觴極矣,豈可使殿下近家人,與百姓爭利乎?如此之類,竝爲革罷,宜當矣。上曰,此後兩西則諸宮家切勿折受事,嚴飾,可〈也〉。時烈曰,臣意則非但此後禁斷,前日折受處,竝命革罷,宜當矣。積曰,此後嚴禁,固善矣,而盡罷前日折受者,乃正論也。時烈曰,昨日綱目進講之時,胡氏之說,亦已仰達矣。爲國之道,在於正名分,古之人,未嘗不致謹於此也。益平尉所居之宮,乃先王潛邸時所御,決非人臣所敢入處之地。東平尉·寅平尉諸駙馬之宮,卽大闕之基,國家雖欲作舍以給,而諸駙馬何敢晏然入處乎?上曰,益平所居之宮,初是成宗大王潛邸時所御,而賜公主者,故家前小井,尙有舊刻御井二字也。東寅諸宮,聞卿在先朝時,亦以此言仰達矣,先朝賜給之處,今何可更議乎?時烈曰,聖意則甚厚矣。自上固當如此,而渠輩何敢入處乎?積曰,宋時烈之言,極是矣。名分不可不嚴也。時烈曰,聞洪重普之言,則欲令益平尉,出居他家云矣。上曰,洪重普之意則雖是,而於予心,甚不安也。時烈曰,渠輩若以入處爲不敢,則自國家改作他舍以給,事理甚順矣。儉約之道,必自聖躬始,而頃日司圃署貢物減省時,臣之欲以䓀莄折價米,納於內者,蓋願以所餘,厚待宗族。古之人君,接待宗族,我國則絶無此事,誠以國貧,不能周給也。故臣意則雖於浮費,一切減省,而於此等事則不宜從略,以爲賜諸族之地,可也。非但宗族,如將士輩,平日絶無賜予之恩,若國用有裕,則遍給將士,以得其心,豈不好哉?上曰,今日擧行之事,幾何耶?善澂對曰,大典釐正事,宗室接待及殿講事,兩西折受禁斷事,而朝參時百官陳達所懷事,無明白發落矣。上曰,此後朝參時,百官陳達所懷事,分付,可也。仍又曰,判府事在朝,每事相議爲之,予甚爲喜矣。朴世堅所啓,新除授洪陽營將具鎰,決科唱名,曾未數月,未及赴防之前,遽授營將之任,物議駭然,皆以爲太驟。洪陽營將具鎰,請命改正。上曰,用人,只在人才之如何,豈有規例乎?不允。世堅曰,溫泉擧動,連歲爲之,而忠淸道量田·設倉等役,竝擧於一時,今又有溫幸,則雖出於不得已,而民之困弊則極矣。特爲軫恤,何如?上曰,說倉事,忠淸監司以爲,大不便者五矣。積曰,忠淸監司,不無所見,然在朝廷事體,豈可纔送重臣,看審其形勢,而又爲中輟乎?其狀啓,以禮曹判書回還後,更爲分付之意,回啓矣。崔後尙所啓,京兆地望,亞於六曹,不可人人而冒居也,審矣。況武弁之膺是拜者,自古絶無而堇有,其在重惜名器之道,豈容輕授?朴敬祉,以庸下武夫,昨日政,受點於右尹,除目一下,物情駭然,新除授漢城右尹朴敬祉,請命遞差。上曰,毋庸堅執。後尙曰,臣有所懷,仰達矣。近來紀綱不立,事多遷就,以禁令一事言之,所當趁卽頒布,而經過一年,尙未擧行,卽爲下詢於大臣,而儒臣處,亦爲問議,斯速頒布中外,何如?積曰,非但臣等之有故,且仍憲府之不齊,尙未頒行矣。禁條中有體制議定之事,原任大臣及儒臣處,竝命問議,何如?上曰,後日備局坐起,時原任大臣及儒臣同會,詳議後稟定,可也。仍又曰,司諫所懷,予當量處焉。積曰,具鎰事,臣似有誤着,故敢達。頃日臣往藥房問安,兵曹判書洪重普,來見臣,臣謂曰,宋判府事言於吾曰,先朝優待勳戚,意非偶然矣。具文治,旣遞平安兵使,則以具鎰爲營將,以示國家優〈待〉之意,此言甚好云,則重普亦以爲然,擬望受點矣。時烈曰,臺諫之言則是矣。然具鎰之才,雖未知其如何,而頗有爲國之誠,且是勳戚之家,故臣意欲朝家厚待耳。朴敬祉則國家固當優待,而亦不可使之驕也。積曰,臣見武臣中,朴敬祉最優,豈不可爲右尹乎?祖宗朝武臣爲承旨者,亦多有之,不可太爲區別文武也。上曰,近來武臣中,亦有爲承旨者矣。善澂曰,李浣·柳赫然,皆爲承旨矣。積曰,國家用人之道,不可責備。金益勳,少時不能檢束則有之,而其才可用,頃日臺啓,果爲失實矣。若令收敍,則豈無合用之處乎?上曰,曾爲守令乎?積曰,爲長城府使矣。上曰,其才可用則收敍,可也。時烈曰,由御路往來未安矣,遂從階下趨出。左副承旨姜鎬啓曰,宣政殿御坐時,繖扇不入,兵曹當該堂上郞廳,推考,何如?上曰,依啓。禮貌官,奏禮畢,上還大內。
工曹判書李澥疏曰,伏以臣於頃年,猥上告老之章,仰陳危悃,非止一二,而未蒙矜察,徒切愧懼。乃於上年春,濫承格外陞資之典,臣感激異數,祗謝恩命,至蒙賜對,溫諭備至,無狀老臣,少延晷刻,獲近淸光於未死之前,臣之志願畢矣。不意今者,新命又下,顧臣何以得此於聖明哉?蓋臣向來陳乞,徒以受國厚意,圖報無路,故竊附古人已行之事,欲全事君終始之義也。況臣今年七十九矣。六府之長,國之重任,此豈如臣老朽,所可冒處者乎?此理甚明,竊想聖明,亦有以俯燭也。臣旣已露盡忠懇,仰于宸嚴,自此臣不敢復有所陳瀆,唯俟朝家之處分而已。臣無任瞻天祈懇,激切屛營之至。答曰,省疏具悉卿懇。卿之年齡雖多,神氣尙矍,勳舊老臣,何忍決意求閑乎?予未知其可也。卿其安心勿辭,從速行公。
同知李元禎疏曰,伏以臣,頃受恩暇,未到忠原,猥陳刳瀝之章,自速逋慢之誅。旋反鄕里,恭竢譴罰,而威命不行,溫批反降,諭之以勿辭,勉之以速來。罪積丘山,恩深河海,如臣無狀,何以得此?夢魂亦悸,骨髓銘感,有隕如瀉,無地自容。自念旣躓之蹤,無裨驅策之用,而濫荷洪造,報答無路,恒懷感惕,糜粉是期。苟臣筋力,可堪登道,則趨走承命,少伸微分,是臣之願也。第臣向因母病,蓬轉他鄕,旣無醫藥之路,重以旅食之艱,竢其暫蘇,肩輿踰嶺,在道半月,始達鄕關,母病幸免添傷,而身恙隨以轉劇。症勢決非旬月之可瘳,病根不是朝夕之偶發,曾守海徼,重傷水土,痞結積中,遂成痼疾,遇寒輒重,乃是例患,而憂惶奔走之餘,感傷尤多,潮熱升降之候,苦歇無常。飮食減少,寢睡煩憊,肌肉日覺消瘦,顔色漸至焦萎。精神昏眩,如醉如癡,痰涎壅盛,不吐不下。一向危綴,萬念俱灰。唯以孤負鴻思,危衷耿耿,瞻遡蓬瀛,懷想懸懸。欲偃息在床,則有萬殞莫贖之罪,欲黽勉就途,則無一分可堪之勢,公私交戰,進止俱礙。遲回屢日,竟未自力,宿衛之任,雖已瓜遞,西樞之職,尙此虛帶,臣之狼狽,可謂甚矣。臣之情事,其亦慽矣。肆將崩迫之懇,更瀆宸嚴之聽,伏乞聖慈,曲賜矜察,將臣職名,亟許遞免,庶幾調治以時,復起爲人,則天地生成之下,殆無一物之不得其所矣。臣無任惶隕祈懇之至。答曰,省疏具悉。卿其勿辭,從速上來察職。燼餘
上在昌德宮。停常參·經筵。
下直,永平縣令趙渭叟,濟物萬戶洪命熙。
姜鎬啓曰,卽見南兵使李重信,自望軍官等到防日月再望啓本,則多有誤書處,殊無詳察之意,請推考。傳曰,允。
又以摠戎廳言啓曰,本廳從事官,在前以文武各一員差下矣。近年以來,只有文從事一員,故依舊例,武從事一員,差出之意,敢啓。傳曰,知道。
洪萬容啓曰,前承旨金宇亨事,當初臺諫,以先罷後推論啓矣。再昨因都承旨張善瀓啓達,罷職傳旨,旣已爻周,則推考傳旨,似當勿施,敢稟。傳曰,依爲之。
司諫朴世堅,正言慶㝡啓曰,臣等,以洪陽營將具鎰改正事,累日論列,未蒙兪音,臣等竊惑焉。鎰之決科,唱名屬耳,已試蔭仕,別無尤異之才,而拔例超等之恩,遽施於新出身未赴防之前,用人之道,豈容如是?物議駭然,皆以爲太驟,洪陽營將具鎰,請命改正。凡立繼後者,雖有己出,必以所後子奉祀事,旣有釐正之敎,則所後子雖死,若有繼後之孫,則自當傳重,更無可議者,義理甚明,不容以一人之私意鑿見,有所撓改。刑曹判書徐必遠,以故相臣韓興一生前所托之言,乃敢陳疏上聞,至請禮官更議,其在事體,殊極猥越。刑曹判書徐必遠,請從重推考,疏內辭緣,令該曹勿施。答曰,不允。
持平崔後尙啓曰,臣論遞左尹朴敬祉,而錯認爲右尹,至於再啓而終不覺察,臣之昏謬之失,大矣。請命遞斥臣職。答曰,勿辭。
持平崔後尙啓曰,京兆佐貳,秩視亞卿,武弁之拜是職者,苟非勳名才望,表著特異者,則莫宜居之。朴敬祉,其於武職,履歷雖多,別無可稱之績,除目之下,物情駭然。新除授漢城左尹朴敬祉,請命遞差。新除授執義朴增輝,時在慶尙道善山地,持平宋奎濂,時在忠淸道懷德地,請竝斯速乘馹上來事,下諭。答曰,不允。下諭事,依啓。
淸風府院君金佑明疏曰,伏以臣,一病源深,日加顚妄,臣雖自矜,誰肯恕臣?出位之言,率爾發口,入候之列,顚倒先出,退而思之,不寒而慄。人雖不言,罪豈難知?怯縮公議,蟄伏累日,前後擧動,俱未進參。臣之罪戾,至此尤大,伏乞聖明,下臣司敗,直爲照勘,則笞杖之敎,莫非生成之德,撻市之恥,有未敢言也。因竊伏念,有臣如此,雖非戚畹,固無可用,況本在無用之地,無所可取,又復如此,則宜其退斥,可使冥行蠢趨,一向竊祿而已乎?特於罰行之餘,永賜黜斥,守先臣丘墓,以待就盡之日,則天地父母終始恩養之私,何可勝量?推緘未答,猥陳請罪之疏,兼暴惻切之悃,益涉僭越,恭竢萬戮,倘蒙聖明,矜而許焉,結草之報,臣豈敢忘?臣不勝惶恐涕泣之至。答曰,省疏具悉卿懇。不必控辭,卿其安心勿辭,從容調理。
同副承旨李端相疏曰,伏以臣,於昨日,因本州傳諭,伏奉疏批,又以勿辭從速上來察職爲敎,臣兢惶悶蹙,蓋不知所以自處也。臣猥蒙恩召,前後頻煩,而病勢此劇,尙未得一番趨謝,因實狀之使然,違慢之誅,固所難逭。意外陞擢之命,遽下於此際,繼降溫批,又不卽許遞,其曲賜寬假,必欲收召之盛意,有非微臣所敢仰承者。臣雖無狀,亦有知識,分義之嚴,豈至全昧?旣非木石,則亦豈無感激鴻私,圖報涓埃之忱,而只緣臣不幸年來,惟此痼疾,區區之誠,無路自效。撫躬憐悼,惟有涕淚。倘於早晩賴天之靈,或底回蘇之境,得復如恒人,則雖無召旨之勤,豈不自詣於輦轂之下,少伸臣子之義,而卽今病狀,則實無承命趨赴之勢,種種症情,雖不能每溷聖覽,而時月之內,寧有起身登程之望哉?雖尋常閑漫之職,亦不可一向虛帶,況此喉舌之地,豈可一刻暫曠,而以臣之故,夙夜出納之任,虛曠已久,臣於此,若以屢瀆爲懼,徒事泯默,則一但臣之一身,罪戾益重而已。玆不得不冒死更籲於天地父母之前,伏乞聖慈,亟命遞臣職名,還收臣新授加資,仍治臣罪,不勝幸甚。臣無任瞻天望雲,瀝血祈懇之至。答曰,省疏具悉。其在事體,不可如是,爾其勿辭,從速上來察職。燼餘
上在昌德宮。停常參·經筵。
藥房都提調許積,副提調張善瀓啓曰,春寒不解,天氣凝陰,伏未審數日來,聖體,若何?因醫官所傳,始聞王世子,近有感冒之候,旋卽和解云,臣等一慮一喜,敢來問安。答曰,知道。左眼頗似不平,欲爲受鍼矣。
藥房再啓曰,伏承欲爲受鍼之敎,臣等不勝敬慮之至。與諸醫商議,則皆以爲,非但日氣陰寒,有妨受鍼,且是下弦之日,從前雖有勿爲拘忌之敎,初日則不可不擇。明日最吉云,何以爲之?敢稟。答曰,不必拘忌。今日爲之,可也。
受鍼後,政院·玉堂問安。傳曰,知道。
藥房問安。答曰,知道。
傳于姜鎬曰,備邊司來會堂上,閤門外待令。
張善瀓,以吏曹言啓曰,水原府使有闕,依近例,令備邊司議薦,何如?傳曰,允。
又啓曰,校書館工匠等,今春等敍用當次人,磨鍊啓聞時,已作遞兒二望,誤以司勘書單,而臣待罪提調,未及致察,薦狀啓下之後,始覺其誤,不勝惶恐。原薦中付標以入之意,敢啓。傳曰,知道。勿爲惶恐。
洪萬容啓曰,吏曹郞廳來言,守令有闕,政事,何以爲之?取稟。傳曰,明日爲之。
姜鎬,以訓鍊都監言啓曰,熖焇煑取醎土,毋論士夫家,竝爲掘取,乃是事目。再昨監官,率掘土人,進去故佐郞吳挺柱家,則其孽屬李潤稱名人,亂打驅出云,事極可駭,令攸司依事目科罪,何如?傳曰,允。
又啓曰,以掌隷院諸宮家成牌粘目,傳曰,有頉之類,多至三百五十五口云,果是耶事,傳敎矣。更爲考見,則諸宮家奴婢有頉,只是二百五十五口,而該院,誤以三百五十五口書啓,其矇然不察甚矣。當該堂上·郞廳推考,次公事還出給,使之改入。臣亦難免不察之失,不勝惶恐,敢啓。傳曰,知道。
李翊,以承文院官員,以都提調意啓曰,本院提調見存之員甚少,多有苟簡之事。藝文提學姜栢年,提調差下。吏曹參議南九萬,副提調差下,使之察任,何如?傳曰,允。
又以弘文館言啓曰,副修撰鄭晳,以接慰官,方在東萊,修撰崔攸之,在外,一員未差,修撰臣洪柱國,將爲入直,經幄重地,事多苟艱,後日政,闕員差出,牌招入直。且本館將有議諡事,未肅拜人員,亦爲牌招察任,何如?傳曰,允。
以領議政鄭太和八度呈辭,傳于張善瀓曰,安心調理。
吏曹參議南九萬疏曰,伏以臣,以至庸極陋之賤,遭逢盛際,致身淸班,凡所履歷,無一近似,而銜恩畏威,不敢逃避,年除月遷,視若固有。絲毫蔑效,醜拙百出,臣猶自知,人謂斯何?今玆新除,尤出望外,聞命震慄,措躬無地。噫,臣是何人,職是何地,臣之罪過,猶不暇捄,矧可自處於銓人之任,與聞於進退之論哉?且部曹分職,專責官長,佐貳之官,無甚關係,而獨此天官,迭當政席,批擬陞黜,無所推諉,代斲血指,何待試知?臣於此,欲抗辭陳情,則實懼猥越之罪,欲泯默承命,則深恐名器之隳,心懷氷炭,不能自定,寢驚寤嘆,日夕寡惶,今至屢日,計窮勢迫,不得不仰首煩籲。伏乞聖明,俯察危衷,特加憫惻,卽賜遞改臣職,俾免公私僨敗之事,千萬幸甚。臣無任戰灼祈懇之至。答曰,省疏具悉。爾其勿辭,從速察職。
輔德權格疏曰,伏以臣,頃忝憲府,聞諸搢紳間喧傳之言,左尹權坽,曾取疎遠之族斗章爲後,斗章年纔二十七,坽又取家姪斗樞之子,養育鍾情,且聽病妻偏蔽之說,方其子婦有娠,而汲汲爲斗章之後,其處心行事,已極乖舛,而爲斗樞者,不避當避之嫌,曲從不當從之言,輕許其子,竊自爲幸,人莫不唾鄙。故臣職在言地,不敢不隨聞論劾,而繼聞權坽,以傳洩其事,致疑於其婦,故父子舅婦之間,將不保慈愛之天。斗章之擊錚,情亦戚矣,而坽之所爲,節節可惡。伏見斗章原情及大臣收議,臣不勝瞿然之至。斗章所供,旣出於訟父之冤,則其所張皇,不足取信,亦不足辨,而第其招辭中,以三月呈狀,七月啓下,十一月生女,爲自明之地。此有大不然者,三月呈狀之時,雖未知其有娠,而至於七月旣知之後,則前所呈狀,猶可及止。若疑其血病,則差待時日,亦無不可,此乃人情之所必然,而必欲立後於孕婦未産之前者,抑何意耶?其曰,旣呈禮曹,則雖未啓下,其義已定云者,尤極無謂。父子定倫,是何等重事,而存亡繼絶,是王者大義,則不待啓下,只憑該曹一張呈狀,遽謂之立後,其於禮律,何所據乎?夫合天理順人情者,事之常也,反是則通謂之亂常。今此權坽之事,旣悖天理,又咈人情,安得不謂之亂常乎?至於胡安國故事及蒙白等,語意相殊,非所援比,而强爲牽合,誠可笑也。噫,論人之難,一至此哉?臣之初意以爲,不但坽之叔姪,處事不正,此而置之,後弊難防,擧正之論,只欲爲扶世敎之道而已。罷繼一款,元不竝及,而該曹回啓,曲爲游辭,盛稱其冤,更引嫌私,至有收議之請,以致事體漸重,本眞漸晦,終欲歸之於爽實冤枉之地,臣於此,竊有所慨然也。臣以當初論啓之人,今不敢諉以旣遞臺職,晏然於邇列,伏乞聖明,俯察微悃,亟罷臣職,以爲妄言者之戒,千萬幸甚,臣無任激切屛營之至。答曰,省疏具悉。爾〈其〉勿辭,從速察職。
掌令吳尙疏曰,伏以臣,性愚而才拙,年衰而身病,縮伏窮僻,屛絶交遊,卽世路之一棄物耳。雖尋常職務,亦難承當,況臺憲重任耶?或於承乏之際,苟充備擬,而聖鑑未燭,恩批謬加,前後忝叨,旣非一再,緣毫無裨,尸素有誚,或譏以聾,或斥以啞,爲人嗤點,亦已久矣。彈劾之擧,發於同僚,則臣雖庸陋,尙有一分廉恥,何敢復玷淸班,重辱名器哉?千萬夢寐之外,新命又降,臣誠愧懼,無地措躬。臣於數年之前,重患背幾死僅甦,自是之後,精神筋力,日以衰敗,近添寒疾,症情頗劇,胸脇牽痛,不能屈伸,痰火升降,咳嗽極重,委頓枕席,飮啖專廢,雖欲貪榮冒出,萬無自力之勢,召牌之下,亦未祗赴,臣之罪戾,益無所逃。伏乞聖明,亟削臣職,仍治臣逋慢之罪,不勝幸甚。仍竊伏念,臣之聾啞,不待人言,臣亦自知,而天賦之性,今難猝變,則縱未效諤諤之士,終日正言,區區憂愛之忱,臣豈獨後於人哉?臣於向者登對之日,以在知人在安民六字,爲殿下略陳,而未知殿下,其或不忘耶?爲治之道,固非一端,而今日急務,無過此二者。果能官人,何事不濟?民苟懷之,何世不治乎?知人之道,在於公明,安民之政,在於仁義,惟願殿下,念玆在玆,斯須無忽,則庶幾國家之幸也。臣無〈任〉兢惶悶蹙之至。答曰,省疏具悉。爾其勿辭,從速察職。
草莽臣朴世采疏曰,伏以臣,廢疾餘生,歸死先壠,宿證轉輾,危惙日甚。適當此際,再承嚴召,丁寧反覆,有踰於尋常,臣誠悸憫,竊欲因此備擧實狀,以卒冀其罷免。第惟人臣事君之道,雖或有疾病,當以辭受爲先,況玆兩筵體重,罔容苟簡,遂不免猥將公私不安之義,仰瀆宸聰,恭竢指揮。辭旣橫僭,迹實逋慢,屛息數月,自知萬死。幸至歲初,伏蒙回批,諭以天意所在,繼奉特諭。申以經席圖治之切,胄筵講學之急,竝令疾速來赴者,臣擎讀未終,四體戰慄,精爽飛越。因念愚臣所以自靖之意,固未始不至,今皆闇昧不明,徒竊聖明之優禮。況於厥後,證勢愈劇,朝暮且盡。臣雖欲不更擧溝壑實狀,仍暴犬馬微情,誠非所得已也。蓋臣少抱羸疾,中經危域,恒患死亡,今不敢悉慁,祗爲數年之間,屢當嚴寒,疊遭私戚,觸冒風雪,夤緣悲怛,遂得內傷外感之症,至期而復發,前後一轍。加以去冬妄動,增會委頓,洒淅之氣,常存身體,叫號之聲,不絶喉口,貼席長臥則溘若便絶,開戶少坐則倐致重感,感傷痛毒,循環無端,憊綴危厲,更僕難數,旁人無不咨嗟,聞者爲之愍然。且自稽命以來,夙夜焦憂,當寢而擁衾,或至達朝,臨食而喪箸,或至忘飢,心迹臲卼,進退維谷。繇此心氣舊患,乘時大作,手足厥冷,頭面烘熱,心神錯亂,喘息煩促,斯須之頃,性命幾不可保,必賴僮使,按摩扶護,而後少定。然則臣賤疾垂死,久益添劇,雖非釁累實咎,盜竊虛名,如前日所陳者,難望於黽勉奔走。歸身闕下,祗承趣召之命,粗伸爲臣之義至此,而臣涕泣隕惑,誠無以爲說也。古人有言,勞苦倦極者,未嘗不呼天,疾痛慘怛者,未嘗不呼父母,蓋人情之必然,而至誠之所發。惟臣情勢,不幸類此,殿下試以此察臣。方今聖明在上,儒賢在朝,明良一體,中外拭目,使臣擇時而仕,捨是而何待?筵臣之責,豫聞軍國,講官之任,專主輔翼,竭忠盡智,靡求不得,使臣擇官而仕,捨是而奚適?以韋布之賤,七膺除命,以草萊之下,三辱召旨,恩遇特達,禮際殊異。使臣有所希覬於聖朝,將何以加是,而況君臣大義,根於秉彝,一言感激,淪浹肌髓,誠意相通,上下無間。苟可自致,有益於國家,殺身沈族,又不足以爲臣患。殿下察臣之辭,寧有絲毫不由肝膈者?未論前事,乃復顧惜軀命,僵仆枕褥,不進不退,無禮無義,其爲窘悶疾痛,困頓狼狽,萬萬罔措,以此度之。雖古人所言,臣誠不自知其有異也。伏乞殿下,廓乾坤之量,昭日月之明,有以洞諒微臣疾呼之情,無非出於垂死實狀,亟罷召諭,竝削官秩,上無久曠重務,下獲姑延危喘,則臣死之日,猶生之年。臣無任瞻天望闕,危怖悲懇之至。答曰,省疏具悉。爾其勿辭,從速上來察職。
巳時,上御養心閤受鍼。
都提調許積,副提調張善瀓,記事官姜碩昌·李藼·申翼相,醫官鄭後啓·尹後益·金有鉉·金萬直。受鍼穴,手部,商陽·後谿·大淵·中渚·足部,至陰·厲兌·竅陰·大沖·解谿。都提調以下,伏於熙政堂,只醫官入侍。
午時,上御養心閤,受鍼後,大臣·備局堂上,引見。
入侍,左議政許積,兵曹判書洪重普,知事李浣·柳赫然,戶曹判書閔鼎重,都承旨張善瀓,司諫朴世堅,持平崔後尙,校理李奎齡,記事官姜碩昌,假注書權脩,記事官李藼·申翼相。
許積進曰,自上眼候不平,極爲驚慮,今聞入侍醫官之言,則似不至於大段,不勝喜幸矣。上曰,左眼頗似不平,故欲爲受鍼矣。許積曰,戶籍事目,歲前當爲磨鍊,而判尹吳挺一,未及磨鍊,因事見罷,明日政,以着實行公之人差出,使之速爲磨鍊,何如?上曰,依爲之。許積曰,平安道京試官申命圭,聞有實病,勢難登程云。日期已迫,必須速爲處置,明日政,可以差出下批矣。上曰,改差,可也。許積曰,忠淸監司狀啓,言則是矣,各官稱以月課,如是不精,守令若爲,殊甚可駭,然卽今形勢物力,無辦出處,何以爲之?上曰,火藥本爲島銃,而脫有事變,持火器出者絶無,他道亦然矣。許積曰,守令去時,使之各自措備弓箭島銃等物矣。上曰,某年某條,無着表之事耶?李浣曰,皆書年號矣。上曰,使時任守令,各自措備,申飭擧行,可也。許積曰,近使巡審狀啓,必稱精好,而每患如是,殊可怪也。上曰,使兵使巡審點閱後,啓聞處之。又自朝家點視,若有不精者,罪其守令,可也。許積曰,當以此回啓矣。閔鼎重曰,宋判府事,箚陳貢木事,何以爲之?上曰,宋判府事箚子,以貢木有餘,欲用於軍需矣。許積曰,前者新推刷貢木,戶曹不用矣。今則何如?上曰,乙未以後新捧,則先朝別令留置,以爲軍需之用矣。李浣曰,先朝時,特給一萬石於小臣,加抄訓兵,使備一萬,臣對以軍備一萬未易,且觀軍之數備一半,則姑爲移送於戶曹矣。柳赫然曰,先朝留儲,用於軍需者,非爲他也,欲貿硫黃矣。今者熖焇,各邑托以年凶,不爲煮出,先朝之事,似好矣。李壽昌,曾爲忠淸兵使時,熖焇不爲煮出,貿易用之。先朝命治其罪,守令亦被罪矣。李浣曰,熖焇貿販,皆出於嶺南,監兵使,自當措備,而每以無熖焇爲言,至於啓聞,極爲非矣。許積曰,此則不然,所煮之數,盡入於習放矣。上曰,前者京中,試令煮出,今則何如?赫然曰,閔鼎重,言及傳敎,日暖之後,欲多般試煮矣。許積曰,使兵曹抄出各道砲手數,以留軍布及平安道木,貿給火藥,宜矣。閔鼎重曰,鉛丸,使之各備,硫黃則分給價本,似可矣。上曰,備邊司,有硫黃乎?洪重普曰,無之矣。李浣曰,硫黃百斤之價,今售五兩,得之不難矣。上曰,道道各令磨鍊其價,可也。閔鼎重曰,李敏敍所達各道鎭撫沙汰事,何以爲之?許積曰,此非防塞之事也。連因臣等有故,不得爲之,臣意則欲勿罷,當待領相出仕後,問議稟處,各廳軍官之數太多,朝廷每每申飭,使之汰定軍役,而各司愛護軍官,毋得充定,未免廢閣,至於牙兵,則尤可汰定軍役,而亦不得充定,極爲非矣。上曰,守禦廳牙兵,四千耶?洪重普曰,守禦廳屯田農軍,謂之牙兵,前則二千,今爲四千矣,否乎,臣未之知也。柳赫然曰,閑良則雖定軍役,牙兵必不得定軍矣。許積曰,此乃守禦使金佐明狀啓之事矣。上曰,待金佐明入來,議爲之,可也。上曰,前言訓局變通事,大將之意,何如?李浣曰,宋判府事,言于臣,欲爲變通,臣已知之矣。上曰,予意則與判府事差異,非欲盡罷之,仍置此軍,而老除者除之,掖庭武藝別監,則非外軍可爲,依前以訓兵完定,其他軍兵之規,一如御營廳則似好矣。李浣曰,以臣方在訓局,判府事言于小臣,自今以後,逃故之代,勿以京軍充定,以鄕軍代之宜當云,臣以爲,此則決不可爲也。砲保六千,太半京軍,其餘鄕軍升戶者,亦盡賣田宅而來,除戶之後,無所於歸,若開得軍之路,則或可變通矣。臣曾與故相臣元斗杓議之,竝定二名,使得一名,則庶幾可爲,而臣以爲四五年後,可以充數,今至七年,僅得八千人。訓局在於京中,故難得外方自願者矣。上曰,御營軍糧所餘,幾何?柳赫然曰,李浣,磨鍊之數三年,餘一年之食,近以賑恤,幾盡見奪矣。李浣曰,當初一千名,得食□外,餘在二千石,外方二萬軍,保人六萬名,而猶尙如此,況手中無物,何以辦得乎?若使軍士望定,則其弊亦將不堪矣。許積曰,上意如此,則別置新軍,得一百則一番,得二百則二番,新得之軍,則勿補舊軍,以充新軍,則軍數自足矣。柳赫然曰,旣爲主帥,下敎如此,而軍士有闕勿補,斷不可爲也。若以行伍間事論之,則不成貌樣矣。許積曰,京軍則使戶曹給料,新軍亦依上敎爲之,則軍數漸廣矣。上曰,今玆萬人,亦有移給訓局則可矣。許積曰,判府事之意則以爲國家糜財,專由於此軍接濟,故欲令有闕勿補,自就消盡矣。閔鼎重曰,京軍亦不可無矣。許積曰,頃日朝參時,宋時烈,屢出此言,臣從傍塞之,其意蓋爲日後慮也。卽今雖無紀綱,將得其人,保無他虞,若將非其人,則他日之慮,固爲不細矣。上曰,京軍則不可全無矣。李浣曰,戶首二萬,保人六萬得之,然後可成一千上番之軍,此爲甚難矣。閔鼎重曰,都下之軍,定以幾何?許積曰,緩則可得二萬,急則不過一千矣。柳赫然曰,臣有區區所懷,訓局軍士只六千,脫有緩急,都·副元帥出去之時,淸之則不得不與之,只有三千軍扈駕,臣則以是爲憫矣。上曰,試爲而無弊則可行,我國之兵,莫如訓局之精練矣。許積曰,柳赫然已甚。鄕軍上來時,晝夜操鍊,使不得一時休息,而下番之後,則漸致生疎,終不如訓兵之長征矣。上曰,卽今訓兵幾師耶?李浣曰,五部八師,但以有闕勿補之故,有未備之隊矣。上曰,御營軍幾何?柳赫然曰,一千軍上番,而京畿軍則爲雜色矣。李浣曰,柳赫然,以京畿軍爲雜色,誠好,京畿軍才藝,比他軍最劣矣。柳赫然曰,臣意則異於是,京畿最近,若有變亂,則當朝令夕發,故使之精鍊,今則無不及於他道軍矣。上曰,一部左右師耶?李浣曰,隨軍之多少,或四師或五師矣。上曰,下番而還生疎,若何?柳赫然曰,得旗隊摠,則一二日還熟,旗隊摠不得其人,則幾至十日,始熟矣。李浣曰,以八千人,養一千軍,而每患不足,今難爲之矣。上曰,須得一萬人,可以爲之矣。李浣曰,雖自戶曹接濟,行伍漸疎,奈何?上曰,良人數,査出書來耶?許積曰,書來矣。上曰,予意以爲,都監軍則彼人所知,海西軍雖令上來,亦似不煩矣。許積曰,一軍則給料布,一軍則操鍊以送,似可矣。上曰,此則似無弊源,可先給之,如無所得,則何以爲樣乎?李浣曰,今若修擧大典,則當出閑人矣。上曰,書吏之數,以置簿見之,頗似紛亂,至於吏曹留司之吏,二千八百餘名,尤極過濫矣。閔鼎重曰,校生自有定數,而以海西言之,一邑幾至五六百,豈有此理?許積曰,臣兒時在忠州,聞於父老,則兩班皆入於軍士,而不害爲兩班。雖有蔭子孫,不免爲忠順衛。非特兩班子枝,至於軍士之子,亦皆入於校案。雖目不知書之人,稱以凡民俊秀,入於儒籍。國家若欲着實,則中和校生八百,汰定,則不下六百。平壤亦如此汰定,軍役太遽,名以軍官,則渠亦爲便矣。柳赫然曰,我朝忠翊衛極濫,一年所定,幾至萬人,戰勝之國,廢公族疏遠者,皆屬於行伍,而今者稱以有蔭,傳之無窮,寧有是理?張善瀓曰,此則不然。忠翊衛,故相臣李時白·元斗杓,爲有司堂上時,定屬,辛卯以後不爲之。原從功臣子孫,限曾孫許屬矣。許積曰,臣爲兵曹判書,亦不爲之,雖無防啓之事,自不爲之耳。李浣曰,軍器寺,有所達之事矣。精抄軍中日所放及年終所放火藥,一千二百餘斤,而一年所煮熖焇,多不過七八百斤,小則四五百斤,以此實難繼用,似當別樣善處矣。洪重普曰負土軍二十名,擣砧軍十一名價布,以三同十疋,送于軍器寺,以爲煮取之地,通一年計之,則乃十九同零,以此價,自本曹貿用,則似爲兩便矣。李浣曰,軍器亦不可不措備留儲矣。上曰,精抄軍所用火藥,令軍器寺,限明年六月送之。洪重普曰,水原軍兵試才御史,今年二月內差送事,曾已定奪,似當趁農前試才,而水原府使,昨纔見遞,何以爲之?上曰,水原府使,明日政,當爲差出,使之催促赴任,御史亦爲趁速下送,可也。洪重普曰,貞陵守護軍定給事,命下矣。依祧遷陵例,當以三十名定給,而在前守護軍新定之時,則例以騎步兵除出定給,今則何以爲之?上曰,一半則以步兵定給,一半則自本陵,漸次望定,可也。洪重普曰,頃年姑爲裁減之數,今始抄書以來矣。上命讀之,重普曰,此乃丙午年姑減之數也。許積曰,此中亦有不可減之事矣。重普曰,此則前所未有,姑當減之矣。許積曰,藥房典僕則只給六斗口糧,而今無典僕,加給木疋募立,此是朝晝立役,無此則豈有募立之人乎?且裁減不可太甚。近來都下,無非愁怨恨歎之聲,全無和氣,民情皆以爲,將有事變而如此云,雖出虛傳,不無過慮矣。重普曰,訓局炭價則自都監,亦有出處,而仍爲給價,未知何如?李浣曰,訓局只減土木而來,炭則無出處矣。洪重普曰,造紙署擣砧軍,皆役使僧人,而此外又有不得罷出事。北使時,司饔院假各色匠及謄錄書寫吏,政院加出使令。啓覆時,又有加出使令。觀象監儺禮時,役軍等價步木一同三十餘疋,歲畵時,畵員料布四十六疋,神茶鬱壘艾翁之價,幾至一同餘,此亦可罷矣。許積曰,此事,先朝時臣嘗陳達矣。宋時烈,只惜浮費,臣則以爲,近於翫物,廢之,宜矣。上曰,然則勿爲,可也。許積曰,當自兵曹商量形勢,啓達裁減,陳稟榻前,似近煩碎矣。洪重普曰,此乃姑減之數,自古所有,雖不可全減,減其匹數,何如?上曰,不可已處則勿論,可減處則更稟,可也。朴世堅啓曰,榻前奏事,雖微細必達,固是上下之間,情意相孚之事,而今者兵曹判書洪重普,奏事之際,辭氣不能莊肅,請兵曹判書洪重普推考。上曰,依啓。兵判,勿爲出去,還入,可也。上曰,瓦署燔瓦軍,似當全減。北使時政院加出使令,半減,啓覆時加出使令及司饔院謄錄書寫吏,全減,可也。洪重普曰,空名帖及許通帖所用之數,磨鍊更稟事,曾已下敎矣。退而思之,空名帖則係是賣爵,似爲苟且,許通帖百張,姑爲試用之意,敢啓。上曰,依爲之。閔鼎重曰,小臣,頃日武科試官時見之,則錄名之規,甚爲混雜,必書役名,然後許錄似可。大臣兵判在此,下詢處之。上曰,何如?許積曰,此亦有防礙之事,必有役處後,始令許錄,則兩班無應擧之人,必以軍官書之,尤爲不當矣。上曰,後日更議定奪,可也。洪重普曰,臣試官時見之,則騎步之子,當爲保人,而皆書閑良業武,此甚可駭矣。閔鼎重曰,咸鏡道黑角一百三十箇,下送事,命下矣。黑角,他國所産,今因下送北道,其數不多,內工房所用,則全用陽角,其中陰角不用之物,還下應辦司,以爲需用,何如?上曰,正陰角則無用矣。柳赫然曰,造弓此時爲然。隆冬盛暑則不可造,今使外方造作,以爲不時之需,而外方物力不敷,自朝家下送筋角以造,似好矣。李浣曰,以釜山之角,使統營造弓,豈不好哉?上曰,若有角則造弓不難,其料布容入,幾何?內工房筋角,無可取用,使軍器寺役統營匠人,造弓則尤好矣。柳赫然曰,濟州造弓極精,弓材亦好,絶島之人,難以取來,統營·京中則各令造之,他營則取其匠手以造,好矣。上曰,兩大將,主管造弓。且造箭,亦使從長,臂長者,射之有餘,臂短者,可能射之矣,許積曰,角指改成之後,我國之射誤矣,柳赫然曰,使兩人射之,觀其矢道遲速則可知矣。李浣曰,使一人射之,尤可知其利害矣。柳赫然曰,兩班子枝操弓者,聚會設勸武廳取才,六兩百二十步,騎蒭二十居首者,有恩典,自下不敢請,而其下入格者,給分,使之許赴於式年會試,一如儒生給分之規,武經七書中一書講之,亦爲給分,何如?上曰,何如?許積曰,臣在外聞之,事甚便好矣。上曰,依爲之。李浣曰,柳赫然,陳達勸武廳試才,旣已定奪,臣亦當爲之,而臣之所見,有異於是。在外時,以爲遲難勸武,在京兩班之子,皆入鄕人不豫,似難取舍。且一開給分之規,則成一科擧,必有後弊,事極不當矣。上曰,何如?洪重普曰,李浣之言,是矣。許積曰,初聞柳赫然之言,臣亦以爲然。今聞李浣之言,此說誠是矣。張善瀓曰,儒生有給分之規,依而行之,似無大誤矣。李浣曰,科擧不數則勸武固宜,科擧頻數之時,勸武不必爲之矣。柳赫然曰,凡事必要熟講,臣言豈能盡善乎?下詢爲之。朴世堅啓曰,臣等,以洪陽營將具鎰改正事,累日論列,未蒙兪音,臣等竊惑焉。鎰之決科唱名,屬耳,已試蔭仕,別無尤異之才,而拔例超等之恩,遽施於新出身未赴防之前,用人之道,豈容如是?物情駭然,皆以爲太驟,洪陽營將具鎰,請命改正。上曰,不允。又啓曰,凡立繼後者,雖有己出,必以所後子奉祀事,旣有釐正之敎,則其所後子雖死,若有繼後之孫,自當傳重,更無可疑者,義理甚明,不容以一人之私意鑿見,有所撓改。刑曹判書徐必遠,以故相臣韓興一生前所托之語,乃敢陳疏上聞,至請禮官更議,其在事體,殊極猥越。刑曹判書徐必遠,請從重推考,疏內辭緣,令該曹勿施。上曰,不允。推考事,依啓。崔後尙啓曰,京兆佐貳,秩視亞卿,武弁之拜是職者,苟非勳名才望,表著特異者,則莫宜居之。朴敬祉,其在武職,履歷雖多,別無可稱之績,除目之下,物情駭然,新除授漢城府左尹朴敬祉,請命遞差。上曰,不允。又曰,臣有區區所懷,敢此仰達。外方民怨,專在於閑丁歲抄,至於襁褓兒弱,皆令充定軍兵,名目極繁,訓局·御營壯抄,又有三奉足,額數之多,倍於平時,虛位充定其怨甚大。頃日呂聖齊,爲玉堂,新自外任來,虛位切勿充定事,陳達榻前,而自上頗爲持難,臣意則以爲,一切停罷宜矣。上曰,時方督促充定則有弊矣。今無其事,不須言矣。洪重普曰,年號充定,臣以年凶,啓請停止矣。遂罷出。燼餘
上在昌德宮。停常參·經筵。
藥房都提調許積,副提調張善瀓啓曰,伏未審夜來,聖體調攝,若何?昨日受鍼之後,引對竟夕,眼候不瑕有添傷之患乎?今日受鍼,時刻太早,則寒氣未解,定以巳末宜當。且因醫所傳伏聞,王世子自昨日,又有頭疼煩熱之候,證頗不輕云,臣等不勝驚慮之至。不可不卽爲入診,以爲詳察症候後議藥之地,敢來問安。竝此仰稟。答曰,知道。症候當言于醫官矣。
再啓曰,伏聞入診醫官所傳之言,自上微有感冒之候,且有咳嗽之症云,臣等不勝驚慮之至。與鄭後啓·李東馨等諸御醫商議,則皆以爲受鍼則今姑停止,淸火化痰湯,加柴胡·乾葛·蘇葉一錢,連進三貼,宜當云。此藥卽爲劑入之意,敢啓。答曰,知道。
政院·玉堂問安。傳曰,知道。
李翊啓曰,卽者吏曹郞廳來言,今日爲政事命下,而判書李慶徽病不來,參判李尙眞在外,參議南九萬未肅拜,不得開政云。判書李慶徽,參議南九萬,竝卽牌招開政,何如?傳曰,允。
有政。吏批,判書李慶徽呈辭,參判李尙眞在外,參議南九萬進,右承旨李翊進。兵批,判書洪重普進,參判兪㯙未肅拜,參議朴世城進,參知尹飛卿進,左副承旨姜鎬進。
吏批啓曰,判書李慶徽,呈辭入啓,參判李尙眞在外,小臣獨政未安,何以爲之?敢稟。傳曰,只出緊任。
以金萬重爲副修撰,朴世城爲富平府使,崔聲善爲柒谷府使,姜栢年爲知義禁,曺漢英爲京畿監司,李奎鎭·李元祿爲兵曹佐郞,尹敬敎·李夏·趙聖輔兼持平,姜栢年爲承文提調,鄭東燁爲監察,趙世煥爲平安道京試官,趙世煥兼持平,沈之溟爲水原府使,具文治爲訓鍊都正,福平君㮒爲都摠管,李宣岳爲侍直,李時彬爲訓鍊副正,朴希閔爲五衛將,全是斗爲造山萬戶,李善爲漆浦萬戶,崔英益爲仁遮外萬戶,宋時喆爲曹司衛將,慶翔龍爲武兼,姜栢年爲同知,姜栢年爲都摠管,鄭繼胄·李爲副護軍,李東耉·李·金碩望爲副司果,尹煒爲武兼,鄭載岳爲洗馬,趙世煥爲副司直,金宇亨爲副護軍。
傳于姜鎬曰,平安兵使李汝發,數日後下直事,分付。
姜鎬,以都摠府言啓曰,副摠管閔熙,戶曹坐起,進去晝仕,請出標信。傳曰,知道。
又以都摠府言啓曰,今日入直軍士,當爲中日習射,而兵曹判書參政,依前例不得爲之之意,敢啓。傳曰,知道
司諫朴世堅,正言慶㝡啓曰,臣等,以洪陽營將具鎰改正事,論列累日,未蒙兪音,臣等竊惑焉。鎰之決科唱名,屬耳,已試蔭仕,別無尤異之才,而拔例超等之恩,遽施於新出身未赴防之前,用人之道,豈容如是?物議駭然,皆以爲太驟,洪陽營將,請命改正。凡立繼後者,雖有己出,必以所後子奉祀事,旣有釐正之敎,則其所後子雖死,若有繼後之孫,自當傳重,更無可議者,義理甚明,故相臣韓興一,生前雖已托重於己出,到今應在釐正之中,若復輒以一家之情勢,每令有司而商訂,則不但有損於事體,且啓後日之弊端。刑曹判書徐必遠疏內辭緣,請令該曹勿施。答曰,不允。
持平崔後尙啓曰,頃以全州府尹安縝,誤決徐得生之訟。監司閔點請罪時,不爲竝論之故,本府之官,至於引避見遞,則臣當繼論此事,而臣意以爲,閔點旣用臺啓,有令本道査覆之命,待其査覈公事之上來,擧實論啓,亦似未晩,故尙此遲延矣。今聞物議,皆以爲非,臣之昏謬不察之失,著矣,何敢一刻晏然?請命遞斥臣職。答曰,勿辭。
洪萬容啓曰,持平崔後尙,再啓煩瀆,退待物論矣。傳曰,知道。燼餘
上在昌德宮。停常參·經筵。
藥房都提調許積,副提調張善瀓啓曰,伏未審夜來,聖體調攝,若何?湯劑進御之後,感冒諸症,有差減之效乎?王世子煩熱之候,夜間加減,何如?臣等不勝憂慮,敢來問安。答曰,知道。予之症候及世子所患,比昨減歇矣。
政院·玉堂問安。傳曰,知道。
世子宮,政院·玉堂問安。答曰,知道。
以領議政鄭太和九度呈辭,傳于李翊曰,安心調理。
下直,順天縣監趙相漢,泰川縣監韓根,鴻山縣監曺挺宇,孟山縣監鄭時凝,安峽縣監李永輝,靑水萬戶金後立,神方仇非萬戶徐國弼,玉江萬戶韓敬立,永達萬戶金時發,唐浦萬戶金益修。
傳于姜鎬曰,今下弓矢,神方仇非萬戶徐國弼,靑水萬戶金後立,玉江萬戶韓敬立,永達萬戶金時發,唐浦萬戶金益修等處給送。
張善瀓,以吏曹言啓曰,今此社稷祭及文宣王釋奠祭,一時相値,差祭之官乏少。釋奠祭初獻官,則以文臣正二品,塡差實豫差,而戶曹判書閔鼎重外,無他無故推移之人。頃因判中樞府事宋時烈所啓,戶曹判書,有啓稟差祭之命,敢此仰稟。且堂下文官,尤甚乏少,釋奠祭之官,以生進蔭官,推移塡差之意,敢啓。傳曰,知道。
又以吏曹言啓曰,新除授長城府使朴戶奴,呈狀于本曹曰,上典,數旬之內,四孫兒一時化去,二孫兒方在垂絶之中,一女子重患染疾,驚悼之餘,宿患添劇。且得泄痢之症,氣息奄斷,無起動赴任之望,斯速入啓處置云。長城爲邑,本非厭避之地,朴病勢,如可調理赴任,則必不如是呈狀。等待差復,曠官可慮,守令之不得赴任者,只許遞差,有關後弊,長城府使朴,罷黜,何如?傳曰,允。
姜鎬,以摠戎廳言啓曰,本廳武從事,前縣監李松老,已爲啓下,而時無職名,依例令該曹付軍職,冠帶常仕,何如?傳曰,允。
又以兵曹言啓曰,當日校生盧聖稷,良人陰尙龍稱名人,自宣仁門入來,差備門外擊錚,極爲駭愕,竝令攸司囚禁治罪。同門守門將張治世,常時不能禁斷雜人,以致闌入,亦爲非矣,推考,何如?傳曰,允。
又以備邊司言啓曰,會寧開市,今已完畢,令該院撰出回咨,下送義州府,傳給鳳凰城將處,以爲轉送北京之地,何如?傳曰,允。
李翊以貞陵重建廳言啓曰,以本陵修改事,重建廳排設,則似當依各陵制度創建,而禮曹回啓及大臣收議中,丁字閣一款,不爲擧論,議大臣定奪,何如?傳曰,允。
大司憲鄭知和啓曰,臣於前日忝叨本職,論一官邪,反被侵辱,不可强顔更入臺閣。今玆新命,出於意外,臣誠震愓,措躬無地。臣以曾任北關時,濬源殿靑紅蓋事,方在推勘之中,在法應遞,所當卽出引避,而纔遭堂弟之喪,慘怛之餘,身病且劇,今始自劾,臣罪尤大,請命遞斥臣職。答曰,勿辭。
姜鎬啓曰,大司憲鄭知和,再啓煩瀆,退待物論矣。傳曰,知道。
掌令吳尙啓曰,水原爲邑,物衆地大,決非衰老之人,所可堪當。新除授府使沈之溟,年紀太暮,且無名稱,畿輔重地,不可付之此人,請水原府使沈之溟遞差。持平崔後尙,大司憲鄭和和,竝引嫌而退,姑待査覈,意在詳愼,則在我無失,有議何嫌,旣被推緘,未及勘入,則其在法例,勢難晏然,請持平崔後尙出仕,大司憲鄭知和遞差。答曰,不允。遽置事,依啓。
夜五更,黑雲一道如氣,起自西方,逶迤南方,指東一道,起自乾方,逶迤北方,指東南北兩端,相合於東,而廣各數尺,長各十餘丈,良久乃滅。燼餘。
上在昌德宮。停常參·經筵。
夜二更三更,有霧氣。
下直,大興縣監李萬石。
藥房都提調許積,副提調張善瀓啓曰,伏未審夜來,聖體調攝若何?咳嗽之症,漸爲差減之校乎?王世子煩熱之症,亦何如?昨日雖承減歇之敎,猶不勝區區憂慮,敢來問安。答曰,知道。與昨無異矣。
世子宮,藥房問安。答曰,知道。
李程,以戶曹言啓曰,各道年終錢穀會計,例於翌年正月二十五日內上送,自本曹考閱,合算無違,然後啓請御覽,會計修正以入矣。他道則已盡上送,而卽接忠淸道移文,則歲後仍爲捧糴,請得退限云。待其成冊上送,修正何如?傳曰,允。
李翊以禮曹言啓曰,今正月初三日大臣·備局堂上引見時,每月朔望,宗廟展謁,稟旨擧行事,榻前定奪矣。來二月初一日,宣祖大王國忌相値,何以爲之?敢稟。傳曰,望間更稟。
又以禮曹言啓曰,今正月二十一日朝參,左議政許積所啓,宗室殿講,乃祖宗朝舊例也。蓋所以爲接見之地,且宗室,非殿講,則無他加資陞職之路,此亦不可不念,曾在先朝,亦當行之矣。上曰,予亦知有先朝已行之例,依此例爲之可也事傳敎矣。今此宗室殿講親臨時應行節目,當爲依例磨鍊擧行矣。殿講吉日,以何間推擇乎?敢稟。傳曰,開月旬望間,擇日,可也。
姜鎬,以兵曹言啓曰,當日,通政前縣監柳誠一稱名人,自通化門入來,差備門外擊錚,極爲駭愕。令攸司囚禁治罪,同門守門將朴順昌,常時不能禁斷雜人,以致闌入,亦爲非矣,推考,何如?傳曰,允。
又以備邊司言啓曰,平安道設科,趁農前爲之事,啓下已久,而該曹尙無擧行刑止,招問禮曹該吏,始知有令廟堂,差出重臣之敎。又爲招問政院書吏,則對以禮曹啓辭,果下於今月十六日,而未及捧承傳於備邊司云。莫重啓下公事,掩置至於十一日之久,事甚可駭。當該承旨,從重推考,色吏,亦令攸司,囚禁重治,何如?傳曰,允。
又以備邊司言啓曰,本司武郞廳柳德三·金南伯,奔走勤仕,已滿十五朔,依例六品薦轉,何如?傳曰,允。
又以備邊司言啓曰,禮曹啓辭,西路設科,若依北道例爲之,則當遣重臣試取,令廟堂稟旨差出,而應行節目,磨鍊以入之意,敢啓。傳曰,知道事傳敎矣。受命試所,爲任甚重,不可不差遣重臣,而六卿以上,無故之人絶少,有難循例差出,該曹擇日,亦似太晩,後日登對時,稟定,何如?傳曰,允。
李翊啓曰,頃因忠淸監司閔維重狀啓,以道內文臣守令鮮少,監試東堂試官,無以塡差之故。鴻山·燕歧兩邑守令,旣以文官差出,而鴻山縣監曺挺宇,昨已辭朝,燕歧縣監趙爾炳,以未署經,不得下直。試期已迫,一日爲急,兩司之官,或有在外者,或有遭服制者,不能備員。自前如此之〈人〉,則有除署經發送之規,而事係特命,不敢直請,合有變通之道,敢此仰稟。傳曰,除署經發送,可也。
洪萬容,以忠勳言啓曰,因宗簿寺啓辭,今式年璿源錄修正時書寫,時存忠義李惟濟,加出忠義李俊伯等,令本府竝依例付祿事,允下矣。李惟濟則已爲付祿,故李俊伯,退薦狀之意,敢啓。傳曰,知道。
掌令吳尙啓曰,臣所居窮僻,身且多病,閉門縮伏,人無來訪,凡有物議,專未聞知。昨見持平崔後尙避辭,則全州府尹安縝誤決之事,得其査覈公事之上來,擧實論啓,亦似未晩云。臣意亦以爲,不有査覈之擧則已,旣令査覈,則不待其公事之來,先論決訟守令,似欠詳愼。故直從臆見,處置請出矣。今聞物議,以後尙之不卽論啓,已乖臺體,而臣之請出,尤爲失當云,然則臣之不識臺體甚矣。何敢一刻仍冒乎?請命亟削臣職。答曰,勿辭。
洪萬容啓曰,掌令吳尙,再啓煩瀆,退待物論矣。傳曰,知道。
李翊啓曰,吏曹郞廳來言,臺諫有闕,政事取稟,何以爲之?敢稟。燼餘
上在昌德宮。停常參·經筵。
下直,燕歧縣監趙爾炳。
藥房都提調許積,副提調張善瀓啓曰,伏未審夜來,聖體調攝,若何?咳嗽之症,湯劑連進之後加減,何如?淸火化痰湯三貼,當進於昨日,必須詳知卽今症候,方可更爲議藥。且未知王世子患候之如何?不勝區區憂慮之至,敢來問安。答曰,知道。今日入診爲之,可也。
世子宮,藥房問安,答曰。知道。
洪萬容啓曰,大司憲未差,執義朴增輝,掌令蘇斗山,持平宋奎濂在外,掌令吳尙避嫌,持平崔後尙呈辭,今日以監察茶時之意,敢啓。傳曰,知道。
以領議政鄭太和十度呈辭,傳于張善瀓曰,安心調理。
傳于姜鎬曰,平安兵使李汝發,廣州府尹李䎘,入診後引見。
張善瀓啓曰,戶曹判書閔鼎重,以備局公事定奪事,平安兵使引見時,入侍之意,敢啓。傳曰,允。
姜鎬,以都摠府言啓曰,今日入直軍士,中日習射,請出標信。傳曰,知道。
又以兵曹言啓曰,造山堡,非等閑之地,故以內三廳出身,差除萬戶矣。萬戶全是斗,昨日來見臣重普,觀其爲人,則非但衰病,不合於北路邊將,造山萬戶全是斗汰去,何如?傳曰,允。
李翊以禮曹言啓曰,各陵抽牲摘奸,前月纔已行之,畿甸驛路廚傳之弊,亦不可不慮,今朔不爲發送之意,敢啓。傳曰,知道。
又以禮曹言啓曰,今此西路,遣重臣設科,吉日更令日官推擇,則來二月二十一日,二十五日爲吉云,此兩日中,當爲啓稟設行,而第式年文武科初試,已定於同月二十七日,設行於南·北道,則擧子等兩處,赴擧,勢必未及,而式年初試,決難因此進退,何以爲之乎?敢稟。傳曰,先行別科,次設式年初試,似無未及於覆試之患耶?
傳于李翊曰,政事,明日爲之。
正言慶㝡啓曰,凡立繼後者,雖有已出,必以所後子奉祀事,旣有釐正之敎,則其所後子雖死,若有繼後之孫,自當傳重,更無可議者,義理甚明。故相臣韓興一,生前雖已托重於已出,到今亦當在釐正之中,何獨有議處之事乎?今若輒以一家之情勢,每令有司而商訂,則不但有損於事體,且啓日後之弊端。刑曹判書徐必遠疏內辭緣,請令該曹勿施。掌令吳尙,引嫌而退,不卽論啓,爲待査覈,意在詳愼,不宜深咎,則處置請出,有何失當?不可以此輕遞言官,請掌令吳尙出仕。答曰,不允。出仕事,依啓。
洪萬容啓曰,掌令吳尙出仕事命下,而家在僻遠,日勢向暮,明日待開門牌招之意,敢啓。傳曰,知道。
上御養心閤,入診,藥房都提調許積,副提調張善瀓,假注書李日井,記事官李藼·申翼相,醫官梁濟臣·金有鉉·金萬直。許積曰,近來聖候未寧,臣等不任憂慮。今日入診有命,抑或有別症耶?上曰,別無大段所患。似是時令,而今則幾盡差愈,欲與卿等相見,故令入診耳。積曰,眼患尙未快差耶?上曰,左眼幾盡差愈,而右眼自昨,微有赤澁之候矣。積曰,世子所患,亦何如?上曰,亦幾差復耳。上命醫官來診,醫官等入診曰,右眼有赤澁之候,左眼幾盡差愈,而尙有微赤耳。上曰,眼候雖如此,姑停受鍼,拔去睫毛,可也。金有鉉,取鑷拔去睫毛。上命注書,出招戶曹判書閔鼎重,平安兵使李汝發,廣州府尹李䎘等入侍。上曰,戶判請對,有何事耶?鼎重曰,有備局公事定奪事耳。仍取出袖中公事,積取而見之曰,平安道試官,差送重臣事命下,而六卿中可爲之人甚少,金佐明,爲人詳察,可送,而聞今番安興之行,亦以身病,堇堇下往,不可復令遠行。閔鼎重,欲請自往,而此時度支之長,不可久曠,此外無故之人,只有鄭知和,而外間議論,則不欲送之矣。上曰,鄭知和,曾爲本道監司乎?積曰,曾爲監司,而爲治尙嚴,聞其下去,則擧子輩必震動,故不欲送之耳。上曰,猶勝於解弛也。積曰,閔鼎重,欲自行,而戶曹長官,不可送也。上曰,戶判,年富而受重任,當責其成效,不可久曠也。積曰,然則當送鄭知和矣。且見該曹擇日,則政當農節,下往設科,不無其弊,以二月念間更擇,何如?上曰,依爲之。積曰,全羅監司兼府尹事,臣意則不便也。上曰,非但全羅,八路皆欲如此耳。積曰,西北兩路,則監司挈眷,兼府尹已久,今欲八路監司皆挈眷,則弊必多矣。且兩南則公事甚多,故勿論早晩,若有公事,則營吏輩,趁卽入告於監司所居之處,尙有積滯之患,若使挈眷,則便有內外之別,監司出坐,然後可以行公,此亦不可不慮也。鼎重曰,臣曾忝北伯,四年而遞,道內利害,猶有未盡悉者,況一年而遞,其何能知乎?積曰,久任之說甚善,而挈眷則有弊。臣於先朝,亦嘗仰達曰,何必挈眷而後,爲二十四朔乎云,則自上以諸路監司,獨往遠官,一年而遞,猶以爲苦,何可不令挈眷,而獨任二十四朔乎爲敎矣。以臣之意,則監司兼任,事多掣肘,如慶尙道則尤不可兼之也。上曰,聞慶尙道則公事甚多,雖年少之人,猶難支一年云。積曰,臣意則不爲兼府尹,而爲二十四朔可也。使備邊司有司堂上,問於諸大臣,何如?上曰,依爲之。積曰,慶尙道,分爲左右監司,尤爲非便,甚多掣肘之事矣。忠淸監司狀啓,安興鎭,移於元山云,臣意以爲不便也。安興距江華不遠,故使之設鎭控扼。若移於元山,則爲不緊之地也。且元山有舊鎭基址,請移元山牧馬於他處,水營虞候,移設於元山云,臣與武將相議,則李浣以爲,不見元山形勢,不知其利害,而若移虞候於元山,則水使不能支也云。上曰,何耶?積曰,水使所用財力,皆取辦於船隻,若移虞候於元山,盡領船隻,則水營盡失其利,故不能支也。柳赫然則詳知元山形勢,而元非要衝之地也。但移虞候於元山,則有益於漕運矣。自元山距安興不遠,若使虞候,在元山而號令,則稅船必自元山早發,可免暮抵安興見敗之患,而以舟師形勢言之,則不可移於元山也云矣。鼎重曰,臣意則元是不緊也。元山非待變之地,而移設,豈非不緊乎?早晩如有緩急,則水使固當往守,而常時則有同北兵使之行營矣。積曰,江華留守貸用之米,似當蕩滌矣。在前則還穀所捧之耗,留守盡用之故,易以支過矣。徐必遠爲留守時,以其有濫觴之事,啓請盡除而不用,及至丁未年凶歉之時,不給官需米。故必遠,亦不得支用,請於朝廷,貸用一千石米矣。其後江留所捧,亦甚不足,堇能自支,千石之米,何路而辦出乎?此則蕩滌,宜當矣。且前日下敎造弓事,取戶曹弓角,分送於各道,造弓以來似好。鼎重曰,本曹所有黑角,只是千餘筒,可作五千弓子,而五千弓子,京中匠手不多,物力亦且不足。故分排於各道監兵營耳。上曰,何以分排耶?積,取讀小單分排之數曰,視各道物力殘盛而分排矣。平安道則不爲分排者,近來騷屑甚矣。若又使作許多弓子,則愈益其疑,故不爲耳。上曰,平安之弓,好耶?積曰,諺云,西弓南矢,西弓好矣。上曰,欲造何樣弓耶?鼎重曰,久用之弓,造來爲當矣。積曰,長角弓最耐久也。上曰,此弓耐久,而但聞其制時,黑角多入耳。鼎重曰,牛筋亦爲得送乎?上曰,牛筋所貴之處則得送可也。積曰,頃日筵中,以戶籍事目磨練事,漢城府判尹,斯速差出事定奪,而近來六卿中,見存之員甚少,該曹無以擬望,不得差出云,合有變通之道矣。上曰,從二品中可合人,問於大臣擬望。積曰,頃者宰相四人,一時罷職,其失在於不察,則乃是公罪也,而罷職已久,罰已行矣。當此六卿中乏人之時,特爲收敍,何如?上曰,罰已行矣,四人收敍可也。積曰,工曹判書李澥,頃日陳疏之後,亦不繼上辭章,唯俟朝家之處分云。李澥,自少不樂仕宦,其素志有足多者,引年請老,亦已久矣。到今八十之年,豈肯復起而仕乎?上曰,前歲見之,則年雖老而矍鑠矣。張善瀓曰,李澥今年已七十九矣。前者引年乞退,亦非一再,而朝家不許其請,澥常以爲憫然,每言當此聖世,無一物不得其所,而老臣獨不得其願云。今若特許其請,則誠合於國家優待老臣之禮,而其於厲廉恥之道,亦有所關係矣。鼎重曰,李澥之請老已久,今若以禮許退,則實是國家之盛事也。上曰,予非不知以禮許退,而非但古今不同。異於時平之日,且念仁祖朝正勳,只有此一人。故予心眷戀,不許其退矣。積曰,自上以勳舊之臣,許其致仕爲缺然,意甚盛也,而李澥之請老,乃其素志,年紀已暮,不可勞以職事,許其致仕,乃所以優待也。鼎重曰,以古事見之,宋時則許其致仕者甚多,亦有致仕而後復仕者。文天祥,年未四十而致仕,其後値宋亡而立節也。且有罪者,則勒令致仕矣。麗朝,亦多致仕者。善澂曰,宣廟朝,許其致仕者,亦多有之矣。李澥,以不得致仕之故,一向引入,若許其致仕,則可以奉朝賀,而如問安之列,亦當進參云矣。鼎重曰,廷臣之意,亦皆以爲許其致仕,以成其志,實爲優待老臣之禮云,自上特令以本職致仕,則誠爲美哉。上曰,咸陵府院君,累次請老,而予心缺然故不許矣。今聞年迫八十,且群議如此,特許致仕,可也。積曰,長城府使蘇斗山,頃日政,除拜掌令,臺諫與守令,輕重有別,而長城則有山城,與他郡邑不同,非但遞易有弊,且聞蘇斗山,頗有治績云,使之仍任,何如?臺諫名雖重,而實則不過因一微事,避嫌而遞,徒有守令遞易之弊也。善瀓曰,聞蘇斗山,有八十老父,其勢不能遠宦於京中云。今以臺諫召來,則必不久留而旋爲下去,徒失一善治守令也。上曰,然則仍任,可也。鼎重曰,貢物中可減之物抄出事,曾已下敎。故各司進上物件,列書別單以來,而物種甚多,自下見之,則未知何物,可以減去也。上曰,其物件所書單子,入之。積曰,臣意則貢物減去,極以爲難,當初磨鍊,亦皆從略矣。上曰,當初則必從略爲之,而其價則甚多,如司宰監七日供上,未滿一盤,而其價則多矣。鼎重曰,司圃署山蔘·䓀莄兩種,以價米減數磨鍊事,玆草記仰達矣。善瀓,受其草記以進,上覽訖,令善瀓書於草記之末曰,以三月爲始擧行。上曰,南漢山城,曾有設倉之議,城中有可作倉舍處耶?鼎重曰,山城中有可作倉舍處,故欲爲設倉,而別儲軍糧矣。積曰,此則不爲逐年糶糴耶?鼎重曰,然。且璿源殿行祭時,無祭服,只着黑團領。故欲依慶基殿例,製送祭服,而第念各陵行祀時,亦着黑團領,則黑團領行祭,固無不可,璿源殿,亦不必製送祭服矣。上曰,然則不必製送也。鼎重曰,前冬所製祭服,未及畢製矣,今復製之乎?上曰,祭服事,甚難處也。新製之衣,一番行祀,則已成點汚而不堪着,一年四大祭,四番改製,可得新潔,而此則物力不可支也。前日親祭時所着冕服,汗出咎汚,故亦不得再着矣。積曰,祭服之制,唯務濶大,故所着之人,皆不稱身,而綿紬黑染,色易渝敗,雖冬寒之節,駿奔將事,汗出沾衣。況當夏炎之日,一經行祀,汗漬如濡,黑色變而爲紫。守僕輩,又不謹於藏護,誠不堪着而行祀矣。上曰,曾有應爲差祭之人,給價自備之議矣。此言未知,如何?鼎重曰,祭服之易爲汚傷,蓋緣不謹藏護之致,若使之自備,則必善於藏置矣。積曰,使之自備,則可無易傷之患矣,第人人不得皆備,難於借着也。鼎重曰,此則不然。設使臣有祭服,而他人差祭而借之,則豈有不給之理乎?且各以所知,借着不難矣。若有不得之人,則宗廟,有新製若干件,以此給之可也。上曰,不可使之自備,自戶曹量宜給價。鼎重曰,前冬祭服所製紬端尙多,以此分給,而可給之人,抄書啓下而給之,如何?上曰,依爲之。鼎重曰,溫幸事,曾已稟達矣。今年又有擧動,則臨時,急定,事多窘速,不如豫爲分付也。上曰,來月旬望間,更觀定日可也。積曰,刑曹參議閔點,重被彈章,方有令本道査覈之擧,故不得行公云。刑獄重地,雖佐貳之官,不可久曠,改差,何如?上曰,然則改差。鼎重曰,宗學殿講事,依前例別單書入之意,敢達。上曰,宗學應講,幾人耶?鼎重曰,十二人也。近因成均館連有事故,且以大司成不在之故,講與製述,久未爲之,式年已迫,士多落莫矣。講規則一年二十四番,而前頭試期不遠,雖不能滿二十四番之數,計晝而報於禮曹未知,如何?積曰,閔鼎重,爲大司成時,着實爲之矣。出按北道之後,久不擧行,去去年應講者,尙未完畢,士多落莫,故欲爲變通矣。閔鼎重,方帶同成均,大司成,未及差出之前,往爲之,未爲不可也。鼎重曰,李泰祺·李益華等,以其門地卑賤之故,成均館,亦不肯受。登科六七年,尙無歸屬處,不可無變通之道矣。積曰,今聞刑曹査覈,則此兩人,雖非庶孽,而乃是寒門冷族云。寒門冷族,豈合於成均館乎?使之復分館,送于校書館可矣。上曰,依爲之。鼎重曰,戶曹負債人等,積年息利則盡減之,而其中金忠善稱名人未捧銀子,多至五百五十餘兩,三百兩則徵捧於一族,而忠善身死,故囚繫其妻與子,亦已久矣。萬無徵捧之路,特爲蕩滌,何如?積曰,如此之類,若爲蕩滌,則後必有倖免之弊矣。鼎重曰,其妻與弟,籍沒爲奴,而蕩滌似當矣。上曰,依爲之。鼎重曰,各邑官屯田,大典應給之外,其餘則似當盡爲收稅,而各營屯田則何以爲之乎?上曰,各邑屯田,有例給之規耶?鼎重曰,有之。積曰,兩西營屯田則不可釐正,兵使營屯田,亦難釐正也。各邑官屯田,則一依大典給之,而其餘則盡爲收稅可矣。鼎重曰,諸宮家田庄募入人除役事,多有冒濫之弊,似當有定限之事,李汝發,進伏於前,上命注書勿記,只令下番翰林記之。李䎘,進伏前曰,臣猥蒙恩擢,受此重任,以臣鹵奔,恐不敢承當也。本州大段可爲之事,守禦使主張,而其中還穀事,臣曾爲從事官,故槪知之矣。本州還穀八萬餘石內,三萬石則散給未收,而物故流亡者甚多,決無徵捧之路,軍餉事重,不可以此任他,臣當竭力爲之,而第頑民則遷延,以冀僥免,窮民則雖欲備納,其勢末由,臣下去後,當抄出啓聞,以待朝廷處分矣。且本州有最難處者,城中居民,官屬及流民,不下四百餘戶,高峰絶頂,無他生計,旣無田畓。又無商賈之業,唯以還穀爲生,年年受食,不能還納,若不給則必然餓死,給之則無路徵捧。如此之類,今雖蕩減,其積年逋欠,而後日受食,亦復如此,未知何以則可也。積曰,廣州還穀之弊,誠爲可慮。當初洪振文,爲府尹時,多給京中親舊,不能徵捧,本州之人,亦因此爲奸,不肯上納,逋欠甚多,無以徵捧,故國家不得已蕩滌,其後李泰淵,爲府尹,値凶年,散給者多,故未收之數,亦多矣。大槪廣州之民,前者屢蒙蕩滌,故新給者,或爲備納,而積年逋欠,則每欲遷就,以望其蕩滌,極爲過甚矣。其中亦多窮民及物故流亡者,其勢實難徵捧,而頑民亦因此不爲備納,若一體蕩滌,則徒長其奸矣。上曰,予之欲爲査覈者以此,何以則可無虛實相蒙之弊耶?積曰,李䎘爲人,臨事着實,使之從實査出,何如?鼎重曰,今若限萬石蕩滌,使之明査則可矣。上曰,守令之任,當盡心國事,而今有國邊民邊之說,此最可惡,今此査覈之擧,若能着實爲之,則雖有些少奸濫之弊,必不至於大段也。積曰,山城之民,不爲耕稼,唯以還穀爲生,若不給則死,給之則無路徵捧。今雖蕩滌,而後日受食,亦復如此,豈可每每蕩滌乎?此最可慮矣。上曰,非但此也。早晩若有緩急,則山城之民,亦當給糧,此最可憫。䎘曰,山城之人,有給復之規,故前日則捧持者以此,而量田之後,所給甚少。故不能保存云。積曰,還穀散給之時,宜從民結給之,切勿以所志給之也。䎘曰,以八結給之,則雖有逃亡者,尙有可捧之路,以所志給之,則必多中間虛疎之弊矣。善瀓曰,臣以忠勳府堂上,兼察忠翊府矣。今此式年,亦依前例,自本府爲事目,分付外方,何如?忠翊口傳之數,三千九百餘人,而各官守令,所爲無狀,以忠翊口傳之人,又爲充定於閑良之役,此甚不當,此一款,事目中申明分付爲當矣。上曰,依爲之。上曰,觀武才,在前則頻爲設行,而近來久不爲之,依前設行,何如?積曰,上敎宜當,而第王世子冠禮不遠,冠禮之後,例有科擧,觀武才則待秋爲之,未知,何如?上曰,世子所患,尙未蘇復,冠禮,似難行於所定之日也。善瀓曰,謁聖之禮,久未擧行宗廟展謁,旣已行之,則謁聖之禮,亦不可已,自上每以眼候,犯夜行禮爲難,則雖未行酌獻禮,而只行展謁之禮,恐或無妨矣。上曰,謁聖則必開試取人乎?善瀓曰,然。聞前例,或有不爲取人之時,而近來則謁聖不數,取人爲當矣。上曰,近例則謁聖之日,必開試,而聞在前則三年之內,謁聖至於再三,安可每每取人乎?積曰,謁聖設科,則待秋爲之可也。纔已罷榜,人多缺望,若復謁聖,則遠方之人,未及上來,尤爲缺望矣。世子冠禮後設科,乃三百試也,而王世子,大病新差,非但冠禮之慶,合慶爲六百試於今夏之前,似好矣。鼎重曰,觀武才之時,例有對擧庭試,而有文臣儒生分次之規,今番則未知儒生當次耶?積曰,甲辰年觀武才之時,以儒生對試,則今番乃是文臣之次也。鼎重曰,聞祖宗朝謁聖之時,或有親講儒生而賜第之規,今若行謁聖之禮,而仍爲儒生講經則好矣。上曰,今若行謁聖之禮,則但爲謁聖歟?仍爲設科乎?積曰,外方之人,必不及上來,缺望者多矣。善瀓曰,自前謁聖及庭試之時,元無知委外方之規耳。上曰,今有謁聖之科,則遠方擧子,雖不上來,而儒生則可以及來耳。鼎重曰,以三月晦間定日,則外方儒生可以及來矣。積曰,近年以來,謁聖設科,乃稀有之擧,不當比於前日頻數之時,知委外方,不可已也。日氣尙且寒洌,稍待和暖,則又値溫泉擧動,事多窘迫,不如待秋爲之也。遂罷出。
吏曹判書李慶徽疏曰,伏以臣,賤疾深劇,不堪供職,冒死請急,萬不得已,不料從速察職之命,遽出常格之外,惶怖隕越,罔知所措。理宜祗戴殊私,黽勉就列,而念臣之病,非如一時偶感,經年沈痼,幾至死域,幸賴天地父母生成之惠,再續殘喘,得有今日,而癃殘已甚,決難供劇之狀,通朝之所共知也。近緣連日奔走,感觸風寒,症勢猝重,差復無期,其何敢虛帶重任,以速癏曠之誅哉?且臣疾病之外,又有情勢不勝其危迫者,敢溷天聽,不避煩瀆。臣百無一能,濫躋宰列,涯分已極,更無餘地,夢寐之外,擢受本職,貪恩戀寵,不敢力辭,冒出行公,恬不知愧。性本愚鈍,加以病昏,解事顚錯,疪類百出,頃日金迬之事,卽其一也。徒知其罪之可惡,而不知其義之可尙,進退之際,全無商量,大臣之非之,誠是也。臣實愧服之不暇,安有一毫自是之心哉?臣亦知其事出相規,本無他意,而語勢所及,終有難安,名器至重,事體亦嚴,臣不可靦然仍冒,重誤國事也,明矣。臣之病勢旣如彼,情勢又如此,不知所出。伏乞聖慈,曲察危懇,將臣本職及兼帶同知經筵,亟賜鐫改,以便公私,不勝幸甚。臣無任兢惶祈懇之至。答曰,省疏具悉。不必深嫌,卿其安心勿辭,從速察職。
刑曹判書徐必遠疏曰,伏以臣,身兼兩任,卒卒無暇,凡於聞見,有同聾瞽。昨夕始得見輔德權格疏本,臣不勝驚愕之至。所謂游辭者,卽巧爲辭說,變亂白黑之謂。臣雖無狀,豈至於此?臣平生,狂妄有餘,柔侫不足,非惟臣所自知,而通朝之所共知,則到今垂死之年,忍爲一權坽游辭,以欺君父乎?臣於權坽事,旣不敢可否,則收議之請,亦是事體之當然。□格乃以爲出於臣,晦眞爽實之計,吁,亦異矣。臣雖爲權坽之實狀,果如格言,則諸大臣獻議,豈得如前日所陳哉?格旣以游辭,爲臣罪案,無乃以諸大臣收議,亦爲墮臣游辭,靡然從之者乎?然則格之待諸大臣,可謂太薄,而如臣被斥,不足恨也。風聞諸事,臺體雖然,風聞之故,失實居多,初雖有聞而論之,及見僉議之後,則瞿然自反,乃是得體,而必欲扶摘幽隱,陷人於不測之罪。又以游辭之斥,加之於萬萬無情之地,格之爲人,如無好勝之病,必有偏係之私,人所云云,果不虛矣。臣年來酷被醜詆,百未伸一,格亦隨衆踐踏可也,於勒加罪名,恐或不可。臣衰敗已極,情勢難安,蟄伏累朔,呈告爲事,意外恩擢,兼有不可不出之形,從他笑罵。卽起承命,千萬意外,忽爲爲人游辭之人,游辭本無可處,至於法曹之臣,其罪尤重,伏乞削臣職名,下臣司敗,以正臣罪,以謝人言,不勝幸甚。無任悶蹙之至。答曰,省疏具悉卿懇。卿無所失,橫逆之來,何用深嫌?卿其安心勿辭,從速察職。
藝文館提學姜栢年疏曰,伏以臣,待罪畿臬,癏曠實多,得免譴罷,已云幸矣。不意玆者,館職新命,遽出於千萬夢寐之外,臣聞命以來,置身無所,反覆思惟,莫知所以得此之由,驚怪怳惚,殆累日不能自定也。乃竊伏念,館閣堂上,爲任最重,必以有文望爲一時所共許者而居之,其□已久,則如臣庸下,其不可玷汚也明矣。臣早掇章句,幸竊科第,而中年沈病,專廢文字,荏苒四十年來,膠擾於形役之間,鹵莽益甚,枵然爲無用底一物,久矣。況今年近七十,病纏膏肓,神精消亡,聽視昏聵,雖尋常簡牘之間,尙多顚錯,則臣雖欲貪恩戀寵,强策駑鈍,效鉛刀一割之用,其可得乎?夫擔負輕重,擔者自知。今臣之自量,固已審矣,而猶且强顔冒劇,則是猶以僬僥之力,强千斤之擔者也。其爲覆跌狼狽,不但蚊負之憂而已,至於槐院提調,亦非常調,臣之難冒之勢,與館職無異,而數日之內,疊被恩命,臣於是,愧懼冞深,罔知所以爲計也。區區情事,不翅若身,遭束縳者之求解,而若待納節後陳情,則漸致遲延,雖晷刻不能自安,玆敢不待交印,冒死仰籲。伏乞聖明,曲察臣肝膈之懇,將臣兼帶藝文館提學承文院提調等任,亟賜鐫褫,移授可堪之人,以重名器,以安微分,公私幸甚。臣無任屛營祈懇之至。答曰,省疏具悉。卿才允合是任,何用辭爲?卿其安心勿辭。
副護軍尹文擧疏曰,伏以垂死賤臣,尙延縷喘,受恩冞隆,負罪愈重。頃者伏聞有同知春秋之除,辭謝煩猥,惶恐方深,乃於千萬意慮之外,別諭又下,十行溫綸,辭旨懇惻,首以牢辭堅臥,下責於微臣,而誠意淺薄,自反於聖躬,繼以兩筵輔導之意,致其丁寧之敎,而又以體予至意,毋負予望,申戒於終。臣奉讀未半,戰掉靡定,此豈昏陋病臣之所敢承當者也?臣之病廢實狀,前後哀籲,已無餘辭矣。如有一毫圖便,偃然以慢君命之計,則神明其殛之矣。嚴敎及此,措躬無地。況今玉候康和,聖志作興,治道方斷,大業將恢,春宮,睿質夙彰,學問日起,延禮耆儒,日侍左右,實我宗社億萬年無疆之休。當此之時,如臣蒙昧無似,雖微癃痼,不敢廁玆德選,國人之所共知也。仍竊悼念,臣以尸居餘氣,日就凘滅,加以一年之內,三喪同已,家間慘戚,至於十數,衰暮情事,不任悲傷,神情銷亡,視聽昏聵,生意都盡,死期不遠矣。十餘年來,虛被收召,每以疾病猥褻之言,仰答隆旨,中夜思之,輒自震悸,迄至今日,猶未免脫,冒死□辜負眷寵之至意,萬死而未足償罪,怵迫煎憫之情,何以盡徹於籲天之下乎?伏乞天地父母,俯察幽隱,矜諒哀悰,特收春秋館新除及特召之命,仍治臣終始逋慢之罪,以爲人臣之徒紆榮渥,不思報效者之戒,不勝幸甚。臣悲呻枕席,隕越殊命,惶惑彌日,語無倫次,瞻望魏闕,無任感泣祈懇之至。答曰,省疏具悉。意非偶然,卿其安心勿辭,從速上來察職。燼餘
上在昌德宮。停常參·經筵。
下直,懷德縣監韓聖輔,宣沙浦僉使金學萬。
自卯時至申時,日暈。
洪萬容啓曰,大司憲未差,執義朴增輝,持平宋奎濂在外,掌令吳尙呈辭,一員未差,持平崔後尙,呈辭受由,今日以監察爲茶時之意,敢啓。傳曰,知道。
有政。吏批,判書李慶徽病,參判李尙眞,在外未肅拜,參議南九萬進,右承旨李程進。兵批,判書洪重普,式暇,參判兪㯙未肅拜,參議未差,參知尹飛卿進,左副承旨姜鎬進。
吏批啓曰,判書李慶徽病不來,參判李尙眞在外,小臣獨政未安,何以爲之?敢稟。傳曰,只出緊任。
藥房都提調許積,副提調張善瀓啓曰,昨日入診後,引接移日,伏未審夜來,聖體調攝,若何?王世子患候,亦漸差減乎?臣等區區憂慮,敢來問安。答曰,知道。與昨日無異矣。世子宮問安。答曰,知道。
以金海一爲注書。
傳于姜鎬曰,今下弓矢,宣沙浦僉使金學萬處給送。
吏批啓曰,判尹,以從二品中可合人,問于大臣,擬望事命下矣。卽者就問于大臣,則以爲,昨日榻前陳達,蓋出於擬望人乏少之故。今則六卿中罷散人四人,已有敍用之命,從二品似不必薦望云,故判尹,自臣曹循例備望以入之意,敢啓。傳曰,知道。
大司憲尹文擧,刑曹參判姜栢年,文學金澄,兵曹參議金宇亨,長城府使蘇斗山,仍任,判尹趙復陽,掌令申命圭,承文副提調南九萬,兵曹佐郞李厚徵,兵曹參議尹飛卿,副護軍鄭知和,副司直李端夏·申命圭,副司果李松老,副護軍趙復陽·朴長遠·趙珩·吳挺一·閔點。
以知事李浣初度呈辭,傳曰,給由。仍傳曰,遣內醫看病。
以咸鏡監司狀啓,慶興衙前金繼宇□□□□惡虎囕死事,傳于李程曰,囕死人等,令本道恤典□□□□□□
李翊,以司錄,以左議政意啓曰,本府例於正月內合坐□□□擧觀察使·節度使可合之人,而領議政,方在呈告中,西壁,只有□員,無以備員開坐,限內不得議薦之意,敢啓。傳曰,知道。
洪萬容,以吏曹言啓曰,本曹節度使薦,例於正月內,堂上同議□之,而判書慶徽陳疏,參判李尙眞在外,堂上不齊,不得爲之之意,敢啓。傳曰,知道。
正言慶㝡·鄭華齊啓曰,凡立繼後者,雖有已出,必以所後子奉祀事,旣有釐正之敎,則其所後子雖死,若有繼後之孫,自當傳重,更無可議者,義理甚明。故相臣韓興一,生前雖已托重於已出,到今亦當在釐正之中,何獨有議處之事乎?今若輒以一家之情勢,每令有司而商訂,則不但有損於事體。且啓日後之弊端。刑曹判書徐必遠疏內辭緣,請令該曹勿施。答曰,不允。燼餘
上在昌德宮。停常參·經筵。
宣祖大王忌辰齋戒。
下直,沔川郡守閔□·黃澗縣監李□□。
卯時,日有兩珥。夜自一更至四更,坤方,有氣如火光。五更,有霧氣。
洪萬容啓曰,大司憲尹文擧,執義朴增輝十行缺
姜鎬,以兵曹言啓曰,以本曹觀武才擇日稟啓,開月初間爲之事批下矣,而今日間□擇吉,則來二月十一日爲吉云,而武士各技初試試取,文書修正之際,勢難完畢於十一日前。故更令差退,推擇於二月十五日爲吉云,以此日定行乎?敢稟。傳曰,初試畢後,臨時稟定□□□兵□□□啓曰,□觀武才擇□□□□初試畢□□□□□□□□□□□□□□□□吉日,令日官推擇,則來二月初三日爲吉云,以此日施行,何如?傳曰,允。
正言慶㝡啓曰,□□掌令吳尙,以持平崔後尙之當遞請出,物議爲非,引□□退出任兩□□□□有事故□□處置,而臣意以爲,後尙之不論安縝,非以爲不當論而不論也。以其方有査覈之擧,姑有所遲緩者,蓋出於詳情之意,不可以深咎,則處置請出之臺官,□□□□此□遞差請出□□□□□物議以臣處置失當,皆以□□吳尙,亦不得晏然,至於尋單引入云,臣不勝瞿然之至。臣旣有處置乖當之失,何敢一刻仍冒乎?不得不瀆擾於淸齋之日,臣□□使請命遞斥臣職。答曰,勿辭。
洪萬容啓,正言慶㝡,再啓煩瀆,退待物論矣。傳曰,知道。燼餘郞廳李基德校正。郞廳南雲老書。
又啓曰,自前觀武才初試時,兩局軍兵,則自各其本廳試取矣。今亦依前分付擧行,而精抄軍,亦爲依都監例試取乎?敢稟。傳曰,一體試取,可也。
又啓曰,觀武才初試規矩,以六兩·柳葉箭·片箭·騎蒭,旣已落點矣。在前□或有各技中一技入格者,竝爲許取之時,今則四技中,以幾技許取乎?敢此仰稟。傳曰,各技中一技入格者,竝取之。訓局謄錄
上在昌德宮。停常參·經筵。
兵曹參知尹飛卿,子息成婚事,高城地出去。
下直,安奇察訪李耆英,楸坡萬戶吳振河。
謝恩,護軍鄭知和·具鎰,軍資主簿李誠哲,司饔奉事韓志遠,兵曹佐郞李奎鉉,貞陵參奉權掄。
京畿監司曺漢英,到界事出去。
大司諫金□辭職上疏。入啓。
持平崔後尙三度呈辭,入啓。遞差。知事李浣,兵曹參判兪撤再度呈辭,入啓。加給由。文學金澄初度呈辭,入啓。給由。
忠淸監司書目,尼山呈,以前副護軍尹宣擧病重,上去不得事。副司直尹拯召命辭免上疏上送事。連山呈,以前司導正尹元擧病重,上去不得事。全義呈,以副護軍李翔病重,上去不得事。淸州呈,以前司禦宋基厚病重,上去不得事。
禮曹,宗室殿講親臨吉日,二月十三日卯時,推擇啓下。
領議政鄭太和十二度呈辭,入啓。傳曰,安心調理。
玉堂箚子。大槪,持平崔後尙,掌令吳尙,正言慶㝡·鄭華齊,司諫朴世堅,竝命遞差事。入啓。答曰,依啓。
答輔德權格疏曰,省疏具悉。爾其勿辭察職。
左承旨李程上疏。大槪,賤疾危劇,無望供職,冒死仰籲,乞遞職名事。入啓。答曰,遞差。
政院啓曰,上番翰林李瑩,諉以公故,早朝出去,內摘奸命下之後,累度催促,趁未入來,推考。傳曰,允。
禮曹啓曰,以本曹西路遣重臣設科吉日取稟草記命下矣。今此式年初試,雖或過行,其間日字,似無未及於覆試之患,而京外同設之科,因西路一時事勢,有若差退,事體莫重,如未免退行,則生進覆試,亦將差退。當初別科擇日,實出於慮此之意,仍前擇日,以三月初十日設行,似無所妨,何以爲之?敢稟。傳曰,然則,依爲之。
政院啓曰,兵曹假參知差出啓辭,循例捧入事,兵曹判書洪重普疏批,昨日已下,則假參知入直,事甚未安,判書洪重普,牌招察任,何如?傳曰,允。又啓曰,兩司俱皆見遞,至於憲府之官,則近緣有故,連以監察,代行茶時,不但事體未安。推考公事,未照勘者亦多。且本院位不齊,見存行公者只四員,出納之地,事甚苟簡,前頭大祭齋戒相値,今日政官牌招,竝卽差出察任,何如?傳曰,允。
兵曹判書洪重普上疏。大槪,召牌之下,終不得趨造,乞削臣職名,仍治臣逋慢之罪事。入啓。
以訓局啓辭,左尹朴敬祉,牌招肅拜。
辰時巳時,日暈兩珥。午時,日暈。未時,日暈兩珥。朝報。
訓鍊都監郞廳,以都提調意啓曰,觀武才初試,定於今初三日矣。自前軍色郞廳及中軍,專掌試取,例也,而中軍朴敬祉,除授漢城府左尹之後,連呈辭單,久未出朴敬祉,卽爲牌招肅拜,使之試取,何如?傳曰,允。訓局謄錄
有政。吏批,以申晸爲正言,金澄爲司諫,李奎鎭爲掌令,趙遠期爲持平,崔商翼爲正言。
上在昌德宮。停常參·經筵。
答大司諫金□疏曰,省疏具悉。爾其勿辭,從速察職。
有政。
下直,松羅察訪李坡。
謝恩,刑曹參判姜栢年,寧平守泗,興平副守,貞陵參奉趙嗣述,監察李思永。
兵曹參判兪㯙三度呈辭,大祭齋戒,以留政院。
藥房啓曰,伏未審夜來,聖體調攝,若何?王世子咳嗽之症,加減亦何如?臣等區區憂慮,敢來問安。答曰,知道。世子咳嗽,亦已減歇矣。
東宮藥房問安。答曰,知道。
大司諫金□啓曰,本月卄八日,自廣州任所,舁疾趨召,以致添劇,扶曳還家,委頓累月,至於守令·邊將·吏任等薦,竟未免闕焉。旣在應推之科,而未能趁卽自列,臣之所失尤大,請命遞斥臣職。答曰,勿辭,退待物論。
傳曰,宋判府事及右參贊處,賓廳坐起時,亦爲來參事,分付。
政院啓曰,近因憲府無行公之員,連以監察,代行茶時,事甚未安。未肅拜人員,竝卽牌招察任,何如?傳曰,允。
各陵內摘奸。
謝恩,掌令李奎鎭。
判府事宋時烈箚子。大槪,病不赴召,不勝惶恐之至。仍乞鐫削西樞及兼布帶,專意治療事。入啓。
忠淸監司書目,稷山縣監金弘振,病重罷黜事。
傳曰,大臣·備局堂上引見。
兵曹啓曰,本曹年例觀察使薦,例於正月內爲之,而判書洪重普陳疏,參判兪㯙,呈辭受由,堂上不齊,限內不得爲之意,敢啓。傳曰,知道。
政院啓曰,今己酉年例,守令薦一百二十八張,吏任薦七十九張,邊將薦一百三十張,依例捧入,而其中違格章式者三張,依前例拔去,而應薦不薦人員,令該曹察處,何如?傳曰,允。
工曹啓曰,本判書李澥未肅拜,年例觀察使·節度使薦,限內不得爲之之意,敢啓。傳曰,知道。
政院啓曰,今此年例守令邊將薦單中,開城留守洪處亮,不書臣字,鍾城府使孟胄瑞,竹山府使許珽,挾書臣字,殊無敬謹致察之意,洪處亮·孟胄瑞·許珽,竝推考,何如?傳曰,允。
京畿監司曺漢英,到界後入來。
掌令李奎鎭啓曰,水原爲邑,物衆地大,非衰老之人所可堪當。新除授府使沈之溟,年紀本暮,且無名稱,畿輔重地,不可任之此人,請水原府使沈之溟遞差。上曰,不允。又啓曰,引嫌而退,以病稽薦,雖緣事勢,旣有應推,勢難在職,請大司諫金萬基遞差。上曰,依啓。又啓曰,大司憲尹文擧,時在忠淸道石城地,請斯速乘馹上來事下諭。上曰,依啓。
左參贊宋浚吉曰,頃日召對時,臣陳達祔廟之事,兼及入學之禮。自上欲爲先行冠禮,臣意則敢以爲太早,而有祖宗朝已行之敎,時旣有古今之異,且帝王家與私家不同,故請行於歲首之月矣。今聞侍講院陳疏,請先行入學之例,其意誠好,而二十而冠,實太遠,司馬光十五之說,亦難從之,諸侯十二而冠云者,近於古禮,依此行之似當矣。上曰,我國事,每倣祖宗朝古事,仁宗大王,七歲行冠禮,予亦辛卯行冠禮,壬辰入學,卽今所未考者,文宗朝事也。左議政許積曰,以貞陵事,有實錄考出之命,而淸白吏考出事,曾已定奪,亦當一時考出,而貞陵事及文宗朝實錄考出事,甚爲緊急,似可爲先擧行矣。上曰,考出,可也。許積曰,前日實錄考出史官,獨爲開庫未安,有春秋館堂上同往考出之命,今亦依此爲之,何如?上曰,依爲之。宋浚吉曰,臣旣授典醫監提調之任,不得辭遞,則職事亦不可不察,昨日禮堂之坐,取才醫官則事多無形,國家培養醫官,所以欲使醫師,出於其中,而本監全無醫書,取才之書,借於閭家醫官等,所講句絶專誤,又昧文義。古人云,聖經賢傳,雖有一二誤看處,不爲目前之患,醫書誤看,殺人立至,其害大矣。醫方群書,雖未畢具,其中取才之冊,不可不備給,使之講習矣。許積曰,使兩南監司,刊出以送,似當矣。上曰,依爲之。許積曰,凡醫書訛舛處甚多,若不懸吐校正,則醫官等,難以通曉。宗室昌城都正儀,通解醫術,而旣無職事,成後龍,亦知醫術,通文字,又無出入內局之事云。此兩人,使之擧本監年少聰敏輩數人相會,醫官等取才諸書,一一懸吐,且校正訛誤,着實爲之事,別爲分付。且成後龍,乃是前銜,付軍職,冠帶常仕,何如?上曰,依爲之。許積曰,判尹差出戶籍事目急速磨鍊事,曾已陳達矣。頃日政,趙復陽,除拜判尹,自上必不知下鄕而落點矣。戶籍事目,一日爲急,趙復陽,今姑改差,何如?上曰,然則趙復陽遞差。依前傳敎,從二品中擬望,可也。上曰,曾前連次試射居首理山官奴子成建免賤事,分付掌禮院。禮曹判書金佐明曰,湖西量田,旣已始之,而農前,勢未及畢量,甚可慮也。臣聞閔維重之言,則身有疾病,求解不得,公務甚殷,未能出入田間,親自周視,若遞監司,或別差均田使,則可以專意致察云矣。上曰,閔維重,旣已始事,量田,不可付以生手,許遞監司,使之專察量役,可也。宋浚吉曰,祔廟一款則考出實錄後,可以議定,而丁字閣重建則事甚緊急,不可等待,似當爲先磨鍊擧行矣。上曰,予之所持難者,乃末終所行之事,至於封陵則旣已擧行,丁字閣,爲先磨鍊,可也。宋浚吉曰,臣待罪繕工,與一提調,相議稟達之事,非止一二,而倉卒入侍,未及詳量,而其中一事,最爲緊急故仰達矣。科擧時棘圍,使本監官員自備。故有親戚之人,則同力措辦,至於鄕人從宦,則有賣奴馬之擧,國家事體,豈容如是?若使兵曹,計給其價則好矣,而卽今用道不敷,其勢誠難,本監多有草薍,若造把子以圍,則無異於棘圍,計其所入,亦無不足之事,則當與一提調,相議爲之,而在前例爲棘圍,故敢稟矣。上曰,依爲之。知事柳赫然,左邊捕盜大將遞差事,承傳。刑曹判書徐必遠曰,宮墻出入金光約,固當依律定罪,而投納人出身金孝善,諉令出來,反爲捉納要功,情甚可惡,律有同罪之文,不敢低昂,以此擬入矣。上曰,金光約,依律定罪,而金孝善,若以同律罪之,則此後奸納之人,雖有潛出之患,懲於此事,不爲捉納,則亦關後弊,今姑分揀,而宮墻作籬,廢絶巡夜,事極過甚。以此從重決杖,以治其罪,可也。徐必遠曰,其軍士則雖有不能禁斷之罪,作籬之故,不得察見,勢所固然,似當分揀,而藩籬毁撤事,何以爲之?上曰,軍士則放送,作籬處則令兵曹毁撤,可也。徐必遠曰,不入籍人全家定配時,聽主家入籍使喚婢子,則勿爲竝配事,曾已議大臣入啓,而判付內,有登對時稟處之敎矣。不入籍之人,自無定妻,而及其入配之時,雖士夫家使喚婢子,稱以率妻,竝爲徙邊,事甚不便矣。上曰,凡全家徙邊之數,其妻雖是士夫家婢子,旣以正妻,懸錄於戶籍,則竝爲入送,不入籍之類,其妻若入於厥主之戶,則使之勿爲入送,可也。徐必遠曰,賊人妻分屬之事,大臣收議中,請一體定式矣。此則何以爲之?上曰,賊人妻子,亦當一體施行也。徐必遠曰,秀男擊錚公事回啓,有明爲定式,可無紛紜之弊,後日登對時稟處之敎,何以爲之?上曰,再度得伸者,勿許聽理事,曾已定式屬公,亦一聽理也。考其定式年月,此屬公,在於其前則仍存,在於其後則還爲出給,而以此定式施行,可也。朝報
大臣·備局堂上引見時,守禦使金佐明啓曰,在前觀武才之時,訓鍊都監將官及敎練官等,皆除初試許赴矣。今番觀武才時,守禦廳將官及敎練官等,亦皆依例除初試,何如?上曰,依爲之。守禦廳謄錄
大臣·備局堂上引見時,禮曹判書金佐明啓曰,元山島牧場馬,移置于大山串,使忠淸各虞候,進駐于本島,以爲風和待變之地,且於漕運上來時,使之點檢上送,似爲便當矣。上曰,依爲之。司僕謄錄
傳曰,宋判府事及左參贊宋浚吉,今日賓廳坐起時,亦爲來會事,分付。
備局堂上引見時,禮曹判書金佐明啓曰,安興舊鎭則形勢頗好,而兵使移駐新鎭,事多不便,土兵亦爲之怨咨矣。左議政許積曰,安興兵使,移還舊鎭而別將則革罷,軍餉糶糴之事,使泰安郡守主管,似爲便當矣。上曰,依爲之。又所啓,泰安設倉事,旣盡達矣。臣昨見在外大臣,則判府事宋則以爲,聖敎爲慮人命,有此設倉之擧,固當將順之不暇,而若難一時俱擧,則小試無妨云。判府事鄭致和則以爲,姑先少試,知其利病,然後或可爲之云。鄭太和則以爲,此事,當初吾所防啓,而到今精思益昏,不知善計云。領府事李景奭則以爲,未知利害之如何,而其意蓋出於重難矣。諸大臣之意如此,何以爲之?許積曰,須的知其不可,而聖敎不顧糜費,爲恤民命,意甚盛也。臣不能力爭,而當初以爲必可成者,宋時烈也,其意亦欲少試云,姑試爲之,似當矣。宋浚吉曰,臣則專昧此等事,而自上以爲不顧糜費,爲恤人命爲辭,群下孰不感歎乎?臣在鄕時,稔聞掘浦設倉之利,掘浦若難爲之,則設倉又其次也。重臣旣已下去,看審之後,旋卽中止,非徒事體未安,外方聽聞,必以爲朝家未免爲浮議所動,排而不行,甚可怪也。今姑試之,以觀將來,何如?上曰,設倉旣已定行間數,則就其磨鍊中,減其一半,節目則依此施行,可也。備局謄錄
上在昌德宮。停常參·經筵。
謝恩,司諫金澄,富平府使朴世成。
大殿誕日,四殿東宮,政院·玉堂問安。答曰,知道。
司諫金澄啓曰,無狀小臣,偏蒙洪造,累叨匪據,一無補效,而今玆新命,又出於意外,冞增惶感,罔知攸措。第臣有大不安之情勢,不得不從容自列,以聽處分。臣聞前正郞金迬,曾爲忠淸都事,掌試行私,受刑遠謫,頃拜禮郞,心甚不可。偶逢吏曹判書李慶徽,言其注擬之失,臣只知金迬往來之罪,而實不思昔年一疏,名義至重故也。慶徽,亦以臣言爲然,旋卽啓遞矣。大臣於筵中,面加攻斥,辭意嚴峻,慶徽之狼狽,實由於臣,則大臣之斥,臣實當之,臣於此,竊不勝慙悚之至。大臣之言,亦非愛迬之爲也,其深意微旨,蓋有在焉,而臣徒信已見,全不思量,其率爾謬戾,固已甚矣。臣何敢復入臺閣,論列是非乎?且臣頃除太僕正,肅謝之日,適値擧動,單子不下,而臣家在僻遠,未及與諸臣行禮。故重被推劾,時未緘對,尤不可晏然仍冒,請命遞斥臣職。答曰,勿辭,退待物論。
刑曹判書徐必遠上疏。大槪,臣於設倉事,不敢含默,未免侵犯大臣,且有身病,不得進參於問安之列,乞正臣罪事,入啓。
吏曹啓曰,本曹假郞廳,昨朝,以刑曹佐郞金載顯差出,則稱以病重,終不進來,事極可駭,而日勢漸晩,故以刑曹正郞任暎,改爲差下,則累度催促,稱以出往門外,亦不察任,終至於闕省記,今朝則任暎,已還其家云,至今不爲進來,御覽官案,明日所當修正,而今日已晏,亦不得連請,其在事體,誠極未安,前後假郞廳厭避之狀,不可不懲,刑曹佐郞金載顯,正郞任暎,竝爲汰去,何如?傳曰,允。
海美縣監李益亨,全羅左水使遞來。
吏曹啓曰,臺諫有闕,政事取稟。傳曰,明日爲之。
司諫院監司薦,李䎘·成後卨,兵使薦,盧鉉·權儔,戶曹監司薦,李䎘·成後卨,兵使薦,李旴·張星奎,刑曹監司薦,吳斗寅·鄭錀,兵使薦,李廷沃·閔〈周〉冕。
寧陵參奉金世輔,內摘奸時,無緣闕直,推考傳旨,下禁府。
禁府,金世輔拿囚。啓。
府啓,引嫌而退,情勢難安,推緘未勘,不可仍在其職,請司諫金澄遞差。答曰,依啓。
備邊司啓曰,粘連吏曹判書李慶徽上疏云云。今此李慶徽之辭疏,雖出於私心之有所不安,兩銓之互爲相避,法典所無,開政之時少無相逼之事,兩司則曾有通避之規,而變通不避,亦已久矣。獨於兩銓則開相避之法,事未妥當,李慶徽,使之從速察任,何如?傳曰,允。朝報
上在昌德宮。停常參·經筵。
午時至申時,日暈兩珥。
謝恩,光善副正漳。
答判府事宋時烈箚曰,省箚具悉卿懇。卿之疾病,予深慮念,而何庸深思乃爾?卿其安心勿辭,從容調理。以副予意。仍傳曰,遣史官傳諭。
領議政鄭太和十三度呈辭,傳曰,安心調理。
政院啓曰,新除授右承旨李弘淵,以家有拘忌之疾,至於孫兒因此化去,不敢出入於近密之地,陳疏到院,原疏則不得捧入,而近來廳中,位甚不齊,事多苟簡,合有變通之道,敢稟。傳曰,然則改差,可也。
京畿監司書目,永平呈,弼善丁有燾辭職上疏上送事,楊州呈,同副承旨李端相辭職上疏上送事。
全羅監司書目,南原呈,修撰崔攸之病重,上去不得事,全州呈,吏曹參判李尙眞辭職上疏上送事。
京畿監司書目,抱川呈,司書趙威鳳辭職上疏上送事。
東宮,藥房問安。答曰,知道。
藥房啓曰,伏未審數日來,聖體調攝,若何?再昨登對時,仰瞻眼候,頗不如常,臣等區區憂慮,敢來問安。答曰,知道。時未快愈矣。入診爲之,可也。
戶曹啓曰,三南漕運,自二月至四月,次第分排定限,逐年申飭督納,而任事之臣,不能着實奉行,每致後期,臭載之患,已極可駭,而今年則又有泰安設倉之擧,尤不可不趁早督運。故頃於海運判官差出時,與吏曹相議,以兵曹佐郞李宗德,別擇擬望受點,促令今月旬前發行矣。其後旋除兵郞,其代尙未差出,江氷已解,漕事漸遲,誠非細慮。漕官得人甚難,在前有別遣侍從之時,兵郞雖重,漕運尤緊。李宗德,前授海運判官仍任,趁卽發送,何如?傳曰,允。
禮曹判書金佐明上疏。大槪,病重陳情,乞賜罷免,以安微分,以謝人言。
玉堂箚子。大槪,神德王后祔廟之典,請令大臣禮官,速爲取正,以定大禮事。入啓。答曰,不允。
答兵曹判書洪重普疏曰,省疏具悉。卿其安心勿辭,從速察職。
刑曹判書徐必遠辭職上疏,入啓。
入診時,左議政許積曰,曾於朝參時,前後受敎査出事定奪,而其時未及取稟,必有某大臣句管之命,可以差出堂上擧行矣。上曰,卿次知爲之。都承旨張善瀓曰,以何廳爲號乎?上曰,謂之釐正廳,依疏決廳例,堂上以上,從優啓下,以爲相議釐正之地,可也。戶曹判書閔鼎重曰,忠淸監司牒報,備邊司云,量田方始,而監官輩手生,多有田形等數差誤處,願得京畿量田時監官手熟者數三,以爲指敎改正之地,備局分付本曹,使卽擧行,故今方抄出表表善量之人,當爲下送,似當給馬矣。上曰,依爲之,而曾聞權惀,善量云,亦爲下送,可也。閔鼎重曰,權惀,纔以善量除職,而本職方有貞陵丁字閣營建之役,似當換差閑官下送,其他數三人,亦遵前日榻前下敎,以京畿打量時表表善量之人,當爲抄選銓曹者下送矣。上曰,權惀換差,閑官下送,而其他下送之人,今番善爲指敎改正,則尤宜收用矣。左議政許積曰,恒日試官,罷職人之收敍,固出於乏人故也,而第獨敍文臣,不敍武臣,其在事體,似涉不均矣。戶曹判書閔鼎重曰,武士不得蒙敍,則文臣之敍用者,以同罪之人,必不欲獨爲行公矣。上曰,李元老·閔震章,亦爲敍用,可也。閔鼎重曰,軍資主簿李誠哲,乃先正臣李滉奉祀孫也。今以前任山陰時越等,不得受祿,遠方之人,旅宦京中,將無以供仕云,其在象賢之道,似當變通矣。上曰,其越等,特爲蕩滌,以示尊尙先賢之意。閔鼎重曰,漏籍一款,似當有變通者,故臣於前月,敢有所陳達矣。今聞自首者,漢城府,只許免罪,不許赴擧云,與臣前日所達之意相左矣。上曰,旣許免罪,則許令赴擧,自在其中,此事曾已變通,而其中擧行條件,未能詳盡,以致如此,今後漏籍自首者,非特免罪,亦許赴擧之意,分付擧行,可也。朝報
有政。
吏〈批〉,以宋時喆爲承旨,崔後尙爲京畿都事,鄭華齊爲高山察訪,金澄爲文學,朴長遠爲兼知春秋館事,李之馨爲刑曹正郞,洪觀爲刑曹佐郞,洪萬容爲大司諫,金啓光爲豐基郡守,李秞爲司諫,兪命益爲刑曹正郞,姜栢年爲禮曹參判,李䎘爲忠淸監司,李弘淵爲刑曹參議,趙復陽爲兼同知春秋館事,趙珩爲兼同知義禁府事,朴世城爲承旨,貞陵參奉權惀,宣陵參奉李世基相換。
入診時,左議政許積啓曰,訓鍊都監兵判變通事,累次講論,而群議皆以閑丁之難得爲慮。自上有前日所査各道監·兵·水營營將假屬中,閑良投入者,其數幾何耶?知數然後更稟之傳敎。臣等,退考各道成冊,則都數五萬四千餘名內,除有職有役及公私賤,則閑丁之數,亦至一萬一百五十八名,而就其中,又除西北兩道之人,則閑丁實數,當爲六千六百五十五名。以此數,依御營廳例,分作十三番,則每番當爲五百十二名,而餘數九名。又以此數,除出一二奉足,則每番戶首,當爲一百二十七名,而餘數四名。此外諸道成冊中,不書良賤者,又有四千七百餘名。今若更査,則其中亦必多有閑丁之可用者,以此數,爲先移送都監,使之抄出上番,一如御營廳之制,何如?上曰,各道照本,竝與成冊,移送都監,使之料理處置,而元數中除出保人,則立番之數太少。査出老弱,定爲保人丁壯,則皆令輪回上番,而使其上番之戶,各自募得其保俱戶保□一部之後,舊軍當有參酌處置之道。保人未充定之前,則新軍之上番者,當自戶曹,拮据給糧,以此分付擧行,可也。至於西路閑丁,則亦宜從後議處也。許積曰,閑丁外,有職有役及公私賤之不可移屬都監之類,許令仍屬各其營,何如?上曰,依爲之。訓局謄錄
上在昌德宮。停常參·經筵。
右水運判官李惟馨,漕運事出去。
下直,長淵府使許晟。
謝恩,禮曹參判姜栢年,文學金澄,宣陵參奉權棆,海運判官李厚徵,右承旨宋時喆,右副承旨朴世城,持平趙遠期,兵曹參判兪㯙。
答同副承旨李端相疏曰,遞差。
傳曰,下直守令及差使員留待。
吏曹啓曰,廣州府尹有闕,依近例令備邊司議薦,何如?傳曰,允。
以修撰崔攸之辭狀,遞差。
夜一更,月暈。
召對入侍,備局堂上洪重普,左參贊宋浚吉,玉堂李敏敍·洪柱國,承旨〈?〉,假注書金海一,史官李藼·申翼相。
吏曹啓曰,承旨有闕政事取稟。明日爲政事,榻前定奪。
今日召對時,禁府堂上趙珩·兪㯙牌招開坐事,榻前定奪。
留待守令,召對時引見。
謝恩,護軍趙珩。
持平趙遠期啓曰,訟官之枉法循私,其罪固重,全州府尹安縝,於徐後生之訟,旣定推官之後,不能如各邑之據法爭執,曲從□問之言,不有國典,任自低昂,至以連三代良役六十年過限之人,公然決給於李光胤等,其所□犯,極爲可駭,物議譁然,久而愈激,請全州府尹安縝,先罷後推。京兆之長,爲任固重,命德之典,不可輕授,新除授判尹閔熙,任職屬官,本不踰人,而中批超資,曾未一載,今茲寵擢之命,實出輿望之外,物議喧騰,皆訝其躐升,朝廷爵人之道,決不當如是,請還收閔熙特除判尹之命。答曰,不允。前啓水原府使沈之溟遞差事,停啓。
禮曹,行副護軍趙絅,初五日卒逝,自今日至明日,停朝市啓。
參贊官李翊啓曰,禮曹參判姜栢年,以場籍罪之事,被推,刑曹則已爲畢推,而憲府推緘,又當勘入,一事疊罰,事甚不當,何以爲之?上曰,其傳旨爻周。兵曹判書洪重普曰,甫乙下僉使金鏡,背腫甚重,方在死生中云,改差,何如?上曰,依爲之。李翊曰,今日掌令二人牌不進,餘皆在外,憲府無官員。稷山縣監·豐基郡守,已爲差出,而不得署經云。忠淸道守令,以量田事,當爲急速下送,而憲府不得開坐,合有變通之道矣。上曰,稷山縣監,除署經赴任,在外臺官,執義朴增輝,持平宋奎濂,遞差,以在京無故人,差出,可也。侍講官李敏泰曰,近日連以綱目進講,而本館冊子,或多不秩,或多官入侍之時,則必有不足之患,綱目三四件,印出上送之意,分付于全羅道監司處,何如?上曰,依爲之。檢討官洪柱國曰,故參判兪棨,文學節行,卽先朝所倚重之臣也。身死之後,其子命胤,遭母喪在湖西,兄弟二人,以染病一時皆死,而家甚淸寒,喪祭襄葬之具,無以爲計云,命胤,亦是曾經侍從之臣,合有令本道恤典擧行之事矣。上曰,言于該曹,葬需題給。兵曹判書洪重普曰,代射代講,當爲全家徙邊之人,其數太多,北道則以饑荒之故,不得定配,而姑爲分配於兩西矣。但代射中平安道之人亦多,而平安道則同道之人,不可定配,黃海道則亦是連境至近之地,兩南海邊等發配,何如?上曰,如此難處之人,間間送于北道可也。洪重普曰,加德僉使金誠,土病甚重,勢難赴任云,改差,何如?上曰,依爲之。李翊曰,王世子開筵之時,賓客不備,只有戶曹判書閔鼎重,一人當爲差出闕員,而吏曹判書,不爲行公,參議獨政,不得差出,榻前定奪後,可以差出矣。上曰,依爲之。李翊曰,以實錄考出事,差出堂上,而聞朴長遠,時在長湍地,趙復陽,時在水原地,從速上來之意下諭,何如?上曰,實錄考出事急,下諭,可也。右參贊宋浚吉曰,卽今都試當前,政府無西壁,臣獨待罪,而素多疾病,緊急事務,不能察任,政府西壁賓客差出時,一體差出,何如?上曰,依爲之。朝報
召對時,侍讀官李敏敍啓曰,國家近來方講激勸武□,方而不及遠外,至於將官,多年立仕,終無調選之路,士族之有才藝者,皆至死謀避,其所充差者,皆是庸殘之人,管轄敎鍊之任,不可責之於此輩,若不設法收用,以爲激勸之地,則雖有精兵健卒,終歸於無用,而外方武士之心,終無以收拾矣。洪重普曰,此言誠是矣。然欲爲調用則無以的知,欲爲試才則近者兩西試才之類,亦不爲盡用,且多有請囑者,以是爲難矣。上曰,請囑者不用,在鄕者不知,則終無收用之時矣。李敏敍曰,別爲條目,廣收於外方,而精擇於試才,則似無混雜之弊,而有收用之實矣。上曰,調用節目,別爲磨鍊,大臣登對時,稟定施行,可也。洪重普曰,原襄道江陵·蔚珍·襄陽等騎兵,以被災之故,或兩朔減番,或一朔減番,其代雇立之布,當自賑恤廳劃給,而賑恤廳所儲之布,亦不可每每出用,令備邊餘丁布,計數上下,何如?上曰,依爲之。備局謄錄
上在昌德宮。停常參·經筵。
工曹參判尹鏶,禮曹參議李俊耉,繕工監役申晟,貞陵丁字閣基址奉審事,出去。
下直,美錢僉使邊新一,碧團僉使李昌宇,訓戎僉使朴礪行,在德萬戶洪德誠。
謝恩,稷山縣監尹以道,豐基郡守金啓光。
答禮曹判書金佐明疏曰,省疏具悉。不必深嫌,何庸辭爲?卿其安心勿辭,調理察職。
答刑曹判書徐必遠疏曰,省疏具悉卿懇。予意已悉於登對之時,初不多誥,只觀其成就之如何耳。有懷必達,自是美事,而言或過矣。卿其安心勿辭焉。
答吏曹參判李尙眞疏曰,省疏具悉。已諭予意,卿其安心,毋庸固辭,從速上來察職。
答兼輔德南二星疏曰,省疏具悉。考出文廟朝實錄而處之矣。
答弼善丁昌燾疏曰,省疏具悉。爾其勿辭,救護母病,從速上來察職。
領議政鄭太和十四度呈辭,入啓。
吏曹判書李慶徽辭職上疏。入啓。
東宮,藥房問安。答曰,知道。
藥房啓曰,夜來微雨,天氣沈陰,伏未審此時,聖體調攝,若何?眼侲比昨,亦何如?臣等區區憂慮,敢來問安。答曰,知道。今後勿爲間日問安。
吏曹啓曰,今此監試初試試官,當爲備擬,而堂下中可合擬望之人,多有拘忌之疾,勢難出入闕中,不得已依庚子辛丑年例,堂上中可合人竝擬,而以各二員備望之意,敢啓。傳曰,知道。
監試初試一所試官,金萬基·具崟·洪柱國,二所試官,李敏迪·朴世堅·元萬里。
判府事宋時烈箚子。大槪,乞遞西樞及兼帶,仍陳惶恐不安之情,請被罪罰事。入啓。
謝恩,護軍金萬基·朴世堅。
掌令申命圭辭職上疏。入啓。
吏曹啓曰,今己酉年例守令薦,應薦不薦人員抄出,別單書入之意,敢啓。傳曰,知道。
府啓,具辭見上,請全州府尹安縝先罷後推,請判尹閔熙還收特除之命。答曰,不允。
工曹參判尹鏶,禮曹參議李俊耉,繕工監役申晟,貞陵丁字閣基址奉審後入來。
禮曹判書金佐明初度呈辭,入啓。給由。朝報
上在昌德宮。停常參·經筵。
下直,別害僉使柳泰新。
謝恩,大司諫洪□□,典籍李碩蕃,高山察訪鄭華齊。
刑曹判書徐必遠上疏。大槪,更陳未盡之懷,冀與諸大臣更議,仍乞斥退臣身,以除阻持廟諡之患事。入啓。
吏曹啓曰,咸陵府院君李澥,旣以致仕下批,而致仕後將有敎書,令藝文館考例擧行,何如?傳曰,允。
答領議政鄭太和十四度呈辭曰,遣承旨敦諭。
答判府事宋時烈箚曰,省箚具悉卿懇。必遠疏語之狂,予豈不知?只取異同可矣之意而已。今觀卿箚,予不能扶植體統,便覺處置之誤也。此事初雖發於卿,予意相合而然矣,而況今日之言,非卿可嫌,何庸辭爲?安心勿待罪。噫,今之人心世道,可謂寒心矣。觀卿箚末之辭,朝廷之上,少有體統,豈容若是〈乎〉?予不勝其駭然也。卿其安心勿辭,益加善攝,以副予意。仍傳曰,遣史官傳諭。
備忘記,大臣體面自別,不可人人輕斥,今者刑曹判書徐必遠,斥以不忠,語甚無理,雖曰本性,其在事體,不可無警責之道,刑曹判書徐必遠,從重推考。
傳曰,今日召對爲之。入侍,左議政許積,左參贊宋浚吉,備局堂上閔鼎重,玉堂李敏敍·金萬基,承旨宋時喆,假注書金海一,史官李藼·申翊相。閔鼎重曰,繕工外監貢人無面之米,旣許蕩滌,則其時被罪之官,至今不得蒙敍,亦似冤枉矣。宋浚吉曰,此非一二年無面之物,自丁丑至癸卯,二十六年間,漸致無面之物,非一時官員獨當之事。姜碩老·郭有欽,自當被罪,別引他人,人多憫之矣。許積曰,許多材木,不能一一收捧,事勢固然,而三十年間事,亦非一二官員之罪也。上曰,以其罪目觀之,則事甚可駭,故不收敍矣。今聞此言,事勢如此,姜碩基·郭有欽,敍用,可也。許積曰,前日本監,外方納布匠人,一千六十餘名矣。曾在己亥年間,備邊司以爲,依於大典額數,而汰定餘丁者二百三名。納布之數,已縮於前,而厥後逃故居多,亦有充定束伍者,本監一年所捧,大不足於一年所用,況此後逃故有頉,又不知其幾許,本監將無支保之勢矣。汰定餘丁者,旣曰額外,雖不代定,此外有頉之數,則令本邑一一代定,不爲代定之邑守令,解由拘碍宜矣。上曰,酌定名數,拘碍於解由,可也。許積曰,諸上司,直捧甘結,督令進排雜物,乃是各司通行之弊,而繕工監之受弊尤甚,諸上司,不爲關由戶曹,督令進排之後,戶曹以爲太多,而或不施,或半減,殘司貢人,旣已進排於上司之後,勢難還推,凡物之無面,多由於此矣。宋浚吉曰,此事果是莫大之弊,不可不變通。凡干物件,必自戶曹出關後,進排諸上司,毋得直捧甘結事,永爲定式宜矣。上曰,依爲之。閔鼎重曰,頃以諸道監司久任便否,依上敎往問于諸大臣,則領中樞府事李景奭,以爲合宜,領議政鄭太和,以爲久任誠好,而惟在得人,行判中樞府事鄭□以爲久任可矣。行判中樞府事宋時烈,以爲監司不可不久任之意,曾已陳達矣。許積曰,監司一周年之內,纔知其間物情,而瓜限已滿,雖欲有所變通,施措不可得,久任責成,固不可已。宋浚吉,今方入侍,亦宜下詢也。宋浚吉曰,臣雖不識時務,嘗聞先正臣李珥,請行監司久任之事,其意必非偶然,臣則以爲久任宜矣。上曰,諸道監司,限以二周年事,分付擧行,可也。朝報
吏〈批〉,以金奐爲兵曹佐郞,徐文尙爲兵曹佐郞,趙復陽爲右賓客,崔孝騫爲富平府使,崔俊彦爲監察,金萬均爲執義,鄭晳爲修撰,李煦爲持平,李時彬爲德源府使,尹飛卿爲承旨。
召對時,左議政許積啓曰,諸上司直捧甘結,督令進排雜物,乃是各司通同之弊,而繕工監之受弊尤甚,諸上司不爲關由戶曹,督令進排之後,戶曹以爲太多,而或不施,或半減,殘司之下人,旣已進排於上司之後,勢難還推,凡物之無面,多由於此矣。宋浚吉曰,此事果是莫大之弊,不可不變通。凡干物件,必自戶曹出關後,進排諸上司,毋得直捧甘結,永爲定式宜當矣。上曰,依爲之。守禦廳謄錄
上在昌德宮。停常參·經筵。
五更,流星出天津星下,入艮方天際,狀如拳,尾長二三尺許,色赤。
謝恩,正言崔□·申□,兵曹佐郞金奐·徐文尙,執義金萬均,宣傳官韓公俊,護軍吳尙,京畿都事崔後尙,刑曹正郞兪命贊,佐郞洪覩,右副承旨姜鎬,同副承旨朴世城。
領議政鄭太和上疏。大槪,再蒙異數,近侍臨諭,而病勢添重,末由趨命,惶恐悶迫,更乞恩遞事。入啓。
都承旨張善瀓初度呈辭,入啓。給由。
禮曹判書金佐明再度呈辭,入啓。加給由。
院啓,凡爲續後者,雖有已出,必以所後子奉祀事,旣已定式,則所後子雖死,以其所後子之子傳重,自是義理之當然。故相臣韓興一,生時雖以已出傳重,令甲旣定之後,自當與他家一體釐正,何可以一時情勢,有所區別乎?今若更令議定,非但重制之不堅,亦難防日後之弊。刑曹判書疏內,請令該曹勿施。引嫌而退,旣往之事,不必追嫌,而推勘在身,勢難在職,請大司諫洪□遞差。答曰,依啓。
府啓,具辭見上請全州府尹安縝,先罷後推。請判尹閔熙,還收特除之命。答曰,不允。
吏曹啓曰,臺諫有闕,政事,取稟。
議政府右參贊朴長遠,時在京畿長湍地,乘馹上來事,下諭何如?啓。答曰,依所啓施行。朝報
上在昌德宮。停常參·經筵。
有政。
答領議政鄭太和疏曰,省疏具悉卿懇。已悉予意於前後之批,卿之遜辭,何乃至此?予之所恃者惟卿,萬無允許之理,亟斷來章,速出論道,以副如渴之望。
答刑曹判書徐必遠疏曰,省疏具悉卿懇。自古用言之道,可用則用之,不可用則置之而已。只觀其事之如何耳,豈可竝其人而黜之哉?卿其安心,勿辭察職。
答吏曹判書李慶徽疏曰,省疏具悉。卿其安心,勿辭察職。
下直,稷山縣監尹以道。
謝恩,司諫李□,同知柳汝,富平府使崔孝騫,左副承旨李翊。
判府事宋時烈箚子。大槪,乞因前旨,許賜焚黃之暇事。入啓。答曰,省箚具悉卿懇。其當面諭焉。仍傳曰,遣史官傳諭。
右尹李之馧辭職上疏。入啓。
都承旨張善瀓再度呈辭,入啓。加給由。
政院啓曰,近日廳中位不齊,事多苟簡,前頭且有殿講擧動,而新除授右承旨尹飛卿,今日亦不肅拜,卽爲牌招,使之察任,何如?傳曰,允。又啓曰,近日憲府,以未備員之故,久不開坐,殊無啓稟變通之意,未肅拜人員,卽爲牌招,使之今日內開坐,何如?傳曰,允。
謝恩,持平李煦。
傳曰,召對爲之。
弘文館啓曰,新除授修撰鄭晳,時在慶尙道東萊府,經筵入番事緊,請斯速乘馹上來事下諭。傳曰,竣事後自當上來,姑勿下諭。
侍講院啓曰,新除授右賓客趙復陽,時在京畿水原地,書筵事緊,斯速乘馹上來事下諭,何如?傳曰,允。
禮曹啓曰,咸陵府院君李澥,旣己致仕。考諸法典,則禮典惠恤條,堂上官致仕者,月致酒肉事載錄。曾前此例遵行與否,雖未能詳知,似當依法典擧行,何以爲之?敢稟。傳曰,依法典爲之,可也。
持平李煦啓曰,臣本庸陋,百不如人,曾忝臺閣,已累淸班,夢寐之外,復叨新命,臣誠惶感,若無所容,召牌之下,不得不黽勉趨詣,而第臣曾任該曹,適値朝參繖扇之役,未及如儀,身被推緘,時未畢勘。且判尹閔熙,卽臣之妻父,還收之論,隨參有嫌,以此以彼,何可一刻冒居?請命遞斥臣職。答曰,勿辭,退待物論。
判府事宋時烈箚子。大槪,荐遭私慽,更申私懇,乞賜例由事。入啓。
召對入侍,左議政許積,贊善宋浚吉,備局堂上柳赫然,玉堂李奎㱓·金萬基,承旨朴世城,假注書成,史官李藼·申翊相,正言崔商翼,戶曹判書閔鼎重。
統制使李道彬,平安兵使遞來。
府啓,具辭見上請全州府尹安縝先罷後推。請判尹閔熙還收特除之命。引嫌而退,時推應遞,他嫌何論?請持平李煦遞差。答曰,不允。處置事。依啓。
右承旨尹飛卿上疏。大槪,所患一向添苦,召牌之下,不得祗赴,乞遞職名,仍治逋慢之罪事。入啓。
召對時,正言崔□啓曰,論人與論事,其體不同。論其人則明其罪狀,直請其罪,論其事則只辨當否,務得其當可也。刑曹判書徐必遠所論設倉之當否,至斥大臣以不忠,乃人臣之極罪,因一議事,圇橫加,其言語之無倫,指意之不韙,非但不顧體統之失而已。雖有特推之命,不足以懲,請刑曹判書徐必遠罷職。上曰,以微細之事,縷縷陳疏,語實無倫,而言語無倫之罪,不必比之於失體統之罪。予之特推,其非偶然,不允。又啓曰,守令越等之載在令甲,意實有在耳。軍資主簿李誠哲,前任山陰時越等,因大臣陳達,特以先賢奉祀孫旅宦之故,至於蕩滌,其在象賢之義,誠爲美矣,而揆諸常法,不當如是。象賢之道,非止一二,何可以一定之規,至此而撓改乎?此路一開,必有後弊,請還收軍資主簿李誠哲越等蕩滌之命。上曰,越等蕩滌,或不止此,今此還收,予實未曉,不允。又啓曰,古勳臣月川君李廷馣,乃宣廟朝名臣也。有三子,而其長卽月城君澕也。澕之長子曰景長,次子景成,景長之長子曰始興君靖,以三代嫡長,承襲封君,而靖以武臣,至拜承旨,顯名於一時,則此實國人之所共知也。靖,無子身死,其妻獨存之時,澕之次子景成,稱以宗家無主,限其立後,月川君李廷馣,月城君澕之神主,權宜取去矣。其後靖之妻沈氏,取族子希賢爲後,而景成之子竚,仍爲奉祀,人言藉藉,莫不駭憤。故臣欲知其實狀,取考勳府所傳置簿,則景長名下,不書其子靖,而書以無後,嫡長則以竚書之,竚之奪嫡,昭不可掩,竚雖身死,其子汝柱,仍爲奪嫡,尙不還宗,如此悖理亂倫之人,不可不重治。請令攸司,囚禁重罪,定其宗嫡。上曰,令該曹囚禁,査問處置。左議政許積曰,宗室殿講,定於今月十三日,而春日猝寒,其前和暖未易,似當退定矣。上曰,殿講,今月望間或望後,退定,可也。許積曰,今此溫陽行幸時,慈殿亦爲擧動乎?臣待罪藥房及太僕,不可不豫知,而擧行各司及外方,亦可無臨時窘急之患矣。上曰,溫泉,經年後有效之說,果不虛矣。慈殿,每於夏間,患候輒發,一自臨沐之後,上年則疊遭切迫喪患,而三夏三冬,氣候安寧,此實沐浴之效也。日久之後,浴效漸微,則今夏無事,有不可必,予切憂悶,予病亦且欲治,況慈殿症候乎?今番當擧動矣。許積曰,以何間擇日乎?上曰,以來月旬後至念間排日擇日,可也。許積曰,溫陽行幸擇日事,旣已下敎矣。整理使,豫爲差出,何如?上曰,戶曹判書閔鼎重,差整理使,使之料理,可也。
吏曹,整理使閔鼎重。啓。朝報
召對時,左議政許積啓曰,今此觀武才初試時,御營廳及兵曹,不試兼藝,而獨訓練都監,許試兼藝,臣問其由於都監,則曰中旬之時,兼試射砲,曾因傳敎,已成規例,故前日觀武才時,亦嘗依中旬例,許施兼藝云,而與御營廳·兵曹規例不同,似涉不均矣。上曰,今番則旣因中旬之例,已爲試取,不可拔去。此後觀武才時,兼藝與否,稟旨擧行,可也。訓局謄錄
上在昌德宮。停常參·經筵。
傳曰,政事,明日爲之。
下直,襄陽府使李晶,登山萬戶許讓。
謝恩,副摠管鄭知和,監察崔億基,洗馬鄭載岳,護軍閔震量。
領議政鄭太和十五度呈辭,入啓。傳曰,安心調理。
禮曹判書金佐明,都承旨張善瀓三度呈辭,入啓。加給由。
東宮,藥房問安。答曰,知道。
藥房啓曰,夜來風雪,寒威極嚴,伏未審此時,聖體調攝,若何?昨日開講,竟夕而罷,眼候不暇有添傷之患乎?臣等不勝區區憂慮,敢來問安。答曰,知道。別無添傷之事矣。
答右承旨尹飛卿,掌令申命圭疏曰,遞差。
京畿監司書目,坡州呈,進善朴世采辭職上疏上送事。
答右尹李之馧疏曰,省疏具悉。下官之失,卿宜不知,卿其勿辭,從速察職。
府啓,具辭見上請全州府尹安縝先罷後推。請判尹閔熙還收特除之命。答曰,不允。
謝恩,右承旨李翊,右副承旨朴世城。
京畿監司書目,廣州呈,文學金澄辭職上疏上送事。答曰,省疏具悉。爾其勿辭,救護母病,從速上來察職。
答判府事宋時烈箚曰,省箚具悉卿懇。連觀卿箚辭,私情之切至則可見矣。春寒甚緊,疾病未瘳,途道跋涉,必致添傷,此予所以深用慮念者也。卿其須體至意,安心調理,徐觀日氣之,如何?有何不可,未盡說話,當諭於登對時矣。仍傳曰,遣史官傳諭。
院啓,具辭見上請刑曹判書徐必遠罷職。請還收李誠哲越等·蕩滌之命。答曰,不允。朝報。
有政。吏〈批〉,以睦來善爲承旨,姜栢年爲大司諫,吳尙爲坡州牧使,洪萬容爲兵曹參議,趙壽益爲刑曹參判,金世鼎爲持平,朴世采爲掌令,朴鑌爲禁府都事。
上在昌德宮。停常參·經筵。
海運判官李厚徵,左水運判官尹湊,漕運事出去。
司饔直長李行敏,白土掘取事,原州地出去。
謝恩,五衛將韓休,慶州府使閔周冕,右副承旨姜鎬。
政院啓曰,來十五日儒生殿講日次,取稟。傳曰,爲之。
備邊司啓曰,本司武郞廳宣傳官元振洙,奔走勤仕,已滿十五朔,依例六品遷轉事,奉承傳施行,何如?傳曰,允。
禮曹啓曰,以左議政許積所啓,傳敎矣。今此宗室殿講吉日,更令日官推擇,則今月十五日爲吉,自望後至念前,皆有拘忌,原單子中,以十五日改付標以入之意,敢啓。傳曰,知道。
忠淸監司書目,牙山縣監成熙胄,親病彌留,還官無期,罷黜事。
戶曹判書閔鼎重初度呈辭,入啓。傳曰,勿辭,從束察職。
政院啓曰,同副承旨,除授日肅拜,自是廳中規例,而同副承旨,今日亦不出肅,事極未安,卽爲牌招察任,何如?傳曰,允。
以御醫柳後聖身死狀啓,傳曰,奔走議藥,積有年所,雖有職分內事,多有功勞。喪需,令該曹從優磨鍊,題給之事,分付。
都承旨張善瀓上疏。大槪,疾病危篤,無望供職,祈蒙恩遞事。入啓。
謝恩,同副承旨睦來善。
府啓,全州府尹安縝先罷後推。請還收判尹閔熙特除之命事。停啓。
院啓,具辭見上請刑曹判書徐必遠罷職。請還收李誠哲解由蕩滌之命。答曰,不允。
政院啓曰,應敎南二星,校理李奎齡·尹深,副修撰金萬重,來詣請對矣。傳曰,引見。
夜五更,月暈。流星出房星上,入東方天際,狀如鉢,尾長三四尺許,色赤。朝報
上在昌德宮。停常參·經筵。
巳時至申時,日暈。
謝恩,參知洪萬容,廣州府尹鄭載嵩,坡州牧使吳尙,禁府都事朴繽。
領議政鄭太和十六度呈辭,入啓。傳曰,安心調理。
京畿監司書目,楊州呈,副護軍李端相加資辭免上疏上送事。又書目,高陽呈,右參贊朴長遠辭職上疏上送事。
禮曹啓曰,今二月初十日召對時,以左議政許積所啓,溫泉行幸吉日,以開月旬後至念間,排日擇日可也事傳敎矣。行幸吉日,令日官推擇,則來三月十五日最吉,而自十一日至二十日,雖有平吉之日,而皆有拘忌之事云。別單排日以入之意,敢啓。傳曰,以十五日定行,可也。
答都承旨張善瀓疏曰,省疏具悉。卿其安心勿辭,從速察職。
同副承旨睦來善書啓,臣以榻前傳敎之意,往諭于行判中樞府事宋時烈處,則以爲臣昨承更觀日勢如何之批,欲待其稍溫,更陳情勢而陛辭矣。玆復承明朝入來之敎,臣之感激隕越,愈不自勝,謹當進朝祗命云矣,敢啓。傳曰,知道。
傳曰,大臣·備局堂上·宋判府事引見。
今日爲政事,持平金世鼎牌招開坐事,今十五日宗室殿講時,儒生殿講竝行事,榻前定奪。
持平金世鼎啓曰,爲國之道,莫大於任賢勿貳,任賢之方,莫先於去邪勿疑。今殿下登進儒賢,言聽計用,凡所設施,無非至理,朝野拭目,想望治化,而刑曹判書徐必遠,本無學識,徒信麤悖之見,外托狂直,陰逞詭譎之計,從前所論,敗傷倫理,得罪於淸議久矣。今因一二事商確變通之擧,失利奸民,無識士夫,締搆煽動,浮言日滋,謀陷儒賢,莫敢先發。乃於此際,敢進邪論,挺身立幟,至以不忠二字,加之於大臣·重臣,而其立意則專在於動撓建白之儒賢,使不得安於朝廷。其用意陰險,妨賢病國之狀,不可不明辨而痛斥,以示好惡,以定人心。請刑曹判書徐必遠,削奪官爵,門外黜送。全州府尹安縝,判尹閔熙論劾之擧,實出於公共之議。其所爭執者,決非循例塞責之比,以安縝之事與閔點罪犯,元無異同,旣因此事,方有本道査覈之擧,而不待結末,徑先停啓,猶恐未及,臺閣論事之體,豈容如是?物議莫不爲駭,請執義金萬均遞差。請全州府尹安縝先罷後推。請還收閔熙特除判尹之命。具辭見上答曰,不允。金萬均事,予未知其若是。徐必遠,罷職可也。
引見時,司諫李䎘啓曰,具辭〈見上〉請刑曹判書徐必遠罷職。上曰,已諭,勿煩。執義金萬均啓曰,掌令朴世采,時在京畿坡州地,請斯速乘馹上來事下諭。上曰,依啓。判中樞府事宋時烈曰,臣每以節用愛民之意陳達,而近日朝家,別無大段節目之事。至於松葉進排等事,亦是浮費之可減者也。上曰,如此之事,何難革去?松葉·桃板·桃枝·春幡·人勝·歲畵,竝皆革罷,可也。司諫李䎘啓曰,山田禁斷,旣有朝家事目,而近來守令輩,全不奉行,以致山谷赭,年年旱災,未必不由於此,似當有更爲申飭之擧矣。上曰,分付戶曹禁斷,更爲稟旨擧行,可也。右承旨李翊曰,今十五日親臨宗室殿講,與儒生殿講相値,何以爲之乎?上曰,宗室殿講及儒生殿講,一體爲之,而應講之時,宗室先行可也。副護軍鄭知和曰,平安道科擧,今當設行,而本道無秩高守令,文科試官則監司同參,武科試官則兵使同參事,分付,何如?上曰,依爲之。朝報
大臣備局堂上引見時,兵曹判書洪重普啓曰,精抄廳,自前定送敎師四人,以爲敎練之地,而今則精抄軍爲五哨,或入直闕內,或入直外營,或操鍊於三淸洞,五哨敎師,四人似爲不足,敎師一人,令訓鍊都監,加定送之,何如?上曰,依爲之。訓局謄錄
大臣備局堂上引見時,行副護軍鄭知和所啓,平安道科擧,今當設行,而本道無秩高守令,文科試官則監司同參,武科試官則兵使同參事,分付,何如?上曰,依爲之。禮曹謄錄
有政。
吏〈批〉,以朴長遠爲右參贊,金震粹爲牙山縣監,吳挺一爲工曹判書,辛聖重爲長陵參奉,李煦爲兵曹正郞,尹飛卿爲工曹參議,鄭華齊爲兵曹佐郞,金重鳴爲海美縣監,金萬增爲司饔參奉,李斗錫爲獻陵參奉。
上在昌德宮。停常參·經筵。
都承旨張善瀓,身病出仕。
謝恩,都摠管閔孝騫,海美縣監金重明,牙山縣監金震粹。
京畿監司書目,水原呈,護軍趙復陽知春秋辭免上疏上送事。
禮曹判書金佐明辭職上疏。入啓。
判中樞府事宋時烈箚子。大槪,臣之情事,不敢更瀆,徑就歸路,惶恐待罪事。入啓。答曰,觀卿箚辭,不覺心驚而慚愧也。昨日面誥之時,言語拙訥,未能通暢予懷,而卿之所答,亦無決意之語,且有與予之言,故予以爲卿之至情雖切,不以予言爲無據,或待日氣之和暖,而更有所請矣。今聞就路之報,如癡如孩,始歎平日不能取信於卿也。卿若以予誠禮之不足,而決其去就,則予將慚訟之不暇,其何以爲辭,以私情爲言,則何不從容辭歸,以崩國人之心也。意長文短,不能盡予之懷,卿其諒予之言,以許面對,決其去就,則豈偶然哉,予且企望,卿須體哉?仍傳曰,遣承旨傳諭,右承旨李翊親承傳敎,宋判府事處傳諭事出去。
答趙復陽·右參贊朴長遠疏曰,省疏具悉。卿其安心勿辭,從速上來察職。
答護軍李端相疏曰,省疏具悉。爾其勿辭,從速上來察職。
明日宗室及儒生親臨殿講時,考官三,許積·閔鼎重·姜栢年,參考官四,南九萬·洪萬容·南二星·尹深。
吏曹啓曰,義州府尹成後卨,旣已瓜滿,其代,依近例令備邊司議薦,何如?傳曰,允。
院前啓,還收李誠哲越等蕩滌之命事。停啓。
玉堂上下番請對,傳曰,引見,應敎南二星·校理李奎㱓入侍。
刑曹參判趙壽益改差,以在京無故人差出,牌拓察任事,榻前定奪。
司諫李䎘,正言申晸·崔商翼啓曰,前刑曹判書徐必遠,前有言語無倫之失,後有用意沮撓之罪,而當初臣等之只請罷職,蓋出於末減之論。今此憲府之據其情狀,明示好惡之請,實是執法之論,則臣等罷軟之失,在所難免,請命遞斥臣等之職。答曰,勿辭,退待物論。
兵曹參判兪㯙楊州地掃墳呈辭,入啓。
政院啓曰,以兵曹參判兪㯙掃墳呈辭,傳曰,陵幸未定奪之前,如此呈辭,切勿捧入,而何以捧入乎事,傳敎矣。今春陵幸取稟草記未下緣由,昏不致察,矇然捧入,致勤聖敎,不勝惶恐,此呈辭還給之意,敢啓。傳曰,知道。
戶曹判書閔鼎重上疏。大槪,病勢漸劇,呈單乞免,格外恩批,益切惶感,所患一向沈深,不得不更冒萬死,封章陳懇,冀蒙遞改事。入啓。答曰,省疏具悉。卿其安心勿辭,從速察職。
明日宗室·儒生殿講時,殿座正時,辰正一刻,開門差早。
持平趙遠期啓曰,論事貴摭其實,罪人必當其律,前判書徐必遠前所所陳,若果出於立幟邪論,動撓儒賢,則削黜之典,未或過矣,而如或不然,是非之際,言語狂率,詞氣之間,憤激所致,則繩以重法,過於逆探。臣以此意,反復稱停,而同僚堅持,牢不可回,臣何敢知其過重,而默然苟同乎?請命遞斥臣職。答曰,勿辭,退待物論。
以宗室殿講試官望單子中,戶曹判書閔鼎重,陳疏付標,傳曰,今此宗室殿講時宗簿提調,不可不入參,疏批已下,病不至大段,單子還下。
謝恩,禮曹參議李弘淵。朝報
有政。吏〈批〉,以金萬重爲校理,朴世堅爲司僕寺正,李尙逸爲戶曹參議,蔡之沇爲直講,南宮鈺爲典籍,李端夏爲吏曹正郞,李之馧爲刑曹參判,李循先爲監察,羅萬葉爲典籍,金錫之爲典籍,尹明遇爲內侍敎官,李休徵爲高山察訪,曺致中爲禮曹正郞。
上在昌德宮。停常參·經筵。
知事李浣,身病出仕。
謝恩,大司諫姜栢年,完陽君李元老,高嶺僉使李卓男,訓鍊副正李晩,學正柳英立,兼養賢直長沈柟,兼春秋金澄·金世鼎,水原府使沈之溟,兵曹佐郞金萬重。
答禮曹判書金佐明疏曰,省疏具悉卿懇。卿其安心勿辭,從速察職。
去夜傳曰,宋判府事,疾病未瘳,村舍岨峿,必有添傷之患,遣御醫權愉看病。
工曹判書吳挺一辭職上疏。入啓。
領議政鄭太和十七度呈辭,入啓。
持平金世鼎啓曰,臣於昨日,與持平趙遠期,行相會禮於朝房,仍欲傳前啓,則遠期,以徐必遠削黜之論爲過重,欲爲停啓,臣爭之不得,終至引避而後已,臣於遠期之論,竊不勝慨然也。天下之事,每患難成者,以其是非利害之不能明辨故也。果能明其是非,酌其輕重,則自無難處之事矣。近日朝家,方有一二事商確變通之擧,而當初主張建白者,儒賢也,其間雖有若干逕庭之弊,事之大頭䐉,專在於康濟民命,安固邦本,則其是非利害之得失輕重,豈不彰明較著,而必遠,乃以不忠二字,肆然加之於大臣·重臣,則其所指斥,果在於何人乎?閭井奸民,無識士夫之所不敢言者,而必遠,乃敢言之,此非立幟動撓者乎?大臣中建白其事者,儒賢也,而必遠之所謂不忠者,乃指大臣也,則必諉之於狂率詭激,而反以臣爲逆探者,抑獨何心哉?妨賢病國,其罪固重,削黜之請,亦云末減,而如臣疲劣,旣不見重於同僚,繼以不可苟同引避,臣何敢自以爲是,而晏然而已乎?請命遞斥臣職。答曰,勿辭,退待物論。
藥房啓曰,春寒尙峭,朝夕異侯,伏未審此時,聖體,若何?今將有親臨殿講之擧,恐有妨於調攝,臣等不任區區憂慮,敢來問安。答曰,知道。
王世子還宮,藥房·政院·玉堂問安。答曰,知道。
謝恩,刑曹參判李之馧。
右副承旨朴世城,榻前親承傳敎,宋判府事處,傳諭事出去。
傳曰,世子旣已還入,諸各司亦爲還入。
傳曰,判中樞府事宋時烈下去時,給馬護送事,兩道監司處下諭。
京畿監司曺漢英,宋判府事陪行事出去。
宗室親臨殿講時,東原副正潗,論純通。檜川守繕·昇平副守洞·瀛萊副正渢·淸川副正濂·西川守榥,大通。靈川都正翼賢,中略。靈陽都正翼俊,論略。靈興副正倀,中略。蓬江守炯伋,書略。寧平守泗,中略。靈昌副令翼哲,書略。安昌令檍,中略。慶陽監泳繼,大略。高寧監達胤,中略。花春副正瀛·西平守桓,大略。完豐都正頊,大粗。昌臨副正佾,中粗。靈川副正儼·嶺林副正俙,綾溪守伋,銀原副守哲明,呂城副令炯恬,大粗。靈峰副令翼亮,書粗。齊安監胤,大粗。錦川副正榰,詩粗。永豐副守沆,大粗。生金英震,大略。姜斗山,易略。金時鉉,易略。李禎來,中略。幼金萬白,中粗。牟世楙,書粗。進李翊華,易略。
禮曹判書金佐明箚子。大槪,本職及兼帶史局·同知之任,冒死乞遞,仍陳淺見事。入啓。
四學儒生申喜徵等上疏。大槪,請留儒賢出晝之行,卽還國中,以扶斯文事。入啓。
殿講時,戶曹判書閔鼎重曰,成均館書冊校正事,使洪主管矣,移差禮曹佐郞,事務煩劇,不能兼察,禮曹佐郞改差,使之專意校正,何如?上曰,依爲之。判義禁洪重普曰,武科時給賂代講人權勉,則旣已放送,而聞權勉四寸權勀爲名者,乃其正犯,都承旨張善瀓,亦聞之云,此人,似當拿問科罪矣。上曰,依爲之。朝報
上在昌德宮。停常參·經筵。
奉常主簿禹敬錫,柴場監刈事,通津地出去。
下直,海美縣監金定明,牙山縣監金震粹,璿源殿參奉沈始漢。
謝恩,護軍鄭繼胄,工曹參議尹飛卿,典簿李沖淵,監察李胤先,禮曹正郞□致中,兵曹正郞李煦,兼春秋金厦梴·李達完,軍器副奉事咸得一,參奉金起男。
禁府,朴靖,堤泉南驛,徒三年定配。啓。
平安監司書目,冬至使先來軍官李悌亮,本月十二日出來事。義州府尹書目,冬至使先來軍官狀啓,傳授上送事。
掌令李奎鎭上疏。大槪,身病極重,萬無自力之勢,乞削臣職,以便公私事。國忌齋戒,留政院。
大司諫姜□□啓曰,竝引嫌而退,當初罷職之請,意在末減,則到今別無可避之嫌,請司諫李䎘,正言申晸·崔商翼,竝命出仕。上曰,依啓。
司諫李䎘,正言申晸·崔商翼,就職。
謝恩,兼春秋崔商翼。
右承旨李䎘書啓,臣追及行判中樞宋時烈于平丘五軍江邊村舍,以榻前傳敎之意傳諭,則以爲伏蒙再遣承旨,敎諭尤勤,臣惶隕震灼,益無所容,蓋惟臣罪愈重,而聖旨愈溫。臣若有一分承命之勢,則豈敢不還入備修門,面辭天顔哉?惟是臣大病之餘,喘息危綴,只得寸寸進途,以祈萬一生還矣。若復遷就,因竟死於京邸,則不但臣永抱恨於無窮,亦豈聖上始終生成之德意哉?辭竭意蹙,但有感泣而已云矣,敢啓。傳曰,知道。
司諫李䎘,正言申晸·崔商翼啓曰,持平趙遠期·金世鼎避嫌處置,歸於本院,而臣等,於徐必遠之擬律太輕,大爲物議所非,故才已引避,何敢晏然處置乎?請命遞斥臣等之職。答曰,勿辭,退待物論。朝報
上在昌德宮。停常參·經筵。
自午時至申時,日暈。
衛率洪億,貞陵參奉李世基。
大司諫姜□□辭職上疏。國忌,留政院。
領議政鄭太和十八度呈辭,入啓。傳曰,遣承旨敦諭。
太學儒生尹誠敎等上疏。大槪,儒賢去國,士林缺望,敢陳扶正之論,祈蒙省察事。入啓。
玉堂箚子。大槪,請持平金世鼎,司諫李䎘正言申晸·崔商翼出仕,持平趙遠期,掌令李奎鎭遞差。答曰,依啓。
司諫李䎘,正言申晸·崔商翼,持平金世鼎就職。
吏曹啓曰,臺諫有闕,政事,取稟。
府前啓,國忌,姑停。
上在昌德宮。停常參·經筵。
自巳時至申時,日暈。
下直,廣州府尹鄭載嵩,富平府使崔孝騫,慶州府使閔周冕。
謝恩,都摠管趙。
大司諫姜□辭職上疏。入啓。
答工曹判書吳挺一疏曰,省疏具悉卿懇。卿其勿辭,從速察職。
戶曹判書閔鼎重上疏。大槪,畢陳衷懇,乞遞本職,以便公私事。入啓。
忠淸監司書目,新昌呈,參知金宇亨病重,上去不得事。
京畿監司書目,今月十六日,馳到宋判府事所住處水原地萬義村,因分付落後,判府事上疏,加封上送事。
傳曰,召對爲之。
領議政鄭太和上疏。大槪,更陳危懇,乞遞職名事。入啓。
答四學儒生申翼澄等疏曰,省疏具悉。予當致其誠禮,爾等退修學業。
答館儒尹誠敎等疏曰,亦覽卿等之疏,予之缺然之懷,曷可自勝,而嘉爾等憂國之誠矣。予當致其誠禮焉。
傳曰,廣州府尹鄭載嵩留待。
都承旨張善瀓上疏。大槪,敢陳院中舊例,乞遞釐正提調之任事。入啓。
兵曹,來三月初十日平安道別遣重臣武科,試所規矩,六兩三矢九十步,柳葉箭五矢一巡一中,騎蒭一次二中。落點。
京畿監司曺漢英,因分付落後入來。
傳曰,廣州府尹鄭載嵩引見。
召對入侍,左參贊宋浚吉,備局堂上鄭知和,玉堂李奎齡·李敏敍,承旨姜鎬,假注書申厚命,史官李藼·申翼相,持平金世鼎。
院啓,具辭見上請判書徐必遠,削奪官爵,門外黜送。下直守令之來見臺官,其意有在,而長淵府使許晟,海美縣監金重明徑先下直,終不來見,其不識事體大矣。請長淵府使許晟,海美縣監金重明推考。答曰,不允。推考事,依啓。
召對時,持平金世鼎啓曰,具辭見上請刑曹判書徐必遠,削奪官爵,門外黜送。上曰,不允。請執義金萬均遞差。上曰,依啓。請還收判尹閔熙特除之命。上曰,不允。又啓曰,前監司閔點,枉法循私,刑殺無辜之狀,已盡於前日啓辭中,而臣卽伏見本道監司呂聖齊査覈狀啓,則鶴連之子春□其孫應立,其外曾孫忠立,忠立之子得生,皆入軍籍。合而計之,則四代良役者,已過七十三年。以此言之,鶴連之母雖是李光胤奴婢,到今年久之後,累代良役之人,不當還賤,而忠立·九男等,死於杖下,亦爲明白云。閔點,身爲方伯,不思朝家之委寄之意,不有連三代良役者,勿許還賤之法。不計事在六十年前,非當身現存者,勿許聽理之典。威脅良民,勒作私賤,又從而捉致營下,親自刑訊於無辜二人,騈首隕命,其偏聽連家人所囑,枉法循私,專殺人命之狀,節節可駭,而光胤,不有國法,非理橫侵之狀,不可不懲。請前監司閔點,拿問定罪。李光胤·洪愼等,令本道監司,依律加罪。鶴連子枝,一一仍屬良籍。上曰,依啓。又啓曰,具辭見上請全州府尹安縝,先罷後推。上曰,姑先推考,可也。又啓曰,水原府使沈之溟,素無才識,年紀且衰,畿輔重地,決非其人,公議峻發,至被臺評,則所當自處之不暇,而乃敢不恤人言,將欲赴任,偃然下直於臺官,其冒沒廉恥,專無忌憚之狀,亦甚駭異,請水原府使沈之溟,罷職不敍。上曰,論啓中,雖以偃然下直爲非,守令,不可陳疏辭免,則其勢不得不下直,且無可論之罪,且以衰耗爲言,苟非其人,年雖少,固不可也。如其可合,則雖老何害,前日請遞之論,固爲非是,故大臣,雖請許遞,而特令催促赴任矣。今何可以偃然下直,爲罪乎?之溟,纔任楊州,旣有治績,則論以衰耗,未知其宜,豈可若是凌轢也?不允。又啓曰,沈之溟,非但年紀已衰,人器不稱,士夫所重者廉隅,而重被臺論,不思自處,仍欲赴任,故有論啓矣。聖批,以自上特令催促赴任爲敎,臣旣有論事不審之失,嚴旨之下,不敢晏然,請命遞斥臣職。上曰,勿辭,退待物論。
有政。朝報
貞陵重建廳啓曰,陵上樹木,前所斫伐之數,不爲不多,此外從眼所見妨礙處,及陵內正路修治處,亦可爲先斫去,而龍虎內外,多有雜石,可以浮取補用,係是陵內之事,本廳不敢擅便,敢此啓稟。本廳當初啓下事目,一依獻陵重建時例,十分參酌磨鍊,而各該司,不有舊例,多有減損防塞之事,至於員役中使令三名,不給朔布。以禮·工曹使令·使喚,禮·工曹使令元數,不過六七名,本曹常時使喚不足。又與溫幸相値,東西奔走,殆不成貌樣,不給朔布,別出使令,則怠慢各司,何以懲督乎?本廳之事,將無以成樣,令該曹依當初啓下,題給宜當。且本廳監役官申晟,今十七日,爲先發送,以爲前期措置之地,而各邑工匠,諸衙門,多般防塞,不爲出給,揆以事體,殊甚未安,自本廳直爲捉送赴役,何如?答曰,依啓,雜石取用事,本廳堂上,率地官看審後,爲之,可也。訓局謄錄
上在昌德宮。停常參·經筵。
備忘記,殿講居首,東原副正潗,檜川守謙,昇平副守瀗,瀛萊副正洬,淸川副正濂,西川守榥,竝加資。篷江守烱明,靈昌副守翼哲,昌林副正,嶺興副正倀,寧平守泗,西原守桓,花春副正胤,安昌令檍,高寧監達胤,慶陽監繼胤,各陞一級。靈陽都正翼俊,靈川都正翼賢,各熟馬一匹。靈峯副令翼亮,錦川副正榰,完豐都正頊,嶺洲副正儼,嶺林副正俙,綾溪守伋,銀原副守哲明,呂城副令烱恬,高安監重繼,永豐副守沆,各兒馬一匹賜給。殿講居首,生員姜斗山·金時鉉,進士李益華,竝直赴會試。生員李禎來·金英震,各給一分。幼學牟世楙·金萬白,各紙五卷·筆五柄·墨三笏賜給。
繕工參奉申晟,貞陵始役事,出去。
謝恩,五衛將朴希閔,直講蔡之沇。
下直,光州牧使吳斗寅,漆原縣監崔聲善。
去夜,傳曰,政事,明日爲之。
忠淸監司書目,栗峯察訪權愈,連以親病上京,抛棄職事,罷黜事。
京畿監司書目,高陽呈,右參贊朴長遠辭職上疏上送事。
傳曰,召對爲之。
禮曹,進士覆試,四月二十二日,生員覆試,同月二十四日,生進放榜,五月十一日,文科會試講畢後,間一日,文武科殿試,同月二十九日,雜科覈試,六月十七日,文武科放榜,同月二十二日卯時,雜科放榜,同月二十九日辰時,改推擇。啓下。
答領議政鄭太和疏曰,省疏具悉卿懇。國事如是,而卿之不改遐心至此,此豈平日所望於卿者乎?卿之引入,已至三朔,事之積滯,豈止一二乎?先朝恩遇,寡昧倚毗,深且重矣。宜不可恝視,卿若念及於此,則臥閤論道之不暇,何待予言之諄諄哉?予無舍卿之意,勿事無益之章,速出任道,以副如渴之望。仍傳曰,遣史官傳諭。
答戶曹判書閔鼎重疏曰,省疏具悉卿懇。予之速令出仕意非偶然,卿何辭爲?卿其安心勿辭,從速察職。
東宮,藥房問安。答曰,知道。
藥房啓曰,伏未審數日來聖體,若何?昨日開講,向夕始罷,不暇有添傷之患乎?臣等區區憂慮,敢來問安。答曰,知道。無事。
同副承旨睦來善書啓,臣承命往諭于領議政鄭太和處,則臣微誠未格,異恩荐加,特遣近侍,敦諭至三,聖眷彌隆,臣罪愈重,臣之卽今氣息,決無自力之望,春日漸暖,痰火竝盛,危症疊出,未有向差之期,末由起動,累違聖旨,逋慢之誅,實所難逭,惶恐憂煎,罔知所達云矣,敢啓。傳曰,知道。
右副承旨朴世誠書啓,臣承命馳往到廣州地板橋,以榻前下敎之意,傳諭于行判中樞府事宋時烈,則以爲臣罪犯甚重,而聖慈不惟財赦,至於三遣近侍,宣諭愈溫,仍又開示以行宮入朝之路。臣於今日,旣不得陞辭,則雖靡聖敎,臣豈無此心耶?只以賤疾如許,恐不可豫期,以是耿耿焉。臣道間,竊聞判書臣徐必遠,被論甚重云,臣不勝瞿然。必遠與臣,相知甚舊,知必遠者,莫臣若也。必遠,寧有逐臣之意,臣豈亦因必遠而退歸哉?只是必遠,愚不解事,見誤於人,而未免見推於人,甚可歎也。大抵臣,命道甚奇,一轉其身,不但其身狼狽,而亦必帶累他人,故臣常欲杜門以待死矣。出脚一毫無補,而只生此節拍,曷任悔懼之心哉?臣旣出都門朝家事,非臣之所敢言,而必遠之事,則臣實根柢,故敢此冒陳,尤增隕越云矣,敢啓。傳曰,知道。
監試一所應辦官,以試官意啓曰,凡擧子所呈試券,收券官,計其丈數,每十丈,貫繩作一軸,書塡號,移送于謄錄官,則謄錄官,書塡字號於每丈之首,轉送于封彌官,則封彌官,割去皮封後科次,乃是科場規例,而卽者終場試券科次之際,柳字軸中,有一試券,不爲貫繩·塡字,亦不割封,而數外剩入。此試券,旣不塡字·割封,故不得科次,而差備官等,收券時不察之罪,令攸司稟處,何如?傳曰,允。
召對入侍,左議政許積,左參贊宋浚吉,備局堂上洪重普,玉堂尹深·李奎齡,承旨張善瀓,注書姜碩昌,史官李藼·申翼相,正言崔商翼。
忠淸監司李䎘上疏。大槪,昨纔替代,進到城外,而薄臬重任,決難承當,冒死陳懇,祈收成命,以重名器,以安愚分事。入啓。答曰,省疏具悉。卿才允合,何庸辭爲?卿其勿辭,速往欽哉。
諫院箚子。大槪,神德王后配廟之典,請令大臣禮官,速爲議定,以定大禮事。入啓。答曰,不允。
院啓。引嫌而退,一時催送,雖有朝命,責以廉隅,亦無不可,請持平金世鼎出仕。答曰,依啓。處置措語,似爲失實矣。
正言崔商翼啓曰,凡臺閣處置,觀其避嫌措語,以爲立落,自是規例。水原府使沈之溟,重被臺評,將爲赴任,雖有朝家催送之旨,其在廉隅,殊欠自礪之道,則憲府論啓,未爲不可,不當以嚴旨之下,輕遞臺官,故臣據其避辭,相議請出矣。今承失實之敎,臣之處置乖當之失,著矣。何可一刻仍冒乎?請命遞斥臣職。答曰,勿辭,退待物論。
召對時,正言崔商翼啓曰,具辭見上請刑曹判書徐必遠,削奪官爵,門外黜送。答曰,不允。兵曹判書洪重普曰,兵曹比前多事,禁府之事,不能兼察,精神筋力,有所不逮,若遞判義禁,則可以專意於兵曹矣。上曰,今姑許遞,可也。左議政許積曰,貞陵丁字閣營建時,當有政府奉審之事,而禮曹不敢擧行矣。上曰,此則過也,分付擧行,可也。許積曰,水原府使沈之溟,今者又被臺論,勢難赴任,當此擧動臨迫之時,似當趁卽改差,俾無凡事窘迫之患矣。上曰,臺啓所謂偃然無忌憚,誠極無據,而事勢如此,遞差,可也。朝報
有政。吏〈批〉,以朴增輝爲執義,金萬重爲副修撰,李慶恒爲司宰主簿,洪柱國爲持平,丁昌燾爲濟用監正,申命圭爲掌令,崔俊彦爲刑曹佐郞,柳晉昌爲刑曹正郞,鞠旻爲典籍,趙珩爲社稷提調,申厚命爲栗峯察訪,林一儒爲監察,李之馨爲軍資監正。
上在昌德宮。停常參·經筵。
答右參贊朴長遠疏曰,省疏具悉卿懇。實錄考出,一日爲急,卿其勿辭,從速上來察職。
答大司諫姜□□疏曰,省疏具悉。卿其勿辭,從速察職。
都承旨張善瀓上疏。啓下該廳。
下直,坡州牧使吳尙。
謝恩,瀛萊都正洬,檜川都正僎,西川都正榥,淸川都正濂,西原正桓,典籍南寶鉉,奉常奉事尹葕,忠淸監司李䎘,寧平正泗。
領議政鄭太和十九度呈辭,入啓。
政院啓曰,全州府尹安縝,推考事命下矣。臺諫,方以先罷後推議啓,推考傳旨,不得捧入之意,敢啓。傳曰,知道。
密陽幼學李命徵等上疏。大槪,爲先正臣贈諡文簡公金宗直書院請額事。入啓。
司諫李□□,正言申晸啓曰,臣等,於昨日持平金世鼎避嫌處置也。據其避辭,與同僚相議請出,蓋以憲府責以廉隅,有所相規,未爲不可矣。伏承聖批,以措語失實爲敎,處置乖當,與同僚無異,何敢一刻仍冒,昨緣夜深,今始來避,臣等之罪〈?〉,請命遞斥臣等之職。答曰,勿辭,退待物論。
戶曹啓曰,本曹堂上三員內,參判未差,參議在外,臣鼎重,亦以兼帶整理使,將於明日辭朝,無他見存行公之員,曹中凡事,誠爲可慮。參判擬望之人,雖曰乏少,事勢如此,今日內爲政,勿拘常格,推移差出,牌招肅拜,使之察任,俾無曠廢之患,似爲宜當。令政院稟旨處置,何如?傳曰,允。
政院啓曰,令政院稟旨處置事允下矣。戶曹卽今行公之員,只有判書,明將出使,則本曹之事,必多曠廢,政官卽爲命招開政,以在無故人差出宜當,敢啓。傳曰,依爲之。
以兵曹啓辭,佐郞鄭華齊病重,改差事,承傳。
以兵曹參議金宇亨辭狀,遞差。
大司諫姜栢年啓曰,臣猥將狗馬賤疾,冒死控瀝,則未蒙恩遞,反承溫批,臣冞增惶隕,罔知攸措。且於數日前,伏見玉堂請遞前掌令李奎鎭之箚,則辭意極嚴,至以臨事巧避,爲近日痼弊。臣於此,不勝瞿然之至,臣之病重實狀,雖人所共知,而陳疏丐免,適當此際,則避事之誚,臣焉得免焉?自劾之擧,不宜頃刻少緩,而疏批未下,閔默縮伏者累日,今始扶病,詣臺自列,所失尤大,決不可靦然苟冒,請命遞斥臣職。答曰,勿辭,退待物論。
監試初試一二所出榜,詣闕。
謝恩,持平洪柱國,司僕正朴世堅。
持平洪柱國啓曰,臣昨在試院,伏見政目,擬臣憲職,至於受點,而吏曹佐郞閔蓍重,卽臣同姓四寸妹夫也。旣有除拜間應避之嫌,今此移職,實是意外,豈該曹未及覺察而然也,不可仍冒,請命遞斥臣職。答曰,勿辭,退待物論。
謝恩,戶曹參判兪㯙,兵曹參議洪萬容。朝報
有政。吏〈批〉,以趙昌期爲兵曹佐郞,金載顯爲兵曹佐郞,金萬均爲弼善,李端相爲兵曹參議,洪覩爲禮曹佐郞,任湜爲尙衣別提,兪㯙爲戶曹參判。
上在昌德宮。停常參·經筵。
謝恩,兼春秋閔蓍重,工曹判書吳挺一,刑曹佐郞崔俊彦,兵曹佐郞趙昌期·金載顯,護軍洪處大·安誠吉,副摠管蓬山君烱信,五衛將權緝,司饔參奉金萬增,獻陵參奉李斗錫,南原都正潗,昌林正,嶺興正倀,高嶺令達胤,南陽令繼胤,典籍鄭萬基,司饔主簿李處恒,栗峯察訪申厚命。
領議政鄭太和十九度呈辭,傳曰,已諭於前後之批,予何多誥,卿毋固辭,速出行公,以濟時艱,以副上下之望。仍傳曰,遣史官傳諭。
持平金世鼎啓曰,臣賦性愚戇,病於執滯,歲暮冥行,未晩揣摩,一入臺地,疵痕百出,跡甚畸孤,狼狽已極,而徒以職忝言地,有懷必達,是臣區區所願也。嘗念士夫之所以維持名節者,只有廉隅一款,苟於此一有忽焉,則其居官處事,從可知矣。近來紳之間,廉恥之風,日漸消亡,世道橫流,莫可收拾,臣竊爲之慨然矣。水原府吏沈之溟,本無才識,徒知善事,從前履歷,俱不厭人望,加以年紀衰耗,昏不省事,差任楊州,政多顚錯,人言甚多。畿輔重地,決非可堪,當初臺啓,公議可見,則厥後雖有督送之擧,豈無自處之地,而一聞朝命,彈冠卽出,物議譁然,莫不嗤然,臣之所論,不但人器之不稱,實爲廉隅之可礪也。聖明不諒,辭旨嚴峻,至以淩轢爲敎,臣誠惶憫,無地自容,引避退伏,只俟斥免,處置請出,出於意外。揆以分義,所當隨牌就列,而頃於入侍之日,素患腰脇之痛,猝然發作,扶曳還家,一向危苦,欲起還仆,竟未祗赴,逋慢之罪,萬隕難贖。臣旣前有妄言之失,後有違命之罪,以此以彼,何敢一刻仍冒乎?請命遞斥臣職。
忠淸監司李䎘上疏。大槪,冒萬死敢陳私懇,請於南歸之路,歷省父母墳事。入啓。
司直李選,右通禮李廷機,校書博士李心傳,承文副正字成,文臣朔試射時,稱病不進,依承傳罷職。
整理使閔鼎重,出去。
藥房啓曰,小雨之後,風寒猝緊,伏未審夜來,聖體,若何?春塘臺庭試,迫在明日,而風寒如此,出御帳殿,必有添傷之患,亟命退行,以存聖人愼疾之道,在所不已,臣等待罪保護之地,不勝區區憂慮,敢來問安。竝此仰稟。答曰,知道。無事,擧動,二十三日爲之。
答持平金世鼎曰,近日飾非自是之習成風,誠可寒心也。此事,初不覺朝家命令而爲之則或可矣。諉之於朝命而罪其守令者,是緣朝命而巧飾辭,豈不駭哉?予未知其愚戇也。勿辭,退待物論。
掌令申命圭上疏。大槪,疾病危篤,不能供職,冒萬死陳情乞遞,仍陳所懷,以備財幸事。入啓。
答判府事宋時烈箚曰,省疏具悉卿懇。嗚呼,卿之去國,十年于玆,幸於前秋,始復入來,共濟國事,予深欣喜,猶恨相接之稀,詎意今日,有此蒼黃之行,國事狼狽,人心大駭,予深慚靦恨歎,如失之意,久而靡定,不知所以爲喩也。今雖去國,宜諒寡昧之心,須體此懷,安心善攝,毋失面對之期,是予所望,卿其念哉?仍傳曰,遣史官傳諭。
玉堂箚子。大槪,正言崔商翼,司諫李秞,正言申晸,大司諫姜栢年,持平金世鼎,竝命出仕,持平洪柱國遞差。答曰,依啓。朝報
上在昌德宮。停常參·經筵。
有政。
禮曹判書金佐明,身病出仕。
繕工奉事安燦,草薍監刈事,高陽地出去。
謝恩,吏曹正郞李端夏,軍資正李之揚,禮曹佐郞洪覩,花春正㵾,副修撰金萬重,部將朴昌輝。
大司諫姜栢年,司諫李秞,正言申晸·崔商翼,就職。
弼善金萬均辭職上疏。入啓。
禮曹啓曰,自乙巳十月十五日殿講,至戊申七月初七日課製,儒生之得恩賜,二分者六人,得一分者二十人矣。得二分六人,則依近例直赴會試,得一分二十人,則分送漢城試,兩所較藝等第,而今此式年初試,雖退於今春,乃是上年秋應行之科,今月十五日殿講儒生之得一分者,則依前例許赴於後式年之意,分付,何如?傳曰,與他殿講有異,竝許赴於今年,可也。
禮曹啓曰,今二月十九日召對時,以左議政所啓命下矣。在前各陵丁字閣重創時,無大臣進去之例,唯陵上有事,然後政府以下進去,故臣曹未及啓稟矣。今此貞陵丁字閣重建,與他各陵丁字閣重創之役有異,而大臣所啓如此,依陵上奉審例,大臣進去,何如?傳曰,允。
忠淸監司書目,定山呈,獻納尹□到靑陽病重,上去不得事。啓遞差。
院啓,具辭見上請前判書徐必遠,削奪官爵,門外黜送。答曰,不允。
藥房啓曰,夜來風寒,比昨尤緊,伏未審聖侯,若何?臣等,昨以春塘臺擧動退行之意,仰稟,而以卄三日爲之,爲敎,一兩日之內,難望風日之和暖,臣等固已憂慮矣。今日寒嚴,無異冬節,帳殿出御,不但有妨於調攝,至於愼疾之道,亦不可不加諸聖念也。況且科日相値,事多拘礙,退行於開月,別無所妨。臣等區區憂慮,敢來問安。更此仰稟。答曰,知道。擧動則姑爲退行,可也。
吏曹啓曰,臺諫有闕,政事,取稟。
京畿監司書目,水原呈,行副護軍趙復陽,右賓客辭職上疏上送事。答曰,省疏具悉。實錄考出,一日爲急,卿其勿辭,從速上來察職。
吏曹啓曰,水原府使有闕,依近例令備邊司議薦,何如?傳曰,允。
傳曰,政事,明日爲之。朝報
上在昌德宮。停常參·經筵。
下直,栗峯察訪申厚相,參禮察訪崔日隆。
謝恩,昇平都正潤,靈昌副正翼哲,蓬江正烱伋。
答弼善金萬均疏曰,省疏具悉。爾無所失,從速察職。
答副司直尹拯疏曰,省疏具悉。爾其勿辭,從速上來察職。
忠淸監司書目,石城兼任恩津呈,大司憲尹文擧病重,上去不得事。遞差。
領議政鄭太和二十度呈辭,入啓。傳曰,安心調理。
政院啓曰,假注書許悏,時無職名,付軍職,冠帶常仕,何如?傳曰,允。
義州府尹書目,冬至使一行,二月十九日申時量,無事還渡江事。平安監司書目,義州府尹馳報據,冬至使一行,二月十九日申時,無事渡江事。冬至使書目,二月十九日申時,還渡江事。
右參贊朴長遠上疏。大槪,累召之下,不敢淹滯,僅僅舁疾,歸到郊外,而情勢病勢,決無入謝察職之望,冒萬死懇乞鐫削職名,以幸公私事。入啓。
院啓,具辭見上請前判書徐必遠,削奪官爵,門外黜送。答曰,不允。
答忠淸監司李䎘疏曰,省疏具悉。依願爲之。朝報
有政。吏〈批〉,以李徽祚爲禮賓寺正,金宗一爲尙衣院正,金萬重爲獻納,柳炅爲相禮,蔡之沇爲通禮,趙世煥爲持平,元萬里爲西學敎授,金佐明爲兼判義禁,陳尙漸爲戶曹佐郞,趙復陽爲大司憲,宋尙周爲監察。
上在昌德宮。停常參·經筵。
答右參贊朴長遠疏曰,省疏具悉。實錄考出,爲重,不可如是,卿其勿辭,從速察職。
謝恩,執義朴增輝,監察宋尙國,尙衣別提許湜,慶基殿參奉權誢,判義禁金佐明。
下直,忠淸監司李䎘。
兵曹判書洪重普判義禁減下,肅拜。
府啓。具辭見上請前判書徐必遠,削爵門外黜送。全州府尹安縝,於徐得立之訟,身爲推官,不能如各邑之據法爭執,曲從監司之意,不有國法,任自低昂,至以連三代良役六十年過限之人,公然決給於李光胤等,其違法循私,極爲可駭,不可推考而止,請全州府尹安縝罷職。新除授行大司憲趙復陽,時在京畿水原地,持平趙世煥,以京試官,時在平安道試所,請竝乘馹上來事下諭。答曰,不允。下諭事,依啓。前啓,閔熙·沈之溟事,停啓。
藥房啓曰,卽伏聞醫官口傳之言,自數日眼侯不平,至下欲爲受鍼之敎,臣等不勝驚慮之至,卽爲入診,詳知症候後,議定試鍼之穴宜當,敢爲仰稟。答曰,知道。
入診正時,隋時。
今日入診,傳曰,兵曹判書入侍。
入診時,仍爲受鍼,受鍼後,藥房·政院·玉堂·二品以上·六曹問安。答曰,知道。
在外臺官遞差,當日爲政差出,牌招察任事,榻前定奪。
傳曰,忠淸監司李䎘引見。
院啓,具辭見上請前判書徐必遠,削奪官爵,門外黜送。爵賞,國家命德之器,而人主礪世之具也。至於守令之加資,苟非政理淸平,治績最著者,尤不可輕施也明矣。今此公山縣監鄭學漢,因一兵使之啓聞,至有加資之命,臣等竊以爲過濫也。有闕充定,自是國典,則守令之奉行,乃其職分內事也。如有慢不擧行,抛棄職事者,則自當施以責罰,懲其弊習而已,豈可以擧其所當行之事,施其不當施之賞乎?雖欲激勸,以礪他人,不無相當之典,而濫超資級,定乖懋賞之道,恩命一下,物情皆駭,請還收公山縣監鄭學漢加資之命。答曰,今此加資,非特爲充定闕軍而已,不允。
掌令朴世采,持平趙世煥,參知李端相遞差事,承傳。
受鍼引見時,兵曹參判以堂嘉善參錯擬望,而堂上則議于大臣備擬事,榻前傳敎,兼同知春秋兵曹參知,當日政差出事,榻前定奪。
上謂都承旨張善瀓曰,諸駙馬第宅事,頃日玉堂請對時,雖有陳達之言,有不然者,予有所執,斷不可改,先朝聖意,豈偶然哉?予之所當爲者,遵行美旨而已,雖以卿等言之,到今予何忍改諸,豈可自安其心,而先使予心不安乎?若不開示此意,則雖有諄諄之語,其在事體,亦甚不當,須體此意,以安予心事,牌招諸駙馬,傳諭。朝報
有政。吏〈批〉,以尹世獻爲載寧郡守,尹飛卿爲兵曹參知,金萬均爲副修撰,洪柱國爲掌令,李奎齡爲持平,李奎鎭爲密陽府使,姜栢年爲兼同知春秋館事,洪萬衡爲吏曹佐郞。
引見時,忠淸監司李䎘所啓,安民倉事目中,有水上船下海時禁斷之擧,而若不辨公私,一切禁斷,則似爲多事。上來時,公私穀所載之船,竝令受標於元山差員,其船所載,若是公穀則摘發科罪,私穀則勿爲禁斷,仍許放送宜當矣。上曰,言于該廳。又所啓,南運穀卸下入倉時,有夫馬雇立之事,臣意則以倉所附近瑞·泰等邑民人,使之載運,雇立之價,以本官田稅,或大同量減,而民情若以爲便,則永爲定式,似好矣。上曰,言于該廳。宣惠廳謄錄
引見時,本曹判書金佐明啓曰,啓聖廟創建事,旣已定奪矣。成均館,以速定基址事,移牒本曹,而廟內應爲入享之爲誰某,旣未及議定。其他節目間事,有非倉卒可定者,而卽今幸行當前,各陵修改之役,亦將待秋擧行。今此啓聖廟創建事,亦待來秋稟處,何如?上曰,依爲之。禮曹謄錄
上在昌德宮。停常參·經筵。
有政。
尙衣直長朴時璋,柴場摘奸事,楊根地出去。
謝恩,持平李奎齡,高山察訪李休德,戶曹佐郞陳尙德,右通禮蔡之沇,典籍鞠旻,參知洪萬容。
領議政鄭太和二十一度呈辭,入啓。
大殿,政院·玉堂問安。答曰,知道。
左副承旨姜鎬書啓,承命傳諭于行判中樞府事宋時烈,則以爲伏蒙近侍,追傳批諭于路傍,奉讀以還,不勝惶恐隕越之至。自念臣罪萬死,尙何所喩,臣業已就道,倘蒙聖上恩慈,不死於道路,得以還家,則當具一疏,暴此情悃云矣,敢啓。傳曰,知道。
藥房啓曰,春雨霏微,天氣沈陰,伏未審此時,聖體若何?昨日受鍼之後,眼侯有差減之效乎?今日受鍼時刻,定以巳初宜當,臣等區區憂慮,敢來問安。答曰,知道。
冬至使書目,今月二十日,風勢猝急,一行員役以下私持馬所載之船,離岸沈沒,渰死者至於五人,事極驚慘事。傳曰,渰死人等,令本道恤典擧行。
持平李奎齡啓曰,臣以正月朔試射無分,旣被推考,未及照勘,而今月朔試射,又未免無分,方在重推之中,不可一刻冒居憲官,請命遞斥臣職。傳曰,推考竝蕩滌。
答持平李奎齡曰,勿辭。
掌令洪柱國,牌招肅拜。
領府事李景奭箚子。大槪,兩眼俱病,未參問安之班,惶恐待罪事。答曰,省箚具悉。卿其安心,從容調理,亦勿待罪。
大殿受鍼後,藥房·政院·玉堂·二品以上·六曹問安。答曰,知道。
院啓,具辭見上請前判書徐必遠,削奪官爵,門外黜送。請還收公山縣監鄭學漢加資之命。諸駙馬第宅,不可仍在之事,大臣旣已陳白,其意不但在於間架踰制而已。伏聞昨者,有牌招諸駙馬傳諭之命,臣等竊不勝慨然之至。聖上此擧,固出於親愛之至意,而大臣所論,實據義理之正當,則法守所在,聖明斷不可撓改,而分義至嚴,臣子亦何敢晏然仍入乎?且大臣去朝,纔出脩門,而其所建白,旋歸虛套,不徒訑訑之色,有欠於聖德,顧今修明法制之意,職此而廢閣,群情缺望,公議益鬱,請還收諸駙馬第宅仍入之命。武科試場之亂雜,莫甚於近日,原其弊端,實由於差備官之全不擇差也。蓋訓鍊參下,則皆是微賤無識之徒,只以受賂用情,爲其能事,被罪接跡,猶不悛改,雖論以重律,不足以懲其習,今此式年武科試所差備官,請以內三廳及他武弁中廉謹解事者,各別擇差。答曰,不允。噫,人心不淑,胡乃至此?觀此啓辭,結之以大臣去國以下十七字,隱然用意,予深寒心。君臣之間,貴相知心,故於面諭之時,敷誥予意,無纖毫所隱,爾等之言,雖加於此,予何有可動之心哉?至於此事,斷不撓改云者,予誠愚昧,未知其意也。以予而先王聖意,亦不足奉行,謂可撓改,則他何足道?予之所主者,意非偶然,又執之固矣。何患乎爾等之請?末端事,當令兵曹稟處。
答領議政鄭太和呈辭曰,安心調理。
府啓,具辭見上請前判書徐必遠,削奪官爵,門外黜送。請全州府尹安縝罷職。答曰,不允。
正言崔商翼啓曰,臣卽伏承聖批,而辭旨極其嚴峻,臣不勝瞿然之至。諸駙馬第宅設創,曾在先朝,則固知聖意,出於無改廣孝,而不得晏然仍入之論,旣發於義理之正大,則雖有聖意之可寧,揆以分義,其果安於心乎?旣不安心於仍入,則在聖上親愛之至意,尤當遇事而善處,聖意若以事在先朝,只欲遵奉。則臣之愚意,亦有不敢然者。帝王之孝,惟在事理之得當,不但在於遵奉,而第宅定制,亦是國朝美法,則豈可以聖意已定,而不爲之論列乎?且聖上,登進儒賢,盡誠禮遇,設施之事,皆是至理,而蒼黃去國,出於意外,朝野缺望之際,適有此傳諭之命,如臣無狀,忝居言責,斷無他腸,只有區區憂愛之誠,率意陳啓,而措語拙訥,致勤嚴批,妄言之罪,固無所逃,何可一刻仍冒臺席乎?請命鐫削臣職。答曰,觀此啓辭,誠可怪也。問彼答此,不知用意之所在。擧其一而言之,則第宅定制,亦是國朝美法,豈可不爲之論列等語,前啓所無,予言不發。其心所在,誠不可測,勿辭,退待物論。朝報
弘文館啓曰,儒生冠服考出事命下矣。謹考大典·大明會典所館所莊各樣服制,疑禮問解東還封事及漫筆等,拈出儒服所論處,列錄書上,而今日所欲倣行者,只是華制,則當以大明會典爲主。服則用玉色襴衫·寬袖皀緣,帶則用皀縧,巾則用軟巾垂帶矣。衫制則雖未知何樣,而但我國靑衫之制,如團領而寬袖不圓袂,似當依此遵行,而但古書論儒服,多稱方領。且直領之制,亦有朱子所論,未知至大明,始爲團領耶?皀縧則此是大典所載條兒,似不可疑矣。最是軟巾垂帶者,不見其制,難以臆論,而各樣巾制中所論儒巾,其面少殺,軟巾之名,或出於此,而東還封事,亦曰擧人之在監者,俱服儒巾云。此制似是軟巾矣。至於進士巾,則中朝進士,乃出身之名,不同於我國生進,而但不命以官之前,未得具袍帽而用此巾,則巾者,士者之通服,非朝士冠服,此亦有可議者。且漫筆中所謂儒冠,似是儒巾,而襴袗則實與之相符矣。儒巾襴衫之直領·團領之制,別爲具圖以進,敢啓。傳曰,令禮官稟處禮曹謄錄
上在昌德宮。停常參·經筵。
工曹參判尹䌖,禮曹參議李俊耉,貞陵看役事出去。
謝恩,水原府使閔蓍重,兵曹參議尹飛卿,禮賓正李徽祚。
大殿,政院·玉堂問安。答曰,知道。
藥房啓曰,伏未審夜來聖體,若何?連日受鍼之後,眼候有差減之效乎?今日受鍼時刻,依前定,以巳初宜當,臣等區區憂慮,敢來問安。答曰,知道。
明日式年初試文科,一所試官三,南二星·慶㝡·李壽曼。二所試官三,金澄·趙昌期·柳頲。館試試官三,洪萬衡·鄭世輔·李煦。武科一所試官,李之馧。參試官三,李達定·崔昌勳·崔重道。二所試官,兪㯙。參試官三,具崟·愼亨胤·李挺龍。
政院啓曰,正月廾日文臣朔試射時,無分推考照律公事中,宋省周之周字,落漏不書,而臣於其日入直承旨,未及致察,矇然捧入,不勝惶恐。元公事,付標以入之意,敢啓。傳曰,知道。
大殿受鍼後,政院·玉堂·二品以上·六曹問安。答曰,知道。
左議政許積,禮曹正郞曺致中,貞陵奉審事,出去。
持平金世鼎啓曰,小臣屢叨匪據,徒思有懷必達之意,不識臨事愼重之道,絲毫蔑效,自取狼狽,嚴旨之下,罪合萬死。臣於沈之溟事,當初所論,只在於廉隅一款,蓋人臣事君,固非一道,而未有先失其身,而能事君者也。苟或見非,物議有所嫌避,而徒以承順爲恭,不思自處之道,則此正孔子所謂患失之鄙夫也。以此莅任,其所作爲,從可知矣。之溟,素無才識,徒以善事,爲一生援身之資。臣固已鄙其爲人,廉隅一節,不可深責於斯人,而卽又超資秩視亞卿,畿輔保障之地,爲任亦重,有比郡邑之比,則其所自處,殊異於微末小官。之溟一身,雖不足恤,獨不念物議之可畏,名節之可惜乎?殿下以之溟爲無罪者,特以朝家有督送之令也。臣之妄意則竊以爲不然。夫人君使臣,自有其道,固不當束縛馳驟,如牛絡馬繫者也,則下之事上,亦豈可徒以趨走奉承爲正,而冒恥沒廉,不顧公議乎?臣之所謂偃然下直,無所忌憚者,蓋以此也。且臺臣論執,只隨其所見,而一循公議而已。苟以朝命而不欲可否於其間,則古人至有裂麻焚詔,而猶不以過者,抑何義歟?身居言責之地,目見可論之事,而其或諉之於曾有朝命,而終至噤默,則將焉用此臺官,而亦豈淸朝之美事哉?殿下亦必不以此,望於臺臣也。臣之所見,不過如是,故前日避辭中措語,自有不得不爾者,而聖明不諒,辭旨極嚴,有非人臣所可忍聞者,臣誠惶隕,不知所出,席藁私室,恭俟斧鉞。處置請出,又出意外,所當承牌就列之不暇,而素患腰脇之痛,發作無常,適於其時,痛勢方劇,欲起還仆,竟未祗赴,違慢之罪,萬殞難贖。且臣於此,竊有深憂而過慮者,殿下旣因朝命而有此嚴批,設於他日,事關朝命,而有不得不論者,言事之臣,或以臣爲戒,而有所不敢,則臣不惟得罪於聖朝,言路之閉,未必不由於臣之一言。如臣駑劣,忝居臺職,言不見信,以至於此,惶悚之極,繼以慚恧,陳疏自列,見阻喉司,呈單請急,一向退却。情勢閔縮,益增隕越,揆以分義,終不敢偃然退伏,不得不力疾來避,有此負犯,決不可一刻仍冒。且臣頃於本府照律公事中,宋尙國之國字,落漏於啓本,政院旣以此陳啓,不察之失,臣實難免,亦何敢晏然而已乎?請命遞斥臣職。答曰,觀此避辭,只增可笑而已。雖欲自明,而反歸虛套,雖欲自是,而益增其過,張皇說話,終未可曉。勿辭,退待物論。
左參贊宋浚吉,請對入侍。
司諫李秞,正言申晸啓曰,臣等伏見昨日本院之批,辭旨嚴峻,有非臣子所敢聞者,臣等驚惶震駴,不知所以爲辭也。諸駙馬第宅之事,不但間架踰制而已,則其在分義,決難仍入,先朝所以爲王姬,建永久之業者,豈欲至於犯分冒嫌,蹜踖不安之地也哉?若使此論,發於當時,則以先朝之明聖,必無不從之理,今若徒守無改之義,不思善處之道,則實非所以體先王之意也。且會此論,初發於大臣之陳白,而今此招諭諸駙馬之命,遽出於去朝之後,臣等固知其意之無他,而其在聽聞,莫不駭惑,此臣等所以論及於末端,而辭不達意,自速用意之誅,聚首慚恧,置身無所也。今此所論,一循公議,則敢安有計較揣摩之意,抉摘言語,辭旨過峻,疑之以不當疑者,此豈聖人平心聽納之道哉?此無非臣等誠意淺薄,不能見信於君父之致,臣等何敢一刻靦冒於言議之地乎?請命鐫削臣等之職。答曰,勿辭,退待物論。
執義朴增輝啓曰,臣於三昨肅謝後,仍行城上所之任,本府前啓,有數件事,而其間判尹閔熙改正事,則當初所失,旣非大段彈駁之論,前後論啓,亦已多日,停而還發,殊涉過當,故率爾停止矣。今聞物議,以旣停還發,事體甚重,不待僚議,輕先獨停,爲非,臣之率爾停啓之失,著矣。不可一刻仍冒,請命遞斥臣職。答曰,勿辭,退待物論。
謝恩,刑曹正郞柳晉昌。
獻納金□上疏。大槪,冒沒□□冀蒙遞免,仍申前日榻前之說,備財擇事。
府啓,具辭見上請前判書徐必遠,削奪官爵,門外黜送。請全州府尹安縝罷職。答曰,不允。
左議政許積,禮曹正郞曺致中,貞陵奉審後入來。
府啓,竝引嫌而退,隨事論列,實合臺體,雖承嚴旨,不宜輕遞,未安之敎,出於情外。一字落書,元無大段,到今停論,不無意見,有何可遞之失?請正言崔商翼,司諫李秞,正言申晸,持平金世鼎,執義朴增輝,竝命出仕。又啓曰,處置傳啓已久,而日旣昏黑,尙未正書入啓,注書之遲緩甚矣。請當該注書,從重推考。答曰,依啓。
監試官,文一所,宋尙周,二所,鄭東燁,館所,李循先,武一所,南宮倓,二所尹甲。
左參贊宋浚吉引見時,都承旨張善瀓曰,平安道別遣重臣鄭知和,明日將爲出去云。藝文提學姜栢年,待開門牌招,書題封入,何如?上曰,依爲之。朝報
上在昌德宮。停常參·經筵。
平安道京試官鄭知和出去。
司饔參奉朴長建,捉魚事,安山地出去。
答大司憲趙復陽疏曰,省疏具悉卿懇。旣往之事,不必須加追咎,卿其勿辭,從速入來察職。
謝恩,同春秋姜栢年,大司憲趙復陽,兎山縣監鄭輔漢差使員還下去。
大殿,政院·玉堂問安。答曰,知道。
藥房啓曰,伏未審夜來,聖體,若何?眼候益收差減之效乎?今日受鍼,昨伏承觀勢爲之之敎,何以爲之?臣等區區憂慮,敢來問安。竝此仰稟。答曰,知道。入診後,受鍼與否,議定,可也。
答掌令申命圭疏曰,省疏具悉。疏中之語,頗爲嘉尙,而至於睦來善事,予深訝矣。來善之在左右屬耳,蓋見其爲人,雖未知其超凡之才矣,未見其不可近之爲人。其言可怪也。
執義朴增輝,司諫李秞,正言申晸,就職。
傳曰,京試官,入診時入侍。
大司憲趙復陽啓曰,臣卽伏見本府判下公事,則臣以曾任禮堂時,德·安陵參奉請拿事,推考方在照律,不可仍冒臺席,請命遞斥臣職。答曰,勿辭,退待物論。
持平李奎齡啓曰,臣於昨日處置同僚也。臣意以爲閔熙加資還收之論,實出公議,而至於再停還發,則似涉過當,故敢爲請出矣。今聞物議,則纔自外來,不議發論同僚,徑停重發之啓,大失臺體云。臣之臨事昏謬,處置乖當之失著矣。何可一刻仍冒,請命遞斥臣職。答曰,勿辭,退待物論。
大殿入診時,仍爲受鍼,受鍼後,藥房·政院·玉堂·二品以上·六曹·大司諫問安。答曰,知道。
領議政鄭太和二十二度呈辭,入啓。有面諭事,榻前,都承旨,親承傳敎出往。
執義朴增輝啓曰,臣纔自外還,未聞物議之如何,徑停再發之前啓,大違臺體,見非公議,引避退伏,只俟遞免,處置請出,實出意外,分義所在,不得不黽勉就職,而踧踖不安,轉加一層。卽者持平李奎齡,以處置乖當,引避,臣何敢一刻仍冒,請命遞斥臣職。答曰,勿辭退待物論。
政院啓曰,卽者掌令申命圭上疏批答之下,臣等泛然奉閱,而元疏之踏啓字,未及致察,率爾仰稟,誠爲惶恐。仍竊伏念,命圭疏本,雖以疾病爲辭,兼陳所懷,縷縷之詞,卽自附於古人有懷必達之意也。一篇主意,槪可見矣。殿下旣以嘉尙爲敎,因其所答,許遞其職,此雖出聖上軫念其病狀之至意,而其在優待臺閣之道,恐有所歉矣。臣等區區之愚,竝此仰稟。傳曰,知道。不能行公則遞職,自是常事,拘於陳所懷而不遞,亦涉文具,有何歉焉?
都承旨張善瀓書啓,臣親承榻前下敎,往諭于領議政鄭太和,則以爲聖敎至此,不敢更上辭單,當觀病勢而進退云矣。傳曰,知道。
入診時,左議政許積曰,史官,職親而地近,不可落後,及至顚仆之後,續續陳稟,亦涉煩猥,兵曹驛馬亦多,竝爲給馬似當矣。上曰,驛馬多數空來,王子·大臣·承旨·史官,竝爲給之,可也。
吏曹啓曰,臺諫有闕,政事,取稟。傳曰,明日爲之。
玉堂箚子。大槪,略陳所懷,冀蒙,□察事。入啓。朝報
上在昌德宮。停常參·經筵。
謝恩,軍資判官李耘,長陵參奉辛聖重。
繕工直長趙相忭,貞陵重建處監役事,出去。
大殿,政院·玉堂問安。答曰,知道。
藥房啓曰,伏未審夜來聖體,若何?眼候益有差減之效乎?臣等區區憂慮,敢來問安。答曰,知道。與昨無異矣。
忠淸監司書目,新授國子之任,決非微臣所敢承當,冒死陳請,冀蒙鐫改,以幸公私事,上疏上送事。
掌令洪柱國啓曰,臣於三昨與同僚相會時,執義朴增輝,以閔熙事,徑先停啓,見非物議,欲有引避之意。臣以爲所謂物議,雖未知如何,而頃日此論,旣停還發,前後論列,亦已多日。至於再停之後,又爲起鬧,實涉支離,何必引避耶?以此說話,私相問答矣。翊日增輝,終果出避,處置請出之際,又以乖當繼避,各官亦以他事,引嫌退待,他僚方在退待中,臣當處置,而第臣久鎖諫院,復命之後,病伏僻巷,罕與人接,凡干外議,漠然不聞,徒知此論停發頻數之殊甚紛擾,全不覺其發論臺官之引入時,遽不獨停之有乖臺體,敢與同僚酬酢之際,以其停啓爲可,而至勸其勿避,則臣之意見,須與請出之僚無異。昏謬之失,誠難自解,物議之非,理所必至,臣何敢一刻仍冒臺閣,而可否於其間乎?請命遞斥臣職。答曰,勿辭,退待物論。
答大司成閔維重疏曰,省疏具悉。爾其勿辭察職。
大司諫姜栢年啓曰,憲府多官,引避退待,而其中一款,乃閔熙事也。臣與閔熙,有婚姻家相避之嫌,不敢可否。請命遞斥臣職。答曰,勿辭,退待物論。
修撰李奎齡,牌招肅拜。
自辰時至未時,日暈。申時,日暈兩珥,白氣一道,起自乾方,漸進東方,長數十餘丈,廣一匹,良久乃滅。酉時,日暈兩珥。
有政。朝報
吏〈批〉,以趙聖輔爲持平,宋國藎爲引儀,金得臣爲掌令,任以道爲尙瑞直長,柳楙爲慶基殿參奉,尹深爲吏曹佐郞,洪億爲司書,李德老爲寧陵參奉,金萬重爲吏曹佐郞,李成根爲假引儀,洪宇遠爲直講,鄭錀爲工曹參議,李元禎爲右尹,李奎齡爲修撰,李時術爲兵曹參判。
啓曰,云云事傳敎矣。設倉事目中,禁致水上船之下海者,不但慮其易傷於風波中。北倉之替載則上水船,有勝於海船,故使不得下海,則其勢必當盡聚於北倉,商量磨鍊於事目中矣。今此李䎘所啓,似爲多事云者,亦自有見,此後持水上船者,必欲下海,賃載私卜,則待其來呈本廳,戶曹成給帖文,南運卸下米穀,令瑞·泰邑等民人,使之載運。雇立之價,以本官田稅大同量減事,實爲便好。臣金佐明,下往泰安時,聚會而邑品官五六十人,人民百數十人,問其設倉便否後,仍問議者或以爲旣設倉舍之後,兩邑民人,除其貢賦,獨當雇運,則公私爲便,此事如何云,則衆議皆以爲若於設倉之初,夫馬不齊之時,使兩邑民人,各出牛馬,搬運北倉,則苦樂間,不可不爲,而船未上來,每當農節,若使逐年常行,則必有廢農之患,此甚憫慮云矣。此一款,則令李䎘,從容詢問,知其便否啓聞後,定奪宜當,以此分付,何如?傳曰,允。宣惠廳謄錄
上在昌德宮。停常參·經筵。
未時·申時,日暈。
有政。
謝恩,右參贊朴長遠。
知事柳赫然上疏。大槪,緣臣處事顚錯,入門所官員,將蒙罪責,略陳曲折,乞賜鐫削臣職事。入啓。
藥房啓曰,夜來風寒更緊,伏未審此時,聖體,若何?眼候尙無快復之效乎?臣等區區憂慮,敢來問安。答曰,知道。頗似有減矣。今後勿爲逐日問安。
平安道別遣試官書目,兼帶都摠管,備局提調處置事。
咸鏡監司書目,老母病重,專廢職事,辭職上疏上送事。又書目,甲州形勢,因兵使牒報馳啓,而臣以母病,不得往見,惶恐待罪事。
司諫李秞啓曰,憲府多官,引避處置,歸於本院,而臣於大司憲趙復陽,掌令洪柱國,俱有一家之嫌,在法應避。請命遞斥臣職。答曰,勿辭,退待物論。
副修撰金萬均上疏。大槪,數日之內,再違召命,逋慢之誅,固所難逭,乞削臣職事。入啓。
答玉堂箚曰,省箚具悉。縷縷進戒之言,出於憂愛之誠,予用嘉尙,可不留心省察焉?至於箚末之言,殊甚不然矣。
政院啓曰,近來廳中,位甚不齊,出納之地,事多苟簡。左副承旨姜鎬,服制出仕旣已允下。卽爲牌招察任,何如?傳曰,允。
禮曹啓曰,每年各陵展謁,春則二三月,秋則八九月,恒式取稟事,曾已定奪矣。今年陵幸,定於何陵,而擇日於何間乎?敢稟。傳曰,待秋稟處。
禮曹啓曰,每月朔望,宗廟展謁,稟旨擧行事定奪矣。來三月初一日宗廟展謁,何以爲之?敢稟?傳曰,旬後無故日稟處。朝報
靖陵重建廳啓曰,臣栢年·臣斗卿,偕進本廳丁字閣役矣。奉審則壬辰亂前,立礎每一間,各十四尺,排設三間,而亂後改建,則每間尺數,參差不齊,或十尺或七尺,而以五間排置。又於其前面二間,添設半間,量其尺數,則反不如舊排二間矣。前後所排間數尺數,多少長廣,如是各異者,蓋以亂後草創所致。今此重建之時,仍舊修改,恐涉苟簡,依各陵丁字閣間架尺數例,改建宜當。至於內外四面階石,多有傷破,勢將就其中擇而用之,而尤其破毁者,則不可不改備。近地有石處取用,在所不已,亦令該廳該曹,量給軍丁宜當。且水刺間守僕房各二間,亦皆破傷,竝爲一時修改,何如?傳曰,允。兵曹謄錄
上在昌德宮。停常參·經筵。
下直,水原府使閔蓍重,豊山萬戶朴維良。
持平金世鼎三度呈辭,入啓。遞差。
咸鏡監司權大運待罪狀啓。傳曰,勿待罪事,回諭,辭職上疏,啓下備邊司。
政院啓曰,兩司多官,相繼引避,退待有日,而正言申晸則兒子有可疑之疾。崔商翼則兒子有拘忌之疾,身旣犯染,各自陳疏。其疏雖未入啓,皆有拘忌,勢難詣闕。臺官處置經日,事體未安,似當令玉堂處置。敢稟。傳曰,依此爲之。
司直李時術上疏。大槪,寵擢之命,決不敢承當,狗馬之疾,亦無以自力,冒陳危懇,冀收成命,以重名器,以延殘喘事。入啓。
吏曹啓曰,臺諫有闕,政事,取稟。傳曰,過國忌後爲之。
玉堂箚子。大槪,請大司憲趙復陽,執義朴增輝遞差,掌令洪柱國,大司諫姜栢年,司諫李秞出仕事。入啓。答曰,依啓。
同副承旨睦來善上疏。大槪,酷被臺諫之醜詆,決不可復近於咫尺之地,亟命退斥,以謝人言事。入啓。
司諫李秞就職。
大司諫姜栢年就職後啓曰,新除授獻納宋□時在忠淸道懷德地,請斯速乘馹上來事下諭。答曰,依啓。
院前啓,無城上所,姑停。朝報郞廳李基德校正。郞廳南雲老書。
上在昌德宮。停常參·經筵。
章敬王后忌辰齋戒。
朴世城啓曰,大司憲·執義·持平一員未差,掌令洪柱國陳疏,掌令金得臣,持平趙聖輔在外,今日以監察茶時之意,敢啓。傳曰,知道。
藥房都提調許積,副提調張善瀓啓曰,雨勢纔歇,日氣凄冷,伏未審此時,聖體,若何?眼候已有差復之效乎?臣等區區憂慮,敢來問安。答曰,知道。
藥房再啓曰,卽者入診醫官,來傳聖敎言,中宮殿腹中,舊有塊症,而自數年前,症勢尤重,故多般用藥,施灸亦多,而不見寸效,漸至有加。今則已成三塊,升降無常,而□至於鳩尾穴上,胸腹刺痛,煩熱難堪,以致些少食飮,亦且積滯。羸敗已甚,氣力綿綴,旣不可以鍼灸治之,亦不可用峻劑而攻之,計已窮矣。他無可治之方,若浴溫泉則或不無其效,此意傳于臣等事下敎云。臣等於此,尋常憂慮者已久,而今承聖敎,益不勝驚慮之至。卽與藥醫鄭後聖·李東馨等以下十二人,鍼醫崔有泰·尹後益以下八人,詳細商議,則皆以爲,醫方塊症,有曰氣鬱,濕滯,熱鬱,成痰,痰滯而血不行,血滯而食不消,遂成塊症。今此中宮殿所患之症,未嘗不由於此六者,相因而發。氣行則血行,熱降則痰降,溫泉雖未知其必有效於塊症,而亦可以和暢氣血,疏散鬱熱,則塊氣之發動,不無消減之理,有益無害云。其中數醫,曾見塊症之見求於溫泉者云,而三殿一時行幸,事體重大,臣等不敢率爾停當,後日登對時稟定,何如?答曰,沐浴則停當爲之,而其間節目,則令該掌,依啓辭稟定,可也。
朴世城,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
傳于姜鎬曰,初四日觀武才爲之事,分付。
姜鎬啓曰,以同知春秋趙復陽,付軍職取稟啓辭,傳曰,賓客,只有趙復陽,春秋館堂上則有已肅拜之人,又有他人,何如是不稟耶事傳敎矣。問于春秋館,則同知春秋姜栢年,藝文提學,當爲文臣庭試試官,知春秋金佐明,出使未還,朴長遠,未肅拜之前,趙復陽,爲往江華而出肅,欲於其翼日,拜辭出去矣。詣闕之後,始有推勘照律之命,引避見遞,未及付職,而開庫擇日,在於初三初四,故敢爲仰稟矣。至於賓客之只有一員,全未覺察矣,聖敎如此,以知春秋朴長遠下去之意分付,何如?傳曰,允。
姜鎬,以春秋館官員,以監事諸堂上意言啓曰,實錄中腐傷者七百餘張,後褙事,曾於乙巳年,啓下定奪,而連因朝家多事,尙未擧行矣。今此實錄考出時,堂上則雖不可久滯,史官姑爲落留,依前定奪後稍改粧,俾無一向遷延之弊宜當,粧冊匠二名,亦令一時下送,何如?傳曰,後日登對時稟處。
同副承旨睦來善疏曰,伏以糞土微臣,無一善狀,曾在先朝,沐浴優渥,歷玷淸班,涯分已極,過福之災,理所必至,人非已甚,蹤跡孤危,鬼責隨及,疾病沈痼,自分爲明時之棄物矣。數年以來,屢忝匪據,諫院之長,工部之佐,俱是人望之所不稱,而冒昧承當,已爲猥濫,銀臺新命,又出夢寐之外,臣聞命驚惶,若隕淵谷,自知不似,人亦謂何?經日縮伏,罔知攸措,瀝血陳章,未獲登徹,召牌荐降,不敢違慢,冒進闕下,投疏重阻,萬不獲已。入謝恩命,爲人鵠的,固已料之,而第念臣平生行己,雖不猶人,至於詭誕之習,邪僻之行,非但自以爲無是,亦嘗惡人之有是行也。不意今者,臺論峻發,至加以怪妄不正之目,極口醜詆,一蹴坑陷,有若以正斥邪者然,殿下雖欲拯臣於深淵之中,置身於平地之上,其臺閣公論何?臣所當惶蹙屛伏,恭竢臺論之繼發,不敢輕先呼籲,而惟是怪妄之人,不宜一刻廁跡於惟允之地,不正之人,不宜一刻復近於殿下之前。伏願聖明,俯察危苦之情,亟下退斥之命,以謝人言,不勝幸甚。臣無任惶恐震悖之至,謹昧死以聞。答曰,省疏具悉。在左右屬耳,知可而未見其然矣,橫逆之說,何用辭爲,爾其勿辭,從速察職。燼餘
上在昌德宮。停常參·經筵。
章敬王后忌辰。
朴世城啓曰,大司憲·執義·持平一員未差,掌令洪柱國陳疏,掌令金得臣,持平趙聖輔在外,今日以監察茶時之意,敢啓。傳曰,知道。
張善瀓啓曰,以今二月十八日召對時,校理李敏敍所啓,兵曹郞薦革罷事擧行條件,傳曰,當初革罷曲折,亦爲考啓事命下矣。取考本院所在日記,則丁丑五月十五日,右議政崔鳴吉,陳箚以爲兵曹則雖不如吏曹郞薦之弊,而年少郞官,各分所親,未必皆薦可合之人,而曾經者,勿論才局優劣,但以自中坐次,爲擬望高下之差,殊無爲官擇人之意,不如竝爲革罷,專屬銓曹之爲得也云矣。以備局回啓,郞官薦望革罷,以杜此習事,吏曹等傳敎矣。敢啓。傳曰,然則依丁丑年仁祖朝定奪,施行,可也。
午時未時,日暈。燼餘
上在昌德宮。停常參·經筵。
朴世城啓曰,大司憲·執義·持平一員未差,掌令洪柱國陳疏,掌令金得臣,持平趙聖輔在外,今日以監察茶時之意,敢啓。傳曰,知道。
藥房都提調許積,提調金佐明,副提調張善瀓啓曰,非時之雪,釀成春寒,伏未審數日來聖體,若何?眼候今已快復乎?臣等區區憂慮,敢來問安。答曰,知道。別無加減矣。
李翊啓曰,式年武科初試二所榜目中,二等第一人副司果沈若浚之浚字,以俊字書塡,招問差備官,又爲取考草榜,則果爲誤書,其不察甚矣。元榜則付標以入,而當該一字缺試官推考,何如?傳曰,允。
朴世城,以弘文館言啓曰,本館下番,近甚不齊,修撰臣李奎齡,獨爲入直,他無推移之員,而且値擧動,事體苟簡,副修撰金萬均,牌招察任,何如?傳曰,允。
李翊以兵曹言啓曰,本曹正郞元萬里,臀腫甚重,旬月之內,決難差歇,而擧動當前,姑爲改差,今日政,以在京無故人差出,何如?傳曰,允。
朴世城以義禁府言啓曰,武科一所啓辭,據刑曹啓目內,入門官訓鍊院奉事朴一立,武科二所啓辭,據刑曹啓目內,呼名官軍器寺參奉金起男等,移義禁府處置事允下矣。朴一立·金起男等,方待命於本府,卽爲拿囚之意,敢啓。傳曰,知道。
又以禮曹言啓曰,溫泉行幸吉日,旣以今三月十五日,推擇啓下矣。出宮吉時,問于日官,則辰時爲吉云,以此時知委擧行,何如?傳曰,允。
李翊,以兵曹言啓曰,親臨觀武才,試官可合人不足,依前例各二員備望以入之意,敢啓。傳曰,知道。
又以兵曹言啓曰,今三月初二日,司果崔八仞稱名人,自敦化門入來,假吏李景興稱名人,自丹鳳門入來,差備門外擊錚,極爲駭愕。令攸司囚禁治罪,敦化門守門將劉椀,丹鳳門守門將金後彭,常時不能禁斷雜人,以致闌入,亦爲非矣。竝推考,何如?傳曰,允。
以刑曹姜錫圭奴忱伊公事中,所謂打殺之人,乃文券中所謂前後所生之前所生考啓事粘目,傳于朴世城曰,元啓目,有判付之事,則例爲粘目以啓,而此是別爲下問之事也。當以草記啓達,而何如是粘啓耶?還出給。
傳于李翊曰,大臣·備局堂上引見。
有政。吏批,判書李慶徽進,參判李尙眞在外,參議南九萬陳疏。左副承旨姜鎬進啓曰,玉堂闕員,今當差出,而擬望之人乏少,相避竝擬,何如?傳曰,允。
以朴長遠爲大司憲,金澄爲執義,尹敬敬爲持平,朴增輝爲宗簿正,金宇亨爲兵曹參知,尙泰詹爲寧陵參奉,柳晉昌爲兼春秋,尹深爲兼漢學敎授,朴世堂爲副校理,李敏迪爲承旨,閔宗道爲兵曹正郞,南龍翼爲禮曹參判。
兵批,兼判書洪重普進,參判李時術未肅拜,參議尹飛卿入直進。參知洪萬容相避,右承旨李翊進。以鄭繼胄爲五衛將,吳挺一爲都摠管,韓如海爲衛率,李挺生爲老江僉使,李宇鼎爲文兼,趙復陽爲知中樞,崔克誠·朴增輝爲副護軍,金世鼎·洪萬容爲副司直,李宇鼎爲副司果,金佑明爲副摠管。
傳于朴世城曰,鄭判府事,當爲留都,而李領府事,以老病之人,不可煩以職事,有難來去,備邊司凡事,在家相議爲之之意,遣史官傳諭。
假注書李日井啓曰,臣敬奉聖批,傳諭于行判中樞府事宋時烈,則以爲臣叨誤恩私,絲毫無補,兼且首丘念切,不辭徑歸,自知罪大,無以贖容。伏蒙聖慈,遠遣史官,宣諭溫批,感激兢惶,益無容措也。臣强疾行役,留滯艱關,經宿七八日,始得至家,又以歸哭,許多死亡,怨苦慟切,所患頓劇,凜凜餘喘,朝夕待盡,事至於此,尙復何言?只以臣庇依洪私,歸死松楸,志願滿足,無復餘恨,日夜感祝,只竢隕首而已。萬一復以聖朝仁恩,少延須臾,幸以至於大駕南行之日,則敢不舁詣行衛,以謝宿負,而此則非臣之所能自必,瞻望宸嚴,只自摧咽而已云矣,敢啓。傳曰,知道。
注書姜碩昌啓曰,臣敢奉聖敎,往諭于領中樞府事李景奭,則以爲,臣病伏中,不意史官,來傳聖敎之意,不勝感激惶恐,臣雖病甚,何敢晏然在家,當進住於闕下近處,如前日之留云矣。傳曰,知道。
朴世城,以禮曹言啓曰,卽接成均館牒報,則今三月初三日儒生課製,政府有故,不得爲之之意,當爲頉啓,而知館事未差,同知館事閔鼎重出使,大司成閔維重在外,自本曹頉啓云,敢啓。傳曰,知道。
又以禮曹言啓曰,上年溫泉擧動時,王世子闕門外祗迎·祗送之禮,以年幼未冠,自本曹啓稟,不爲磨鍊於節目中矣。今亦依上年例,勿爲磨鍊,何如?傳曰,依啓。
司直李時術疏曰,伏以臣,以庸陋下品,萬不及人,濫蒙兩朝洪私,前後歷歇,無非華顯,絲毫滅補,愧懼恒深,今此寵擢之命,又出於千萬夢寐之外,臣始焉驚惶,終焉惝慌,誠不知置身之所也。仍竊伏念,國家官人之制,資級甚重,固不宜輕施而濫加,至於亞卿之任,其責尤大,必須人與器相稱,然後方可以上無虛授之失,下無冒居之誚。故自古陞秩之典,罔念於匪人,或以聲望,或以才諝,或以勞勩,而今臣則不然,於斯三者,無一近似,而特一衰朽,癃病之人耳。雖班級相當,職任閑漫,猶懼其難堪,況此西銓副貳之秩,豈敢偃然承當,以累我聖上用人之明哉?抑臣區區情勢,又有所萬分憫迫者,臣誠不幸,久罹痼疾,沈綿床席,藥餌爲命,自喪子之後,傷於哀痛,症勢轉劇,夜不寢寐,晝廢飮啖,內而眞元耗鑠,外而肌肉換脫,危兆敗症,疊見層出,奄奄昏倒,作一僵尸,年來除拜,一未供仕者,實出於此,則今雖欲貪榮戀寵,祗謝恩命,其勢亦末由也。玆敢不避煩猥,仰首疾呼於天地父母之前,伏乞聖慈,俯察危悃,亟收成命,一以重名器,一以延殘喘,不勝萬幸,臣無任戰灼祈懇之至,謹昧死以聞。答曰,省疏具悉。今玆之命,意非偶然,卿其勿辭,從速察職。
副修撰金萬均疏曰,伏以臣,數日之內,再違召命,此豈人臣之所敢爲,而猶不得不爲者,情勢之難安,殆有甚於逋慢之罪。故仰恃聖上仁愛之恩,不顧分義之至嚴,有同穉兒之無禮,伏想聖明,亦垂憐察,而臣罪萬死,臣罪萬死。第安縝·閔熙事,再停而三發,則無論是非之如何,槪可見物議之愈峻矣。臣以初頭停啓見劾之人,決難冒沒廉隅,晏然於論議方張之日,而況今所叨,乃稱公論所在之地乎?臣之形迹,不可與循例引避移職者,比而同之,而本館竝請牌招,亦可謂不諒之甚也。且臣經疫未分明,尋常畏忌,以此實無從仕之樂,而近患寒疾,求汗不得,服藥無效,委頓旅舍,萬事灰心,解職守分,調養殘喘,是臣之至願,前後負犯,雖由於情勢之難安,而亦緣病勢,決無起動之望也。伏乞聖慈,俯諒危懇,亟削臣職,不勝幸甚,臣無任席藁祈懇之至,謹昧死以聞。答曰,省疏具悉。爾其勿辭,從速察職。
副校理李敏敍·修撰李奎齡箚曰,伏以國家不幸,聖候屢愆,勞動玉體,遠浴溫泉,年年行幸,間奉慈聖,是豈聖明之所樂爲者哉?然而群臣不敢斷鞅而苦諫,百姓不敢蹙頞而相告者,知殿下出於不得已故也。昨者竊聞中宮行幸,又已定奪,臣等不勝憂憫之至,夫匹夫有病,亦且先之以藥餌,繼之以砭石。緩則治本,急則治末,本末竝治,思出萬全,不敢爲一朝嘗試之計。況至尊愼疾,倍萬於他人,深宮居養,大異於男子,而診治之方,未盡其精,藥石之功,未極其技。經納妄庸之議,遠行百里之外,欲試未試之溫泉,遠近聽聞,孰不以爲可已而不已也。且溫泉治疾,世有明驗,槪其主治,末疾表症,至於內積伏塊,恐非治道。今此諸醫,一無曉解,且未經驗,只欲阿順聖旨,苟冀恩賞,原其情實,豈足徵信?累舍內幸,事體至重,三宮竝駕,衆情驚疑,未達不嘗,亦聖人之明訓也。惟聖明幸察而停止焉。臣等且聞,行幸之時,取路於水原後野,自果川至振威,自振威至行宮,皆過三舍,而排以一日,此單騎取疾之行,非人主吉行五十里之義也。鑾輿一動,萬民屬目,若屬車奔馳,從衛顚倒,四方觀瞻,其謂何哉?聖明縱不恤銜橛之虞,上奉慈殿,豈宜馳驟若是乎?止舍廚傳,不恒其處,則郡縣供億,益增狼狽,不惟此也。曾前行幸,路程有常,而猶有衛卒之道斃者,況今竝日而疾驅者哉?至於新路臨治之費力,後野泥淖之或梗,亦不可不念也。惟聖明竝加察焉。取進止。
咸鏡監司權大運疏曰,伏以樸遬如臣,猥叨洪造,歷敡內外,涯分已極,尋常悚恧,若隕淵谷。至於松都北臬,將母以來,備盡榮養,于玆五歲,子母相對,感結垂泣,若爲報答,惟思糜粉,苟非有斥逐之譴,豈敢爲圖遞之計哉?第臣母年今八十有二,素所羸弱,受病已痼,衰耄以來,沈綿遣日,而自冬徂春,氣力日益消亡,精神日益昏耗。今月不及前月,今日不如昨日,比較年前,衰謝卽倍,帖身床褥,轉側須人,一日之內,症情百端,西日已迫。一縷遲延,人子至情,當復如何?在側將護,只臣一人,諸子諸孫,俱在洛下,病裏縷縷之語,只願生入京口,得逢子女於未死之前,此語聞來,心腸寸斷。臣雖欲强策駑劣,酬應庶務,而扶持看護,不忍暫離,心神已亂,過事茫然,事多稽滯,罪積癏曠,以公則不能盡心職事,以私則不能專意救病,公私狼狽,情勢憫蹙。不以此時,陳情乞歸,而遲回須待,病勢更加,則末由登道,追悔莫及,言念及此,心不自定,孝理之下,情事如許,何以自阻,不爲一呼?玆敢冒死仰籲於天地父母之前,倘蒙憐惻,特賜恩遞,則扶護病母,還歸京洛,使之得見久離之子女,用慰思戀之至情,而且以藥物自保,則衰病雖曰難醫,豈無一分回甦之望乎?情溢辭蹙,不知所達,甲山一字缺基看審,乃啓下莫重之事,而旣以母病,不得奉行。且聞溫泉行幸,已涓吉日,此非臣子敢陳私懇之日,而臣之情事,萬分崩迫,不避猥越,仰聒天聽。臣罪萬死,臣罪萬死。伏乞聖明憐察臣情,亟遞臣職,俾遂至願,千萬幸甚。臣無任悶迫祈懇之至,謹昧死以聞。
備邊司啓目,粘連啓下是白有亦,觀此咸鏡監司權大運上疏,則其爲情理,十分切迫,孝理之下,宜有矜憐之道兺不喩,論以公務,亦有稽滯曠廢之慮,特許遞改,以便公私,何如?啓依允。
上御熙政堂。大臣·備局堂上引見時,領議政鄭太和,左議政許積,兵曹判書洪重普,知事李浣,禮曹判書金佐明,知事柳赫然,戶曹判書閔鼎重,吏曹判書李慶徽,江華留守金徽,都承旨張善瀓,大司諫姜栢年,校理李敏敍,假注書許悏·李孝源,記事官李藼·申翼相。
許積進曰,日寒如此,聖候調攝,何如?上曰,日氣雖寒,別無所患矣。許積曰,瞻望眼候,則眼候似不至大段矣。上曰,外眦,赤色依前矣。許積曰,非時之雪大來,南漢等山高處頗積,深山則必多來矣。鄭太和曰,小臣身上有疾,當此多事之時,久未出仕,累度煩瀆,而聖敎勤懇,又不許遞,故力疾來詣,而精力已耗,實恐有將來誤事之患矣。上曰,右相出仕之初,卿又呈告,不但事體有欠,多有議定之事,而久未爲矣。今見疾患旣愈,又能視事,於心頗以爲幸矣。許積曰,日寒如此,而明日觀武才,有時刻進定之敎,恐欠調攝之道矣。上曰,日寒則不足憂矣。鄭太和曰,節候尙早,日氣此寒,外議則頗以爲憂矣。上曰,本司有稟定公事乎?鄭太和曰,有若干事矣。令兵曹判書閔鼎重,出忠淸兵使柳斐然狀啓,遂展讀於上前,蓋朔放砲稟定事也。讀畢,上曰,當初所定,非八朔而以六朔定之矣。許積曰,以六朔定之,而今則爲四朔矣。鄭太和曰,自上旣已減朔,而必令充其放數,故此云三十六放,計其元數而言之耳。許積曰,一朔六放,旣已定限,全羅道十八放,殊甚無據,而柳斐然之意,欲於三十六放內,隨其生熟,以爲放數加減之計矣。鄭太和曰,鐵丸價則國家當爲備給矣。許積曰,慶尙右兵使狀啓內,丸藥俱無云。忠淸道旣如此,慶尙道又如此,此價將何以措備乎?上曰,常時或可推移用之,而臨急則勢難及措,必有常時不用之餘儲,可無窘急之虞,臨急所用之丸,必須豫備矣。顧謂戶曹判書閔鼎重曰,戶曹有幾許乎?閔鼎重曰,戶曹置簿則只留庫數,而常時試放則尙無稟定事矣。上曰,不虞之用,將何以備之耶?鄭太和曰,不可獨責於營將,而可令兵使措備矣。上曰,慶尙道則有左右兵使,可使措備,而監司亦可一體次知矣。閔鼎重曰,監司亦無不可知之事矣。上曰,使之幾許措備則可乎?許積曰,其數多少,臣等退可議定以達矣。上曰,其中不足者,鉛丸乎?火藥乎?閔鼎重曰,用處多而措備之價少,故俱患不足云矣。上曰,以火藥價,又備鉛丸,則勢必不足矣。李浣曰,令監·兵使採鉛用之,則鉛丸似無不足之患矣。常人所利者,莫如採鉛,而監·兵使雖有産鉛處,不爲採用矣。鄭太和曰,頃間或有採鉛用之者,而今無擧行者,常時則其價不足,故雖不肯採,而令監兵使給價,則有何不採之理乎?許積曰,欲令採鉛,則其價必倍入而出處難矣。上曰,山郡有作木,可以此計給乎?金佐明曰,各邑餘米亦多,可以劃給矣。且懷德餘米,當有千石,而只有七十石云,可以査出而處之矣。許積曰,懷德餘米事,則徐當査出,請罪其倅,而先以常平廳貢物出給,何如?上曰,慶尙道則火藥不足云,而曾已回啓而去,待其回報,議定宜矣。鄭太和曰,慶尙左水使閔昇狀啓內,水使所用絶乏,勢當以耗穀用之矣。許積曰,慶尙左水營則以貿販屯田,支持矣。貿販則因監司狀啓而罷之,此則從民願革罷宜矣。屯田則因御史書啓而罷之,領議政在告之時,臣與諸堂上相議,則皆以爲不當罷矣。鄭太和曰,曾前八十餘年,以屯田流來者,甲戌量田時,只取無主處爲屯田矣。今因奸民呈訴,只信其言而出給,監司之見欺大矣。卽令還屬屯田,何如?上曰,量案所付屯田,監司必須啓聞出給,不可擅自處之矣。許積曰,令本道査覈後處之,何如?上曰,依爲之。鄭太和曰,米太姑先斟酌劃給,何如?上曰,定其石數,則可以分排以給矣。許積曰,米一百石,太五十石,劃給,何如?鄭太和曰,米太分排十五邑,可矣。金佐明曰,不必分定於十五邑矣。許積曰,溫陽行幸,固出於不得已,中殿行幸,亦出於萬分不獲已,自上有只將節目磨鍊之敎,臣等可以奉行,而區區憂慮之心則不弛矣。中殿患候,常時不爲傳敎,故藥房諸臣,雖知其大略,而外朝則絶無知者,所可慮者,昨日下敎之後,人有來言者曰,中殿且有患候耶?遠外愚氓,何以知疾患之如此乎?往來之際,不無貽弊之事,民怨必多矣。且臣等之尤有所憂憫者,三殿擧動之中,中殿氣候,尤難善攝,登程之後,難保其必無所患矣。上曰,外人之不知者,不足爲怪,而所患如此,不可坐而治病,而玉堂箚子,亦以爲不先用藥云。用藥鍼灸等事,則必不知之矣。今此擧動,別無貽弊之事,而供上等事,亦不爲加定矣。鄭太和曰,自上已有省弊之念,臣等亦知萬分不得已,而只願省弊矣。李敏敍曰,小臣何以知內間病患曲折乎?第其病患,必有效於溫泉,臣實未曉,而醫官等皆曰,必浴溫泉云,此豈經驗而有是言耶?張善瀓曰,醫官亦曰,未經驗云矣。許積曰,李敏敍之言,是也。臣等亦有是慮矣。上曰,中殿所患,自數年前添重,而塊症不爲上升,故猶能支保矣。今則其塊上升於胸膈,苦痛難堪,而多般服藥,試灸亦多,俱不見效,若以鍼藥可治,則豈有此擧?從前服藥施灸之事,藥房諸臣則雖知其如此,外朝則絶無知之者,箚中,有不先鍼藥等語,此亦不知中殿症勢之言也。箚辭,不過出於深思過慮,而今此沐浴之擧,誠出於萬分不獲已也。箚末道路軍兵顚仆之言,不在道里之遠近,惟在作行疾舒之如何耳。李敏敍曰,今承聖敎,豈敢違逆,而至於道路,則甚非難處之事,必欲捨大路而從經途,臣實未曉也。上曰,理使新從溫泉來,可以詳知道路便否之如何耳。閔鼎重曰,溫泉之去振威,振威之去果川,其間加減,不過三十里,而臣之上來時,自溫泉晩出而到振威,非甚長程也。李敏敍曰,旣發擧動之後,若有雨潦之患,而無駐駕之所,則其將奈何?金佐明曰,玉堂之箚,只欲站站行幸而已,此言誠是矣。上曰,從容行幸則可無勞憊之憂矣。閔鼎重曰,中殿又將擧動,振威·果川等官,必有措備待令之事矣。上曰,若無分付,則渠輩不當措備矣。閔鼎重曰,雖鋪陳等物,亦勿加定,何如?上曰,亦勿令措備可也,而人數則通內外,不過十餘人矣。許積曰,伏聞以駕馬磨鍊云,駕轎則決不可矣。鄭太和曰,若於中路,有狼狽之患,則輦陪軍則或可得之,而輦則從何辦得耶?許積曰,凡事必欲省弊,而擧動則莫如平安陪往耳。上曰,始以駕轎磨鍊,而輦則已令自內豫備,輦陪軍則或可臨時議爲之耳。許積曰,司僕馬不足,以閭閻馬雇立試之,則似無不得之慮矣。上曰,累年行幸馬之性緩順良者,有愈於人夫,不必加定人數,而事若順便,則不須輦陪矣。洪重普曰,精抄軍,以二抄率去事停當矣。今則當以三抄帶去矣。上曰,侍衛將士及其他威儀,不必加定,而第自此至江上,則以常時威儀磨鍊,而江之左邊,則以慈殿擧動之儀,兼行可也。李慶徽曰,尙瑞院·義禁府·司僕寺官員,則當有加定之數矣。上曰,慈殿擧動時威儀外,切勿加定,而尙瑞院官員,則當以四人陪從矣。金佐明曰,禮曹擧行條,則只告廟一款而已,告廟時,當竝告中殿行幸之意矣。鄭太和曰,京畿物膳單子中,有灰全鰒,此等物膳,似爲不關矣。許積曰,各官之措備甚難,而曾聞全鰒·乾秀魚,皆爲來貿京中云,物膳中三十種則不爲減數乎?上曰,可減者減之,而只依慈殿行幸時磨鍊,可也。許積曰,曾有領相不爲隨駕之敎,似甚缺然,今則隨駕事命下矣。留都事,有時任大臣則可以專意,而只有原任鄭判府事,李領府事,使二人一體留都,何如?上曰,李領府事則年老,鄭判府事,留在備邊司,相議爲之,可也。李敏敍曰,李領府事,今則已爲賜几杖,不當煩以視事。上曰,只令李領府事與鄭判府事,同議爲之而已,不可使常留於備邊司矣。鄭太和曰,前日則溫陽行幸之後,扈衛軍官,屬之留都大臣,入番於古兵曹矣。今亦當屬之留都大臣,而古兵曹,今爲精抄廳,軍官則勢難入接,令其額數,分接於如議政府·忠勳府·禮曹·漢城府等直房,宜矣。上曰,依爲之。許積曰,前日則闕內大將,擬望以入矣。今則何以爲之?上曰,禮曹判書金佐明留都,可也。金佐明曰,臣所帶藥房及兼帶義禁府之任,必須竝令遞改,然後可以留都矣。鄭太和曰,禮曹判書金佐明,旣不隨駕則參判不可不趁卽差出,而可擬之人絶乏,前都承旨南龍翼,以不卽進去問安之故,曾已罷職,而聞龍翼之不卽進去,出於不知規例之致,實非怠慢之比,似當收敍矣。上曰,南龍翼,敍用,而禮曹參判,今日政,差出,可也。張善瀓曰,觀武才擧動迫頭,溫泉行幸,亦且不遠,而同副承旨睦來善,久不行公,似當。以下缺
上親臨春塘臺觀武才。
朴世城啓曰,大司憲朴長遠,掌令金得臣,持平趙聖輔·尹敬敎在外,執義金澄未肅拜,掌令洪柱國疏批未下,今日以監察茶時之意,敢啓。傳曰,知道。
又以吏曹言啓曰,寒食祭各陵獻官,其數甚多,從前宗室文·南·武,通融塡差,僅得備數。今番則適與春塘臺擧動相値,武臣堂上,或自爲赴試,或領軍侍衛,自各廳移文請頉,而若盡數頉下,則決無塡差之路,故其中將領若干人頉下,以豫差中無故人換差矣。卽者禧陵獻官行安平守漹,稱疾不來,莫重受香,以致遲延,事極可駭,從重推考,其代,不得已以他豫差,海寧君伋,改付標以入之意,敢啓。傳曰,知道。
又以兵曹言啓曰,明日觀武才時,開門,罷滿後爲之乎?差早爲之乎?敢稟。傳曰,差早爲之。
傳于宋時喆曰,寶匣四箇磨破,溫陽擧動前改造。
傳于宋時喆曰,冬至使回還時,咨文所付賞賜物件,明惠公主賜給。
上辰時出御帳殿。入侍,左議政許積,判府事鄭致和,承旨張善瀓·宋時喆·李翊·姜鎬·朴世城,注書姜碩昌,假注書許悏,記事官李藼·申翼相,文臣試官,領議政鄭太和,洪重普,金佐明,趙珩,趙復陽,李慶徽,姜柏年,武試官,吳挺一,柳赫然,閔鼎重,左右侍衛將士。上曰,庭試試官,皆已待令乎?李翊啓曰,宰樞執鼓。上曰,擧子入後,試官例爲入來乎?速令整齊,可也。李翊曰,武試官望單子旣下之後,兵曹不卽分付,以致試官趁未肅拜,請竝命推考。上曰,允。李翊曰,奏事之時,左右史官注書,例爲隨入,而不爲入侍,請竝推考。上曰,允。李翊曰,兵曹除初試及諸色軍兵各技中,當令何者先射乎?上曰,先令初試者入射,可也。李翊曰,先試何技乎?上曰,先射六兩,可也。文臣庭試,亦有謄錄乎?鄭太和曰,然矣。該房承旨,例爲持入謄錄,而不能趁時來待矣。許積曰,書題謄錄,政院趁不待令,當該承旨,請推考。上曰,允。又曰,兵曹則旣已推考,而戶曹判書閔鼎重,旣入試官之望,則當爲來待近處,而以所在稍遠之故,落點之後,趁未肅拜,請推考。上曰,允。張善瀓曰,書題之時,承旨·史官,請令替書,鄭太和,以試題單子,使張善瀓持進。上曰,二十韻排律則以句數計之,四韻五篇乎?許積曰,然矣。該房承旨及下番史官廳注書外,例令製述矣。上曰,前例固如是乎?張善瀓曰,曾於壬寅年,承旨中,有欲製者,使之下去製述矣。史官下番廳注書外,亦令下去製之,何如?上曰,依爲之。注書姜碩昌,記事官李藼,以製述趨出。上曰,彼步數之繩,限以幾步乎?吳挺一曰,一百五十步矣。張善瀓曰,六兩試才時,則騎蒭貫革盡爲發去事分付,何如?上曰,依爲之。張善瀓,持試才單子,還于鄭太和。上謂李翊曰,軍器寺官員,有所稟達時,何其低聲而不分明耶?分付,可也。又曰,何不量箭乎?張善瀓曰,使之量箭於御前乎?上曰,依爲之。獨於觀武才,用官箭乎?許積曰,六兩則皆用官箭矣。差備官,遂稱箭於前,鄭太和,又以試題單子,使張善瀓持入。上落點後,張善瀓持還試題於鄭太和。上招問柳赫然曰,有能射强弓者乎?仍使內官,出示別造弓數張。柳赫然曰,禁軍中有三十步入格者,而曾未試其力,力士誠爲罕出,而李尙植之外,無表著可稱者,第臣未嘗見如此弓矣。上曰,旣能彎之則有可以射之者乎?許積曰,旣引則能射矣。張善瀓曰,矢數執鼓,何以爲之?上曰,以矢數分數,執鼓,可也。上巳時入幕次,群臣稍散,不移時,還御帳殿。李翊曰,繩外橫去者,何以爲之?上曰,矢落處,竪旗以表,可也。又曰,橫之橫乎?柳赫然曰,科擧則不當入格,而此擧子,欲得壯元,誤着至此矣。上曰,或絶而擊鼓以上,可也。許積曰,壬辰年前,五十步爲難云,而今則易焉。此無非行賂用情,以致衡輕之故也。臣於三十年前,爲管餉從事官時,備知衡輕之弊矣。上曰,六兩,除初試者,亦令入射,可也。柳赫然曰,玄信達,欲得强弓而射之,出給,何如?上曰,擇其中可合者,射之,可也。柳赫然曰,玄信達,欲以朴義承所造弓射之,而力弱不能彎矣。上曰,以强弓射之而不入格,有可恕之道,可令更射矣。許積曰,促其拾箭,不使有作奸之事,可矣。上曰,科擧則例爲催促拾箭乎?許積曰,科擧則試官,多施刑杖,促令拾箭,而擧子百計用奸,故試官亦百計防奸矣。上曰,未畢矢數而不入格者,使之待令,從後試才,可也。許積曰,李尙愼·白益崑,素以壯士稱,而今則年老故多減矣。上曰,古之壯士,不如是矣。此後當以柳葉箭□射,使之待令,可也。洪重普曰,除初試者成釴·鄭德謙,俱有身病,呼射時,姑令越次矣。鄭致和曰,李尙愼·白益崑,以一弓相替入射者,極爲非矣。此則兵曹不能檢飭之故也。李翊曰,武擧子昨偶入射時,敢於御前,以一弓替射,事體未安,常時不能檢飭,以致如此,兵曹當該堂上·郞廳,請竝推考。上曰,依爲之。李翊曰,牟有秋,箭破故請其改得他箭,何以爲之?上曰,改給他箭,可也。李翊曰,六兩收字矢封上時,二則書東字,一則書西字,莫重字標,矇然不察,當該書箭官,請命推考。上曰,依爲之。李翊曰,當初有未畢矢數而出者,此後可令繼射乎?上曰,允。鄭太和曰,黃致賢·李尙植,自願勁弓云矣。上招問柳赫然曰,有最勁弓,可令彎之矣。對曰,守禦將官中,或有自願者矣。上曰,雖不及限數,亦令試射之意,分付都廳,可也。金有璧·朴施昌·李之梯,各以別造弓入射。上曰,自願而還退者,誰耶?柳赫然曰,欲得之次弓射之,而自上欲觀能挽最强弓者,故姑令出送矣。上曰,可給之次弓而射之矣。上曰,勁弓中何者爲最勁,而善驅矢者,誰人之弓耶?柳赫然曰,陳富弓最勁,而李英立弓,最善驅云矣。李翊曰,柳葉箭,當繼令入射乎?上曰,單子何不捧入耶?內官有欲射者,使之入射,可也。李翊曰,柳葉箭矢數執鼓,依技藝執鼓乎?上曰,允。得中者外,皆令入射,可也。姜鎬,持使臣肅拜單子,李翊,持咨文以進。上人幕次,傳于政院曰,使臣等,使之留待午時。上出御帳殿後,引見使臣,又令鄭太和偕進於前。上曰,今番所進,皆得於彼處者乎?李慶億曰,漂漢處置文書及湯若望曆法會議文書,果皆勤苦得之,而湯若望之議,以時憲曆爲誤,此議若伸,則造曆者當被罪,而時未決定,群議紛紜矣。且山西深處,蒙古有犯邊之奇云,而未能詳其事情矣。題本有二,而一則莫時·莫遠·淸品哥,曾與大明爲讐,今又不稟大朝,自相攻伐云云。一則,秘書院尙書熊賜履上疏,而直言時弊,政令擧措,不厭民望云。更爲詰問,則答以唐虞三代,尙有吁咈之風,不但爲山東災變而發也云,則不爲批答,群下請削職。答曰,一番則可以棄之云。蓋聞其文學非輕,而疏辭亦善矣。蘇輔政按律推案,則初不善書,故當從後善書,以備睿覽,而無書手,未及傳書矣。蓋其所罪目,不至大段,而自初有讒間,非一朝一夕之故云。公廨之甓,私自取用等語,實非大段罪咎也。聞漢人之言,則輔政吳輩,交間而殺之,民情極以爲冤云矣。朴世堂曰,有一士,密告吳三桂,與西㺚將反,而□其言因嫌欲間,故吳三桂辭職,有不安之辭云矣。李慶億曰,聞漢人之言,則吳三桂,志滿氣得,必將老死於其所處之地云,而似是雲南之近處矣。且其一子,方爲駙馬云云。鄭太和曰,所謂駙馬,欲爲質子之致,而曾聞漢人,皆曰吳王,或稱吳爺矣。朴世堂曰,稱以平西親王云云。鄭錀曰,淸人則十人之中,只一二人,而刻骨稱冤,非渠之福也。李慶億曰,搢紳便覽,亦來而實非誇大之意也。鄭錀曰,歲給蒙古之說,似是浮虛,去路則淸人或有傳言者,而北京則無此奇矣。鄭太和曰,有劉明者,每通如此等語,而若一發覺,則必生大事,淸人則絶不言國事,而漢人或有傳言者矣。李慶億曰,使衙譯輩,或因買賣得聞,而使臣輩入闕之時,漢人有欲觀者,甲軍,輒必打却,甲軍,蓋聽衙驛分付,故如此矣。朴世堂曰,聞衙譯之言,則上國無勅使可去之事,爾國何不冊封世子乎?金三達·金巨軍,當次出來云矣。上曰,其他事情,無可得聞?而皇帝動靜,亦不可得聞乎?李慶億曰,太和殿,欲於正月二十日始設,而已作一門,金碧照耀矣,臣等出去之時,聞皇帝方獵眞定·寶定等地云,而及到北京則已還矣。鄭太和曰,眞定·寶定,卽山海關之西矣。朴世堂曰,新皇帝,政多苛酷,故多思順治之時云。鄭錀曰,往來之時,有女人自南來者,問之則曰,南方士大夫,少有罪犯,輒殺之,其妻孥,皆送寧古㙮云。李慶億曰,無令聞而苛酷如此,故不及順治云矣。朴世堂曰,瀋陽則稱以盛京,而財寶士女,多所委輸云。閔鼎重曰,監摘官,當初誤爲擧旗,故欲實其言,二中者,只以邊一中,書箭以上,殊甚可駭。上曰,汰去,可也。親臨觀武才時,豈可使如此之人,差以差備官乎?洪重普曰,此非監的官之罪,都廳例爲次知矣。東貫革都廳,請命推考。上曰,勿捧推考傳旨,爲先汰去,可也。李慶億曰,時無兵革戰爭之事,極南皆已得之,故朝會之日,小小官,皆着貂裘,朝官之外,至於車夫輩,亦着貂裘,奢侈則極盛,而待淸漢不均,有曷喪之歎,但漢人積其怨苦,故似或有浮張之言,而若有豪傑者倡之,則必有瓦解之患矣。鄭太和曰,曾於往彼時,得見榮題,則至以何以待漢人爲問,渠亦有難處之慮矣。李慶億曰,遼路漢人,皆曰歲給蒙古三百萬兩,而北京人則元無是事云,虛實未可曉矣。鄭太和曰,若一如頃者所聞,則今番必有中路作梗之患,而此事必非泛然矣。李慶億曰,蒙古王太后,爲沐浴來北京云。而適於路上逢着,所謂太后,率一駭兒,以紅氈爲服,令行人觀光,而饋以油塊,先請使臣入其幕,臣等依其言入坐,欲得煙草竹,故亦應其求而給之,儀仗器物,殊極奇怪,而其盛儀則堇如我國萬戶·權管輩矣。上曰,有交兵事云,果何事耶?李慶億曰,非眞大段交兵事,而凡有所詰責,輒以兵問罪云。朴世堂曰,蒙古有上寺供佛之擧,而兵數至於五七十騎,故以其過多而接戰云。李慶億曰,得此文書,至費三百金,而山西文書則謂之重大,故給二百金矣。朴世堂曰,得見蜀外文書,則古所謂中國,果盡得之矣。李慶億曰,西㺚則姑無橫反之擧,而但其政令如彼,且皇帝之相貌,望之不似,所處頗遠,故雖未詳知,而非豐厚德氣。上曰,其闕比仁政殿幾倍,而坐㙮之高幾許耶?李慶億曰,間數則十二間,而當中間則極大,奢侈極盛,歲開太平宴,非止千官幾萬官,而龍眼荔枝,至於踄踵於闕庭矣。朴世堂曰,開宴時舞戱者,立於殿內,而若我國呈才人矣。上曰,其舞制,何如?朴世堂曰,一人着唐箕,而使人打之,又令人先唱,入於殿內而爲之。上曰,太皇太后,不爲親政耶?李慶億曰,大政則或稟於太皇太后,其餘則帝親爲之云。殺蘇哥事則出於急遽,故人不及知,而奪關外民田,皆爲牧馬之場,以此民怨亦多矣。上曰,皇帝之兄,時在蒙古云,然耶?李慶億曰,皇兄往蒙古之說,似爲虛浪矣。歲幣方物進呈時,帝與數騎,親往舞英殿,謁見太后,而過去之時,無一問及,譯官輩亦不爲顧見云云。朝會時蒙古之在臣等之上,其容貌亦有如人者,而坐於臣等之下者,皆脫袴而坐,衣服制度,極涉駭怪,而去北京三千里,三月乃能得達云。朴世堂曰,文書中,亦擧剌麻登,所謂剌麻登,卽西㺚云,而眼靑鼻高,恰似南蠻人矣。使臣等,奏事畢,趨出後,上入幕次,使內官持入北京咨文,移時還御帳殿曰,尙未收卷耶?許積曰,收卷官則旣已待令,而時無來呈者矣。上曰,除初試之類,幾人耶?許積曰,二百四十二人矣。鄭太和曰,曾見仁祖朝,除初試者,只宣傳官·都摠府都事及嘉善官,而今則各衙門將官,皆令除初試,恐有濫觴之弊矣。上曰,曾見觀武才時,片箭入格者絶無,而近年連四科取技,故能中片前者居多,片箭,固爲精妙而習熟,故多中矣。臨戰之時,目雖明而其能逃片箭乎?上招問柳赫然曰,近來片箭,尺數漸長,幾如長箭,與古制異矣。對曰,臣之所屬,則片箭皆以八寸爲式矣。上曰,此後以八寸爲式事,分付外方,尺量則留置兵曹,以爲後日科擧時見樣,可也。張善瀓曰,未時已過,而所捧只一張,何以爲之?上顧謂大臣曰,何以處之?鄭太和曰,時已過矣,而但令督納而已。李翊曰,西貫革伏地,請問之。上曰,伏地已久,而宣傳官,何不卽達耶?速問之,可也。宣傳官,持木片進達曰,旣中之後,矢落於衆矢之中,故不能分矣。上曰,旣能中之,而木片破落,則可以詳考載給矣。李翊曰,宗室願射者六人,伏地矣。上曰,此輩旣畢之後,可令入射矣。又問收卷幾張耶?鄭太和曰,來此者一軸,而在彼者亦八九張云矣。上曰,可以成樣,則及此可止矣。李翊曰,問東貫革伏地者,則武兼柳重光,旣參初試,而又差差備官,今當時次,故伏地云矣。上曰,問于兵曹,可也。洪重普曰,都廳汰去之後,以在此他人充差,故未及致察矣。上曰,改差,可也。上入幕次移時,還御帳殿曰,明日則騎蒭可以試之,而片箭則似易於柳葉箭矣。許積曰,凡科擧初日,則例不催督,故不能多射,而次日以後,則促令試射,故似易於初日矣。今者中箭落鏃者,亦令許載,此似有弊,科擧則不可如是矣。上曰,科擧則皆以爲有弊,故旣出擧行條件,旋卽罷之,才不才,不係於此,而此則御前,似無用奸之事矣。鄭太和曰,若給及第,則此亦不無用奸矣。上曰,此則御營訓局軍士,竝入之耶?李浣曰,訓局軍士,在於別單,故不入於此矣。李翊,以各廳所試名數,備陳於前。上曰,柳葉箭,今日勢必未及畢射矣。李翊曰,宣傳官,不能詳達中數,泛稱邊中,請推考。上曰,勿爲推考,明白分付,使他人更達,可也。鄭太和曰,入格一張,不書七言二字,何以爲之?此則異於儒生之科,而旣書三下,故敢達。上曰,不爲拔去,可也。鄭太和,課次試卷,使張善瀓持進,上親有拆封後,還下出榜。李翊曰,申汝世,呼不故敢達。上曰,以其之次,充數入射,可也,而都摠府郞廳,各出左右一人,促令放射,可也。柳赫然曰,玄大齡,柳葉箭,貫一中,邊一中,而誤以邊二中書箭,成大彭,柳葉箭,邊一中而初不封箭,以上極可駭矣。閔鼎重曰,貫一中,邊一中,誤以邊二中書箭,此則出於無情,而成大彭旣中之箭,初不書上,故欲免其罪,終乃掩置,尤極可惡矣。上曰,當該都廳及監察,竝汰去,玄大齡則以貫邊施行,成大彭,亦爲載給,可也。柳赫然曰,成大彭名字,流音冊中,初不書之云,其罪則在於兵曹書吏矣。上曰,當該色吏,令攸司囚禁推治,可也。許積曰,未射者尙多,而日勢已暮,姑爲還宮,何如?上曰,時尙差早矣。許積曰,溫陽擧動不遠,殿坐不可連日早臨。臣等當齋會,一如殿坐試才,而若試他技時則當稟達矣。上曰,殿坐則當隨時,而政院先爲來會,凡事自此稟定,可也。洪重普曰,今日勢難畢射,而日已暮矣。上曰,限此議試射,可也。李翊曰,試射姑罷,敢稟。上曰,內官金斗望之望字,以明字誤書,兵曹初試單子中,考見,可也。日晡時,上還宮。仍姑罷出。燼餘
上親臨春塘臺觀武才。
朴世城啓曰,大司憲朴長遠,掌令金得臣,持平趙聖輔·尹敬敎在外,執義金澄未肅拜,掌令洪柱國疏批未下,今日,以監察茶時之意,敢啓。傳曰,知道。
吏曹口傳政事,以鄭儋爲扶餘縣監。
藥房都提調許積,副提調張善瀓啓曰,昨日臨御帳殿,竟夕始罷,伏未審夜來,聖體,若何?眼患,不瑕有添傷之患乎?臣等不勝憂慮,敢來問安。答曰,知道。無事。
張善瀓,以吏曹言啓曰,咸鏡監司有闕,依近例令備邊司議薦,何如?傳曰,允。
上辰時,出御帳殿。大臣及承旨·史官·試官·侍衛壯士,一如初四日。
許積曰,問安之批,答以無事,而昨日竟夕臨御,聖體,何如?上曰,別無所傷矣。仍問曰,此則訓局軍士乎?許積曰,然矣。畢射後,當繼以御營廳軍士矣。鄭太和曰,昨日臣以課次,未及親承聖敎,而聞旣有早開門試才之敎云,承旨輩,日晩來詣,以致應會者亦不早會,殊甚稽緩,請推考。上曰,允。許積曰,該房承旨,旣已晩來,固爲非矣。承旨·史官入侍之後,則便是殿坐,而侍衛壯士,亦皆退在依幕,零星來會,未卽趁早試才,紀綱之頹廢如此,無非如臣輩,忝居鼎席之致也,而若此不已,必將漸至懈惰矣。張善瀓曰,侍衛壯士,不卽入侍,請推考。上曰,允。許積曰,兵曹不卽分付,以致如此,難免不能檢飭之責,請兵曹判書洪重普,從重推考。又令兵曹査出而推考,何如?上曰,各其不早會者,査出推考,可也。李翊曰,宗室鷄林令及慶一會,伏地云,而慶一會則昨以差祭出去,故今來願射云矣。上曰,使之入射,可也。鄭太和曰,昨日宗室擧案時,不能一齊爲之,而續續伏地,似不當許之矣。上曰,鷄林令則使之退去,而獨令慶一會,入射,可也。鄭太和曰,箭鏃退出者,昨日自上許令載錄云,而科擧則不當如是,豈可以親臨而載錄乎?今則已爲成命,而此後則可以勿施矣。閔鼎重曰,訓局軍姜春男者鏃退,而昨日仍傳敎載錄矣。成繼先之矢,以無表封上,而得中則分明,且微有字痕,何以爲之?上曰,名字分明乎?鄭太和曰,臣則眼昏不能見之,年少於臣,如兵曹判書洪重普,亦不能見之矣。閔鼎重曰,以朝露故如此矣。許積曰,觀其箭鏃,極爲痛駭,如此者,不當施之以區區之恩而載給矣。閔鼎重曰,其字痕則分明,而矢鏃果爲尖細,何以爲之?鄭太和曰,矢鏃尖細,不成模樣,可令取覽矣。上曰,科擧之箭,無稱量之規耶?此名字熹微,非朝露所抹,初不分明書箭之故也。有聲而試官輩亦聞之,則不必以此拔去,而僉意如此,以名字熹微之故,拔去事,分付都廳,可也。鄭太和曰,退鏃載錄事,頗爲有弊矣。上曰,前日觀武才時,如此者,亦令載給矣。鄭太和曰,科擧之規,當用一切之法矣。上曰,予意則矢鏃雖退,而明知得中,則載給,何妨焉?鄭太和曰,矢鏃事,合有變通之規矣。上招問柳赫然曰,私習之箭,雖無規式,而官箭則當有稱量之規矣。對曰,兵書,有王明鶴·戚繼光之論,而兩人輕重之說,自相不同矣。因誦其略。上曰,頃者有言,矢鏃若重,則臂痛云,一兩則似爲過重矣。私習則雖不可禁,而官箭則以九錢重爲準,可也。李翊曰,柳葉旣畢之後,則當繼以片箭乎?上曰,允。洪重普曰,柳葉箭重,以九錢爲式,則老去及力弱者,必皆廢射,似非勸奬之道。木箭之重,亦是八錢,若以八錢爲準,則似爲適中,而御營大將之意如此,故敢達矣。柳赫然曰,九錢似乎過重矣。鄭太和曰,私習之箭,則不當問其輕重,而欲令年老力弱者,皆不廢射,則不如從輕矣。上曰,今後則官試射及科擧時,以八錢稱箭,而箭鏃尖細者,一切禁斷事,分付該曹,可也。李翊曰,執鼓之規,何以爲之?上曰,貫中則十五鼓,可也。李翊曰,宰樞執鼓矣。上曰,柳葉箭擧案者,可令各試三技矣。上入幕次,移時,還御帳殿。李翊曰,問路上伏地者,則宗室五人,始聞昨日,有宗室擧案之規,伏地願射云矣。上曰,柳葉箭已畢,可令入射片箭,而朝來鷄林令,亦令入射,可也。上曰,錄名單子,兵曹何不精書,致有作耦違誤之患耶?鄭太和曰,明日是雜科初試,臣若無事,可以進參,而閔鼎重,亦以試官,不得往戶曹,且本多事,閔鼎重若遞試官,則可以兼察矣。上曰,然則遞差,可也。許積曰,明日是司譯院科擧,而此科甚爲濫雜,常時用奸無窮,臣若不可進參,則可令次提調進去矣。上曰,次提調,誰耶?許積曰,次提調卽李慶徽,而亦以試官來待矣。上曰,此則豫差,可令進去矣。張善瀓曰,兵曹判書,主張軍兵,今差試官,兼察,何如?上曰,允。鄭太和曰,彼呼唱官多髯者,乃山城出身壯元也。仁祖大王,引見慰諭,賜以貂皮耳掩,且其名字,乃山邊恩字,故其時以爲山城受恩之徵云矣。鄭致和曰,山城守將士收用事,大政則每爲傳敎,而多有沈滯不聞者,其時仁祖大王,諭以毋忘,而官爵有限,不能遍及,此人亦官不過萬戶,誠爲可惜矣。李翊曰,問伏地者,則朴深,曾已呼不,故伏地願射云矣。上曰,命射之,可也。洪重普曰,昨日慶一會,伏地願射,已極不可,朴深,安敢以身病不入,而又爲伏地乎?此係弊習矣。許積曰,此言,是矣。呼不者不許入射,乃是規矩,此不當許之矣。上曰,然則不令入射,可也。李翊曰,宗室擧案當次,而此射隊違耦,何以爲之?上曰,入於西貫革中,射之,可也。李翊曰,差備伏地,故問之,則曰,今巡所中之箭,姓名熹微云矣。上曰,使之封箭以上,可也。李翊曰,宗室不書姓名,故如是矣。上曰,載給,可也。誰爲整齊擧子乎?累次分付,而不爲整頓以待,此何故耶?李翊曰,豫爲整齊擧子,來伏之地,次次入射事,旣爲分付之後,不爲着實擧行,如是稽緩,當該官請推考。上曰,允。未時,上入幕次,移時,出御帳殿。張善瀓曰,初試類,前宣傳官金斗明,以忠淸監司軍官出去故,呼不,閑良張善亦呼不矣。上曰,有多中者乎?鄭太和曰,訓局軍士李貴濟,貫二中矣。上曰,未奏申時耶?時尙早,今日騎蒭,可以多射矣。張善瀓曰,忠淸監司李䎘狀啓內,扶餘縣監宋奎禎作故,而量田方張,擧動當前,其代,速令該曹極擇差送云,而以拘忌之疾作故云,故其啓不敢捧入矣。鄭太和曰,擧動已迫,而吏曹判書在此,卽今口傳差出,催促下送,何如?上曰,允。李翊曰,東貫革差備官伏地故,問之,則貫中而矢漏,不知其名,故伏地云矣。上曰,考諸呼名冊,載給,可也。李翊曰,訓兵幾已畢射,當繼以御營廳軍士乎?上曰,連續繼入以射,可也。貫中而矢漏如此,何以則可無此弊耶?洪重普曰,貫革之不漏箭,有一妙理,貫革之外,又爲外貫革如囊,使之受箭則不漏矣。上曰,貫革之外,又爲附板則似好,此後科擧時貫革,依此爲之事,分付,可也。李翊曰,此後作隊,一人不足,以御營軍充數入射乎?上曰,依爲之。上曰,古者射鐵箭時,則未知何以防奸,而今則奸僞百出矣。鄭太和曰,試官不能每每致察,而差備官,盡是常漢,故如此矣。上曰,試官若長坐看審,則無此弊矣。鄭太和曰,以喫飯入歇所之際,不能盡察矣。鄭致和曰,有坐於其家而參科者,此尤奸巧之甚者,而無可奈何矣。許積曰,前者具鎰事査考之際,試官皆言喫飯,此則必無試官而得中矣。上曰,騎蒭尺量,豫待,可也。洪重普曰,騎蒭已令整齊,而禁軍馬隊外,皆將呼不云,此則訓鍊·御營大將,皆禁管下,私自借馬故也。鄭太和曰,爲將令者,固當如是,而但親臨之時,所見埋沒。許積曰,今則可令許借矣。鄭太和曰,不可自上許借,以爲他日執言之地也。上招謂洪重普曰,無馬呼不者外,呼名時亦令置簿,以爲相準之地,可也。李翊曰,將射騎蒭,除初試與初試者,誰令先射乎?上曰,先射初試,可也。除初試之類,片箭·柳葉箭願射者二百四十二人,而騎蒭則只二百八人,各技,旣令除初試,則渠輩,安敢任便取舍乃爾?兵曹之不察,甚矣。兵曹當該堂上,推考,可也。李翊曰,問擧子伏地者,則宗室二人,願射騎蒭云矣。上曰,使之射,可也。上入幕次,移時,出御帳殿。李翊曰,閔普益·柳潝,雖入於步射擧案中,而不能騎射,故伏地矣。上曰,旣入於武技擧案,則豈不能騎射乎?不以呼不施行,使之退去,射之,可也。李翊曰,騎蒭漏水規式,何以爲之?上曰,漏水則馬入表旗後,拔之,可也。李翊曰,擊鼓之規,何以爲之?上曰,無論五中一中,,多少間得中者,皆三鼓,可也。上見李東顯馳馬,謂左右曰,如彼年少善馳馬武士,何其落漏耶?許積曰,此人雖善馳馬,而年非不多矣。上見馳馬緩緩者,又謂左右曰,此與文臣試射者,其所不似,何如?許積曰,文臣則比此尤不似矣。洪重普曰,精抄軍,以拾箭中矢云,使之咸出捄療,何如?上曰,賜藥物捄療,可也。洪重普曰,中箭之人,矢透所着三甲衣,故鏃入半寸,而不至重傷云矣。許積曰,前者文臣,亦令試射,而今無傳敎矣。上曰,今番亦欲於末端試射矣。洪重普曰,文臣輩,侍衛外,朔試射時,所屬人,竝皆抄啓乎?鄭太和曰,親臨試才,而所見不似,則亦爲未安,可以抄出矣。上曰,姑先抄啓,可也。鄭太和曰,六兩重片箭,單子已書,可以捧入乎?但試官未及準之矣。上曰,準後可以捧入,而會一處相準,宜矣。但日已暮,在此若難及準,則出去後齋會以準,可也。鄭太和曰,臣在呈告時,未及參聞,而實錄考出事,聞有只考太宗朝及明·宣兩朝之敎云,臣意則不然,左議政所請,欲考太宗朝實錄者,意有所在,而太祖朝實錄,亦不可不一齊考見矣。上曰,然則太祖朝實錄,竝爲考出事,分付,可也。張善瀓曰,同副承旨李敏迪,除拜之後,卽當肅謝,而聞其妹子,曾於拘忌之疾,身旣犯染,今又異於常時,勢難促肅拜,合有變通之擧矣。許積曰,明日擧動則可以隨時,臣等亦當先會試才矣。日晡時,上入幕次,群臣遂姑罷出。燼餘
上親臨春塘臺。觀武才。
朴世城啓曰,大司憲朴長遠,掌令金得臣,持平趙聖輔·尹敬敎在外,執義金澄未肅拜,掌令洪柱國疏批未下,今日,以監察茶時之意,敢啓。傳曰,知道。
藥房口傳問安。答曰,知道。
姜鎬,以禮曹言啓曰,年前行幸時,則路由稷山,且爲宿所,故依果川冠岳山例,設祭於稷山聖居山矣。今年則大駕取平澤之路,直向溫泉,稷山不爲宿所,山川祭設行單子中,聖居山,付標以入之意,敢啓。傳曰,知道。
又以侍講院言啓曰,本院上番六員內,弼善·兼弼善·文學未差,兼輔德南二星弘文館入直,兼文學李端夏服制,只有輔德臣權格,今方入直已久,他無替直之員,疾病事故,未可豫料,而下番兼司書,亦爲未差,闕員,後政竝皆差出,牌招肅拜,推移入直,如何?傳曰,允。
又以春秋館郞廳,以領·監事意,言啓曰,昨因知春秋館事朴長遠狀啓取稟,太祖朝實錄亦爲考出事,旣已定奪於榻前,以此意卽爲知委,何如?傳曰,允。
又以禮曹言啓曰,卽接獻陵參奉牒報,則本陵外南山定火巢時,因風亂,不得禁滅,舊火巢周回內百餘步松雜木,居半燒黃云,事甚驚駭。卽遣本曹郞廳,摘奸書啓後,稟處,何如?傳曰,允。
傳于姜鎬曰,史官一員,騎馬三匹立之。
朴世城,以義禁府言啓曰,武二所啓辭,據刑曹啓目內,軍器寺奉事咸得一,移義禁府處置事,允下矣。咸得一,方待命於本府,卽爲拿囚之意,敢啓。傳曰,知道。
兵曹口傳政事,以李廷機爲副司直。
夜三更,巽方,有氣如火光。四更,流星出天棓星上,入織女星下,狀如拳,尾長二三尺許,色赤,色照地。
下直,仁遮外萬戶崔英益。
禮曹參判南龍翼疏曰,伏以臣於病伏鄕村中,伏聞特敍復官之命,出於千萬夢寐之外,臣誠驚惑惶悸之至。臣之今番罪戾,無論大小輕重,實緣臣踰分而溢,識昧而窒耳。始之彈辭甚峻,終而罪名有歸,設如所論,則大涉偃蹇,固不容誅,假令無情而全昧體例,亦將焉用?旣有難逭之孽,又無可錄之才,別施恩宥,雖因承乏,旋叨重任,決無此理。茲敢封疏陳懇,冒瀆宸嚴,伏乞天地父母,亟收新命,以安微分,以重國體,公私幸甚。臣無任驚惶祈懇之至,謹昧死以聞。答曰,省疏具悉。卿其勿辭,從速上來察職。
上辰時,出御帳殿後,李翊曰,今日趁早開場事,旣已定奪,而侍衛壯士四人,最後入侍,請推考。上曰,允。又啓曰,凡事,兵曹例爲次知,而堂上旣入之後,郞廳,敢後入來,殊甚稽緩,請推考。上曰,堂上旣到之後,晩來可惡,先罷後推,可也。姜鎬曰,扶餘縣監鄭儋下直單子,旣下七事,臣將退去受講乎?招來榻前而受之乎?上曰,承旨出去受之,可也。洪重普曰,兵曹郞廳,有罷推之命,而其間有曲折,第有若以堂上營捄郞廳,故不敢,而僉意皆稱冤抑,故敢達,昨日文臣試射,抄出事下敎矣。臣未能詳知,故使郞廳抄出,而未及入侍,實非無端遲緩之致也。鄭太和曰,若非無端之事,則罷職似冤矣。上曰,然則姑先推考,可也。金佐明曰,朝廷班列,自前爭執,而兵曹郞廳,坐於都摠經歷之上,似爲不可,故敢達。上顧謂大臣曰,何以則可乎?鄭太和曰,自前兵曹,稱以□兵,不計職之高下,雖六品,亦坐四五品之上,仍成謬規矣。上曰,然則以職次,序坐,可也。三中以上,二中以下,不書所屬職名,此意,分付柳赫然,可也。李翊曰,侍衛將士,雖已命坐,而都摠經歷權克中,偃然欹坐,殊涉倨倣,請推考。上曰,允。李翊曰,呼名官,不待分付,輕先呼名,請推考。上曰,允。洪重普曰,禁軍都試鞭蒭之規,曾欲定奪而未果矣。渠輩以爲,矢數雖少,而得聞一蒭則可以入格,故常時不爲習熟,殊甚可惡,以二打爲一分,而矢數不及三中,不令鞭蒭,而以災落施行,則似有常時習技者矣。上曰,依爲之。謂柳赫然曰,何以謂之失勢耶?對曰,馳馬揮鞭,自有其規,而或馬不入規,或未及揮鞭者,皆謂之失勢矣。上曰,落馬者,不至重傷云耶?鄭太和曰,自起牽馬,似不至重傷矣。上曰,鞭蒭不善做立,不卽脫落,當該軍器寺官員,推考,可也。張善瀓曰,漏水官,漏盡之後,不卽打鈴,顯有用情之迹矣。上曰,汰去,可也。騎蒭三中及柳葉箭之中,鞭蒭六中者,當各令比較試官,豫爲分付,使之待令,可也。鄭太和曰,訓局軍士姓名,有未安可改者,而將領未能覺察,至於書入單子,卽令改名事,分付本監矣。洪重普曰,此則文臣試射被抄元數,而此外又有可合試射者,則當爲別錄以達矣。上曰,此單子誤矣。在外有頉者,何必盡載乎?武才則明當早罷,而又以文臣試射,必於再明罷場矣。上入幕次,聞有落馬者,使內官問所傷輕重于李翊,對曰,不至重傷矣。還御帳殿後,謂李翊曰,禁軍鞭蒭畢打後,當以都監軍六中者比較,使之待令,可也。李翊曰,問伏地者,則北道人來仕禁軍者,六中之後,馬鈍故伏地稱冤矣。上曰,事甚可駭,令兵曹治罪,可也。柳赫然曰,擧子三中之人,李應緝之名,誤以李義業懸錄,必是當該將官,誤爲呼名之致,或用軍律,或從重治罪,何如?上曰,自本廳決棍,可也。鞭蒭之連三次六中者,此亦難能之才也。不必以一人爲限矣。都監比較單子,若已書則先令入之,可也。此豈難能之事,而如是遲緩乎?鄭太和曰,今日之事,異於前日觀武才之時矣。臣曾爲兵曹判書,已經此擧,未嘗見如此遲緩,不能擧事之時矣。上曰,此則郞廳之過耶?書吏之過耶?卽爲査考,可也。鄭太和曰,各有所掌,非獨郞廳之過也。洪重普曰,鞭蒭比較單子中,三次比較者,別單書入乎?各於名下懸錄乎?上曰,懸錄以入,可也。馬上才畢後,卽當柳葉箭比較,排設以待事,分付都廳,可也。柳葉箭畢後,殺手亦爲待令,試馬上才。上曰,馬上才,不可專然廢閣,此輩未罷之前,大將,常加申飭敎習,俾勿全廢,可也。柳葉箭比較擧子,不卽整齊,以待當該郞廳之事,誠極可駭,何郞廳當之乎?許積曰,武備事似當之矣。上曰,凡事不能檢飭,以致遲緩,爲先拿問定罪,而卽刻內拿囚,可也。洪重普曰,臣以長官,不能檢察,事至於此,此非郞廳之罪,臣請自當。上曰,雖是長官,而以試官未及檢飭勢也,勿待罪。李翊曰,武備司,固爲當該,而以禁喧,方在靑陽門云矣。上曰,非必謂武備司也。在此當該者,拿囚,可也。趙昌期,以曹司就理。□試藤牌。上招問李翊曰,宣傳官,例爲敎令用劍,而何其不立左右耶?鄭太和曰,宣傳官,實非怠惰之比,而渠輩不爲諳練,故如此矣,□試鞭棍手。李翊曰,此後當先何技?上曰,當試拳法手矣。鄭太和曰,近無此擧,故人無解事者,必令兵曹,成其節目,然後可無如此之弊矣。上曰,必有詳明人,然後可能成其條件,有若儀註矣。鄭太和曰,壬亂,劉鋌之軍,有汲水者,不持兵,遇敵以拳相戰,終能捷倭,故有此規云矣。李翊曰,拳法畢後,當先何技?上曰,試偃月刀,可也。姜鎬,以司譯院雜科榜目進。上曰,承旨詳見此榜乎?對曰,臣見之而後,敢入矣。上曰,尹廷錫名下,不書年歲矣。仍爲出給。姜鎬曰,臣不及致察,惶恐待罪。上曰,勿待罪。姜鎬曰,試官難免不察之失,請推考。上曰,允。試雙劍,上招問柳赫然曰,所謂機不之說,何謂耶?對曰,此言曾所未聞,臣亦不能詳知矣。古語曰,脫兜鍪者,輸脫帽子者,似不當入格矣。□試偃月刀。柳赫然曰,機不之說,出而詳問,則年老解事者,皆曰,所謂機字,卽旗字之誤云矣。上曰,鞭棍手馬上才時,着兜鍪者,各於其同等居首,書入,可也。鄭太和曰,武試官吳挺一,眼病頗重,不能察見,姑爲改差,以入侍中宰臣,差出察任,何如?上曰,然則遞差,以趙珩代察,可也。□試鳥銃。李翊曰,曾前鳥銃之絶心者,使之退出,今則何以爲之?上曰,依前例爲之,可也。招問柳赫然曰,所謂騎槍者,何如技耶?洪重普曰,式年亦有此規,而不似甚矣。柳赫然曰,槍長三把,前紅後黑,挾右周旋,而近來無能手。曾見訓鍊院試取時,無一可取,此關戰伐之用,而常時不習,故人無能者,槍則以二年木爲之矣。上曰,必用木之重且長者,習重於平時,而用輕於臨戰故也。兵曹所屬及都監禁軍中,使兵曹不拘多少,抄出用槍者,以爲再明試才之地,可也。洪重普曰,此地路小且狹,似難容措矣。副修撰金萬均,呈箚退,上再次覽訖,仍入幕次,使中官出送,批答曰,省箚具悉,予當留念焉。移時,還御帳殿。許積曰,明日臣等,亦當早會,使之試才矣。上曰,差晩當開坐,開坐後卽當文臣試射,使兵曹申飭文臣輩,俾無持重之習,可也。明日若早畢,則賞格可以及施,司僕馬帖,吏·兵曹邊將加資帖,卽爲擧行事,分付,可也。招問洪重普曰,文臣中可以試射者,何不抄啓乎?洪重普曰,二字缺則皆已抄啓,而堂上則兪㻛·洪萬容外,更無他人矣。上曰,豈獨此兩人乎?洪重普曰,侍衛承旨外,無他可抄之員矣。上曰,邊將儲闕乎?對曰,有僉萬戶四五窠矣。又問曰,騎槍手,抄得幾人乎?對曰,抄置八人,而但以路狹,不得周旋馳馬云矣。上曰,科擧時擊毬之制,何如?鄭太和曰,此制曾當革罷,而尙今仍存,馳馬緩緩,不勝可笑矣。洪重普曰,科擧無人應擧,故半日內畢之矣。鄭太和曰,我太祖朝,有擊毬場,則擊毬之役,豈但使然哉?上招問柳赫然曰,擊毬之規,如何?對曰,大典有之,俗所謂垂楊袖,是也。向者嚴愰,詳知此制,而其人已死,今則方桂男者知之,而病未能騎馬,聞其善爲之,則頗爲可觀云,而近無能手矣。鄭太和曰,江都實錄腐傷處後褙事,有後日登對時稟處之敎矣。何以爲之?上曰,旣以史庫開閉爲重大,則不可以久滯之故,堂上則徑先上來,而專委於郞廳,且前頭溫陽擧動不遠,後褙事,姑待他日爲之,而實錄考出後,春秋館堂上郞廳,卽爲上來事,下諭,可也。日晡時,上還宮。遂姑罷出。燼餘
上親臨春塘臺觀武才。
朴世城啓曰,大司憲朴長遠,掌令金得臣,持平趙聖輔·尹敬敎在外,執義金澄疏批未下,掌令洪柱國呈辭,今日,以監察茶時之意,敢啓。傳曰,知道。
藥房口傳問安。答曰,知道。
張善瀓啓曰,觀武才時,試射入格人員以論賞事,當日爲政,政官吏曹判書李慶徽,司譯院雜科初試姑停,參政事,取稟。傳曰,允。
有政。吏批,判書李慶徽進,參判李尙眞在外,參議南九萬病,都承旨張善瀓進。以慶㝡爲弼善,閔宗道爲文學,洪萬容爲戶曹參議,鄭善養·許瀓爲監察,李得彬爲司圃別提,洪處厚爲咸鏡監司,李藼爲典籍。
兵批,兼判書洪重普進,參判李時術未肅拜,參議尹飛卿進,參知金宇亨侍衛,左承旨宋時喆進。以朴恁爲西生僉使,玄應信爲豆毛浦萬戶,成時夏爲開雲萬戶,康胤昔爲會寧萬戶,嚴明綱爲玉浦萬戶,金善鳴爲造山萬戶,孫志亮爲鐵浦萬戶,以上,觀武才時優等入格人,以主簿李立身,羽林丁以觀,部將吳伯周,內禁衛趙益承,前萬戶李胤宗爲折衝將軍,以上,觀武才時優等加資事,承傳。
吏批啓曰,新除授咸鏡監司洪處厚,時無加資之命,何以爲之?敢稟。傳曰,依例加資。
吏批,以副司果鄭后亮爲嘉善,僉知吳始中爲嘉善。以上,觀武才時,片箭貫一中,邊一中。
同副承旨李敏迪疏曰,伏以當此聖駕,親臨帳殿,溫泉擧動,亦且不遠,臣於此際,適在近密之列,苟有一毫轉動之勢,豈敢自安私室,偃息自在乎?臣素賦虛弱,恒抱痼疾,貪戀榮寵,黽勉隨行,未有絲毫之報,自速顚仆之勢,臣嘗私心愧憫,而人且以臣爲懼矣。自入試院時,重得內傷外感之症,彌留二旬,日加一日,自不知疾痛於何處,而呻吟達夜,食飮專廢,眞元大敗,百體解爾,臥則身如入地,立則頭似旋蓬,雖無熇之勢,而乍熱又寒,有似老瘧,兼有疝上之症,繞腸作痛,奔迸上逆,得病來二十餘日,唯以勺合稀粥,强忍下咽。以是氣力日就澌盡,精神日就昏憒,痰火極盛,上下無時,床席委頓,奄奄若就盡者然,此豈一時感傷?殆是多年積傷,乘隙暴發,莫非過福之災。死期將至,而人命危淺,朝夕難期,前後籲天,亦非一再,而見却於政院,旣無以仰塵於天地父母之前,而情節未暴,嚴召又降。臣病裡委頓,欲起還仆,只自瞻天感恩,伏地待罪而已。如臣無狀,曲被鴻造,前後忝竊,每在近列,感激之餘,只以奔走之節,爲可以少答涓塵,而疾病危惡,到此十分,連日擧動,一未進參,召牌臨門,又不得祇赴。臣子分義,到此掃地,伏乞聖明,憐臣病狀,亟罷臣職,仍治臣逋慢之罪,不勝幸甚。臣無任隕越俟罪之至,謹昩死以聞。答曰,省疏具悉。爾其勿辭,從速察職。
副校理李敏敍疏曰,伏以臣以匪才,備員顧問,叨侍從之榮,而曠獻納之職,處親密之地,而蔑論思之效,上之不能斟酌損益。進盡忠言,下之不能揄揚聖德將順其美,竊位素餐,愧懼增深。昨者聖明,四字缺,觀較武藝,且試文士,意甚盛也。至於命題之意,厥有微旨,臣誠感激,知殿下志在光復,而欲以觀群臣之志也。臣學術空疎,才思短淺,思欲效忠而言不導意,終日呻吟,竟未成章,以孤我聖上丁寧之意。臣於此,罪無所辭,然區區願忠之誠,有不能自已者。竊伏惟念太祖大王,承四祖積德之基,値麗氏垂亡之運,應天順人,化家爲國,神功盛烈,巍赫天地,簡冊之所不能畢載,歌誦之所不能盡咏,功未有高焉,而德未有盛焉者也。然撮其要而言之,亦不過曰,寬仁而得衆,勤儉而開基,以不殺爲武,以不貪爲寶也。龍飛御天之歌,百有二十五篇,而大扺形容此德美耳。臣竊觀歷代之君,大聖與大惡,因爲不數,而中智以下,皆囿於時勢氣數,而不敢有爲,蓋其興也。祖宗,仁厚勤儉,而得之於艱難,其亡也,亦莫不子孫,驕汰侈虐,而失之於放肆,國之廢興,亦多故矣,而究其本原,亦不出此數端。夫以匹夫之微,閭巷之細,勤行仁義,力樹功績,德孚於天而天命自歸,信結於民而民心願戴,由至卑而登至尊,積微小而成高大,以德用力,其可謂難也。及至治平歷世之後,承祖宗之基,籍積累之勢,尺土一民,莫非其有,發號施令,動皆如意,群臣奔走於內,百姓供給於外,因其所固有之威勢,行其所當爲之政令,豈顧不易哉,而興亡之勢頓異者,豈可不知其所由然也?杜牧之言曰,神堯以一旅取天下,後世子孫,不能以天下取河北。仲長統亦言,豪傑之當天命者,未始有天下之分者也。用智者皆窮,角力者皆負,形不敢復抗,勢不敢復校。乃始覇首係頭,就我之銜紲,及繼體之時,豪傑之心旣絶,士民之志已定,貴有常家,尊在一人,當此之時,雖下愚之才居之,猶能使恩同天地,威侔鬼神,彼見天下莫敢與之違,自謂若天地之不可亡也。乃奔其私智,騁其邪欲,君臣宣淫,上下同惡,荒廢庶政,忘棄人物,信任親愛者,盡侫謟容悅之人,器貴隆豐者,盡后妃姬妾之家,遂至熬天下之脂膏,斲生民之骨髓,怨毒無聊,禍亂竝起,中國擾攘,四夷侵叛,土崩瓦解,一朝而去,昔之爲我哺乳之子孫者,今盡是我飮血之寇讐也。至於運徙勢去,猶不覺悟,興亡以之迭代,治亂從此周復,其言至爲痛切,實天下後世人主之藥石也。且人君,苟非大無道之君,孰不欲增修舊業而光啓中興也?然其所不能者,其故何哉?蓋創業之始,自我作法,新立規摸,前人弊政三字缺掃去,而繼體之時,因循積弊,習熟見聞,稍有變改,輒有所損,其難一也。創業之始,耳目一新,思慮專精,人莫不一心注意,以聽於上,而繼體之時,人各異心,士各異論,情者不一而務逞其私,一事之行,論議百端,其難二也。創業之始,豪傑相遇,心德皆同,人無素貴,士無所親,而繼體之時,則旣已有權倖矣,旣已有貴戚矣,旣已有私昵矣。若不盤據窟穴,左右牽掣,如禁奢侈,限田産,皆有所妨,而人主自不得行令,其難三也。創業之始,莫不躬莅艱難,經歷變革,故懲前之所以失,圖後之所以安,如漢高問群臣,以楚所以亡,漢所以興,其心危懼,警戒不怠,取舍明審,易以爲善,而繼體之時,苟非明晳,雖有危亡之形,近在目前,而位勢之所狃,宴安之所蔽,不能覺察,莫不安其危而利其災,馴致之勢,視如夜朝,積習之久,謂爲當然,其難四也。此所以異也,故自古有國家者,祖宗賢聖而得之,子孫昏庸而失之者,固不足道,如唐之明皇,撥亂之主也。致平於開元,而召亂於天寶,此則一人之身,而前後治亂異焉。後唐莊宗,百戰立國,威服群雄,而身死於伶人之手,爲天下笑,此則一人之身,而前後得失異焉。故曰,成立之難如登天,覆墜之易如燎尾,豈不然哉?惟我國家,自太祖建國之元年,至今二百七十有七年矣。其間變故之密,甚於前代,陵夷之勢,極於今日,民窮而不見恤,勢傾而不能捄,祖宗之良法美意,不克修擧,而中間之餘弊積患,紛挐膠固,聖明收視於穆淸,而以因循爲務,大小營私於內外,而以脂膏爲榮,安危存亡之大計,皆忽焉而不圖,民何望焉,國何賴焉?此叔向所謂,雖吾宗國,亦季時矣者,誠可爲痛哭而流涕也。臣誠願聖明,覽祖宗創業之艱難,戒後嗣保守之不易,毋安厥位,毋忽庶政,出一令作一事,毋爲一時狃安之習所誤,毋爲一人便侫之言所蔽,中心無爲,而以大公至正,照臨於上,操心秉志,一如創業之初。用人則惟賢能之是求,聽言則惟是非之是辨,作事則惟義理之是講,凡所拘攣牽制之私,一倂掃。或以貴勢難之,則必思卑逾尊疎逾戚之義,或以時勢拘之,則必思時無古今之義,或以三字缺之,則必思大變大益之義,從事於斯,不怠不沮,則天下豈有不可爲之乎?今之議者,皆患私意之難祛也,事之難變也,巨室之難動也。若於此而無難焉,則淸明快適,實與創業無異矣。昔我祖宗,化家而爲國,創業而垂統,今其後代,有國而不治,民窮而法弊,則尙何望於繼述之孝也。詩云,周雖舊邦,其命維新。召公亦言,用供王,能祈天永命。臣竊不勝區區之意,敢此冒陳,伏願聖明,留神而裁擇焉。臣無任激切屛營之至,謹昧死以聞。答曰,省疏具悉。入庭闕製,誠近日弊風,而但疏末所陳之言,誠出於憂愛之意,再三觀覽,深用嘉歎,與應製何異?爾其勿辭,從速察職。
上巳時,出御帳殿後,李翊曰,放砲旣畢,當令文臣試射乎?上曰,允。文臣試射,例以幾步耶?洪重普曰,一百四十步矣。張善瀓曰,文臣試射時,下番及廳注書外,上番與上注書,皆令出射,何如?上曰,允。鄭太和曰,加資,不可專委於兵曹,折衝則使兵曹次知,而嘉善以上則送于吏曹,何如?上曰,允。洪重普曰,文臣試射單子中,禮曹郞廳及吏郞竝三人不來矣。文臣試射宣傳官曰,立於西隊者,中東貫革,故都廳伏地矣。上曰,不爲載給,可也。三人得中,此亦意外也。木綿賞格時,兵曹堂上·郞廳,與兵房承旨及內官,眼同分給,可也。招問柳赫然曰,我國無騎槍之法,劍則用於接戰之時,槍則用於去一間之地,似不可專然廢槍矣。對曰,鉤槍,馬軍所持,出自大宛,我國之人,亦懸於筒箇後而用之,其長丈餘,戟·槍·矛,皆馬軍所用,而我國則無馬上用槍之規矣。上曰,用槍之制,非必兼用槍劍,時或捨槍而用劍,舍劍而用槍,乃其規也。今之戰者,只以軍士相戰而已,未有將帥接戰之規,故此等制皆廢閣,而人無知者矣。洪重普曰,五字缺各令從自願,而一則願直赴會試,一則願得熟馬,且熟馬五字缺皆願萬戶,而有數三窠,故欲先除其試才優等者矣。缺槍而落馬者,何故耶?柳赫然曰,用槍而不善援,則落馬矣。缺刃而尖短,則其拔易矣,而時或人與槍相撑,則落馬矣,且三蒭則似易立,六蒭如鞭蒭之規,而又用鞭蒭漏水,則可矣。鄭太和曰,以古制見之,馬上莫如用槍矣。上曰,大典槍制則長十五尺,重十五斤矣,仍使宣傳官持槍來,量之於前。又今鄭韺,量其輕重,則比科時所用而頗輕矣。張善瀓曰,臣往于吏批政廳矣。宋時喆曰,右承旨李翊,以該房,當往兵批政廳,而方以賞格賜給事在彼,何以爲之?上曰,左承旨進去,可也。□試騎搶。許積曰,訓局都監將官所馳馬,不步無形,合有施罰之擧矣。上曰,誰也?對曰,訓鍊哨官申太兼云。臣當出去汰去,而不可不施罰,故敢達。上曰,直令都監決棍,可也。許積曰,昨日旗牌官尤甚無形者,汱去,何如?上曰,允。朴世城曰,施賞之際,文武當爲一時賜給乎?上曰,先給文臣,次給各技,可也。朴世城曰,文臣中崔後尙,則以船倉事,方在江上,何以爲之?上曰,自政院隨後招來,賜給,可也。鄭太和曰,留都時扈衛軍官所入之處,前日稟定禮曹·漢城府等直房,不足於容入,闕門外各司廚房,亦令隨便許入,何如?上曰,允。仍問曰,受賞人等,旣已整齊乎?促今呼入,可也。兵房承旨,可以次知入侍,而何如是遲緩耶?李翊曰,已盡整齊以待矣。頒賞。李藼以下受賞後,謝恩以出,六兩以下賞格,各以試才先後分給。李翊曰,疊中而未及以各服色入來者,何以爲之?上曰,各服其服,受賞,可也。許積曰,賜馬帖,若一依帖子分給,則難以支當,故或自本司還買帖子矣。上曰,先朝,有一年再次觀武之才時,今若每年有此擧,必不能充數矣。戶曹所給之木綿,不至麤甚耶?問于兵房承旨,可也。李翊曰,不至麤甚矣。又問曰,何字木耶?對曰,地字矣。又問曰,實地耶?對曰,然矣。許積曰,今之實地,卽古之下地也。鄭太和曰,木之如是漸麤者,必有中間換納之弊故也。上曰,木品愈下而怨咨愈興者,必有其由矣。鄭太和曰,鳥銃居首直赴人,頓無喜色,必羡他人得木而然矣。仍使宣傳官問之曰,汝願得木綿乎?願及第乎?可以從自願給之矣。對曰,十同木,豈如是及第乎?李翊曰,問伏地者,則受恩如此,不勝感祝云矣。許積曰,擧動不遠,日氣此寒,幸彼之後,若未能趁時沐浴,則不如差退矣。臣等待罪藥房,固有此區區憂慮,而群情亦莫不皆然矣。鄭太和曰,趁早行幸,回鑾於日未暖之前,則誠爲大幸,而第行幸之後,趁未沐浴,則早幸無益矣。上曰,前頭日字,尙有十餘日,而五月則不可回鑾,今月亦無終日寒冷之時,不可以此退行矣。且駐駕則以三十日磨練,而凡事一依丁未年例,分付,可也。物膳等物,丙午年則過多,上年則太減矣。鄭致和曰,凡事一依丁未例,則必有謄錄可考矣。許積曰,兩南所納物膳,則依前擧行,何如?各道監司境上待候,極其有弊,一次所費之木,多至四十餘同,至有以此數,欲得會減者,而第體面所在,不可以此停廢矣。忠淸監司,則不可不迎命,慶尙·咸鏡監司,亦不可退在,而第全羅監司,則來待半日程礪山地,而其所貽弊如此,此則合有變通之道矣。上顧謂鄭太和曰,此何如?對曰,事體則宜待境上,而年年行事,其弊如此,全羅·平安等道,則不可不變通矣。上曰,然則以此行會,可也。張善瀓曰,行幸若不差退,則各道監司處,當有進住境上之諭矣。上曰,明日下諭,可也。鄭致和曰,小臣今當留都,而領府事李景奭老病,凡事必須豫爲稟定,若有意外客使,則遠接使及問禮等官,自此當爲差送,而未知誰可差送乎?鄭太和曰,刑曹判書,尙今不出,合有變通矣。許積曰,以臺啓不得捧罷職傳旨,故體例所在,不得差出矣。上曰,然則臺臣所謂前判書徐必遠之說,誤矣,刑曹判書,則速令差出,可也。鄭太和曰,可差遠接使者,有趙復陽·朴長遠·李慶億等數人,而李慶億則纔自北京來,不可又差遠接使矣。鄭致和曰,以管下軍官容入事,曾有公廨許入之敎,而似難容接矣。公廨外,亦令許入,何如?上曰,依爲之。闕內軍官,使大將句管,三字缺入直,例是十五人,而擧動後則前以二十人入直矣。鄭太和曰,今數字缺外,又令添入十名,何如?上曰,依爲之。許積曰,柳赫然,欲有所陳達之事矣。柳赫然因進曰,往溫之後,例以十抄扈衛矣。李浣則以五抄一字缺歇以五抄,相贊扈衛者,其意慮有疾病故也。遞易扈衛,雖似煩數,而今臣所帶之軍,乃是忠淸道不鍊之卒,晝則欲各相習於外矣。上曰,步軍前後隊,誰爲苦歇耶?柳赫然曰,臣則以爲,後隊似歇,而李浣則以爲,前隊似歇矣。洪重普曰,後隊則追後,故常患不及云矣。柳赫然曰,大駕獨幸之時,則前隊似歇,而慈殿俱幸之時,則後隊似歇矣。許積曰,今日則臣等當先退去,而承旨·史官·侍衛將士,獨可留待矣。仍趨出,上亦入幕次,遂罷出。
文臣製述,題龍飛御天歌後,七言二十韻排律,檢閱李藼拜典籍三上,權說豹皮一令三中,洪錫箕以下五人,虎皮一令三下。文臣試射,帿箭,姜碩賓虎皮一令貫一中,李煦·鄭民獻兒馬邊一中。六兩,金慶門·黃致賢直赴三矢,一百四十步。柳葉箭,趙益承加資貫二中,邊一中,李胤宗加資三中,李命河直赴三中,金善鳴萬戶三中,比較有差等。片箭,李貴濟直赴貫二中,鄭后亮·吳時中·李立身·丁以規加資貫一中,邊一中。騎蒭,曺永信·宋應吉直赴,吳伯周加資,朴恁僉使,玄應信·成時夏·康胤晉·嚴得綱·孫志亮萬戶三中,比較有差等。鞭蒭,洪應龜·曺好堅·高承·李卞煜直赴三次比較,六中。鳥銃,李海方直赴貫二中,邊一中。武技十四入格者一千二百四十人,各以等第施賞。燼餘
上在昌德宮。停常參·經筵。
朴世城啓曰,大司憲朴長遠,掌令金得臣,持平趙聖輔·尹敬敎,在外,執義金澄疏批未下,掌令洪柱國呈辭,今日,以監察茶時之意,敢啓。傳曰,知道。
藥房都提調許積,提調金佐明,副提調張善瀓啓曰,累日出御帳殿,天氣亦且寒冷,伏未審夜來,聖體,若何?眼侯,不瑕有添傷之患乎?臣等不任憂慮,敢來問安。答曰,知道。無事。
李翊,以都摠府言啓曰,副摠管李之馧,刑曹坐起,進去晝仕,請出標信。傳曰,知道。
姜鎬,以內醫官員,以都提調·提調意言啓曰,本院鍼醫,無過十員事,曾爲定奪,而李後聃,旣已因傳敎招來,數字缺令該曹付軍職給料,且湖南鍼醫金重白,兼通藥術,數字缺纔隨使臣之行,還自北京,未及下鄕云,姑置議藥之列,亦爲付軍職,給料,何如?傳曰,允。
朴世城啓曰,文臣庭試時,不入庭人員推考傳旨,今方捧入,而吏曹正郞李端夏,則以異姓三寸姪子喪未成服之故,亦在不入庭之中。曾前以文臣殿講試射,因都承旨南龍翼所啓,自上有緦·功雖輕,至於慘切之喪,則成服前,情理亦不可進近侍,臨時取稟,可也之敎。今此李端夏推考,何以爲之?敢稟。傳曰,推考傳旨,勿捧,可也。
李翊啓曰,同副承旨李敏迪,疏批已下,今日又不肅拜,不但事體未安,溫泉擧動,亦且不遠,出納之地,尤不可久曠,卽爲牌招,使之察任,何如?傳曰,允。
姜鎬,以禮曹言啓曰,曹啓辭,每月朔望宗廟展謁,稟旨擧行事,定奪矣。來三月初一日宗廟展謁,何以爲之?敢稟。傳曰,旬後無故日稟處事,命下矣。前頭將有行幸,而今十五日以前,連有拘忌,不得稟行之意,敢啓。傳曰,知道。
以忠淸監司狀啓,以到界進上不能看檢事,待罪,傳于姜鎬曰,勿待罪事,回諭。
姜鎬,以禮曹言啓曰,以去二月二十六日,左議政臣許積貞陵奉審後書啓,王后陵則不設莎臺裳石,而雖是國封,至於欄干石,則無不排設,獨於此陵,闕焉,事涉未安。竊聞恭陵,亦不設欄干石。武石,初不排立,而人或言王后陵上,則或有不排處云。欄干石·武石排設與否,令禮官考出諸陵規例,而稟處事,蒙允矣。自本曹移文京畿監司,東西道各陵王后陵上欄干石·武石排設與否,使之一一奉審牒報矣。續接各陵參奉所報,只恭陵,不設欄干石·武石,此外各陵,皆設欄干石·武石,而敬陵則大王陵上,不設欄干石·武石云。蓋敬陵則德宗大王追崇之後,似不追設武石與欄干石,必非偶然,而恭陵石物,則獨異於他陵,臣等有難臆度其所由,然今此貞陵欄干石,亦難追設,至於武石,或可新造排置,而旣有不設之陵,則仍舊無加,亦未爲欠。但陵寢莫重之事,臣曹不敢擅便,更議于大臣,稟處,何如?傳曰,允。
平安道別遣重臣試才時,紅牌·賜花,依北道例二字缺溫陽擧動前,豫爲磨鍊擧行事,榻前定奪。
姜鎬,以侍講院言啓曰,今己酉式年監試初試,忠淸右道榜目,來呈於政院,則今已累日,而世子宮所進榜目,等待已久,尙不來呈,慢忽之習,殊甚非矣。當該試官等,請竝推考。傳曰,允。
朴世城,以戶曹言啓曰,己酉條歲幣應用,上木八十八同,雜種貿易價,次木四百六五同四十六疋,而上木則定於三南,次木則定於三南及原襄·咸鏡五道,乃是前規,通共三南田結五十二萬一千二百三結零,扣筭磨鍊,每一百十八結四十五負零,出定上木一疋,又爲通共三南乃原·咸兩道田結五十四萬一千八百二十五負結零,每二十三結二十五負零,出定次木一疋。大小好紙價,則一依前例,代給貢木,分定各道,別單以入之意,敢啓。傳曰,知道。
午時未時,日暈。夜一更,月暈。三更,白雲一道如氣,起自坤方,直指乾方,長十餘丈,廣尺許,橫過月上,漸進東方,良久乃滅。
同副承旨李敏迪疏曰,伏以昨日,伏承聖批,以勿辭察職爲敎。今日又承嚴召,而臣之病勢到此,十分不得趨詣,彷徨隕越,罔知所措,只自惶恐竢罪而已。狗馬賤疾,豈敢累塵於天聽?而臣疾病危篤,更無自力之勢,擧動臨迫,必有變通之擧,然後臣身死生,顧不足恤,而陪從具僚,可以備矣。不得不冒昧更塵,臣罪萬死。臣之病狀,非如一時外感之比,積年傷敗之餘,加以素賦虛弱,得病來二十餘日,惟以稀疏米粥,强忍下咽,以爲苟延之計,而氣力澌盡,精神瞀亂,晝則昏昏,如在煙霧,夜則煩惱,達朝不寐,坐則頭眩,立則脚戰。痰火互乘,寒熱交至,委頓床席,殘髓縷息,若將就溘,實懼朝夕之期,又安有陳力之望哉?臣雖無狀,粗識分義,當此三宮擧動之日,若有一分轉動之勢,則豈敢一向厮挨,以圖安便哉?使臣病狀,猶可以支吾,而若是求免,則是乃擇便圖利之臣,當少勞逸,尙且如此,則他尙何言?此是人臣之極罪,鈇鉞之所當三字缺臣昵侍帷幄,亦已多年。庸陋譾劣,百無肖似,而亦未嘗三字缺呈單,承牌而不進,私心所存,只願以一心,直遂爲報效之地。今以近密之職,値此行幸之日,至於再招而不能祗赴,累疏而猶不自止,仰惟聖上,亦必察臣實狀。伏乞天地父母,曲賜矜憐,先賜罷免,以全螻蟻之命,仍治臣罪,以正逋慢之罪,不勝幸甚。臣無任惶恐戰越之至,謹昧死以聞。燼餘
上在昌德宮。停常參·經筵。
朴世城啓曰,大司憲朴長遠,掌令金得臣,持平趙聖輔·尹敬敎在外,執義金澄疏批未下,掌令洪柱國呈辭,今日,以監察茶時之意,敢啓。傳曰,知道。
又以義禁府言啓曰,以本府金繼祥·金得賢·任翰重·金尙健·朴廷豪·張轍·金起男等議處公事,依回啓施行事,判下矣。金繼祥數字缺竝放送之意,敢啓。傳曰,知道。
以吏曹溫陽擧動時隨駕單子,傳于姜鎬曰,宗親府王子三員,慶平君想爲隨駕,前有遣史官傳諭之事矣。年齡,已高行路,病患,亦甚可慮。以須勿隨駕,安心留在之意,明日,遣史官傳諭。
宋時喆啓曰,擧動日字漸迫,同副承旨,旣已遞差,所當卽爲差出,而吏曹郞廳來言,判書李慶徽疏批未下,參判李尙眞在外,參議南九萬連日呈辭,不爲行公,不得參政云。參議南九萬牌招開政,何如?傳曰,依啓。判書,亦爲牌招開政,可也。
姜鎬,以禮曹言啓曰,曹啓辭,以去二月二十六日,左議政臣許積貞陵奉審後書啓,王后陵則不設莎臺·裳石,雖是國制,至於欄干石則無不排設,獨於此陵,闕焉,事涉未安,竊聞恭陵,亦不設欄干石,武石,初不排立,而人或言王后陵上,則或有不排處云。欄干石·武石排設與否,令禮官考出諸陵規例,而稟處事,蒙允矣。自本曹移文京畿監司,東西道各陵王后陵上欄干石·武石排設與否,使之一一奉審牒報矣。續接各陵參奉所報,只恭陵,不設欄干石·武石,此外他陵,皆設欄干石·武石,而敬陵則大王陵上,不設欄干石·武石云。蓋敬陵則德宗大王追崇之後,似不追設武石與欄干石,必非偶然,而恭陵石物則獨異於他陵。臣等有難臆度其所由,然今此貞陵欄干石,亦難追設,至於武石,則或可新造排置,而旣有不設之陵,則依舊無加,亦未爲欠。但陵寢莫重之事,臣曹不敢擅便,更議于大臣,稟處,何如?傳曰,允事,傳敎矣。議于大臣,則領中樞府事李景奭以爲,祖宗朝陵所欄干石·武石,旣有不設之處,禮官考見而陳達,則貞陵之制,可依而定之,伏惟上裁。領議政鄭太和,行判中樞府事鄭致和以爲,欄干石·武石,他陵旣有不設之處,則今於貞陵,仍舊無加,亦未爲欠,誠如該曹啓辭,無容別議,伏惟上裁。左議政許積以爲,臣之奉審貞陵也,見其不設欄干石·武石,不無未安之心,而曾聞他陵,亦有不設處。啓辭中,請考出諸陵規例而稟處者,意實有在矣。今者伏見禮曹啓辭,敬陵之不爲追設欄干石·武石者,亦非偶然云,則貞陵石物之難於追設,與敬陵無異。至於恭陵石物之獨異於他陵,雖未知其所三字缺爲可據之例。今此貞陵欄干石·武石,仍舊勿設,恐無欠於追遠之誠,伏惟上裁。大臣之議如此,上裁,何如?傳曰,依議施行。
宋時喆啓曰,今日爲政事命下矣。都承旨張善瀓,右承旨李翊,以病不來,同副承旨未差,廳中只有臣時喆及左副承旨姜鎬,右副承旨朴世城。兵批政廳,則朴世城,當以代房進參,姜鎬,亦以代房,當進吏批,而與吏曹佐郞尹深,有相避,不得進去,何以爲之?敢稟。傳曰,兵·吏批,兼進。
朴世城,以兵曹言啓曰,來初十日,禁軍習陣日次,當爲設行於沙河里,入直禁軍,除標信出用後,還爲入直之意,敢啓。傳曰,知道。
金澄,以工曹言啓曰,今此溫泉擧動西氷庫過涉時,御駕假修粧,一依丁未年例,結船四隻排木鋪板上,設把子之意,敢啓。傳曰,知道。
又以兵曹言啓曰,當日幼學兪應曾稱名人,自丹鳳門入來,差備門外擊錚,極爲駭愕,令攸司囚禁治罪。同門守門將朴文敏,常時不能禁斷雜人,以致闌入,亦爲非矣。推考,何如?傳曰,允。
又以宗簿寺官員,以提調意言啓曰,永豐副守沆,呈單本寺,以徵債事探問之故,親往洪時疇稱名人家,則時疇之三寸叔前僉使洪湛,無數叱辱,捽髮亂打,實是前所未有之事,據法推治云。卽招洪湛,覈問曲折,則對以沆爲徵私債,作挐倒家。果有言語間誚責之事,而至於捽髮亂打之說,全是虛搆云云,兩日相辨,終不歸一。槪以法理言之,沆以宗支之貴,初因徵債,親往閭家,與人相詰,已失體面,且損行檢,洪湛,雖不致打,若其詬罵,則不能自明,亦難免凌辱宗室之罪。沆與洪湛,竝皆推考,而湛則令攸司觀其緘辭,考律處之,何如?傳曰,允。
有政。吏批,判書李慶徽進,參判李尙眞在外,參議南九萬病,右副承旨朴世城進。以金澄爲同副承旨,兪瑒爲安邊府使,趙復陽爲刑曹判書,鄭華齊爲兵曹正郞,黃道平爲司圃別提,李三錫爲全羅都事,姜碩耉爲承文著作,柳頲爲司藝,李有相爲司成,朴增輝爲執義。
兵批,兼判書洪重普進,參判李時術疏批未下,參議尹飛卿進,參知金宇亨進,右副承旨朴世城進。以洪錫箕爲五衛將,金元瑋爲加德僉使,崔爲乶下僉使,柳後昌爲□□,李慶遐爲河耳僉使,吳始益爲翊贊,李立身·吳伯周爲僉知,權大運·李尙逸·李敏迪·睦來善·崔嵂·丁以規·趙益承·李胤宗爲副護軍,李後聃爲副司果,金重伯爲副司正。
下直,豐基郡守金啓光。
卯時,日暈右珥。辰時巳時,日暈兩珥。午時,日暈。未時申時,日暈兩珥。酉時,日暈。
吏曹判書李慶徽疏曰,伏以臣,猥忝匪據,百無善狀,尋常愧懼,若無所容。伏見前掌令申命圭上疏,則以睦來善事,攻斥政官,辭語甚峻,同僚以此引入,不敢行公,臣不勝瞿然之至。來善之新擬承旨也,臣適陳疏在家,同僚以私書,商議可否,臣亦以爲可矣。到今物議如此,淆亂官方之罪,臣豈獨免?凡有責罰,長官宜重,伏乞聖明,亟遞臣職,以謝公議,不勝幸甚。臣無任兢惶祈懇之至,謹昧死以聞。答曰,省疏具悉卿懇。卿無可嫌之事,安心勿辭,從速察職。燼餘
上在昌德宮。停常參·經筵。
藥房都提調臣許積,副提調臣張善瀓啓曰,日氣一向寒冷。伏未審此時,聖體,若何?臣等區區憂慮,敢來問安。答曰,知道。入診爲之。
洪萬容啓曰,大司憲朴長遠,執義朴增輝,掌令金得臣,持平趙聖輔·尹敬敎在外,掌令洪柱國呈辭,今日,以監察茶時之意,敢啓。傳曰,知道。
李翊,以都摠府言啓曰,今日,入直軍士中日習射,請出標信。傳曰,知道。
又以都摠府言啓曰,副摠管李之馧,刑曹坐起,進去晝仕,請出標信。傳曰,知道。
宋時喆啓曰,假注書許悏,身病甚重,不能察任。當此擧動迫頭之日,不可等待其差復,許悏改差,他假注書差出,何如?傳曰,允。
假注書閔黯。
當日爲政事,榻前定奪。
姜鎬,以侍講院言啓曰,卽見忠淸右道己酉式年文科初試榜目,則末端只書試官等職銜姓名,而不書臣字,殊無敬謹致察之意。忠淸都事李沃,沃川郡守沈攸,舒川郡守安命老,竝推考。傳曰,允。
又以弘文館言啓曰,今此擧動之時,本館書冊之要切者,當爲載去矣。所載馬匹,令兵曹磨鍊以給,何如?傳曰,允。
李翊,以兵曹言啓曰,擧動之日不遠,交龍旗捧持馬,當爲調習,依例出郊外試習之意,敢啓。傳曰,知道。
張善瀓,以宗簿寺官員,以提調意啓曰,故綾原大君家,以諺書呈單於本寺,蓋爲辨明其婢子勝如所出廷漢,非大君血屬,大君生時,明白處置之意,而單子,書以夫人柳氏着圖署。柳氏之坐其父逆律,奪封降爲妾事,明有仁祖朝受敎,則今此稱夫人呈單,極爲驚駭。其在國法,不可置之,其子中最長者,姑先從重推考,觀其緘辭,而處之,何如?傳曰,允。
內醫提調加出事,啓下。
有政。吏批,判書李慶徽進,參判未差,參議南九萬病,都承旨張善瀓進。
兵批,兼判書洪重普習陣進,參判李時術進,參議尹飛卿進,參知金宇亨進,右承旨李翊進。
吏〈批〉,以洪萬容爲承旨,洪重普爲兼判義禁,南龍翼兼同知義禁府,權格爲執義,趙世煥爲掌令,閔宗道·金德遠爲持平,李敏迪爲大司成,洪萬衡爲兼南學敎授,趙始久爲學錄,洪重普爲內醫加出提調,羅萬葉爲分差兼西學敎授,吳燦爲禮曹正郞,李翮爲內資主簿,尹鏶爲大司憲,姜碩耆爲奉常直長,柳英立爲奉常副奉事,康邃學爲直講,尹鏶爲吏曹參判,朴增輝爲輔德,尹敬敎爲文學,朴世城爲戶曹參議,趙壽益爲工曹參判,兪㯙爲大司憲。
兵〈批〉,以朴長遠·閔維重·朴世城·朴增輝·金得臣爲副護軍,趙聖輔·尹敬敎·元萬里爲副司直。
以左邊捕盜大將望單子,傳于李翊曰,訓鍊大將李浣除授。
李翊啓曰,昨日文臣試射時,吏曹佐郞尹深·金萬重,以被抄之人,俱爲不進,朔試射則例有罷推常罰,此則旣無前例,何以爲之?敢稟。傳曰,竝從重推考。
金澄啓曰,前左邊捕盜大將具文治所授數字缺大將牌,旣已還納,新除授捕盜大將李浣,卽爲牌招相換之意,敢啓。傳曰,知道。
張善瀓,以吏曹言啓曰,新除授成均館司成李有相,與本曹佐郞金萬重,有妻同姓三寸叔姪相避,而臣等專昧覺察,矇然擬望,至於受點,不勝惶恐。李有相,不可仍存其職,依例改差,何如?傳曰,允。
金澄,以司僕寺官員,以提調意啓曰,今此溫陽擧動時,應爲入把馬匹數,別單書入,而其中驛馬,則令兵曹依前例,直爲入把之意,敢啓。傳曰,知道。
司諫李秞疏批,省疏具悉。疏末事,當與廟堂議處,爾其勿辭察職。原疏未下。
卯時辰時,日有重暈,內暈有兩珥,外暈上有輩,色內赤外靑。巳時午時,日暈。燼餘
上在昌德宮。停常參·經筵。
李翊啓曰,內乘來言,今日及十三日間,兩日兩次旗軍洗馬爲之云,敢啓。傳曰,知道。
宋時喆啓曰,西壁承旨,翼日肅拜,乃是廳規,而右副承旨洪萬容,今日不爲出肅。當此擧動迫近之日,出納之地,不可暫曠,洪萬容,卽爲牌招察任,何如?傳曰,允。
傳曰姜鎬曰,左參贊上疏,以面諭事,答批矣。入來事,遣史官諭之。
金澄啓曰,左參贊宋浚吉來詣矣。傳曰,引見。
李翊,以御營廳言啓曰,本廳十二番後部屬中,右司忠淸道十哨兵,來四月二十五日,京中逢點,五月初一日,與十一番軍兵,當爲替代立番,本道監·兵使處,以此依前知會調送之意,敢啓。傳曰,知道。
又以兵曹言啓曰,溫陽擧動時,別雲劍,當以隨駕人員備擬,而隨駕人員之數不足,不得已依上年例,副望則以留都人員,竝擬以入之意,敢啓。傳曰,知道。
以宗簿寺安平守漹推考公事,傳于金澄曰,一字誤書事,傳敎矣。臣等更爲考見,則禧陵之禧字,以僖字誤書。臣等矇然捧入,不勝惶恐。元啓目則付標以入之意,敢啓。傳曰,知道。
慶尙監司沈梓狀啓,幼學鄭玄升等家出火事。傳于金澄曰,燒死人,令本道各別恤典擧行。
洪萬容,以義禁府言啓,以刑曹粘目,獻陵失火時入直參奉,移本府處置事,允下矣。參奉宋浚璟,方在陵所,依前羅將發遣,拿來,何如?傳曰,允。
姜鎬,以禮曹言啓曰,永寧殿·宗廟各室床排座面紙,不爲見樣別造,每以四張,付油芚二部,連接鋪排,長短大小不齊。此後,則令長興庫見樣,別造連六厚油紙,使無參差之患,而各祭時蠟燭之外,例用無臺鍮盞一雙,以致座面點汚渝色,今後,則令該曹別造燈盞鍮臺四十箇,俾無面紙渝色之弊,宜當,依此分付擧行,何如?傳曰,允。
執義權格啓曰,臣於頃日庭試時,未能製進,方在應推之中,勢難冒居臺席,請命遞斥臣職。答曰,勿辭。
掌令趙世煥啓曰,臣之至愚極陋,最居人下,前後忝竊,而無一言,緘默之誅,固知難逃,常竊愧懼,若隕淵谷,夢寐之外,新命又下,惶恐感激,罔知攸措。揆以分義,惟當奔走供職之不暇,而第念本府,方論前判書徐必遠,必遠果有立幟邪論,動擾儒賢之意,則其罪奚但削黜而止哉?竊惟必遠,自許狂直,觸事妄發,言雖失中,志則可恕,以此深罪,必至於削黜而後已,則得無太過乎?當此論議方張之日,偏見執滯,有難苟同,何敢一刻仍冒乎?請命鐫削臣職。答曰,勿辭。
金澄啓曰,執義權格,掌令趙世煥,再啓煩瀆,退待物論云矣。傳曰,知道。
又啓曰,大司憲兪㯙,持平閔宗道未肅拜,執義權格,掌令趙世煥避嫌退待,掌令洪柱國呈辭,持平金德遠在外,今日,以監察茶時之意,敢啓。傳曰,知道。
掌令洪柱國啓曰,國家登進儒賢,有所設施,朝野拭目,想望治化,而前判書徐必遠,敢於此際,首唱異論,熒惑天聽。設倉,是王者不忍人之政,而惜其財力,欲寢其役。貢物,浚一國生民之膏血,而莫念浮費,偏護奸民。其言之自相乖謬如此,而肆然無復忌憚,反以不忠二字,加之於大臣·重臣,終使儒賢,不安而去國。其識見麤悖,防賢病國之狀,不可不明辨而痛斥,以示好惡,以伸公議。請前判書徐必遠,削奪官職,門外黜送。掌令趙世煥,引嫌而退,不有公議,强執偏見,遊辭曲護,其習可惡。請掌令趙世煥遞差。新除授持平金德遠,時在全羅道都事任所,斯速乘馹上來事下諭。答曰,不允。遞差事及下諭事。依啓。
行大司諫姜栢年,司諫李秞啓曰,以前判書徐必遠事,論列累日,兪音尙閟,臣等竊惑焉。必遠,自恃偏見,肆然無忌,初以不忠之罪,橫加大臣,復以閭巷煽動之言,張皇立幟,使國事乖了,賢輔去朝。其言語無倫,乃至於此,群情之致疑,士林之齊憤,固其所也。若不深惡而痛懲,則國體不尊,公議不伸。請前判書徐必遠,削奪〈官〉職,門外黜送。以公山縣監鄭英漢加資改正事論啓,聖批以今此加資,非特充定闕軍爲敎,臣等竊未曉聖意所在也。兵使狀啓中所褒,只擧其充定闕軍而已,則軍額充定,乃守令職分內事也。慢不擧行者,惟當責罰而已,豈可以擧其所應行之事,施以不當施之賞乎?雖欲激勸,不無相當之典,濫超資級,實乖愼賞之道,恩命一下,物情皆駭,請還收公山縣監鄭英漢加資之命。諸駙馬第宅事,大臣旣已陳白,其意不但在於間架踰制而已。伏聞有牌招諸駙馬傳諭之命,臣等不勝慨然之至。聖上此擧,固出於親愛之至意,而大臣所論,實據義理之正當。法守所在,斷不可撓改,分義至嚴,亦不可苟處。本院所啓,實出公共之論,而未安之批,出於意外,恐非平心採納之道,亦非修明法制之意,群情缺望,公議益鬱。請還收諸駙馬第宅仍入之命。答曰,不允。
李翊啓曰,左議政許積,來詣賓廳請對矣。傳曰,引見纔罷,日勢已暮,氣亦欠安,未得接見,有所欲言,言于承傳色以啓。許積,口傳啓曰,擧動迫近,多有定奪之事,而其中最緊者,則慈殿所御駕轎馬。今日調習醫女,亦以爲不安,以馬駕轎,決不可矣。敢來取稟。傳曰,用人步替行。各官設食時,分三隊以饋事,分付兵曹。駕轎馬,亦爲隨行,可也。
金澄啓曰,臣伏見慶尙監司沈梓狀啓,則以護軍申錫蕃上疏中路閪失之故,其持去之人,至請境上梟示,上疏閪失,雖甚可駭,無非當斬之罪,而不計法律之如何,率爾馳啓,其處事之顚倒,莫此爲甚。請慶尙監司沈梓,從重推考,何如?傳曰,允。
上御養心閤,左參贊宋浚吉,引見。入侍,左參贊宋浚吉,同副承旨金澄,假注書閔黯,記事官洪萬鍾·申益相。宋浚吉所啓,臣數日來,膝痛猝極,不能運動,旣承召命,不敢不來矣。上曰,脚痛乎?浚吉啓曰,膝部酸疼矣。上曰,頃日,卿請先往溫泉,而予心缺然,玆欲面諭而留之矣。宋浚吉所啓,小臣,元非特被恩禮之人,猥蒙天恩,濡滯至此,進退俱無所據,臣恐溘然於旅邸,不惟臣之私情切迫,抑將爲薦紳之羞矣。上曰,病勢雖如許,今番則必欲留之矣。宋浚吉所啓,宋時烈,留以輔國,固宜,小臣則只合退死鄕里之意,前已畢陳矣。上曰,世子,只付宮奴數三人以看護。茲予必欲留而日開書筵,俾得敎誨。卿之去留,俟溫行往來後,議之爲可耳。宋浚吉所啓,世子體候,近復何如?上曰,體尙消疲,且厭食,而頃患似是時令,今將少愈耳。上謂金澄曰,賓客則趙復陽留都乎?金澄對曰,復陽留都耳。宋浚吉所啓,臣之有無,有似江湖浮鴈,去留俱無所關耳。上曰,今姑安心,因留待還宮後,從容相議而去就,未爲不可耳。宋浚吉所啓,留滯至此,本非臣意,而今之求去,非爲便適。暫欲歸掃先塋,病若少間,亦當去而復來耳。臣意則欲陪往溫泉,問安三殿,仍歸松楸,從容調病,庶可復來,不使臣宿計歸虛,是臣之望也。上曰,卿若同往,則世子無依着矣。欲留卿以輔之矣。宋浚吉所啓,如此寵命,臣不敢當,病勢如此,臣恐報國之無日也。金澄所啓,三殿行幸,國如空虛,群情皆欲留宋浚吉,以輔翼世子耳。上謂宋浚吉曰,日氣尙寒,卿病未差,尤不可歸耳。金澄所啓,昔漢高祖,出征黥布而强起,張良調護太子,今當引此義留之矣,宋浚吉所啓,金澄,引喩失義矣。張良繫漢家安危,臣何敢當也?又所啓,日氣如此寒冷,自上臨沐,不瑕有傷乎?上曰,溫泉,地氣薰蒸,不覺其寒冷耳。宋浚吉所啓,兩殿曾得收效,中殿臨沐,未知何如,而自上眼候如此,專精久沐,乃可收效,而三殿俱往,恐不得專精也。上曰,留溫日字,當過一朔,可以久浴矣。宋浚吉所啓,近來眼候,何如?上曰,凡人春來氣上,眼患每增劇耳。宋浚吉所啓,春至則旺木上升,例如此矣。上曰,語錄解之命跋,蓋有意矣。何以辭爲?浚吉所啓,此冊多錯亂,欲加校正,使南二星主之。心經發揮,退溪門人之所嘗考校,而亦多訛舛,故校正之役,令尹深主之。臣意則欲使南二星,略書顚末以爲跋,而向日筵中下問時,玉堂,不知此間曲折而誤對耳。臣,尋常書簡,亦不能如意,何敢作序跋也?上曰,當初校正,非委南二星也。使二星就判府事處以問矣。予意則必欲使卿作跋耳。浚吉所啓,臣少也,猶不如人,今老矣,到今思之,殆增嗟惋耳。又所啓,臣曾聞古規,副學秩嘉善者,或兼金吾堂上,則必許遞兼任,蓋經筵之官,不可兼帶刑獄之任也。往在仁祖朝,臣之妻父故判書臣鄭經世,累因特旨,除副學而或兼金吾,則必引古例得遞矣。趙復陽,以賓客,昨拜刑判,卽今賓客中,復陽,獨爲留都,而世子開筵時,賓客例爲入參,則仍帶刑獄之任,似爲未安。復陽本職,改差,何如?上曰,刑曹判書趙復陽改差。宋浚吉所啓,臣頃差祭官,往覲寧陵,念臣餘日無多,情欲一展謁而退,故自求差祭官矣。祭官奉審,固知非例,而情不可已。暫爲上謁,則石物事,看來可憫矣。上曰,何如?浚吉所啓,石物兩間,多有罅隙,而冬必大而春必小云。以臣淺見,冬時凍合,而春則土脈融解,春大而冬小,宜矣。今則反是,理殊難推耳。卽今以石灰塡之,此豈長久之計?且屛風石缺處,幾至四五處,或大或小,而皆以灰塡之,千萬世計,豈宜如是?金澄所啓,如以粉塗面矣。浚吉所啓,玆事重大,必須有大作爲之擧,可問于大臣處之,何如?金澄所啓,此事外間多言,補土時築土不堅之致云矣。以臣愚見,春日土氣上升,則石縫宜小,冬至凍合,則石縫宜大,理或然矣。宋浚吉所啓,卽今必須堅築,亦有所未安。或言爲鐵杵以築,則用人小而可得堅云矣。金澄所啓,屛風石之有缺處,亦未可知也。上曰,健元陵,石獨完好,他陵皆有此患,必是石理不好而然矣。宋浚吉所啓,臣欲遍謁諸陵以參考,而禮有未安,筋力且不逮而止矣。外議或以爲,不可不趁速改築,或以爲,事甚重大,徐徐以議,惟上裁度耳。且臣雖昧堪輿家,觀其地形,光明正大,且近先陵,於心安矣。似聞或有以遷陵之說投疏者,而見阻政院云,如此之言,切勿傾聽焉。上曰,遷葬,近來通患矣。又所啓,臣聞齋郞之言,本陵護軍闕額,多未充定。守僕亦無解事之人,每於祭享之時,借來於健元陵云。以事理言之,則本陵比於他陵,凡事宜擧,而今反若此,似當別樣檢飭矣。上曰,何以如是?誠極可怪。常規則守護軍充定時,必待參奉望報,而今此寧陵守護軍闕額,則以有根着人,自該曹特爲準數充定,守僕,亦以勤幹可合人,各別擇定。又所啓,國朝祭享,故相臣黃喜,定用素饍,雖有深意,草草四五器,只用豆腐·海藻及餠餌,論以事理,殊甚可疑。繼牲若難,雞牲亦可,以古人祭祀受福之語考之,似非得宜也。且山陵祭享所燭子,以蘆葦數箇,褁之以紙,塗以牛脂法油,名曰六燭,火旣不明,滅火後甚有臭。卽今士大夫家家明燭,祭祀所用,必求燭,獨於國祭,所用如許,殊未可知也。上曰,其在事體,殊甚未安。六燭自何時創用事,問于該曹以啓。又所啓,上年溫陽行幸時,敎以八道節行啓,文書浩大,雖未及一時擧行,而忠淸道前後啓聞者,斯速磨勘,褒賞之意,特爲分付,而至今因循,不爲擧行,事體未安矣。上曰,忠淸道節行人等所付文書,令該曹持議于大臣,趁今溫行前擧行事,分付,可也。又所啓,往在壬辰倭亂時,長城武人趙英圭,爲梁山郡守。古時,各道有衛將,英圭以兼衛將,聞變卽馳往東萊府,問于府使宋象賢曰,公將何以處身?象賢曰,惟有死耳。象賢復問英圭曰,君欲何爲?英圭曰,當從公耳。第吾有老母在任所,吾且暫還永訣,兼指避地而來耳。象賢,疑其托辭逃生,至期果來同死。其子廷老,爲復父讐而戰死,廷老得蒙旌褒之典,英圭未免見遺。臣之族人,曾爲梁山倅,梁山之人,至今稱冤云。且英圭,曾爲龍川倅,欲達音信於其母,撫犬而言,犬卽垂頭,若有解者。仍繫書其頸以送,數日後果受答而歸云。此亦孝感之致,其與宋象賢同死之事,載在故相臣柳成龍文集中矣。上曰,禮曹,想未詳其時事迹而然也。浚吉啓曰,取考其公事,則英圭事,禮曹元不擧論矣。上曰,此必因廷老而啓聞者,故英圭則不在擧論中耳。其時事迹,令該曹相考稟處。又曰,英圭之旣去復來,殊甚奇特耳。宋浚吉啓曰,此則已舊近者,故參議洪命亨,與故相臣金尙容,同死於江都,其時同死之人,皆蒙旌表,而命亨獨見遺耳。上曰,此與故相臣洪命夏爲族乎?浚吉對曰,疎族矣。金澄曰,死賊之人也。浚吉啓曰,想有公事,使之入啓,暫賜觀覽,則何如?上曰,其時事迹,亦令該曹,相考稟處。宋浚吉所啓,臣敢以南中鄕語,仰達矣。全州慶基殿前,有一碑,有龍頭,有臺石,獨未磨而樹之矣。全州興王之地,必是欲記事迹者,而至今闕焉,誠爲欠典矣。上曰,道臣已有啓矣。浚吉啓曰,臣每欲仰煩而未果,今始陳達矣。上曰,與卿語少異矣。壬·丁倭亂,守僕韓姓人,負影幀到于平壤行朝,宣廟嘉而授職。及其還都,未遑重安。光海時,始爲還安,此碑蓋欲記其事也。頃日筵中,皆以爲,守僕事,不可引而爲重,而立碑若欲記王迹,則咸興等處,亦無有,完山不必獨樹云矣。浚吉啓曰,全州,王迹所基,異於他處。撰述功德,樹之一碑,有何不可?至於守僕事,非臣所聞,此是枝葉語,何必引而爲重,小臣以立碑爲宜矣。上曰,此事爲之,似亦好也。又所啓,臣近聞仁同儒生,爲吉再書院,金浦儒,爲趙憲,密陽儒,爲金宗直請額,而該曹引例防啓云。此皆特立可考者,依其願賜額,爲宜矣。上曰,一人之祠,已有賜額者,不重許,例也。金浦儒疏,時未回啓矣。浚吉啓曰,密陽是金宗直本鄕,而宗直,文章冠我朝,又有功於斯文,吉再·趙憲,節行赫赫照人,而兩邑皆平日所居之地,不可無表章之典矣。上曰,仁同·密陽書院,竝令該曹特爲賜額。又所啓,頃聞南陽士人,以諸葛武侯是南陽之人故,因地名相符,據朱子臥龍崗立祀之義,創建書院,又以胡文定,亦係南陽人,故配以享之。尹棨,以本府使,死於節義,亦爲從享,而陳疏請額,士人之意以爲,□□書院事,用今年號,爲未安,故闕而不書入啓,而以違格,還出給矣。上曰,以他違格,非因此也。浚吉啓曰,渠輩疑以此,故更不敢呈矣。金澄曰,永柔亦有臥龍崗,諸葛書院,請額而蒙允矣。浚吉啓曰,其意可嘉,一體施行,宜矣。上曰,南陽書院亦爲賜額。宋浚吉所啓,臣矇不記憶,未知誰所陳達也。彼國出來之物,使之別貯,用於接彼人之事甚好,近年以來,因何不先施行也。上曰,冬至使所得也。近來別無廢閣不行之事矣。浚吉啓曰,此事甚好,自此以後,永依此爲之爲好矣。又所啓,頃日南九萬爲承旨時,以掌隷院事,有所陳達,宋相甚以爲好,近聞外議,以上不先快施爲欠耳。上曰,成牌使之限三年爲之,而九萬則隨卽爲之爲可,何必待三年云,而姑無不施行之事矣。浚吉啓曰,只聞其槪,而未詳其曲折,不能剖陳矣。又所啓,三殿擧動,旣已大定,且爲疾病而行幸,固不可遏也。第聞前日前導砲手,氣塞以死,想必疾馳而然也。上曰,近年別無死亡之事,初年擧動時,砲手四人,因誤食致病而死。予甚驚慘耳。浚吉啓曰,人旣致死,此言烏可免乎?自此以後,徐徐作行,致無此患,幸甚。上曰,一之已慘,豈令再死乎?宋浚吉所啓,臣之情勢,莫如歸去,而上敎勤懇至此,臣當退而看病勢爲之耳。又所啓,還宮當在何間乎?上曰,似在來月念間耳。金澄所啓,還宮之期,與科日相値,似有妨礙之弊,且監試文科,連在四五月之間,而文科放榜,在於六月念後,此是極農之節。遠方赴擧之人,不無廢農之患,退行於秋成後,以或便當矣。上曰,言于該曹,使之稟處。又所啓,昨以憲府之官皆在外方之故,特爲變通,差出他臺官矣。今日執義權格,又以文臣庭試時入庭不製,應被推勘,引避將遞。入庭不作,其類甚多,此後新除臺官,必有紛紜避嫌之擧。以此遞職,適足以中其願,擧動已迫,勢將難處,似當又有變通之擧矣。上曰,權格推考蕩滌,此後臺官,如以入庭不製引避,則勿爲捧入,稟處,可也。宋浚吉所啓,臣聞故相臣李厚源之言,老婢以遞都憲爲賀云。彼無知婢僕,亦以遞諫官爲幸,蓋以言或捧旨,未免被斥也。惟我祖宗朝,莫不虛心受諫,而至於英廟,人到于今稱之,願殿下,以此爲法,無使人有不盡言之歎,幸甚。燼餘
上在昌德宮。停常參·經筵。
有政。
下直,會寧浦萬戶姜胤昔,開雲浦萬戶成時夏。
卯時,日暈右珥。自辰時至申時,日暈。
藥房都提調許積,提調金佐明,副提調張善瀓啓曰,伏未審夜來,聖體,何如?擧動之日漸迫,臣等區區憂慮,敢來問安。答曰,知道。入診爲之。
忠淸監司狀啓,林川居人趙末立等十一名,過涉南塘津渰死事。傳于宋時喆曰,渰死人等,令本道恤典擧行。
李翊啓曰,新除授摠戎使朴敬祉命招,敎諭書·密符傳授之意,敢啓。傳曰,知道。
金澄啓曰,頃日文臣庭試時,入庭不作之類,除拜臺諫之後,以避推引避,則其避辭,勿捧啓稟事,昨於榻前玆已定奪矣。卽者持平閔宗道,以庭試時,適有難便之勢,不得入庭,方被推勘,來避矣。元不入庭,與入而不作者有別,而昨日定奪時,未及擧論,此避辭則捧入乎?敢稟。傳曰,一體爲之。
張善瀓啓曰,吏曹郞廳來言,臺諫有闕,政事,何以爲之?敢稟。傳曰,當日爲之。
又啓曰,兵曹判書洪重普,來詣請對矣。傳曰,入侍。
宋時喆啓曰,當日爲政事,命下矣。都承旨張善瀓,入診入侍。代房承旨姜鎬,與吏曹參判尹鏶,有相避。吏批政廳,何承旨進去乎?敢稟。傳曰,吏·兵批兼進。
吏批,判書李慶徽進,參判尹鏶上疏,參議南九萬病,右副承旨李翊進。兵批,判書洪重普,宮城坐起,進去。參判李時術病,參議尹飛卿服制,參知金宇亨進,右副承旨李翊進。
吏批啓曰,玉堂·春坊,今當差出,而擬望之人乏少,相避·外任,竝擬,何如?傳曰,允。
申命圭爲掌令,李慶億爲刑曹判書,李正英爲戶曹參判,尹鏶爲同義禁,趙復陽爲右參贊,宋以穎爲活人別提,李翊相爲校理,尹深爲副修撰,李端相爲副提學,朴世堂爲兼司書,李鼎基·朴世材爲領運監役,金鋿爲獻納,洪億爲持平。吏批下直。
趙復陽·李尙眞·趙世煥爲副護軍,宋奎濂爲副司直,尹深爲副司果。兵批下直。
以吏曹,貞陵重建廳堂上望單子,傳曰張善瀓曰,已有前例,吏曹參判尹鏶,仍差,兼察,可也。
金澄,以宗廟告祭獻官言啓曰,典祀官奉常寺判官石之珩,日晩之後,始爲來到,而大醉如泥,不省人事,決難察任,故使之退去,令吏曹卽爲改定,而差祭之官,如是縱飮,無非國綱不嚴之致,非但所見可駭,誠極寒心。石之珩,令攸司從重科罪,何如?傳曰,事極驚駭,拿問定罪。
李翊,以兵曹言啓曰,禁軍馬隊下馬上馬時,鳴囉·哱囉後擧行與否,詳問馬兵將官乃禁軍廳,則致晝停所,自兵曹傳令鳴囉後下馬,吹哱囉後騎馬,而摔鈸則帳幕收捲時,陣中私自爲之云云,故事目中,仍前磨鍊以入之意,敢啓。傳曰,知道。
金澄,以義禁府言啓曰,今此溫陽擧動時,凡侍衛等事,限江頭當如議磨鍊,則本府郞廳隨駕之數,慈殿擧動,左右考喧二員,大殿擧動,考喧二員,左右挾輦二員,中殿擧動,左右考喧二員,導駕二員,駕後二員,當直一員,本府留司一員,合而計之,則當以十五員,可得周旋,而本府郞廳,元數只十員,不足五員,令該曹假官差出,何如?傳曰,允。
金澄,以吏曹言啓曰,卽按禮曹移文,宣陵參奉權惀,初以貞陵參奉,換差本陵,卽以量田事,下去湖西,今過一朔,畢役未易。各陵齋郞,不可視以閑官,祭享及受香之時,多有苟簡,斯速入啓變通,以重陵寢守齋之任云。宣陵參奉權惀,量田之役,未易完畢,上來無期,則不可仍存齋郞之任,今姑改差,任事之人,亦不可無職名,送西付軍職,何如?傳曰,允。
金澄,以弘文館言啓曰,新除授校理李翊相,以北評事,時在咸鏡道鏡城府任所,經筵入番事緊,請斯速乘馹上來事,下諭。傳曰,允。
行大司諫姜栢年,司諫李秞啓曰,以前判書徐必遠事,論列已久,而兪音尙閟,臣等竊惑焉。必遠,自恃偏見,肆然無忌,初以不忠之罪,橫加大臣,復以閭巷煽動之言,猥煩天聽,使國事壞了,賢輔去朝,其言語無倫,乃至於此,群情之致疑,士林之齋憤,固其所也。若不深惡而痛懲,則國體不尊,公議不伸,請前判書徐必遠,削奪官職,門外黜送。以公山縣監柳榮漢加資改正事,論列已久,而未蒙允命,臣等竊不曉聖意所在也。軍額充定,乃守令職分內事也,豈爲以擧其應行之事,施以不當施之事乎?雖欲激,亦不無相當之典,而濫授資級,實乖愼賞之道,恩命一下,物情爲駭。請還收鄭榮漢加資之命。諸駙馬第宅不可仍入事,論列累日,尙靳一兪,臣等不勝慨然之至。聖上此擧,雖出於親愛之至意,而今日所論,不但在於間架踰制而已,則法守所在,斷不可撓改,分義至嚴,亦不可强處。其所以傳諭仍入者,適增其狼狽,而不徒有乖於義理之正當,亦非修明法制之意,群情缺望,公議益鬱,請還收諸駙馬第宅仍入之命。答曰,不允。
持平閔宗道啓曰,臣之庸陋,無一可取,推考蕩滌之命,出於意外,臣誠感激,若無所容,惟當奔走供職,庶效涓埃,而至於前判書徐必遠削黜之論,意見有相左處,不得不略陳焉。論事利害,本難歸一,人之見解,各自不同,必遠之意,以設倉爲大不便,則悉陳無隱,亦無不可,而投疏之際,不能下氣,直以不忠二字,加之於大臣重臣,語無倫脊,臺彈之發,乃其自取。原其本情,不過論國家計耳,至以妨賢病國,斷爲罪案,臣未知其穩當也。臣之謬見如是,旣不可苟同於此論,又不可仍冒於臺席,請命遞斥臣職。答曰,勿辭。
金澄啓曰,持平閔宗道,再啓煩瀆,退待物論云矣。傳曰,知道。
掌令洪柱國啓曰,國家登進儒賢,有所設施,朝野拭目,想望治化,而前判書徐必遠,敢於此際,首倡異論。設倉,是王者不忍人之政,而措其財力,欲寢其役,貢物,浚一國生民之膏血,而罔念浮費,偏護奸民,其言之自相乖謬如此,而肆然無復忌憚,反以不忠二字,加之於大臣重臣,終使儒賢,不安而去國,其識見麤悖,妨賢病國之狀,不可不明辯而痛斥,以示好惡,以伸公議。請前判書徐必遠,削奪官爵,門外黜送。持平閔宗道,引嫌而退,重論方張,相繼立幟,見非公議,前後何異?請持平閔宗道遞差。答曰,不允。遞差事,依啓。
午時,上御養心閤。藥房入診。
都提調許積,提調金佐明,副提調張善瀓,記事官姜碩昌·洪萬鍾·申翼相,請對入侍,兼兵曹判書洪重普,醫官李東馨·尹後益·金有鉉。許積進曰,日氣甚寒,猝然蒸鬱,不審聖體,若何?上曰,一向平安矣。許積曰,眼候,何如?上曰,此則到溫泉之後,當爲收效,日氣暖當午,便覺不平矣。仍命醫官診察。上曰,頃日擧動時,頗似有愈,而今不如前矣。許積曰,屢此陳達,誠爲惶恐,而內殿駕轎,甚已爲便,今已允從,極爲多幸矣。上曰,駕馬謂之不安,則雖難爲之。如其平安,則亦無不可矣。許積曰,玆事必出於萬全,若中路致傷,則內殿與慈殿,爲一行,事多憫慮矣。上曰,輦軍二百名,分爲三運,則似無狼狽之患矣。洪重普曰,二百名中,或有故,當添入二十名矣。許積曰,雖云省弊,弊有不可省者,殿下雖以已下視之。臣等,陪奉國母,必爲萬全計也。洪重普曰,以三哨抄出二百名,其餘二百名則留住,循環入直,可矣。上曰,此則入於節目中,可也。洪重普曰,前入節目,尙未啓下,有當改差否乎?上曰,行路節目,落漏矣。洪重普曰,禁軍之下,有之矣。上曰,禁軍下馬時鳴螺,坐食·上馬時,無鳴螺之事乎?洪重普曰,臨時啓稟矣。張善瀓曰,無鳴螺之事矣。洪重普曰,二吹騎馬,二吹之時,旣令騎馬,故不爲之矣。上曰,詳問以啓,可也。洪重普曰,外營軍士,習放於內中巡處,何如?上曰,不必習放,專習陣法,可也。洪重普曰,頃日觀武才時,金善鳴,以試射入格優等,除拜萬戶矣。善鳴,方在奪告身中,以前部將擧案,誠爲未便,而係是賞典,何以爲之?許積曰,此人,犯馬於闕下,臣適見之,送于刑曹,勘以奪告身。固是無識之致,在前試取之人,則有特爲敍用之規矣。上曰,然則敍用,可也。許積曰,頃日所達省減者,只爲省減者而言,至於水剌間卜馬,亦皆減之,此則雖不別爲磨鍊,而器皿則不可不輸運。臣之所陳者,乃是內出甲胄等物,亦令輸去,此甚不緊,願加惕念。水剌間卜馬,仍存,可矣。上曰,依爲之。許積曰,藥房何官,陪奉慈駕乎?敢稟。上曰,前者藥房中,推移爲之耶?許積曰,前有上敎,臣陪行慈駕矣。依丙午年例爲之,可也。許積曰,司僕官員判官,陪奉慈駕。僉正,陪奉大駕,而在於後列,不能看檢矣。上曰,駕轎之時,則司僕官員,在於內乘之中,可也。許積曰,擧動時,南船倉則自宣惠廳給價爲之,北船倉則使江民爲之事,定式擧行,何如?上曰,依爲之。金佐明曰,雖自宣惠廳給價,使繕工監爲之,宜矣。上曰,京畿都事,眼同爲之,可也。金佐明曰,擧動時御船引索所入生葛,分定於京畿各邑,其數過多,自宣惠廳量減,而分差繕工監役,必欲准得所請之數,故爲其事體之重,加定輸納,以遣郞廳,摘奸實入之意,分付矣。今聞監役官,欲掩其濫數磨鍊之失。葛索交股,倍大於前日所用者云,事甚未便。當該監役官,推考,何如?上曰,情狀誠爲痛惡,當該監役官,汰去,可也。許積曰,戶籍事目,使郞廳就問於大臣以啓,而領相之意以爲,郞廳就議未安,必待判尹出仕後,磨勘,宜當云矣。上曰,旣已問議於大臣,則佐貳之官,自當爲之矣。金佐明曰,在前守宮大將,以時帶扈衛大將爲之,故率領本廳軍官入直矣。如非扈衛大將,而有本衙門帶率軍官者,及元無帶率軍官之人,則何以爲之?上曰,有帶率軍官之人,則領其所帶軍官十員,入直常時,無軍官而爲此任者,則定給扈衛軍官十員,可也。洪重普曰,溫陽擧動時,精抄廳將官及旗手給料事,分付該曹,何如?上曰,依爲之。金佐明曰,似聞精抄軍,皆忠淸道之人。今此擧動時陪去,使之還家休息,趁期復來,則誠極便好。洪重普之意以爲,新口團束,欲習坐作擊剌云。此非對壘之時,一月不習,有何所損乎?上曰,何如?許積曰,金佐明,言于閤門外,臣意則以爲便好矣。上曰,依此爲之,可也。燼餘
金澄,以領左相言啓曰,史官來言,有新薦之人,願趁擧動前,合坐取才,臣等今日開坐,取才事,分付矣。昨夕,史官又來言,新薦者,趙根·吳挺昌·李潤朝三人,而兩人有故,只趙根,獨爲應講云。臣等申申以趁早來待之意,今朝待其講坐仕進,則應講之官,猝然有故,終不進來,使政府館客諸臣,旣會還罷,事理,豈容如是?近來翰林被薦之人,不卽就講,實爲新進之弊習,而至於趙根,臨時不進,以致傷損朝廷體面,尤爲可駭。趙根,爲先從重推考,何如?傳曰,事甚駭愕,先罷後推。燼餘
上在昌德宮。停常參·經筵。
下直,統制使李道彬,高山察訪李師德。
謝恩,輔德朴增輝,僉知柳俊百,司圃別提黃道進。
領中樞府事李景奭箚曰,蟄伏尸素,申飭歸虛,奉常都提調之任,伏乞爲先鐫遞,以爲警礪之地。
傳曰,統制使李道彬,引見。
應敎南二星,兼文學李端夏等疏曰,乞罷臣等本兼職任,仍治臣等之罪。
答領府事李景奭箚曰,省箚具悉。此非卿所知,卿何辭爲?安心勿辭。
院啓,具辭見上新除授獻納金鋿,時在忠淸道報恩地,請斯速乘馹上來事,下諭。答曰,不允。下諭事,依啓。
答應敎南二星,兼文學李端夏等疏曰,省疏具悉。爾等勿辭,從速察職。燼餘
上在昌德宮。停常參·經筵。
整理使閔鼎重出去。
下直,西生僉使朴恁,載寧郡守尹世新。
謝恩,吏曹佐郞洪萬衡,掌令申命圭,濟用正丁昌燾,護軍趙世煥,右參贊趙復陽,活人別提宋以穎,大司成李敏迪,副修撰尹深,西學敎授羅萬葉,兼敎授元萬里,翊贊吳始益,文學尹敬敎,持平洪億,刑曹判書李廢億,大司憲兪㯙。
吏曹參議南九萬疏曰,病勢危苦,決無時月回蘇之望,若不及今得遞,則□□號籲無所,必將重施罪罟,亟賜遞免,以幸公私。
守宮假注書柳譚厚。
藥房啓曰,雨雪之後,日氣寒冷,伏未審此時,聖體,若何?擧動已迫,憂慮轉切,敢來問安。答曰,知道無事。
原襄監司書目,冒死陳懇,乞賜鐫斥。答曰,省疏具悉。卿其勿辭,從速察職。
答副提學李端相疏曰,省疏具悉。爾其勿辭察職。
答吏曹參議南九萬疏曰,省疏具悉。爾其勿辭,從速察職。
答判尹閔熙疏曰,省疏具悉。卿辭至此,本職,一段勉副焉。
禮曹正郞曺致中,恭陵·順陵間僧舍延燒處,摘奸事,出去。
答吏曹參判尹鏶疏曰,省疏具悉。卿其勿辭,從速察職。
掌令申命圭啓曰,病伏餘喘,夢寐不到,又叨新命驚惶憫蹙,罔知攸措,而擧動已迫,臣之生死,有不敢䘏。乃敢扶曳詣闕,忍死祗肅,而不但病勢危綴,萬無供職之望,抑臣情勢,有難晏然者,紛撓之中,未免瀆擾,臣罪萬死。臣曾忝本職,疏陳瞽言,而聖批,以睦來善事,有所疑訝,且以其意可怪爲敎,此實臣疏語未瑩之致,不勝悚懍之至。大槪來善,曾於國慽,有與人爭娼之事,以此見廢,今至十餘年。蓋其爲人,則國言皆謂之怪妄,而其行事也又如此,此可以置諸左右乎?臣自聞此語,心常駭之矣,適於伊時,陞入銀臺,故略以所存於心者,及於疏末,而章奏所論,非如彈劾之文,又不欲畢露其說,以彰不韙之擧。只以見棄公議,不合在前,泛然下語,宜聖明之不能無致訝也。身爲臺諫,遣言不明,自致疑於君父,則墜落臺風,莫此爲大,臣決不敢一刻復據臺席。且頃日庭試時畏慢朝命,强起趁入,而大病未復,惟日作痛,神思昏范,未能應製,應被推勘,以此欲引避者,有稟處之敎。臣尤何所懍愓於心者?以此以彼,俱不可仍冒,請命遞斥臣職。答曰,勿辭,退待物論。
持平洪億啓曰,伏以臣之庸陋,最出人下,猥蒙聖慈,特加洪私,恩除連疊,授以華顯,心懷愧懼,夙夜靡寧。今茲新命,又出意外,臣誠惶悚,若無所容。非分之寵,決難承當,而不稱之譏,姑置無論,臣以正月朔試射時,旣被推緘,尙未畢勘,又於春塘臺庭試,未及製進,方在應推之中,何敢一刻仍冒乎?請命遞斥臣職。答曰,勿辭,退待物論。燼餘
辰初四刻,上奉慈殿,行幸溫陽溫泉,中殿隨行,次于果川。
姜鎬達曰,問安中使,來詣闕門外,請出開門徽旨。
申時酉時,日暈兩珥。夜自一更至五更,月暈。
江頭幕次引見時,左參贊宋浚吉所啓,李端相·朴世采,學術俱明,宜使出入書筵,使之或兼贊善,或兼進善,入參書筵。或不得如此,則特爲傳敎,使之別爲入講,則似好矣。上曰,兩人使之別爲入參書筵事,分付于留都承旨。燼餘
上溫陽溫泉擧動。
傳于張善瀓曰,在前隨駕百官書啓矣,近來不爲,事甚未安。今番則依前例,書啓。
傳于李翊曰,靑平尉沈益賢,福昌君禎],依丙丁例,慈殿別侍衛。
傳于李翊曰,上林苑,有數十餘人,俯視大內,極爲可駭。令兵曹爲先捉得後,令攸司囚禁治罪事,分付。
卯時,上萬安門出,仁政門外乘馬。
慈殿·中殿,同時出宮。
大駕出崇禮門,停船轎。越邊卜馬,乘馬轎。
李翊啓曰,內乘來言,捲窓取稟矣。傳曰,捲三窓。
別雲劍,檜原君倫,興平尉元夢麟,禮曹參判南龍翼,福平君㮒。豫差,戶曹判書閔鼎重,吏曹判書李慶徽。雲劍差備二望,蘇明宇·睦載元。豫差,金後彭·閔邦佑。偃月刀差備,李時曄·許術·朴廷豪·奇廷遇。豫差,朴惟亨·朴維溟。宣傳官,申鎰·尹淑·李碩馪·盧瑀·李思訥。內醫院都提調,許積。提調,洪重普。副提調張善瀓。御醫,李東馨·權愉。內醫,金立誠·金顮。鍼醫,崔有泰·尹後益·金有鉉·李應斗。隨駕百官,宗親府,樂善君潚,檜原君倫,福昌君禎,福平君㮒。領議政鄭太和,左議政許積,靑平尉沈益顯,興平尉元夢鱗,判義禁洪重普,同義禁南龍翼,都事李得然·金秋萬·呂端齊·洪應元,吏曹判書李慶徽,佐郞金萬重,戶曹判書閔鼎重,正郞鄭載厚,禮曹參判南龍翼,佐郞李壽曼,兵曹判書洪重普,參知金宇亨,正郞金夏梴,佐郞金興·金載顯,刑曹參判李之馧,佐郞尹松,執義權格,掌令洪柱國,監察許澂·李循先,大司諫姜栢年,政言申晸,弘文館副校理李敏敍,副修撰金萬均,尙瑞直長任以道·韓相夔,假官武兼柳重光·李健承,文院權知,副正字兪樟,左通禮李明傳,右通禮蔡之沇,兼引儀沈再昌,假引儀鄭至,司饔主簿趙宗冕,奉事韓志遠,尙衣別提任湜,司僕僉正鄭載岱,判官朴崇古,天文敎授宋信龍·尹省吾,奏時官姜宇基·韓相信·金時顯,捄療官李應達,惠民署參奉金益輝,都摠管金佑明·閔廷鶱,副摠管靈恩君涵·蓬山君烔信·鄭韺·李之馧,經歷權克中·韓世弼·李挺然·申㙉,宣傳官閔鏞·趙國均·閔涵·元振洙·柳德三·金南白·趙夏亨·韓以蔓·朴鏛·韓公俊,御前吹螺赤,朴都致等三十一名。馬兵別將李旰,哨官朴宣興·南宮燮·崔良弼,挾輦千摠成釴,把摠趙相周·李道一,哨官閔周觀·李淰·張信立·李器晩·閔昌胄·辛大謙·慶宏,知彀官陳承吉·崔重卓,旗牌官成禮端·朴守仁。挾輦軍七百名,馬兵三百名,別武士二名,雜色軍一百四十四名,卜直軍一百四十七名。禁軍列將具文治,左列將李東相,中列將洪重享,右列將鄭德謙。禁軍三百五十人,堂上軍官八員,巡令旗手十名,軍牢手十名,吹打手十九名,旗手十名,卜直六十七名,三列旗鼓手六名,軍牢手六名。御營中軍朴而瞻,別將李檳,千摠李世選,把摠羅八紀·柳重起,哨官李尙植·朴時敏·李煌·盧頊·金稷·牟有秋·白益坤·申澤·李受徽·鄭健立·朴縝,以上領兵。把摠崔亨運·李行益,哨官尹墺·李文矩·權震錫·鄭之彩·朴長世·尙仁詹·李受恒·孫曄·趙之頗·孟時興·金應立·鄭載濟·崔應俊·魚震成·尹堪·李東榏·朴承薰·梁偕·田稶·李弘璧·金鼎成·李廷翼·趙英漢·李義業·朴時獻·禹弘明·李櫶·李後泌,以上不領兵,馬步軍兵一千七百四十五名。
大駕江頭入幕次後,政院·玉堂問安。答曰,知道。
傳于李翊曰,乘船砲,取稟發落後爲之,例也。今則何以徑先放砲乎?李翊啓曰,大駕入幕次後,軍器寺官員,來稟放砲,紛擾之中,誤以爲發落已下,揮袖促之,先自放砲矣。又啓曰,軍器寺當該官員,乘船砲取稟後,不待發落,先自放砲,極爲非矣。請命推考。傳曰,允。
張善瀓啓曰,左參贊宋浚吉,來詣請對矣。傳曰,引見。
江頭幕次入侍,都承旨張善瀓,假注書閔黯,記事官李寅煥·申益相。
宋浚吉啓曰,輿衛臨江,怱忙雖極,而欲有所陳達,敢來請對矣。臣之情勢病勢,只宜歸死田園,而自上懇留,責以調護世子,臣固自知無以承當,而顧臣分義,不敢不留矣。李端相·朴世采兩人學術,宜使出入書筵,或兼贊善,或兼進善,隨堦以帶,俾得進講,必有所益。或不得如此,特下敎,使之別爲入侍世子,亦可耳。上謂張善瀓曰,此兩人,使之別爲入參書筵之意,分付于留都承旨。又啓曰,行宮到溫泉後,道內有學行人,立宜趁卽招聘,別加慰諭上送,使之都聚京中,是第一務耳。又啓曰,臣聞船倉監役官,以曳船繩太大事,繕工提調,入啓請罪,而自上吏之汰去耳。臣以爲,繩之欲大,不過重其事,有何可罪?且此事少有曲折云,而忙遽中不能條達。曳船繩,目今可見,其大小,不言而可知矣。上曰,試言梗槪,如何?慈駕到軍門外,諸臣退出,自上出次祇迎。傳曰,左參贊使之留待。
慈殿·中殿入幕次後,藥房·政院·玉堂問安。答曰,知道。大殿,藥房問安。答曰,知道。
傳于張善瀓曰,左參贊,更爲引見。
左參贊宋浚吉引見時,入侍,都承旨張善瀓,注書姜碩昌,記事官李寅渙·申翼相。
賓客闕員,後日開政時,以在京人差出事,榻前定奪。
船倉監役官李稹汰去傳旨,爻周,更捧推考傳旨事,榻前定奪。
持平洪億啓曰,臣於昨日召牌之下,旣遞,特出於格外,晏然承命,有關廉隅,茲未祗赴矣。卽聞物議,以臣欲避陪從,不赴嚴召,同席之間,至有云云。雖使此行,少有所害於身,當行之人,義不敢辭,況此陪扈往還,有何厭憚之事,而敢生一毫圖避之心乎?臣雖無狀,決不爲此,而人之不諒,胡至此也?臣旣聞此言,不可一日仍冒臺席,請命遞斥臣職。答曰,勿辭。
持平金德遠啓曰,臣之庸陋,最居人下,不意茲者,遽叨新命。中路承召,惶感罔措,而當此行幸之日,不得不冒昧出謝,臣猶自愧,人謂斯何?臣於今朝肅謝後,出就依幕,而適有式暇,不得與同僚行相會禮矣。同僚,以本府隨駕之員,互相推諉之故,將欲論啓,還爲停止云,臣聞來,不勝瞿然之至。本府規例。持平二員中,自可推移隨駕,則臣新自外來,雖未及往復停當,推諉之責,臣亦難免,同僚之欲爲論啓,固其宜矣。揆以廉隅,決不可晏然在職,而嚴鼓已鳴,玉輅將發,急遽之間,無暇自列,今始來避於江所,臣罪至此,益無所逃。臣何敢一刻苟冒?亟命遞斥臣職。答曰,勿辭。
金澄啓曰,持平洪億·金德遠,再啓煩瀆,退待物論云矣。答曰,知道。
午時,擧動渡江。未時,動駕。申時,到果川行宮。
慈殿·大殿·中殿,藥房·政院·玉堂·二品以上問安。答曰,知道。
王世子,送弼善處所,三殿問安。答曰,知道。
李翊,以檜原君倫言啓曰,國忌·私忌,書諸本院壁上,每於供上捧入之日,相準以入,而如此擧動之時,則色吏,謄出壁上所錄而來,自是例規,而今日供上捧入時,考其謄紙,則十七日私忌,不爲載錄,故因以常饍捧入矣。卽者因承傳色所傳,始爲覺悟,當該色吏落漏不書之罪,殊極可駭,令攸司囚禁治罪,而臣亦難免不察之失,惶恐待罪。答曰,知道。勿待罪。
張善瀓,以司饔院都提調言啓曰,臣隨駕到此,卽聞今十七日,是私忌,而本院該吏,不爲致察謄來,以致供上,誤捧常饍,事甚驚駭。監饍提調,旣以此待罪,因請治罪該吏,而前站素饍封進之邑,旣不豫知,則必有窘急未備之患。令京畿監司急速分付振威站,使之隨所備封進。忠淸監司處,亦以此意,撥上行會,何如?傳曰,允。
執義權格,掌令洪柱國啓曰,國家登進儒賢,有所設施,朝野拭目,想望治化。前判書徐必遠,苟有所懷,則身旣與聞朝政,從容商確,務得其中,未爲不可,而猝然投疏,必欲售其已見,至以不忠二字,橫加大臣,以致儒賢,不安而去國。群情之憤激,國體之傷損,莫此爲甚。其自稱狂妄肆然無忌之罪,不可不痛懲。請前判書徐必遠,削奪官爵,門外黜送。持平洪億·金德遠,引嫌而退,二鼓將下,猶且遲回,旣有物議,旋自張皇,前後所爲,俱涉無謂。請持平洪億·金德遠遞差。答曰,不允。遞差事,依啓。
行大司諫姜栢年,正言申晸啓曰。具辭見上答曰,不允。
李翊,以兵曹判書洪重普口傳啓曰,明日擧動,當宿振威,而振威距此三息程也。挾輦軍六百名中四百名,依前例,開門後,卽爲先送,二百名則待于沙斤晝店,二百名則待于安寧晝店,以爲分運替行之意,何如?傳曰,允。
又啓曰,頭局·尾局,何以分排乎?敢稟。傳曰,頭局,以馬軍爲之。尾局,以步軍爲之。
金澄啓曰,百官就次之意,敢啓。傳曰,知道。
李翊啓曰,兵曹郞廳來言,風勢甚亂,禁火之意,敢啓云矣。傳曰,知道。
又啓曰,訓鍊都監將官來言,閉門吹後,懸燈起火,人定後,刁斗之意,敢啓。傳曰,知道。
辰時,上御船所。左參贊宋浚吉,引見。
入侍,左參贊宋浚吉,行都承旨張善瀓,記事官姜碩昌·李寅煥·申翼相。請對入侍,兼兵曹判書洪重普。宋浚吉啓曰,前者所用杻木·生葛,皆腐傷無用,故當該監役官,使人擔負,親往禮判家,則禮判適出他,不得見之。又往工判家見之,則自工曹分定以捧,其所謂欲掩濫數磨鍊云者,大非實狀矣。其爲如是,則何以能行乎?上曰,然則,當該監役官汰去傳旨,勿捧,先捧推考傳旨,可也。上曰,世子獨爲留在,本院之官,亦皆年少,每事,使之就問於贊善處爲之矣。浚吉曰,臣猥承不敢當之命,臣敢不竭死生之力,仰體聖敎乎?張善瀓曰,春坊之官,方以祇送,來在船所,此言分付以送,何如?上曰,依爲之。宋浚吉曰,臘月雷,三月雪,非常之變也。頃日雪下非時,所見大慘。古語云,吉凶悔吝,生於動,此乃動之機會也。吉則一也,凶甚多,自上若惕念於此,則豈不轉災爲祥乎?張善瀓曰,宋浚吉之所達,明白剴切,願上惕念而採用焉。上曰,時氣失節,以致如此矣。宋浚吉曰,時氣之失節,豈有如近日者乎?今此擧動,誠千萬不得已之擧,一路元無弊端云者,非實事也。自上有弊,不待臣言,而此爲哀矜惻怛處也,願加聖意。洪重普曰,御營軍,待御船擧碇後發行乎?敢稟。上曰,去碇砲後,有行船砲矣。洪重普曰,頭局,何以爲之?敢稟。上曰,渡江後爲之,可也。宋浚吉曰,願思應天之道,三殿一時擧動,速收神效,是臣區區之望也。張善瀓曰,賓客,只有趙復陽留都,閔鼎重,以整理使下去,闕員,速爲差出,宜當矣。上曰,到溫陽後,待政差出,可也。張善瀓曰,昨見春坊官員,偶然說及書筵停止已久,未知將來,何以爲之耶?上曰,幾已差復,而咳嗽之症,猶未盡祛。數日後,書筵,雖不得爲之,召對,當爲之矣。宋浚吉曰,當此擧之日,世子獨留,數開書筵,則群下之聳動,何可量哉?第擧動後,若爲書筵,則當於何處爲之乎?上曰,以擇便近之處,爲之矣。退出後,因爲行船。燼餘郞廳李基德校正。郞廳南雲老書。
上次于振威行宮。
藥房問安。大王大妃殿答曰,知道。世子宮答曰,知道。
政院·玉堂·二品以上問安。大王大妃殿答曰,知道。世子宮答曰,知道。
夜自□更至五更,有霧氣。
宋時喆,以都摠府郞廳來言,達曰,闕內各處入直軍兵,巡檢之意,敢達。答曰,知道。燼餘
上在果川行宮。卯時動駕,慈殿·中殿同時動駕,三殿,藥房·政院·玉堂·二品以上問安。答曰,知道。
張善瀓啓曰,通禮院官員乘轎,誤以乘輿啓達,請命推考。傳曰,依啓。
李翊啓曰,訓鍊都監將官來言,開門三吹之意,敢啓。傳曰,知道。
大殿,辰時到沙斤晝停所。慈殿·中殿,同時到晝停所。
三殿,藥房·政院·玉堂問安。答曰,知道。
三殿,午時動駕,未時到安寧晝停所。
三殿,藥房·政院·玉堂問安。答曰,知道。
雨。
傳曰,兵判,引見。
入侍,兵曹判書洪重普,右承旨李翊,假注書閔黯,記事官申翊相。
上曰,雨勢如許,軍兵中持雨具者,幾何?洪重普曰,馬軍則有雨具,步軍則有軍幕,姑可避雨耳。且軍兵在沙斤,已作晝食,前路不遠,必免飢困之患,隨所來,隨卽發送,何如?兩殿擧動,到作門外,引見姑罷。
兩殿入幕次後,傳曰,兵判又爲引見。入侍,兵曹判書洪重普,承旨李翊,假注書閔黯,記事官李寅煥·申翼相。上曰,雨意未已,欲爲暫留,觀勢前進,而雨若不晴,日勢又暮,則事極狼狽,如何?洪重普曰,稍觀一兩時,以動駕似宜,而左相之意,則雨晴未可必,野次住駕,不可久留,不如趁速動駕云矣。上曰,步軍有軍幕,姑可避雨,馬軍皆有雨具乎?殊可慮矣。軍兵入幕,如可避雨,暫爲遲留,如不可避,去留無異,不如趁速發行,卿出問于諸軍兵以啓。洪重普退出後,口傳啓曰,出外問于御營大將及諸將官,則皆以爲,軍兵入幕,姑得避雨,而雨勢不止,開霽難必,前路且不遠,群情皆願趁速動駕,馬軍且皆有雨裝云矣。傳曰,步軍爲頭局,速爲發送,少免沾濕之患,可也。
傳于李翊曰,排設帳幕,爲雨沾濕,輸運爲難云。兵曹與司鑰相議,給馬運去,以及于明日晝停所之意,分付,可也。
傳于李翊曰,挾輦軍,亦爲先送。
未時,動駕。
雨少晴。
申時,大駕到振威行宮。慈殿·中殿,同時到振威行宮。
三殿,藥房·政院·玉堂問安。答曰,知道。
備忘記,慈殿及內殿出宮時,應入差備,例以內官差定,則其中內官李迎浹,謀避不來,以致顚倒云,事甚驚駭,拿問定罪。
三殿,藥房·政院·玉堂夕問安。答曰,知道。
張善瀓啓曰,吏曹郞廳來言,臺諫有闕,政事,何以爲之?取稟。
執義權格,掌令洪柱國啓曰,具辭見上,請前判書徐必遠,削奪官爵,門外黜送。三殿遠幸,乘輿已駕,陪從應行之員,雖有大段難安之情勢,亦不可顧,而前持平洪億,過引不當引之嫌,擧動只隔一宵,而初不承牌,旣極未安,翌朝出避,政院不捧之後,則更無可諉之事,而連辭瀆擾,必欲圖遞,遷延臨迫,竟無行意,事之可駭,莫此爲甚。前持平金德遠,自其任所,登程已久,雖未知有何事故,而擧動之日,始爲肅謝,已涉怠慢。目見事勢之如許,□□洪億之自處,嚴鼓已動,猶自推諉,聽聞寒心。僚議已發,而急遽之間,未及論啓,則爲兩人者,所當縮伏以竢,而乃敢偃然出班,又爲引避於天聽,尤可異也。雖欲費辭辨明,亦何得以自解也?其不識體,各自圖便之習,不可不懲,豈但因其處置遞差而止哉?請前持平洪億,罷職不敍,前持平金德遠罷職。凡臺諫傳啓,承旨捧給注書,淨書以入,例也。前持平洪億·金德遠等,各自引於船所,怱遽之際,未及傳書,則差待宿所書入,而臺諫隨來聽批,未爲不可也。有何大段緊急之事,而乃以草本,直爲入啓?揆諸事體,殊甚未安。其率爾妄作之失,不可以倉卒之故,置而不論。請當該承旨·注書,竝推考。答曰,不允。洪億·金德遠從重推考事,依啓。
行大司諫姜栢年,正言申晸啓曰。具辭見上答曰,不允。
李翊啓曰,洪億·金德遠從重推考事,命下矣。臺諫方以洪億,罷職不敍,金德遠罷職論啓,推考承傳,不得捧入之意,敢啓。傳曰,知道。
大殿在果川時,李翊啓曰,內乘來言,捲窓取稟。傳曰,捲三窓。
李翊啓曰,訓鍊都監將官來言,閤門吹後,懸燈起火,人定後刁斗之意,敢啓。傳曰,知道。
傳于李翊曰,振威站來時,軍兵多顚頓路傍者,皆無事入來耶?問啓。李翊啓曰,問于御營大將柳赫然,則昨日雨後路濘,艱於行步,在安寧站,因天雨隨來隨發,故或未能取食而來,以致如此,而非有大段致傷,陸續追到,有一名在果川站傷足,使之追來,而時未及到矣。
訓鍊大將李浣,同日卯時成貼狀啓,去夜宮墻內外各營宿衛,及都城九門·城外十處,把守·巡邏,竝只無事爲白乎,內外入直軍兵各一百名式,事目啓下爲白有矣,局出身段,三局通共一百七十四人,勢難準百名入直乙仍于,依前例每局以時存數,入直爲白乎旀,馬兵六哨段置,皆未准哨額是白兺不喩,隨駕馬兵三百,卜直六十名定送,留都,只一百九十三名是白乎等,以分三番,每番五十名式南營入直之意,竝以馳啓爲白臥乎事是良爾,詮次善啓向敎是事。
領中樞府李景奭,判中樞府事鄭太和,禮曹判書金佐明等,同日卯時成貼狀啓,大王大妃殿·世子宮問安,安寧敎是白乎旀,宮城內外宿衛無事爲白齊。去夜闕內別巡,則東所入直□將安鏡,外巡將則副護軍朴希閔·洪處大,監軍則兵曹佐郞趙昌期,都摠府經歷愼亨胤等差定,使之受牌分巡爲白乎旀,軍營及各處把守·巡邏·夜禁等事,各別嚴飭爲白臥乎事是良爾,詮次善啓向敎是事。
訓鍊大將李浣,同日卯時成貼狀啓,去夜宮墻內外各營宿衛,及都城九門·城外十處把守·巡邏,竝只無事爲白臥乎所事是良爾,詮次善啓向敎是事。
左承旨宋時喆,左副承旨姜鎬等,同日卯時成貼狀啓,闕內無事爲白在果,兵曹,今十六日一二所巡將行巡無事單子,烽燧無事單子,觀象監霧氣單子,全羅左水使鹿島萬戶金萬鍾到任事狀啓一度,合四度段,監封上送爲白乎旀,副提學李端相,前進善朴世采等,依榻前定奪牌招,則李端相不進乙仍于,推考傳旨,依例正書上送爲白乎旀,朴世采段,時在高陽地是如爲白乎等以,緣由竝以馳啓爲白臥乎事是良爾,詮次善啓向敎是事。
上在溫陽行宮。
姜鎬達曰,問安中使,來詣闕門外,請出開門徽旨。
藥房問安。大王大妃殿答曰,知道。世子宮答曰,知道。
姜鎬,以兵曹郞廳來言,達曰,闕內各處入直軍兵,巡檢之意,敢達。答曰,知道。
自昧爽至辰時,有霧氣。夜四更,月暈。五更,月犯氐東南星。燼餘
上在振威行宮。
卯時動駕。慈殿·中殿,同時動駕。
李翊啓曰,訓鍊都監將官來言,開門吹之意,敢啓。傳曰,知道。
又啓曰,訓鍊都監將官來言,先運挾輦軍出送之意,敢啓。傳曰,知道。
三殿,藥房·政院·玉堂·二品以上問安。答曰,知道。
李翊啓曰,內乘來言,捲窓,取稟。傳曰,依昨日例爲之。
傳于張善瀓曰,政事,明日爲之。
校理李敏敍,修撰金萬均,駕前請對,李敏敍等啓,昨日行幸,路程旣遠,勢不可遲遲,而但驅馳太疾,事甚未安。答曰,昨日雨意未已,故爲慮陪從之沾濕,使之暫驅耳。又所啓,驅馳之際,儀物顚倒,陪從失序,軍兵亦多顚頓路傍者,此豈人君擧動之儀哉?且邑居人民所聚,有關觀瞻,而邑居五里程,則疾驅殆甚,尤爲不可耳。金萬均所啓,駕轎疾驅則安穩,例也。太僕之官,必欲疾驅以免己責,若非自上傳敎,必不欲緩行矣。且昨日軍兵顚頓者,或就田間,或就橋下人所不見處而僵臥,未必非詐,而若以此而不爲緩驅,則必至傷人矣。金澄所啓,內官李迎浹,有拿問之命,而迎浹,不爲隨駕。分付于留都金吾,何如?上曰,允。
李翊啓曰,兵曹郞官來言,頭·尾局,取稟矣。傳曰,馬軍爲頭局,步軍爲尾局。
辰時,大駕到素沙晝停所。慈殿·中殿,同時到晝停所。
三殿,藥房·政院·玉堂問安。答曰,知道。
巳時動駕,午時到茅山晝停所。慈殿·中殿,同時到晝停所。
三殿,藥房·政院·玉堂問安。答曰,知道。
李翊,以兵曹判書洪重普言啓曰,挾輦砲手六百名內,二百名,先送溫陽,以爲作門之地,四百名,使之扈衛而行。慈殿挾輦軍一百名,前則分三番遞行,而今則前路只是一息程,合番扈行,何如?傳曰,知道。
領議政鄭太和,左議政許積口傳啓曰,大駕纔入幕次後,臣積,在後班而來,聞尾局有放砲聲,極爲驚駭。使人査問,則御營軍一人,爲取田禽而放砲云。此因無知之致,事係重大,常時不敎之罪,不可不論。大將,推考,其哨將官,使之査治,何如?傳曰,將官使之放砲乎?所謂田禽,何禽也?又啓曰,非將官之令也,渠自爲之。田禽則乃雁鳥云矣。傳曰,大將在後,容有不知之理,哨官在處,要不過數十步許,豈有不知之理?大將,推考。將官,使之査覈處置。
領左相,又爲來詣,口傳啓曰,臣等初問於御營廳敎鍊官崔英達,則對之如右,故大將及哨官,啓稟請罪矣。敎鍊官韓汝信,又以大將之意來言曰,大將在後陣,見鴈陣滿田,以爲擧動在前,而砲聲想未及聞也。使前導砲手落後,試放一鴈而來矣。敎鍊官崔英達恐罪及大將,不免詭對云。然則罪在大將,無干於哨官事。哨官査治之命,似當還收。大將之罪,伏惟上裁。敢啓。傳曰,大將之事,極爲非矣。然而其卒,非行伍軍也,乃大將自帶率者,使之落後放炮,似無大段可罪,姑先推考,以觀其緘辭處之,如何?仍傳曰,口傳言語,未能詳細。兩大臣引見,入侍,領議政鄭太和,左議政許積,承旨李翊,假注書閔黯,記事官李寅煥·申翼相,鄭太和所啓,臣則先來,未及聞知。左相在後班聞之,極爲驚怪。到晝停後査問,則敎鍊官崔英達,對之如上。追後敎鍊官韓汝信,來傳大將之言曰,是事,大將自爲之也。大將雖無紀律,豈有其軍卒放炮而不知者也?大將,偶見鴈陣在田,意謂擧動已遠,聲未及達,率爾使前導一人,落後放炮,罪實在大將云矣。許積所啓,臣在後班,忽聞後陣中炮聲,心甚驚怪,駐馬以問,而見烽燧在近,無乃應變炮耶?又思之,應變炮則大駕過時爲之,且無告課之事,亦非應變炮也,及後聞之,則如此耳。上曰,應變炮者,何也?鄭太和所啓,監司巡行時,若過烽燧處,則一邊告課,一邊放炮,以示無變故之意,名曰,應變炮也。上曰,此非陣中行伍軍也。乃大將帶率者,似有分揀之道,故姑先推考矣。鄭太和所啓,此雖出於無知妄作,事係重大,在外群情,皆以推考爲輕,而擧動正時臨迫,到溫泉行宮後,商量議罰,似好矣。許積所啓,柳赫然,年雖老而心尙少,常時好觀武藝以較精粗,今日又作此妄擧耳。然事體重大,到溫泉後,徐議其罰,何如?上曰,到溫泉後議罰,可也。兵曹判書洪重普,亦爲請對入侍。
校理李敏敍,修撰金萬均請對。上曰,若非緊急事,到溫泉宿所後入侍,可也。
大駕,未時動駕。申時到溫泉行宮。慈殿·中殿,同時到溫泉行宮。
三殿,藥房·政院·玉堂問安。答曰,知道。
三殿,藥房·政院·玉堂·二品以上夕問安。答曰,知道。
李翊啓曰,百官就次之意,敢啓。傳曰,知道。
金澄啓曰,兵曹郞官來言,諸色軍兵,各歸信地云矣,敢啓。傳曰,知道。
張善瀓啓曰,臣自今日爲始,藥房直宿之意,敢啓。傳曰,知道。
以晝停玉堂上下番請對,傳于金澄曰,若非急事,到溫陽更稟事,傳敎矣。卽今玉堂上下番來待矣。傳曰,困倦頗甚,所懷書入,金澄啓曰,玉堂請對矣。傳曰,所懷書入事,命下矣。言于玉堂,則以爲,明日更爲來待云矣,敢啓。傳曰,知道。
李翊啓曰,兵曹郞廳來言,京驛馬及京畿驛馬,放送之意,敢啓。傳曰,知道。
傳于李翊曰,輦陪軍,有給送之物,依前例給送,可也。
李翊,以兵曹言啓曰,輦陪軍,到行在所後,卽爲放送事,旣已定奪矣。以來月十三日,齊到逢點之意,分付後,給料放送,何如?傳曰,知道。
行大司諫姜栢年,正言申晸啓曰,具辭見上請前判書徐必遠,削奪官爵,門外黜送。請還收諸駙馬還入之命。答曰,不允。
執義權格,掌令洪柱國啓曰,具辭見上請前判書徐必遠,削奪官爵,門外黜送。請前持平洪億,罷職不敍,前持平金德遠,罷□。答曰,不允。
李翊啓曰,訓鍊都監將官來言,閉門吹後,懸燈起火之意,敢啓。傳曰,知道。燼餘
上在溫陽行宮。
藥房問安。大王大妃殿答曰,知道。
世子宮,問安。答曰,知道。
政院·玉堂問安。大王大妃殿答曰,知道。世子宮答曰,知道。
宋時喆,以守宮從事來言,達曰,闕內各處入直軍兵,巡檢之意,敢達。答曰,知道。
又達曰,問安中使,來詣闕門外,請出開門徽旨。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
慈殿·大殿·中殿,藥房·政院·玉堂·二品以上問安。答曰,知道。
有政。吏批,判書李慶徽進,參判尹鏶留都,參議南九萬留都,都承旨張善瀓進。以宋奎濂·趙聖輔爲持平,鄭道存爲監察,蔡錫夏爲宣陵參奉,朴長遠爲左賓客兼判尹,尹文擧爲左副賓客。
兵批,判書洪重普進,參判李時術,參議尹飛卿守宮,參知金宇亨進,右承旨李翊進。以閔熙爲副護軍,閔宗道爲副司直。
傳曰,入診時,領議政入侍。洪萬容,以戶曹言啓曰,陪從百官以下員役及軍兵等,依前例自今日放料之意,敢啓。傳曰,知道。
張善瀓,以禮曹言啓曰,今三月十一日引見時,左參贊宋浚吉所啓,故參議洪命亨,與故相臣金尙容,同死江都。其時同事之人,皆蒙旌表,而命亨,獨爲見遺。其在崇褒節義之道,豈不有欠乎?上曰,其時事跡,令該曹相考稟處事,傳敎矣。取考本曹所在己卯五月啓下江都死節人等第單子,則以忠臣旌表者十一人,以忠臣贈職者又十人,而洪命亨,居其首。其名下懸錄曰,敵兵渡江,燒火而死。其後庚辰六月,因命亨之子處濬上疏,自本曹覆啓,有曰,命亨捐生取義之狀,可是無疑,獨不得旌表,則似是欠典,而旣已磨勘等第,不敢擅便云,則仁祖大王,以議大臣定奪下敎。故其時右議政姜碩期以爲,捨生取義,人臣之大節。洪命亨,旣與金尙容,同死於江都之變,則國家旌表之擧,似不當獨遺於命亨,而該曹降等,只行贈職之典。當初與大臣勘定之時,果有所據而低昻耶?臣未能詳知,不敢强爲之說,惟在該曹參酌實狀,終使恩褒,無過不及之失,宜當云。以依議施行,判下矣。敵兵渡江之日,金益兼·權順長等,亦死於南樓,皆在忠臣贈職之秩,未蒙旌表之典,命亨等,遇難捐軀,同也,而當初旌贈之別,在於自燒與燒火,故姜碩期,卽同入江都之臣,其所獻議頗愼去就。處濬之疏,終未見施。命亨之不得旌表,不可謂見遺,而然到今追贈,非臣曹所可擅便,議于大臣稟處,何如?傳曰,允。
傳于李翊曰,御營大將柳赫然,拿來之後,以御營中軍,代察其任,都提調檢飭事,分付。
執義權格,掌令洪柱國啓曰,昨日晝停,以御營後隊中有炮聲,大臣至於陳達云,事極驚駭,而臣等急遽之際,未詳其間曲折,趁未請罪大將。致有物議,臣等不職之失,著矣。請命遞斥臣等之職。答曰,勿辭。
執義權格,掌令洪柱國啓曰,具辭見上請前判書徐必遠,削奪官爵,門外黜送。請前持平洪億,罷職不敍。前持平金德遠,罷職。鑾輿遠駕,淸路戒嚴,則爲大將者,所當另加警飭,肅靜行伍,而御營大將柳赫然,爲其獲禽,敢令牙卒,放炮於兩殿駕後不遠之地,凡在聽聞,莫不憤慨。陪衛法駕,是何等重事,而赫然,不思敬謹之道,反爲戱劇之擧,爲人妄率,固不足言,而軍律不嚴,莫此爲甚。驚動行朝,其罪尤大,如此之習,若不痛懲,將何以嚴師旅而重紀律乎?揆以邦憲,斷不容貸,請御營大將柳赫然,依律定罪。新除授持平宋奎濂,時在忠淸道懷德地,請斯速乘馹上來事,下諭。答曰,不允。下諭事。依啓,柳赫然,旣已拿問矣。
行大司諫姜栢年,正言申晸啓曰,具辭見上請前判書徐必遠,削奪官爵,門外黜送。請還收諸駙馬第宅還入之命。昨日炮聲,出於慈駕不遠之地,聞者莫不驚駭。法駕所經,一路喧聒之聲,尙有嚴禁之事,則掌兵之人,所當十分警飭,整肅師律,而御營大將柳赫然,不思敬愼之道,有此妄作之擧。軍法至嚴,不可饒貸。此而置之,則將無以嚴紀律而爲後戒也。請御營大將柳赫然,拿問定罪。答曰,不允。旣巳拿問矣。
入診時,上曰,昨日御營大將柳赫然,使其軍士放炮事,大臣請罪而未及發落矣。雖出妄作,事體極重,軍律至嚴,拿問定罪。
入診時,左議政許積所啓,本道當此擧動之日,量田及安民貢津倉舍造成之役,一時竝擧,民力有若難支,貢津倉則姑爲停役,待秋成更擧似便,監司李䎘之意如此矣。上曰,依爲之。
大殿沐浴,頭部七百瓢,體浴一千一百數。
大殿沐浴後,藥房·政院·玉堂·二品以上問安。答曰,知道。
三殿,藥房·政院·玉堂·二品以上夕問安。答曰,知道。
李翊啓曰,訓鍊都監將官來言,閉門吹後,起火懸燈之意,敢啓。傳曰,知道。
領中樞府事李景奭,行判中樞府事鄭致和,禮曹判書金佐明,三月十八日成貼狀啓,宮城內外宿衛無事爲白乎旀,去夜闕內別巡,南所入直衛將李光鎭外巡將行副司果尹時達·趙裒,監軍兵曹正郞鄭華齊,都摠府都事李東榮等差定,使之受牌分巡爲白乎旀,各處巡邏等事,另加申飭爲白臥乎事是良爾,詮次善啓向敎是事。啓下備邊司。
知中樞府事兼訓鍊都監大將李浣□□,去夜宮墻內外各營宿衛,及都城九門·城外十處,把守·巡邏,竝只無事爲白臥乎事是良爾,詮次善啓向敎是事。啓下備邊司。
巳時,上御溫泉行宮。藥房入診,領議政引見。
入侍,都提調許積,提調洪重普,副提調張善瀓,記事官姜碩昌·李寅煥·申翼相,領議政鄭太和,請對入侍,校理李敏敍,副修撰金萬均,醫官李東聲·崔有泰·尹後益·金有鉉。許積進曰,眼候,何如?上曰,與昨無異矣。許積曰,熱候,何如?上曰,夜來平安矣。許積曰,醫官傳語不明,慈殿氣候,何如?上曰,安寧矣。許積曰,中殿氣候,何如?上曰,亦平安矣。上命醫官診察,皆曰,比昨益愈,熱候已降矣。上曰,茲殿沐浴,今日則姑停。昨日擧動之餘,難可爲之矣。許積曰,吉日未易,雖不沐浴,下臨浴室,宜矣。鄭太和曰,擧動平安,而以柳赫然妄作之故,群議沸騰,甚爲不幸矣。許積曰,雖出於無情,事甚非矣,似不可推考而止也。鄭太和曰,臣外與左相議之,非如在京時,旣已領軍到此,所係甚重,固不可緩治,誠爲不幸矣。許積曰,事之不幸,莫此爲大矣。上曰,別無究問之情,拿問似過矣。鄭太和曰,拿問則不可不爲,渠以領軍之將,至於決棍,則又難領軍,事甚難處矣。許積曰,昨日帳殿,自上出御決棍,則可定軍心,而卽今事機已過,若使兵房承旨決棍,則事體不當矣。上曰,予意則欲爲罷職矣。許積曰,罷職似輕矣。在前李時昉,以刑曹之事,當被罪,而時任守禦使,故降其三資。具宏,欲爲捉虎,請官軍,上命給二十名。宏,擅發四百名,其時亦爲降資矣。上曰,昨日,以御營大將柳赫然,使其軍士放炮事,大臣請罪而未及發落矣。雖出妄作,事體極重,軍律至嚴,拿問定罪。鄭太和曰,留待守令,量宜退去事,分付,何如?上曰,依爲之。洪重普曰,武臣兼宣傳官八員,似多,姑爲退送,宜矣。上曰,減半送之,可也。許積曰,或有兼任矣。上曰,如無兼任,則二員永爲送去,可也。許積曰,司僕寺諸員及雇立軍,亦令還送,何如?上曰,依爲之。李敏敍曰,柳赫然放炮事,極爲驚駭。自上戎服動駕,大將以下,皆在行伍,固不敢擅動。數百里動駕,便是師行,旣犯軍法,臣意晝停時,卽爲決棍,則似有紀律,而車駕臨發,不得爲之。今雖拿推,有何隱情可問之事?此爲軍中,使之決棍,亦無不可矣。金萬均曰,凡事不厭熟講,干犯軍律,卽時用律,或可遷就至此,似爲不當矣。李敏敍曰,至於軍律,不可姑息,以古事言之,唐玄宗,驪山講武,欲斬兵部尙書,此事豈獨軍容不整而已乎?萬均曰,古相臣李時白,南漢山城時,決棍後領軍矣。鄭太和曰,安民倉造成事,使水使留任,看檢支供,似爲有弊矣。許積曰,本道當此擧動之日,量田及安民·貢津倉造成之役。一時竝擧,民力有所難支,貢津倉則姑爲停役,待秋成更擧,似便,監司李䎘之意如此矣。上曰,依爲之。萬均曰,臣外與李䎘言之矣。各官守令,今當退去,三殿一時擧動,本道民瘼,必須軫念,使之下詢,各陳弊瘼,何如?許積曰,此言誠好,第許多守令,何能盡見乎?萬均曰,引見節次,臣雖未知,而差使員下去之類,皆爲引見,此何獨不然?李敏敍曰,一路士民,挾擁左右,或使詢問,有若求言者,則豈不好哉?上曰,忠淸監司處別諭,詢問民瘼,可也。李敏敍曰,頃日大臣,陳達量田後,有發遣御史廉問之議,卽今量事垂畢云。遣使廉問,似好矣。許積曰,淸州大同餘米一千餘石,宣惠廳,使之輸納於忠州可興倉,以爲從船路取用之地,而目今窮春,誠難督捧,淸州地之近於可興倉者,自當以米輸納,至於遠面,則輸運之際,其弊甚多,許令從自願,待秋作木上納,當此行幸之日,本道之民,宜有軫恤之道,故敢此仰稟矣。上曰,依爲之。上曰,宋判府事處,在京時旣與爲期,而予今住駕之地,卿之疾病,如已向差,須卽來會,以副予望之意,遣史官傳諭。遂罷出。燼餘
上在溫陽行宮。
藥房問安。大王大妃殿答曰,知道。世子宮答曰,知道。燼餘
上在溫陽行宮。
李翊啓曰,訓鍊都監將官來言,開門吹之意,敢啓。傳曰,知道。
慈殿·大殿·中殿,藥房·政院·玉堂·二品以上問安。答曰,知道。
李翊,以御營廳言啓曰,本廳將官以下別抄武士馬匹,除應授戶曹發料者外,不領兵將官軍官馬隊馬及營中卜馬,則本廳只有所捧保米,太則無出處,故曾自年前,劃給戶曹太二百石,大將句管放下。今番左議政登對時,亦以此意,定奪於榻前,必有擧行條件,而戶曹不爲依前移給,必令持馬者來受,戶曹必以中間濫費爲慮,而旣已開例,新又申明定奪之事,適當大將被罪之時,猝變前規,殊未穩便,依前定奪施行,何如?傳曰,太與米各二百石依前仍給事,曾已定奪,以此受米分給,可也。
傳曰,均田使閔維重,使之留待。
又傳曰,閔維重引見時,領左相亦爲入侍。
執義權格,掌令洪柱國啓曰,具辭見上請前判書徐必遠,削奪官爵,門外黜送。請御營大將柳赫然,依律定罪。答曰,不允。用律十分參酌,何用强煩?
行大司諫姜栢年,正言申晸啓曰,具辭見上請前判書徐必遠,削奪官爵,門外黜送。請還收諸駙馬第宅還入之命。御營大將柳赫然,身爲大將,陪衛法駕,不能肅敬致謹,有此駭異之擧,斷以軍法,自有常律。臣等拿問定罪之請,欲待司敗之勘律,而削職放送之命,徑下於奏當之前,有若尋常罪過,薄示責罰者然。是豈節制將士,嚴明紀律之道也?軍令一弛,日後之弊,有不可勝言者。削職之罰,不足以懲其罪,物情俱駭,公議益激。請御營大將柳赫然,依律定罪。答曰,不允。已諭于憲府之批矣。
慈殿,頭部五百瓢,體浴八百數。
中殿,頭部二百五十瓢,體浴八百數。
沐浴後,藥房·政院·玉堂·二品以上問安。答曰,知道。
大殿,頭部一千瓢,體浴二千二百數。
沐浴後,藥房·政院·玉堂·二品以上問安。答曰,知道。
三殿,夕問安。答曰,知道。勿爲夕問安。
李翊啓曰,訓鍊都監將官來言,閉門吹後,起火懸燈之意,敢啓。傳曰,知道。
又啓曰,兵曹郞廳來言,闕內各處,夜巡檢云矣,敢啓。傳曰,知道。
均田使閔維重引見時,入侍,領議政鄭太和,左議政許積,右副承旨洪萬容,假注書兪樟,記事官李寅煥·申翼相。
領議政鄭太和進曰,昨日沐浴後,玉候,何如?上曰,無事矣。許積曰,凡沐浴後,氣甚困憊,而今聖候浴後安寧,中殿今始初浴,而亦爲安寧否乎?上曰,無事矣。上曰,均田使,有所陳達之事耶?閔維重曰,本道凡事,前日已爲啓聞,而今審擧動時,料理柴草則令近邑輸置,空石則令海邑船運,而馬草三日二石,料米五日一斗,磨鍊矣。量田事目,去十二月,已爲頒布,而三十年後改量,事體重大,不可不審。中間又有科擧,若定監官,或有赴擧者,故未卽行之。今纔始役,而各官不能均一,民情或不無怨苦云矣。上曰,量田,湖西諸邑中,先始於何邑耶?閔維重曰,淸州等四大邑,先爲始量,而各邑之中,從其所願而爲之也。小臣今方下去,第其高下爲計,而釐整後可以詳知矣。上曰,湖西田結數,幾何耶?閔維重曰,大槪十四萬六百餘結,而山峽則多以陳爲結者,故結數縮小,野邑則或有剩餘矣。上曰,均田使留在一處耶?閔維重曰,各邑多得算士,打量正書後,小臣親爲巡審,與中草相準後,可以釐整矣。鄭太和曰,今審量田,不必以多得結數爲貴,欲其均平也。許積曰,當初臣意,則不欲改量,只因舊案,明其等數,均其稅入而已。閔維重曰,甲戌量田時,定其一二等,而年數已多,不無違錯矣。許積曰,甲戌量田,長百丈廣百丈,爲一結云矣。閔維重曰,量田時雖定其等數,而年分時考其豐凶,定其九等之稅入矣。許積曰,下之中,出米六斗,雖爲定規,而及其年則隨其豐凶,下或爲中,中或爲下,此則災傷敬差官之任也。鄭太和曰,古之人爲敬差官者,着實擧行,故無不均之患矣。上曰,今世之人,自少至老,皆不以國事爲意,已成風習,故爲敬差官者亦然,誠可駭也。許積曰,中廟朝,各邑敬差官,以忠贊衛,有擇送之規矣。閔維重曰,小臣頃日,有京監官下送之請,而堤川則本縣人崔以簡,精通算法,爲人幹能,堤川願爲監官,故臣從其所願。權惀則以朝官下來,而洪陽已畢量田,故送于京師矣。以算法之故,削其實職,似爲冤矣。許積曰,其爲人愚濫,不合於爲官矣。上曰,其爲人,雖未詳知,齋郞則所當擇送,故改差矣。許積曰,宋浚敬,曾爲尹棨軍官,而除授憲陵參奉,不合於齋郞云矣。鄭太和曰,去番延燒陵木之時,亦欲掩覆,而新參奉責之,故不得已論報云矣。閔維重曰,各邑量田正案紙價米,臣前已通報於宣惠廳,則每一卷一斗米上下,而折價太廉。卽今各邑,實無添備之路,似當加給其價矣。許積曰,每卷二斗米上下,則可以添備貿得矣。上曰,依爲之。閔維重曰,臣方以看審,奔走無暇,而結負打算,不可遲緩。若令本道都事,兼察打算之役,則似爲便宜,而非臣管下,不敢擅便,何以爲之?許積曰,本道都事李沃,以均田從事官差下,使之察任,宜矣。上曰,依爲之。閔維重曰,量田文書打算時,打算書員等供饋料米,以本道營米,隨所入取用,何如?上曰,依爲之。閔維重曰,淸風府使任有後,居官淸白,上年賑恤時,自正月至三月,以所備官穀施濟,而及其麥後再賑之時,又自本官,料理捄活,臣再度行關,使之査報前後官備穀數,則稱以有何措備,終不論報,其意可見矣。其時旣不知穀數多少,故雖不得開錄啓聞,以請褒典。今蒙賜對,敢此陳達,任有後,淸白善治,至誠賑恤,合有嘉奬之擧矣。上曰,淸風,難治之邑乎?鄭太和曰,淸風,素稱山水之鄕,而別非難治之邑也。許積曰,令該曹稟報,似可矣。任有後,當時素有文名,淸簡亦著矣。上曰,使之書於擧行條件。許積曰,各營軍兵,來此之後,別無病故,而但馬兵中一人得病,病勢極重云矣。上曰,染病乎?許積曰,觀其前頭,可知其染病與否矣。鄭太和曰,御營廳凡事,自上有使臣撫飭之命矣。馬太事,曾巳啓達,而今聞戶判之言,亦不爲過矣。上曰,乙巳·丙午兩年則放料時,別無馬太分給之事矣。許積曰,前日則御營軍不來,故無分給馬太之事矣。鄭太和曰,柳赫然,被罪拿來之時,管下軍卒,奔走涕泣,慘不忍見云矣。上曰,以削職放送判下,而何以爲之?白衣從軍耶?許積曰,囚人衣白故謂之也。洪萬容曰,凡將帥有罪而不至於死,則以白衣從軍,欲其立功自效矣,臺諫以依律論啓,似爲非矣。上曰,其罪不至於死,故以放送判付矣。鄭太和曰,放送之後,作一無職閑人,必欲上去矣。閔維重曰,臣巡歷各邑,回鑾之時,境上祗送爲計矣。上曰,今向何邑耶?閔維重曰,臣先往淸州矣。洪萬容曰,稷山人黃珀,丙子之亂,死於鄭世規陣中,若有明白戰死之事,則特爲褒奬之意,頃日筵臣,陳達於榻前,則判府事宋時烈以爲,大駕到稷山之日,訪問本縣,得其實迹而處之,似好云,而有臨時稟達之敎,故敢此仰稟。上曰,今番不經稷山,故未能擧行,令本道監司訪問實迹,稟處,可也。洪萬容曰,假注書閔黯,時無職名,付軍職冠帶常仕,何如?上曰,依爲之。上曰,柳赫然削職判下公事,雖以臺啓,不得擧行,當以白衣從軍之意,分付該曹,可也。遂罷出。
領中樞府事李景奭,行判府事鄭致和,禮曹判書金佐明,三月十九日成貼狀啓,宮城內外宿衛爲白乎旀,去夜闕內別巡,東所入直衛將金益厚,外巡將行副司果鄭后亮·權說,監軍兵曹佐郞徐文尙,都摠府經歷柳徽等差定,使之受牌分巡爲白乎旀,闕內入直炮手及各處守直軍士等,臣佐明,令從事官尹深摘奸,則竝無頉爲白乎旀,外營入直精抄軍,發遣備邊司郞廳摘奸,則亦無報頉之事是白乎等以,緣由馳啓爲白臥乎事是良爾,詮次善啓向敎是事。三月二十日啓下備邊司。
知中樞府事兼訓鍊大將李浣,去夜宮墻內外各營宿衛,及都城九門·城外十處,把守·巡邏,竝只無事爲白臥乎事是良爾,詮次善啓向敎是事。
上在溫陽行宮。
藥房問安。大王大妃殿答曰,知道。世子宮答曰,知道。
政院·玉堂·二品以上問安。大王大妃殿答曰,知道。世子宮答曰,知道。
自辰時至未時,日暈。申時,日有重暈,內暈有兩珥。夜四更五更,月暈。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
傳于李翊曰,在前溫幸時,訓鍊都監·御營廳·兵曹,有中日試才賞格之事,而今則中日已過,而何無稟啓之事乎?
張善瀓,以吏曹言啓曰,上年溫泉行幸時,廣州·水原·振威等三邑,年八十老人前後落漏者七十五人,因本道監司啓聞,移文漢城府,考其帳籍居住年歲矣。本府回關,今始來到,則與當初啓下單子相準,各人等年歲,別無差錯,而其中水原老人金繼春,不但啓聞之後,其身已死。且其年歲,本府丙午帳籍,以七十二懸錄。其年未滿八十,應在勿施之類。此外七十四人等,更爲別單書入,依前啓下,老職帖成給,何如?傳曰,允。
李翊,以都摠府言啓曰,在前溫幸時,則訓鍊都監·御營廳·兵曹,有中日試才賞格之事,而今則中日已過,而何無稟啓之事耶事,傳敎矣。隨駕軍兵,驅馳之餘,勞困頗甚,依上年例,待四五日休息之後,中日取才之意,欲爲擧行,而兵曹及大臣之意,亦如此,故不卽啓稟矣,敢啓。傳曰,知道。
慈殿,頭部六百瓢,體浴八百數。中殿,頭部二百五十瓢,體浴九百數。大殿頭部一千瓢,體浴二千三百數。
三殿沐浴後,藥房·政院·玉堂·二品以上問安。答曰,知道。
掌令洪柱國啓曰,臣於擧動之日,進詣朝房,則長官以下諸僚,皆已先會,言於臣曰,持平,以城上所,當爲隨駕,而兩持平,互相推諉,事甚不當,欲爲論劾。臣答以兩持平,旣不隨駕,則吾當代往,以代往之人,論其推諉,恐欠穩當云,則諸僚皆以爲,此非引嫌之事,況與掌令未相會之前,旣已發論,則尤無所嫌云,故及至兩持平處置與論罷之時,皆循例聯名矣。今聞物議,以臣之同參爲非,臣昏不致察於自處之地,以致物議,已難仍冒,而同僚又以前判尹閔熙加資還收事發論,臣曾與朴增輝,有所酬答,至煩於避辭中,卽今所論,只在於免遞其職,仍授其資,體例不當之意,則似與前事有殊,而然其隨參,不無難便之嫌,以此以彼,尤難在職。請命遞斥臣職。答曰,勿辭。
執義權格啓曰,具辭見上請前判書徐必遠,削奪官爵,門外黜送。臣以柳赫然依律定罪事,論列至再,而兪音尙閟,至以參酌用律爲敎,臣竊惑焉。齊整三軍,遠扈法駕,是何等重事,而赫然,身爲大將,不自敬謹,爲其獲禽,有此妄作軍中戱劇。自有常律,其所負犯,斷不容貸,而削職薄罰,遽下法外,罪重律輕,群情益激。請御營大將柳赫然,依律定罪。國家用人之道,一資半級,必須難愼,然後上有器使之美,下無虛授之譏,而前判尹閔熙,重被臺彈之後,因其自列,許遞其職。當初陞擢,專爲戶籍磨勘,則到今旣遞之後,所授加資,萬無仍授之理。官方一壞,名器不重,請還收前判尹閔熙所授加資。喉司之任,惟在出納惟允,而頃日引見時,大臣,請遞判尹閔熙新授職名,而都承旨張善瀓,稱以簡拔,强聒宸嚴,其臨事率爾之失,著矣。請都承旨張善瀓從重推考。引嫌而退,規劾之論,同僚旣發,則啓辭同參,其勢固然。停啓酬答,加資還收,兩事自別,則到今參論,尤無所嫌。請掌令洪柱國出仕。答曰,不允。柳赫然事,予實未曉也。旣拿問而又削職,則朝家用罰,豈曰輕哉?今乃强聒,謂之斷不容貸者,抑何意耶?至於閔熙事,看來予甚駭然,當初臺啓,旣停還發,雖涉太甚,此則事有可諉矣。今日還收之請,語不成說,循私之迹,烏能掩哉?推考事及出仕事,依啓。
行大司諫姜栢年,正言申晸啓曰,具辭見上請前判書徐必遠,削奪官爵,門外黜送。請還收諸駙馬第宅還入之命。臣等以柳赫然事,備盡論列,而昨承聖批,以用律十分參酌,何用强聒爲敎。臣等非不知聖意之有在,而第念赫然所犯,關係軍法,非尋常罪過之比,則聖明雖欲屈法伸恩,三尺至嚴,有難容貸,削職之罰,豈足以懲其罪乎?請御營大將柳赫然,依律定罪。答曰,不允。末端事,予實未曉也。當初論啓,實關臺體,至於今日,謂之三尺至嚴,而有所相持者,抑何意見也?誠未知其穩當底事也。毋庸瀆擾。
備忘記,執義權格,論人取舍,用意不正,不可留在臺閣,遞差。
備忘記,朝家之置臺閣,豈爲渠之行私而然也?前執義權格,今論閔熙加資還收之事,其意誠極不正。朝家體例,陞擢之後,雖緣事故,陳疏乞免,則只遞其職,仍存其資,自是常例,往事姑舍,只以李端相事言之,亦可見矣。有若特恩者然,敢請還收,其態巧猾,用意奸譎,莫此爲甚。此而不治,無以懲後。前執義權格,先罷後推。
政院啓曰,臣等伏見前後備忘,竊不勝悚慄之至。大槪陞擢之人,未及行公,旋卽遞改,則其所授新資,或爲還收,或爲仍授。臣等雖未及倉卒編擧,如故參判任義白,除北兵使之後,以病改差,其嘉善之資,卽爲還收。年前戶曹參判李正英,爲奉使之行,除判尹陞資之後,遞改奉使之任,則臺疏仍請還收新資,而蒙允。此則還收前例之明白可據者也。頃年判尹朴長遠,以江原監司,拜禮曹參判,其後以本道賑濟,仍任監司,而其所授加資則不爲還收。護軍尹文擧,陞拜參判,以病辭遞,而新資則亦不還收。此則雖未及行公,而加資仍授之前例,明白可據者也。非但聖敎所指李端相一人而己,則或爲還收,或爲仍授,不一其規。今此權格之論,雖有乖於仍授之前例,實不悖於還收之前例,而聖旨極嚴。至以論人取舍,用意不正,巧猾奸譎,莫此爲甚等語爲敎,有非人臣所忍聞者。不究其情,先疑其迹,臆逆太過,摧折太甚。旣下特遞之命,又施罷推之罰,此豈大聖人平心寬恕之道乎?王言一播,聽聞俱駭,其有妨於言路,將復如何哉?伏願少霽雷威,還收執義權格遞罷之命,臣等待罪近密,區區所懷,不敢不達。傳曰,予旣曰,往事姑舍,爾等槪擧數人,張皇分訴,是何道理?正英之坐罷還收,外任之稟旨仍授,豈假借而言之乎?今日之事,只有閔熙與李端相兩人而已,一論一否,恣意行私。還收之啓,豈獨施於閔熙哉?情而著矣,迹而露矣。如此之事,謂之臆逆者,抑何意也?勿煩。
政院再啓曰,臣等,目見君父之過擧,不忍終默,敢有所道,自附於古人有懷必達之義,微誠未格,天聽邈然,不惟不加察納,至以張皇分疏爲敎,臣等尤不勝聚首駭惶之至。李正英事,遞改奉使之後,臺諫請收新資,而卽爲允許,其後又爲罷職,非因坐罷而還收也。聖明或未記其時之事耶?臣等所引任義伯事,正與今日之事相賴,此臣等所謂前例之可據者也。至於權格之所以取舍於李端相·閔熙兩人者,雖未知其意之所在,而李端相,以恬退守志之人,其所陞擢,亦出於循例備擬,閔熙則當初只爲戶籍磨勘,特命超陞,臺啓重發,旋又自處,則仍存其資,似涉苟且。今茲論執,豈或以此耶?蓋權格之事,求諸前例,不爲無據,揆以事體,未見有害,而殿下疑之於不當疑之地,施之以不當施之罰,竊恐從今以往,臺閣索然,相戒緘口,拘攣於彼此之間,疑礙於取舍之際,雖有不可不論之事,亦必窺測聖意而不敢言矣。擧措一不當,而其流之弊,又復如何哉?臣等非敢爲一權格而曲爲之辭也。區區忠赤,爲聖明也,爲言路也。再瀆宸嚴,猶不知止。伏願殿下,平心舒究,還收執義權格遞罷之命。傳曰,正英,以罪見遞後,還收其資,則坐罷雖誤,不可引而爲訂,亦一也。格之啓辭,主意可見,而本院佯若不知,別出意見,作一彈文,其習亦甚不佳。非但此也,特除之人,雖不浹於爾等之心,立落取舍,欲分於備擬特除之間。予誠昏昧,豈有知人之鑒?然而臣僚因此而蔑視,則不幾於吾君不能乎?勿煩。
李翊啓曰,訓諫都監將官來言,閉門吹後,起火懸燈之意,敢啓。傳曰,知道。
金澄啓曰,臺諫出仕事,命下矣。今已夜深,明日待開門牌招之意,敢啓。傳曰,知道。
領中樞府事李景奭,行判中樞府事鄭致和,禮曹判書金佐明,三月二十日成帖狀啓,宮城內外宿衛無事爲白乎旀,今日是問安日次是白乎等以,臣致和與堂上三品以上官,進詣大庭,問安于大王大妃殿·世子宮,則安寧敎是如爲白齊,去夜闕門別巡,西所入直衛將朴敏道,外巡將行副司果柳,行副護軍鄭繼胄,監軍兵曹正郞李夏,宣傳官韓文迪等差定,使之受牌分巡爲白有臥乎事是良爾,詮次善啓向敎是事。啓下備邊司。
行知中樞府事兼訓鍊大將李浣,本月二十日成帖狀啓,去夜宮墻內外各營宿衛,及都城九門·城外十處,把守·巡邏,竝只無事爲白臥乎事是良爾,詮次善啓向敎是事。啓下備邊司。
宋時喆·姜鎬,本月二十日成帖狀啓,闕內無事爲白在果,兵曹今月十九日一二所巡將行巡無事單子,烽燧候望無事單子各一度,義禁府皮尙絅囚單子一度,司憲府譯官邊永和囚單子一度,工曹參議鄭鑰服制出仕單子一度,侍講院右副賓客尹文擧上來下諭事草記一度。刑曹啓目,李廷機等照律事,李善加刑事,李積照律事,秦碩健請刑事,姜生科罪事,金成鐸上裁事,李景興請刑事,兪應曾加刑事,崔八仞請刑事,李時顯照律事,黃世耉照律事,尹以亮·亂同等加刑事,末乙生擊錚辭緣勿施行事,亂同等文案浩煩,只當日推案上送事草記,宗廟守僕望單子各一度。統制使狀啓,戰船致敗事一度。咸鏡監司狀啓,道內惡虎止息事一度。北兵使狀啓,巡營試射中不中開錄事,行營砲樓等處,畢役間仍留事,道內各官捉虎數開坐事各一度。義禁府,李迎浹原情事,皮尙絅原情事,劉屹加刑事,柳廷華照律事,李之芳照律事,元隆瑞照律事,咸得一加刑事,劉屹等推案粘付頗多,只當日推案上送事草記各一度。合三十五度段,監封上送爲白乎旀,咸鏡道二月令宗廟薦新生松魚,及進上生松魚來到爲白去乙,令禮曹廚院,趁卽捧上事,分付爲白遣,數目段,依例後錄爲白臥乎事是良爾,詮次善啓向敎是事。後宗廟薦新生松魚三十二尾,大殿薦餘進上生松魚五尾。燼餘
上在溫陽行宮。
大王大妃殿·世子宮,藥房問安。答曰,知道。
卯時辰時,日暈兩珥。巳時,日暈左珥,白雲一道如氣,起自乾方,直指巽方,長十餘丈,廣尺許,橫在日下,漸進東方,良久乃滅。自午時至申時,日暈。夜一更二更,乾方有氣如火光。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
下直,鉢浦萬戶孫志亮。
李翊啓曰,兵曹郞廳來言,判書洪重普,以宮墻外軍兵結陣處巡撫事出去,敢啓。傳曰,知道。
李翊,以兵曹言啓曰,今日發遣都監馬兵卜直,使之伐取假家木於廣德山矣。歸路見着戰服者三人,脅迫村婦於路左,將欲刧奸之際,馬兵等,圍之捕捉,則至於拔刀欲刺,奪其刀子,竝其男女結縛而來,問其誰某,則乃是尙衣院下人金順同稱名者,而其二人則脫身逃走云。事極驚駭,移送刑曹,以爲依法處置之地,而逃走兩人亦必隨駕各司中下人,査問於順同,一體推治,何如?傳曰,允。
金澄以侍講院言啓曰,新除授右副賓客尹文擧,時在忠淸石城地,書筵入侍事緊,請斯速乘馹上來事,下諭。傳曰,允。
金澄,以義禁府言啓曰,罪人柳廷華·劉忔·李枝芳·元隆瑞·咸得一等,今日坐加刑,而曾前推案,粘付頗多,不便於撥上輸送,故依前例,只當日推案上送之意,敢啓。傳曰,知道。
金澄,以刑曹言啓曰,罪人亂同·尹以亮等,今日坐加刑,而文案浩繁,不便於撥上輸送,依前例浮取,只當日推案上送之意,敢啓。傳曰,知道。
金澄啓曰,玉堂·諫院官員,來詣請對矣。傳曰,連日沐浴之餘,困頓煩熱,頗苦。所懷,使之書啓。
以吏曹任胤錫論賞上裁事粘目,傳于金澄曰,該曹不見元啓本而回啓耶?承旨亦何以不爲察見而捧入耶?有若新到公事回啓者然,是何故耶事,傳敎矣。考見元公事,則定·和陵丁字閣監董官,旣因禮曹回啓,有六品遷轉之命,而自本道,已以咸興判官任胤錫,指名啓聞矣。該曹當以胤錫時職,旣是五品之官,則六品遷轉公事,何以爲之之意,啓稟,可也,而今此回啓,直以任胤錫論賞,不敢擅便之意爲辭,殊涉矇曨,而臣於紛擾之中,未及覺察,泛然捧入,不勝惶恐之至。此公事還出給,使之改入之意,敢啓。傳曰,知道。
慈殿,體浴九百數,頭部七百瓢。沐浴後,藥房·政院·玉堂·二品以上問安。答曰,知道。
中殿,體浴一千六百數,頭部二百五十瓢。沐浴後,藥房·政院·玉堂·二品以上問安。答曰,知道。
李翊,以兵曹言啓曰,臣重普,宮墻摘奸後,巡審各廳軍兵結陣之處,則挾輦砲手中一人,數日前,以傷寒,症勢似重矣。昨者服賜給敗毒丹三丸,發汗如雨,卽向差歇。馬兵一人,亦於數日前臥痛矣,昨今似爲差減,此外時無疾痛者,而軍兵等,或處濕地,或造假家,而無蓋覆之物,願得空石。本道所在空石,卽爲分給,何如?傳曰,允。
本院啓曰,臣等敢將微悃,再瀆宸嚴。伏承聖批,辭旨嚴重,至以因此蔑視吾君等語爲敎,臣等相顧駭汗,直欲鑽地,而不可得也。設令權格,眞有用意之迹,則臣等亦將攻斥之不暇,何敢曲爲營護,欺矇君父哉?只恐格之心事,誠如前啓之所云云,而天怒之震疊,旣非和平中正之發,擧措之失當,實乖優容臺閣之道,故臣等冒死塵溷,冀蒙恕察,而反以激惱宸衷,至下情外之敎,此豈臣等平日所望於聖明者哉?目今春雪地震,咎徵疊見,殿下喜怒之節,尤宜戒愼,而因一微事,轉輾至此,臣等誠不勝慨然之至。伏乞妄怒觀理,舒究情實,還收執義權格遞罷之命。臣等待罪近密,區區忠懇,只欲納吾君於無過之地,不避斧銊,畢陳其愚。惟增惶恐,罔知攸措。答曰,勿煩。
掌令洪柱國啓曰,臣於前判尹閔熙資級還收之論,旣有難便之嫌,昨纔引避而退矣。處置請出,曾是意外,而承召詣闕,又聞論事同僚,至被罷推之命,辭旨極嚴,臣不勝震駭惶媿之至。臺諫特罷,本非聖朝美事,而又不舒究所執之如何,直以巧猾奸譎斥,其爲聖德之累,大矣。臣職忝言責,宜有爭執之論,而第此還收一款,初發於在京齊坐之日,僚議未有異同,而獨臣有嫌,及今傳啓之後,行朝無他僚員,臣獨在此。旣不敢連啓,又不當闕啓,其在臺體,實甚苟且,決難一刻仍冒,請命遞斥臣職。答曰,勿辭。
金澄啓曰,掌令洪柱國,再啓煩瀆,退待物論云矣。
本院啓曰,臣等將區區危悃,仰干天威,至再至三,强聒不已者,豈敢曲爲權格之地哉?實恐聖明擧措,有以妨言路而爲後弊也。宸聽愈迫,一向牢拒,臣等益不勝慚駭悚蹙之至。凡臺閣之官,寄耳目之任,故設或有過當之事,其在大聖人包荒之道,猶將寬假之不暇,豈可抉摘言外之意,爲其罪案哉?況今觀憲府避辭,則加資還收之論,旣已停當於在京齊會之時云,則非格倉卒獨辦之事,而物議所在,亦可見矣。今獨歸罪於格,亦豈事體之所當然乎?伏願聖明,少霽雷霆之威,亟下反汗之旨,還收執義權格遞罷之命。答曰,添入柱國之言,而雖欲極力捄護,益增其罪,其可得乎?勿煩。
金澄啓曰,注書姜碩昌出使代,以承文正字兪樟,假注書差下矣。卽今姜碩昌,旣已入來,則假注書閔黯,當依例改差,而第兪樟,以承文院官員,獨爲隨駕,無他推移之員云。兪樟改差,閔黯則仍差假注書之任,何如?傳曰,允。
行大司諫姜栢年啓曰,本院,以執義權格罷推還收事,方爲論啓,而臣與閔熙,有婚姻家相避之嫌,勢難可否於其間。請命遞斥臣職。
備忘記,政院回啓之批,下於未初,而遷就數時,終無黑白,日暮之時,敢以不得捧傳旨之意,緩緩入啓,有若等待者然。朝廷體統,雖曰解弛,何可任自壞了,而莫之恤乎?揆以事體,豈容如是?當該承旨,姑先從重推考,以警日後。
大殿,體浴二千四百數,頭部一千瓢。沐浴後,藥房·政院·玉堂·二品以上問安。答曰,知道。
正言申晸啓曰,具辭見上請前判書徐必遠,削奪官爵,門外黜送。請還收諸駙馬第宅還入之命。臣於柳赫然事,累日論列,未蒙允兪,昨承聖批,曉諭丁寧。臣非不知天意之有在,而事係軍法,所犯非細。公議重發,物□逾鬱,此臣所以苦口爭執而不能止也。軍令一弛,則日後之弊,亦不可不念,請御營大將柳赫然,依律定罪。憲府還收閔熙資級之請,不過體例間論執之事,而聖批太嚴,至下罷推之命,臣竊不勝慨然之至。自前陞秩之人,本職旣遞之後,或爲仍授,或爲改正,其例不一,而臺官所論,一視公議之如何,則尤不可以一槪言之,何可謂之有所取舍於其間哉?今此權格之論,初出於愛惜資級之意,而聖明疑之太過,斥之太甚。前後未安之敎,實出於情外,此豈大聖人平心聽納之道哉?大凡聽言之道,先執疑端,必欲較其異同,則天下無不可疑之事,人君待下之道,尤不當如是,而臺官之以言獲罪,實非淸朝之美事,亦豈群下所望於聖明者哉?請還收執義權格先罷後推之命。掌令洪柱國,行大司諫姜栢年,竝引嫌而退。新發之論,自是別事,而再引前嫌,有傷臺體。旣有所嫌,不得參論,則勢難在職。請掌令洪柱國,行大司諫姜栢年,竝命遞差。傳曰,不允。遞差事。依啓。
金澄啓曰,執義權格遞差傳旨及先罷後推傳旨,當爲捧入,而臺諫方以還收論啓,不得捧入之意,敢啓。傳曰,知道。
李翊啓曰,訓鍊都監將官來言,閉門吹後,起火懸燈之意,敢啓。傳曰,知道。
敎摠戎使朴敬祉書,王若曰,膺閫外之簡命,素難其人,總畿內之戎權,尤異他帥。循在廷之僉擧,嘉得卿之儁才。言念累朝,設置此職,以備陰雨,綢繆是先。居則屯豼貅,而捍衛神京,出則建旌棨,而按閱列鎭。必須愛威之竝施,可冀士卒之歸心,苟非分數之素明,詎能緩急之得力?況今國勢之抗揑,全以武備之廢墮。嘆師律之濶踈,無望禦暴,憫士氣之銷沮,何以卽戎?茲予興拊髀之思,知卿有褁革之志。襲美乃祖,奚但扶拾之能,受知先王,夙荷拔擢之寵。內外試可而盛稱,前後效力之實多。旣陞漢京尹之班,往服乃政,逮謀晉中軍之帥,無踰於卿。茲授卿摠戎使,卿其式闡壯猷,毋負重寄。穀兵甲而罔或不善,倡勇敢而使之知方。殫心撫摩,克推投醪之惠,臨事儆飭,常若對壘之時。益勉備禦之良圖,毋狙玩惕之弊習。於戱,號令若臨維之嚴整,固是後人之師,性行如向寵之淑均,實惟爲將之本。古有行者,卿其懋哉?故茲敎示,想宜知悉。知製敎金萬基製進燼餘
上在溫陽行宮。
大王大妃殿·世子宮,藥房·政院·玉堂問安。答曰,知道。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
張善瀓啓曰,吏曹郞廳來言,臺諫有闕,政事,何以爲之?取稟。傳曰,當日爲之。
藥房都提調許積,提調洪重普,副提調張善瀓口傳啓,卽聞東平尉家三歲兒,不救云,極爲驚慘。慈殿方在沐浴之中,如此之言,不須上聞,敢此仰違。答曰,知道。但有難便者,當觀勢爲之矣。
張善瀓啓曰,同副承旨金澄,以執義權格罷推傳旨不卽捧入之故,特命推考之後。不敢晏然仍在廳中,趁開門出去。行朝多事之時,出納之地,不可暫曠。同副承旨金澄,卽爲牌招察任,何如?傳曰,允。
李翊,以都摠府言啓曰,諸邑軍兵,累日休息,今日定爲試才,已爲分付矣。風勢不順如此,野次試取許多炮射,恐不能盡其才,兵曹及大臣之意如此,更觀日勢,擧行之意,敢啓。傳曰,知道。
以刑曹,擧動時登高,俯見大內人一禮等四名不入籍粘目,傳于金澄曰,此公事中所引擧行條件,覓入。
傳于李翊曰,風雨甚惡,露處軍兵,勢甚狼狽,令該曹諸處結陣處,空石從優題給事,分付。
張善瀓,以禮曹言啓曰,卽接觀象監牒報,則來四月初一日,當爲日食云。曾前捄食官,例以玉色團領·烏紗帽·烏角帶進參,而今則駐駕行宮,從臣旣已戎服,不當更變他服。至於進參承旨,則權着堂下戎服,以示稍變服色之意,似合權宜。大臣之意亦然,以此京中一體知委擧行,而處所則行宮中門外庭中,設行,宜當。敢啓。傳曰,知道。
又以禮曹言啓曰,各陵抽栍摘奸,値此擧動,畿甸廚傳之弊,不可不慮。今朔則姑不擧行之意,敢啓。傳曰,知道。
又以禮曹言啓曰,今三月十九日均田使閔維重引見時,右副承旨洪萬容所啓,稷山人黃珀,丙子之亂,死於鄭世規陣中,若有明白戰死之事,則特爲褒奬之意,頃日筵臣,陳達於榻前,則判府事宋時烈以爲,大駕到稷山之後,訪問於本縣,得其實迹而處之,似好云,而有臨時稟達之敎,故敢此仰稟。上曰,今番則不經稷山,故未能擧行。令本道監司訪問實迹,稟處,可也事,傳敎矣。取考本曹文書,則曾於丙午年,忠淸道忠孝節義人褒啓中,稷山人黃珀,以武士,丙子之亂,□本道監司鄭世規,戰死於礆川云,故其時臣曹就議大臣,以贈職等第啓下,卽爲移文吏曹及本道矣。旣已贈職,則今無更加褒奬之事,敢啓。傳曰,知道。
中殿沐浴後,頭部二百五十瓢,體浴一千一百數。藥房·政院·玉堂·二品以上問安。答曰,知道。
慈殿·大殿沐浴姑停。
吏批,判書李慶徽進,參判尹鏶留都,參議南九萬留都,都承旨張善瀓進。李尙眞爲大司諫,金得臣爲掌令,朴增輝爲執義,崔良弼爲藍浦縣監,金錫之爲奉常判官,沈益相爲獻陵參奉,李敏采爲司書,洪柱國爲直講,柳炅爲順天縣監,下直。
兵批,兼判書洪重普進,參判李時術守宮,參議尹飛卿守宮,參知金宇亨進,右承旨李翊進。林時憲爲忠翊將,金尙鍵爲武兼,鄭后亮爲同知,鄭尙古·金尙誠·元義山爲僉知,洪億·金德遠爲副司直,閔黯爲副司正,下直。
以吏批趙世煥·趙遠期·閔宗道,備擬順天望,備忘記,今者順天縣監三望,竝以侍從人備擬,論以政體,殊甚不當。當該堂上·郞廳推考。此單子還出給。
李翊,以兵曹言啓曰,風雨甚惡,露處軍兵,勢甚狼狽,令該曹諸處結陣處,空石從優題給事,傳敎矣。昨日有雨徵,故空石分給各陣之意啓達後,挾輦炮手處一千立,御營軍處一千二百立,禁軍處一千立,馬兵處七百立,駕後禁軍處二百立題給,而入來之初,已有分給之數,昨日其中不足處,稍優加給矣。今日發遣臣重普,軍官摘奸,諸陣則御營軍及監馬兵,未盡蓋覆云。隨其容入,御營廳則二百立,馬兵則三百立分送,炮手及禁軍廳則別無沾濕之患,不願加得,故不爲題給之意,敢啓。傳曰,御營軍兵則與挾輦炮手,其數幾過半矣,所加者只二百立,禁軍馬兵,其數相同,而馬兵則減三百立。軍中凡事,務從均一,而如是不察,何故而如此耶?問啓。
備忘記,史官三員待命,騎馬九匹立之,諸處軍幕內摘奸。
備忘記,風雨甚惡,野次囹圄,勢不成模樣。其在朝家,豈可無矜恤之道?在囚人柳赫然,依他保放之例,姑放,更稟處之事,分付該曹。
本院啓曰,臣等伏見備忘記,有柳赫然姑放之敎,可見殿下欽恤獄囚之至意。雖已分付於該府,而第念赫然,罪名旣重,臺啓方張,未及結末之前,徑先保放,其在體例,殊未穩當。區區所懷,不得不達。答曰,此非爾之可知之事矣。
正言申晸啓曰,再昨備忘記,執義權格,先有遞差之命,繼下罷推之敎,而倉卒之際,昏未覺察,未能竝請還收,致令政院已捧傳旨,而今政,又出其代,物議皆以爲非。臣之論事顚錯之失,著矣。請命遞斥臣職。答曰,勿辭。
金澄啓曰,正言申晸,再啓煩瀆,退待物論云矣。傳曰,知道。
備忘記,昨日當該承旨,只命推考者,蓋爲其臺啓已傳之故也。今見啓辭,則臺啓旣不擧論於遞差,而猶且憑依,廢閣命令,此豈人臣之道乎?此而不治,無以懲後,當該承旨,先罷後推。
右承旨李翊,右副承旨洪萬容啓曰,臣等卽伏承備忘記,有當該承旨罷推之命,臣等不勝悚慄之至。昨日執義權格遞差傳旨,不爲捧入,槪以忙擾之中,未及覺察,今朝始知臺諫啓辭,只請還收罷推,臣等極以爲駭,敢以遞差傳旨捧入之意,措辭啓稟。此雖出於無情,其昏然不察之罪,在所難免,而第聖敎中憑依廢閣命令等語,實非人臣所忍聞者。臣等相顧錯愕,直欲鑽地而入,不可得也。臣等雖極無狀,粗有知識,遞差傳旨捧入之差遲時刻,有何輕重於其間,而必欲故爲延施,自陷於欺誣之誅哉?臣等臨事做錯之失,旣無異同,而意外譴罰,只及於該房。臣等何敢以倖免爲幸,而獨爲晏然於近密之地乎?不勝惶恐伏地待罪。答曰,勿待罪。
張善瀓啓曰,伏見備忘記,辭旨極嚴,至有當該承旨先罷後推之命,臣不勝惶悚震駭之至。今此權格遞差傳旨之不卽捧入,實出於倥偬之中,泛然看過,不能詳察之致。寧復有一毫他意於其間,而憑依廢却之理哉?旣爲罷推之後,則本職之遞差,初無輕重,而傳旨之捧不捧,有何利害之可關者乎?若以不職,罪之,可也。至以憑依廢却爲罪,則竊恐聖明,未燭臣下之情狀,而抑有歉於大聖人包容之道也。臣於此,竊有所慨然者,君臣之間,情意未孚,一言之不合,一事之差誤。天怒遽震,加之以情外之敎,施之以過當之罰。昨日罷言官,今日罷近臣,一層加於一層。臺閣錯莫,氣象愁慘。此豈平日所望於聖明者乎?臺啓錯認之罪,在院之僚,俱不得免,而罷推之譴,獨及於當該,此尤未安之甚者也。伏願聖明,平心舒究,亟回當該承旨罷推之命。臣待罪首席,不得盡其愚忠。答曰,罷推。乃慢不擧職人當施之罰。卿之啓請還收,予未可知也。同在一院,則雖無不知之事,而朝家用罰之道,自有當該之別,有何未安之事。須勿煩瀆。
李翊啓曰,史官三員待命事,命下矣。史官不足,以宣傳官二人,代送之意,敢啓。傳曰,知道。
又啓曰,訓鍊都〈監〉將官來言,閉門吹後,懸燈起火之意,敢啓。傳曰,知道。
張善瀓啓曰,臣敢〈陳〉愚衷,冀回离照,微誠未格,天聽愈邈,至以罷推,乃慢不擧職人當施之罰,爲敎,臣誠惶惑憫鬱之至。凡人君施罰之道,勿論小大,自有情罪參究之意,故情有可恕,則雖重必赦,情涉可惡,則雖輕不宥。古昔聖王之審愼眚怙之分者,蓋以此也。今此金澄之事,實出於昏不覺察,則其不覺察之失,止於罷推耶?憑依廢却,人臣之極罪,論以王法,竄殛猶輕,而遞以此爲金澄之罪案,是豈平日聖明體下之至意哉?臣不避煩瀆,縷縷至此者,上不負聖明,下不孤方寸也。臣雖無狀,何敢爲一金澄,曲爲游辭,以瞞聖明也哉?伏願聖明,平心觀物,更加恕察,還收當該承旨罷推之命。傳曰,無用煩瀆。
右承旨宋時喆,左副承旨姜鎬,本月二十一日成帖狀啓,闕內無事爲白遣果,兵曹今二十日一二所巡將行巡無事單子,烽燧候望無事單子,各一度,觀象監日變單子,星變單子,各一度。刑曹啓目,金維移義禁府處置事,生伊等照律處置事,都囚徒單子,時推單子,無決等單子各一度。漢城府決等不得事單子,李慣家付火單子各一度。義禁府都囚徒單子一度。司憲府時推單子一度。左捕廳李慣家付火單子一度。掌隷院決等不得事單子一度。祝文齎去書吏黃益厚馬牌單子一度。咸鏡監司麝香進上狀啓一度。原襄監司農事形止事狀啓,賑捄形止看審事狀啓,各邑還上種子分給事啓本,私奴石山良女刧奸事啓本一度。合二十一度段,監封上送爲白乎旀,原襄監司染病人狀啓,上疏,批答有旨祗受狀啓段,姑爲留院緣由,竝馳啓爲白臥乎事是良爾,詮次善啓向敎是事。
領中樞府事李景奭,行判中樞府事鄭致和,行禮曹判書金佐明,本月二十一日成帖狀啓,宮城內外宿衛無事爲白乎旀,去夜闕內別巡,南所入直衛將柳震立,外巡將行副司果鄭后亮,行副護軍權諿,監軍兵曹正郞李煦,都摠經歷柳徽等差定,使之受牌分巡爲白子旀,昨朝北所衛將朴希閔,忽然窒塞,不省人事,症是類中。多般捄療,僅得回蘇爲白乎矣,精神昏昧,未分死亡是如爲白乎等,以衛將安鏡,改付標,替直出送爲白臥乎事是良爾,詮次善啓向敎是事。
行知中樞府事兼訓鍊大將李浣,本月二十一日成帖狀啓,去夜宮墻內外各營宿衛及都城九門·城外十處,把守·巡邏,竝只無事爲白臥乎事是良爾,詮次善啓向敎是事。啓下備邊司。
右承旨李翊,右副承旨洪萬容等疏曰,伏以臣等,昨伏見備忘記,辭旨極嚴,不勝驚惶震越之至。昨日本院回啓之批,未下之前,諫院已爲傳啓,而前後啓辭,至於五度之多,故注書正書之際,自致遲延,而臺啓旣傳之後,則雖未及書入,權格罷推傳旨,揆諸事體,似不當捧入,故待其臺啓之書入,始爲啓稟。其間曲折,不過如斯,非敢故爲遷就,有所等待而然,此皆臣等相議之事,而推考之罰,只及於該房,臣等不可以倖免,而獨爲晏然。伏乞聖慈,亟命鐫遞臣等之職,以安愚分,不勝幸甚。臣等無任戰灼祈懇之至,謹昧死以聞。答曰,省疏具悉。爾等勿辭,從速察職。
上在溫陽行宮。
大王大妃殿·世子宮,藥房問安。答曰,知道。
宋時喆達曰,守宮從事官來言,闕內各處軍兵,巡檢之意,敢達。答曰,知道。
辰時,日有兩珥。午時未時,日暈。酉時,日暈。燼餘
上在溫泉行宮。
昭憲王后忌辰齋戒。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂問安。答曰,知道。
藥房都提調許積,提調洪重普,副提調張善瀓口傳啓曰,明日乃昭憲王后忌辰也。在前沐浴之時,則以常饍進御,今亦依此分付之意,敢啓。傳曰,知道。
又啓曰,卽伏聞醫官之言,自上微有頭疼寒縮之候,卽與李東馨等商議,人蔘敗毒散,加黃連·黃芩竝酒炒·山桅炒·荊芥·蘇葉各一錢,劑入之意,敢啓。傳曰,頭疼雖不至大段,藥則依此劑入。
張善瀓啓曰,吏曹郞廳來言,承旨有闕,政事何以爲之?敢稟。傳曰,過國忌後,爲之。
李翊,以御營廳都提調言啓曰,因都摠府啓辭,隨駕軍兵,依上年例,待四五日休息後,中日試才事,已爲定奪矣。本廳則曾有啓下公事,自當依此擧行,而軍兵則中軍率領試才,別馬隊則當該別將試才,別抄武士及軍官敎鍊官之類則大將親自監試事,載於事目啓下之中,而今則事勢與前有異,不可無變通之擧。前日中軍之試才者,令千摠代之,大將之監試者,令中軍代察,似爲宜當。今姑如是爲之,何如?傳曰,依啓。
又以兵曹言啓曰,本曹草記,御營軍兵則與挾輦砲手,其數幾過半矣。所加者只二百立,禁軍與馬兵,其數相同,而馬兵則減三百立。軍兵凡事,務從均一,而如是不察。何故而如此耶?問啓事,□敎矣。入來之初,御營軍則以藁草四百餘同,作爲飛蓋,先已分給。馬兵陣及挾輦砲手,亦以空石分給。禁軍陣則初不題給,故昨日臣重普摘奸時,親問于各陣,隨其願得之數分送。以前後所給,合而計之,則御營軍處所給,比挾輦砲手倍之。挾輦砲手,比馬兵禁軍稍優。禁軍馬兵則所給之數相同,而今日若干立加給者,亦從各陣所請之數,上下矣,敢啓。傳曰,知道。
傳于李翊曰,昨日使內官摘奸,則備雨空石,禁軍及御營軍則周足,而挾輦軍及馬兵,甚爲虛踈云,若終日下雨,則必致狼狽。前監司時,多備空石萬餘立,故無不足之患,今年則何故而如此耶?問啓。李翊啓曰,問于兵曹判書洪重普,則以爲,當初分給之時,不能檢飭,此則小臣之罪,而兵曹則只分付而已。空石分給,則自有主管之人,當査問以處。第入來之後,旋給刀斧之物,使造假家,而挾輦軍,趁不爲之,故以致如此矣。且空石尙有餘件,更爲加給之意,分付,則皆言旣已沾濕,俟造假家後,欲爲加得不濕者,故姑止之云矣。傳曰,其苟充分給之人,極爲過甚,令兵曹査覈處置。
李翊,以兵曹言啓曰,空石分給之事,査問于本道,則前在空石,或有半葉者,則以兩葉,作爲一立計給。腐敗者則不願授去,故從其自擇分給云,而混給破空石之狀,摘奸之時,旣已現發次知差使員鴻山縣監曺挺宇,難免當初不能詳察分給之罪,決棍,何如?傳曰,拿致,決棍十五度。
慈殿,體浴一千數,頭部八百瓢。沐浴後,藥房·政院·玉堂·二品以上問安。答曰,知道。
中殿,體浴二千一百數,頭部二百五十瓢。沐浴後,藥房·政院·玉堂·二品以上問安。答曰,知道。
李翊以義禁府言啓曰,以全羅監司狀啓,因刑曹粘目。前順天縣監趙相漢,移本府處置事,允下矣。趙相漢,時在任所,依例發遣羅將,拿來,何如?傳曰,允。
張善瀓,以宗簿提調言啓曰,卽接司憲移文,則今月十二日宗廟告祭受香進去之路,淸豐都正沃,香前駐馬,終不回避,係是宗室,自本寺依法處置云。香前犯馬,事甚可駭。淸豐都正沃,從重推考,何如?傳曰,允。
又以吏曹言啓曰,隨駕兩司之官,或罷或遞,諫院,只有正言申晸一人,今方引避退待,兩司,時無見存行公之員,其於事體,極爲未安。留都兩司之官,似當推移上來,而臺諫進退,自本曹不得擅便,分付令政院稟處,何如?傳曰,允。
洪萬容啓曰,以吏曹啓辭,兩司之官,或罷或遞,只有正言申晸一人,事體極爲未安。留都兩司之官,似當推移上來,而臺諫進退,自本曹不得擅便,分付令政院稟處事,允下矣。本院,所當卽爲分付於兩司,而臺諫進退,與庶官有異,在京兩司之員,上來之意,下諭,何如?傳曰,分付兩司,可也。
正言申晸啓曰,臣於權格事,只請還收罷推之命,而漫不致察於遞差一款,則臣之昏謬顚錯之失,實所難逭。物議皆以爲當遞,而玉堂,乃以苟簡之語,强請出仕,臣竊怪之。旣曰竝請得體,則臣之所失,已自著矣,而決之以從重論之,亦自不妨,上下語意,殊涉逕庭,此豈論事明的之體哉?物議旣如彼,處置又如是,臣不可全沒廉隅,晏然仍冒,請命遞斥臣職。答曰,勿辭。
洪萬容啓曰,正言申晸,再啓煩瀆,退待物論云矣。傳曰,知道。
李翊啓曰,訓鍊都監將官來言,閉門吹後,懸燈起火之意,敢啓。傳曰,知道。
左承旨宋時喆,右副承旨姜鎬,本月二十三日成帖狀啓,闕內無事爲白在果,兵曹今二十二日一二所巡將行巡無事單子,烽燧候望無事單子各一度。香室伐押單子一度。刑曹啓目,李廷機等依前照律施行事,秦碩健分揀事各一度。工曹參議鄭鑰服制出仕單子,漢城府高愛立家付火事,二點等家付火事單子各一度。右邊捕盜廳高愛立家付火事單子,承文院吏文學官等及書員等錄薦各一度。咸鏡監司啓本,爲虎囕死人崔尙玉等恤典擧行事,會寧等官敎官有頉本開坐事,還上多數不納人等開坐事各一度。平安監司啓本,前三和縣令李以時推考事,運餉負債,李得一等放送事各一度。咸鏡監司狀啓,道內農事形止事,濬源殿樑上改塗灰時,移還安香祝下送事境上待候事,有旨祗受事各一〈度〉。平安監司狀啓,卒貞淑翁主房買得登庫浦落嘉山泥生於博川處乙,令該曹稟處事,兩西餉穀反庫形止事各一度。別遣試官狀啓,紅牌及賜花祗交事一度。合二十二度段,封監上送爲白乎旀,平安監司啓本,定配罪人河悌慶子三丑物故事。罪人尹三立等到配事,罪人金暹等到配事,定配罪人朴大丁物故事,尹興宗物故事,定配罪人許仁協放送事,罪人李尙裕到配事各一度,合七度段,留院爲白臥乎事是良爾,詮次善啓向敎是事。
忠淸監司李䎘,本月二十三日成帖狀啓,空石元數一萬二千五百立內,前遺在八千立,新捧四千五百立是白如乎,當初諸處及各邑軍兵等分給之數,四千六百立。二十一日,因兵曹分給,各陣軍兵處分給四千一百立。二十二日,又以兵曹分付,御營軍處加給二百立,遺在三千六百立是白齊,所謂前在八千立,則牽多上年分給各陣而還收者,故間有裂破未完者,而此則一立之代,願受兩葉者乙,依願計給。元非破空石苟充混給之比是白遣果,大槪餘存之數,尙且三千餘立乙仍于,只待該曹分付,績績分給計料爲白如乎,卽聞差員,以破空石混給之事,已被重罰。此事曲折,如右所陳是白乎矣,臣之不能檢飭之失,亦所難免。惶恐待罪,緣由馳啓爲白臥乎事是良爾,詮次善啓向敎是事。
訓鍊大將李浣,本月二十三日成帖狀啓,去夜宮墻內外各營宿衛,及都城九門·城外十處,把守·巡邏。竝只無事爲白臥乎事是良爾,詮次善啓向敎是事。啓下備邊司。
領中樞府事李景奭,判中樞府事鄭致和,禮曹判書金佐明,本月二十三日成帖狀啓,宮城內外宿衛無事爲白乎旀,去夜闕內別巡,南所入直衛將安鏡,外巡將副司果尹時達·權說,監軍兵曹正郞鄭華齊,都摠府都事李東榮等差定,使之受牌分巡爲白乎旀,禮曹牒呈內,三月令宗廟薦新,京畿所封生訥魚及全羅道所封蕨菜等,當日薦進事,分付奉常寺是如爲白乎等以,緣由竝以馳啓爲白臥乎事是良爾,詮次善啓向敎是事。
領中樞府事李景奭,行判中樞府事鄭致和,禮曹判金佐明,本月二十三日成帖狀啓,宮城內外宿衛無事爲白乎旀,去夜闕內別巡,南所入直衛將權諿,外巡將行副護軍柳震立,行副司果朴敏道,監軍都摠府經歷愼亨胤,宣傳官沈若汶等差定,使之受牌分巡爲白臥乎事是良爾,詮次善啓向敎是事。啓下備邊司。
左承旨宋時喆,左副承旨姜鎬,本月二十二日成帖狀啓,闕內無事爲白在果,昨日善山府鄕校修改時移還安祝文,臣鎬,代押,當日傳香爲白乎旀,昨日王世子召對爲之,侍講院贊善宋浚吉,上番文學尹敬敎,下番兼司書朴世堂,進講爲白有旀,兵曹今二十一日一二所巡將行巡無事單子,烽燧候望無事單子各一。觀象監日變單子,有氣如火光單子各一。宗簿寺草記,淸風都正沃推考事一度。刑曹啓目,柳璘移義禁府處置事,鄭必昌擊錚原情査考事各一。慶尙監司啓本,文科初試入格人等開坐事一。合八度,監封上送爲白乎旀,咸鏡道三月令進上生松魚來到爲白有去乙,令廚院趁卽捧上事分付爲白遣,數目段,依例後錄爲白臥乎事是良爾,詮次善啓向敎是事。大王大妃殿生松魚十尾,王大妃殿生松魚十尾,大殿松魚醢一缸,入二十四片。
副校理李敏敍,副修撰金萬均等箚曰,伏以正言申晸,以再昨備忘記,執義權格,先有遞差之命,繼下罷推之敎,而倉卒之際,皆不覺察,未能竝請還收,致令政院已捧傳旨,而今政又出其代,物議皆以爲非,臣之論事顚錯之失,著矣。引嫌而退,竝請還收,雖曰得體,從其重者而論之,亦自不妨,請正言申晸出仕。取進止。答曰,依啓。燼餘
上在溫陽行宮。
大王大妃殿·世子宮,藥房·政院·玉堂·二品以上問安。答曰,知道。
夜一更,白雲一道如氣,起自坤方,直指艮方,長竟天,廣尺餘,良久乃滅。燼餘
上在溫泉行宮。
昭憲王后忌辰。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
下直,藍浦縣監崔良弼。
李翊,以都摠府言啓曰,宿衛將士軍兵等,今日爲始,依上年例除標信,分運試射之意,敢啓。傳曰,知道。
又啓曰,今日中日試射時,都摠府出去之意,敢啓。傳曰,知道。
慈殿,頭部八百瓢,體浴一千數。沐浴後,藥房·政院·玉堂·二品以上問安。答曰,知道。
中殿,頭部二百五十瓢,體浴一千五百數。沐浴後,問安。答曰,知道。
大殿,頭部一千瓢,體浴三千五百數。沐浴後,藥房·政院·玉堂·二品以上問安。答曰,知道。
李翊啓曰,訓鍊都監將官來言,閉門吹後,起火懸燈之意,敢啓。傳曰,知道。
左承旨宋時喆,左副承旨姜鎬,本月二十四日成帖狀啓,闕內無事爲白在果,兵曹今二十三日一二所巡將行巡無事單子,烽燧候望無事單子各一。觀象監日變單子一。議政府左參贊宋浚吉箚子一。慶尙左兵使啓本,來四月朔上番忠壯衛等開坐事。黃海監司啓本,前鳳山郡守鄭東卨等推考事,前禮賓寺主簿朴進益推考事,谷山郡金孝得等三十五家延燒,五歲女兒燒死事狀啓各一。合八度段,監封上送爲白乎旀,黃海監司啓本,定配罪人崔卞立物故事段,姑爲留院緣由,竝以馳啓爲白臥乎事是良爾,詮次善啓向敎是事。
領中樞府事李景奭,判中樞府事鄭致和,禮曹判書金佐明,本月二十四日成帖狀啓,宮城內外宿衛無事爲白乎旀,今日臣等,率堂上三品以上官,問安于大王大妃殿·世子宮,則安寧敎是如爲白齊,去夜闕內別巡,南所入直衛將韓休,外巡行副護軍鄭繼胄,副司果柳,監軍兵曹正郞李夏,都摠府經歷柳徽等差定,使之受牌分巡爲白乎旀,闕內入直砲手及各處守直軍士等,臣佐明,令從事官李世華摘奸,則竝無頉爲白臥乎事是良爾,詮次善啓向敎是事。啓下備邊司。
訓鍊大將李浣,本月二十四日成帖狀啓,去夜宮城內外各營宿衛,及都城九門·城外十處,把守·巡邏,竝只無事爲白乎旀,節啓下敎留都大臣·守宮大將聯名狀啓,據刑曹覆啓內節後三月十六日。金虎門入番砲手邙義群·朴仁傑等段,號衣號巾借著,在闕門外之人,與之還入。罪各決杖六十,徒一年。哨官金准段,係是出身,多義禁府處置,何如?康熙八年三月二十二日,同副承旨臣金澄次知啓,竝送留都大將從重決棍事,判下敎是乎等以,同哨官金准,砲手邙義群·朴仁傑等,各決棍五十爲白臥乎事是良爾,詮次善啓向敎是事。啓下備邊司。
副校理李敏敍,副修撰金萬均等疏曰,伏以昨者正言申晸,以還收前執義權格罷推之啓,遞差還收,不能竝及之故,引嫌而退。本館當爲處置,而臣等亦於書啓中,已陳還收之請,而只論特罷而不及於遞差,昏不覺察之失,與諫官無異,不敢晏然處置,陳疏乞免,而政院終不捧入。臺諫處置,至經再宿,則未安尤甚,故冒昧處置矣。辭語未瑩,重被臺官再避斥。臣等前有不能引嫌之罪,復有處置不能明的之失,以此以彼俱不敢晏然。且兩司無他見存之人,再避處置,又歸本館,而旣已被斥,決無更爲處置之理。伏乞聖明,亟遞臣等之職,以爲論事昏謬者之戒,不勝韋甚。臣等無任惶悚屛營之至,謹昧死以聞。答曰,省疏具悉。爾等勿辭察職。
上在溫陽行宮。
藥房問安。大王大妃殿答曰,知道。世子宮答曰,知道。
辰時,日暈左珥。自巳時至酉時,日暈。
宋時喆,以兵曹郞廳來言,達曰,闕內各處入直軍兵,巡檢之意,敢達。答曰,知道。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
有政。
李翊啓曰,今日中日試射時,都摠府出去之意,敢啓。傳曰,知道。
張善瀓,以弘文館言啓曰,本館隨駕之員,只有二員,而副修撰臣金萬均,自昨重得寒疾,出在外舍,不能行公,事多苟艱,今日政,勿論相避,闕員差出,牌招肅拜,推〈移〉入直,何如?傳曰,允。
吏批,判書李慶徽進,參判尹鏶留都,參議南九萬留都,都承旨張善瀓進。閔點爲承旨,姜栢年爲工曹參判,兪槮爲新溪縣令,鄭采和爲庶尹,洪宇遠爲相禮,洪柱國爲校理,閔點爲右承旨,李翊爲左副承旨,姜鎬爲右副承旨,洪萬容爲同副承旨,下直。
兵批,兼判書洪重普進,參判李時術守宮,參議尹飛卿守宮,參知金宇亨進,右承旨李翊進。趙珩·閔應騫爲知事,金有鉉爲同知,禹濟民爲武兼,趙素益·吳始壽爲副護軍,金坰·洪重亨·許宗旻爲副司直,下直。
張善瀓啓曰,右承旨閔點,時在京中,斯速乘馹來詣行在所事,下諭,何如?傳曰,允。
大殿,頭部一千三百瓢,體浴四千五百數。沐浴後,藥房·政院·玉堂·二品以上問安。答曰,知道。
李翊啓曰,卽見忠淸監司狀啓,持平宋奎濂,以病陳疏,而觀其措語末端,以家有拘忌之疾,身旣薰染爲辭,元疏則不敢捧入之意,敢啓。傳曰,遞差。
咸鏡監司,以二罪俱發之類及漏丁定配之人,不爲更稟,矇矓處置事,待罪事狀啓。傳于洪萬容曰,勿待罪事,回諭。
張善瀓,以禮曹言啓曰,以本曹啓辭,故參判洪命亨旌表當否,議大臣,稟處事,允下矣。隨駕大臣則今方收議,而在京在外原任大臣處,一體收議乎?敢稟。傳曰,一體收議,可也。
洪萬容啓曰,濟州牧使李,田登收稅磨鍊啓本末,不爲署名,殊無敬謹之道,而臣以代房捧入之際,未及覺察,啓下之後,始乃覺悟,不勝惶恐。濟州牧使李,請推考。傳曰,允。
中殿,頭部二百五十瓢,體浴二千五百數。沐浴後,藥房·政院·玉堂·二品以上問安。答曰,知道。
張善瀓,以吏曹言啓曰,今三月十九日,均田使閔維重引見時所啓,淸風府使任有後,雖稱淸白,曾前居官,別無治聲,而及莅本府,不但律已頗簡,官事亦多修擧。上年賑恤時,自正月至三月,皆以本官所備米穀賑濟,而只四月一朔,以國穀上下,及其麥後再賑之時,又自本官,料理捄活。畢賑之後,再度行關,使之査報前後官備穀物之數,則稱以有何措備,終不論報,其意可想,其時旣不知穀多少,故雖不得開錄啓聞,以請褒典。今蒙賜對,敢此陳達,任有後淸白善治,至誠賑恤,合有嘉奬之擧矣。上曰,言于該曹稟處事,傳敎矣,淸風府使任有後,淸白善治,至誠賑恤,誠爲可嘉,合有褒奬之擧,但考前例,則以賑政蒙賞者,必知其穀物所備多少,以爲輕重施賞,而任有後,恥於自衒,官備臺穀物之數,終不論報。其意則可尙,而臣曹旣無可據論賞之地,且恩賞重事,自下不敢擅使,上裁,何如?傳曰,所備石數,令本道査覈後,稟處。
洪萬容,以戶曹言啓曰,各司中造紙署,創設於彰義門外川邊無人之境。當初本意,似在於取便造紙,而貢物各種及年年所造紙地,則無人典守,自前全委於主人及紙匠之手,以卽今重記所付計之,則表紙咨文紙竝三千四百餘張,而使之看品,則實無一張遺在云,誠極寒心,合有變通之道。曾在年前本署官員,上疏陳弊,請設內署於城內,每年所造紙地,入庫堅封,一如他司之爲,誠有所見,覆啓蒙允,而本署無物力,未及營造矣。今年兩湖貢物價米,又當分給,而遺在紙地,其數此多,自當計徵於紙匠,不必每年準數加造。以其一半,仍給主人輩,使之新造,以其一半,劃給本署,俾卽營建內署,似合便宜,以此分寸施行,何如?傳曰,允。
李翊啓曰,訓鍊都監將官來言,開門吹後,懸燈起火之意,敢啓。傳曰,知道。
左承旨宋時喆,左副承旨姜鎬,本月二十五日成帖狀啓,闕內無事爲白果,兵曹今二十四日一二巡將各更行巡單子,烽燧候望無事單子各一,香室代押單子,觀象監星變單子,禁漏今二十五日左賓客朴長遠,右賓客趙復陽,王世子相見禮出宮時刻單子,驪州牧香祝齎去書吏馬牌單子。咸鏡監司狀啓,二罪俱發之類及漏丁定配之人,令該曹稟處事。咸鏡監司啓本,德源色吏洪承宗等,年例守令應薦不薦推考事,邊將應薦不薦推考事各一度。原襄監司啓本,來四月朔上番諸色軍士開坐事合十度段,監封上送爲白乎旀,咸鏡監司啓下罪人金得立到配事段,姑爲留院緣由,竝以馳啓爲白臥乎事,詮次善啓向敎是事。
領中樞府事李景奭,判中樞府事鄭致和,禮曹判書金佐明,本月二十五日成帖狀啓,宮城內外無事爲白乎旀,去夜闕內別巡,東所入直衛將姜說,外巡將同知中樞府事鄭后亮,行副護軍權諿,監軍都摠府經歷李斗龜,宣傳官辛錫一等差定,使之受牌分巡爲白乎旀,禮曹牒呈內,京畿封進三月令辛甘菜,生石首魚等,當日宗廟薦新事,分付奉常寺是如爲白乎等以,緣由馳啓爲白臥乎事是良爾,詮次善啓向敎是事,啓下備邊司。
訓鍊大將李浣,本月二十五日成帖狀啓,去夜宮墻內外各營宿衛,及都城九門,城外十處,把守巡邏,竝只無事爲白臥乎事,詮次善啓向敎是事,啓下備邊司。
右尹李元禎疏曰,伏以臣請告還鄕,已閱屢朔,再陳肝肺之懇,自速斧鉞之誅,嚴譴不加,溫諭荐降,逋慢之罪,丘山爲輕,寬假之恩,江海猶淺。臣於是,已不勝其惶蹙,今茲新授之命,又及積廢之中,感荷洪造,有淚盈臉,慚顧微分,無地措躬。仍念性本樸愚,才且蔑裂,內無親戚之授,外絶吹噓之力,特以家世之故,屢叨匪據,厚誣日月之明,驟躋宰列,分已踰矣,福已過矣。冥行妄動,釁孽輒出,前跋後疐,齒舌曾生,虛竊廩祿,無裨臨策之用,遲回京國,徒增蹤跡之嫌。惟有歸農食力,自是分內之事,庶思斂身投閑,少弭情外之謗。安素履於殘齡,免吏議於公朝,是臣之幸也。更擧旣跌之蹤,復玷肅穆之班,曾是夢寐之所不到,亦非意慮之所嘗及,而公議不嚴,誤恩未替,必欲剪拂滓穢之身,免爲聖世全棄之物。臣雖無狀之甚,尙有不泯之彝。豈不知行不俟駕,是古人事君之道,所在致力,乃臣子報國之義。顧臣病勢之危綴,有甚情勢之窮隘,何敢緩疾痛之呼?自阻慈愛之聽乎?臣稟賦旣薄,積傷又重,宿病未瘳,新症更添。自冬徂春,長在人鬼之境,迎醫試藥,未獲絲毫之效,肚腹痞敗,不食自飽,腠理虛弱,重裘亦寒,呼吸急促,殆若疾走而不息,精神昏眩,怳若浮擔而未定。飮噉日以減少,肌肉漸覺消奪,一向沈痼,蘇歇無期。雖欲冒進,竟難自力,値此動駕之辰,益切向日之忱,而頹伏畎畝之中,阻瞻羽毛之美,躬深自悼,罪逾難逭。況京兆佐貳之任,非閑漫職事之比,暫時虛帶,害公非細,伏願聖明,俯察危悃,亟命遞臣之職,仍令治臣之罪,公私幸甚。臣無任悚懼祈懇之至,謹昧死以聞。答曰,省疏具悉。如此多事之時,不可任情退處,從速上來察職。
掌令申命圭疏曰,伏以臣,昨日伏見行朝遞報,以執義臣權格之請收前判尹熙資級,天怒大震,辭旨極嚴,特令罷推,而至以巧猾奸譎爲敎。臣一讀嚴批,不覺惶駭悚慄,不能自定也。凡在聽聞,孰不謂之震愓也哉?設令臺啓,有或過中,在聖上優容臺閣之道,恐不宜若是之摧折。況此不過官方,體例上事,有何一毫奸巧之心,而殿下疑之太甚,罪之太過,一事忤旨,乃至於此,則自今以後,職在言責者,雖肯爲殿下盡言,殿下亦安用置臺閣爲哉?遽怒於不當怒之地,前後過當之敎,輒加一層,自絶導言之路者,抑亦何哉?臣竊爲殿下惜之也。雖以閔熙言之,近來人才之乏絶甚矣,大過於熙者,縱未多得,等般於熙孰非其人,而連年寵秩,皆出中批,至於恩擢本職。旣已解去,則所授新資,例當請改,此直一微細尋常事耳。殿下雖欲因授,固宜和言以諭而已,何乃先自臆逆,過疑其心,有此偏系之擧乎?固知聖意,初在廣加甄拔,務存至公之道,而事有過當,大違中正之道,則上下豈不疑阻,而自貽乖激之患乎?其爲不幸,誠不可言也。熙亦新居宰列,自有廉恥,聞有此擧,亦必爲之惶媿無地矣。其所以與之者,反不爲厄之乎?大槪擧動之日,臣等,乘曉齊會於闕門之外,此論果發於座上,素知公議皆以爲然,故臣意則了無異同,而但大司憲臣兪㯙,以已有所嫌,難於參論,掌令臣洪柱國,引以前事,暫爲持疑之際,嚴鼓已下,事有忙遽,未及停當而罷,以此言之,格卽已言之臣也,臣是未言之格也。只以身在留司,未及更議聯名之故,臣獨脫漏,廉隅所在,決不可以苟免爲幸,終敢自匿,而輿衛遠駕,無路自劾,不得不冒死馳章,露悃伏請。伏乞聖明,特令鐫罷,與格同罪,以爲臨事倖免者之戒,不勝幸甚。答曰,省疏具悉。爾其勿辭察職。
持平宋奎濂疏曰,伏以臣,纔上辭章,猥陳病狀,伏蒙聖慈。卽賜矜許,仰戴恩私,方切感祝。不意茲者,新命又降,不知聖明,何取於愚臣,而前後誤恩,至此稠洊耶?臣誠惶悚隕越,罔知攸措,今臣欲進則疾病已革,筋力難强,不進則分義不安,違慢有罪。臣之情勢,可謂極狼狽而大窘塞矣。臣於前後除命,皆未赴謝,心常惶恐,私竊以爲,安得天幸而疾病少緩,一造文陛,得近淸光而歸死哉?此心如丹,日夕耿耿,況今車駕,臨幸下邑,而賤臣,居在數日之地,分義豈待召命而趨進哉?顧臣病勢,實無一分自力之望,不得不論此哀籲,仰瀆宸嚴,伏乞聖明垂憐焉。蓋臣十年痼病,比來益甚,一臥枕席,已經四朔,澌敗頓劇,殘喘如縷,種種危若之形,奄奄垂盡之狀,雖不敢歷陳,而最是疝症,爲目前切急之患。成塊滿腹,堅硬如石,少觸冷氣,輒肆上衝,方其上衝之時,則全不省人事,昏仆悶塞,死在項刻,急投藥物,艱以伏下,一日之內,如是者數矣。煖堗以居,猶不能止,熅鐵壓坐,然後僅延晷刻之命,似此景象,豈有跬步致身之望乎?噫,臣雖至愚,亦有人心,苟其筋力,少可自力,則必不敢游辭飾言,厚罔聖德,而堅臥於家,以負宿願也。且臣身病之外,又有難進之勢,不幸拘忌之疾,發於家內,賤息與媿僕,相繼臥病,俱在垂死中,臣旣混處一室,積久薰染,尤何敢冒近於淸嚴之地哉?伏乞聖慈,曲垂怜察,將臣職名,亟賜遞改,俾臣得以安心瞑目,不勝大幸。臣無任瞻天望聖,激切祈懇之至。答曰,遞差。
獻納金鋿疏曰,伏以臣於本月十八日,祗受聖旨,以臣爲司諫院獻納,斯速上來者。千萬夢寐之外,自天召命,遠及窮閻,臣驚惶感泣,措躬無地,實不知所以得此異數於聖明之世也。臣以草鄙微蹤,濫竊祿位。昔在聖祖之朝,猥廁臺侍之列者有年,而才無寸長,行又抹擬,周流郡邑,迹阻朝班,今已數十年于茲矣。不意遲暮將死之日,復有此分外新命也。臣雖無識,至於君臣分義,則粗有所知,豈不欲卽駕登道,趨謝恩命哉?第臣曾於數年前受任西路,肺腸傷於水土,筋力瘁於站役,病入膏肓,人命危淺,沈綿數月,鬼事日迫。道臣憐其情事,據實啓罷。臣輿疾而行,寸寸前進,未死之前,度幾歸及松楸。纔到京城,氣力澌盡,仍留旅寓,累朔調治。幸尋生路,得達桑鄕,而千里牽病。且有道路所傷,元病未除,新症又添,形骸枯槁,氣息如縷,以此病勢,豈望趨召,臣自念,以至微至賤之身,猥蒙逾分逾涯之榮,乃敢言病,自速其孽,臣罪萬死。臣抑又聞之,諫官雖卑,與宰相等,宰相尊行其道,諫官卑行其言,非才且賢者,不能爲也。臣何敢以碌碌凡庸之質,當此才且賢者之任,而晏然若自能堪任者然哉?臣於伏枕垂死之中,尤有所戚戚於心者,何哉?玉體欠寧,親奉慈聖,遠勞道路,臨幸溫泉。此時臣子,何暇念及身病,而敢爲自便之計哉?以此論臣之罪,罪但分義掃地。區區犬馬之誠,亦不得自伸。臣非木石,寧得自安於心,精神昏瞀,僵臥枕席,瞻望行宮,奮飛無路,伏乞聖慈,俯察至懇,亟收誤恩,遞免臣職,一以重名器,一以安私分,不勝幸甚。臣無任惶悶隕越,伏地俟罪之至,謹昧死以聞。答曰,省疏具悉。爾其勿辭,從速上來察職。
校理洪柱國箚曰,伏以正言申晸,以臣於權格事,只請還收罷推之命,而慢不致察於遞差一款,則臣之昏謬顚錯之失。實所難逭,物議皆以爲當遞,而玉堂乃以苟簡之語,强請出仕。臣竊怪之,旣請得體,則臣之所失,已自著矣,而決之從重論之,亦自不妨。上下語意,殊涉徑庭,此豈論事明的之體哉?物議旣如彼,處置又如此。臣不可全沒廉隅,晏然仍冒,引嫌而退。當初請出,雖不必深嫌。物議爲非,則勢難在職。請正言申晸遞差。取進止。答曰,依啓。
上在溫陽行宮。
宋時喆達曰,大司憲兪㯙,掌令申命圭辭職上疏,掌令金得臣,持平宋奎濂在外,執義朴增輝,持平趙聖輔,行在所進去,今日以監察茶時之意,敢達。答曰,知道。
藥房問安。大王大妃殿答曰,知道。世子宮答曰,知道。
政院·玉堂問安。大王大妃殿答曰,知道。世子宮答曰,知道。
卯時,白雲一道如氣,起自坤方,直指艮方,長竟天,廣尺許,良久乃滅。辰時,日有右珥。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
洪萬容啓曰,吏曹郞廳來言,臺諫有闕,政事,何以爲之?取稟。傳曰,當日爲之。
李翊啓曰,今日中日試射時,都摠官出去之意,敢啓。傳曰,知道。
吏批,判書李慶徽進,參判尹鏶留都,參議南九萬留都,都承旨張善瀓進。李藼爲正言,申晸爲持平,鄭時享爲公山縣監,李誠哲爲漢城判官,朴世堅爲輔德,黃道平爲典牲主簿,金德遠爲直講,李象鼎爲盈德縣令。
兵批,兼判書洪重普進,參判李時術守宮,參議尹飛卿守宮,參知金宇亨進,左副承旨李翊進。宋奎濂爲副司直,申晸爲副司果。
慈殿,體浴一千數,頭部九百瓢。沐浴後,藥房·政院·玉堂·二品以上問安。答曰,知道。
中殿,體浴二千五百數,頭部二百五十瓢。沐浴後,藥房·政院·玉堂問安。答曰,知道。
李翊啓曰,前三和縣令李以時,以全孝生物故立棄時屍體載來事,曾被罷推之罰。今正月二十八日,已爲畢推於該曹,而以推考傳旨,又下於司憲府之故,本道取招啓本,卽又來到,啓本則循例捧入,而一事疊罰,纔有啓稟爻周傳旨之䂓,此公事,亦依前勿施乎?敢稟。傳曰,依爲之。
大殿,體浴四千六百數,頭部一千瓢。沐浴後,藥房·政院·玉堂·二品以上問安。答曰,知道。
李翊啓曰,訓鍊都監將官來言,開門吹後,懸燈起火之意,敢啓。傳曰,知道。燼餘
左承旨宋時喆,左副承旨姜鎬,本月二十六日成帖狀啓,闕內無事爲白在果,昨日王世子賓客相見禮,無事行過爲白有齊,司憲府大司憲兪㯙,掌令申命圭辭職上疏,進呈于行在所是如爲白遣,不得行公爲白乎旀,執義朴增輝,持平趙聖輔,昨日行在所進去爲白有旀,掌令金得臣,持平宋奎濂,在外爲白乎等以,當日爲始,以監察茶時之意,入達于世子宮敎是後,分付本府爲白乎矣,臺官行公前乙良,每日以此爲例事,留都大臣之意亦然,故依此擧行爲白乎旀,兵曹今二十五日一二所巡將行巡各更單子,烽燧候望單子,觀象監日變單子,漢城府及右邊捕盜廳朴守敏家,今二十四日四更量付火事單子,黃海監司狀啓,四月朔墨進上事。原襄道防禦使狀啓,春操設行事及啓本,春操後將官等試才事。義禁府啓目,劉忔加刑事,咸得一加刑事,李迎浹照律事。全羅兵使啓本,來四月朔上番忠順衛等開坐事。合十二度段,監封上送爲白乎旀,上頃漢城府右邊捕盜廳付大單子,昨日狀啓封上後來呈,故今始上送爲白乎旀,原襄道三月令宗廟薦新辛甘菜,全羅道種薑進上,來到爲白有去乙,令禮曹及廚院,趁卽捧上事,分付爲白乎旀,原襄道防禦使張是奎春操設行事狀啓中,伊川縣監李以挺,以字落漏不書,挺字亦以廷字誤書,殊無敬察之意,請推考爲白乎旀,原襄監司啓本,賊人崔應男妻子等定配事段,姑爲留院爲白遣,進上物目段,依例後錄爲白臥乎事,詮次善啓向敎是事。全羅道種薑進上數目,大王大妃殿種薑四十斗,王大妃殿·種薑四十斗,大殿種薑四十斗,中宮殿種薑三十斗,世子宮種薑二十斗。
訓鍊大將李浣,本月二十六日成帖狀啓,去夜宮墻內外各營宿衛,及都城九門,城外十處把守巡邏,竝只無事爲白臥乎事是良爾,詮次善啓向敎是事。啓下備邊司。
領中樞府事李景奭,判中樞府事鄭致和,禮曹判書金佐明,本月二十六日成帖狀啓,宮城內外宿衛無事爲白乎旀,去夜闕內別巡,西所入直衛將韓素遠,外巡將行副護軍柳宸立,行副司果朴敏道,監軍兵曹正郞李煦,都摠府都事李東榮等差定,使之受牌爲白乎旀,新徵入直御營廳軍官一百名,別破陣十二名,及南徵入直訓鍊都監馬兵五十名,發遣備邊司郞廳朴以樟摘奸,則竝只無頉是白乎等以,緣由馳啓爲白臥乎事,詮次善啓向敎是事。啓下備邊司。燼餘
上在溫陽行宮。
大王大妃殿·世子宮,藥房問安。答曰,知道。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
李翊啓曰,訓鍊都監將官來言,閉門吹後,懸燈起火之意,敢啓。傳曰,知道。燼餘
上在溫陽行宮。
大王大妃殿·世子宮,藥房問安。答曰,知道。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
李翊啓曰,訓鍊都監將官來言,閉門吹後,懸燈起火之意,敢啓。傳曰,知道。燼餘
上在溫陽行宮。
大王大妃殿·世子宮,藥房問安。答曰,知道。
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
傳于□□。曰,今下弓矢,高嶺僉使李卓男,阿耳僉使李慶遐等處給送。
李翊啓曰,訓鍊都監將官來言,閉門吹後,懸燈起火之意,敢啓。傳曰,知道。燼餘郞廳李基德校正。郞廳南雲老書。
上在溫陽行宮。
大王大妃殿·世子宮,藥房問安。答曰,知道。
午時,日有食之。夜五更,有霧氣。燼餘
上在溫泉行宮。
李翊啓曰,訓鍊都監將官來矣,開門吹之意,敢啓。傳曰,知道。
三殿,藥房·政院·玉堂問安。答曰,知道。
傳曰,史官一員待命,日食捄食摘奸。
李翊啓曰,訓鍊都監將官來言,閉門吹後,懸燈起火之意,敢啓。傳曰,知道。燼餘
上在溫陽行宮。
大王大妃殿·世子宮,藥房問安。答曰,知道。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
傳曰,予之來此,今幾兩旬,而前者史官之來,判府事,以家有拘忌之疾爲辭,而第念爲日已久,道路跋涉,亦費多日,予之願言之懷,久而愈切,須體如渴之望,從速幡然上來,以慰予心,無孤至意事,更遣承旨諭之。
諫院啓曰,具辭上見請前判書徐必遠,削奪官爵,門外黜送。請還諸駙馬第宅還入之命。請還收前執義權格遞差,先罷後推之命。全羅兵使金鏡,侵虐軍卒,蔑視數字缺論列備悉,而每以不允爲批,無乃聖明,以今所數字缺泛然風聞,而有所留難耶?兵營所納軍布數字缺五尺,自本官捧納,而鏡,諉以立番,致之營數字缺擇親捧,應納一匹,所備之木,倍入例捧三數字缺勢將離散。南來之人至有目見而傳說者,數字缺扇竹,大同定式外,以若干價本,分送各邑,每數字缺千召,則其爲濫數勒定,已極無謂,而各邑數字缺目累次論報,則推捉鄕色,濫施刑杖,至於綾州牧使數字缺終始爭執,累呈辭狀,則以啓聞處置題送,閔汝老數字缺官而歸,其間曲折,已悉於道臣狀啓中,則鏡之憑凌威脅之狀,尤可見矣。其貪婪縱恣,越法勒徵之罪,不可不懲,請全羅兵使金鏡,拿問定罪。正言李藼,以螻蟻微臣,濫叨洪私纔蒙拔擢,荐被誤恩,感激惶媿,不敢承當,冒死陳章,見阻喉司,微悃莫暴,狼狽轉甚,縮伏私室,自列無路。適有召命,玆敢趨詣行朝,黽勉出肅,而臣曾忝秉筆,修史未完,方帶推緘,亦未畢勘,揆以法例,尤不可一刻苟冒,引嫌而退,修史未完,不必爲嫌,而推勘未畢,勢難仍在,請正言李藼遞差。答曰,不允。末端事,依啓。
李翊啓曰,訓鍊都監將官來言,閉門吹後,起火懸燈之意,敢啓。傳曰,知道。燼餘
上在溫陽行宮。
大王大妃殿·世子宮,藥房問安。答曰,知道。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
答領府事李景奭箚曰,省箚具悉卿懇。災異之作,至於近日極矣,予心憂懼,曷有極哉?觀卿箚辭,憂國之誠,溢於言喪,予深感歎,無以爲喩,沐浴等事,予當留意焉。
答參贊宋浚吉箚曰,省箚具悉卿懇。頃於船上,暫時相接,怱怱作別,其間說話,予豈不諒?今日之事,大違公道,非如人君過失間言事之比,不可委之優容,故予不得不用罰也。但卿言至此,予豈皆落落哉?承旨罷職,則使之還收,卿其安心,敎導春宮。
答玉堂箚曰,省箚具悉。嗚呼,變異之作,至此之慘極也。念及于玆,心焉如灼,豈可食息忘于懷哉?今觀箚辭,無非誡誨之至意,予甚欣悅,而末端之語,情意未孚,疑之太過,心誠愧歎矣。
司憲府啓曰,具辭見上請前判書徐必遠,削奪官爵,門外黜送。答曰,不允。
司諫院啓曰,具辭見上請前判書徐必遠,削奪官爵,門外黜〈送〉,請還收諸駙馬第宅還入之命。新啓,沃川郡守沈攸罷職事。答曰,不允。
李翊啓曰,訓鍊都監將官來言,閉門吹後,懸燈起火之意,敢啓。傳曰,知道。燼餘
上在溫陽行宮。
大王大妃殿·世子宮,藥房問安。答曰,知道。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
有政。
李翊啓曰,訓鍊都監將官來言,閉門吹後,懸燈起火之意,敢啓。傳曰,知道。燼餘
入診時,左議政許積啓曰,干係恩典事,不敢仰請,而中日居首砲手金應聲,貫二中邊一中在前,如此之人,或有直赴之規,而都摠府,循例以賞布啓下,計其分數,則與在京時居首者比多矣。上曰,依上年魯萬例,直赴殿試,可也。都摠府謄錄
上在溫陽行宮。
大王大妃殿·世子宮,藥房問安。答曰,知道。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
司諫院啓曰,具辭見上請前判書徐必遠,削奪官爵,門外黜送。請還收諸駙馬第宅還入之命。答曰,不允。
司憲府啓曰,具辭見上請前判書徐必遠,削奪官爵,門外黜送。答曰,不允。
李翊啓曰,閉門吹後,懸燈起火之意,敢啓。傳曰,知道。燼餘
上在溫陽行宮。
大王大妃殿·世子宮,藥房問安。答曰,知道。
上在溫泉行宮。
文定王后忌辰齋戒。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
下直,安邊府使兪㻛,加德僉使金元瑋,玉浦萬戶嚴得綱,豆毛浦萬戶玄應信。
慈殿,頭部九百瓢。沐浴後,藥房·政院·玉堂·二品以上問安。答曰,知道。
大殿,頭部一千瓢。沐浴後,藥房·政院·玉堂·二品以上問安。答曰,知道。
李翊啓曰,訓鍊都監將官來言,閉門吹後,懸燈起火之意,敢啓。傳曰,知道。
答右承旨閔點疏曰,省疏具悉。事多苟艱,爾其勿辭,從速察職。燼餘
上在溫陽行宮。
大王大妃殿·世子宮,藥房·政院·玉堂·二品以上問安。答曰,知道。
卯時辰時,有霧氣。午時未時,日暈。燼餘
上在溫泉行宮。
下直,公山縣監鄭時亨。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
傳于張善瀓曰,宋判府事,疔瘇甚重云,兼解鍼藥之醫,持藥物下送看病,而仍留捄護,觀其病勢上來事,分付。
李翊啓曰,訓鍊都監將官來言,閉門吹後,起火懸燈之意,敢啓。傳曰,知道。燼餘
上在溫陽行宮。
大王大妃殿·世子宮,藥房問安。答曰,知道。
自辰時至申時,日暈。酉時,日暈,暈上有背,色內赤外靑。夜一更,月暈。五更,流星出女星下,入大角星上,狀如鉢,尾長四尺許,色白。
宋時喆,以都摠府郞廳來言,達曰,闕內各處入直軍兵,巡檢之意,敢達。答曰,知道。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
有政。
三殿,藥房·政院·玉堂·二品以上問安。答曰,知道。
吏批,判書李慶徽進,參判尹鏶留都,參議南九萬留都,都承旨張善瀓進。
兵批,兼判書洪重普進,參判李時術守宮,參議尹飛卿守宮,參知金宇亨進。李翊相爲獻納,許稑爲右水運判官,金萬均爲掌樂正,李有相爲宗簿正,朴長遠爲大司憲,宋光璧爲學諭,金鋿爲司藝,兪㯙爲護軍,金得臣爲副護軍,吏·兵批下直。
中殿,頭部二百五十瓢,體浴二千數。〈沐〉浴後,藥房·政院·玉堂·二品以上問安。答曰,知道。
藥房口傳啓曰,頃日引見,還宮似在於望間,有前期五六日更稟之敎。回鑾時,當行報謝祭,祭物及祭官,自京中下來,必有下敎,可以分付,敢此仰達。答曰,回鑾,以十五日定行,可也。
洪重普口傳啓曰,軍兵犒饋,亦以十二日定行之意,敢啓。傳曰,知道。
司諫李秞啓曰,具辭見上請前判書徐必遠,削奪官爵,門外黜送。請還收諸駙馬第宅還入之命。請還收前執義權格遞差及先罷後推之命。請全羅兵使金鏡拿問定罪。請沃川郡守沈攸罷職。新除授獻納李翊相,時在咸鏡道鏡城府,請斯速乘馹上來事,下諭。答曰,不允。下諭事,依啓。
持平趙聖輔·申晸啓曰,具辭見上請前判書徐必遠,削奪官爵,門外黜送。掌令尹元擧,時在忠淸道尼山地,請斯速乘馹上來事,下諭。答曰,不允。下諭事,依啓。
李翊啓曰,訓鍊都監將官來言,閉門吹後,起火懸燈之意,敢啓。傳曰,知道。
答兵曹參知金宇亨疏曰,省疏具悉。爾其勿辭往來。
答大司憲兪㯙疏曰,省疏具悉卿懇。本職當勉副焉。
大殿,頭部一千瓢。沐浴後,藥房·政院·玉堂·二品以上問安。答曰,知道。燼餘
上在溫陽行宮。
大王大妃殿·世子宮,藥房·政院·玉堂問安。答曰,知道。
午時未時,日暈。申時,白雲一道如氣,起自坤方,直指巽方,長十餘丈,廣尺許,良久乃滅。夜一更,犯軒轅第三星。二三更,月暈。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
又啓曰,兵曹郞官來言,禁軍及馬兵騎蒭試射事,出去云矣,敢啓。傳曰,知道。
又啓曰,兵曹郞官來言,禁軍及馬兵騎蒭試射時,依中日例,都摠府一員,進參之意,敢啓。傳曰,知道。
下直,密陽府使李奎鎭。
三殿,藥房·政院·玉堂·二品以上問安。答曰,知道。
李翊啓曰,正言李藼,再啓煩瀆,退待物論云矣。傳曰,知道。
張善瀓,以禮曹言啓曰,大駕·王大妃·中宮殿還宮之日,依上年例,不計日字早晩,旣爲傳香,遣大臣告廟祭,設行於翌日曉頭,而告廟祝文,前期撰出之意,分付該司,何如?傳曰,允。
李翊,以兵曹言啓曰,輦陪精抄軍,今已來會,依他軍兵例,令該曹發料題給,何如?傳曰,允。
以鎭川生員鄭原慶等,牙山生員閔等上疏。傳于洪萬容曰,下該曹。
持平趙聖輔啓曰,具辭見上請前判書徐必遠,削奪官爵,門外黜送。答曰,不允。
司諫李秞啓曰,具辭見上請前判書徐必遠,削奪官爵,門外黜送。請還收前執義權格遞差及先罷後推之命。請全羅兵使金鏡拿問定罪。正言李藼,以螻蟻微臣,濫叨洪私纔蒙拔擢,荐被誤恩,感激惶媿,不敢承當,冒死陳章,見阻喉司,微悃莫暴,狼狽轉甚,縮伏私室,自列無路。適有召命,玆敢趨詣行朝,黽勉出肅,而臣曾忝秉筆,修史未完,方帶推緘,亦未畢勘,揆以法例,尤不可一刻苟冒。引嫌而退,修史未完,不必爲嫌,而推緘未畢,勢難仍在,請正言李藼遞差。燼餘此處置一條重出
上在溫陽行宮。
大王大妃殿·世子宮,藥房問安。答曰,知道。
日出時,日色赤。自午時至申時,日暈。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
藥房口傳啓曰,久未瞻望,今日請入診。答曰,入診爲之。
大殿,頭部一千瓢。沐浴後,藥房·政院·玉堂·二品以上問安。答曰,知道。
中殿,頭部二百五十瓢,體浴二千數。沐浴後,藥房·政院·玉堂·二品以上問安。答曰,知道。
院啓,具辭見上請前判書徐必遠,削奪官爵,門外黜送。請還收諸駙馬第宅還入之命。請還收前執義權格遞差及先罷後推之命。全羅兵使金鏡,侵虐軍卒,蔑法橫徵事,論列備悉,而每以不允爲批,無乃聖明以今此所論,出於泛然風聞而有所留難耶?兵營所納軍木,從前以三十五尺,自本官捧納,而鏡,諉以立番,致之營下,改以四十尺,極擇親捧,應納一匹所備之木,倍入例捧三匹之價,軍兵怨苦,勢將離散,南來之人,至有目見而傳說者。且稱以進上所用扇竹,大同定式外,以若干價本,分送各邑,每匹所定,多至三千召,則其爲濫數勒定,已極無謂,而各邑枚擧大同事目。累次論報,則推捉鄕色,濫施刑杖。至於綾州牧使,則終始爭執,累呈辭狀,則以啓聞處置題送,閔汝老終至棄官而歸。其間曲折,已悉於道臣狀啓中,則鏡之憑公威脅之狀,尤可見矣。其貪婪縱恣,越法橫徵之罪,不可不懲,請全羅兵使金鏡,拿問定罪。答曰,不允。金鏡先罷後推。
洪萬容啓曰,臣敬奉聖旨,往諭于行判府事宋時烈,則以爲賤臣,比來瞻望,憂虞之心,何嘗不懸懸於仗衛之間哉?不幸疾病拘忌之端,轉輾相仍,訖不敢冒赴矣。今則毒疔,又發於左拇,不惟痛楚難堪,而醫甚危之,不敢下手,臣已置之任運待盡之地矣。若無他疾,則猶可以黽勉匍匐,而此則無可奈何矣。近侍下臨,宜諭聖旨,隕越怔悸,益無容措,祗俟罪罰云矣。答曰,知道。
傳于張善瀓曰,入診時,領議政入侍。
持平趙聖輔啓曰,具辭見上請前判書徐必遠,削奪官爵,門外黜送。請還收前執義權格遞差罷推之命。答曰,不允。
李翊啓曰,全羅兵使金鏡,先罷後推事,命下矣。臺諫方以拿問定罪,論啓,先罷後推傳旨,不得捧入之意,敢啓。傳曰,知道。
李翊啓曰,訓鍊都監將官來言,閉門吹後,懸燈起火之意,敢啓。傳曰,知道。燼餘
上御溫陽行宮。入診,都提調許積,提調洪重普,副提調張善瀓,假注書閔黯,記事官李寅煥·申翼相,醫官尹後益·金有鉉·權瑜。入診後疏決。入侍,領議政鄭太和,刑曹參判李之馧,左副承旨李翊。入診罷後,鄭太和所啓,本道罪人文案及在京文案,收抄啓達,以爲放不放有敎,今日入診時爲之之意,敢稟。上曰,本道文書,亦已修正耶?許積所啓,本道文案,極其浩大,未及修正,而在京文書,已下來矣。上曰,依爲之。鄭太和所啓,禁府堂上,則判義禁洪重普,以內醫提調入侍矣。刑房承旨·刑曹堂上,亦爲入侍事分付,何如?上曰,依爲之。泰安定配罪人崔世敬,鄭太和所啓,此公事已經御覽判付允當矣,不可以來此近道,有所饒貸也。許積所啓,此事發於臣在鄕時,雖未詳曲折,以文案看之,則段一,似有瞹昧之迹,而旣未得實狀,則亦不可放釋矣。上曰,段一,刑訊而後,可得其情,而加刑欲往窮問,則恐隕其命,故玆不究竟矣。許積所啓,此判付中辭也,處置得宜矣。恩津定配罪人都擧元,鄭太和所啓,此人,誤從下吏之言,至杖水使下人,故自上以洪柱三例施行,以爲定配,而當初水使之事,亦不爲是,旣已論配,罰已行矣,今當疏決之時,似當分揀矣。上曰,放釋可也。定配罪人朴靖,鄭太和所啓,曾看此人,甚謹愼,不宜若此監司啓聞者,亦涉過重矣。許積所啓,監司啓聞,以刷馬過八匹,亦爲罪目,故相臣金堉,初定八匹之法,而旋以不可行不得施,則此亦道臣之誤者也。上曰,放釋。定配罪人張弘業,鄭太和所啓,此人冒屬璿源,圖免軍役,各道如此之類甚多,不可擧論矣。許積所啓,圖免軍役,已爲可惡而冒屬璿源,殊極過甚矣。上曰,勿爲擧論。定配罪人權貴男,許積所啓,此人,以壓良爲賤,定配,而似有曲折,文書不備,未得其詳矣。上曰,令該曹査處。忠州定配罪人禮男等,鄭太和所啓,如此之類,曾前疏決,亦蒙放釋矣。上曰,一體放釋。上曰,科擧用情人等,殊甚雜罪,勿爲擧論可也。鄭太和所啓,委官書員等年分時,有所差誤,定配矣,不至大段,似當分揀矣。上曰,如此之類,俱爲放釋。許積所啓,漏籍過五戶以上科罪事,在事目中矣,若守令及當身自首,則似當分揀矣。上曰,如此之類,勿問可也。上曰,本以全家之律,又現漏籍之罪者,欲相議定其律矣。許積所啓,二罪俱發,從一論之,若因減死蒙配,而又犯重罪,則加罪至死,法也。此類,似與是有間矣。上曰,此類,以全家加役三年律,施行,可也。上曰,昨日軍兵騎蒭試才者幾人耶?洪重普啓曰,八百餘人耳。上曰,二中者幾人耶?對曰,二中者二十餘人,三中八人,四中二人,而賞格磨鍊,似爲埋沒,各加一匹,三中則給三匹,四中則給四匹,似好矣。上曰,依爲之。上曰,御營軍亦爲操鍊乎?鄭太和對曰,柳赫然旣已屬臣,臣使監操鍊矣。許積所啓,疏決本道罪人,欲以慰悅本道人也。定配於本道之人,固當疏決,□本道之人,而定配於他道者,亦宜一體疏決矣。上曰,分付該曹,從容一體爲之。燼餘
上在溫陽行宮。
大王大妃殿·世子宮,藥房·政院·玉堂·二品以上問安。答曰,知道。
日出時,日色赤。夜一更,月犯太微西垣第四星,月暈。二更,月入太微西垣內。四更,月暈。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
李翊啓曰,兵曹郞官來言,禁畢馬兵結陣鍊有云矣。敢啓。傳曰,知道。
有政。
閔點,以禮曹言啓曰,卽見禮部咨文,則以爲閏朔,不當在於今年十二月,當在明年二月云,已頒曆日,今難追改,似當以今年無閏十二月,明年有閏二月之意,頒布中外,分付該監,而事係重大,令廟堂稟旨定奪,回咨則令承文院撰出,何如?傳曰,允。
吏批,判書李慶徽進,參判尹鏶留都,參議南九萬留都,右承旨閔點進。
兵批,兼判書洪重普進,參判李時術守宮,參議尹飛卿守宮,參知金宇亨進,左副承旨李翊進。
鄭知和爲判尹,李夏爲正言,李有相爲綾州牧使,李聖益爲司錄,姜栢年爲禮曹參判,姜栢年爲同義禁,趙相周爲慈山郡守,柳汝爲黃海兵使兼海州牧使,金世器爲慶州營將,朴而㫥爲全羅兵使,李尙眞爲副護軍,李峻岳爲副司直,尹世章爲副司果,李藼爲副司果,副護軍金世器,今加折衝。吏·兵批下直。
司諫李秞啓曰,具辭見上請前判書徐必遠,削奪官爵,門外黜送。請還收諸駙馬第宅還入之命。請前執義權格遞差及罷推之命。請全羅兵使金鏡拿問定罪。答曰,不允。
持平趙聖輔啓曰,具辭見上請前判書徐必遠,削奪官爵,門外黜送。請還收前執義權格遞差罷推之命。答曰,不允。
大殿,頭部一千瓢。沐浴後,藥房·政院·玉堂·二品以上問安。答曰,知道。
中宮殿,二百五十瓢,體浴二千數。沐浴後,藥房·政院·玉堂·二品以上問安。答曰,知道。
李翊啓曰,新除授慶州營將金世器,時無加資之命,何以爲之?敢稟。傳曰,依例加資。
傳于張善瀓曰,慶平君,當初不爲隨駕之意,遣史官傳諭矣,不意日昨,追後下來,此必出於缺然之情,良慰予心,而但念還都之日不遠,年紀已高之人,長路驅馳,必致傷損,須勿陪〈?〉,先爲從容上去之意,遣史官傳諭,令兩道監司給馬護送。
李翊啓曰,訓鍊都監將官來言,閉門吹後,懸燈起火之意,敢啓。傳曰,知道。
慈殿·大殿·中殿,藥房·政院·玉堂·二品以上問安。答曰,知道。燼餘
上在溫陽行宮。
大王大妃殿·世子宮,藥房問安。答曰,知道。
姜鎬達曰,從事官來言,闕內各處入直軍兵,夜巡檢之意,敢達。答曰,知道。
夜一更二更,月暈。四更五更,月暈。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
李翊啓曰,御營廳將官來言,犒軍時,中軍朴而㫥,當爲進去云,請出標信。又啓曰,兵曹郞官來言,軍兵犒軍時,判書洪重普進去云矣,敢啓。傳曰,知道。
備忘記,史官二員待命,騎馬六匹立之。
李翊,以備邊司言啓曰,禮曹啓辭,卽見禮曹咨文,則以爲,閏朔,不當在於今年十二月,當在於來年二月云,已頒曆日,今難追改,似當以今年無閏十二月,明年有閏二月之意,頒布中外,分付該監,而事係重大,令廟堂稟旨定奪,回咨則令承文院臨時撰出,何如?傳曰,允事,命下矣。該曹啓辭之意,固宜當令該曹,依此知委中外,而回咨,別定禁軍,送之于平安監司,使之分付于義州府尹,擇定境內邊將中伶俐解事之人及淸譯,賚持交□鳳凰城將,受標以來,何如?傳曰,允。
行大司諫南龍翼,司諫李秞啓曰,具辭見上請前判書徐必遠,削奪官爵,門外黜送。請還收諸駙馬第宅還入之命。請還收前執義權格遞差及罷推之命。答曰,不允。
持平趙聖輔啓曰,具辭見上請前判書徐必遠,削奪官爵,門外黜送。請前執義權格遞差罷推之命。臣以淸州牧使尹世喬事,累日論列,而兪音尙閔,臣竊惑焉。世喬,欲售要功衒能之計,不念朝廷本意,專以多結爲主,嚴刻太甚,刑杖濫酷,以致監色承風,等數太重,至於田夫,怵於威虐,不敢告許,其情誠可哀也。主管之臣,亦知其結數之太過,民怨之至此,今方釐正,而別定他邑守令,分屬減等,則世喬當初誤事之狀,據此可知,此而置之,害民斂怨之輩,將莫以懲戢,請淸州牧使尹世喬,罷職不敍。答曰,不允。
大殿,頭部一千瓢。沐浴後,藥房·政院·玉堂·二品以上問安。答曰,知道。
中殿,頭部二百五十瓢,體浴□□□數。沐浴後,藥房·政院·玉堂·二品以上問安。答曰,知道。
李翊啓曰,訓鍊都監將官來言,閉門吹後,起火懸燈之意,敢啓。傳曰,知道。燼餘
上在溫陽行宮。
大王大妃殿·世子宮,藥房·政院·玉堂問安。答曰,知道。
夜一更,白雲一道如氣,起自巽方,直指西方,長竟天,廣尺許,良久乃滅,月暈。二更,月暈兩珥,暈上有冠,色內赤外靑,白氣如虹,出自左珥,逶迤指北,長十餘丈,良久乃滅。三更,月暈,流星出氐星下,入坤方天際,狀如鉢,尾長五六尺許,色赤,光照地。四更,月暈。五更,月暈兩珥。燼餘
上在溫泉行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
李翊啓曰,內乘來言,旗軍洗馬之意,敢啓。傳曰,知道。
又啓曰,疏決時,依前例三司入侍之意,敢啓。傳曰,知道。
大殿,頭部一千瓢。沐浴後,藥房·政院·玉堂·二品以上問安。答曰,知道。
有政。
吏批,判書李慶徽進,參判尹鏶留都,參議南九萬留都,都承旨張善瀓進。兵批,判書洪重普進,參判李時術守宮,參議尹飛卿守宮,參知金宇亨進,左副承旨李翊進。李敏厚爲沃川郡守,鄭采和爲礪山郡守,李尙眞爲工曹參判,閔震益爲副摠管,沈之溟爲同知,李聖賚爲南虞候,慶一會爲大丘營將,李立身爲安□府使,成禮端爲乾原權管,具文治爲右邊捕盜大將,柳赫然爲副護軍,南虞候李聖賚,今加折衝。吏·兵批下直。
李翊啓曰,新除授咸鏡南虞候李聖賚,時無加資之命,何以爲之?敢稟。傳曰,依例加資。
洪萬容啓曰,御營大將柳赫然,旣已付軍職,卽爲牌招肅拜,傳授密符之意,敢啓。傳曰,知道。
傳于李翊曰,御營大將柳赫然,密符承受後,使之留待。
李翊啓曰,結城縣監金時輝,推考事,命下矣。臺諫方以罷職論啓,推考傳旨,不得捧入之意,敢啓。傳曰,知道。
又啓曰,訓鍊都監將官來言,閉門吹後,起火懸燈之意,敢啓。傳曰,知道。
判中樞府事鄭致和,四月十二日成貼狀啓,數字缺朴敬祉病重事,纔已馳啓爲白有如乎數字缺卒逝極爲驚慘爲白在果,捕盜大將段,令訓鍊大將李浣,兼祭爲白乎旀,其授密符段置,以拘忌之疾卒逝,不可直納,政院姑爲收置於臣二字缺爲白遣,緣由馳啓爲白臥乎事。
疏決入侍,領議政鄭太和,左議政許積,左副承旨李翊,□□參判李之馧,忠淸監司李䎘,大司諫南龍翼,持平趙聖輔,校理洪柱國,假注書閔黯,記事官李寅煥·申翼相。追後入侍,右承旨閔點,御營大將柳赫然,戶曹判書閔鼎重,均田使閔維重。許積啓曰,昨今以來,因醫官,伏聞上候安寧,而慈殿氣候,未知,何如?上曰,平安矣。鄭太和所啓,本道疏決文書,極其浩大,不可歷達,故抄略以來矣。許積所啓,若可放釋者,一一陳達,以爲稟處,若不可放者,則略陳大槪,何如?上曰,知道。燼餘
上在溫陽行宮。
大王大妃殿·世子宮,藥房問安。答曰,知道。
辰時,日暈。兩珥,暈上有冠,色內赤外靑。巳時午時,日暈,申時,日暈,夜一更,日暈,暈上有□內赤外靑。燼餘
上在溫泉行宮。
恭惠王后忌辰齋戒。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
有政。
判書李慶徽進,參判尹鏶留都,參議南九萬留都,右承旨閔點進。兵批,判書洪重普進,參知金宇亨進,左副承旨李翊進。兪㯙爲右尹,徐弘履爲庶尹,崔亨運爲甲山府使,淸風府使任有後,今加嘉善,下直。
傳于李翊曰,擧動臨時,有軍兵賞格之事,依例題給事,分付。
左參贊宋浚吉疏曰,伏以臣於日者,猥將蒭蕘之說,自附於古人驛馬上諫之義,雖出於區區憂愛之誠,而豈勝悚灼之至?乃蒙聖慈,特遣史官宣傳,聖批委曲開諭,不啻如家人父子,提耳面誨之爲者,兼賜採用,勉加優容?噫,人臣進言,得此於君父,實是至幸,臣誠感隕,圖報無階。第臣伏讀聖敎且喜且懼,尤不堪耿耿于中。嗚呼,殿下旣以誠諭臣,臣如不以正對,有蘊而不畢其說,則臣之負殿下,大矣。始欲俟回鑾之後,入對之際,討盡下懷,而旋念孟子之言曰,生於其心,害於其政,發於其政,害于其事。殿下之疑端,旣種在心上,則一日二日,漸成病痛,其害政害事者,有不勝其憂。臣以微誠拙文,蔪欲感回天心,庶幾不遠而復者,可謂不自量己,然十年帷幄,昵侍耿光,區區衷赤,自謂可質於神鬼,則又安知寸筳,或辦大撞之功耶?聖敎有日,今日之道,大違公道云云,閔熙之人器人諝,雖合於時用,亦未聞其功德積勞,特異於諸臣,而前歲纔旣陞擢,今年又蒙特超,實出於人望之外。旣非人望,則朝家此擧,自不免未允於公議,臺臣之論報,固其宜也。惟其臺啓,旣發還停,旣停而還發,至於再三,則誠可謂支離已甚,而不成貌樣矣。殿下若以是責之,則其亦可矣,然終始之論,旣非一臺官所爲,則人之所見,各有緩急平峻之不同,亦無可奈。至其資級還收之啓,則以臣所纔見者言之,如頃日具文治之爲平兵也,旣遞之後,用大臣言,仍授其資,臺官爭執而旋停,其時臺論,只是循例之爲,元非可怒可惡之事,朝家之仍授,亦或一道,今番之事,其異於此者,臣不能知也。至於三司亞長之陞拜銀臺,自是常例,其麗不可勝數,設或有故旋遞,必無還奪其資之擧,況如李端相之爲人,宜加進用。如故相臣洪命夏曁一·二臣,陳達於榻前者,不止一再,仰惟天聽,或可識有,而幾年之後,始許一資,自非妨賢病公之臺官,寧有以此爲論之理耶?此與今番之事,其不同遠甚,而聖敎比而同之,臣誠愚惑,莫曉其所以也。若以此爲大違公道,則竊恐殿下,或未之深思也。夫以情外之罪,加之於厥隷,則其元雖喪,其心猶不服,況於臺閣之臣,其情有所不然者,如巧猾奸譎等敎,何爲而發耶?臣於頃來,竊見臺官,屢忤聖意,轉輾激惱,至權格此論,而天怒遽震焉,果爾則所謂有所忿懥,不得其正,怒甲移乙,怒室色市者,不幸近之矣。宋儒呂氏之言曰,當官者,先以暴怒爲戒,事有不可,當詳處之,必無不中,若先暴怒,只能自害,豈能害人?噫,臣民之平昔所恃於聖明者如何,而一朝遽有此暴怒失中之擧?當官者,尙可以此爲戒,況人君乎?云云。箕子之告武王曰,無偏無陂,遵王之義,無有作好,遵王之道,無有作惡,遵王之路,無偏無黨,王道蕩蕩,無黨無偏,王道平平,無反無側,王道正直,會其有極歸其有極。蔡氏之言曰,諷詠之間,恍然而悟,悠然而得,忘其傾斜狹小之念,達乎公平廣大之理。人慾消熄,天理流行,會極歸極,有不知其所以然而然者。噫,古昔聖王建中建極之道,有如是者。殿下之過疑諸臣,欲祛偏黨,雖億而中,猶爲作聰明任數之歸,大有乖於建極之道,況未必中耶?且臣伏讀答玉堂之批,有情意未孚,疑之太過等敎,臣於此,益不勝慨然也。諸臣,方以殿下之疑之太過,爲憫,殿下,又以諸臣之疑之,爲歎。噫,君臣相疑,至於如此,則國事其將如何?殿下試於調息之暇,中夜之間,平心和氣,穆然深思,則必有翻然而悔思所以處之者矣。嗚呼,自昔明君誼辟,夫孰有無過者哉?惟過而能改之爲貴,臣未暇泛引古事,惟以臣所親見與經歷者言之,其在仁祖大王朝,因宮奚之事,天怒震疊,擧朝遑遑,大臣·三司,皆不安其位,而因鄭經世一箚,快示悔謝之意,至今傳爲美談,其在先大王朝,有差備門外,決杖下吏之擧,臣於其時,受暇出外,還朝入對,陳其過擧,先大王,笑而不答曰,此是爾暫出之故也。卽命賜醫藥,以捄其吏,臣至今思之,感淚盈襟。臣之事殿下,亦旣有年,如見過誤之擧,不勝憂憫之忱。猥陳規箴之言,前後非一,而轉圜如流之盛,則或有所歉焉。此固臣誠意淺薄,無以感悟天衷之致,然恐殿下舍己從人之德,畢竟未逮於先朝也。臣卽草野之臣也,其於一世,交往親疏,雖或不齊,然其秉心以公,同人于野,庶無負聖明云云。答曰,省箚具悉卿懇。箚中之語,或似不然,而末端縷縷懃懇之意,皆由至誠中出,格也之罪雖重,予何終吝?罷職之罰,宜令還收,卿其安心焉。仍傳曰,遣史官傳諭。
判中樞府事宋時烈疏曰,伏以臣,賤疾彌留,久阻行朝起居之班,方自踧踖竢罪矣,乃蒙聖慈,特加愍恤,太醫齎藥,遠來診視,是不翅枯楊華稊,朽骨生肌,感極涕零,不知攸措也。臣旣服珍劑,又試艾灸,數日之內,若有其效,臣以爲回鑾之日已迫,如不忍死趨朝,永辭天顔,則犬馬之情,無路得伸,故强疾作行,僅到數十里地,則頓撼擔戞,疾勢復作,痛楚之氣,有加於前,臣自悔妄動,不可復追矣,臣不得已投入路傍深谷,祗伏調治,幸而少愈,則復欲寸寸前進,雖不能遂達行朝,或及於路左瞻送之列矣。玆者偶因邸狀,得見留都大臣箚本,則其所論斥,至峻且深,雖不直擧臣名,而其所指摘,豈在他人哉?臣惶恐宸越,尤不知所出也。臣義當泥首伏外,以請罪譴,而疾病如許,進退路窮,但切危迫之私而已。臣竊自惟念,乖義理紊朝綱,自是人臣之極罪,此論雖出於他人之口,猶不勝其惶感,況於大臣之言乎?臣又竊念,古昔如孫從臣之壽而康者,雖久爲一時之所尊崇,然不堪以知義理振紀綱見稱,則或反有哀之者,而時有庸陋之甚者,行身無狀,乃反爲其人所非,則其爲衆人之所鄙笑何如哉?今臣所遭,不幸近是矣。臣竊自愍焉,伏乞聖明,特加矜察,亟除臣西樞及兼帶,仍治違傲逋慢之罪,以爲明義理肅朝綱之助,不勝幸甚,臣無任云云。答曰,省疏具悉卿懇。知卿疾病,聞卿離鄕,憂喜交至,今觀疏辭,心甚驚惑。泛然文字,非所深嫌,何用辭爲?須體予如渴之望,俾予相見,不亦美乎?卿其安心勿辭,宜體至意。仍傳曰,遣史官傳諭。
行副護軍尹文擧疏曰,伏以臣云云,不料聖恩,愈往愈深,曲加存錄,復賜收召,臣子之於君父,情禮分義,闕廢都盡,而君父之於臣子,眷顧丁寧,一至於此,感泣之外,不知所達,況今訓辭隆重,德義懇惻,胄筵新命,尤出意外,此豈糞土病臣,所敢承當者也?惶駭震慄,實不能自定也。噫,君令臣行,人道之大倫,無所逃於天壤之間,苟或愛身自私,引疾圖便,君命荐加而頑不念聽,則國家憲章,雖或倖免,而天地明神,必殭芒赦矣。臣雖至微極昏,猶有懷刑之心,安敢猥飾猥屑之辭,强爲偃蹇之態,樂自陷於矯誣之誅哉?唯是疾病纏縳,不生不死,遷就時月,以至今日,人聞久延也,疑其或有復爲平人之望,而不知其生氣日索,死期日迫,而不可復責以常理也。親舊之在遠者,尙或有未相悉者,則天日之明,何由俯燭覆盆之底乎?臣自昨年以來,大小骨肉之喪,至於數十,呻吟之中,重以悲傷,精神凋落,言語忘失,形骸已換,朝暮待盡,雖欲擔載前進,待命於司敗,亦不可得矣。棄君如遺,非臣之本心,恩旨稠疊,非臣之本分,淸名雅望,尤非臣之本品,不敢覼縷辭說,重慁宸聽,唯願亟伏邦刑,以塞臣責,伏乞天地父母,察臣尸居之實狀,憐臣將死之哀鳴,先將召命及新授世子右副賓客,特與收回,仍命有司,治臣辜恩負國之罪,以明法義,以安私分,庶幾獲免誤恩,瞑目就休矣。臣無任云云。答曰,省疏具悉。予之來此,深欲相見,今未遂意,誠深缺然,況輔導春宮,爲任甚重,須體予意,安心勿辭,從速上來,以副予意。
戶曹參判李正英疏曰,伏以臣,猥陳憫迫之懇,乞收新除之命,伏承聖批,不唯不許遞改,以不必深嫌,從速察職爲敎,臣於是,不勝感激惶惑之至云云。臣所犯罪名,若不伸雪,則此豈但尋常七字缺曰,私與商賈牟利之輩,減價換銀。一則曰,捐萬金於商賈之輩,謂之逋銀而計徵於商賈,名雖徵於商賈,實則徵於臣也。臣若初不妄料而許之,商賈豈能任其所欲而爲之乎?竊鉤者亦謂之盜,則損萬金爲利者,其可以免爲盜臣乎?未免爲盜臣,則尙不爲湯鑊中物,亦幸耳。在法未免失刑,又何敢妄恃恩私,不爲深嫌而復齒仕版,以爲朝廷之大羞辱也?臣以世祿之臣,受恩三朝,通籍已近四十年,一心之赤,唯在涓埃之報,到今白首之年,反陷不測之罪,不但更無面目可立淸朝,羞媿之極,欲死不得。夫是之故,離親戚棄閭里,移入海島之中,欲爲農民而終身,此豈臣之所樂爲者哉?誠以其情勢,不得不爾,吁亦慼矣。伏願聖明,天地父母,愍臣無路自白,哀臣無以行世,亟命鐫罷臣職名,以謝公議,以保餘喘,不勝幸甚。自上方在行宮,沐浴調攝之中,而臣旣不及祗迎,又不得問安,徒煩呼籲,至再不至,臣子分義,到此掃盡,臣尤無任云云。答曰,省疏具悉卿懇。卿其勿辭,從速察職。
死罪臣尹宣擧疏曰,伏以臣於上春承召,病未克赴,呈狀縮伏,祗候嚴誅而已。不意車駕,復臨溫泉,卽降恩綸,申以徵命,隆辭寵旨,十分勤懇,奉讀未半隕越罔措。竊念臣情勢之狼狽,比前益甚。蓋臣不齒無用之實,朝廷上下,旣已知之悉矣,而匪分恩禮,尙且不輟,每承命下,鑽地不得,豈料臣之子拯,又以格外異數,竝蒙收召,天書重疊,寵光殊異,實非糞土疵賤,所可堪當。臣旣自廢,積負罪戾,拯又尫羸庸拙,分甘屛蟄,都無一善之可紀,未有秋毫之仰報,而次第一模,坐榮罷云云。臣聞命之初,卽擬俶裝登道,待罪於行闕之下,而孽逃邦刑,災咎來倂,經年喪禍,迄今未殄。葬之纔畢,殤殀相繼,心神慘撓,舊症欲發,遷延旬月,厪得渡江,淹滯路周,末由前進,熏厲在心,若將溘然。與其憫默回惶,罪與病深,毋寧仰首籲號,冀蒙矜察。行宮密邇,德音丁寧,而違悖之迹,又踵前轍,臣罪至此而死,亦難贖矣。伏乞聖慈,曲諒微情,命付有司,斥去臣父子之職名,收回召旨,明議罪科,以重國家招延之禮,以懲草澤傲慢之弊,則豈獨臣父子之幸?抑亦厲世之一道也。臣無任云云。答曰,省疏具悉。予之來此,深欲相見,今未遂意,誠深缺然,須體予意,安意勿辭,從速上來,以副予意。
草莾臣宋基厚疏曰,伏以上穹尊嚴,而下土之毛,無不涵濡,故昆虫之微,草木之細,其氣莫不感通於高高之體。夫臣子之於君父,其尊嚴之分,奚翅上穹,而況如在野食土之民,如蟣虱螻蟻者,則其隔截懸越,尤有異於朝著夙夜之臣,時承德音,得近耿光者也。然而亦上穹涵濡中一物,而愛戴拱向之心,自不能已,則徒懷恐懼之意,不進衷曲之蘊者,亦非所以存天賦之性也。臣雖是世祿遺裔,生長京洛,而賦性極愚,萬無肖似,父兄見其如此,而不課以文學詞章之習,臣亦自知所非勉及,則潛伏田廬,食力供賦,是其職分,故退處松楸,稼穡是事,自以爲涯分已定,可以如此沒齒矣。不幸中年,身嬰疾病,因循沈痼全廢人事,專事調養,二十年于玆云云。頃歲以來,猥有除命,伏切惶駭,直欲遁走而不可得。自是以後,官遷袟增,殆無虛歲,臣之震越,愈往愈極,雖欲一陳情悃,祈免誤恩,而自顧賤分,不敢冒昧矣。昨者道臣,傳諭行朝有旨云云者,臣承命戰灼,益無容措也。臣病中竊聞,聖上年年南幸,士女奔波,夾路嵩呼,如見父母,吏臣病勢可强,則豈不願匍匐傴僂,與村翁野老,竊伏路左,以仰瞻仙仗,少伸區區螻蟻之忱哉?此猶不能者,臣之筋力,如上所陳,而況今玆聖旨,不翅隆重,則雖使可堪者當之,猶且踖踧而前却,況臣何人,今乃敢冒承,以穢輿衛哉?臣自承命以來,寢食全廢,危喘欲絶,一朝溘然,此情未露,則豈但生竊虛名,死負逋慢?雖入重泉,死不暝目,故仰恃仁天之覆燾,猥忘賤迹之卑微,敢冒萬死,有此呼籲,伏乞聖慈,特垂矜察,亟收招徠之成命,以安孱賤之愚,則不勝幸甚。若其不揣卑賤,敢浼天聽之罪,則請伏有司之法,甘受無辭之案矣。竝乞聖明裁處焉,臣不勝云云。答曰,省疏具悉。意非偶然,爾其勿辭,從速上來。燼餘
上在溫陽行宮。
大王大妃殿·世子宮,藥房·政院·玉堂·二品以上問安。答曰,知道。
自一至五更,月暈。燼餘
上在溫泉行宮。
恭惠王后忌辰。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
傳于李翊曰,史官一員,待命。
傳于張善瀓曰,捧上言。
藥房口傳啓曰,雨勢如此,今日擧動,有妨調攝,且軍兵此有軍幕,可以避雨,前路野次,勢將沾濕,決難動駕,擧動停止之意,敢啓。答曰,姑停。辰時不晴則。數字缺
兵曹判書洪重普口傳啓曰,諸色軍兵發料,限十八日分給。擧動雖或一日退行,十八日當爲入京,似無不足患矣。第聞軍兵以爲,擧動今日當發,只留三日糧,取其贏餘,以辦行饍,此雖非朝家所知,今日因雨停止,勢將狼狽。且御營軍,自本營給料,而亦已輸載於船上,以爲上京之地,船所去此三十里路,今日內,勢未能搬運作飯矣。軍兵一人,各給三升米,則可以度今日,分付該曹,兩營軍,一體分給,何如?答曰,依爲之。
李翊啓曰,訓鍊都監將官來言,閉門吹後,起火懸燈之意,敢啓。傳曰,知道。
左承旨宋時喆,右副承旨姜鎬,本月十五日成帖狀啓,闕內無事爲白在果,兵曹,今十四日一二所巡將行巡各更單子,烽燧候望單子各一度。吏曹,還宮翌日告宗廟祭獻官單子,義禁府趙相漢·吳斗憲囚單子合七度,監封上送爲白乎旀,北兵使狀啓,方垣萬戶李垓身死事段,姑爲留院緣由,竝以馳啓爲白臥乎事是白爾,詮次善啓,向敎是事。
訓鍊大將李浣,本月十五日成貼狀啓,去夜宮墻內外各營宿衛,及都城九門,城外十處把守巡邏,竝只無事爲白臥乎事是良爾,詮次善啓,向敎是事。燼俆
上奉慈殿回鑾。中殿同時回鑾。次于振威行宮。
大王大妃殿·世子宮,藥房問安。答曰,知道。
卯時,日暈。辰時,日暈,暈上有冠,色內赤外靑。巳時,日暈右珥。自午時至酉時,日暈。燼餘
上在溫泉行宮。
月食齋戒。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
卯時,上出溫泉行宮。慈殿·中殿,同時出宮。
辰時,三殿擧動,到茅山晝停所,入幕次後,藥房·政院·玉堂·二品以上問安。答曰,知道。
李翊啓曰,先運砲手發送之意,敢啓。傳曰,知道。
三殿,到素沙晝停所,入幕次後,藥房·政院·玉堂問安。答曰,知道。
大殿,未時發素沙,慈殿·中殿,同時動駕。
上駐駕路次,以令箭招馬兵別將李旰,李旰,來詣駕前,兵曹判書洪重普,左副承旨李翊,假注書閔黯,記事官申翼相,亦爲來侍。上謂李旰曰,令馬兵擺各哨陣。陣成後,上謂洪重普曰,令駕後軍官突陣以入。李旰所啓,駕後軍官突陣後,又令馬隊追圍駕後,何如?上曰,依爲之。若至傷人則鳴金,卽退可也。洪重普啓曰,李旰卽曾以淸州營將,善擺陣,蒙賞馬者耳。上謂洪重普曰,馬軍使之合陣。三司駕前請對。大司諫南龍翼,校理洪柱國,副校理李敏敍,持平申晸·趙聖輔來侍。南龍翼所啓,路次觀兵,殊甚紛擾,亦爲不當矣。李敏敍所啓,從容爲之,未爲不可,而路次觀兵,有□瞻聆耳。申晸所啓,慈殿動駕,臨時未發,在此觀兵,殊甚未安矣。趙聖輔所啓,三司陳達,趁不發落,恐未妥當矣。洪重普所啓,陣已成矣。上曰,動駕前進。
申時,三殿擧動,到振威行宮。
藥房·政院·玉堂·二品以上問安。答曰,知道。
李翊啓曰,訓鍊都監將官來言,閉門吹後,起火懸燈之意,敢啓。傳曰,知道。
左承旨宋時喆,右副承旨姜鎬等,同日卯時成帖狀啓,闕內無事爲白在果,兵曹今十五日一二所巡將行巡單子,烽燧候望單子,香室代押單子,觀象監月暈單子,合四度段,監封上送爲白乎旀,宣惠廳春三朔銀錢米布出納數別單一度,平安道別遣試官狀啓,十六日放榜次,以前進平壤事一度,武科榜目一度,合四度段,姑爲留院爲白乎旀,全羅道四月朔追封進上到院爲白去乙,令廚院趁卽捧上事,分付爲白乎旀,數目段,依例後錄緣由,竝以馳啓爲白臥乎事是良爾,詮次善啓,向敎是事。後,大王大妃殿乾烏賊魚一百尾,王大妃殿乾烏賊魚一百尾,大殿乾烏賊魚一百尾,中宮殿乾烏賊魚七十尾,王世子宮乾烏賊魚五十尾。
領中樞府事李景奭,判中樞府事鄭致和,行禮曹判書金左明等,同日卯時成帖狀啓,伏聞今日當爲動駕,時雨淸塵,旋卽開霽,臣等益切喜祝爲白齊,宮城內外宿衛無事爲白乎旀,去夜闕內別巡,南所入直衛將韓休,外巡將行副護軍洪處大,行司果鄭之虎,監軍都摠府經歷愼亨胤,都摠府都事李東榮等差定,使之受牌分巡爲白臥乎事是良爾,詮次善啓,向敎是事。啓下備邊司。燼餘
上次于果川行宮。
大王大妃殿·世子宮,藥房·政院·玉堂問安。答曰,知道。
自辰時至未時,日暈。申時,白氣一道,橫在日上,長十餘丈,廣尺許,漸進天中,良久乃滅。夜一更,月出時月色赤。
宋時喆達曰,問安中使,來詣闕門外,請出開門□□□徽旨。燼餘
上在振威行宮。
李翊啓曰,訓鍊都監將官來言,開門吹之意,敢啓。傳曰,知道。又啓曰,訓鍊都監將官來言,先運挾輦砲手出送之意,敢啓。傳曰,知道。
又啓曰,內乘來言,捲窓取稟。傳曰,依昨日爲之。
三殿,藥房·政院·玉堂·二品以上問安。答曰,知道。
卯時,大駕發振威。同時,慈殿·中殿動駕。
辰時,大駕到安寧晝停所。慈殿·中殿,同時到晝停所。入幕次後,藥房·政院·玉堂問安。答曰,知道。
大駕發安寧,慈殿·中殿,同時動駕。
大駕到沙斤川晝停所,慈殿·中殿,同時到晝停所,入幕次後,藥房·政院·玉堂·二品以上問安。答曰,知道。
未時,大駕發沙斤川晝停所,慈殿·中殿,同時動駕。
申時,三殿擧動,到果川行宮。
三殿,藥房·政院·玉堂·二品以上問安。答曰,知道。
都承旨張善瀓啓曰,大王大妃殿問安承旨,同副承旨當爲進去,而乃慈殿別侍衛,何承旨進去乎?敢稟。傳曰,右承旨進去。
又啓曰,吏曹郞廳來言,臺諫有闕,政事何以爲之?敢稟。傳曰,二十日爲之。
世子宮,遣輔德朴世堅,三殿問安。答曰,知道。
閔點啓曰,小臣,大王大妃殿問安進去,下直。傳曰,知道。
傳于張善瀓曰,百官揷羽。
假注書兪樟啓曰,臣敬奉聖批,往諭于行判中樞府事宋時烈,則以爲臣冒上待罪之章,祗竢譴罰之命矣。伏蒙聖慈,反下溫批,乃遣史官傳諭,臣益增兢惶,罔知所出。臣謹當追赴輿衛於路左,以聽有司之勘斷,而所患足疾,尙未差愈,無復起動之勢。瞻望仙仗,只自涕零而已云矣。傳曰,知道。
行大司諫南龍翼,司諫李秞啓曰,具辭見上請前判書徐必遠,削奪官爵,門外黜送。今番行幸,出於萬不獲已,行朝凡事,務從簡約。至於供上物種,亦有定式,而結城縣監金時輝,乃於日次,適値竝定官之有故,自請獨當,元入之外,欲爲加付餘數,再三固請於物膳差員,終難見阻,其衒〈?〉自矜之狀,殊極無謂,豈可推考薄罰而止哉?請結城縣監金時輝罷職。答曰,不允。
持平趙聖輔啓曰,具辭見上請前判書徐必遠,削奪官爵,門外黜送。閔熙加資,初由於判尹之除,而臺啓旋發,請其改正者,蓋爲其資級之濫超,則旣遞本職,仍存其資,實非國家重惜官方之道。古之所謂皮之不存,毛將安傅者,殆將近之矣。陞摧之恩,不可濫及於人人,上卿之資,不可無故而仍授。請還收閔熙所授加資。答曰,不允。
李翊啓曰,訓鍊都監將官來言,閉門吹後。起火懸燈,人定後刁斗之意,敢啓。傳曰,知道。
兼訓鍊大將李浣,同日卯時成帖狀啓,去夜宮墻內外各營宿衛,及都城九門,城外十處把守巡邏,竝只無事爲白臥乎事是良爾,詮次善啓,向敎是事。啓下備邊司。
領中樞府事李景奭,行判中樞府事鄭致和,行禮曹判書金佐明等,同日卯時成帖狀啓,宮城內外宿衛無事爲白乎旀,去夜闕內別巡,北所入直衛將金益厚,外巡將行司果尹時遠·趙裒,監軍兵曹正郞李煦,宣傳官沈若汶等差定。使之受牌分巡爲白有臥乎事是良爾,詮次善啓,向敎是事。啓下備邊司。
領中樞府事李景奭疏曰,伏以臣閉眼昏仆之中,伏聞判府事宋時烈,到中路陳疏,以臣妄陳之箚,認爲論斥,臣之本心,斷無他意,可質神明而無所愧也。所恨者,從前相議,非泛然相與之比,自以爲幸,不料臣不能取信,箚辭亦未明白,以致如此,臣甚愧怍,且復自省而竊自訟也。臣患眼不視書卷,四年于此,文字都忘,而短箚所達之言,不敢不審,其所謂如非有事故老病遠在者,其在分義,不當如此之言,豈有所指斥宋時烈之言耶?曾聞其有哭夭之戚,且有病患,恐或未能,卽趨,而亦何必其終不來,而徑先斥之乎?設有可斥之事,君子之交二字缺責之以義,何忍背前日之相好,而有所峻斥乎?臣心不然而不幸甚矣。臣敢伏地待罪,臣不勝惶悚。取進止。答曰,省箚具悉卿懇。予已知卿辭之出於泛然,非有深意於其間,自可見矣,何用深嫌乃爾?卿須體予之意,安心勿待罪。仍傳曰,遣史官傳諭。燼餘
上奉慈殿還宮。中殿還宮。
大王大妃殿·世子宮,藥房問安。答曰,知道。燼餘
上在果川行宮。
李翊啓曰,訓鍊都監將官來言,開門吹之意,敢啓。傳曰,知道。
三殿,藥房·政院·玉堂·二品以上問安。答曰,知道。
卯時,大駕發果川行宮,慈殿·中殿,同時動駕。
同時,三殿到津。
自上祗迎慈駕後,仍御幕次,引見御營大將柳赫然。
閔點啓曰,臣昨夕承命,問安于大王大妃殿,答以無事矣。昨日已暮,未及出城,今日始爲復命矣。傳曰,知道。
數字缺幕次入侍,兵曹判書洪重普,御營大將柳赫然,都承旨張善瀓,右承旨閔點,左副承旨李翊,右副承旨姜鎬,同副承旨洪萬容,注書姜碩昌,假注書閔黯,記事官李寅煥·申益相。上謂柳赫然曰,軍色遠來,得免疾恙乎?對曰,若干二字缺落後矣。上曰,軍兵皆已乘船乎?對曰,待號砲而後,方可乘船耳。上曰,軍兵等火砲,使藏土藥後,更爲稟旨,可也。對曰,臣親往分付後稟旨乎?上曰,使一伶俐將官,傳令,大將,仍爲入侍,可也。上曰,侍衛軍兵,麾之稍退,左右遮帳,去之使豁。張善瀓所啓,擧動已到江頭,宗廟告祭傳香之意,敢啓。上曰,知道。柳赫然啓曰,軍樂使之來前,以爲號令列陣之地,何如?上首頷之。洪重普曰,禁軍陣當前,稍使麾却,何如?上曰,依爲之。且使之卸馬休息,待號令上馬之意,分付。上謂柳赫然曰,鳥銃土藥,時或有鐵丸,雜於其間乎?對曰,曾前操鍊時,則鐵丸屛置一處而後,藏以土藥,蓋慮或有混入,以致傷人也。李翊啓曰,玉堂請對矣。上曰,使之入侍。入侍,南二星·鄭晳·朴世堂·李敏敍·洪柱國。南二星啓曰,臣等在幕次外,聞有閱武之擧云,閱武固不可廢,而自有將領,何必親自爲之?且於溫幸時作此擧,溫幸誠因疾病,出於不得已,民或疑之,臣固不敢以此疑君父,忝在近侍,不敢不言之矣。李敏敍啓曰,觀兵,自古爲之者,非可以路次爲之,況以疾患奉慈殿以行,作爲此擧,尤有所未安矣。上曰,若大閱則固可諫,而此事何妨也。朴世堂啓曰,溫泉擧動,明年又將行矣。一路民力,亦已竭矣,唯以自上爲疾病,出於不得已,故民不敢生怨,今於行幸,每作此擧,愚民豈識?或恐因此窺測上意耳。洪柱國啓曰,還宮後下令大閱,則未爲不可,造次間如是二字缺誠未妥當矣。上曰,若無戒事則已,戒事若不可廢則數字缺南二星曰,人君擧動,自宜鳴和鑾,淸節奏,軍樂豈可使奏於駕前乎?李敏敍曰,人君擧動,合有節目,軍中之樂,不可以奏,亦不可使之駕前,此後則擧動時,令禮官定儀節施行可矣。上曰,擧動時儀節,固可豫定,而亦有一時處之者耳。李翊啓曰,兩司請對矣。上曰,玉堂罷出後,入侍可也。入侍,大司諫南龍翼,司諫李秞,持平申晸·趙聖輔。南龍翼所啓,再昨素沙閱武時,臣等班行在後,來請入侍,已後時矣。不能畢陳所懷,而又無明白發落,方切憫鬱之至。玆者又聞有閱武之擧,造次觀兵,殊甚紛擾矣。上謂柳赫然曰,軍兵使聚前面乎?柳赫然啓曰,方待軍令耳。李翊啓曰,臺諫方講停止,而一邊聚軍,恐未妥當矣。趙聖輔所啓,一邊論啓,一邊聚軍,安知其臺諫之意耶?南龍翼曰,此則視臺諫若無也。路次觀兵,殊失事體,都人懸望,速宜還宮,請停江上閱軍之命。上曰,臺諫雖陳所懷,而軍令則發於所懷未達之前,一邊聚軍,有何不可。南龍翼曰,此是所啓,非所懷也。上曰,雖曰臺諫,何敢乃爾,如是自尊乎?初請入陳所懷,而何敢又云所啓乎?若是所啓,何無前啓乎?南龍翼啓曰,臣等數字缺不敢搆草,事在急遽,故直請入侍,未及逋啓耳。上曰,不允。南龍翼等所啓,臣等,以不宜造次觀兵之意,有所爭執矣。至二字缺批,何敢仍冒臺席?請命遞斥臣等之職。上曰,不允。李翊啓曰,南龍翼等,□啓煩瀆,退待物論云矣。上曰,知道。柳赫然啓曰,分兩所作方陣,何如?上曰,依爲之。陣成後,洪重普啓曰,軍兵早來未食矣。上曰,罷陣止息可也。上以令箭,招禁軍別將具文治,文治來詣入侍。上謂具文治曰,禁軍已得歇馬休息乎?對曰,休息矣。上曰,禁軍來此者幾人乎?對曰,元數六百名,而以病落後者六七耳。上曰,使之結陣。具文治啓曰,使作背陣·方陣何如?上曰,依爲之。陣成後,上曰,在此號令,使自爲戰可也。對曰,常時無自相爲戰之事,在此難以號令,送人暗令一陣爲敵,以突兩陣,何如?上曰,步軍距馬軍時,只用土藏火砲,人不傷矣。兩馬軍相事則無或致傷乎?具文治啓曰,曾前習陣時,用駕後突陣,此可用矣。上曰,都監馬兵上馬乎?洪重普對曰,皆上馬矣。上曰,用高招招馬兵,使突禁軍陣則好矣,而禁軍當前,馬軍在後,馬軍何以知招渠而來乎?柳赫然啓曰,高招,只用於招馬軍時,或可以解見矣。上曰,高招旗,使之取來於御營軍中,使之指揮於馬兵可見處,連放三砲十二行缺上令中使,持令箭分付于禁軍將,使之作後隊。李翊啓曰,兵曹判書洪重普,不能明白號令,使隊伍失序,極爲非矣。請推考。上曰,允。
未時,大駕還宮,由敦化門入,入幕次後,政院·玉堂問安。答曰,知道。
慈殿·中殿,同時還宮。
大殿祗迎後,由仁化門入。
藥房·二品以上問安。答曰,知道。
慈殿·中殿還宮後,藥房·政院·玉堂·二品以上問安。答曰,知道。
夜一更,白雲如氣,起自坤方,直指艮方,長竟天,廣尺許,漸進東方,良久及滅。五更,月暈。
洪萬容啓曰,大駕旣已還宮,諸道監司,勿爲留待境上事,下諭,何如?傳曰,允。
又啓曰,右邊捕盜大將具文治牌招,命名及傳令牌,傳授之意,敢啓。傳曰,知道。
掌令申命圭啓曰,頃日行朝,以權格之論閔熙事,天怒大震,至下罷推之命。臣以同議之人,不勝悚愓,敢冒萬死,陳章自列,請與同罪,而聖批不許,諭以察職,感激之餘,益切惶蹙之至,而事異常時,不敢更瀆,瞻望行宮,黽勉供職。臣雖無狀,亦有一端廉隅,自顧慚恧,只俟今日矣。今則權格罷職,雖已還收,猶在遞推之中,則意見無異之臣,或遞或否,萬無是理,臣何敢一刻苟冒,更貽臺閣之羞乎?輿衛在道,有此瀆擾,臣罪尤大,請命遞斥臣職。答曰,勿辭。
正言李夏啓曰,具辭缺請命遞斥臣職。答曰,勿辭。
姜鎬啓曰,掌令申明奎,正言李夏,再啓煩瀆,退待物論云矣。傳曰,知道。
正言崔商翼啓曰,具辭見上請前判書徐必遠,削奪官爵,門外黜送。請結城縣監金時輝罷職。行大司諫南龍翼,司諫李秞,以臣等以請寢江上擺陣事,論啓於榻前矣。非但不爲停止,又承嚴批,無非臣等,俱以無似,忝在臺閣之致,竝引嫌而退。隨事規諫,深得臺體,雖有未安之敎,實無可遞之事。請行大司諫南龍翼,司諫李秞,竝命出仕。答曰,不允。出仕事,依啓。
左承旨宋時喆,右副承旨姜鎬等,同日卯時成帖狀啓,闕內無事爲白在果,兵曹今十七日一二所巡將行巡各處單子,烽燧候望單子各一度,觀象監日變日月變單子各一度,合四度監封上送爲白臥乎事是良爾,詮次善啓,向敎是事。燼餘
上在昌德宮。停常參·經筵。
大殿,藥房都提調許積,提調金佐明,副提調張善瀓啓曰,伏未審夜來,聖體若何?長路撼動之中,昨日炎暖最甚,不瑕有添傷之節乎?臣等終宵憂慮,敢來問安。答曰,知道。無事。
大王大妃殿·慈殿·中殿·世子宮,藥房·政院·玉堂·二品以上問安。答曰,知道。
辰時,日暈。自未時至酉時,日暈。
洪萬容,以戶曹言啓曰,溫泉行幸時,陪從軍兵犒饋,還都後設行事,傳敎矣。諸具已辦,以何日設行乎?敢稟。傳曰以二十一日爲之。燼餘
上在昌德宮。停常參·經筵。
藥房都提調許積,提調金佐明,左承旨宋時喆啓曰,伏未審夜來,聖體若何?臣等憂慮未已,敢來問安。答曰,知道。
自卯時至申時,日暈。酉時,日有左珥。
慈殿,政院·玉堂問安。答曰,知道。
大殿·中殿,政院·玉堂問安。答曰,知道。
姜鎬啓曰,大司憲朴長遠呈辭,執義未差,掌令尹元擧在外,掌令申命圭,持平趙聖輔·申晸,避嫌退待。今日以監察茶時之意,敢啓。傳曰,知道。
宋時喆啓曰,假注書閔黯,身病猝重,不得行公,今姑改遞,他假注書,差出察任,何如?傳曰,允。
又啓曰,卽者吏曹郞廳來言,今日爲政事命下,而判書李慶徽,陳疏到院,參判尹鏶,重建廳進去,參議南九萬,身病亦重,未能行公,不得開政云,何以爲之?敢稟。傳曰,南九萬,身病雖重,政事命下之後,不可任便退在,牌招開政。
假注〈書〉閔黯病,代宋光璧。
又啓曰,吏曹參議南九萬,卽者牌招不進,而聞其病勢,果爲甚重,勢難起動云,判書李慶徽,卽爲牌招,開政之意,敢啓。傳曰,知道。
姜鎬,以都摠府言啓曰,都摠管趙珩,義禁府坐起,進去晝仕,請出標信。傳曰,知道。
又以都摠府,今日入直軍士中日習射,請出標信。傳曰,知道。
又啓曰,以留司觀象監官員日食圖形,與行在所日官入啓圖形,大相不同,故卽以兩單子,一處考準,則留司所送圖形,食甚正西,此在啓下單子,則食甚正南,昨日日食之時,人所共觀,元非難察之事,而全不看候,如是相左,其不職之狀,殊甚駭矣。圖形單子則捧入,而當該留司觀象監官員,令攸司科罪何如事。傳曰,還都後彼此圖形,査覈處之事,命下矣。招致行在所捄食官宋信龍及留司捄食官鄭祉後·宋暹等問之,則宋信龍以爲算法,日食旣在初虧,正西復圓,正東半虧之食,或南或北,今番日食初虧,西南甚於正南,復於東南云。鄭祉後等以爲非不知人目所見,與圖形相左,而主意時刻,合於外篇,故依外篇法,初虧正西圖形云。其日京外看望之時,衆目所覩,不是難知,宋信龍圖形,似非失眞,鄭祉後·宋暹等,遁辭對辨,未免差誤,依前啓辭,留司捄食官鄭祉後·宋暹等,令攸司科罪,何如?傳曰,允。
姜鎬,以義禁府言啓曰,戶曹啓辭,據刑曹啓目內,長連縣監徐文溍,移義禁府處置事,允下矣。徐文溍,時在任所,依例發遣羅將,拿來,何如?傳曰,允。
正言崔商翼啓曰,具辭見上請前判書徐必遠,削奪官爵,門外黜送。又啓曰,黃海道平山府量田時,其地士人閔震龍移居于白川者,本府差以監官,移文于白川,使之捉送,則震龍,因平山官令,已赴量田處,其妻獨在白川,郡守禹昌績,因平山移文,發送差人,使之捉來,而分付差人曰,渠若不現,捉來其正妻,故差人等,乘夜突入,結縳其正妻,督令入官,則其妻諭以官人遠來,當造飯療飢,我亦治行上邑,乞解其縳,自以義不可辱於官差,自縊於室中云。昌績,雖未知其女之義烈,必至於自決,而推捉士族婦女,國有常禁,其越法自恣之狀,極可驚駭,此而置之,無以慰已死之義魂。請白川郡守禹昌績,罷職不敍。
又啓曰,今日政事命下之後,吏曹堂上,皆不承牌,已至日暮,終不開政,苟或情勢難安,疾病甚重,則固難强出,而如其病勢不至大段,而不爲勉强進參,傷損國體,莫此爲大,請吏曹當該堂上,從重推考。
又啓曰,持平趙聖輔·申晸。具辭見上
答左參贊宋浚吉箚曰,省箚具悉卿懇。卿辭至此,心深缺然而已,有相諭之語,非欲不副卿意,但心有所欲言之事,後面當面諭焉。跋文再三觀覽,心甚喜悅,書諸冊子,以爲朝夕警省之資。
答院曰,不允。禹昌績,姑先從重推考。出仕事,依啓。燼餘
上在昌德宮。停常參·經筵。
藥房都提調許積,提調金佐明,左承旨宋時喆啓曰,伏未審夜來,聖體,若何?臣等區區憂慮,敢來問安。答曰,知道。症候已言于醫官,今後勿爲逐日問安。
王大妃殿,政院·玉堂問安。答曰,知道。勿爲問安。
大殿,政院問安。答曰,知道。
中殿,政院問安。答曰,知道。
卯時辰時,日暈。
吏批啓曰,判書李慶徽,參議南九萬,皆以病牌招不進,不得開政,本院啓稟矣。今聞參判尹鏶,自重建廳入來云,卽爲牌招開政,何如?傳曰,允。
傳于姜鎬曰,史官三員待命,騎馬九匹立之。
又傳于姜鎬曰,當該內官,當爲莫重藥啓下之時,不謹致察,以致疊書,其爲慢不擧職之狀,殊極痛駭,事或無情,後弊不可不杜,拿問覈得實後處之。
宋時喆啓曰,近日廳中,位甚不齊,出納之際,常患苟簡,而左副承旨李翊,累日不爲仕進,聞其病勢,不至大段,卽爲牌招,何如?傳曰,允。
姜鎬,以兵曹言啓曰,卽接金虎門入直把摠李之虎手本,則弘化門入直哨官崔彦相,去夜猝得寒疾,症勢極重,不省人事云,聞其病勢,果爲危劇,決難仍在直所,不得已改付標以入之意,敢啓。傳曰,知道。
吏批啓曰,判書李慶徽,參議南九萬,俱以病不來,小臣獨政未安,何以爲之?敢稟。傳曰,仍爲之。
吏批,判書李慶徽病,參判尹鏶進,參議南九萬病,左承旨宋時喆進。
南龍翼爲都承旨,朴世堅爲執義,慶㝡爲掌令,李藼爲正言,張善瀓爲工曹參判,朴成阜爲扶餘縣監,金德遠爲兵曹佐郞,張善瀓爲豐陽君,金起男爲軍器副奉事,金以昌爲參奉,楊顯望爲典籍,丁尙雲爲引儀,張善瀓爲大司諫,閔維重爲平安監司。
兵批,兼判書洪重普服制,參判李時術病,參議尹飛卿進,參知金宇亨服制,右副承旨姜鎬進。
李尙眞爲副護軍,權格·尹元擧爲副護軍,李夏爲副司果,韓公信爲副護軍。
吏批啓曰,新除授平安監司閔維重,時無加資之命,敢稟。傳曰,依例加資。
姜鎬啓曰,武科四百紅牌中,以父子相避,不得應榜者二人,故紅牌二張,還到本院,卽爲燒火之意,敢啓。傳曰,知道。
又啓曰,全羅右水使盧錠,熟馬一匹賜給事,命下矣。曾因司僕寺啓辭,在外之官,有賜馬之命,則政院必先稟面給與否,然後擧行事,蒙允矣。今此盧錠,熟馬面給乎?敢稟。傳曰,賜給。
洪萬容,以禮曹言啓曰,監試·覆試官,例以二品以上備擬,而目今正·從二品中,無故現存之員絶少,不得已一望,則以堂上官備擬以入之意,敢啓。傳曰,知道。
洪萬容,以內醫院官員,以都提調意啓曰,前月十四日,因標紙,內入人蔘二兩,及至擧動之時,十六日,行至振威縣,掌務官來言,人蔘二兩封入事,爲敎云,臣疑其爲內簡之用,不能無驚慮之心,問于醫官,則李東馨,適在傍,三殿氣體安寧,此則似是賜給之藥云,故臣不爲親封,令掌務官監封以入矣。今因前朔會計御覽後,承傳色所傳下敎,始知十四日,封入二兩之外,十六日則人蔘元無封入之事,臣不勝驚駭之至,覈問事狀,則掌務金立誠,對以本院書員,謂有啓下,故轉告於臣等之後,依例封付掌務書員李胤元,使之入納,而當初來言之書員,行路紛忙之中,精神茫昧,不能記憶云。以此辭緣,詰問李胤元,則供稱題封之出於渠手,依稀記憶,傳授之人則頓然忘却,而以啓字,考準標紙之時,十六日所入之蔘,無標紙。故未知其由,言於掌務官,欲令微稟,則掌務亦頗疑訝,而旣有啓字,內入則的實,不敢煩稟云云,止之。更問李胤元所供虛實於金立誠,則立誠亦以爲,胤元,果請微稟而不敢云。金立誠,若有用奸之事,必不付之胤元,使之內入,胤元,如有欺罔掌務官,中間花消之計,則亦必不欲令掌務官微稟。其間事狀,有難詳知,而莫重內入之藥,不見標紙,徑先封入,金立誠不察不謹之責,不可不治,李胤元,不但不記傳授之人,文書置簿,亦且不明,尤極可駭。上項掌務金立誠,書員李胤元,令該曹囚禁治罪,何如?傳曰,允。
姜鎬,以備邊司郞廳,以領·左相意啓曰,西藩之重,異於他路,新喪監司,事多可慮,管餉財穀,尤難收拾,若不十分擇代,則所關非細,不得已以均田使閔維重,薦擬受點矣。均田之任,則打量旣畢,唯未及解算作案而已。不必差出新員,令戶曹判書閔鼎重及忠淸監司李䎘,相議指揮,速完文書,而平安新監司閔維重,使之乘馹,星火上來,卽爲赴任宜當,以此分付,何如?傳曰,允。
正言崔商翼啓曰,具辭見上請前判書徐必遠,削奪官爵,門外黜送。請白川郡守禹昌績,罷職不敍。訓鍊大將李浣,當行幸之時,將兵居留,則固宜小心謹愼,忠正宿衛,而兵曹郞官,持省記佩通符,巡檢警守,載在國典,況在擧動,其任尤重,乃敢發卒圍捕,盡縳伴從,牽鞚之夫,亦爲拘執,至使衣冠,徒步中逵,二行缺都監軍士放料時,戶曹初以南運米分給,則軍士輩二字缺三手糧本米,皆不受而散去。郞廳以此稟于大將,則大將以爲,米品麤劣則軍士之不受,宜矣,勿令再送云。國綱之解弛,軍卒之驕悍,誠可寒心,神策脫巾之變,不幸近之,爲大將者,常時不能申明紀律,使之畏戢,及至郞廳面稟,又不能以法節制,反徇驕卒之願,擧措駭異,全無爲國忠勵之意。宋太祖時,川班殿直,以一援恩例厚薄之故,太祖大怒,至斬四十餘人,古帝王御兵之道,蓋如此也。驕將悍卒,不可一日無法,請訓鍊大將李浣,削奪官爵,其日不能禁戢將官等,令本都監從重科罪,首唱軍卒等,令攸司囚禁,依律處置。答曰,不允。今日請罪,獨及李浣,予以爲未妥也。李浣,受國命令,統執三軍,守此都城,揆以事體,爲任如何?兵曹雖曰本兵,判書隨駕南下,已作客位,至於各城營門,則號令所統,只一人而已。兵郞之巡檢營中,實是駭怪之擧,以天子之尊,不得入營門,況一兵郞乎?威脅精抄,强入不當入之地,亂打佩通符之人,其爲縱恣無識,莫此人若也。宜受首罪,而一不擧論,臺諫用罰,分於文武乎?予實未曉也。末端添入之說,事有曲折,不可借此而重其罪也。軍兵等事,令都監査覈稟處。
正言崔商翼啓曰,臣伏承聖批,以臺諫用罰,分於文武,予以爲未妥爲敎,臣不勝慨然之至。臣雖疲軟,何敢爲一兵郞,有所取舍乎?李浣,受命留都,身兼兩將重任,則嚴軍法禁犯夜,固其任也。擅發軍卒,僇辱衣冠,決非朝命也。兵郞雖卑,當行幸之時,巡檢各處軍兵,則乃是遵法之王人,非犯軍法之人,大將雖尊,何敢越法暴蔑,至於此極乎?況大典行巡條,如有急速公務,告于警守所持更籤押去之文,則令一卒偕送取省記,不是法外,而部將不從,誠爲可惡。部將雖佩通符,旣是仰屬,略施棍罰,臣未知其不可。精抄軍,雖曰暫屬于李浣,實是本兵所屬,則兵郞之巡檢,固其任也。以淺識,終未曉兵郞之有犯也。設令兵郞,有些所失,在大將之道,從容馳啓,以待朝廷處分可也。何敢二行缺深憂,有一於此,其罪固大,況兼兩者乎?臣之請罪李浣者,竊慮國家威權,漸移於將兵之官,而朝廷紀律,實自今壞了,寧有一毫彼此於其間哉?臺閣論事,只以公正爲心,如或少有偏私,其罪亦大,固不可晏然,而夜深瀆擾,負犯尤多,請命遞斥臣職。答曰,勿辭。
姜鎬啓曰,正言崔商翼,再啓煩瀆,退待物論。傳曰,知道。
閔點疏曰,伏以臣患痢半月,尙未差愈,旣在陪從之列,不敢以病爲言,忍死作氣,逐隊隨行,煩湯却食,以水代飯,困劣日甚,殆不支堪,加以左邊脚部,瘢瘡遍發,行步蹣跚,有同躄者。昨於大庭陪入之際,勉强趨蹌,猝然顚蹶,此實同僚之所共見也。僅參問安,扶曳還家,頭䐉沈痛,眩暈大作,精神怳惚,如墮煙霧,手足寒戰,若近氷雪,趨詣起居之班,決無自力之勢,冒死呈章,反遭見却,此固出於慮外,不意召牌,又下此際,臣誠狼狽,罔知所措。欲起還仆,竟未祗赴,逋慢之罪,恭俟斧鉞,而病勢如右,無路起動,銀臺夙夜久曠,伏乞聖慈,俯察微臣悶迫情勢,亟遞職名,仍治臣罪,不勝幸甚。臣無任惶悚隕越祈懇之至,謹昧死以聞。答曰,省疏具悉。爾其勿辭,從速察職。燼餘
上在昌德宮。停常參·經筵。
姜鎬啓曰,大司憲朴長遠,呈辭受由,執義朴世堅,掌令慶㝡未肅拜,掌令申命圭,持平趙聖輔呈辭,持平申晸服制,今日以監察茶時之意,敢啓。傳曰,知道。
宋時喆,以戶曹言啓曰,漕轉事目內,五月初一日以後,漕船稅船到泊元山者,竝令捧留泰安安民倉矣。期限已迫,別遣本曹佐郞李世白,使之監捧,以爲初頭定式之地,所騎驛馬及一路供饋,依他公幹例,施行,何如?傳曰,允。
備忘記,史官一員待命,騎馬三匹,卜馬二匹立之。
洪萬容,以禮曹言啓曰,卽接獻陵參奉李斗錫所報,則今日平明,入直守僕裵從來告內,夜間丁字閣內作變云,驚惶急走奉審,則神門二隻,正門四隻,橫箭·長箭盡破,西挾門三隻,祭床排設床各一坐暫破,神御平床一坐,長箭二箇,橫箭,折傷,瘞坎板一立破傷云。此是曾前所無之變,聞來極爲驚愕。本曹堂上·郞廳,卽爲進去奉審,而丁字閣內神御之物,逢變至此,不可無慰安之祭,不卜日以今二十四日設行,端午節祭已近,床卓破傷之件,別定監役官,及時改造排設事,分付各該司,擧行,何如?傳曰,允。
備忘記,今觀忠淸監司狀啓,則前執義尹宣擧身死云,以朝家禮遇之臣,遽爾云亡,予甚悼之,無以爲喩,令本道喪需從優磨鍊,役軍亦爲題給。
玉堂箚子。答曰,省覽爾等之箚。意非偶然,予亦豈忽於此哉?予當留心焉。原箚未下。
司諫李秞啓曰,本院,以李浣事論列,而聖批臺諫用罰,分於文武,予以爲未安爲敎。臣於此,不勝慨然之至,玆事之可駭,實是輿情所共憤,聖明亦必明燭矣。噫,臺閣論人,是何等事,而兵郞苟有二行缺假使失着,在大將之道,從容處置,豈無其道,而偏聽告訐之言,盡捕兵郞所屬,致令佩符巡檢之官,中路困迫,乘夜步還?玆乃無前之事,實爲搢紳之羞辱也。聖敎中,以巡撫營中威脅精抄等語,爲兵郞之罪案,以臣愚見,竊有所不然者。精抄自是本兵所屬,而省記所付,則兵郞之一體巡撫,固無不可,大將雖曰受命,留都兵郞巡檢處,旣非大將營中,則兵郞持本兵省記,巡撫其所屬各處,乃其職耳,何可謂之强入不當入之地乎?兵郞之有罪,臣實未曉也。至於未端所論放料時事,蓋慮其不戢軍兵驕悍之習,而以啓日後之弊,不得不竝論,安有借此而重其罪乎?噫,李浣,以三朝宿將,官躋崇品,可謂國之重臣,惟謹愼之不暇,而不顧事體,顚倒自用,乃至於此,良可惜也。臣適緣狗馬之疾,連日尋單,雖不得聯名於此論,而初旣與知,則聖敎之下,其何敢晏然而已乎?請命遞斥臣職。答曰,勿辭。
李翊啓曰,司諫李秞,再啓煩瀆,退待物論矣。傳曰,知道。
戶曹參判李正英疏曰,伏以臣,敢冒鈇鉞之威,再陳危迫之懇,不惟不以爲罪,反下從速察職之敎,感激固切,惶愧益深,不得不更瀆宸嚴,伏願聖明,少垂察焉。臣出身從仕,垂四十年,世居京城,有父兄在,初非山林之士,又非恬退之人,今雖到此地,猶終南之臣,瞻望五雲,涕泣無時,顧臣所犯罪累,若不如前所陳,則何敢再三疾呼,必欲得恩遞而不知止也?退伏田野,無對人之面,以此情狀,其可復入淸明之朝,作一無廉無耻,患得患失之鄙夫乎?重病在身,亦不暇言。伏乞聖明,天地父母,察臣決難冒進之勢,諒臣欲守廉恥之節,亟許遞欲臣職名,以安微分,不勝幸甚。臣無任云云。答曰,省疏具悉。已諭於前疏之批,勿辭,從速察職。
益平尉洪得箕等疏曰,伏以臣等,於前日承召詣闕,祗受聖旨,乃令臣等,仍入第宅事也。臣等聞命惶惑,不覺涕淚之交頤也。第臣等情勢,有萬分不自安者,退歸私室,瀝血封章,悉暴危悃,而臺啓已發矣。體例所拘,雖不敢二行缺竟閟兪音,臣等誠甚愚昧,未曉聖意之所居,而臣等憫蹙情迹,至此而危且迫矣。臣等,得聞春間朝參之日,大臣,以臣等不敢仍入之意,縷縷陳達於榻前,而其所語意,實據義理之正,極論名分之僭,臣等毛骨悚然,悸不自定。惟此一言,猶不可一日晏然偃息於其家,矧且厥後筵席所引之說,尤非人臣所敢聞者乎?至於儒臣諸臣,相繼力陳,則公議所在,聖上業已洞燭無餘矣。今臣等,籍一時之恩諭,蔑共公之正論,恬不能自處,忍不能知避,此正諫官所謂要殿下之言,而爲自解之地者也。臣等雖無狀,粗有知覺,豈可僭分蔑義,以重干紀之罪戾乎?此臣等所以寧受違命之誅,終未敢承奉者也。伏乞聖慈,曲垂體諒,還收仍入之命,以幸公私,以全終始。臣等無任云云。答曰,省疏具悉卿懇。已悉予意於牌招傳諭之時,復何多誥?卿等安心勿辭,依遵前旨,從速入處,以副予意。
同知中樞府事沈之溟疏曰,伏以臣,衰病已極,罪戾又重,自分見棄明時,甘與草木同腐,而今玆新命,遽出於千萬夢寐之外,臣誠惶感,罔知攸措。目今靈泉奏祥,三殿玉候平復,擧國臣民,莫不歡忭,揆以分義,固當趨謝之不暇,而臣之難進形勢,終有所不可强者,玆敢不避鈇鉞,仰瀆於天日之下。頃日金世鼎避辭中,醜詆臣身,無所不至,而至以善事,爲一生拔身之資云。然則臣之曾所莅歷,皆出於善事之致也。夫善事之說,其在蠢蠢之輩,尙以爲恥,臣雖無狀,其可忍聞?心寒骨驚,寧欲鑽地而無從也。顧臣犬馬之齒,已踰七十,自仁廟朝至于今日,出入仕途,迨三十有七年矣。濫蒙三朝誤恩,前後冒據,非一非再,始以掌符外方者言之,則臣三忝閫帥,九叨州郡,其中東萊·廣州·義州·平安節度等職,俱是備局所薦,其地望機務之重,比水原,亦或有過,而廟堂許之,臺閣默然。當其時也,若使臣果有一毫善事之累,則二行缺今臣年七十之後,及其水原,始騰於一人之脣舌,其間曲折,實未曉也。此則自有公議,臣不必多辨,而第臣之年紀衰耄,乃其實狀,旣有臺評,盼惟以罷免爲期,雖被罪罰,終始丐遞,及爲自處之得宜,而聖敎丁寧,行幸又迫,該曹備局,俱不許遞,加以政院道臣,一時催督,水原雖曰重地,乃一守令也。一向退伏,有所不敢,違越朝命,亦涉未安,不得不冒昧出謝。人言之來,臣所自取,至今思之,猶且瞿然,臣旣被善事之詆,又有鄙夫之斥,忘廉沒恥,更擧何顔復齒百僚之後,重貽淸朝之羞乎?伏願天地父母,俯諒血懇,特察危衷,遞臣職名,許令退黜,以謝人言,以安愚分,不勝幸甚。臣無任云云。答曰,省疏具悉。卿無深嫌之事,勿辭,從速察職。
吏曹判書李慶徽疏曰,伏以臣,眼下小瘡,猝變重瘇,一夜之間,便至危惡,無路起動,詣闕參政,冒昧陳疏,實出於萬不得已,而見阻政院,方切憫蹙,繼又召牌臨門,終不能祗赴,臣子分義,掃地盡矣。臣誠惶恐隕越,罔知所措,違慢之誅,邦憲固嚴,況爲政命下之後,緣臣賤患,致令成命不行,國體虧損,臣罪尤有大焉。伏乞聖明,亟罷臣職,仍治臣罪,不勝幸甚,臣無任云云。答曰,省疏具悉卿懇。卿其安心勿辭,調理察任。燼餘
上在昌德宮。停常參·經筵。
藥房都提調許積,提調金佐明,左承旨宋時喆啓曰,終宵雨下,日氣沈陰,伏未審此時,聖體若何?臣等區區憂慮,敢來問安。答曰,知道。
姜鎬,以都摠府言啓〈曰〉,今日入直軍士,當爲中日習射,而雨勢如此,不得爲之之意,敢啓。傳曰,知道。
傳于姜鎬曰,大臣·備局堂上,引見。
姜鎬,以備邊司言啓曰,頃於溫泉行幸時,慶尙監司沈梓,以家有老病偏母,且無兄弟姊妹,陳情乞遞,本司以還都後稟處之意,覆啓矣。沈梓受任,已過一朞,且其情理,果爲切迫,特許遞改,何如?傳曰,允。
故漢城府左尹朴敬祉,今夏等祿俸仍爲題給事,分付該曹事,榻前定奪。
姜鎬啓曰,全羅道益山營將,移鎭於礪山,兵符今已改造,下送於監司處,使之傳授於兵營及本鎭營將之意,下諭,何如?傳曰,允。
姜鎬以御營廳言啓曰,今此溫泉隨駕,六番別馬隊試才賞格,從分數多寡,以本廳所儲木綿,面給後別單書入,而七番別馬隊四十名,旣已替代入直,舊番別馬隊則仍爲放送之意,敢啓。傳曰,知道。
姜鎬啓曰,以兵曹鄭欽元定配單子傳,今此單子中,有落字處,還出給事,傳敎矣。鄭欽元之元字,果爲落書,而矇然捧入,極爲惶恐,還出給,使之改入之意,敢啓。傳曰,知道。
姜鎬,以備邊司郞廳,以留都大臣判中樞府事意啓曰,摠使密符及右邊捕盜大將密符,直納於闕內,有所未安。故姑爲留置臣處矣。今則已過累日,送于政院之意,敢啓。傳曰,知道。
洪萬容,以禮曹言啓曰,純陵改封陵與沙臺改排,年運合不合,卽問于地官,則以爲,本陵向背,乃是壬坐丙向,此向背之山,則辰戌丑未爲吉年,來庚戌年二月四月八月中,推擇吉日,起役云。趁今年八月,智陵改莎草時,仍爲奉審議定似當,依此擧行,何如?傳曰,允。
辰時,上御熙政堂,大臣·備局堂上,引見。
入侍,領議政鄭太和,左議政許積,兵曹判書洪重普,禮曹判書金佐明,左參贊宋浚吉,判尹鄭知和,江華留守金徽,右副承旨姜鎬,持平趙聖輔,修撰鄭晳,記事官姜碩昌,假注書李孝源,記事官李寅煥·申翼相。許積進曰,遠駕還宮,氣候何如?上曰,平安,而浴泉時,腹部有冷氣,失音頗甚,今則稍愈矣。鄭太和曰,濕瘡何如?上曰,自溫泉後漸向差愈矣。許積曰,慈候一向安寧乎?上曰,安寧矣。金佐明曰,獻陵丁字閣之變,李俊耉旣已出去奉審,而事極驚愕矣。上曰,前日陵上之變,不罪陵官,其害稍息,今則至犯神座,必是別樣生事之計也。鄭太和曰,若得此賊,則當以逆律治之矣。上曰,此係十惡乎?鄭太和曰,何異於犯闕乎?金左明之意以爲,陵官似難執捉,兼令廣州府尹,聞見跟捕宜當云。頃日失火時,守護軍,將欲掩置,初差陵官,以爲不可不報,守護軍,仍以得罪,似是故作此變矣。金佐明曰,其時守直軍,已爲捉囚於廣州。當初臣問於報狀持來人,則答以其夜三更量,有人結倘持斧,入來作變,畏之不敢出見云矣。鄭太和曰,頃者忠淸兵使柳斐然,以束伍砲手,每年試放三十六柄,以致道內鉛丸垂乏之故,其中技藝已熟者,則欲依全羅道例,只試十八放之意狀啓,而欲知他道規例,久未回啓矣。問于兩南,則雖一道之內,所放之數,各自不同,事甚無據,今不可不定式分付,以爲一體擧行之地,而臣等之意,新屬之軍,技藝生疏者,則每朔試放九柄,通四朔爲三十六柄,稍熟者則朔六柄,通四朔爲二十四放,已爲成才者,則以三十六放,半減四朔內,兩朔則每朔五放,兩朔則每朔四放,通爲十八放,似爲便當,備局諸議皆如此矣。上曰,二行缺皆以十八放定式,分付諸道,一體擧行可也。鄭太和曰,守令數遞,非但爲民弊,官家凡事,漸至於不能收拾。順天,巨邑也。近因縣監數遞,不成官家模樣矣。新差縣監柳炅,今將赴任,而其父今年六十九歲,歲翻之後則當以親年七十,引法遞歸,其在任不過七八朔,以他人差送,以除迎送之弊,似當矣。上曰,改差可也。許積曰,平安監司李泰淵,不但其才局之可用,亦且盡心國事,而今忽病逝,誠可歎惜。上曰,予亦驚歎,依前黃海監司姜裕後例,令三道監司,護送其故山可也。鄭太和曰,摠戎使朴敬祉,以善山之人,今當返葬于故鄕,而一路運柩甚難矣。上曰,亦令三道監司,一體護送。洪重普曰,朴敬祉,以推考,不得受祿而死,其家屬,方在飢餓中,事甚矜惻矣。上曰,使之仍給可也。鄭知和曰,平安道試取外,有別抄之命,其數五百餘人矣。上曰,六兩者多耶?知和曰,武才與北邊有異,甚爲精壯,立射於百步之外,其中江邊之人,或有闕榜者,若分淸北·淸南,各取二百人則似好,而如此之事,不能上稟矣。上曰,淸南北,武才孰優。許積曰,淸南似優矣。鄭知和曰,淸北人騎蒭,雖不能多中,馬才則優於淸南矣。許積曰,緣邊人物,慣於馳逐,故雖不習射,而善於馳馬矣。鄭太和曰,古者女人,亦習馳馬,故有女子軍,角用於守城矣。上曰,女人能放鳥銃乎?鄭太和曰,鳥銃,雖女人亦能善放矣。金徽曰,鐵串·井浦·德浦三鎭還移事,前已定奪。故臣往觀形勢,則德浦居民之不樂遷動,無異於前日移來之時,且聞僉使之言,則德浦有異他處,在此過涉,事甚便好,不必還移云矣。許積日,徐必遠之撤移,甚爲失策,而到今居民之重遷如此,德浦則姑令仍存,而鐵串·井浦,最爲緊重,待其農後,爲先移入,宜當矣。上曰,依爲之。金徽曰,濟物築堰事,臣與經歷,往相地形,則有泉脈,可以築堰貯水,而高麗山,谿水峻急,其下民田數百石落,當有沈沒之患,外與領議政相議,卽今非有時急變亂,而先損民田,似爲不可矣。許積曰,非如孤城絶水之處,旣有泉源,則何必築堰,害民良田乎?上曰,川水相距幾何?鄭太和曰,僅一馬場矣。上曰,然則築堰姑徐可也。金徽曰,畚鍤器械等物,年久朽破,皆作無用,時方改備矣。許積曰,各鎭皆令改備,釜鼎之類,亦爲着實看檢,改備,宜當矣。洪重普曰,江華水軍事,更有所達。臣到京後,得見京畿監司龍仁縣關文,則逃故之代,各營丙午年,鐵串鎭,丁未年充定,龍仁縣,戊申九月二十日行會,而只定五名,勢未及爲之,似當更爲査出矣。鄭太和曰,此事査出未易,各邑守令,姑先推考,觀其緘辭則可知矣。上曰,前年十月以後,尙可及爲,只一名充定者有之,擇其尤甚者,治罪可也。金佐明曰,湖西宣惠廳經用不足之狀,曾已屢次陳達矣。貢物價題給,不可不量入爲出,卽今本廳所入,決無支給之路,限厥貯充復間,各司貢物價,依京畿宣惠廳例,減分題給,何如?上曰,依爲之。金佐明曰,臣待罪工曹時,以其人炭燒木請臺停止事,定奪於榻前,而其後因工曹草記,有問啓之敎云。其日旣以請臺停止及炭石稱量,知數之意稟定,而臣以移拜他職之故,未及擧行,今當定式擧行矣。上曰,其時入侍諸臣之議皆以爲,不必請臺,而捧入時濫雜之人,宜令摘發重治,以爲禁斷之地,炭石則亦宜稱量知數之意,發論臺諫,亦以爲便,則此爲完定之語,而其時未及發落,政院亦不以無發落,取稟,故尙未擧行矣。今則依前定奪,停止請臺,稱量炭石,捧入時濫雜者,摘發治罪可也。鄭知和曰,臣奉使西邊,詢問民瘼,則江邊及僻邑人民以爲,還上分給,近以一半留庫令下之故,所分官糶,甚爲零星,農糧亦有所不足云。蓋各官秋糴之際,所捧之穀,或不滿一半之數,而至於分給之時,則以所捧一半分給,故民皆悶江邊及被災山郡,加數分給,以爲農糧之資,何如?許積曰,江邊及被災邑,則使之加給,而亦令若干留庫,宜矣。上曰,依爲之。鄭知和曰,關西江邊各邑正朝進封使,乃是不可廢之禮,而上來時,不無其弊,民情皆以爲言矣。上曰,江邊列邑進封使,若爲停罷,則六鎭似不可異同,一體停罷可也。上曰,兵曹巡檢,何以爲之耶?洪重普曰,闕內則上稟,而闕外則外司入直郞官,告于堂上,持省記,巡檢各處軍士矣。上曰,精抄軍,判書主管,參判以下,毋得相干。徐文尙,巡檢精抄,事甚違例,而臺啓不以兵曹郞官爲非,極爲無據矣。鄭太和曰,臺諫不知規例,而本兵郞廳,亦出於不知之致也。洪重普曰,頃在溫陽,皆言兵曹郞官,不無所失,竝論爲當,而李浣之事,尤極可駭矣。上曰,予非以李浣爲全然無失,而徐文尙之事,雖曰無情,入於不當入之軍門,所失大矣。臺諫不論,只論李浣,殊極非矣。許積曰,李浣之事,殊涉未便。徐文尙先失之,李浣又失之矣。上曰,徐文尙之顚倒怪妄,莫此爲甚,臺諫豈可以爲全無所失乎?趙聖輔啓曰,具辭見上前判書徐必遠,削奪官爵,門外黜送。上曰,不允。趙聖輔又啓曰,具辭見上請還閔熙所授加資。上曰,已諭,無煩。趙聖輔又啓曰,具辭見上臣連日尋單,雖不得聯名於此論,而初旣與知,則聖敎之下,其何敢晏然而已乎?竝引嫌而退。請罪大將,意在杜漸,雖有未安之敎,別無可遞之失,論啓之事,初旣與之,則雖不聯名,實無異同,請正言崔商翼,司諫李秞,竝命出仕。上曰,今此請出,予實未曉也。依啓。燼餘
上在昌德宮。停常參·經筵。
上在昌德宮。停常參·經筵。
藥房都提調許積,副提調南龍翼啓曰,雨晴之後,朝氣頗冷,伏未審夜來,聖體若何?臣等憂慮未弛,敢來問安。答曰,知道。今後勿爲間日問安。
有政。
自卯時至酉時,日暈。
備邊司啓曰,監·兵使罷職之代,則五六日內辭朝,曾有定式,意非偶然。全羅兵使金鏡,罷職之後,其代朴而㫥,除授已久,扈還之後,亦至八日,自本局發牌催促,而今日又不下直,事甚未便,朴而㫥推考,趁卽發送,俾無曠務之弊,何如?傳曰,允。備邊司謄錄
上在昌德宮。停常參·經筵。
吳始壽,以都摠府言啓曰,今日入直軍士中日習射,請出標信。傳曰,知道。
傳于吳始壽曰,召對爲之。燼餘
上在昌德宮。停常參·經筵。
下直,扶餘縣監朴成阜。
傳于南龍翼曰,召對爲之。
南龍翼,以禮曹言啓曰,今朔各陵抽栍摘奸,當爲擧行,而本曹郞廳,纔已諸陵修改處摘奸事出去,沿路廚傳,必有弊端,姑不發送之意,敢啓。傳曰,知道。
持平申晸啓曰,新除授掌令朴世采,卽臣異姓四寸也。有相避應遞之嫌,臣固當卽爲引避,而素患胸脇之痛,復發於感傷之餘,累日叫苦,不能起動,今始來避,臣罪大矣。請命遞斥臣職。答曰,勿辭。
姜鎬啓曰,持平申晸,再啓煩瀆,退待物論矣。傳曰,知道。
執義朴增輝啓曰,臣於月前,忝叨本職,全昧物議之如何,遽停前判尹閔熙改正之論,見非公議,引避遞職,厥後臺論峻發,更請還收,臣追惟做錯,一味媿悚,不料該曹謬擬,新命又及,言冞增踧踖,若無所容。臣以當初停論之人,決難更冒臺席,隨□論列,請命遞斥臣職。答曰,勿辭。
姜鎬啓曰,執義朴增輝,再啓煩瀆,退待物論矣。傳曰,知道。
又啓曰,臺諫出仕事,命下矣,今已夜深,明日待開門牌招之意,敢啓。傳曰,知道。
巳時午時,日暈。
〈東〉平尉鄭載崙疏曰,伏以臣,伏見益平尉洪得箕等上疏,陳其不敢仍入第宅之意,而顧臣情勢之危迫,有甚於諸駙馬矣。臣誠不幸,旣無公主,人所指斥之家,臣雖欲冒居,尤不可得也。分義至嚴,公議可畏,未奉聖敎,罪合萬死,臣有拘忌之嫌,不得聯□更遲,經過數日,今始瀝血陳懇,伏乞聖明,俯垂諒察,亟許還收臣仍入第宅之命,以安微分,千萬幸甚。臣不勝惶懼戰灼之至,謹昧死以聞。答曰,省疏具悉卿懇。已諭予意於牌傳諭之時,復何多誥?卿其安心勿辭,依遵前旨,從速入處,以副予意。
副提學李端相疏。略曰,不意此際,乃有新除之命,論思之長,是何等地望,何等職任?此等格外之擧,豈如臣萬萬無狀,所敢髣髴者耶?回鑾之後,所當卽爲陳情,而臣之率來兒子,適患拘忌之疾,出避他家,齋宿屢日,今始露章號籲。伏乞聖慈,亟命遞臣職名,還收別爲入侍書筵之命,不勝幸甚。答曰,省疏具悉爾懇。意非偶然辭不可得,爾其勿辭,從速察職。
巳時,上御養心閤召對。
入侍,禮曹判書金佐明,左參贊宋浚吉,大司憲朴長遠,參贊官姜鎬,侍讀官金萬均,檢討官鄭晳,記事官姜碩昌·李寅煥·申翼相·金萬均。進講心經,自先生病中,止不可斯須去身也。仍釋文義曰,西山眞氏,天雖何言之何字,大學衍義,作不字,自然莊敬之下,又有莊字矣。上曰,敬則自然嚴威,雖無莊字,亦通,天雖何言之何字,似爲大段矣。宋浚吉曰,朱子,若比之聖人自然之域,或有歉焉,至於學知利行,則近於聖人之道,嘗學於延平,歸而益有所得,蓋其資性有過人者矣。鄭晳曰,楚辭韓文,皆朱子註解也。宋浚吉曰,朱子之文,出於韓文,其所註解,末年有所感而然矣。上曰,九容,何謂耶?鄭晳曰,頭容直手容恭之文也。宋浚吉曰,玉藻,禮記篇名也。鄭晳曰,辨姦論,指王安石而作也。安石,學問有過人者,而嘗於宋仁宗賞花宴,誤食釣餌,仍以盡食。仁宗曰,誤食一粒,或可,而盡食則詐也。浚吉曰,坐有各樣,有危坐,盤坐,平生危坐,終身不衰者,臣之先師金長生,能之矣。跏趺坐,佛家坐也。節飮食三字,最是要語也。上曰,此人似有欠於節飮食之道矣。晳曰,孟子言,養其小者爲小人,養其大者爲大人矣。萬均曰,子諒之子字,乃慈字也。晳曰,善惡如水火,以理言之,則善心當勝惡念,而若無工夫,則必不勝矣。浚吉曰,此是心學工夫,先儒甚以爲難,不但句讀而已。必須體認,驗之於身,行之於事,然後乃有所得也。浚吉曰,缺臣所達,皆不聽納,至於大臣陳白,猶復邈然,未見日月之更,若非好勝,必是固執也。所謂察人則明,恕己則昏,自上如此而能望其臺閣之適中乎?上曰,昨日領相有言而非所答,故不答矣。浚吉曰,自上所執如此,而責年少臺閣,甚非。若臺閣之臣,自以不屈於上爲貴,故如是。自上所當嘉奬而進之,何足深責乎?上曰,卿言如此,改之何難,後當改此病矣。浚吉曰,後雖改之,若不示悔悟之心,則渠輩終身不安矣。上曰,卿言至此,大臣所達四字,改付標,可也。浚吉曰,如此陳達,極知僭猥,而容受若此,臣誠感幸矣。在昔君上有過,則大臣以下論陳,而今年無此事。玆者權格事,因大臣所達,改之不吝,大臣之言,豈非大關乎?竊恨其言之太晩,在溫陽時,可以及之而未能,難免後時之歎矣。所言是,則雖史官言之,亦可允從,況大臣乎?且臣箚批中,有不然云者,此乃指其全篇而言耶?上曰,予欲還都後面諭矣。卿箚中,論具文治·李端相之事,予非以端相加資,當爲還收也。邊將邊倅,則遞職之後,該曹取稟改正,而端相,雖遞本職,仍授其資,此乃例規,事體當然,而至於閔熙,則臺論旣停之後,因其辭免,遞職所授之資,又請還收,予以爲非矣。沇吉曰,聖意如此,而竊恐以臣箚辭,爲盡不然者。故敢此仰達耳。古例則臣雖不知,而臺啓之三停三發,自上必以爲非矣。上曰,予意則異於是。若以其人之不合陞擢,論執,猶或可也,而只曰一資半級,所當惜也。一資可惜,還收者幾人乎?所謂皮之不存,毛將焉傅者,亦甚無據也。還收之啓,卽一彈文,其所數字缺主意難見,故以巧猾奸譎四字,加之於不平言頭矣。浚吉曰,聖敎若不開釋,則群下何知乎?臣言亦非以閔熙爲不合於陞擢,而第陞擢太驟,故臺啓所以發也。此事已過,前頭或有如此等事,摘抉文字,有所摧折,誠非美事,所當已者也。朴長遠啓曰,具辭見上請前判書徐必遠,削奪官爵,門外黜送。上曰,不允。又啓曰,具辭見上請還收閔熙加資。上曰,不允。又啓曰,持平申晸,引嫌而退,相避之法,在下應遞,疾病事故,非所暇論,請持平申晸遞差。上曰,依啓。金佐明曰,連日開筵,上候何如?上曰,平安而失音不愈矣。佐明曰,宗廟展謁,當於初生取稟,而今纔還宮,頉稟之意,敢啓。上曰,知道。金佐明曰,戶曹郞官,以安民倉所納米穀捧上事,數日內當爲上去,而只當監捧戶曹所管穀物云。大同收米,亦令一體監捧,以除別送他京官之弊,何如?上曰,依爲之。宋浚吉啓曰,心經刊出事,曾已陳達矣。今聞全羅道板子,漫剜不堪印出,而金佐明家所印鑄字孟子大文,字樣甚精,使之印出,似好矣。金佐明曰,若有紙地則印出非難,其容入紙地及工匠糧料,令該曹題給,何如?上曰,使之精印以出,而其容入諸具及工匠糧料,分付該曹,題給可也。金佐明曰,頃日進上孟子,有誤字處,退出改書以入之意,敢啓。上曰,知道。綱目,亦以此字印出則好矣。綱目大字,乃世祖大王御筆也。上曰,予未之見也。佐明曰,弘文館亦有此本,可令取以御覽矣。遂罷出。燼餘
上在昌德宮。停常參·經筵。
下直,安興僉使李立身。
姜鎬啓曰,司諫李秞,正言崔商翼,牌不進矣。傳曰,知道。
南龍翼啓曰,吏曹郞廳來言,臺諫有闕,政事,取稟。傳曰,明日爲之。
吳始壽,以兵曹言啓曰,當日驛奴同叱伊稱名人,自丹鳳門入來,差備門外擊錚,極爲駭愕,令攸司囚禁治罪。同門守門將劉椀,常時不能禁斷雜人,以致闌入,亦爲非矣,推考,何如?傳曰,允。
又以御營廳言啓曰,本廳十一番軍兵及七番別馬隊,射砲用劍試才賞格,從分數多寡,以本廳所儲木綿題給後,別單書入之意,敢啓。傳曰,知道。
刑曹李善照律公事。傳于吳始壽曰,依溫泉榻前定奪時例,照律耶?問啓。
行大司憲朴長遠,持平趙聖輔啓曰,具辭見上請前判書徐必遠,削奪官爵,門外黜送,執義朴增輝引嫌而退,具論逸停,則似無引避之嫌,請朴增輝出仕。答曰,不允。出仕事。依啓。
上在昌德宮。停常參·經筵。
藥房都提調許積,副提調南龍翼啓曰,陰雨初晴,日氣沈鬱,伏未審夜來,聖體若何?臣等憂慮未弛,敢來問安。答曰,知道。
傳曰,召對爲之。
吳始壽啓曰,假注書權瑍,時無職名,付軍職冠帶常仕,何如?傳曰,允。
吳始壽,以戶曹言啓曰,本郞廳李世白,以安民倉田稅捧上事,下送之意,前已入啓蒙允矣。今將發遣,行用印信一顆,令該曹給送,何如?傳曰,允。
又以刑曹言啓曰,本曹李善照律公事,傳曰,依溫泉榻前定奪時例,照律耶?問啓事,傳敎矣。臣之馧,於溫泉榻前,金胄嗣等照律公事稟處時,親承今後有代射代講可疑之迹,而無實情現著者,依此定式之敎,而今此李善之罪,則擧子朴俊祥片箭邊中,以貫中稱說,明有用情之事云,故竝與朴俊祥請刑矣。判付內,以朴俊祥,似無用情符同之迹,分揀放送爲敎。擧子旣無符同之事,則□的書吏,亦不可斷以用情之律,但李善招辭,與試官推問二字缺供有異,前後變辭,極爲可駭,而其用情實狀,則別三字缺處,故依前定奪,以杖一百徒三年照入矣,敢啓。傳曰,知道。
洪萬容,以工曹言啓曰,今月二十三日備局堂上引見時,以禮曹判書金佐明所啓,其人所納炭石,稱量定式事命下,而判書臣吳挺一,以眼患鍼灸,呈辭受由,待其出仕,齊坐稱量,稟啓定式之意,敢啓。傳曰,知道。
以京畿監司四月令生烏賊魚,限內不得封進事狀啓,傳曰,勿待罪事,回諭。
下直,新溪縣令兪槮。
自昧〈爽〉至辰時,沈霧。自未時至酉時,日暈。
修撰李奎齡上疏,伏以臣於卽者,得聞母病猝重,方在危急之境,驚惶煎迫,心情靡定,其在人子情理,不忍一刻遲延,玆敢冒法出去,以爲及時捄護之計。伏乞聖慈,亟遞臣職,仍治臣徑出之罪,不勝至幸。答曰,省疏具悉。爾其勿辭,捄護母病。
行副護軍閔維重疏曰,伏以臣,檢田之行,轉入遠邑,昨始回程,復出保寧,數字缺恭審今月二十一日政,除臣爲平安道觀察使,二行缺唯當祗承恩旨,走伏職次,別圖後效,以塞前愆,而第臣雖極庸愚,猶有自知之明,不避猥僭,敢此冒陳。竊念臣稟性迂拙,處事不能周遍,尋常居官,多失下情,再經藩任,得免重戾者,只以謹守常法,毋敢違越而已。若夫西關之事,異於他路,策應一失,累及國家,使臣當之,必不能隨時弛張。觀勢低昻,則意外之患,有不可勝言,無論臣才分之如何,卽此一事,決非所稱,況其職責,有非專在於此者乎?朝廷失於商量,有此謬除,臣於此,不敢以陞擢爲榮,而唯僨誤國事是憂,豈則哲之明,有未盡燭而然耶?臣竊憫焉。且臣所管田政,實是國計民賦之斤係,奔走勤勞,費了數月,頭緖甫就,未及整頓,而忽於此際,擧而委之於他人,卽今修正文書,雖與當初打量有間,然其生熟難易,其勢不同,畢竟收殺,或不無一毫疎漏,則所關非細,其弊可知。臣恐朝廷此擧,亦未免爲千慮之一失,及今收還成命,使臣得以終始句管,則庶幾專精董成,無大虧誤,區區之望,實在此矣。臣意外蒙擢,驚懼靡定,兼以幹事未竣,憂慮切至,不得不冒昧封章,披露情實,言非假飾,理宜垂恕,伏乞聖明,俯賜矜諒,將臣所授職秩,亟許鐫改,以安微分,以定大事,公私不勝兩幸。答曰,省疏具悉。今玆擢用,意非偶然,卿何辭爲?關西重鎭,新喪方伯,凡百酬應,一日爲急,不可遲滯,以誤國事,卿其無辭,速往欽哉。
戶曹判書閔鼎重疏曰,伏以狗馬賤疾,初因感風,輾轉沈綿,旬日之間,薾然澌盡,已至委臥不能起動之域矣。頃於召命之下,不得趨赴,臣罪固合萬死。貞陵改莎之役,又隔數日,臣以觀象提調,亦當進參監董之列,而似此病狀,萬無自力之勢,惶懼憫蹙,罔知所措。伏乞聖慈,特賜矜憐,亟命先遞兼任提調,以便公私,不勝幸甚。答曰,省疏具悉卿懇。卿辭至此,兼帶觀象監提調之任,當勉副焉。卿其勿辭,從速察職。
上御養心閤召對,左議政許積,兵曹判書洪重普,左參贊宋浚吉,參贊官宋時喆,侍講官南二星,持平趙聖輔,檢討官尹深,假注書權瑍,記事官李寅煥·申翼相入侍。南二星,進講心經,自君子反情,止宜參觀。二星,以文義進曰,反情訓,孔氏則以反去情欲爲言,陳氏則以反其本情爲言,二說各自不同也。上曰,何說爲是。宋浚吉曰,陳說似是矣。又曰,張橫渠,作砭愚·訂頑二銘,以自警,而程叔,以命名太劇,改砭愚爲東銘,訂頑爲西銘,非有他意也,只以所居左右,分爲東西耳。至橫渠不戱謔,亦持氣之一段注。宋浚吉曰,臣聞鄭經世之言,以爲古今文字,無持氣之語,此氣字,恐志字之誤,此言似是矣。因蜡祭一事,許積曰,古聖人愛民重農之意,殿下亦當體之矣。浚吉曰,農事不可不軫念,申飭守令則庶可責效矣。上曰,書則所刪幾何。尹深曰,書,蓋其時史記也。孔子所刪定百篇,而失於秦火,今存只五十八篇矣。宋浚吉曰,經書皆可賜覽,而書則乃帝王爲治之法,不可不講,至於大學衍義等書,卽祖宗朝所重之書,而今皆不能賜覽,臣切嘆之。又曰,我朝文章,盧守愼·崔岦,最爲表著,以今言之,則鄭斗卿文章最高,而一不以文翰任用,極可惜也。許積曰,如提學則似可任之矣。浚吉曰,曾者小臣,忝在銓曹時,提學有干,臣雖擧斗卿之名,而以堂上升授之意,陳達於榻前,其日政,卽欲差出,而李一相,以參判兼大提學,適不參坐,故下官以數字缺未果擬望矣,其後事遂寢,殊可嘆也。積曰,弘文提學,今方有闕矣。上曰,掌文辭者,只有姜栢年一人,如有事故,則事甚苟簡,弘文提學,差出可也。南二星曰,李奎報文章,實東方之李太白,而其文集,罕行於世,甚可惜也。上曰,弘文館,以榻前定奪之意,私通于兩南則可以刊行,慶尙新監司下直時,亦當,傳敎矣。趙聖輔啓曰,具辭見上請前判書徐必遠,削奪官爵,門外黜送。上曰,不允。以平安出身納銃除防事,上曰,此則邊方人,與京人除防者有異,比京人差減兩數可也。許積曰,十五兩,似當矣。上曰,以正木三十匹爲限,可也。許積曰,兵曹啓達後,施行,似可矣。洪重普曰,臣曹當啓稟擧行矣。以諸道軍兵放砲試習事,上曰,新屬束伍,則限三年,每年以三十六柄試放,其餘則勿論稍熟與成才,皆以十八枚定式,分付諸道,一體擧行可也。以平安道武擧子試才事,上曰,若混同施賞,則渠輩必有過望,待秋成使之上來京中,命官試才後,分等施賞之意,豫爲知委,可也。洪重普曰,北評事,初以銓郞,極擇差送,若不足,以弘文館備擬,而今則擬望之人乏少,至以曾經三品鄭晳備擬,事甚苟簡,且以尹深擬望,尹深之家,有老病祖母,情理之切迫,人所共知,金萬重,旣已改差之後,他無推移擬望之人,此後則以兩司年少人,擇擬,何如?上曰,事勢如此,則兩司雖不當首擬,而以有聲望人,極擇備擬亦可也。許積曰,北評事極擇差送,蓋欲彈壓守令,除去民瘼,而此一款,小事亦不能,今爲乏人,以兩司備擬,則此後不無稱以曾經臺侍,專不擇送之弊矣。宋浚吉曰,古規,以承文參下差送,今亦依此爲之,似可矣。許積曰,高山察訪李休徵,年老多病,不合馬官之意,曾已陳達,而遞易頻數之故,不敢請遞矣。上曰,李休徵,年衰病重,不得察任,則今姑改差,其他以年少可能擧職者,擇差可也。宋浚吉曰,世子書筵召對時及師相見時,所着冠服不同,或着霍童䯻,或着空頂幘,臣未知所以,敢此仰達矣。上曰,予未加冠前相見禮時,亦以袞龍袍霍童䯻行之,而世子則有病患,不可脫頭,他無可着之巾,故借着空頂幘,似爲苟且矣。浚吉曰,世子沖年,講學如此,不勝忻幸之至,今日偶與侍講院諸官相言,得聞乙未年受敎,有國忌外,除雜凡事,故逐日開講之命,今亦依此施行,以爲每日進講之地,而目今年至某歲,定限爲之,似當矣。上曰,限十五歲,如是定式爲之事,從容,傳敎矣。浚吉曰,國忌正日則雖不可賜對,而齋戒日則召對爲之可矣。上曰,依爲之。洪重普曰,平安道出身納布事,江邊七邑則比淸南,似當減數捧之矣。上曰,知道。趙聖輔曰,昨日本府,騎馬禁亂,捉來推問,則一行缺其情迹極爲奸巧,故金成仁則自本府今方捉囚,金成海私自牌招之罪,亦當痛□而以出身之故,不得直囚矣。洪重普曰,自前常漢出身,則例爲直囚,而今則稱名出身者,皆不能直囚,事體不當如是矣。上曰,金成海習陣時,兵判決棍,而依逃軍例,五十度猛杖,可也。遂罷出。燼餘
上在昌德宮。停常參·經筵。
下直,乶下僉使崔。
以備忘記,傳于吳始壽曰,今下弓矢,乶下僉使崔□〈處〉給送。
傳曰,召對爲之。
吳始壽,以都摠府言啓曰,副摠管李之馧,刑曹坐起,進去晝仕,請出標信。傳曰,知道。
有政。
吏批,判書李慶徽進,參判尹鏶進,參議李翊在外,都承旨南龍翼進。以姜栢年爲大司諫,金德遠爲持平,李夏爲正言,李廷夔爲參判,吳挺一爲觀象監提調,張善瀓爲豐陽君,申晸爲兵曹佐郞,元萬里爲水原府使,宋□□爲繕工假監役,洪億爲高山察訪,鄭知和爲知義禁。
吏批啓曰,新除授水原府使元萬里,時無加資之命,敢稟。傳曰,依例加資。
兵批,判書洪重普進,參判李時術病,參議尹飛卿進,參知金宇亨病,右副承旨吳始壽進。以金城爲內禁衛將,朴宣興·成胤童爲都摠經歷,金澄爲五衛將,任克貴爲防垣萬戶,李羽朝爲鷹牌頭,金虎俊爲慶德假衛將,李廷夔·申命圭爲副護軍,申晸爲副司直,李藼·申翰周·申晸爲副司果,權瑍爲副司正。
上在昌德宮。停常參·經筵。
上在昌德宮。停常參·經筵。
備邊司郞廳,以左議政意啓曰,自前軍兵操鍊時,都提調進參,則例有賞給激勸之擧,臣頃承榻前下敎,明日當進參,操鍊兵,本司所管餘丁木十同,依前例取去,添補施賞,何如?答曰,允。備局謄錄
上在昌德宮。停常參·經筵。
玉堂箚子,請持平金德遠·趙聖輔,執義朴增輝,正言申晸出仕。答曰,依啓。
禮曹啓曰,今此文科講經一所應辦官,軍資監當次,故依例啓下矣。卽接戶曹移文,則本監應捧漕船米穀,方爲疊到,捧上之事,一日爲急,下人等若入應辦所,則勢將停捧云。此與他稱頉圖免之比,有異,次〈?〉以司宰監官員差定,分付,改付標以入之意,敢啓。傳曰,知道。禮曹謄錄
上在昌德宮。停常參·經筵。
禮曹啓曰,今己酉式年監試覆試榜目中,生員第四十四人睦㬀和之名,以淳和書之,白牌書寫之際,始覺其誤,原榜目中,付標以入矣。當該試官,推考,何如?傳曰,允。禮曹謄錄
上在昌德宮。停常參·經筵。
有政。
藥房問安。答曰,知道。症候當言于醫官矣。
司憲府啓曰,具辭見上請前判書徐必遠,削奪官爵,門外黜送。答曰,不允。
答戶曹判書閔鼎重疏曰,省疏具悉卿懇。卿其勿辭,調理察職。
答禮曹參判鄭斗卿疏曰,省疏具悉卿懇。今玆之命,意非偶然,卿其勿辭,從速察職。
吏〈批〉,以李藼爲正言,金萬重爲副校理,李秞爲執義,李煦爲持平,尹敬敎爲正言,李翊爲大司諫,李翊相爲吏曹正郞,李夏爲兵曹正郞,任翊夏爲昌城府使,洪億爲持平,申晸爲兵曹佐郞,鄭錫胤爲求禮縣監。
上在昌德宮。停常參·經筵。
答左議政許積疏曰,省疏具悉卿懇。卿之至情若是,則予何故終始不許?當依疏施行焉,卿其安心,從速往來,以副予意。仍傳曰,遣史官傳諭。
上在昌德宮。停常參·經筵。
傳曰,訓鍊大將,旣已罷職,中軍金鏡,命召傳授,姑令代領其象事分付。
傳曰,都監旣無大將,中軍雖已代領,而凡事不可無檢飭之擧,都提調主管檢飭事,遣史官諭之。
大臣·備局堂上引見時,平安監司閔維重所啓,安興軍餉米,其數已過九千餘石,移轉之弊,漸至難堪,故上年平澤所受一百石,牙山所受五十八石,新昌所受二百九十五石零,臣之忝按時,報備局輸納於貢津倉。其後監司李䎘,又以洪陽所受七十五石零,移納貢倉之意,報備局施行矣。上項米九百七十九石十二斗零,所當移錄於賑恤廳,敢此仰達。左議政許積曰,旣曰軍餉則名目各異,不可移錄於賑恤廳,雖令輸納貢倉,文書中,以軍餉米懸錄宜當矣。上曰,依爲之。又所啓,忠淸道量田,打量雖畢,而文書修正,最爲大役,監司多事中,勢難兼察爲之,臣意則以爲,別遣京官,與監司一體修正,則似爲便當矣。鄭知和曰,維重之言是矣。似當依施,而但得人爲難矣。維重曰,趙世煥,頃年京畿量田時,以均田郞廳,兩年文書修正,已爲慣熟,若以此人差送,則似爲便當矣。許積曰,然則以監司兼均田,以趙世煥差從事官,下送似當矣。上曰,依爲之。備局謄錄
訓鍊都監啓曰,砲保價布,係是軍兵冬衣之資,故當年十月內畢納,事目甚嚴,而果川縣,經年之後,尤甚不納。故曾於二月之初,推捉色吏,則本縣,在於京城一息之地,而經過五十日,無意擧行,及至更爲催促之後,始稱下吏奔走於擧動,亦不起送。又爲推捉不擧行色吏,則終無皀白,今又推捉鄕所色吏之時,有縣監當爲入啓請罪之措語,本縣不但不爲起送,張皇論報於本道監司曰,外方小縣,少無所失,甘受如此之辱,而不爲卞明乎?鄕所色吏,亦當上送乎云云。上司分付再三不擧之守令,入啓請罪之語,自是公事場當然之事,乃敢曰,受辱鄕所色吏則終不起送,事之可駭,莫甚於此。果川縣監尹坰,爲先罷黜,本道監司,旣不能檢飭守令,乃反帖報無據之報狀於都監,殊失事體,監司曺漢英,亦爲推考,何如?傳曰,依允。尹坰,拿問定罪。訓局謄錄
上在昌德宮。停常參·經筵。
答吏曹參議洪萬容疏曰,省疏具悉。爾其勿辭,從速察職。
答左議政許積箚曰,省疏具悉卿懇。使卿主管檢飭,意謂卿行之不邇故也。旣已治行,則卿其安心勿辭,從速往來。仍傳曰,遣史官傳諭。
答左參贊宋浚吉疏曰,省疏具悉卿懇。已諭於面諭之時,復何多誥,而缺然之懷,誠不自勝。仍念今日之擧,竊附於古人知心之義,卿宜體此,毋負登對相諭之意,則是予日夕企望也。
答大司憲朴長遠疏曰,省疏具悉卿懇。橫之來,自有可處之道,何引嫌太過乃爾?卿其安心勿辭,察職。
有政。吏〈批〉,以柳晉昌爲兼高山察訪,閔弘道爲兵曹佐郞,權格爲掌樂正,鄭華齊爲掌令,李敏采爲兵曹佐郞,鄭文翰爲監察,金德遠爲持平,李休徵爲弼善,柳頲爲務安縣監,申晸爲文學,李騫爲龍仁縣令,李殷相爲驪州牧使,任湜爲中部主簿,韓斗相爲禁府都事,趙聖輔爲司藝,金楀爲平昌郡守,權霂爲英陵參奉,李煦爲司藝,趙遠期爲開城經歷,趙聖輔爲獻納。
上在昌德宮。停常參·經筵。
傳曰,今下弓矢,防垣萬戶任先貴處給送。
藥房問安。答曰,知道。無事。
答副校理金萬重疏曰,省疏具悉。不必深嫌,爾其勿辭,從速察職。
答吏曹參判尹鏶疏曰,省疏具悉卿懇。卿其勿辭,調理察職。
答副修撰尹深疏曰,省疏具悉。爾其勿辭,救護父病。
答領中樞府事李景奭疏曰,省疏具悉卿懇。卿辭至此,軍資監都提調之任,當勉副焉。
答領議政鄭太和疏曰,省疏具悉卿懇。卿其安心勿待罪。仍傳曰,遣史官傳諭。
答工曹參判李廷夔疏曰,省疏具悉卿懇。旣往之事不必爲嫌,卿其勿辭,上來察職。
上在昌德宮。停常參·經筵。
有政。
吏〈批〉,以金佐明爲兼判義禁,鄭載厚爲載寧郡守,李翊相爲副校理,金世鼎爲司書。
備邊司啓曰,走回人金大善押送事,咨文已爲撰出矣。義州境內邊將一人,塡名於咨文中,使之押去,而禁軍持咨文下去者,亦令兵曹依前擇定,騎撥下送,何如?答曰,允。備局謄錄
上在昌德宮。停常參·經筵。
答戶曹判書閔鼎重疏曰,省疏具悉卿懇。曠職已久,毋庸控辭,從速察職。
備邊司啓曰,云云事,傳敎矣。此事,曾因咸鏡前監司權大運文報,自本局發關,査覈于京畿·原襄兩道矣。卽接原襄監司鄭榏査報,則淮陽撥軍莫男爲名者,逢受有旨公事,入盛皮匣,自淮陽往傳咸鏡道高山擺撥之際,忽生厭心,置之草間,蓋之以石,故淮陽府使閔光熽,取來看審後,有旨則傳給於李翊相,他公事則,亦皆分傳於咸鏡道云。莫男,雖是迷劣村氓,犯罪極重,且撥傳文書,必受手記,憑準到付與否,乃是規例,而其時撥將·色吏等,公然忘置,亦極可駭。莫男及撥將·色吏等,竝皆嚴刑後,啓聞定罪之意,分付于各道監司處,,何如?答曰,允。備局謄錄
上在昌德宮。停常參·經筵。
答領府事李景奭疏曰,省疏具悉卿懇。卿以才德文翰,受兩朝之恩遇,不可忘國事,明矣。予之待之也尤重,今乃固辭至此,何不諒予心若是?須體至意,宜勿控辭,卿其安心焉。
答館學儒生進士尹以性等疏曰,省疏具悉。予豈不知缺然之懷者哉?竊附於古人誠信之意矣。爾等之言,亦不可無,退修學業。
答右參贊趙復陽疏曰,省疏具悉卿懇。予豈不知缺然之懷者哉?竊附於古人誠信之意矣。卿言若此,予深愧之,而嘉卿憂愛之誠,卿其安心,須勿控辭,從速察職。
答文學李端夏·申冕,說書洪萬鍾等疏曰,省疏具悉爾懇。予豈不知缺然之懷者哉?竊附於古人誠信之意矣。觀爾等之疏,可見憂愛之誠矣。
召對時,兵曹判書洪重普所啓,禁軍草價,例以順贊木及餘丁木,分半上下,今年春等應給之數,當爲三十八同零,而順贊木已盡,只有若干同,年久腐傷,不可題給,何以爲之?上曰,十同則自兵曹措備以給,其餘二十八同零,以餘丁木題給。校理李翊相所啓,壯道男丁之役,甚爲苦重,故生男則棄而不收者,比比有之,誠爲矜惻矣。聞其地人心,若給堂上帖文,則必多收養云,五口以上男丁養育者,成給堂上帖,以爲定式,何如?領議政鄭太和曰,三丁免役,未有定規,此因役重而然矣。若行緩役之令,則似無此弊矣。左參贊宋浚吉曰,事極矜惻,所當愓念處,令道臣從其所願,各別商量善處似當矣。上曰,令本道監·兵使,採取物情,啓聞捄弊之榮,可也。備局謄錄
上在昌德宮。停常參·經筵。
藥房提調金佐明,副提調南龍翼啓曰,伏未審夜來,聖體,若何?昨日引接移時,得無勞倦之候乎?臣等不勝憂慮,敢來問安。答曰,知道。無事。
傳于金萬基曰,左參贊宋浚吉引見。
巳時,上御熙政堂,引見宋浚吉,承旨金萬基,記事官李寅煥·申翼相,假注書趙威明入侍。上謂宋浚吉曰,予意則已諭,而下直之日則意甚缺然矣。宋浚吉對曰,小臣疾病漸加,私情切迫,不得不退歸,而受國厚恩,一飯敢忘,但讓謝已極,恐未報聖恩,而至承異數,惶恐感涕而已。上曰,今雖缺然,而有更對之日,則有始有終,事甚好矣。宋浚吉對曰,臣雖無狀,豈不知聖明之至意,而上孤厚恩乎?上曰,所不知者疾病,而不然則予之望卿,豈有極哉?宋浚吉曰,曾前入侍時,少有所懷,隨卽上陳,今當遠離,更無可陳之事,而昨日所達世子進學之事,最急矣。方當蒙以養正之時,讀書之外,習與智長,化與心成之功,寧可緩乎?然自上必先自修,而爲世子表率,然後德器漸至成就,此則兩朝相益之道,是臣之望也。自古人君,自治之方甚多,而今無存者,只經筵一事猶存。今若廢閣,古事無存,甚可惜也。今雖非法筵,若如近來頻命召對,則亦幸矣。賓廳大臣入侍,雖有所達,此則不盡所懷,唯召對最爲從容,雖當暑月,若於淸朝及暑退之後,頻頻引對,則下情上達,有益延訪,此臣等之望也。上曰,當留意加勉焉。宋浚吉曰,大明儒士,有議皇朝盛德事,必以景泰皇帝位號之復,錢皇后祔廟爲最,我朝則以復昭陵,爲盛德事矣。今此貞陵之事,發於久廢之餘,反覆思惟,他日論者,必與復昭陵,竝稱爲盛德事矣。此論不發之時,則猶或已矣,旣發之後則公議難遏,上之持難固宜矣,而畢竟必揆以義理,參酌處之宜當矣。自上留心聖學。故群下皆望善處之事,且他事則猶或有異議,而此論則一國洽然大同。竊聞閭巷間近日知節之雨,以復修貞陵之應,輿人之頌,亦可見也。自上下燭群情之如此,速爲善處,可矣。上曰,考出實錄,則宣廟甚爲持難,而今番修陵建閣,乃宣廟所不爲之事,以此尤爲持難矣。宋浚吉曰,夫孝者,善繼人之志,善述人之事者也。先儒釋之曰,當持守而持守,孝也,當變通而變通,亦孝也。先朝之事,合於義理,則固當持守,雖先朝之事,如或未盡,合於義理,則變通而合理,此眞繼述之孝也。上曰,宣廟朝一節,守之,其意有在矣。宋浚吉曰,先朝未遑之事,必須變通而合於義理,則此孝之大者也,若以爲先朝未遑之事,而不爲變通,則非事之得宜也。自上持難固宜,而畢竟歸宿處,惟求義理之當然也。今者朝家未遑,雖未及擧論,而殿下誠能揆諸義理,則豈待諸臣煩達而得請哉?上不答。宋浚吉曰,夏節則上候每致未寧,近來日候漸熱,聖候與浴井前,何如?上曰,夏節則濕熱用事,每以眼病爲苦。上年夏則無日不痛,眼患亦苦矣,今年則姑無大段復發之事矣。宋浚吉曰,濕瘡處,何如?上曰,上年則遍體皆瘡,而此則不以爲憫,而以眼病爲最苦矣。宋浚吉曰,眼爲一身之要。故若有所患,則雖閑居之人,尙且難堪,何況萬機之餘乎?若得浴效,則誠是大幸,然古語曰,不可以病自諉,必以勉礪自期,小臣頻數入侍之餘,今當遠離,衰病又如此,區區犬馬之誠,何可勝言?臣請下直而退矣。上曰,從容下去,調理上來則幸矣。宋浚吉曰,賴天之靈,若無疾病,當奉聖敎,亦豈非微臣之榮幸乎?卽爲退坐。金萬基進曰,左參贊宋浚吉之許歸,臣僚則皆以爲不可。雖以秋後爲期,衰病之人,未可必其上來,故外議以不得挽留爲恨,而臣意則不然。自上許歸之日,臣雖不得入侍,因同僚所傳,得聞其槪。自上許歸之敎,丁寧反覆,情意藹然,誠心體下之道,反愈於挽留宋浚吉,何忍負諸君臣如父子?父之詔子,出於至誠,則子何敢忘焉?自上誠心之待若□,則亦何敢不來乎?第有一事,從前伏見聖明,當宋浚吉及判府事宋時烈上來之時,則頻數開筵,而兩人退歸之後,則便卽停輟,雖緣上候未寧,而若欲勉强學問,則豈無引接之徦乎?講官皆科目中人,其所進對,不能開曉文義,啓沃聖心,自上必無興況,而以爲無益,此則筵臣之罪,而狂夫芻蕘,聖人必擇,雖循例進講,豈無一言有補於聖躬乎?且因此頻接臣僚,則下情得以上達,臣願殿下,毋謂宋浚吉之下去,頻數引接,則是乃用宋浚吉之言也,致宋浚吉之道,亦無至於此矣。且宋浚吉,以貞陵事仰達者,欲聖明之擇納也。貞陵事體,固是重大,而推以義理,可以了然,實非終始持難之事。且人君用人,只以禮貌冠祿,則非用人之本也,用其言,則眞可謂用人也。宋浚吉,異於在朝之臣,願殿下,勿忘今日辭退之語。宋浚吉曰,金萬基之言,間有臣不敢當者,而所達皆善矣。金萬基曰,臣於頃日視事取稟者,臣非必欲卽爲施行,且日開筵席,則無異視事,而取考文書,無頉稟之事,而不爲取稟。故有所啓稟矣。自上有盛暑姑停之敎,而若頻數召對,則好矣。上〈曰〉,視事則雖以盛暑頉稟,召對則不待取稟而爲之矣。金萬基曰,召對頻數,則與視事無異矣。少頃,諸臣各卽退伏,仍各賜饌宣醴,小宮宦數人,奉一大盤,各置于入侍諸臣前。饌品十餘器,果則櫻桃,徐後行酒,銀盃酌紫燒酒,立於御前左邊。宋浚吉以下,每一人以次進跪御前,各盡一盃而退伏,上命連賜小盃燒酒各三次。宋浚吉以下,離席跪飮,金萬基之執盃也。宋浚吉曰,朝臣中南龍翼,固善飮,金萬基,酒戶雖寬,而不至尙飮,可尙也。又曰,仁祖朝夜對也,仍宣醞,命善飮者盡醉,筵臣睦長欽,醉曰,蟹醢宜於安酒,呼中官更持蟹醢來,至今傳笑矣。然此亦美事,臣每對世子,輒達祖宗朝,勤於講論者,欲使世子,而習熟於聞知也。然耳聞不如目見,伏願殿下,爲世子勤於講筵,使世子觀感焉。又曰,蒙以養正,聖功也。伏見書延出入之人趙復陽·朴長遠等,雖不知其有才能,而誠意可尙。臣聞善人,天地之紀,書筵出入,委任此兩人,可矣。臨罷,上賜臘藥七種於宋浚吉,俄而小宦,持油紙及紙條可結者,各置于諸臣前,令各裹饌而出,蓋古例也。金萬基進曰,政院日記,是禮房所掌,故臣考閱日記,則乙巳八月十二日,十三日,連下召對之命,十三日則兼有備局堂上引見之擧,而兩日筵中說話,全然落漏,其曰入侍注書,考出於房直置簿,則乃假注書金啓光也。其怠慢不職之狀,極爲可駭,且注書日記之趁不修正,莫有甚於近日。注書姜碩昌,自上年十月以後,日記尙不修正,至於經歲之久,怠慢之習,亦極不當。金啓光·姜碩昌,竝從重推考,何如?上曰,依爲之。使之趁速修正,可也。
吳始壽,以兵曹言啓曰,令五月十日,禁軍習陣日次,故當爲設行於慕華館,入直禁軍等,依前例除標信出用後,還入直之意,敢啓。傳曰,知道。
持平洪億啓曰,伏以臣,處事乖當,厚招物議,行身無狀,重被臺參,循省愆尤,悚恧度日,聖度包容,不加譴責,恩除連疊,復置華顯,臣誠感懼,不知攸處。以臣情迹,決難更玷臺閣之狀,姑置勿論,臣於頃日召牌之下,人臣分義,不敢不趨詣闕門之外,而臣家有拘忌之疾,四歲兒息,竟至不捄。臣自初看護,身旣犯染,故咫尺天陛,竟未入肅。臣之罪戾,到此益深,仄聞此罰,例當坐罷,而獨以犯染之故,安敢幸免?況臣方在應推中,不可一刻仍冒,而痘染之餘,未卽自列,出避他村,忍過累日。今始來避,所失尤大,請命罷斥臣職。答曰,勿辭。
閔點啓曰,持平洪億,再啓煩瀆,退待物論矣。傳曰,知道。
掌令慶㝡·鄭華齊啓曰,神德王后祔廟之禮,大臣建議,儒臣陳箚,義理甚明,無復可疑,而竊聞聖明,有所持難,抑以祖宗朝未及行,而年代久遠,有難輕議故耶?臣等竊以爲不然也。事有合於天理,宜觀人情,而祖宗朝所未及行者,在後嗣王,擧而行之,則豈不于祖宗有光,而眞所謂繼志述事之孝者也。臣等伏惟我聖祖開國之日,神懿王后,旣已上賓時,惟神德王后,配我聖祖,受命上國,正位中壺,貳宸極而母一國,積有年所。及至升遐之後,誕膺尊號,備儀陵寢,終始崇奉,無少貶損,而獨於祔廟之禮,尙今闕焉。豈非聖朝之闕典,而神人之遺憾也?頃因大臣陳達,貞陵廢墜之儀,悉遵他陵之制,擧國臣民,驚喜感歎,皆以爲祔廟之禮,次第當行,莫不延頭拭目,指日以待,是豈家喩戶說而然也?天理人情之自不能已者,於此大可見矣。嗚呼。求諸天理,參之人情而所不可已者。其可諉以祖宗之所未行,年代之久遠,而有所持疑哉?群情愈激,請深加睿思,無復留難,亟令禮官,議定貞陵祔廟之禮。持平金德遠,以臣以講經監試官,連在試所,今日出榜詣闕後,始聞禮曹,以監試會試榜目中誤書之故,曾有試官請推之事,臣卽試官之一也,應被推勘,決不可一日在職,而未及聞知,今始來避,臣之所失,至此尤大。持平洪億。以具辭見上請持平金德遠·洪億,竝遞差。答曰,予意誠深持難,非偶然也。不允。遞差事,依啓。
司諫金萬均,正言尹敬敎啓曰,具辭見上請訓鍊大將李浣,削奪官爵。答曰,不允。
司諫金萬均,正言尹敬敎·李藼啓曰,人君之孝,莫大於繼述,而繼述之道,必須追先王未伸之志。修先王未遑之禮,以光祖宗,然後方胃繼述之至也。臣等竊惟我神德王后,卽我太祖大王之次妃也。越在龍潛之時,神懿與神德,竝爲二妃,則位同體敵。初無尊卑之間,及其受命之日,神懿旣已上賓,而神德王后,繼主中壺,正位配極,贊我太祖開創之業,光膺皇朝之寵命,履至尊而母一國者,殆將五年。禮陟之後,園陵之制,上諡之儀,一視正后之禮。太宗大王養生送終之際,克盡尊奉之道,至於親奠香祝,則其名位之正,分秩之嚴,豈臣子所敢貶議哉?一自貞陵告遷,其時議禮諸臣,至以謂非嫡而妄爲貶損,祔廟之典,闕而不擧,終至陵廟□廢,香火永絶者,將二百年,神人之憤極矣。國家之羞大矣。我太祖·太宗在天之靈,亦必痛恨於陟降,而陰冀我後嗣之繼述者,久矣。幸今聖上達孝,聿追先志,快從儒臣之言,克盡追遠之誠,封陵建閣廟貌一新。且遣史官,詳考實錄,四方臣民之所以延頸顒望者,日深且切。奈何實錄謄出以後,已過時月,而入廟之擧,尙無處分,臣等竊惑焉。夫以神德之正位至尊,而尙不得配食太祖,降同庶位,則豈我祖宗之心,亦豈我聖上繼述之孝乎?臣等聞宋太祖·章孝皇后,當太宗之世,不得與享于太祖,及至仁宗而始得升祔焉。亦惟我祖宗朝,昭陵遷廢,亦不得復,至中宗大王,始因群臣廷請,而得復還安。至今談者,皆稱宋仁宗及我中宗之孝,以爲帝王之盛節,此豈非今日之所當法者乎?人心難誣,公議難拂,請令,禮官,一依典禮,速行神德王后祔廟之禮。答曰,予意誠深持難,非偶然也,不允。
戶曹判書閔鼎重疏曰,伏以臣,伏奉聖批,以曠職已久,毋庸控辭,從速察職,爲敎。繼又名牌下臨,催臣祗事,臣誠惶懼憫蹙,益不知措身之處。臣之累章陳懇,日夕不安者,只在於職事之曠廢,以孤聖上,委界之重,更無一念暇及於疾病所生之際矣。誠微莫格,情實未暴,恩許尙靳,嚴召至三,臣病雖甚。苟有一分可强之氣力,則豈敢頑然牢臥,終不一赴哉?今臣違慢無禮,有至於此,分義掃盡,生不如死,萬被誅戮,亦所自甘。伏乞聖上,亟遞臣職,仍治臣罪,以嚴邦章。且臣伏見軍器寺啓辭,有火田禁條,不爲稟旨,徑先□付□斥,以臣所記,似違本實。蓋此事初因臺啓,命臣曹更爲稟旨,故臣於溫泉行宮入對之日,槪陳向日工曹正式詳悉。不必別立新條,更加申飭似宜,聖敎允兪,臣卽退而行文諸道,使之遵行前定之式矣。今此云云,未曉其故而然。臣奉職不虔,處事疏濶之狀,亦無所逃,尤無任戰灼惶隕之至,謹昧死以聞。答曰,省疏具悉。百司無非緊任,而度支尤重,累月引入,曠職宜多,雖有疾病,行公調理,亦或一道,何用固辭。安心勿辭,從速察職。
副提學李端相疏曰,伏以臣,伏奉前後疏批,辭旨丁寧,有非微臣所敢仰承者。況於卽者,又有牌召之擧,臣之病狀,若有一分起動之勢,則旣在輦轂之下,何敢一向退伏,終不承命,以犯鈇鉞越之誅哉?臣於積病沈劇之中,近者又遭慘切之痛,哀傷之餘,疾勢日篤,兼有痔瘡陋症,專不得轉身,昏倒旅寓,方有奄奄之勢,以此症狀,斷無肅謝之路。況敢望趨走殿陛,出入筵席之上哉?臣之同姓五寸姪妻之喪,出於昨日,時未及成服,而不敢□□□□□□計,生人之道盡矣。近日本館僚員不齊,至於連日闕直,此曾所未有之事,而臣於此際,虛帶此職,亦不得自處,畢竟召牌下降,而又不得趨詣,臣之罪戾,至此而益無所逃矣。伏乞聖慈,亟命遞臣職名,還收別爲入侍書筵之命,前授資級。竝賜改正,仍治臣違傲之罪,以爲人臣逋慢者之戒,不勝幸甚。臣無任瀝血祈祝之至,謹昧死以聞。答曰,省疏具悉。爾其勿辭,從速察職。
大司憲朴長遠疏曰,伏以臣,以應遞之臺官,未赴召牌,敢陳瀝血之懇,冀垂益高之聽,而譴責不加,溫批反降,字字聖諭,委曲開曉,臣奉讀感泣,徒積兢惶。臣竊仰惟,聖敎中所謂橫二字,豈臣所遇之境,所可論擬,而在微臣自處之道,如非退伏循省,則決無他策,至於臣之引嫌,每愧不及。臣所自知前疏之云,豈過也哉?情迹到此,進退愈窮,非唯臣實無心可入臺府,無顔可對吏隷。且於聽聞所及,孰有以臣爲可以仍授風憲之長者乎?虛帶華銜,曠廢職務,少遲晷刻,只益臣罪,則亦何益於事乎?病蟄江郊,賤疾兼劇,而亦不敢煩聒於宸嚴,區區情勢之窘迫,恭竢天鑑之下燭而己,伏紙隕越,言不知裁。伏乞聖慈,俯察煎迫之懇,亟允前請,將臣職名,倂許鐫削,似便公私千萬幸甚,臣無任云云。答曰,省疏具悉。已諭於前疏之批,卿其安心勿辭,從速察職。
兵曹參判李時術疏曰,伏以臣,病貫肌骨,無路自力,三度加由之命,反下格外。臣誠感惶,不知所出。臣非不知每以賤疾醜狀,仰溷天聽,極涉煩猥,而人有疾病,必呼父母。伏乞聖慈,亟遞臣職,俾得專意調治,以尋生路,不勝萬幸。答曰,省疏具悉。卿辭至此,本職當勉副焉。
慶尙監司閔蓍重,伏以臣本愚陋,百無一能,前後歷敡,實踰涯分,居常愧懼,無以稱塞。不意頃者,荐蒙誤恩,擢自郞署,授以畿輔服肱之郡,竊自循省,實難承當,格於法例,不得自列,黽勉祗赴,坐待僨敗,曾不踰時,命移南服,始聞駭惑,繼以憂惶,莫知所以得此也。旣無已試之效,又乏可紀之勞,不量才分,超換班序。數月之內,委寄益重,微臣難冒之實,姑不敢言,而其在國家用人之道,豈不顚倒乎?況此嶺南,物衆地大,事務煩劇,爲八路之最,必頃凝重之器,敏贍之才,方能坐鎭雅俗。酬應簿牒,導達民情,宣布德化,前後差遣,皆加掄選,何獨于今,濫及於臣?才所不逮,力固難强,血指不可交工倕之斲,僬僥不可任烏獲之擔,自知分明,非出飾讓。如其貪恩戀寵,冒昧就任,臨事昏憒,坐失機宜。以負眷寄之意,無寧冒煩猥之誅,而悉陳於晩旒之下,臣之此言,實爲國計。伏望聖慈,諒臣至懇,亟遞臣職名,回授可堪之人,以便公私,千萬幸甚,臣無任云云。答曰,省疏具悉。今玆之命,意非偶然,卿其勿辭,速往欽哉?
全羅監司呂聖齊疏曰,伏以臣之生父,年近七十,人子情理,不可一日離側。受任之初,瀝血陳情,而未蒙恩遞,黽勉赴任矣。臣父自數朔前,猝患氣上之症,全廢食飮,或輕或重,醫藥無效,彌留至今,晝夜憂煎,日望差可之報。卽見來書,添得別症,連日嘔吐,元氣萎薾,沈綿床席云。不但微臣戀親之情,鬱結難堪,抑恐臣父倚閭之望,感念增疾,此實孝理之下,所宜矜悶者也。臣之方寸已亂,無以爲效勞之地,旣未能辦得王事。又不得扶護病父,則恩義俱負,豈不狼狽之甚乎?方今時事難危,宵旴憂勤,此非臣子敢言私情之日,而冒死哀籲,蓋出於情事之萬分憫迫而不獲已也。呈慈特加憐察,遞臣職名,許令歸見病父,仍得以供養餘年,則天恩罔極,殞結難報。臣無任屛營祈懇之至,謹昧死以聞。啓下吏曹,吏曹啓曰,觀此全羅監司呂聖齊上疏,則以其父病深重,有此解職歸捄之請是白置,孝理之下,似當體念是白乎矣。藩臣進退,非該曹所可擅便,上裁,何如?啓依回啓施行爲良如敎。燼餘
上在昌德宮。停常參·經筵。
自昧爽有霧氣。辰時,日暈。白雲一道如氣,起自巽方,直指乾方,長竟天,廣尺許,良久乃滅。巳時午時,日暈。
當日爲政,吏批啓曰,判書李慶徽,鍼灸呈辭受由。參判尹鏶,病不來。小臣獨政未安,何以爲之?敢稟。傳曰,只出緊任。金萬基,進吏批政廳。兵曹則兼判書洪重普進參政,參判未差,參議尹飛卿,受由在外,參知金宇亨,以試官入試所,吳始壽進,兵批政廳。以張善瀓爲大司諫,朴增輝爲執義,宋奎濂爲獻納,金德遠爲兵曹正郞,李光鎭爲醴泉郡守,羅萬葉爲載寧郡守,洪錫箕爲靈光郡守,戶曹佐郞鄭載厚。仍任事承傳,權大運爲副摠管,閔震益爲同知,李栢㱓爲都摠都事,沈之溟·李秞付副護軍,金德遠·洪億付副司直,趙威明付副司正。
吳始壽,以都摠府言啓曰,今日入直軍士,當爲中日習射,而兵曹判書參政,依前例不得爲之之意,敢啓。傳曰,知道。
掌令慶㝡啓曰,具辭見上請深加睿思,無復留難,亟令禮官,議定貞陵祔廟之禮。新除授持平申晸,時在忠淸道忠州地。持平李煦,時在原襄道春川地。請竝斯速乘馹上來事,下諭。答曰,已諭於昨日之批。不允。下諭事,依啓。
司諫金萬均啓曰,具辭見上請訓鍊大將李浣削奪官爵。答曰,不允。
司諫金萬均,正言李藼啓曰,具辭見上請速行神德王后祔廟之禮。新除授大司諫張善瀓,時在忠淸道溫陽地,獻納宋奎濂,時在懷德地。請竝斯速乘馹上來事,下諭。答曰,已諭於昨日之批。不允。下諭事,依啓。
金澄,以備邊司言啓曰,近日本司堂上,絶無無故之員,事體所在,臣不能獨爲開坐,以致廢衙日久,事甚寒心。明日坐起事,旣已出令,而堂上除有故外,只禮曹判書金佐明,當參云。兵曹則不必判書入參,有假參知差出之例,兵曹判書洪重普,使之朁三字缺,何如?傳曰,允。燼餘
上在昌德宮。停常參·經筵。
傳于金澄曰,諸公主家舍,將爲造成,聽次知內官所言,搆給事,分付該曹。
司諫金萬均啓曰,具辭見上請訓鍊大將李浣,削奪官爵。答曰,不允。
司諫金萬均,正言李藼啓曰,具辭見上請令禮官,一依典禮,速行神德王后祔廟之禮。答曰,不允。
掌令慶㝡啓曰,具辭見上請深加睿思,無復留難,亟令禮官,議定貞陵祔廟之禮。答曰,不允。
領中樞府事李景奭疏曰,伏以臣,敢以病狀,冒死連瀆,兢惶俟罪,昨者史官,來傳聖批,奉讀不勝驚惶,如臣無似,何敢當也,何敢當也?丁寧開諭之意至矣,臣雖木石,寧不感動?眼患固多冷淚,而承此聖旨,涕自霑襟,臣或有可歸之處,捨轂下而何歸?乞〈解〉職名,蓋有所曾經者而仰達也。臣年差少,而以參贊爲內局提調時,有眼疾,卽乞解職,退休密室,靜處調治,消了五箇月而獲損。今臣衰齒,非少時比,而職務猶閑,不可言病遷延,耐過四年于玆。今雖晩矣,都謝職事,寄寓涔寂,以待秋凉,則庶有痊差之可望,前所陳達。今復煩瀆者,良以此也,每當陳章,北望揮涕,臣豈樂爲之哉?實出於病不可自力,職不可虛帶。伏乞聖明,恕諒愚衷之切迫,本職及所兼兩提調,亟賜竝免,不勝幸甚。臣無任瞻望祈懇之至,謹昧死以聞。答曰,省疏具悉卿懇。已諭予意於前後之批,卿其安心勿辭焉。燼餘
上在昌德宮。停常參·經筵。
昧爽,黑雲一道如氣,起自艮方,直指坤方,長竟天,廣尺許,良久乃滅。
下直,理山郡守愼亨胤。
傳于南龍翼曰,召對爲之。
巳時,上御熙政堂,領議政鄭太和,兼兵曹判書洪重普,參贊官宋時喆,掌令慶㝡,應敎南二星,校理金萬重,假注書趙威明,記事官李寅煥·申翼相入侍。進講中庸,自十七章至十八章,應敎南二星,進讀。逐節皆讀諺解以聞。上曰,四公子中,孟嘗先出乎?洪重普曰,食客□恒留者數千人,出入者多也。金萬重曰,此戰國時君之罪也。何可使一公子至此乎?南二星曰,植私黨,無益於公家也。司馬公所引逋逃淵藪,善矣。上曰,爲淵□魚之淵乎?鄭太和曰,卽此淵也。南二星曰,孟嘗之客,猶得力於鷄鳴狗盜。若人君用賢,則何但如鷄鳴狗盜,得力而已乎?至孟嘗君聘楚下,溫公論采葑采菲之引處。上曰,葑菲是何物也?鄭太和曰,蔓菁之類也。南二星曰,下體無用之菜也,若今之菘菜也。上曰,本文之義,何如?鄭太和曰,婦人,怨色衰見棄而作也。金萬重曰,此詩之義,不可以色衰而棄善人也。洪重普曰,此言下體雖無用,而只用其可用處,則善矣。南二星曰,不以人廢言,亦此義矣。金萬重曰,人臣,或有要名沽直之諫,人君用言之道,則虛心可矣講畢。鄭太和進曰,近日朝臣,或以身病,或以情勢不安,不爲行公者甚多。每於朝報初面,列書呈辭上疏,所見殊未安。至於禁府堂上行公者,只有判義禁金佐明,而不得獨爲開坐,他員則出仕遲速雖不可知。同知事尹鏶,身病方重,行公未易云,似當變通矣。上曰,尹鏶同義禁,遞差。其代差出,卽爲牌招開坐,可也。又啓曰,全羅監司數字缺羅州牧使牒呈,報備邊司公事,則以羅州築堰事。有抄出丁壯五千餘名,曾已赴役之語,此非啓下之事,則擅發五千名軍丁,事甚可駭,而恐有其間曲折,其時守令摘發,爲先推考,何如?上曰,推考,則事體不可,拿問定罪。洪重普進曰,原襄道江陵·蔚珍等邑,以被災之故,減其各樣所納之布。樂生等保人價布,亦在所減之中,在前例,以賑恤廳布物代給,而今則賑恤廳文書,已爲磨勘。且其數不過數同零,以餘丁木題給,何如?上曰,依爲之。掌令慶㝡啓曰,具辭見上請深加睿思,毋復留難,亟令禮官,議定貞陵祔廟之禮。上曰,不允。南二星進曰,臣緣文粗進所懷矣。臺又不得請,臣等竊未曉聖意也。以一國公論言之,則雖婦人小子,若知有貞陵祔廟,則莫不欣欣有喜,若聞不得請,則擧皆落莫,且貶薄之事,斷非太宗大王之聖意也。其時在朝之臣,不識義理之致也。今若以祖宗所未行爲持難,則群下之情,豈不大可憫鬱哉?願加三思,金萬重進曰,自上持難,亦有所受,而但此事以義理揆之,則斷無可擬,前頭健元陵國忌。只隔數日,祔令之下,群下顒望,極矣。宋時喆進曰,三司之請如此,自上不可不深留睿思矣。南二星進曰,設或,不幸有祖宗未盡之事,帝王之孝,變通繼述爲貴,豈可持疑乎?雖以中庸言之,武王七年之內,不及追王,至成王之世,周公始行追王。上祀之初,則何嘗以行祖宗之不行,有歉於周公乎?今則上自朝廷,下至閭巷,皆以爲貶薄,斷非太宗之事,今自上若持難,則不得歸美於祖宗,反有不能繼述之歎矣。上曰,予意,已悉於前箚之批矣。南二星曰,答批則然矣,若一向持難,則有害於義理,參之天理人情,而克完大禮,臣等之望也。且宋浚吉在時,自上數下召對,筵中氣象藹然,下皆盡心,上亦虛心,開發有益。今臣等無狀,待罪論思,少無啓沃之事,誠不敢有所仰請,而若以爲無益而絶不開筵,則尤有寒曝之憂矣。今天時向熱,不必使多官入侍,若頻下召對,而與一二臣,討論從容,則豈不好乎?臣等自知不似,而事係聖學,敢啓。
執義朴增輝啓曰,臣頃忝本職之日,與長官會坐,多官推緘,相議照勘,而其中濟州牧使李進上柑子腐杇事,則候風越海,異於陸路,封進日字,旣不過限,濡滯色變,似非封進官之罪,擬律低昂,參以情法,則論以公罪,未爲不可。南兵使李重信啓本誤書事,則色吏,先爲勘罪,而以不應爲公罪,照入判下。官吏照律,不可異同,至於濟州牧狀啓落書。竹山府使許珽挾書臣字兩款事,則律文措語,雖似差異,擬律旣同,固無輕重於其間,而政院啓稟請改,繼有公事還出給之命。臣於此,有不敢晏然之嫌。且今番監試覆試出榜時,擧子名字誤書之故,該曹請試官,臣亦參在試官之列,方被推勘,以此以彼,決不可一刻仍冒,請命遞斥臣職。慶㝡啓曰,執義朴增輝,以濟州牧使李,南兵使李重信,竹山府使許珽等推緘照勘。不能□□□□故政院啓稟請改,繼有還出給之命。臣於此,有不敢晏然之嫌。且臣以今番監試覆試試官,誤書擧子名字,方被推勘,以此以彼,決難仍冒,引嫌而退。擬律差失,雖是前事,方被推勘,勢難仍在,請命遞差。答曰,依啓。
南龍翼啓曰,事變假注書李孝源,供職已過三朔,而近得寒疾,症勢彌留,連日不得仕進,改差,何如?傳曰,允。鄭樍,代之。
宋時喆啓曰,今日召對時,因領議政鄭太和所啓,羅州地築堰時,擅發民丁守令,摘發拿問事啓下矣。拿問傳旨,本無以當該捧入之規,必指名而捧之,故取見備局所在全羅監司牒呈,而當該守令姓名,亦不現著,此外無他可考之處。當初役軍調用時,必有堤堰司·守禦廳往復文書,明日待開門,令堤堰司·守禦廳,指名現告,然後捧傳旨之意,敢啓。
司諫金萬均啓曰,具辭見上請李浣削奪官爵。答曰,不允。
司諫金萬均,正言李藼啓曰,具辭見上請令禮官,一依典禮,速行神德王后祔廟之禮。答曰,不允。
閔點,以禮曹言啓曰,本曹啓下上言十三度內,七度則旣已回啓,而其餘六度內,密陽居武學奇敏發等九名中,敏發則限內現身,而戶口現納。奇命則戶口不納。通津居御營軍韓俊邦等十二名內,俟邦則依例現身,而戶口未納,公山居幼學池日觀,沃川居幼學朴世忠,忠州啓前萬戶韓義虎,順天居幼學趙厚慶妻崔氏等,限內未現身。竝不得回啓之意,敢啓。傳曰,知道。
宋時喆,以戶曹言啓曰,黃海道量田,專委於都事尹堦矣。打量雖畢,修素之際,尙多釐正之擧,而有聞臺論,卽爲上京,因本道狀啓,自吏曹催促,而無意下去云。朝家催送,意非偶然,而一向引嫌,不肯下去,殊甚未安。該都事尹堦推考,令該曹更爲催促,數日內下送,何如?傳曰,允。
吳始壽,以宗簿寺官員,以提調意啓曰,咸平居李爾栢·李爾橋等,粘呈璿源錄廳公文于本寺,而觀所謂公文中堂上·郞廳着押及印跡,甚爲矇朧,俱涉可疑。決非本寺成給文書,故欲知其虛實,推問其公文出處,則李爾橋等招內,同鄕居渠之異姓四寸弟李克昌·碩昌兄弟,去乙巳年間,上去京中,出此軍役,勿侵公文下來,而遐方迷劣之人,不知眞僞,給價買得矣。厥後李克昌則身死,其弟李碩昌,時方生存,捉來査問,則可知虛實云云,而今此公文,假托本寺,僞造的實。李爾栢·李爾橋,旣已捉囚,李碩昌則今方移文捉來,令攸司査覈取服,依法科罪,何如?傳曰,允。燼餘
上在昌德宮。停常參·經筵。
太祖大王忌辰齋戒。
藥房提調金佐明,副提調南龍翼啓曰,日氣比甚蒸鬱,伏未審此時,聖體,若何?臣等不任憂慮,敢來問安。傳曰,知道。
金澄啓曰,備邊司郞廳,以大臣意來言,今日賓廳坐起日次,而國忌齋戒相値,外司坐起云矣,敢啓。傳曰,知道。
宋時喆啓曰,同副承旨,爲任最苦,而不敢病狀者,誠以廳規嚴截故也。同副承旨金澄,昨以私故出去,今日亦不仕進,此則前所未有之事。流來古規,不可一任其壞了。同副承旨金澄,牌招察任,何如?傳曰,允。
吳始壽,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
傳于吳始壽曰,諸公主之家,先朝旣已區處,到今豈有改構之理?論以惜費,則五主第宅再建之擧,是豈惜經費之道乎?朝家只欲善處,有此別樣之擧,公廨亦給之意,已定於筵中。又詳於擧行條件,而該曹乃敢以他空閑公基折給云。他空地雖多,用於何處,已有朝命,而該曹不爲擧行,其在事體,殊甚駭異。戶曹當該堂上推考。此草記還出給。
吳始壽啓曰,今此諸公主第宅改構之擧,實是聖朝之美事。凡在瞻聆,莫不欽仰,臣於頃日,入侍榻前,親承委曲之敎。公廨折給,固出於萬不獲已,該曹草記,似不詳伊日曲折,而若有空閑公基改之處,則可無公廨撤移之弊,亦免射力糜費□□此有司之臣,所以稟啓,而特勘之命,出於意外,無乃少有歉於當初和平善處之意乎?推考,雖曰薄罰,臣旣有所懷,敢此陳啓。傳曰,承旨旣承榻前之敎,此啓辭其不知耶?
南龍翼啓曰,吏曹郞廳來言,臺諫有闕,政事,何以爲之?敢稟。傳曰,過國忌後爲之。
自卯時至酉時,日暈。燼餘
上在昌德宮。停常參·經筵。
太祖大王忌辰。
自卯時至申時,日暈。燼餘
上在昌德宮。停常參·經筵。
自未時至酉時,日暈。
當日爲政,吏曹則判書李慶徽,鍼灸呈辭受由。參判尹鏶,身病陳疏,參議洪萬容進,都承旨南龍翼進,兵曹則兼判書洪重普進,參判未差,參議受由,參知金宇亨進,左承旨宋時喆進。
吏批啓曰,判書受由,參判陳疏,小臣獨政未安,何以爲之?敢稟。傳曰,只出緊任。
又啓曰,玉堂闕員,今當差出,而擬望之人乏少,外任及相避人員,竝擬,何如?傳曰,允。
又啓曰,平壤庶尹,今當差出,而西關劇地,素稱難治,擬望之人乏少,本道守令中,有風力善治之人,竝擬,何如?傳曰,允。
南龍翼啓曰,今日政廳,吏批則臣龍翼,當進參,而兵批則該房承旨閔點,受由下鄕,代房承旨吳始壽,式暇,廳中,有左承旨宋時喆,右承旨金萬基,同副承旨金澄。兵批政廳,何承旨進去乎?敢稟。傳曰,左承旨進去。
以申命圭爲執義,權大運爲同義禁,趙聖輔爲文學,洪億爲兵曹正郞,李奎齡·金萬均爲校理,尹以濟爲平壤庶尹,李秞爲司諫,尹深爲兼春秋,朴增輝爲司成,長興庫主簿金萬直,典牲主簿黃道平相換,柳赫然兼知訓鍊事,姜鎬·成後卨爲五衙將,朴增輝·睦林奇付副護軍,鄭樍付司正。
金澄啓曰,事變假注書鄭樍,時無職名,依例付軍職,冠帶常仕,何如?傳曰,允。
金澄,以兵曹言啓曰,五衙將權諿,以加土事,受由下鄕。還到果川地,重得傷寒,症勢危劇,旬月之內,決難差歇上來云。宿衙重地,不可久曠,五衙將權諿,改差,何如?傳曰,允。
宋時喆,以戶曹言啓曰,法聖倉漕船領來監色以下沙格等,依例點考,則其中格軍徐明生,漏籍現露。令攸司依事目定罪,何如?傳曰,允。
宋時喆,以戶曹言啓曰,長興庫,今將撤移於他處,本庫,主簿爲長官,而主簿金萬直,因傳敎出去,無主管監董之員,合有變通之擧。典牲主簿黃道平,素有勤幹之稱,令該曹與金萬直換差,使之董役,何如?傳曰,允。
金澄,以義禁府言啓曰,今五月十三日,大臣·備局堂上引見時,因禮曹回啓,洪錫龜爲其父伸冤事。正言尹敬敎所啓,頃因愼景尹之事,韓惟翔之子,亦欲伸冤,今若只信其子之訟冤,輕許伸雪,則有關後弊。更考禁府所在久遠文書,明知其曖昧,然後許之,似當矣。上曰,更考文書,稟處可也事,命下矣。取考本府所在謄錄冊子,則爲卷者凡二十八,而第一·二卷則乃昏朝丁巳收議,第三卷則百官廷請參不參文書,自第四卷至苐七卷四冊,卽凶疏謄錄,自第八卷至二十八卷,乃自癸亥三月至甲子七月獄推案謄錄也。凶疏四卷內,自名在仕版者,至軍卒坊民之列名參疏者,五千三百餘人,而洪曄之名,只現於交榜之疏,而他無現出處矣。令該曹更爲稟處,何如?傳曰,允。
正言尹敬敎啓曰,具辭見上請訓鍊大將李浣,削奪官爵。答曰,不允。
正言尹敬敎·李藼啓曰,具辭見上請令禮官一依典禮,速行神德王后祔廟之禮。臣等竊聞,諸公主家舍,特令該曹造給,而間架過於國制,公廨將至毁撤云,竊不勝驚惑之至。諸公主當初所居之室,奢僣踰度,致有公議。終至於不敢入居,自上念其無家,欲施親親之恩,則惟當量給財力,使之各得空閑之地,撤取舊家材尾私自搆成,則可也。今乃重勞國家之力,費盡公府之財。一時營建五公主之家,當此時屈,爲此擧贏,四方聽聞,將以爲何如也?況宮家卽私室也,公廨卽官府也,爲營私室,毁出公廨,此實國朝所未有之事,而創自殿下,不亦未安之大者乎?且聞公廨之外,民居被毁者,其數極多,比屋號哭,有不忍聞,城中閑地,何患不得,而必令撤公廨壞民居,以傷國體斂民怨而後爲快耶?至於間架之數,國制至嚴,今當改搆之際,所當一申大典五十間之制,俾令不敢踰僣,而竊聞自上謂以狹小,特有參酌加數之敎,是乃導之以踰制也。國家之法,堅如金石,上行下效,捷如桴鼓,立法之道,必先自貴近始。然後方可以信於民,而今若先自上犯,則將何以責下之不率乎?殿下只欲爲宮家地,而不念民窮財竭之患,不恤以私害公之弊,不顧壞制失法之害,臣等竊惜之。臣等之請,實出於公論,而不得請則決不可已,請深加睿思,亟命停止令該曹造給之命,而使之各自私搆,勿令撤移公廨,而使之各給空閑之地,勿令間架踰制,而使之一從大典之法,國家之置廷尉,將使刑獄淸平,人無冤枉也。苟或獄不平而人多冤,則此豈朝廷愼審欽恤之意哉?頃者士人尹之翰,與醫官韓道昌,有相鬨之事。道昌,乃敢誣訴於宰臣家,輕囑法司,則刑曹參判李之馧,不卞其曲直,而勤令嚴囚,使無辜士子,抱冤於囹圄。一行缺物議譁然,莫不駭憤,其身居法府,媚悅宰臣,枉法行私之罪,不可不徵,所謂宰臣,卽兵曹判書洪重普也。其偏護私客,委囑刑官,大失重臣之體,亦不可不論。請命刑曹參判李之馧罷職,兵曹判書洪重普從重推考。答曰,不允。公主等家造成時,該曹數字缺流來古規,爾等何敢任自低昂乎?數字缺官府於官地,出公基而代私基,此是數字缺爾等,雖欲瑕疵於其間,其可得乎?皆是妄言也。五十間之說,殊甚不思,五十間而可容,則何憚而不爲乎,空作虛間,將焉用之哉?玆事已悉於筵中擧行條件,而爾等猶且云云。此爾等不以誠信視君父,予未知其合於義也。不可已之說數字缺李之馧,旣知其誣而放送,則有何憚深罪之事。竝從重推考。
掌令慶㝡啓曰,具辭見上請深加睿思,亟令禮官,議定貞陵祔廟之禮。答曰,不允。
工曹參判李廷夔疏曰,伏以賤臣私悃,極多猥,而迫於勢,不敢自列於天地父母之前,敢冒萬死,于瀆宸嚴,冀蒙矜許,以安微分,而誠未上格,反承溫批,以旣往之事,不必爲嫌爲敎。臣於此,益不勝惶悚憫縮,實不知措躬之所也。竊伏惟念,人臣仕宦,不一其道,有懷抱道德,自任致澤,而用行舍藏,以義進退,有才器智略,可需時用,而分義所在,不得自由者。有親老家貧,爲祿隨行,而量力受任,苟免罪譴者。今臣則不然,至愚極陋,百不如人,平生志願,只在養老,而不能自量。謬膺分憂,奉職無狀,幾陷不測,其上累聖監,下辱淸朝爲如何哉?雖蒙天地生成之恩,得免刑戮,何敢自以爲昭雪無累,而有同平人也。屛伏田里,以終餘年,其於涯分,亦足爲榮。況今老母違背,痛結終天,孤露賤疾,餘日無幾,更有何樣義意,有關公私,而冒沒强顔,從他嗤點乎?苟有絲毫可以報聖德之萬一,則臣當以糜粉爲期。區區廉隅,有不暇顧,而必將依舊碌碌,徒事哺啜。加以衰病,觸事昏謬,只益罪戾而已。誠知無益於公,而有害於私也。此臣之所以不避鈇鉞之誅,瀝盡肝肺,屢瀆天聽而不能自已者也。臣豈敢徒以旣往之事爲嫌,而飾辭面讓,以欺日月之明哉?伏乞天地父母,曲察微臣危迫之懇,亟遞臣所帶職名,以便公私,不勝幸甚。臣無任屛營祈懇之至,謹昧死以聞。答曰,省疏具悉。已諭於前疏之批,何庸固辭?卿其勿辭,從速上來察職。
副護軍李慶億疏曰,伏以臣,一病沈綿,已及三朔,雖蒙聖慈,曲加矜憫,得辭劇地,任便將理,而病根深痼,諸症彌留。治渴則胃氣大損,滋補則火熱復熾。眞元內鑠,肌肉外脫,轉輾積敗,日就危綴,加以兩脚枯痿,跬步不能自致,政使幸而回蘇。時月之內,決難復起爲人,日者再違嚴召,實出於萬不獲已,而私心惶懼,若負重譴。且念備局,近緣堂上有故,久未開坐。臣虛帶有司之任,理合遞免,陳章乞解,見阻政院,累日相持,方切悶縮,不意玆者。召牌又降,驚惶怵愓,亟欲忍死奔趨,而病勢如許,末由起動,竟未祗赴。雖緣疾病之難强,有犯逋慢之重誅,席藁私室,恭竢威命。伏乞聖明,將臣本職及兼帶備局提調,先賜鐫改,仍正臣罪,以爲人臣違命者之戒,臣無任惶殞戰灼之至,謹昧死以聞。答曰,省疏具悉卿懇。卿其安心勿辭,從速調理察職。
工曹判書吳挺一疏曰,伏以愚魯如臣,最居人下,前後歷試,無一可觀。頃忝武試之任,終速僨事之罪,坐罷屬耳,旋蒙恩敍,至忝除命,尤出望外。臣非木石,寧不感激,同事諸臣,尙在罷籍,以言其責,則試官爲重,而格外謬恩,獨及臣等。廉隅所關,不敢自安,瀝血呼籲,誠未格天。行幸已迫,公務且殷,黽勉冒出,萬不獲已,出入俯昂,顔厚如甲,群嘲衆笑,固已多矣。當其蒙敍之初,旣不能終始力辭,及其回鑾之後,又不能趁卽引入,一任驅使。冒沒行公,喚起淸論,莫非滄浪,環顧自責,尙論怨尤,囚首脅息,側聽累日。姑未聞駁正之擧,此必欲令臣自劾而然也。臣身到此,窘迫觸藩,蓋禮義廉恥,均有天賦,苟昧乎此,人不爲人,先失其身,何以事君?古人所謂四維不張,國乃減亡云,可不愼哉?顧臣無狀,尸素苟度,智昧知足,動輒顚躓,名器已浼,公議難容,望絶名途,自分廢散。今若貧恩冒恥,强顔逐隊,則其於廉隅何哉?況人非已極,鬼責隨至,福盈釁積,疾病荐加,素患眼痛,已至難醫。加以內傷外感之症,一時竝劇,飮啖專廢,床席是靠。一向彌留,痊可無期,所帶之職,雖曰閑局,屛蟄已久,罪積癏曠。臣之情迹,萬無冒出之勢,狼狽悶蹙之狀,益無所措,不得不疾聲祈懇於天地父母之前。伏乞聖慈,憐臣危迫之懇,察臣曠職之弊。亟命鐫削臣職名,以謝公議,以礪廉隅,公私幸甚。臣不勝祈祝屛營之至,謹昧死以聞。答曰,省疏具悉卿懇。一時妄論,不足掛意,卿無所失,予已知之。卿其安心,勿辭察職。
大司憲朴長遠疏曰,伏以臣敢冒萬死,煩聒至再,而不唯不加之罪,前後批諭,不翅丁寧,臣非木石,寧不感泣。然念臣之情勢狼狽,日加一層,虛帶職名,只益罪戾,瞻天跼蹐,靡所容措。到此地頭,如有一分可進之勢,則何敢又不赴召牌,自速違命之誅,而不知止乎?加以臣勞瘁積傷之餘,重感暑風。累日苦痛,委頓床席,決無復起就列之望,亦不亶情勢,如右所陳而已。伏乞聖慈,俯察疾痛呼天之懇,亟允前請,特許鐫削臣職名,仍治臣罪,以警他人,千萬幸甚。臣不勝戰灼祈懇之至,謹昧死以聞。答曰,省疏具悉。非但已諭於前疏之批,一時妄論,不足掛意,卿其安心,勿辭察職。
右參贊趙復陽疏曰,伏以臣,賤疾沈痛,事勢隘蹙,冒陳情懇,冀幸罷免,微誠未格,溫批反下。臣誠感激惶悚,無所置身,乃於此際,召牌又降,彌不知所以爲措也。臣雖無狀,亦粗知人臣不竢駕之義,固宜承命趨進之不暇,而顧臣狗馬之疾,旣無以自力,狼狽之情,尤不敢冒出,纔以往年金吾覆啓之事。被斥於諫官,人言可畏,廉隅至重,其何以晏然不恤,抗顔於朝端乎?嚴命之下,竟未祗赴,臣之罪戾,至此難逭,竊念陳力就列,不能者止,古之明訓也。臣之少壯已不及人,到今遲暮,衰杇特甚,精神筋力,消敗無餘,四肢百骸,靡不受痛,自分不復供世也久矣。觸事顚躓,動輒愆咎,無補於國,有害於身,屛蟄之外,更有何望?而種種症患,日日尤劇,危迫之狀,有難盡陳。伏乞聖慈,俯諒微悃,亟命鐫臣職名,俾延殘喘,仍治臣逋慢之罪,以警他人,實爲幸甚。臣無任恐懼屛營之至,謹昧死以聞。答曰,省疏具悉卿懇。卿無可辭之道何以疏批累下,而連上疏章,只事煩瀆也。卿其安心勿辭,從速察職。
弘文館應敎南二星,副校理李翊相·金萬重等箚曰,伏以臣等,於頃日筵中,進講中庸,緣文起義仍及貞陵之事,而言辭拙訥,不足以感動天聽,危衷耿耿,終不能自已,今請更申前日未盡之義,以畢其說焉。十八章中周公上祀先公一節,則固是聖上之所已講者。其十九章曰,孝者,善繼人之志,善述人之事者也。又曰,敬其所尊愛其所親,孝之至也。經傳所載,帝王之孝,雖非一二,而未有若此之切近於今日之事也。夫所謂敬其所尊,愛其所親者,卽愛敬其先王之所尊所親也。鳴呼。以潛邸之配,賴箴規之益,琴瑟之好,旣篤於平居之日,悼傷之情,尤切於薨逝之辰,則我太祖之所親者,孰有如神德乎?扶護於患亂之際,而於正位之後,香祝之傳,必親於聖躬。園陵之謁,首擧於初載,則我太宗之所尊者,孰有如神德乎?親太祖之所親,尊太宗之所尊,克盡其敬愛之實者,玆豈非後嗣王之孝乎?夫所謂繼志述事者,蓋所以繼述先王之志與事,而先儒之說曰,當持守而持守,固繼述也。當變通而變通,亦繼述也,其以善之一字,加之於繼述之上者,良以此也。嗚呼。事固有祖宗之所未擧,而行於後世者,或緣事機之難便,或緣時勢之未遑,而孝子慈孫,必盡繼述之道,以追成其美焉。顧此貞陵之事,不過一二當事之臣,不知將順太宗之誠孝,而致有一時衰薄之議耳。如或局於迹而不體其心,泥於常而不通其變,歸祖宗於有過之地,而不思所以揚其孝於天下後世,則其可謂善繼而善述乎?夫所謂上祀先公者,蓋所以推文武之意,以及乎無窮也。鳴呼。子孫之於祖先,不以其久遠而有所忽焉,不以其存沒而有所間焉。一以祖先之心爲心,然後可無憾於追遠之誠,惟我神德,卽太祖之所嘗厚也,太宗之所嘗事也。生則毋儀一國,而沒不得配食太廟,未知祖宗之心,安乎,不安乎?今殿下,踐祖宗之位,行祖宗之禮,當其執圭奉弊,陞阼陛而入廟戶。仰視欀桷,俯察簞筵,至於聖祖之室,尙有虛左之一位,則登降拜揖之間,其能無怵愓悽愴之心乎?以殿下之心,推祖宗之心,則祖宗之不安,可知也。其視周公之推文武之意。上祀先公,果如何也?噫,此論之發,今已半歲殿下一向持難,群情一向鬱抑,此無非如臣等無狀,備員邇列,識不足以開悟聖聰,誠不足以感因君心,日夜憂愧,若無所措。幸於三昨,叨陪筵席,一部中庸,義理昭然,想殿下亦必臨文而興歎,慨然而追思矣。帝王之學,非爲尋章摘句,以爲口耳之資而已,蓋將以致于用也。今殿下之命講中庸者,安知非惟天惟祖宗,有以啓發我殿下之淵衷,而使之克擧三百年未行之典禮也哉?殿下苟能念所尊所親之語,而能致其敬愛。思繼志述事之方,而必善其變通。克遵上祀之義,以推祖宗之意,則殿下之達孝,將與武王,周公,匹美齊休於千載之下矣。惟聖明念之哉。取進止。答曰,不允。燼餘
上在昌德宮。停常參·經筵。
金澄,以都摠府言啓曰,今日入直軍士中日習射,請出標信。傳曰,知道。
副提學李端相初度呈辭,傳于金萬基曰,此呈辭還出給。
金澄啓曰,以兵曹巡將單子。傳曰,此單子,無誤字耶事,命下矣。更考單子,則柳震立之柳字,誤以朴字書塡。當該色吏不謹之狀,極爲可駭。自本院治罪,而捧入時,臣亦不能詳察,惶恐之意,敢啓。傳曰,知道。
金澄,以禮曹言啓曰,今此己酉式年文武科唱榜則以六月二十二日,雜科覆試則以六月十七日,改付標啓下矣。當初定於六月望後,蓋未料文科講畢之遲速也,且慮各司褒貶之相値也。今則殿試,當行於今二十九日,自出榜至唱榜,太爲遼遠。外議皆以爲雜科則以六月初四日,文武科唱榜則以六月十二日,雜科放榜則以六月十七日,次次進定宜當。元粘目中,改付標以入之意,敢啓。傳曰,知道。
宋時喆,以戶曹言啓曰,今年漕運事目,諸道漕稅船發送與上納元定日限,其中未及定限者,則守令及監官·色吏·沙工,竝皆論罪之意,已爲啓下頒布矣。卽接安民倉監捧郞廳所報,則礪山·古阜·藍浦·恩津·庇仁·林川等六邑稅船,皆過限來泊於元山島云。各邑監色·沙工等,爲先捉囚,瑞山郡事,行文分付矣。令本道監司査問後,依事目徒配於遠地,而守令之過限發送者,亦令詳査啓聞,一體施行,何如?傳曰,允。
宋時喆啓曰,傳曰,觀此臺官避辭,則公廨毁出之際,民居被毁者甚多,到處號哭云。予已爲慮此弊,公廨移出事分付時,已有區處,若如此則萬無民家被毁者甚多之理。今此之說,殊甚驚駭。該曹當該郞廳,卽爲牌招,問啓事,傳敎矣。招問戶曹郞廳,則以爲長興庫毁出處,元無閭家之被毁者,中使看審定標之內,當爲毁撤者,十八家云矣,敢啓。又啓曰,傳曰,中使看審,小無間於公廨,撤移之際,民居毁出甚多之中,回啓何如是矇矓耶?公廨撤移處,民家被毁甚多云者,必有所以,明白問啓事,傳敎矣。更問於戶曹郞廳,則以爲長興庫坐地,只四百餘間,而用以環墻,故其內元無閭家。今此公廨撤移時,別無閭家被毁之事云矣,敢啓。傳曰,知道。
正言尹敬敎,李藼啓曰,殿下爲諸公主,毁移公廨,營造第宅之意,俯詢於筵中,而入侍諸臣,未聞有援法爭之者,聖敎一下,都下驚騷。臣等不勝慨然於心,敢有所陳達矣。及承聖批,反下未安之敎,臣等雖極惶隕,而不能無憾於天地之大也。夫大君·公主出閤之日,固有造給第宅之規,而至於日後遷移之際,每令該曹造給,則不但古無其規,若此不已,則竊恐其道難繼,而國家財力,亦有所難給也。一公主之家,尙不可每每造給,則況此五公主家舍,一時竝建之擧,古亦有此例乎?矧今天災時變,式月斯生,饑殣餓殍,連歲荐仍。今又旱乾至此,民事可謂罔極,當此之時,所當撙節國用,愛惜民力,以爲格天保民之道,而乃反爲此非時之擧,諸宮土木之役,一時竝擧。臣等竊恐國不堪勞,而民不堪苦也。且公廨私室,輕重自別,而今乃爲私室而移公廨,則不但國朝之所未行者,揆以事體,當復,如何?況聞公廨毁出之際,民居被毁者甚多,到處呼哭,慘不忍聞,若此而其可謂省民怨耶?若令宮家,各點空閑無人之地,以爲之居,則公私俱安,事足聽聞,而今殿下必欲撤去公廨,以傷事體,以召民怨,臣等尤不知聖意之至此也。第宅之定制,載在法典,駙馬之尊貴,無異古今,則五十間之能容於古之宮家,而不能容於今之宮家者,臣等亦未敢信也。若果不能容接,則此實由於奢儉之不同。今若禁斷其奢僭之習,則自可與古之宮家比竝,而容接於五十間之內,何以不此之爲,而反撓國家金石之典,以成其侈汰也?近來奢侈之風,實爲今日之痼弊,而職由於國無禁制,聖上將申明大典,欲革此弊,而至於公主家舍,過濫猶劇,則舊典雖明,將焉用哉?臣等之請,蓋欲使上下相安,公私俱利而已。若蒙採納,則豈不有辭於四方,而殿下乃反斥而不用,責以不誠,欲以拒言者,而獨斷於上,臣等竊憫焉。臣等俱以無似,待罪言地,言不見信於君父,反被嚴旨之降,將何敢抗顔臺席,更有所論列乎?昨緣日勢昏暮,今始來避,臣等之罪,至此尤大,請命遞斥臣等之職。答曰,觀此避辭,則張皇說話,隱然用意,殊甚駭異,亦可哂也。其中遷移之際,每令造給,則不但無古規,恐其道難繼云者,尤可笑也。自古以來,大君·公主以下,絶無遷移之事,而遷移之中,亦未聞有如今日之事。古規難繼,付之於何處,徒欲自是,又飾其非,此予所痛惡者也。爾等之事,誠深近之矣,勿辭。
掌令慶㝡,鄭華齊啓曰,具辭見上請深加睿思,無復留難。亟令禮官,議定貞陵祔廟之禮。答曰,不允。
金澄啓曰,正言尹敬敎,李藼,再啓煩瀆,退待物論矣。傳曰,知道。
吏曹參判尹鏶疏曰,伏以臣之所患,非偶然感傷之致,乃痰火爲主,積年沈痼,眞元內耗,風邪外襲也,一時窒塞,憫倒之急。雖似少解,言語精神之昏謬顚錯,肩背手足之麻痺牽痛,日甚一日,無望復爲完人矣。雖使少壯者,遇此疾患,猶不可支以日月,況臣犬馬之齒,已迫七十乎?伏承恩批,有調理察職之命,而量此病勢,時月之間,決無痊可之理。連日陳章,見阻政院,微悃莫伸,只自憫蹙。今者伏聞筵中,有陳此病狀,得遞金吾之任,臣誠感激,若釋一重負,而但本職,非如他司閑漫之比,乃是銓衡重地,不可暫時虛帶,一任癏曠。玆敢仰首哀鳴,更瀆宸嚴。伏乞聖慈,亟遞臣本職俾得少延殘喘,不勝幸甚。臣無任瀝血祈懇之至,謹昧死以聞。答曰,省疏具悉。卿辭至此,本職當勉副焉。
藝文館提學姜栢年疏曰,伏以臣,宿病纏身,呻痛度日,而迫於私情,敢乞恩暇,不量筋力,觸熱妄動,跋履不遠,病勢轉劇,縷息奄奄,顚沛萬狀,生還京輦,恐未可必。臣之情事,實爲狼狽,而又於此有區區惶憫之懷,不得不冒死仰籲。臣所帶兼任,俱是匪據,而其中藝苑之任,尤不近似,血指之羞,固已久矣。臣今遠出于外,虛帶久曠,斷無是理。況當今朝著間,負一時文望者,亦非不多,如臣不才,尤不可苟冒妨賢也明矣。伏願聖慈,俯察臣肝隔之懇,亟遞臣所帶藝文提學,移授可堪之人。同知春秋及槐院提調等任,亦賜一竝鐫免,以安微分,以便公私,無任幸甚。臣不勝屛營祈懇之至,謹昧死以聞。答曰,省疏具悉。卿其勿辭調理,上來察職。
漢城府右尹李元禎疏曰,伏以臣,頃忝本職,强疾登道,行至中路,猝傷墜跌,瞻望行宮,未造起居之列,席藁私室,恭竢鈇鉞之誅。不料纔蒙恩遞,旋承新命,臣罪山積,聖度海涵,如臣不侫,何以得此?枯楊生華,未足喩榮,涸鱗得水,其非所期,臣雖無識,尙有人心。苟使身恙,不至於沈痼,筋力可堪於奔走,則豈不欲强策駑蹇,更近尺五之天,少伸分義,以圖涓埃之報哉?第臣宿痾未蘇,落傷又重,不死道傍,亦已幸矣。百脈牽縮,轉成癱瘓,遂濱危苦之域,竝試灸藥,不得絲毫之效,而戶庭行步,尙不得如意,嶺嶠驅馳。況可以自力乎?呻吟痛楚,無時或歇,跚跛躄,對人生羞。到此地頭,不得不爲性命計,千里蓬瀛,末由趨詣。一病爲祟,萬死難贖。伏乞聖慈,俯垂維明,察臣疾病之危綴,憐臣情迹之狼狽,亟遞臣職。仍治臣罪,以爲人臣逋慢者之戒,公私幸甚。臣無任兢惶殞越竢罪之至,謹昧死以聞。答曰,省疏具悉。退處雖甘,其在分義,不可若是,卿其勿辭,從速上來察職。
副司果鄭斗卿疏曰,伏以臣,才本駑下,年且衰老,不合宸簡,已悉於前疏,而非徒不賜譴遞,特下溫諭,臣是何人,受恩至此哉?彌增感激,益切悚蹙,竊念提學之職。乃是詞臣極選,實非如臣魯鈍者,所可承當。禮曹之任,雖曰職務不繁,亦豈可尸居養病,無事竊祿而已。臣雖欲上感恩眷,黽勉承命,而人器之不稱,不可不恤,公議之譏剌,不可不慮,而且臣之病狀,非尋常年老衰憊之比,自數十年前,已作病廢之人。凡有除拜,皆不得供仕,到今精神氣力。又不如曩時,目不視物,足不運步,坐臥須人,喘息如縷。此則國人所知,朋友所憐,豈敢假借虛辭,飾其文具,以欺我聖明哉?今臣尤所惶恐者,昨以試官擬望,召牌下降,而自數日以來,本病之外,添得霍痢,畫夜嘔泄,症勢甚劇。聞命彷徨欲起還仆,竟未得趨詣於諸臣之列,逋慢之罪,益無所逃。伏乞聖明,亟收謬恩,仍治臣罪,以爲人臣違命者之戒不勝幸甚。臣無任激切屛營之至,謹昧死以聞。答曰,省疏具悉。卿其勿辭,從速察職。燼餘
上在昌德宮。停常參·經筵。
自巳時至未時,日暈。
下直,綾州牧使李有相。
藥房提調金佐明,副提調南龍翼啓曰,伏未審日來,聖體,若何?臣等區區憂慮,敢來問安。答曰,知道。症候已言于醫官矣。
藥房再啓曰,卽伏聞入侍醫官之言,自上手部,足部,指節之間,濕痰結滯浮疼,行步之際,足部亦爲酸疼云。臣等伏不勝憂慮之至,卽與鄭後啓·李東馨及諸御醫等,反覆相議,則皆以爲此是自上數年前素患之候,而今則有加於前,不可不卽進湯劑,期於復效。就回春方痰飮□二陳湯,元加入中,加減材料,連進二三十貼宜當云。此藥五貼,爲先劑入,何如?傳曰,知道。
宋時喆啓曰,右承旨金萬基,今日不爲仕進,左副承旨閔點,受由在外,同副承旨金澄,卽者又以親病,呈辭下鄕,廳中位甚不齊。出納無以成樣,右承旨金萬基,卽爲牌招察任,何如?傳曰,允。
金萬基,以禮曹言啓曰,昨日發遣本曹佐郞李達意,馳詣長陵,摘奸齋所,則入直參奉金時寶,不在直處。其餘入番守僕守護軍等,竝現點云。闕直參奉金時寶,令攸司稟處,何如?傳曰,允。
金萬基,以弘文館言啓曰,本館上下番見存之數六員內,校理金萬均,李奎㱓,未肅拜。副修撰尹深,以父病陳疏,久未行公,只有應敎臣南二星,副校理臣翊相,臣萬重,姑降入直。今幾一朔,事體之苟簡,莫此爲甚,前頭疾病事故。亦未可豫料,校理金萬均·李奎㱓,副修撰尹深,竝卽牌招,使之推移察任,何如?傳曰,允。
掌令鄭華齊啓曰,具辭見上請深加睿思,無復留難,亟令禮官,議定貞陵祔廟之禮,諸公主第宅移構之事,諫院之官,備盡論列,聖明不唯不賜兪允。又從而摧折之,未安之批,前後繼下,臣於此,不勝惶惑焉。國朝以來,諸宮家賜第,皆在城中,其故基遺宅,人皆可指,而見未有宏麗侈大,如今諸主之第宅者,有識之竊歎,固己久矣。今因諸駙馬,不敢安居,而有此移構之擧,固是朝家之美意,而至於官爲營造,大興工役,撤移官廨,毁及閭家,豈不有乖於善處之道乎?若夫間架之數,當祖宗盛時,參酌公私,劑量等威,而爲之立法定制,則今當移構之際,尤當謹守故典,而徒以親愛之隆,慮有難容之患。竊恐聖明於此,或未之深長思也。國家不幸,數十年來,饑饉相仍,民窮財盡,至于今日而極,卽日旱乾如此,前頭農事可知。噫。此何如時,而土木之役,復自公家興之耶?今若量給財力,使之私買空基,隨便移構。毋或如前之過大,則上無擧贏之失,下無怨咨之民,而諸主之家,亦當體聖上尙儉之意,無高明鬼瞰之憂,豈不公私兩宜,事理得當乎?何必撤廨宇損國體而後爲快乎?況此移構之擧,蓋以諸公主有所不安,而爲之善處,則强拂群情,厚招民怨,而營其私室,其於公主駙馬之心,安乎,不安乎?求所以安之,而反增其不安,恐非聖上,爲之改構,欲其尊居之意也。請深留睿念,平心舒究,亟寢諸公主第宅,自該曹造給之命,使之各自私構,一遵定制,俾無撤公廨營私第之弊。正言尹敬敎·李藼,以殿下爲諸公主毁移公廨,營造第宅之意,俯詢筵中,而入侍諸臣,未聞有援法爭之者,聖敎一下,都下驚騷,具辭見上竝引嫌而退,隨事論執,無負言責。雖承未安之批,有何可遞之事?請正言尹敬敎·李藼,竝命出仕。答曰,不允。可言之事則言之,可也。今者妄說,雜入胡亂,掇拾諫院之論,以作釣名之資,其於事君之道,殊甚駭異矣。他餘說話,已盡於諫院之批,何庸復言?出仕事,依啓。
本院啓曰,兩司,以公主第宅事,抗章論執者,欲望聖明,節損諸宮之侈靡,遵奉祖宗之定制。且爲慮國計恤民怨而發,則隨事盡言,乃其職也。而近日連下嚴批,摧折太甚,至於憲府批答中掇拾釣名等敎,尤非優假臺閣之道,此豈平日所望於殿下者哉?臺閣之臣,身居言地,採取公議,事有可論,則畏義思職,不得不言,掇拾之嫌,非所可顧,釣名之敎,尤出情外。況人臣進耳之言,而爲其上者,不以爲忤,康色以受,則聽諫弗咈之美,歸於君上,而臣主俱有辭於後世矣。何可責言者以釣名,而示之以厭惡之色辭乎?臣等待罪近密,區區所懷,不敢不達。伏願克恢包容之度,收回未安之批,不勝幸甚,敢啓。答曰,勿煩。
掌令鄭華齊啓曰,臣竊聞諸公主第宅,有自該曹造給之命。又將撤移公廨,間架逾於定制。臣誠慨然以爲當此天怒民怨,民窮財匱之時,五公主第宅,一時移搆,而中使監董,地部供費。數字缺大興土木之役,此而不論執,無所逃其罪,故再昨本府之坐。臣與同僚,相議欲論,而適以積滯推緘,考律照勘,擾攘特甚,不暇起草,而諫院之啓已發。臣謂此論,俱發於兩司,似涉紛擾,輟而不爲矣。伏見前後答諫臣之批,辭旨嚴峻,所以開示曉論者,未有以厭服群心,而邈然無察納之意。私心不勝其憂憫,終不敢泯默。偶値同僚之有故,臣獨來啓,而天怒遽震,辭旨愈峻,臣祗承慚悸,流汗竟趾也。臣固萬萬庸下,雖不欲掇拾爲語,有不可得,至於釣名之敎,臣竊惑焉。苟其人之所論,非公共之論,則雖欲得名,人誰許之。釣名,固士大夫之賤行,而爲人上者,不宜惡其要名,而竝廢其言,亦不當疑其爲名,而先示薄厭也。臣事君無狀,言不見信,一有所論列,而遽承釣名之敎,媿死之外,更有何說?決不敢一刻抗顔於臺席,請命鐫削臣職,且治臣罪,以爲人臣之戒。答曰,勿辭
金萬基啓曰,以弘文館草記,校理金萬均等,牌招命下矣。今已日暮,明日待開門,牌招之意,敢啓。傳曰,知道。
吳始壽啓曰,臺諫出仕事,命下矣。今已日暮,明日待開門,牌招之意,敢啓。傳曰,知道。
吳始壽啓曰,掌令鄭華齊,再啓煩瀆,退待物論矣。傳曰,知道。燼餘
上在昌德宮。停常參·經筵。
藥房提調金佐明,副提調南龍翼啓曰,兩後陰濕,伏未審夜來,聖候,若何?昨日劑入之藥,已爲進服乎?臣等不任憂慮,敢來問安。答曰,知道。症候已言于醫官矣。
吳始壽啓曰,大司憲朴長遠上疏,執義申命圭未肅拜,正言慶㝡服制,鄭華齊避嫌退待,持平申晸·李煦在外,今日以監察茶時之意,敢啓。傳曰,知道。
南龍翼,以漢城府言啓曰,卽接本府郞廳稟目,則今此諸公主新造家基,中使·戶曹本部當部,一時眼同,周圍定標,圖形入啓後,周圍內閭家空代家舍間架之數,當部官員,所當親審,打量成冊,移送戶曹,以爲給價之地,而西部參奉李耉貞,慢不致念,專委下吏,間架剩數,多至七百餘間。故今月二十五日,更爲打量,文書磨勘,萬分緊急,而稱病不來,只送書員,其爲處事,已極緩忽。至於摘奸成冊,使其書員進去,部官踏印以送事,嚴飭分付,則成冊中宮基周圍,外處常漢兩家,任意添入,非但此一事。凡干分付之事,視之尋常,慢不擧行云云。李耉貞,身爲該部之官,不恩恪勤奉職,稱以身病,委諸下吏,常漢兩家,任意添入之狀,俱極可駭,如此之人,不可責以小大之任,請西部參奉李耉貞汰去。其代,以勤幹解事之人,擇差,何如?傳曰,允。
有政。吏批,判書李慶徽,鍼灸呈辭受由,參判未差,參議洪萬容進,都承旨南龍翼進。
兵批,兼判書洪重普呈辭,參判未差,參議尹飛卿受由出外,參知金宇亨進,右副承旨吳始壽進。
吏批啓曰,判書李慶徽,鍼灸呈辭受由,參判未差,小臣獨政未安,何以爲之?敢稟。傳曰,只出緊任。
吏,以金萬重爲獻納,李週爲江西縣令,韓世弼爲海南縣監,具鋈爲漢城判官,元萬春爲豐德府使,尹鏶爲兵曹參判,崔商翼爲兵曹佐郞。
兵,以尹鏶爲副護軍,宋奎濂爲副司直。
金萬基啓曰,明日慕華館武科式年殿試時,命官,何大臣進去乎?敢稟。傳曰,禮曹判書金佐明進去。
吳始壽啓曰,武科殿試參試官三員內,一員則必以文官,受點進參,自是古規,而今日武科參試官,俱以武臣受點,事異本例,敢此仰稟。傳曰,□品以上中,有無故之人,則付標以入。
又啓曰,仁政殿文科殿試,今方設行,春秋館,自今日限罷場間,依例減省記,香室,亦爲移往尙瑞院之意,敢啓。傳曰,知道。
正言尹敬敎·李藼啓曰,臣等俱以無似,忝叨言地,粗抱貢忠之忱,欲效耳目之責,而誠未上格,言不見信,無所裨補,徒事瀆擾,臣罪至此,萬殞猶輕,夫隱然用意,自是飾非,乃人臣之大罪也。雖於交友之間,尙不忍爲此態,何敢嘗試於君父之前,而自陷於大戾哉?矧今此事,利害較然,則有何隱然用意之事?是非甚明,則有何自是飾非之事乎?此則實是臣等之義所不敢出,亦所不當爲也。噫,君臣之間,誠意之未孚,何至於此耶?臣等之請勿踰制者,蓋欲堇奢僭而遵舊章也。請勿毁公廨者,蓋欲尊朝廷而重事體也,請給財力,使自營造者,蓋欲裕國用而銷民怨也。區區微悃,唯在於此,而聖敎所謂用意者,未知其何事歟?今此諸公主遷移之擧,雖云曾所未有之事,而一時竝建之役,若比之於出閤時營給一第者,則其工役之多少,經用之靡費,豈可同日而語哉?當此民窮財竭之時,殿下若令特給財力,使點閑曠,各自營造,則公廨無毁移之弊,閭閻無離析之怨,此豈非聖德之事乎?殿下不此之思,而反疑臣等以用意飾非,此臣等之所以不能無憾於天地之大也。臣等旣已灼知其不可,故極言竭論而不知止,殿下如以臣等之言爲不當,則所當斥退臣等,以杜言者之口,而惟殿下之所欲,如以爲可,則亦宜快賜允從,卽罷其役,以謝國人之言,不當上下撕捱,留時引日,徒以貽聖德之累,而增臣等之罪也。臣等雖極至愚,殿下旣畀耳目之任,而爲疑而斥之,則是猶人之自疑其耳目,尙何望格正其心乎?臣等再承嚴旨,席藁私室,方竢譴罰,召牌之降,不得不趨詣,而決不可抗顔,有所論列,請命罷斥臣等之職。答曰,觀此避辞,則以予用意一款,有若大機關者然,反覆重說,盛氣張怒,自矜以好勝,予雖昏愚,豈肯與爾等較哉?只自哂之而已,勿辭。
吳始壽啓曰,正言尹敬敎·李藼,再啓煩瀆,退待物論矣。傳曰,知道。
獻納金萬重啓曰,具辭見上請訓鍊大將李浣,削奪官爵。請令禮官,一依典禮,速行神德王后祔廟之禮。以上缺燼餘
上在昌德宮。停常參·經筵。
藥房副提調南龍翼啓曰,曰氣陰濕,伏未審夜來,聖體,若何?前入湯劑,果已進御,而手足部浮疼之候,或有差減之效否?臣區區憂慮,敢來問安。答曰,知道。症候已言于醫官矣。
吳始壽啓曰,祥雲察訪李㝢,今日廳坐之初,來呈下直單子,循例捧入,則及其多官肅拜之際,未及行禮,還爲退去,其在事體,殊甚可駭。祥雲察訪李㝢,推考,何如?傳曰,允。
宋時喆啓曰,假注書李日井,時無職名,依例付軍職,冠帶常仕,何如?傳曰,允。
閔點啓曰,小臣武科殿試進去,下直。傳曰,知道。
吳始壽啓曰,吏曹郞廳來言,臺諫有闕,政事,何以爲之?取稟。傳曰,明日爲之。
宋時喆啓曰,大司憲朴長遠,上疏,執義申命圭,武科殿試進去,掌令慶㝡,服制,鄭華齊,牌不進,持平李煦,在外,一員未差,今日以監察茶時之意,敢啓。傳曰,知道。
吳斗寅,啓曰,正言李藼,尹敬敎,牌不進矣。傳曰,知道。燼餘郞廳李基德校正。郞廳南雲老書。
上在昌德宮。停常參·經筵。
戶曹啓曰,江華府四鎭防軍雇立價布,以本府移置木綿,題給後,其代,自本曹推移充數事,曾已定奪於榻前矣。自癸卯至今春用下之數,已至於五百七十一同四十八疋,依此數,以本曹新捧木綿,下送之意,敢啓。傳曰,知道。備局謄錄
上在昌德宮。停常參·經筵。
藥房問安。答曰,知道。症候已言于醫官矣。
上在昌德宮。停常參·經筵。
藥房問安。答曰,知道。症候已言于醫官矣。
答副護軍李慶億疏曰,省疏具悉卿懇。卿辭至此,觀象監提調之任,當勉副焉。
答戶曹判書閔鼎重疏曰,省疏具悉。卿之受任未久,宜思殫竭之勞,而一向引入,務遞本任,揆以事體,予未知其可也。勿辭,從速察職。
有政。
上在昌德宮。停常參·經筵。
府啓。具辭見上請深加睿思,無復留難,亟令禮官,議定貞陵祔廟之例,諸公主第宅移構之事,備進論列,天聽愈漠,臣等竊惑焉。今者移構之擧,自是朝家之美意,而至於反爲營造,撤移公廨,毁及閭家,豈不有乖於善處之道乎?若夫間架之數,當祖宗盛時,參酌公私,劑量等威,而爲之立法定制,則今當移構之際,尤宜謹守舊典,而徒以親愛之隆,有此不宜之擧。竊恐聖明於此,或未之深思也。不幸數十年來,饑饉相仍,民窮財盡,至于今日而極。噫,此何等時,而爲營主家私第,大興土木之役乎?今若量給財力,使之私買空基,隨次移構,毋或如前之過大,則上無擧贏之失,下無怨咨之民。豈不公私兩宜,事理得當乎?何必撤廨宇損國體而爲哉?請深留睿思,亟寢諸公主第宅自該曹造給之命。各令私構,一遵定制。往年冬至正使李慶億,副使鄭鑰,書狀官朴世堂,竝命罷職不敍事。新除授大司憲尹文擧,時在忠淸道石城地,請斯速乘馹上來事下諭。答曰,不允。下諭事,依啓。
院前啓,無城上所,姑停。
未時申時,日暈。朝報
上在昌德宮。停常參·經筵。
藥房啓曰,伏未審夜來,聖體調攝,若何?昨伏承時無差減之敎,臣等不任憂慮,敢來問安。答曰,知道。與昨無異矣。
禮曹啓曰,雜科覆試,自今日已爲開場,而卽接觀象監文報,則本監提調吳挺一,試官受點之後。猶且呈疏辭職,不敢進參云,事甚未安。令政政稟旨牌招,何如?傳曰,允。
兵曹判書洪重普上疏。大槪,臣之病勢,決無供職之望,懇乞遞免,以便公私事。入啓。
慶尙監司書目,尙州牧使李楚老,病重罷黜事。
原襄監司書目,春川呈,以五月二十四日雨雹交下,事係變異事。
吏曹啓曰,新除授驪州牧使李殷相戶奴,呈狀于本曹曰,奴矣上典,素患眼疾,近來添劇。右脚濕瘡濃潰,沐浴鍼灸,未能見效,將成病廢之人,而且有窮天痛迫情事,每當北使時,輒解職務,不敢隨行。今此畿甸出站之邑,決不可赴任,斯速入啓處置云。李殷相情事之難便,在於出站之邑,誠如狀辭,有難强令赴任。驪州牧使李殷相,遞差,何如?傳曰,允。
司憲府啓曰,具辭見上請深加睿思,無復留難,亟令禮官,議定貞陵祔廟之禮。請深留睿思,亟寢諸公主第宅自該曹造給之命。各令私構一遵定式,往年冬至使李慶億,副使鄭鑰,書狀官朴世堂,罷職不敍事。入啓。答曰,不允。朝報
上在昌德宮。停常參·經筵。
下直,務安縣監柳頲。
謝恩,尙衣主簿李集成。
藥房啓曰,伏未審夜來,聖體調攝,若何?昨人湯劑,其已進御,而未寧諸症,比前有減乎?臣等區區憂慮,敢來問安。答曰,知道。時無所減矣。
咸鏡監司書目,道內端川以南雨澤,及六鎭旱災事。
原襄監司書目,嶺東杆城等〈邑〉,雨水過多,嶺西原州等邑,猶未浹洽事。
答館學儒生趙持正疏曰,省疏具悉。爾等須勿煩瀆,退修學業。
答兵曹判書洪重普疏曰,省疏具悉卿懇。卿其安心勿辭,從速察職。
答大司諫張善瀓疏曰,省疏具悉。卿無可避之嫌,卿其安心勿辭,從速察職。
答行司直姜栢年疏曰,省疏具悉。卿其勿辭,調理察職。
答吏曹判書李慶徽疏曰,省疏具悉。卿其安心勿辭,調理察職。仍傳曰,遣鍼醫崔有泰看病。
政院啓曰,傳曰,上言,啓下已久,而未回啓者多矣。該司有何事故而然耶事,傳敎矣。問于各該司,備邊司·吏曹·禮曹·忠翊府·忠勳府·宗簿寺·掌隷院,則啓下上言,皆以回啓。戶曹啓下七度,則判書閔鼎重,方在辭職中,不得回啓。漢城府啓下三度,則判尹趙珩,亦在辭職中,時未回啓。刑曹啓下二十三度內,十三度則已爲回啓。十度則判書鄭知和,方有身病,未及回啓。兵曹啓下十一度內,六度則卽已覆啓。五度則尙今不現身,勿施,而姑觀上言畢啓下,一時進達,而義禁府啓下三度內,二度則已卽回啓。沈若潢上言,則判義禁有應避之嫌,不敢循例覆啓,領相登對時稟處云矣,敢啓。傳曰,知道。
司憲府啓曰,具辭見上請深加睿思,無復留難,亟令禮官,議定貞陵祔廟之禮。請深留睿思,亟寢諸公主第宅自該曹造給之命,各令私構一遵定式。往年冬至上使李慶億,副使鄭鑰,書狀官朴世堂,竝爲罷職不敍。答曰,不允。
司諫院啓曰,具辭見上請訓鍊大將李浣削奪官爵。請令禮官,一依典禮,速行神德王后祔廟之禮。請深加睿思,亟寢令該曹造給之命,而使之各自私構,勿令撤移公廨,而使之各給空間之地。勿令間架踰制,而使之一從大典之法。答曰,不允。
吏曹啓曰,守令有闕,政事,取稟。
自昧爽至辰時,沈霧。巳時,白雲一道如氣,起自巽方,直指坤方,長竟天,廣尺許,良久乃減。自午時至酉時,日暈。朝報
上在昌德宮。停常參·經筵。
下直,中和府使鄭德謙,開城經厯趙遠期,求禮縣監鄭錫胤。
謝恩,昌城府使任翊夏,宗簿主簿李如勉。
戶曹判書閔鼎重辭職上疏,入啓。
藥房啓曰,伏未審夜來,聖體調攝,若何?手指疑滯之痰與核患,皆無加減乎?臣等不勝憂慮,敢來問安。答曰,知道。症候已言于醫官矣。
京畿監司書目,安城等官呈,以五月二十七日至二十九日雨澤事。
吏曹啓目,觀此全羅監司呂聖齊上疏,則以其父病深重,有此解職歸捄之請是白置。孝理之下,似當體念是白乎矣,藩臣進退,非該曹所可擅便,上裁,何如?啓依回啓施行。
待敎李寅煥上疏。大槪,臣之父病,症勢苦劇,其在情理,不忍暫離。伏乞亟遞臣職,俾得專意捄護事。入啓。下該曹。
司諫院啓曰,具辭見上請訓鍊大將李浣削奪官爵,請令禮官一依典禮,速行神德王后祔廟之禮。請深加睿念,亟命停罷令該曹造給之命,而使之各自私搆。勿令撤移公廨,而使之各給閑地,勿令間架踰制,而使之一從大典之法。答曰,不允。
司憲府啓曰,具辭見上請深加睿思,無復留難,亟令禮官,議定貞陵祔廟之禮。請加三思,亟寢主第營給之命,各令私搆,一遵定制。往年冬至使李慶億,副使鄭鑰,書狀官朴世堂,竝命罷職不敍事。入啓。答曰,不允。
玉堂箚子。大槪,請速擧神德王后祔廟之禮事。入啓。答曰,不允。
館學儒生趙持正等上疏。大槪,更申從祀之請,冀蒙允許事。入啓。朝報
上在昌德宮。停常參·經筵。
藥房啓曰,伏未審夜來,聖體調攝,若何?核患與痰滯之症,尙無差減之效乎?臣等區區憂慮敢來問安。答曰,知道。訂候已言于醫官矣。今後勿爲遂日問安。
吏曹判書李慶徽上疏。大槪,更申危迫之懇,乞遞職名事。入啓。
兵曹判書洪重普上疏。大槪,更申前懇,乞遞職名事。入啓。
承文院官員,以都提調言啓曰,本院褒貶當爲,而提調無故行公之員甚少,將不得試講。行副護軍朴長遠,右參贊趙復陽,行大司諫張善瀓,行都承旨南龍翼,禮曹參判鄭斗卿,竝本院提調啓下,察任,何如?傳曰,允。
備邊司啓曰,本司堂上見存者甚少,其中且有病故,循例開坐,亦不成貌樣。行副護軍朴長遠,工曹判書吳挺一,右參贊趙復陽,知中樞府事柳赫然,本司堂上,還爲差下,使之察任,何如?傳曰,允。
司憲府啓曰,具辭見上請深加睿思,無復留難,亟令禮官,議定貞陵祔廟之禮。請加三思,亟寢立第營給之命,各令私搆一遵定制。往年冬至上使李慶億,副使鄭鑰,書狀官朴世堂,竝命罷職不敍。答曰,不允。
司諫院啓曰,具辭見上請訓鍊大將李浣削奪官爵。請令禮官,一依典禮,速行神德王后祔廟之禮。請深加睿思,亟命停罷令該曹造給之命,而使之各自私搆,勿令撤移公廨,而使之各給空閑之地,令勿間架踰制,而使之一從大典之法。答曰,不允。
大司諫張善瀓上疏。大槪,更冒萬死,敢申危迫之懇,乞賜鐫職名,以幸公私事。入啓。朝報
上在昌德宮。停常參·經筵。
下直,忠淸水使鄭韺。
答大司諫張善瀓疏曰,省疏具悉卿懇。面囑之說,尤極驚駭,愼祉膺,令攸司推覈其實狀。卿其安心勿辭,從速察職。
答吏曹判書李慶徽疏曰,省疏具悉。卿其安心勿辭,調理察職。
全羅監司書目,請與羅州牧使朴贄,同被罪罰事,上疏上送事。
忠淸監司書目,懷德呈,以左參贊宋浚吉上疏上送事。
吏曹啓目,粘連待敎李寅煥上疏云云。觀此疏內辭緣,李寅煥父病,果爲深重,此則同朝之所共知是白置。其在情理,誠難離側,似當姑許遞改是白乎矣,近侍進退,非該曹所敢擅便,上裁,何如?啓依允。
答館學儒生趙持正等疏曰,省疏具悉。爾等毋庸瀆擾。
傳,前縣監崔定敍用事承傳。
傳曰,政事,明日爲之。
司諫院啓曰,具辭見上請訓鍊大將李浣削奪官爵。請令禮官,一依典禮,速行神德王后祔廟之禮。請深加睿思,亟命停罷令該曹造給之命,而使之各自私構,勿令撤移公廨,而使之各給空閒之地。勿令間架踰制,而使之一從大典之法。入啓。答曰,不允。
司憲府啓曰,具辭見上請深加睿思,無復留難,亟令禮官,議定貞陵祔廟之禮。請加三思,亟寢主第營給之命,各令私構,一遵定式。往年冬至上使李慶億,副使鄭鑰,書狀官朴世堂,竝命罷職不敍事。入啓。答曰,不允。
義禁府啓曰,刑曹啓辭,以大司諫張善瀓上疏,愼祉膺,令攸司推覈其實狀事,傳敎矣。今此推覈,事體重大,不可以緘問得其實狀,愼祉膺,移義禁府處置事,命下矣。愼祉膺,方在江上云,卽爲發遣羅將,拿來之意,敢啓。傳曰,知道。朝報
上在昌德宮。停常參·經筵。
有政。
謝恩,司書李敏采。
藥房啓曰,雨未全晴,日氣沈鬱,伏不審此時,聖體調攝,若何?瘡患及痰滯之症,得有差減之效乎?臣等區區憂慮,敢來問安。答曰,知道。時無顯效矣。
黃海監司書目,本道農事形止,及海州等十邑,久未得雨事。
忠淸監司書目,忠州呈,以境內北面近處,本月初二日夜霜降事。
益興君洪重普上疏。大槪,冒萬死,更陳危迫之懇,乞遞職名事。入啓。
正言李藼辭職上疏再呈,入啓。
執義申命圭,持平趙聖輔啓曰,臺諫之職,一代綱紀,必得剛方,俾掌言議,苟失其責,斯謂辱臺。無似臣等,猥叨匪據,自惟疲劣,恒積愧恧。卽聞諫臣疏中,有臺啓相續,主第不輟。今日言官,不足有無於語言云,益覺赧然,面頸俱赤。大凡國有攸爲,臺諫爭執,則無論大小,便卽停廢,自是常例,而今此主第,有所不敢,兩司爭執,營作自如。今雖纔止,始駭聽聞,則職司綱紀者,苟非臣等,必無如此。當言不言,卽失臺體,一刻抗顔,復玷臺席,決有不敢。請命遞斥臣等之職。答曰,勿辭,退待物論。
獻納金萬重啓曰,臣之以主第事論列,月已閱矣,而天聽邈然。仄聞內臣監董,工役不輟,一邊爭執,一邊營作,聽聞所及,莫不驚訝。此無非如臣疲劣,忝居臺閣,言不足爲有無之致。所當自列之不暇,而見事遲鈍,未卽引避矣。卽者同僚辭疏,言及玆事云,臣當避不避,遷延累日,而冒沒苟且,莫此爲甚。尙何顔面,復玷言地乎?請命遞斥臣職。答曰,勿辭,退待物論。
正言尹敬敎啓曰,臣一言觸忤,累被嚴旨,惶隕震越,罔知攸措。坐違召命,罪積逋慢,縮伏竢譴,情勢悶蹙。尋單引疾,將迫一旬,陳疏見阻,微悃莫暴,進退皆罪,益無所容。竊聞公主家舍之役,中使監董,工役不輟,兩司爭執,一邊營作自如云。臣竊不勝私憂,而身旣在告,不及有所論列矣。今聞同僚疏中,已爲上陳,臣尤切瞿然之至。豈料聖明之時,爲此過擧,至於此極耶?夫臺閣,爲人主耳目,各是所論,自上雖不卽準許,而姑停之以待者,乃所以重臺閣而尊國體也。今殿下,旣下嚴旨,峻斥益甚,又令中使,連興工役,輕視臺閣,使不得有無於其間,若此則將焉用臺閣爲哉?臣竊悶焉,臣以無似,忝居言地,旣不得極言竭論,以回天聽。致令今日,有此聖德之累,而不能及時匡捄,今始來避,臣之疲劣不職之罪,實所難免,請命斥罷臣職。答曰,勿辭,退待物論。朝報
禁府啓曰,愼祉膺,旣已拿囚矣。大司諫張善瀓上疏,在政院,取考後發爲問目,捧推以入,何如?傳曰,允。禁府謄錄
上在昌德宮。停常參·經筵。
謝恩,兵曹正郞申晸,佐郞李壽慶,校理李奎㱓,軍器僉正盧希遠,河陽縣監朴重輝。
京幾監司書目,衿川呈,以副護軍朴長遠辭職上疏上送事。
掌令鄭華齊啓曰,微末小臣,猥叨匪據,纔一論事,重被嚴旨,臣之無狀,固宜乘絶,而在聖上優假臺官,推誠容納之道,不亦有歉乎?以臣之故,上貽聖明之累,下爲臺閣之羞,將何顔面,復列於言責之地乎?伊時召牌之下,竟未祗赴,逋慢之罪,益無所逃,連上疏章,繼尋辭單,今且半月,一向見阻,進退路窮,莫知所爲。昨者兩司之官,諫臣疏辭,相繼引嫌,臣於主第事,固不敢復有所論列,而情勢之扤揑,又加一層矣。啓聖上輕忽臺官之漸,以致不足爲有無,未必不由於臣,則何可一刻仍冒?昨緣賤疾爲苦,今始扶曳來避,臣之所失尤大。請命遞斥臣職。答曰,勿辭,退待物論。
持平李煦啓曰,如臣庸陋,忝叨言責,綠毫無補,恒切愧懼。伏聞諫臣疏中,有臺啓相續,主第不輟,今日臺官,不足爲有無之語,臣不勝瞿然之至。竊念第宅移搆,雖不得已,一邊臺論方張,一邊營造不止,重損國體,亦關後弊。臣之參啓,雖在停罷之翌日,未及聞知之前,所當論此一款,而見事徐緩,終不能爭執。其視諫臣疏語之直截,臣實有媿,疲劣如此,何可晏然仍冒。請命遞斥臣職。答曰,勿辭,退待物論。
掌令慶㝡啓曰,臣伏見同僚引避之辭,有臺諫失言責,斯謂辱臺之語,臣不勝瞿然慚愧之至,臣之待罪臺職,亦已久矣。頃於諸公主第宅營搆之初,不卽與諫院之官,一時竝爭,致令聖明,有輕視臺閣,摧折言官之失,臣之罪戾,固已大矣。旋聞兩司之論方張,營作之役自如,臣只自私憂竊歎,而又未能抗言極論,匡捄朝家之闕失。臣之疲劣不職之罪,益無所逃,今日臺諫之失言責而辱臺者,宜莫臣若也。近來臺論之不能爲有無者,正由於如臣等輩,忝叨言地。凡所論列,不槪於聖心而然也。其何敢一刻仍冒,重貽臺閣之羞乎?引咎自劾,宜先諸僚,而適有狗馬之疾,今始扶曳來避,臣罪尤大,請命罷斥臣職。答曰,勿辭,退待物論。
吏曹啓曰,廣州府尹有闕,依近例令備邊司議薦,何如?傳曰,允。
吏曹判書李慶徽上疏。大槪,冒萬死更申危懇,冀蒙遞改事。入啓。
玉堂箚子。大槪,獻納金萬重,執義申命圭,持平趙聖輔,正言尹敬敎,掌令鄭華齊,持平李煦,掌令慶㝡,竝命出仕事。答曰,依啓。朝報
上在昌德宮。停常參·經筵。
答吏曹判書李慶徽疏曰,省疏具悉卿懇。卿辭至此,本職當勉副焉。
答兵曹判書洪重普疏曰,省疏具悉卿懇。已諭予意,何固辭乃爾?卿其勿辭,速出行公。
答副護軍朴長遠疏曰,省疏具悉卿懇。何固辭之乃爾?卿其安心勿辭,從速入來察職。
答戶曹判書閔鼎重疏曰,省疏具悉。卿其勿辭察職。
藥房啓曰,暑雨支離,天氣沈鬱,伏未審此時,聖體調攝,若何?核患及痰滯之症,尙無差減之效乎?臣等區區憂慮,敢來問安。答曰,知道。症候已言于醫官矣。
正言李藼上疏。踏啓下。
政院啓曰,近以主第事,兩爭執,而殿下屢下嚴旨,群情莫不慨然矣。今此正言李藼之疏,雖以病乞,旣而觀其言意,則專在於一邊論啓,一邊營搆之未安,隨事進言,乃其職耳。今因其辭疏虛遞進言之臺官,殊非平心優假之道。請還收正言李藼遞差之命。答曰,勿煩,辭疏遞職,乃是規例,非如特遞之比,本院安敢直請還收乎?殊極駭異矣。
傳,前五衛將安應昌,副護軍沈樑,兵使金鏡,萬戶文緯地,鄭貴賢,權管梁繼垕·李白·鄭昌國·崔斗吉,習讀官李涵,僉使崔昌運,副司直李選,僉使金道鳴,出身丁大業·任聖尹等敍用事。萬戶金有鼎,習讀官車俊,經厯權達中等職牒還給。兵使尹大覺降資還授。
春秋館官員,以領府事諸堂上意啓曰,臣等,以本院郞廳春夏等褒貶等第磨勘事,待開門來詣,會坐本院,而檢閱申翼相,方在政院直所,稱病不來。奉敎洪萬鍾以爲,下番不來,事體所在,亦難進參。史官無一行禮者,只有兼春秋,呈送仕日單子,此前古所無之事,朝綱至此,何以爲國?今若仍行褒貶,則正中其規避之計,臣等還爲罷出,限內不得等第之意,敢啓。傳曰,上下番翰林,竝拿問定罪。
執義申命圭,掌令鄭華齊·慶㝡,持平趙聖輔·李煦,獻納金萬重,正言尹敬敎就職。
正言尹敬敎啓曰,今日臺閣,可謂難矣。欲阿諛承順,只事逢迎,則初非國家置諫官之意也。欲遇事進言,少效職責,則殿下不惟不賜允從。乃反摧折抑制,必使諫官,失其職而後已,今之處臺閣者,豈不難乎?若使剛方正直,如古之人者,處於此地,則殿下必不得厭薄至此,而今乃以如臣無似者,承之苟充,則殿下之賤惡也固矣。人雖可輕,職是諫官,言雖芻蕘,聖人可擇,則唯當視其言之可用與否。豈可以其人而遂廢其言也。況臺啓方張,而一邊營作自如,則是以臺閣爲不足有無,而所顧憚也。殿下輕視臺官,斥絶言者,欲令群下,惟其言而莫之敢違,則其流之害,將至於拒諫自用之歸,此豈國家之福乎?臣心知其非,不及救正,而同僚之疏,先已上陳,臣內負私心,外慙公議,惶愧莫措,無面可顯。當言不言,旣令上累於聖德,又令貽辱於臺閣者,莫非臣之罪也。臣之負犯,固合斥罷,而玉堂之請出,出於意外。臣實驚恠,莫知其由也。同僚之疏,累日不報,臣方悶羞之際,卽聞自上,因其疏辭,卽日遞改,臣尤勝驚懼之至。是殿下旣無自悔之意,而尙以言者爲過也。臺臣之言,不過進陳所聞,欲效補闕之責,而今乃過賜遞免,以杜言官之口。卽自是以後,人將以言爲諱,上不聞過,而國家之害,有不可勝言者矣。殿下徒知辟於親愛,而不恤公議,以威力䝱持,一至於此。若是則雖能箝制群臣,取快一時,而其在於聖人弗咈如流之道,豈可有歉乎?臣竊惜之,當初之首發此論者,臣也。前紙之連事瀆擾者,臣也。臣與同僚少無異同,而臣則不言之罪,又加一層,同僚旣遞,臣無仍冒之理,今若一遞一否。强令驅出,則臣之一身廉隅,縱不足恤,奈辱朝廷何哉?分義所在,雖不敢不祗□□皆命,而決不敢抗顔冒恥,尸居臺席,自取上下之輕賤,重爲臺閣之羞辱,請命遞斥臣職。答曰,觀此避辭,則狂言忿說,誠極可駭,予之箝制群臣,雖曰極矣。初啓,書以決不可止者,非但□□□□欲箝制君上之意也。先就箝制之地,欲言箝制之弊,反可笑也。且旣曰,心知其非云,則醉倒耶?昏倒耶,予未知其可也。身居臺□處□如此,則上之侮之亦何□□也哉?勿辭,退待物論。
執義申命圭,持平趙聖輔,李煦啓曰,無似臣等,忝叨言地,苟且噤默,已極辱臺。儻言旣發,心面俱怍,無所容身,始乃自列,冒沒之咎,到此益著。處置請出,出於意外,召牌之降,決難冒進,揆以分義,畏死違慢。都忘廉恥,黽勉趨進,而愈切悶蹙,罔知攸處矣。卽伏聞諫臣辭疏,直踏啓字云。臣等於此,不勝悚愓之至,疏中雖有不安請免之語,而原其大旨。忠君憂國,激切慷慨之意,則殿下固當優容採納,以奬風裁。□□□□以殿下之明聖,反有厭薄臺諫,拒斥讜言之擧乎?□□所謂今日臺諫,不足有無者,益可驗矣。臣竊惜之,大槪事有可言,而言者旣斥,則不言者,果可冒進乎?臣等蹤迹,元是扤捏,而難便之勢。又加一層,決不可一刻苟冒,復涗臺席,請命遞斥臣等之職。答曰,勿辭,退待物論。
獻納金萬重啓曰,無似如臣,忝居臺閣,目見君父之過擧,而旣不敢匡救。又不卽自劾,及至正論,盡出於僚席之後,始乃循例引避,有若塞責者,含默苟且,玷辱言地,亦已極矣。處置請出,實是意外,而重違召命,黽勉就職矣。卽者同僚,因辭又見遞,臣於此,不勝瞿然之至,是一事也,而同僚之抗言敢論,則旋加遞斥。臣之苟且稽避,則得保職名,其所關係,非但臣區區廉隅而已,言路之開閉,實於是判焉。豈非大可懼者歟?此無非臣之疲軟冒沒,有以啓聖上輕臺諫厭讜言之心也。臣罪至此,萬死猶輕,決不可一刻仍冒諫席。請命遞斥臣職。答曰,勿辭,退待物論。
掌令慶㝡·鄭華齊啓曰,臣等疲劣無似,忝叨言責,蔑效絲毫,徒事瀆擾,□□□□莫知所容。臣等情勢,萬分憫蹙,決不可復玷臺閣,朝者召牌之降,不敢違慢,黽勉冒出矣。卽伏聞正言李藼辭職之疏,只踏啓字而下,臣等不勝瞿然之至。藼之辭疏,繼有乞免之語,其意則實出於存臺體而慮後弊,進言之誠,有足可尙,而殿下不復優假,顯示厭薄之意。嗚呼。此豈群下所望於聖明者哉?臣等竊惜之,隨事敢言者,旣被譴去,則含默不言者,其可苟冒乎?臣等雖甚無狀,亦有一端羞愧之心,何敢一刻晏然於臺席乎?請命遞斥臣等之職。答曰,勿辭,退待物論。
政院啓曰,卽朝都承旨南龍翼,槐院褒貶進去時,目見金虎門守門將闕直,送言于院中,招致番次守門將詰問,則今日乃替直日,而渠未及入來,出番守門將,不待面看徑出,以致如此云。闕門守直,何等重事,而公然闕直?誠極痛駭,頃日纔以守門將慢不擧職之罪,請推警飭,而恬不動心,今又闕直,怠習已痼,不宜歇治。今日交番守門將,竝從重推考,何如?傳曰,竝先罷後推。
全羅監司呂聖齊上疏。啓下。
政院啓曰,諫院行公之員,就職之後,又爲引避,放榜擧動,他無進參之人,司諫李□□牌招肅拜,以爲進參之地,何如?傳曰,允。
謝恩,司諫李□□。
政院啓曰,臣等伏見正言尹敬敎批答,以狂言忿說,箝制君上,上之侮之,亦何足道等語爲敎?臣等不勝駭惑之至。國家之置臺諫,蓋欲其隨事盡言也。巽言不足喜,切言不足怒也,而抉摘其措語,以爲嚴旨摧折之資,豈聖明優容寬假之道乎?至於侮之二字,尤涉未安。昔者,文王不侮鰥寡,況可輕侮耳目之臣,自貽聖德之累乎?王言一播,所關非細,伏乞平心徐究,還收過當之言。臣等待罪近密,區區所懷,不敢不達。傳曰,勿煩,爾等所謂不侮鰥寡云者,誠甚可笑。今日之言,指其取侮之說,比而同之,予未知其可也。
傳,前參議李後山,縣監李知白,府使鄭漢驥,府尹李延年,府使李時萬·李哲·朴,牧使崔逸,郡守韓命遠,判書徐必遠,縣監吳命說·柳詩立·趙持綱,牧使姜汝㦿,都事鄭重後,郡守黃有耉,司藝李觀徵,掌令李光迪,獻納宋昌,縣監朴材,博士鄭樍·金學培,縣監李時顯,相禮呂閔齊,引儀金壽億,府使具文齊,著作李渻,副正字尹嘉績·權瑎,副正字安如石·沈極·柳尙運·鄭徵,待敎趙師錫,前縣監孟弘振,府使嚴台耉,縣監成熙胄,察訪權愈,通禮李廷機,博士李心傳,副正字成瑨,縣監閔最,縣令李海寬,縣監李以遜,郡守洪處深,牧使閔汝老,郡守李文雄,縣監鄭儋,校理洪柱國,副校理李敏敍·朴世堂,縣監魚震說,縣令李紳夏,經歷鄭勔,府使李晸,枚理金萬均,主簿李齊賢,判書李世華,正郞李英馧,縣監閔光爀·羅得聖·安時翊,郡守韓侃,縣監曺閑民,郡守羅八紀,參奉李達秀,縣監南斗長,佐郞李宇鼎·任相元,縣監沈之紀,府使呂爾亮,縣監徐必成,都事任相元,縣監南宮楀·沈益亮,郡守朴世卿,縣監魚震翼,主簿韓明生,參奉張克知,縣令柳挺輝,縣監李聖雨·宋挺濂,奉事金益華,縣監李仁碩,錦溪副守惟明,錦洲副守惟亨,錦川副守惟直,海陵副守特就,濟林副守克胤,河陽令材,西溪令烱淑,忠興令得吉,慶陽令繼胤,夏山監璋,帶陽監枝胤,綾川監仁憲,帶城監宗繼,濟陽監匡胤,濟興監枝胤,豐山監晳贇,烏城令烱淵等敍用。右尹權㱓,縣監趙綱,郡守朴靖,府使李時萬,縣監權斗樞,安平守溤,縣監趙錫耉,參奉朴泰素,郡守尹弼殷,縣監李挺等職牒還給。府使楊逸漢·柳炳然,府使李等,加資還授。
吏曹啓曰,吏曹判書有闕,政事,取稟。
院前啓,訓鍊大將李浣削奪官爵事。請令禮官,速行神德王后祔廟之禮事。請停諸公主第宅令該曹造給之命,使之各自私構,勿令撤移公廨,而使之各給空閑之地。勿令間架踰制,而使之一從大典之法事。新啓,隨事進言,乃諫臣之職分也。近以諸主第宅事,兩司爭執,公議可見,而殿下不惟不賜允兪,累下嚴旨,摧折太甚,已非聖朝之美事,而至於臺啓方張,營作不輟,此則前所未有之過擧也。正言李藼之疏,雖以病爲辭,原其本情,蓋出於累承嚴敎,不敢自安,而且其疏中所陳之言,切直可觀。殿下正宜採其言而進其人,以示嘉納之盛意,而終靳一字之批,遽爾遞斥,臣竊慨然。殿下雖以因疏遞職,昏倒爲敎,前此朝臣之以病辭職。或兼陳所懷者何限,而未曾爲此擧,而獨於藼,斥退至此。群下誰不以以言見斥,窺測聖心也哉?人主一擧措,實關四方之觀聽,其爲聖明之累爲如何哉?請加三思,還收正言李藼遞差之命。竝引嫌而退,進言之臣,因疏被遞。旣出於一時過擧,則在聖上優容之道,固有所歉,其於臺閣,有何所失。請正言尹敬敎,執義申命圭,持平趙聖輔·李煦,獻納金萬重,掌令慶㝡·鄭華齊,竝命出仕。答曰,不允。出仕事,依啓。朝報
上在昌德宮。停常參·經筵。
有政。
傳曰,大臣·備局堂上,引見。
傳曰,政事,當日爲之。
平安監司書目,道內雨澤形止事。
吏曹啓曰,本曹判書朴長遠,時在京畿衿川地,乘馹上來事,下諭,何如?傳曰,允。
修撰李選,副修撰金萬均,待敎趙師錫,牌招肅拜。
引見時,司諫李秞啓曰,具辭見上請訓鍊大將李浣削奪官爵。上曰,勿煩。請令禮官,一依典禮,速行神德王后祔廟之禮。上曰,不允。請深加睿思,亟命停罷令該曹造給之命,而使之各自私搆,勿令撤移公廨,而使之各給空閑之地。勿令間架踰制,而使之一從大典之法。上曰,不允。請加三思,還收正言李藼遞差之命。上曰,不允。領議政鄭太和曰,堤堰司當初事目,只爲修堤貯水,以爲灌漑之資而已。海澤築堰事,元不擧論,而今見全羅監司呂聖齊疏本,則有援據事目之語,臣實未知其由矣。左議政許積曰,新差堂上,不詳其當初之事目之意,題給煙軍於海澤築堰之處,不無所失,推考。上曰,推考,可也。禮曹判書金佐明曰,靖陵丁字閣,當爲重建矣。必須前期差出重建廳堂上,然後可以料理財力,趁潦止農歇,始役矣。上曰,重建廳堂上,差出,可也。許積曰,頃者果川縣監拿推事,非謂砲保價布之故也。蓋以上司分付,終不擧行。且有報狀措語甚不遜之罪,而其原情中,全沒此一款,只擧砲保價布畢納之事,終得幸免,而當初果川監色之推捉,在於二月初,及至三月。始以溫泉擧動時多事爲辭,終不起送,至發不遜之語,事極可駭,不可以其幸免之故,置之,似當罷職,以懲其罪矣。且諸上司下人,例多操弄受賂之弊,故非不痛禁,而訓鍊都監監色吏,亦有受賕於果川監色之事。故臣受由下鄕時,使之捉囚矣。今則今已啓下移刑曹,不可不別樣重治,以懲他人矣。上曰,軍務衙門號令,異於他司,必令急速擧行,其意有在,平常之時,若不急速擧行,則緩急之際,何以號令?其元情中,全沒實狀,尤爲巧詐,更爲拿問處之。朝報
引見時,禮曹判書金佐明所啓,南漢火器鑄成,自二月始役,今至五朔,所入軍匠料布,自守禦廳料理以給矣。今則所儲垂乏,遠道匠人,畢役放送之時,必當題給賞布料米,則以廣州所在宣惠廳儲置米,限四五十石會減,而餘丁,木五同亦爲題給,何如?上曰,依爲之。備局謄錄
引見時,禮曹判書金佐明所啓,頃日沈若潢上言,不得回啓之意,已自政院回啓矣。上言中,擧論其時監司趙啓遠,卽臣妻同姓三寸叔母夫也,法應相避,請遞臣判義禁,何如?上曰,令佐貳之官,回啓,可也。又所啓,崔元泰,乃年少可用之武人,以科場失犯,定配於平丘驛閑漫之地,移配南漢,則可以使用於緩急,而罪人移配,事體重大,下詢大臣而處之,何如?領議政鄭太和曰,平丘驛,卽山城至近處也。移配,似當矣。上曰,武士移配山城,意非偶然。依爲之。禁府謄錄
上在昌德宮。停常參·經筵。
謝恩,鴻山縣監崔命世。
左承旨宋時喆三度呈辭,遞差。
副提學李端相辭上疏,入啓。
藥房啓曰,伏未審夜來,聖體,若何?昨於調攝之中,引接臣僚,酬酢移時,不瑕有添傷之患乎?臣等終宵憂慮,敢來問安。答曰,知道。別無加減矣。
同副承旨金澄上疏。大槪,冒萬死敢陳烏鳥之情,冀遂便養之願事。入啓。
兵曹判書洪重普上疏。大槪,更陳危迫之懇,乞遞職名事。入啓。
兵曹啓曰,平安兵司李汝發遷轉,其代,依近例令備局議薦,何如?傳曰,允。
禮曹啓曰,卽伏承聖敎,退考五禮儀。王世子酌獻文宣王廟及入學儀,則王世子出還宮時,則具翼善冠袞龍袍,酌獻及入學時,則以學生服行禮,磨鍊矣,敢啓。傳曰,知道。
禁府啓目,粘連全羅監司呂聖齊上疏云云,因羅民人等狀堤堰司背關內,依事目,調發役軍,極農前完役事到付。使本州牧使摘奸牒報,則非但邑民蒙利,隣近流民,亦頗來接,而役夫不滿三四千,則似難成樣云。以本邑民人蒙利之地,本邑之民,同力董役,可也。容入役軍,參酌題給,使其同事之人,合力修築之意題送,曾不料修築之役,至入五千名之多。取考堤堰司背關草,則令本官親自摘奸,果是蒙利之處,依事目,調發役軍,極農前完役宜當,以此意各別知委施行。堤堰司則以築堰處,役夫題給,啓下事目,循例行文,監司呂聖齊,以題給役夫,俱是事目啓下之事,不知大同設行之處。擅調煙軍之爲禁條,如是分付於該邑,羅州牧所報內。旣曰役夫,若不滿三四千,難以成樣云,則所定者名數,或報於宣惠廳入啓,或自爲啓聞後題給,在所當然,不此之爲。泛以容入役軍參酌題給之意題送,到今乃以不料修築之役,至入五千名之多爲辭,殊極不當。監司呂聖齊,亦難免其罪,依榻前下敎,拿問處置,何如?啓依允。
院前啓,訓鍊大將李浣削奪官爵事。請令禮官,速行神德王后祔廟之禮事。諸公主第宅,亟令停罷令該曹造給之命,而使之各自私搆,勿令撤移公廨,而使之各給空閑之地,勿令間架踰制,而使之一從大典之法事。請加三思,還收正言李藼遞差之命。答曰,不允。
吏曹啓曰,承旨有闕,政事,取稟。傳曰,明日爲之。
忠淸兵使申汝哲,忠淸水使遞來。朝報
上在昌德宮。停常參·經筵。
下直,河縣監朴重輝。
謝恩,刑曹佐郞李碩蕃,長興直長金聲久。
訓鍊都監啓曰,都監郞廳及將官等,今己酉春夏等褒貶,當爲等第,而大將在外,限內不得磨勘之意,敢啓。傳曰,知道。
禮曹啓曰,今五月十六日召對時,因左參贊宋浚吉所啓,王世子冠禮,以春夏之節定行,而似爲合當事,在外大臣處,收議以啓事,傳敎矣。議于在外大臣,則左議政許積以爲,臣於頃日入侍前席之時,伏聞儒臣,請行王世子冠禮於春夏之節,其意蓋以秋冬屬陰,莫重之禮,不當行於屬陰之月也。言有所據,意非偶然,臣亦宜無異辭於其間,而及其下詢之際,略陳春宮,自經前秋重症之後,餘熱猶存,眞元未復,冒盛熱行大禮,則區區過慮,有難勝言者。故敢以有難强行於暑月之意,有所陳達,仰惟聖明,亦必記念矣。臣之過慮,如前無異,則到今無容別議,而若曰必不可行於秋後,則遲待明春,亦或一道。至於入學之禮,惟當酌量事勢而行之,不必拘於春秋,賤見如此。伏惟上裁。行判中樞府事宋時烈,病不及議,在外大臣之意如此,伏惟上裁。傳曰,入學則行於今秋,冠禮則行於明春,可也。
禮曹啓曰,每月朔望,宗廟展謁,稟旨擧行事,已爲定奪矣。今月十五日宗廟展謁,何以爲之?敢稟。傳曰,姑待日氣稍涼,更稟擧行。
兵曹啓曰,本曹春夏等褒貶,當爲磨勘,而判書洪重普,身病未出仕,限內不得爲之之意,敢啓。傳曰,知道。
忠勳府啓曰,今春夏等褒貶,當爲等第,而有司堂上益陽君臣張善瀓,病未行公,限內不得爲之之意,敢啓。傳曰,知道。
吏曹啓曰,新除授高山察訪柳晉昌,呈狀于本曹曰,矣身祖母今年八十九歲,矣身以承重孫,永感之後,代供菽水,而祖母宿疾沈痼,日漸危劇,奄奄氣息,朝夕難保,不忍遠赴任所,斯速入啓處置云。卿柳晉昌老親之年,至迫九十,則遠赴關外之任,情理果爲切迫。在前李溟翼除授□任,亦以有老親特許改差,則似當一體施行,高山察訪柳晉昌,改差,何如?傳曰,允。
吏曹啓曰,本曹今春夏等褒貶,當爲磨勘,而判書朴長遠在外,參判未差,堂上不齊,限內不得爲之之意,敢啓。傳曰,知道。
宗親府郞廳,以有司堂上意啓曰,本府今春夏等褒貶,當爲等第,而有司堂上三員內,□善君臣徽,檜原君臣倫,皆有服制。福寧君臣栯,亦有身病,限內不得爲之之意,敢啓。傳曰,知道。
戶曹啓曰,本曹郞廳及所屬各司今春夏等褒貶,當爲等第,而判書臣閔鼎重,病未行公。限內不得爲之之意,敢啓。傳曰,知道。
宣惠廳啓曰,本廳去戊申年春夏秋冬兩等褒貶,緣臣等有故,未及磨勘矣。今此己酉春夏等褒貶磨勘時,竝爲等第以入之意,敢啓。傳曰,知道。
政院啓曰,前全羅監司呂聖齊拿來事,允下矣。依例新監司交代後,拿來之意,敢啓。傳曰,知道。
禮曹啓曰,王世子入學吉日,推擇以入事,命下矣。入學吉日,自八月望後,九月晦日推擇,別單書入之意,敢啓。傳曰,以二十四日爲之。
禮曹啓曰,以義禁府啓辭,令該曹更爲稟處事,命下矣。今此洪浚之事,雖有其子稱冤之端,年月已久,世無目擊之人,故不能斷定其虛實是非,曾於覆啓中,以然否取舍等語措辭矣。伏承聖敎於榻前,此是其子爲父伸冤之事,措語不當乃爾。且仍諫官所啓,又有更考文書之敎,故臣佐明,昨坐禁府,遍考謄錄,書出參疏人姓名,則洪曄之名,只書於生進交榜疏座目中,他無現出處。以此觀之,則洪浚獨疏之說,又歸不實矣。朝家之所考據,只在官上文書,而禁府所在謄錄,如斯而止,似當許其伸理,上裁,何如?傳曰,依啓。
答兵曹判書洪重普疏曰,省疏具悉。卿其安心勿辭,從速察職。
答戶曹判書閔鼎重疏曰,省疏具悉。予已知之,卿其勿辭察職。
同副承旨金澄□疏,下該曹。
司諫院啓曰,具辭見上請令禮官,一依典禮,速行神德王后祔廟之禮。請深加睿思,亟命停罷令該曹造給之命,而使之各自私搆。勿令撤移公廨,而使之各給空閑之地,勿令間架踰制,而使之一從大典之法。請加三思,還收正言李藼遞差之命。前啓知訓鍊大將李浣削奪官爵事,停啓。答曰,不允。朝報
上在昌德宮。停常參·經筵。
藥房都提〈調〉臣許積,提調金佐明,副提調南龍翼啓曰,伏未審數日來,聖體調攝,若何?核患及痰滯之症,時無差減之效乎?臣等不任憂慮,敢來問安。答曰,知道。症候已言于醫官矣。
金宇亨,以都摠府言啓曰,副摠管權大運,義禁府坐起,進去晝仕,請出標信。傳曰,知道。
有政。吏批,判書朴長遠在外,參判未差,參議洪萬容進,左承旨金萬基進。兵批,兼判書洪重普上疏,參判尹鏶病,參知金宇亨進,右副承旨吳始壽進。
吏批啓曰,判書朴長遠在外,參判未差,小臣獨政未安,何以爲之?敢稟。傳曰,只出緊任。
以金宇亨爲承旨,李瑞雨爲高山察訪,朴世柱爲德山縣監,姜栢年爲工曹參判,李汝發爲韓興君,李碩蕃爲兼春秋,趙師錫爲奉敎,宋時喆·李澖·尹天賚爲副護軍,丁昌燾爲副司直,成釴爲平安兵使。
吳始壽啓曰,以訓鍊大將李浣罷職傳旨,傳曰,當以罷職命下日臺啓措語,捧傳旨,而何如是捧入耶事,傳敎矣。本院捧傳旨之規,以臺諫所啓捧入,自是流來舊例,故依此書入矣。下敎如此,以罷職命下日臺啓措語,改書以入乎?敢稟。傳曰,依爲之。
南龍翼,以吏曹言啓曰,新除授豐德府使元萬春,呈狀于本曹曰,以下直事,連日奔走,所騎馬,驚倒於石橋之側,身墜馬下,幾乎氣絶。幸得復甦,而右脚傷撲,脛節違骨,轉仄須人,鍼藥無效,數月之內,決難赴任,斯速入啓處置云。畿甸便近之邑,元非厭避之地,而呈狀至於累次,所傷實非尋常。當此農節,本府曠官之弊,亦不可不慮,循例改差,有關後弊。豐德府使元萬春,罷黜,何如?傳曰,允。
吳始壽,以御營廳言啓曰,廣州居幼學石善慶上言,啓下本廳,而限內無現身之事,不得回啓之意,敢稟。傳曰,知道。
金澄,以禮曹言啓曰,褒貶文書,非不十分致謹,緣本曹所屬各司煩多。且過於謹嚴,孝陵參奉一員,未及等第,終不覺察,不勝惶恐,不可因臣等失誤,終闕其等第。故更爲磨勘以入之意,敢啓。傳曰,知道。
掌令慶㝡啓曰,具辭見上請深加睿思,無復留難,亟令禮官,議定貞陵祔廟之禮。請加三思,亟寢主第營給之命,各令私搆,一遵定制。答曰,不允。
司諫李秞啓曰,見辭見上請令禮官,一依典禮,速行神德王后祔廟之典。請深加睿思,亟命停罷令該曹造給之命,而各自私搆,勿令撤移公廨,而使之各給空閑之地。勿令間架踰制,而使之一從大典之法。請還收正言李藼遞差之命。答曰,不允。
持平趙聖輔啓曰,往年冬至使臣等,奉命出彊,不自謹飭,大失儀度,重貽羞辱,前後所爲,俱極可駭。其在事體,不可置之,故頃者臣與同僚,相議擧劾矣。今日掌令慶㝡,欲爲停論,再度送人問臣,臣以不可遽停之意答之,而不復更問,終至勤停,臣誠怪訝,莫知其故。臺閣體例,所見相左,不欲苟同,則自有處之之道,何乃乘臣在告,汲汲如是耶?此無非臣疲劣見輕,不能有無之致,而乖臺體啓後弊,亦自臣始,則臣何敢冒恥苟居,以辱臺席乎?請命遞斥臣職。答曰,勿辭。
吳始壽啓曰,持平趙聖輔,再啓煩瀆,退待物論矣。傳曰,知道。
兵批啓曰,新除授平安兵使成釴,時無加資之命,何以爲之?敢稟。傳曰,依例加資。燼餘
上在昌德宮。停常參·經筵。
巳時午時,日暈。五更,有霧氣。
金宇亨,以御營廳言啓曰,本廳敎鍊官金萬運,前後監造軍器之數,書啓草記中,木綿甲胄一千部之一字,誤以二字書入,今始覺悟。臣等難免不察之失,極爲惶恐矣。草記還下,改付標以入,何如?傳曰,改書以入。
閔點,以吏曹言啓曰,承旨金澄乞郡上疏,及黃海·原襄·京畿等道上數字缺啓下臣曹,當爲回啓,而事係恩典重事,臣不敢爲回啓,待判書出仕後,覆啓之意,敢啓。傳曰,知道。
掌令慶㝡啓曰,往年冬至使臣等請罷之論,自是相規之意,累日論列,亦足以正其失矣。至於力爭不已,實涉過重,臣欲爲停啓,而同僚皆在呈告中,不得循發。問以書札,問于諸僚,諸僚皆答以當停,而持平趙聖輔,果有持難之意。且有今方在告,不敢可否。惟望商量善處之語,臣相議往復之際,自致稽遲,不及待其回報,仍爲停啓。此則臣之處事,不能周詳處也。今見其避辭,至以乘其在告,汲汲勤停,乖臺體啓後弊爲言,臣不勝瞿然之至。此論停否,有何關係,而必欲乘同僚在告之時,爲汲汲勤停之計耶?無非臣,平日不能見信於僚友之致,自訟之不暇,其敢咎人乎?緣臣做錯,致令同僚,起鬧於無事之中,臣何敢一刻苟冒乎?昨緣日暮,今始來避,所失尤大,請命遞斥臣職。答曰,勿辭。
金萬基啓曰,掌令慶㝡,再啓煩瀆,退待物論矣。傳曰,知道。
執義申命圭啓曰,往年冬至使臣等事,臣與持平趙聖輔之所論也。其事果有做錯,事理相規,在所不已,而亦不過造次間率爾之失。原其本情,非可深罪,一旬論執,公議且行,臣意則以爲,不必持久。且聞外議皆以爲,不宜太過,故臣曾對聖輔,屢及宜停之語,而厥後多官,皆在引告,未卽更議矣。昨日掌令臣慶㝡,以私書,問臣以停否之意,臣悉擧意見而答之。但云商議於同僚,善爲之矣。終乃以此起鬧,而不待歸一,率意輕停,固違規例,屢度相議,若是堅執,無已甚乎?欲使此論,終至閱月經年耶?臣未知其得當也。若爲之遽爲停論,乖臺體啓後弊,則致令如此之失,實在臣身。且在呈告之中,私書答問,亦虧臺體,以此以彼,臣何敢一刻更冒乎?請命遞斥臣職。答曰,勿辭,退待物論。
掌令鄭華齊啓曰,冬至三使臣,初不無妄動之失,請罷之論,出於相規,而論列已久,則亦非曠日相持之事。故曾於同僚之私問,以宜停之意,略相酬酢矣。伏見持平趙聖輔引避之辭,則以不可遽停爲言而停論,同僚又引咎自列。臣於近日,連在呈告中,簡通之來,雖不敢開見,旣以一向爭執爲過,而以不可不停,語及停論之同僚,則臣何敢晏然仍冒乎?請命遞斥臣職。答曰,勿辭。
持平李煦啓曰,近緣賤疾,呈告在家矣,昨日掌令慶㝡,以往年冬至使臣等停啓之意,書問於臣。臣意亦以爲論列已久,不必一向爭執,故果以停論宜當,答送矣。伏見持平趙聖輔避辭,攻斥停論之人,措語極峻。臣旣可否於其間,則率爾停啓之失,臣亦難免,何敢晏然於臺席乎?請命遞斥臣職。答曰,勿辭。
金宇亨啓曰,執義申命圭,掌令鄭華齊,持平李煦,再啓煩瀆,退待物論矣。傳曰,知道。
竝引避而退,停論之際,旣示持難,則責有所歸,有何可避?送書相議,不待回報,而遽爾停論,殊欠周詳,論議之際,人各有見,則私相問答,亦自有例。請持平趙聖輔,執義申命圭,掌令鄭華齊,持平李煦出仕,掌令慶㝡遞差。
司諫李秞啓曰,具辭見上請令禮官,一依典禮,速行神德王后祔廟之典。請深加睿思,亟命停罷令該曹造給之命,而使之各自私搆,勿令撤移公廨,而使立各給空閑之地,勿令間架踰制,而使之一從大典之法。請還收正言李藼遞差之命。答曰,不允。處置事,依啓。
金宇亨啓曰,臺諫出仕事,命下矣。今已夜深,明日待開門命招之意,敢啓。傳曰,知道。燼餘
上在昌德宮。停常參·經筵。
下直,載寧郡守羅萬葉,平昌郡守金楀。
自昧爽至卯時,有霧氣。
藥房都提調許積,副提調南龍翼啓曰,霖雨初晴,沈霧四塞。伏未審此時,聖體調攝,若何?核患及痰滯之症,一樣不減乎?臣等無任憂慮,敢來問安。答曰,知道。與再昨無異矣。
金萬基啓曰,假注書李日井,七十歲偏母,自再昨重患暑疾,卽聞其症勢加劇,倉黃出去,勢難强令察任。李日井改差,他假注書,差出,何如?傳曰,允。
假注書柳尙運。
持平李煦啓曰,臣之不可晏然之狀,略陳於昨日避辭中,而處置請出,出於意外,臣誠狼狽,若無所容。重發之論,相議遽停,則厥失惟均,立落宜同,而一遞一否。曾所不料,臣雖獨免,能不有恥。召牌之下,黽勉趨詣,而揆以臺體,決難苟冒。請命遞斥臣職。答曰,勿辭。
金宇亨啓曰,持平李煦,再啓煩瀆,退待物〈論〉矣。傳曰,知道。
持平趙聖輔啓曰,臣以疲劣無似,忝冒言地,妄有所論列,而再昨同僚。不待臣之回報,徑先停啓,其在事體,實涉未安,故不得不引避矣。伏見執義臣申命圭避辭,則以無乃已甚,閱月經年,臣未知其得當等語,深加譏斥。臣之見輕,到此益著,誠難抗顔冒居,而卽者持平臣李煦,又以前事,引嫌退待,尤不可一刻晏然。請命遞斥臣職。答曰,勿辭。
金宇亨啓曰,持平趙聖輔,再啓煩瀆,退待物論矣。傳曰,知道。
掌令鄭華齊啓曰,臣於停啓之議,有所與聞,處置立落,不宜異同,而請出,出於意外。臣誠未知其故,前掌令臣慶㝡之避,雖以體例之失,而其事則停啓也。停啓臺官,旣以見遞,則備陳己見,以停爲宜者,其可以獨免乎?一遞一否,斷無是理,而其在臺體,亦甚苟且。同僚旣以此引避,臣何敢晏然仍冒乎?臣忝據憲官,今已兩月,絲毫無補,日事瀆擾,臣罪尤大,請命遞斥臣職。答曰,勿辭。
金宇亨啓曰,掌令鄭華齊,再啓煩瀆,退待物論矣。傳曰,知道。
執義申命圭啓曰,如臣無似,忝叨言地,涓塵蔑效,日事瀆擾,臣罪萬死。卽者同僚,以處置立落有異,相繼自列,則同議之人,猶不可晏然,況昨日避辭,以曠日持久?不宜已甚之語,略宣己意,而持平臣趙聖輔引避之文,又以此爲主,臣則雖不知非,而揆以臺體,不可自是仍冒。請命遞斥臣職。答曰,勿辭。
金宇亨啓曰,執義申命圭,再啓煩瀆,退待物論矣。傳曰,知道。
獻納金萬重啓曰,疲劣如臣,忝居臺閣,罪戾旣深,疾病且重。呈單見阻,方在縮伏之中矣。卽者兩日引避,臣當處置,而本院方請還收正言李藼遞差之命,臣與李藼,初以一事,或疏或避,藼遞臣否。此臣所以不敢抗顔言地者,今不可晏然隨參於還收之啓,有若元不干涉者。亦不可捨前啓,而只爲處置,臣之狼狽,到此尤甚,切難一刻仍冒,請命遞斥臣職。答曰,勿辭。
金澄啓曰,獻納金萬重,再啓煩瀆,退待物論矣。傳曰,知道。
金宇亨啓曰,大司憲尹文擧,在外,執義申命圭,掌令鄭華齊,持平李煦·趙聖輔,避嫌退待。掌令一員未差,今日以監察茶時之意,敢啓。傳曰,知道。
答刑曹判書鄭知和疏曰,省疏具悉。卿其勿辭,調理察職。
答戶曹判書閔鼎重疏曰,省疏具悉。卿其勿辭察職。
答副提學李端相疏曰,省疏具悉。爾其勿辭,調理察職。
司諫李秞啓曰,憲府多官,以處置立落有異,相繼引避。臣於此,不勝瞿然之至。槪臣意以爲掌令慶㝡,則以城上所,先自書問於同僚,旣知其持難之意,而再問之後,不待歸一,徑先停啓,率爾之失,在所難免,故不得不請遞。至於執義申命圭,掌令鄭華齊,持平李煦,則各以所見,相與問答而己。與掌令慶㝡事有不同,故竝請出仕矣。今以一遞一否,竝落不同,引避,而至以其在臺體,亦甚苟且爲言。臣之處置,乖當之失,著矣,何可晏然仍冒乎?請命遞斥臣職。答曰,勿辭,退待物論。
吏曹啓曰,臺諫有闕,政事,取稟。
答吏曹判書朴長遠疏曰,省疏具悉卿懇。卿其安心勿辭,從速入來察職。燼餘
上在昌德宮。停常參·經筵。
午時未時,日暈。
金澄啓曰,大司憲尹文擧,在外,執義申命圭,掌令鄭華齊,持平趙聖輔·李煦,避嫌退待。掌令一員未差,今日監察茶時之意,敢啓。傳曰,知道。
傳于金澄曰,政事,明日爲之。
弘文館校理李奎㱓,副修撰尹深等箚子。大槪,請獻納金萬重出仕。持平李煦·趙聖輔,掌令鄭華齊,執義申命圭,司諫李秞遞差。答曰,依啓。燼餘
上在昌德宮。停常參·經筵。
有政。
吏批,判書朴長遠在外,參判未差,參議洪萬容進,都承旨南龍翼進。兵批,判書洪重普上疏,參判尹鏶病,參議尹飛卿進,參知未差,左副承旨金宇亨進。
吏批啓曰,判書在外,參判未差,小臣獨政未安,何以爲之?敢稟。傳曰,只出緊任。
藥房都提調許積,提調金佐明,副提調南龍翼啓曰,雲陰不解,日氣沈鬱,伏未審此時,聖體調攝,若何?核患及痰滯之症,一樣不減乎?臣等區區憂慮,敢來問安。答曰,知道。症候已言于醫官矣。
吏批,以南二星爲執義,朴增輝爲司諫,宋昌爲掌令,李觀徵爲掌令,申晸爲持平,任相元爲持平,魚震翼爲正言,李堥爲豐德府使,黃道爲甑山縣令,尹□□爲軍器判官,李翊爲參知,李循先爲兼春秋,南龍翼兼春秋館修撰官,還下批。
兵批,申命圭·李秞·慶㝡·鄭華齊爲副護軍,趙聖輔·李煦爲副司直,尹敬敎爲副司果,鄭□爲豐川監牧官。
金宇亨,以兵曹言啓曰,今六月二十日,武臣賓廳講書日次,而政事相値,不得爲之之意,敢啓。傳曰,知道。
夜四更五更,有霧氣。燼餘
上在昌德宮。停常參·經筵。
下直,昌城府使任翊夏。
自昧爽至辰時,有霧氣。
金宇亨啓曰,大司憲尹文擧,掌令宋昌在外,執義南二星,掌令李觀徵,持平申晸·任相元未肅拜,今日以監察茶時之意,敢啓。傳曰,知道。
又以都摠府言啓曰,今日入直軍士中日習射,請出標信。傳曰,知道。
傳于金宇亨曰,今下弓矢,昌城府使任翊夏處賜給。
金宇亨,以備邊司言啓曰,廣州新府尹沈之溟,頃日引前嫌,呈狀請遞。本司,以本府異於他邑,不可遞免,斯速赴任之意,論題之後,仍令該曹催促,則又以廉恥爲言,費辭呈狀,無意肅謝。雖有不自安之情勢,本司之薦擬差除,亦非偶然,而徒循一己之私,不顧事體之重,殊甚未便。沈之溟,姑先推考。使之從速赴任,何如?傳曰,允。
謝恩,司諫朴增輝,護軍尹天賚,軍器判官尹何兼春秋李循先。
司諫朴增輝啓曰,頃忝監試覆試之官,以入啓榜目誤書不察之故,方在推勘。不可一刻仍冒,請命遞斥臣職。答曰,勿辭。
以司諫朴增輝避嫌,傳于金宇亨曰,推考蕩滌。
政院啓曰,傳曰,監司拿推罷職,交代發送,曾有定日矣。今者全羅監司呂聖齊,拿命之下已久,而尙無上來之期。新除授廣州府尹,亦無謝恩下直之擧,而政院何無取稟之事耶事,傳敎矣。曾在甲辰年,有拿推代三日,罷職代五六日內,發送之敎,而今此廣州新府尹沈之溟,累次呈狀于備局,必欲啓遞尙今遲延,備局今方催促云。故本院未及取稟矣,聖敎如此,不勝惶恐。廣州府尹沈之溟,請推考。明日內使之肅謝,仍爲下直。以爲全羅新監司,斯速赴任之地,何如?傳曰,允。
金宇亨,以備邊司言啓曰,本司堂上有故,參坐之員甚少,臣等欲爲開坐,而還止者數矣,事體苟簡。兵曹判書洪重普,呈告引入,今過兩旬。工曹判書吳挺一,還差堂上之後,一不來參,俱涉未便。且漢城府,元是詞訟之地,今當戶籍之日,判尹趙珩,不爲行公,殆至兩朔,而今無可引之嫌。竝牌招察任,何如?傳曰,允。
兼兵曹判書洪重普疏曰,伏以臣之所患,決無供職之勢,而瀝血籲呼,未蒙天日之下燭。其在分義,不敢一向瀆擾,而徊徨累日,不知所出。自數日前,暑濕所傷,諸症轉劇,而泄瀉最苦,晝夜不止。飮啖都廢,委身床席,此則太醫諸官之所共目覩而深慮者,千萬意外,召牌遽降。强力欲起,昏瞀還倒,咫尺天門,終不得祗赴之,負犯,至此極矣。伏乞聖慈,亟罷臣職名,仍治臣逋慢之罪,不勝幸甚。臣無任屛營祈懇之至,謹昧死以聞。答曰,省疏具悉。本兵之任,不可久曠,卿其勿辭,從速察職。燼餘
上在昌德宮。停常參·經筵。
藥房都提調許積,提調金佐明,副提調南龍翼啓曰,陰雨不止,日氣沈鬱,伏未審此時,聖體調攝,若何?核患及痰滯之症,一樣不減乎?臣等區區憂慮,敢來問安。答曰,知道。入診爲之。
金宇亨啓曰,訓鍊中軍金鏡命召,來納大將柳赫然□牌召傳授之意,敢啓。傳曰,知道。
傳于閔點曰,慶尙監司閔蓍重,廣州府尹沈之溟,入診後引見。
入診時,上曰,訓局曠務已久,李汝發,上來未易,柳赫然,移授訓鍊大將,李汝發,移授御營大將,而御營事則李汝發上來間,使柳赫然兼察,可也。南龍翼啓曰,憲府現存之官四人,而今日皆不出肅。連日以監察茶時,事極苟簡。執義南二星,掌令李觀徵,持平申晸·任相元,竝卽牌招肅拜,何如?上曰,允。
謝恩,執義南二星,掌令李觀徵,持平申晸·任相元。
金萬基,以戶曹言啓曰,卽見安民倉監捧郞廳馳報,則昌寧·固城·玄風·羅州·樂安·茂長·宜寧·密陽等十邑稅船,亦皆數字缺來泊於元山島云。當該監官·色吏·沙工等,爲先囚禁後,依事目處置。守令之過限發送者,亦爲査覈啓聞之意,行會慶尙·全羅·忠淸三道監司處,何如?傳曰,允。
執義南二星啓曰,向日筵中,自上下詢諸公主第宅之事,臣以玉堂入侍,亦有所仰對,而言辭訥拙,指意未暢。終不能據法而爭執,物議之斥,臣實自取,方切憫蹙之際,又叨言責之任,而本府方以第宅事爭執,臣於此,竢罪之不暇。又何敢晏然聯名,有所論列於其間乎?召牌之下,不得不趨詣肅謝,而臣之情勢,決難一刻冒處於臺席。請命遞斥臣職。答曰,勿辭。
金宇亨啓曰,大司憲尹文擧,掌令宋昌在外,執義南二星,掌令李觀徵,持平申晸·任相元未肅拜。今日以監察茶時之意,敢啓。傳曰,知道。
掌令李觀徵,持平申晸啓曰,具辭見上請深加睿思,無復留難,亟令禮官,議定貞陵祔廟之禮。請加三思,亟寢主第營給之命,各令私搆,一遵定制。新除授掌令宋昌,時在全羅道全州地,請斯速乘馹上來事下諭。執義南二星,引嫌而退,入侍之日,旣不據法以爭,則到今參論,其勢難便。請執義南二星遞差。
金澄啓曰,執義南二星,再啓煩瀆,退待物論矣。傳曰,知道。
答府曰,不允。下諭事,遞差事,依啓。燼餘
藥房入診時,左議政許積啓曰,監司挈眷事,諸大臣,皆以爲宜當,而臣獨持難矣。今聞群議,皆以臣言爲不然,臣何敢自以爲是乎?依前定奪,使之挈眷,可矣,而但若與前日全州之爲,則其弊亦多。蓋監司若兼本邑,則一府之事,皆屬營門,至於本邑六房吏,皆爲待令於監司,而判官則不得下手,豈非弊之大者乎?今後則監司,雖兼本邑,邑中凡事,悉委判官,無所干涉,下吏亦定一二名,待候於營門,其餘則皆屬本邑。且其支供,則監司與衙供兩床,自本邑進排,此外凡事,切勿責辦,則事甚便好。但嶺南則元有營奴婢,而全州·公州則本無營奴婢。此則以本府奴婢,量宜分屬於營門,且其事目,令各其監司酌量事勢,條列啓聞,則必無自奉豐厚之弊矣。上曰,依爲之。而慶尙·全羅·忠淸三道監司,則皆兼本邑,挈眷限二周年。京畿·原襄·黃海三道,則除挈眷,以一周年爲限,可也。備局謄錄
上在昌德宮。停常參·經筵。
藥房都提調許積,提調金佐明,副提調南龍翼啓曰,伏未審夜來,聖體調攝,若何?臣等昨日,仰瞻玉色,伏聞下敎。核患比前,雖似稍減,快復未易,足部濕瘡,久不完合。且有膈間牽疼之症,而引接酬酢,至過亭午,恐有添傷之患。臣等終宵憂慮,敢來問安。答曰,知道。與昨無異矣。
答玉堂箚曰,省箚具悉。進誡之意,予用嘉尙矣。
金萬基啓曰,右副承旨吳始壽,頃日牌招不進,而聞其有實病,不卽更爲牌招矣。調治累日,已得差復云,而今日亦不仕進,其在事體,殊甚未安,更卽牌招察任,何如?傳曰,允。
金澄啓曰,臣承命往諭于領中樞府事李景奭,則以爲,千萬意外,近侍來臨,傳宣聖敎,臣不勝惶恐感激之至。卽當趨入城內,而臣之出來是處,蓋有所以,臣嘗以士夫奪入閭家不當之意,仰達矣。五六日前,孫女家有疑疾,外孫兒率來置家間,又有可疑之疾,他無可歸處,不得已來寓東湖空廨。今承聖敎,事勢如此,姑此稍遲,亦不敢直爲陳疏。尤不任惶悚隕越云矣,敢啓。傳曰,知道。
金宇亨啓曰,以義禁府羅州牧使朴贄照律公事,傳曰,此是當律耶?問于本府律官以啓事,命下矣。問于律官,則以爲,軍政條,有擅用官軍者,不待上司回報,擅發軍馬者及所屬擅發與者,各杖一百,罷職,發遠之充軍之文。私役部民夫匠條,有有司官,私役部民者,一名笞四十,每五名加一等,罪至杖八十之文。公候私役官軍條,有公候非捧特旨,不得私自呼喚,各率軍官軍人,前去役使者,初犯再犯,免罪付過之文,而今此羅州牧使朴贄,因堤堰使背關,本道監司,粘付官文,調發役軍,則與擅調官軍,私役部民,公候私役官軍,有異。此等三條,實非當律之律。一字缺禁府以比律制書有違,照入云矣,敢啓。傳曰,知道。
吳始壽啓曰,吏曹郞廳來言,臺諫有闕,政事,何以爲之?取稟。
吳始壽啓曰,兵曹判書洪重普,身病未出仕,參判尹鏶,連日呈單,本院不捧,參知李翊,未肅拜,而參議尹飛卿,方爲入直矣,卽遭其外四寸之喪,而無他替直之員,依參知差出事草記來呈,事甚苟簡,故不爲捧入,而參判尹鏶,參知李翊,竝爲牌招,使之推移入直,何如?傳曰,允。
傳曰,兵曹判書,久不行公,必多曠廢之事。昨者備局,啓請牌招,而亦不來詣,事體未安。判書洪重普,卽爲牌招,使之行公,
金澄,以靖陵重建廳言啓曰,本陵丁字閣重建之役,姑待差歇潦霽,當爲始役,而所入材瓦雜物,不可不豫爲措備。臣栢年,臣斗卿,今日會同,依獻陵丁字閣重建時例,別單書入,而臣等,與監役官,帶率事知工匠等,爲先進去奉審之意,敢啓。傳曰,知道。
又以弘文館言啓曰,本館方有議諡之事,而僚員不備,莫重易名之典。臣等所見孤陋,似難容易議定。上下番闕員,後政,勿論相避·外任,竝爲擬望差出,牌招肅拜,使之同參,何如?傳曰,允。
掌令李觀徵,持平申晸啓曰,具辭見上請深加睿思,無復留難,亟命禮官,議定貞陵祔廟之禮。請加三思,亟寢主第營給之命,各令私搆一遵定制。答曰,不允。
自未時至酉時,日暈。夜□更,月暈。有霧氣。
吏曹判書朴長遠疏曰,伏以臣病伏窮村,忽聞新命,繼承恩召,驚感惶宦,敢陳血懇。冀蒙矜許,而伏奉京畿監司,傳諭聖批,使之安心勿辭,從速入來察職,臣荐承溫諭,尤切兢惶感泣而已。臣之心不自安,夫豈徒哉?臣累忝此任,動輒僨敗,名器之辱,實由臣身,到今復入,非但物議之不愜,臣亦何顔,對其吏隷乎?進退狼狽,情勢卼臲,不待自言而委也。凡在聽聞,孰有以臣爲可以寸進於此任乎?不然而猶且不念分義,不顧事體,一向强聒。請事蘄免,則天地鬼神,昭布森列,臣豈敢萌此意念,而自陷於不測之誅哉?況臣前旣控免西批職名,區區情悃,庶幾天鑒之下燭。今於新命之下,少或改道而冒出,則昔人所謂有龍斷無復廉恥者,殆近之矣。在臣慙恧,雖不暇言,聖明,將以何名義,而處臣於銓量人物之地乎?臣之進退,於是決難矣。數字缺過限都目迫頭,以臣之故,奄延時月。臣罪固所自甘數字缺事乎,俯伏震怖,言不知裁?伏願聖慈,諒臣哀籲,速賜指揮,亟鐫臣新授職名,千萬幸甚。臣無任惶戰祈懇之至,謹昧死以聞。答曰,省疏具悉。卿其勿辭,從速入來察職。
大司諫張善瀓疏曰,伏以臣有萬分難安之勢,無一分可進之路,形迹狼狽,一味恧縮。再疏陳情,未蒙矜許,三告請急,又靳兪音,臣誠憫蹙,益復罔措。夫人臣立朝,所當砥礪者,名義也。一隳則不立,臣所遭,雖非自作,然如使臣平居律已簡重,雖親戚之際,恩義竝存,肅然有不敢干以私之分,則尙安有如此慮外之事乎?緣臣庸賤,持身無狀,致人詐冒,遭此橫逆,彼之作犯,已不暇言,而於臣自反之道,亦豈無愧怍內訟之心耶?名登牒訴,古人猶恥,臣之忝辱,尤爲甚焉。名義奈何,國體奈何?況臣所叨之職,有異庶官,而推覈之事,迄未窮竟,姓名。輒爲擧論於攸司文案之中,則臣雖欲靦顔强出,有不可得者也。忝位一日,貽朝廷一日之羞,伏乞聖慈,特垂憐察,亟賜遞改,以幸公私。臣無任崩迫祈懇之至,謹昧死以聞。答曰,省疏具悉。卿之固辭至此,本職今姑勉副焉。
全羅監司鄭載嵩疏曰,伏以臣,倖竊科第,尙無一能,揚揚從班,已過二字缺而驟膺陞擢之恩,猥居保障之地。稱塞無路,愧懼方深,不意新除之命,又出於千萬夢寐之外,臣惶感震駭,罔知所措。方面旬宣,責任甚重,固不可人人而授之,況玆湖南一路,素稱難治,異於他道。臣本駑劣不才,加以未曾經事,猝然承當,決知其僨敗。豈但臣身違戾之憂哉?且臣有萬分悶迫之情,不得不竝籲之仁覆之天,伏惟聖明垂察焉。臣有父母,俱已年老,精神氣力,日異而月不同。疾痛呻吟,殆無寧日,而母病沈綿,歲將周矣。不離床席,藥餌爲命,臣在前任,距京城不過數十里,朝伻夕返。輒聞消息,而每逢家信,心先跳動,未及開緘,急問疾病之加減。今臣貪戀寵榮,遠赴任所之後,則雖境上初面之邑。不下五六日,走人往還,亦費旬日。不惟臣之方寸,無以自定,父母念之,當復如何?思之至此,不勝悶塞。方今聖明在上,以孝爲理,前後諸臣。差除外任,而以親老親病爲辭,則特許遞免,俾遂終養之願。今臣情理,宜蒙聖慈矜憐,故冒萬死瀝血以陳。伏乞聖明,諒臣人器不稱,親老難離之至懇,亟命鐫改臣職,以全終始,不勝幸甚。臣無任戰灼祈懇之至,謹昧死以聞。答曰,省疏具悉。今玆之命,意非偶然,卿其勿辭,速往欽哉。
刑曹參判李之馧上疏。大槪,伏乞聖慈,察臣疾病之實,諒臣危迫之懇,將臣本職及兼帶摠管之任,亟許遞免,以便公私,千萬幸甚。答曰,省疏具悉。卿辭至此,本職當勉副焉。
弘文館校理李奎㱓·李翊相,修撰李選,副修撰尹深箚子。大槪,古人有言曰,言路之於國家,猶人之有血脈,今之言路之寄,只在於臺諫,而臺諫之不得其職也久矣。上無寬容之度,而摧折之日肆,下有激惱之擧,而阻隔之日甚,今之言路,可謂杜絶而不通矣。至於頃日還收諸駙馬因入之命,兩司俱發,閱月爭執,而殿下終始牢拒。李藼之疏,殿下賜批,因而遞之。且尹敬敎避辭之批,摧罵太甚,臣等之所以私竊憂歎,而反復於此者,非敢爲尹敬敎地也,實恐王言一播,中外失望也。大凡人君之於臺諫,所言善則受之,否則置之。伏願殿下,自今翻然改圖,康色以受,則言路以闢,而國事可爲矣。惟聖明裁察焉。批答。見上燼餘
上在昌德宮。停常參·經筵。
下直,東萊府使鄭晳。
金澄,以都摠府言啓曰,今日入直軍士中日習射,請出標信。傳曰,知道。
掌令李觀徵,持平申晸啓曰,具辭見上請深加睿思,無復留難。亟令禮官,議定貞陵祔廟之禮。請加三思,亟寢主第營給之命,各令私搆一遵定制。答曰,不允。
傳于金澄曰,政事,明日爲之。
領中樞府事李景奭箚曰,伏以臣於昨日近侍之還,略附微悃矣。臣之來㝢是處,誠不得已,未入城中,事勢則然,而不卽欽承,難逭違越之誅。耿耿達曙,栗栗靡定,聖上眷顧之意至矣,而臣雖無所裨補,不欲以一身之圖,促招一婦之怨。入城則閭家之外,他無可居。曾所非之事,身自蹈之,是欺民也,而獲戾于天,亦大矣。適借空家于江上鄰,竝一家避出之老少,得以依歸。竊伏思惟,過了數箇日字,則便迫秋節,轂下之趨,非遠伊邇。上不孤聖意,下可無民怨,庶乎得矣,出避甫耳。昨不敢上章,今始陳情,益增戰慄。瞻望魏闕,伏地待罪。取進止。答曰,省疏具悉卿懇。須體予意,宜速入來,安心亦勿待罪。仍傳曰,遣史官傳諭。燼餘
上在昌德宮。停常參·經筵。
有政。
吏批,判書朴長遠在外,參判未差,參議洪萬容進,都承旨南龍翼進。
兵批,判書洪重普進,參判尹鏶病,參議尹飛卿服制,參知李翊進,右副承旨吳始壽進。
吏批啓曰,判書在外,參判未差,小臣獨政未安,何以爲之?敢稟。傳曰,只出緊任。
藥房都提調許積,副提調南龍翼啓曰,夜來風雨非常,伏未審此時,聖體調攝,若何?核患及手指痰滯,胸膈牽疼,足部濕瘡等症,一樣不減乎?臣等終宵憂慮,敢來問安。答曰,知道。別無大段顯效矣。
金宇亨啓曰,注書姜碩昌察任,今至十一朔矣。近得暑感,彌留累日,不爲仕進。多事之地,不可等待其差效,姑爲改差。今日政,他注書,差出察任,何如?傳曰,允。
吏批啓曰,三南監司,頃因大臣所啓,皆兼營下之邑事,命下矣。慶尙監司兼大邱府使,全羅監司兼全州府尹,忠淸監司兼公山縣監,而大丘府使崔應天,公山縣監鄭時亨,竝以判官,改二批之意,敢啓。傳曰,知道。
吏批,以金佐明爲戶曹判書,李廷夔爲大司諫,申命圭爲執義,兪㯙爲刑曹參判,李宇鼎爲平安都事,鄭世衡爲孟山縣監,李知白爲果川縣監,南二星爲副應敎,洪柱國爲修撰,李翀雲爲監察,鄭重徽爲兵曹正郞,宋光淵爲注書,蘇斗山爲羅州牧使,鄭載嵩兼全州府尹,閔蓍重兼大丘府使,李䎘兼公山縣監,鄭時亨爲公山判官,崔應天爲大丘判官,豐陽君張善瀓·林原正杓,承襲。
兵批,以李·安應昌·鄭昌翰爲五衛將,李枝馨爲副摠管,成後卨爲曹司衛將,朴就文爲晉州營將,閔鼎重·李之馧·李端相·南二星爲副護軍,白瑞翰·朴就文·南斗長爲副司果,崔汝重·金國標·李東相爲僉知。
金宇亨,以刑曹言啓曰,典獄署月令醫員手本內,罪人吳碩老,今月十九日爲始,得頭痛病,晝夜苦苦。用〈藥〉數日後,詳細審,則明是拘忌之疾,死生可慮云。吳碩老則姑爲保放,而自本道押送罪人鄭世淳,當刻內始爲來到,以吳碩老招辭,發爲問目,推覈之意,敢啓。傳曰,知道。
掌令李觀徵,持平申晸啓曰,具辭見上請深加睿思,無復留難,亟令禮官,議定貞陵祔廟之禮。請加三思,亟寢主第營給之命,各令私搆一遵定制。答曰,不允。
金澄,以吏曹言啓曰,三南監司兼營下之邑事,旣有榻前定奪,故臣於今日政,竝爲下批,本邑守,皆以判官下批矣。但公山則以降號之故,方爲縣監,監司兼縣監,事體殊涉未安。臣亦非不知之,而此非該曹所可擅便,故只奉行成命矣。退聞外議,則皆以爲,不但監司兼縣監之爲未安,判官卽□監司之僚佐,體面自別,監司兼縣監,而僚佐爲判官,則階級倒置,政體不當云。臣之率爾下批之失,在所難免,不可無變通之道,而係是沿革重事。請令廟堂,更爲稟處,何如?傳曰,允。
金宇亨,以刑曹言啓曰,罪人鄭世淳推覈之意,朝已啓達矣。其原情,今已捧之,但世淳,新經拘忌之疾,而推問移時,則其公事,卽爲啓入,似爲未安。過三四日後,正書以入之意,敢啓。傳曰,知道。
弘文館副修撰臣尹深疏曰,伏以臣,伏見政院之啓,不勝瞿然之至臣於昨夕,將箚呈于政院。政院以箚中所書,有違例處當改云。故臣卽席,改寫以進,而日已抵暮,急於入啓,忽忽看過,未覺其誤落一字,不察之罪,臣無所逃矣。古人以一點不足,猶甚惶恐,況一字之闕,而不成文理乎?奏御文字,何等敬謹之地,而矇不致誠如此?臣誠愧慓,無地自容·伏乞亟命鐫罷臣職,以正臣罪,不勝幸甚。臣無任兢惶隕越之至,謹昧死以聞。答曰,省疏具悉。事出無情,爾其勿辭,從速察職。
玉堂箚子。大槪,亟令禮官,速行神德王后祔廟之禮。答曰,不允。燼餘
上在昌德宮。停常參·經筵。
懿仁王后忌辰齋戒。
午時未時,日暈。燼餘
上在昌德宮。停常參·經筵。
懿仁王后忌辰。
卯時辰時,有霧氣。
藥房都提調許積,副提調南龍翼啓曰,伏未審數日來,聖體調攝,若何?核患一樣不減乎?臣等區區憂慮,敢來問安。答曰,知道。別無顯效矣。
金宇亨啓曰,左承旨金萬基,服制,右承旨閔點數字缺不敢仍在,廳中位甚不齊。同副承旨金澄,不卽仕進,事體未安。牌招察任,何如?傳曰,允。
吳始壽,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
又以都摠府言啓曰,都數字缺吳挺一,備邊司坐起,進去,請出標信。傳曰,知道。
閔點啓曰,昨日玉堂箚子,臨暮來呈,臣等忽忽看過,卽爲捧入矣。今日批下後更見,則箚子養生送終之終字落書矣,臣等難免不察捧入之失,惶恐敢啓。傳曰,知道。
吳始壽,以備邊司言啓曰,吏曹啓辭,三南皆兼營下之邑事,旣有榻前定奪。故臣於今日政,竝爲下批,本邑守令,亦皆以判官下批矣,但公山則以降號之故,方爲縣監,監司之兼縣監,事體殊涉未安。臣亦非不知之,而此非該曹所可擅便,故只奉行成命矣。退聞外議,皆以爲不但監司兼縣監之爲未安。判官,卽一監司之僚佐,體面自別,監司兼縣監,而僚佐爲判官,則階級倒置,政體不當云。臣之率爾下批之失,在所難免,不可無變通之道,而係是沿革重事。請令廟堂更爲稟處,何如?傳曰,允事,命下矣。以監司而兼縣監,縣監之下官,爲判官,政體官體,俱甚顚錯。當初該曹之不先稟定,殊涉不察,不可不趁卽變通,而降號年限,未準常規,亦難率爾復號。監司之兼帶營下之邑,旣不可已,則參以法意,事理必須適中,然後可以行之。臣等相與商確,仍稱公山,勿復州號。仍存當初改貶之意,改稱府使,不損方伯兼帶之體,則似或便當。令該曹依此施行,何如?傳曰,依啓。燼餘
上在昌德宮。停常參·經筵。
仁穆王后忌辰。燼餘
上在昌德宮。停常參·經筵。
下直,三水府使成胤童。
藥房副提調南龍翼啓曰,伏熱方盛,天氣陰鬱,伏未審夜來,聖體調攝,若何?所患諸症,別無差減乎?水刺厭進之候,亦復,何如?前承別無顯效之批,臣不任憂慮,敢來問安。答曰,知道。時無加減矣。
金萬基啓曰,注書宋光淵,除授已至五日,身病亦非大段,而逐日催督,無意仕進。二字缺緊任,曠廢許久,怠慢自便之狀,殊極可駭。姑先推考,牌招察任,何如?傳曰,允。
掌令李觀徵啓曰,具辭見上請深加睿思,無復留難,亟令禮官,議定貞陵祔廟之禮。請加三思,亟寢主第營給之命,各令私搆,一遵定制。答曰,不允。
正言魚震翼啓曰,具辭見上請令禮官一依典禮,速行神德王后祔廟之典。請深加睿思,亟令停罷令該曹造給之命,而使之各自私搆,勿令撤移公廨,使之各給空閑之地,勿令間架踰制,使之一從大典。請還收正言李藼遞差之命。新除授行大司諫李廷夔,時在京畿道廣州地。請斯速乘馹上來事下諭。答曰,不允。下諭事,依啓。
金澄啓曰,吏曹郞廳來言,臺諫有闕,政事何以爲之?取稟。
吏曹判書朴長遠上疏。大槪,亟許遞臣職名,以便公私。答曰,省疏具悉。大政稽遲,久處郊外,一不念及於國事耶?卿其安心,勿辭入來,從速察職。
全羅監司鄭載嵩辭職上疏,入啓。踏啓字。
館學儒生進士趙相愚等九十二人上疏,神德王后祔廟事。答曰,省疏具悉。爾等勿煩。燼餘
上在昌德宮。停常參·經筵。
下直,靈光郡守洪錫箕。
謝恩,右尹李元禎,聿陽監枝胤,河陽令材。
刑曹判書鄭知和,知事柳赫然辭職上疏,入啓。
平安監司書目,道內染疾方痛者,一千一百三十一名,死亡者六十名,極爲可慮事。
全羅監司書目,全州等三十八邑,以本月初六日始,雨勢如注,今至半月,尙不開霽,軟脆禾穀,幾盡腐朽。今此水災,前古所無,前頭民事,極爲憫慮事。
慶尙監司書目,道內癘疫方痛二百九十三名事。盈德呈,以蔡隱妻及婢丹玉等,虎咬致死事。
吏曹啓曰,頃日政,以長城府使蘇斗山,擬於羅州牧使,前縣監李知白,擬於果川縣監,竝皆受點矣。羅州則乃是南中劇邑,不可不擇送,而蘇斗山,治績表著,故至於啓請而擬差。李知白,屢經守令,頗有治聲,故乃敢首擬矣。今聞蘇斗山,方在越等中,李知白,前任狼川時,解由未出云。臣臨政矇然,不能覺察之失,在所難免,不勝惶恐。羅州牧使蘇斗山,果川縣監李知白,竝改差,何如?傳曰,允。
河陽令材上疏。大槪,孝宗大王御筆封進事,入啓。
傳曰,政事,明日爲之。
司諫院啓曰,具辭見上請令禮官,一依典禮,速行神德王后祔廟之禮。請加三思,亟命停罷令該曹造給之命,而各令私搆一遵定制。前啓,還收正言李藼遞差之命事。停啓。
司憲府啓曰,具辭見上請深加睿思,無復留難,亟令禮官,議定貞陵祔廟之禮。請加三思,亟寢主第營給之命,各令私搆,一遵定制。
答府院曰,不允。朝報郞廳李基德校正。郞廳南雲老書。
上在昌德宮。停常參·經筵。
有政。
答藥房問安啓辭曰,神氣則自數日來,日漸蘇健,核患諸症,時無加減,而但自再昨,猝患暑熱,頭痛當午甚苦,向夕始歇,以此爲苦矣。
答藥房再啓曰,湯藥則苦,姑爲停止。
韓興君李汝發,左尹除授。
答戶曹判書金佐明疏曰,省疏具悉卿懇。疾疾雖然,國事孔艱,安心勿辭,時或調理,從速行公。
答訓鍊大將柳赫然疏曰,省疏具悉卿懇。卿之才局,允合是任,予知已久,僉論亦同,何用辭爲?本監之事,數月廢棄,宜速收拾,須勿固辭,從速行公,以勵軍門,毋孤予意。
備邊司啓曰,伏見吏曹啓辭,新除授羅州牧使蘇斗山,有越祿之罰,請遞蒙允矣。凡守令時遭此罰者,遞付京職,然後方行越等,則蘇斗山,雖有長城時越祿之罰,自當遞來付職後,依他例施行而已。旣已擇授巨邑,旋卽遞改,事體未安,吏曹啓辭勿施,何如?答曰,允。備邊司謄錄
吏,以金得臣爲原襄都事,鄭華齊爲正言,金錫胄爲副校理,金澄爲全羅監司,尹鏶爲大司憲,李處恒爲果川縣監,張善瀓爲兵曹參判,沈梓爲承旨。
上在昌德宮。停常參·經筵。
卯時辰時,有霧氣。
答刑曹判書鄭知和疏曰,省疏具悉卿懇,卿其安心勿辭,從速察職。
執義申命圭,司諫朴增輝,掌令李觀徵,持平任相元,正言魚震翼·鄭華齊啓曰,禮有宜擧於百世之後,事有重光於千載之上者,苟可重光。不宜以前代之未行而持難,在所宜擧,不可以其事之久遠而終廢。是以,周太王崇奉之典,始行於成王之時。宋孝□追祔之禮,亦在於累世之後。豈非禮有所宜擧,故行之而無難,事有所重光,故斷之以不疑者耶?臣等,以神德王后祔廟之請,數月論執,天聽日邈,實緣臣等誠意淺薄,不足以動天,而殿下聖明之德,仁孝之至,何不深思義理之正,亟允群下之請,乃反遲疑愼重,若是之過乎?臣等竊不能無惑焉。恭惟神德王后,生旣母儀於一國,沒當廟享於百世者,度之天經,準之地緯,實不易之定制也。是非當否,豈所容議?只緣當時議臣,見識舛謬,不知義理之當然,終昧典禮之當然。數字缺今日神人之憾恨,庸有極乎?以言乎太祖,則數字缺寶冊,禮隆陵寢,而每稱良佐,追惟乎太宗之孝,則祗奉禋祀,親傳香祝,而益盡子職。於戱,其爲死生之恩,存沒之奉,終始若斯,則獨此祔廟之未遑者,夫豈祖宗之本意也?伊祀典之減,陵制之殺,皆出於禮官之所設,而以貽祖宗之羞者,迨今三百年矣。幸賴我聖上,誠深追遠,惕然感發,因山舊儀,一命盡復,而重屋正享,猶獨闕焉,豈非大欠典乎?一二節目,雖或裁損,陵名徽號,尙今不替,則儼然母道,百世猶尊,陞祔大禮,終可廢闕乎?於戱,此論重發於宣廟之朝,而宣廟之所疑難者,旣已盡許,則獨此祔廟一節,如是堅持者,果何意也。或慮禮有重大,不欲輕改而然耶?抑以事在祖宗,恐涉追議而然耶?是大不然,夫失之微細者,猶可少忽,關於重大,則尤不可不急,責歸聖躬者,猶可少緩,涉於祖宗,則尤不可不先也。殿下何不念及於此也?亦安知夫惟天惟祖宗,或欲以未遑之禮,遺殿下於今日歟?然則在殿下繼述之孝,無大於此矣。殿下誠若快施乾斷,亟擧縟儀,以格太廟,則不但母后幽冤,可洩於九地之下。祖宗在天之靈,亦必悅豫於冥冥之中,此非禮之宜擧,事之重光,而大有愜於擧國臣民之望乎?今殿下旣令封陵而建閣矣,亦且置官而省掃矣。如是而獨寢祔享,參以禮節,斷無是理。請加三思,更勿留難,亟令禮官,議定神德王后祔廟之禮。答曰,不允。
執義申命圭,掌令李觀徵,持平任相元啓曰,具辭見上請加三思,亟寢主第營給之命,各令私搆一遵定制。答曰,不允。
司諫院啓曰,具辭見上請加三思,亟命停罷。令該曹造給之命,各令私搆一遵大典之制。答曰,不允。燼餘
禁府啓曰,本府時囚樂安郡守愼祉膺,關節僞造人査得間,仍囚之意,覆啓蒙允矣。今聞僞造者,旣自刑曹取服,張善瀓面囑之說,已歸孟浪。祉膺處更無可問之事,□以其帶職滯囚,遠邑下人,久留京邸云。此亦可慮,愼祉膺放送,何如?傳曰,允。禁府謄錄
上在昌德宮。停常參·經筵。
藥房都提調許積,提調金佐明,副提調南龍翼啓曰,伏未審數日來,聖體調攝,若何?頭疼之候,加減如何,而核患等症,亦無差歇之效乎?臣等不勝憂慮,敢來問安。又以口傳啓曰,昨伏見問安之批,且聞醫官之言,頭疼之候,尙未快差。今日雖是賓廳日次之坐,而數字缺引見恐有添傷之患,敢此仰達。答曰,知道。頭疼之候,比再昨稍減,而核患之減歇,難以時日期。今後勿爲逐日問安。
金宇亨,以都摠府言啓曰,今日入直軍士中日習射,請出標信。傳曰,知道。
傳曰,只備局堂上,引見。
大臣·備局堂上引見時,王世子會講,限十一歲前,勿爲取稟事,榻前定奪。
金宇亨啓曰,今日備局堂上引見時,以兵曹判書洪重普所啓,水原精抄軍還屬本廳事,已爲定奪,則前擧行條件中,所當付標以入,而觀其措語,則皆是一邊歸屬之語,故有難指摘付標。勢不得已,他擧行條件書入,且與以前改標樣擧行條件,則其時注書,旣已修正日記,而本草則歸藏鄕家。故亦不得付標,又書新擧行條件以入。數字缺擧行條件,亦難付標,故又書新條以入,而前擧行條件二丈,啓字爻周次,竝此入啓之意,敢啓。傳曰,知道。
假注書安後泰。
執義申命圭,司諫朴增輝,掌令李觀徵,持平任相元,正言魚震翼·鄭華齊啓曰,措語見上請加三思,更勿留難。亟令禮官,議定神德王后祔廟之禮。答曰,不允。
執義申命圭,掌令李觀徵,持平李休徵·任相元啓曰,具辭見上請加三思,亟寢主第營給之命,各令私搆,一遵大典之制。答曰,不允。
館學儒生趙相愚等上疏。疏辭缺,神德王后祔廟事答曰,不允。
上御熙政堂,備局堂上引見入侍,領議政鄭太和,左議政許積,兵曹判書洪重普,戶曹判書金佐明,訓鍊大將柳赫然,左副承旨金宇亨,假注書柳尙運,平安兵使成釴,追後入侍。許積曰,核患未差,又有頭疼之候,不勝驚慮矣。上曰,今日則似減而未快矣。許積曰,今日多有定奪之事,而慮或添傷,請勿引見矣,上曰,比之頃日則快愈,故及於批答耳。許積曰,仁川,舊有紫燕津船十隻矣。今皆腐敗,只有二隻,而且芿朴船則不便於海中過涉。百餘石容載,哨甲船七隻,芿朴船三隻竝十隻,依前例令三南造給,何如?上曰,依此造給,可也。鄭太和曰,冬至使臣,例於都目政差出矣。今則吏曹判書朴長遠,在外陳疏,上來未易,使臣差出,漸致遲延,不待都目,從速差出,何如?上曰,依爲之。許積曰,軍器寺匠人未及代定者,其數頗多。前都提調時,雖使續續代定,而其中數三邑,則未充定其數,多至四五十名矣。雖有解由拘礙之法,一歲之內,豈能盡充其數乎?每年以五名爲限充定事,分付,何如?上曰,依爲之。金佐明曰,湖西水災太甚,收米必使減除,其中進上甲胄價,限今年減捧,以除一分之弊,何如?上曰,一年所入,幾至百餘部矣。柳赫然曰,京外無造甲之處,脫有緩急,豈專着於禁旅耶?趙復陽曰,造一鐵甲,可造二皮甲云矣。上曰,全漆甚難矣。許積曰,吳玠之軍,着綿甲,遇雨敗績矣。鄭太和曰,丙子年,金自點,着雪綿甲,中箭於背而皆不入矣。上曰,胡人戰法,必打面部,故諸王之面,多有劍痕云矣。成釴進前,上曰,備局已有分付之事耶?許積曰,昨已細言之矣。江邊各邑,李汝發,爲五家統,成釴下去,仍用其規可矣。上曰,曾爲守令於西路耶?成釴曰,曾爲寧邊·宣川兩邑,而兵營之事,不能詳知矣。上曰,採蔘之禁,各別申明,可也。西路江邊則甚於北道云矣。成釴曰,脫有緩急,安州城堞,盡爲頹圮,何以守城乎?上曰,寧邊軍糧,亦無儲耶?許積曰,成釴下去,與監司相議,移儲似好矣。許積曰,鍾城府使孟胄瑞,卽咸鏡監司洪處厚之同姓三寸姪女夫也。監司以相避應遞,啓聞,則該曹以法無相避,不許遞改。蓋大典相避條,大文則其法甚歇,小註則比大文頗爲緊着。在前科擧時相避,亦以大文用之矣。頃因領相陳達,今用小註,而監司之於守令相避,用大典小註事,定式施行宜當矣。上曰,依爲之。燼餘
上在昌德宮。停常參·經筵。
下直,江西縣令李週。
金宇亨啓曰,憲府啓辭中,持平任相元姓字,公然落書,而廳中考準,傳啓承傳色之際,臣亦不能覺察,不勝惶恐待罪,當該注書,推考,何如?傳曰,知道。勿待罪。
又啓曰,兵曹郞廳來言,闕內各處入直軍士,夜巡檢云矣,敢啓。傳曰,知道。
備忘記,傳于金宇亨曰,史官二員待命,騎馬六匹立之。燼餘
上在昌德宮。停常參·經筵。
南龍翼啓曰,右副承旨沈梓,同副承旨吳始壽,以推考照律公事未下之故,皆不仕進矣。今則判付已下,竝卽牌招察任,何如?傳曰,允。
閔點,以承文院都提調之意,言啓曰,前副正字權瑎·權知,副正字李孝源,俱在罷散中,依前例肄習官啓下,付軍職冠帶常仕,何如?傳曰,允。
金萬基,以常平廳言啓曰,本廳燔瓦所吐木價布五十六疋,廳屬船人池貴賢,受出之後,屢次逃避,無意備納。故不得已囚禁督捧,此非泛然犯罪者之比,不得疏放之意,敢啓。傳曰,知道。
金萬基,以戶曹言啓曰,富平居幼學李言宏,竹山居副護軍金南器,永柔居正兵張守丁等上言,啓下本曹,而終不現身,勿施之意,敢啓。傳曰,知道。
以忠淸監司狀啓,公山居奴九其叱金渰死事,傳于金萬基曰,令本道各別恤典擧行。
以全羅監司狀啓,咸平等邑男女竝七名渰死事,傳于金萬基曰,渰死人等,令本道恤典擧行。
執義申命圭,司諫朴增輝,掌令李觀徵,持平任相元,正言魚震翼·鄭華齊啓曰,具辭見上請加三思,更勿留難,亟令禮官,議定神德王后祔廟之禮。答曰,不允。
掌令李觀徵,持平任相元啓曰,具辭見上請加三思,亟寢主第營給之命,各令私搆一遵定制。答曰,不允。
司諫朴增輝,正言魚震翼·鄭華齊啓曰,具辭見上請加三思,亟命停罷令該曹造給之命。各令私搆一遵大典之制。答曰,不允。
行副護軍李慶億上疏。大槪,將臣本職及兼帶備邊司·宣惠廳·承文院·掌苑署提調等任,先賜遞改,仍正臣罪,以重臺體。答曰,省疏具悉卿懇。不必深嫌,卿何辭爲,卿其安心勿辭,從速察職。
吏曹判書朴長遠上疏。大槪,伏願聖慈,天地父母,諒臣至悃,察臣危懇,亟許遞臣職名,以完大政,仍治臣罪,以警他人,千萬幸甚。答曰,省疏具悉卿懇。依遵前旨,安心勿辭,從速入來察職。燼餘
上在昌德宮。停常參·經筵。
藥房都提調許積,提調金佐明,副提調南龍翼啓曰,暑雨復作,日氣蒸鬱,伏未審此時,聖體調攝,若何?核患及頭疼等症,尙無差減之效乎?臣等區區憂慮,敢來問安。答曰,知道。時無加減,而頭疼則一兩日前,始得差愈矣。
金宇亨,以都摠府言啓曰,今日入直軍士中日習射,請出標信。傳曰,知道。
傳于南龍翼曰,今此溫泉擧動,藥房都提調以下書啓。
金宇亨,以刑曹言啓曰,今日罷齋後,在囚罪人商議疏決事,曾已啓稟蒙允矣。判書臣鄭知和,陳疏未下,參議臣李弘淵,適遭服制,俱未得來參,莫重疏決之事,臣不敢獨爲擧行。只就輕囚若干人保放,而其餘重罪者議處公事,待堂上齊會,商議稟處之意,敢啓。傳曰,知道。
吳始壽,以侍講院言啓曰,本院下番四員內,兼司書兼說書未差,說書李潤朝,昨遭服制,不得行公。只有司書臣李敏采,方爲入直,而不但疾病事故,有難豫知。前頭且有懸吐校正之事,僚員不齊,事甚苟簡。明日政,闕員竝爲差出,牌招察任,何如?傳曰,允。
吳始壽,以司饔院官員,以都提調意,言啓曰,原襄道七月朔進上中,大典生鰒色變者頗多,不合進供,而不可追退,姑爲捧入矣。陪持人則本院治罪,而當該封進官推考,何如?傳曰,允。
大司憲尹鏶啓曰,臣本以衰老癃疲之人,一經重病之後,加以脚病甚苦,不能行步,斷無供職之望。呈單呈疏,幾至二旬,見阻喉司,終未登徹。及授本職,至今稽謝,實由於此,逋慢之罪,已自難逃。且臣曾忝銓曹時,以差祭宗班名字落書之故,至被推勘,時未完結。雖緣病勢如許,無路詣臺之致,尙此悶默,不得自列之失,又加一節,數字缺請命遞斥臣職。答曰,勿辭。
金宇亨啓曰,大司憲尹鏶,再啓煩瀆,退待物論矣。傳曰,知道。
執義申命圭,司諫朴增輝,掌令李觀徵,持平任相元,正言魚震翼·鄭華齊啓曰,具辭見上請加三思,更勿留難,亟令禮官,議定神德王后祔廟之禮。答曰,不允。
執義申命圭,掌令李觀徵,持平任相元啓曰,具辭見上請加三思,亟寢主第營給之命,各令私搆一遵定制。請大司憲尹鏶遞差。答曰,不允。遞差事,依啓。
司諫朴增輝,正言魚震翼·鄭華齊啓曰,具辭見上請加三思,亟命停罷,令該曹造給之命,各令私搆一遵大典之制。答曰,不允。
答刑曹判書鄭知和疏曰,省疏具悉。卿其勿辭,更加調理察職。
答大司諫李廷夔疏曰,省疏具悉。卿其勿辭,從速上來察職。
答禮曹參判鄭斗卿疏曰,省疏具悉。卿其勿辭,調理察職。
答副護軍趙啓遠疏曰,省疏具悉。卿其安心勿辭,上來察職。燼餘
上在昌德宮。停常參·經筵。
下直,鴻山縣監崔永世。
有政。
吏批,判書朴長遠在外,參判未差,參議洪萬容進,都承旨南龍翼進。
兵批,判書洪重普進,參判張善瀓未肅拜,參議尹飛卿進,參知李翊進,左副承旨金宇亨進。
金宇亨,以御營廳言啓曰,兵使申汝哲,本廳中軍,已爲啓下,而方在罷散中,時無職名。令該曹依例付軍職,冠帶常仕,何如?傳曰,允。
吏批啓曰,頃者大臣,以監司守令相避,用大典小註,定式施行事,定奪於榻前,而鍾城府使孟胄瑞,於本道監司洪處厚,乃是同姓三寸姪女夫,法當遞改之意,竝爲陳達矣。鍾城府使孟胄瑞,依大臣啓辭改差,而新除授德山縣監朴世注,與本道監司李䎘,爲同姓四寸妻娚妹夫也,亦當相避,依定式改差之意,敢啓。傳曰,知道。
又啓曰,判書在外,參判未差,少臣獨政未安,何以爲之?敢稟。傳曰,只出緊任。
吏批,以李尙眞爲大司憲,姜碩昌爲注書,梁後源爲泗川縣監,吳烇爲內資主簿,洪萬鍾爲奉敎,申翼相爲檢閱,閔鼎重爲冬至上使,權尙矩爲副使,愼景尹爲書狀官,金萬基爲副提學,廉振石爲德山縣監,李觀徵爲鍾城府使,鄭鑰爲承旨,丁昌燾爲掌令,李藼爲文學,洪萬鍾爲兼說書,柳赫然爲訓鍊都監提調。
兵批啓曰,新除授晉州營將權曦,時無加資之命,何以爲之?敢稟。傳曰,依例加資。
吏批啓曰,新除授鍾城府使李觀徵,時無加資之命,何以爲之?敢稟。傳曰,依例加資。
兵批,以權曦爲晉州營將,尹鏶爲護軍,李潗·金萬運·閔孝騫·李知白·申汝哲爲副護軍,鄭鑰爲司直,姜碩昌爲副司正,權瑎·李孝源·李後晟爲副司勇,權曦今加折衡,缺注書二員,竝皆差出,而注書宋光淵,累日調病,尙未差歇。假注書一員,所當代察,而假注書安後泰,亦有實病,勢難供職。假注書柳尙運·宋光淵,差病間使之姑爲仍察,何如?傳曰,允。
合啓,具辭見上請勿留難,亟令禮官議定神德王后祔廟之禮。答曰,不允。
執義申命圭,持平任相元啓曰,具辭見上請加三思,亟寢主第營給之命,各令私搆,一遵定制。新除授大司憲李尙眞,時〈在〉全羅道全州地,請斯速乘馹上來事下諭。答曰,不允。下諭事,依啓。
司諫朴增輝,正言魚震翼啓曰,具辭見上請加三思,亟命停罷令該曹造給之命,各令私搆一遵大典之制。答曰,不允。燼餘
吏,以李慶億爲禮曹判書,梁後源爲泗川縣監。
上在昌德宮。停常參·經筵。
南龍翼,以藝文館郞廳,以領事提學意言啓曰,新除授檢閱申翼相,時在京畿楊州地,請斯速乘馹上來事下諭。傳曰,允。
以兩司請對,傳于金宇亨曰,自朝後頭疼猝作,不便起動,所懷使之書啓。
金字亨啓曰,以兩司請對。傳曰,自朝後頭疼猝作,不便起動,所懷使之書啓事,命下矣。執義申命圭,司諫朴增輝,持平申晸·任相元,正言魚震翼等以爲伏承上候未寧,所懷書入之敎,所當依傳敎書入,而縷縷所懷,不可以文字備盡陳達,稍待聖候平復,更爲請對之意,敢啓。傳曰,知道。
執義申命圭,司諫朴增輝,持平申晸·任相元,正言魚震翼啓曰,改措語缺請令禮官議定神德王后祔廟之禮。答曰,不允。
司憲府啓曰,具辭見上請加三思,亟寢主第營給之命,各令私搆一遵定制。答曰,不允。
司諫朴增輝,正言魚震翼啓曰,具辭見上請加三思,亟命停罷,令該曹造給,各令私搆一遵大典之制。答曰,不允。
吳始壽啓曰,吏曹郞廳來言,來十一日,祿都目政事爲之,敢啓。傳曰,知道。
自午時至申時,日暈。
答右承旨鄭鑰疏曰,省疏具悉。不必爲嫌,爾其勿辭,從速察職,
成均館進士趙相愚等疏曰,疏辭缺神德王后祔廟事。答曰,不允。
弘文館副應敎南二星等箚曰,疏辭缺神德王后祔廟事。答曰,不允。
敎全羅道觀察使兼兵馬水軍節度使全州府尹金澄書。王若曰,分釐四國之任,自昔時而惟難,專制一方之權,在今日而尤重,疇堪是選,予得其人。惟卿,氣質剛方,才識明敏,名標金榜,曾射策於妙年。身侍丹墀,遂載筆於邇列,文辭素富,咸稱博洽之才。風裁自持,早負勁直之譽。一句缺戴笏臺端,旣見庶僚之振勵。乘騘關外,復致列邑之肅淸。以下缺弘文館校理知製敎兼經筵侍讀官李奎㱓製進燼餘
上在昌德宮。停常參·經筵。
元敬王后忌辰齋戒。
藥房都提調金佐明,副提調南龍翼啓曰,伏未審數日來,聖體調攝,若何?核患別無加減乎?昨有頭疼猝作之敎,此必前日往來所患,未盡祛根而然也。臣等不任憂慮之至,敢來問安。答曰,知道。症候當言于醫官矣。
再啓曰,卽伏聞醫官所傳之言,上候自昨朝患頭疼,巳時而止。今朝頭疼又作,臥起之際,微有眩氣,脈度亦且洪數云。臣等不勝憂慮之至,與鄭後啓等諸御醫商議,則皆以爲,此出於暑感熱鬱之致。黃蓮香薷飮,加石膏二錢,羌活一錢半,生知母·山桅炒各一錢,連進三貼宜當云。此藥卽爲劑入之意,敢啓。答曰,知道。
金宇亨,以都摠府言啓曰,今曰入直軍士,當爲中日習射,而國忌齋戒相値,不得爲之之意,敢啓。傳曰,知道。
又以兵曹言啓曰,今七月初十日,禁軍習陣日次,故當爲設行於慕華館,入直禁軍等,依前例除標信出用後,還入直之意,敢啓。傳曰,知道。
又以兵曹言啓曰,今月初十日,賓廳武臣武經七書日次,而國忌相値,不得爲之之意,敢啓。傳曰,知道。燼餘
上在昌德宮。停常參·經筵。
元敬王后忌辰。
藥房都提調許積,左承旨閔點啓曰,伏未審夜來,聖體調攝,若何?湯劑昨已進御,而頭疼眩氣等症,得有差減之效乎?核患亦復如何?臣等終宵憂慮,敢來問安。答曰,知道。進藥之後,頗似減歇,今後依前,勿爲逐日問安。燼餘
上在昌德宮。停常參·經筵。
下直,驪州牧使睦來善,豐德府使李堥,甑山縣令黃道光。
有政。
吏批,判書朴長遠在外,參判未差,參議洪萬容進,都承旨南龍翼進。
兵批,判書洪重普進,參判張善瀓,參議尹飛卿病,參知李翊進,左副承旨金宇亨進。
吏批啓曰,判書在外,參判未差,小臣獨政未安,何以爲之?敢稟。傳曰,只出緊任。
吏批,以李慶億爲吏曹判書。
吏批啓曰,新判書命招,同參政事,何如?傳曰,允。
兵批啓曰,慶州營將金世器,以營將陞堂上,而未及赴任,遭其母喪,新授加資,依例還收,何如?傳曰,允。
吏批,以申翰周爲仁同府使,朴元開·邊益中爲監察,宋象周爲庇仁縣監,朴長遠爲禮曹判書,姜栢年爲大司諫。
南龍翼啓曰,吏曹判書李慶億,命招不進矣,敢啓。傳曰,知道。
兵批,以李汝發爲訓諫都正,權道經爲宣傳官,李選爲北評事,睦林奇爲慶州營將,閔鼎重爲上護軍,孟胄瑞爲副護軍。
合啓曰,事在先代而有所失誤,則不可以久遠而不先正也。禮關宗祏而有所欠闕,則不可以重大而不亟改也。如或諉其久遠而過於愼重,謂之重大而有所疑難,則義理終歸於不明,而典禮無可擧之時。豈不有歉於繼述之道,而重貽祖宗之羞乎?臣等,以神德王后祔廟之請,數月論執,天聽愈邈,豈殿下以爲,事關祖宗,恐涉追議之嫌耶?莫重典禮,不欲輕改而然耶?惟其關於祖宗,故必體祖宗之心,而以盡其廟饗之誠,惟其禮之莫重。故宜擧莫重之儀,而使□□世之憾,以殿下聖明仁孝,何不深惟義理,快賜乾斷,而乃反愼重疑難,至於此乎?恭惟神德王后,配體聖祖,母儀一國,則其名也正,其分也明,而終不與於廟饗者,抑獨何也?只緣其時議臣,實昧禮典之當然,不思聖孝之將順,降殺之擧,終身有所不免,則其非祖宗之本意者,豈不較然乎?烏呼,太祖之於神德,共創洪基,恩篤良佐,及其升遐,悼念特深。陵寢之制,廞儀之備,無少欠缺。繼而太宗大王,共爲子職,盡其誠孝,間關奔竄之際,必親扶掖。禋祀香祝之傳,亦極尊奉。吉凶之際,終始無間,而獨闕升祔之典,千秋血食,不得同享於太廟,則太祖大王之靈,想必有衋傷者,而太宗大王,亦必不安於陟降之際矣。臣等竊以爲,祔神德於太廟者,卽所以安太祖,太宗之靈,而玉豆黃流之薦,方有所欽潝降歆者矣。今若以事關祖宗,有所疑難,而不爲之祔廟,則是豈先志之遹追,而聖王之達孝也哉?曾在宣廟朝,群臣籲請,而惜無如彭時,姚夔之哭爭感動者。仍循不擧,以至今日。幸賴我聖上,誠深追遠,片言感悟,旣復其因山,而一視於諸陵,則入廟之禮,惟當次第擧行,而顧此遲疑,事至中寢,則其何以體祖宗之心,而慰神德之冤乎?陵享廟九禮無異同,而一修一闕,斷無是理。請加三思,更勿留難,亟令禮官,議定神德王后祔廟之禮。答曰,不允。
司憲府啓曰,具辭見上請加三思,亟寢主第營給之命,各令私搆,一遵定制。近來外方重獄,多有稽滯,至於經閱屢年而未決者,寔緣訟官,怠事不職。甚者,或聽一邊私囑,故爲延拖遲久,眩亂是非。必欲歸之於疑似難明之地,終使抱冤之徒,不得伸雪其至痛者,比比有之。聽聞所及,誠可寒心,頃因本府之坐,有喪人朱震機者,爲復母兄之讐,纍然呈狀。觀其狀辭,情甚可矜,而其□曲折,亦不可以狀者之言,有所取信。取考刑曹前後文案,則此獄推□□已至三年,而尙今未決。上年自上,至下此獄,非尋常殺人之比,十分明査,從速取服之敎,而當該推官,終不惕念,以期得情。至於其間干證多有變辭,亦別無一二推端,而了無窮覈歸一之擧。且使獄囚,公然出獄,任其行止,推官之終始怠忽,按獄不謹之失,誠極可駭,不可不隨聞懲礪。數字缺請前後推官,竝命罷職。其時監司,難免不能嚴飭之失,請從重推考。命本道監司,別定剛明推官,從速處決,俾無如前緩忽稽滯之弊。新除授巨濟縣令許徵,曾爲南海縣令時,賊譯馨長之女,有定配其縣者,徵,引而奸之,遂與況惑。其間所爲,多有可駭,至今縣人,無不醜鄙。如此之人,不可復授字牧之任,且其新授之地,壤接南海,慣識所行,不可使絶島疲氓,大有失望。況此是海路要衝,曾設關防,地非等閑,請新除授巨濟縣令許徵,削去仕版。其代,令政官極擇差出。答曰,不允。末端兩事,依啓。許徵,罷職,可也。
正言魚震翼·鄭華齊啓曰,具辭見上請加三思,亟命停罷,令該曹造給之命,各令私搆,一遵大典之制。答曰,不允。
沈梓啓曰,巨濟縣令許徵,罷職事,命下矣。臺諫方以削去仕版論啓,罷職傳旨,不得捧之之意,敢啓。傳曰,知道。
夜一更,月暈。二更,月暈。流星出女星上,入北極星下,狀如鉢,尾長三四尺許,色赤。流星出華蓋星上,入畢星下,狀如甁,尾長五六尺許,色赤,光照地。五更,出五車星上,狀如鉢,尾長四五尺許,色白,光照地。
答領中樞府事李景奭疏曰,省箚具悉卿懇。聞卿入來,予甚喜悅,竢卿疾病之少間,入來開懷,有何不可,卿其益加安心焉。仍傳曰,遣史官傳諭。
河陽令臣材疏曰,伏以臣,得孝宗大王御筆於閭巷間。竊伏思惟,聖考手跡,不敢奉藏於私室,敢將御筆本帖親製七言絶句二首,唐賢絶句二首,進獻于宸嚴之下。末裔小臣,猥慁天聽,臣不勝惶悸隕越之至,謹昧死以聞。答曰,省疏具悉。所進御筆,敬奉欽玩,追慕良深,甚嘉爾爲國之誠矣。仍傳曰,今觀河陽令材所進御筆,則祗奉以來,追慕二字缺令該曹準職除授,以示予嘉賞之意。
答禮曹判書李慶億疏曰,省疏具悉卿懇。已諭予意於前疏之批,何用辭爲,安心勿辭察職。
答吏曹判書朴長遠疏曰,省疏具悉。卿辭至此,本職當勉副焉,卿其從速上來察職。燼餘
上在昌德宮。停常參·經筵。
下直,海南縣監韓世弼。
南龍翼啓曰,右承旨鄭鑰,除拜已六日,尙不肅謝,昨日呈辭,有還出給之特敎,而今日又不入來。雖曰引嫌,出納多事之地,虛席已久,極涉未妥,卽爲牌招察任,何如?傳曰,允。
沈梓,以都摠府言啓曰,今日入直軍士中日習射,請出標信。傳曰,知道。
合啓曰,具辭見上請加三思,更勿留難,亟令禮官,議定神德王后祔廟之禮。答曰,不允。
執義申命圭,持平申晸啓曰,具辭見上請加三思,亟寢主第營給之命,各令私搆一遵定制。昨以許徵削去仕版之請,只命罷職,其罪不可謂全然不懲,而如徵之無識武夫,雖不足齒論,亦是名列朝籍,身爲守令,則與其邑定配賊女,公然押近,自取醜鄙者,不亦無狀之甚乎?初若不知則已,旣已擧劾,則不可罷職而止。請前巨濟縣令許徵,削去仕版。答曰,不允。
正言魚震翼·鄭華齊啓曰,具辭見上請加三思,亟命停罷,令該曹造給之命,各令私搆,一遵大典之制。答曰,不允。
巳時至申時,日暈。
文學李藼疏曰,伏以臣本無能,最居人下,旣蔑學識,且乏才望,幸竊科第,濫蒙洪造,屢叨匪據,已極猥越。前後居職,率多癏厥,頃冒臺席,妄陳瞽說,以起一場鬧擾。殿下察其狂僭而卽許遞斥,則投閑置散,乃分之宜。不料今者,新命遽降,臣誠感激惶愧,罔知攸處也。仍竊伏念,諫職宮僚,俱是淸選,責任之重,元無等別。臣旣不能見信於君父,言無可採,罪著曠官,則其何能諷贊於胄筵,隨事箴規,以稱其職乎?況今元良岐嶷,聖學日就,宜選端諒才學之士,以畀輔導之任,而乃以至愚極陋之臣,側迹於衛翼之列。一介廉隅,縱不暇顧,而羞當世辱名器,爲如何哉?且臣自數旬前,重患足瘡,多施砭焫,尙未差復,跬步之間,亦難運致。以此病情,尤無供職之望。伏乞聖慈,俯察微悃,亟許遞臣職名,以重名器,以安愚分,公私幸甚。臣無任隕越祈懇之至。踏啓字。燼餘
上在昌德宮。停常參·經筵。
藥房都提調許積,提調金佐明,副提調南龍翼啓曰,伏未審數日來,聖體調攝,若何?頭疼之候,無更發之患乎?核患亦復何如?臣等區區憂慮,敢來問安。答曰,知道。頭疼之候,時未快愈,有時往來矣。
金宇亨,以都摠府言啓曰,都摠管吳挺一,賓廳坐起,除標信進去之意,敢啓。傳曰,知道。
傳于金宇亨曰,大臣·備局堂上,引見。
金宇亨啓曰,執義申命圭,持平申晸,正言魚震翼·鄭華齊,校理李奎齡,修撰金錫胄,副修撰金萬均,來詣闕門請對矣,敢啓。傳曰,一時入侍。
金宇亨,以備邊司言啓曰,中江開市例在於八月十五日,依前商賈,豫爲整齊。多持物貨,及期入送,俾無埋沒之弊事,兩西監司及開城留守處,分付擧行,何如?傳曰,允。
右邊捕盜從事官落點,邊胤祚。
金宇亨啓曰,吏曹郞廳來言,臺諫有闕,政事,何以爲之?取稟。
巳時,上御熙政堂。大臣·備局堂上引見入侍,領議政鄭太和,左議政許積,兵曹判書洪重普,戶曹判書金佐明,工曹判書吳挺一,知事柳赫然,江華留守金徽,左副承旨金宇亨,執義申命圭,持平申晸,校理李奎齡·金錫胄,正言魚震翼·鄭華齊,修撰金萬均,記事官姜碩昌,假注書鄭樍,記事官趙師錫·申翼相。許積進曰,頭疼之證,久未去根,雖緣日熱之致,而必有受傷之處矣。上曰,別無受傷之事,近日稍似減歇矣。鄭太和曰,日氣炎熱,閭閻亦多此患,核候瞻望,別無顯效,堅硬之氣,何如?上曰,猶未消減矣。鄭太和曰,暑熱至此,自上方在未寧中,恐未引見,有此引對之命,聖候必愈矣。上曰,酬酢別無困倦之候矣。鄭太和曰,臣等,久欲進達而未及爲之,三司論執,自上必以爲察納矣。神德王后祔廟事,宣祖朝,亦有此論,今則如前有異,旣擧陵寢之制。祔廟一節,尙不擧行,群情皆以爲憫鬱。玆事不容但已,前頭將有賓廳啓辭,合司伏閤之擧,不必如是持久,速爲允從宜矣。許積曰,玆者至此,臣之罪也。當初進達祔廟則雖似重難,而封建請速行,以致自上持難,莫非臣之罪也。上曰,非以卿言也,群議雖如此,事體至重。予之所以持難者,亦非他意,終有所重大者。故不得率爾爲之,是予主意也。許積曰,凡論議,無擧國雷同之事,而至於此事,則擧國所同,可見公議。初時臣亦以祔廟爲重難,聖意之所愼重者,亦必以此也。今則至於如此持難,似爲太久矣。上曰,只是事係重大,不得率爾許之矣。鄭太和曰,今雖允從,亦非率爾矣。申命圭曰,臣等,未諳上候之欠寧,敢爲請對,亦以此事也。大臣旣已陳達,此與宣廟時事有異。旣已封陵建閣,不可不作主,旣已作主,不可不祔廟。未知其時禮官,何所據而一帝一后之說,有此誤也。朝野同聲共辭,而殿下强拂至此,臣等竊悶矣。申晸曰,玆事義理甚明,實出公共之論,陵制一備,則祔廟之禮,不可闕焉。上意之至今持難,竊未曉也。魚震翼曰,設陵置官,旣如諸陵,則廟饗之禮,獨此欠缺,豈合事理乎?申命圭曰,臣等論執,已過數月,玉堂陳箚,亦己久矣,而每以不允爲批,無明白曉諭之事,此臣等所以憫鬱也。李奎齡曰,自上愼重之意雖好,而今此祔廟之擧,實合於天理人情,可速允從,不必過愼矣。申命圭曰,外議皆以合司之遲發,爲未安,而合司事體重大,次第將有率百官之擧,何必待如是之節目乎?夬賜允兪好矣。許積曰,合司發後,有賓廳之啓,繼有庭請之擧,如此則擧國廢坐,事甚重難矣。申晸曰,前頭大臣,當有陳請之擧,聖意之愼重,臣等非不知之,而卽今大臣及三司,齊聲而籲,朝野之議,可推而知之矣。許積曰,旣已封建之後,則無他道理,只行春秋享祀,而不爲忌辰之祀乎?作主則亦奉安於何所耶?申晸曰,宣廟朝則三司之論,亦有携貳者。今則非但三司,至於草野,無一人異議者,宣廟朝,若無異論,則安知其不爲允從耶?申命圭曰,其時貳論,非爲他也。只以別廟爭之云,未知何所據而然也。金錫胄曰,別廟之言,今不必提起,晉時張后事,臣已箚陳矣。此論,雖出於其時儒臣,而甚爲無識矣。申晸曰,只陳其時之事,非以別廟爲是也。玉堂之論,似爲誤聞矣。許積曰,錫胄所達,亦無不可矣。臺諫所論中朝冊命之事,臣等不知見於何處,而太祖旣已冊命爲配,則何論他事。上曰,儒疏中爲正嫡云者,似爲誤用矣。鄭太和曰,儒疏果有誤處,引喩亦失宜,而大義自好耳。上曰,神懿王后,升遐之後冊封矣。申命圭曰,母儀一國,至於五載,不可不祔廟,古有一帝一后之事,以此爲例耶?上曰,太祖大王,亦以一妃追崇矣。許積曰,高麗之禮,亦有之矣。上曰,桓祖只配崔氏矣。許積曰,以大典見之,則有二妻竝祔之文矣。申命圭曰,朱子時,已定此禮,今無可論矣。鄭太和曰,自上非不知合廟之宜,而只爲重難矣。上曰,所言只此耶?地勢狹隘,啓辭後,三司一員退出,可也。合司啓曰,具辭見上請加三思,更勿留難,亟令禮官,議定神德王后祔廟之禮。上曰,不允。申命圭·申晸啓曰,具辭見上請加三思,亟命停罷令該曹造給之命,而各令私搆,一遵大典之制。上曰,不允。申命圭曰,立第事,臣等,每以此爭執,固知支離,聖上,豈不以爲支離而厭聽乎?上下相持,竊不勝悶鬱焉。上曰,此則有不然者,臺啓雖張,豈至於一二年之久乎?予若使之敦迫入居,則非爲不可,而彼亦陳疏不入,故不得已有此擧。臺諫,又何可使勿爲造給乎?至於公廨則非令撤移,只爲閑地,不移公廨則將移民居,予以爲難,若是允從之事,何至今持久。近來人心多異,或以五十間,爲未安而爭執,喧告榻前矣。自公造給之不可云者,非所意也。許積曰,以理言之,則先王造給之家,今不可毁移,而若給財力數字缺允從事可矣。上曰,若給財力,是乃扶助而已,諸主不能安居,私自請移,則予不必言于外朝,當私自造給,而此則有不然者矣。許積曰,外議未曉上意之所在,想以再造主第爲訝耳。五十間之制,臺諫必以爲非,而臣則自當初以上意爲好矣。上曰,二宮則可,臺論之五宮一時竝作云者,何所據耶?許積曰,此則出於未能詳悉之致也。五十間之制,決不可從之,庶人十間,古者宰相家,父爲宰相。子爲士則死而毁之云,竝行廊五十間,似難容之,只內室五十間,而不爲踰制則似好矣。申晸曰,今此主第,非自爲撤移,上意之欲爲造給,未爲不可,而卽今遵行者,大典也。似不當擾改,至於公廨,則爲慮民居毁移之弊,意甚盛矣,而書之史策,四方聽聞,若曰爲主第,毁撤公廨,則甚不可也。大臣·三司,方爲入侍,與之相議速定宜矣。上曰,不有民弊,則予何必撤毁公廨,而後爲快也。申命圭曰,聖敎雖如此,臣等之意,則公廨乃第款也,許積曰,臺諫以公廨爲言,當初民情驚㥘,至有徑自撤移者,若申飭該曹,使之準給其價則好矣。上曰,旣令準給其價,而該曹之事,每致如此矣。申命圭曰,臣雖爲此啓辭,而曾聞本法,除祠堂行廊,爲五十間。仁祖朝故相臣金尙憲,爲大司憲,請毁踰第宅,其時亦有此議,而勿計行廊,竝以五十間爲限者,亦臺臣執法之論也。上曰,間閣之數,慮或有爭,而至於勿令造給之請,非意所及也。申命圭曰,今則威顔咫尺,親承傳敎,而在外時,亦私相仰體聖意耳。中門內五十間,則決不可壞制,行廊亦不可無限量也。魚震翼曰,今當改搆之際,五十間之制,少或踰焉,則將何以遵守大典乎?至於行廊,量宜造作,而亦不可過爲踰制也。金錫胄曰,諸主第宅事,久不允從,本館亦當竝爲論執,而方有祔廟之請,不爲竝擧矣。量給財力之論,意有所在,而臣曾爲兵曹郞官時,一公主造宮之費,至於二百四十同之多,經費亦不可不慮也。上曰,曾前所造之宮,皆用舊石,而五宮則運石之時,糜費至此矣。許積曰,不至如前宏侈則好矣。李奎齡曰,臺諫所達,只中門內五十間,其後或私自添搆,則有何不可乎?申命圭曰,小臣只爲舊聞,有中門內五十間之言耳。申晸曰,此則奎齡失言也,中門內五十間爲制,而他日私自添搆云者,極爲不當矣。申命圭·申晸啓曰,具辭見上請前巨濟縣令許徵,削去仕版。上曰,依啓。又啓曰,監察爲官,古之殿中,職責甚重,不可人人而濫授。新除授監察邊益中,爲人門閥,雖未知如何,自有新除,恐其越署,夤緣曲徑,請托臺諫,殊甚可駭。如此之人,決不可仍置,如此之習,亦不可不懲,請監察邊益中汰去。上曰,依啓。又啓曰,再昨臣等,以北關殺獄,淹滯不嚴,前後推官,擧劾蒙允,而昨朝府吏來言其應罷推官,政院使本府現告云。臣等聞來,殊甚怪訝,而亦慮下吏之誤傳,姑欲知其虛實而處之矣。卽見政院啓辭,果有以現告事,問于憲府之語,始信前言之不誣,益可駭然。自古臺官之如此論啓何限,而豈有分付臺官,自爲現告之事乎?揆之事體,殊極可駭,請當該承旨,從重推考。上曰,依啓。又啓曰,近來徼巡之禁,解弛日甚,無賴輩結黨偸盜之患,比比有之,誠可寒心。頃日夜半□部所屬闤闠之中,有賊黨數十輩,持杖環繞于常澲家,公然偸掠,取其百金而去。打傷人物,至於被傷之人,方在死生中,實非尋常竊盜之比。閭民驚恐,若不保朝夕,此患漸熾,誠非細慮。治盜之官,常時弛禁,不爲嚴戢之狀,據此可知。請當該捕盜大將,從重推考。其賊徒使之一一捕治,痛絶後患。上曰,依啓。申晸曰,上下相持至此,何時了決乎?上曰,予旣已言之,別無必取公廨之意,不須更陳矣。申命圭曰,明日發落則爲決矣。上曰,旣言予意,此外何言?申命圭曰,亦豈敢以不可行之事爭之乎?臣等所論三件,若與大臣,從容議定五十間之制。只用於中門內,而勿毁大典之法則好矣。申晸曰,在昔豐亨之時,公主之貴重,亦無異於今日。申命圭中門內之說,頗有所據,亦出於權宜,而臣則待罪法官,不可輕撓大典五十間之制矣。申命圭曰,此言誤矣,臣亦欲守五十間之制,豈容輕毁大典之法乎?申晸曰,臣意謂,臺啓方張時,不爲始役,而伏聞江上有貿木之事云,誠爲未安矣。上曰,頃日李藼之疏,亦爲此言,而旣已停罷之後。自內司造給,內司所爲之事,有何相關而有此云云,予未知其可也。申命圭·申晸啓曰,卽以第宅事進言之際,校理李奎齡,有言語失當之失。請校理李奎齡,從重推考。上曰,依啓。申命奎啓曰,玉堂應召入侍之官,以臺論出去,則次官所當仍爲留侍,而徑先出去,難免率爾之失,請命推考。上曰,依啓。金徽曰,鐵串僉使,井浦萬戶,農後還移事,前旣定奪,而撤取材木等事,多有難便之勢矣。洪重普曰,曾在先朝,昇天浦,舊有別將,而鐵串移鎭後,又別設將於鐵串矣。昇天之於鐵串,相距不遠,若復移僉使之本鎭,則不須仍置別將矣。上曰,然則何必又置別將乎?使之減去,可也。金佐明曰,束伍格軍刈草事,仁川府使,報於備邊司矣。許積曰,刈草事,臨急則用爲格軍矣。此非束伍軍應使之役,而仍爲積草,今者仁川,欲永定爲格軍,似不可許也。若有事之時,則何以爲用乎?常時則用之,而勿令移屬宜矣。上曰,以此分付,可也。金佐明曰,漕運不及期之守令,將爲徒配,而此外兩南守令甚多,至於二十餘人,似難盡爲徒配。或施決杖,則亦不下於徒配,何以爲之?上曰,旣已定律,豈可以數多而廢之乎?許積曰,今此事目,行會旣晩,似當有分揀之事矣。上命書判付曰,依允。今年事目,須律似爲遲滯,林川等三邑節哛,依回啓施行。金佐明曰,鴻山漕船事,欲爲陳達,適値上候未寧,未及爲之。又移戶曹,立法之初,固難撓改,而此則雖不逢點於元山,旣已無事載納,似有間隔,或可分揀,故粘目入之矣。上曰,雖已無事領納,旣有違越事目之罪,不可全釋矣。許積曰,玆事臣以爲當改其事目矣。鄭太和,不爲逢點,而敗船無置處者,與無事載納者,固爲有間。不逢點而來納者,決杖定配,不逢點而臭敗者,依律處之可矣。申命圭曰,此事臣雖不知其初而若先設不可行之法,則固難依準。旣已參酌定法,而有所撓改,則法不信於民,爲國之道,斷不如是矣。上曰,自明年爲始,不逢點而來納者,與不逢點而臭敗者,分等罪之,可也。金佐明曰,晉州漕船,亦不及期,五隻無去處云矣。上曰,安民倉所納之穀,已盡輸納耶?金佐明曰,閔鼎重,以水站船載之倉庫,不爲堅完,故米有傷者矣。金佐明曰,臣之疾病,比前差歇,而卽今筋力虛憊,所帶諸任,不能兼察。若遞一任,則可以專意本曹之事矣。許積曰,金佐明之病,尙未快愈,固難兼察諸務,而內局提調,則侵曉供仕,尤非有病之人所可堪者矣。上曰,內醫提調,遞差,可也。上出給兩西屯田換給公事曰,改爲回啓,可也。金宇亨曰,四學儒生上疏,入啓已久,而尙不批下,敢此仰達矣。遂罷出。燼餘
吏曹判書李慶億疏曰,伏以臣,蒙被異恩,忝叨春官,私義未安,不敢冒出。瀝血封章,冀許鐫改,乃者新命,又出於千萬夢寐之外。驚惶踧踖,益無所措,聖恩加於一節,而臣之狼狽,轉加一層,不得不畢露危悃,昂首嗚呼。天官之長,爲任最重,苟非輿望所屬,不可一日暫居。臣之不合此任,不惟臣所自知,在廷諸臣,孰不知之。且臣奉使失體,臺議峻發,其所請罪,實非尋常規正之比。停論之後,餘閙未息,在臣自處之道,唯當謝迹朝端,杜門循省之不暇。豈可束帶抗顔,復據銓席,重貽淸朝之羞,以傷廉媿之義哉?前秋忝竊,亦出於一時之承乏,雖緣在職未久,幸免論斥。其臨政憒憒之狀,竊想聖明,亦已洞燭,政使無他釁累,不可以銓衡重任,又加於已試不效之人。況臣纔被重劾,汚衊未湔者乎?雖庶官凡僚,尙不可耐彈行公,冢宰之職,是何等地望,而乃敢忘廉喪隅,晏然承當,重得罪於公議乎?臣之進退,於此決矣,至於病難自力之實,有不暇論也。伏乞聖明,曲垂體物之仁,俯諒崩迫之懇,將臣新授職名,亟許遞免,以安微分,以重名器,不勝幸甚。臣無任惶隕戰灼之至。答曰,省疏具悉卿懇。此非深嫌之事,何乃若是?旣往之事,亦不追咎,安心勿辭,從速察職。
副提學金萬基疏曰,伏以臣,猥以庸陋,謬荷甄拔,授臣以玉堂之長。臣承命震惕,撫躬惝怳,仍竊惟念,玉堂爲職,非惟昵侍經幄,亦且頓替可否,責任不輕,稱塞實難,而至於長官,最號淸選。苟或虛授而不擇其人,冒受而徒榮其身,則授受俱舛,上下胥失矣。如臣襪線苦短,輪翮無取,懦惰自畫而未習乎?一部之書,朴愚自守,而素昧乎當世之事,講讀之任,言議之列,實非所據,而猶且貪戀榮寵,不思引分。奧自己亥,出入本館,十年于玆,一未能援據經義,論列是非,以裨聖學朝政之萬一,不職之罪,固已不貲,加以狷隘之性,不周於世,情外之毁,靡所不有。故比年以來,方始徵毖前事,惟願處散班竊斗廩,以效祿仕,以避險塗,曾拜諫長,略暴危悃,而旋以他事獲遞,逮入喉司,黽勉供仕,而亦非本心所安。及至今日,寵渥愈益隆厚,職次愈益淸切,而臣之危厲跼蹐,益倍於前矣。本館之任,曾已蔑效,則一館之長,何可躐據,前日所叨,亦且難安,則今日新除,尤非分願。才力所不逮,不可使强而當之。情勢所難冒,不可使抑而屈之,臣之控免,實出自量之審,匪如外飾之辭。伏乞聖明,俯垂諒察,亟許遞改,使上無虛授而任當其人,下無冒受而安於私分,不勝幸甚。臣無任屛營祈懇之至。答曰,省疏具悉。爾其勿辭,從速察職。燼餘
上在昌德宮。停常參·經筵。
藥房都提調許積,提調洪重普,副提調南龍翼啓曰,伏未審數日來,聖體調攝,若何?頭疼□候未夬祛乎?核患亦復如何?臣等區區憂慮,敢來問安。答曰,知道。頭疼,今幾差愈矣。
金宇亨,以都摠府言啓曰,都摠管吳挺一,備邊司坐起進去,請出標信。傳曰,知道。
又以漢城府言啓曰,頃因醴泉步兵林夢柱上言回啓,有當該訟官先罷後推,本道監司從重推考。□□□□□□査出啓聞□□會本道□□□□□□□□定□□摘奸處決事□□回答之關□□該曹取來見之,則奉化縣監定推官摘奸査覈之安㴒,則連三代一麓繼葬,已至百餘年。且前後接訟,得決者三度,林夢柱亦以一度得決,而其偸葬,在於壬申年間。故判書許徽,爲醴泉郡守時,因安㴒等呈狀禁斷,使不得接□則其非林哥可禁之山,據此可知。且指一古塜曰,或云七代祖,或云四代祖。前後供辭,變幻不一,至於擊錚後□訟官未決□□其族屬三人。又爲一時偸葬,其不畏國法,自恣無忌之狀,極爲痛駭。如此之人,不可不繩以重律,以祛惡習,而□□□決給之意,據報監司,以夢柱非理濫猾之罪,不可不懲。爲先捉囚之意題送,而訟官回啓內,夢柱旋卽走避,終始不現云。監□以夢柱三度見屈後,敢令僥倖之計,惹起訟椯。又爲見屈,自□□□走避不現,極爲可駭,卽爲督現,使之堀移之意題送矣。今因□關,枚擧回移,而近來二度見屈者,不許更訟,此則啓下之事。故□定訟官處決,而當初關文中,別無啓聞回移之語,故不卽回□□。以此觀之,則本道似無趁不處決之失,而但定推官處決□□□俱不分明,載錄於移文之中。以此回關內事意,有難的知。令本道前後決折文案,詳査啓聞,而大槪夢柱折訟,未決之前,不□國法,敢又偸葬,已極可駭,而見屈之後,逃避來京,專沒實狀,誣罔上言,其所負犯不一而足,委屬痛駭。亦令本道登時捕捉,依法痛治之意,竝爲行移,何如?傳曰,允。
以慶尙監司狀啓,安東呈,奴得只等渰死事。傳于金宇亨曰,渰死人等,令本道各別恤典擧行。
金宇亨,以訓鍊都監言啓曰,□營閑良軍官及營屬牙兵之類,應爲汰定軍役者,査報之□□□□□□□□□行關諸道矣。他道則皆以報來,或報以今方査出爲□□□□羅監兵營右水營,羅全州,忠淸道忠州等鎭,今至五朔,尙不回報,莫重軍政,豈容如是慢忽,殊甚可駭,當該監·兵·水使及營將,竝從重推考,何如?傳曰,允。
鄭錀,以禮曹言啓曰,卽接獻陵參奉所報,則大王陵上莎□□□方至丁方,盡爲枯損。自坤方至乾方,太半枯損。王后□□□□□□方□辛方□□□□□陵上□□剝落處甚□□□□□□□樑上塗灰及殿內外仰土塗粉,亦多剝落,大王陵上酉方欄干柱石二箇,乍爲欹斜云。依前例政府以下進去奉審,而丁字閣有頉處,則本曹堂上,兼爲審後稟處,何如?傳曰,允。
大司諫姜栢年,持平任相元,正言魚震翼·鄭華齊啓曰,具辭見上請加三思,更勿留難,亟命禮官,議定神德后祔廟之禮。答曰,不允。
持平任相元啓曰,具辭見上請加三思,亟寢主第營給之命,各自私搆,一遵定制。答曰,不允。
大司諫姜栢年,正言魚震翼·鄭華齊啓曰,具辭見上請加三思,亟寢令該曹造給之命,間架一從定制。守令之圖遞點便,已成近日痼弊,爲道臣者,不當輕易處置,曲循其願,而前承旨沈梓,曾爲慶尙監司,時以前尙州牧使李楚老善治褒啓,至於蒙賞,則雖屢度呈病,不宜輕遞,而不察病勢之輕重,不念民情之如何?率爾啓貼,至以皆甚悲切,傳聞病重等,苟且措辭。旣褒旋黜,擧措顚倒,有損事體,聽聞俱駭。前牧使李楚老,亦有圖遞之迹,不可置而不論。請前承旨沈梓罷職,前牧使李楚老罷職不敍。寧海府使鄭承明,以年衰宿病之人,莅任以後,專廢坐衙,民不見面,吏緣爲奸,至於春間設行試場之際,非時物産,勒定於民結,而以價代捧,致有一境之怨謗,其他病民之事,不一而足。如此之人,不可仍置,使瀕海遠邑,日就彫弊。請寧海府使鄭承明罷職。雲山郡守申鍵,莅任未久,專事肥己,駄載絡繹,殆無虛月,遠邑人馬,疲於道路,其他濫猾之事,不一而足。闔境嗷嗷,怨聲載路,如此之人,不可久畀邊郡,重貽民害。請雲山郡守申健,罷職不取。答曰,不允。沈梓·李楚老事,依啓。
鄭錀啓曰,吏曹郞廳來言,承旨有闕,政事何以爲之?取稟。傳曰,明明日爲之。自辰時至午時,日暈。
吏曹判書李慶億疏曰,伏以臣,露章哀籲,實出血懇,庶幾微誠上格,天聽少回,而伏承聖批詞旨委曲,至以從速察職爲敎,臣奉讀涕泣,益不勝惶憫踧踖之至。臣雖至愚,亦識分義,豈不知恩命之不可慢,瀆擾之爲可懼哉?誠以士夫行身,廉恥爲重,苟或貪戀榮寵,冒沒是事,則旣失其身,何以事君?今臣私義之不安,已悉於前疏,其不可諉以旣往小嫌,而晏然冒出也明矣,然此則只是廉義一節耳。至於病不堪仕之狀,竊想聖明,猶未洞燭,不得不更暴於天地父母之前。臣於行役之餘,重患渴病,數月沈痼,轉輾積敗。素患風痺痰眩之症,乘虛發動,有時半身麻木,全不管攝。痰火上衝,泯然欲仆,夜則虛煩不寐,晝則終日昏瞀,精神銷鑠,忽忽若夢中之人,以致啖食全廢,形貌換脫,委身床席。日就澌綴,諸醫難於下手,親識莫不憐憫。雖使屛絶人事,專意將理,尙懼未獲蘇痊。況何望起身任職,少效奔走之勞哉?臣之情勢之狼狽,旣如彼,疾病之難强,又如此,誠不敢飾辭僞讓,以欺聖明也。恭惟天地之於萬物,所欲必從,臣子之於君父,有情必達。伏乞聖慈,俯諒至悃,快賜遞免,以便公私,不勝萬幸。臣無任祈懇戰灼之至。答曰,省疏具悉卿懇。予無允許之意,卿勿以小事爲嫌,安心勿辭,從速察職。
同副承旨吳始壽疏曰,伏以臣母,纔經慘禍,無意於世。凡有疾患,不思保攝,朝夕飮喫,亦不以時,臣常煎迫,誠難一日離側,而顧臣所叨,職親地密,分義所在,干瀆是懼,强抑私悃,黽勉奔走者,于今四箇月矣。昨於夜中,猝聞添得暑霍,蒼黃出直,歸視症情,胸膈關塞,呼吸不通,急於吐瀉,過用涼冷之劑,痞隔乍開,轉成暴下之症。一晝二夜之間,度數無數,勺水寸粒之啖,亦且專廢。奄奄氣息,益復綿綴,頃刻之間,若將難保,假使此症,得差於旬日之內。衰年氣力,暴傷於積敗之餘,痊可蘇完,難以爲期,而況危惡之情,時無分寸之減乎?臣誠自幸惟母是依,不意今者,母病至此。臣於是際,方寸已亂,扶持救護,不忍暫捨,深嚴之地,何可癏曠?玆冒萬死,大聲疾籲於天地父母前。伏乞聖明,諒臣至懇,亟賜遞改,俾得專意救藥,以幸公私,臣無任懇迫煎憫之至。踏啓字。燼餘
上在昌德宮。停常參·經筵。
傳于南龍翼曰,宋判府事有病患云。遣御醫權愉看病。
以靖陵重建廳草記,傳于鄭錀曰,曾前似有欲爲浮石而停止矣。何如是草記耶?
鄭錀,以弘文館言啓曰,本館下番三員內,副修撰尹深,已以身病呈單,有加給由之命。副修撰金萬均,將爲入直,今至六日,朝者又以病陳疏出去矣。修撰洪柱國,以頃遭服制,未赴召命,兼有暑症。亦陳疏到館,而時無入啓。他無推移之員,修撰洪〈柱國〉卽爲牌招入直,何如?傳曰,允。
大司諫姜栢年,執義李秞,正言魚震翼·鄭華齊啓曰,具辭見上請加三思,更勿留難,亟令禮官議定神德王后祔廟之禮。答曰,不允。
執義李秞啓曰,具辭見上請加三思,亟寢主第營給之命,各自私搆,一遵定制。答曰,不允。
大司諫姜栢年,正言魚震翼·鄭華齊啓曰,具辭見上請加三思,亟寢令該曹造給之命,間架一從法制。請寧海府使鄭承明罷職。請雲山郡守申鍵罷職不敍。答曰,不允。兩邑守令,更加詳察處之。
金宇亨啓曰,宣傳官之倍道而行,不敢暫時緩緩,乃所以重命也。宣傳官李思訥,以全羅前監司呂聖齊拿問事,今月初一日辭朝,今日還納密符。自初一日至于今日,計其往返日字,乃十箇日也。怪問其故,則以爲,新舊監司,今十五日,始乃交印於礪山,以致遲延云。自京至礪山,乃四日程也。宣傳官,十五日合符於礪山,今日還納密符,宣傳官,似無遲滯之事,而新監司金澄,辭朝八日,始爲到界於礪山。拿推交代,催促赴任,意有所在,而如是緩緩赴任,殊極非矣。請推考。傳曰,允。燼餘
上在昌德宮。停常參·經筵。
南龍翼啓曰,近日廳中,位甚不齊,出納之際,苟艱莫甚。今日政,新除授承旨,竝卽牌招察任,何如?傳曰,允。
金宇亨,以都摠府言啓曰,今日入直軍士中日習射,請出標信。傳曰,知道。
又以都摠府言啓曰,都摠管趙珩,義禁府坐起,進去晝仕,請出標信。傳曰,知道。
有政。吏批,判書李慶億未肅拜,參判未差,參議洪萬容,都承旨南龍翼進。
兵批,判書洪重普,右兵曹坐起進,參判張善瀓進,參議尹飛卿病,參知李翊式暇,左副承旨金宇亨進。
吏批啓曰,判書未肅拜,參判未差,小臣獨政未安,何以爲之?敢稟。傳曰,只出緊任。
吏批。以尹飛卿爲左承旨,李翊爲右副承旨,姜鎬爲同副承旨,金德遠爲司書,李□□爲旌義縣監,鄭雲翼爲利仁察訪,金萬均爲校理,吳始壽爲兵曹參議,宋時喆爲工曹參議。
兵批啓曰,吾叉浦萬戶池德鱗,以稅船致敗之時,極出救活人命之功,特爲加資事,判下矣。池德鱗,雖已資窮,未經準職,何以爲之?敢稟。傳曰,特陞堂上。
兵批。以吳始壽爲副護軍。
鄭錀,以禮曹郞廳,以左議政意啓曰,今此獻陵奉審時,臣當進去。繕工監提調,臣,依前例兼察之意,敢啓。傳曰,知道。
傳于金宇亨曰,邊五中人洪錫九,邊將除授。
金宇亨,以司饔院官員,以都提調意啓曰,今日供上大王大妃殿·大殿所入西果,箇箇不合,累次點退,終不得可合者,日晩之後,始爲苟充捧入,事極未安。近因霖雨支離,圃果多未成熟,本署以至殘之司,將有難支之患云。其間事勢,容或有可恕之處,而莫重御供,如是不謹,殊涉可駭。當該進排官,推考,下人令攸司推治,何如?傳曰,允。
又以司僕寺官員,以提調意啓曰,慶興府使閔錡,以手自射虎之故,有熟馬面給之命,而慶興距京,二十四日程,當此炎熱,自京牽去馬匹,則無事得達,有不可必。且北路方有飢荒之患,而六鎭旱災尤甚,若於此際,令政院下人,持馬匹下去,則沿路貽弊之患,亦且不少。今此閔錡賜給之馬,令咸興監牧官,捉出近處牧場,禾壯體大之馬以給,則事甚便當。令政院,下送諭書於本道監司處,使之一時傳給,何如?傳曰,允。
又以靖陵重建廳言啓曰,以豆毛浦浮石洞溪邊露出石浮出取用事草記。傳曰,曾前似有欲爲浮石而停止矣,何如是草記耶事傳敎矣。曾前之事,無可考文書,未能詳知,而今此溪邊露出散在之石,隨便取用,似或無妨。本廳監造官,與漢城府郞廳及相地官,詳細看審後,敢爲啓稟矣。聖敎如此,他外處可合之石,取用之意,敢啓。傳曰,知道。
又以戶曹言啓曰,三南稅船,皆已畢到,而惟嶺南之晉州稅船未到矣。卽接安民倉監捧郞廳文報,則同州稅船五隻,六月三十日,始爲到泊於南倉云。米穀則時不量捧,而到泊之日。最後於諸邑,監色·沙工等,則當待畢納後推覈處置,而守令之過限發送辭緣,令本道他邑,一體査覈啓聞,以憑處置,何如?傳曰,允。
大司諫姜栢年,執義李秞,司諫朴增輝,持平李敏采,正言魚震翼·鄭華齊啓曰,合啓之論,爭執半月,而尙未蒙開允。無非臣等誠意淺薄,不足以感動天意,而輿情益鬱,公議益激。此臣等所以合司而爭之,必以得請爲期者也。神德王后名位之正,備儀之盛,前後進言者,論之已悉矣。天聽亦已熟矣,臣等不敢更擧前說,請只將天理之所當曉,人性之所難誣者,而終始陳之。嗚呼,於天理之所當然,有一分欠缺,則便壞了一分天理,於人情之所同然者。有一時差失,則便拂乎一時人情,母后躋祔于太廟,乃萬古不易之常經,而尙今不擧,已閱三百年之久,則其爲欠失,豈但壞一分天理,拂一時人情而止哉?以母后尊奉之儀言之,旣已受誥而配□極則後嗣王,以母道事之,禮也。後嗣旣已母道事之,則一國臣民,以母后尊之,亦禮也。生爲一國之母,而沒不得配食於太廟,臣等曾未之聞也。以人主奉先之道言之,有園陵則必有寢閣,有寢閣則必合食於閟宮,亦禮也。有園陵而無寢閣,固爲非禮之禮,而有寢閣而闕廟饗,失禮之中,尤爲失於禮之禮也,則其於哀榮隆殺,前後懸殊,陵制廟儀,有所區別,果可謂合於天理,順乎人情者乎?當貞陵廢墜之時,行路尙至於隕涕,及其修改之後,蚩氓亦爲之欣聳,此豈家置一喙而人曉之哉?其出於天理之所當然,人情之所同然者,於此尤可想矣。寢園修改,比廟饗差輕,而群情尙且如此,則況於陞祔縟禮。其爲顒望跂待,當復如何?而殿下旣已快許於建閣之議,今乃持難於入廟之論,將次第應行之典,置之於半可半否之間,使天理幾明而復晦,人情始快而還鬱,此群下之所以疑惑,而亦不能無憾於天地之大也。況秉彝之天,無別於貴賤感通之理,無間於幽明。群情之所不快者,則殿下之心,必有所不安者矣。殿下之心所不安,則洋洋在天之靈,亦必有不釋然者矣。苟不釋然,則其於明粢淸滌之薦,欲其沕沕乎饗之,而恐不肯顧歆也。殿下愼重之意,臣等亦非不知,而以區區愚見料之,臣等竊恐殿下於此或未之深思也。向使欠典,實出於祖宗之本意,猶當速改,以求至當之歸,旣知其出於諸臣之謬見,而以追議爲嫌。必欲循而無改,則九地幽冤,無時而可洩。一脈公論,無時而可已,千百載之下,使後人議之曰,某代某朝,爲某樣欠典云爾,則比之於今日追議之嫌,果孰重孰輕耶?臣等,以天理人情,反覆而思之,今日所爭者,乃一國公共之論也。請加三思,更勿留難,亟令禮官,議定神德王后祔廟之禮。答曰,不允。
執義李秞,持平李敏采啓曰,具辭見上請加三思,亟寢主第營給之命,各令私構,一遵定制。答曰,不允。
大司諫姜栢年,司諫朴增輝,正言魚震翼·鄭華齊啓曰,具辭見上請加三思,亟寢令該曹造給之命,間架一從定制。請寧海府使鄭承明罷職,請雲山郡守申鍵罷職不敍。答曰,不允。末端事,依啓。
自辰時至未時,日暈。
弘文館副校理金錫胄,副修撰金萬均等箚子,伏以臣等於日昨。伏蒙賜對,幸隨大臣諸臣之後,敢陳速擧神德王后祔廟之請,而臺諫館員之進于前列者,旣已備盡論達,臣等則不復別爲勦攙架疊之說而退矣。然臣等伏奉聖旨之所以敎詔乎前席者,不曰,今日群臣之言無稽也,乃曰,實錄所載,予旣已知之矣。不曰,玆禮不可擧也。乃曰,事重體大,予不得以輕擧矣。至於位號靡替之由,嫡配竝祔之論,亦皆洞悉,故事之如彼,時制之當然,而不以迭進近至之言,爲繁複,溫溫諄諄,玉色凱豫。臣等竊不勝內自感頌于心,而益有以冀聖命之速下,而大禮之亟完也。夫我神德王后園陵之不祀享,已數百載于今矣。香火之薦,只擧於每年之寒食,糞潔之役,厪托乎昭悼之孱裔,年代寢遠,行路悲傷,而幸賴我聖上盛德至孝,善繼善述。聿追我祖宗列聖之遺志,遂使數百載所未遑之闕典,一朝而擧焉。旣建聖廟,復置祀官,□有所掃灑罔缺,此今日中外臣庶之所共闓然而忻,傷然而悲,而至有繼之以感涕者也。噫,旣后矣,旣母矣,固不可不陵而不寢也。旣陵矣,旣寢矣,又不可以不主而不祔也。以太祖之配而祔太祖之室,以神懿之列而居神懿之次。以名則正,以分則順,此禮秩然,此理昭然。此誠非幽暗而不章,紛錯而難知者也,而今殿下之所以遲回疑難者,秪在於事體之重大。噫,禮在宗祊,閱百年而始擧,則固不可不謂重矣,事關彝倫,擧一國而同辭,則亦不可不謂大矣,而惟其旣重且大,尤不可以不亟擧而速完也,則臣等今不敢更爲支蔓之語,重複之辭。是惟在殿下之垂燭乎前後群臣所已進之言,而有所察納,夬降兪音,以卒大禮,以追祖宗列聖之遺志,以副我一國臣民皇皇之望,臣等竊不勝區區之願焉。取進止。答曰,不允。
吏曹判書李慶億疏曰,伏以臣,昨伏承聖批,詞旨落然,尙靳恩許,無非臣誠意淺薄,不能感格天心。慚惶煎迫,無地措躬,如使臣苟有一分强起之勢,何敢固拒寵命,自速違慢之誅哉?其所以敢冒鈇鉞,不避煩瀆,疏亟上而不知止者,其必有萬不得已者。前後聖諭,雖以勿以爲嫌爲敎,臣所不安,實關大段廉隅,其可謂之薄物細故,而晏然冒出乎?至於疾病沈痼之勢,尤有所難强者,春夏以來,積數三月,長委枕席,累違嚴召。未得一日供仕之狀,聖明旣已下燭,今則澌敗已極,日就危苦,種種諸症,難以悉擧。神思筋骸,有若朝暮就盡之人,雖欲迫於威命,忍死一出,其道無由,自有新命以來,危厲薰心。若負重譴,添作一病,以聖明體下之仁,亦豈不憫惻而矜念哉?目今大政當前,一向稽延,亦宜早合處分,使公務私便,兩有所全。豈容引日拖時,等待難出之身哉?伏乞聖慈,俯賜諒察,亟許遞改,回授可堪之人,以幸公私,不勝幸甚。臣無任惶隕祈懇之至,謹昧死以聞。答曰,省疏具悉。已諭予意於前後之批,何固辭之乃爾?此非時平之世,諸臣不可徒以廉隅爲言,而潔身退處之時,卿其須體予意,安心勿辭。從〈速〉察職。
禮曹判書朴長遠疏曰,伏以臣於本月十二日在衿川村,伏承京畿監司傳諭聖批,本職當勉副焉。使之從速上來,繼又伏承同月十三日右承旨鄭成貼有旨。以臣爲禮曹判書,使之斯速乘馹上來者,臣之累疏煩聒,罪涉違慢,宜被誅譴,惕息以竢。不意至仁天覆,特加涵貸,反下溫批,恩許遞免,庶幾少安私分,只自感泣攢祝,而旋有新除,又出意外。以臣幸免大罪之身,而膺此殊恩,荐承嚴召,臣雖頑愚,寧不知感,古人所謂非臣殞結,所能仰報云者,不足以喩臣區區之忱也。臣於是乎,惟當扶曳病軀,劃卽上京,勉强祗謝,以稱所蒙,而非但臣所苦賤疾,累旬調治,不見差效,勢難起動,抑臣前此控免西批職名,實出至悃,非有一毫虛飾,則情勢之萬分難安,夫豈前後而有異也哉?自顧私心,惟增愧赧,徊徨岐路,進退兩難,終恐未免於公私狼狽之歸,臣之罪戾,益無所逃,更冒萬死號籲至此。伏紙震越,不知所裁。伏乞聖慈,天地父母,諒臣危悃,察臣至懇。亟許遞臣職名,以幸公私,仍治臣罪,以警他人,不勝大願焉。臣無任惶戰懇祈之至,謹昧死以聞。答曰,省疏具悉。固辭太煩,何用乃爾?不必多誥,上來察職。
刑曹判書鄭知和疏曰,伏以臣,一病纏綿,已至三朔,瘝曠之罪,與日俱積,用是惶懼,連章冒瀆。伏蒙聖批,不加譴責,至諭以更加調理察職,臣感激涕泣之中,妄慮以爲,狗馬之疾,比諸初頭,太熱似減。若又假以旬日,益專醫藥,則庶幾漸就生道,或可起動,故不復爲必欲辭免之計,泯默縮伏,靜以攝之,亦已久矣。虛帶曠職之弊,有若全不念及者然,此雖出於分義所在,不敢更有所煩聒,而反顧職事,豈非未安之甚乎?不幸數日以來,又感暑風,前症復作,苦劇如初。決無時月差愈之望,情勢悶迫,不得不冒死疾呼於天地父母之前。伏乞聖慈,俯賜憐察,亟許遞改臣本職及兼帶備局提調。以便公私,不勝幸甚,臣無任戰灼祈懇之至,謹昧死以聞。答曰,省疏具悉。卿辭至此,本職當勉副焉。
承政院左承旨閔點疏曰,伏以臣,自從春間往返溫泉之後,連有狗馬之疾,實無供職之勢,纔脫罪罟。卽忝近密,旣遞旋拜,恩數異常,一味惶隕,不敢輒辭,黽勉隨行,過了三夏,勞悴失攝,患暍甚重,惡心嘔吐。頭疼眼眩,諸症迭攻,不可殫擧,而暴下轉成赤痢。腹痛有如刺鍼,調治累日,未免廢仕,此乃同席之所共知也。以此病狀,決難帶職,僚員多闕,言病非時,連服湯劑,庶幾少愈,藥不見效,病日益痼,狼狽悶蹙,不知所出。玆敢觸冒鈇鉞,仰瀆宸聽。伏乞聖慈,俯垂憐察,亟許遞臣職名,使螻蟻殘喘,得延少須臾,不勝幸甚。臣無任隕越祈懇之至,謹昧死以聞。踏啓字。
司憲府持平任相元疏曰,伏以臣,頃以母病,瀝血陳懇,冀蒙恩遞,見阻喉司,終未登徹,臣之進退,實爲狼狽。然而分義所在,不敢彌日引入,黽勉行公,已浹一旬,母病比來漸篤,情理又加切蹙,決無供仕之望。玆敢仰籲於天日之下,臣年未弱冠,夙罹酷罰,惟依偏母而爲命。臣母羸虛多病,自經喪禍,惟以憂哀而疚中,故素患冷腹之症,日苦月深,去年初秋,得寒愈劇,涉春以後,漸成鼓脹,百方下藥,皆無寸效,卽今元氣旣敗,浮腫添起,加以中滿氣上之候,一日累發。痛楚之難忍,症形之非輕,有不可盡列者。臣之所忝,旣無直宿之事,若非朝夕危急之病,則亦何敢費辭控疏,干塵聖聽乎?私悰憫迫,實切萬分,雖常詣闕赴坐,晷刻難測,中心遑擾,只思遄歸,以此情理,何暇夙夜奔走,以供職事乎?伏願天地父母,俯加諒察,亟賜遞免,俾得專意捄病,則臣千萬幸甚。臣無任屛營祈懇之至,謹昧死以聞。踏啓字。
弘文館副修撰金萬均疏曰,伏以臣,草土餘喘,元氣未完,日事呻痛,生意索然,而連有職名,不敢言病,寄食旅舍,黽勉供仕者,今過半載矣。夏間慘遭同氣之慽,孤露之餘,益切無涯之慟,前後內傷之症,乘時復發,飮啖專廢。眞元日鑠,種種難堪之狀,已不可盡言,而又自昨日,重患泄痢,度數之頻,頃刻無算。腹痛尤劇,且有頭疼,旁連耳根,熏熱蒸蒸,僵臥直廬,殆不省事。湯劑艾焫,俱不見效,此實出於積傷之致,決非尋常暑濕之例症也。似此病狀,萬無供職之望。伏乞聖慈,曲垂哀怜,亟遞臣職名,以〈便〉公私,不勝幸甚。臣無任祈懇屛營之至,謹昧死以聞。踏啓字。
鄭錀啓曰,修撰金萬均辭職上疏,踏啓字以下,而今日政,移授校理,遞差傳旨,不爲捧入之意,敢啓。傳曰,知道。燼餘
上在昌德宮。停常參·經筵。
鄭錀,以侍講院言啓曰,本院上下番十員內,輔德朴世堅遭服制,兼輔德南二星入直,弘文館兼文學李端夏入直,吏曹兼弼善兼司書,竝未差,文學申晸,司書金德遠,時未肅拜。只有弼善臣李休徵,說書臣李潤朝,兼說書臣洪萬鍾,而前頭世子入學,日期漸迫,校正懸吐等事,不可不豫爲講定,而僚員不齊,趁未擧行。申晸則今方呈辭,而聞其所患,不至大段云。申晸·金德遠,俾卽牌招肅拜,使之察任,何如?傳曰,允。
又以宣惠廳言啓曰,今此靖陵丁字閣重建之役,政當農節,此時調用畿邑民丁,十分重難,故依春間貞陵丁字閣重建時例,自本廳題給米布,以爲雇立募軍之地,材木石物運入車牛,亦自本廳覓給,而如生葛杻木等物,皆以前日用餘者輸送,以除畿民之弊矣。竊聞座閣撤毁之期,亦在不遠,而顧今堂上,無察任之員,不得移文啓下。至於石役,最爲緊重,而浮石處所,尙今未定云,及期營造,勢甚窘急,殊極可慮。豆毛浦近處之石,旣不可取用,則勢將浮取於遠地,發民曳下,不但功役之難就,又恐難及於期日。或於江華近水之處,浮石船送,則可除曳下之役。令重建廳,商量事勢之難易,速爲定奪擧行,何如?傳曰,允。
以檜原君倫給由傳旨,傳于姜鎬曰,給由馬。
金宇亨啓曰,以司僕寺草記,慶興府使閔錡,手自射虎有熟馬面給之命,而北路飢荒,政院下人,持馬疋下去,則沿路貽弊不小,令咸興監牧官,捉出牧場馬以給,令政院下送諭書於本道監司處,使之一時傳給事命下矣。今此閔錡等處,諭書出使,則令備邊司,付送撥上書吏所騎馬牌單子,則啓字爻周次,還入之意,敢啓。傳曰,知道。
左議政許積,工曹判書吳挺一,禮曹參議李俊耉啓曰,臣等,進詣獻陵,詳細奉審,則大王王后兩陵上莎草,果似多有枯損處,而卽今則莎草雜草,相間茂密,一樣靑色,不能的指莎草之枯損,從某至某方,幾尺幾寸,勢將姑待秋凉霜落。雜草萎黃之時,更爲奉審後,方可定其改莎與否。莎臺裳石等處塗灰,雖多剝落,不至大段,改莎時改塗未晩,而坤地欄干柱石下臺石,傾陷動撓,故柱石隨其臺石,亦爲動退,根向外,頭向內,與裳石成隙者,上則二寸五分,下則四寸五分。庚地柱石之動退傾側,與坤地柱石一樣,而隙則比坤地稍狹,上則一寸八分,下則三寸四分,此亦後日一時修改宜當。莎草枯損處,旣難指的,故不能圖形以進之意,敢啓。答曰,依啓。
以豊德府使等改差回啓,傳于鄭錀曰,觀此吏曹回啓,則言甚模糊,事體不當。該堂上推考。
鄭錀,以靖陵重建廳言啓曰,宣惠廳啓辭。傳曰,允事傳敎矣。江都浮石水浮,功役亦甚未易,浮取輸運之際,必費累日,及期來泊,恐未可必。竊聞自本陵相距水路十里許楊州虎洞地,石色頗好可合云,以此浮取運用之意,敢啓。傳曰,知道。
大司諫姜栢年,執義李秞,司諫朴增輝,掌令李光迪,持平李敏采,獻納金萬重,正言魚震翼·鄭華齊來啓曰,神德王后祔廟之請,臣等合辭論列,罄竭底蘊,而微誠未格,天聽邈然。臣等聚首相顧,竊不勝慨然之至,凡天下之事,豈有外於人情天理者哉?臣等旣以此縷陳於前,而今且復抽餘意而反覆焉。臣等竊伏念,人情之所同,卽天理之所發也。是以本乎天理而順乎人情者,卽謂之公論。公論者,雖或屈於一時,終必伸於百世。蓋天理人情,無古今之異,而一脈公論,終不可抑塞而泯滅也。嗚乎,神德王后,禮陟於三百年之前,而封陵盛典。復覩於今日,信乎公論之久而必伸,而亦豈非惟天惟祖宗,有待於我殿下,默祐於冥冥耶?天理孔彰,人情胥悅,幽明感通之理,昭不可掩。陞祔之禮,自在於次第應行之中,四方拭目,佇觀縟儀之悉備,而持疑至此,一兪尙閟。臣等實未曉聖意之所在也。若謂之祖宗之所未行者,今難斷行,則祔廟封陵,其有間隔耶?若謂之事在久遠,今難猝擧,則百世不泯之公論,何以阻遏。宗祐莫大之欠典,何時可正耶?若以爲國是未定,論議必待歸一,則上自公卿,下至常布,萬口一辭,血誠祈籲。輿論之所同,槪可見矣。噫,母后之配食太廟,是萬古不易常經。祖宗累朝以來,未嘗有當祔不祔之欠禮,而獨於神德王后,生爲國母。沒不得躋祔,則非惟太祖·太宗在天之靈,有所惕傷。亦豈不來天下後世之議,而失一國臣民之望耶?殿下於此,正宜翻然而悟,惕然而感,快從公共之論,以答顒望之情,而難之太甚。愼之太過,閱月留時,上下相持,始之歡忻鼓動者,今反爲鬱抑憂惑。不能無憾於天地之大,臣等竊惜之。嗚乎,人情如此,天理可知,是以公議所在,雖以人主之尊,亦難以力勝也。惟殿下,卽乎人情,察乎天理,特擧大禮,以完廟儀,則將有辭於千百載之下矣。請加三思,亟令禮官,議定神德王后祔廟之禮。答曰,不允。
執義李秞,掌令李光迪,持平李敏采啓曰,以諸公主第宅事。兩司論請,已至三箇月,而猶不知止,則一時公論,蓋可見矣。頃日引對時,公廨勿毁之請,雖已允許,而至於私搆定制,則猶未準請。臣等竊不勝悶鬱焉,殿下旣下公廨勿毁之敎,則是殿下思過半矣。目今天災孔慘,民窮災竭,所當崇儉惜費,克謹天戒,豈可自官營繕,大興功役,以致傷財害民之患乎?至於間架之數,已有大典定制,而自是祖宗之美意,則實爲今日之所當法者也。今若不守故典,復啓侈習,非所以法行自近也。請加三思,亟寢主第營給之命,量給財力,各自私搆,一遵定制。忠淸兵使李東顯,曾以濫猾貪鄙之事,坐廢未久,旋齒朝籍,國法之不嚴,已極寒心,而至於今日,徑授閫帥之任,物情莫不爲駭。此而不論,則濫猾之習,將無以徵戢。請忠淸兵使李東顯罷職。答曰,不允。
行大司諫姜栢年,司諫朴增輝,獻納金萬重,正言魚震翼·鄭華齊啓曰,以諸公主第宅事,兩司累月論執,而天聽邈然,每以不允爲敎,臣等竊不勝其憫鬱矣。頃於賜對時,勿撤公廨之請,旣蒙允許,無復有以私害公,傷損國體之憂遠近聽聞,孰不咸知?當民窮財竭之日,聖上節省經費無所不至,而獨於諸主第宅必欲自公家營造,而不恤其弊何耶?今若量給財力,使之各自搆成,則揆以公私,豈非得當乎?至於間架之數,國有定制,當此改搆之際,尤宜遵用古典,而乃反强拂公議。又爲之加數,則祖宗金石之典,非所以謹守,末流僭踰之習,將何以杜絶?請加三思,亟寢令該曹造給之命,間架一遵定制。答曰,不允。
姜鎬啓曰,忠淸兵使李東顯密符單子,旣已啓下,而臺諫方以罷職論啓,密匣不得啓請之意,敢啓。傳曰,知道。
又啓曰,卽者掌令宋昌,以前日試官時罷職事來避,而前事勿避,已有承傳。以勢難捧入之意,累度往復,則必欲捧入,臺諫啓辭,不可一向退却,何以爲之?敢稟。傳曰,勿爲捧入。
又啓曰,吏曹郞廳來言,臺諫有闕,政事,何以爲之?取稟。傳曰,明日爲之。燼餘
上在昌德宮。停常參·經筵。
藥房都提調許積,提調洪重普,副提調南龍翼啓曰,三伏已盡,老炎轉熾,伏未審此時,聖體調攝,若何?核患時無差減之效乎?此雖從前素患之症,爲日已久,尙未差復。玄參酒夏枯草丸等,藥力微難望速收快效。今日入診,更爲詳審症候後,議定當劑宜當。臣等不勝憂慮,敢來問安,竝此仰稟。答曰,知道。
李翊,以都摠府言啓曰,都摠管趙珩,義禁府坐起,進去晝仕,請出標信。傳曰,知道。
姜鎬啓曰,領中樞府事李景奭,來詣請對矣。傳曰,入診時入侍。
藥房再啓曰,臣等入診後,退與鄭後啓·李東馨及諸御醫商議,則皆以爲散朣潰堅湯,最是消核之良劑,而湯藥苦口,難於久進,依方文,以十帖,作丸藥一劑,連續進御宜當云。此藥卽爲劑入,何如?答曰,知道。
有政。吏批,判書李慶億未肅拜,參判未差,參議洪萬容,右承旨鄭錀進。
兵批,兼判書洪重普藥房進,參判張善瀓進,參議吳始壽未肅拜,參知未差,右副承旨李翊進。
吏批啓曰,判書未肅拜,參判未差,小臣獨政未安,何以爲之?敢稟。傳曰,只出緊任。
又啓曰,玉堂闕員,今當差出,而擬望之人乏少,外任竝擬,何如?傳曰,允。
吏批。以申晸爲持平,鄭載嵩爲兵曹參知,吳挺一爲刑曹判書,李世華爲兵曹正郞,金厦梴爲寧海府使,洪宇紀爲豐德府使,沈之淹爲利川府使,李忔爲雲山郡守,柳星三爲監察,宋胤吉爲延曙察訪,朴世堂爲修撰,金萬重爲副修撰,尹深爲獻納。
兵批。以鄭知和·閔點爲副護軍,任相元爲副司直,尹深爲副司果。
姜鎬啓曰,義禁府都事韓斗相,以前全羅監司呂聖齊拿來事下去,而拿來前,無緣由狀啓。今月十五日,在礪山成貼,先爲發送,而都事旣已復命之後,緩緩來呈,陪持人所爲,極其駭愕。元狀啓則不爲捧入,而其稽滯之罪,不可不治,令攸司囚禁科罪,何如?傳曰,允。
行大司諫姜栢年,執義李秞,司諫朴增輝,掌令李光迪,持平李敏采,獻納金萬重,正言魚震翼·鄭華齊來啓曰,合啓已踰月矣。合司又三日矣。反覆陳達,辭已竭矣,而尙未回天聽,臣等之誠意淺薄,一至於此耶?然而今日所事者,非獨臣等而已,大臣曰可,經幄之臣曰可,韋布之士曰可,擧國齊民,亦皆以爲可,是之謂大同,而卿士從,庶民從者也,有大疑,尙宜速決,況此應行之典,義理正大,本無可疑者乎?前後所陳,非不詳矣,而皆未蒙採納。請更將國乘所載,及口耳之所流傳者,陳之。太祖大王卽祚之初,因王后姓鄕,特以谷山縣,陞之爲府,則當時名位之正,不但受誥命於皇朝而已,太宗大王,當急遽之際,聞母后瀕危,馳到抱川地,扶奉以避,則平日誠孝之至,不但殫禮敬於喪祭而已。則在後嗣王繼述之道,惟當體祖宗遺意,盡其愛敬,禮亦宜然。其於追改欠典,義尤明白,無些子可疑。況隆殺之擧,出於議臣之謬見,只祔一妃,亦襲麗代之故事,則其非祖宗之本意也明矣。且殿下已考實錄矣,已建寢閣矣,事有次第,理難中寢。實錄之所以考出者,意在於考其實而處之,則實錄考出,已過累月,而尙今遲疑,委遣史官,使之考出者何意耶?此臣等之所未解者也。寢閣之所以重建者,意在於遵禮制而行之,則寢閣重建,亦已久矣,而尙稽殷禮,始命禮官,使之修改者,亦何意耶?此臣等之所未解者也,瑩以安體魄,廟以藏木主,亦禮之所不可缺一者也,而芬苾之薦,簠簋之奠,只設於寢園而已。於穆之儀,有洫之制,獨闕而不擧,則其爲禮之訾大矣。此亦臣等之所未解者也。凡以義制事之道,見得是處,決定恁地,不是處,決定不恁地,不當半冷半熱,有那中間溫呑煖處也。臣等,豈將疑事,嘗試於殿下,而內吾君於有過之地哉?請加三思,更勿留難,亟令禮官,議定神德王后祔廟之禮。答曰,不允。
執義李秞,掌令李光迪,持平李敏采啓曰,具辭見上請加三思,亟寢主第營給之命,量給財力,各自私搆,一遵定制。請忠淸兵使李東顯罷職。答曰,不允。
大司諫姜栢年,司諫朴增輝,獻納金萬重,正言魚震翼啓曰,具辭見上請加三思,亟寢令該曹造給之命,間架一遵法制。答曰,不允。
合司再啓曰,臣等强聒至此,非不知煩瀆之爲未安,而一日一呼,未蒙採納,則事係重大,不容緩聲,此臣等所以一日再啓者也。殿下於次第應行之典,若是持疑者。卽以事在先代,有難輕改而然耶?臣等之意則有不然者,凡人主繼述之孝,不一其道,當持守而持守,固繼述,當變通而變通,亦繼述也。今此欠典,雖出於祖宗之本意,而如不合禮,則猶當亟改。況非出於祖宗之本意,而只緣一時議臣之陋見,則何可襲謬無改,以貽百世之遺憾耶?今殿下,封陵建閣,又從而置官,此誠數百年所未有之事,而殿下已行之,則其於不當持守者,不爲持守,亦可見矣。旣設陵寢而祔淸廟,此實次第當行之禮,而義理亦甚明白。其於所當變通者,獨不思速爲變通乎?況於當時,使議禮者,稍有見識,以明義理之當然,則以太宗之誠孝,豈有容其謬議,致此欠缺之典也。且在宣廟朝,旣發此論,使其進言者,曲陳事理,必至得請而後已,則以宣廟之明聖,豈止於封陵,而終未免爲因循之歸哉?此臣等所以痛恨於當時議臣,而亦不能無慨惜於宣廟朝進言之臣也。臣等所爭,不得請則決不可已,請加三思,亟令禮官,議定神德王后祔廟之禮。答曰,不允。
姜鎬啓曰,吏曹判書李慶億,牌招不進矣。傳曰,知道。
夜四更五更,月暈。
巳時,上御養心閤。藥房入診,都提調許積,提調洪重普,副提調南龍翼,記事官宋光淵·趙師錫·申翼相,醫官鄭後啓·李東馨·尹後益·金有鉉入侍,領中樞府事李景奭,請對入侍。許積曰,累日不得瞻望,未知上候,何如?上曰,別無所傷,水刺若如常則幾盡差復,他無可慮。許積曰,核患雖是從前所患,何可以自然差復爲期,而不加治療乎?況病情不一,若久未差,則恐有意外之患,夏枯草丸,單方力弱,玄參酒,不爲無益,而略略進御,收效未易矣。上曰,秋生後,玄參酒頗爲其效矣。許積曰,初年群下之憂遑,何可盡達,而朴由淵,領府事妹子,醫術頗精,嘗言秋生則可得自爾差云。其年秋後,果見平復,其言似有見矣,先爲診脈乎?上曰,核處先審可也。醫官等,進前按核。李東馨曰,不如初年之堅固矣。許積曰,無乃或有意外之患耶,是可慮也。上曰,所謂意外之患,憂其濃潰耶,此則似不然矣。全體以手按之。有鉉,進按曰,雖甚堅固,間間有柔軟處矣。上曰,退出議藥耶?積曰,在此問其大槪,退當再啓矣。復啓曰,散腫潰堅,作丸用之則似好。故人於此等病患,全主藥丸,不主湯藥,自前秋生則自然平復,上下所望。只在於此,而病勢向歇之際,以藥力加之,則其勢似易。且他日去根,亦難必也,若久御此藥,則似是去根之劑也。積曰,東馨意,何如?東馨曰,與後啓同矣。積曰,在外已相議矣,當退出更議以啓。後啓曰,加入不必多,柴胡·靑皮,當略加之耳。上曰,醫官等退出。李景奭曰,老炎不比酷暑,夜朝,蒸熱似減,而尙亦甚酷,寢睡水刺,何如?上曰,寢睡則安寧,而飮食不能如常矣。景奭曰,願一瞻望顔色,有此請對,別無所懷矣。近日國事,多有可憂之端,亦非造次之頃,所可陳達,而朝綱不振,君命不行。試以政事間事言之,都目大政。古雖有退行之時,不出次月初生,而今則如是遷延,此曾所未有,識者之歎,有不可言,而國事至此,誠可寒心。老臣不任痛憫,有此陳達,玉候雖失和豫,若勉强爲之,則亦可有爲。伏望自上下敎,大政如是遷延,予當臨開政,令政院今月內奉行,則君令臣恭,誰敢不祗若,丁丑以前,頻行親政矣。亂後國事散亂,未遑此等事,其時臣有所達,卽開親政。善治守令,至有陞授參議者,中外瞻聆,莫不聳動矣。高官重臣,豈無以分義可責者乎?古者雖被重論,若復收敍,則不敢引而爲嫌,至於牌招,尤不敢不進。金槃,牌不進,臣嘗責之矣。近日責人之廉隅太刻,被彈之後,卽出行公,則人皆以爲大傷廉隅。昔羅仲素言,士夫立朝,以正直忠厚爲本,正直則朝廷無過誤,忠厚則天下無怨嗟。一於正直而不忠厚,則流入於刻,一於忠厚而不正直,則流入於懶,此爲今日之法。積曰,仁祖朝戊寅年間,爲親政,孝宗朝,亦行親政,親政豈不好矣?而卽今事勢,難可爲矣。若終日酬酢,則必有添傷之患。景奭曰,國事悶迫,故敢有所達,自上若以予雖有病,當親臨開政爲敎,則銓官誰敢不出。積曰,此則臣亦欲達者也。前頭開政無日,朴長遠不必許遞之意,曾已仰達,而因其固辭,終至遞免,各司之官,屈指陞出,無意擧職,此亦可慮。各官之弊,尤有甚焉。李慶億之事,臣等未知其必許,而臺臣所啓,非所可言,因自已廉隅,國事至此,豈不悶乎?上曰,疏批以必出之意,諭之矣。積曰,自上命招可也。上曰,大政漸遲,吏曹判書李慶億,卽爲命招,積曰,招而不進,推考更招亦可。景奭曰,先王親臨瑞叢臺,文武諸臣,竝行勸課之政,而命大提學蔡裕後,選讀書堂,裕後難其人,臣責其不然矣。仁祖朝大亂之後,臣以禮曹參判兼大提學時,請選書堂,其時群議以爲,此時安事文爲,臣以爲,若盡罷禮曹·弘文館等官,皆立戎事則已不然,禮曹自禮曹,訓鍊院自訓鍊院,有何不可云云矣,頃者臣出往讀書堂,雖未畢繕修而善創矣。虛堂無主人,只有二三下吏,而無主管之人,良可歎也。上曰,讀書堂,無被選之人乎?南龍翼曰,只有李端相一人,而亦已陞堂上矣。景奭曰,小臣在仁祖朝,再被選爲堂上書堂,聞李端相,今方有病云,而若選堂上書堂則似好矣。積曰,爲國之道,當先右文之治,而卽今人才不足,雖設書堂,被選之人,不能專意讀書。固是不急之務,初選之時,不無多少弊端矣。龍翼曰,各司皆待令矣。積曰,如此則其弊不貲,惟在人主興起之如何耳。上曰,先朝被選者幾人?龍翼曰,金壽恒·李殷相·洪葳·李端相·安後說也。洪重普曰,李端相,本以病弱人,澌敗之餘,重得疾病,元氣大敗,多用獨蔘湯,僅得不死,而繼用無路云矣。上曰,令內局覔給藥材。積曰,瓜滿守令,必於都目政出代。故濟洲新迎下人,上來已久,而新牧使,差出無期,絶島之人,頃以飢餒之狀,呈狀備局,臣等題給糧資矣。今日又爲呈訴,前頭風勢漸惡,難可越海,而新牧使,不可不變通差出,領相之意亦如此矣。景奭曰,聞舊牧使重得死病,至於衣衾等物,盡爲持去云矣。上曰,雖參議,獨政差出,可也。積曰,禮曹無行公堂上,事多可慮。參判鄭斗卿,自是文章之人,自其少時,不閑世務,今又年已七十餘矣,供職無路云。重建廳無堂上,工曹以參議啓下,朝者藥房啓辭書入之後,聞領相來坐備局,出往見之,則領相言,初以參判啓下,重其事體,而今以參議差下,判書亦豈不可爲之乎?吏曹所爲不當云。上曰,參判何不差出耶?龍翼曰,無可擬之人,故不得差出矣。景奭曰,李殷相事,臣甚惜之。問于張善瀓,則言旣有所聞,不得不論,而以宰相之故,初以簠簋不飾論啓矣,人或稱其泛然,故厥後詳論所犯云。殷相,襲訓家庭之人,豈爲細之事?若臺啓所云者,其文章可惜,而抱屈已久。吳挺緯,亦豈至於如此乎?近來流傳之言不測□□如此,何可以暗昧之事,永爲廢棄乎?積曰,此事曾於榻前,臣略陳査處宜當之意,則其時張善瀓以都承旨入侍,以臺啓査覈,爲未安。臣亦只用乏人而發,且與首相未及相議,而善澂之言,亦自有理,故不爲强卞而退矣。今者原任大臣,旣發此言,臣請陳其曲折焉。當初臺啓,只請罷職,其措語,亦但曰簠簋不飾而已者,蓋是欲遵古者待宰臣之體,而臣意則有不然者,其所犯,果如臺啓,則宜有應施之罪,不當罷職而止。若涉冤枉,則匹夫含冤,亦宜伸理,況兩臣,位在宰列,且曾嚮用者乎?何可置之疑似之間,而莫之下正乎?挺緯事則有不難卞者,受賂緩獄之說,所謂罪人四名,而挺緯杖殺者二名也。二名則一樣嚴刑,未及就服,而挺緯徑先遞歸云。臣詳聞挺緯交代留守權大運之言,則極稱其冤,其時經歷李光迪,臣雖不得相見,而聞亦向人多稱其冤狀云。此二人俱是明訂,臣曾與判府事宋時烈,語及於此,其意亦以爲不可不査,而但以拿推査覈爲得體。臣意則當初只罷其職,旣下敍命之後,到今拿問,反傷事體,領議政鄭太和,亦言其當査矣。臣頃對張善瀓,語及此事,則善澂言,因臺啓被罪之人,使之査覈,則恐傷臺體。吾則以風聞論啓,若朝廷還爲收用,除其曾經之職,未爲不可云。臣言因臺啓拿推之人,例有査處之擧,則今此兩臣之事,査卞實狀,庸何傷於臺體乎?未査之前,何可復授曾經之職乎云矣。景奭曰,殷相事,出禁收贖,多歸私室云者,非但於謂不近□□收贖元數及用下遺在之數,明有文書云。査之不難至於防納事,無迹可知,査出雖未易,發問於渠,則必有所對,且聞臺啓所謂防納者,不過豹皮云。設令眞有是事,此豈終身廢痼之累乎?挺緯之才諝可用,殷相不但文才可惜。其才亦可用處,若査得實狀,則臺啓只歸風聞失實而已,不可不査覈。景奭曰,兩臣必無實犯,其在聖朝寬大之體,惟當收用,何必査覈其虛實也。善澂之言是也。積曰,領府事,古之人,其言固出於仁厚之意,張善瀓亦言,當初旣有所聞,身居諫職。雖不得不一番糾正,本非有無於永棄云,而臣言,令公爲吏判則可以收用,而虛實未覈之前,誰敢用之乎云云矣。古今不同,事亦有輕重。不爲査卞,徑先收用,則不但人心不服,渠輩何敢自同平人,晏然行公乎?景奭曰,臣自東湖入來,領議政鄭太和來見,臣言及此事,則答以不能盡懷云。大臣亦難言,時事極可慮也,未知主張者何人耶?頃者二三宰臣,以被彈行公,終有物議,近日論議太刻,此甚難矣。積曰,吳挺緯事,使之査處,可也。上曰,査處。龍翼曰,李殷相事,亦査覈乎?上曰,自當一體査覈矣。積曰,禮曹堂上,非但重建廳,無可差之人,前頭北路,有智陵改莎草,純陵改封陵奉審之行,而參知鄭斗卿,病難察任,今姑改差,以無故之人差出,何如?上曰,依爲之。景奭曰,日氣甚熱,小臣願先退出。上曰,一時退出。積曰,靖陵重建廳事,聞戶曹判書金佐明之言,則物力皆自戶曹宣惠廳上下,而不知別差禮曹堂上,以貽畿邑供饋之弊。若使戶曹句管,則凡事自可料理爲之,下去監董之事,當自宣惠廳給之,以除廚傳之弊云。禮曹堂上,勿爲兼差,以戶曹判書金佐明差下,與工曹參議宋時喆同察,何如?上曰,依爲之。積曰,北路六陵莎,皆是草記云,今此智陵改莎草,純陵改封陵之時,以其草用之乎?以近陵所用莎草用之乎?上曰,健元陵莎草,異於諸陵,此是北道所出耶?積曰,莎草久不芟刈,則皆郊草,未知別用他草也。上曰,以其處莎草,封陵,可也。積曰,刑曹囚,送于政府,頃以暑熱,有疏決之命,而堂上不備,姑未疏決矣。上曰,參判未差耶?龍翼曰,兪撤爲之矣。積曰,參議則行公矣,近與京畿監司,相較引入矣。上曰,頃見囚徒,以堤堰司囚,囚戶曹罪人,若是,戶曹罪人,則當以戶曹囚錄之矣。積曰,戶曹非直囚衙門,移文刑曹則可以囚禁,而不此之爲,亦當自備邊司囚囚之矣。上曰,公事不可如是苟且矣。積曰,囚徒中被囚者一人,卽胡椒雜麥之罪也。上曰,其漢,捧物代來,故以代來之罪治之矣。積曰,臣亦問而知之矣,訓局書吏安宗善事情極過甚,而已受六次刑云。果川縣監所爲,亦甚不當,此人若至於殞命則過重矣。且原州刑吏囚禁刑推,而使之捉納,若以故縱之罪殺之則可也。旣已不殺,則亦囚京獄,一向刑推,初不如啓覆時殺之也。頃者亦言停刑宜當,若以私分言之,則臣弟爲原州牧使,此事臣當重究,而久滯京獄,情甚可矜。雖不可全釋,還送本州,使之嚴囚捉納可也。重普曰,臣待罪金衙時,欲達而未果矣。詳聞北道人言,李旰·李汝發等,皆言其冤狀。旣罷之僉使,使其妻其弟,生埋其夫其兄,則萬無聽從之理。其處此病甚多,生埋成習,亦有呈官生埋者云。未知劉屹,或有不愼言語,干豫其事之實,而若謂之全出於劉屹指嗾,則似有冤狀矣。上曰,以其近於官婢永玉之家,初則使之遠出,而厥族屬等,不卽出送。故劉屹,捉致杖打而使之生埋云矣。積曰,其妻與其族屬等,不可無罪。上曰,何可無罪?劉屹爲首倡,而其妻子當爲三者罪人。其助埋者黃姓人等,則只免死而已。閔鼎重言,北路人心,大風瘡,不以爲懼云矣。重普曰,李汝發則言呈狀請埋者相續云。上曰,此則所聞懸異矣。重普曰,其妻子,先以三省按法,而次治劉屹乎?積曰,其妻子則應爲三省罪人,不可不爲先擧行矣。上曰,久不見文案,未能詳知,而當初受刑,似已物故矣。積曰,當退出,詳考,後日更達。原州刑吏事,其公事,當爲判付耶?上曰,當判付矣。遂罷出。燼餘
上在昌德宮。停常參·經筵。
下直,尙州牧使韓壽遠。
金宇亨,以兵曹言啓曰,今日乃中日日次,而參判張善瀓,身病呈單。參議吳始壽,參知鄭載嵩未肅拜,臣重普,雖闕內進御,丸藥方爲監劑,勢難進去,參議吳始壽,參知鄭載嵩,竝牌招肅拜,使之進參,何如?傳曰,允。
又以都摠府言啓曰,今日入直軍士中日習射,請出標信。傳曰,知道。
姜鎬,以弘文館言啓曰,新除授修撰朴世堂,時在京畿楊州地,經筵入直事緊,請斯速乘馹上來事下諭。傳曰,允。
姜鎬啓曰,啓下上言一百之十七張內,違格三十三張,猥濫二十二張,還入,啓字爻周之意,敢啓。傳曰,知道。
金宇亨,以備邊司言啓曰,卽接統營虞候鄭後湛,今月十一日成貼報狀,統制使李道彬,去六月二十二日,左邊髮際上,猝發瘇患,日事呻痛,今七月初七日,添得中風,右手不仁,言語不通。時方鍼藥調治,而以症勢觀之則差復未易云云。又十二日成貼報狀,統制使病重緣由,纔已馳報,而今秋水操,來八月十七日推擇,未及狀啓。統制使身病如此,秋操則依於定式,各令該營前詳設行之意,慶尙左道,全羅左·右道,忠淸道水使處行會事,及本營水操,何以爲之乎?竝卽指揮行下云云。統制使李道彬,病勢似重,極可驚慮。本營水操,則姑觀主將病勢加減,更議退行,而慶尙左道及全羅左·右道,忠淸道水使等處,今秋水操,依定式,各其前詳,八月十七日設行事,自本司具由知委,俾無諸道水操稽延過期之弊,何如?傳曰,允。
姜鎬,以司饔院官員,以監膳提調意啓曰,大殿供上司圃署西瓜,再三點退,看色捧入之後。自差備內知味,謂以色雖近可,味甚不甘,還爲退出。故又令改納,通前後穿穴,多至二十二箇,而終未得可合者,日勢已晩,闕供可慮。仍爲捧入,而前因西瓜之不合。請推該官,纔過數日,今又煩啓,極知惶恐,事勢至此,不得不已。當該進排官,請從重推考,次知下人,令攸司治罪,何如?傳曰,姑觀後日。
金宇亨,以刑曹言啓曰,近日外方啓聞公事及上言啓下公事,多有覆啓之事,而判書臣吳挺一,時未肅拜,參議臣李弘淵,辭職疏批未下,臣撤,獨爲行公,體例所在,不敢擅自回啓於限內。判書出仕後,擧行之意,敢啓。傳曰,知道。
又以訓鍊都監言啓曰,新造旗麾祭,今月二十二日字丑間癸時,神武門後,依前例放砲大吹打,設行之意,敢啓。傳曰,知道。
行大司諫姜栢年,執義李秞,司諫朴增輝,掌令宋昌·李光迪,持平李敏采,正言鄭華齊來啓曰,祔廟之請,前後論列,旣已備盡,而每承不允之批,臣等竊惑焉。夫爲國之道,雖或失於小禮細節,亦思所以變通釐正,俾得至當之歸。今日所論,是何等事耶?嗚乎,生爲母后,沒亦配食,是古今之定制,天地之常經。是以有國家者,未嘗不克遵是禮。況我聖朝,百度修明,典章畢具,而獨於宗祐大禮,有所欠缺,則豈不爲神人之遺憾,國家之所羞耶?惟殿下,毋嫌於先代之未遑,勿拘於歲月之久遠,斷而行之,則名正理順,幽明胥悅。事可爲法於來世,有光於祖宗,豈不美哉?此非臣等之言,乃國人之言,非國人之言,實天下之通誼。以殿下之明聖,非不洞燭於此理,而何乃疑難至此耶?輿情日以益鬱,公議日以益激,臣等不得請則決不可退。請加三思,亟擧神德王后祔廟之禮。答曰,不允。
執義李秞,掌令宋昌·李光迪,持平李敏采啓曰,具辭見上請加三思,亟寢主第營給之命,量給財力,各自私搆,一遵定制。請忠淸兵使李東顯罷職。答曰,不允。
大司諫姜栢年,司諫朴增輝,正言鄭華齊啓曰,具辭見上請加三思,亟寢令該曹造給之命,間架一從法制。答曰,不允。
合司再啓曰,今此合司之請,擧國同辭,群情齊願,則人心之所同然。義理之不可易,於此可知,以殿下之明聖,豈有所未盡察者乎?蓋禮有不可不擧者,而不擧則有違於倫理。事有不可姑置者,而姑置則不安於人心,人心之所不安,卽天理之所不合也。夫宗廟之禮,聖人之所謹也。孔子,稱舜之大孝則曰,宗廟饗之,子孫保之。稱武王之達孝,則上祀先公以天子之禮。又曰,孝者,善繼人之志,善述人之事者也。臣等竊念,神德王后位號,豈有可議者也?太祖大王恩義之重,太宗大王誠禮之至,亦豈有可疑者也?生而受天子誥命,爲一國母后,則在殿下大孝,宗廟饗之,豈待臣等之苦口力爭也?太祖大王恩義之重,旣如彼,太宗大王誠禮之至,又如此,在殿下之達孝,繼志述事之義,豈以久遠而持難乎?此理甚明,夫所謂建諸天地而不悖,質諸鬼神而無疑者也。殿下所以至今不賜允兪者,豈有明曉群臣以不可行之故哉?特以事在祖宗而不欲輕擧,聖意之愼重,臣等亦豈不知,而竊恐聖明於此,未之深思耶?神德之初不入廟,雖在於祖宗之時,在後嗣王追孝之道。不可以祖宗之所未行,爲重難而有所持難也。以母后之尊,終不得祔於太廟,則是果安於人心,合於天理乎?請加三思,亟擧神德王后祔廟之禮。答曰,不允。
正言魚震翼啓曰,臣曾任湖邑時,與同生兄震說任所傍近,而兄子之喪,適出此際,因其卜葬之事撗被鄭姓人之搆誣,至於本道,再定査官,卞覈其虛妄,而臣名旣入於牒訴之中,亦不可自謂已卞其誣,而晏然行公。故頃忝本職,引此爲避,則政院以前事退却,終不捧入,不得已黽勉供仕,已多日矣。卽者得聞前參奉鄭䋭等上言辭緣,則張皇搆揑,不遺餘力,參究實狀,節節虛爲。蓋臣兄葬子之地,於渠墳山,相距數百步,且非其養山之處,前後査官,痛卞其謬妄。玆事曲直,文案具在,而渠乃憤其再屈,肆意詬辱,至於欺誣天聽,誠極寒心。且臣爲子姪之葬,本不當冒法爭地,而擧臣姓名,醜詆至此,臣雖疲劣,不欲與之呶呶,而身居臺閣,被人搆誣,何可抗顔一刻仍冒。請命罷斥臣職。答曰,勿辭。
李翊啓曰,正言魚震翼,再啓煩瀆,退待物論矣。傳曰,知道。
行大司諫姜栢年,司諫朴增輝·鄭華齊啓曰,正言魚震翼,引嫌而退,事不在已,再經査決。雖被搆誣,有何所嫌,請正言魚震翼出仕。答曰,依啓。
掌令李光迪啓曰,卽伏聞昨日大臣,以前參判吳挺一被論事,陳達於榻前,至有査覈之擧,而以臣爲證左云。雖未知其措語之如何,而身居臺閣,爲人立訂,則不可晏然仍冒,復據臺席,請命遞斥臣職。答曰,勿辭。
金宇亨啓曰,掌令李光迪,再啓煩瀆,退待物論矣。傳曰,知道。
吏曹判書李慶億疏曰,伏以臣日昨,伏承聖批,引諭丁寧,有若慈父之敎癡子,臣非木石,豈不欲仰體聖意?而伏自數日以來,本病之外,添得暑症,如縷之氣,一倍苶然,帖身床席,不能起動,嚴召之下,義不俟駕,而欲起還仆,竟未祗赴,席藁私室,恭俟威命。伏乞聖明,將臣所帶職名,先賜鐫改。仍正臣違慢之罪,不勝幸甚,臣無任震懼戰掉之至。答曰,省疏具悉卿懇。疾病雖然,豈可無强作之道乎?安心勿辭,從速行公。
刑曹參議李弘淵疏曰,伏以臣,伏見京畿監司曺漢英問備答通,則專政該曹,不遺餘力,遣辭之際,怒氣勃勃,而其中所謂不能皆平心持正,好惡予奪,一任已私云者,有若以該曹回啓,爲强執偏心,牽情濟私者然。已非士夫間相敬之道,而至其結語曰,古今天下,安有這箇法官樣子乎?此則醜詆也。臣初甚驚駭,繼而自解曰,漢英問備中,是已非人。公肆醜詆,而其本習,非今斯今,則雖有悖言,何足怒乎?其時回啓,實非臣獨擅,而卽今仍在本曹者,只臣一人而已,則臣何敢默然無一言卞之乎?當初臣曹本意,只以辛丑以新須事目爲準,則法外所決之訟,固不當攷其曲直,而訟官一二人所見,亦不能十分當理,則無寧限以度數之爲愈,故以此措辭,至於蒙允矣。今其言曰,丙寅則決給於柳濟,庚寅則除給於鄭富源,兩邊各受決立案,何所適從,而謂之再度得決,更勿聽理乎云者。此最倚於一偏,而不能覺察處也。柳·鄭相訟,所得多寡,不啻懸殊,則雖使三尺之童言之,豈不曰,柳立而鄭落乎?立落之分明,若是其較然,而猶且不知,則他又何說?柳舜翼,雖無淸名,亦無大愆,而以靖社勳臣,出宰臨民,則聽訟決訟,乃其職耳。浚來訟官,追咎三十年之事,而變其予奪,則其用心公私,姑置不論,而甲乙爭訟,終無可已之時。此辛丑年所以定式者也,伊時大臣,建白受敎,遂爲京外遵行之法,人臣猶恐奉行之不暇,漢英之處決,適在於其浚,則該曹之不許更訟,而請推訟官,卽是公場例行之事,有何不能平心,而用意於好惡予奪公私之間乎?爲此說者,自不免發於忿悽,而不得其正耳。今臣雖駑,固不欲與之相較,而緘辭到曹,今已兩日,照律之際,臣不敢參坐。且被人汚衊,猶且强顔,則臣之廉隅,亦復如何?伏乞亟命遞臣職名,俾臣無狼狽之患,而以謝人言,不勝幸甚。臣無任切迫祈懇之至。答曰,省疏具悉。爾無所失,爾其勿辭,從速察職。燼餘
上在昌德宮。停常參·經筵。
備忘記,前大將李浣敍用。
以平安監司狀啓,金界立等溺死事。傳于尹飛卿曰,渰死人等,及墳崩漂失人等,令本道竝恤典擧行。
尹飛卿,以戶曹言啓曰,頃日海西鳳山等敗船監色定罪粘目結語中,鳳山郡換騎監官金良弼,誤書於不騎船之中,致令罪名,輕重倒錯。今因本道移文,始爲覺悟,不勝惶恐。元粘目中,付標以入之意,敢啓。傳曰,知道。
本院啓曰,都目大政之尙今遷拖,誠非細慮。昨者本院之啓請牌招,亦出於此,而吏曹判書李慶億,除授已久。連日控辭,不爲出肅。雖有不安情勢,旣已四疏之後,不可一向引入,似當更有牌召之擧。大臣之意亦如是,敢此仰稟。傳曰,牌招不進,殊甚駭異,判書李慶億,推考後更爲牌招,可也。
行大司諫姜栢年,執義李秞,司諫朴增輝,持平申晸·李敏采,正言鄭華齊來啓曰,爲國之道,惟禮而已。天秩之所以敍,彝倫之所以明,舍是禮奚以哉?殿下以禮爲國,動合儀則,其於奉先之孝,追遠之誠,靡所不用其極,而獨此闕典。當擧而不擧,致有百世神人之遺憾,此臣等之所以日再籲呼,而上自公卿,下至輿儓,合萬口而同辭者也。殿下考諸往牒,蓋嘗有以母后之尊,而不備其陵制,備陵寢之制,而不祔於太廟者乎?旣有陵寢,則自當立主而享廟,缺一於是,其於禮何?殿下旣令禮官建閣,寢卽守陵,凡在瞻聆,莫不拭目而欣聳,以冀躋祔縟儀,次第而行矣。經時閱月,尙此持難,群情爲之抑鬱,公議久而益激,以殿下之明聖,何不深思禮典之當然,而以盡萃饗之道也?噫,饗祀之儀,以禮爲主,牲幣柷敔,物無不備,而當祔之座,獨致久虛,則所缺者大,未得爲情文之竝盡也。記所謂禮行於祖廟而孝慈服焉者,亦異乎是矣,此非殿下之所當惕然深省者乎?請加三思,無復留難,亟行神德王后祔廟之禮。答曰,不允。
執義李秞,持平申晸·李敏采啓曰,具辭見上請加三思,亟寢主第營給之命,量給財力,各自私搆,一遵定制。請忠淸兵使李東顯罷職,掌令李光迪,引嫌而退,大臣雖有陳達之語,在家別無可避之嫌,請掌令李光迪出仕。答曰,不允。出仕事,依啓。
行大司諫姜栢年,司諫朴增輝,正言鄭華齊啓曰,具辭見上請加三思,亟寢令該曹造給之命,間架一從法制。答曰,不允。
合司再啓曰,殿下以今日所論,爲何等事也?有天地之道,有父子之倫焉,有君臣之義焉,以之而禮生焉。此古今之所同,百王之所壹也,如知其所由來,則其不可輕也明矣。以坤配乾,則坤爲母道,禮然矣,以子事父,則母其所配,禮然矣,以臣尊君,則猷君之所配,亦禮然矣。不以是則非禮也,神德王后,爲太祖所配,爲太宗所母,爲一國臣民之母后,則合食於太廟第一室,爲可乎,爲不可乎?不在多言,惟以是推之,則聖上於此理,一朝翻然,如轉戶樞。向所謂天地之道,父子之倫,君臣之義,於是乎定,而無纖芥未盡之禮矣。請加三思,無復留難,亟行神德王后祔廟之禮。答曰,不允。
夜四更五更,月暈。燼餘
上在昌德宮。停常參·經筵。
藥房都提調許積,提調洪重普,副提調南龍翼啓曰,伏未審數日來,聖體調攝,若何?核患一樣不減乎?臣等區區憂慮,敢來問安。答曰,知道。時無顯效矣。
尹飛卿,以戶曹言啓曰,卽接軍資監文報,則咸陵府院君李澥,秋等賜給米十石,太五石,輸送本家,則以爲,今此春秋食物米太題給,在於不許致仕前辭祿之時,今則旣蒙致仕之命,又受奉朝賀之祿,春秋特賜之米,決難疊受云。李澥,自今年秋等,始受奉朝賀正三品之祿,而春秋特賜食物之事,不可自下,便卽停給,故分付該監,依例輸送矣。李澥辭而不受,事理亦然,今後則依其願,勿爲輸送乎?敢稟。傳曰,依爲之。
傳于金宇亨曰,大臣及只留待備局堂上,引見。
尹飛卿,以戶曹言啓曰,以本曹鴻山縣田稅大同船監色沙工,不爲逢點於元山者定罪粘目,不爲逢點於元山,私自過去敗船監官沙格等,區別首倡,依事目科斷,不敗船監官沙格等,首倡者,刑推,全家徙邊,其餘沙格,特爲定配,勿以爲例事判下矣。當依判付奉行,而但監官沙工格軍中,首倡者,則依此定罪,而隨從者則皆用次律乎?每船各有色吏,而色吏則不入於判付辭緣中,何以爲之乎?且一船中,沙工爲主,而格軍則便是率下之人,進退行止,皆在於沙工,則不敗船格軍之皆被次律,亦似太重矣。今且判下辭緣,當爲日浚成憲,不可不指一定奪,敢此仰稟。傳曰,隨從者首倡。依事目科斷,則監官以下,至於沙工,皆用全家之律。首倡全家徙邊,則以下皆用定配之律。格軍則奸濫者外,竝皆用徒年之律,似當。色吏則與監官一體,何用落漏哉?
當日爲政事,榻前定奪。
統制使李道彬遞差事,榻前定奪。
金宇亨,以兵曹言啓曰,統制使李道彬遞差事,榻前定奪矣,依例令備邊司議薦,何如?傳曰,允。
有政。吏批,判書李慶億進,參判未差,參議洪萬容進,都承旨南龍翼進。
兵批,兼判書洪重普進,參判張善瀓病,參議吳始壽進,參知鄭載嵩進,左副承旨金宇亨進。
吏批啓曰,本曹郞廳,今當差出,而擬望之人乏少,外任竝擬,何如?傳曰,允。燼餘
引見時,兵曹判書洪重普所啓,精抄大將,別爲差出事,前日亦爲下敎,而臣方待罪兵曹,嫌不敢仰陳矣。若差出大將,兵曹不爲勾管,則必有掣肘之患,以秩高武將,差出中軍,使之操鍊,而兵曹撿察,似爲得宜矣。上曰,以軍門體例言之,則中軍不得行大將之事。若以武將中秩高才望者,差出別將,與禁軍別將例,使之領率,可也。洪重普曰,精抄郞廳魚震翼,方爲臺諫,不爲察任,以兵曹郞廳一人,代察其任,而騎兵布收捧尺文成給之際,不可無印信,故借用本曹軍色郞廳布物印信,事甚苟簡矣。上曰,近日中日別單,亦以白文書入,亦甚虛踈。精抄廳別將及郞廳印信二顆,以爲行用之地,可也。左議政許積曰,守禦廳,當初權設衙門,故以禮曹奉使印,至今行用,摠戒廳亦然矣。上曰,守禦·摠戎兩廳印信,亦爲一體造給。守禦廳謄錄
吏,以金震標爲錦山郡守,金萬基爲吏曹參議,李藼爲文學,許恢爲桃源察訪,南宮鈺爲禮曹佐郞,朴世堂爲吏曹佐郞,朴世熙爲內資奉事,鄭知和爲大司憲,權大運爲禮曹參判,李翊相爲吏曹正郞,金命碩爲司饔直長,盧錠爲濟州牧使,卞榥爲兵曹正郞,宋㝡爲兵曹佐郞,李敏敍爲舍人,李時術爲吏曹參判。
上在昌德宮。停常參·經筵。
自昧爽至卯時,有霧氣。
賓廳啓辭神德王后祔廟事具辭缺答曰,卿等之請雖然,予意不然。不允。
答吏曹參議金萬基疏曰,省疏具悉。爾其勿辭,從速察職。
答刑曹判書吳挺一疏曰,省疏具悉卿懇。旣往之事,不必爲嫌。卿毋固辭,安心從速行公。
上在昌德宮。停常參·經筵。
賓廳啓曰,具辭缺神德王后祔廟事答曰,已諭於昨日之批矣。
上在昌德宮。停常參·經筵。
政院,以義禁府言啓曰,罪人劉屹推案,已經累年,粘付甚多,不便於出納,依前例浮取以入之意,敢啓。傳曰,知道。
又以吏曹言啓曰,今日本曹坐起,各司官員大典考講時,司圃署別提尙仁詹,不通,掌苑署別提玄大初,稱病不進,竝汰去,何如?傳曰,允。
又以吏曹言啓曰,原襄都事金得臣,呈狀于本曹曰,本以年老多病之人,兩耳全聾,不聞言語,兩眼亦暗,不能視物。又自前月,重患毒痢,症勢苦劇,委頓床席,以此病勢,決難赴任云。年分覆審之期不遠,不可等待其差歇,原襄都事金得臣改差,何如?傳曰,允。
又以備邊司郞廳,以左議政意啓曰,靖陵丁字閣重建廳堂上,例以禮·工曹堂上差出,而頃日,非但禮曹堂上皆有故。且其所用財力,皆出於戶曹及宣惠廳。故臣曾於榻前,以戶曹判書金佐明,差下重建廳堂上,而擧行條件,泛稱令戶曹勾管,非臣陳達之本意。且群議皆以爲,禮曹不得豫於陵寢之事,事體未安云。工曹參議宋時喆,則姑爲減下重建廳之任,以戶曹判書金佐明,禮曹判書朴長遠,差下宜當。且堂上,長留役所,則各邑支供之弊,有不可勝言者,使之有時往來看檢,而往來之時,依貞陵重建廳例,勿令各邑出待,自宣惠廳,題給糧饌價米宜當,竝令依此擧行,何如?傳曰,允。
以掌隷院金南斗上言回啓,傳于李翊曰,乙未推刷年限已過之後,奴婢不爲出給事,明有受敎,而今此啓目,何以應爲出給之意回啓耶?
尹飛卿啓曰,吏曹郞廳來言,今七月二十八日,都目政事爲之之意,敢啓。傳曰,知道。
弘文館副應敎南二星,副校理金錫胄,修撰洪柱國,副修撰金萬重等箚子,伏以臣等,俱以無似,待罪論思。當此無前大擧措,言未足以挽聖心,誠未足以回天聽,終未能納吾君於盡禮無闕之地,則臣等,雖萬被誅責,罪安所逃。玆敢不避煩聒,輒復仰瀆,而每聚首相議,參酌事理,則復寢陵祔太廟,元非別事。假令殿下,初不許復陵則已,許其復陵而闕其祔廟,其於事理,乖舛甚矣。夫復陵之擧,卽列聖所未遑者,而殿下旣已斷然行之,祔廟之典,卽次第所應行者,而殿下反有所持難焉。是殿下得其這邊,而失其那邊,許其一半而靳其一半,以殿下追遠之盛擧,將未免有始而無終,臣等竊不勝憫惑焉。試爲殿下,復略陳之,臣等伏聞頃日筵席上,有以事體重大,不可輕擧爲敎。聖意所在,臣等雖不敢妄有所隱度。豈或以宣廟朝所未行,爲重大而難輕擧耶?此則有不然者,以宣廟之睿聖,其於神德事,豈不知名義之俱正,事理之甚明,倫彝之不可廢,典禮之不可闕?而祖宗朝所未擧之事,幾百年所未發之論,一朝而聞于上,則其所以持疑而愼重者,抑出於時勢之或然也。今殿下則祖宗未伸之志,迄可以追述矣,百年積鬱之論,再起而難遏矣。循其難遏之請,廣其追述之孝者,考其時則可矣,語其勢則順矣,不審殿下,何憚而不爲之允兪乎?夫辛巳之去國初,近二百年矣,今日之去辛巳,又近百年矣,屈指中間,世代邈然,而綿綿一脈,旣絶而復續,則久而愈激者,人心也。屈而必伸者,公論也?雖以人主之尊,有不可以力勝焉,則持之於其始者,猶可諉乎重大,而拒之於其終者,是未免爲膠守。臣等以爲,使殿下而當乎辛巳,則或不能無宣祖之留難,而使宣廟而當乎今日,則必不留難而快從也明矣。以萬世宗祐之大禮,以一國臣民之顒望。始籲於宣廟,而不得終籲於殿下,而又不得爲,則國是何時而可定,廟典何時而可正乎?噫。國家典禮,固有隆殺之節,而亦有所不可分而二之者,有陵則有廟,亘古之常經也,隆於陵而殺於廟,區別於某間者,未之前聞也。今者儀文象設,一視乎因山,而配室升祔,獨欠於閟宮,則參情與禮,斷不容已,隆彼殺此,寧有是理?臣等所謂復陵與祔廟,元非別事者,良以此也。伏願殿下,無拘宣廟之所未行者,無以陵廟而有所別,使公論得伸,大禮亟完而以悅乎神人,以迓乎慶福,則宗社幸甚,臣民幸甚。取進止。答曰,不允。
吏曹參判李時術疏曰,伏以臣病勢危篤,無路自力。露章乞免,實出於萬不獲已,而辭不達意,誠未格天。纔承勿辭之批,繼有牌招之命,臣兢惶震惕,罔知攸處。顧臣所叨之職,實非人人所可忝竊,如臣無似者,雖無疾病,固不敢偃然承當。況臣痼疾纏身,經歲沈淹,形貌換脫,氣息綿綴,無一日不痛,無一時少安,此則同朝之所共見而憐愍者也。且自入夏以來,症勢轉劇,多般醫藥,未見寸效,飮啖頓廢,眞元大敗,精神昏憒,時不省事,奄奄床席,鬼事將迫,今雖欲力疾赴召,一謝恩命,其勢末由也。臣雖無狀,亦非木石,豈不念分義之至嚴,譴責之是懼,而無病而托病,可進而不進,徒循一已之私,便自納於慢命之罪哉?玆敢不避煩猥,更此呼籲。伏乞聖慈,亟削臣職,仍治臣罪,千萬幸甚。臣無任戰灼祈祝之至,謹昧死以聞。答曰,省疏具悉。卿其勿辭,從速察職。燼餘
上在昌德宮。停常參·經筵。
金宇亨,以都摠府言啓曰,今日入直軍士中日習射,請出標信。傳曰,知道。
鄭錀,以侍講院言啓曰,本院實兼官十員內,兼弼善說書兼說書未差,兼輔德臣南二星,兼文學臣李端夏,兼司書臣李翊相等,俱以本職,供仕無暇,只有輔德臣朴世堅,弼善臣李休徵,司書臣金德遠,而前頭入學,日期漸近。且於近日書筵時講及書冊校正之際,未免孤陋,事甚苟艱,文學臣李藼,除授已久,尙未肅謝,卽爲牌招,使之察任。其他闕員,明日政,以在京無故人,盡爲差出。牌招肅拜,以爲推移入直之地,何如?傳曰,允。
姜鎬,以禮曹言啓曰,卽接掌苑署提調移文,則宗廟月令薦新生梨靑葡萄,例於七月內封進,而今年節候甚晩,尙未向熟。遍覔諸處,終未得可合封進之品,決難限內封進,而本署郞廳二員,遞改未差,不得依例牒報,粘啓目,自本曹趁速頉啓,以爲退封之地云。莫重太廟月薦新之物,限內將不得封進,則事體極爲未安,而節候早晩,亦難容力。且該署郞廳有故,提調將此事意,移文本曹,事雖異於常規,限日將迫,不得已依其移文敢啓,而薦新新物,則隨其成熟,卽爲封進之意分付,何如?傳曰,允。
議政府議政臣鄭太和,左議政臣許積,判中樞府事臣鄭致和,永安尉臣洪柱元,東平尉臣鄭載崙,完陽君臣李元老,漢城府判尹臣趙珩,禮曹判書臣朴長遠,知中樞府事臣柳赫然,綾豐君臣具仁曁,議政府右參贊臣趙復陽,刑曹參判臣兪㯙,漢城府左尹臣李汝發,行護軍臣尹鏶啓曰,今此神德王后祔廟之請,實是亘古亘今,合天理而順人心之擧也。惟其合於天理,故中外人心,不謀而同辭,此臣等所以逐日齊會,竭聲號籲,而不得請則不知止者也。仰惟殿下之明聖,豈不知此理之甚明,此擧之當行?而聖主留難,兪音尙閟,臣等之疑惑悶鬱,至此而愈甚矣。噫。殿下如或以爲列聖之所未行,而難於亟擧,則不繫今與後之道,豈可諉以前所未行,而終於欠缺,以貽千百世之遺憾耶?況今封陵矣,建閣矣,設祠官而置守卒矣。崇奉之典,一依諸陵之制,則獨於廟饗一節,猶有所靳許,豈理也哉?此於殿下奉先之孝,竊恐有多少不盡分處,臣等之有望於殿下,實在於聖人人倫之至而已。請加三思,快賜一兪。答曰,不允。
大司諫姜栢年,執義李秞,司諫朴增輝,掌令李光迪,持平申晸·李敏采,正言鄭華齊來啓曰,今玆祔廟之論,擧國同辭,事之不已者,是豈利害交切於前,而形勢怵迫於後哉?只是母后陞祔之禮,不可久缺,而事體至重,義理甚明。群情益激,大小顒望,且亟覩縟禮之擧。聖明初雖以重大持難,國是旣定,人心大同之後,不宜持疑不決至此也。殿下試加三思,則玆事之汲汲擧行,豈待臣等辭意竭,苦口而力爭哉?神德王后,應爲祔食,而不得享於太廟,三百年于此,則以神理言之,寧不抱恨抑鬱於冥冥?以人道言之,亦豈不背義拂理於萬世乎?在殿下追孝祖宗之道,亦豈不惕然感傷,思所以慰祖宗在天之靈乎?人情本於天理,而終不可泯,公論本於人情,而終不可遏。請勿復留難,亟擧神德王后祔廟之禮。答曰,不允。
執義李秞,掌令李光迪,持平申晸·李敏采啓曰,具辭見上請加三思,亟寢主第營給之命,量給財力,各自私搆,一遵法制。典牲主簿金萬直,本以卑賤之人,濫授本職,同列羞與爲伍,下輩無不笑侮,名器紊亂,莫此爲甚。請典牲主簿金萬直汰去。頃日筵中,因大臣陳達,有前參判李殷相·吳挺緯等査覈之擧,凡臺論苟或失實,伸雪自有公議,至於査覈之擧,有傷國體。且啓日後無窮之弊,此國朝所未有之事也。況臺閣論事,旣許以風聞,而若皆一一査覈,則是乃訟場爭卞,非所以嚴公論而重臺閣也,物情皆以爲不可。請還收前參判李殷相·吳挺緯等査覈之命。答曰,不允。
行大司諫姜栢年,司諫朴增輝,正言鄭華齊啓曰,具辭見上請加三思,亟寢令該曹造給之命,間架一從法制。答曰,不允。
合司再啓曰,天下之事,或有義理不明,而難於辨別者,或有論議不一,而難於適從者。如是則雖事之至微至細者,猶不可率爾輕擧,何敢以宗祐莫重之事,嘗試於君父哉?今玆之論,彝倫之所係而義理甚明,群情之所同而論議如一,擧一國臣民,莫不延頸拭目,思覩盛美之擧,而殿下之遲回未決,一至於此。殿下於玆事,亦以爲義理有所不明,論議有所不一乎。大臣,殿下之股肱也,三司,殿下之耳目也,館學,卽士林公論之所存也。今大臣,逐日相率而請之,臺閣,合司累啓而爭之,經幄之臣,連章而仰籲,館學之士,抗疏而極言,殿下猶靳一兪,是殿下不以股肱視大臣,不以耳目待三司,而以士林公論,爲不足恤也。噫。義理至當,論議已定,輿情之顒望,日深一日,則殿下雖欲終始牢拒,恐不可得也。請亟擧神德王后祔廟之禮。答曰,不允。
正言魚震翼啓曰,臣近有不安情勢,且有拘馬之疾,當此合司論請之日,冒呈辭單,蟄伏有日,已極憫蹙于中。且前日所論寧海府使鄭承明,年衰疾甚,曠務病民之狀,人所共言,不可任其尸居,故與同僚,相議論罪矣。今聞論啓中,春間本邑設場一事,出於風聞之誤云,臣之論事失實,在所難免,何可一刻仍冒?請命遞斥臣職。答曰,勿辭。
大司諫姜栢年,司諫朴增輝,正言鄭華齊啓曰,卽伏見正言魚震翼慰辭,則以爲,前日寧海府使鄭承明論啓中,本邑設場一款,出於風聞之誤也。臣等不勝瞿然之至,論事失實之責。臣等亦所難免,何敢一刻仍冒乎?請命遞斥臣等之職。答曰,勿辭。
金宇亨啓曰,大司諫姜栢年,司諫朴增輝,正言魚震翼·鄭華齊,再啓煩瀆,退待物論矣。傳曰,知道。
執義李秞,掌令李光迪,持平申晸·李敏采啓曰,正言魚震翼,大司諫姜栢年,司諫朴增輝,正言鄭華齊,竝引嫌而退,論事失實,勢難在職。請正言魚震翼,行大司諫姜栢年,司諫朴增輝,正言鄭華齊,竝命遞差。答曰,依啓。燼餘
上在昌德宮。停常參·經筵。
傳于姜鎬曰,前後有功勞人,及淸白吏子孫,各別收用事,言于兩銓。
都目政。吏批,判書李慶億進,參判李時術進,參議金萬基進,都承旨南龍翼進。
兵批,兼判書洪重普進,參判張善瀓上疏,參議吳始壽進,參知鄭載嵩上疏,右承旨金宇亨進。
吏批啓曰,今都目政,各歧仕滿應遷者,相避及未準朔監察禁府都事各司久任時推人員,竝擬,何如?傳曰,允。
又啓曰,諫院玉堂春坊闕員,今當差出,而擬望之人乏少,外任及相避人員竝擬,何如?傳曰,允。
又啓曰,大司諫及黃海監司,今當差出,而擬望之人乏少。承旨竝擬,何如?傳曰,允。
兵批啓曰,五衛將姜說,重得寒熱症,今過一朔,一樣危劇,宿衛重地,不可等待其差歇,五衛將姜說改差,何如?傳曰,允。
又啓曰,翊衛司司禦沈檍,身病甚重,決無供職之勢。累次呈狀,司禦沈檍改差,何如,?傳曰,允。
吏,以閔鼎重爲工曹判書,李廷夔爲戶曹參判,李元禎爲工曹參判,趙宗冕爲和順縣監,許垓爲新寧縣監,柳炳然爲宣川府使,李益亨爲龍川府使,李翊爲大司諫,趙聖輔爲司諫,金德遠·李端錫爲正言,鄭錀爲黃海監司,具元弼爲平海郡守,權碖爲善山府使,趙世煥爲忠淸都事,李心傳爲校書博士,金重南爲校書著作,趙始久爲成均博士,金益華爲學正,李昌成·呂壽徵爲學諭,洪爲咸鏡都事,李煦爲原襄都事,李行政爲司饔主簿,徐弘履爲南陽縣監,李世白爲牙山縣監,朴世柱爲義興縣監,鄭文翰爲陰城縣監,柳晉昌爲古阜郡守,韓旣爲長水縣監,安弘殷爲慶州判官,魚震翼爲司書,吳挺昌爲說書,趙師錫爲兼說書,成後卨·鄭載嵩爲承旨,申弼華爲司饔直長,朴時璟爲司僕主簿,李奎齡爲副修撰,羅八紀爲谷山郡守,李東耉爲遂安郡守,任映爲文川郡守,趙顓爲渭源郡守,李綏邦爲碧潼郡守,李行益爲咸從縣令,李集成爲監察,金宇亨爲右承旨,姜鎬爲左副承旨,成後卨爲右副承旨,鄭載嵩爲同副承旨,朴元開爲平市令,林一儒爲工曹正郞,閔點爲參知,李仁遇爲金郊察訪,李尙逸爲淸風府使,呂閔齊爲江陵府使,朴增輝爲司僕正,沈玖爲尙衣正,任座爲濟用正,柳徵爲嘉山郡守,崔慶洙爲尙衣直長,任以道爲尙衣別提,朴時璟爲監察,蘇山海爲博川郡守,朴敏道爲仁同府使,尹文擧爲右副賓客,金錫胄爲兼南學敎授,李翊相爲兼西學敎授,韓相夔爲尙瑞直長,宋光洵爲掌苑別提,白以泰爲宗廟奉事,洪宇遠爲高城郡守,閔點爲兵曹參議,吳始壽爲參知,朴興宗爲直講,洪世亨爲尙瑞副直長,安震翊爲司宰主簿,金仁文爲造紙別提,丁以傑爲司圃別提,李之經爲掌苑別提,康邃學爲直講,李尙彦爲司藝,黃道平爲戶曹佐郞,崔商翼爲直講,宋光洵爲司評。
兵,以李浣爲知中樞,閔鼎重爲知中樞,李枝馨爲訓鍊都正,徐必遠爲都摠管,金坰爲景福宮假衛將,閔鏞·閔涵爲都摠都事,朴希閔爲白翎僉使,白瑞翰爲安東營將,申翰周爲南原營將,金錫胄爲文兼,尹時建爲武兼,許稜爲景德宮假衛將,尹徵殷爲惠山僉使,洪萬容·李爲副護軍,李挺然爲忠淸兵虞候,柳義傑爲德浦僉使,梁濟臣爲忠壯衛將,姜栢年·李敏迪·朴增輝爲副護軍,魚震翼·鄭華齊爲副司果,鄭斗卿爲同知中樞府事,李時煜爲中樞經歷,金益望爲天城萬戶,丁炫爲永登萬戶,尹坪爲衛率,金鎰爲武兼,高鳳翼·琴景允爲守門將,李薈爲忠翊衛將,宋裕善爲忠壯衛將,李汝晟·許琭爲宣傳官,池德獜爲彌串僉使,朴奎爲城津僉使,許曄爲漆浦萬戶,柳滌爲龍媒萬戶,崔嶰爲花梁僉使,申起立爲防蹬僉使,權益聖爲登山萬戶,申翰周爲折衝,鄭之虎爲五衛將,申翰周爲副護軍,柳德三爲都摠都事,崔汝峻爲坡知僉使,吳緯邦爲高山里僉使,尹埰爲司禦,崔克誠爲五衛將,金錫翼爲副率,南夢星·李暹爲文兼,李昌民爲訓鍊主簿,金最爲武兼,李後傑爲翊贊,黃震瑞爲宣傳官,鄭繼胄爲五衛將,鄭之虎爲曹司五衛將,金錫翼爲衛率,趙持恒爲侍直,李東道爲部將,林緻爲柔僉使,李箕男爲忠翊衛將,李尙立爲僉知,李廷顯爲五衛將,尹源爲洗馬,李宣岳爲副率,李栢齡爲都摠經歷,諸萬後爲武兼,禹汝度爲訓鍊僉正,鄭繼胄爲曹司衛將,田起徵爲馬梁僉使,崔橚爲慶尙左兵虞候,李仁成爲武兼,崔大乾爲多慶浦萬戶,尹起翼爲仇寧萬戶,金南伯爲都摠都事,李馨遠爲守門將,徐瑱爲訓鍊判官,鄭載岳爲侍直,李星徵爲僉知。
兵批,承旨啓曰,政事姑罷之意,敢啓。傳曰,知道。
吏批,承旨啓曰,政事姑罷之意,敢啓。傳曰,知道。
姜鎭,以禦營廳言啓曰,今此十番別馬隊試才賞格,從分數多寡,以本廳所儲木綿面給後,別單書入之意,敢啓。傳曰,知道。
又以御營廳言啓曰,十一番黃海道別馬隊四十六名,已爲整頓矣,來八月初一日,與十番別馬隊合操後,舊軍放送之意,敢啓。傳曰,知道。
鄭載嵩,以禮曹言啓曰,發遣郞廳,昌陵·敬陵,抽栍摘奸,則入直齋郞及守護軍等,竝無頉之意,敢啓。傳曰,知道。
以忠淸監司狀啓,私奴承金等渰死事,傳曰,渰死人等,令本道各別恤典擧行。
金宇亨啓曰,新除授南原營將申翰周,時無加資之命,何以爲之?敢稟。傳曰,依例加資。
金宇亨,以侍講院言啓曰,王世子入學時,小學題辭進講事,因傳敎。往問于師傳賓客,則師領議政鄭太和以爲,近代王世子入學時,例講大學經一章,而以小學題辭講論。亦有祖宗朝古事,則今用此例,恐無不可。左賓客朴長遠,右賓客趙復陽之意,則與師領議政之議同。左副賓客閔鼎重則以爲古禮,小學·大學,所敎各異。入大學者,敎之以窮理正心修己治人之道,天子之元子以下,將有國家之責者,皆在所敎。今王世子入學之儀,亦遵用此古禮也,旣入大學而講之以小學之敎,則有非古人敎以修己治人之道之意。伏況王世子,雖在沖年,文學已進,入學之日,從古受講大學經一章,似爲得宜。區區之見如此,惶恐敢達云。傳判中樞府事宋時烈在外,師及賓客之意如此,敢啓。傳曰,依師議施行。
金宇亨啓曰,廳中位不齊,事甚苟艱,新除授右副承旨成後卨,同副承旨鄭載嵩,竝牌招察任,何如?傳曰,允。
又以侍講院言啓曰,本院下番四員內,司書金德遠,今日政,移拜正言,兼司書李翊相,以本職,方在政廳,新除授司書魚震翼,說書吳挺昌,兼說書趙師錫,皆未下批。下番他無替直之員,不得已以上番,姑降下番,推移入直,而司書魚震翼,趁明日牌招察任,何如?傳曰,允。
以刑曹朴大雲照律粘目,傳于金宇亨曰,不當以胡椒偸竊,爲照律,而以色吏受賂於監官處,使之落後事照律,似當矣,何如是照律耶?還出給。
以掌隷院金南斗上言回啓問啓事粘目,傳于金宇亨曰,此公事所謂乙未推刷,年限已過,事目勿施云者,非謂如是之爲也。其後大臣,陳達於筵中,有一定規矣,何如是回啓耶?還出給。
議政府領議政鄭太和,行判中樞府事臣鄭致和,益平尉臣洪得箕,靑平尉臣沈益顯,興平尉臣元夢鱗,行戶曹判書臣金佐明,漢城府判尹臣趙珩,禮曹判書臣朴長遠,刑曹參判臣兪㯙,行副護軍臣李之馧啓曰,今玆神德王后祔廟之請,實是天理地義之不可易者,雖在百世而必擧,不容一日之少緩,而連章叫閤,天聽邈然,臣等竊未曉聖意之所在也。恭惟神德王后,配德聖祖,母儀東方,而乃不得配食於太廟,寧有是理哉?我太宗大王之致隆盡禮於貞陵,無間於終始者,昭在國人耳目,而只緣一時議禮之謬戾,使應行之典,至今未擧。殿下若復諉以事在先代,不卽允副群下之情,致有後來之議,則祖宗之期望於殿下者安在?而其在殿下,奉承宗廟繼述祖宗之道,亦豈如此也。天下之大倫,不可以終缺,國內之輿言,不可以復遏。伏願聖明,快賜兪音,亟擧祔廟之禮。答曰,不允。
執義李秞,掌令李光迪,持平申晸·李敏采啓曰,具辭見上請加三思,亟寢主第營給之命,量給財力,各自私搆,一遵定制。請典牲主簿金萬直汰去,請還收前參判李殷相·吳挺緯等査覈之命。答曰,不允。
執義李秞,掌令李光迪啓曰,忠淸兵使李東顯罷職事,本府論啓累次,而外議以爲旣往之事,不必深咎,姑責將來,亦或一道,故臣等相議停論矣。今聞物議,啓辭中,旣以奔走圖囑,改其措語,而遽爲停論。虧損臺體,莫此爲大云。此無非臣等臨事憒憒之致,率爾停論,見非公議,則何敢一刻仍冒臺席乎?請命遞斥臣等之職。答曰,勿辭。
姜鎬啓曰,執義李秞,掌令李光迪,再啓煩瀆,退待物論矣。傳曰,知道。
持平申晸·李敏采啓曰,忠淸兵使李東顯罷職之論,臣等於昨日,與同僚相議停止矣。卽者同僚,以率停論,見非公議,引避。臣等所失,與同寮無異,何敢一刻仍冒乎?請命遞臣等之職。答曰,勿辭。
金宇亨啓曰,持平申晸·李敏采,再啓煩瀆,退待物論矣。傳曰,知道。
刑曹判書吳挺一疏曰,伏以臣情迹狼狽,不敢冒進,瀝血呼籲,實出肝膈,而微誠未格,尙靳恩遞,丁寧溫批,反出意外,奉讀未半,感淚自零。臣非木石,亦有知覺,固當銜恩畏義,奔走就列之不暇,而第惟疾痛呼父,窮窘呼天,乃人情之所必至。今臣危蹙之狀,不但疾痛窮窘而已,則何敢以再三煩瀆爲嫌,而自阻天地父母之前乎?已試僨敗,決難再誤之意,已盡前疏,今不必覶縷,而顧臣稟受虛薄,自少善疾,及今遲暮,衰敗轉甚。少或失攝,百病交侵,久叨閑司,亦多廢務。卽今重傷暑濕,患得暴痢,飮啖專廢,元氣憊敗,委頓床席,差復無期,素患眼痛,乘虛復發,兩睫赤爛,浮痛如剌,視物皆翳,自分廢明。情迹之不可冒進,疾病之不能自力,已不足言,而況今臣弟挺緯,不幸遭此査覈之擧,本曹今當擧行,而參考文書,辨覈虛實,適輕適重,所關非細,在臣遠嫌之道,固難仍冒,揆以朝家事體,決無是理。莫重査啓之事,必須備員,而忝在首席,節節難安。假令臣情勢病勢,雖不至於如右所陳,以此一款,尤不可一日冒據,以速癏曠之誅。伏乞聖明,憐臣崩迫之懇,察臣難冒之狀,亟命遞改臣職名,以便公私。臣不勝祈祝屛營之至。答曰,省疏具悉。已諭予意,卿其安心勿辭,從速察職。
大司憲鄭知和疏曰,伏以臣身病辭職,幸蒙恩遞,曾未數日,新命又及,臣驚惶感激,罔知攸措。臣之病難從仕之狀,纔已備陳於前後疏中,今不敢更爲煩聒,而頃於登對之日,自上以公主第宅間架參酌事,下詢諸臣,徒思事勢之難便,不能擧法而仰對,敢以宜有改定之意,陳達矣。退而聞之,公議爲非,臣殆不勝悚然之至。卽今兩司,爭執此事,論議方張,臣以謬妄之見,有應遞之嫌,而出謝引避,亦所未由,情勢狼狽,不得不冒死呼籲於天地父母之前。伏乞聖慈,俯察危迫之懇,亟許鐫改臣職,以便公私,千萬幸甚。臣無任祈懇屛營之至。答曰,省疏具悉。卿不必深嫌,卿其安心,勿辭察職。
禮曹參判權大運疏曰,伏以臣,性本愚拙,觸事生疣,頃忝北臬,做錯尤多,至以殺獄稽滯,全被臺評。罪戾在身,不敢晏然,三上辭本,未蒙恩遞,屢呈疏章,見阻喉司,臣誠閔縮,罔知攸處,不圖新命,又下此際,惶懼之極,狼狽益甚,臣之情迹,決難冒陳,不得不冒死呼籲於天地父母之前。被殺人朱震楨,係是朝官,不比凡氓,而一夜之間,母子同死,凡在聽聞,莫不驚慘。必欲鉤得賊人,明法按治者,人情之所同然也。臣非不欲嚴明推覈,從速處斷,而事干變辭,疑惑多端,反覆究詰,獄情難明,以至經年,未得決折,宜乎物議非斥也。倘使明足以燭幽,智足以發奸者當之,則果能片言折獄,不待干訂,而若臣駑下,決不足以辦此也。就令不問獄情之如何,只憑屍親之所訴。惟思速決,以伸一邊,則不識公議,又以爲如何也。凡訟請托,尙且不可,況此殺獄,何等重事,而豈有聽其私囑,任意低昂者乎?亦豈有故爲延拖,眩亂是非,欲歸之於疑似難明之地乎?人情不甚相遠,決非人之所可爲也。以此疑人,吁亦異矣,且放出罪囚,任其行止之說,臣在其道內之時,曾不聞之,此言從何而出耶?臣之聾聽,可謂甚矣。然問備在前,臣不敢縷縷陳辨,以傷事體,第外方大小獄事,下官不得擅便,推閱牒報,在於守令,論題指揮,在於監司。滯獄之罪,臣實爲首,豈但不能撿飭之失而已乎?臺啓論罰,輕重倒置,守令則坐罷,臣則被推,策礪之道,豈容如是?伏乞聖明,亟罷臣職,以正臣罪,以爲怠事不職者之戒,千萬幸甚。臣無任惶蹙隕越之至。答曰,省疏具悉。卿其勿辭,從速察職。
右參贊趙復陽箚曰,伏以臣,伏聞鴻山稅船三隻監色沙工,以不遵朝家命令,直到京倉之故,將依事目處斷云。其違越事目,干犯禁令之罪,固爲甚重,而但念古昔聖王,制爲誅斬之刑,所以待其罪逆殺人等,凡罪大惡極者。其餘,各以其情犯輕重施罰,誠以人命至重,而大德好生也,今以禁令有違,至於梟示,則深恐其太過也。當初事目,固已失於過重,而今因愚氓之觸犯,從而斷之以極律,則不亦違先王制法之意,而爲不念人命之歸乎?誅斬之刑,人所至怖,逢點元山,不是難事,以非難之事,而犯大辟之罪,求之常情,似不至是。朝廷新令之下,外方官吏,未必明白曉諭,而騎船監色,例多以村巷閑散書員輩充送,此輩容有不能明知之理,雖或聞知,亦不過狃於故常,不能眞知立法之至嚴而然也。求其情則出於愚迷之甚,其與故違命令者,恐或不同也。夫安民倉之設,非無多少弊端,而然而爲之者,專爲濟活人命也。求欲活人,而先以過法殺人,其可乎哉?昔晉元帝,刻日北征,以漕運稽期,誅督運令史,血射柱上三丈而下,觀者咸以爲冤。當時以罪不至死,政刑失中,王導等,引咎乞免,軍興之時,猶以刑殺爲戒,而況於此時乎?轉運之法,莫備於唐宋,而未聞著爲刑殺之法也。王者創法,貴在得中,而如其過中,理宜遄改。欲□□聖明亟加睿察,特寬此等死律,仍將事目,參酌行之,實爲幸甚。臣於前冬,入侍覆啓之日,仰見聖上,爲囚求生之至意,溢於辭氣,臣不勝感歎,至於流涕。今觀刑法過當之擧,其何敢不爲聖上言之乎?且臣伏見京畿水使黃道昌狀啓,海西水操,請分長山東西而行。備局,覆啓不許,將以八月二日,合操於康翎純喜島前洋。臣於數日前,始得聞之,反覆思之,竊以爲不便也。臣於年前,伏聞此事,當初之議,只欲長山以東之船,與畿內各浦之船,習操於喬桐後洋不知到今,何以變爲合操也?夫國中言海路之最難者,必曰長山·安興,而嶼石之險惡,風濤之悍急,長山爲甚。故公私船隻臭載之多,甚於安興,風和時輕利之船,尙且憂其利涉之難。當此新秋風雨之時,軍兵滿載之戰船,以不習之水,駕至險之巨浪,顚倒督迫,要及期會,臣愚竊甚憂之。此乃國朝以來,所未有之擧,年久抛棄之餘,雖使一時整頓,舟楫必不堅完,水手必不備具,而曾所不聞之役,猝然徵發,遠近聽聞,騷動必甚,其爲可慮,實非一二。且以南方年年常習之地,臨時措辦,未能完備,而致患者居多,向來扶安之事,亦可見也。每年越險而赴操,則決所難行,一番爲之而止,則無益於實用。當事之臣,熟諳形勝,有所陳列,誠有意見,謂宜如其前請。只將長山以東之船,習操於康翎,而其長山以西之船,則水使亦不必自往,海西邊將中,以所江兼防禦,意實有在,使其僉使,設行於長連,則不至甚騷,亦合事宜也。作事創始,必須審察難易,商度利害,可以行之而無弊。今若不度事勢,不計危險,斷而行之,則恐未免有後悔也。臣疾病沈痼之中,又遭慘切之喪,私情傷痛,宿患添劇,委頓呻痛,生意都盡,而適見此等事,有不任其區區憂慮,差遲數日,言亦無及。玆敢力疾封章,仰溷聖聽,而心魂錯亂,言不知裁?伏願聖明,恕其僭率,留神裁幸焉。取進止。答曰,省箚具悉。已諭于登對之時矣。
弘文館副應敎南二星,副校理金錫胄,修撰洪柱國,副修撰金萬重等箚曰,伏以臣等,昨者伏奉聖旨,復以不允爲批,臣等竊不勝惶惑抑鬱,繼之以憫歎之至,夫尊太母,大倫也,祔太廟,太禮也,擧大禮以章大倫,此大德事也。以殿下之盛德達孝,宜若可以快許,而久猶不之許者,是無乃尙有大疑大難,有所未能釋然於聖心,而欲許而未能許耶?噫。事體至重,時代且遠,重故多愼,遠故難徵,此固殿下之所不能以無疑者也,而當時德義,或疑其有所愆謬。後日位號,或疑其有所降損,此所以遂有考出實錄之命者也。今者實錄,旣已二字缺而其他若龍飛御天歌,東文選等書,又皆可以參酌考據。定社之事,反始出於身後,昭悼之難,禮不可以上累,則德儀之不玷,已無所可疑者也。褕翟之儀,蓋已備於初載,封諡之稱,尙猶存於後代,則名位之無替,又無所可疑者也。噫。始之所疑,今可以無疑矣,而然殿下之所以持難而愈不決者。其又或在於兩后位次之說耶?惟我神懿王后,不幸先薨於在邸之辰,而神德王后,當簡淑之初,膺配乾之尊,臣等謹考故臣鄭摠所撰定陵碑文,則文成於開國之翌年癸酉,此卽神德王后正位中壺之日也。其文曰,殿下配韓氏先薨,贈節妃,陵曰齊陵。繼室康氏封顯妃,夫以言其尊,則贈與封無異也。以言其序,則贈固先於封也。神懿爲元妃,神德爲次。姜嫄簡狄,其位之不可紊者,又不難知。矧今殿下,所以持難而愈不決者,特以祖宗朝之所未行,爲難行耳。昔晉武之楊后,永嘉之所未祔也,而至咸康而祔焉。唐憲之郭后,大中之所未祔也,而至咸通而祔焉。咸康,固晉世之令主,後之君子,嘗許其善於繼述,而至於咸通之事。宋朱熹,書之于綱目曰,始以懿安太后,配饗憲宗。書始者,所以譏其遲也。今日群下之所以合辭而共請,以冀祔禮之亟行者,是亦欲我殿下之善繼善述,以追我祖宗之遺志,而毋令後世,復有遲遲之譏焉而已。夫豈敢槪之以其所難,嘗試以其所疑,以自陷於不測之罪哉?臣等玆不避煩複之嫌,愚妄之誅,復取前日所已陳之說,反覆推繹而陳之。伏願殿下,念此大倫之終不可以不明,軫此大禮之終不可以不完。卽令禮官,速議神德王后祔廟之典,以慰神人之望,以答臣民之願。取進止。答曰,不允。
兵曹參知鄭載嵩疏曰,伏以臣於上年,忝叨諫官,出仕之日,卽與同僚相會,將以前吳挺緯·李殷相事連啓,復言簠簋不飾,辭不明白。臣意以爲,此非薄過相規之比,不欲明言,意雖有在士夫難洗者汚名,國法最嚴於貪吏,必名其所犯然後,當之者無辭,事理亦然,故臣以此發言,同僚亦以臣言爲然。仍與改搆啓草,歷擧其事,而未及傳啓之前,同僚因他事引避,臣獨連啓矣。伏聞日昨榻前,因大臣陳達,乃有査覆之命云,臺閣論事,旣許風聞,事之虛實,雖不可知,臣以其時論啓之人,玆事未結末之前,不可晏然在職。伏願聖明,俯諒臣情勢,先遞職名,以安微分,千萬幸甚。臣無任惶恐屛營之至。答曰,省疏具悉。不必爲嫌,爾其勿辭,從速察職。燼餘
上在昌德宮。停常參·經筵。
藥房提調洪重普,副提調南龍翼啓曰,伏未審數日來聖體,何如?昨日大政終夕,數字缺不瑕有添傷之患乎?臣等區區憂慮,敢來問安。傳曰,知道。時無加減矣。
都目政。吏批,判書李慶億進,參判李時術進,參議金萬基進,都承旨南龍翼進。
兵批,兼判書洪重普進,參判張善瀓上疏,參議閔點未肅拜,參知吳始壽進,右承旨金宇亨進。
吏批啓曰,卽見司饔院移文,則本院新差直長申弼華,與提調閔鼎重妻娚妹夫相避云。直長申弼華,改差之意,敢啓。傳曰,知道。
兵批啓曰,武臣兼宣傳官林緻,以遷轉當次之人。昨日政,擬於柔遠僉使之望,受點矣。今聞以疑疾,合家染痛,八十老母,方在死生間云。勢難赴任,柔遠僉使林緻改差,何如?傳曰,允。
吏,以李厚徵爲漢城府尹,金翼亮爲司評,元㯙爲長興主簿,趙國均爲掌苑別提,柳英立爲尙衣主簿,姜碩耉爲典籍,鄭致和爲軍資都提調,成命圭爲相禮,朴長遠爲奉常提調,徐必遠爲平市提調,朴惟儁爲引儀兼參軍,李最晩爲司議,洪汝亮爲內資主簿,姜栢年爲右尹,璿源殿參奉崔後寔,南別殿參奉李碩臣相換,敦寧判官金君錫,社稷令沈光泗相換。
自昧爽至卯時,有霧氣。燼餘
吏,以李浣爲軍器寺提調,柳尙運爲典籍,吳烇爲監察,李汝岳爲泰陵參奉,金益華爲昌樂察訪,李以馨爲自如察訪,權脩爲禁府都事,金必振爲氷庫別檢,姜栢年爲漢城右尹,洪汝完爲內資主簿,任震和爲司饔直長,李翊相爲校理,丁昌燾爲開城經歷,李健爲引儀,金世弼爲義盈庫奉事,吳道玄爲順陵參奉,睦天成爲長陵參奉,成一童爲西部參奉,朴時珉爲禮賓別提,尹壽益爲厚陵參奉,兪命一爲章陵參奉,柳㻶爲禁府都事,金仁文爲司僕主簿,許墰爲繕工假監役,申命圭爲執義,鄭重徽爲持平,朴泰尙爲童蒙敎官,慶㝡爲掌令,閔熙爲觀象監提調,李厚徵爲持平,南龍翼爲歸厚署提調,李秞爲相禮,李壽曼爲兵曹正郞,閔宗道爲兼三道海〈運〉判官,申晟爲掌樂主簿,李廷夔爲大司成,鄭時卿爲顯陵參奉,羅以俊爲校理,高得壽爲造紙署別提,李端夏爲應敎。郞廳李基德校正。郞廳南雲老書。
上在昌德宮。停常參·經筵。
答院曰,不允。前啓
答府曰,不允。前啓
答合司曰,不允。神德王后祔廟事
答知事李浣疏曰,省疏具悉卿懇。疾病如此,則雖帶職行公,豈可無療病之時乎?卿其須體予意,安心勿辭,從速察職。仍傳曰,遣御醫看病。
答合司再啓曰,不允。
答館學儒生權尙夏等疏曰,省疏具悉。爾等勿爲煩擾,退修學業。神德王后祔廟事。
領議政鄭太和,率百官啓曰,臣等與諸宰,來會賓廳,苦口力請者,已過累日,而每奉聖批,只以不允爲敎,此實臣等誠意淺薄,文字短拙,不足以感動天聽之致也。臣等聚首環顧,尤不勝惶憫鬱抑之至。今此神德王后祔廟之擧,不但質天理而當然,參以人情而不悖,誠古今天下不易之常經也。三司之臣,逐日論啓,韋布之士,相繼陳章,一國公共之論也,此可見矣。以殿下之聖明,有所未燭於天理人情,而强拂輿論,至於此久耶?噫,聖明持難之意,臣等亦非不知,而事係宗祐,禮關常經,臣等不得不以得請爲期,而不避煩擾者也。況殿下於復陵寢建齋閣等事,旣已斷然快許,而至於祔廟之請,獨有所持難,此群情之所以逾往逾激者也。臣等,玆率百官,咸造大庭,復此號籲,伏願聖明,亟賜兪音,速行祔廟之禮,以答神人之望。刑曹參判兪㯙製。答曰,啓辭之意,予非不知,而特以愼重爲主,故不得允許矣。議政府謄錄
上在昌德宮。停常參·經筵。
答王子·諸宗室啓曰,神德王后祔廟事已諭於朝廷之批矣。不允。
答府曰,不允。前啓李東顯,遞差,可也。
答院曰,不允。前啓朴興宗,遞差,可也。
答合司曰,不允。神德王后祔廟事
答合司再啓曰,不允。
答左議政許積箚曰,省箚具悉卿懇。一字之誤,元非大段,何用深咎乃爾?卿其安心勿待罪。
領議政鄭太和等,率百官啓曰,臣等,以神德王后祔廟之請,旣與諸宰,齊會賓廳,累日號籲,又率百僚,咸造大庭,合辭陳請,誠已竭矣,辭已盡矣。在聖上追遠之道,固宜速擧大禮,以答臣民之望,而昨承聖批,以啓辭之意,予非不知,而特以愼重之意爲主,故不得允許爲敎,臣等之惑,至此而滋甚焉。今此祔廟之禮,如或不合乎天理,少拂於人情,則臣等何敢苦口力爭,導殿下以非禮之禮乎?神德王后,旣已母儀於一國,則亦當配食於太廟,此實天理人情之所當然也,而縟儀未擧,三百年于玆,其爲神人之所憾,而聖朝之欠典,何如哉?此臣等之所以顒望於今日,而不得請則不得止者也。合乎天理,殿下已知之矣,順乎人情,殿下亦已知之矣,尙且遲違,不卽允許者,實未知聖意之所在也。事有難知則必待商確,禮有可疑則不厭熟講者,乃是愼重之道,而此則不然。事固當行,禮非難知,禮宜速擧,實非可疑。群下旣已同辭,聖明亦已洞燭,有何更加愼重之事,而持難至乎?園陵旣封,寢閣已設,則陞祔一事,特次第應行之節目,一許一否,斷無是理,而乃以愼重爲辭,久閟兪音,其在聖人之達孝,不亦未安之甚者乎?伏乞聖明,快從群下之請,以慰神人之望。禮曹參判權大運製進答曰,不允。議政府謄錄
上在昌德宮。停常參·經筵。
答藥房問安啓辭曰,知道。時無顯然之效矣。
答宗親啓辭曰,不允。神德王后祔廟事
答院曰,不允。前啓
答府曰,不允。前啓
答合司曰,不允。神德王后祔廟事
答合司再啓曰,不允。
領中樞府事李景奭等啓曰,人心之所同然者,謂之公論,公論之所同歸者,謂之國是,國是所在,義理甚明,今此祔廟之請,實是國是之大者也。合司之啓,日再上矣,儒臣之箚,已屢陳矣,臣等之率百僚號籲,今且至于三矣。至於京外多士,齊聲叫閤,擧國臣民,延頸拭目,咸願縟儀之亟行,則此豈非國是之大者乎?嗚呼,應行之典,廢而不擧,垂三百年于玆矣。人心久鬱,正論已發,旣封陵矣,又建閣矣。園陵儀物,煥然重新,而獨於祔廟一節,尙靳允兪,群情之惑,於是乎益甚。臣等竊恐殿下,過於愼重,而不自覺其有乖於繼述之道也。伏願聖明,更加三思,亟賜一兪,速完祔廟之禮,以答神人之望。吏曹參判李時術製答曰,不允。議政府謄錄
備邊司啓曰,忠淸兵使柳斐然,移拜北兵使,忠淸兵使,兩度遞易,尙未交代,仍留前任,至于四朔之久,非但有傷事體,北兵營人馬出來,經過屢月,呼飢道路,亦甚矜憫,其代,令該曹急速差出,數日內發送,宜當。判書雖在呈告之中,在前亦有通問擬望之例,使之依此擧行,何如?答曰,允。備局謄錄
上在昌德宮。停常參·經筵。
答藥房問安啓辭曰,知道。
答宗室啓辭曰,不允。神德王后祔廟事
答合司啓辭曰,不允。神德王后祔廟事
答玉堂箚曰,不允。神德王后祔廟事
答藥房再啓曰,知道。加入黃栢,減半。
領議政鄭太和等啓曰,臣等祔廟之請,實出於天理人情之不可已者,一日不得請,則便是臣民不盡分處,仰惟聖上追遠之孝,尤豈有其極哉?然而屢日持難,不卽允許者,抑獨何哉?伏奉三昨聖批,以愼重爲敎,玆事實大,宜殿下之愼重,而第未知所愼重者,在於何事耶?臣等,謹按實錄文字,則太宗大王,所以事神德王后者,何嘗有一毫未盡之道耶?特以廷臣謬議,不能無疑於竝祔之禮,日遠歲久,漸至墜廢而不能擧耳。其後朝廷,遵用朱子定論,太廟之竝祔兩妃,已成典禮,則迄今因循久廢,豈得安於臣民之心哉?當初太宗之持難,固在於議禮未定之前,則不可謂聖德之失,今日殿下之愼重,反出於典禮已成之後,則其謂繼述之善乎?擧國臣民,一辭同請,義理明甚,而殿下猶且曰愼重,此臣等之惑,所以滋甚也。然殿下旣以非不知啓辭之意爲諭,則是誠殿下自盡處也。更何愼重之有?斯禮一擧,可以光祖宗垂後世,而實夫子所謂聖人之達孝也。伏願聖上,更加三思,亟賜一兪。工曹判書閔鼎重製答曰,不允。議政府謄錄
有政。吏,以具崟爲掌令,尹抃爲獻納,李壽曼爲咸鏡都事,曺致中爲萬頃縣令,李晩榮爲戶曹參判,李敏采爲兵曹佐郞。
上在昌德宮。停常參·經筵。
卯時,日有左珥。巳時午時,日暈。
答藥房問安啓辭曰,知道。
答宗室啓辭曰,愼重之意,終不可自是,卿等之請,又至於此,舍己勉從,依啓施行。神德王后祔廟事
答合司曰,已諭於朝廷之批矣。神德王后祔廟事
答院曰,不允。前啓
領中樞府事李景奭等啓曰,今日所爭,乃百世不易之常經,而義理之正,彝倫之重,前後已備陳矣。昨承聖批,又以不允爲敎,臣等不勝憫鬱之至。義理之當然,公議之大同,殿下亦已下燭,而猶以愼重爲主,不卽允許者,何也?聖意之所以愼重者,謂之以事在久遠,而難於輕改,則重建寢閣,亦是行前代所未行之事也,何獨於祔儀持難?謂之以事係祖宗而嫌於追議,則攷諸實錄,則亦可見其非出於祖宗之本意也,其於追改欠典,亦何嫌之有哉?陵制·廟儀,本無異同,而將次第應行之典,視猶是非可否之未定者然,此臣等之所以疑惑者也。臨事愼重,雖是聖人詳審之道,而於事之無疑者,過於愼重,則其亦異乎易所謂乾斷大決之義矣。伏願聖明,更勿留難,亟擧縟儀,以慰神人之望。右尹姜栢年製答曰,愼重之意,終不可自是,卿等之請,又至於此,舍己勉從,依啓辭施行。議政府謄錄
兵曹啓曰,統制使具文治遞差,其代,依近例令備邊司議薦,何如?傳曰,允。
兵曹啓曰,北兵使柳斐然,移拜統制使,其代,依近例令備邊司議薦,何如?傳曰,允。備邊司謄錄
有政。吏,以申晸爲兵曹正郞,朴長遠爲兼同知成均館事,金榏爲監察。
上在昌德宮。停常參·經筵。
答藥房問安啓辭曰,知道。與昨別無大段加減矣。
答黃海監司鄭鑰疏曰,省疏具悉。何用辭爲?卿其勿辭,速往欽哉。
答知事徐必遠疏曰,省疏具悉卿懇。所陳之事,令該曹稟處,卿其勿辭,從速察職。
上在昌德宮。停常參·經筵。
謝恩,右通禮蔡之沇,豐陽君張善瀓,刑曹參判尹鏶,善山府使洪聖黽。
禮曹啓曰,王世子入學,旣已行禮,此係一國莫大之慶,例當設科取士,以示與四方同慶之意。依乙酉年例,設行別試,初試額數取六百人,而初場賦表,終場策問一道,除講經,分京外試取爲當,大臣之意如此,敢啓。傳曰,待明春冠禮後,爲之。
禮曹啓曰,今日引見時,領議政鄭太和,左議政許積所啓,從前祔廟時,有廟庭祔謁之禮,大王則西庭,王后則東庭設行,而今此神德王后祔儀,行於三百年欠曠之後,則太祖第一室外,其餘各室,則宜無行禮之事,只當行於第一室,而庭中行禮,亦似未安。臣等之意,則設座於臺上第一室之前,行之,爲當,而未敢徑定,且題主處所,旣有成命,當依下敎擧行,而設奠及未入廟之前,奉安處所及奉安後設祭及祔廟禮告上徽號後題主,其序當然,而今則勢將先題主,而後上冊寶。此等事,俱係變禮,工曹判書朴長遠,今方入侍,親承聖敎,使之廣詢于他大臣及儒臣,急速定奪事陳達矣。依此所啓,依于大臣及儒臣後,稟定,何如?傳曰,允。
政院啓曰,司諫趙□遞差事命下矣。臺官方以罷職論啓,遞差傳旨,不得捧入之意,敢啓。傳曰,知道。
政院啓曰,廳中近甚多事,今日且有政事,而左副承旨洪萬容,以病不進,右副承旨成後卨,病狀今已三日,其於事體,誠極未安,竝卽牌招察任,何如?傳曰,允。
禮曹正郞吳燦,收議事,懷德地出去。朝報
上在昌德宮。停常參·經筵。
下直,開城經歷丁□燾。
兵曹判書洪重普上疏。大槪,更陳危懇,冀蒙恩遞事。入啓。
右參贊趙復陽上疏,已試僨敗之臣,決不可復玷其任,冒死陳請,懇乞還收文衡之命事。入啓。
傳曰,政事,明日爲之。
藥房啓曰,沈霧四塞,日候不佳,伏未審夜來,聖體調攝,若何?核患及脚部牽引之症,亦復何如?前劑入當歸拈痛湯,當盡於今日,五貼加劑入,以爲連進御之地,宜當,臣等區區憂慮,敢來問安。竝此仰稟。答曰,知道。脚部牽引之症,比數日稍似減歇,湯藥今姑停止。
大司憲鄭萬和啓曰,臣於頃日登對時,自上以公主第宅事,下詢諸臣,臣徒知事勢之難便,罔念法制之爲重,敢以宜有參酌改定之意,陳達,見非公議,固已多矣。況兩司,今方據法論執,臣之忝叨本職,適當此際,謬妄之見,前後何異?決不可同參於連啓,所當卽出自劾,身病末由起動露章至再,未蒙恩遞,曠日虛帶,彌增惶蹙,不得不扶曳祗謝,今始來避,臣罪尤大,請命遞斥臣職。答曰,勿辭,退待物論。
檢閱李潤朝辭職上疏,入啓。
京畿監司書目,通津縣監申厚載病,全罷黜事。
慶尙監司書目,南海縣監崔孝述,父在喪事。
吏曹判書李慶億上疏。大槪,敢陳危懇,乞遞職名事。入啓。
院啓,具辭見上請命新造公主第宅,一從定制。答曰,不允。
黃海監司鄭鑰上疏。大槪,乞蒙恩暇,往省父母墳事。入啓。
府啓,具辭見上請加三思,無使過制,以絶侈濫之弊。請還收前參判李殷相·吳挺緯等査覈之命。請還收永川郡守柳頲,安東府使李東溟加資之命。請慶尙左兵使閔孝騫罷職不敍。引嫌而退,當初陳達,旣違法意,則到今參啓,勢有難便,請大司憲鄭萬和遞差。答曰,不允。遞差事,依啓。
兵曹參判張善瀓,安山地加土呈辭,傳曰,給由馬,澆奠床備給。朝報
司僕寺官員,以提調意啓曰,京畿·忠淸·咸鏡道及慶尙左道點馬,趁今秋發送事,昨已稟定於榻前矣。京畿則當依前例,差送本寺官員,而其餘三道點馬,令兵曹各別擇差,何如?傳曰,允。司僕寺謄錄
上在昌德宮。停常參·經筵。
自昧爽至卯時,有霧氣。夜三更,流星出將軍星下,入婁星,狀如鉢,尾長三四尺,色白。
有政。
政院啓曰,今日爲政事命下,而兵曹判書洪重普,疏批未下,參判張善瀓,病未行公,參議閔點,時未肅拜,參知吳始壽,掃墳受由,今已下直,他無開政之員。參判張善瀓,參議閔點,竝牌招開政,何如?傳曰,允。
藥房啓曰,伏未審夜來,聖體調攝,若何?核患尙無差減之勢乎?脚部牽引之症,昨日雖承稍向減歇之敎,快復則恐不易,臣不勝憂慮,敢來問安。答曰,知道。核患,非朝夕可療之症,今後勿爲逐日問安。
祔廟都監啓曰,今此祔廟時,立主進徽號等節目,不可不豫先講定,令禮官速爲稟處,何如?傳曰,依啓。
府啓,具辭見上請加三思,無使過制,以絶侈濫之弊。請還收前參判李殷相·吳挺緯等査覈之命。請還收永川郡守柳頲,安東府使李東溟等加資之命。請慶尙左兵使閔孝騫罷職。答曰,不允。加資還收事,依啓。
副校理金錫胄,修撰洪柱國等上疏。大槪,神德王后國忌定日,頃因臣等箚辭中措語,而更考皇明大政記,洪武丙子正月朔日,乃是庚申,八月朔日,似當爲丙戌,當此大禮肇擧之日,不致審愼於疑難之地,幾誤祀事。伏乞亟治臣等妄言之罪,以全事體事。入啓。
院啓,具辭見上請命新造公主第宅,一從定制。官方有序,不可驟迫,而新除授全羅道水虞候徐鎭,以年少微末之人,一日之間,再遷其職,自主簿超躐四品,名器之淆亂,莫此爲甚。銓曹用人之道,苟非不次可用之人,所當循序漸調,不宜有所躐遷,而今此徐鎭,一日之間,三擬首望,終至驟陞四品之職,臨政推移之際,雖或有如此之望,豈可以不合之人,汲汲陞遷至此乎?官方失序,政格顚倒,物議譁然,皆以爲非,請全羅左水虞候徐鎭改正。請兵曹當該堂上郞廳,竝從重推考。頃日庭請之擧,大臣率百官庭請,乃是朝廷大會,在班之人,所當肅穆敬愼,而訓鍊院判官李漢雄,都摠府都事柳德天等,以微末武夫,多發悖妄之言於衆坐之中,而傲慢無禮,莫此爲甚,請訓鍊院判官李漢雄,都摠都事柳德天等竝罷職。答曰,不允。末端事,依啓。
禮曹啓曰,今此神德王后忌辰祭,因政院啓辭,議于大臣,而八月十二日定行事,已爲分付各該司矣。臣等旣考出實錄謄草,則丙子秋八月戊子之下,不書朔字,且與其下所錄丙辰日,大相違牾之□,政院啓辭中書出朔字云,故致有群疑,卽今觀象監,試爲逆數算出,則其年八月朔日,乃是丙戌,以此推之,則戊戌日忌辰,當爲十三日,無可疑矣。且實錄中庚寅八月乙未,書朔,其下甲辰,罷忌辰停朝,丁未,遣正尹興濟行忌辰齋于興天社云,則乙未之於丁未,恰爲十三日,尤似無據,而久曠祀典,臣無他可考之實。方今觀象監,更加推算,而明日受香,姑爲停止,以待完定,宜當,而事係急速,議于諸大臣,定奪,何如?傳曰,依啓。
副修撰金萬重上疏。大槪,卽伏聞同僚疏中,以本館箚子,貞陵忌辰,有不得審愼之失爲言云。臣之罪犯,實無異同,請亟治臣妄言之罪事。入啓。
持平李觀徵啓曰,新除授大司憲尹鏶,卽臣之異姓四寸兄也。法當相避,不得仍冒,請命遞斥臣職。答曰,勿辭,退待物論。
戶曹判書金佐明上疏。大槪,平市提調徐必遠上疏,□啓下本曹,不敢晏然回啓,請遞事。入啓。
答兵曹判書洪重普疏曰,省疏具悉卿懇。本兵之任,不可久曠,卿其安心勿辭,從速察職。
答吏曹判書李慶億疏曰,省疏具悉卿懇。卿其安心勿辭,從速察職。
答右參贊趙復陽疏曰,省疏具悉。卿其安心勿辭,從速察職。
答黃海監司鄭鑰疏曰,省疏具悉。卿其依願往來。
答□□魚震翼疏曰,省疏具悉。爾其勿辭,救護母病。朝報
司僕寺官員,以提調意啓曰,濟州年例進上馬八匹,三名日進上馬六十匹,凶咎馬雌雄竝六十四匹,山屯雜種馬十三匹,駑駘馬雌雄竝二十匹,合一百六十五匹內,計諸船敗渰死及病留中路馬外,一百五十匹,先到本寺,故禾毛色,別單開錄,有頉之馬,亦爲懸錄以入之意,敢啓。傳曰,知道。司僕寺謄錄
吏,以蔡之沇爲善山府使,任湜爲南海縣令,姜栢年爲都承旨,李濡爲說書,韓汝尹爲高原郡守,林一儒爲咸興判官,魚震成爲北部主簿,李正英爲漢城右尹,趙威明爲掌樂主簿,兪命夔爲禁府都事,尹鏶爲大司憲,金弘振爲工曹正郞,曺致中爲禮曹正郞,南斗臨爲中部主簿,徐必遠爲刑曹判書。
上在昌德宮。停常參·經筵。
右承旨金宇亨上疏。大槪,請與玉堂諸臣,同被罪罰,仍陳所懷,以備財處事。入啓。
下直,忠淸兵使尹天賚,高山里僉使吳緯邦,梁浦萬戶鄭燁。
謝恩,校書正字李章華,長陵參奉睦天成,監察金,護軍申伉,豐德府使洪宇紀。
領敦寧金佑明,楊州地掃墳呈辭。傳曰,給由馬,澆奠床備給。
答副修撰金萬紀疏曰,省疏具悉。爾其勿辭察職。
答副護軍李之馧疏曰,省疏具悉。摠管之任,當勉副焉,卿其勿辭往來焉。
禮曹參議李俊耉上疏。大槪,神德王后忌辰定奪回啓之時,不能審愼,幾誤祀事,臣誠懍懼,罪無所逃,亟遞職名,仍治臣罪事。入啓。
正言金□□啓曰,曾聞神德王后忌辰,當爲八月十一日,故頃於合司之日,乃以諱日已迫,陵寢忌辰之祭,次第擧行等語,爲陳啓之辭,則長官,欲爲刪去,而臣仍執已見,妄有所論列矣。臣今見校理金錫胄等上疏及該曹啓辭,則始覺臣言之虛妄,不勝惶悚之至。雖泛然風聞之失實,尙有其責,況此大禮肇擧之日,不能審愼於所聞,錯認國忌之定日,敢請祀典之擧行,臣之負犯,不但□事之失實而已。臣罪至此,實合萬殞,決不可一刻仍冒,亟命鐫削臣職。答曰,勿辭,退待物論。
侍講院啓曰,新除授說書李濡,奉命出使,時在忠淸道懷德地,書筵入番事緊,請斯速乘馹上來事,下諭。傳曰,姑勿下諭。
禮曹啓曰,祔廟都監啓辭,今此祔廟時,立主·進徽號等,不可不豫先講定,令禮官速爲稟定,何如?傳曰,依啓事,傳敎矣。前頭祔廟時,進徽號節目,則辛卯年祔廟時,仁烈王后追上徽號,已有前例,當依此磨鍊擧行,而至於立主節目,則有難率爾稟定者。臣等,取考五禮儀立主之儀,則虞主立於山陵,鍊主題於魂殿,皆係初喪節目,有不可考據,而今此神德王后升祔之擧,乃今追擧於數百年欠曠之餘,則立主處所,實難豫定。群議或以爲,就陵所設行,亦出於無所憑依,不得已之意,而非唯事體重大。臣等素昧禮文,有難擅斷,議于諸大臣及儒臣處,急速講定,何如?傳曰,允。
都承旨姜栢年上疏。大槪,冒死陳請,冀蒙恩遞事。入啓。
大司諫李翊啓曰,同僚,以頃日合司啓辭中,神德王后忌辰錯認之故,至於引避。臣旣同參,不敢晏然,請命遞斥臣職。答曰,勿辭,退待物論。
掌令慶㝡啓曰,卽伏見正言金□□引避之辭,不勝瞿然惶悚之至。國家祀典,是何等大事,而臣只憑玉堂箚辭,不復詳審,未免錯認妄言之歸,臣罪大矣。何可一刻晏然?請命遞斥臣職。答曰,勿辭,退待物論。
府啓,具辭見上請加三思,無使過制,以絶侈濫之弊。請還收前參判李殷相·吳挺緯等査覈之命。請新除授慶尙兵使閔孝騫罷職不敍。引嫌而退,旣有相避,應遞在下,請持平李□□遞差。答曰,不允。閔孝騫遞差事,依啓。
備邊司郞廳,以左議政意啓曰,前因禮曹啓辭,下詢神德王后忌辰之時,臣只見其史官謄來實錄草本中,丙子秋八月戊子戊戌之文,率爾以十一日無疑,獻議矣。朝在藥房,得聞戊戌,非十一日,似是十三日之語,不勝駭惑之至,還家之後,更考其草本,則書以戊子戊戌則明白,而至九月乃書曰丙辰癸未。八月朔,果是戊子,則九月朔日,從其月之大小,當或爲丁巳,或爲戊子,決無八月朔爲戊子,而九月朔爲丙辰之理。莫重忌辰定日,不可不詳審十分,俾無祀典差誤之患,故卽與領議政,往得相議,分付禮曹下吏,使之招致郞官,則日夕之後,始爲來到,其怠慢之習,不可不懲,禮曹當該郞廳,姑先從重推考,色吏,令該曹囚禁治罪,何如?傳曰,依啓,郞廳,拿問定罪。
院啓,具辭見上請命新造公主第宅一從定制。請全羅左水虞候徐鎭改正,兵曹當該堂上·郞廳從重推考。竝引嫌而退,當日合司之啓,只言諱辰之迫,未有明指之語,俱無可遞之失,請正言金□□,大司諫李□□竝命出仕。答曰,不允。末端事及出仕事,依啓。
府啓,引嫌而退,合司論啓之中,初無指日之語,則但請祀典之擧,有何可遞之嫌?請掌令慶㝡出仕。答曰,依啓。
吏曹啓曰,臺諫有闕,政事,取稟。
益興君洪重普上疏。大槪,冒萬死更陳危懇,冀蒙恩遞事。入啓。
大司諫李□□,掌令慶㝡,正言金□□就職。朝報
上在昌德宮。停常參·經筵。
下直,濟州牧使盧鎬,利川府使沈之淹,文川郡守任暎,長水縣監韓墍,泗川縣監梁浚源。
謝恩,護軍李東顯,禁府都事兪命夔·李思永,善山府使蔡之沇,敦寧判官沈光泗,牙山縣監李世日,掌樂主簿趙威明,校書副正字李泰騏,碧潼郡守李綏邦,咸興判官林一儒,北部主簿魚震成,高原郡守韓汝尹,江界府使權儔。
右參贊趙復陽上疏。大槪,復叨匪據,決無堪承之理,敢冒萬死,更陳危迫之懇,乞賜鐫改,以幸公私事。入啓。
左承旨尹飛卿三度呈辭。遞差。
藥房啓曰,伏未審數日來,聖體調攝,若何?核患與脚部牽引之症,尙今不減乎?臣等區區憂慮,敢來問安。答曰,知道。別無大段顯效矣。
政院啓曰,慶尙左兵使閔孝騫遞差事,命下矣。臺諫方以罷職不敍論啓,遞差傳旨,不得捧入之意,敢啓。傳曰,知道。
禮曹啓曰,以本曹啓辭,傳敎矣。議于大臣,則領中樞府事李景奭以爲,前日獻議時,非有所知,只憑實錄謄書敢議,而曾不料節序之誤辨矣。今者禮曹追悟,而以觀象監算出者爲證,其年八月朔日,爲丙戌,十三日戊戌之爲忌辰,明矣。無容他議,伏惟上裁。領議政鄭太和以爲,頃者禮曹,因政院啓辭,有議大臣之擧,而明有八月戊子朔戊戌日之語,故定以爲是十一日,更無所疑矣。追後得聞,則實錄謄草,本無朔字,而政院啓辭,添書以出,致有群疑云云。臣亦不勝悚然,方加考訂,卽見該曹陳啓之辭,參以日官推算之法,則八月初一日,明是丙戌,而以此計之,戊戌爲十三日,旣已當然,宜卽釐正,伏惟上裁。左議政許積以爲,神德王后忌辰,前者禮曹,因政院啓辭,下詢於臣等之時,臣取見史官謄來實錄草本,則有曰,丙子秋八月戊子戊戌,顯妃薨云云。戊子之下,雖無朔字,而疊書戊子戊戌兩日,語意無據,此不過戊子之下,落書朔字之故也。八月朔日,旣是戊子,則戊戌爲十一日,似無可疑,故不料其時史官之誤書月朔,率爾獻議矣。晩聞人言,更考其草本,則又有九月丙辰癸未之語,所謂丙辰,亦指九月朔也。以甲子推之,則決無八月朔爲戊子,而九月朔爲丙辰之理,臣於此,尤切駭惑悚然之至。卽者伏見禮曹啓辭,日官旣加推算,則八月初一日,明是丙戌云,自丙戌至戊戌之爲十三日,的然可知。旣覺其誤,宜卽釐正,伏惟上裁。行判中樞府事鄭□□以爲,卽伏見禮曹啓辭,八月初一日,明是丙戌,以此計之,則戊戌爲十三日,似無可疑,依此改定,伏惟上裁。行判中樞府宋時烈在外,大臣之意如此,上裁,何如?傳曰,依議施行。
禮曹啓曰,神德王后忌辰,旣以今八月十三日,議大臣定奪矣。貞陵忌辰祭,以此日設行,分付各該司,而啓下單子停朝市,啓本中改付標,以入之意,敢啓。傳曰,知道。
傳曰,政事,當日爲之。
有政。
備忘記,頃因喜慶,諸駙馬,皆有加資之事,而獨未及於身逝之人,追念昔日,心深愴然,令該曹廣加追典,以慰予心。
府啓,具辭見上請加三思,毋使過制,以絶侈濫之弊。請還收前參判李殷相·吳挺緯等査覈之命。請慶尙左兵使閔孝騫罷職不敍。朝家體統,日益壞亂,武將自恣之習,誠可寒心,頃日前統制使具文治,爲其母病,不免閫帥,偃然投疏,有若當然,寧有是理?極可驚駭。苟有切迫情事,則號訴朝堂,冀暴情悃,猶或可也,何敢露章乞免,無所畏忌,若是之甚乎?其偃謇傲蔑之習,不可不懲,日後之弊,亦宜痛絶,請前統制使具文治罷職。且文治,雖有猥越之事,喉舌之臣,宜卽痛斥,而原疏雖不捧入,終至書出朝報,有若重臣侍從疏章,循例退却者然,揆以事體,殊甚不當。請當該承旨,從重推考。善山爲府,物衆地大,素稱難治,近緣守宰之數遞,爲弊已甚,莫可收拾,新除授府使蔡之沇,爲人雖善,不合剸劇,且其家居至近,無異自已鄕閭,知舊族黨之所在,政令詞訟,必多貽害之端,物情皆以爲不可,請善山府使蔡之沇遞差,其代,令政官極擇差送。答曰,不允。具文治,從重推考。末端兩件事,依啓。
吏曹判書李慶億上疏。大槪,賤疾苦劇,決無供職之勢,玆敢瀝血控章,更暴危懇,乞下臣疏于廟堂,斯速處置,以便公私事。入啓。
院啓,具辭見上請命公主新造第宅,一從定制。闕門禁斷雜人,乃所以嚴宮禁也,門卒之不許闌入,自是職責,頃日有一內官,以外人之不許輕入,捉致宣政門軍卒,至於杖打。設令當入之人,混被遮攔,稟告兵曹,使之許入,事理當然,而乃敢乘怒蔑法,擅打衛卒,此不但爲一時縱恣之罪而已。日後雖有憑依冒入者,將無以禁斷,其流之弊,有不可勝言,請當該內官拿問定罪。殿最居中之人,勿敍右職,乃是流來法例也。洗馬崔後遠,以陵參奉,今夏等,纔居中考,而都目政,移拜本職,該曹之不察,甚矣。請洗馬崔後遠改正,兵曹當該堂上·郞廳,竝推考。頃日庭請之時,宣傳官沈若復·朴瑺等,諉以自中古風,敢爲戲劇之擧,乃於大庭肅穆之班,脫帽露頂,互相投擲,所見怪駭,請宣傳官沈若復·朴瑺竝汰去。答曰,不允。內官先罷後推。末端兩件事,依啓。
政院啓曰,都承旨姜栢年,疏批未下,未肅拜,左承旨未差,右承旨金宇亨,疏批未下,左副承旨姜鎬,吏兵批進,同副承旨鄭載嵩,今日憲府請推,該房出去,廳中只有臣後卨,臺諫出接之後,廳中每爲空虛,事甚苟簡,同副承旨鄭載嵩,新除授承旨,竝牌招察任,何如?傳曰,允。
侍講院啓曰,王世子入學習儀只隔二日,東宮諸執事,不可不備員,而說書李濡,在外未及上來,兼弼善未差,司書魚震翼,以親病陳疏,而聞其病勢極重,勢難行公云。司書魚震翼,合有變通之道,令該曹稟旨處置,且闕員亦爲差出,牌招察任,何如?傳曰,允。
吏曹啓曰,以侍講院啓辭,傳敎矣。司書魚震翼,親病果重,不得行公,則當此入學習儀迫近之日,不可不備員,司書魚震翼,姑爲改差,何如?傳曰,允。
謝恩,右副承旨姜鎬,左副承旨洪萬容,待敎申翼相,司書洪萬鍾。
夜一更,月入南斗。三更,流星出月下濁氣中,入坤方天際,狀如針,無尾,色白。朝報
吏,以洪萬容爲承旨,魚震翼爲司藝,鄭載厚爲錦山郡守,李溟翼爲持平,李敏采爲通津縣監,洪爲直講,洪萬鍾爲司書,李益亨爲會寧府使。
上在昌德宮。停常參·經筵。
未時申時,日暈。酉時,日暈左珥。
奉常僉正李維源,柴場監刈事,通津地出去。
謝恩,錦山郡守鄭載厚。
政院啓曰,當該內官先罷後推事,命下矣。臺諫方以拿問定罪論啓,罷推傳旨,不得捧入之意,敢啓。傳曰,知道。
府前啓,以國忌齋戒,今明日姑停。
大司諫李□□,司諫趙□□,正言金□□啓曰,臣等,昨於全羅右水虞候徐鎭改正之啓,右水虞候,錯認爲左水虞候,以此書入,至蒙允許,而政院改正傳旨,亦以左字啓下云。莫重職名,未免換稱,臣等昏謬不審,奏事錯誤之罪,大矣。請命遞斥臣等之職。答曰,勿辭,退待物論。
答右參贊趙復陽疏曰,省疏具悉。以卿之才,何庸辭爲?春宮入學近迫,宜勿固辭,從速察職。
答都承旨姜栢年疏曰,省疏具悉。卿其勿辭,從速察職。
答左承旨金宇亨疏曰,省疏具悉。末端事,予意亦然矣,令該曹稟處焉。爾其勿辭察職。
府啓,竝引嫌而退,一字之誤,偶然所致,元非大段,不可輕遞,請大司諫李□□,司諫趙□□,正言金□□竝命出仕。答曰,依啓。
原襄道儒生李榏等上疏。大槪,請以宋朝三賢,本朝兩賢臣,從祀文廟,以幸斯文事。國忌齋戒,留政院。
大司諫李□□,司諫趙□,正言金□□就職。
大司諫李□□,司諫趙□□,正言金□□啓曰,臺閣所論,如有差誤,則雖極微細,不敢仍在,乃所以重廉隅而尊體統也。本院之啓,右水虞候,錯認爲左,職名換稱,爲失非細,而憲府處置,諉以一字之誤,苟然請出,臣實未曉其故也。雖在一字,亦有輕重,而旣謂之誤,强請出仕,寧有是理哉?且入啓文字,雖有一字之誤,所係緊重,則例有請推之規,臺官則使之自處,自是流來法例,若以爲偶然所致,而不紏其罪,則負犯之重,有過於此,亦可以偶然爲辭,而姑爲之容貸耶?臣等,決不可晏然苟冒,請命遞斥臣等之職。答曰,勿辭,退待物論。朝報
上在昌德宮。停常參·經筵。
辰時,日暈左珥。
謝恩,大司憲尹鏶,護軍鄭知和,持平鄭重徽,承旨金宇亨,會寧府使李益亨,工曹正郞金弘振,中部主簿南斗臨,承文副正字李鎬。
藥房啓曰,風氣凄冷,日候不佳,伏未審數日來,聖體調攝,若何?核患及脚部牽引之症,尙無差減之效乎?臣不勝憂慮,敢來問安。答曰,知道。症候當言于醫官矣。
掌令慶㝡啓曰,諫院多官,竝爲引避,處置歸於本府,臣意以爲,一字錯誤,蓋出於偶然,元非大段之失,不可以此,輕遞多官,故率意請出矣。諫院之官,又爲引避,至以苟然强請等語,深斥請出之非,臣不勝瞿然之至。臣旣有處置乖謬之失,何敢一刻仍冒?請命遞斥臣職。答曰,勿辭,退待物論。
持平鄭重徽啓曰,疎謬如臣,爲世所棄,決不可抗顔冒出,復玷臺端,瀝血陳懇,冀蒙恩遞,而誠未格天,反承溫批,驚惶罔知攸措。臣雖至愚,亦有心腸,寧不知聖恩之罔極,分義之至重?顧臣所遭,實是士夫之深恥,臺閣之羞辱,年事雖久,餘釁未湔,與其喪廉隅蔑公義,貽淸朝之累,傷聖鑑之明,無寧伏逋慢之誅,爲徵礪之資。此臣所以反復思惟,終有所不敢冒進者也。且臣近得暑感,宿病添劇,呈單請急,見阻喉司,縮伏屢日,扶曳祗謝,而諫院,以徐鎭·崔後遠事,請推兵曹當該堂上·郞廳,臣卽其時當該郞廳也。再被推勘,尤不可一刻仍冒,請命遞斥臣職。答曰,勿辭,退待物論。
政院啓曰,明日,乃王世子入學初度習儀,大提學,例行博士之任,而趙復陽,亦呈辭疏,不爲出仕,原疏則還出給矣。卽爲牌招肅拜,何如?傳曰,允。
執義申命圭啓曰,臺諫非數易之任,細故非必遞之事,況以一字差誤,竝遞多官,事有不宜。昨日諫院處置時,與同僚相議請出矣。不意諫官,旋謂乖謬,費辭再避,至以苟然請出,寧有是理等語,顯加譏斥矣。看來不覺瞿然,不欲摘取微事,輕遞言官,雖不自知爲非,旣云失當,且被深剌,何可一刻仍冒?請命遞斥臣職。答曰,勿辭,退待物論。
謝恩,大提學趙復陽。
答戶曹判書金佐明疏曰,省疏具悉。不必深嫌,何庸辭爲?安心勿辭,從速察職。
答禮曹參議李俊耉疏曰,省疏具悉。爾其勿辭,從速察職。
府啓,竝引嫌而退,當初換字,出於無情,而處置請出,未見其失,何可以此,輕遞多官?旣往之事,非所當嫌,而再被推勘,勢難仍在,請大司諫李□□,司諫趙□□,正言金□□,掌令慶㝡,執義申命圭,竝命出仕,持平鄭重徽遞差。答曰,依啓。
大司諫李□□,執義申命圭,司諫趙□□,掌令慶㝡,正言金□□就職。
吏曹啓曰,臺諫有闕,政事,取稟。朝報
上在昌德宮。停常參·經筵。
謝恩,都承旨姜栢年,高城郡守洪宇遠,通津縣監李敏采,說書李濡,迎曙察訪宋胤吉。
忠淸監司書目,尼山呈,右副賓客尹文擧病重,上去不得事。又書目,本道都事趙世煥,量事未畢,年分迫頭,除朝辭赴任何如事。
京畿監司書目,廣州呈,大司成李廷夔辭職上疏上送事。
原襄監司書目,道內各官染病都數二百九十三名內,方痛一百六十七名,差歇一百二十一名,死亡五名事。
忠淸監司書目,懷德呈,左參贊宋浚吉上疏上送事。
侍講院啓曰,文廟酌獻禮贊引,例以弼善爲之,載在五禮儀,故乙酉·壬辰本院日記及成均館笏記,亦皆以弼善贊引,昭然可考,而今番禮曹儀註磨鍊時,以相禮,贊引於酌獻禮之時,旣無所據,亦違前例,此乃禮曹謄錄所誤之致。所當卽令改付標以入,而時刻已迫,不可不趁急變通,一依乙酉·壬辰年例擧行事,稟于世子前,則以事雖急迫,不可不稟旨擧行矣事,下令矣。儀註磨鍊,旣知其誤,則所當令該曹,改付標以入,而卽今日勢已晩,該曹往復定奪之際,當有所未遑,先就五禮儀及前例擧行,追改儀泣,以入似當,何以爲之?敢稟。傳曰,依乙酉·壬辰兩年例爲之。
院啓。具辭見上請命公主新造第宅,一從定制。請當該內官拿問定罪。資秩陞擢,非尋常除拜之比,必須才局表著,或有勣勞見稱,方可以擢授也。新除授會寧府使李益亨,卽一凡下,履歷不多,旣無已著之才,又蔑可紀之勞,遽陞雄府,物情皆駭,請會寧府使李益亨改正。答曰,不允。
吏曹啓目,粘連檢閱李潤朝上疏云云。觀此上疏,則以其父病深重,欲爲救護,陳疏乞免,而其父所患,果如疏辭,則人子情理,誠爲切悶,似當今姑改差,而近侍進退,該曹不敢擅便,上裁,何如?啓。依回啓施行。
府啓,具辭見上請加三思,無使過制,以絶侈濫之弊。請還收前參判李殷相·吳挺緯等査覈之命。請慶尙左兵使閔孝騫罷職不敍。請前統制使具文治罷職。得見文廟告祭時監察呈課,則今月十一日午後行還安祭時,祭官及儒生,迎就外位之後,成均館直講洪,中學訓導金海一,南學訓導宋光璧,西學訓導朴文道等,馳馬橫過食堂橋,諸執事目見,莫不爲駭云。祭官外位,旣立之後,何敢馳馬橫過其傍至近之地乎?非但事體不敢如是,其無識,甚矣,請成均館直講洪,中學訓道金海一,南學訓導宋光璧,西學訓導朴文道等,竝先罷後推。新除授持平李溟翼,時在慶尙道禮安地,請斯速乘馹上來事,下諭。答曰,不允。下諭事及末端事,依啓。
江華留守書目,右尹李正英辭職上疏上送事。
右副賓客尹文擧辭狀。遞差。朝報
上在昌德宮。停常參·經筵。
夜五更,月暈。
下直,南陽縣監徐弘履,加里浦僉使金汝度,永登萬戶丁炫,和順縣監趙宗冕,花梁僉使崔懈。
謝恩,江陵縣監呂閔齊。
答兵曹判書洪重普疏曰,省疏具悉。卿之固辭,雖至於此,予無允許之理。況本兵之任,亦不可久曠,卿無庸控辭,安心從速行公。
藥房啓曰,伏未審數日來,聖體調攝,若何?核患與脚部牽引之症,尙不差減,鍼藥之停,亦已久矣。今日臣等,與諸醫入診,詳察症候後,議定受灸與否,宜當。臣等不勝憂慮,敢來問安,竝此仰稟。
慶平君高城地沐浴呈辭,入啓。傳曰,舊時王子,只有卿一人而已,朝家待之,亦異於他。今卿年滿七十,秋氣已涼,此時沐浴,必致添傷,予心耿耿,屢日不已。玆遣史官,諭以至意,須體此意,勿爲作行。
吏曹判書李慶億上疏,啓下備邊司。
平安監司書目,去七月二十七日初更,有大星,自東北間,轉流西南,狀如炬火,有聲殷殷如雷,事係變異事。又書目,本月初八日丑時量,地震事。又書目,伏見前懷德縣監李震耉供辭中,有侵及臣身之語,玆敢□實冀蒙遞免,仍治臣罪事,上疏上送事。
黃海監司書目,各邑七月以後,染病七百五名內,方痛三百八十五名,死亡三十七名,差歇二百八十一名事。
答藥房啓辭曰,知道。
刑曹判書徐必遠上疏。大槪,身名汚衊,不可更辱淸朝,衰病已劇,斷無陳力之望,乞賜遞免,以便公私事。入啓。
政院啓曰,備邊司郞廳,以大臣意來言,今日臣等,竝坐於本司,欲爲入侍於入診之後,仍有稟定之事,而聖候未寧,不敢直爲請對,自政院取稟,然後當進詣賓廳以待云矣。傳曰,入診時入侍。
刑曹啓目,前高原郡守趙汝秀,治獄不嚴,致令獄卒奸犯囚女,罪杖八十,收贖,奪告身三等。啓功減一等。又啓目,前萬頃縣令姜允亨,厭避災邑,棄官徑歸,一依謀避邊倅之律定罪事,旣已蒙允。移義禁府處置,何如?啓依允。龍仁囚罪人,越獄逃亡,過限未捕,當該守令李紳夏,雖已罷歸,依續錄,罷職,何如?啓依允。
司憲府啓本,尙州兼任咸昌縣監沈若溟,七月朔各殿進上生銀口魚,色惡不合進供,罪杖八十,收贖,奪告身三等私罪。啓依允。功減一等。
府啓,具辭見上請加三思,無使過制,以絶侈濫之弊。請還收前參判李殷相·吳挺緯等査覈之命。請慶尙左兵使閔孝騫罷職不敍。請前統制使具文治罷職。答曰,不允。
院啓,請命新造公主第宅,一從定制。請當該內官拿問定罪。請會寧府使李益亨改正。答曰,不允。
益興君洪重普辭職上疏,入啓。
傳曰,政事,明日爲之。
入診後備局堂上引見時,上曰,入學定於二十四日,而但世子纔經癨患,且有微感,時未快復,欲以晦日退行矣。領議政鄭太和曰,臣於當初,亦聞擇得晦日,而第外間以爲,晦日是月盡之日,別無所忌云,改擇他日以行,何如?左議政許積曰,臣意亦然矣。上曰,若是無害之日,則可以爲之,令日官更爲推擇,可也。鄭太和曰,吏曹判書李慶億上疏,昨下備局,而此人之有實病,人所共知,況纔遭其兄之喪,症勢添重,而適當大政,黽勉出仕矣。今聞其病狀,無異於前,改差,何如?上曰,依爲之。又曰,捕監大將李浣,以身病深重之故,柳赫然,今方兼察矣。第其病勢添劇,決無察任之望,捕盜大將,改差,何如?上曰,依爲之。許積曰,訓鍊都監,有別隊新抄之擧,備局,移送諸道落講校生於都監,以爲添補之地,故自都監行會各邑,使之査定,則咸平縣監報稱,本縣落講校生鄭獜長,以成宗大王六代外孫,砲保頉下事,有兵曹行關,何以爲之云云。移文査問其虛實於兵曹,則判書回答內,本曹絶無行會之事,事甚可怪。若取考其元關,則可知云,以此辭緣,行會於全羅監司,取來其元關,卽送於兵曹,使之詳審其眞僞,則兵曹判書,又爲回答言,此果是本曹關文,如此之事,非但本曹,從前防塞不施。今此關文,當色書吏,亦皆不知,此必是隨廳書吏,爲獜長周旋於中間,而入直堂上,泛然着署之致,本曹亦當重治,以杜後弊云云。落講校生,勿令定役,已違事目,況都監軍兵?自兵曹直爲分付各邑,使之頉下,大失體例,且兵曹公事,判書之外,參判以下,不得干豫,曾有先朝受敎,而今乃有此擧,尤極可駭。問其堂上,則卽其時參議尹飛卿云,此雖出於見欺奸吏之致,不可無施罰警後之道,下吏則自兵曹已爲囚禁,而亦當移送刑曹推治矣。上曰,尹飛卿,先罷後推,該吏,令刑曹嚴刑重治,可也。又曰,知中樞府事李浣,久病之中,兼得泄瀉,而所用藥物,亦患難繼云矣。上曰,令藥房覔給藥物,可也。朝報
引見時,領議政鄭太和所啓,武臣之兼備局堂上,雖是罕事,自前兩大將則差下備局堂上,其意有在。御營大將李汝發,備局堂上差下,使之察任,何如?上曰,予有此意,而不淂相見。故未及言之矣,差下,可也。備局謄錄
上在昌德宮。停常參·經筵。
自辰時至未時,日暈。
有政。
下直,咸鏡都事李壽慶,豐德府使洪宇紀,谷山郡守羅八紀,旋義縣監李松老,仇寧萬戶尹有翼,知世浦萬戶李英傑,舒川萬戶文必道。
答刑曹判書徐必遠疏曰,省疏具悉卿懇。辭訟重地,曠官已久,卿雖欲辭免,不可得矣。卿其勿辭,從速察職。
大司成李廷夔上疏,啓下該曹。
慶平君上疏。大槪,高城溫水沐浴,能治病劇潰殞事。入啓。
院啓,具辭見上請命新造公主第宅,一從定制。請當該內官拿問定罪。請會寧府使李益亨改正。答曰,不允。
執義申命圭啓曰,頃以閔孝騫除拜嶺閫,物議譁然,無不爲駭,臣與同僚,俱有所聞,職當言責,不得不據實論劾,而其所南北曾經之地,至今怨言流毒,皆以爲賊漢云。風聞論事之啓,輕重之間,必以其所聞爲語,故着此二字於措語間矣。卽者伏聞大臣,以此爲非,有所陳達,而筵席語秘,雖不得其詳,而不勝瞿然媿悚之至。言必有中,古人猶以爲難,況於臣等乎?但此爲陳其所聞而已,非有勤加之爲,而大臣,旣以爲非,則何敢晏然於臺席乎?請命遞斥臣職。答曰,勿辭,退待物論。
掌令具崟啓曰,前兵使閔孝騫之論劾,以曾所經歷之地,謠俗罵詈之說,有此等語,故駭然而發,直據所聞以啓,自是例事,乃與同僚相議措辭矣。今伏聞大臣,以此爲非,同僚旣已引避,臣何敢晏然仍冒乎?請命遞斥臣職。答曰,勿辭,退待物論。
兵曹,右邊捕盜大將李汝發。
掌令慶㝡啓曰,前兵使閔孝騫,曾所莅任之處,多有怨詈之言,日者本府論劾之啓,蓋據其所聞也。伏聞昨日,筵中大臣,以措語過當陳達云,臣不勝瞿然之至,同僚旣以此相繼引避,臣亦何敢晏然?請命遞斥臣職。答曰,勿辭,退待物論。
政院啓曰,世子入學吉日,令日官更爲推擇,則今月內,只二十五日爲吉云,而此則太近,九月內則初九日平平,十九日最吉,而此外無他吉日云,以何日擇行乎?敢稟。傳曰,過數日後,更觀世子氣候進退,可也。
大司憲尹鏶啓曰,竝引嫌而退,啓辭措語,直傳所聞,而僚席同參,俱無可嫌,請執義申命圭,掌令具崟·慶㝡,竝命出仕。答曰,依啓。
府前啓,無城上所,姑停。朝報
吏,以韓休爲龍川府使,李慶億爲右參贊,洪億爲持平,李沃爲兵曹佐郞,韓公佖爲咸昌縣監,洪聖龜爲善山府使,李德周爲典籍,李志雄戶曹正郞。
上在昌德宮。停常參·經筵。
自辰時至申時,日暈。
下直,義興縣監朴世柱,惠山僉使尹徵殷,乫坡知僉使崔汝峻,五叉浦萬戶李後泌,龍媒萬戶柳滌,月串僉使兪命龍,登山萬戶權益聖。
護軍李敏迪上疏。入啓。
藥房啓曰,伏未審數日來,聖體調攝,若何?核患與脚部牽引之症,一樣不減乎?今日三里節骨受灸事,曾已定奪矣。時刻,定以巳初,宜當,臣等不勝憂慮,敢來問安。竝此仰稟。答曰,知道。
政院啓曰,今日是世子入學再度習儀,而大提學吏曹判書趙復陽,昨日政,除授吏曹判書,時未肅拜,卽爲牌招,使之送參,何如?傳曰,允。
忠淸監司書目,溫陽兼任新昌呈,副修撰李奎齡病重,上去不得事。又書目,各邑染病,方痛四百十五名,死亡三百十八名,極爲驚慘事。
執義申命圭,掌令慶㝡·具崟就職。
府啓,具辭見上請加三思,毋使過制,以絶侈濫之弊。請還收前參判李殷相·吳挺緯等査覈之命。請慶尙左兵使閔孝騫罷職不敍。答曰,不允。前啓具文治事,停啓。
前右參贊趙復陽上疏。大槪,新授天官之職,萬無堪承之理,驚惑縮伏,罔知所出,召牌之下,終不得趨承,恐懼尤切,冒昧籲號。伏乞亟收成命,仍治臣逋慢之罪事。入啓。答曰,省疏具悉。卿才允合是任,何庸辭爲?卿其安心勿辭,從速察職。
大殿受灸後,藥房·政院·玉堂·二品以上·六曹·大司憲問安。答曰,知道。
院啓,具辭見上請命新造公主第宅,一從定制。請當該內官拿問定罪。請會寧府使李益亨改正。答曰,不允。
政院啓曰,世子入學習儀,在於今日,講官多士,旣已齊會,而日勢已晩,事勢急迫,趙復陽疏批已下,更爲牌招,使之送參,何如?傳曰,允。
謝恩,吏曹判書趙復陽。
答左參贊宋浚吉疏曰,省疏具悉卿懇。嗚呼,卿疏之與約不同,何乃至此,而面約之意,其將歸虛耶?況春宮入學,期日不遠,卿以贊善,祭酒之任,俱不可不參,今乃落落,其於面對勤懇之語,果何如耶?噫,卿之心事,予豈不知,予亦豈欲責以筋力哉?當此大禮,卿若不參,其於予心何?秋日已涼,金風乍動,此時作行,正其秋也。卿其須體予意,更勿固辭,毋孤寡昧與東宮日夕企望之意。仍傳曰,遣史官傳諭。
京畿監司曺漢英,各陵奉審後入來。
答慶平君疏曰,省疏具悉卿懇。卿辭至此,安心往來。仍傳曰,給由馬。
答兵曹判書洪重普疏曰,省疏具悉。已諭於前後之批,卿毋固辭,安心從速察職。
刑曹判書徐必遠上疏。大槪,更申閔迫,冀蒙恩遞事。入啓。朝報
上在昌德宮。停常參·經筵。
下直,天城萬戶金益基,谷山郡守李恒。
謝恩,咸昌縣監韓公泌。
正言金□□上疏。大槪,病勢猝劇,決無供職之望,乞蒙恩遞,以便公私,仍陳所懷事。入啓。
大殿,政院·玉堂問安。答曰,知道。
藥房啓曰,夜來小雨,日氣凄冷,伏未審此時,聖體調攝,若何?核患與牽引之症,別無所減乎?今日受灸時刻,定以巳初,宜當。臣等區區憂慮,敢來問安。答曰,知道。
內醫院,以都提調意啓曰,本院凡事,提調專管,例也,而提調洪重普,以兵曹判書,大政過後,呈辭引入,已至兩旬,不但院中之事,多有苟簡者。當此玉候未寧,連日受灸之時,提調不備,事體尤涉未安,提調洪重普,卽爲牌招,使之察任,何如?傳曰,允。
兵曹判書洪重普,身病出仕。
戶曹啓曰,公主第宅間架依定制造給事,兩司時方論執,而至於家基,則曾有自該曹買給之敎,故次知中官,招語本曹色吏,使之依筵中定奪擧行矣。今當給價買基,而基垈間數多少,有難擅便,雖至千五六百間,一依宮家所言買給乎?前頭又當有宮家家垈買給之事,不可不定制,以爲他日遵行之地,敢此仰稟。傳曰,以此草記數,定式,可也。又啓曰,本曹事務,比他司煩劇,而郞僚之無故察任者甚少,開坐時所參者,只是一人,此前所未有之事,而正郞洪茂,佐郞朴乃章,皆以歲幣白綿紙等,該掌之官,稱有司中引嫌之事,再得呈狀,無意出仕,殊甚可駭。洪茂,朴乃章,竝從重推考,使之趁卽察任,而新除授正郞李志雄,方在忠州地云,不可等待其上來,令該曹改差,以在京無故人,差出察任,何如?傳曰,允。
大殿受灸後,政院·玉堂·二品以上·六曹·大司憲問安。答曰,知道。
院啓,具辭見上請命新造公主第宅,一從定制。請當該內官拿問定罪。請會寧府使李益亨改正。答曰,不允。
吏曹判書趙復陽上疏。大槪,昨緣習儀,召牌再臨,不得不抗顔出謝,而臣之事勢,決無冒據銓衡之理,悉暴情懇,伏乞亟賜鐫改事。入啓。
府啓,第宅間架,自有定法,必須謹守故典,乃可以遵祖宗之美意,爲後世之定法。臣等,伏見當初擧行條,自上下敎之語,實爲得當,如是則可無侈濫過制之失,有合祖宗定法之意,到今聖明,何乃反置前日之敎,而了無節損之意耶?臣等伏見戶曹啓辭,則家址間數,雖至千五六百間,一依宮家所言買給之語,自上又有依草記定式之敎,臣不勝驚駭之至。以此推之,則不但踰制而已,所搆間架之多,有不可量也。法典家址,亦有定制,未知何宮家,敢有此言耶?尤極寒心也。間架旣不可踰制,則家地,豈可任其廣點如此乎?請加三思,諸公主第宅間架·家地,一從法典,以絶侈濫之弊。請加三思,亟許還收前參判李殷相·吳挺緯等査覈之命。請前兵使閔孝騫罷職不敍。具辭見上答曰,不允。今日移搆之事,出於命令而已,何宮家有此言云者?事甚無據矣。
京畿監司書目,安山呈,兵曹參判張善瀓辭職上疏上送事。朝報
上在昌德宮。停常參·經筵。
下直,江界府使權儔,忠淸兵虞候李挺龍,陰城縣監鄭之翰,高城郡守洪宇遠。
謝恩,五衛將崔克誠,南海縣監任湜,典籍李德周。
大殿,政院·玉堂問安。答曰,知道。
藥房啓曰,秋雨連日,日氣沈鬱,伏未審夜來,聖體調攝,若何?核患與牽引之症,別無差減之勢乎?今日受灸時刻,巳初則太早,定以巳正,宜當。臣等不勝憂慮,敢來問安。竝此仰稟。答曰,知道。
慶尙監司書目,蔚山府使柳志立,本月十三日身死事。
黃海監司書目,海州牧使鄭始成,枉殺人命,爲先罷黜,罪犯,令該曹處置事。
禁府啓目,粘連忠淸監司啓本云云。觀此啓本,則韓斗相規外濫率云者,不過吏兵房二人,濫把云者,大馬一匹,刑推三處,而以圓杖用刑,似爲過濫。金時郁段,圓杖稱以棍杖,則未免失實。韓斗相照律處置,金時郁啓聞措語,未免失實,令攸司推考,何如?啓依允。
假注書李濡書啓,臣承命往諭聖旨于行判中樞府事宋時烈,則以爲,臣自六月以來,宿病之外,加以暴下,勢甚危惡,人謂必死,幸蒙聖慈,猥加軫念,遣醫診視,藥物甚良,如枯生稊,得延今日,罔極之恩,糜骨何報,而每撫躬揣分,只自感泣而已。第臣年踰六十,衰敗特甚,不粒恃藥,已過三年,今者大病餘喘,不舍如絲,而又所用藥餌,皆是疏洩之劑也。目前姑息之效有之,而氣血之虛轉甚,故熄滅之期,非朝卽夕。不料玆者,近侍遠臨,宣傳聖命。噫,臣雖潔身長往者,聖恩至此,則猶當變其所守,況臣從前冒昧,妄竭其愚,則今値春宮齒讓之日,豈不欲猥廁環橋之列,以叨先覩之快,而兼伸前夏就道中止之志哉?惟玆氣力,不幸至此,實無起發之望,重負逋慢之罪,祗伏隕越,只俟朝譴云矣,敢啓。傳曰,知道。又書啓,臣承命往諭聖旨于議政府左參贊宋浚吉則以爲,臣纔上一疏,備陳情勢,想未及上達矣,千萬意外,近侍又臨,宣傳別諭,綸音懇至,可泣鬼神,臣雖愚頑,亦有秉彝,豈不戚戚然感動於心?顧臣精力,實如前疏所言者,陳力就列,更無其望,國有大慶,不止一事,無由進赴於百獸率舞之班,瞻望宸極,但有涕淚而已云矣,敢啓。傳曰,知道。
大司憲尹鏶,執義申命圭,掌令慶㝡·具崟啓曰,臣於昨日,齊會朝房,相議前啓之際,忽見該曹稟啓,有基地間數,雖至千五六百間,一依宮家所言買給之語,臣等看來,不覺驚駭。今此必因宮家所言而發也,宮家若無所言,該曹何以有此稟啓也?方以間架改制,兩司爭執,至於四箇月,尙未得請,已極悶鬱,而家地廣點,又至於此,凡在聽聞,莫不爲駭,未知言出誰家。雖不可便加規責,略添措語,以示警惕之意,而竝請如法定制矣。不但言不見信,反以移搆事,出於命令而已,何宮家有此言云者?事甚無據矣爲敎,臣等,不勝惶惑之至,實有所未能瑩然者矣。臣等,曷嘗以移搆事,非出於上敎乎?至於家垈間數,以一依宮家所言之語觀之,則其言之出於宮家,此可知矣。不然,臣等,何以知此亦出於命令,而非宮家之所言乎?設有家基界限,果出於命令,若是過濫,則職在言責,其可默然乎?此不過粗欲守法,而詞意未孚,遽承未安之敎,臣等,何敢晏然仍冒乎?請命遞斥臣職。答曰,昨日啓辭之批,有何未能瑩然哉?自官移搆其家舍,則終始皆官家之命令,該曹草記之宮家所言云者,失其眞也。昨日之啓,添得其言,故略說而破其疑矣。今乃反信失眞之語?予甚愧赧,更何多誥?勿辭,退待物論。
政院啓曰,神德王后祔廟時,追上徽號議定事,大臣及政府東西壁·館閣堂上·六曹參判以上,令本院奉旨,無故日,牌招擧行之意,該曹入啓,蒙允矣。問于政府,則明日無故云,大臣以下應參之官,明日待開門命招,會議于賓廳,議定以啓之意,敢啓。傳曰,知道。
漢城府啓目,粘連慶尙監司啓本云云。林夢植擊錚上言公事,上年八月,到付本道,奉化縣監韓汝愚,定訟官,而自八月十二月至,以奉親事,赴擧事,受由往來,在官月日不多,其前不得査決,十二月卄九日還官,今年正月,安奕處決給,則此非無端廢閣,以此論罪,似涉冤枉。林夢植四度見屈之後,誣罔上言,誠極痛駭,令本道依律治罪,何如?啓依允。傳曰,此公事所付當罷守令,蕩滌。
大殿受灸後,藥房·政院·玉堂·二品以上·六曹問安。答曰,知道。
院啓,具辭見上請命公主新造第宅,一從定制。請當該內官拿問定罪。請會寧府使李益亨改正。奸猾之徒,欲奪人之田民,則必憑依內司,以售其計,終令遐遠小民,失業呼冤,誠可痛念,故淸原尉韓景祿裔孫韓碩重稱名者,全州沃野回龍坪量田三月耕,水田二百石落種之地,謂以淸原賜牌,與全州民人爭訟,其所謂賜牌文書,乃內司立案,稱以文定王后遺敎而賜給者也。賜給文書,不書字標結數,泛云沃野回龍坪,而癸甲案沃野一面,皆是民田,淸原家折受,元不縣錄,則茫茫大野,田疇之綺錯,何所的指,而定爲淸原家折受乎?碩重,再度見屈之後,敢生藉勢必勝之計,乃以折受文券,賣於新生公主房,自內司啓下戶曹,不問虛實,直令打量,百餘人世傳之業,將未免見奪,其所怨咨,靡有紀極。況再度見屈,不許聽理,旣有受敎須行事目,內司何乃買其再屈之土田,以撓一定之良法,代碩重而取怨於齊民乎?請內司所買田地,亟命還給時執之人,以除失業呼冤之弊,所謂韓碩重,令攸司考律嚴治,以徵其奸巧濫猾,歸怨國家之罪。竝引避而退,據法爭執,深得臺體,雖有未安之敎,別無可避之嫌,請大司憲尹鏶,執義申命圭,掌令慶㝡·具崟,竝爲出仕。答曰,不允。韓碩重事,因臺啓,有令本道査覈,欲聞處置之事,而數年之間,尙今寥寥,臺閣,如能擧劾不奉朝命之官吏,則有何尙今遷延之事乎?處置事,依啓。
答嶺陽君儇疏曰,省疏具悉。已有他子弟隨行矣。且卿本宿病之人,姑爲留在。
答吏曹判書趙復陽疏曰,省疏具悉。毋庸固辭,安心從速察職。
答原襄道儒生李榏等疏曰,省疏具悉。毋庸瀆擾。
大司憲以下竝就職。
府前啓,日暮姑停。
司諫趙□□啓曰,韓碩重再度落訟之後,敢生藉勢必勝之計,憑依內司,以售其奸,內司亦不問其虛實,啓下戶曹,直令打量,齊民失業,歸怨國家。臣職當言責,旣有所聞,敢有所論列,而曾前因臺臣査覈之啓,則實所昧昧,故不得擧論於啓辭之中,伏承聖批,以臺官,如能擧劾不奉朝命之官吏,則有何尙今遷延之事爲敎,臣不勝瞿然之至。臣旣有不職之失,何可一刻仍冒?請命遞斥臣職。答曰,勿辭,退待物論。朝報
政院啓辭,以義禁府韓斗相照律公事,傳曰,功議付標處有違誤,而何以捧入耶事,傳敎矣。臣更爲考見,則果有違誤處,而多事紛擾之際,未能覺察,不勝惶恐,此公事還出給,使之改入之意,敢啓。傳曰,知道。
禁府啓曰,凡照律之際,罪人書納公議單子,則色吏來示臣等,然後姑爲書付小籤,例也。此韓斗相照律單子中付籤,臣等旣經閱視,而未覺其誤,致有下問還出之敎,臣等皆不覺察之罪,無所逃矣。不勝惶恐,功議小籤,改書以入之意,敢啓。傳曰,知道。禁府謄錄
司僕寺官員,以提調意啓曰,奉常寺啓辭內,狑平大君宮家基,移屬本寺,其代,全羅道長興伏帳內串折受事,入啓蒙允之後,司僕寺以爲,帳內串,切於有用,防塞不許,宮家基代,經年未得改受,事甚未安矣。今見宮家所任呈狀,則司僕寺所屬廢牧場,全羅道咸平珍下山及務安架羅串兩庫中一庫,願爲折受,令該寺量宜定給,何如?傳曰,允事,命下矣。奉常寺基,舊濶今隘,形勢宮家,納基願受田畓曲折,姑舍不論,本寺所管之地,諸宮家及功臣家,自古及今,曾無折受之規,今若一開此路,則本寺場地,將無一片遺留者,日後之弊,有難勝言,故前日戶曹,因奉常寺啓下公事,長興帳內串折給事,知委本寺,本寺以此辭緣回答矣。今此咸平珍下山,務安架羅串之不可折受,與場內串無異,令奉常寺更爲變通,本寺之地,勿許折給,何如?傳曰,允。司僕寺謄錄
上在昌德宮。停常參·經筵。
夜四更,月有小暈。
有政。
司甕參奉金萬增,白土掘取事,瑞山地出去。
下直,碧潼郡守李綏邦,平海郡守具元弼,遂安郡守李東耉。
謝恩,右參贊李慶億,兼春秋尹理。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?核患與牽引之症,一樣不減乎?今日受灸時刻,依前定以巳正,宜當。臣等不勝憂慮,敢來問安。答曰,知道。
左尹李汝發備堂辭免上疏,入啓。
京畿監司書目,果川縣監李處恒,高陽郡守權順昌,累度呈辭,久不還官,罷黜事。
大殿受灸後,藥房·政院·玉堂·二品以上·六曹問安。答曰,知道。
院啓,具辭見上請命新造公主第宅,一從定制。請當該內官拿問定罪。請會寧府使李益亨改正。請內司所買田地,亟命還給時執之人,以除失業呼冤之弊,所謂韓碩重,令攸司考律嚴治,以懲奸巧濫猾,歸怨國家之罪。韓碩重所賣於內司之民田,上年春間,因憲官所啓,令本道査覈啓聞,而已過周年,尙不査聞,其怠慢掩置之狀,殊極可駭,請全羅道前後監司及査官,竝從重推考。答曰,不允。推考事,依啓。
府啓,具辭見上請加三思,請公主第宅間架家地,一從法典,以絶侈濫之弊。請加三思,亟許還收前參判李殷相·吳挺緯等査覈之命。答曰,不允。前啓,閔孝騫罷職不敍事,停啓。
忠淸監司書目,靑山縣監李淹,今月十三日身死事。
禮曹啓曰,今此神德王后祔廟時玉冊文,令藝文館撰進事,旣已啓下定奪矣。臣等竊聞外議,或以爲,當此祔廟之日,諡冊亦不可不備云,而當初諡冊,出於太祖大王之所命,則非惟所撰文字,必無到今搜得之理,至於追上冊寶,亦多難便之事。曾於辛卯,有宗廟各室經亂,散失冊寶,待物力稍完後,造成補完之敎,此則似當有待於他日,而神德王后冊寶,爲先祔廟時追補當否,臣等不敢擅定,玆事體大,急速議于諸大臣及儒臣,講定,何如?傳曰,令政院其日榻前定奪之語,詳細書出擧行條件,可也。
領議政鄭太和啓曰,臣伏聞禮曹,以神德王后諡冊寶追補當否,問于諸大臣及儒臣事草記,聖批,以令政院其日榻前定奪之語,詳細書出擧行條件,可也,爲敎云,臣不勝瞿然之至。今月十五日登對時,臣略陳神德王后諡冊追備難便之由,且及都監堂上,不得齊會,趁未啓稟之意而退。其後與諸堂上,相會備局,語及此事,則皆以爲,宜自該曹,啓稟定奪,不當都監先爲入啓云,故臣言于禮曹判書,使之稟定。臣之初意,元非直請勿備,亦未悟聖敎直定其勿備,而當爲擧行條件矣。奏事之際,辭不達意,致誤聖聽,固臣之罪,而如此莫重禮儀,以臣愚見,不可率爾斷定,依禮官啓辭,博詢諸大臣及儒臣,熟講以定,俾無未盡之悔,宜當,惶恐敢啓。答曰,然則依啓辭施行。
刑曹判書徐必遠上疏。入啓。朝報
上在昌德宮。停常參·經筵。
謝恩,兵曹佐郞卞榥。
大殿,政院·玉堂問安。答曰,知道。
藥房啓曰,秋雨支離,日氣沈鬱,伏未審夜來,聖體調攝,若何?核患與牽引之症,尙無所減乎?今日受灸時刻,依前定以巳正,宜當。臣等區區憂慮,敢來問安。答曰,知道。
慶尙監司書目,興海郡守吳熽,聽其私囑,時方服役官奴婢等,落漏現出樣,以瞞報成冊,蔑法行私現露,爲先罷黜事。
禁府啓目,韓斗相矣。刑訊之規,自有較正,而以圓杖用刑,似爲過當。罪決杖一百,徒三年,盡奪告身,私罪。啓。公議各減一等,韓斗相,果川良才驛,徒三年徒配啓。
大殿受灸後,藥房·政院·玉堂·二品以上·六曹·大司憲問安。答曰,知道。
吏曹啓目,粘連大司成李廷夔上疏云云。觀此上疏,則其妻母葬期退定,往還之際,不但由限將過,王世子入學迫近,不可退在遠外,乞免本職,而其妻母葬期,旣已退定,由限之過,勢所固然,而王世子入學日期已迫,如此莫大之禮,本館不可無師儒之長,大司成李廷夔,今姑改差,何如?啓依允。
禮曹啓曰,以政院啓辭,傳敎矣。入學吉日進退,因傳敎自下恭俟,已過四日,未知世子氣候之如何,而前定二十四日之期漸迫,何以爲之?敢稟。傳曰,以二十五日定行,可也。又啓曰,王世子入學後,致詞·進賀·頒敎等禮,乙丑·乙酉·壬辰三年,皆以權停判下,前例雖如此,世子入學,是一國莫大之慶,致詞·進賀·頒敎等事,何以爲之?敢稟。傳曰,依例權停,可也。
入診時,上曰,萬頃縣令姜允亨事,不無可疑者,欲爲言及矣。監司狀啓,以辛丑年事目中,災邑守令厭避者,依邊倅厭避律請罪一款,引以爲例,請罪允亨,則吏曹判曹,皆稱事目,移送禁府,自禁府又請拿來,其時事目,有若爲定式之語,則允亨,當受其律,若無定式之語,則其事目,只當用於其年。不但允亨之不當拿囚,監司及該曹·禁府,俱難免不察之責矣。左議政許積曰,其時事目,自政院査考稟處,何如?上曰,依爲之。許積曰,京畿監司,罷黜果川縣監李處恒之狀啓,臣雖未及得見,以其書目大槪觀之,則屢次呈狀罷黜云云。監司,所當詳察守令病之虛實而處置,只憑其呈狀而罷黜,事理不當。況果川,以路傍殘邑,人多厭避,而處恒除拜之後,已有欲爲圖遞之說,赴任數日,旋卽上來,有此罷黜處恒之事,極爲可駭。處恒則自當有準期不敍之罰,而監司亦難免其責矣。上曰,監司推考,可也。許積曰,治民寬柔,豈非美政,而太寬則無以令民。近來守令,於管下,依法推治,偶然而斃者,臺諫輒請拿問,臣嘗以爲不可矣。今見黃海監司,罷黜海州牧使鄭始成狀啓,則始成,因人呈狀,捉致部民,決笞二十五度而致斃,結之曰,枉殺人命,而旣請罷黜,又請處置其罪犯,吏曹循例移刑曹,刑曹亦必移送禁府,管下之人,決笞二十五度,元非濫刑,而猶且旣罷其官,又被拿推,則爲守令者,何以號令邑民,有所施措乎?竊聞始成,久欲圖遞云,監司之罷黜,出於此,則尤爲非矣。監司則似當有施罰之道矣。上曰,法有依法決罰,邂逅致死者,勿論之丈,監司狀啓結語,殊甚□□監司推考,鄭始成勿罷,其狀啓勿施。又曰,頃日試官牌不進之人,皆蒙收敍,而獨南九萬·李程·李柙,未有敍命,似涉不均矣。上曰,此三人,亦爲敍用,可也。朝報
上在昌德宮。停常參·經筵。
謝恩,司藝魚震翼,長興主簿元撤,尙瑞副直長洪世亨,濬源殿參奉李碩臣。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?核患,臣等,昨日仰瞻,似有差減之勢,不勝欣幸之至。今日膻中穴受灸時刻,依前定以巳正乎?敢來問安,竝此仰稟。答曰,知道。
大殿受灸後,藥房·政院·玉堂·二品以上·六曹·大司憲問安。答曰,知道。
政院啓曰,以萬頃縣令姜允亨拿推事,辛丑年事目,令本院考出稟處,命下矣。取考辛丑年全羅監司狀啓,據備邊司回啓,則被災邑守令,厭避荒政,或稱病圖免,或故爲生事,不可不重論,一依邊倅厭避之律,施行,宜當,以此分付,何如,蒙允,而此外別無永爲定式之語,敢啓。傳曰,然則事甚無據,誤引前事目之監司,請行前事目之該司,俱難免責,竝從重推考。
政院啓曰,以姜允亨事,誤引前事目之監司,請行前事目之該司,竝從重推考傳旨,待擧行條件,則後當爲書入,而姜允亨,旣不以辛丑事目論斷,則拿推事,何以爲之?敢稟。傳曰,拿推傳旨,亦爲爻周。
忠淸監司書目,懷德兼任鎭岑呈,行判中樞府事宋時烈上疏上送事。
吏曹啓目,粘連黃海監司狀啓云云。海州牧使鄭始成,旣已罷黜,其罪犯,令攸司稟處,何如?啓依允。
備邊司啓目,粘連刑曹判書徐必遠上疏云云。凡於章奏之間,語或不擇,此是本來病痛,若以頃日疏,謂之出於妨賢病國之意,則非其本情,豈可因此而終爲不仕之人乎?朝家收用,意非偶然,不當過爲引嫌,一向控辭,使之速出察任,何如?啓依允。朝報
上在昌德宮。停常參·經筵。
下直,仁同府使朴敏道,金郊察訪李仁遇。
傳曰,世子入學,只隔兩日,而大提學,近不行公,殊未妥當。又於書筵,亦無出入之人,大提學趙復陽,待開門牌招。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?核患其有差減之效耶?今日受灸時刻,依前定以巳正,宜當。臣等區區憂慮,敢來問安。答曰,知道。
禮曹啓曰,王世子文廟酌獻禮時,致齋一日於享所云者,懸錄於五禮儀及壬辰謄錄,前後行禮時,無致齋行禮之事,而單子則仍爲依禮文書啓,故今亦依前書入之意,敢啓。傳曰,知道。
京畿監司書目,廣州·水原·陽城等官呈,海邊堰畓,海溢,覆沙浦落,禾穀被傷緣由事。
平安監司書目,臣方在陳疏乞免之中,而凡干緊急之事,不得不馳啓,惶恐緣由事。
又書目,熙川·寧遠等邑,今月初九日下雹緣由事。又書目,中和·肅川·江西·殷山等邑,今月初八日亦爲地震事。又書目,宣川前府使許遂,龍川前府使李衡鎭,不待交代,擅自離去,其罪狀,令攸司處置,其代,罔夜下送事。
府啓,具辭見上請加三思,諸公主第宅間架家地,一從法典,以絶侈濫之弊。請加三思,亟許還收前參判李殷相·吳挺緯等査覈之命。答曰,不允。
大殿受灸後,藥房·政院·玉堂·二品以上·六曹·大司憲問安。答曰,知道。
刑曹判書徐必遠,牌招肅拜。
藥房再啓曰,受灸之時,詳聞下敎諸症,退與李東聲等諸御醫相議,則皆以爲,水刺之厭進,脚部之不調,皆由於脾虛胃弱,濕痰用事之致,加味六君子湯,加白芍藥酒炒·蓮肉各一錢,黃連·山桅竝羌炒·靑竹葉七分,先進五貼,以爲利脾淸熱消痰之地,宜當云,此藥卽爲劑入之意,敢啓。答曰,知道。
院啓,具辭見上請命新造公主第宅,一從定制。請當該內官拿問定罪。請內司所買田地,亟命還給時執之人,以絶其失業呼冤之弊。所謂韓碩重,令攸司依律定罪,以懲其奸巧濫猾,歸怨國家之罪。答曰,不允。前啓會寧府使李益亨改正事,停啓。
答兵曹參判張善瀓疏曰,省疏具悉卿懇。卿辭至此,本職當勉副焉。
傳曰,政事,明日爲之。朝報
上在昌德宮。停常參·經筵。
夜五更,有霧氣。
有政。
下直,原襄都事李煦,宣川府使柳炳然,博川郡守蘇山海,西北萬戶崔英彦,咸從縣監李行益,臣濟縣監申倎,渭原郡守趙顓,慶州判官安弘殷。
謝恩,自如察訪李以馨,東學敎授李東笭,僉知張愛聲,龍川府使韓休。
下直,長城府使金世鼎,古阜郡守柳晉昌。
大殿,政院·玉堂問安。答曰,知道。
藥房啓曰,伏未審夜來,聖體調攝,若何,而核患,亦何如?連日受灸,得無有煩熱之候乎?臣等區區憂慮,敢來問安。答曰,知道。別無煩熱之候矣。
府啓,具辭見上請加三思,諸公主第宅間架家地,一從法典,以絶侈濫之弊。請加三思,亟許還收前參判李殷相·吳挺緯等査覈之命,新除授龍川府使韓休罷職事。答曰,不允。
明日王世子文廟酌獻禮時,出宮正時,寅初三刻。
院啓,請命新造公主第宅,一從定制。請當該內官拿問定罪。請內司所買田地,亟命還給時執之人,以除失業呼冤之弊。所謂韓碩重,考律嚴治,以徵其奸巧濫猾,歸怨國家之罪。答曰,不允。
謝恩,兼弼善李敏敍,洗馬申弼華,五衛將趙博。
明日開門,四更一點。
兵曹點馬,慶尙道高南儒,咸鏡道崔元翼,忠淸道朴宣興。朝報
李佐漢爲監察,吳道宗爲軍資主簿,金義燁爲典籍,李厚徵爲兵曹正郞,鄭弼祥爲禁府都事,南九萬爲大司成,李敏敍爲弼善,鄭華齊爲直講,宋昌爲司導正,朴大相爲監察,金弘振爲吏曹正郞,南龍翼爲兵曹參判,韓振夏爲果川縣監,朴邁爲海州牧使,鄭何爲高陽郡守,申晟爲靑山縣監,鄭之虎爲蔚山府使,鄭道存爲興海郡守,金興祉爲軍資判官,李慶億爲兼同知經筵事。
上在昌德宮。停常參·經筵。
夜五更,月暈。
尙衣直長崔慶洙,柴場監刈事,揚根地出去。
謝恩,大司成南九萬,兼中學敎授李德周。
大殿,政院·玉堂問安。答曰,知道。
藥房啓曰,伏未審夜來,聖體調攝,何如?核患更無所減乎?今日受灸時刻,則當隨時以定。臣等區區憂慮,敢來問安。答曰,知道。
答漢城左尹李汝發疏曰,省疏具悉。宜合是任,而況已兼軍務之職乎?卿辭太過,安意勿辭,從速察職。
府啓,具辭見上請加三思,諸公主第宅間架家地,一從法典,以絶侈濫之弊。請加三思,亟許還收前參判李殷相·吳挺緯等査覈之命。新除授龍川府使韓休罷職事。答曰,不允。
世子還宮後,師及賓客·政院·玉堂問安。答曰,知道。
院啓,請命新造公主第一從法制。請當該內官拿問定罪。請內司所買田地,還給時執之人,以除失業呼寃之弊。所謂韓碩重,考律嚴治,以懲其奸巧濫猾,歸怨國家之罪。答曰,不允。朝報
上在昌德宮。停常參·經筵。
下直,北評事李選,嘉山郡守柳徽,慶尙左水虞候崔橚,德浦僉使柳義傑。
謝恩,南別殿參奉崔後寔,訓鍊都正李枝馨,禁府都事鄭弼祥,興海郡守鄭道存,宣傳官睦存善,監察李佐漢,典牲主簿金自南,全羅右水虞候李東榮,軍資主簿崔道宗,判官金興祉,昌樂察訪金益華,都摠管李元老,副摠管朗原君偘,戶曹正郞金弘振,兵曹正郞李厚徵,靑山縣監申晟。
藥房啓曰,伏未審夜來,聖體調攝,若何?核患更無所減乎?昨日王世子,冒夜動輿,半日行禮,不瑕有致傷之患乎?自上受灸時刻,定以巳正,宜當。臣等區區憂慮,敢來問安。答曰,知道。世子則無事矣。
綾豐君具仁垕,溫陽地沐浴呈辭。傳曰,給由馬。
平安監司書目,昌城呈,本月初九日下雹,大者如掌,小者如鴨卵,經過處,各穀慘被損傷緣由事。
慶尙監司書目,道內染病,方痛二百九十八名,物故八名緣由事。
大殿受灸後,藥房·政院·玉堂·二品以上·六曹·大司憲問安。答曰,知道。
忠淸監司書目,尼山呈,獻納尹辭職上疏上送事。
傳曰,世子酌獻禮及入學時,宮官以下執事儒生等,考例書啓。
司諫趙□□啓曰,刑曹判書徐必遠曩日之事,雖不知其必出於妨賢病國之心,而儒賢之去國,國事之壞了,職由於必遠之投疏,則爲其事而無其心,誰得以知之?削職門黜之啓,兩司俱發,半年爭執,則公議之嚴,益可見矣。必遠,纔蒙收敍,卽謝知樞之命,其忘廉喪恥,固已甚矣,而及授本職之後,始知廉義二字,盛氣陳疏,請令廟堂,明其心事,而乃以妨賢病國之言,張皇自明,有若全無是事者然,其文飾已過。不有公議,輕朝廷而無忌憚,豈非大可駭者乎?臣於夏間,忝在憲職,旣參削黜之啓,而必遠疏語,無非譏斥伊時臺諫之語,揆以臺體,不可晏然,而臣趁未見其疏本,今始來避,所失尤大,請命遞斥臣職。答曰,勿辭,退待物論。
府啓,請加三思,諸公主第宅間架家地,一從法典,以絶侈濫之弊。請加三思,亟許還收前參判李殷相·吳挺緯等査覈之命。新除授龍泉府使韓休罷職。答曰,不允。
答右尹李正英疏曰,省疏具悉。卿其勿辭,從速上來察職。朝報
備邊司啓曰,會寧開市之期不遠,交易之物,接待之需,必須豫先措處,可免臨時生事之患。新府使李益亨,頃被臺論,今已停啓,令該曹催促,速爲發送,何如?答曰,允。備局謄錄
傳曰,王世子酌獻禮入學時,侍講院官員及執事儒生,考例書啓。二十七日又傳曰,今番世子入學時書啓中,無落漏之人耶事,命下矣。問于侍講院,則成均館書啓中,典祀官落漏云,故更爲書入之意,敢啓。傳曰,知道。成均館謄錄
上在昌德宮。停常參·經筵。
下直,新寧縣監許培,城津僉使朴奎,多慶浦萬戶崔大建。
謝恩,司䆃正宋昌,果川縣監韓振夏,宣傳官張緯韓,都摠經歷李泰英,都事延振洙·金世龜,訓鍊僉正朴材,判官金碩重。
大殿,政院·玉堂問安。答曰,知道。
藥房啓曰,夜來微雨,日氣沈陰,伏未審此時,聖體調攝,若何?核患其已消減乎?加味六君子湯進御後,水刺厭進等症,亦復何如?前劑入五貼,當盡於今日,李東馨等御醫皆以爲,不可不連進,以期收效云,五貼加劑以入,而受灸時刻,定以巳正,宜當。臣等不勝憂慮,敢來問安。竝此仰稟。答曰,知道。
備忘記,都提調左議政,鞍具馬一匹賜給,子姪中一人除職。提調兵曹判書洪重普,副提調都承旨張善瀓,御醫李東馨,各熟馬一匹面給,豹皮一令。御醫權愉,針醫崔有泰·尹後益·金有鉉,各熟馬一匹,豹皮一令。待敎李寅煥,注書姜碩昌,議藥同參梁濟臣,各兒馬一匹。掌務官金立誠,令其衙門,高品付祿。內醫金兢,針醫李應斗,各上弦弓一丈賜給。醫女丹春·正玉·芝香,竝從自願免賤。菊香·禮環等,米布從優磨鍊題給。下人等,令該曹米布磨鍊題給。
掌令具崟上疏。入啓。
假注書沈聃書啓,臣敬奉聖批,往傳于左參贊宋浚吉,則以爲,臣雖至昏且愚,豈不思向來榻前丁寧之敎?又豈不知春宮齒讓之日,陪侍周旋,爲生平難又之萬幸哉?只是襄邁已甚,百病層添,初秋以後,益覺神氣憊甚,凜愓度日,而又於數日前,卒患上吐下泄之症,頃刻之間,若將就盡,幸賴前後所賜藥物,隨方得以調息,堇堇回甦,而自後眞元益敗,食飮益減,一脚出門,實無其望,承此聖批,載色載敎,丁寧委曲,不啻悶迫,而近侍又臨,聖恩愈渥,臣誠惶蹙,罔知攸措。唯有伏地涕泣而已云矣,敢啓。傳曰,知道。
禮曹啓曰,祔廟都監啓辭,都監工役,不至浩多,不過數十日可以完畢,祔廟吉日,令該曹豫爲推擇啓下,進徽號·玉冊文,亦令藝文館製進,何如?傳曰,允事,傳敎矣。祔廟吉日,令日官推擇,則來九月二十九日,十月初一日,初五日爲吉云,其中十月初五日,則冬享大祭,已爲擇報矣。在前辛卯·辛丑兩年祔祭,兼行於秋享大祭之日,今則以何日定行乎?敢稟。傳曰,十月初一日定行。
益興君洪重普上疏。大槪,還收賜馬之命,以安微分事。入啓。
左議政許積箚子。大槪,懇乞還收施賞之命,以安微分事。入啓。
侍講院啓曰,今日王世子出宮時,兵曹堂上,未及來待,以致陪衛之闕員,其在事體,殊甚可駭。請兵曹當該堂上推考。傳曰,允。
掌令慶㝡啓曰,臣於夏間,忝叨憲職,本府方以徐必遠削黜事論請,臣亦同參其論,而啓辭中妨賢病國等語,已爲刪去矣。日者徐必遠之疏,請令廟堂,明其心事,而專以妨賢病國爲言,故臣誠未免被其譏斥矣。伏見司諫趙□□之避辭,不勝瞿然,臣之見事昏謬之失,著矣,何必晏然而已?且昨日本府之坐,以本兵堂上,不爲陪衛於王世子出宮之時,不可不請推,相議搆草之後,長官以爲,此乃薄罰,他司若已請推,則不必傳啓,臣來詣臺廳之後,長官又爲送言,必須詳問爲之。臣招問政院該吏,則以爲,侍講院,昨已請推,臣方欲只傳前啓之際,執義申命圭,送下吏,傳言兵曹堂上請推事,不可不傳啓。臣卽以其意,再問于長官,則長官益以爲此薄罰,有若爭發,似涉已甚,吾意則甚不然。臣又以長官所答,再以書相問,而適値其往在他所,下吏不卽還來,長官又自闕下出往,勢難更爲往復,故不得已只傳前啓矣。同僚以旣已搆草,詣臺還寢,物議皆以爲,大違臺體,至以見輕爲言,臣處事率爾,致令同僚不安,物議爲非,尤不可一刻仍冒臺席。請命遞斥臣職。答曰,勿辭,退待物論。
執義申命圭啓曰,昨日齊坐,以王世子入學時不爲陪衛,兵曹堂上相與□言規正,而同僚將爲詣闕之際,長官曰,他司若以此事請推,則不必傳啓云,臣以爲臺例不當如是,諸僚別無强辨之語矣。同僚纔得詣臺旋卽發問曰,兵曹堂上事,長官使勿傳啓,何以爲之云,臣意謂,此必聞侍講院之請推,而有此言。然若知講院之請推,而初不論啓則已,旣已搆草詣闕之後,則大違臺例,決不可止,故以此意略爲答送矣。更無往復相議,旋得傳啓,而振去其事,臣深以爲怪,卽以書更問其故,而有所云云矣。同僚今以此引皇引避,而至以再書相問於臣,而値臣出他,不得往復爲言,尤可異也。臣罷坐後,果爲暫往他所,得見同僚,一番相問,卽爲還家,以待更問,而終無形影,今乃有此云云,殊未知其意也。大槪,推考薄罰,元非大段,而業已袖彈詣臺,還爲停止,事甚不當。且臺啓自臺啓,講院自講院,其事苟可論,則不可以講院之已啓,有所還止,況無停否之是非,不待臣之所答,輕先拔去,實乖臺體,無非如臣罷劣不足爲有無而然,臣不可靦然無言,且徐必遠事,臣於其時,雖不參啓,亦嘗上章,論斥其非,而今以必遠疏語,前後臺臣,相繼引避,則臣何以謂無妨賢病國之語,有所晏然乎?以此以彼,決難更冒臺席,請命遞斥臣職。答曰,勿辭,退待物論。
大殿受灸後,政院·玉堂·二品以上·六曹問安。答曰,知道。
大司憲尹鏶啓曰,今此兵曹堂上之不及於東宮陪衛之列,殊甚非矣。明日齊坐,將欲請推,啓草旣搆之後,臣仍言此乃薄罰,他司若先請罪,則不必遂傳此啓云,卽起詣問安之班,送言于城上所,使之詳問而爲之,乃以執義申命圭之言,再問于臣,則臣以爲,此乃薄罰,有若爭論竝發,實涉太過,吾意則不然,爲答而出矣。今見命圭避辭,以詣臺還停爲非,費辭譏詆,臣實訝焉。等是推考,講院旣得蒙允,則何必煩複論啓,至於疊加而後,方得臺體耶?若兩司俱發,而一司準請,則雖已詣臺,仍爲停止,自是例也。今日之事,與此何異,而乃以自講院自臺啓,則爲二事,爲大段執言之地,必欲一事分爲二啓,疊論之後,方得臺體者,是何意耶?臣尤未曉也。臣忝居首席,以微細之事,顯被同僚壞臺體之斥,臣何敢一刻仍冒?請命遞斥臣職。答曰,勿辭,退待物論。
傳曰,政事,明日爲之。朝報
上在昌德宮。停常參·經筵。
卯時,月暈,有霧氣。
答藥房問安啓曰,知道。
答吏判趙復陽疏曰,省疏具悉卿懇。卿其安心勿辭,從速察職。
答掌令具崟疏曰,爾其勿辭,救護母病。
答工曹判書閔鼎重,右參贊李慶億疏曰,省疏具悉。卿其安心,勿辭往來。
答左議政許積箚曰,省箚具悉卿懇。循例賞典,何庸辭爲?卿其安心,勿辭領受焉。
答兵判洪重普疏曰,省疏具悉卿懇。循例賞典,何庸辭爲?卿其安心,勿辭領受焉。
答刑曹參判兪㯙疏曰,省疏具悉。卿辭至此,本職當勉副。
答玉堂箚曰,依啓。趙聖輔·申命圭出仕,尹鏶·慶㝡遞差。
有政。吏,以李敏迪爲大司諫,朴世堂爲校理,蔡之沇爲通禮,李郁爲工曹正郞。
上在昌德宮。停常參·經筵。
答藥房問安啓曰,知道。
上在昌德宮。停常參·經筵。
答藥房問安啓曰,知道。症候,當言于醫官矣。
答領中樞府事李景奭箚曰,省箚具悉卿懇。廣州之地,卿亦安心乘馹往來,何庸辭爲?卿其安心勿辭焉。
有政。吏,以鄭知和爲大司憲,尹鏶爲刑曹參判,李休徵爲獻納,魚震翼爲掌令,李柙爲輔德。郞廳李基德校正。郞廳南雲老書。
上在昌德宮。停常參·經筵。
答藥房問安啓曰,知道。入診爲之。
答府曰,不允。徐必遠削板事,予未知其穩當也。未端事,趙聖輔罷職似失臺體矣。遞差事,大司憲鄭知和依啓。
禮曹啓曰,今九月初一日藥房入診時,上曰,今世子入學時,士子必多來會,儒生庭試設行事,分付該曹事,傳敎矣。儒生庭試吉日,令日官推擇,則今九月十七日爲吉云,以此日設行,何如?傳曰,允。禮曹謄錄
上在昌德宮。停常參·經筵。
自午時酉時,日暈。
答藥房問安啓曰,知道。
答院具辭見上曰,不允。
答訓鍊都監草記曰,身爲武將,慢視軍務至此,則他何足道?事甚可駭,拿問定罪。尙州營將閔暹,渠之率下軍官,不以實數,成冊上送
答漢城右尹李正英疏曰,省疏具悉。卿辭無乃太過乎?書寫之役,一日爲急,從速入來察職。
府啓,具辭見上答曰,不允。趙聖輔遞差,可也。
上在昌德宮。停常參·經筵。
卯時辰時,有霧氣。巳時午時,日暈。
答藥房問安啓曰,知道。症候,當言于醫官矣。今後勿爲逐日問安。
答禮曹草記曰,依左參贊宋浚吉議,設帳殿爲之,可也。神德王后題主,景福宮爲之事
備邊司啓曰,瀋陽年例入送祭用生梨·栢子·淸蜜,自該曹分付兩西,使措備銀杏,亦自該曹,已爲下送,依前例以義州地方邊將,定差使員領送之意,分付該曹,何如?答曰,允。又啓曰,會寧·慶源開市事,北京咨文,今已近來,以此分付該道,使之依例擧行,回咨令槐院撰出,以付前頭使臣之行,何如?答曰,允。備局謄錄
上在昌德宮。停常參·經筵。
有政。
院啓,具辭見上答曰,不允。遞差事,依啓。掌令魚震翼·具崟,執義申命圭遞差事
吏,以金益厚爲寧邊府使,尹文擧爲大司憲,朴鎭爲工曹佐郞,李夏爲司藝,金翼亮爲龍安縣監,朴增輝爲弼善,李惟謙爲咸悅縣監。
上在昌德宮。停常參·經筵。
藥房啓曰,伏未審數日來,聖體調攝,若何?煩渴之候,更無所減乎?臣等區區憂慮,敢來問安。答曰,知道。症候,當言于醫官矣。
原襄監司書目,通川郡守蔡翊俊新産進上中,生鰱魚闕封,罷黜,不能檢飭之失,臣亦難免,待罪緣由事。
院啓,具辭見上請命新造公主第宅,一從定制。請當該內官拿問定罪。答曰,不允。
政院啓曰,卽者臺諫,來傳啓之際,假注書權瑍,稱以病重,終不出待,請從重推考。傳曰,允。朝報
上在昌德宮。停常參·經筵。
巳時午時,日暈。
謝恩,龍安縣監金翼亮,五衛將金宗泌,承文博士李渻,正字尹嘉績,軍器直長金器男,奉事金以昌,副奉事鄭大謙,寧邊府使金益厚,司藝李夏。
下直,黃海監司鄭鑰,萬頃縣令趙世彙。
禮曹啓曰,成均館啓辭,傳敎矣。儒生庭揖,本爲師長,非爲典籍以下之官,則典籍中雖有卑微之人,以此拘礙,使之出避後行禮,未知其爲當。且典籍,旣以本館官員,隨參於本館之坐,而爲儒生之庭揖於師長,出避他處,事體苟簡,雖云近年,或避或否,聞六七年以來,未有出避之事,依此定式,以爲遵行,宜當,以此意分付,何如?傳曰,允。
吏曹啓曰,臺諫有闕,政事,取稟。
持平洪億辭職上疏,入啓。
院啓,具辭見上請命新造公主第宅,一從定制。請當該內官拿問定罪。新除授大司憲尹文擧,時在忠淸道尼山地,請斯速乘馹上來事,下諭。答曰,不允。下諭事,依啓。
以訓鍊都監啓辭,慶尙左兵使金鏡遞差事,奉承傳。朝報
上在昌德宮。停常參·經筵。
謝恩,護軍朴世堅,弼善朴增輝,䖴渡僉使金虎俊,蔚山府使鄭之虎。
藥房啓曰,伏未審數日來,聖體調攝,若何?近緣渴候,停藥已久,臣等今日,與諸醫入診後,議定當進之藥,宜當。臣等不勝憂慮,敢來問安,竝此仰稟。答曰,知道。
政院啓曰,忠勳府郞廳來言,綾豐君具仁垕,疝症重發,今至累日,日漸危劇云,敢啓。傳曰,遣權瑜看病。
院前啓,國忌齋戒,姑停。
兵曹啓曰,平安道武士試才吉日推擇,則今月十七日爲吉云,故矩規單子,以十七日書入之意,敢啓。傳曰,知道。儒生庭試,亦爲退行,可也。
藥房再啓曰,入診退出之後,與李東馨·黃益俊·鄭埏等諸御醫商議,則皆以爲,補中益氣湯,加麥門冬·貝母干汁炒·山梔〈子〉白殭汁炒·天花粉各一錢,神曲炒·枳實各七分,黃栢酒炒一分,五味子碎十粒,連進數十貼,以爲補虛淸熱消痰之地,宜當云,此藥五貼,爲先劑入之意,敢啓。答曰,知道。
答玉堂箚曰,省箚具悉。箚辭,知道。
禮曹啓曰,儒生庭試吉日,更令日官推擇,則今月十七日爲吉云,以此日退定設行乎?敢啓。傳曰,知道。
入診時,左議政許積曰,刑曹判書,頻數遞易,獄訟之積遞,已久,而判書徐必遠,今又重被臺評,今姑改差,何如?上曰,遞差,可也。都承旨姜栢年曰,璿源錄,每於式年修正後,發遣郞廳,奉安于太白·五臺·赤裳等處,而今方修正幾畢,奉安不遠,而主簿柳英立,纔自他司換差,時在外方,其來遲速,未可豫料,只有郞廳一人,事多苟簡,合有變通之道,臣方待罪本寺提調之任,敢此仰達矣。上曰,柳英立,他司換差,可也。朝報
上在昌德宮。停常參·經筵。
巳時,白雲一道如氣,起自西方,直指巽方,長十餘丈,廣尺許,良久乃滅。
謝恩,大司諫李敏迪,宣傳官鄭敏。
大司諫李敏迪避嫌啓曰。具辭缺
院啓,引嫌而退,推勘未緘,勢難仍在,請大司諫李敏迪遞差。答曰,依啓。
上在昌德宮。停常參·經筵。
答吏曹判書趙復陽疏曰,省疏具悉卿懇。卿辭雖至於此,予無允許之理,宜勿控辭,從速察職。
答藥房問安啓曰,知道。症候,當言于醫官矣。
答院曰,不允。前啓
輪對入侍時,別撿安鎬所啓,本司收布諸員六百四十名內,乙卯年,自釐正廳,減省八十名之後,一年員役上下,常患不足,而近年以來,連値歉荒,災減漸多,至於今年,則貢役朔布,不得上下者,已至五朔之久,故諸員輩,擧皆長待闕內,飢餓立役,將不得保存,其爲情勢,誠甚矜悶。今年災減之代,例自賑廳,有劃給之規,故本司諸僚,齊進面請于主管堂上,又爲狀報請得,而主管堂上,諉以廳儲之不敷,一切防塞,不爲聽施,災減之代,令賑廳依例劃送,以爲諸員輩保存立役之地,何如?惶恐敢達。上曰,旣是應給之物,則本司異於他處,參酌劃給之意,分付,可也。又所啓,本司行用布油遮帳七十五浮內,四十餘浮,腐破傷無用,餘存不多,今秋陵幸時,進排處浩多,無可推移,不得已報狀于戶曹,則遮帳若干浮上下,故奉過陵行之後,仍爲進排於闕內及各處矣。到今自戶曹,遮日一浮,帳二浮,仍爲上下,而其餘則一竝督納,若盡爲還納之後,則卽今許多排設,決不得成樣,已極可慮,而諸員輩,因此到處生梗,受罪被責,則此亦爲難保之一端,故本司已爲上下之遮帳,仍留本司,行用之意狀報,而該曹亦爲防塞不許,本司事勢,誠甚悶迫,不避煩猥,敢此仰達。上曰,古有還納之規耶?鎬曰,前規本司遮帳,自戶曹,輒有三年一改造以給之規,則其時行用遮帳,自無破弊不足之患,故國家或有大事及陵幸時,別爲狀報,而所請得者,則事過後,果有還納之例矣。近年以來,則該曹以經責之不給,廢三年一改造之規,而退計六七年間所造給者,不過若干件,故本司所儲者,擧皆腐傷,各處進排,常患不足,而今此若干所上下者,謂有前規,幾盡還納,則許多排設,實無進排之望,故如是仰達矣。上曰,參酌仍給之意,出於擧條分付,可也。典設司謄錄
上在昌德宮。停常參·經筵。
初昏,靑赤氣一道,起自西方,直指天中,長三十丈,廣尺許,良久乃滅。
答院曰,不允。前啓末端事,依啓。科擧,議大臣事
有政。吏,以趙億爲通川郡守,卞榥爲掌令,李敏敍爲應敎,尹深爲副校理,姜碩老爲禁府都事,南宮楀爲司評,朴增輝爲執義,鄭華齊爲掌令,李奎齡爲副修撰,李敏迪爲副提學,李翊爲大司諫,鄭知和爲刑曹判書,金櫓爲光陽縣監,朴宣興爲寶城郡守,朴世堅爲承旨。
上在昌德宮。停常參·經筵。
兵曹,忠淸道點馬李泰英。
藥房啓曰,伏未審數日來,聖體調攝,若何?諸症一樣不減乎?前例入補中益氣湯,當盡於今日,五貼加劑以入,宜當。臣等區區憂慮,敢此問安,竝此仰稟。答曰,知道。症候,當言于醫官矣。
政院啓曰,近因無憲府行公之員,茶時,每以監察代行,未但事體未安。未署經守令,有之云,憲府未肅拜人員,竝卽牌招察任,何如?傳曰,允。
謝恩,執義朴增輝,掌令卞榥·鄭華齊。
院啓,具辭見上請命新造公主第宅,一從定制。請當該內官拿問定罪。請前判書徐必遠削奪官爵。新除授大司諫李翊,時在忠淸道全義地,請斯速乘馹上來事,下諭。答曰,不允。下諭事,依啓。
掌令鄭華齊避嫌。大槪,臣於朴長遠之啓,同僚意外起鬧,竟未歸一,請命遞斥臣職,執義朴增輝,掌令卞榥避嫌。上同答曰,勿辭,退待物論。朝報
上在昌德宮。停常參·經筵。
下直,高原郡守韓汝尹。
謝恩,刑曹判書鄭知和,五衛將李程,通川郡守趙億,慶尙左兵使申汝哲,副應敎李敏敍。
院啓,具辭見上請命新造公主第宅,一從定制。請當該內官拿問定罪。請前判書徐必遠削奪官爵。竝引嫌而退,不有公議,强爲立幟,欲輕其律,殊甚苟且,商確請削,臺體卽然,意外起鬧,責有所歸,請執義朴增輝,掌令卞榥出仕,掌令鄭華齊遞差。答曰,不允。處置事,依啓。
兵曹啓曰,以本曹庭試初試稟啓,依所啓施行事,批下矣。平安道武士試才,以十三日,設行於慕華館。規矩事目單子中,日字改付標以入之意,敢啓。傳曰,知道。
兵曹,明日慕華館平安道武士試才時,試官三,鄭知和·李栢參·盧希逸。以下缺
兵曹,平安道武士試才矩規,六兩三矢九十步,柳葉箭五矢一巡二中,騎芻一次一中,落點。
政院啓曰,明日慕華館平安道武士試才時,命官,何大臣進去乎?敢稟。答曰,鄭判府事進去。
備忘記,弊或雖然,其在藩臣之道,召還一款,何敢直請乎?殊甚驚駭。原襄監司鄭榏,姑先從重推考。
執義朴增輝啓曰,具辭見上請加三思,諸公主第宅,一從法制,以絶侈濫之弊。請加三思,亟許還收前參判李殷相·吳挺緯等査覈之命。請前判書徐必遠削奪官爵。具辭缺答曰,不允。前啓司諫趙聖輔罷職事,停啓。朝報
上在昌德宮。停常參·經筵。
藥房啓曰,驟雨過後,風氣凄冷,伏未審此時,聖體調攝,若何?湯藥進御後,諸症尙無差減之效乎?臣等區區憂慮,敢來問安。答曰,知道。症候,當言于醫官矣。
吏曹啓曰,臺諫有闕,政事,取稟。
院啓,具辭見上請命新造公主第宅,一從定制。請當該內官拿問定罪。答曰,不允。
府啓,請加三思,諸公主第宅間架·家地,一從法典,以絶侈濫之弊。請加三思,亟許還收前參判李殷相·吳挺緯等査覈之命。請前判書徐必遠削爵。答曰,不允。朝報
上在昌德宮。停常參·經筵。
夜自一更至五更,月暈。
謝恩,護軍金鏡。
開城留守書目,辭職上疏上送事。
兵曹判書閔點三度呈辭,入啓。遞差。
禮曹啓曰,神德王后祔廟吉日,以親祭推擇啓下,而自上方在未寧之中,親行與攝行,必須速爲定奪,然後凡干節目,方可次第磨鍊擧行,敢此仰稟。傳曰,拜跪陞降,決難周旋矣。
咸鏡道生員任衛等上疏。大槪,請宋朝三賢,本朝兩賢,從祀文廟事。入啓。
禮曹草記,答曰,事未妥當,後日登對時,稟處。神德王后題主退定事
院啓,請命新造第宅,一從定制。請當該內官拿問定罪。請前判書徐必遠削奪官爵。答曰,不允。
府啓,請加三思,諸公主第宅間架·家地,一從法典,以絶侈濫之弊。請加三思,亟許還收前參判李殷相·吳挺緯等査覈之命。請前判書徐必遠削奪官爵。寧邊爲邑,卽西路重鎭也。從前擇差,意非偶然,而新除授府使金益厚,性本迂疎,且無名稱。曾任龍川,非但以老病見敗,其不治之聲,至今盛行於西路重鎭,撫御之責,不可付諸此人,新除授府使金益厚,請命遞差。答曰,不允。朝報
上在昌德宮。停常參·經筵。
下直,靑山縣監申晟,牙山縣監李世白,濬源殿參奉李碩臣。
東宮誕日,二品以上·政院·玉堂問安。答曰,知道。
大殿·中殿·東宮,政院·玉堂問安。答曰,知道。
藥房啓曰,伏未審,聖體調攝,若何?數日來諸症,亦無差減之效耶?停灸已過一旬,渴候今若平復,似當更爲受灸,以期收效,今日入診後議定,宜當。臣等區區憂慮,敢來問安,竝此仰稟。答曰,知道。大殿入診,隨時爲之。
傳曰,政事,明日爲之。
院啓,請命新造公主第宅,一從定制。請當該內官拿問定罪。請前判書徐必遠削奪官爵。前郡守許恪,曾任盈海郡守,專事貪虐,民受其殃,奸畜邑妓,多行麤悖,及其殿最居下之後,怨忿發怒,打毁衙內家舍,甚至擅開差員封鎖之庫,偸出還穀,雖未知偸出之數幾許,而人言狼藉,謗讟盈路,此而不治,奸濫之習,將無所懲革,不可以事在旣往而容貸,請前盈海郡守許恪拿問定罪。答曰,不允。末端事,依啓。
府啓,請加三思,諸公主第宅間架·家地,一從法制,以絶侈濫之弊。請加三思,亟許還收前參判李殷相·吳挺緯等査覈之命。請前判書徐必遠削奪官爵。請新除授府使金益厚遞差。答曰,不允。朝報
上在昌德宮。停常參·經筵。
下直,海州牧使朴以建,善山府使洪聖龜。
謝恩,厚陵參奉尹壽益。
京畿監司書目,楊州呈,校理朴世堂病重,上去不得事。啓遞差。
藥房啓曰,伏未審夜來,聖體調攝,若何?今日受灸時刻,定以巳正,宜當。臣等區區憂慮,敢來問安。答曰,知道。
禮曹啓曰,傳敎矣。議于大臣及儒臣,則領中樞府事李景奭則以爲,此禮,臣何敢輕議,而設座臺上第一室之前而行之,宜無異議,題主後似當有奠,未入廟前奉安處所,似當於闕中殿閣空處奉安後,設祭似不可緩。且題主先而冊寶後,亦似勢所當然,而臣不敢輕議,伏惟上裁。行判中樞府事鄭致和以爲,今此神德王后祔廟之禮,只當行於第一室之前,設座臺上,恐無所妨,神主未入廟之前,亦當奉安於空闕殿閣,而題主奠及奉安祭,俱不可不行。且先爲題主,後上冊寶,雖有乖於次第,勢不得不已,而此一節,係是大段變禮,臣不敢以臆見獻議,伏惟上裁。左參贊宋浚吉以爲,朝家莫大之禮,收議之擧,每及於在鄕愚陋之臣,臣誠惶悚,措身無地。今此變禮節文,諸大臣,備盡陳達,臣豈容別說?惟權安處所,臣不知自題主至入廟,其間日字幾何,若只經宿而已,則恐不必別求他所。不然則臣曾聞丙子亂後,宗廟列聖諸主,不幸有改題,處所行於闕中空殿云,其時必有權安之處,今亦就用其所,尤似穩當,伏惟上裁。行判中樞府事宋時烈,病不收議,大臣及儒臣之意如此,上裁,何如?傳曰,依諸議施行。
兵曹,庭試武科初試規矩,六兩三矢百步,柳葉箭五矢一巡二中,片箭三矢一巡一中,落點,取二技。
明日庭試武科初試,一所試官三,趙珩·閔孝騫·具文治。參試官三,李厚徵·李道一·閔振洙。二所試官三,李元禎·李元老·金鏡。參試官,柳炅·趙國均·閔涵。
府啓,具辭見上請加三思,諸公主第宅間架·家地,一從定制。請加三思,亟許還收前參判李殷相·吳挺緯等査覈之命。請前判書徐必遠削奪官爵。請新除授寧邊府使金益厚遞差。答曰,不允。末端事,依啓。
謝恩,司諫李端夏。
大殿受灸後,政院·玉堂·二品以上·六曹問安。答曰,知道。
謝恩,掌令李世華。
院啓,請命新造公主第宅,一從定制。請當該內官拿問定罪。請前判書徐必遠削奪官爵。答曰,不允。
監試官,一所,掌令李世華,正言李□□,二所,掌令卞榥,獻納李休徵。朝報
有政。吏,以李世華爲掌令,金宇亨爲兵曹參議,兪夏益爲兵曹正郞,宋基厚爲持平,李達意爲工曹正郞,權佾爲監察,金壽昌爲宗親典簿,柳星三爲直講,李端夏爲司諫。
上在昌德宮。停常參·經筵。
辰時,木星見於午地。
答禮曹草記曰,今姑依前權減,可也。三名日方物事
答禮曹草記曰,永寧殿,權安處爲之,可也。神德王后題主後奉安所
答禮曹草記曰,神輿出入處所,便易處爲之,可也。神德王后題主奉安事
上在昌德宮。停常參·經筵。
答藥房問安啓曰,知道。
禮曹啓曰,三名日方物之膳,每因年凶權減,至於十餘年之久,雖出於聖上軫念斯弊之至意,藩臣享上之儀,久廢不行,殊涉未安。今年則各邑農事稍稔,不可不復舊,今年冬至爲始,大殿·大王大妃殿·王大妃殿·中宮殿·世子宮,三名日方物之膳,依舊例封進之意,各道及開城府,知委,何如?傳曰,兩大妃殿外,今姑依前權減,可也。
上在昌德宮。停常參·經筵。
答藥房問安啓曰,知道。受灸
答府曰,不允。具辭見上下諭事,依啓。持平宋基厚乘馹上來事
上在昌德宮。停常參·經筵。
夜四更,黑雲一道如氣,起自乾方,直指巽方,長二十餘丈,廣尺許,良久乃滅。五更,有霧氣。
謝恩,副提學李敏迪。
下直,盈海郡守鄭道存,蔚山府使鄭之虎。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?今日受灸時刻,依前定以巳正,宜當。臣等區區憂慮,敢來問安。答曰,知道。
兵曹,行副〈護〉軍李端相身死,曾經侍從。啓別致賻。
禮曹啓曰,自前祔廟後,京外進箋陳賀時,例有方物物膳封進之規矣。今此神德王后祔廟·陳賀等事,旣已擧行,則方物之膳,似當有封進之擧,依冬至物目數,大殿·大王大妃殿·王大妃殿·中宮殿·世子宮,依前例封進事,日字急迫,隨所備封進事,盡爲知委各道及開城府,何如?傳曰,允。
大殿受灸後,藥房·政院·玉堂·二品以上·六曹問安。答曰,知道。
玉堂箚子。大槪,司諫李□□,執義朴增輝,請命出仕事。入啓。答曰,觀此處置,誠極駭異。若欲陳所懷,則陳於末端,亦或可也。至於處置措語,不取避辭,何敢便自立落,若是放恣無忌矣?遞差。
政院啓曰,臣等伏見玉堂箚子之批,辭旨極嚴,至於特遞臺官,臣等聚首相顧,不勝惶惑之至。臺諫論事,旣許風聞,則雖或有差,不害於隨聞論列之義,而處置措語,不一其規,則兼陳所懷,亦出於遇事納規之道,而今此聖敎,辭氣太露,恐有歉於大聖人含弘聽納之量。伏願聖明,平心舒究,亟寢特遞之命,收回未安之批,無任幸甚。臣等職忝近密,區區所懷,惶恐敢啓。傳曰,毋庸瀆擾。又啓曰,玉堂處置之批,殊欠和平,特遞臺官,亦非包容之道,臣等妄陳所懷,敢請還寢矣。誠未上格,不賜允兪,臣等竊不勝閔鬱焉。論思之臣,有懷必陳,乃其職耳。處置措語之或違近例,不必爲咎,臺閣之有聞必陳,固所當然,風聞論事之或過其實,未必爲失,而未安之批,特遞之命,出於意外,臣等區區煩瀆至再,只恐有損於聖德也。伏願聖明,亟加審察,還收成命,不勝幸甚。答曰,勿煩。朝報
上在昌德宮。停常參·經筵。
謝恩,典簿金壽昌。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?連日受灸,其無煩熱之候乎?臣等不勝憂慮,敢來問安。答曰,知道。症候,當言于醫官矣。
武科二所差備官,以試官意啓曰,律字閑良梁順,六兩入格後戶口憑考之際,其四祖役名,與戶口相左,故枚擧憑問,則全不知之,問其妻姓,則亦以不知答之,問其保擧人前判官權義立,副司果李廷敏,前判官嚴大成等居住,則皆在水原云,若非代射之人,則其四祖及妻姓,萬無全然不知之理,保擧三人,皆在鄕曲之說,亦甚奸巧,令攸司嚴囚査覈,依律課罪,何如?傳曰,允。又啓曰,雨字擧子李東寧,六兩入格,戶口憑考之際,渠之名字,先言東樑,後稱東寧,顯有弄奸之狀,故保擧副司果權林,大護軍李天善,副司果金大亨等,招致推覈,則此非東樑,實是東寧,而乃以同鄕相知之人,來請保擧,故不量其陰懷奸計,懸保以給,所謂東樑,乃東寧之同生弟,而分錄一所,已爲見屈下鄕云。保擧各人則此是見欺於擧子而已,別無同情之迹,而李東樑,分錄兩所,換面行奸之狀,誠極痛惡,令攸司依律課罪,何如?傳曰,允。
開城留守書目,本府里近處,虎患猝發,連嚙人命,至於三名,而一名則被咬卽死,二名則亦在死生中,事極驚慘事。
副校理金錫胄,副修撰金萬重等上疏。大槪,請亟削臣等之職,因治臣等之罪,以爲人臣愚妄者之戒事。入啓。
答咸鏡道生員任瑋等疏曰,爾等勿爲煩瀆,退修學業。
答右承旨姜鎬疏曰,遞差。
副提學李敏迪上疏。大槪,略陳所懷,仍乞遞免事。入啓。
吏曹啓曰,臺諫有闕,政事,取稟。傳曰,過國忌後爲之。
答同知鄭斗卿,開城留守洪處亮疏曰,省疏具悉。卿其勿辭,調理察職。
戶曹判書金佐明上疏。大槪,敢陳陋見,以備財幸事。入啓。朝報
上在昌德宮。停常參·經筵。
謝恩,柔遠僉使崔斗齊。
答副提學李敏迪疏曰,省疏具悉。爾其勿辭察職。
武科二所差備官,以試官意啓曰,自前不時取人之擧,亦無一定流來之規,或以矢數,第其高下,或以分數,定其立落,已行之例,各自不同矣。今番初試,旣有定額,若一從矢數之多寡,而爲之取舍,則柳葉箭五中之人,當居於片箭一中之下,不但事未穩當,亦不無稱冤之弊,六兩則隨其遠近,而付其分數,柳葉箭·片箭,以矢數歸定,似合事宜。事係變通,非一時試官所敢擅定,令該曹稟啓定奪,何如?傳曰,允。兵曹啓曰,允下矣。曾在癸卯年武科試所時,或用分數,或用矢數,論議不一,榻前定奪,則有式年增廣,則依舊例用分數,而別科則依規矩落點,以分數落點則用分數,以中數落點則用中數,考故本曹及訓鍊院捧承傳。承傳今番規矩單子中,以中數落點,則當用矢數,而分數多少,不得擧論,六兩則依以步數遠近,爲取舍之地,而柳葉箭·片箭,則以矢數用之意,分付,何如?傳曰,允。
藥房啓曰,伏未審夜來,聖體調攝,若何?今日受灸時刻,定以巳正,宜當。臣等區區憂慮,敢來問安。答曰,知道。
武科二所差備官,以試官意啓曰,本所差備官武兼宣傳官李仁成,開場之後,多有不勤擧職之事,而當日傳箭之際,有一擧子,力弱不能彎弓,使其同接,換給他弓,擧子之力弱換弓,雖曰例事,只是同接相顧之事,則差備官親自指揮,殊甚可駭。差備官李仁成,汰去,何如?傳曰,允。
奉敎趙師錫,實錄考出事,出去。
大殿受灸後,藥房·政院·玉堂·二品以上·六曹問安。答曰,知道。
吏曹判書趙復陽,實錄考出後入來。
奉敎趙師錫,還爲入來。朝報
上在昌德宮。停常參·經筵。
謝恩,副校理尹深。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?諸症比昨,別無加減乎?臣等區區憂慮,敢來問安。答曰,知道。症候與昨無異矣。朝報
備邊司啓曰,守禦使金佐明狀啓,啓下本司,今當回啓,而文字恐未詳盡,後日登對時,稟定,何如?答曰,允。備局謄錄
上在昌德宮。停常參·經筵。
有政。
藥房啓曰,伏未審夜來,聖體調攝,若何?今日受灸時刻,依前定以巳正,宜當。臣等區區憂慮,敢來問安。答曰,知道。今日受灸姑停。
政院啓曰,注書尹爾霖,時無職名,依例付軍職,冠帶常仕,何如?傳曰,允。
禮曹啓曰,神德王后祔廟後陳賀頒敎時,當以親臨擧動磨鍊,而自上方在未寧之中,勢難親行,以權停禮,磨鍊書入之意,敢啓。傳曰,知道。朝報
禮曹啓曰,今此庭試初試,以儒生庭試,擇日啓下,而因諫院所啓,兵曹啓辭,議于廟堂,則庭試設行,今若取人,則武科初試,以十七日定行,似當云,何以爲之?敢稟。傳曰,依議施行事,命下矣。文武科庭試吉日及放榜吉日,竝爲推擇以入乎?敢稟。傳曰,依爲之。禮曹謄錄
吏,以康邃學爲扶安縣監,金垓爲槐山郡守,朴增輝爲弼善,柳尙運爲禮曹佐郞,鄭重徽爲兵曹正郞,趙裒爲寧邊府使,李程爲承旨,元㯙爲典籍,李柔爲監察,兪㯙爲大司憲,李儒一爲掌苑別提,李奎齡爲修撰,尹抃爲執義,鄭儋爲宗簿主簿,南二星爲司諫,權大載爲直講。
上在昌德宮。停常參·經筵。
下直,慶尙左兵使申汝哲。
藥房啓曰,伏未審夜來,聖體調攝,若何?今日受灸時刻,依前定以巳正,宜當。臣等區區憂慮,敢來問安。答曰,知道。
原襄監司書目,橫城呈,驪安君陳□去月二十日卒逝事。
司諫南二星啓曰,臣於主第間架之論,實有不敢聯名之嫌,曾忝憲職,亦以此引避,則其所難冒之勢,前後奚異?請命遞斥臣職。答曰,勿辭,退待物論。
玉堂箚子。大槪,請司諫南二星遞差事。答曰,依啓。
政院啓曰,卽因大臣啓辭,試所進去諫官一員,來參習儀後,還往試所出榜,似當令政院,依此擧行事,命下矣。諫院官員,卽爲牌招言送之意,敢啓。傳曰,知道。
黃海道進士金昌善等上疏。大槪,宋朝三賢,我朝兩賢,請文廟從享事。入啓。
大殿受灸後,藥房·政院·玉堂·二品以上·六曹問安。答曰,知道。
傳曰,來初三日,漢原府院君家延諡宴爲之云,令該司宣醞,一等賜樂。
武科一所出榜,詣闕。
楊根儒生蔡時鏡等上疏。大槪,請文正公趙光祖,前大司成金湜書院賜額,以光斯文事。入啓。
正言李端錫啓曰,具辭缺答曰,勿辭,退待物論。
府啓,具辭見上請加三思,諸公主第宅間架·家地,一從法制,以絶侈濫之弊。請加三思,亟許還收前參判李殷相·吳挺緯等査覈之命。請前判書徐必遠削奪官爵。新除授執義尹抃,時在忠淸道尼山地,請斯速乘馹上來事,下諭。答曰,不允。下諭事,依啓。主第事,予意堅定已久,終無允許之理,何用强聒,反貽無益之患,而又自不覺其奉行指揮耶?予誠笑矣。朝報
上在昌德宮。停常參·經筵。
吏曹啓曰,臺諫有闕,政事,取稟。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?今日受灸時刻,依前定以巳,正宜當。臣等區區憂慮,敢來問安。答曰,知道。
禮曹啓目,粘連以玉堂箚子,議于大臣·儒臣,則領中樞府事李景奭矣。臣反覆思惟,先告而後上冊寶,節次得矣,而今日之事,出於變禮,變禮之不能無變,蓋不得不爾也。節目,旣異於練主之禮,雖欲先告,無所憑依,强爲安排,則雖涓吉日,旋題旋改,獨不爲未安之歸乎?臣不敢輕議,伏惟上裁。領議政鄭太和以爲,當初禮曹節目,臣旣與聞,昨日都監回啓,又陳臣意,今承下詢,更無別意,伏惟上裁。左議政許積以爲,神德王后題主節目,旣與常行之禮不同,宜致論議之不一也。先書未上之徽號,後上冊寶,果不無先後失序之未安者,玉堂儒臣之箚,誠有意見,而臣之愚意,則題主,禮之重者,纔題先改,亦甚未安,□□□□□□,則唯當酌量其未安,題主之如何而處之,曾於辛卯年,臣以贊禮,陪參仁烈王后題主之禮,則異於私家粉面之主,故不得不雜用刀砂等物而刮去磨正,其時怵惕不安之心,至今有不能忘于懷者。應爲改題之主,雖不得避其未安,而不爲之改,今爲暫時先後之序,而强排無於禮之禮,纔題旋改,則不幾於文勝質而取勝於難者乎?其爲未安,豈不反有甚於先後序之不差也?臣於此,抑有一說焉,請徽號一款,今方考諸實錄,若請於太廟而後,兼陳先書徽號之意於題主之文,則題主雖先□□□□禮節也。至於題主之□□□□本不繁多,雖竝行□□禮,節目窘急,臣於禮素昧未了,而每蒙下詢,輒陳臆說,禮無所據,言不足采,不勝惶悚,伏惟上裁。判中樞府事鄭致和以爲,今此神德王后題主一節,頃日下詢之下,臣旣以先爲題主後上冊寶,雖有乖於次序,勢不得不爾之意仰對矣。先題神德二字,旋卽改題之所,臣未知其合當,而臣素昧禮文,不敢輕議,伏惟上裁。行判中樞府事宋在外,大臣之意如此,上裁,何如?啓依議施行。
掌令李世華啓曰,庸陋如臣,百無一能,區區憂愛,不後恒人,幸蒙洪造,忝居言地,欲使君父,遵成憲而尊國體,乃其至願也。今主第營造之擧,實出於殿下友愛之至情,而祖宗金石之典,不可以一時私恩,有所撓改。前後臺臣之苦口力爭,所以盡底蘊,而殿下不賜嘉納,大興工役,臺臣之言,不能有無於其間,其可以今日擧措,爲萬分得當,而不爲之論列乎?臣竊伏惟念,臺臣之所爭者,只是間架,而間架之制時未定奪,輕先作興,基地廣闊,制度宏侈,畢竟完役,雖未知幾許,而上而國家置臺閣論事之意,大有所壞了,故臣自試所復命之後,卽將前啓,略加刪改,以依大典定奪之前亟停工役之意,添入以啓矣。伏承聖批,以予意堅定,終無允許之理爲敎,以示牢拒之意,臣伏未知殿下,以主第造作之事,謂無壞於法,有合於事,而臺臣所爭,有不足採施者乎?果或若是,則非臣之所望於聖明者,而至於奉行指揮之敎,尤非不以人廢言之道,臣竊惜之。主第五十間,愚夫愚婦之所共知,踰越定制之非,亦非微杳難知之事,而身居臺職,豈待指揮而有所論列乎?何殿下待臺官之簿而輕之至此也?此無非如臣無狀,忝叨言責,不見信於君父之致,□□自劾,而昨緣夜深,瀆撓是懼,今始來避,所失尤大,請命遞斥臣職。答曰,勿辭,退待物論。
武科二所出榜,詣闕。
大殿受灸後,藥房·政院·玉堂·二品以上·六曹問安。答曰,知道。
謝恩,副摠管李元禎。
掌令□□□啓曰,兩司之官,承牌詣闕,齊會臺廳之時,臺啓方張主第踰制,其在兩司之道,不可不引避之意,發於廳中,臣亦以其言爲是,而非但日已曛暮,以武科監試官,進赴于試所,故泯默而退,其後前執義朴增輝,以此引避,自上特遞,臣之當初所論,與朴增輝不無異同,臣何敢以不卽引避,而得免特遞,爲幸而晏然?請命遞斥臣職。答曰,勿辭,退待物論。
獻納李□□啓曰,臣於向者,同僚有故,代察城上之任,以連啓詣闕,纔到闕門,適有召牌,仍詣臺廳,傳啓纔已,兩司之官,亦承牌齊會,頗道新造主第踰制之狀。臣與聞論說,互相酬酌,而翌曉以武科二所監試官,往赴試所,厥後前執義朴增輝,大司諫李端夏,皆以此事,竝被特遞矣。以下缺決不可一刻仍冒於臺次,請命遞斥臣職。答曰,勿辭,退待物論。
全羅道進士鄭東五等上疏。大槪,請宋朝三賢及我朝兩賢,從祀文廟事。入啓。朝報
禮曹啓曰,以本曹文武科庭試吉日及放榜吉日,竝爲推擇以入事草記,傳曰,依爲之事,命下矣。庭試吉日,令日官推擇,則來十月初七日,放榜,同月十九日爲吉云,以此日知委擧行。放榜時賜花·賜酒·賜蓋等節目,元單子中改付標以入之意,敢啓。傳曰,知道。禮曹謄錄
上在昌德宮。停常參·經筵。
謝恩,護軍朴泰胄,禮曹佐郞柳尙運,扶安縣監康邃學。
答吏曹判書趙復陽疏曰,省疏具悉卿懇。卿其安心,勿辭察職。
答進士金昌善等疏曰,省疏具悉。勿事瀆擾。
傳曰,政事,明日爲之。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?今日受灸時刻,依前定以巳初,宜當。臣等區區憂慮,敢來問安。答曰,知道。
大殿受灸後,藥房·政院·玉堂·二品以上·六曹問安。答曰,知道。
玉堂箚子。大槪,請正言李端夏,掌令李世華·卞榥,獻納李休徵出仕事。答曰,依啓。朝報
將之意,亦何如?柳赫然曰,沈之溟出去時,來見臣,詳言此事□曾前,則本州城堞不精,故本府軍兵,屬於中營之說,爲此□也。但定把守交易陳所,似爲還奪生死之地,事未穩當。今□依前勿變,宜矣。上曰,今姑置之,可也。上曰,採蔘狀啓,將何以回啓耶?鄭太和曰,自其處,以死律啓聞,誅之似可,而各處人物,生計無賴,固知當死,而每每犯禁,聞其情勢,則極爲殘忍,況今番現捉之人,所採之蔘,不過數三兩云,以若干禁物殺之過重。人命誠所不忍,今姑貸之後,當依法罪之,何如?上曰,依爲之。金徽曰,本府津船,年歲旣久,已盡腐敗,所當及時修改,而本府物力,無他措備之路,若過今明年,則腐敗益甚,誠極可慮矣。上曰,本府耗米四百石給之,津船使之改備後,幾隻改備與否,啓聞,可也。閔鼎重曰,安民倉旁近之邑,陵運直納本倉,乃是事目,而民情不便云,亦有雇船直納京倉者,從願許施,何如?上曰,依爲之。閔鼎重曰,安民倉領運所營役事完後,不計朔□□遷轉事,旣有事目□,今番則新設之初,監役官等,不無其勞,而此後則似當定其朔數矣。上曰,今年則依事目遷轉,今後則兩年漕運,無事畢運後,六品遷轉事,定式,可也。朴世堅曰,故濟州牧使李溟,受任海外,仍致身死,而運喪爲難,似當趁念矣。上曰,令所經各邑,擔持軍題給護送,可也。趙復陽曰,故副提學李端相,身死之後,妻子窮貧,葬需無以營辦,殊甚矜惻矣。上曰,喪需·役軍,使之題給,可也。柳赫然曰,都監船三隻,捧其船價,補用軍中矣。其中一隻,致敗於忠淸道唐津地。曾前,則送于全羅道,改造以來矣。今若還爲下送,則路遠難便,忠淸水使處,改造上送分付,何如?上曰,依爲之。朴長遠曰,靖陵丁字閣修改後,敬陵丁字閣重建事,曾已定奪矣。今則靖陵丁字閣,旣已畢役,而節迫冬寒,勢難動役,待開春爲之,何如?上曰,依爲之。鄭太和曰,平安道試才武士,直赴殿試事,命下矣。□赴則自前例付於式年,而此則何以爲之?上曰,許赴於今庭試殿試,可也。柳赫然曰,都監軍士,則給環刀,自藍浦打造以來矣。修粧錫鐵,當入六百餘斤,而旣是市上所稀,亦難他條辦備,該曹所儲,取用何如?上曰,依爲之。李敏迪曰,湖西量田,不可已者,而伏聞今年,亦未免凶歲,或有赤地處云,恐有民怨也。上曰,被災邑,限今年不爲之意,已爲回啓矣。李敏迪曰,臣之不得入待,久矣。今日始見天顔,獲承少愈之敎,稍解憂慮之意,但閭里間未能詳知,或恐殿下,未能愼攝而然也。蓋淸心寡欲,第一工夫也,請留念焉。卞榥啓曰,具辭見上請未定奪之前,姑寢營造之役。請還收前參判李殷相·吳挺緯等査覈之命。請前判書徐必遠,削奪官爵。上曰,不允。燼餘
引見時,江華留守金徽所啓,本府別將,旣已革罷,其軍,今雖散處,以爲臨急調用之地,而不可無領率之人,新把摠,依前差出,使掌其軍,何如?上曰,依爲之。備局謄錄
引見時,工曹判書閔鼎重所啓,安民倉設立後漕運事,磨鍊,以四月三十日,爲定限。限前逢點元山差員者,直送京江,過限來泊元山者,捧留安民倉,以之替運矣。試看今夏漕轉之事,則期限,似爲急迫,差退,何如?上曰,事目中,以五月初十日改定期限,可也。宣惠廳謄錄
吏批,以鄭纘光爲孝陵參奉,任耋爲臨陂縣監,姜鎬爲原襄監司,孫愚爲幽谷察訪,朴增輝爲司諫,權大載爲大丘判官,趙宗著爲童蒙敎官,李萬枚爲慶興府使,鄭弼祥爲山陰縣監,李慶億爲司譯院提調,李克明爲假引儀,申命圭爲宗簿正,李英馧爲典籍。
上在昌德宮。停常參·經筵。
冬享大祭齋戒。
傳于鄭載嵩曰,史官一員,騎馬三匹立之。
鄭載嵩,以都摠府言啓曰,今日入直軍士,當爲中日習射,而冬享大祭齋戒相値,不得爲之之意,敢稟。傳曰,知道。
辰時,雨雹雷動,狀如小豆。巳時,雷動電光。夜自一更至二更,電光。
左議政許積箚曰,伏以臣自十數日前,痰液作患,凝滯於腰脊,流注於膊膝,牽引酸痛,殆不可堪,而適當玉候未寧,連日受灸之時,不敢以狗馬賤疾,有所煩溷於靜攝之中,一邊施鍼,一邊扶曳行公矣。及至强參大祭之後,症勢轉劇,行步之艱難,已不須言,而屈伸轉側之際,刺痛尤甚,頹臥床席,晝夜叫苦,以此病狀,斷無自力之望,今日賓廳之時,旣不得赴,前頭起居之禮,亦將闕焉。臣惶憫罔措,內局之任,先賜遞免,俾得專意調治,不勝萬幸。取進止。答曰,省箚具悉卿懇。卿其安心勿辭。燼餘
上在昌德宮。停常參·經筵。
藥房副提調姜栢年啓曰,伏本審數日來,聖候調攝,若何?湯劑連進之後,諸症頗有差減之效乎?補中益氣湯,今已畢進,依前加入,五貼劑入,而臣區區憂慮,敢來問安。答曰,知道。時無加減矣。
政院啓曰,冬月之雷,實非尋常災異之比,而近來此變,無歲無之,今者一旬之內,至於疊發,季秋之末,尙云非時,況於純坤陽剝之月,群動閉蟄之月,雷雨驟作,轟轟發聲,天之示威,一至於此,豈非變異之大者乎?其所致此之由,雖不敢知,變不虛生,必有所由,伏想聖明,寅畏對越之中,所以惕然警動于心者,必有倍於平日者矣。然念恐懼修省,固是遇災之常道,而人之一心,操捨難常,遇災之初,無不警惕,及其差久漸解之後,狃以爲安,終歸於危亂而莫之捄,可不戒哉?今臣等,所望於殿下者,持循此時之念,常如遇災之初,終始勿懈焉而已。震來而懼,反致福吉者,政在於此,伏願殿下,勿以陳言而忽之。臣等,待罪近密,不勝區區憂愛之誠,惶恐敢啓。傳曰,遇災憂皇,坐臥靡寧,今觀啓辭,誡誨切至,予心欣喜,可不留心焉。
傳于朴世堅曰,今十月初五日訓鍊都監中旬試才時,鳥銃貫三中邊三中人,左部左司後哨軍兼司僕曺順男,直赴殿試。
掌令卞榥,持平李溟翼啓曰,具辭見上請未定奪之前,姑寢營造之役。請還收前參判李殷相·吳挺緯等査覈之命。請徐必遠削奪官爵。答曰,不允。
下直,寧邊府使趙裒。
夜五更,火星入太薇垣端門內。燼餘
上在昌德宮。停常參·經筵。
鄭載嵩啓曰,明日慕華館武科庭試·別試殿試時,兩日進參事,城上所牌招言送之意,敢啓。傳曰,知道。
又以備邊司郞廳,以領議政意啓曰,今日本司開坐時,堂上進參者二員,稱病不來者六員,此曾所未有之事也。事體所關,不可無警策之擧,不進堂上,竝推考,何如?傳曰,允。
洪萬容,以禮曹言啓曰,神德王后祔廟之禮,旣已告完。王后父母追封之典,姓鄕陞號等事,令該曹稟旨擧行,何如?傳曰,允。
又以禮曹言啓曰,今此神德王后祔廟之禮,乃行於累百年欠曠之餘,旣已陳賀頒赦,當爲設科取士,以示八方同慶之意,而取考前例,則或有合他慶設別試增廣之事。單擧前例,則乙亥以後文書,散失無可考據,今則何以爲之?敢稟。傳曰,合慶爲之。
鄭載嵩啓曰,明日慕華館武科庭試·別試·殿試時,命官,何大臣進去乎?敢稟。傳曰,領相進去。
左議政許積箚曰,伏以臣之奔走內局,已十朔矣。其間豈無身上之疾恙,而未嘗一日或後於問安之列,誠以職忝保護,不敢私便身圖也。聖明,亦必有以俯察臣之微悃矣。玆者猥上乞免之章於嘗藥之日者,實出於萬不獲已也。悚慄之中,亦切恩遞之望,及承聖批,未蒙允許,反下安心調理之命,臣惶感之極,狼狽轉甚。臣之所患,苟有一分自力之勢,則當此冬雷示警上下憂皇之時,何敢一向退伏,强聒不已乎?腰脚之痛,日益添劇,且鍼且灸,旣無寸效,又自昨日,兼患感冒,種種症情,雖不敢縷陳,貼身床席,晝夜呼苦,旬月之內,差復難期,虛帶職名,久曠起居之禮,揆以分義,豈容自安?玆冒萬死更瀆宸嚴,伏乞聖慈,曲垂憐察,先將臣內局都提調之任,亟賜遞免,以便公私,不勝萬幸。取進止。答曰,省箚具悉卿懇。災異至此,卿尤不可引病,安心勿辭焉。
持平李溟翼啓曰,連啓措語,雖無所改,逐日簡問,自是前例,而昨日傳啓後,姑傳簡通,大違臺體,無非臣不能有無之致,臣何敢晏然仍冒?請命遞斥臣職。答曰,勿辭。
鄭載嵩啓曰,持平李溟翼,再啓煩瀆,退待物論矣。傳曰,知道。
獻納李休徵啓曰,臣本病殘愚暗,全不識臺體,前者徐必遠啓辭連啓之日,適値同僚呈告,略加刪改,物議,大以爲非,而臣於祔廟陪祭之日,重得傷寒,咽喉閉塞,症勢危篤,今姑堇堇扶曳來避,所失尤大,請命遞斥臣職。答曰,勿辭。
成後卨啓曰,獻納李休徵,再啓煩瀆,退待物論矣。傳曰,知道。
掌令李世華啓曰,具辭見上請未定奪之前,姑停營造之役。請還收前參判李殷相·吳挺緯等査覈之命。請徐必遠削奪官爵。持平李溟翼,引嫌而退,簡通稽傳,罪在下吏,不能有無,誠是意外,別無可避之嫌,請出仕。答曰,不允。出仕事,依啓。
洪萬容啓曰,明日乃庭試也,香室,移接於尙瑞院,春秋館,則減省記之意,敢啓。傳曰,知道。
李程啓曰,卽見全羅監司全州回龍坪民田査覈啓本,則淸原尉韓景祿之祿字,以緣字誤書,殊無致察之意,全羅監司金澄,請推考。傳曰,允。
夜二更,流星出危星上,入河鼓星下,狀如鉢,尾長三四尺許,色白,光照地。燼餘
上在昌德宮。停常參·經筵。
藥房提調洪重普,副提調姜栢年啓曰,伏未審數日來,聖候調攝,何如?諸症,顯有差歇之效乎?臣等,區區憂慮,敢來問安。答曰,知道。症候,已言于醫官矣。
成後卨,以都摠府言啓曰,今日入直軍士,當爲中日習射,而庭試相値,不得爲之之意,敢啓。傳曰,知道。
姜栢年啓曰,同副〈承旨〉朴世堅,今日病不仕進,右副承旨洪萬容,今日儒生庭試進去,右副承旨鄭載嵩,武科試所進去,左副承旨成後卨,式暇,臣栢年,藥房問安進去,廳中,只有左承旨李程。出納之際,事多苟簡,而聞同副承旨朴世堅,所患不至大段云,卽爲牌招察任,何如?傳曰,允。
朴世堅,以庭試武科殿試差備官,以命官意啓曰,擧子鄭擎漢,騎蒭一中之後,馳遇五蒭之外,而都廳差備官,誤以馬不齊,打錚,此是堂上諸臣所目覩之事,少無可疑之端,仍令回馬用其矢數,而差備官不察之失,在所難免。且擧子方得立,初蒭得中,木也破缺,而差備官,不卽伏地,以致都廳,徑先打錚,矢數則亦許載錄,而當該差備官,難免其失,竝卽推考,何如?傳曰,允。
鄭載嵩啓曰,副司果金纘鳴·安厚吉,兼司僕方得星,副司猛池成龍等四人,皆騎蒭三中,以何技比較乎?傳曰,更以騎蒭比較。
持平李溟翼啓曰,具辭見上請未定奪之前,姑停營造之役。請還收前參判李殷相·吳挺緯等査覈之命。請徐必遠削奪官爵。答曰,不允。
鄭載嵩啓曰,小臣,武科殿試進去下直。傳曰,知道。
姜栢年啓曰,來十一日專經文臣殿講,取稟。
鄭載嵩啓曰,騎蒭比較事,命下矣。此後,若或有等分,則以騎蒭比較之意,敢啓。傳曰,知道。
夜二更,流星出畢星下,入室星上,狀如鉢,尾長四五尺許,色赤。燼餘
上在昌德宮。停常參·經筵。
下直,龍安縣監金翼亮,咸悅縣監李惟謙。
朴世堅,以司僕寺官員,以提調意啓曰,濟州山馬監牧官金嗣宗,封進馬二匹,來到本寺,故移送內寺。木毛色,別單書入之意,敢啓。傳曰,知道。
掌令李世華啓曰,臣於病伏呈告之中,再昨以武科殿試進參事,政院啓稟,牌招城上所,而同僚,一則遭服制,一則引避退待,皆未得承召,臣獨當之。臣意則以爲,莫重國試,只膈一宵,其在分義,不可以病勢情勢之難便,有所逡巡,不得已扶病詣闕,仍傳前啓,則持平李溟翼處置之擧,亦不可已,而臣詳知其曲折,掌令卞榥,於其日傳啓之前,依例發簡于同僚。先自臣家,仍傳溟翼之際,下吏,中路稽滯,以致入啓之後,始爲傳示,而觀其避辭,有若初不發簡,入啓後始聞者然,至有不能有無之說。卞榥之不待回答,徑先入啓,非無率爾之失,而當初實狀,大不如是,故臣以簡問稽傳,罪在下吏等語,論釋請出矣。今聞物議,以掌令卞榥,旣違臺體,而歸罪於下吏,又疑臣亦必干豫於其間,而不卽自列,晏然處置,爲非云。臺閣上體例,臣雖不能熟諳,以事體言之,臣以在外之人,傳啓之前,旣知簡問之來,則別無與溟翼同避之事,發簡與傳啓,亦非自己所爲,而呈告退伏之故,簡通之來,不能拆見,啓辭中無聯書臣名之事,則尤無與卞榥同避之事,其時處置,豈不在於臣身乎?噫,如臣庸陋,病蟄窮巷,旣無交遊論問之事,又無卞別是非之明。自信臆料,壞了事體,厚招物議,一至於此,其何敢一刻仍冒,處置同僚乎?請命遞斥臣職。答曰,勿辭。
鄭載嵩啓曰,掌令李世華,再啓煩瀆,退待物論矣。傳曰,知道。
持平李溟翼啓曰,掌令卞榥,以頃日簡問稽傳事,引嫌,而援引一邊發簡,一邊傳啓之規例,反以臣爲起閙,規例有無,臣所未諳,而今當處置之際,臣何敢晏然可否乎?請命遞斥臣職。答曰,勿辭。鄭載嵩啓曰,持平李溟翼,再啓煩瀆,退待物論矣。傳曰,知道。
掌令卞榥啓曰,頃日茶時後,以前啓連啓之意,平明發簡,仍爲詣臺,待其回報之際,巳漏已下,臣之妄料,以爲臺啓措語,若無改搆之事,則一邊發簡,一邊傳啓,非但曾有規例,同僚回簡雖來,不過謹悉二字,而日又向晩,故依例傳啓,晩聞下吏之不卽傳簡,卽令囚禁其吏,而通示曲折于同僚矣。同僚,竟以大違臺體,不能有無等語,引避,緣臣昏謬,致此起閙,臣所當自劾之不暇,而適遭同氣之喪,未卽引咎,今始來避,所失尤大。請命遞斥臣職。答曰,勿辭。李程啓曰,掌令卞榥,再啓煩瀆,退待物論矣。傳曰,知道。
朴世堅啓曰,吏曹郞廳來言,新恩政事,何以爲之?取稟。傳曰,明日爲之。
傳于朴世堅曰,專經文臣殿講,停。
大司憲兪㯙疏曰,伏以臣衰朽癃病,不堪供職之狀,業已同朝之所共知,聖明之所洞燭,而今此新除之命,遽出夢寐之外,臣驚惑惶悶,罔知攸措。臣之所患,非一時偶發之症,宿疴纏身,積有年所,暫有失攝,輒至危劇。頃於初秋,感傷甚重,專廢食飮,委頓幾殊,昏昏不省,未分人鬼關者,數十餘日。伊時得遞秋曹,將息醫治,縷命之得延今日者,莫非聖明生成之德也。卽今病根尙痼,眞元消脫,藥餌爲命,貼身床褥,暫欲起動,呼吸迫促,戶外只尺之地,不得任意出入,使臣如有一分自力之勢,則當此聖候違豫,連日受灸之時,何敢托疾偃臥,一未進參於起居之班乎?以此病勢,決無祗肅之路,瞻望宸極,惟有涕淚。到此地頭,職責之難堪,臣不暇煩陳,而閑漫之職,猶不可虛帶而養病,況此憲長之重任乎?顧念附廟大禮,只隔數日,而賤疾彌留,如上所陳,駿奔之列,末由趨參,心甚未安,又添一疾,撫躬自憐,癏曠是懼,不得不仰籲於天地父母之前,伏乞聖明,察臣危迫之情,亟遞臣職,俾延殘喘,不勝幸甚。臣無任祈懇之至,謹昧死以聞。燼餘
上在昌德宮。停常參·經筵。
藥房都提調許積,提調洪重普,右承旨洪萬容啓曰,伏未審數日來,聖體調攝若何?前後劑入補中益氣湯十貼,當盡於今日,諸症加減,亦復,何如?臣等,與諸御醫入診,詳察症候,或連進前藥,或更議他藥,宜當,臣〈?〉憂慮敢來問安,竝此仰稟。答曰,知道。
藥房再啓曰,臣等入診後,退與諸御醫商議,則昨日以爲補中益氣湯,雖是補元之劑,而至於兼治濕痰,莫如六君子湯之尤捷,依本方,麥門冬·山梔竝汁炒各一錢,吉更·只角各七分,白豆寇□分,連進十餘貼,宜當云。此藥五貼,爲先劑入之意,敢啓。傳曰,知道。
鄭載嵩啓曰,大司憲兪㯙未肅拜,執義尹抃,持平宋基厚在外,掌令卞榥,持平李溟翼,掌令李世華避嫌退待,今日監察茶時之意,敢啓。傳曰,知道。
假注書出仕,代安烒。
朴世堅啓曰,事變假注書權愈,素有疝氣上升之症,近因觸寒添劇,不得察任,以至累日,改差,他假注書差出,何如?傳曰,允。
假注書安後泰。
李程啓曰,今日爲政事,命下矣。都承旨姜栢年,左副承旨成後卨,皆病未仕進,右副承旨鄭載嵩,以該房當進兵批,臣程及右承旨洪萬容,吏批俱有相避,吏批政廳,何承旨進去乎?敢稟。傳曰,吏·兵批兼進。
鄭載嵩啓曰,今日政,祿都目兼行之意,敢啓。傳曰,知道。
吏批,判書趙復陽,參判李時術病,參議金萬基進,右副承旨鄭載嵩進。
兵批,兼判書洪重普進,參判南龍翼呈辭,參議金宇享病,參知吳始壽呈辭,右副承旨鄭載嵩進。
吏〈批〉,以南宮楀爲工曹正郞,金義燁爲禁府都事,李爲司䆃直長,崔商翼爲直講,金學培爲承文博士,李瑞爲承文正字,宋以潁爲軍資主簿,井邑縣監李重藎,爲通政,大儻捕捉事,鄭重徽爲弼善,梁重瀰爲假引儀,鄭惟悌爲兼養賢主簿,呂壽徵爲兼養賢奉事,奉常主簿奉綸,典籍許藁相換,柳尙運爲兵曹佐郞,徐漢柱爲司評,李泰夏爲典設別撿,韓泰東爲典籍,文壯元,安後吉爲活人別提,武壯元。
兵〈批〉,以尹時達淸州營將,洪柱文爲翊贊,韓侃爲訓鍊副正。
傳于鄭載嵩曰,正言金德遠,本職遞差。
政院啓曰,臣等,卽伏見備忘記,特下正言金德遠本職遞差之命。臣等,竊不勝愕然之至。□之待臺諫也,言可用,則施之,言不可用,則置之,以示寬假者,乃所以恢言路也。頃者德遠乞遞之疏,仍陳所懷,而終無一字之批,只令特遞其職,其在聖上優容臺諫之道,豈不有害乎?伏願還收正言金德遠特遞之命。臣等,待罪近密,區區所懷,惶恐敢啓。傳曰,此乃置之之意也,勿煩。
以去丁未年夏等中旬試才單子,傳于鄭載嵩曰,柳葉箭,貫一中邊四中人,後哨軍金二男,直赴殿試。
朴世堅,以兵曹言啓曰,淸州營將,操鍊前急速下送之意,本道監司啓請矣。新除授營將尹是達,以內禁衛將,受由往在忠淸道。若上來辭朝後下去,則勢未及於本道軍兵操鍊之時,淸州營將尹時達,使之除朝辭赴任,何如?傳曰,允。
又以兵曹言啓曰,今月初一日,賓廳武臣武經七書講書日次,而中日相値,不得爲之之意,敢啓。傳曰,知道。
又以兵曹言啓曰,今十月初十日,禁軍習陣日次,故當爲設行於慕華館。入直禁軍,依例除標信出用後,還入直之意,敢啓。傳曰,知道。
大司諫李翊啓曰,臣曾忝本職,蔑效絲毫,碌碌隨行,未免尸素,心常愧懼,若無所容。不料旬月之間,纔遞旋授,謬恩荐被,召旨遠降,臣誠感激惶隕,不知置身之所。第臣頃於下鄕之日,軍職在身,而宿患猝劇,急於歸浴,忙速就道,未暇請由,且於經浴之後,將理失宜,重感風寒,委頓中路,待得少差,今始赴命。臣旣有冒法之罪,又有稽謝之失,以此以彼,俱難仍冒,請命遞斥臣職。答曰,勿辭。
朴世堅啓曰,大司諫李翊,再啓煩瀆,退待物論矣。傳曰,知道。
領議政鄭太和箚曰,伏以臣,復叨相職,實荷誤恩,尸素如前,筋力漸盡,而一向貪戀,朝夕將仆,自顧平生,無恥甚矣。仰惟殿下,非不知臣老益無用,而仍授百揆之任,至於此久者,抑何也。終使國事日非,以致數字缺災異疊見,究厥所由,專在臣身,宜卽罷退,以謝物情,而頃忝都監,大禮未完,扶病奔走,不遑他事,引咎陳章,亦未趁時,尤極惶愧,無所措躬。伏乞聖明,念古昔策免之義,察微臣癃疾之狀,亟命鐫臣職,改卜賢德,公私幸甚,取進止。答曰,省箚具悉卿懇。災異之作,式月斯生,方切憂懼之懷,卿辭如此,予深愧赧。咎實在予,卿何辭爲?卿其安心勿辭,從速行公,扶濟國事。
朴世堅啓曰,吏曹郞廳來言,臺諫有闕,政事何以爲之?取稟。
自昧爽至辰時,有霧氣。夜一更二更,月暈。
答判中樞府事宋時烈疏曰,省疏具悉卿懇。卿之疾病如此,予深慮念。噫,卿之去國,于今幾箇月矣。深切思想之懷,因念以卿之德量,退處田野,大失國人之望,使國事莫之恤耶?予切恨歎,卿其須體至意,安心勿辭,從速幡然,以副寡昧之望。仍傳曰,遣史官傳諭。原疏未下。
答左參贊宋浚吉疏曰,省疏具悉卿懇。卿之戒誨之言,殊甚切實,予甚感歎,可不存心而省察焉?祔謁之禮,已依疏辭施行,予之疾病方甚,祔廟之禮,不能親行,心切未安之懷,卿其須體予意,從速幡然,以副至望。仍傳曰,遣史官傳諭。原疏未下。
巳時,上御養心閤,藥房入診。
入侍,都提調許積,提調洪重普,右承旨洪萬容,記事官姜碩昌·趙師錫·申翼相,醫官鄭後啓·李東馨·尹後益·金有炫·權愉·黃益俊·權憕·金重白。許積啓曰,頃有身病,久不入侍,未得瞻望,上候,何如?上曰,姑無顯效矣。許積曰,補中益氣湯,已進十貼,未見顯效,而亦無煩熱之候耶?上曰,別無他症矣。許積曰,水刺厭進之症,何如?上曰,少飮冷水,則頗似痞滿不安矣。許積曰,行步,何如?上曰,別無可言之效矣。許積曰,平地,何如?上曰,平地,則別無須杖而行矣。許積曰,核候,似爲消減矣。上曰,漸爲垂下矣。許積曰,旣已啓達,而必須詳知症候,可以議藥,使諸醫診察,何如?上命診脈。金重白曰,脈候闊大,比前診按,別無頓減之效,而諸脈,則調和矣。權愉曰,脈候,右邊似爲不足矣。上命諸醫,皆爲診察。鄭後啓曰,左寸脈,似有熱氣,而胃脈不和。諸醫,未知前日之洪數,故如是仰達矣。許積曰,諸醫皆集,當出而議藥,補中益氣湯,必須多進,而黃益俊以爲,不及於六君子湯,或於前藥加減,或六君子湯加入以進。六君子湯,黃連苦口難進,欲用山梔矣。上曰,何以謂胸痞症耶?東馨曰,胸膈有些滯氣,謂之胸痞症矣。上曰,補中益氣湯,加減如何?益俊曰,六君子湯,似當進御。若一依前藥進御,則恐有煩熱之候矣。重白曰,臣意,則須用補虛治痰之劑,六君子湯,似當進御矣。權愉曰,六君子湯當進之說,皆屋下私談,而初頭性燥,恐有煩熱之候。今則六脈已和,六君子湯進御,似無不可矣。許積曰,然則定用六君子湯,退而啓辭,仰達矣。核候今已向差,而猶未詳症情。諸醫皆以此肘尖受灸,宜當云,未知何如?上曰,予意亦欲試灸矣。許積曰,灸藥,當竝行乎?試問諸醫,皆曰竝行,無傷矣。許積曰,臣以腰痛施灸,食飮頗似厭苦矣。上曰,別不知如是矣。許積曰,明日爲吉云,明日爲始,受灸,何如?尹後益,以爲畢灸百壯,三日內當畢矣。上曰,日灸二十五壯,則四日當畢矣。諸醫退出。許積曰,入秋以來,日氣不佳,十月雷聲,非常,兼有雨雹,極爲驚心,雖似俗談,恐懼修省之外,無他所達。又不知某事爲召災之致,臣本不合此任,不但臣之所知,聖明亦必洞燭矣。以故事言之,如此之時,必責免三公,臣之本職,卽爲遞改宜矣。上曰,皆由予之不德也。卿等辭免,每引故事,災異之由,豈在卿等乎?許積曰,冬雷非止一再,臣意則以爲,自上乾斷不足。古人,指陳某事爲戒,而臣則不及古人,何所陳白?自上引咎自責,實數字缺臣之兼帶訓鍊都監·司僕寺,皆非閑局,酬應甚煩。至如司譯院,不但常時牒訴之紛紜。如取才及季朔考講,俱不可廢,而緣臣逐日仕進於內局譯院,凡事曠廢已久,當蒙恩遞,則公私多便矣,惶恐敢啓。上曰,司譯院都提調,勉副卿意。許積曰,訓局新軍,旣多赴募,似可成樣,而今有冒赴戶籍者,此類皆補新軍,何如?上曰,欲爲京軍耶?許積曰,冒赴他役者,皆定新軍可矣。上曰,依爲之。洪重普曰,別破陳中,有閑遊者,皆令收布,補用於禁軍馬草價,旣已成案,當爲啓下矣。又曰,近來外方,以閑丁搜得之事,頗爲騷擾,而江都及廣州移屬水軍代,將至四百餘名,若使畿內若干邑,一時充定,其勢亦難,合有變通之事矣。上曰,限三年充定,可也。許積曰,此係恩命,中旬六發六中者,賜直赴,而軍士一人,柳葉箭五中,且兼貫中,此則恩賞無前例矣。洪重普曰,禁軍則片箭三中,賜直赴,柳葉箭五中,除拜邊將矣。上曰,此則朔試射也,其單子覓入。洪重普曰,中旬,例年則以所給不足,越等而行,訓局,因李浣有故,多有不得行者。柳赫然旣不傳掌。故不能知之矣。許積曰,中旬,物力虛耗無數,而習放與習陳,差勝矣,四等中二等,仍爲減除,何如?上曰,依爲之。上問洪重普曰,禁軍都試,何不爲之耶?洪重普曰,每致別將有故,不得爲之矣。許積曰,訓局中旬,頗多於此,而亦不爲之,數三日開坐,則可異矣。柳赫然以爲,一年不必盡行,技藝雖精,而戶曹不能支當云矣。洪重普曰,鳥銃一月之內,放六十柄,故以致火門漸闊,方爲改造矣,洪萬容曰,卽者正言金德遠上疏,特命遞差。渠之上疏,雖似妄率,與庶官有異,不爲發落,遽爾遞差,自本院將爲覈逆,而恐有妨於言者,故敢此仰達矣。遂罷出。燼餘
上在昌德宮。停常參·經筵。
下直,通川郡守趙億。
辰時,日暈兩珥。巳時,日暈。夜四更,流星出天苑星下,入南方天際,狀如鉢,尾長五六尺許,色赤,光照地。
藥房都提調許積,提調洪重普,右承旨萬容啓曰,伏未審夜來,聖體調攝,若何?今日肘尖受灸事,昨已定奪矣,時刻,定以巳正,宜當。臣等,區區憂慮,敢來問安,竝此仰稟。答曰,知道。與昨無異,受灸,姑進湯藥,觀勢數日症候,更爲詳定,可也。
鄭載嵩啓曰,大司憲兪㯙未肅拜,執義尹抃,持平宋基厚在外,掌令李世華,持平李溟翼避嫌,今日以監察茶時之意,取啓。傳曰,知道。
洪萬容啓曰,小臣,漢原府院君延諡宴外,宣醞事進去,下直。傳曰,知道。
鄭載嵩,以都摠府言啓曰,今日入直軍士,中日習射,請出標信。傳曰,知道。
又以都摠府言曰,副摠管具文治,以禁軍例次習陣事,慕華館進去晝仕,請出標信。傳曰,知道。
李程啓曰,近日廳中位甚不齊,而左副承旨成後卨,病未仕進,今已三日。出納之際,事多苟簡,卽爲牌招察任,何如?傳曰,允。
傳于朴世堅曰,渰死人等,令本道恤典擧行。
朴世堅,以禮曹言啓曰,每月朔望宗廟展謁稟旨擧行事,已爲定奪,而自上方在調攝之中,今月十五日字廟展謁,不得循例取稟之意,敢啓。傳曰,知道。燼餘
上在昌德宮。停常參·經筵。
下直,槐山郡守金垓。
夜二更,月暈,白雲〈?〉如氣,出自月傍,逶迤指東,長十餘丈,廣尺許,良久乃滅,蒼白雲一道如氣,起自艮方,直指西方,長竟天,廣尺許,良久乃滅。
朴世堅啓曰,來十五日,儒生殿講日次,取稟。
吏曹啓曰,禮曹啓曰,神德王后祔廟之禮,旣已告完。王后父母追封之典,姓鄕陞號等事,令該曹稟旨擧行,何如?傳曰,允事,命下矣。取考東文選,則神德王后父判三司事康允成,在於定陵碑文中,而母姓氏,無現出可考之處。姓鄕,則輿地勝覽,載谷山郡。太祖二年,以顯妃康氏鄕,陞爲府,後改爲郡云。康允成,追贈及谷山郡陞府事,則爲先依例擧行。神德王后母封贈,則考諸實錄,似可得其姓氏,實錄考出後,擧行,何如?傳曰,允。
又以弘文館言啓曰,本館上番應敎南二星,以議諡會同事,奉掌寺進去晝仕之意,敢啓。傳曰,知道。
傳于朴世堅曰,領議政鄭太和初度呈辭,不允批答。
鄭載嵩,以訓鍊都監郞廳,以都提調意啓曰,全羅道砲保價布,領納差使員,兼領新充定束伍砲手而上來。砲手,則已爲現點,而仍留京中,催促價布矣。頃者全羅監司報狀中,詳陳木花大無,價布難辦之狀,仍請退限上納。今年事勢,果如所報,故許令差退一月。旣已退限,則差使員之留待,不但無益。且當秋務方急之日,曠官之弊,亦不可不慮,使之姑爲下去,以爲自本道,臨時更定差員,領納之地,何如?傳曰,允。
司諫朴增輝疏曰,伏以臣曾忝憲職,論事失實,玉堂處置,規外請出,聖度包容,只許遞免,臣誠惶隕,不知所容。夫主第間架造作之數,初非暗昧難知之事,而只以泛然,傳聞,誤認爲踰制,非但費辭引避,至於以此論啓,則臣之不能詳審,論事做錯之失,反有甚於同事之臺僚,而曾未幾何,召命又及,冒呈辭單,一味恧慼而已。日者,以試所進參事,政院啓稟,召牌遽降,分義至嚴,科場事重,不得不黽勉趨詣,恭受傳敎,而退數字缺臣旣有勢之難冒,又聞物議之非斥,臣之自劾,在所不已,故昨者以此引避,則政院以爲日暮姑停,自有前例,不必爲嫌云。捧入良久,還爲退却,再三往復,終始不捧,詣臺闕啓,尙云未妥,況於處置,則有異於是,雖値公私有故之時,亦不得淹滯。所謂經宿無妨者,指臺官在外未入來而言也。今臣承牌詣闕,只思事勢之忙迫,不念臺體之,如何,物議之來,勢所固然,引避之擧,烏可已乎?臣雖庸陋不似,職是臺官,臺官自處,與庶僚有別,旣聞物議,則不可不避,旣已引避,則其在政院之道,亦不可不捧,而偏執謬例,如是退却,吁亦異矣。政院雖極尊貴,該司可否,猶可隨意爲之,臺官進退,其可任自指揮乎?今若以政院之言,不有物議,晏然出仕,則臣之廉隅,固不足言,其於墜落臺體,何哉?況臺官,以物議引避者,前後何限,而至於臣身,遭此阻搪,政院之待臺官,有所取舍,抑未知何故耶?臣寧爲見非於政院,決不可靦然行公,故復尋辭單,狼狽出來,臣之進退,不其維谷之甚乎?卽今兩司之官,引避已多日矣,而緣臣縮伏,尙未處置,臣之罪戾,至此尤大,伏乞聖慈,諒臣情勢之難冒,治臣前後之負犯,亟賜遞改,不勝幸甚。仍竊伏念臣,旣官以諫爲名,則所當殫所知,竭所見,以爲獻替之資,而卽今臣之所遭,實是無前之逆境,縱不得立殿陛,事是非,旣有區區所懷,則安敢陳於慈覆之下乎?昨者伏見備忘記,有正言金德遠遞職之命。臣看來伏不勝慨然之至。德遠,言雖不中,職是言官,則在聖上優容採納之道,特賜寬假,以示言路之廣,可也,而疏入閱月,終不賜批,遠近驚惑,固已甚矣。及至今日,反下此敎,此豈群下,所望於聖明者哉?喉舌覆逆數字缺臺若盡空,不得論執,貽累聖德,有駭聽聞,此無非如臣無狀,從事緘默,不能擧職之致。臣罪至此,實無所逃,倘殿下,平心恕察,亟收特遞之命,則豈獨爲愚臣之幸而已哉?臣無任激切屛營之至,謹昧死以聞。答曰,省疏具悉。爾其勿辭察職。
左承旨李程,左副承旨鄭載嵩,同副承旨朴世堅等疏曰,伏以昨日司諫朴增輝,來傳避嫌,而見其辭意,則以其初六日牌招肅拜時,因日暮不爲陳啓處置,致有物議,爲言。臣等,以其日增輝,承牌詣闕之時,闕門將閉,僅得肅謝而出,日暮姑停,處置經宿,俱是近例,而未及傳啓,出於其勢之使然,則闕啓勿避,明有受敎。處置經宿,亦與闕啓無異,增輝,姑無可避之嫌,故相議往復,援例出給矣。卽者伏見其疏,辭意深峻,至以偏執謬例,阻搪取舍等語,盛詆本院,不有餘力,臣等,不勝悚然之至。臣等之出給避辭,只爲援例,非有取舍於其間,而旣被情外之指斥,何敢晏然於出納之地乎?伏願聖明,亟遞臣等之職,以謝人言,不勝幸甚。無任惶悚屛營之至,謹昧死以聞。答曰,省疏具悉。爾等勿辭,從速察職。
右承旨洪萬容疏曰,伏以臣於再昨,在直廬時,司諫朴增輝,以前啓闕啓,來避,而觀其避辭,固無可避之嫌,故臣與廳中諸僚,相議不爲捧入矣。昨聞增輝疏中,攻斥臣等,臣不勝瞿然之至。臣於昨日,承命往漢原府院君趙昌遠家,賜諡宴宣醞時,未及與同僚自列,今始冒死仰籲,尤不勝悚然,伏乞聖慈,亟遞臣職,以謝人言,千萬幸甚。臣無任戰灼祈懇之至,謹昧死以聞。答曰,省疏具悉。爾其勿辭,從速察職。燼餘
上在昌德宮。停常參·經筵。
夜一更二更,月暈。三更,白氣一道,起自坤方,直上月南邊,直指東方,長十餘丈,廣尺許,移時乃滅。五更,流星出郞位星下,入大角星,狀如拳,尾長三四尺許,色赤,光照地。
鄭載嵩啓曰,大司憲兪㯙未肅外,執義尹抃在外,掌令卞榥·李世華,持平李溟翼避嫌退待,持平一員未差,今日以監察茶時之意,敢啓。傳曰,知道。
傳于朴世堅曰,政事,明日爲之。
藥房都提調許積,提調洪重普,左承旨李程啓曰,冬令初行,天氣頗寒,伏未審數日來,聖候調攝,若何?加減六君子湯進御之後,諸症,似有得減之效乎?臣等,區區憂慮,敢來問安。答曰,知道。症候,當言于醫官矣。
朴世堅,以兵曹言啓曰,禁軍都試,明日當爲設行,而內襟衛將尹時達,頃日政,移拜淸州營將,其代,今日內口傳差出,使之進參,何如?傳曰,允。
兵批,以崔鳴後爲內禁衛將。
朴世堅,以兵曹言啓曰,外方守令,惟以要譽民間爲務,年例應納之物,專不徵捧,實爲近來痼弊。步兵價布,則必於當番內上送,各司料布及多少經費,方可繼用。自上年以後,各邑未收之數,至於一百五十餘同之多,未收之邑,雖不可盡爲施罰,其中最多者,洪陽未收,則十六同零,尙州未收,則八十七同零,兩邑當該守令,姑先從重推考,何如?傳曰,允。
朴世堅,以承文院官員,以都提調意啓曰,大司成南九萬,本院副提調差下,使之察任,何如?傳曰,允。
朴世堅,以司饔院官員,以監膳提調意啓曰,咸鏡道十月朔進上物種中,各殿所封生文魚·生鰱魚·生大口魚,盡數色惡,至有腐臭,所見極爲驚駭,雖是陪持人,不謹看護之致,莫重御供,如是餒敗,封進官吏,難免其責,請從重推考。陪持人,亦令攸司依律科罪,何如?傳曰,允。
司諫朴增輝啓曰,具辭見上請留睿念,諸公主第宅間架,一遵定制,未定奪之前,姑停營搆之役,以擅打衛卒之內官,拿問定罪事,論列已久,而兪音尙悶,臣竊未曉聖意之所在也。闕門守衛,禁斷雜人,不許闌入,乃其職責。設令當入之人,混被遮攔,所當稟告兵曹,以待許入,何敢乘怒蔑法,擅施棍罰,無所顧忌乎?如此之習,若不隨現重治,日後之慮,有難勝言,決不可罷推而止,請當該內官,拿問定罪。請前判書徐必遠,削奪官爵。竝引嫌而退。不待僚言,任自刪改,見非公議,勢難在職,簡問稽傳,罪雖在吏,徑先傳啓,難免率爾,旣違臺體,責有所歸,諉罪下吏,事涉苟簡,不爲呈由,帶職下鄕,揆以法例,不可仍在。同僚引避,旣因先避嫌,不可不己,其勢固然,請獻納李休徵,掌令卞榥·李世華,大司諫李翊遞差,持平李溟翼出仕。前正言金德遠,旣在言地,則有懷必達,乃其職耳。其言雖或過中,在聖上待言者之道,固當優容寬假,以廣言路,可也,而不惟終不賜批,至下特遞之敎,遠近聽聞,莫不驚惑,其有損於聖德,爲如何哉?請加三思,還收前正言金德遠特遞之命。答曰,不允。處置事,依啓。
李程啓曰,臺諫出仕事,命下矣。今已夜深,明日待開門牌招之意,敢啓。傳曰,知道。燼餘
兵曹啓曰,傳旨,日寒如此薄衣軍士,令該曹襦衣題給事,命下矣。闕內各處,則分遣本曹及摠府入直郞廳,摘奸。外各司,則分遣本曹郞廳兩員,摘奸,則以尤甚衣薄抄告者,一百六十五名矣,竝別單書入,令該曹照數題給襦衣,何如?傳曰,允。兵曹謄錄
領議政鄭太和初度呈辭,不允批答。王若曰,休戚是同,有難以疾病而請急。倚毗之重,不暇以强迫爲未安。參以公私,宜有先後,顧予寡昧,遭此屯艱。旱澇連年,邦本將蹶。災異式月,天意難諶。雖有愛民之心,尙慮惠澤未究,亦欲應天以實,反昧修省之要。所恃輔弼之臣,尙賴匡捄之力。惟卿,四代相業,三朝老成,灼然龜筮之決疑,事至而不惑。凝然山岳之鎭物,國恃而爲安。當危急存亡之秋,擧國而聽,不意仰成之辰,遽有引疾之請。祔廟監董之役,不瑕榮衛之致愆,逐日起居之班,抑恐調攝之失節,偶然霜露之恙,豈無神明之扶,數行缺深惟股肱之義,宜竭盡瘁之誠,豈待多誥?臨淵履薄,寧莫恤乎予躬。釋負就閑,亦豈安於卿意?於戱,君臣一體,固宜協心而圖治,詎容奉身而求退?勉副至望,亟斷來章,所辭宜不允。故玆敎示,想宜知悉。知製敎金萬重製進燼餘
上在昌德宮。停常參·經筵。
鄭載嵩,以都摠府言啓曰,今日入直軍士,中日習射,請出標信。傳曰,知道。
洪萬容啓曰,今日爲政事,命下矣。都承旨姜栢年,疏批未下,左副承旨成後卨,身病苦重,不得仕進,今已七日。臣萬容,左承旨李程,吏批俱有相避,右副承旨鄭載嵩,當進兵批,廳中只有同副承旨朴世堅,吏批政廳,何承旨進去乎?傳曰,吏·兵批兼進。
吏批啓曰,谷山郡,以神德王后姓鄕,陞號爲府事,啓下矣。時任郡守羅八紀,曾經四品已久。在前鳳山·載寧等郡,降縣還陞時,縣監李文柱·黃道享等,皆已曾經五品,乃爲陞授。此外如此者,亦多,谷山郡守羅八紀,陞授府使,何如?傳曰,允。
又啓曰,冬至使書狀官愼景尹,前任庇仁縣監時,解由,計其在官月日,未過十二朔,文書之間,似無拘礙之事,而由狀尙未上來,以此兼臺,不得下批矣。今則方物封表,只隔一日,書狀官,旣不可臨時遞易,而解由未出之前,兼臺亦難下批,事勢急迫,合有變通之道,而本曹無可據前例,何以爲之?敢稟。傳曰,然則下批,可也。
有政,吏曹判書趙復陽進,參判李時術病,參議金萬基都試進,右副承旨鄭載嵩進。
兼兵曹判書洪重普都試進,參判南龍翼進,參議金宇享都試進,參知未差,右副承旨鄭載嵩進。
吏批,以李厚徵爲持平,以洪億爲兵曹正郞,以鄭樍爲禮曹佐郞,以閔點爲兵曹參議,以成雲翰爲安峽縣監,李益華·李泰祺爲校書正字,以鄭得驥爲海美縣監,以鄭致和爲司譯院提調,李循先爲北靑判官,張善瀓爲大司諫,李夏爲掌令,朴世堂爲獻納,尹慱爲廣興主簿,鄭重徽爲掌令,安宗悌爲活人別提,姜碩昌爲典籍,南九萬爲承文提調,活人別提安厚吉,今加通政,登科於資窮,以愼景尹爲兼持平,谷山府使羅八紀,陞號事,判三司康允成贈領敦寧象山府院君,神德王后父追贈事,承傳。
姜碩昌遷轉,代以鄭徵爲假注書。
兵批,以吳始壽·李世華爲副護軍,以李休徵·宋基厚爲副司直。
鄭載嵩,以兵曹言啓曰,禁軍都試,今已設場,而本曹堂上進參之員,未備,事多苟簡。新除授參議閔點,卽爲牌招肅拜,何如?傳曰,允。
持平李溟翼啓曰,具辭見上請加三思,主第間架基地,未定奪之前,姑寢營給之命。請加三思,還收前參判李殷相·吳挺緯等査覈之命。請前判書徐必遠,削奪官爵。答曰,不允。
鄭載嵩,以備邊司言啓曰,今日賓廳坐起日次,而都試相値,不得開坐之意,敢啓。傳曰,知道。
鄭載嵩啓曰,兵曹參議閔點牌招事,命下矣。今已日暮,明日待開門牌招之意,敢啓。傳曰,知道。燼餘
上在昌德宮。停常參·經筵。
藥房都提調許積,右承旨洪萬容啓曰,伏未審數日來,聖體調攝,若何?前劑入六君子湯,當盡於今日,五貼加劑以入,宜當。臣等,區區憂慮,敢來問安。答曰,知道。症候,當言于醫官矣。
夜一更,白氣二道,起自西方,直指東方月左右,長各竟天,廣各尺許,良久乃滅,有霧氣。二更,有霧氣。
鄭載嵩啓曰,大司憲兪㯙,掌令李世華·鄭重徽,持平李後徵未肅拜,執義尹抃在外,持平李溟翼呈辭,今日以監察茶時之意,敢啓。傳曰,知道。
朴世堅,以戶曹言啓曰,今此節使時,方物所封黃花席,通計百四十五張,而長興庫遺在席子,三百張內,一百張,則今春所捧,二百張,則皆是往年所捧,草色不均,不可以此封進。今年應上納安東·榮川·龍宮三邑,尙不來納。方物封裹,只隔一日,事甚狼狽,此雖出於今年節使,差早發程之致,該邑守令之不爲動念,前期備送之失,在所難免。竝姑先推考,姑以春捧可合者一百張,先爲封裹,而其餘未準四十五張,當待新席子上來追封,押物譯官一人,使之落留領去之意,分付使臣處,何如?傳曰,允。
行都承旨姜栢年疏曰,伏以喉司首席之任,決非如臣衰朽癃疾者,所可承堪,而自臣忝竊以後,連値聖候,在受灸靜攝之中,分義所在,不敢言病,僅僅扶曳供仕者,已至三箇月,而不計筋力之如何,惟以顚仆爲期矣。頃於祔禮之日,陪衛神輦,露處經夜,觸寒重傷,宿病轉劇,全失食事,瘁痛度日,而又自六七日前,左手拇指,疔瘇重發,多般鍼藥,有加無減,熱勢轉盛,危症疊出,伏枕叫痛,無計起動。今日有入診議藥之擧,而忝藥房副提調之任,亦未得趨詣,至以他房代入,臣之罪戾,至此大矣。兢惶隕越,不知攸措,狗馬賤疾,危劇如許,非一二日所可差歇,內局重地,不可暫曠。且如藝文提學·同知春秋·承文院提調等任,俱非等閑,亦不可養病虛帶。伏願聖明,俯察臣病重實狀,本職及兼帶,亟許遞改,俾得專意調治,以延螻蟻須臾之命,不勝幸甚。臣無任屛營祈懇之至,謹昧死以聞。答曰,省疏具悉。卿其勿辭,調理察職。
答副護軍李之馧疏曰,省疏具悉。卿其勿辭,調理上來。燼餘
上在昌德宮。停常參·經筵。
李程啓曰,小臣,以方物封裹下直。傳曰,知道。
鄭載嵩啓曰,大司憲兪㯙未肅拜,疏批未下,掌令鄭重徽,持平李厚徵,掌令李世華未肅拜,執義尹抃在外,持平李溟翼呈辭,今日以監察茶時之意,敢啓。傳曰,知道。
政院啓曰,吏曹郞廳來言,承旨有闕,政事,取稟。傳曰,知道。
行大司諫張善瀓啓曰,臣本疏戇,罔諧時俗,適於去年,忝叨本職,殊不自量,妄有所論矣。今者朝議,疑其虛實,閱歲之後,始令査究,臣之言不見信之狀,已著,律以古人言責之義,其不敢復入臺閣也,明矣。不意新命,又加此身,臣誠惶恧,不知攸措。且臣於頃日,緣病憂,晡飯失時,因患癨亂,症勢猝劇,庭試考官,落點旣下,而竟未趨詣,方在推勘之中。揆以彼此,尤不可再汚諫席,請命遞斥臣職。答曰,勿辭,退待物論。
傳曰,領議政鄭太和三度呈辭,不允批答。
司諫朴增輝啓曰,伏以臣有胸脅冷塊之痛,已成痼疾,日昨,有私出入城外之事,觸冒風冷,宿患猝發,痛勢轉劇,末由運動,政府合坐,有新除授參謁之擧,而欲起還仆,竟未能進參。經夜之後,僅得少蘇,今始扶曳來避,所失尤大,請命遞斥臣職。答曰,勿辭,退待物論。燼餘
上在昌德宮。停常參·經筵。
卯時辰時,有霧氣。
朴世堅啓曰,臺諫出仕事,命下矣。今已日暮,明日待開門牌招之意,敢啓。傳曰,知道。
藥房都提調許積,右承旨洪萬容啓曰,小雨之後,天氣沈鬱,伏未審此時,聖體調攝,若何?諸症尙無差減之效乎?臣等,區區憂慮,敢來問安。答曰,知道。症候,當言于醫官矣。
李程啓曰,今日爲政事,命下矣。都承旨姜栢年病,左副承旨未差,右承旨洪萬容,以代房進,左副承旨鄭載嵩,以該房,當進兵批政廳,臣程,吏批有相避之嫌,只有同副承旨朴世堅,吏批政廳,何承旨進去乎?傳曰,吏·兵批兼進。
朴世堅,以都摠府言啓曰,今日入直軍士,中日習射,請出標信。傳曰,知道。
以都承旨姜栢年遞差傳旨,傳曰,只遞本職。
持平李厚徵啓曰,具辭見上請加三思,主第間架基地,未定奪之前,姑寢營搆之役。請加三思,還收前參判李殷相·吳挺緯等査覈之命。請前判書徐必遠削奪官爵。大司諫張善瀓,司諫朴增輝,避辭見上竝引嫌而退。査究之擧,方請還收,則公議可見,不必爲嫌,而旣被推勘,勢難仍在。病未參謁,事勢適然,不可以此輕遞言官,請大司諫張善瀓,遞差。司諫朴增輝,出仕。答曰,不允。處置事,依啓。
有政,判書趙復陽進,參判李時術呈辭,參議金萬基都試進,左副承旨鄭載嵩進。
兵批,判書洪重普都試進,參判南龍翼都試進,參議閔點進,參知金宇亨都試進,左副承旨鄭載嵩進。
吏〈批〉,以權大運爲都承旨,李之翼爲同副承旨,尹敬敎爲兵曹正郞,韓明遠爲長淵府使,李厚先爲濟州判官,姜碩昌爲禮曹佐郞,申命圭爲弼善,李端夏爲尙衣正,崔宗斗爲海美縣監。
上在昌德宮。停常參·經筵。
夜三更,流星出北極星〈上〉出,入北方天際,狀如鉢,尾長三四尺許,色赤有霧氣。四更五更,有霧氣。
朴世堅啓曰,新除授同副承旨李之翼,時在京畿富平地,斯速乘馹上來事,下諭,何如?傳曰,允。
傳于洪萬容曰,來二十五日綾昌大君家,延諡宴爲之云。令該司宣馧,一等賜樂。
領議政鄭太和四度呈辭,傳于洪萬容曰,安心調理。
洪萬容,以禮曹言啓曰,今年七月,大臣以下,獻陵兩陵上莎草枯損處,奉審書啓,以秋深霜落後,更爲奉審定奪事,啓下矣。卽接本陵參奉牒呈,則霜落草枯之後,連續奉審,雜草萎黃,莎草可以辨知。以指尺尺量,則甲卯方莎臺上莎草枯損,長一尺五寸,廣八尺,中腰,長二尺五寸,廣八尺,尾方中腰,長三尺五寸,廣六尺,又其上長三尺五寸,廣六尺。自丁方至申方,莎臺上,長四尺,廣二十一尺。庚方中腰,長四尺,廣三尺。酉方中腰,長四尺,廣四尺五寸。自酉方至戌方,莎臺上,長一尺五寸,廣十六尺。此尺量之內,莎草亦或有之,而其實則同然枯損。王后陵上,未方莎臺上枯損,長二尺,廣十尺,而不至大段。塗炭,則兩陵上,全落剝落,無一完處云,依前啓下事,令政府以下奉審後,稟處,何如?傳曰,允。
持平李厚徵啓曰,臣以新進之人,性且疏闊,其於臺閣體例,素昧也。昨日司諫朴增輝,以政府參謁進參引避,而處置,歸於本府,臣新忝臺職,未諳舊例之爲如何,妄料輕遞,只爲不可,只就其避辭而請出矣。今者增輝,又爲引避,以苟且措語,强請出仕等語,顯加譏斥,至擧前例,爲證,臣之昧於規例,處置乖當之失,著矣,不可一刻仍冒,請命遞斥臣職。答曰,勿辭。
持平李溟翼啓曰,臣於上來之路,重得泄瀉,入城之後,旅齋冷落,將理失宜,轉成赤白痢,症勢苦劇,加以齒痛重發,晝夜叫苦,長單見阻,一味惶悚。再昨政府參謁時,亦未進參,引咎自劾,在所不已,臣於朝者,扶曳來避,則政院,以司諫朴增輝昨已處置請出之故,退却不捧,而應遞之官,不可以政院之退却,晏然仍在,略將難冒之勢,仰瀆於天地父母之前,而亦未免見却。臣與朴增輝所引之嫌,均是一事。於朴增輝,則前後避辭,皆爲捧入,獨於臣避辭之章,一皆退斥,本院取舍之意,臣實未曉,而臣之狼狽,終至此極,廉隅所在,終不可一刻仍冒,請命遞斥臣職。答曰,勿辭。
洪萬容啓曰,吏曹郞廳來言,臺諫有闕,政事何以爲之?取稟。
鄭載嵩啓曰,持平李溟翼,再啓煩瀆,退待物論矣。傳曰,知道。
又啓曰,司諫朴增輝,再啓煩瀆,退待物論矣。傳曰,知道。
又啓曰,持平李厚徵,再啓煩瀆,退待物論矣。傳曰,知道。燼餘
上在昌德宮。停常參·經筵。
申時,雷微動。
鄭載嵩啓曰,大司憲兪㯙,掌令李夏·鄭重徽未肅拜,執義尹抃在外,持平李溟翼·李厚徵避嫌退待,今日以監察茶時之意,敢啓。傳曰,知道。
藥房都提調許積,右承旨洪萬容啓曰,伏未審數日來,聖體調攝,若何?諸症尙無差減之效乎?臣等區區憂慮,敢來問安。答曰,知道。症候,當言于醫官矣。
權大運啓曰,假注書安烒,身病甚重,今已累日。聞其症勢,差歇無期,他假注書差出,使之察任,何如?傳曰,允。
假注書安烒遞差,代崔鎜。
朴世堅,以議政府言啓曰,今日數字缺咨文査對合坐時,刑曹參議李弘淵數字缺書呈單子,而終不進參,事甚未便,李弘淵,推考,何如?傳曰,允。燼餘
上在昌德宮。停常參·經筵。
鄭載嵩啓曰,大司憲兪㯙,掌令李夏·鄭重徽等未肅拜,執義尹抃在外,持平二員未差,今日以監察茶時之意,敢啓。傳曰,知道。
又以都摠府言啓曰,今日入直軍士,當爲中日習射,而放榜相値,不得爲之之意,敢啓。傳曰,知道。
午時未時,日暈。夜五更,月暈。
正言李端錫啓曰,具辭見上請諸公主第宅間架,一遵定制,未定奪之前,姑停營造之役。請當該內官,拿問定罪。請判書徐必遠,削奪官爵。請加三思,還收前正言金德特遞之命。新除授獻納朴世堂,時在京畿楊州地,請斯速乘馹上來事,下諭。答曰,不允。下諭事,依啓。燼餘
傳曰,來二十五日綾昌大昌家,延諡宴爲之云,令該司宣醞,一等賜樂。禮曹謄錄疊
上在昌德宮。停常參·經筵。
藥房都提調許積,副提調權大運啓曰,伏未審數日來,聖體調攝,若何?前劑入六君子湯,當盡於今日,五貼加劑以入,宜當。臣等,區區憂慮,敢來問安。答曰,知道。症候,已言于醫官矣。
鄭載嵩啓曰,大司憲兪㯙,掌令李夏·鄭重徽未肅拜,持平二員未差,執義尹抃在外,今日以監察茶時之意,敢啓。傳曰,知道。
傳于洪萬容曰,政事,明日爲之。
申時,雷動。初昏,雷動電光。
李之翼,以兵曹言啓曰,當日騎保林夢一稱名人,自宣仁門入來,差備門外擊錚,極爲駭愕,令攸司囚禁治罪,同守門將高鳳翼,常時不能禁斷雜人,以致攔入,亦爲非矣,推考,何如?傳曰,允。
又以兵曹言啓曰,今日武臣賓廳講書時,御營廳哨官李文矩·田稢,受點之後,稱病不進,請竝推考。傳曰,允。
下直,扶安縣監康邃學。
正言李端錫啓曰,具辭見上請諸公主第宅間架,一遵定制,未定奪之前,姑停營搆之役。請判書徐必遠,削奪官爵。答曰,不允。燼餘
上在昌德宮。停常參·經筵。
鄭載嵩啓曰,大司憲兪㯙,掌令李夏·鄭重徽未肅拜,執義尹抃在外,持平二員未差,今日以監察茶時之意,敢啓。傳曰,知道。
有政。吏批,判書趙復陽進,參判李時術呈辭受由,參議金萬基。
以姜栢年大司諫,申命圭爲司諫,張善瀓爲禮曹參判,尹河爲陽德縣監,柳尙運爲正言,姜碩昌爲兵曹佐郞,趙聖輔爲司䆃寺正,姜碩昌爲兼春秋,洪柱國爲副修撰,趙威明爲典籍,金萬均爲弼善,洪萬鍾爲持平,尹以明爲禁府都事。
兵批,兼判書洪重普進,參判南龍翼,參議閔點病,參知金宇亨進,左副承旨鄭載嵩進。
以吳挺一爲都摠管,李晩榮爲副摠管,李鼎來·朴希閔爲五衛將,金震燁爲在德萬戶,李敏哲爲慶福假衛將,朴增輝·金慶昌·高義善·金靖漢爲副護軍,李溟翼·李厚徵爲副司直,金德遠爲副司果,羅舜臣爲玉浦萬戶,具文治爲精抄別將,李斗鎭爲禁軍別將。
左議政許積,觀象監提調閔熙,禮曹參議李俊耉啓曰,臣等,進詣獻陵,詳細奉審,則大王陵上莎草,乾亥壬三方,稍有存者,而其餘,則盡爲枯損。或有若干莎草,相雜于衆草蔓生之中,而堇居十分之一二,勢將全改。王后陵上莎草,則沙臺之上,四方周圍,大抵皆高,高者八尺五寸,小不下一二尺,此外四地中腰枯損處,長三尺,廣一尺五寸,此則可以修補。至於塗炭之剝落,無處不然,而大王陵,坤地庚地,攔干柱石下,臺石傾陷,以致柱石之隨臺石動頹,與初秋奉審時一樣,前頭改莎草時,一體修改,兩陵莎草枯損處,竝爲圖形以進,令該曹稟處,何如?答曰,依啓。
正言李端錫啓曰,具辭見上請諸公主第宅間架,一遵定制,未定奪之前,姑停營搆之役。請前判書徐必遠,削奪官爵。答曰,不允。
全羅道進士鄭東五等上疏。大槪,宋朝三賢,我朝兩賢,從祀文廟事。答曰,省疏具悉。已諭,毋庸煩聒。燼餘
吏〈批〉,以李厚徵爲司書,李希哲爲社稷參奉,尹趾善爲持平,宋昌爲金堤郡守,李思永爲永同縣監。
上在昌德宮。停常參·經筵。
藥房都提調許積,提調洪重普,副提調權大運啓曰,伏未審邇來,聖體調攝,若何?諸症漸有差減之效乎?臣等,區區憂慮,敢來問安。答曰,知道。症候,已言于醫官矣。
李之翼,以侍講院言啓曰,本院下番員內,司書李厚徵,昨政除授時,在驪州地,未及上來。說書李濡,身有瘡瘇之疾,症勢頗苦,不得侍講,陳疏出去。兼說書趙師錫,入直春秋。兼司書李翊相,以儒生製述事進去西學,卽今下番空虛,兼司書李翊相,待其畢製,卽爲牌招入直,何如?傳曰,允。
又以禮曹言啓曰,獻陵奉審後,因大臣啓辭,大王王后陵上莎草枯損,塗炭剝落,攔干柱石動退等處,修改,令該曹稟處事,答曰,依啓事,傳敎矣。陵上修改等事,當爲擇日擧行,而値此凍節,勢難起役,姑待明春解凍,趁卽修改,何如?傳曰,允。
以吏曹,忠義衛李成元上言回啓,傳于權大運曰,回啓措語以爲辭,以老職堂上乎?前日以何事陞堂上乎?問啓。以吏曹,林星老上言回啓,傳于權大運曰,萬戶,非實職,而何以爲之實職乎?問啓。
行大司諫姜栢年,司諫申命圭,正言李端錫啓曰,具辭見上請諸公主第宅間架,一遵定制,未定奪之前,姑停營搆之役。請前判書徐必遠,削奪官爵。答曰,不允。
掌令鄭重徽,持平洪萬鍾啓曰,具辭見上請加三思,主第間架基地,一遵定制,未定奪之前,姑寢營搆之役。請加三思,還收前參判李殷相·吳挺緯等査覈之命。請前判書徐必遠,削奪官爵。新除授持平尹趾善,時在京畿安山地,請期速乘馹上來事,下諭。答曰,不允。下諭事,依啓。燼餘
上在昌德宮。停常參·經筵。
夜三更,流星出參星上,入玉井星下,狀如拳,尾長二三尺許,色赤,月暈。四更五更,月暈。辰時至未時,日暈。
假注書崔鎜服制,代南有星。
鄭載嵩,以都摠府言啓曰,都摠管趙珩,漢城府坐起進去晝仕,請出標信。傳曰,知道。
李之翼,以兵曹言啓曰,精抄軍闕內入直者外,其餘三哨,則鍊習於外營,而別將具文治,以摠管入直本府,勢難兼察,具文治摠管之任,今姑改差,何如?傳曰,允。
正言李端錫啓曰,具辭見上請諸公主第宅間架,一遵定制,未定奪之前,姑停營搆之役。請前判書徐必遠,削奪官爵。答曰,不允。
掌令鄭重徽,持平洪萬鍾啓曰,具辭見上請加三思,主第間架基地,一遵定制,未定奪之前,姑寢營搆之役。請加三思,還收前參判李殷相·吳挺緯等査覈之命。請前判書徐必遠,削奪官爵。答曰,不允。
領議政鄭太和七度呈辭,傳曰,遣承旨敦諭。
李之翼曰,領議政七度呈辭,遣承旨敦諭事,命下矣。今日日暮,明日待開門敦諭之意,敢啓。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審數日來,聖體調攝,若何?諸症漸有差減之效乎?臣等,區區憂慮,敢來問安。答曰,知道。症候,已言于醫官矣。
正言李端錫啓曰,具辭見上請諸公主第宅間架基地,一遵定制,未定奪之前,姑停營搆之役。請前判書徐必遠,削奪官爵。答曰,不允。
掌令鄭重徽,持平洪萬鍾啓曰,具辭見上請加三思,主第間架基地,一遵定制,未定奪之前,姑寢營搆之役。請前判書徐必遠,削奪官爵。答曰,不允。燼餘
弘文館啓曰,渾天儀水潮之制,令李敏哲造成以入事,命下矣。今始畢造,輸置本館,觀其製作,頗極精備。儀上六合之辰,黑離環赤白等環之制,大略悉倣書機衡章蔡注,引渾天儀說而爲之。第渾〈天〉儀,舊制,則三辰儀之內,又有四游儀以爲玉衡,游移低昂,窺測七政之用,而古人旣有窺衡之制,可設於崇臺之上,不可施於密室之中。天言語,今方新儀之內,不設四游玉衡者,亦以其衡,在重儀之內,其於點候,實無所可用故也。且三辰內,白單環之制,舊設,則只言以承黃道之交,使不傾墊云云。此與月行,全不干涉,此外又無別件物事,可以記認月行躔度者。如非儀有不備,必是記得不的,此古今之所當疑,而今此新儀,因其所謂白單環者,而稍加變通,作爲月行之軌,以備三辰之制。每設水壺於板蓋之上,水箭漏觜,下灌於度內小壺遞之盈滿,以激輪之地,累日盛水,依法試之,則三辰之環,竝能一齊運轉,而又能各循其本行,遲速之度,無所差忒。又於其傍,疊設牙輪,兼設鈴鉻,竝爲奏時擊鍾之機關,而校諸地平日晷,亦皆相合。此器之用,專在壺漏,而日氣漸寒,將來恐有水凍之患,須得溫室安置,方可以證時校正,不爲廢棄之物矣。且宋以潁所造運儀一架,則體制亦與相同,而不用水壺,以西洋自鳴鍾牙輪互激之制,推而大之,而日月運行,晝夜時刻,亦皆不差矣。大抵此器之制,只在於古人文字中,未有制樣見式,可爲師法,而二人,匠心運智,自創機軸,其爲制度,較諸年前館中所上之件,尤爲詳盡,誠爲可嘉。兩架,一竝入覽之意,敢啓。傳曰,知道。兩人運用心力,功甚不小,令該曹參商論賞。工匠等,令該曹米布磨鍊賞給。兵曹謄錄
上在昌德宮。停常參·經筵。
夜一更,流星出司空星下,〈入〉南方天際,狀如拳,尾長二三尺許,色白。二更,流星出天廁星下,入東方天際,狀如甁,尾長三四尺許,色赤,光照地。
李之翼,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
府啓,具辭見上請加三思,主第間架基地,一遵定制,未定奪之前,姑寢營搆之役。請前判書徐必遠,削奪官爵。燼餘
上在昌德宮。停常參·經筵。
自巳時至未時,日暈。夜三更,流星出文昌星下,入艮方天際,狀如鉢,尾長三四許,色赤。
藥房都提調許積,提調洪重普,副提調權大運啓曰,大雨之後,寒威猝緊,伏未審此時,聖體調攝,若何?諸症無顯然差減之效乎?臣等,區區憂慮,敢來問安。答曰,知道。症候,已言于醫官矣。
掌令鄭重徽,持平洪萬鍾啓曰,具辭見上請加三思,諸公主第間架基地,一遵定制,未定奪之前,姑寢營搆之役。請前判書徐必遠,削奪官爵。燼餘
上在昌德宮。停常參·經筵。
夜五更,有電光。
藥房都提調許積,提調洪重普,副提調權大運啓曰,昨伏聞微有泄候,今已止息乎?臣等,區區憂慮,敢來問安。答曰,知道。症候,已言于醫官矣。
正言李端錫·柳尙運啓曰,具辭見上請諸公主第宅間架,一遵定制,未定奪之前,姑停營搆之役。請前判書徐必遠,削奪官爵。答曰,不允。
掌令鄭重徽,持平洪萬鍾啓曰,具辭見上請加三思,主第間架基地,一遵定制,未定奪之前,姑寢營搆之役。請前判書徐必遠,削奪官爵。答曰,不允。燼餘
上在昌德宮。停常參·經筵。
下直,開寧縣監吳始益。
藥房都提調許積,提調洪重普,副提調權大運啓曰,伏未審夜來,聖體,調攝若何?泄候比昨加減,亦何如?臣等,區區憂慮,敢來問安。答曰,知道。症候,已言于醫官矣。
府啓,具辭見上請加三思,主第間加基地,一遵定制,未定奪之前,姑停營搆之役。請前判書徐必遠,削奪官爵。答曰,不允。
正言李端錫·柳尙運啓曰,具辭見上請諸公主第宅間架,一遵定制,未定奪之前,姑寢營搆之役。請前判書徐必遠,削奪官爵。答曰,不允。燼餘
上在昌德宮。停常參·經筵。
夜二更,流星出天廁星下,入巽方天際,狀如拳,尾長二三尺許,色赤,光照地。
藥房都提調許積,提調洪重普,副提調權大運啓曰,伏未審夜來,聖體調攝,若何?泄候漸有差減之交乎?臣等,區區憂慮,敢來問安。答曰,知道。症候,已言于醫官矣。
掌令鄭重徽啓曰,具辭見上請加三思,主第間架基地,一遵定制,未定奪之前,姑寢營搆之役。請前判書徐必遠,削奪官爵。答曰,不允。燼餘郞廳李基德校正。郞廳南雲老書。
上在昌德宮。停常參·經筵。
有政。
巳時,日暈。
下直,臨陂縣令任耋。
謝恩,護軍李鼎來,貞陵參奉任壕。
禮曹判書朴長遠辭職上疏,入啓。
藥房啓曰,伏未審夜來,聖體調攝,若何?泄候今已止息乎?臣等,區區憂慮,敢來問安。答曰,知道。泄候,今已止息,今後勿爲逐日問安。
原襄監司書目,蔚珍縣令申濼,現存官奴婢十二名,不錄於續案,陳告現出樣,欺罔成冊,罷黜事。
府啓,具辭見上請加三思,主第間架基地,一遵定制,未定奪之前,姑寢營搆之役。請判書徐必遠,削奪官爵。臣等,以善山府使洪聖龜事,累日論列,而兪音尙悶,臣等竊未曉聖意之所在也。聖龜,曾以先累,重被臺彈,敢令申卞之計,張皇飾辭,誣罔天聽,物情固已駭矣。纔停査究,旋授本職,乃敢不有公論,偃然赴任,其冒沒廉隅,縱恣無識之狀,有不足言,而且聖龜,行己鄙悖,處事顚妄,前後居官,大小政令,一任請囑,此則詳悉於前日諫臣之彈章,聖明想已洞燭矣。今莅本邑,不事官事,猶踵前習,其間貽弊病民之端,難以備擧。如此之人,不可一日在官,以益其害。臣等所論,不但駭其忘廉冒恥而已也。請善山府使洪聖龜,罷職。答曰,不允。
吏曹,弘文錄,申晸·李藼。
謝恩,左副賓客趙復陽。
院啓,具辭見上,諸公主第宅間架基地,一遵定制,未定奪之前,姑停營搆之役。請前判書徐必遠,削奪官爵。答曰,不允。
答玉堂箚曰,省箚具悉。天災物異,至今日而極矣。予雖不敏,寧不祗懼?爾等戒誨之言,又至於此,心加惕然,不知爲諭也。前答數件事,批下之後,方與大臣議而處之。予病,偶然沈痼,不得議處,爾等何用爲嫌?前後箚辭,後日登對時,竝當議處焉。主第營搆事,已於昨者,姑令停罷矣。朝報
禮曹啓曰,神德王后祔廟陳賀方物,前月二十九日封進事,行會各道矣。各道監·兵各營方物,皆已封進,依例看品以入,而全羅監司金澄,慶尙監司閔蓍重,慶尙左兵使申汝哲,限內未及封進,推考,何如?傳曰,允。禮曹謄錄
上在昌德宮。停常參·經筵。
下直,柔遠僉使崔斗齊。
夜一更,有氣如火光。自二更至五更,東方乾方坤方,有氣有火光。
李之翼,以都摠府言啓曰,今日入直軍士,中日習射,請出標信。傳曰,知道。
洪萬容,以藝文館官員,以大提學意啓曰,新除授檢閱李潤朝,時在京畿楊州地,請斯速乘馹上來事,下諭。傳曰,允。
備忘記,今下弓矢,柔遠僉使崔斗齊處,給送。
領議政鄭太和十度呈辭,傳曰,安心調理。
以兵曹,禁軍中日試射單子,傳曰,柳葉箭五中人,內禁衛尹廷得,邊將除授。
李之翼,以弘文館言啓曰,本館上番,見存三員內,應敎南二星,受由在外,副應敎李敏敍,因病呈辭,副校理金錫胄,獨爲入直矣,又因寒疾甚重,投疏出去,上番無替直之員,自今日以下番,姑陞入直之意,敢啓。傳曰,知道。
掌令鄭重徽,持平洪萬鍾啓曰,臣等,俱以無似,忝叨言責,上不能匡弼聖德,下不能糾正官邪,惟以前啓,日事瀆擾,臣等之罪,固無所逃,而其於天地之大,亦不能無憾焉。主第之請遵定制,實是執法之論,當此天災孔極之日,尤宜亟寢營搆,以盡修省之道,故臣等之所以苦口力爭而不知止〈者〉而,欲使殿下,守祖宗之法,慰天人之心,而誠意淺薄,不得有槪於聖心,未蒙允命,方切憫鬱。昨伏見玉堂之批,有主第營搆昨已停罷之敎,臣等,於此不勝慚悚瞿然之至。營搆之役,若已停罷,則臣等兩日之啓,固當明白答批,以示允許之意,而只下不允二字,使臺閣之臣,漠然不知,此實臣等不能有無之致,而聖明之待臺臣,不亦太薄乎?臣等,將何顔面,冒據臺席,有所論列?請命遞斥臣等之職。答曰,勿辭。
正言李端錫·柳尙運啓曰,臣等,以主第營搆事,昨又連啓,聽批之後,伏見玉堂箚子之批,有主第營搆事,已有昨告,姑令停搆之敎,臣等,不勝悚恧,繼以慨然之至。今此營搆之役,旣有停罷之命,則未知殿下,於臣等兩日之啓,何不明白爲敎,而只下不允之批耶?臣等,全未聞知,日尋前啓,矇然之失,固所難免,而亦無非殿下,以臣等不爲有無於其間,而然也。臣等,何敢抗顔仍冒諫職乎?請命遞斥臣等之職。答曰,勿辭。
李之翼啓曰,掌令鄭重徽,持平洪萬鍾,再啓煩瀆,退待物論矣。傳曰,知道。
又啓曰,正言李端錫·柳尙運,再啓煩瀆,退待物論矣。傳曰,知道。
洪萬容啓曰,玉堂·臺諫有闕,政事何以爲之?敢稟。傳曰,明日爲之。燼餘
上在昌德宮。停常參·經筵。
藥房都提調許積,提調洪重普,右承旨洪萬容啓曰,冬雨又作,日氣沈陰,伏未審此時,聖體調攝,若何?前劑入六君子湯,因爲進御,而得有其效乎?臣等,區區憂慮,敢來問安。答曰,知道。症候,已言于醫官矣。
有政。
李程啓曰,今日爲政事,命下矣。都承旨權大運式暇,左副承旨鄭載嵩,呈辭受由,臣程及右承旨洪萬容,吏批俱有相避,同副承旨李之翼,以代房當進兵批,廳中,只有右副承旨朴世堅,吏批政廳,何承旨進去乎?敢稟。傳曰,吏·兵批兼進。
李之翼,以賓廳進不進,書啓。傳曰,過數日後來會事,分付。
朴世堅,以弘文館言啓曰,上番皆有病故,方以下番姑陞入直,事甚苟艱,今日政,相避竝擬,闕員差出,卽爲牌招入直,何如?傳曰,允。
李之翼啓曰,事變假注書權斗紀,時無職名,依例付軍職,冠帶常仕,何如?傳曰,允。
又以都摠府言啓曰,都摠管吳挺一,除標信,賓廳坐起進之意,敢啓。傳曰,知道。
吏批,判書趙復陽進,參知李時術病,參議金萬基病,同副承旨李之翼進。以申晸爲持平,魚震說爲兵曹佐郞,金元鼎爲奉常主簿,高啓元爲陽德縣監,李沃·鄭樍·李壽曼爲兼春秋,鄭必遠爲蔚珍縣令,李百翼·李嵂爲學諭,呂壽徵爲奉常奉事,李鼎基爲禮賓主簿,李翊爲承旨,金萬均爲校理。
兵批,兼判書洪重普藥房進,參判南龍翼病,參議閔點進,參知金宇亨式暇,同副承旨李之翼進。以尹趾善爲副司直。
洪萬容啓曰,新除授承政院左承旨李翊,時在京畿高陽地,乘馹上來事,下諭,何如?傳曰,允。
李之翼,以戶曹言啓曰,京畿長湍府改量之後,所縮田結,多至四百餘結,故發遣本曹郞廳,使之抽栍,本面踏驗,以爲改正之地事,曾已覆啓蒙允矣。本曹正郞李慣及算員書吏,各一人,給馬下送,一依量田事目打量,驗其虛實後,處置,何如?傳曰,允。
又以戶曹言啓曰,近聞舊功臣嫡長忠義入番之類,多有退在鄕曲,借人代直,而分點其祿者,又有庶孼忠義,都受數三人之祿,而逐朔代直者,事極驚駭。故今十月等祿俸,應受忠義等,入番公坐簿,取來於忠勳府,各其番次着名眞僞,一一憑考,給祿矣。卽者忠義衛李夏松,進來本曹,問其已往入直日月,則全不記憶,取見公坐簿,則今年四月五月,着名於番間,而稱以四月五月,以家無入番之事云。更以四月五月,無入番之事,則何以着名云爾,則又稱本來多病,間間以子代直,而至於他人代番,則無是事云。其僞冒着名,圖受祿俸,欺罔朝家之狀,至爲痛駭,李夏松,爲先令攸司囚禁治罪,此後代番受祿者,隨現重治,以矯弊習,何如?傳曰,允。燼餘
兵曹啓曰,東西氷庫蓋草,例爲題給,到防軍,令漢城府附近,劃給防民,使之趁時編結,何如?傳曰,允。兵曹謄錄
上在昌德宮。停常參·經筵。
李之翼啓曰,大司憲兪㯙呈辭受由,執義尹抃,掌令李夏呈辭,掌令鄭重徽,持平洪萬鍾避嫌退待,持平申晸在外,今日以監察茶時之意,敢啓。傳曰,知道。
備忘記,長番內官金重輝,當爲莫重公事啓下之際,以致熹微,極爲非矣,從重推考。
李之翼,以司饔院官員,以監膳提調意啓曰,慶尙道陳賀進上中,生物致傷之故,玆以請罪陪持人矣。本道二字缺十一月朔進上,今又來到,而物件中,大殿,生文魚七尾,數字缺世子宮,生文魚五尾,盡數色惡有臭,數字缺中宮殿,生獐一口,亦皆全體腐傷,以至毛脫,雖是二字缺之致,考見封進日字,則中路稽留,多至十日,其所致傷,未必不由於此,日再煩瀆,固知未安,而莫重御供,如是不合,則不可循例捧入,當該陪持人,令攸司依律科罪,何如?傳曰,允。
領議政鄭太和十一度呈辭。傳曰,遣承旨敦諭。
李程啓曰,以領議政十一度呈辭,遣承旨敦諭事,命下矣。闕門已閉,明日待開門敦諭之意,敢啓。傳曰,知道。
又以戶曹言啓曰,以高陽郡鴨島草場,起耕田畓,募入耕作人韓廷吉等,囚其正妻,一年所出正租一千石,黍粟七百〈?〉收納壽進宮事,自內司啓下行文,今已三度矣。韓廷吉等,果有驅逐宮差使,不得接足之事,則豈可囚其正妻,督納穀物而止哉?近以此事,鴨島民人等,相繼呈狀於備局及本曹,其間辭說甚多,不可不明白査出,以其罪罪之,可無愚下民人等,歸怨於國家之患。所謂韓廷吉等及曾前以宮差,挾娼下去,監捧穀石,作弊於鴨島者,竝令攸司,移文捉來,一處推覈,以辨其曲直,而收稅各穀之數,則令本官打量起耕之處,以定其多少,俾無民怨,何如?傳曰,依啓。不入於韓廷吉等作儻之人,亦爲一體推問,査覈其彼此眞僞,而宮家無收稅之規,令內司分付當該宮,俾無濫觸之弊,可也。
司諫申命圭啓曰,正言李端錫·柳尙運,以臣等,以主第營搆事,昨又連啓,聽批之後,伏見玉堂箚子之批,有主第營搆事,已於昨者,姑令停罷之敎,臣等,不勝悚恧,繼以慨然之至。今此營搆之役,旣有停罷之命,則未知殿下,於臣等兩日之批,何不明白爲敎,而只下不允之批耶?臣等,全未聞知,日尋前啓,矇然之失,固所難免,而亦無非殿下,以臣等不爲有無於其間,而然也。臣等,何敢抗顔,仍冒諫職。竝引嫌而退,引法爭執,自是職責。纔令姑停,勢難及聞,而不諭臺批,獨承堂箚,則其在聖德,有欠交孚,自上宜歉,無與於下,雖有自嫌,了無所失,請正言李端錫·柳尙運,竝命出仕。答曰,依啓。
執義尹抃啓曰,具辭見上請加三思,主第間架基地,一遵定制。請前判書徐必遠,削奪官爵。請善山府使洪聖龜,罷職不敍。掌令鄭重徽,持平洪萬鍾,竝引嫌而退,主第停役之敎,不及於兩司之批,則其所不安,勢所固然,而旣無所失,有何可避之嫌,請掌令鄭重徽,持平洪萬鍾,竝命出仕。新除授持平申晸,時在京畿龍仁地,請斯速乘馹上來事,下諭。答曰,不允。出仕及下諭事,依啓。
政院啓曰,人君不可不遵者,成憲,不可不從者,公議。爲治而不由舊章,作事而不循群情,則其何能無過中之擧,而垂後世之則乎?主第間架基地,自有一定之制,而今此基地之廣,已踰定制,間架之數,又無定限,此臣等之所以累月爭執,而不知止者也。營搆一款,雖已停罷,而未有定制之事,姑令停役而已,則誠非所以遵成憲循公議,而抑恐殿下,遇災寅畏之道,終歸於塞責而止,請諸公主第宅間架基地,一遵定制。向者儒賢在朝,欲有所更張,而前判書徐必遠,敢乘奸民失利之怨謗,投疏立幟,有若朝家無故而虐民者然,儒賢因此決退,國政無復振作,妨賢病國之罪,必遠,烏得免乎?其時臺論重發,而殿下不準其請,相持之久,不得不停,非以必遠之罪,有可恕而停之也。必遠,自恃寵幸,無復顧忌,蒙敍之後,卽謝西樞之命,及授秋曹,盛氣陳疏,乃以臣之心事,窮閻委巷之所共知,爲言。噫,士大夫,得罪於正論,而以閭巷奸民,爲締搆會心之地,不惟不悛其過,乃反以此爲能事,儒賢旣退之後,視朝廷若無人焉,肆然自得。敢引不當引之故事,至請廟堂,明其心事,憑成公證之地,以爲出仕之階,其情態,豈特縱恣無忌而已?此而不懲,將無以維持世道,請前判書徐必遠,削奪官爵。答曰,不允。
李之翼啓曰,臺諫出仕事,命下矣。今已日暮,明日待開門牌招之意,敢啓。傳曰,知道。
右尹李正英疏曰,伏以臣,得蒙恩暇,來省父母墳塋,感極幽明,涕淚不禁。私情已遂,卽當還朝,以復恩命之不暇,而臣前患痰厥,頭痛之症,添傷於來路觸風,竭力展掃之後,僵仆不省人事,舁致旁近僧舍,達夜終日,委頓昏昏,以此症勢,旬月之內,差可難期,況望致身於闕下,又況望供仕於詞訟煩劇之地乎?兼之以扶病上山之際,趺仆石角,左脚重傷,方甚浮痛,轉側之間,不堪叫苦。惟此一病,亦難易以起動,伏願聖明,察臣病甚,哀臣勢迫,亟命遞改臣職名,以便公私,不勝幸甚。臣之病勢,若有一分自力之望,何敢言病於請暇之餘,以自犯違慢之誅哉?臣於此無任瞻望涕泣祈懇之至。答曰,省疏具悉。不可纔出旋退,卿其勿辭,從速上來察職。
禮曹判書朴長遠辭職上疏。大槪,察臣至懇,怜臣病喘,將臣本職及兼任備局提調,先許遞免,以便公私,不勝幸甚。答曰,省疏具悉。卿其安心勿辭,從速察職。
右參贊李慶億疏曰,伏以臣,猥以庸陋,蒙被渥恩,驟躋卿班,本職之外,兼管諸司,非止一再,而無非分外難堪者,常懼自速顚躋,以負聖知。不意玆者,東宮賓客之任,又加於萬萬不似之身,聞命踧踖,靡所容措。胄筵輔益,爲任最重,古所謂道術博聞,端方正直之士,雖不能盡得其人,猶必極一時之望,以責其輔導之實,豈可以如臣不肖,濫廁於賓友之位,以貽續貂之譏哉?臣本齒莽,百無一長,而至於經學,尤所昧昧,見帶經筵之職,亦非謂有足堪當,而辭避不得,尙此叨冒。況玆輔養元良,必資耆德,其選尤有別焉,何敢以不得辭避於前,遂復晏然承受於後乎?且臣喪威之餘,精神耗失,視聽昏錯,雖於尋常句讀,亦患辨解之難能,尙何望其輔導開益,有所裨益於日將之學乎?反復揣量,數字缺控免,實出由中之懇。伏乞聖明,俯賜諒察,將臣新授賓客之任,亟許遞改,以幸公私,不勝至願,臣無任祈懇戰灼之至。答曰,省疏具悉。卿無可辭之義,安心勿辭,從速察職。燼餘
上在昌德宮。停常參·經筵。
夜自三更至五更,有霧氣。
藥房都提調許積,提調洪萬容,副提調權大運啓曰,伏未審夜來,聖體調攝,若何?臣等,只聞醫官所傳之言,而不得瞻望玉色,已久矣。今日與諸醫入診,何如?臣等,敢來問安,竝此仰稟。傳曰,知道。
李程啓曰,小臣,領議政敦諭事進去,下直。傳曰,知道。
洪萬容啓曰,吏曹判書趙復陽,來詣請對矣。
李之翼,以都摠府言啓曰,今日入直軍士,中日習射,請出標信。傳曰,知道。
李程啓曰,臣奉命往諭領議政鄭太和,則以爲,十日之內近侍再臨,傳諭聖旨,責令速出,聖春冞隆,臣罪益重,臣誠微未能上格,病痼末由自力,惶恐憫迫,罔知所進云矣,敢啓。傳曰,知道。
掌令鄭重徽,持平洪萬鍾啓曰,具辭見上請加三思,公主第宅間架基地,一遵定制。請前判書徐必遠,削奪官爵。工曹判書柳赫然,雖授重任,至於六官之長,乃是命德之器,苟非輿望所屬,不宜濫授,而頃日特拜之命,出於注擬之外,除目之下,物情未愜,請工曹判書柳赫然,遞差。臣等,伏見頃日大王大妃殿誕日陳賀習儀時,監察呈課,則執笏官黃渼,多有失儀,以致呼唱之不明云,其不能擧職之狀,殊極可駭。請執笏官黃渼,汰去。答曰,不允。柳赫然事,爾等之論,殊甚怪妄矣。汰去事,依啓。
司諫申命圭,正言李端錫·柳尙運啓曰,具辭見上請諸公主第宅間架基地,一遵定制。請前判書徐必遠,削奪官爵。答曰,不允。
掌令鄭重徽啓曰,爵賞,所以勸人,上不可以虛授,下不可以虛受。今此工曹判書柳赫然,特拜之命,出於注擬之外,除目之下,物情未愜,故臣等所以請遞者,非於赫然,有所貶薄,乃所以重六卿之意,而言不見信,至以臣等之言,爲怪妄,臣不勝瞿然之至。昔宋太祖之於曹彬,猶惜樞密,則帝王重爵賞之意,大可見矣。臣等,今日之論,蓋取於此,而殿下不惟不從,反下未安示敎,旣承嚴旨,何敢晏然臺席?請命遞斥臣職。答曰,勿辭。
朴世堅啓曰,掌令鄭重徽,再啓煩瀆,退待物論矣。傳曰,知道。燼餘
藥房入診時,吏曹判書趙復陽所啓,生民休戚,係於守令,非不欲擇人,而擬望之際,常患乏人,至於三四品守令,尤無可合之人。在前自廟堂,曾有州郡薦,隨才調用矣。今亦依前,令廟堂,州郡可合之人,抄擇,何如?上曰,依爲之。洪重普所啓,不須擢用之類,亦與州郡薦,一體議薦,何如?上曰,依爲之。備局謄錄
入診時,吏曹判書趙復陽所啓,頃見咸鏡監司洪處厚狀啓,則此道全家定配之人,其數甚多,其中,豈無冤枉可伸之人乎?無疏決之擧矣。洪重普曰,全家之人,此後則或分配於南邊海島中,爲宜矣。趙復陽曰,北道定配之人,或移配於南道,亦宜矣。上曰,竝依爲之。本道連歲凶荒,今姑限明年秋成,勿爲定配於北道,可也。洪重普曰,近來罪人之定配於西路者,亦多,不得定配於北道之間,則京中以西罪人,姑爲定配於南方海島中,似爲宜當矣。上曰,限北道還配間,依此爲之。禁府謄錄
上在昌德宮。停常參·經筵。
自昧爽至辰時,有霧氣。
李之翼,以兵曹言啓曰,本所衛將金之鍵,自昨日身病猝劇,一日之內,氣塞者累度,觀其症勢,亦涉可疑,決難仍在直廬云,不得已元單子中,改付標以入之意,敢啓。傳曰,知道。
持平洪萬鍾啓曰,上卿之職,非人人所可濫授,而工曹判書柳赫然,雖以武將,得授重任,旣非輿望之所屬,特除之命,遽出意外,物情之未愜,固其所也。臣等請遞之論,實循公議,而重爵賞惜名器之意也。聖明不諒,直以怪妄斥之,無非如臣疲劣,忝叨臺閣,言不見重之致,嚴旨之下,決不可一刻仍冒,而昨緣日暮,今始來避,所失尤大,請命遞斥臣職。答曰,勿辭。
李之翼啓曰,持平洪萬鍾,再啓煩瀆,退待物論矣。傳曰,知道。
司諫申命圭,正言李端錫·柳尙運啓曰,具辭見上請諸公主第宅間架基地,一遵定制。請前判書徐必遠,削奪官爵。近來各司官員,全不謹飭,可駭之事,不一而足,誠可寒心。監察李集成,曾爲長興庫直長時,狎近私唱,公然引入於直廬,夜以爲常,恬不知愧,其間醜鄙之擧,罔有紀極,如此之類,不可不痛懲。請監察李集成,削去仕版。凡干擧動時,吏曹郞官,元無押班之規,而頃年因憲府誤啓,吏曹郞官,遂爲押班,仍成謬例,事極未妥,請自今以後,更罷謬例,以存體貌。答曰,不允。末端兩件事,依啓。
下直,海美縣監崔宗斗。燼餘
上在昌德宮。停常參·經筵。
夜一更,雷動雷光,雨雹大如榛子。四更,電光。
藥房都提調許積,提調洪重普,副提調權大運啓曰,伏未審數日來,聖體調攝,若何?再昨入診時,因有酬酢之事,以致日昃,不瑕有添傷之患乎?臣等,區區憂慮,敢來問安。答曰,知道。症候,已言于醫官矣。
大王大妃誕日,政院·玉堂單子問安。答曰,知道。慈殿問安。答曰,知道。大殿問安。答曰,知道。中殿問安。答曰,知道。世子宮問安。答曰,知道。
大司憲兪㯙啓曰,掌令鄭重徽,持平洪萬鍾,竝引嫌而退。特拜命下,物情未愜,則請遞之論,不過重惜爵賞之意,而未安之批,實出於情外。其在臺臣,別無可避之嫌,請掌令鄭重徽持平洪萬鍾,竝命出仕。答曰,依啓。
獻納尹深啓曰,徐必遠,今番所坐,不過自明之際,語言之失,雖曰比擬無倫,其律何至削奪?臣旣以律過於情,爲未穩,而況已閱數朔,亦可停止,以此意反復論難,同僚持不從臣,亦難苟同,何可晏然仍冒?請命遞斥臣職。答曰,勿辭。
朴世堅啓曰,獻納尹深,再啓煩瀆,退待物論矣。傳曰,知道。
李程啓曰,全羅左水使李時挺狀啓中,淑明公主,所當連書,而上書於別行,其不識事理,甚矣,而卽者啓下之後,始覺其錯誤,臣待罪該房,初未致察,而不勝惶恐。全羅水使李時挺,請推考。傳曰,允。
正言柳尙運啓曰,臣與獻納尹深,相會於臺廳,仍議前啓,同僚之意,以徐必遠削奪之論,擬律旣過,相持且久,不可不停止云,而臣意,以爲必遠縱恣之習,不可不懲,兩司齊發之論,公議至嚴,則揆以臺體,亦不可以一人之見,率爾停論。故欲其商確,不底乖激,而同僚必執己見,終至起閙,此無非如臣疲劣,見輕僚席之致,何敢晏然仍冒乎?請命遞斥臣職。答曰,勿辭。
洪萬容啓曰,正言柳尙運,再啓煩瀆,退待物論矣。傳曰,知道。
正言李端錫啓曰,前判書徐必遠,曾以妨賢病國之罪,重被兩司之論,而不惟不悛其過,乃敢肆然投疏,張皇文飾,其輕視朝廷,放恣無忌之狀,不可歸之於言語之失。今日削奪之請,實非過情,而天聽邈然,尙未允許,群情益激,公議至嚴,此所以閱月爭執,而不知止者也。今者獻納尹深,乃以停論之意,發言於席上,臣等,以重發之論,不可遽停,爲言,則深,反復游辭,終執不回,旣曰,宜被論斥,又曰,律過於情,陽抑陰護,遽爾立幟,其意所在,殊不可曉也。臣雖疲軟,何可苟同,請命遞斥臣職。答曰,勿辭。
洪萬容啓曰,正言李端錫,再啓煩瀆,退待物論矣。傳曰,知道。
又啓曰,外方束伍之逃躱者,隨捉懲警,固不可不嚴,而今見慶尙右兵使李尙敬狀啓,則以星州束伍軍私奴長明,逃亡還捉,尙州習操時,先斬後啓事,馳啓矣。閫師之職,專掌軍政,至於梟示,則不可不稟于朝廷,而擅用軍律,事極驚駭。請慶尙右兵使李絅敬,從重推考。傳曰,允。
領議政鄭太和疏曰,伏以臣,又蒙異數,近侍下臨,傳諭聖旨,臣祗奉溫綸,感淚自零,繼以震悚憫迫,至欲鑽地而入矣。臣積疴纏身,到老冞若,精神筋力,已難供職之狀,姑不暇備陳,而最是令脚部之病,日益加重,腰下厥冷,血脈不通,骨節之痛,晝夜不止,便旋坐臥,亦必須人,房戶之內,尙不能自爲運身,雖欲强起就列,其可得乎?値此冬寒,尤無調理見瘳之望,虛帶官銜,消過時月,久曠鼎席,只增臣罪。伏乞聖明,曲加憐憫,亟施體下之德,將臣本職兼任,竝命鐫改,使垂死之喘,少延於洪造之下,千萬幸甚。臣不勝戰灼祈懇之至。答曰,省疏具悉卿懇。已諭予意於前疏之批,復何多誥?疾病雖或然矣,宜有勿藥之效,卿辭雖懇,國事爲急,予豈允許?須體如渴之意,安心勿辭,從容調理,臥閤論道,以副上下之望。仍傳曰,遣史官傳諭。燼餘
上在昌德宮。停常參·經筵。
洪萬容,以都摠府言啓曰,今日入直軍士,中日習射,請出標信。傳曰,知道。
權大運,以吏曹言啓曰,守令除授後,呈病者,入啓罷職,自何時因何事爲之乎,以啓事,命下矣。取考本曹承傳謄錄,則乙巳十一月,以司憲府所啓守令除授不赴任者,依赴任後棄官之例,一體罷職事,請捧承傳施行,而蒙允。自此以後,守令呈狀者,一例請罷,仍成近例矣,敢啓。傳曰,後日登對時,更稟處之。
又以吏曹言啓曰,弘文館啓曰,云云事,命下矣。李敏哲·宋以潁等,依倣書傳注渾天儀之說,變通增損,造成新器。運其心巧,自創機軸,日月運行,晝夜時刻,皆不差忒,其爲制度,誠爲精密。其才計之過人,可見於此,殊甚可嘉。可施之賞,臣等反復思之,未得其當,而李敏哲,則已陞堂上,除以相當實職,以試其能。宋以潁,則方爲六品之官,陞敍其職,似爲合宜,而係干恩賞之典,自下不敢擅便,上裁,何如?傳曰,依此論賞,可也。
洪萬容,以敦寧府言啓曰,今己酉式年,大王王后族譜,京外單子收捧,今已畢修正。正案二冊,粧黃奉安于族譜閣,次案二冊,亦爲成置,以備後考。且敦寧應參人員,成冊移送于吏曹,族親衛應爲口傳者,則當追後磨勘,別單書入之意,敢啓。傳曰,知道。
又以兵曹言啓曰,來庚戌年回番精抄軍番糧,自本官收捧上送之意,必前期分付,可以及期上來,事目磨鍊以入之意,敢啓。傳曰,知道。
領議政鄭太和十二度呈辭。傳曰,嗚呼,昨夜雷電雨雹之變,心魂震越,今日國勢,何汲嶪之甚也?予心慓慓,不能自定。當此之時,宜與宿德大臣,共議扶濟之道,卿乃反爲引入矣,如失左右之手,卿若不出,予將疇依?言念及此,不覺心寒也。卿宜須體寡昧之至意,勿尋辭單,速出論道,以副如渴之望。仍傳曰,遣史官傳諭。
政院啓曰,近者災異之作,殆無虛月,而去夜雷電之變,比前尤有甚焉,當此閉藏之節,二氣相薄,乖沴震驚,上天威怒,一何至此?臣等,竊自驚懼,中夜不寐。仰惟聖明,於靜攝之中,丙枕不安,憂勞必倍矣。冬雷之變,連月繼發,夫以聖上愚災兢惕之心,方未弛也,而不令不寧,示警逾深者,或者應天之道,有未盡其實而致之敬?噫,天明畏,自我民明畏,而比歲飢荒,賦稅多逋,刑獄滋緊,怨詛沸騰。由今日之民怨,觀今日之變異,則安知其不以此而致之歟?禍雖未形,變不虛生,消弭之道,決非循常應文之所可望。當此聖候欠安之時,雖不得臨御正殿,廣延臣隣,特於臥內,簡其禮節,使公卿侍從,輪回入侍,頻賜咨詢,殫其匡救之責。且欲導達下情,必資博採群言,宜令二品以上及三司之官,會于賓廳,各以生民之利病,政事之得失,條陳所懷,以備裁擇,則其爲勵聖志補政化之助,豈淺尠哉?臣等,俱以無狀,忝在近密,目見非常之災,不勝震悚之至,猥陳蕘言,冀蒙察納,惶恐敢啓。答曰,夜來風雷之變,尙何言哉?心魂驚越,誠不知所以自處也。今觀啓辭,心竊嘉之,可不留心焉?
司諫申命圭啓曰,昨日獻納尹深,以徐必遠事停啓之意,猝然發之於席上曰,當初擬律旣過,相持且久,停止宜當。臣等以爲,此乃公議齊激,三司重發之論,今以一人之見,不與從容商確,斥以非律,遽爲停止,有違臺體,反復論卞,終始矛盾,遂乃起閙,有若大關節者然。無非如臣疲劣,言不見重之致,決難晏然於臺席。且臣昨夜,伏聞疾雷之聲,上下擊拍,又見飛電之光,奔馳閃鑠,山嶽若將摧裂,光怪甚於烈火,允有蠢動之性者,孰不爲震駭驚懼,不能自定也哉?況聖上,處億兆父母之寄,膺體天理物之責,丙夜驚惶,百憂叢中,想必憧憧達夜,不能交一睫矣。古人曰,人事失於下,天怒發於上,未知殿下有何失德,臣民有何罪戾,而獲此大示警於上天耶?此聲始聞於十月之初,再作於十月之中,今乃三發,而初微漸大,至於今日之爲,則比之盛夏發揚之時,而亦有甚焉,此必上天,仁愛聖躬,因一二不格之端,先亦警告,又有所不能對越者,稍加其怒,再示其威,終有所不能恐懼知戒,奉若天心。故豈天不得已,大施其怒,而欲使聖上,大有所惕然舊發□□前習者耶?非但此也。今年以後,京外災異,不可彈記,而姑擧其大者言之,如嶺南之山坼,關西之星隕,頃日陰虹,近來黑霧,是皆前代亂亡之徵,何其如此可駭可愕之變,咸萃於今日邪?此必有所召者,而終未能盡我之道,則其應亦將不久而至矣,豈不大可懼哉,大可戒哉?嗚呼,人國之所以維持者,紀綱,而紀綱盡傾,無復可張。所以施措者,法令,而法令已弛,無復可爲。殿下,小奮發之志,臣隣,忘盡瘁之義,諫官虛設,恒有厭薄之擧,宮禁不嚴,未聞穆淸之美,以至朝廷之上,私意橫流,宰樞之間,徒事爲己,遂使風敎日漓,倫常漸亂,民生日困,詈怨大起,而凡所施爲,動輒失宜,或有更張,反益其害。人事之失,旣如此,則在上之天,安得而不怒乎?凡此數事之可憂者,奚有甚於天災,而當此之時,玉體,違豫日久,臣工,久阻引接,大臣,引入不出,機務,多有曠廢,噫,此何等時也?調護聖躬之方,扶濟危時之責,正宜汲汲皇皇,不暇於寢食,而猶復恬然不知爲懼,如是而天怒尙可回,國事尙可爲乎?如臣無似,忝在諫職,目見天災日慘,時事孔棘,而旣不能繩一闕遺,糾一得失,以補匡救之萬一,而顧以體例間微細之事,瀆擾於憂遑靜攝之中。臣罪,至此尤大,請命罷斥臣職。答曰,昨者風雷之變,極矣。心神驚越,靡能自定,觀爾之言,憂愛之誠,深用嘉之,爾其勿辭。
李之翼啓曰,司諫申命圭,再啓煩瀆,退待物論矣。傳曰,知道。
直講羅以俊疏曰,伏以臣於八月十一日,祗受聖旨,以臣爲弘文館校理,令臣乘馹上來者,臣鹵莽膚淺,最居流下,至玷淸班,尤非賤分,常懷感激,至死糜粉。不意玆者,萬不近似之新命,又出千萬夢寐之外,臣是何人,叨此洪造?驚惶隕越,不知所以自處也。不量而入,臣實知戒,而謬恩如山,微分如士,義固不辭,寧顧其他?惟當及期薰沐,自力前進。第臣狗馬之齒,六十有八矣。衰朽癃醜,理宜日加,惟是宿症之中,目疾尤甚,兩瞳遮膜,辨色不明者,積有年所,固無望於昵侍淸光,周旋密衛之行矣。加以自今年五月,重患左邊風痺,半體痼冷,肢節酸疼。入秋以後,多試艾炷,灸瘡遍身,僵仆度晷,頓無扶曳跋涉之路,瞻望雲霄,但有霑汗,伏乞聖慈,察臣實狀,亟賜鐫遞,仍治臣罪,以爲人臣逋慢者之戒。仍竊伏惟念,數字缺屛伏田野,雖絶供世之望,而數字缺嚮者玉候愆和,議藥多方,溫泉臨幸,實出於不得已之擧,而累年湯沐之餘,尙欠全安之慶,則臣愚於此,不勝憂歎之至,又不能無惑焉。凡爲沐浴而所取於水者,不可曰濯去垢穢之氣,和解外感之邪,而聖人愼疾之道,初不在彼,則涉月離都,每歲必行,夫豈所期於聖明者也?顧臣之所眷眷於殿下者,不在於姑息之效,而在於本根之地,請以殿下之所素講明於聖經者,爲殿下申之。謹按周書,周公戒成王曰,在昔殷王中宗,嚴恭震畏,天命自度,治民祗懼,不敢荒寧,肆中宗之亨國,七十有五年。又聞宋儒程頤之言曰,吾受氣甚薄,三十而寢盛,四十五十而復完,今生七十二年,較其筋力,於盛年,無損也。門人,問之,曰,吾以忘生循慾,爲深恥,夫無逸之效,可以永年,循慾之害,至於忘生,則爲人君者,可不知所戒哉?然而人心易忸,國君又奪於衆好。自古人辟,何嘗不警省於昕臨之庭,而點檢之工,尙失於閑宴之中。今殿下靜攝以來,講席久曠,接卿士大夫之時少,親宦官宮妾之時多,則淸明之志,得無穢濁之干乎?心事日倦,氣血漸損,則疾病之乘,亦其理,然也。噫,才輟講論之隙,卽爲波蕩之境,匪懈之心,尤不容少息。惟殿下,雖不得日御經筵,以勞玉體,而幽獨之處,豈無收功之法乎?大易,隨之象曰,嚮晦入宴息,釋之者曰,嚮晦入宴息,乃敬也。蓋知嚮晦宴息之爲敬,可與論無逸之道也。能知此敬,則無時可逸,而慾凈情節,神淸氣靜,可以安養調息矣。所謂持敬之道,無他別件事也。深願殿下,無從日外朝之接,有妨調息,而索居之中,常觀隨象□□朝晝之間,二字缺經傳將攝之暇,不輟紬繹,暗室屋漏之中,恒存對越之心,涓蜎蠖濩之地,愈加惕若之工。且以聖候稍間之時,賜對儒臣,有問辨開發之益,則進修日新之功,無少間斷。義理,澆灌於胸中,志氣,日就於淸明,旣絶聲色臭味之累,宜無賊邪投間之憂,太和流行,心體廣胖,斯爲無免之功,而自有永命之休矣。嗚乎,殷宗之所其〈?〉無逸,不弛於動靜食息之頃,而殿下今日,恐有自暇自逸之漸,程頤之筋力,較盛,實由於體道充養之力,而殿下今日,恐有氣簿歉養之患。愚臣過慮之私,未嘗不爲明主憂之也。嗚呼,國論偏重,是非顚倒,虛僞相蒙實惠未究。第宅踰制,田園兼竝,天災日警,民俗日渝,此等數弊,孰非衰世之事,而臣不暇及焉?惟此無逸寡慾之說,雖是迂儒之常談,而親切本源之道,舍此知〈?〉宜無第一義也。臣旣負逋慢之孽,分作廢棄之物,而區區之衷,願效芹曝,席蒿私室,敢發剩語,無任窘蹙屛營之地。答曰,省疏具悉。疏末事,深嘉爾愛君憂國之誠,爾其勿辭,上來察職。
左議政許積箚曰,伏以噫嘻,甚矣,上天之示警也。昨夜之雷電,尙何言哉?燁燁之光,虩虩之聲,有不忍見聞者,雨雹隨之,與雷竝作,山岳欲裂,屋瓦幾碎,不但不令不寧而已。雷電之再發於十月之內者,已是非常之變,而大震於仲冬之月,其爲異也,益甚。天道悠遠,雖不敢的指爲某事之應,其禍機之已迫,則蓋昭昭也。雖在閭巷之愚夫愚婦,亦莫不驚心而喪氣,況乎聖明,其何以爲懷耶?伏想於靜攝之中,丙枕不安,玉食靡甘,其憂遑恐懼之心,必有倍於臣僚者,奚特對越寅畏而止哉?至於秋雨支離,害盡禾穀之餘,入冬轉甚,不雨者殆無日,雨輒大注,有若憂月之霖,雨暘時若,固不可望,而災異之作,至于今日而極矣。嗚呼,此何等景像耶?天之仁愛而警告之者,若是其丁寧,則未知聖明,將何修而答天譴耶?應天之道,不外乎反躬,此雖近於老儒之常談,捨此則亦無他術,數字缺備陳於向日前席者也。仰惟聖明,必已記念於陰盛陽微,寬厚乾剛之說。臣不敢更贅他語,而臣之所望於聖明者,惟在乎此耳。若夫玉堂前後之箚,無非出於憂愛之誠也,而聖明之諄諄下詢於入診之時者,亦出於從諫弗咈,次第施行之盛意也。舒民隱,除弊政,伸冤枉等事,臣親承玉音,已與首揆,相議,倘蒙早晩賜對,謹當從容稟裁,而顧念變理陰陽,調和天氣,是大臣之責也。如臣駑下者,雖不敢自處以大臣,自臣冒據鼎席後,五六年來,無歲無大異,而今玆之變,乃在於上相引入之日,尤可見天意之有在也。臣於此,益不勝悚慄戰灼之心。衣不敢解帶,坐而待朝,冒上自劾之章,言由中出,實非外飾,伏願聖明,亟賜鐫免,改卜賢德,以循漢家策免三公之□,則亦恐懼應天之一照也。更乞聖明,毋或留難焉。臣無任憂戰悚恧祈懇之至。答曰,省箚具悉卿懇。嗚呼,昨夜雷電之變,是何光景耶?言之心寒,念之骨驚。中夜無寐,罔知攸措。今觀箚辭,戒誨之意,約而至矣,可不佩服焉?至於策免三公,予甚愧赧也。今日之爲災,實由寡昧,心誠不取,卿其安心勿辭,共濟艱難,以副予意。
副修撰洪柱國疏曰,伏以臣於月初,墜馬重傷,左脚違骨,症勢危劇,呈單請急,幸蒙恩遞,得遂調治之願,此亦天地生成之澤也,臣誠感激,圖報無階。不意玆者,復叨新命,其在微分,豈非至榮?且以初懇,不宜輒瀆,而第臣脚病,所傷甚重,浮大剌痛之候,比初雖減,轉側之際,向未能任意屈伸,房戶之內,亦不能運致寸步,況可望趨詣闕下,而祗肅天陛之下?卽日所患,不但落傷而已,又自四五日前,重得寒熱之症,偏頭作痛,痛難堪忍,數字缺神精眩瞀,元氣苶然。此則年前沈痼之症,適遇初寒,又復發作,多般醫治,蔑有其效。種種病勢,決非數月之內所可完復,而顧此所忝之職,亦非暫曠之地,玆敢冒死更籲於天地父母之前。伏乞聖慈,亟遞臣職,以便公私,不勝幸甚。臣無任屛營祈懇之至。答曰,省疏具悉。爾其勿辭,從速察職。燼餘
上在昌德宮。停常參·經筵。
夜一更二更,月暈。
藥房都提調許積,提調洪重普,副提調權大運啓曰,伏未審數日來,聖體調攝,若何?雷雨之後,聖心想必不安,恐有添傷之患,今日與諸醫入診,宜當,臣等,區區憂慮,敢來問安,竝此仰稟。答曰,知道。入診爲之。
朴世堅啓曰,卽見全羅右道定界官李馨植狀啓,則姓字之下,書名而不爲着署,只於年月踏印,有違規例,極爲非矣。李馨植請推考。傳曰,允。
權大運啓曰,戶曹判書金佐明,禮曹判書朴長遠,有所達之事,來詣請對云矣,敢稟。傳曰,入診時入侍。
李程啓曰,副提學李敏迪,副應敎李敏敍,校理金萬均,修撰李奎齡,副修撰金萬重,來詣請對矣。
藥房入診時,上曰,時囚罪人文案,爲先修正,來稟疏決事,言于禁府·刑曹。
前察訪宋亨久上疏,傳曰,下該曹。
大司憲兪㯙啓曰,臣除授本職,三十日後,始爲承牌肅謝,其罪一也。肅謝翌日,一參前啓,身病添劇,旋卽呈告,其罪二也。加由之命,出於格外,且値大王大妣誕日,臣病雖未快復,何敢安心退臥乎?不顧死生,出參賀班,處置同僚,扶曳還家矣。還家昏倒之夕,忽聞雷雨大作,轟轟燁燁,光景非常,凡有血氣,莫不震驚,臣不勝惕慮戰悸之心。伏想聖明,九重靜攝之中,當作何如懷耶?繼而伏見自上答諸臣之敎,其驚動□□□意,溢於言表,臣心口自語曰,有君如此,此仁愛之天,所以未忍便棄,而示此大警告之變也。自今君臣上下,改心易慮,終始□□□□盡誠實之道,作一事行一政,可否相濟,毋爲好勝,每事□□則危可變而爲安,災可轉而爲祥,而竊恐殿下,不能堅持往日之心,而群下之不能將順也。臣欲進一短箚,仰備睿覽,而僚席一空,有意莫就,又欲請對榻前,面陳所懷,而腰脚□□行步難任,末由趨走於天威之下,仰屋竊歎而已,其罪□一也。臣負此三罪,罔知攸處矣。不意諫院之官,竝皆避退,本府當處置,而臣亦當參於徐必遠之論,獻納尹深,旣以律過其情,爲主意,臣亦見非於深者也。以彼以此,不可晏然處置多官,請命罷斥臣職。答曰,勿辭。
朴世堅啓曰,大司憲兪㯙,再啓煩瀆,退待物論矣。傳曰,知道。
巳時,上御養心閤,入診。人侍,藥房都提調許積,提調洪重普,副提調權大運,史官南有星,記事官申翼相,醫官鄭後啓·李東馨·金有鉉。請對入侍,戶曹判書金佐明,禮曹判書朴長遠。許積曰,近日以來,聖明憂慮,寢睡不安,靜攝之中,又有酬應之事,不瑕有勞動添傷之患乎?卽今熱候及頭疼之候,未知如何?上曰,與前無異,而其日因雷電驚動之後,頭痛似重矣。許積曰,雨雹之變,東南則無之,開城府,則戌時,京中則人定前,拈來觀之,大如榛子,電光燁燁,無異憂節,臣未知人事,有闕失而然耶?若有所失,可以指斥,而做錯之間,別無可言之事矣。上命鄭後啓入診。後啓診脈後,進曰,脈候,比前頗順矣。許積曰,仰瞻玉色,勝於前日。上曰,朝來暫有不安之候,必是衣服改着之致。許積曰,水刺所進,未知如何。上曰,過三合矣。許積曰,昨夜寢睡,亦不安乎?上曰,似不如前矣。許積曰,良役停止便否,臣就議于領議政鄭太和,以爲今年海西水溢,湖西水災,失稔殊甚,玉堂之官,因災異陳疏,況量田之擧,民所不便,未打量之邑,待年爲之,宜當云。依此姑爲停止,何如?上曰,待秋成後爲之,可也。許積曰,木花田,自前無給災之規,今年,則異於常年。領議政鄭太和之意,亦以爲今年木花,實□□□依玉堂箚子,給災便當云矣。上曰,三南木花田給災,而□□□例可也。許積曰,疏決設廳事,領議政鄭太和之意,以爲罪人等,似□瞹昧受罪者,而自上欲爲疏決,實是軫念冤枉之擧,意甚盛也。依此擧行爲當云矣。上曰,疏決廳設行事,斯速擧行,可也。金佐明曰,黃海道改量田四邑,田三稅,則以新結磨鍊收捧,收米,則姑從舊結所捧之數,收捧上納,而待道內各邑畢量田,稅米收米,一體從新結出役事,因本道監司狀啓,自臣曹覆啓蒙允矣。忠淸道改量邑,亦依海西例,田三稅,則以新結磨鍊收捧,大同收米,則姑從各邑舊結所納之數,收捧,而待本道畢量田,田三稅大同米,竝從新結改捧之意,分付該道,何如?上曰,依爲之。金佐明曰,湖西宣惠廳所儲匱乏之狀,自上亦已洞悉矣。戊申條濟用監正布價米一千九百十四石內,一千石,則已爲輸送戶曹,己酉條歲幣價大同木二百三十同四十四疋,全未輸送矣。今年歲弊,則旣自戶曹拮据,措備以送,未輸送正布作米九百十四石,歲弊價大同木二百三十同四十四疋,竝減除,何如?上曰,依爲之。金佐明曰,京畿大同秋收米,則今方來納,而本廳舊捧之米,尙餘七千石,與秋收米應捧之數,合而計之,當爲二萬餘石。春收米,每結六斗內,雖減二斗,可以支用,而大同事目內,收米有餘,則量宜減捧云。今年畿甸農事,不可謂之豐稔,而本廳所儲,稍有贏餘。明年春收米,每結,減二斗收捧,何如?上曰,收米有餘,則減數收捧,乃是事目本意,依爲之。朴長遠曰,合慶設科事,前已命下,而取考前例,則己亥年合三慶增廣。辛卯合七慶別試,辛丑年合五慶大增廣別試,設行。今此祔廟及世子入學,明年冠禮,合三慶矣,依何年例擧行乎?上曰,今番則別試設行,科期,則冠禮定日後,稟處可也。上曰,宋亨衢上疏,極言閏月之非。其疏曰,閏月差誤,則時必失節,祀典亦誤。原疏,將下禮曹矣。朴長遠曰,在前未聞有閏月差誤之時,而近來如此,臣未曉解也。上曰,修撰金萬重,曾言曆法,留意於曆書乎?許積曰,聞留意云矣。朴長遠曰,應災之道,廷臣旣已極陳,而天變之作,或慮對越之誠,有所未盡。伏望聖明,留心於本原之地。臣之所言,似是蒭狗,而憂愛之至,敢有所陳,至於論事之臣,斥以怪妄,則實非和平底氣像,故敢達矣。許積曰,朴長遠此言,聖上,當留心焉。權大運曰,纔因天變,有所陳達,而自古若有非常之變,則必有大警動之□□□缺玉候未寧,雖未可廣接臣僚,時或引接於臥內□□缺修省之一道。前日啓辭中,所謂簡其禮節,此誠靜數字缺上進蔘茶。玉堂請對,入侍,副提學李敏迪,應敎李敏敍,校理金萬均,修撰李奎岭,副修撰金萬重。敏迪進曰,變怪之作,何代無之?疊見層出,未有甚於近歲。至於今年,則震疊之變,屢發於深冬,聖心想必驚惕於九重之內矣。且雌鷄化雄,實是前代危亡之徵,以國事言之,似無必亡之道,而上天示警,一何至此?當今應災之策,莫過於存養民力,省除民弊,減上進之物,開讜言之路,凡傷民害政之事,一倂革祛,可矣。頃日臣等箚辭,所陳之事,今日大臣入侍,未知何樣定奪,而今年農事,凶歉頗甚,量田停止,木花給災,皆當急速擧行。自募之事,亦且有弊。軍數太多,虛費糧儲,故判中樞宋時烈疏辭,亦有遞番之意。如臣疏儒,雖未諳兵事,得聞外議,皆言有弊,故敢陳矣。金佐明曰,忠淸兵使尹天賚,使營將自募,營將亦令將官自募,有似勒定,故有騷擾之弊云矣。上曰,有事必有弊,不願自募,則從容爲之,可也,而我國戶籍,多有落漏之人,故軍數常患不足矣。敏迪曰,木花田,雖給災,生民之蒙惠,未知幾何,而今日入侍,何以定奪耶?許積曰,給災事,旣已定奪矣。敏迪曰,前日箚批,主第事,姑令停罷爲敎,遇災警動之意,可謂至矣,而臣未知姑罷,而非永停耶?自上宜以誠實發敎,以爲消弭之道,可矣。敏迪曰,人君臨下之道,當以誠實,不爲虛僞,可也。上曰,不搆第宅,使之不定其居,亦無是理,若謂不遵法制,則可矣,若以姑字爲推諉,則不可矣。敏敍所言,非予主意也。許積曰,自下所爭,乃間架基地,除行廊以五十間定限,不廢法典,快從群議,則似好矣。金萬重曰,祖宗之法,不可不遵。至於遇災之日,尤宜遵守,而大典釐正事,曾已啓稟,尙不施行,誠是欠事。昔宋末危亡之際,不過曰祖宗不足法,天變不足畏,民怨不足恤,今日之事,不幸近之矣。金佐明曰,金萬重所秦之辭,皆切實矣。金萬均曰,近來百司怠慢,庶務解弛,自上調攝之中,雖難廣接,若於靜寢之內,時時引見,則好矣。金萬重曰,聞政院之言,引接若晩,則水刺進御,不得任意云,君臣,父子也,何不引接臥內,使之盡言乎?權大運曰,□日擧行條件,一件,尙今不下,趙復陽所啓,實錄考出□則竝不書入乎?上曰,依爲之。遂罷出。敎原襄道觀察使兼兵馬水軍節度使巡察使姜鎬書。王若曰,右設九牧而分釐,地重屛翰。今屬一方之專制,責丕旬宣。予之注意,實深,卿所受命,非偶。睠玆濊貊之舊域,在我邦畿之上游。連北路之藩垣,疆域相錯。際東溟而襟帶,幅員則寬。民居稀而處山谿之崎嶇,地理險而阻關嶺之巉絶。厥田,多磽确斥鹵之品,其民,少粟帛衣食之源。是用邑里之凋殘,所以生理之貧薄。簽軍丁而流散相結,何以勞來?責租稅而飢饉荐臻,何以賙濟?使節雖巡於嶺外,豈遍懷保之恩?王化未霑於海濱,亦多頑蠢之俗。施措失,則澤不下究。撫馭垂,則情不上孚。苟非慈祥識務之才,曷堪承宣按道之任?予欲擇人而委寄,僉乃擧卿而允諧。惟卿,恬淡平生,雅素一節。薇垣栢府,有繩愆糾謬之風。竹符桐鄕,見來暮在思之績。擢緋玉之秩,淸白遠播於遐荒。置候舌之班,出納惟允於夙夜。一句缺玆授卿云云。恪守寸心,往欽方面。察勤慢而黜陟,明好惡而勸懲。御下則勿以叢脞而爲明,臨民則勿以煦濡而爲惠。濟寬猛而揮闔,隨利害而弛張。體予如傷之仁,矜恤煢獨。推予若保之念,字惠困窮。政責知要,課州縣以七事。事務當急,摠權綱於百爲。稟裁則厥有彝章,便宜則毋拘常格。於戱,十行綸綍,佩卿心而罔愆,千里湖山,俾吾民而自得,郭徊候之行部,可想竹馬之迎。周召伯之觀風,佇聞棠樹之詠。故玆敎示想宜知悉。侍講院輔德知製敎李柙製進燼餘
上在昌德宮。停常參·經筵。
下直,永同縣監李思永。
辰時巳時,日暈。
朴世堅啓曰,刑曹·義禁府時囚罪人文案,爲先修正,來稟疏決事,命下矣。刑曹時囚罪人文案,則旣已修正來待,而義禁府文書,則時未及修正云。待禁府文書修正,一時疏決乎?敢稟。傳曰,一時稟決。
又啓曰,禁府時囚罪人文案,卽者亦爲修正來待,而今日則日勢已晩,何以爲之?敢稟。傳曰,明日疏決,可也。
以黃海監司,延安搜討軍趙忠元等,十名渰死事狀啓,傳曰,渰死人等,令本道恤曲擧行。
持平洪萬鍾啓曰,諫院之官,全數引避,本府今當處置,而獻納尹深避辭中,徐必遠削奪之論,以律過於情,爲言。臣之論以削奪,亦過累日,則見非於諫官,與長官無異,臣何敢晏然處置乎?請命遞斥臣職。答曰,勿辭。
朴世堅啓曰,持平洪萬鍾,再啓煩瀆,退待物論矣。傳曰,知道。
又啓曰,大司憲兪㯙避嫌退待,執義尹抃,掌令鄭重徽上疏,掌令李夏,持平洪萬鍾呈辭,持平申晸在外,今日以監察茶時之意,敢啓。傳曰,知道。燼餘
上在昌德宮。停常參·經筵。
下直,安峽縣監成雲翰,交河縣監成熙胄,山陰縣監鄭弼祥,玉浦萬戶羅舜臣。
藥房都提調許積,提調洪重普,副提調權大運啓曰,冬雨又作,雲霧沈塞,伏未審此時,聖體調攝,若何?再昨引接移時,今日又將有疏決之擧,恐或有添傷之事,臣等,不勝憂慮,敢來問安。答曰,知道。症候,已言于醫官矣。
洪萬容,以都摠府言啓曰,副摠管李晩榮,戶曹坐起進去晝仕,請出標信。傳曰,知道。
又以都摠府言啓曰,今日入直軍士,中日習射,請出標信。傳曰,知道。
朴世堅啓曰,以本院之啓辭,明朝疏決事,命下矣。自前疏決時,時任大臣,則例爲入參,原任大臣,則或參或不參,三司各一員,亦爲竝參,而乙巳年疏決時,原任大臣及三司,俱不入參。戊申年,則三司入參,而原任大臣,不參矣。承旨,或有一員入侍之時,或有兩員入侍之時,今番,則何以爲之?所當豫先定奪,故竝此仰稟。傳曰,依乙巳年入侍,承旨,亦一員入參。
洪萬容,以都摠府言啓曰,今日入直軍士,中日習射事,標信命下矣。卽今雨勢如此,不得爲之之意,敢啓。傳曰,知道。
李之翼,以禮曹言啓曰,每月朔望宗廟展謁,稟旨擧行事,已爲定奪,而自上方在靜攝之中,今月十五日宗廟展謁,不得循例取稟之意,敢啓。傳曰,知道。
洪萬容,以兵曹言啓曰,今十一月初十日,中日習射日次,故當爲設行於慕華館,入直禁軍等,依例除標信出後,還入直之意,敢啓。傳曰,知道。
又以備邊司言啓曰,前因平安監司所報,瀋陽入去黃海道生梨□□無形,元數五百箇,而擇捧者,不過二百箇。義州府尹,不得已貿得所産處,推移充送,而入彼之後,猶不免執頉,幾致生事云。故自本司行關本道,使之査報,而卽接監司鄭鑰牒報,則各邑所納生梨,別無都會官黜退之事,勢難摘發,而都會黃州官,則以爲今年生梨,絶貴,各邑所納色品,少無異同。故不爲黜退,就其中擇捧以送云。今年生梨,果甚稀貴,各官初頭所納,雖不能箇箇合用,都會,所當各別擇捧,而一不黜退,以不合者,泛然收捧,苟充以送,幾致生事,其不爲致意之狀,殊極可駭。都會官黃州判官,從重推考,次知色吏,令本道監司,捉致營門,各別嚴刑,以爲日後徵勵之地,何如?傳曰,允。
行大司諫姜栢年啓曰,臣旣參徐必遠論啓,今此同僚之避,何敢晏然處置?請命遞斥臣職。答曰,勿辭。
朴世堅啓曰,大司諫姜栢年再啓煩瀆,退待物論矣。傳曰,知道。
掌令李夏啓曰,具辭見上請勿留難,主第間架基地,一遵定制。請前判書徐必遠,削奪官爵。請工曹判書柳赫然,遞差。獻納尹深,正言柳尙運,正言李端錫,司諫申命圭,大司憲兪㯙,持平洪萬鍾,大司諫姜栢年,竝引嫌而退。方張之論,必欲徑停,强爲立幟,殊甚無謂。削奪之律,元非過情,不與苟同,深得臺體,滿紙陳戒,實出憂愛,雖自引咎,有何所失?多官避退,事涉相嫌,不敢處置,其勢固然,請獻納尹深,遞差。正言柳尙運·李端錫,司諫申命圭,大司憲兪㯙,持平洪萬鍾,大司諫姜栢年,竝命出仕。答曰,不允。處置事,依啓。
洪萬容啓曰,臺諫出仕事,命下矣。今已夜深,明日待開門牌招之意,敢啓。傳曰,知道。
午時,上御養心閤,疏決。入侍,左議政許積,判義禁金佐明,知事趙珩·吳挺一,刑曹判書鄭知和,參判尹鏶,參議李弘淵,右副承旨朴世堅,假注書南有星,記事官趙師錫·申翼相。許積進曰,再昨引接移時,必有添傷之患,今聞微有熱候,未知何如?上曰,不至大段矣。許積曰,此乃感冒之候乎?上曰,然矣。許積曰,劉忔事,前日禁府堂上,皆言曖昧矣。今見交案,則似非數字缺罪,劉忔,雖無識見,豈有迫人生埋之理乎?金佐明曰,若深埋,則必無漂尸之事。且元隻之言曰,不知埋處,但痛哭云云,則□□可疑之端矣。趙珩曰,劉忔,設有生埋之說,豈有聽從前僉使之令,遽有生埋之理乎?上曰,此律何如?金佐明曰,減死一等照律,則似當矣。上曰,然則減死定配,可也。金佐明曰,臣考篆文,而篆文,擧皆非法,不得已以一二三科次,而皆是違格,無可賞之事。此後,則使政院稟啓,勿爲施賞,何如?上曰,依爲之。違格處,書以違格,則必無入等之事矣。鄭知和,以刑曹文案,進讀於上前。擅離配所罪人成震禮,遠發配所。進上稽滯罪人斐晉弼,治罪放送。牋人奪船罪人沈繼元,以疑罪停刑,査覈稟處。良女刧奪罪人亂同禦營廳鳥銃賊人白愁云,定配。咀呪罪人貞籣·末德,照律。冒屬忠義罪人梁梓,符同成給罪人書吏秦益天·鄭天機,數字缺僞造罪人李爾栢·李爾檜,稟處。私開望筒罪人司謁李之元,停刑定配,故縱罪人許訥,査覈處置。馬帖僞造罪人朴處定配,故縱重囚罪人金德龍·尹爾亮減死定配。破船沙工張也之私奴一男,保放。弑主罪人命金事,奸婢玉年,以疑罪議大臣。益山沙工宋愛金·池貴玄·每香·亡立,放送。羅州沙工命伊,李順·韓士明,保放。次知人玉丹·榮伊·貴榮·千金,放送。書寫金起祥妻太眞,放送。遂退出。
上在昌德宮。停常參·經筵。
夜一更,月暈。二更,月暈,流星出天西淡雲中,入乾方天際,狀如拳,尾長三四尺許,色赤。三更四更,月暈。
朴世堅,以刑曹言啓曰,臣等,卽爲開坐于本曹,時囚別單中,付標啓下罪人等,招致於眼前,以特敎疏決之意,一一傳諭,而貞榮·末德·宋愛金·香伊·亡立·玉丹·榮伊·貴榮·天金·太眞等,放送。義先·一男,李順·韓士明等,保放。成福哲,杖一百,還發配所。裴晉弼,照律杖一百放送。白愁云,以軍器偸竊及漏籍二罪,從重全家定配次,移送兵曹。秦益天·鄭天機,照律杖一百放送。李之元,停刑定配於黃海道九月山城。□□□定配於慶尙道金烏山城。金德龍,減死定配於咸鏡南道。尹以亮,減死定配於北靑。姜後尙,照律入啓。繼元·三龍·李爾栢·李爾檜,更加詳細査問後,當爲稟處之意,敢啓。傳曰,知道。
議政府領議政鄭太和十三度呈辭。傳曰,安心調理。
疏決廳都提調,左議政許積,提調李慶億·閔熙·李元禎·李晩榮。
朴世堅,以兵曹言啓曰,禁軍及別軍職,年例所給馬草價,磨鍊,則禁軍所持官馬私馬,通共六百六十五匹,別軍職馬十三匹,應給木四十同三十四匹內,一半,則餘丁木,一半,則順贊木,依前例題給之意,敢啓。傳曰,知道。
又啓曰,京獄時囚罪人,昨日旣已疏決。此特出於聖上遇災恤刑之至意。外方囚係之類,亦宜一體擧行矣。自前有下諭諸道監司處,疏決啓聞之,則今亦依此爲之乎?敢此仰稟。傳曰,依爲之。
司諫申命圭啓曰,臣本以癃疾之人,凉生以後,宿症大發,轉輾沈纏,奄奄一縷,若將垂絶。數月之間,長在枕席,自今月初一日,才□少蘇,七日賀班,不敢退伏,始得忍死入參,而其日同僚,意外起鬧,臣亦卽當自列,久病沈痼之餘,早日起動,頭痛大作,不省人事,萬無起身之勢。翌日日晩後,始得扶曳來避,揆之事體,方且悚蹙之至。卽聞昨日大臣於閤門外,以臺疏續續引避,曠日持久,大以爲非云,尤覺瞿然,不知攸處。當此之時,身帶諫職,應避稽遲,引日癏曠之罪,臣實爲首,何敢一刻仍冒?請命遞斥臣職。答曰,勿辭。
朴世堅啓曰,司諫申命圭,再啓煩瀆,退待物論矣。傳曰,知道。
大司諫姜栢年啓曰,臣之衰朽癃病,人所共知,而自前月初,重患疔瘡,添得暴下,閱月沈痼,幾死幸甦,而元氣萎苶,尙未全完。如霜後欲墜之葉,暫觸風寒,輒至眩倒,及承加由恩命之後,亦未卽就列,昨始扶曳出肅矣。卽詣闕下,見同僚避辭,臣不勝瞿然之至。臣雖未及出仕,而稽遲之失,臣亦難免,況當此天災疊見之時,無一言補效,日以瀆擾爲事,臣罪尤大,不可晏然仍冒。請命遞斥臣職。答曰,勿辭。
朴世堅啓曰,大司諫姜栢年,再啓煩瀆,退待物論矣。傳曰,知道。
大司憲兪㯙啓曰,臣卽者承牌就職,來詣臺廳,伏聞大臣於閤門外,以臺諫引避曠日爲非。臣聞來不勝瞿然,臣之引避,雖不得不後於諫院,而曠日之責,烏得免乎?且臣於頃日,因同僚有故,一行茶時於京營庫,有違近例云,臣尤不勝悚惕之至。此實緣臣病憊寡聞之致,而違例之失,在所難逭。當此天災孔慘之日,不得進一言,而徒事瀆擾於靜攝之中,臣罪尤大,不可一刻仍冒。請命遞斥臣職。答曰,勿辭。
朴世堅啓曰,大司憲兪㯙,再啓煩瀆,退待物論矣。傳曰,知道。
正言李端錫啓曰,臣於與尹深相會之日,意見相左,則所當卽避,而適有家間切急病患,暫爲出見,還詣自列,而雖無經宿之事,旣不能因而引避。物議之來,臣亦難免,何敢晏然處置同僚乎?請命遞斥臣職。答曰,勿辭。
朴世堅啓曰,正言李端錫,再啓煩瀆,退待物論矣。傳曰,知道。
持平洪萬鍾啓曰,臣之情勢病勢,俱難冒出,呈單請急,實由於萬不獲已,而牌招之命,及於此際,分義所在,不得不黽勉趨詣,而進退益窮,罔知攸處。虛帶職名,蟄伏私室,癏曠之罪,固所難免,卽伏見長官避辭,始知大臣,以臺諫引避,曠日持久,爲非,臣不勝瞿然之至。臣於頃日,旣有當避之嫌,而適緣賤疾,未能自力,經宿之後,始乃出避,稽遲之失,亦所難免,臣何敢晏然仍冒乎?請命遞斥臣職。答曰,勿辭。
朴世堅啓曰,持平洪萬鍾,再啓煩瀆,退待物論矣。傳曰,知道。
正言柳尙運啓曰,兩司多官,俱以引避稽遲,見斥於大臣,相繼自列,而卽見正言李端錫避辭,則以與尹深相會之後,意見相左,不能因而引避,難免物議,爲言。臣於其日,雖在闕下,而旣離臺廳,引避差遲,則所失,與同僚無異,何敢自謂無失,而晏然處置同僚乎?當此雨災之日,無少裨補,只以微細之事,連事瀆擾,臣罪尤大,決難仍冒。請命遞斥臣職。答曰,勿辭。
朴世堅啓曰,正言柳尙運,再啓煩瀆,退待物論矣。傳曰,知道。
李之翼啓曰,吏曹郞廳來言,臺諫有闕,政事何以爲之?敢稟。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖體調攝,若何?核患漸向消減,方以爲幸。自數日來,還似少加,不可又待其自消。今日與諸醫入診詳察,宜當,臣等,不勝憂慮,敢來問安。答曰,知道。入診,則更觀數日爲之。前日欲灸肘尖,擇日受灸,可也。
再啓曰,伏承聖批,肘尖受灸吉日,詳細推擇,則今月廾一日最吉,其前則皆有拘忌云。勢將等待二十一日之意,敢啓。答曰,其前,更無稍勝之日耶?
三啓曰,卽伏承聖批,更令醫官詳細推擇,則今十七日,雖不及於二十一日,亦無大段拘忌云。聖意若以二十一日爲太遠,則受灸,定以十七日乎,敢稟。答曰,依爲之。
李之翼,以都摠府言啓曰,副摠管李晩榮,戶曹坐起進去晝仕,請出標信。傳曰,知道。
李程啓曰,假注書鄭徵,身病甚重,不得察任,不可等待其差復。鄭徵,今姑改差,他假注書差出,使之察任,何如?傳曰,允。
李嵂爲假注書。
李翊,以內醫院官員,以都提調意啓曰,今數字缺藥材料,方爲磨鍊,而藥二字缺牛黃不足數字缺於八兩二戔五分,此外龍䐉七兩,雄黃十兩,二字缺九錢,犀角一斤半,梔子二斤,乳香貝母肉數字缺各一斤,亦爲不足,依例令戶曹,趁卽貿易,何如?傳曰,允。
李之翼,以禮曹言啓曰,今十一月初九日入診時,禮曹判書朴長遠所啓,合慶設科事,曾已命下,而取考前例,則乙亥年合三慶增廣。辛卯年合七慶別試。辛丑年合五慶大增廣別試。今此祔廟及世子入學冠禮,合三慶矣,以何年例擧行乎?上曰,今番,則別試設行,而科期定日後稟處,可也事,傳敎矣。科擧擇日,則當依下敎擧行,而別試規矩,依前判下。初試額數,取六百人,而初場,賦表,終場,策問一道,除講經,分京外試取之意,豫先知委,以爲曉諭之地,何如?傳曰,允。
李之翼,以禮曹言啓曰,臣等,當日齊詣南別殿行禮後,卽入第一室室內,進前奉審影幀,則所傷微痕,龍袍團領白色衿下一處,靑色衿下一處,玉帶下四處,靴子下畵龍床邊三字缺三處,邊子兩邊,亦有細痕,而數字缺至敬之地,臣等,亦不敢詳細仰視。招入畵員一人,一時諦審,則大槪亂後修補時,紙褙稍厚,施彩亦過,以致年久,細綃,未免漸傷於捲舒之際。在今修補,所不可已,而正當冬節,前頭寒嚴,亦不可料。事係重大,隨時進退,臣曹,不敢擅便,議于大臣稟處,何如?傳曰,允。
持平申晸啓曰,臣曾任騎〈省〉郞官時,以病呈旬本曹,未及遞職之前,適有切迫情勢,率爾下鄕矣。意外特命,及於玆際,臣誠悚慄,不知所措,況召旨下降,義不敢一刻淹留,而狗馬賤疾,猝劇於道路勞動之餘,遲滯累日,尙稽趨謝。帶職下鄕,已多其罪,稽謝恩命,亦涉違慢,以此以彼,決難冒居臺職。請命遞斥臣職。答曰,勿辭。
李之翼啓曰,持平申晸再啓煩瀆,退待物論矣。傳曰,知道。又啓曰,大司憲兪㯙,持平申晸·洪萬鍾避嫌退待,執義尹抃,掌令鄭重徽疏批未下,掌令李夏式暇,今日以監察茶時之意,敢啓。傳曰,知道。
傳于李之翼曰,政事,過國忌後爲之。
李之翼,以兵曹言啓曰,當日朴世淸稱名人,自丹鳳門入,差備門外擊錚,極爲駭愕,令攸司囚禁治罪。同門守門將姜海逢,常時不能禁斷雜人,以致闌入,亦爲非矣,推考,何如?傳曰,允。
掌令李夏啓曰,司諫申命圭,大司諫姜栢年,大司憲兪㯙,正言李端錫,持平洪萬鍾,正言柳尙運,竝引嫌而退。臺廳起鬧,翌日始避,則雖緣疾病,有違體例,身病在告,未及出仕,則最後引避,其勢固然。茶時違例,已難在職,則引避遲速,非所可論。避不經宿,俱無所失,則論議之非,不必自當。處置有嫌,出避經日,則稽遲之責,在所難免。呈旬本曹,職名未解,則徑先下鄕,於例當遞。請司諫申命圭,大司憲兪㯙,持平洪萬鍾·申晸遞差。大司諫姜栢年,正言李端錫·柳尙運出仕。答曰,依啓。
工曹參判李元禎疏曰,伏以臣頃將寸草之戀,仰瀆慈覆之聽,幸蒙聖慈,許以恩暇,竦戴歸來。省觀老母,母子相對,感祝徒勤。自惟前後洪造,不翅山重而海深。揣顧微分,直欲粉身而糜項。只此一念,常自耿結。苟憚奔走之勞,自爲便身之圖,則臣雖無狀,萬萬無此。惟宜遄尋歸程,恪謹造朝,不敢暫時遲回,孤負隆私,而第臣痞結之痛,自是宿患。今値沍寒之辰,乘勞復作,胸膈壅滯,咳喘急促,飮食減少,而肌肉漸覺消脫,寢睡煩懣,而眞元一向耗敗,晷刻之間,寒熱異候,宵晝之頃,劇歇無常。此邦一朝偶感之發,實是十年積傷之症,根深源痼,差復未易,曠日逾旬,休限奄過,臣欲偃息在床,爲保全性命之計,則卿御虛帶,逋僈是懼。臣欲黽勉登道,以爲少伸分義之地,則疾病危綴,頹臥莫振,公私交戰,進止俱礙,狼狽旅舍,不得不冒死陳籲於冕旒之下。伏惟日月之明,不擇物而畢照,父母之慈,不納子於有過,倘聖明俯諒危懇,怜臣病勢,不堪作力趨還,遞臣職名,俾得安心將護,則隕首結草,死日生年,臣無任兢惶俟罪祈懇之至,謹昧死以聞。答曰,省疏具悉。疏決之任,不可少緩,卿其勿辭,調理上來察職。
右尹李正英疏曰,伏以臣於前月之初,受由在松楸,以病露章乞免,今承聖批,不惟不許遞改,溫旨勤懇,不翅丁寧,臣非木石,豈不知感?强疾趨命,分義當然,而且臣身病之外,又有重犯,臣於此不得不直告焉。臣陳疏待命,凡二十有六日。臣之家二字缺江華,産後發熱,命在頃刻之報,忽至。臣非不知批答未下之前,任意之他之不可,而私情切迫,不得不奔捄死命,來到江華,已有日矣。不得承批於陳疏之處,惶恐震越,不知所以自處也。卽擬入京,陳情待罪,扶病行到通津地,所乘之馬,顚仆泥中,身入馬下,兩脚壓傷,浮大如腰,不能起立,背腹牽痛,不能轉仄。舁入村舍,僵臥欲死,殆不省事,眼食俱廢,到此地頭,不死幸耳。顧此所傷,數朔之內,復起爲人,斷不可望,伏願殿下,怜臣垂死之命,察臣狼狽之情,臣本職及所授司圃署提調,竝命遞改。仍下臣司敗,以治違慢之罪,不勝幸甚。臣無任惶悚竢罪之至,謹昧死以聞。答曰,省疏具悉。卿其勿辭調理,從速上來察職。燼餘
上在昌德宮。停常參·經筵。
中宗恭僖大王忌辰齋戒。
權大運啓曰,領議政十四度呈辭到院,而國忌齋戒留院之意,敢啓。傳曰,入之。領議政鄭太和十四度呈辭。傳于李翊曰,安心調理。
吏曹,疏決廳提調五,加出,金佐明·吳挺一·鄭知和·趙復陽·權大運。
李之翼,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
又以備邊司郞廳,以左議政意啓曰,疏決廳,今當設局,各道文書,則已令刑曹,行會取來,而文書旣來之後,則只以啓下提調四員,査考許多文案之際,必不免又如前日之遲滯,名以疏決,而留時引日,事理不當,啓下提調四員外,行戶曹判書金佐明,知中樞府事吳挺一,刑曹判書鄭知和,吏曹判書趙復陽,行都承旨權大運,竝爲差下提調,以爲察任之地,何如?傳曰,允。
又以義禁府言啓曰,罪人劉忔,定配於義州,押去單子,啓下矣。旣伏聞曾因奉使大臣,啓達罪重之人,勿配於本州事,有捧承傳之事,而臣等,未及覺察,不勝惶恐。劉忔配所,以理山改付標,以入之意,敢啓。傳曰,知道。燼餘
上在昌德宮。停常參·經筵。
中宗恭僖大王忌辰。
藥房都提調許積,提調洪重普,右承旨李翊啓曰,夜來風寒猝緊,伏未審此時,聖體調攝,若何?臣等,區區憂慮,敢來問安。答曰,知道。症候,已言于醫官矣。再啓曰,卽伏聞入診醫官等所傳之言,右邊核上一處,痰水停蓄,顯有自穿之勢云,不勝驚慮之至。臣等,卽與諸醫更爲入診,議定鍼藥,何如?答曰,核處雖然,不可輕試鍼藥。日氣且寒,待明日入診,可也。三啓曰,核處旣有痰水停蓄自穿之勢,入診後,議定鍼藥,在所不已,故臣等,敢有所煩稟,而未蒙允許,竊不勝憫爵之至。當依聖敎,姑待明日,而當此上候未寧之日,臣等,不可退在私室。自今日率醫官直宿之意,敢啓。答曰,知道。提調,則姑勿入直,可也。
申時,日有重暈。燼餘
上在昌德宮。停常參·經筵。
藥房都提調許積,提調洪重普,右承旨李翊啓曰,伏未審夜來,聖體調攝,若何,而核患加減,亦何如?今日則與諸醫入診,在所不已,臣等,不勝憂慮,敢來問安。答曰,知道。
巳時,上御養心閣,入診時,入侍,都提調許積,提調洪重普,副提調權大運,假注書李嵂,記事官李碩蓄·申翼相,醫官鄭後啓·李東馨·崔有泰·尹後益·金有鉉·金尙誠·權□·李後聃·白光玹·黃益俊·金萬直·權憕。
許積進曰,核患加減,何如?臣不勝憂慮之至。寢睡與常時無異乎?上曰,別無剌痛之事矣。遂令醫官,診察核處,崔有泰等,以次入診。上曰,核處與昨何如,而以鍼開破核尖,可乎?待其自潰可乎?鍼醫則曰,核處皮膚,日漸色異,莫如以鍼開破核尖,以出停蓄之痰水,不可待其自潰也。藥醫則曰,核處不可輕易下鍼,可待其自潰矣。諸醫之所見如何?許積曰,醫官等,亦一字缺精察症候之一字缺昨日臣等,與醫官半日爭論矣。今日所言,如是不同,其所謂不可下鍼,待其自潰者,必無此理,莫如下鍼開破核處,以出痰水,而不可輕易之言,亦似有理,姑待數日,何如?上曰,壬寅春間,有脚腫之時,鍼醫欲爲下鍼開破,而腫處不至大段剌痛,故不許其下鍼,而付藥,三日後按其腫處,則多出黃水,而不至成濃。以此觀之,則雖痰水所聚,不無自潰之事矣。許積曰,可以下鍼試破之言,誠爲是矣,而又不可不用藥矣。上曰,服藥甚苦矣。許積曰,若不害於二字缺則補元氣,莫如用藥矣。上曰,行步時□字缺上去處,則氣息不能快安,下去處及平地行步,則比前差愈矣。許積曰,仰瞻天顔,玉色異於曩時,臣不勝嘉幸之至。日寒如此,自上出御移時,恐有添傷之患矣。上曰,肘尖受灸,定於明日,而核患如此,退定二十一日,可也。諸醫先出。許積進曰,頃見慶尙右兵使李尙敬狀啓,則束伍軍逃亡者,稱以明有事目,先斬後啓,事極可駭。丙申數字缺營將狀啓覆啓中,雖有梟示之數字缺啓聞爲之之事,與臨敵行師時,有異,後啓之路,不可輕開。臣意,則欲請拿問,兵曹判書洪重普,則罷職宜當云,他堂上之意,則事係軍務,若加重罪,則軍政虛疎,推考宜當,議論不一,時未回啓,其何以爲之乎?上曰,先斬後啓者,行師時道路絶遠,稟定之間,事機變易。故出於不得已也。不在事目之事,擅自爲之,以此罷職,可也。洪重普曰,頃日入診時,因咸鏡監司狀啓,而有所稟定於擧行條件,而臣數字缺辭,有所未盡,擧行條件,改入,何如?上曰,依爲之。權大運曰,臣待罪喉司,自知旣明,又被臺斥,陳疏自列,未蒙允許,只增惶恐而已。許積曰,臺啓,以怪妄下批,玉言似欠和平矣。權大運曰,伊時政院之不能覆逆,宜致臺諫之攻斥,而非政院之罪也。實緣小臣不職之罪也。又曰,小臣曾於先朝,亦忝喉司之任,先王克勤之德,無以加之,而至於刑獄文書,尤以積滯爲慮矣。自上雖在靜攝之中,刑獄文書,宜速下之矣。上無發落。遂罷出。
未時,太白見於巳地。
李翊啓曰,今日爲政事,命下矣。都承旨權大運,左承旨李程,右副承旨朴世堅,同副承旨李之翼,以疏批未下之故,不敢行公。廳中只有臣翊,而以代房當進藥房,吏·兵批,無進去之員。右位則拘於廳規,不敢直請牌招,而右副承旨朴世堅,待疏批之下,卽爲牌招察任,何如?傳曰,竝牌招察任。
李程啓曰,今日爲政事,命下矣。都承旨權大運,藥房進去,左副承旨洪萬容呈辭受由,右副承旨朴世堅,牌招病不進,右承旨李翊,以代房,吏批政廳進去。廳中,只有臣程及同副承旨李之翼。兵批政廳,何承旨進去乎?敢稟。傳曰,吏·兵批兼進。
吏曹判書趙復陽,受由在外,參判李時術進,參議金萬基病,右承旨李翊進。吏批啓曰,判書趙復陽,受由在外,參議金萬基,病不進,小臣獨政未安,何以爲之?敢稟。傳曰,仍爲之。李尙眞爲大司憲,朴增輝爲司諫,兪夏益·李溟翼爲持平,朴世堂爲獻納,具鋈爲平昌郡守,許欽爲智禮縣監,尹弼殷爲濟州判官,□俊南爲典籍,閔忠□爲監察,申晸爲兵曹正郞,張世良爲兼參禮察訪,李□爲贊善,兼春秋金萬重減下,掌樂主簿趙威明仍任事,承傳。□嘉績爲承文著作,尹爾霖爲學諭。兵批,兼判書洪重普進,參判南龍翼病,參議閔點進,參知金宇亨病,右承旨李翊進。鄭載嵩·申命圭爲副護軍,兪㯙·申晸·洪萬鍾爲副司直,權斗紀爲副司正,下直。
李之翼,以禮曹言啓曰,卽接咸鏡監司移文,則純陵改封浮石之役,今當料理擧行,而道內絶無解事石工,雖有名爲石手者,不知可用石品及二字缺之制,勢難始役。前日堂上奉審時,率來解事石工,趁來月初下送云,本道旣無解事石工,則事勢果爲如此,依移文石手一名,令兵曹趁速給馬下送,何如?傳曰,允。
執義尹抃,掌令李夏啓曰,具辭見上請勿留難。主第間架基地,一遵定制。請前判書徐必遠,削奪官爵。請工曹判書柳赫然,遞差。遇災疏決之擧,乃所以參情罪而伸冤枉,豈可不究其罪之輕重,而混施曠蕩之典哉?罪人劉忔威脅土兵,生埋無罪之人,實犯罔赦之律,而尙不伏辜,已是失刑之大者。今於疏決之際,遽有減死之命,臣等,竊不勝駭惑之至。殺人者死,三尺至嚴,戱殺誤殺,亦皆償命,況此忔之所犯,其造意凶慘,尤有甚焉者乎?當刑者屈法而倖免,枉死者,抱冤而莫伸,則其所以消弭災異之道,適足爲感傷知氣之歸,疏決本意,豈亶使然哉?朝家用法,雖不可若是乖舛,請還收罪人劉忔減死定配之命。沿邊把守,事目至嚴,而國綱解弛,人不畏法,爲守令者,不能着實防禁,致令犯越者,比比有之,誠可寒心。穩城爲邑,最近彼境,故曾前亦有犯越生事之患,則守土之官,尤當另加禁戢,毋令虛疎,而上年以來,本府之人,連犯潛漁之禁,至於今番,現捉於柔遠鎭境者,皆是目前使喚之官奴,則尤非遠外村泯之比。府使崔寬,常時不能嚴束吏民之狀,據□□見,而道臣請罪之後,只施推考薄罰,此豈朝家嚴飭防意哉?且六鎭之間差文官,其意有在,欲使隣近將吏,有所矜式也。今若只罪犯越之人,而使其官吏得免罪責,則邊上禁防,漸至解體,前頭他邑,擧皆承望朝旨,輕視禁令,貪其漁獵之利,憑籍冒犯之弊,必將相續,而莫可禁。請穩城府使崔寬,拿問定罪。全羅右水使李旴,曾爲穩城府使時,貪縱之狀,不一而足,鄕外之人,受其賂馬,差定座首,南山松贖,勒徵久遠所斫十年前事,無以的知。故邑底居人,計家納布,且厚築之城,稱以不高,撤毁堅完,粉飾薄築,以爲現能之計,城高於前,而路石甚多,故才經數年,霖雨旋卽崩圮,軍器諸具,無一收拾。其他可駭之事,難以毛擧。至於江關犯越,視之尋常,送人漁獵,往來無間,或至漁軍,幾不免被捉,而曳幟得全者,有之。近來北民之連年犯禁,不知徵畏者,職由於此,誠可痛駭。請全羅右水使李旴,拿問定罪。答曰,不允。
都承旨權大運,左承旨李程,同副承旨李之翼疏曰,伏以臣等,俱以無似,待罪近密,不職之罪,自知亦明,人言之來,何可得免?恒懷愧懼,若無所容。昨者正言柳尙運疏中,以臺臣論事,一言不合,則未安之批,前後相繼,而喉司之臣,奉行不暇,惡在出納惟允等語,詆斥本院,臣等,不勝瞿然之至。諫臣之疏,雖未知指某事而言,臣等,身居出納之地,未效惟允之責,理宜斥退,何敢自解?臣等,豈可靦然仍冒,以益罪戾?伏乞聖明,亟遞臣等之職,以安私分,不勝幸甚。臣等無任祈懇屛營之至。答曰,省疏具悉。卿等別無所失,勿辭從速察職。
右副承旨朴世堅疏曰,伏以臣本愚陋,百不如人,居官奉職,靡所稱塞。遇蒙誤恩,驟據喉舌之任,雖欲强策罷癃,逐隊趨走,而識寡慮淺,涓滴莫補,恒懷懍惕,只俟罪譴之加矣。今此正言柳尙運疏中所論,臺啓未安之敎,前後相繼,喉司之臣,不能匡救,垂於出納惟允云者,臺閣之言據義切斥,臣固甘受,愧赦不暇。顧念如臣無狀,待罪該房,徒以汚名器而速官謗,重貽聖朝之累,則臣之罪戾,豈不數字缺可貰貸也哉?況頃於憲府之啓,嚴批特下,而不敢覆逆,以致臺臣迄今不安,則今者人言之來,臣安得不內訟益深乎?誠極震怖,無地自容。伏乞聖明,亟鐫臣職,以彰以下缺答曰,省疏具悉。爾無所失,勿辭,從速察職。燼餘
漢城府啓曰,內氷庫二梗,一則曰紫門梗,一則曰漢城府梗。所謂紫門梗者,自兵曹給價,繕工監官員次知藏氷。所謂漢城府梗者,雖曰給價,而其價卽米五石太五石也。漢城府所入氷丁一萬八千餘丁,以此氷丁,計其價物,則一丁之價,未滿二三夕,勢難遍給於民間,故自古爲中間花消之物,其勢然也。藏氷之役,都城內外至近之處,皆不爲之,只責於沿江山底之民,而無彼此梗分定之民,混同伐納,而紫門之價,雖未能的知,而中間花消之弊,與漢城府梗,一體云矣。如是之故,山底沿江之民,一樣爲空役之歸,雖在常時,猶爲矜惻,況此凶歲乎?卽今民間大困,外氷庫藏氷,至令賑恤廳給價爲之,則獨於內氷庫,無變通之事乎?沿江山底居民,應役不應役之類,通計其數,則五千戶零。依頃日宮城曳石例,通融出役,每戶責納四五丁,則漢城府梗,可以完了矣。在前常年,際不應役之戶,故每戶所納,雖三十餘丁,而未免有懸闕之患。三十丁,卽十五駄也。卽今凶年之外,又有午疫,運轉誠難。漢城府梗,則米太各五石除良,應役不應役之類,通融出定,使之藏氷,紫門梗,則自前給價之數,優於本府云。令兵曹量宜加給,以除民冤,何如?傳曰,允。兵曹啓曰,以漢城府草記,內氷庫漢城府梗,則調用山底沿江,常時應役,則漢城府與紫門梗,磨鍊應入氷丁之數,令該曹均定於五千餘戶之坊民,戶曹所給之米太,本曹所給之價布,竝於畢藏氷後,自漢城府一從功役多少,平均分給於各坊,俾無如前花消之弊,宜當,以此分付,何如?傳曰,允。兵曹謄錄
上在昌德宮。停常參·經筵。
藥房都提調許積,提調洪重普,副提調權大運啓曰,夜來風寒甚緊,伏未審此時,聖體調攝,若何?核患比昨有加減之異乎?臣等終宵憂慮,敢來問安。答曰,知道。症候,已言于醫官矣,受鍼當否,議定,可也。再啓曰,卽伏承受鍼當否議定之批,益不勝驚慮之至。卽今症勢,雖至自穿之域,至於鍼破,事甚重大,不可不十分詳愼。臣等,卽與諸醫,更爲入診後議定,俾無未盡之悔,何如?答曰,知道。
藥房·政院·玉堂·二品以上問安。答曰,知道。
大殿,藥房·政院·玉堂夕問安。答曰,知道。
李之翼,以都摠府言啓曰,今日入直軍士,中日習射,請出標信。傳曰,知道。
執義尹抃,掌令李夏啓曰,具辭見上請勿留難。主第間架基地,一遵定制。請前判書徐必遠,削奪官爵。請工曹判書柳赫然,遞差。請還收罪人劉忔減死定配之命。請穩城府使崔寬,拿問定罪。請全羅右水使李旴,拿問定罪。新除授監察閔忠亮,曾前所行,率多悖惡,殿中之任,不可濫授,請監察閔忠亮,汰去。昨日本府罷坐之後,詣臺傳啓,在於未時,而閉門旣久,始乃緩緩書入,怠慢之習,不可不懲。請當該注書,推考。新除授大司憲李尙眞,時在全羅道全州地,持平兪夏益,時在京畿高陽地,請竝斯速乘馹上來事,下諭。答曰,不允。汰去推考及下諭事,依啓。
未時,太白見於巳地。
午時,上御集祥殿,受鍼。入侍,藥房都提調許積,提調洪重普,副提調權大運,假注書南有星,記事官申翼相,醫官鄭後啓·李東馨·崔有泰·尹後益·金有鉉·金尙誠·金萬直·李後聃·白光玹·黃益俊·金重白。許積進曰,夜來核候,何如?上曰,與前無異,而昨日有紅暈,慮有作痛之患,故欲先破皮薄處矣。許積曰,令諸醫入診,宜當。上曰,昨日議定鍼破之醫官,不須更入,令他醫診察,可也。諸醫入診後,皆曰,今日有濃勢,如熟柿皮矣。上曰,金有鉉·崔有泰·白光玹入來。上曰,當破中央乎?許積曰,群議皆以爲若是結核,則不可下鍼云,而考諸醫書,亦有鍼破之說,有金鎰者,善治核患云。故已令來待,使之入察,何如?上曰,招之。金鎰入曰,濃勢極順矣。許積曰,外論皆以爲,當用烙鍼,未知,何如?上曰,烙鍼雖好,二字缺邊傷害之患乎?許積曰,諸議皆言,姑待明日受鍼,宜當云矣。上曰,數字缺三年不成之語,數多醫官,豈有歸一之理?若不鍼破,則非但慮有將來頭疼之症。卽令症情,與前有異,似有濃汴上衝之氣矣。數字缺許積曰,不可輕易破腫。水刺進御後,受鍼數字缺商議鍼破當否,亦通于首相,然後下鍼,可矣。遂退出。移時,上曰,受鍼當否,議定乎?許積曰,旣已完定,而烙鍼,則停止,立鍼數字缺執鍼,而其在眞重之道,先以小鍼試之,宜當矣。上曰,鍼穴若數字缺破之苦,以中鍼破之,可也。未時,遂受鍼濃汁自然流潟。許積曰,藥房直宿之意,敢稟。上曰,勿爲直宿。再請不許。遂罷出。
領議政鄭太和疏曰,伏以臣病未運身,辭不得請,職名猶在,癏曠已久,惶恐狼狽,罔知攸處之中,伏聞玉體核患,症候異前,區區驚憫之心,曷有極哉?臣於此際,猥不敢仍呈辭單,兩脚全痿,尙無差愈之勢,咫尺之間,亦未行步,末由趨詣闕庭,少伸犬馬之忱。撫躬震悸,伏地待罪,伏乞聖明,亟命鐫削臣職,以爲人臣逋慢者之戒,千萬幸甚。臣無任戰灼祈懇之至。答曰,省疏具悉卿懇。何必待罪?安心勿辭,速出論道,無孤予前後之批。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候若何?寢睡安穩,與常時無異乎?破腫濃出之後,玉體雖似安寧,補氣淸熱之劑,不可不趁卽進御,士夫中曉解醫術之人,竝爲招致商確,議定當進之藥,宜當。臣等,終宵憂慮,敢此問安。答曰,知道。連進蔘茶湯,則苦口,姑爲停止。
大殿,政院·玉堂問安。答曰,知道。
二品以上問安。答曰,知道。
大王大妃殿問安。答曰,知道。
大殿,藥房·政院·玉堂問安。答曰,知道。
李程啓曰,近日廳中,位甚不齊,出納之地,事多苟艱,而右副承旨朴世堅,今日稱病,不爲仕進。聞其所患,不至大段云,更爲牌招察任,何如?傳曰,允。
傳曰,日寒如此,宿衛軍士,令該曹空石題給。
傳曰,日寒如此,薄衣軍士,令該曹襦衣題給。
李翊啓曰,吏曹郞廳來言,承旨有闕,政事何以爲之?敢稟。
執義尹抃,掌令李夏啓曰,頃以慶德宮門開鎖差遲事,兵曹堂上·郞廳推考,啓下本府,而郞廳,則已於前坐,以私罪奪告身之律,照入允下。一張傳旨,不可異律,故臣等,於堂上推緘照勘時,亦爲仍用其律矣。卽伏聞大臣,以擬律太重,爲非,臣等,何敢晏然臺席?請命遞斥臣等之職。答曰,勿辭。
朴世堅啓曰,執義尹抃,掌令李夏再啓,煩瀆退待物論矣。傳曰,知道。
正言李端錫啓曰,執義尹抃,掌令李夏,竝引避而退。一張傳旨,不可異律,則仍前照勘,別無所失,請執義尹抃,掌令李夏,竝命出仕。答曰,依啓。
朴世堅啓曰,臺諫出仕事,命下矣。今已日暮,明日待開門牌招之意,敢啓。傳曰,知道。
又啓曰,兵曹都摠府郞廳來言,闕內各處,夜巡檢云,敢啓。傳曰,知道。
巳時,日暈兩珥,暈上有冠,冠上有背,左右數字缺內赤外靑,白氣如虹,出自兩珥,逶迤數字缺丈,廣各尺許,良久乃滅。未時申時,日暈□珥,暈上有冠,色內赤外靑。夜二更,月暈左珥。更,月暈。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候若何?寢睡一樣安寧乎?補氣之劑,不可不用,而湯藥苦口,有妨水刺,則雖不敢强請,黃茋,最有排膿生肥之功,瘡家所必用之材,加入於所進人蔘茶,宜當云,當依此劑入。臣等,不勝憂慮,敢此問安。答曰,知道。症候,已言于醫官矣。
再啓曰,卽伏聞入診醫官所傳之言,缺盆近處所結之核,今已成膿,大腫纔破,又爲施鍼,雖涉重難其部分,與他處不同,不可不趁卽破膿,俾無浸蝕之患,宜當云。臣等與諸醫更爲入診後,稟定,何如?答曰,知道。
入診時,領議政處,遣李東馨看病事,下敎。
朴世堅,以兵曹言啓曰,傳曰,日寒如此,薄衣軍士,令該曹襦衣題給事,命下矣。闕內各處及外司守直軍,分遣本曹郞廳,一一摘奸後,其中尤甚衣薄者,百二十九名,別單書入,令該曹照數題給,何如?傳曰,允。
執義尹抃,掌令李夏啓曰,臣等擬律太重,旣負應遞之失,見斥大臣,又有難冒之嫌,引避退伏,恭竢物議,而處置請出,出於意外,臣等之進退狼狽,又加一節。凡處置之規,只據其事之是非,以爲立落之地,則今此臣等之避,當觀其擬律之當否,不當計照入之先後也。當初照勘,旣非當律,則從後仍用,同歸失當。且慶德宮開鎖差遲,本非兵曹入直堂郞所知,則私罪奪告身之律,誠爲太重,物議之非,在所難免,何可仍前照勘,謂之無所失,而苟且請出乎?召命之下,不得不趨詣,而臣等情迹,決無仍冒之理,又未免瀆擾於靜攝之中,臣等之罪,至此尤大,請命遞斥臣等之職。答曰,勿辭。
朴世堅啓曰,執義尹抃,掌令李〈夏〉,再啓煩瀆,退待物論矣。傳曰,知道。
正言李端錫啓曰,昨日憲府之官,以擬律失當,引避退待,而臣意以爲,一張傳旨,旣不可異律,則仍前照勘之人,似無所失,故只據避辭,乃敢請出,而擬律當否,全未致察,不爲擧論矣。卽伏見憲府再啓之辭,至以苟且請出等語,顯加譏斥,臣之處置乖當之失,著矣。且臣卽者,路遇興原尉元夢麟,忙遽之際,未及回避,虧損體例之責,亦所難免,以此以彼,不可仍冒。請命遞斥臣職。答曰,勿辭。朴世堅啓曰,正言李端錫,再啓煩瀆,退待物論矣。傳曰,知道。
大殿,政院·玉堂·二品以上單子問安。答曰,知道。
大殿,受鍼後,藥房·玉堂·政院·二品以上單子問安。答曰,知道。
大殿,藥房·政院·玉堂夕問安。答曰,知道。
申時,日有兩珥。
下直,大丘判官權大載。
上御集祥殿,受鍼。入侍,藥房都提調許積,提調洪重普,副提調權大運,假注書南有星,記事官李碩蕃·申翼相,醫官鄭後啓·李東馨·崔有泰·尹後益·金有鉉·金萬直·李後聃·白光玹。許積進曰,卽今上候,何如?痛處,別無痛勢,誠極多幸,而缺盆之處,亦爲軟膿云,故與諸醫入侍矣。上曰,進蔘茶後,當受鍼耳,仍進蔘茶一器。上曰,當破何邊耶?諸醫曰,當審察而下鍼矣。上解衣開衿,受鍼。下鍼後,上曰,鍼冗,比昨稍濶耶?諸醫曰,與前無異矣。上曰,膿汴多少,如何?諸醫曰,頗減前矣。仍揷紙鍼。許積曰,領議政鄭太和,當此自上受鍼之日,當來待備邊司問候,而病重未果云矣。上曰,遣李東馨看病。遂罷出。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,連日下雪,天氣沈陰,伏未審夜來,聖候,若何?寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂·二品以上問安。答曰,知道。
大殿,政院·玉堂夕問安。答曰,知道。
朴世堅,以都摠府言啓曰,今日入直軍士,當爲中日習射,而數字缺間姑停之意,敢啓。傳曰,知道。
憲府啓曰,具辭見上請勿留難。主第間架基地,一遵定制。請還收劉忔減死定配之命。請穩城府使崔寬,拿問定罪。請全羅右水使李旴,拿問定罪。副護軍權諿,曾爲安東府使時,與其所親京商人約束成給勿禁帖,亂斫太白山黃腸木,浮出三千餘板。三百年護禁長養之木,一朝兀盡於牟利者之手,遠近聞之,莫不憤罵,而及上年因臺啓査覈之日,委送其子與府使李東溟,對坐謀議,而東溟,一聽其私囑,不肯從實摘奸,至以若干松根,塞責謾報,竟脫其罪,其循私蔑公,報不以實之罪,亦不可不懲。請副護軍權諿,拿問定罪,安東府使李東溟,罷職不敍。執義尹抃,掌令李夏,正言李端錫,竝引嫌而退,擬律過當,誠有物議,處置乖宜。又犯隔等,則俱難在職,請執義尹抃,掌令李夏,正言李端錫,竝命遞差。新除授獻納朴世堂,時在京畿楊州地,請斯速乘馹上來事,下諭。答曰,不允。處置事,及下諭事,依啓。
夜一更,有霧氣。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候若何?寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
二品以上單子問安。答曰,知道。勿爲問安。
玉堂箚子。大槪,持平李溟翼,兩司俱發之論,不待諸僚,挺身獨停,請命罷職事。入啓。
大殿,藥房·政院·玉堂夕問安。答曰,知道。燼餘朝報
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候若何?寢睡一樣安寧乎?所進加黃茋人蔘茶,非不峻補,而於雙補氣血,則猶有所未盡,湯藥雖甚苦口,破膿旣多,不可不速進當劑,以收萬全之效。士夫中曉解藥理之人,竝爲招致,與諸醫商確議定,宜當。臣等,不勝憂慮,敢此問安。答曰,知道。症候,已言于醫官矣。再啓曰,卽者與諸醫及,士夫中曉解藥理之人,反復商議,則皆以爲峻補之功,無逾於卽今所進加黃茋人蔘茶,而若兼進湯劑,則收效必倍,補中益氣湯,加半夏·貝母竝薑製各一戔,皀角剌五分,兼爲進御,宜當云。此藥三貼,爲先劑入之意,敢啓。答曰,知道。
李之翼,以司饔院官員,以提調意啓曰,生鮮廛漁夫主人等,齊訴于本院曰,節屬深冬,風日甚惡,日下可合生鮮,不能網得,遠道凍魚,亦未及上來,坐待生事,罔知所措。願依前例,姑以雜魚代封云云。京畿進上主人輩,□悶,亦爲一樣,從前如此之時,則雖有代封之例,莫重御供,自下不敢擅便,惶恐敢啓。傳曰,依例代封。
大殿,政院·玉堂·二品以上問安。答曰,知道。
大殿,政院·玉堂·藥房夕問安。答曰,知道。
朴世堅啓曰,大司憲李尙眞,持平兪夏益在外,執義掌令一員未差,掌令鄭重徽疏批未下,持平李溟翼被論,今日以監察茶時之意,敢啓。傳曰,知道。
下直,陽德縣監高啓元。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。二品以上單子問安。答曰,知道。勿爲問安。
朴世堅啓曰,備邊司郞廳,以大臣意來言,今日賓廳坐起日次,而上候方在未寧中,不得開坐云,敢啓。傳曰,知道。
傳于李翊曰,政事,明日爲之。
大殿,藥房夕問安。答曰,知道。自今日都提調,勿爲入直。
大殿,政院·玉堂夕問安。答曰,知道。
持平兪夏益啓曰,具辭見上請勿留難。主第間架基地,一遵定制。請還收罪人劉屹減死定配之命。請穩城府使崔寬,拿問定罪。請全羅右水使李旴,拿問定罪。請副護軍權諿,拿問定罪。安東府使李東溟,罷職不敍。答曰,不允。權諿·李東溟,一體拿問。
答玉堂箚曰,遞差,可也。元箚未下。
夜五更,月入太微垣內。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,寒氣漸緊,伏未審夜來,聖候若何,而寢睡亦,何如?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
大殿,藥房·政院·玉堂夕問安。答曰,知道。
有政。吏批,判書趙復陽進,參判李時術進,參議金萬基病,右承旨李翊進。以鄭榏爲承旨,申命圭爲執義,卞榥爲掌令,申晸爲持平,尹趾善爲正言,李端錫爲典籍,趙聖輔爲平山府使,李夏爲司藝,李得龍爲龍宮縣監,李允傳爲安東郡守,李文會爲昌平縣監,李潤朝爲檢閱,李端齊爲監察,黃澤爲宗廟令,南斗長爲鏡城判官,金緯三爲贊儀,尹抃爲弼善,李弘爲司饔參奉,朴來慶爲校書副正字,李益泰爲學錄,尹選爲學諭。兵批,兼判書洪重普進,參判南龍翼病,參議閔點病,參知金宇亨進,右副承旨朴世堅進。兵批啓曰,慶尙右兵使,今當差出,而擬望之人,乏少,水使中,可合人,竝擬,何如?傳曰,允。以尹鏶爲副摠管,鄭韺爲慶尙右兵使,李萬岭爲臨潘僉使,權道經爲忠淸水使。
持平兪夏益啓曰,具辭見上請勿留難。主第間架基地,一遵定制。請還收罪人劉忔減死定配之命。請穩城府使崔寬,拿問定罪。請全羅右水使李旴,拿問定罪。新除授正言尹趾善,時在京畿安山地。請斯速乘馹上來事,下諭。答曰,不允。下諭事,依啓。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?寢睡一樣安寧乎?臣等,不勝憂慮,敢來問安。答曰,知道。症候,已言于醫官矣。再啓曰,卽伏聞入診醫官所傳之言,右邊頤下結核一處,今已熟膿,不可不及時鍼破云。臣等,與諸醫更爲入診後,議定何如?答曰,知道。
上御集祥殿,入診入侍,都提調許積,提調洪重普,副提調權大運,假注書李嵂,記事官李碩蕃·申翼相,醫官鄭後啓·李東馨·崔有泰·尹後益·金有鉉·金萬直·白光玹,許積進曰,近日只聞醫官之言,而不得瞻望,氣候,何如?水刺進御亦,何如?以事勢思之,症候,必不如前,而聞醫官所傳之言,則如前云矣。上曰,雖不如前日善食之時,不至大減矣。許積曰,寢睡,何如?上曰,寢睡則如常矣。許積曰,令醫官入診,宜當矣。醫官尹後益等,以次入診。腫處盡膿,皮膚極軟矣。尹後益,遂執鍼破腫,膿汁多出,幾至數匙。許積進曰,湯藥進御之後,氣候,何如?上曰,服藥之後,則頗似二字缺矣。蔘茶湯,則不爲甚苦矣。許積曰,此時進言,極知惶恐,而卜相,至今不爲,小臣備員,無益於國事,而領相呈病累日,近纔進來於問安之列,觀其病勢,非輕,勢難察任矣。卜相,斯速爲之,何如?上無發落。洪重普進曰,訓鍊都監別隊募得事,使營將主管矣。慶州營將睦林奇,以人不應募之故,分付所屬各邑鄕所將官處,勒定名數,使之抄定,此非都監本意,而任自號令各邑,以致人民騷擾,殊甚可駭。營將睦林奇,不可不論罪。上曰,睦林奇,從重推考,勿爲勒定事,嚴飭分付。許積曰,冬至習儀之擧,乃爲彼國而設行也。至於一字缺度,事涉虛文,莫如革罷其事矣。上曰,初不爲之,則可也,爲之而今遽革罷,如何?許積曰,內局甚爲狹溢,似難容處,舊弘文館,隔墻毁之,則入直醫官輩,可以容處矣。上曰,依爲之。許積曰,自上雖有勿爲直宿之敎,揆以分義,不敢晏然退在,小臣仍爲直宿。數字缺遂罷出。
傳于朴世堅曰,今下弓矢,在德萬戶金震燁處,給送。
大殿,政院·玉堂問安。答曰,知道。
大殿受鍼後,藥房·政院·玉堂·二品以上問安。答曰,知道。
李之翼啓曰,小臣,冬至望闕禮二度習儀,進去下直。傳曰,知道。
李翊,以藝文館郞廳,以領事大提學意啓曰,新除授檢閱李潤朝,時在京畿楊州地,請斯速乘馹上來事,下諭。傳曰,允。
大殿,政院·玉堂·藥房夕問安。答曰,知道。
持平兪夏益啓曰,具辭見上請主第間架基地,一遵定制。請還收罪人劉忔減死定配之命。請穩城府使崔寬,拿問定罪。請全羅右水使李旴,拿問定罪。新除授正言尹趾善,時在京畿安山地。請斯速乘馹上來事,下諭。答曰,不允。下諭事,依啓。
下直,在德萬戶金震燁。
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?昨又破膿,水刺寢睡,別無所減乎?臣等益不勝憂慮之至,敢此問安。答曰,知道。症候,已言于醫官矣。
大殿,政院·玉堂問安。答曰,知道。
二品以上問安。答曰,知道。勿爲問安。
大殿,藥房·政院·玉堂夕問安。答曰,知道。
執義申命圭,掌令卞榥,持平申晸啓曰,具辭見上請勿留難。主第間架基地,一遵定制。請還收劉仡減死定配之命。請穩城府使崔寬,拿問定罪。請全羅右水使李旴,拿問定罪。大凡臺閣體例,若是重發之論,則其所停否,必循公議,不可以一人之獨見,有所擅斷。況前判書徐必遠事,當初朝議峻發,兩司竝論,已至累月,則雖未得請,公議已伸,不必一向持久,而向者前持平李溟翼,乘兩司一空之時,遽爾獨停。啓日後無窮之弊,揆以事體,殊涉無謂。聖明亦燭其有違臺例,旣因玉堂之請,命遞其職,而違例縱肆之習,不可遞差而止。且前日所論之事,或有率爾擅停之人,則其後繼之者,必須先糾其失,還論其事,以示公議而止者,自是臺體,而持平兪夏益,當於持平李溟翼違例擅停之後,仍爲停止,終不擧論,亦難免虧損臺體之失。請前持平李溟翼罷職,持平兪夏益遞差。前判書徐必遠,從前所爲,已多可駭,而至於蒙敍之後,得拜秋曹,投疏自訟,語益縱恣,欲免妨賢病國之名,至引先輩長老之事,請詢去就於廟堂,全無尊朝廷畏公議之心,其自肆無忌憚之習,不可不懲。請前判書徐必遠,削奪官爵。答曰,不允。
藥房口傳啓曰,卽者掌務官來傳數字缺爲罷出之敎,而揆以事體分義,決不可退在。以臣等區區私情言之,亦甚未安,雖未敢强請,竝爲入直,而臣等,輪回直宿,在所不已,惶恐敢啓。答曰,都提調,勿爲直宿,而三提調,竝爲罷出之言,傳之者,誤矣。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
李翊啓曰,承政院左承旨鄭榏,同生弟禮曹佐郞積妻,淑人洪氏身死,服制已行四日,出仕,何如?傳曰,允。
大殿,政院·玉堂·藥房夕問安。答曰,知道。
執義申命圭,掌令卞㨪,持平申晸啓曰,具辭見上請勿留難。主第間架基地,一遵定制。請還收罪人劉忔減死定配之命。請穩城府使崔寬,拿問定罪。請全羅右水使李旴,拿問定罪。請前持平李溟翼,罷職,持平兪夏益,遞差。請前判書徐必遠,削奪官爵。答曰,不允。
下直,北靑判官李循先。
巳時,日暈。申時,日暈兩珥。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
李程啓曰,明日冬至望闕禮,依近例數字缺敢啓。傳曰,知道。
李程,以禮曹言啓曰,本曹啓辭,臣等,當日齊詣南別殿,奉審,卽入第一室內,進前奉審見上傳曰,允事,傳敎矣。議于大臣,則領中樞府事李景奭以爲,影幀微傷處修補,事體重大,冬節寒溫,不可不詳審而爲之。今雖似暖,安知寒威之猝緊?雖或不然,仲冬之月,至日且近,恐不如待春和之爲愈也。伏惟上裁。左議政許積以爲,該曹若不敢自斷,影幀修改當否,來問於臣等,猶或可也,若曰,修改,所不可已,而只以冬節寒嚴,爲慮云,則姑待春和,亦未晩也。惟在該曹酌量事勢而進退之,不必問於臣等。伏惟上裁。行判中樞府事鄭致和,以爲影幀修改,事係重大,若於冬節爲之,則恐有未盡之患,稍待和暖,從容擧行,似當。伏惟上裁。領議政鄭太和,病不收議,大臣之意如此,上裁,何如?傳曰,後日登對時,更稟處之。
李程,以禮曹言啓曰,自上方在靜攝之中,來十二月初一日宗廟展謁,不得循例取稟之意,敢啓。傳曰,知道。
又以侍講院言啓曰,新除授贊善李惟泰,時在忠淸道公州地,書筵侍講事緊。請斯速乘馹上來事,下諭。傳曰,允。
又以吏曹言啓曰,來十二月初一日,年例歲抄單子書入,而須赦後,別歲抄,時未啓下。在數字缺抄未下,則年例歲抄不爲書入,有只以別歲抄罷散人員,追書以入之時,今亦依此爲之乎?敢稟。傳曰,依爲之。
李之翼,以御營廳言啓曰,二番別馬隊試才賞格,從分數多寡,以本廳木綿面給後,別單書入之意,敢啓。傳曰,知道。
又以御營廳言啓曰,三番黃海道別馬隊十八名,已爲整齊矣。來十二月初一日,與二番別馬隊,合操後,舊軍放送之意,敢啓。傳曰,知道。
鄭榏,以戶曹言啓曰,舊功臣嫡長忠義上番受祿之人,連爲査考矣。其中尹桓·吳陽□·柳重茂等三人,着名,與空座簿所着,不同。上番日字,亦不得分明記憶,而又問伴直之人,數字缺備進去之處,則飾辭以對,其代人立番,坐受祿俸,與李友松無異,令攸司推問取服後,數字缺而二番忠義康逸爲名者,以受價代直,爲數字缺常時冒受,在外忠義之祿者,幾至七八遞兒,誠極痛惡。且勳府祿色書吏,與康逸相爲符同,盜竊祿俸,人言藉甚,竝令攸司囚禁,取服定罪,何如?傳曰,允。
大殿,藥房夕問安。答曰,知道。今後勿爲夕問安。政院·玉堂夕問安。答曰,知道。
執義申命圭,掌令卞榥,持平申晸啓曰,具辭見上請勿留難。主第間架基地,一遵定制。請還收罪人劉忔,減死定配之命。請穩城府使崔寬,拿問定罪。請全羅右水使李旴,拿問定罪。請前持平李溟翼,罷職,持平兪夏益,遞差。請前判書徐必遠,削奪官爵。答曰,不允。
掌令鄭重徽啓曰,臣於頃日,兵曹郞廳推勘照入時,有擬律過重之失,而同僚,推以爲擬於兵曹堂上之照律,大臣爲非,引避見遞,而臣以疏批未下之故,不卽自列,旣有應遞之嫌,而曠日虛帶,冞增惶縮矣。卽伏見答工曹判書柳赫然之疏批,有浮薄之論,不必爲嫌之敎,臣尤不勝瞿然之至。以此以彼,決不可一刻仍冒。未免瀆擾於靜攝之中,臣罪尤大。請命遞斥臣職。答曰,勿辭。
李之翼啓曰,掌令鄭重徽,再啓煩瀆,退待物論矣。傳曰,知道。
掌令鄭重徽疏曰,伏以譾陋如臣,無一可取,前後忝叨,瑕釁百出,而濫蒙拂拭,復玷臺端,臣雖粉骨糜身,無以報答洪恩之萬一。惟以筋力所及,顚仆爲期,而福過災生,宿病內攻,傷寒外襲,眞元內削,虛火上升,頭暈目眩,精神昏憒,若不保朝夕,飮啖專廢,氣息如縷。嚴召之下,不得不扶曳就列,而以此病狀,萬無供職之望,呈單請急,見阻喉司,虛帶職名,尤切惶恐。伏乞聖慈,察臣病勢之難强,亟許遞改臣職名,俾得以時調治,以延殘喘,不勝幸甚。臣於病伏之中,目見災異之繼發,憂愛之忱,自不能已。中夜起坐,耿耿達朝,略搆蕘言,猥塵天聽,伏惟聖明,財察焉。噫,災異之作,何代無之,而未有如近日者也。十月之雷,隔日怒號,而上下泄泄,曾未有戒懼振作之擧,數字缺未已,復此動威,正當陰極陽剝,雷在地中之月,乃有虩虩之聲,不寧不令之異,正所謂懼遠而驚邇者也。天意昭昭,不爽毫髮,其後譴告,不趐耳提面命,臣未知何樣禍亂,伏於冥冥,而不之覺耶?昔漢文帝,遇日食地震之變,而必下詔自責,又擧直言敢諫者,今殿下遇漢文所無之變,正危急存亡之秋,而數字缺反躬自責,無一事之振作修禳,何哉?竊覵近來,堂陛嚴截,言路閉塞,情意未孚,自相疑阻,凡係臺閣之事,毋論大小,一切麾却,語涉貴近,則訑訑斥絶,事關卿宰,則曲加庇護。主第定制之請,經年爭執,而邈然牢拒,官師相規之論,特一細事,猶不虛懷,恩點,或靳於言事之臣,嚴旨,屢下於雷霆之批,竊恐群下,有以窺殿下之淺深也。誠願殿下,及此天災孔酷之日,惕然舊發,下敎罪已,策勵臣隣,廣開言路,而擇犯顔進言乘直不阿之士,褒而用之,以勸其餘,則庶可以作敢言之氣,而來忠益之言也。至於消弭之策,此特轉移間事耳。惟殿下,留心焉。近日玉候有愆,內局入診之外,近侍之臣,亦不得瞻望淸光,今已久矣。調護攝養之方,誠不可不愼,而三字缺暢之道,亦不可不務。夫人之一身,百病皆屬於心。故朱考亭,以治心養性,爲治病之要道,程伊川,以筋骨無減,爲學問之得力。殿下,誠於臥內,頻接近侍之臣,從容賜顔,如家人父子之爲,而古今治亂,民瘼政疵,疇咨講論,則不惟群臣胥悅,下情得達。自上發舒精神,宣暢堙滯,調攝節適之宜,未必無益,而其於聖學之功,亦豈少補也哉?惟殿下加意焉。書曰,民惟邦本,本固邦寧。撫我則后,虐我則讐,古今之治亂興亡,莫不判於撫虐之間,而大抵治世之君,以顧畏之心,行懷保之惠。凡於政令施措之間,必以得民心爲先務。故民歸天與,而國以之興,衰世之君,以苛刻之法,施侵漁之令,凡可以先民心者,力行而不止,終至天怒民怨,顚覆而莫之捄,豈非可哀之甚乎?臣嘗夷考方冊,慨然于中矣。不幸今日,民怨已極,天怒且臻,幾何其不底於顚覆之域哉?今此海西湖西量田之役,別隊別抄簽軍之令,諸色軍兵虛伍之擧,竝行於一時,此雖有國之所不可已者,而奉行之臣,不顧二字缺之便否,國家之利病,而惟以剝民辦事,爲一已見能之地,故中外騷然,怨讟朋興,喁喁汲汲,有魚爛土崩之勢。臣恐先失其心,無所用其軍也。想亦日月之明,猶未能普編於四方,而莫詳民困之此極也。其何不激天怒而召災異也?頃因儒臣數字缺量田簽軍之事,雖有議處之命,而側聽數日,尙無數字缺願聖明,亟令大臣,廣詢可否,量時徐行,則天數字缺民心也。仍竊伏念親民之官,莫如守令。休戚系焉,不可不簡,而近來銓注,多不擇人,幾何其民生之不至於困苦也?殿下,於近臣之中,擇其公平正直者,而畀以繡衣之數字缺使治行,而不須一時,盡爲發遣,或一月遣一人,或數月遣一人,或一年遣一人,俾察監司兵·水使及守令賢否,其中二字缺愛民者,擢而用之,貪鄙虐民者,黜而罪之,其他朝家政令之可以害民病國者,使之廉察上聞,則庶幾奸猾畏戢,民弊少紓。惟殿下採施焉。臣之所陳,雖皆今日之先務,此乃數字缺間事爲之末耳。其餘敬天寅畏之道,只在於殿下之一心。宋臣張栻,告于其君曰,陛下一念纔是,便是上帝鑑臨,一念之纔不是,便是上帝震怒。然則今日弭災之方,不在於殿下之一念乎?惟願殿下,先正本原之地,備盡修省之道焉。臣當此災異疊見,虞憂溢目之日,敢將狂瞽之說,以效芹曝之獻。伏願殿下,諒其愚迂而留神省察焉。臣無任瞻天祈懇惶隕屛營之至。謹昧死以聞。答曰,省爾疏辭。進言之誠,予庸嘉之,爾其勿辭察職。
前知中樞府事柳赫然疏曰,伏以臣本庸陋,實無寸能,徒以受知偏隆,驟躋崇班,涯分已踰,一味惶蹙,不意新命,遽下於千萬夢寐之外,臣誠驚惑,罔知攸措。恭竢物議,縮伏屢日,猥陳辭章,見阻喉司,臺啓之發,果在是日,公議之非,蓋出重惜名器之意,而聖明不諒,終靳一命,臣之狼狽,到此極矣。食息不安,置身無地。六官之長,是何等重任,亦何等名位?先輩武臣之或膺是職者,無非一時輿望之所屬,則其不爲人人之濫授也,明矣。自顧臣身,何以致此,私心悚恧,有不可言,而其於輕辱名器,何哉?不待人言,自知已明,臣雖無狀,亦有人心,豈敢貪戀榮寵,冒沒廉恥,晏然承受,重貽淸朝之羞乎?臣之情勢,萬無冒進之理,私悃切迫,不得不瀆擾於靜攝之中,臣罪萬殞。伏願聖明,亟收成命,以重名器,以安微分,不勝幸甚。臣無任瞻天隕越祈懇之至。謹昧死以聞。答曰,省疏具悉。浮薄之論,不必爲嫌,安心勿辭,從速察職。
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
大王大妃殿,政院·玉堂·二品以上單子問安。答曰,知道。
王大妃殿問安。答曰,知道。
大殿問安。答曰,知道。
中殿問安。答曰,知道。
世子宮問安。答曰,知道。
執義申命圭,掌令卞㨪,持平申晸啓曰,具辭見上請勿留難。主第間架基地,一遵定制。請還收罪人劉忔減死〈定配〉之命。請穩城府使崔寬,拿問定罪。請全羅右水使李旴,拿問定罪。請前判書徐必遠,削奪官爵。掌令鄭重徽,引嫌而退,疏批過當,出於意外,雖有不安,實無可嫌,而擬律失宜。同僚旣遞,則準以事例,決難仍在。掌令鄭重徽,請命遞差。答曰,不允。遞差事,依啓。
未時,太白見於巳地。夜二更,黑雲一道如氣,起自乾方,直指東方,長竟天,廣尺許,良久乃滅。三更,流星出北斗星下,缺天際,狀如甁,尾長五六尺許,色赤光照地。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?而寢睡亦,何如?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
李之翼啓曰,吏曹郞廳來言,臺諫有闕,政事何以爲之?敢稟。
傳曰,提調以下,自今日輪回直宿事,傳敎于藥房。
李之翼,以司饔院官員,以提調意啓曰,數字缺道十二朔,各殿進上,昨日來納,而大殿所封中古之全數濃爛,殊甚可駭,而似非封數字缺故考其日字,則中路稽滯,多至四日,此必陪持人,不善陪來之致。進上,則不得已仍爲捧入,陪持人,令攸司治罪,何如?傳曰,允。
又以禮曹言啓曰,卽遣郞廳,顯陵·康陵,抽栍摘奸,則入直參奉及守護軍等,竝皆無頉之意,敢啓。傳曰,知道。
執義申命圭,掌令卞㨪,持平申晸啓曰,具辭見上請勿留難。社第間架基地,一遵定制。請還收劉忔減死定配之命。請穩城府使崔寬,拿問定罪。請全羅右水使李旴,拿問定罪。請前判書徐必遠,削奪官爵。答曰,不允。
未時,太白見於巳地。燼餘郞廳李基德校正。郞廳南雲老書。
上在昌德宮。停常參·經筵。
謝恩,校書副正字朴來慶。
傳曰,政事,明日爲之。
大殿,政院·玉堂問安。答曰,知道。
藥房啓曰,伏未審夜來,聖候,若何,寢睡,一樣安寧乎?臣等,不勝憂慮,敢比問安。答曰,知道。症候,已言于醫官矣。
府啓,具辭見上請勿留難。主第間架基地,一遵定制。請還收罪人劉忔減死定配之命。請前判書徐必遠,削奪官爵。答曰,不允。穩城府使崔寬,全羅右水使李旴,拿問定罪事,停啓。朝報
上在昌德宮。停常參·經筵。
下直,金堤郡守宋昌。
謝恩,承文著作尹嘉績。
大殿,政院·玉堂問安。答曰,知道。
藥房啓曰,大雪釀寒,寒威斗緊,伏未審夜來,聖候,若何?寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
府啓,具辭見上請勿留難。主第間架基地,一遵定制。請還收罪人劉忔減死定配之命。請前判書徐必遠,削奪官爵。答曰,不允。朝報
有政。吏〈批〉,以李世華爲洪陽縣監,李櫋爲善山府使,洪億爲兵曹正郞,鄭儋爲禁府都事,李夏爲掌令,姜碩昌爲黃海都事,李時彬爲北部主簿,兪㯙爲右尹。
上在昌德宮。停常參·經筵。
謝恩,訓鍊都正李鏶,洪陽縣監李世華,知事李東馨。
大殿,政院·玉堂問安。答曰,知道。
藥房啓曰,伏未審夜來,聖候若何,寢睡,一樣安寧乎?臣等,不勝憂慮,敢此問安。答曰,知道。症候,已言于醫官矣。
京畿監司書目,楊根郡守徐正履,病重罷黜事,楊州呈,以獻納朴世堂,病重上去不得事。
傳曰,只大臣·備局堂上,引見。
獻納朴世堂辭狀,遞差。
吏曹啓曰,臺諫有闕,政事,取稟。
府啓,見辭見上請勿留難。主第間架基地,一遵定制。請還收罪人劉忔減死定配之命。請前判書徐必遠,削奪官爵。答曰,不允。
引見時,禮曹判書朴長遠所啓,南別殿影幀修補事,議大臣入啓,則後日登對時,稟處事,命下矣。大臣今方入侍,議定,何如?上曰,不必待春和暖。日氣稍解,不至凍沍,則可以爲之,奉審後議定修補,可也。朴長遠曰,自前南別殿奉審時,無大臣同參之規。故前日奉審時,不爲啓請,而事體重大,後日則臣等與大臣,一同奉審乎?上曰,事體重大,雖無前例,大臣,別爲進去同參奉審可也。吏曹判書趙復陽所啓,判決事,全掌辭訟,爲任最緊。李□前任時,頗有聲績。故備擬受點矣。今聞猝得中風,半身不遂,決不可察任云,改差何如?上曰,改差,可也。領議政鄭太和所啓,永安尉洪柱元,再昨猝患中風,症勢頗重云矣。上曰,遣醫官看病。
觀象監,夜四更雨雹,狀如小豆。朝報
政院啓曰,領議政鄭太和,送言于本院曰,堇堇力疾扶曳,來詣賓廳,而至嚴之地,勢難入侍,此意使之啓達云,故敢啓。傳曰,從容入侍。備局謄錄
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?而寢睡亦,何如?昨日引接臣僚,酬酢移時,不瑕有添傷之患乎?臣等益不勝憂慮之至,敢此問安。答曰,知道。症候,已言于醫官矣。
大殿,政院·玉堂問安。答曰,知道。
執義申命圭,掌令卞榥,持平申晸啓曰,無似臣等,屢叨匪據,冥行擿埴,動輒生痝,靜攝之中,未免瀆擾,罪合萬殞。頃日李溟翼,擅停徐必遠之論,實涉縱肆,擧措可駭。臣等據例論劾,而大槪臣等之意,則雖是重發之論,累月爭執,已示公議,則亦不無停止之時,而第溟翼之不待諸僚,挺身獨停,大違臺體,且啓後弊。故乃以此意,及於遣辭之中。今聞物議,皆以爲臺啓,只當據事直論,不宜如是,大以爲非。愚朴之見,初欲擧其體例,而不思反致傷損,以速譏議之來。決難抗顔臺席。請命遞斥臣等之職。答曰,勿辭。
李翊啓曰,執義申命圭,掌令卞榥,持平申晸,再啓煩瀆,退待物論矣。傳曰,知道。
掌令李夏啓曰,具辭見上請勿留難。主第間架基地,一遵定制。請還收罪人劉忔減死定配之命。請前判書徐必遠,削奪官爵。執義申命圭,掌令卞榥,持平申晸,竝引嫌而退。臺諫論事,無論大小,未停啓前,惟當以得請爲期,不可以欲停之意,先發於啓辭中也。徐必遠削奪之論,不可擅停,則李溟翼縱恣之習,在所痛斥,而以雖未準請,不必持久等語,爲溟翼論劾之辭,旣斥停啓之非,而先示欲停之意,苟且疲軟,大失臺體。請執義申命圭,掌令卞榥,持平申晸,竝命遞差。答曰,不允。遞差事,依啓。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候若何,寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
傳于李之翼曰,政事,明日爲之。
李之翼啓曰,卽見全羅監司金澄,以大司憲李尙眞上去不得事,馳啓,則末端康熙之下,當書某年,而落漏不書,殊無致察之意。全羅監司金澄,請推考。傳曰,允。
掌令李夏啓曰,具辭見上請勿留難。主第間架基地,一遵定制。請還收罪人劉忔減死定配之命。請前判書徐必遠,削奪官爵。答曰,不允。
未時,太白見於巳地。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候若何,寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
鄭榏啓曰,今日爲政事,命下矣。都承旨權大運臘藥監製,右承旨李程,同副承旨李之翼,俱以式暇出去,只有臣翊及右副承旨朴世堅,吏批政廳,何承旨進去乎?敢稟。傳曰,吏·兵批兼進。
吏批,判書趙復陽進,參判李時術病,參議金萬基病,左副承旨李翊進,以李端夏爲執義,鄭重徽爲獻納,宋基厚爲持平,洪億爲正言,孟胄瑞爲判決事,朴榮古爲金山郡守,洪重鍾爲持平,南宮楀爲楊根郡守,李廷夔爲大司憲,鄭樍爲兵曹佐郞,申爲長陵參奉,鄭東燁爲銀溪察訪,李休徵爲司䆃正,李光迪爲掌令,金奐爲兵曹正郞,朴鑌爲工曹正郞,徐漢柱爲司僕判官,呂壽徵爲學錄。
兵批,兼判書洪重普進,參判南龍翼進,參議閔點病,左副承旨李翊進,以韓侃爲淸州營將,李·申命圭爲副護軍,卞榥·朴世堂·兪夏益·申晸爲副司直,尹趾善·李德周爲副司果。
兵批啓曰,新除授淸州營將韓侃,時無加資之命,何以爲之?敢稟。傳曰,依例加資。
掌令李夏啓曰,具辭見上請勿留難。社第間架基地,一遵定制。請還收罪人劉忔減死定配之命。請前判書徐必遠,削奪官爵。答曰,不允。
夜五更,流星出軒轅星下,入翼星上,狀如鉢,尾長三四尺許,色白。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?寢睡一向安寧乎?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
李之翼啓曰,卽見原襄監司姜鎬仍雷變疏決狀啓,則列邑時囚罪人中,以淹滯未決者,無汎然馳啓,極爲疏漏,旣有時囚罪人,則其中豈無一二可以疏決者乎?且本道多有啓聞罪人,而不爲擧論,殊無致察之意,原襄監司姜鎬,請推考。傳曰,允。
李程,以弘文館言啓曰,上番應敎南二星,以司譯院兼敎授,褒貶坐起晝仕,出去之意,敢啓。傳曰,知道。
李程,以禮曹郞廳,以左議政意啓曰,臣今日與禮曹判書朴長遠,參議李俊耉,進詣南別殿世祖大王睟容,詳細奉審,則白色衿下一處,靑色衿下四處,龍褙上□處,玉帶下一處,左袂上一處,袂下一處,右袂上一處,龍裾以上十二處,畵龍床上五處,床下左右各一處,或有昭然可見之痕,或有微細諦視後可知之處,至於畵龍床以下,傷痕甚多,有難一一書錄,而與畵員中曉事一人,善手褙貼匠等,反復料度,則皆以改褙爲難,當依榻前定奪,待明春日氣,不至寒凍時,仍舊修補,而其間亦有不可以文字形容之曲折,後日登對時,當爲詳細陳達之意,敢啓。傳曰,知道。
掌令李夏啓曰,具辭見上請勿留難。主第間架基地,一遵定制。請還收罪人劉忔減死定配之命。請前判書徐必遠,削奪官爵。訓局別隊新設之擧,益出於變通軍制,而當初本意,只欲隨便募得,以漸充補而已。元無刻期定數,及期抄定之令,而奉行之人,全不體念,徒思見能之地,驟爲多得之計,失信於民,歸怨於國,誠可痛駭也。前慶州營將睦林奇,巡歷各邑,招致鄕所將官輩,分等定數,勒令望納抄兵之事,何等重擧,而乃敢不稟朝旨,擅自搜括,論其罪犯,不可罷推而止。且忠淸兵使尹天賚,亦令將官定數,募得一道之內,紛然騷屑,旣曰,募得,則寧有定數之理,雖與睦林奇之勒令書名望納,差有間別,而其不體朝家本意,使民有驚疑,斂怨國家之罪,決非推考薄罰,所可懲戢,請前慶州營將睦林奇,拿問定罪,忠淸兵使尹天賚,罷職。新除授大司憲李廷夔,時在京畿廣州地,持平宋基厚,時在忠淸道淸州地。請竝斯速乘馹上來事,下諭。答曰,不允。下諭事,依啓。
下直,知禮縣監許欽。燼餘
上在昌德宮。停常參·經筵。
仁烈王后忌辰齋戒。
藥房都提調許積,提調洪重普,副提調權大運啓曰,連日下雪,天氣沈陰,伏未審夜來,聖候,若何?寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
夜一更,金星與土星相犯。燼餘
上在昌德宮。停常參·經筵。
仁烈王后忌辰齋戒。
藥房都提調許積,提調洪重普,副提調權大運啓曰,伏未審夜來,聖候,若何?昨日驚慽之中,水刺寢睡,或不能如常,臣等,不勝憂慮之至,敢此問安。答曰,知道。症候,已言于醫官矣。
慈殿問安。答曰,知道。
大殿,政院·玉堂問安。答曰,知道。
傳于李程曰,長生殿內棺板一部,送于內司。
李程,以長生殿言啓曰,長生殿內棺板一部,送于內司事,傳敎矣。曾前所儲,已因傳敎盡爲賜與。卽今內棺板,無一部見存者,不得輸送之意,敢啓。傳曰,知道。
未時,太白見於巳地。燼餘
上在昌德宮。停常參·經筵。
藥房提調洪重普,副提調權大運啓曰,伏未審夜來,聖候,若何?而寢睡亦,何如?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
傳于李翊曰,今下弓矢,慶興府使李萬枚給送。
行大司諫姜栢年,正言洪億啓曰,具辭見上請諸公主第宅,間架基地,一遵定制。請前判書徐必遠,削奪官爵。答曰,不允。
掌令李夏啓曰,具辭見上請勿留難。主第間架基地,一遵定制。請還收罪人劉忔,減死定配之命。請前判書徐必遠,削奪官爵。請慶州營將睦林奇,拿問定罪,忠淸兵使尹天賚,罷職。答曰,不允。
下直,慶興府使李萬枚。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?而寢睡一樣安寧乎?伏聞昨夕入診醫官所傳之敎,自五六日來,膈間,微有痰滯之症,轉側之際,有時牽引,水刺,不能趁卽消下,前日如此之時,灸鳩尾等穴,而卽收其效,今亦欲爲受灸當穴,趁速擇日之意,言于藥房云。臣等,不勝驚慮之至,與鍼藥諸醫,詳細商議,則皆以爲當此寒節,受灸雖似重難,只灸若干壯,別無所妨,治痰消食,爲卽今之急務,今日,且是受灸吉日云。臣等,與諸醫入診後,議定宜當,臣等,敢來問安,竝此仰稟。答曰,知道。
大殿受灸,藥房問安。答曰,知道。
大殿,政院·玉堂問安。答曰,知道。
大殿,受灸後,政院·玉堂問安。答曰,知道。
二品以上問安。答曰,知道。
李翊啓曰,來十五日,儒生殿講日次,敢稟。
掌令李夏啓曰,具辭見上請勿留難。主第間架基地,一遵定制。請還收罪人劉忔減死定配之命。請前判書徐必遠,削奪官爵。請前慶州營將睦林奇,拿問定罪,忠淸兵使尹天賚,罷職。答曰,不允。
行大司諫姜栢年,獻納鄭重徽,正言洪億啓曰,具辭見上請諸公主第宅基地間架,一遵定制。請前判書徐必遠,削奪官爵。樂安郡守李允傳,爲人庸闒,前後居官,率多可駭之事。如此之人,不可畀以字牧之任,請樂安郡守李允傳,遞差。答曰,不允。
工曹判書柳赫然疏曰,伏以臣濫叨謬恩,揆分兢惶,冒昧陳疏,冀收成命,而誠未格天,不許遞改,聖批峻切,實出意外,臣誠惶懍,益無所容。臣之瀝血控辭,非以臺啓之駁正,循常自列也。顧臣庸陋,初無一能,前後寵擢已踰涯分,而絲毫無補,恒切愧懼。況此六官之長,責任旣隆,名器亦重,如非勳榮才望,著於一時,則武臣之膺是職者,絶無而僅有。決非如臣駑下,所可承當,物議之來,固所宜然。臣不避猥越,連疏懇辭,瀆擾於靜攝之中者,非徒臣之情勢,有難冒進。名器不可玷辱,重任不可虛授,臣雖欲貪戀榮器,冒恥承受,而力弱負重,亢極顚踣,則雖加重譴,固已難贖。伏乞聖慈,頫諒危懇,臣新授職名,亟賜改正,以重名器,以安微分,不勝幸甚。臣無任瞻天隕越祈懇之至。答曰,省疏具悉卿懇。已諭予意於前疏之批,卿其安心勿辭,從速察職。
朗善君俣·朗原君偘等上疏,下該曹。
未時,雨雹,狀如小豆。
午時,上御養心閤,受灸。入侍,藥房都提調許積,提調洪重普,副提調權大運,假注書南有星,記事官趙師錫·申翼相,醫官李東馨·尹後益·金有鉉·金萬直·李應斗。許積進曰,臣昨緣有私戚,不得進參於問安數字缺水刺多少,何如?上曰,不至顯然頓減,而似無味矣。許積曰,氣數字缺,何如?上曰,不至太困矣。許積曰,今日受灸後,詳察核處數字缺皆言鳩尾,則不須多灸,可以收效云。上曰,其言似然矣。仍命諸醫二字缺核處。上曰,右邊膿核,不至大段,左邊結核,頗大,將來成膿,則膿汴必多矣。許積曰,旣已詳知症情,若從速軟膿,則多幸矣。權大運曰,臣待罪政院,公事別無緊急之事,而柳赫然辭職上疏,尙未下批,以六卿之長,疏批未下之前,決難行公,故敢稟。上曰,纔已下批矣。上曰,小腹有痰氣,故欲灸當處,今日點穴,可也。許積曰,解衣之際,恐或有觸感之候,且今有治核之擧,非但不可兼治,若有熱候,則恐妨水刺,未知何如?上曰,水刺,則有何所妨?前日灸中脘時,頗有顯效矣。卽今多進水刺,則數字缺小腹,不可不急治矣。許積曰,雖不必待春,從容受灸,何如?上曰,腹中有物如大接,時或轉動,急速治之,可無漸肆之患矣。許積曰,點穴後,與諸醫詳議試灸,何如?上曰,異於閭閻病患,多有拘忌之事,今受灸吉日,若灸四日,則當至五十餘壯矣。乃命醫點鳩尾穴,仍爲受灸十五壯,又點中極穴。遂罷出。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?而寢睡,亦何如?今日受灸時刻,定以巳正,宜當。臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
大殿受灸後,藥房·政院·玉堂問安。答曰,知道。
二品以上單子問安。答曰,知道。
李翊,以都摠府言啓曰,副摠管李晩榮,戶曹褒貶坐起進去晝仕,請出標信。傳曰,知道。
李之翼,以禮曹言啓曰,自上方在靜攝之中,今十二月十五日,宗廟展謁,不得循例取稟之意,敢啓。傳曰,知道。
掌令李夏啓曰,具辭見上請主第間架基地,一遵定制。請還收罪人劉忔減死定配之命。請前判書徐必遠,削奪官爵。請前慶州營將睦林奇,拿問定罪,忠淸兵使尹天賚,罷職。答曰,不允。
行大司諫姜栢年,獻納鄭重徽,正言洪億啓曰,具辭見上請諸公主第宅基地間架,一遵定制。請前判書徐必遠,削奪官爵。請樂安郡守李允傳,遞差。答曰,不允。
下直,平山府使趙聖輔,洪陽縣監李世華,平昌郡守具鋈。
夜一更,黑雲一道如氣,起自南方,直指艮方,長竟天,廣尺餘,漸移東方,良久乃滅。
未時,太白見於巳地。
午時,上御養心閤受灸。藥房都提調許積,提調洪重普,副提調權大運,假注書南有星,記事官趙師錫·申翼相,伏於熙政堂。醫官鄭後啓·尹後益·金有鉉·金萬直·李應斗入侍。灸中脘穴二七壯。罷出。燼餘
上在昌德宮。停常參·經筵。
政院·玉堂問安。答曰,知道。
藥房都提調許積,提調洪重普,副提調權大運啓曰,伏未審夜來,聖候若何?而寢睡亦,何如?連日受灸,得有其效乎?風池傍結核,成膿已久,今日受鍼事,昨已定奪,時刻則隨時爲之,似當。臣等,益不勝憂慮之至,敢此問安。答曰,知道。症候,已言于醫官矣。
傳于鄭榏曰,儒生殿講,停。
李翊啓曰,備邊司郞廳,以大臣意來言,今日賓廳坐起日次,而議政府·承文院褒貶坐起進參,不得開坐云矣,敢稟。傳曰,知道。
假注書,□鄭維岳·沈儒·安垕。
大殿受鍼後,藥房問安。答曰,知道。
政院·玉堂問安。答曰,知道。
二品以上問安。答曰,知道。
掌令李夏啓曰,具辭見上請主第間架基地,一遵定制。請還收罪人劉忔減死定配之命。請前判書徐必遠,削奪官爵。請前慶州營將睦林奇,拿問定罪,忠淸兵使尹天賚,罷職。答曰,不允。
行大司諫姜栢年,獻納鄭重徽,正言洪億啓曰,具辭見上請諸公主第宅基地間架,一遵定制。請前判書徐必遠,削奪官爵。請樂安郡守李允傳,遞差。答曰,不允。遞差事,依啓。
藥房夕問安。答曰,知道。
政院·玉堂夕問安。答曰,知道。
午時,上御養心閤,受鍼。入侍,藥房都提調許積,提調洪重普,副提調權大運,假注書南有星,記事官趙師錫·申翼相,醫官李東馨·尹後益·金有鉉·金萬直·白光鉉·安禮·金重白·權憕。許積進曰,自上累度受鍼,症候旣已詳知,而不可不愼重,今亦診察後下鍼,何如?上曰,使醫官入診。醫官等入診。上曰,何如?皆曰,今已軟膿,可以下鍼,而左邊核候,幾盡成膿,症勢益順於右邊矣。午正,風他傍核處受鍼。遂罷出。燼餘
兵曹啓曰,昨伏承薄衣軍士數少之敎。精抄軍,則今日習陣後,令各其將官,一一看審抄出,尤甚薄衣者,元騎兵,則聚會於外司。臣親自看審抄擇,則精抄二十八名,元騎兵十八名矣。竝別單書入,令戶曹照數題給,何如?傳曰,允。兵曹謄錄
上在昌德宮。停常參·經筵。
下直,龍宮縣監李得然。
政院·玉堂問安。答曰,知道。
二品以上單子問安。答曰,知道。
藥房提調洪重普,副提調權大運啓曰,伏未審夜來,聖候,何如?昨日受鍼後,寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
李之翼啓曰,卽見咸監司洪處厚罪人放未放啓本,則年月之下,不塡某日,職姓之下,不爲着署,又於開坐末端,疊書年月,踏仰着署,不但有違規例,兩處俱不塡某日,其不察,甚矣。咸鏡監司洪處厚,請推考。傳曰,允。
朴世堅,以成均館,以知館事意啓曰,校正郞廳前承文院博士金學培,時無職名,付軍職冠帶常仕,何如?傳曰,允。
又以工曹言啓曰,本廳郞廳及屬司官員,今秋冬等褒貶,當爲等第,而判書柳赫然,時未肅拜,限內不得磨勘之意,敢啓。傳曰,知道。
又以兵曹言啓曰,都摠經厯李泰英,今日監軍受點,而點馬時,有濫騎事。刑曹,方以移義禁府處置,爲回啓,故泰英,待命於禁府門外云。單子中改付標以入之意,敢啓。傳曰,知道。
又啓曰,假注書鄭維岳,落點未下之前,已爲下鄕云,鄭維岳改差,他假注書,差出察任,何如?傳曰,允。
假注書,□沈濡·尹致績·安垕。
李之翼啓曰,今年啓覆罪人十四名內,已經政府詳覆正書文案者,四名,其餘十名文案,則今始詳覆,來到本院,啓下之後,當爲正書,而許多文案,趁歲前修正,其勢未易。此則有不暇論,而卽今聖候,方在靜攝之中,決不可出御寒殿,累日酬應,在前亦有因上體未寧不得爲之時。今番覆啓,何以爲之乎?臣待罪該房,敢此仰稟。傳曰,今年姑勿爲之。可也。
又啓曰,全羅監司金澄,以錦山居百姓海男,爲虎所咬事,狀啓矣。傳曰,令本道恤典擧行。
又以承文院官員,以都提調意啓曰,製述官鄭期遇,汰去,代前縣監李智白差下,何如?傳曰,允。
又以承文院官員,以都提調意啓曰,吏曹參議金萬基,副提學李敏迪,本院副提調差下,使之察任,何如?傳曰,允。
又以宗親府郞廳,以有司堂上意啓曰,本府今秋冬等褒貶,當爲磨勘,而有司堂上三員內,福寧君栯,檜原員倫,俱有身病,限內不得爲之之意,敢啓。傳曰,知道。
李翊,以訓鍊都監意啓曰,都監郞廳及將官等今秋冬等褒貶,當爲等第,而大將臣柳赫然,時未出仕,限內不得磨勘之意,敢啓。傳曰,知道。
獻納鄭重徽啓曰,前樂安郡守李允傳,爲人庸闒,曾任利城縣監,處事無據,刑杖殘酷。臣於伊時,適佐北幕,詳知其可駭之狀。厥後又除西邑,重被臺彈,如此之人,不可復廁字牧之任。故與同僚相議論遞矣。聞大臣,以爲論啓中措語,未詳。且以厭避之地,只請遞差,爲非云。臣論事不審,見非大臣,何敢晏然仍冒?請命遞斥臣職。答曰,勿辭。
行大司諫姜栢年,正言洪億啓曰,前樂安郡守李允傳事,頃日席上,與同僚相議論啓矣。卽者同僚,以見非大臣,引避論事,不審之失。臣等,亦所難免,不可晏然仍冒。請命遞斥臣等之職。答曰,勿辭。
李之翼啓曰,大司諫姜栢年,獻納鄭重徽,正言洪億再啓煩瀆,退待物論矣。傳曰,知道。
執義李端夏,掌令李夏,持平洪萬鍾啓曰,具辭見上請主第間架基地,一遵定制。請還收罪人劉忔減死定配之命。請前判書徐必遠,削奪官爵。請前慶州營將睦林奇,拿問定罪,忠淸兵使尹天賚,罷職。今日本府之坐,海南居故學生尹善言妻元氏,親來呈狀。觀其狀辭,則善言生時,以其弟善道第二子義美,繼後,而義美早死,只有兩子爾久·爾厚,而爾久,又無子身死。爾厚,當奉先祖,而善道第三子禮美,欲以爾厚,爲其繼後。元氏書問于善道,則其答書,以天地鬼神,證其不許於禮美之意,故恃此不復致疑矣。上年禮美,因科上京,潛爲取爾厚立後之計。溫泉行幸之日,誣呈上言,以數字缺時相議,已定立後爲辭,圖出立旨,而爾厚,以遺腹之子,生纔數日,其母又亡,數字缺禮美,年纔十八,未及聚婦,何以逆料其無子,而豫議其立後乎?法外繼後,卽爲還罷云。爾厚父母,旣已俱沒,元氏與善道,皆無許與之事,則禮美,欺父欺君,潛奪宗家奉祀之一子,爲已之後,禮美,今已身死,雖不可追正其罪,如此倫常大變,不可不及時改正。請令該曹,査覈處置。竝引嫌而退,措語雖云未詳,旣非論事失實之比。樂安,乃是內地,亦非武夫厭避之邑,論以遞差,未爲失當,不可以此輕遞多官。請獻納鄭重徽,大司諫姜栢年,正言洪萬鍾,竝命出仕。答曰,不允。末端事及出仕事,依啓。
李之翼啓曰,臺諫出仕事,命下矣。今已閉門,明日待開門牌招之意,敢啓。傳曰,知道。
未時,太白見於巳地。燼餘
兵曹啓曰,東西氷庫蓋草,例爲題給。到坊軍四百五十名,編結矣。卽今則旣無到坊軍,令漢城府劃給附近坊民,使之趁時編結,何如?傳曰,允。兵曹謄錄
上在昌德宮。停常參·經筵。
藥房提調洪重普,副提調權大運啓曰,昨今日寒最緊,伏未審夜間,聖候,若何,而寢睡亦,何如?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
大殿,二品以上單子問安。答曰,知道,勿爲問安。
李程啓曰,本院實郞廳,皆未差出,今秋冬等褒貶,不得爲之之意,敢啓。答曰,知道。
李之翼,以戶曹言啓曰,本曹所屬各司中,平市署·司圃署官員,春夏秋冬等褒貶今當一時等第,而本署提調,有故,皆不得磨勘。內贍寺軍資監·司宰監五部,去春夏等褒貶,因各其司提調·漢城府堂上有故,不得等第矣。今始磨勘以入之意,敢啓。答曰,知道。
李翊,以兵曹言啓曰,本曹所屬軍器寺官員,去春夏等褒貶,因本寺提調有故,今秋冬等,一時磨勘,而訓鍊院官員,今秋冬等褒貶,則因本院堂上有故,限內不得磨勘之意,敢啓。答曰,知道。
李翊,以兵曹言啓曰,軍職廳官員褒貶啓本中,六處刀擦矣,敢啓。答曰,知道。
朴世堅,以漢城府言啓曰,本府今己酉年春夏等褒貶,因其時堂上未備,限內未及磨勘,故今始等第,啓聞之意,敢啓。答曰,知道。
執義李端夏,掌令李夏,持平洪萬鍾啓曰,具辭見上請主第間架基地,一遵定制。請還收罪人劉忔減死定配之命。請前判書徐必遠,削奪官職。請前慶州營將睦林奇,拿問定罪,忠淸兵使尹天賚,罷職。答曰,不允。
朴世堅啓曰,吏曹所屬宗簿寺官員,褒貶頉稟,及內侍敎官褒貶啓本中,塗割緣由草記二張,謾入□褒貶啓本皮封中,故不知而捧入矣。及其還下之後,始爲取見,則兩張俱不書曹名,且草記,則郞廳例爲親呈,而矇然混置於啓本中,殊無詳察之意。此草記還出給,使之改書以呈,當該堂上·郞廳,竝推考,何如?傳曰,允。
朴世堅啓曰,江華留守金徽,前原襄監司鄭榏,京畿水使黃道昌,今己酉年秋冬等邊將褒貶,無人居下者,殊無嚴明殿最之意,請竝推考。傳曰,允。
未時,太白見於巳地。夜二更三更,有霧氣。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?寢睡一樣安寧乎?臣等不勝憂慮,敢此問安。答曰,知道。症候,已言于醫官矣。
大王大妃殿,隆寒,藥房問安。答曰,知道。
王大妣殿問安。答曰,無事。
中宮殿問安。答曰,無事。
世子宮問安。答曰,知道。
大殿,政院·玉堂問安。傳曰,知道。
李之翼啓曰,卽見東萊府使鄭晢狀啓,則外面合封處,不爲着署,難免不察之失。請推考。傳曰,允。
李程,以吏曹言啓曰,本曹所屬內侍·敎官褒貶啓本中,塗割處,一處之意,敢啓。答曰,知道。
又以吏曹言啓曰,本曹所屬宗簿寺官員等,今己酉秋冬等褒貶,當爲等第,而本寺提調有故,限內不得磨勘之意,敢啓。答曰,知道。
下直,蔚珍縣令鄭必達。
未時,太白見於巳地。夜自三更至五更,月暈。
執義李端夏,掌令李夏,持平洪萬鍾啓曰,具辭見上請主第間架基地,一遵定制。請還收罪人劉忔減死定配之命。請前判書徐必遠,削奪官爵。請前慶州營將睦林奇,拿問定罪,忠淸兵使尹天賚,罷職。答曰,不允。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候若何,而寢睡,亦何如?臣等,區區憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
李之翼,以吏曹言啓曰,今日本曹開坐,各司官員牌招,大典考講,則造紙署別坐高得壽,不通,典獄署主簿孫愛立,稱病不進,竝汰去,何如?傳曰,允。
李之翼,以刑曹言啓曰,罪人李爾栢·李爾檜等,因宗簿寺啓辭,僞造公文辭緣,刑問各十六次後,今番疏決時,有査覈之命,停刑仍因矣。昨接典獄寺所報,則李爾栢重得寒疾,苦痛累日,食飮專廢云。以相當藥物,各別捄療,俾無徑斃之意。申飭,則翌日旋以物故報知,今方移文漢城府,依例檢屍,而爾栢物故之後,始聞爾栢等,以遐方之人,久滯凍獄,衣袴單薄,粥飮屢匱,而獄官不爲檢飭,□主人,亦不豫報於本曹,任其飢寒致傷,而不爲着實救療。及其危急之後,始爲循例文報,其常時不能擧職,致有罪人徑斃之患,極爲未便,當該獄官,姑先數字缺月令醫官及獄卒等,亦自本曹治罪,何如?傳曰,該官,先罷後推,醫官及獄卒等,囚禁重治。
李之翼啓曰,吏曹郞廳來言,臺諫有闕,政事,何以爲之?敢稟。又啓曰,吏曹郞廳來言,來二十一日都目政事爲之之意,敢啓。
行大司諫姜栢年,正言洪億啓曰,具辭見上請諸公主第宅基地間架,一遵定制。請前判書徐必遠,削奪官爵。答曰,不允。
執義李端夏,掌令李夏,持平洪萬鍾啓曰,具辭見上請主第間架基地,一遵定制。請還收罪人劉忔減死定配之命。請前判書徐必遠,削奪官爵。請前慶州營將睦林奇,拿問定罪,忠淸兵使尹天賚,罷職。守令取才之法,載在法典,蓋以四書一經,大明經國大典,臨文試講,取其能通者,擬除守令,而此法廢閣,皆以奔競爲事。爲守令者,率多不曉義理,不解法典,政令之亂雜,民生之困窮,職由於此,請令該曹,修擧此法,在任遭喪,無故作散者,言官,以公罪作散者,通計前仕,載在法典,而此法亦爲廢墜,請令該曹,依法典施行。答曰,不允。末端兩件事,令該曹稟處。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,雨雪之後,沈霧四塞,伏未審夜來,聖候,若何?寢睡亦一樣安寧乎?臣等,不勝憂慮,敢此問安。答曰,知道。症候,已言于醫官矣。
大殿,政院·玉堂問安。傳曰,知道。
李之翼,以禮曹言啓曰,昨日藏氷官等,皆已下直。今日司寒祭,亦爲設行,所當卽爲始役,而夜來雨下。今朝日氣溫暖,勢難伐取堅氷,臣等,固以爲慮矣。卽見西氷庫官員所報,則主梗官移文,水流氷上,姑無伐氷之勢,今日不得始役云。二字缺事勢果爲如此,使之姑停爲役,主梗官,仍留以待日寒數字缺事,分付,何如?傳曰,允。
以統制使柳斐然,靑魚未及封進事,待罪狀啓,傳于李之翼曰,勿待罪事,回諭。
下備忘記于李之翼曰,長番內官崔尙仰,當爲莫重啓下公事,換踏啓字,殊甚非矣,從重推考。
答正言柳尙運疏曰,覽爾之疏辭,深庸嘉爾憂愛之誠。可不留心焉。爾其勿辭,從速察職。
執義李端夏,掌令李夏啓曰,具辭見上請主第間架基地,一遵定制。請還收罪人劉忔減死定配之命。前判書徐必遠削奪之啓,今至四朔,而殿下尙靳允許,此必聖明有所未燭而然也。其前後投疏,妨賢病國之狀,姑置不論,試以其他行事言之。如遭其妻喪,葬於旬月之內,以魂帛返魂,其蔑禮悖義之事,率多類此。到今得罪公議,兩司效章,而晏然在家,營造軍官廳於厥家之傍,酬酢公事,惟意所欲,無復有忌憚人言,不恤公議。縱肆至此,則其流之弊,將何所不至哉?禮義廉恥,是謂四維,四維不張,國乃滅亡。殿下崇用如此之人,爲國人之所慕效,臣等,竊恐人心交喪,國不爲國。請前判書徐必遠,削奪官職。請前慶州營將睦林奇,拿問定罪,忠淸兵使尹天賚,罷職。答曰,不允。
行大司諫姜栢年,獻納鄭重徽,正言洪億啓曰,具辭見上請諸公主第宅基地間架,一遵定制。請前判書徐必遠,削奪官職。答曰,不允。
夜一更,有霧氣。二更三更,月暈,霧氣。四更,月暈。五更,月有小暈。
李之翼啓曰,刑曹罪人李爾栢·李爾檜兄弟,被囚八朔,受刑十六次,頃於榻前疏決時,以査覈稟處事,啓下矣。昨日伏見刑曹草記,則罪人李爾栢,以遐方之人,久滯凍獄,衣袴單薄,飢寒致斃云。爾栢兄弟之罪,未及査得其情,而其兄,徑死於獄中,實爲矜惻。凡干大小獄囚,毋論罪之輕重,輸情之前,徑致瘐死,已非愼獄之道,況於其中,如或有抱冤未伸之情,則豈不貽累於大聖人好生之德乎?昨日雖有獄官罷推之命,專常刑獄,申飭恤視,乃是刑官之責。自今以後,罪囚飢寒之類,令該曹各別審察,俾無徑斃之患,何如?傳曰,允。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候若何,而寢睡亦,何如?右邊缺盆上餘核,成膿已久,今日受鍼事,昨已定奪。臣等,與諸醫更爲入診,宜當,敢來問安。答曰,知道。症候,已言于醫官矣。
李之翼,以義禁府言啓曰,以刑曹啓目,忠淸道點馬李泰英,移本府處置事,命下矣。李泰英,方待命於本府,卽爲拿囚之意,敢啓。傳曰,知道。
李程,以禮曹言啓曰,以司憲府啓辭,答曰,依啓事,傳敎矣。臺啓蒙允。旣下本曹,則本曹所當依啓下事意,卽爲査覈處置,而元氏呈狀內,所擧尹義美,繼後立案,似當,爲先取考。故捉致其事知奴子,問之,則其文書,在於鄕家,未及持來云。且義美之弟禮美,潛奪義美之子爾厚,爲己子之事,以禮美,爲欺父,則到今禮美,旣死之後,不可究問於其父,況父子間不爲相訂,法例宜當。無己,則當問於尹家門族中公訂之人,然後乃可得以改正,令全羅監司,査得實狀啓聞後,稟處,何如?傳曰,允。
行大司諫姜栢年,正言柳尙運·洪億啓曰,具辭見上請諸公主第宅基地間架,一遵定制。請前判書徐必遠,削奪官爵。答曰,不允。
執義李端夏,掌令李夏啓曰,具辭見上請主第間架基地,一遵定制。請還收罪人劉忔減死定配之命。請前判書徐必遠,削奪官爵。請前慶州營將睦林奇,拿問定罪,忠淸兵使尹天賚,罷職。答曰,不允。
大殿,政院·玉堂問安。傳曰,知道。
大殿受鍼後,政院·玉堂問安。答曰,知道。
大殿受鍼後,二品以上單子問安。答曰,知道。
大殿,政院·玉堂夕問安。答曰,知道。
大殿受鍼後,藥房問安。答曰,知道。
藥房夕問安。答曰,知道。
李之翼,以刑曹言啓曰,政院啓辭,傳曰,允事,傳敎矣。近日罪囚之徑斃者,李爾栢之外,亦至二名,臣等,慮其日寒衣薄而致此。昨日早朝,發遣郞廳,時囚罪人,一一點看,則啓下罪人李爾檜·戒元等,以外方之人,冬前被囚,養獄無人,所着涼薄,凍死可慮云。故卽以覓給襦衣之意,移文戶曹,而罪人製給衣服,似是令前之事。只憑臣曹移文,有難施行,令該曹襦衣及口糧,特爲題給,何如?傳曰,允。
午時,上御養心閤受鍼。入侍,藥房都提調許積,提調洪重普,副提調權大運,假注書南有星,記事官趙師錫·申翼相,醫官李東馨·尹後益·金有鉉·崔有泰·安禮·白光鉉。許積進曰,近來上候安寧,水刺無減,不勝欣幸,而缺盆上核處,亦已成膿云,今當下鍼矣。上曰,此核處破腫後,瘡口數字缺凹乎,諸醫進曰,似不如前矣。許積曰,自上善攝,臣等所知,而若或失攝於暫時,則亦恐有妨於患候,故敢達矣。上曰,都目政,雖已定於二十一日,未可姑退六七日耶?洪重普曰,然則定以六日,何如?上曰,依爲之。上進蔘茶,仍命醫官入診核處,午正,乃解衣受鍼。上曰,鍼穴,比前何如?尹後益曰,無異於前矣。仍下紙鍼。許積曰,下鍼時,有痛苦之勢乎?上曰,當初,則核處甚軟,故不痛矣。今則頗覺痛苦矣。又命尹後益·安禮診察左邊核處。後益曰,卽今亦可破之,而似未盡膿,當觀勢下鍼矣。上曰,右邊,則周旋之際,無不便之事,而左邊,則不然矣。許積曰,歲抄公事,必趁都目政事前命下之意,敢稟。上曰,文書雖不親覽,亦當酬應下之,而十五日以前,厭聽言語。又有頭疼之症。故未果矣。今則差安耳。許積曰,自前鍼醫除職事,已捧承傳之規。故金萬直·李後聃等,皆因此除拜醫官,雖不可盡爲除職,而如權憕·黃益俊·金重白等,術業最精,前後入侍已多,閭閻士大夫間,亦多有見效者,諸醫皆以爲,此人等決不可罷去云。權憕·黃益俊·金重白,特爲除職事,捧承傳似當矣。上曰,依爲之。上曰,今見冬至使狀啓,有首譯招見之事。曾有此規耶?許積曰,其狀啓,措語模糊,不能詳知,而鄭忠言,卽得處置輔政大臣文書以來,當卽進入,細書成文,故未果入之矣。上曰,謄書以入,可也。其文書辭意何如耶?許積曰,輔政大臣,似非,而所謂皇帝,亦似荒唐矣。上曰,今方出獵於山東千餘里地云矣。許積曰,今所謂山東,異於六國時山東矣。乃指濟南地方也。上曰,其年歲幾何?許積曰,十五歲矣。上曰,此是血氣未定之時也。上曰,北京八高山遞番乎?許積曰,不然矣。上曰,如我國八番之類乎?許積曰,然矣。上曰,軍數幾何?許積曰,臣在玉河館,守直軍,皆八高山,故問之,則十二萬餘云,而給料不足,若非戰伐,則不能聊生。其中放鳥銃,能中物優數,則給一兩銀子云。山海關,亦有鳥銃,而其制殊甚疎闊矣。洪重普曰,明日文臣朔試射試官,擬望以入之意,敢稟。上曰,篆文違格者,以朱筆,畫其違處以入,可也。遂罷出。燼餘
禁府啓曰,以忠淸監司狀啓,因刑曹粘目,點馬別監李泰英,移本府處置事,允下矣。李泰英,方待命於本府,卽爲拿囚之意,敢啓。傳曰,知道。禁府謄錄
上在昌德宮。停常參·經筵。
藥房都提調許積,提調洪重普,副提調權大運啓曰,連日大雨,日氣沈鬱,伏未審夜來,聖候,若何?昨日受鍼之後,寢睡一樣安寧乎?臣等,不勝憂慮,敢此問安。答曰,知道。症候,已言于醫官矣。
御營廳,新營入直軍兵等,中日單子,傳于李之翼曰,鳥銃貫三中,兼司僕吳好善,直赴殿試。
李之翼,以精抄廳言啓曰,今日乃習陣日次,而雨勢如此,勢難行操,待晴退行之意,敢啓。傳曰,知道。
傳于李之翼曰,祔廟都監都提調以下,書啓。
傳于李之翼曰,貞陵·獻陵·靖陵重建廳堂上以下,書啓。
執義李端夏,掌令李夏,持平洪萬鍾啓曰,具辭見上請主第間架基地,一遵定制。請前判書徐必遠,削奪官爵。請前慶州營將睦林奇,拿問定罪,忠淸兵使尹天賚,罷職。國家大比之規,文科覆試,初場,講四書·三經,中場,試以賦表對策等文,又講大典家禮,始許錄名者,蓋欲本之經術,兼以文辭,明乎法禮,處於家邦。取人之道,條制甚備,降及後世,奉行不善,致使業經者,只事句讀,故文〈辭〉者,不本經術,文學鹵莽,人材消耗,良可寒心。法典講規,句讀訓釋,皆不差誤,講論雖不疏通,不失一章大旨者,爲粗。句讀訓釋,皆分明,雖通大旨,未至融貫者,爲略。句讀訓釋,皆精熟,融貫旨意,卞說無疑者,爲通。若行此規,則能通者雖鮮,取其連畫者,多以文辭添畫,則業經政文,合爲一塗,本末兼該,作成有效矣。請令該曹與成均館,同議稟處,頒布中外,着實擧行。文武科試取,翌年宗親明善以下,講四書·三經,給畫,同文科,只取四人,一等一人,二等一人,三等二人,一等陞三階,二等陞二階,三等加一階,賜宴慶賀者,載在前續錄。祖宗朝奬勸宗親,意非偶然,而此法之墜廢不行,久矣。磐石之宗,麟趾之英,無所奬勵,咸自暴棄,良可惜也。請令該曹稟旨擧行,而明年,是應行之年也。試期迫近,難以盡誦經書,姑依壬辰年亂後文科式年,只講四書一經之規,定奪施行。各司官僚,諉以古風,堅守謬例者,事甚無謂。所謂古風,多出於中世法綱廢弛之後,私欲自便之習也。其中右位之不事其事,而晝之公務,夜之直宿,專委曹司者,尤爲弊風。百隸之怠官,職事之不擧,皆由於此。頃者吏曹完議,申飭各司,定爲輪直之規,遵行半年,已爲定式,而今聞各司右位,或欲自便,將復弊習云,誠爲可駭。請令該曹,申飭百司,禁革右位自便,專委曹司之習。此後如有復踵前習者,摘發科罪。答曰,不允。同議稟處事,及末端事,依啓。宗室講經事,令廟堂稟處。前啓,還收罪人劉忔減死定配之命事,停啓。
大殿,政院·玉堂問安。傳曰,知道。二品以上單子問安。答曰,知道。勿爲問安。
未時,太白見於巳地。
夜一更,流星出鬼星下,入軒轅星上,狀如拳,長二三尺許,色赤。四更,月入太微垣端門內。
行大司諫姜栢年,正言洪億啓曰,具辭見上請諸公主第宅基地間架,一遵定制。請前判書徐必遠,削奪官職。答曰,不允。燼餘
上在昌德宮。停常參·經筵。
下直,濟州判官尹弼殷,臨淄僉使李萬齡。
未時,太白見於巳地。
藥房都提調許積,提調洪重普,副提調權大運啓曰,伏未審夜來,聖候,若何?寢睡一樣安寧乎?臣等,區區憂慮,敢此問安。答曰,知道。症候,已言于醫官矣。
政院·玉堂問安。傳曰,知道。
李之翼,以祔廟都監言啓曰,都監儀軌,今始畢修正。御覽件,粧䌙內入,而其餘分上八件,則竝依例分送各處之意,敢啓。傳曰,知道。
李翊,以都摠府言啓曰,副摠管朗原君偘,以武臣講書事,除標信賓廳進去之意,敢啓。傳曰,知道。
朴世堅,以吏曹言啓曰,憲府啓辭,答曰,令該曹稟處事,命下矣。守令之講四書·一經·大明律·經國大典,載在大典取才條,而此法不行已久。只於都目政時,各司六品以上數字缺講大典于本曹,以試其能否矣。今者臺諫論啓,請行此法,誠有所據,似當依典擧行,而亦不可無限制。文武官·生員·進士·曾經守令,及以別薦直出六品者外,學生·蔭仕者,每於本曹開坐時,四書·一經·大明律·經國大典,次第考講,而一經,則從自願取其能通文義,曉解法意者,注擬於守令,其中不通者,輪回改講,連三次不通者,汰去。以此定式,自明年爲始施行,何如?傳曰,允。
又以吏曹言啓曰,司憲府啓辭,答曰,令該曹稟處事,命下矣。大典吏典京官職條云,在任遭喪者,無故作散者,言官以公罪作散者,通計前仕,小註云,兵曹同此,而通參上參下而言也。言官及參上官,則古今異宜,有所窒礙,亦難一如法文,而至於參下官,追計前仕之規,兵曹,則至今遵行。本曹,則自頃年以來,或行或廢,出於一時堂上意見,至于今日,仍致廢閣,參下積仕之官,在任遭喪者,及無故作散者,復職之後,不計前仕,則淹滯之弊,積薪之歎,實爲非細。法文通計前仕云者,良以此也。臣曹方欲議定行之,而臺諫所論,又如此,依法典擧行,宜當。又於後錄考課條,有東班七品以下官,仕滿後,他司移差者,通計前仕之文,竝一體二字缺,何如?傳曰,允。
行大司諫姜栢年,正言洪億啓曰,具辭見上請諸公主第宅基地間架,一遵定制。請前判書徐必遠,削奪官爵。答曰,不允。
執義李端夏,掌令李夏,持平洪萬鍾啓曰,具辭見上請主第間架基地,一遵定制。請前判書徐必遠,削奪官爵。請前慶州營將陸林奇,拿問定罪,忠淸兵使尹天賚,罷職。答曰,不允。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候若何,而寢睡,亦何如?臣等,區區憂慮,敢此問安。答曰,知道。症候,已言于醫官矣。
大殿,政院·玉堂問安。傳曰,知道。
李之翼,以兵曹言啓曰,禁軍別將李斗鉉,二十二日入番落點,而斗鉉,前任遂安郡守時,有殺獄誤決之事,刑曹,方以移義禁府處置回啓,故待命於禁府門外云。元單子中,改付標以入之意,敢啓。答曰,知道。
李之翼,以精抄廳言啓曰,今二十日雨勢不止,軍兵習陣,待晴退行之意,啓稟矣。二十三日慕華館設行之意,敢啓。答曰,知道。
未時,太白見於巳地。
大司諫姜栢年,正言柳尙運·洪億啓曰,具辭見上請諸公主第宅基地間架,一遵定制。請前判書徐必遠,削奪官爵。高山縣監李煿,到任以後,政委下吏,收糴之時,慢不省察,吏緣爲奸,無所畏忌,闔境嗷嗷,怨聲載路。其他處事,亦多可駭,至於家屬,任意遊觀於不當出入之地,南中士夫,莫不嗤笑,請高山縣監李煿,罷職。德山縣監廉振名,爲人疏迂,處事無形,捧糴之際,奸吏因緣受賕,視其賂物之多少,以爲操縱囚放之地。至於疫斃之失,貧民或自割皮爲用,則勒稱屠殺,便徵其贖,其他可駭之事,不一而足,民不堪苦,如在水火。若此之人,不可一日置之字牧之任,以貽民害,請德山縣監廉振名,罷職。江華都事李晩輝,專尙刑杖,至於殞命者,間或有之。厚招民怨,殊失撫摩之道,請江華都事李晩輝,罷職。答曰,不允。
執義李端夏,掌令李夏,持平洪萬鍾啓曰,具辭見上請主第間架基地,一遵定制。請前判書徐必遠,削奪官爵。請慶州營將睦林奇,拿問定罪,忠淸兵使尹天賚,罷職。卽接東部參奉牒報,本月二十日初昏,無賴三人,結黨截路,持杖拔劍,使酒作亂,歐打往來行人,至有被傷流血而走者。參奉入直,聞其喧鬧之聲,發差捕捉,則差人亦二字缺脫還,三人等,追到本部,大呼主簿之名曰,爾何敢禁止吾輩所爲?擧親醜辱,無所不至,將欲突入部中。部官,鎖門不應,俟其退去,跟問,則乃本部所屬連二契居出身車好允,閑良軍官車廷道,連三契居出身車支允等,而皆是部下常漢之子也。其作亂街里,詬辱部官之罪,極爲驚駭,不可不治罪。閑良軍官,則自本府囚禁推治,車廷道車支允,則係是出身,移義禁府囚禁重治。法典內爲僧者,收丁錢給度牒,所謂丁錢,以正布二十匹定式。爲僧三朔,不受度牒者,族親隣近,告官退俗,不告者,定罪,而前續錄,有軍額敷感間勿度僧之令。蓋於此時,不受度牒,則不敢數字缺故如是著令,而及至近歲,度僧之法,全廢,而任自爲僧者,亦無禁斷之擧,致令齊民之逃賦者,接踵剃髮,良丁日縮,軍役難充。旣往爲僧者,雖不能盡收丁錢,追給度牒,將來之弊,猶可禁斷,請令該曹自明年爲始,修擧度僧之法。答曰,不允。囚禁重治事,依啓。末端事,令廟堂稟處。
李之翼,以備邊司言啓曰,司憲府啓辭,答曰,令廟堂稟處事,命下矣。今此憲府所啓,乃是前續錄宗親明善以下,試藝之事,固當依定式擧行,而往在壬子年間,故蓬萊君烱胤,居首封君,更無繼之者,至于頃年,該曹亦欲修明故事,而無應試之人,仍致廢而不行,誠爲欠典。着令該曹,豫爲知委,每到當行之年,以欲試人員名數,啓聞設行,宜當。至於只講四書一經之規,則昔在宣廟朝,庚子大比之科,爲慮十年兵火,書冊無存,中外擧子,捄命奔,未遑於讀書,亂後始設科擧,將不能充額。故只一番權行,而其時亦議其苟簡矣。宗室試藝,旣非如科擧之不可廢者。不必減去二經,汲汲施行,敢啓。答曰,依啓。二經,勿爲減去,可也。燼餘
上在昌德宮。停常參·經筵。
成宗大王忌辰齋戒。
藥房都提調許積,提調洪重普,副提調權大運啓曰,伏未審夜來,聖候,若何?寢睡一樣安寧乎?臣等區區憂慮,敢此問安。答曰,知道。症候,已言于醫官矣。
大殿,政院·玉堂問安。傳曰,知道。
李之翼啓曰,備邊司郞廳,以大臣意來言,今日賓廳坐起日次,而非但國忌齋戒相値,自上方在靜攝之中,恐難登對,故來會于外司云,敢啓。傳曰,知道。
辰時巳時,日暈。未時,日暈。
李之翼,以備邊司言啓曰,司憲府啓辭,答曰,今廟堂稟處事,傳敎矣。爲僧者,收丁錢給度牒,自是法典所載,而久廢不行,弊益滋蔓。前日疏章之中,亦多有以此爲言者,今此憲府之啓,實出於修明大典之意,宜令該曹,依此擧行,而第念旣罷禪敎兩宗,事異今古,其間節目,不無窒礙難行之處,不可不熟講定奪,俾無出令旋寢之患。臣等,相與論難,後日登對時,從容稟處,何如?傳曰,允。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?寢睡一樣安寧乎?臣等,區區憂慮,敢此問安。答曰,知道。症候,已言于醫官矣。
大殿,政院·玉堂問安。答曰,知道。
未時,太白見於巳地。
夜一更,流星出壁星上,入室星下,狀如拳,尾長三尺許,色赤。四更,火星入氐星內。
李程啓曰,迎祥詩,例爲前期製進,而二十六日以後有政及國忌明日待開門大提學及提學竝爲命招,使之出韻科次,如何?傳曰,允。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?寢睡一樣安寧乎?臣等,區區憂慮,敢此問安。答曰,知道。症候,已言于醫官矣。
王大妃殿誕日,政院·玉堂單子問安。答曰,知道。
大王大妃殿問安。答曰,知道。
大殿問安。答曰,知道。
中殿問安。答曰,知道。
世子宮問安。答曰,知道。
王大妃殿誕日,二品以上單子問安。答曰,知道。
大殿問安。答曰,知道。
下直,楊根郡守南宮楀,昌平縣令李文會。
辰時,日暈兩珥,暈上有冠,色內赤外靑,蒼黑雲一道,起自巽方,橫過暈上,變爲蒼白色,直指乾方,長竟天,廣尺許,其狀如虹,良久乃滅。自巳時至未時,日暈。
李翊啓曰,伏聞再昨,以黃海道放未放,禁府粘目判付誤書之故,有還下之命,臣無任悚慄之至。臣於二十一日,以代房入書□判付,而日勢昏暮,因忙致誤,昨以式暇在家,今始仕進,而臣旣有矇然不察之失,不勝惶恐,敢啓。答曰,知道。
行大司諫姜栢年,獻納鄭重徽,正言柳尙運啓曰,具辭見上請諸公主第宅基地間架,一遵定制。請前判書徐必遠,削奪官爵。請高山縣監李煿,罷職。請德山縣監廉振名,罷職。請江華都事李晩輝,罷職。答曰,不允。末端三件事,更詳察處之。
執義李端夏,掌令李夏,持平洪萬鍾啓曰,具辭見上請諸公主第宅基地間架,一遵定制。請前判書徐必遠,削奪官爵。請前慶州營將睦林奇,拿問定罪,忠淸兵使尹天賚,罷職。答曰,不允。燼餘
上在昌德宮。停常參·經筵。
藥房都提調許積,提調洪重普,副提調權大運啓曰,伏未審夜來,聖候,若何?寢睡一樣安寧乎?臣等,區區憂慮,敢來問安。答曰,知道。症候,已言于醫官矣。
大殿,政院·玉堂問安。傳曰,知道。
有政。
吏批,判書趙復陽進,參判李時術進,參議金萬基進,都承旨權大運進。
兵批,兼判書洪重普進,參判南龍翼進,參議閔點進,參知金宇亨進,左副承旨李翊進。
吏批啓曰,今都目政,各歧仕滿應遷者,相避,及未準朔監察禁府都事,各司久任·時推人員,竝擬,何如?傳曰,允。
又啓曰,春坊闕員,今當差出,而擬望之人乏少,相避及外任,竝擬,何如?傳曰,允。
又啓曰,穩城府使,今當差出,而擬望之人乏少,堂上臺侍及守令中可合人,竝擬,何如?傳曰,允。
傳于李程曰,前後扈從有功勞人,及淸白吏子孫,各別收用事,言于兩銓。燼餘
吏〈批〉,以任以道爲監察,南斗長爲溫陽郡守,李最晩爲大興縣監,鄭台周爲大靜縣監,吳烇爲三嘉縣監,李得彬爲熊川縣監,尹松爲茂朱縣監,李端錫爲司諫,金君錫爲龍潭縣令,金命碩爲宗簿主簿,朴鑌爲金城縣令,宋胤吉爲松禾縣監,李鼎基爲懷德縣監,李興稷爲戶曹正郞,許穧爲谷城縣監,安宗悌爲司評,李栢岭爲德川郡守,林可材爲司饔直長,李志學爲司圃別提,柳椐爲穩城府使,宋奎濂爲校理,李藼爲副校理,李□岭爲內資直長,金敬文爲司贍寺奉事,宋光洵爲橫城縣監,李健爲司憲府監察,黃道平爲工曹正郞,宋以穎爲司議,朴材爲寧遠郡守,鄭儋爲漢城判官,崔後尙爲副修撰,申厚載爲修撰,李葂爲司評,張善淹爲軍資主簿,柳頲爲明川府使,魏定相爲刑曹佐郞,李楘爲韓山郡守,權堣爲安東府使,韓泰東爲禮曹佐郞,李弘淵爲舒川郡守,李行政爲安山縣監,吳始壽爲尙州牧使,李志學爲監察,朴時璟爲戶曹佐郞,金德遠爲文學,洪受河爲兵曹正郞,尹爲司書,李穦爲永興府使,張世明爲尙衣主簿,鄭好信爲遂安郡守,徐漢柱爲歙谷縣令,金國標爲祥原郡守,柳震立爲龜城府使,成後柱爲尙衣別提,李葂爲工曹佐郞,宋奎濂爲吏曹佐郞,韓相夔爲司饔主簿,郭文溶爲宗廟直長,尹抃爲司成,李挺爲義盈主簿,李馨植爲司僕判官,金元鼎爲慈仁□□□,尹商輔爲召材察訪,洪處大爲刑曹參議,林可材爲禮賓主簿,李之晳爲社稷令,李祉述爲活人別提。政事軸
上在昌德宮。停常參·經筵。
有政。
吏〈批〉,以柳英立爲監察,韓志遠爲司饔直長,崔繼雄爲利川府使,李溟翼爲兼延曙察訪,盧銓爲樂安郡守,李恒爲司僕主簿,金命碩爲禁府都事,申鍵爲理山郡守,朴世封爲造紙別提,李奎岭爲弼善,李曼著爲司饔奉事,崔商翼爲京畿都事,趙廷璜爲興德縣監,柳松齊爲信川郡守,洪世亨爲尙瑞直長,金鋿爲長興府使,沈攸爲司僕正,柳星三爲安州判官,李柙爲修撰,成虎徵爲典籍,金佐明爲內醫提調,安重爲尙瑞直長,崔元立爲珍島縣監,許積爲世子傅,朴時珉爲北部主簿,成後周爲監察,金萬均爲輔德,金謂爲監察,宋周亨爲典獄主簿,朴世封爲監察,鄭儋爲永柔縣令,黃益俊爲典設別檢,李齊杜爲司評,李昌爲濬源殿參奉,李厦成爲南別殿參奉,朴一開爲禁府都事,李緻爲康陵參奉,金啓祉爲長興主簿,尹塼爲漢城判官,具時敏爲宗主簿,宋尙文爲奉常主簿,李志雄爲造紙別提,曺挺世爲廣興主簿,孫萬雄爲司圃別提,尹㙐爲領運監役,金世珍爲領運監役,南龍翼爲京畿監司,洪受容爲童蒙敎官,李斗翼爲恭陵參奉,閔邦胄爲禮賓別提,李厚蒔爲省峴察訪,金重錫爲童蒙敎官,金誠一爲義盈主簿,黃俶龜爲光□□□□□瑞爲直講,尹彬爲尙衣別提,朴重敷爲瓦署別提,鄭後榮爲軍器主簿,趙元陽爲歸厚別提,政事軸□□□□備邊司啓曰,勅使牌文,已到站上之事,甚急,此時兩西守令□當遞易,瓜滿守令,今番都目政,雖已差出其代,而竝與移授他邑者,姑限勅使往還間,仍任,似當,以此分付,何如?答曰,允。
又啓曰,卽見義州府尹李東稷,平安監司閔維重等狀啓,則勅使牌文,已到,而本月十六日,會同館起馬云。以日計之,則其□□□□□□□初旬間,遠接使,爲先差出下送,都監館伴,以□□□□□卽爲命下,何如?答曰,依允。
又啓曰,平安監司閔維重□□□□□啓請咸鏡道補把馬,罔夜起送,而知委□□□□□□□□,恐未及期限,設令得達,氷路遠來之馬,例□□□□□□□用,徒費人馬往來之勞,殊甚可惜。丁未冬□之行爲此之□□重臣陳箚,別爲變通,以本道所在木同,題給雇貰之價,海西·原襄道,補把之馬,亦一體爲之矣。今亦依丁未年例,施行,以爲兩便,以此分付兵曹及諸道,何如?答曰,允。以上備局謄錄
上在昌德宮。停常參·經筵。
未時,太白見於巳地。
備邊司啓曰,平安道新除授守令,應爲赴任者,令該曹催促,當日內發送宜當。且黃海道遂安郡守鄭好信,以前任所江僉使,方在本鎭,必待新僉使交代後,方可除朝辭赴任。新僉使朴希閔,亦於今日內,下直事,分付兵曹,何如?答曰,允。備局謄錄
