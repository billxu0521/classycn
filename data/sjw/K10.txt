上在景福宮。停常參·經筵。
陳賀後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。還內後,宗親·儀賓·內閣·政院·玉堂口傳問安。答曰,知道。傳曰,今日卽元朝也,令都承旨,雲峴宮問候以來。
政院啓曰,來十一日,專經文臣殿講日次,而親臨與命官,何以爲之?敢稟。傳曰,十五日勤政殿親臨磨鍊。又啓曰,來十八日專經武臣殿講日次,而親臨與命官,何以爲之?敢稟。傳曰,十五日勤政殿親臨磨鍊。
傳曰,柳奉朝賀衣資食物,令本道輸送,仍遣地方官存問。
傳曰,閔判敦寧內外衣資食物,令該曹輸送,仍遣曹郞存問。
傳曰,故左議政金弘根妻貞敬夫人尹氏,故右議政任百經妻嚴氏,衣資食物,令該曹輸送。
傳曰,李奉朝賀內外衣資食物,令該曹輸送,仍遣曹郞存問,右議政母貞敬夫人丁氏衣資食物,亦爲輸送。
傳曰,行護軍朴孝正,判尹除授。
傳曰,今春小宗會,以大宗會,依前例景武臺親臨磨鍊,日字秋間擇入。
傳曰,領府事今年爲九旬一,而大官此齡,國朝以來初有之盛也,齒爵旣高,吉祥益臻,同我太平,且康且寧,此奚但私門之慶,抑亦爲明時之瑞,優老盛典,豈可無別般示意之擧,宴需令度支,從厚輸送,說宴日遣承旨宣醞,仍賜梨園樂,今日先遣史官,存問以來。
傳曰,今初十日景慕宮展拜後,歷拜恩信君祠宇·南延君祠宇,仍覲本宮矣,該房知悉。
傳曰,永禧殿展謁後,仍詣儲慶宮展拜矣,該房知悉。
禮曹,今正月二十二日明憲淑敬睿仁正穆弘聖章純王大妃殿誕日陳賀時,應行節目,參考前例磨鍊爲白去乎,依此擧行,何如?啓,旣承大妃殿慈敎,權停。傳曰,中宮殿入診念後,産室設廳晦前擇入。
勸農綸音。王若曰,周王勉敷菑之業,漢代置力田之科,皆所以重民食而勸民農也,王者以民爲天,民生以食爲天,知天之天,民生斯可以富庶,邦本斯可以鞏固,諸凡體國之大吏,牧民之令長,寧可以少忽哉?洪惟我祖宗列聖傳授心法,專在乎諴小民而祈永命,每歲歲首,輒下勸農綸音,以之董功而力作,順時而興事,此所以時無易而屢降康矣。予以否德,承丕丕基,惟保民生,惟肯菑肯獲,夙夜憧憧,錦玉靡安,不敢遑寧,顧今承天之休,吉祥湊集,當此之時,求所以導迎和氣,同我太平,其將以何道爲先乎?歲籥載新,于耟擧趾,次第俶載,農夫之慶,從可占矣。簡稼器而被襏襫,行將不遠,苟或惰農自安,鹵莽而耕之,則當得鹵莽之報,可不懼哉,可不懼哉?咨爾近民之官,克率乃職,克殫乃功,考之農務之書,驗厥風土之宜,器具之利於農者,靡不畢修,事爲之妨於農者,一切休息,山耕水耨,浸草燒畬,勿以暑雨而咨嗟,必致烟月而飽樂,百室盈止,婦子寧止,其在斯歟,其在斯歟?農功之豐嗇,惟在人力之勤惰,苟不勤力,曷致豐稔?黎庶之奠于袵席,在此,國家之安於磐石,亦在此,方伯居留之臣,州府郡縣之長,明聽予誥,用敷厥民,體一人如傷之念,致八域均登之休,故玆敎示,咸宜知悉。行都承旨朴齊寅製進
內醫院啓曰,中宮殿産室廳,以晦前擇入事,命下矣。令日官崔道淵推擇,則今月二十六日午時爲吉云,以此日時擧行之意,敢啓。傳曰,知道。
又啓曰,中宮殿産室廳別入直,御醫李慶秊,鍼醫彭繼述,議藥同參鄭禮秀·洪翼普差下,別掌務官邊應翼差下之意,敢啓。傳曰,知道。
又啓曰,中宮殿産室廳待令書員延鳳仁·朴胤錫·吳商默·白鳳奎,醫女桂香·月香差下之意,敢啓。傳曰,知道。
禮曹啓曰,太廟歲首展謁吉日,以何間推擇乎?敢稟。傳曰,以旬前擇入。
又啓曰,景慕宮展謁,每於孟春·孟秋取稟事,定式矣,今春展謁吉日,以何間推擇乎?敢稟。傳曰,以旬前擇入。
又啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣,今番則何以爲之乎?敢稟。傳曰,以旬前擇入。
又啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。又啓曰,今癸酉年正朝朝賀時,大殿·大王大妃殿諸道所封箋文中,嘉山郡守朴準祥,寧遠郡守崔承祖,雖非應封官,俱以別軍職封進矣,一體看審捧入,而淸州牧使臣趙龍熙,纔已身故,所封箋文不爲捧入之意,敢啓。傳曰,知道。
禮曹啓曰,以太廟展謁取稟草記,傳曰,以旬前擇入事,命下矣。展謁吉日,令日官李秉洪推擇,則今正月初四日爲吉云,以此日定行乎?敢稟。傳曰,以此日定行。
又啓曰,以永禧殿展謁取稟草記,傳曰,以旬前擇入事,命下矣。展謁吉日,令日官李秉洪推擇,則今正月初七日爲吉云,以此日定行乎?敢稟。傳曰,以初八日定行。
又啓曰,以影慕宮展謁取稟草記,以旬前擇入事,命下矣。展謁吉日,令日官李秉洪推擇,則今正月初八日爲吉云,以此日定行乎?敢稟。傳曰,以初四日定行。
宗親府啓曰,謹依下敎,大宗會日字,令日官劉俊祜推擇,則來七月二十八日·二十九日·八月十一日俱吉云,以何日定行乎?敢稟。傳曰,以八月十一日定行。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
以丁若演拿處傳旨,傳曰,分揀。
三軍府啓曰,卽見兵曹所報,則以爲,禁旅六百人,名雖馬軍,宣·部·守初仕人及各名色兼仕混入,內入直之助入充代,雖是古例,亦難排番,擧動時一二番隨駕全數等待參不參臨時磨鍊,自多錯亂,不可不變通,然後可以操束,無馬無番兼仕一百人,都聚內禁衛一番,各項使役與內入直置之,無馬有番宣部薦初仕五十二人及駕後四十八人,聚爲內禁衛二番,有馬四百人,分爲兼司僕·羽林衛四番,以此五百人,輪回入直,動駕時,幾番隨駕,該番有馬百人式除出,則自無臨時錯亂之弊,駕後禁軍,城內動駕時,若値入直,除標信隨駕,還宮後還爲入直,今以通五番輪回入直,則外八門五間水口·木覓山入直禁軍十八人,元數不足,以字內各該營守護,則事甚便宜爲辭矣,禁旅節制,本自嚴密,而挽近宿衛之充番,行陳之定隊,弊痼錯亂,不得不變通,則以通五番輪回定式,綽有紀律,而至於城門入直之各屬該營,亦合便宜,依所報施行事,分付,何如?傳曰,允。
癸酉正月初一日巳時,上詣勤政殿。正朝受賀入侍時,行都承旨朴齊寅,行左承旨李會正,右承旨趙秉式,左副承旨徐相敦,右副承旨李長會,同副承旨趙秉轍,記事官鄭元和,別兼春秋朴定陽·朴容大·金鶴鎭·徐正淳·李根命,檢校直提學閔升鎬·趙寧夏·李載冕·趙成夏·韓敬源,直提學尹滋悳,檢校直閣洪殷謨·李鎬翼·姜,待敎韓耆東,原任副提學趙龜夏,檢校副提學鄭健朝,原任副提學兪致善·閔升鎬·趙成夏·李載冕·趙寧夏,檢校副提學李明應·趙慶鎬,原任副提學李寅命,檢校副提學趙敬夏,原任典翰李會正·李根秀·金昌熙,檢校典翰趙康夏·李起鎬·權鼎鎬,應敎朴定陽,修撰姜·趙宇熙,以次侍立。時至,通禮跪啓請外辦,上具遠遊冠·絳沙袍·玉帶·赤舄,乘輿出思政門,藥房提調趙秉徽,副提調朴齊寅,進前問候訖,仍詣勤政殿降輿所,通禮跪啓請降輿,上降輿。通禮跪啓請執圭,齊寅跪進圭,上執圭,仍陞座,贊儀唱鞠躬四拜興·平身,宗親·文武百官行四拜禮,致詞官進當座前,致詞訖。贊儀唱鞠躬四拜興·平身,宗親·文武百官行四拜禮,傳敎官進當座前,跪啓傳敎退復位。贊儀唱鞠躬四拜興·平身,宗親·文武百官行四拜禮。贊儀唱跪搢笏三叩頭,宗親·文武百官跪搢笏三叩頭。贊儀唱山呼,百官及樂工·軍校齊聲呼千歲,又唱山呼,又呼千歲,又唱再山呼,又呼千千歲。贊儀唱鞠躬四拜興·平身,宗親·文武百官行四拜禮,展箋官擧箋案入置座前,宣箋目官詣箋案南,宣箋目訖。宣箋官詣宣箋案南,仍降復位。通禮進當座前,跪啓禮畢。大臣進前問候,各殿問候訖,仍降階復位。啓源進前奏曰,卽伏聞大院位敎意,則中宮殿胎候,幾近彌月,惟天惟祖宗,所以眷顧垂佑,在是,慈聖殿下顒俟之餘,仰供歡悅,在是,擧一國小大臣民日夜之所蘄祝,亦惟在是,此誠莫大之慶,而我東方萬億無疆之休,實基於今日,竊不勝歡欣蹈舞之忱,此時醫官診察,不容少緩,産室設廳,前期稟行,然後凡諸等事,預爲準備,入診及設廳,竝爲擇日擧行,何如?上曰,慈聖以中宮殿有胎候,預爲嘉悅,予心慶幸,而入診念後擇入,設廳晦前擇入。秉式進前奏曰,宣箋目之際,讀聲低微,做錯非細,事甚未安。當該宣箋目官,所當重勘,而本院請推之外,無他可施之罰,何以爲之?敢稟。上曰,今日異於他日,更勿如是之意,自政院各別申飭也。上降座,通禮跪啓請釋圭,上釋圭,齊寅跪受圭。通禮跪啓請乘輿,上乘輿。至思政門,齊寅請出標信解嚴。上還內,諸臣以次退去。
上在景福宮。停常參·經筵。
藥房提調趙秉徽,提調朴齊寅啓曰,三陽泰來,百祿鼎臻,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,同副承旨趙秉轍,今日不爲仕進,卽爲牌招,何如?傳曰,允。以同副承旨趙秉轍牌不進罷職傳旨,傳曰,只推。
政院啓曰,吏曹郞廳來言,應資老人加資下批政事,取稟。傳曰,當日爲之。
傳曰,敦寧都正許遞,今日政差出。
兵曹啓曰,每都政新資五窠,例爲差出,而營將·中軍·虞候,姑無準二十朔者,且舊堂積滯,不可不念,在前如此之時,新舊資營將·中軍·虞候朔數最多者,推移內遷,多有已例,今亦依此擧行,何如?傳曰,允。
兵曹啓曰,同知中樞府事洪秉琬,宣傳官徐光鼎,五衛將兪致三·李鍾大·李東洙,俱以病難供職,呈狀乞遞,竝改差,何如?傳曰,允。
吏曹·禮曹參判單閔謙鎬,令加嘉善除授事承傳,判尹朴孝正,今超資憲除授事承傳。
吏曹啓曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
吏曹啓曰,儀賓之父年七十人,別單書入之意,敢啓。傳曰,知道。
吏曹啓曰,奉常寺判官李永,繕工監假監役官金堯莢,俱以身病,呈狀乞遞,竝改差,何如?傳曰,允。
吏曹啓曰,江原道金城居前僉知李尙燮,京畿利川居前掌令金學秀,忠淸道居前經歷成載瑀,今年爲八十歲,而俱以見漏於該道應資老人抄啓中,故考見政案,則今年八十,果爲的實矣,在前如此之人,啓稟蒙恩,旣有已例,今日政加資下批之意,敢啓。傳曰,知道。
政院啓曰,各道應資老人抄啓,每於歲末,修正送上,自是例也,而慶尙監司金世鎬,應資老人狀啓,尙不修啓,事甚疎忽,不可無警,推考警責,何如?傳曰,允。
有政。吏批,判書趙秉昌進,參判李寅卨,參議洪萬燮竝式暇,承旨缺,以洪鍾雲爲大司憲,趙龜永爲敦寧都正,李源學爲司僕正,李宇熙爲奉常判官,尹致能爲惠陵令,宋泰鉉爲假監役,洪祐慶爲淸州牧使,承文院副正字單金德濟,前承旨睦仁培,前都正韓致益,前僉使洪大薰,以上今加嘉善,前水使李德熙,今加嘉義,前府使趙果永,前縣監李壽東,以上今加嘉善,前掌令金學秀,今超通政,朝官年八十,依法典加資,前正李秉殷,今加通政,前經歷成載瑀,今超通政,朝官年八十,依法典加資,前縣監趙錫麟,前縣監鄭胄錫,前令朴宗鎭,以上今加通政,以上朝官年八十,依法典加資,行大司憲李豊翼,今加崇政,侍從臣前吏曹參議李世宰父,行護軍李基碩,今加嘉義,侍從臣前左承旨李元會父,伊川府使朴元陽,今加嘉善,儀賓錦陵尉朴泳孝父,司僕正趙龜永,侍從臣前正言趙秉弼父,前正徐兢輔,侍從臣徐正淳父,已上通訓,今加通政,前監役李容淵,侍從臣前左副承旨李寅晩父,幼學權正馥,侍從臣前正言權仁斗父,已上今超通政,已上侍從臣父年七十加資事承傳。再政。以李龍雨爲修撰,洪承五爲景慕宮令,權思健爲假監役,李泰鎭爲居昌府使,假監役宋泰鉉,前假監役金在廷,以上今超通政,朝官年八十,依法典加資,前僉使李尙燮,今加嘉善,前五衛將方弼奎·徐仁淳,以上今加嘉善,前僉使趙祥麟,今加通政,姜秀榮今加資憲,朴聖禧今加嘉善,朝官年八十,依法典加資,李東根今加嘉義,前同知金秀淵·廉允行,以上今加嘉義,前萬戶張忠國,今加通政,幼學李柱一·南宗極·金東演,以上年九十,今超通政,以上漢城府別單,行護軍徐有畬,今加嘉義,進士回榜人,依法典一資,故同知朴長晉,贈吏判例兼,判尹朴孝正考。三政。以姜穎秀爲珍山郡守。四政。以李晩昇爲成昌縣監。
兵批,判書閔致祥進,以下缺以鄭翰東·李壽東爲同知,李奎奭爲兼訓鍊都正,梁柱石爲宣傳官,李炳鎬·柳興秀·白初洙·崔致永·吳胤泳·李翰榮爲五衛將,金泰熙爲忠翊將,李希永爲忠壯將,黃魯直爲守門將,李元會爲管城將,姜錫龍爲礪山僉使,同知加設十八單,朴文榮·金重權·洪處湸·文千長·李魯甲·宋京達·鄭煥錫·白斗鎭·金相設·金鯉洌·宋時亨·楊宗赫·李哲雄·趙萬秀·宋大景·廉繼煥·金應天·申大川。
政院啓曰,軍號法意,何等愼重,而不書可字,致勤下敎,事體所在,萬萬未安。當該兵曹堂上,不可無警,從重推考,何如?傳曰,允。
傳曰,發遣吏郞,諸執事淸齋與否,摘奸以來。兵曹,以李元會爲管城將。
以司謁口傳下敎曰,今初十日動駕時,先後廂中央軍兵,兩傍排立。
兵曹啓曰,本曹二軍色正郞閔泳商,移拜校理矣,經用支計,專責本色,數遞可悶,今姑仍任,何如?傳曰,允。
兵曹啓曰,參判朴來萬,有身病,再明日動駕時,不得進參,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,許遞。
吏曹口傳政事,以成載玉爲兵曹參判。
兵曹啓曰,今正月初四日,宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與差祭·呈辭受由在外·未肅拜,排擬苟艱,依定式,軍門將官代差以入之意,敢啓。傳曰,知道。
又啓曰,今正月初四日,大駕詣宗廟展謁,景慕宮展謁時,初八日永禧殿展謁,仍詣儲慶宮展拜時,隨駕營門,當爲磨鍊矣,何營軍兵隨駕,何營軍兵留陳,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍五哨,訓將率領,爲先廂,禁營步軍三哨,兩營騎士各一番,禁將率領,爲後廂,禁軍二番爲之,別抄軍一哨,領付於中央陣,餘軍留陣留營置之。
又啓曰,今正月初十日大駕詣景祐宮展拜後,歷拜恩信君祠宇·南延君祠宇,仍詣本宮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍十哨,訓將率領,爲先廂,訓局步軍二哨,御營步軍三哨,兩營騎士各一番,御營將率領,爲後廂,禁軍二番隨駕,別抄軍一哨,領付中央,餘軍留營留陣置之。御營廳啓曰,本廳別將尹喜秀,千摠申明均,俱有身病,勢難察任,竝改差,何如?傳曰,允。
御營廳啓曰,本廳中軍李顯佑,身病甚重,勢難察任,改差,何如?傳曰,允。
司僕寺啓曰,水原監牧官李尙鎭,今已箇滿,而本牧方有釐正之事,難付生手,姑爲仍任,何如?傳曰,允。
上在景福宮。停常參·經筵。
政院啓曰,明日動駕相値,視事頉稟之意,敢啓。傳曰,知道。
政院啓曰,左副承旨徐相敦,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·永寧殿,奉審摘奸以來。
傳曰,明日出宮門路,以思政門爲之。
傳曰,鄭領府事病患沈重云,遣御醫看病以來。
傳曰,領府事,己酉奉迎大臣也,貞亮之姿,儉約之規,濟之以文學材猷,立朝七十有餘年,齒爵之尊,福祿之厚,朝野之所共欽誦,而日前宴需之示意,所以賁飾盛事也。纔聞病患之報,遽徹長逝之單,傷衋之極,曷以爲懷?隱卒之典,依例擧行,東園副器一部輸送,成服日遣承旨致祭,祿捧限三年仍送,易名之典,待諡坐議定。
傳曰,明日還宮時,貢市堂上,率貢市人,光化門外待令。
備邊司薦望,以曺錫雨爲廣州留守。
以左副承旨徐相敦牌不進罷職傳旨,傳曰,只推。
弘文館啓曰,新除授修撰李龍雨,時在忠淸道鎭川地,經筵入番事緊,請斯速乘馹上來事,下諭。答曰,許遞,前望入之。玉堂前望入之,修撰李容萬落點。
弘文館啓曰,守宮檢校副提學李寅命,待明朝〈牌招〉,何如?傳曰,允。
禮曹啓曰,五禮儀,大臣之喪,自上有擧哀之節,而取考謄錄,則或因特敎擧行矣,自下有不敢循例取稟之意,敢啓。傳曰,置之。
奎章閣啓曰,守宮檢校直閣李喬翼,待明朝牌招,何如?傳曰,允。
奎章閣啓曰,原任提學鄭元容,今月初三日卒逝云,致弔恤孤,致祭護喪等節,依定式擧行,何如?啓,依所啓施行爲良如敎。
兵曹啓曰,今此進賀兼謝恩使一行赴燕時,所把擇驛馬,預先分定,然後可無窘跲之弊,今亦依例前期知委,而應把三十二匹內,忠淸道六匹,全羅道八匹,慶尙道十三匹,來二月二十五日京中逢點,江原道四匹,咸鏡道三匹,直送安州,來二十九日逢點事,各道監司處,行移,何如?傳曰,允。
義禁府啓曰,明日擧動時,本府都事當爲全數進參,而都事一員未差,其代令該曹口傳差出,以爲分排擧行之地,何如?傳曰,允。
吏曹口傳政事,以安橓爲禁府都事。
領府事鄭元容箚。答曰,省箚具悉卿懇。愼節奉慮,所辭製述之任,玆以勉副,卿其諒之。仍傳曰,此批答,遣史官傳諭。
判尹朴孝正疏曰,伏以瑤牒,闡五殿之德,禮涓吉日,寶籙,屆萬年之運,慶占流虹,臣民胥忭,大小同情,臣於癃痼病蟄之中,伏奉特旨,以臣爲資憲大夫漢城府判尹者,臣聞命惝怳,五內全爽,不省所以自措也。噫,聖王御世之道,官人爲重,官人之政,增秩尤難,故濟濟登庸者,莫不先階而後職,未有因職而得階者,皆所以重資格愼爵賞之義也。法章甚明,防限有截,上不可以濫授,下不可以冒占,雖至低品微職,亦莫不然,矧玆其階則亞於公孤,其職則參於九卿,是豈可濫授冒居者乎?臣本以樗櫟散材,晩暮通籍,偏蒙大聖人雨露河海之澤,濫躋亞卿,華貫膴仕,節次推遷,過福之憂,踰分之懼,日夕惴惴,如集于木矣。曾未幾何,荐荷心簡之恩,一朝而超八座之列,如此異數,曠古所罕,麟楦之誚,鵜梁之譏,固所甘受,而以若昏耗之蹤,顧何敢晏然,若固有之乎?古人有言曰,得之若驚,大患若身者,實爲臣今日而語也,煌煌橫金帶之色,揚揚居沙堤之間者,以臣之身,觀臣之心,其果安乎否乎?居寵思危,經訓昭載,匪據必危,聖戒明垂,臣雖至愚,豈可徒知在得之爲幸,不思涉危之是畏乎?歷日思惟,承膺無路,玆敢刳瀝心肝,仰瀆崇嚴。伏乞聖慈,特垂鑑諒,亟寢成命,臣所授資級,以重公器,以安私分,不勝大願,臣無任惶愪悸慄激切祈懇之至,謹昧死以聞云云。答曰,省疏具悉。卿其勿辭行公。
上在景福宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。展拜還入齋室後,藥房·內閣·政院·玉堂口傳問安。答曰,知道。仍詣景慕宮,入齋室後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。藥房提調趙秉徽,副提調朴齊寅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
傳曰,公事不審之中官李用善推考。
吏曹啓曰,再昨日政,惠陵令尹致能,與本曹參判李寅卨,有親査應避之嫌,而矇然擬入,至蒙恩點,臣不勝惶恐,原望筒勿施,次次仍任前職,何如?傳曰,雖是違格,不必勿施也。
戶曹啓曰,卒領府事鄭元容喪,禮葬,主家以常時遺意,不敢祗受云,何以爲之?敢稟。傳曰,更爲輸送。
奎章閣啓曰,大駕今已還宮,守宮檢校直閣李喬翼,依定式減下,何如?傳曰,允。
弘文館啓曰,大駕今已還宮,守宮檢校副提學李寅命,依定式減下,何如?傳曰,允。
上號都監啓曰,本都監都廳郞廳李龍雨所帶弘文館修撰之任,今旣見遞矣,時無職名,令該曹口傳付軍職,何如?傳曰,允。
兵曹口傳政事,副司果李龍雨。
癸酉正月初四日辰時,上詣宗廟·景慕宮。展謁擧動入侍時,行都承旨朴齊寅,行左承旨李會正,右承旨趙秉式,左副承旨徐相敦,右副承旨李長會,同副承旨趙秉轍,記事官鄭元和,別兼春秋朴定陽·朴容大·金鶴鎭·徐正淳·李根命,檢校直提學趙寧夏·李載冕·韓敬源·趙慶鎬,檢校直閣李鎬翼,直閣姜,檢校待敎金奎軾,待敎韓耆東,檢校副提學李明應·趙慶鎬,檢校典翰趙康夏,典翰洪萬植,應敎朴定陽,副修撰金德均,以次侍立。時〈至〉,通禮跪啓請外辦,上具翼善冠·衮龍袍,乘輿出思政門。藥房提調趙秉徽,副提調朴齊寅,進前問候。仍出勤政門外,通禮跪啓請降輿乘輦,上降輿乘輦,由興禮門,出光化門,上進發由鍾閣前路,至宗廟大門外下輦所。通禮跪啓請降輦乘輿,上降輦乘輿,入廟門東夾,至降輿所降輿,入齋室展拜,時至,通禮跪啓請出次,上改具冕服出次,通禮導上詣版位北向立,承旨進圭,上執圭,贊儀唱鞠躬四拜興·平身,上行四拜禮,上仍詣廟內,各室奉審訖,仍步詣永寧殿,入就版位,仍詣殿內,各室奉審訖,步出殿門外,通禮跪啓請釋圭,上釋圭,承旨受圭,大臣進前問候訖,缺秉式進前奏曰,廟庭咫尺之地,雜人無難出入,事未前有,萬萬駭然。當該禁喧郞廳,所當重勘,而本院請推之外,無他可施之罰,何以爲之?敢稟。上曰,正初也,特爲分揀,更勿如是之意,自政院各別申飭。命書傳敎曰,再明日人日製,通方外爲之,試紙用大好紙,弘文提學牌招。上還入齋室,少頃,通禮跪啓請外辦,上具翼善冠·衮龍袍。通禮跪啓請乘輿,上乘輿出廟門外,通禮跪啓請降輿乘輦,上降輿乘輦,上進發至景慕宮大門外,通禮跪啓請降輦乘輿,上降輦乘輿,入宮東門,至齋室門外,通禮跪啓請降輿,上降輿入齋殿,通禮跪啓請出次,上改具冕服出次,承旨進圭,上執圭,通禮導上詣版位,贊儀唱鞠躬再拜興·平身,上行再拜禮,上陞自東階,奉審神室,仍步詣望廟樓,就版位行四拜訖,通禮跪啓請釋圭,上釋圭,承旨受圭。上還入齊室,命書傳敎曰,隨駕軍兵,令各其營別饒次分給,通禮跪啓請外辦,上具翼善冠·衮龍袍,出齋室門外,乘輿出宮門外,通禮跪啓請降輿乘輦,上降輿乘輦,上還發至宗廟前路,通禮跪啓請降輦,上降輦,步過洞口。通禮跪啓請乘輦,上乘輦至六曹前路。上曰,貢市堂上,率貢市人入侍,詢瘼訖,由光化門,入興禮門,通禮跪啓請降輦乘輿,上降輦乘輿,由勤政門,入思政門。齊寅請出標信解嚴。上還內,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,議政府郞廳來言,今日賓廳日次,而領議政洪淳穆,無時急稟定事,左議政姜㳣,右議政韓啓源,俱有身病,不得來會云矣,敢啓。傳曰,知道。
戶曹啓曰,卒領府事鄭元容喪,禮葬更爲輸送,則主家以常時遺意,又不敢祗受云,何以爲之?敢稟。傳曰,更爲輸送。
戶曹啓曰,卒領府事喪,禮葬更爲輸送,則以爲,恩命感惶,遺意未負,又不敢祗受云,何以爲之?敢稟。傳曰,更爲輸送。
禮曹啓曰,卽接永禧殿官員所報,則明日人日製試取時,本殿官員,俱爲觀光云矣,依定式,假官一員,令吏曹,以成均館官員,口傳啓下,以爲代直後,赴試之地,何如?傳曰,允。
奎章閣啓曰,原任提學鄭基世父,原任提學元容喪第三日,依定式,遣檢書官,致弔恤孤以來之意,敢啓。傳曰,知道。
訓鍊都監啓曰,本局從事官任尙鎬,身病猝重,勢難察任,改差,何如?傳曰,允。
義禁府啓曰,明日人日製,通方外爲之,時本府都事皆爲赴擧,只有武都事一員,當直入直,而本府入直公事·回公都事,無以推移,假都事二員,令該曹口傳差出,以爲分排擧行之地,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,右承旨持此御題,與弘文提學,偕往泮宮,試取以來。
傳曰,左承旨許遞,前望入之。承旨前望入之,李敎稙落點。
傳曰,公事閪失之中官李用善,差備中官朴鍾祿,竝令該府拿處。
徐相敦啓曰,臣敬奉御題,與弘文提學,偕往泮宮,人日製儒生試取,則收券爲三百三十張矣,捧入之意,敢啓。傳曰,知道。
傳曰,人日製表居首三下幼學沈鎭圭,之次三下幼學鄭寅協,竝直赴殿試,之次草三下幼學吳益泳,直赴會試,之次次上進士朴齊永等二人,竝給二分,之次次上幼學李文善等二人,竝給一分,之次次上幼學兪相漢等三人,各陸奏約選一件賜給。
傳曰,入格儒生明日待令。
戶曹啓曰,卒領府事鄭元容喪,禮葬更爲輸送,則以爲,屢度恩命,彌極感惶,常時遺意,終難孤負,萬不敢祗受云矣,何以爲之?敢稟。傳曰,遺意旣如此,葬需從優輸送。
吏曹啓曰,卽接司僕寺牒報,則以爲,明日永禧殿動駕時,本寺正,例爲進輿差備,而正李源學,合三呈旬矣,其代以在京無故人,卽速變通,及時擧行之地云,改差,其代口傳備擬以入之意,敢啓。傳曰,知道。
吏曹口傳政事,以趙雲涉爲司僕正。
兵曹啓曰,同知中樞府事鄭翰東·李壽東,宣傳官梁柱石,忠壯將李希英,俱以病難供職,呈狀乞遞,五衛將李炳鎬前任公州營將,柳興秀前任忠州營將,白初洙前任羅州營將,崔致永前任三陟營將,吳胤泳前任開城府中軍,李翰榮前任黃海監營中軍,俱在任所,上來間,該廳番次苟艱云,竝改差,何如?傳曰,允。
奎章閣啓曰,原任提學鄭元容喪成服日,依定式,遣檢書官,致祭以來之意,敢啓。傳曰,知道。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日動駕相値,視事頉稟之意,敢啓。傳曰,知道。
政院啓曰,來十一日輪臺日次矣,敢稟。傳曰,當次人受點,後日次待令。
傳曰,入格儒生入侍。
兵曹,以鄭雲龜爲御營中軍。
傳曰,發遣吏郞,諸執事淸齋與否,摘奸以來。
傳曰,明日出宮內門路,以思政門爲之。
奎章閣啓曰,守宮檢校直閣李淳翼,待開門牌招,何如?傳曰,允。
弘文館啓曰,守宮檢校典翰金昌熙,待明朝牌招,何如?傳曰,允。
兵曹啓曰,今正月初七日丑初一刻一分立春,正月節改火進上時,宗廟署·社稷署·永禧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
禮曹啓曰,圖畫署畫員白俊煥有頉代,本署祿官窠,以差備待令,畫員趙在興陞付之意,敢啓。傳曰,知道。
禮曹啓曰,卽接陽川幼學黃奎運所志,則以爲,同牲八寸兄奎郁,嫡妾俱無子,以其同姓八寸弟奎采第三子慶淵,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立后,兩邊與受,明有可據,而不得登聞者,許令該曹,論理草記事,載在法典,而門長黃奎運所訴旣如此,黃奎采第三子慶淵,立爲黃奎郁之後,何如?傳曰,允。
承文院啓曰,進賀兼謝恩使回便,有詔書順付,賜緞賜物,使臣加賞事矣,例當先通稱謝,而皇上親政慶賀表式咨文,今又出來,則竝以另差陪臣,恭伸賀謝之意,措辭撰咨,付撥下送灣府,使之傳給鳳城,以爲轉致北京之地,何如?傳曰,允。
癸酉正月初七日午時,上御慈慶殿。入格儒生入侍時,左承旨趙秉式,假注書李萬敎,記注官朴鳳軫,別兼春秋朴容大,以次進伏。儒生沈鎭奎·鄭寅協等,序立階下訖。上曰,史官分左右。秉式奏請入格儒生,使之奏職姓名乎?上可之。儒生等以次進前,奏職姓名,退立階下訖。秉式奏請施賞,施賞訖。引儀唱鞫躬四拜興·平身,受賞儒生,行四拜禮。秉式奏請儒生等竝使出送。以下缺
上在景福宮。停常參·經筵。
大駕詣永禧殿。入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。展拜還入齋室後,藥房·內閣·政院·玉堂口傳問安。答曰,知道。仍詣儲慶宮展拜,還入齋室後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
傳曰,禮房承旨與同副承旨,分詣受香諸處,奉審摘奸以來。
傳曰,飭已施矣。時囚罪人李用善·朴鍾祿,分揀放送。
傳曰,在外金吾堂上許遞,前望單子入之。金吾堂上前望單子入之,同義禁梁憲洙落點。
傳曰,發遣吏郞,諸執事淸齋與否,摘奸以來。
以平安監司南廷順狀啓,寧邊府使李承宇,以其親病,連呈辭狀,不得已罷黜事,傳曰,成川府使,令該曹口傳相煥。
吏曹口傳政事,寧邊府使李承宇,成川府使吳德泳,以上相換事承傳。
以司謁口傳下敎曰,星壇淸道,禁衛大將代行。
議政府啓曰,皇帝親政及皇太后加上徽號表式出來矣。不可無專价進賀之擧,且前此皇后冊立後,有詔書順付,使名以進賀兼謝恩使,政官牌招開政差出,拜表日字,以三月旬前擇定何如?傳曰,允。
三軍府啓曰,頃以城門入直之各屬字內該營事,草記蒙允,而旣見三營門所報,則木覓山·五間水口,只是愼烽燧嚴把守之地,營校守直,依例擧行,至於城門,所重迥別,任一軍校,恐欠事體,第念武臣堂上軍職試射窠三十六員之受祿閒遊,事之無義,莫此爲甚。時額之外,加出四窠,合以四十員,試取付料,八門各一員使之輪回入直,加額之祿,以禁軍所受十六窠護軍祿,移付于軍職廳,計量充數,其餘米太,劃付於新設員役,事甚便宜爲辭矣。禁番之苟艱,射校之分勞,合有此變通,依所報施行,而城門守直,係是莫重,試射付料,該曹主管,將卒輪番,各營撫飭,另加申嚴事,分付,何如?傳曰,允。
奎章閣啓曰,大駕今已還宮,守宮檢校直閣李淳翼,依定式減下,何如?傳曰,允。
弘文館啓曰,大駕今已還宮,守宮檢校典翰金昌熙,依定式減下,何如?傳曰,允。
訓鍊都監啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
義禁府啓曰,飭已施矣。時囚罪人李用善·朴鍾祿,分揀放送事,命下矣。李用善·朴鍾祿,竝放送之意,敢啓。傳曰,知道。
刑曹啓曰,産室設廳後,只當朔停刑,而坐衙設屠,則勿拘爲之事,旣有受敎定式矣。今番産室設廳後,依例自來月初一日爲始,停刑事,分付八道·四都·統營之意,敢啓。傳曰,知道。自産室設廳日,至順娩後,百日停刑,坐衙設屠,三七日內勿爲之,以此定式。
癸酉正月初八日午時,大駕詣永禧殿·儲慶宮,展拜擧動入侍時,行都承旨朴齊寅,左承旨趙秉式,右承旨徐相敦,左副承旨李長會,右副承旨李敎稙,同副承旨趙秉轍,記事官鄭元和,別兼春秋朴定陽·朴容大·徐正淳·李根命,檢校直提學趙寧夏·李載冕·趙成夏·韓敬源·趙慶鎬,檢校直閣李鎬翼,直閣姜,檢校待敎金奎軾,待敎韓耆東,檢校副提學趙慶鎬·李明應,檢校典翰權鼎鎬,典翰洪萬植,應敎朴定陽,修撰姜,副修撰金德均,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調趙秉徽,副提調朴齊寅,問候訖,出勤政門,通禮跪啓請降輿乘輦,上降輿乘輦,仍由興禮門出光化門,進發,通禮跪啓請駕少駐,敎侍臣上馬訖又請進發,至永禧殿紅箭門外,侍臣下馬通禮跪啓請降輦乘輿,上降輦乘輿,入殿大門至齋殿門外,通禮跪啓請降輿,上降輿入齋室。少頃,上改具冕服出次,承旨進圭,上執圭入就版位行四拜禮,仍入殿門,陞自東階,詣第一室奉審以次詣各室,奉審訖,步出殿門,釋圭,承旨跪受,大臣問候訖。領議政洪淳穆奏曰,大殿玉冊文,製述官預差李奉朝賀,當爲撰進,而此大臣年來老病,無望奉承,以李判府事實差恐好,而方帶上號都監都提調,不得自望,故敢達矣。上曰,依爲之。出擧條上還入齋室,少頃,通禮跪啓請外辦,上改具翼善冠·衮龍袍,出齋室門外,通禮跪啓請乘輿,上乘輿,出殿大門外,通禮跪啓請降輿乘輦,上降輿乘輦,由銅峴前路,詣儲慶宮大門外,通禮跪啓請降輦乘輿,上降輦乘輿,至降輿所,上降輿,入齋室。少頃,上入就版位,行再拜禮,仍入奉審後,還入齋室,通禮跪啓請外辦,上乘輿,出宮大門外,通禮跪啓請降輿乘輦,上降輿乘輦進發,由光化門·興禮門·勤政門,入思政門。兵曹判書閔致庠,跪稟放仗,齊寅,請出標信解嚴,上還內,諸臣以次退出
上在景福宮。停常參·經筵。
政院啓曰,明日動駕相値,視事頉稟之意,敢啓。傳曰,知道。
傳曰,禮房承旨,馳詣受香所,奉審摘奸以來。
政院啓曰,左副承旨李長會,今日不爲仕進,卽爲牌招,何如?傳曰,允。
政院啓曰,禁衛大將李章濂,以星壇淸道事,今方出去矣。所佩命召,何以爲之?敢稟。傳曰,仍佩往來。
傳曰,書狀官新錄中擬入。
傳曰,贊成有闕之代,今日政差出。
傳曰,呈告敦寧都正,弘文提學許遞,今日政差出。
傳曰,判尹外京兆堂上許遞,今日政差出。
傳曰,莊陵參奉李暉沼,敦寧都正除授。
傳曰,明日出宮門路,以思政門爲之。
傳曰,吏曹參判有闕之代,前望入之。
吏曹參判前望入之,李根弼添書落點。
政院啓曰,卽見全羅右水使李會準,去秋冬等褒貶啓本到院者,則不善糊封,致此皮封之自坼,事甚疎忽。原啓本,雖不得不捧入,而該帥臣不可無警,從重推考,何如?傳曰,允。
吏曹啓曰,繕工監假監役官權思健,以其身病,呈狀乞遞,改差,何如?傳曰,允。
政院啓曰,新除授吏曹參判李根弼,一體牌招,何如?傳曰,允。
有政。吏批,判書趙秉昌進,參判李根弼牌不進,參議洪萬燮進。承旨,以李承輔爲右贊成,睦仁培爲左尹,李基碩爲右尹,李容淵爲敦寧都正,李豐翼爲判義禁,朴孝正爲知義禁,閔謙鎬爲同義禁,鄭周應爲同義禁,崔遇亨爲弘文提學,金學性爲典牲提調,申錫禧爲進賀兼謝恩正使,韓敬源爲副使,趙宇熙爲書狀官,李龍雨爲司僕正,李炳箕爲假監役,廣州留守單曺錫雨,蓬安君單鄭翰東。再政。以沈宜斗爲高靈縣監,李相善爲假監役,左尹單李基碩,右尹單睦仁培。假監役李炳箕,今超通政,前察訪金在德,今加通政,已上加資事承傳,故學生李慶采,贈左承旨例兼,故學生李世益,贈僕正,已上前同知李尙燮三代,故通德郞鄭混,贈吏參例兼,故縣監鄭彦復,贈吏議,故學生鄭師汲,贈僕正,已上蓬安君鄭翰東三代。兵批,判書閔致庠進。以下缺以李尙燮·李德熙爲同知,吳宅善爲宣傳官,李泰逵·張鳳昊·申永斗·林昊哲·洪穎普爲五衛將,尹致聖爲曹司五衛將,朴亮基·金允浩爲昌德將,柳枝煥爲慶熙將,任興準爲黃海兵使,同知加設二十單,李琪泰·片思默·李鼎運·金興鉉·金仁達·朴公孫·金命彦·許浧·李正瑞·尹漢順·金載河·黃道男·鄭熙·金漢洙·金聲彦·李成發·朴潤龜·金大成·金衡準·金德龍,僉知三單,李炳鎬·白初洙·崔致永,兼南漢守禦使單曺錫雨,水原監牧官李尙鎭,姑爲仍任事承傳。
弘文館啓曰,守宮檢校典翰李根秀,待明朝牌招,何如?傳曰,允。
承文院啓曰,卽見都京禮部咨文,兩皇太后徽號禮成,慶賀表式三通頒發,而皇太后前,則査照舊制,只進方物,無庸進表事云矣。皇上前所進表文,一遵頒式,繕寫恭進之意,撰出回咨,付撥下送灣府,轉致北京之地,何如?傳曰,允。
吏曹參判李寅卨疏云云。答曰,省疏具悉。所請依施。
上在景福宮。停常參·經筵。
大駕詣景祐宮展拜,還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。仍詣恩信君祠宇·南延君祠宇,歷拜,還入幕次後,藥房·內閣·政院·玉堂口傳問安。答曰,知道。仍詣本宮入幕次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
藥房提調趙秉徽,副提調朴齊寅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣侯,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
政院啓曰,寶單子之動駕前一日來呈,例也。今始來呈,事未前有,萬萬駭然,原單子雖不得不捧入,當該尙瑞院官員,所當重勘,而本院請推之外,無他可施之罰,何以爲之?敢稟。傳曰,事過後拿處。
傳曰,輪對官前後受點人,明日待令。
傳曰,捧納承旨推考。
吏曹,敦寧都正李暉沼,今超通政除授事承傳。
弘文館啓曰,大駕今已還宮,守宮檢校典翰李根秀,依定式減下,何如?傳曰,允。
訓鍊都監啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
江原監司申應朝疏曰云云。答曰,省疏具悉。加苽未幾,何可輕遞?卿其調理,益勉旬宣之責。
癸酉正月初十日巳時,上詣景祐宮展拜,次詣恩信君·南延君祠宇展拜,仍覲本宮擧動入侍時,行都承旨朴齊寅,左承旨趙秉式,右承旨徐相敦,左副承旨李長會,右副承旨李敎稙,同副承旨趙秉轍,記事官鄭元和,別兼春秋朴定陽·朴容大·金鶴鎭·徐正淳·李根命,檢校直提學閔升鎬·趙寧夏·李載冕·趙成夏·韓敬源·趙慶鎬,檢校直閣洪殷謨·李鎬翼,直閣姜,檢校待敎金奎軾,待敎韓耆東,檢校副提學趙慶鎬·李明應·趙敬夏,檢校典翰金性均·權鼎鎬·洪萬植,應敎朴定陽,修撰姜,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調趙秉徽,副提調朴齊寅,進前問候訖。仍出勤政門,通禮跪啓請降輿乘輦,上降輿乘輦,由興禮門,出光化門,至景祐宮大門外,降輦乘輿,入齋室。少頃,通禮跪啓請出次,上出次,詣版位,贊儀唱鞠躬再拜輿平身,上行再拜禮,陞詣廟內,奉審訖。仍詣誠一軒,就版位行四拜禮,陞詣殿內,奉審訖。上降階,大臣進前問候訖。上還入齋室,傳曰,和嬪廟,遣內侍看審以來。出傳敎通禮跪啓請出次,上乘輿出宮門外,通禮跪啓請降輿乘輦,上降輿乘輦,至恩信君·南延君祠宇大門外,通禮跪啓請降輦乘輿,上降輦乘輿,入大次。少頃,上出大次,詣版位行再拜禮,上還入大次,傳曰,興完君內外祠版,遣右承旨看審以來。出傳敎傳曰,興寅君夫人祠版,遣內侍看審以來。出傳敎傳曰,貞夫人李氏祠宇,遣內侍看審以來。出傳敎傳曰,豐恩府院君內外祠版,遣左承旨看審以來。出傳敎傳曰,隨駕軍兵,令各其營別饒次分給。出傳敎傳曰,明日出宮門路,以宮南門爲之。出傳敎少頃,通禮跪啓請出次,上出次,乘輿出大門外,通禮跪啓請降輿乘輦,至本宮大門外,通禮跪啓請降輦乘輿,上降輦乘輿,入內次。少頃,通禮跪啓請外辦,上出次乘輿,出宮門外,通禮跪啓請降輿乘輦,上降輿乘輦,入光化門,由興禮門,至勤政門外,通禮跪啓請降輦乘輿,入勤政門,兵曹判書閔致庠,跪稟放仗,齊寅請出標信解嚴,上由思政門還內,諸臣以次退出。
上在景福宮。停常參·經筵。
政院啓曰,常參·經筵,取稟。傳曰,停。
政院啓曰,右承旨徐相敦,右副承旨李敎稙,今日不爲仕進,竝卽牌招,何如?傳曰,允。
傳曰,摠管竝許遞,行護軍鄭天和·許傳·洪遠燮·尹堉,竝都摠管除授。
傳曰,臺諫竝許遞,前望入之。臺諫前望〈入〉之,掌令白鳳三·韓錫奎,獻納金斗淵,持平金玉來·尹致琮落點。
政院啓曰,副校理李秀萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
兵曹,都摠管四單,鄭天和·許傳·洪遠燮·尹堉,以上除授事承傳。
兵曹,以李鳳儀爲訓鍊都監中軍。
以林命相囚單子,傳曰,飭已施矣,分揀放送。
三軍府啓曰,本府武從事官金演奎,自除拜月計仕,則將於來二月,仕滿陞六,而今當都政,僅爲十九朔矣。依初仕奏出例,使之六品職遷轉事,分付,何如?傳曰,允。
承文院啓曰,進賀兼謝恩使,今旣差出矣。皇帝親政進賀,皇太后加上徽號進賀,皇后冊立詔書順付謝恩,〈賜〉緞謝恩,竝按例,以有方物四起磨鍊。皇后冊立後,皇太后加上徽號,詔書順付謝恩,賜緞謝恩,御前賜物,大臣加賞謝恩,以無方物三起磨鍊入送之意,分付該曹,何如?傳曰,允。
吏曹啓曰,成均館典籍李賢初·朴明壽·李昌煥·趙重麟,除拜過限未肅拜,繕工監假監役官李相善,西學校授李秀萬,俱以身病,呈狀乞遞,竝改差,何如?傳曰,允。
弘文館啓曰,校理王性協在外,副校理李秀萬,陳疏徑出,上番闕直,事甚未安。典翰洪萬植,應敎朴定陽,副應敎張時杓,校理洪健植,副校理李在淳,竝卽牌招,推移入直,何如?傳曰,允。
禁衛營啓曰,本營千摠李熙甲,身病猝重,勢難察任,改差,何如?傳曰,允。
禁衛營啓曰,本營哨官兪果煥,身病猝重,勢難察任,改差,何如?傳曰,允。
禁衛營啓曰,本營哨官姜在英,身病猝重,勢難察任,改差,何如?傳曰,允。
副校理李秀萬疏曰云云。省疏具悉。爾其勿辭往護。
癸酉正月十一日巳時,上御慈慶殿。輪對官入侍時,左承旨趙秉式,假注書李萬敎,記事官康炳迪,別兼春秋李根命,以下缺
上在景福宮。停常參·經筵。
備忘記,開城留守韓敦源下直,長弓一張,長箭一部賜給。
吏曹啓曰,今都目政事十三日爲之之意,敢啓。傳曰,知道。
議政府啓曰,沃溝·殷栗·平昌三邑有闕矣。俱是弊殘之局,難付生手,其代以聲績素著,勿拘常格,各別擇擬事,分付銓曹,何如?傳曰,允。
傳曰,沃溝·殷栗·平昌,以聲績素著人,各別擇擬。
三軍府啓曰,諸道春操稟啓,今已齊到矣。詰戎之歲有再講,乃不容不應行者,而比年久停之餘,將欲徵發卒伍,必不無有妨農務,今春八道·四都水陸諸操巡歷巡點,竝姑停止,官鎭門聚點,堤堰處移役,使之着意擧行事,分付,何如?傳曰,允。
吏曹啓曰,全羅都事金載瓛,貞陵令金秀幹,俱以身病,呈狀乞遞,竝改差,何如?傳曰,允。
訓鍊都監啓曰,本局局別將申在儉,身病猝重,勢難察任,改差,何如?傳曰,允。
吏曹啓目,權知承文院副正字尹永誠,登科後年滿五十,依法典六品職遷轉,何如?啓。依允。
敎開城留守韓敦源書。王若曰,治共二千石良吏,每思惟賢惟能,地重五百年故都,宜勉之屛之翰,肆撤筍班卿月,俾作松京福星,眷彼開城之一區,實惟分司於三輔,雄府爲關防之要,勝國分襟帶之形,北通箕·灣之大途,南接沁·江之巨匯,冠蓋於路相望,幾軫供億之方,商賈以利交爭,必須矯捄之策。惟卿,身在邇列,才超凡倫,篤忠效於克敬克誠,器是瑚璉之美,懿訓承於乃祖乃父,姿有氷蘖之淸,早分百里,憂製錦之術,自太守而旣著,日贊九重,治紆籌之思,躋亞卿而乃知。玆授卿以開城留守·兼管理使,卿其式展令圖,必致嘉績。搴襜帷於松岳,美哉固一境之山河,駐旌節於竹標,凜然見千秋之星日,周東郊賴藩蔽之功,可想畢公保釐之際,宋北門任鎖鑰之責,正同寇準出守之時,閭巷風俗之咸新,允宜採絃歌而興儒業,錢粟甲兵之豫備,庶擬明師律而賑民窮。故玆敎示,想宜知悉。知製敎臣金德均製進。
上在景福宮。停常參·經筵。
政院啓〈曰〉,明日常參·經筵,取稟。傳曰,停。
政院啓曰,左副承旨李長會,今日不爲仕進,卽爲牌招,何如?傳曰,允。
傳曰,皇朝人忠臣淸白吏子孫·軍功人及西北·松都人落仕最久人,各別收用事,分付兩銓。
傳曰,臺諫竝許遞,今日政差出。
傳曰,呈告春秋·泮長·戶曹參議許遞,今日政差出。
傳曰,在外與呈告經筵許遞,今日政差出。
傳曰,法司堂上竝許遞,今日政差出。
傳曰,齊陵參奉李昌容,敦寧都正除授。
傳曰,雖非親政,注書·尙瑞院官員,依例陞六。
議政府啓曰,奉化有闕,今將差代,而自是弊局,則以有聲績人,勿拘常格,另擇檢擬,分付,何如?傳曰,允。
議政府啓曰,大興方有闕,而自來凋殘之局,今不可付之生手,以有聲績人,勿拘常格,另飭擇擬事,分付,何如?傳曰,允。
都摠府啓曰,都摠管洪遠燮等有頉,明日殿座,無以備員,令該曹口傳差出,待下批牌招,何如?傳曰,允。許遞,今日政差出。
傳曰,私屠設禁,法司攸掌,而必待別飭後始禁者,此可曰擧職也乎?引耒中田,賴以粒食,服箱四方,任厥重載,爲人之用,有若是焉,則無故殺牛,亦豈可行者乎?顧今三陽布澤,犂耙將出,而牛疫在在方熾云。言念民事,萬萬悶然,內而刑·漢兩司,外而八道·四都,未知糾禁之果何如,而互相勉察,毋敢悠泛,期有實效事,自廟堂行會。
吏曹啓曰,平安道嘉山居前參議金昌鼐,今年爲八十歲,而見漏於該道應資老人抄啓中,故考見政案,則今年八十,果爲的實矣。在前如此之人,啓稟蒙恩,旣有已例,今日政加資下批之意,敢啓。傳曰,知道。
吏曹,敦寧都正單李昌容,今超通政除授事承傳。
都政。吏批,判書趙秉昌進,參判李根弼式暇,參議洪萬燮進,承旨缺。吏批啓曰,今都目大政時,堂上不可不備員,而參判李根弼未肅拜,令政院牌招,以爲同參開政之地,何如?傳曰,允。如有違牌,勿爲呼望。
吏批啓曰,今都目大政,各岐仕滿應遷者相避及未準朔監察·禁府都事,戶曹·判曹·工曹·漢城府郞官,平市署官員·五部令,各司久任時推人員,竝擬,何如?傳曰,允。
吏批啓曰,蔭仕六品官之陞五品者,每於過都政後照擬,而見今在職者,絶無經一考之人五品官,無以推移備擬,依例勿拘陞擬,何如?傳曰,允。
吏批啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
吏批啓曰,守令多窠,今當差出,而未準朔禁軍將·營將·邊將·虞候·中軍·守令·察訪,竝擬,何如?傳曰,允。
以李種德爲活人別提,趙奭永爲掌苑別提,李憲基爲活人別提,李秀永爲內贍主簿,金聖鎬爲繕工主簿,軍資主簿單金益承,典籍二單金在鼎·金昌倫,行護軍鄭天和·許傳·洪遠燮·尹堉,已上今超資憲加資事承傳。李哲應爲司饔直長,閔泳稷爲司宰直長,李寬英爲泰陵直長,金敬熙爲昭慶園直長,尹永進爲平市直長,韓翊明爲繕工奉事,宋在和爲濟用奉事,沈琦澤爲司宰奉事,尹致祖爲司饔奉事,鄭基雨爲禁府都事,前參議金昌鼐,今加嘉善加資事承傳。李需冕爲內資主簿,權徹洙爲典設別提,林命相爲禮賓主簿,權用圭爲昌平縣監,崔錫弘爲求禮縣監,閔種烈爲禮賓直長,柳進徽爲順昌園直長,鄭冕時爲尙瑞直長,尹琓爲襄陽府使,申弘均爲陽德縣監,軍資主簿單徐應淳,廣興主簿單安榮植,崇仁殿奉事單鮮于漍,鄭冕時爲造紙別提,宋圭復爲禁府都事,李承肯爲尙瑞副直長,李勝宇爲禁府都事,李熙正爲光陽縣監,李承肯爲尙瑞直長,柳令均爲繕工副奉事,趙秉益爲高陽郡守,趙存禹爲明川府使,李源進爲沃溝縣監,鄭天和爲刑曹判書,趙慶鎬爲刑曹參判,崔鳳九爲刑曹參議,洪遠燮爲知春秋,李恩植爲尙瑞副直長,鄭基大爲利川府使,李東植爲奉化縣監,金碩根爲殷栗縣監,鄭善始爲長城府使,許傳爲判尹,文慶愛爲左尹,金善恒爲右尹,金輔鉉爲同經筵,洪岐周爲濟用副奉事,李昌鎬爲翼陵令,李種信爲順興府使,申在億爲丹陽郡守,沈英慶爲大興郡守,左尹單金善恒,右尹單文慶愛。
吏批啓曰,原州牧判官,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以權徹洙爲刑曹佐郞,李種德爲漢城主簿,洪鍾漢爲通川郡守,任泰準爲原州判官,李會英爲柒原縣監,李濟元爲典設別提,申冕求爲文川郡守,趙台永爲安城郡守,權中琬爲唐津縣監,洪用周爲懷德縣監,李先耆爲典牲判官,金養均爲漢城判官,李象先爲甑山縣監,元弼常爲永平郡守,王庭羽爲懷仁縣監,宋綺老爲宗廟令,李昌鎔爲刑曹正郞,黃義龍爲平市令,南啓薰爲龍潭縣令,申奭均爲魯城縣監,鄭鴻賓爲扶餘縣監,李根集爲始興縣令,李容詢爲齊陵令,朴準成爲熊川縣監,鄭仁植爲工曹佐郞,李象暾爲睿陵令,李輔應爲永禧殿令,洪大重爲景慕宮令,玄緯爲南部令,金洛鉉爲敦寧主簿,鄭基泰爲儀賓都事,李寅赫爲長陵令,韓鵬履爲活人別提,趙奭永爲戶曹佐郞,閔羲轍爲景慕宮令,鄭冕時爲刑曹佐郞,李憲基爲漢城主簿,沈相殷爲貞陵令,崔復榮爲明陵令,鄭有恂爲造紙別提,李秀永爲監察,李圭泰爲洪原縣監,李炳夏爲監察,張希建爲內瞻主簿,林命相爲禁府都事,趙龜永爲戶曹參議,金聖鎬爲掌樂主簿,李重允爲監察,柳相吉爲三和府使,張德五爲大靜郡守,李濟民爲召村察訪,安亨植爲繕工主簿,李熙鼎爲碧沙察訪,李會錫爲典獄主簿,李秉綸爲活人別提,朴昌根爲義盈主簿,馬箕昇爲典設別提,金洛鏞爲掌苑別提,金用鍊爲贊儀,閔泳緯爲大司憲,姜晉奎爲大司諫,金鼎燮爲掌令,鄭弘采爲監察,劉俊祜爲掌苑別提,李浩中爲禮賓都事,安翊豐爲幽谷察訪,朴璟源爲濟用主簿,鄭明淳爲司圃別提,金錫浩爲引儀,朴齊近爲司饔僉正,李能秀爲靑巖察訪,朴鍾元爲引儀,沈相說爲典籍,朴齊誠爲典籍,韓奭東爲監察,朴齊誠爲監察,沈相說爲監察。
吏批啓曰,大司成今當差出,而擬望之人乏少,外任竝擬,何如?傳曰,允。
吏批啓曰,臺諫多窠,今當差出,而擬望之人乏少,外任竝擬,何如?傳曰,允。以南一祐爲大司成,南啓憲爲執義,宋奎灝爲司諫,金永薰爲掌令,權鵬圭爲禮曹佐郞,金顯默爲戶曹正郞,朴明壽爲監察,李琪永爲監察,金㝢洙爲海美縣監,愼炳一·權鵬圭爲持平,金震休爲獻納,朴明壽爲正言,朴齊晠爲正言,閔謙鎬爲同經筵,洪羲獜爲開城經歷,元秉圭爲成歡察訪,朴基陽爲銀溪察訪,郭基洛爲祥雲察訪,兼春秋單金顯默,洪憲述爲校書判校,金來顯爲禮曹正郞,韓錫權爲典籍,劉學洙爲典籍,林道相爲假監役,兼養賢直長單成博·吳宅禹,金朋來爲司藝,金秉緯爲奉常主簿,魚允中爲西學敎授,金英烈爲兵曹佐郞,金大鉉爲校檢假監役,林道相今超通政,朝官年八十一,依法典加資,趙均夏爲戶曹佐郞,高景畯爲全羅都事,李昌煥爲江原都事,金永鍾爲璿源殿令,鄭海鎔爲監察,兼春秋單金㽥,尹正洙爲監察,金瓊爲禮曹佐郞,吳鎭寬爲典籍,兪鎭一爲假監役,尹洤爲齊陵參奉,金庠敎爲莊陵參奉,李炳垣爲崇陵參奉,金秉爕爲翼陵參奉,李淵九爲弘陵參奉,尹敎善爲順康園守奉官,昭慶〈園〉直長金敬熙,秩卑人,依法典他官換差,內資直長蔡定默,以上進士啓功相換。義禁府都事鄭基雨,蔭非生進人,依法典他官換差,繕工奉事金奎升,進士以上承仕相換。兼忠勳都事單李吉源,故通德郞李夏彬,贈戶參例兼,故宣傳官李志海,贈左承旨,學生李漢宗,贈僕正,已上同知李德熙三代。贈吏判李和愚,贈左贊成例兼,吏參李觀秀,贈吏判例兼,故吏議李百源,贈吏參例兼,已上判義禁李豐翼三代。贈吏參鄭時行,贈吏判例兼,故副提學鄭喆祚,贈吏參例兼,已上都摠管鄭天和兩代。贈吏參洪秀晩,贈吏判例兼,都摠管洪遠燮考,贈吏參許珩,贈吏判例兼,故吏議許㫻,贈吏參例兼,故僉知許秉,贈吏議,已上都摠管許傳三代。故學生尹在龍,贈戶參例兼,故尹陽晉,贈左承旨,故尹鶴齡,贈僕正,已上同知尹弼鉉三代。故學生安性彦,贈戶參例兼,故安慶老,贈左承旨,故安錫亨,贈僕正,已上同知安仁禧三代。故僉知趙鎭亮,贈戶參例兼,同知趙果永考。
兵曹啓曰,同知中樞府事李尙燮·李德熙,僉知中樞府事李羲周,宣傳官南啓定,五衛將申永斗·林昊喆·洪穎普,忠壯衛將成宗鎬,文臣兼宣傳官申鴻朝,俱以病難供職,呈狀乞遞,五衛將李泰逵前任京畿監營中軍,張鳳昊前任北虞候,俱在任所,上來間,該廳番次苟艱云,竝改差,何如?傳曰,允。
兵曹啓曰,同知中樞府事安仁喜·李正在,五衛將韓興奎,俱以病難供職,呈狀乞遞,竝改差,何如?傳曰,允。
兵曹啓曰,五衛將李承海,身病猝重,無望供職,呈狀乞遞,新除授阿吾地萬戶閔正淑,父年今爲七十八歲,法不當遠離赴任,呈狀乞遞,竝改差,何如?傳曰,允。
兵曹啓曰,五衛將李弘奎·李喜弼·李萬鎭,俱以病難供職,呈狀乞遞,竝改差,何如?傳曰,允。
兵曹啓曰,五衛將申驥休·尹弼鉉,忠壯衛將金憲均·田尙文,俱以病難供職,呈狀乞遞,新除授碧團僉使鞠文榮,母年今爲八十二歲,法不當遠離赴任,呈狀乞遞,竝改差,何如?傳曰,允。
兵曹啓曰,同知中樞府事金東直,五衛將王繼龍·李憲述,俱以病難供職,呈狀乞遞,竝改差,何如?傳曰,允。
兵曹啓曰,新除授黃海兵使任興準,母年今爲七十五歲,法不當遠離赴任,戶奴呈狀乞遞矣。閫帥之親年七十五歲者,許遞其任,載在法典,改差,何如?傳曰,允。
兵批,判書閔致庠進,以下缺。
兵批啓曰,今日都目政事時,本曹堂上不可不備,而參判成載玉,參知洪鍾大,俱以病不來,令政院牌招,同參政事,何如?傳曰,允。
兵批啓曰,營將·中軍·虞候,今當差出,而擬望之人乏少,已準朔守令及虞候·察訪,竝擬,何如?傳曰,允。
兵批啓曰,訓鍊正今當差出,而擬望之人乏少,外任竝擬,何如?傳曰,允。以朴孝正·金輔鉉·閔謙鎬·睦仁培·吳晉泳爲副摠管,趙敬夏爲同知,李章漢爲公州營將,白南益爲忠州營將,金弼求爲三陟營將,金東三爲開城中軍,李冕鎬爲咸鏡監營中軍,安仁禧爲同知,白樂莘爲副摠管,朴承大爲羅州營將。傳曰,望筒遲滯之吏·兵判推考。沈宜稷爲忠淸兵虞候,李寅喜爲東津僉使,金曾鉉爲僉知,李鳳憲爲訓鍊正,吳榮善爲訓鍊判官,朴信根爲黃海中軍,具光植爲黃海兵虞候,韓興奎爲五衛將,蔡奎常爲宣傳官,趙靖顯爲訓鍊主簿,曺秉斗爲京畿中軍,李寅述爲黃海水虞候,李正在爲同知,李奎鳳爲訓鍊副正,韓昌履爲三軍府從事官,申鍾應爲武兼,張晉行爲北虞候,李尙濂爲宣傳官,鄭弘來爲訓鍊僉正,李圭常爲武兼,朴栽秀爲善績僉使,金在煥爲廣梁僉使。傳曰,望筒遲滯之吏·兵判推考。李承海·王繼龍爲五衛將,鄭益鎔爲訓鍊判官,金鳴直爲梨津萬戶,池象胤爲呂島萬戶,金東直爲同知,李憲述爲五衛將,成夏澤爲訓鍊主簿,崔宗鉉爲知世浦萬戶,洪益周爲黔毛浦萬戶,趙果永爲同知,申驥休爲五衛將,柳昌烈爲宣傳官,金得權爲武兼,閔正淑爲阿吾地萬戶,尹弼鉉爲五衛將,金憲均·田尙文爲忠壯將,金吉成爲許沙僉使,申景熙爲植松萬戶,白聖洙爲左捕從事官,吳夏泳爲黃海兵使,金然成爲老江僉使,鞠文榮爲碧團僉使,徐命得爲會寧浦萬戶,李容直爲同知,李弘奎爲五衛將,李圭泰爲都摠經歷,蔡錫恒爲阿吾地萬戶。傳曰,望筒遲滯之吏·兵判推考。朴壽鳳爲首陽別將,李萬鎭·李喜弼爲五衛將,朴浰祐爲碧團僉使,咸盛五爲昌洲僉使,蔡彰明爲防垣萬戶,吳顯明·李寅復爲五衛將,成宗鎬爲忠壯將,李兢鎔爲都摠經歷,李容萬爲文兼,任龍準爲五衛將,元世益爲忠壯將,鄭仁采爲都摠經歷,金應稷爲訓鍊判官,姜爲文兼。傳曰,望筒遲滯之吏·兵判推考。金炳淵·成彝鎬·洪兢周·李鳳億爲都摠管,尹弘求爲訓鍊判官,李熙昇·李容儀爲副摠管,柳肯秀爲訓鍊主簿,崔錫祚·尹浩善·千鼎善爲五衛將,李奎參爲武兼,金駿鉉爲宣傳官,申爲訓鍊僉正,蔡奎龍爲主簿,趙存復爲部將,尹容善爲都摠都事,鄭賢朝爲訓鍊主簿,張啓煥爲武廉,康錫憲爲守門將,鄭志植·李忠鎬爲宣傳官,李容軾·朴命漢爲武兼,申格·李宇柱·陳有林·金履坤爲部將,李春運·許樟·金達秀爲守門將,李得秀爲肇慶廟守門將,金善萬爲西道參軍,華寧殿守門將單李鍾九,大坡兒權管單胡奉天,小吉號里權管單康洪錫,訓鍊判官朴熙淳,訓鍊主簿孫鳳鉉·金學俊·魚在淵,以上加設,依定式減下。朴永錫爲訓鍊判官加設,宋光潤·李世鉉·金壽岷爲主簿加設,同知單金哲源,僉知三單李東根·兪石柱·閔瑜世,訓鍊主簿單裵彦寬,本院去官兼三和防禦使單柳相吉,都摠管單朴孝正,副摠管四單金炳淵·成彝鎬·洪兢周·李鳳億,公州營將李章漢,忠州營將白南益,三陟營將金弼求,開城中軍金東三,咸鏡監營中軍李冕鎬,以上令加折衝加資事承傳。同知五單朴亮基·金允浩·柳枝煥·韓興奎·尹弼鉉,僉知十三單柳興秀·吳胤泳·李翰榮·申永斗·林昊喆·洪穎普·李希英·田尙文·申驥休·李弘奎·崔錫祚·尹浩善·千鼎善,三軍府左別抄哨官單李周鎬,副司果韓羲錫·具天喜·梁鼎煥·尹吉憲·尹光斗·李容三·金鏞元·金洪斗·柳冀春·金箕台·李秉昇·李圭泰·龍載雨·李晩宇·尹鳳善·金光雨·金演奎,上議軍馬振河·咸啓榮·曺錫弼·申在默·金尙鎬·安昌鎬·姜澾·崔在禧。
大護軍尹堉疏云云。答曰,省疏具悉。卿其勿辭行公。
上在景福宮。停常參·經筵。
政院啓曰,明日殿座相値視事頉稟之意,敢啓。傳曰,知道。
政院啓曰,右承旨徐相敦,左副承旨李長會,今日不爲仕進,竝卽牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,守令邊將初仕人入侍。
傳曰,明日出宮門路,以思政門爲之,以右承旨徐相敦牌不進罷職傳旨,傳曰,只推。
兵曹,三軍府從事官單金永豐。
宗親府啓曰,明日,卽天漢殿春孟朔大奉審日次,臣等與儀賓閣臣,進詣擧行之意,敢啓。傳曰,知道。
奎章閣啓曰,明日卽修正殿春孟朔大奉審日次,臣等進詣擧行之意,敢啓。傳曰,知道。
判尹許傳疏曰,伏以鳳曆載屆於三陽,邦籙鼎新,鴻號將擧於五冊,聖德益光,歡欣蹈抃,小大同情,仍伏念臣,卽一愚不肖癃瞶昏謬,無所取長者耳。惟我殿下,德侔天地,恩竝雨露,措一世於陶甄之域,臣亦化育中一物,偏蒙生成之澤,前後踐履,罔非踰濫,學術空疎,經席一未啓沃,才智淺短,銓部徒玷佐貳,已試蔑效,類如此者,未敢知聖明,何取於臣,而終始欲翦拂之,迺於本月十一日,特授臣都摠管,超資憲階,曾未幾日,繼而有京兆之命,臣雙擎除旨,惶隕震越,益不省所以措躬也。夫聖世官人,必擇才全德備者任之,雖庶僚執事之末,罔不愼簡,況正卿峻秩,尤有別焉,蓋以齒,八座列,踵三孤後,所與共治天職,贊弘化,而熙庶蹟也。故有望實而擢焉,有以勞勩而進焉,曷嘗有如臣闒茸,遽然參錯於其間者乎?臣若叨荷寵命,靦然冒膺,自以其人,則是上而欺天,下而欺人,中而欺心也。有識士夫,將謂臣爲何玷辱名器,亦非細故也?且臣犬馬之齒,已迫大耋,尙此寄息,心竊自怪,又何可貪榮不已,罔念鍾漏之戒,自貽負乘之譏,拚棄四維,無所顧畏也哉?自今以往之年,跧伏私次,優遊仁壽之域,歌詠德化之盛,以爲無用之用,不報之報,卽臣之至願也。玆敢畢暴衷懇,仰瀆崇嚴,欲望聖慈,俯賜鑑諒,亟收臣新授爵秩,俾公器重而私分安焉云云。答曰,省疏具悉。卿其勿辭行公。
行大護軍洪遠燮疏云云。答曰,省疏具悉。卿其勿辭行公。
吏曹參判李根弼疏云云。答曰,省疏具悉。卿其勿辭行公。
癸酉正月十四日巳時,上御慈慶殿。守令·邊將初仕人入侍時,同副承旨趙秉轍,假注書李範祖,記事官康炳迪,別兼春秋徐正淳,以次進伏,守令初仕人進伏楹外,邊將序立階下訖。上曰,史官分左右。秉轍進前奏曰,守令初仕人,使之進前乎?守令初仕人進前,各奏職姓名訖,以次退出。秉轍曰,邊將則使宣傳官,奏職姓名乎?宣傳官,奏邊將等職姓名,以次退出。以下缺
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調趙秉徽,副提調朴齊寅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而殿座相値,不得來會云矣,敢啓。答曰,知道。
政院啓曰,兵曹判書閔致庠,大院君前稟事次,三溪洞明日出去矣。所佩命召,何以爲之?敢稟。傳曰,仍佩往來。
兵曹,以裵宗漢爲大報壇守直官。
禮曹啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十一日,臣曹與戶曹堂上,進去奉審後,稟處,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
奎章閣啓曰,臣等進詣修政殿,御眞展奉奉審無頉,而閣內諸處,亦爲無頉之意,敢啓。傳曰,知道。
兵曹啓曰,今日殿座時,入直禁軍等,別將當爲率領侍衛,而禁軍別將李鶴榮,武臣專經講試官進參,不得擧行,以一番內禁衛將申泰益,使之兼別將擧行,何如?傳曰,允。
傳曰,未肅拜判尹許遞,前望入之。判尹前望入之,韓致益落點。
傳曰,今夜弛禁。
政院啓曰,卽見副護軍金永秀陳疏到院者,則軍銜陳疏,家僮直呈,俱係禁令,所當退却,而係是言事,雖不得不捧入,不可無警,推考,何如?傳曰,允。
刑曹判書鄭天和疏云云。答曰,省疏具悉。卿其勿辭行公。
大司成南一祐疏云云。省疏具悉。爾其勿辭察職。
副護軍金永秀疏曰,臣之族弟前校理金永珯,以進士三鉉第二子,入后於故通德郞膺鉉,辛未年遭承重守制矣。昨年九月,所後堂內數人,謂永珯有言語不恭狂易之疾,忽以門長名,呈單禮曹,請罷繼,至有曹啓依允之命。臣在鄕追聞,心竊疑訝,後又得門長之抵宗中書,始知呈單之出於僞拙,遽然罷繼,夫罷繼者,在人子,爲大罪戾,本非容易可行之事,況永珯纔過弱冠,蒙恩侍從,身陷大僇,不見天日,誠爲慨然。伏乞淵然深思,渙發恩音,以燭冤枉,以明倫彝,省疏具悉。此是爾門中之事也。不當如是煩瀆。
癸酉正月十五日巳時,上詣勤政殿。親臨專經文武臣殿講入侍時,行都承旨朴齊寅,左承旨趙秉式,右承旨徐相敦,左副承旨李長會,右副承旨李敎稙,同副承旨趙秉轍,記事官鄭元和,別兼春秋朴容大·金鶴鎭·李根命,檢校直提學閔升鎬·趙寧夏·李載冕·趙成夏·趙慶鎬,檢校直閣洪殷謨,直閣姜,檢校待敎金奎軾,待敎韓耆東,檢校副提學趙慶鎬·李明應·趙敬夏,副提學洪遠植,檢校典翰金性均,應敎朴定陽,校理洪健植,副校理李秀萬,修撰姜,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調趙秉徽,副提調朴齊寅,進前問候,上詣勤政殿。通禮跪啓請降輿,上降輿陞座,承旨曰,試官中有侍衛從陞人,使之一體行禮乎?試官及應講文武諸臣,行四拜禮,文臣殿講考官李承輔·申錫禧·趙慶鎬·閔奎鎬,參考官洪萬燮·任孝準·洪承億·李承純·趙肅夏·金奎軾·洪殷謨·金性均·徐奭輔,武臣殿講考官閔致庠·李裕膺·趙羲復·李鶴榮,參考官李喬翼·洪遠植·蔡東述·趙秉友·鄭洛鎔·李應宇·金東奭等,以次就位。承旨曰,文臣開講,何如?上可之。承旨曰,武臣開講,何如?上可之。文武臣以次相續入講,講訖,傳曰,專經文臣武臣,殿講居首人,依例捧傳旨,出傳敎上至思政門,齊寅請出標信解嚴。上仍還內,諸臣以次退出。
上在景福宮。停常參·經筵。
備忘記,滿浦僉使金善耆下直,長弓一張,長箭一部,片箭一部,筒兒一箇賜給。
政院啓曰,明日常參·經筵。取稟,傳曰,停。
政院啓曰,開城府赦文差使員具翼亮,淹滯復命,依大臣筵奏,禁推傳旨捧入之意,敢啓。傳曰,知道。
兵曹口傳政事,高嶺僉使單張鳳昊。
政院啓曰,卽者修撰李容萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,修撰李容萬,陳疏徑出,姜內閣進,副修撰李弼鎔·金德均在外,下番闕直,事甚未安。典翰洪萬植,應敎朴定陽,副應敎張時杓,副校理李在淳·李秀萬,竝卽牌招推移,姑降入直,何如?傳曰,允。
又啓曰,下番無他推移之員,不得已上番姑降入直之意,敢啓。傳曰,知道。
禁衛營啓曰,本營哨官梁文源,身病猝重,勢難察任,改差,何如?傳曰,允。
修撰李容萬疏云云。省疏具悉。爾其勿辭救護。
上在景福宮。停常參·經筵。
備忘記,忠州營將白南益,碧團僉使朴浰祐,昌洲僉使咸盛五下直,各長弓一張,長箭一部,片箭一部,筒兒一箇賜給。
政院啓曰,來二十一日輪對日次矣,敢稟。傳曰,當次人受點,後日次待令。
傳曰,同副承旨許遞,前望入之。承旨前望入之,崔鳳九落點。
政院啓曰,新除授同副承旨崔鳳九,卽爲牌招,何如?傳曰,允。傳曰,刑曹參議有闕之代,前望入之。刑曹參議前望入之,金奎軾落點。
御營廳啓曰,本廳軍色從事官金德均,身病甚重,勢難察任,改差,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。傳曰,在外法司堂上許遞,政官牌招開政。
政院啓曰,訓鍊大將任商準,以新鑄大砲試放事,沙阿里今方出去矣。所佩命召,何以爲之?敢稟。傳曰,仍佩往來。
傳曰,吏曹判書有闕之代,前望入之。吏曹判書前望入之,申錫禧落點。
吏曹啓曰,禮曹正郞金來顯,璿源殿令金永鍾,繕工監假監役官兪鎭一,俱以身病,呈狀乞遞,竝改差,何如?傳曰,允。
有政。吏批,判書未差,參判李根弼進,參議洪萬燮牌招不進,承旨缺。吏批啓曰,判書未差,參議洪萬燮牌招不進,小臣獨政未安,何以爲之?敢稟。傳曰,仍爲之。以金輔鉉爲同敦寧,成彝鎬爲左尹,王廷揚爲右尹,車琪厚爲禮〈曹〉正郞,安必錞爲璿源殿令,李純宇爲司宰奉事,麗顯陵直長單朴應漢,分監役姜仁宅。再政。以朴健陽爲假監役,軍器直長單李景昌,奉事單申聖舜,副奉事單劉相亨,參奉單孫重憙,故主簿金樂洙,贈戶參例兼,故折衝金象禹,贈戶議,故副直金啓升,贈樂正,以上前同知金東直三代,故學生韓命柱,贈戶參例兼,故學生韓萬,贈左承旨,故學生韓鳳遇,贈僕正,以上右尹韓致益三代。兵批,判書以下缺副司正金永豐,副司勇裵宗漢,以上竝單付。
三軍府啓曰,卽接訓鍊都監所報,則今正月十九日習陳日次,而敎場氷凍未解,軍馬勢難馳驟,不得行操云矣,敢啓。傳曰,知道。
義禁府啓目,開城府赦文差使員具翼亮原情云云。遲晩侤音,據推考罪,以不應爲律,笞四十收贖,付過還職,私罪,奉敎依允。
吏曹判書趙秉昌疏云云。答曰,省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
議政府啓曰,卽見京畿監司金在顯所報,則楊根所納沁都砲糧米,當以小米責捧,而非徒水陸路左,遠漕之際,雜費甚多,峽氓呼冤,不可不念,以詳定代錢,特許恒式爲辭矣。峽江汎漕,固是民力之甚艱,而詳定代錢,旣有他邑已例,且於該邑,亦有昨年特許,則今以此俾作恒式,儘合省弊之一端,依報辭施行,何如?傳曰,允。
三軍府啓曰,卽接禁衛營所報,則今正月二十日習陳日次,而敎場氷凍,軍馬勢難馳驟,不得行操云矣,敢啓。傳曰,知道。
禁衛營啓曰,本營中軍吳晉泳,身病甚重,勢難察任,今姑改差,何如?傳曰,允。
兵曹,以任興準爲禁衛中軍,平安監司南廷順疏云云。答曰,省疏具悉。重任豈可輕遞?卿其勿辭,益勉旬宣之責。
上在景福宮。停常參·經筵。
藥房都提調韓啓源,提調趙秉徽,副提調朴齊寅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
備忘記,公州營將李章漢下直,長弓一張,長箭一部,片箭一部,筒兒一筒賜給。
政院啓曰,明日常參·經筵,取稟。傳曰,停。傳曰,日寒如此,輕囚放釋。
傳曰,吏曹參判有闕之代,前望入之。吏曹參判前望入之,鄭順朝落點。
傳曰,金吾堂上,呈告戶曹參判竝許遞,今日政差出。
政院啓曰,臣敎稙,敬奉聖敎,馳往義禁府,則無時囚,故仍詣典獄署,取考囚徒案,則結案罪人一名,未推覈罪人一名,公貨備納間嚴囚罪人一名,身役價濫捧罪人二名,係是重囚,故竝仍囚,其餘罪人李允學等十五名,係是輕囚,故竝依傳敎,放送之意,敢啓。傳曰,知道。
傳曰,大臣,政府堂上引見。
議政府啓曰,新差堂上洪鍾雲,今日賓對,懸病不進,事甚未安。令政院卽爲牌招,使之進參,何如?傳曰,允。
三軍府啓曰,卽接御營廳所報,則今正月二十一日習陳日次,而敎場氷凍未解,不得行操云矣,敢啓。傳曰,知道。
吏曹啓曰,司宰監奉事李純宇,以其身病,呈狀乞遞,改差,何如?傳曰,允。
有政。吏批,判書申錫禧未肅拜,參判未差,參議洪萬燮進,承旨缺
吏批啓曰,判書申錫禧未肅拜,參判未差,小臣獨政未安,何以爲之?敢稟。傳曰,只出緊任,以李建昌爲獻納,韓敬源爲戶曾參判,金學性爲判義禁,尹堉爲知經筵,林喜鎭爲知義禁,姜蘭馨爲同義禁,李鍾浩爲同義禁,李根弼爲進賀兼謝恩正使,車有聲爲昌樂察訪,行護軍金翊鎭,江原監司申應朝,平安監司南廷順,行護軍姜蘭馨,吏曹參判李根弼,已上今超資憲,正卿陞擢事承傳。慶尙右兵使申哲均,今加嘉善加資事承傳。獻納金震休,今加通政,特爲加資事承傳,金纘爲司宰奉事,知義禁單姜蘭馨,同義禁單林喜鎭,養賢奉事單沈觀燮,奉常奉事單白奎燮,故郡守尹五榮,贈吏判例兼,贈通政尹景和,贈吏參例兼,故通德郞尹在泰,贈吏議,以上前都摠管尹堉三代,故學生李泰淳,贈戶參例兼,故李鍒,贈左承旨例兼,故李宅垕,贈僕正,以上前同知李壽東三代,折衝吳慶錫,今加嘉善,順付詔書首譯加資事承傳。
禮曹啓曰,大報壇祭享,每年三月上旬內,擇日設行事,曾有定式矣。吉日令日官崔漢喆推擇,則來三月初三日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
訓鍊都監啓曰,本局兼內吹,今春等習角賞格,謹依判下單子,木綿二十四疋施賞之意,敢啓。傳曰,知道。
禁衛營啓曰,本營千摠權鍾弼,身病猝重,勢難察任,改差,何如?傳曰,允。
禁衛營啓曰,謹依本營兼內吹,今春等習角賞單啓下,梁漢秀等十一名處,各木綿二疋施賞之意,敢啓。傳曰,知道
御營廳啓曰,本廳兼內吹,今春等習角賞格,謹依單子判下,李昌鎭等十一名處,各木二疋施賞之意,敢啓。傳曰,知道。
吏曹判書申錫禧疏云云。答曰,省疏具悉。卿其勿辭,調理行公。
癸酉正月二十日巳時,上御慈慶殿。藥房入診,大臣政府堂上引見,同爲入侍時,都提調韓啓源,提調趙秉徽,副提調朴齊寅,假注書李範祖,記事官康炳迪,別兼春秋徐正淳,直閣姜,左承旨趙秉式,事變假注書朴鍾瀅,領議政洪淳穆,左議政姜㳣,右議政韓啓源,政府堂上李承輔·趙秉徽·金世均·李容熙·鄭岐源·李章濂·閔致庠·任商準·鄭健朝·李鶴榮·趙羲復,副校理李秀萬,獻納金震休,持平權鵬圭,以次進伏。醫官李慶年·李漢慶·李基徹·李好錫,以次進伏楹外訖。上曰,史官分左右,上曰,大臣進前。淳穆進前問候,各殿問候訖,啓源曰,醫官待令,使之入診乎?慶年等以次診脈,退伏楹外訖,啓源曰,脈候奏之。慶年等起伏奏曰,脈候左右三部調均矣。上命醫官先退,上曰,次對爲之。淳穆曰,靑陽左个,黼扆履端,是月也,在易爲泰卦,天地交而萬物通,上下交而其志同,蓋陰陽和暢,萬物生遂,天地之泰也。君推誠而任下,臣盡誠而事君,朝廷之泰也。人君體此至象,以爲法制,春而播植,秋而收斂,財成補相左右,民之亦得遂其生養,拔茅茹以其彙征吉者,天下之賢,萃於朝廷,同志協力,可以進泰也。包荒用馮河者,人情安肆,則法度廢弛,庶事无節,必有含容之量,剛果之用,可以治泰也。艱貞无咎无恤,其孚于食,有福者,方泰之時,不敢安逸,艱危其思慮,正固其施爲,德踰於祿,雖盛而非滿,可以處泰也。泰之時義大矣,或夫以舜·禹之大聖,皐陶告之曰,率作興事,愼乃憲者,興起事功,必謹所守之法也。又曰,一日二日萬幾者,圖難於易,爲大於細,其幾至於萬焉,則是可一日而縱欲乎?此皆古昔雍熙之世,責難於君,上下交而其志同也。今我殿下,御乾剛之地,拊泰亨之運,天所眷顧,人所蘄嚮,吉祥善事,固已史不勝書,而其在保大持盈之術,戒逸遏欲之方,寧忽兢業自圖也。一年之事,在於春,廈氈晝接,緝續講究,使理日益明,義日益精,操而存之,日益固,擴而充之,日益遠,則盛德日新,大業日富,必垂萬億无疆之泰,臣愚抱玆微忱,謹將羲繇著辭,皐謨進戒,敢爲新元祝,伏願深留聖意焉。上曰,所陳如是懇摯,當服膺矣。出擧條淳穆曰,道臣之春秋巡審,爲有耕斂補助而設,則固不當一切寢擱,而此因列邑貽弊,奏免旣多,今春八道道臣巡部,亦令停止,北道陵寢,畿內陵園奉審,依近例以秩高守令替行事,行會,何如?上曰,依爲之。出擧條淳穆曰,蔭官虛司果積滯殊殘可悶,文監察一窠,權作蔭窠,以作宰年限已過人,次第檢擬,盡爲區處,還屬文窠,亦多已例,以此擧行之意,分付銓曹,何如?上曰,依爲之。出擧條淳穆曰,順康園蔭守奉官,旣以有地閥勳裔,勿拘支嫡,學生年三十以上人,勳堂就議廟堂後,自辟事定式矣。至於香室忠義,積年勤勞,歸屬無處,合有通變之方,文守奉官,還作蔭窠,以香室忠義,從首仕復舊例擬差,何如?上曰,依爲之。出擧條淳穆曰,近日位著,非不濟濟,而資歷俱優之人,亦不可不取次登資,行護軍金翊鎭,江原監司申應朝,平安監司南廷順,行護軍姜蘭馨,吏曹參判李根弼,正卿陞擢,何如?上曰,依爲之。出榻敎淳穆曰,慶尙右兵使申哲均,制梱以來,悉心對揚,城廨之繕修,陰雨之綢繆,其所著績,蔚有可紀,特施加資,以爲奬進之地恐好,故敢此仰達矣。上曰,依爲之。出榻敎淳穆曰,進賀兼謝恩正使申錫禧,聞有宿疾,專對重任,實不可强令遠役,今姑許遞,其代令政院政官牌招,開政差出,何如?上曰,依爲之。出榻敎淳穆曰,登科十年人之筵稟陞六,係是應行之典,而今亦有限滿當陞人云,依例以六品職調用之意,分付銓曹,何如?上曰,依爲之。出擧條上曰,聞其吐血有之矣。淳穆曰,正使申錫禧,非徒有吐血之症,且其脚氣,雖於赴公,往往爲難,則專對往役,實無以强赴矣。㳣曰,其行步亦果甚難矣。上曰,此爲衡圈,而其兄亦爲之乎?淳穆曰,其兄亦爲衡圈矣。上曰,然則兄弟竝爲衡圈,而其兄則未拜文衡乎?淳穆曰,其兄則只圈而未拜矣。上曰,與故文衡申在植,爲幾許寸乎?淳穆曰,爲五寸姪矣。上曰,門內三衡圈,誠不易矣。淳穆曰,此家以文學相傳矣。上曰,其時式科,何爲退行乎?淳穆曰,去癸酉,以增廣設試式科退行矣。上曰,以何事,設增廣乎?淳穆曰,似是王世子冊封稱慶矣。上曰,李慶年旣資窮,則以其子壻弟姪中,令本院等第示意也。淳穆曰,國子分館人吳壽煥,物議有所稱屈,以槐院施行,何如?上曰,依爲之。出擧條淳穆曰,同敦寧金輔鉉,政府堂上還差,政府有司堂上有闕之代,吏曹判書申錫禧差下,嶺南句管堂上有闕之代,行戶曹判書金世均差下,何如?上曰,依爲之。出榻敎淳穆曰,願納人之北陵加設參奉,竝陞六,次次收用之意,分付銓曹,何如?上曰,依爲之。出擧條淳穆曰,前知事李慶年,前同知劉膺祜,去癸酉式雜科人,而其試取,退在翌年甲戌,入格年條,雖科名本屬於是歲,則卽亦回榜人,使之一體施行,何如?上曰,依爲之。出擧條淳穆曰,燕使回還時,詔書順付,則首譯賞資,自是已例,而今番進賀使回還時,封皇后及兩宮皇太后上徽號詔書順付矣。首譯吳慶錫加資,何如?上曰,依爲之。出擧條㳣曰,是月也,一歲之元正,今日者殿下之盛時也。天心眷顧,百祿咸萃,民情蘄嚮,八域共祝,振夏鐸於循路,懸周法於象魏,扶杖往聽之類,皆有少須臾之願,未敢知我殿下,將何以答天心而副民情乎?爲國之道,不過乎愛民,而民悅則天亦悅,愛民之道,不過乎節用,而民足則國亦足,財從民出,歲有常數,若不量入爲出,財必見絀焉耳。是何嘗昔有餘今不足而然乎?其出有數,其用有節,則經費罄竭,勢不得不更爲生財之方,而其害終歸於民,彤庭分帛,皆從寒女,粒粒辛苦,當思耕民,觀於七月之時,無逸之書,可以知小民之艱難矣。是以與其生財,莫若節用,亟罷不急之務,痛革無益之費,以厚民生,以固邦本,將見漢家之穀陳索朽,而堯衢之擊壤鼓腹也。使斯民,不飢不寒,仰事俯育,熙熙自在於春風和氣之中,亶由於如傷若保之至仁盛德,而祈永之方,不外乎誠小而已。臣敢以是爲新年之獻頌,伏願澄省焉。上曰,所陳如是懇摯,當服膺矣。出擧條㳣曰,臣待罪西銓時,以武初仕仕滿,付虛司果者之積滯爲悶,而今其數,至爲一百四十餘人之多矣。除却權付之先區處,加設之仍陞實,則一年之內,虛司果區處,無幾人,以此計之,後來者之付職,將期以數十年內外,朝家疏鬱之政,恐不當一任其淹屈,前後之以此變通者屢矣,而今無其效,臣意則還復舊規,而略加變通,庶無如是積滯,故敢此仰達矣。其一,元司果與權付司果,互相間窠區處,而第次以元司果爲先也。其一,六臘取才人,依前以有窠則區處,無窠則勿付加設,限來都政前,隨闕以次付職,而如未及區處,則諸取才中,未區處之取才,姑待其區處間,更不取才,至後次試取也。其一,宣部薦復職取才,例是兩技優等,而今則每以柳葉箭,單技應射,單技應財者,依司果取才例,以五矢以上擬望,若有兩技優等者,依前施行也。其一,武三曹郞官·監察·禁府都事及軍器寺主簿,吏曹,旣無末仕舊規,則無排望之人,限武司果區處間,以兵批實職遷轉,勿出復職也。其一,堂下武初倅,或以堂上差遣,故每有堂下窠狹窄之歎,一遵定式,毋得以堂上擬差,而身之捷逕陞資,實是仕路淆雜之端,故科榜十年後許資,雖有新式,不及考年條,而有混入者,自今以後,修啓之時,必使懸註科榜於名下,身在他處,初不監董之人,毋得冒錄請賞,亦爲淸源之方,令兵曹以此申飭禁斷,而邇來武初倅之爲蔭窠變通者,隨其有闕,互相間次差送,不得違越也。其一,宣傳官別復職,雖是舊例,亦不可無防限,無論散政·都政,一年一二次外,毋得頻數差出也。其一,自辟窠中,參上公事官內乘,依三軍府郞廳例,以兵批實職及司果中擬望也。其一,郵官之以武差送窠,毋得臨時變通,違越格例也。其一,各道邊將之各營狀請自辟,實有無窮之弊,旣往勿說,自今爲始,八道·四都,如有狀請者,更勿許施,永爲防寒,每於都政邊將窠優之時,以部·守薦參上實職中,依前差送也。今此諸條,雖是申明舊典,而亦或有變通者,下詢登筵大臣及銓官,處之,何如?上曰,大臣·銓官之意,何如?淳穆曰,武臣虛司果之年久積滯,物議之常所悶然。今此諸條爲是定式施行,其必有實效,大可爲疎鬱之政矣。啓源曰,兵批虛司果積滯,果係悶然。今此左相所奏,儘合於振淹之政,以此諸條,著爲定式,俾有實效,甚好矣。致庠曰,年來虛司果積滯,實所可悶,今行此大僚所奏之諸條,則區處疎鬱之方,無以過此,臣無容他見矣。上曰,銓官之意旣如此,依爲之。出擧條上曰,其數至一百四十八之多乎?㳣曰,此只是元仕司果,其外雜技司果又夥矣。上曰,如是則將近數百人矣。㳣曰,當爲數百餘人矣。上曰,若以此變通,而或未能永久施行,顧安有實效乎?淳穆曰,苟能以此永遵,自可有實效,而非徒未能施行,筵奏之旣久,亦未免寢止,所以積滯如是之多矣。啓源曰,以此事曾亦有筵稟定式,而行之未幾,又不能永遵,有此積滯之歎矣。啓源曰,臣忝廁三事,懇辭弗獲,黽勉趨膺,今爲數朔于玆矣。間嘗叨陪經席,竊伏覸聖學高明,睿智卓越,問難辨折,迥出尋常,臣不勝萬萬欽仰之至。以臣謏寡,無容更事陳勉,而歲首登筵,區區芹曝之忱,有不能自已,敢此仰達矣。帝王之學,非與閭巷拘儒之尋數行墨,習爲章句訓誥者等,蓋將以體認躬行,論翼竝進,措之於政令事爲之間也。夫古昔聖王之至治極功,非有別般高遠難行之事,旣不過日用常行之務合天理,止於至善止善之要,寔惟曰典學而已。堯·禹之精一執中,湯·武之建中建極,大學之修齊治平,中庸之中和位育,皆是也。說命曰,念終始典于學,厥德修罔覺,又曰,學于古訓,乃有獲德之不修,事不師古而能致治者,未之有也。學文之道,在乎先立其志,而其要又在乎自强不息,志苟不立,作輟無常,則終無以臻緝熙光明之域矣。惟我殿下,以天縱之姿,懋日新之工,立志未嘗不固,好學未嘗不誠,召接對,念念在玆,小大臣工,罔不攢戴,而聖志則毋曰志之已立,而益軫操存之方,毋曰學之已勤,而益勉進修之實,俛焉孶孶,惟日不足,雖於淸燕之中,經經緯史,沈潛翫繹,究天人性命之原,而深探理欲之分,監古今治亂之蹟,而洞辨得先之由,襯着身心,務要體驗,以至一拖措一慮憲,動合古訓,與治同道,則爲堯·舜,直易易事耳。惟殿下懋哉懋哉。上曰,所陳如是懇摯,當服膺矣。出擧條啓源曰,臣待罪西臬,劣有歲年,竊觀箕聖舊邦,遺風善俗,猶有存者,里爲絃誦,代襲簪組,儘多閥閱鉅族,間亦有劬經讀書之士,飭躬砥行之人,爲州閭之所矜式者,不一二計,在朝家蒐羅甄拔之道,宜有別般興勸之擧矣。第本省蔭途進身,只是崇仁·崇靈兩殿初仕窠,而計仕內遷,殆近十稔,致令懷瑜握瑾之類,卒多枯項黃馘,抱屈而止者,誠甚矜悶。臣意則兩殿參奉仕滿十五朔,許陞奉事,殿令亦仕滿十五朔,許遷內職,而若値都政窠窄之時,以司果權付,則雖爲陞遷,無異作散,從玆以後,隨窠檢擬,取次區處,似合於疏鬱振淹,導和迎祥之一助,而此係官制變通,下詢登筵大臣,處之,何如?上曰,大臣之意,何如?淳穆曰,西北收用,朝家之所軫念,而關西人士,常齎抑鬱之歎,今此右相所奏,允合振淹之方矣。㳣曰,兩殿參奉仕滿內遷之許久未調,誠甚可悶,如是通變,則允合於疏鬱之政,臣無他見矣。上曰,大臣之意旣如是,依爲之。關西收用,自當有別矣。以此著式,次次疏鬱事,分付銓曹。出擧條秉式曰,諸宰奏事,世均曰,臣以度支事,有所仰達者矣。劣米太百石以上邑,每年百石排納,未拯米太每等十分一排納,未準者解由拘礙,竝用詳定代捧,俱是典式,而因法綱漸弛,臭載相續。再昨秋,有大臣筵奏,監色沙格之先刑囚後徵捧者,以先徵捧後刑配著式,而其前未捧,因自如矣。蓋未拯米太,雖可盡捧於當年,以排限之闊遠,究竟幾十年後,白徵加徵於不聞不知之人。此非但上關國計,下係民隱,其在徵前毖後之道,恐不可一任抛寘,辛未以前未拯米太,則亦依劣米太例,過百石邑,每年百石以詳定代錢排納,解由拘礙定式,而竝與拯劣米之未收,一體趁限上納之意,嚴飭行會,何如?上曰,年條旣久,徒擁虛簿,二十年以前條,特爲蕩減,二十年以後錄條,依所奏一一排捧,可也。出擧條世均曰,聖敎至此,覃恩闓潭,遠曁陬澨,誠不勝欽仰攢祝矣。淳穆曰,有此曠絶之澤,是恩及枯骨,可以導迎祥和矣。上曰,雖其子孫,必有所不知,況其延及於他人乎?㳣曰,其子孫之追徵,猶或,可也。必有延及無關之人矣。世均曰,此非止白徵於不聞不知之人,屢徵而丕徵,今玆聖敎,實導和迎祥矣。上曰,戶惠堂進前,上曰,歲前以上納之百日爲限者,其間盡捧乎?承輔曰,其間所捧,頗有實效,而但時値氷泊,遠路船運處,未及來納矣。上曰,戶曹則上納,何如乎?世均曰,臣待罪惠局之時,幸値歷臨本廳,臣以上納愆滯事,有所仰達,而至於戶曹,只是自下關飭矣。承輔曰,程限漸近,更當關飭。淳穆曰,見今解氷不遠,不必更煩關飭,姑俟來納之早晩,處之爲好矣。上曰,定限在於何間乎?承輔曰,在今二月初七日矣。上曰,其時未及解氷,雖有關飭,是行不得之事,觀勢操縱也。仍命書傳敎曰,戶判出去,凡係上納未收,考勤慢,一體申飭也。世均曰,謹當筵退後,發關督納,而以何間定限乎?上曰,此則量宜定之也。仍命大臣,大臣就座,秉式曰,玉堂所懷奏之。秀萬曰,人君致治之本,必資學問,學問進修之要,貴在誠心,見今春晷漸舒,伏願克體十寒之戒,頻接臣隣,討論講究,則聖學自底於新又新聖益聖之域矣。惟殿下,懋哉懋哉。上曰,所陳留念矣。秉式曰,臺諫所懷奏之。震休曰,伏念聖王之治,必資學問,學問之要,䙡無寒曝,寸陰猶惜,大禹所以孜孜也,日昃不遑,文王所以亹亹也。顧今春煦漸長,政宜隻日賜對,三晝晉接之時也。伏願殿下,體乾乾不息之工,造日日又新之域,則禹·文兩聖之克勤克儉,康功田攻,復睹于今,臣以此爲新年頌禱之辭。上曰,所陳留念矣。鵬圭曰,爲治之要,必先乎勤講對,益懋緝熙之工,正心之方,不外乎恢言路,克納忠讜之論,凡於政令施措,務從實心實學上做去,則唐·虞·之德,商·周之治,庶復睹於今日,惟殿下澄省焉。上曰,所陳留念矣。上曰,此臺臣何處人乎?震休曰,臣居在全羅道光州矣。上曰,年今幾何?震休曰,六十七歲矣。上曰,此臺臣,以遐鄕之人,所奏頗醇實,年又老矣。淳穆〈曰〉,此臺臣從宦,旣多年矣,亦有文識矣。又奏曰,昨年歲首次對,有此異數,今又如是,遐鄕聽聞,必當歡欣聳動矣。上曰,其時臺臣,卽韓緻奎乎?淳穆曰,然矣。上曰,方擬從近開講矣。淳穆曰,見今春晷漸長,從近開講筵,方切顒望矣。上曰,今以矗梱善治,爲筵奏,此人果善治人也。年前永宗僉使時,討滅洋賊,必有智謀之人也。且嶺伯·萊伯,亦爲善治。嶺伯則道內難醫之痼瘼,今爲釐整,萊伯鎭邊如山,倭奴不敢悍毒云。此時嶺伯·萊伯·矗梱,不可遞改也。須大臣各其通奇,安心久任之地,何如?淳穆曰,矗梱,自來綜明,而曾在他邑,亦有治績矣。上曰,今朝雪上,日寒尤甚,坐此漫堗,尙復如是,況其外間冷處者乎?淳穆曰,如此雪寒,其所窮貧者之爲苦,容有極哉?此所以民不飢寒,爲上瑞矣。上曰,輕囚放釋,無時亦可爲之乎?淳穆曰,雖無時,惟在自上處分,而在昔亦有動駕,時臨獄門釋囚之盛事矣。上曰,予亦年前行之,而觀於故事,又知之矣。㳣曰,此非格例間事,而旣是施恩者,則不必拘於格例矣,以下缺
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,右承旨徐相敦,右副承旨李敎稙,今日不爲仕進,竝卽牌招,何如?傳曰,允。
以右承旨徐相敦,右副承旨李敎稙牌不進罷職傳旨,傳曰,只推。
禮曹啓曰,臣秉徽,與戶曹判書金世均,進詣皇壇奉審,則奉室第一位神扆袱,第二位神扆袱,黃花席一張半,雉尾箒一柄雉尾兺,大草芚二浮,中竹二箇,壇上黃幕一浮內一幅,甲黃帳一浮內一幅,內簷甲黃帳二浮內一幅,油遮日六浮,道里具內十張,黃綿絲三甲所二艮衣,從享位紫紬褥三件,綵花方席三立,小束乼二艮衣,排設竹五箇,香大廳饌卓六坐,饌卓巾六件,黃木擔乼二件,座面紙六張付一件,大牲匣四坐,小牲甲四坐,鍮東海一坐,鍮煎子一箇,沙池一坐,䇺十箇,典祀廳三甲所二艮衣,竝破改備事,分付各該司,何如?傳曰,允。
忠淸監司金炳始疏曰,伏以三始之景籙滋臻,永命誕膺,五殿之顯號光薦,褥儀將擧,環東土脰飮喙食,欣躍奔走於驩聲協氣之中,於乎盛矣。仍伏念臣久叨藩寄,無一修擧,昕晤摽擗,如漆求解,於夏凍章,反邀寵渥,十行恩言,至及先故,推其感激之居先,黽勉視務,繼以廟奏請仍,遽加允兪,臣未敢知朝廷處置,儻不有欠於綜名核實之政哉?夫方命重寄也。器識素具,然後可以奠氓庶,威望夙著,然後可以懲貪墨,鑑衡不爽,然後黜陟當其宜,錙銖無遺,然後刺按得其實,此皆任是職者闕一不可,而以臣視之求其一,而不可得,則豈敢以已誤於前者,重誤於後?公以滋尸素之譏,私以速忝墜之罪,竝與昔日之不至大良貝甚僨誤者,而亦將掃地無餘,臣將何辭而自贖?雖以天地覆燾之仁,亦何以曲遂終始生成之澤也?伏況臣之狗馬賤疾,轉至難醫,蒲柳之質,遇秋先零,葠朮之用,閱歲罔功,言語酬接,輒多遺忘,簿書期會,每患顚錯,當其叫痛宛轉之時,神識尙此不贖,事應更復何論,縱令捧土揭木,而爲之按部,其無能有爲之狀,亦無以加此,承流宣伏之地,豈爲臣養病之坊也?臣若憑恃寵靈,徒懷嚴畏,自任以大小事,不思所以控籲於仁覆之天,則諒非臣義分之所敢安,玆綴懇迫之情,冒瀆崇嚴之聽。伏乞聖慈,特垂憫恤,亟遞臣見帶藩職,以幸國事,以安賤分焉。答曰,省疏具悉。病旣如此,所請依施。
上在景福宮。停常參·經筵。
王大妃殿誕日,大殿·大王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。王大妃殿,宗親·儀賓·內閣·政院·玉堂·百官單子問安。答曰,知道。
備忘記,羅州營將朴承大,阿吾地萬戶蔡錫恒下直,各長弓一張,長箭一部,片箭一部,筒兒一箇賜給。
政院啓曰,時原任大臣,爲承候來待矣。傳曰,藥房三提調同爲入侍。
又啓曰,宗正卿爲承候來待矣。傳曰,入侍。
又啓曰,閣臣爲承候來待矣。傳曰,入侍。
又啓曰,日次儒臣,爲承候來待矣。傳曰,入侍。
傳曰,副學·東壁外玉堂竝許遞。
兵曹正郞閔泳商,副司果沈相說,校理除授,副司果朴齊晟·李泰容,副校理除授,副司果權昌洙·李錫弘,修撰除授,副司果李晩瀅·李肇信,副修撰除授。傳曰,在外金吾堂上許遞,今日政差出。
傳曰,沃川郡守之,代以準朔中擬入。
傳曰,左副承旨許遞,前望入之。承旨前望入之,趙定熙落點。
傳曰,新除授吏曹參判牌招,如有違牌,勿爲呼望。
政院啓曰,右副承旨趙定熙,今日不爲仕進,卽爲牌招,何如?傳曰,允。
以右副承旨趙定熙牌不進罷職傳旨,傳曰,只推。
兵曹,以李邦鉉爲訓鍊都監中軍。
政院啓曰,玉堂上下番俱空,事甚未安。典翰洪萬植,應敎朴定陽,副應敎張時杓,新除授校理閔泳商·沈相說,副校理朴齊晟·李泰容,修撰權昌洙·李錫弘,副修撰李晩瀅·李肇信,竝卽牌招,推移入直,何如?傳曰,允。
吏曹,校理二單閔泳商·沈相說,副校理二單朴齊晟·李泰容,修撰二單權昌洙·李錫弘,副修撰二單李晩瀅·李肇信,已上除授事承傳。直閣單姜·吏曹啓曰,臨陂縣令金寅根,身病猝重,不得下去,罷黜,何如?傳曰,允。
議政府啓曰,臨陂有闕矣。局旣積弊,其代不可不擇差,以有聲績人,勿拘常格,另飭檢擬事,分付,何如?傳曰,允。
有政。吏批,判書申錫禧,參判鄭順朝,參議洪萬燮進,承旨缺。以尹堉爲知義禁,李容學爲同義禁,朴孝正爲捲草官,閔斗鎬爲司宰奉事,成彝鎬爲忠淸監司,洪在鼎爲臨陂縣令,嘉義劉膺祜,今加資憲,雜科回榜人,依法典加資。再政。以李容儀爲左尹,閔謙鎬爲同春秋,趙駿九爲沃川郡守,知義禁單尹堉。三政。以金周鎭爲黃澗縣監,金秉薰爲金浦郡守。四政。以金顯琇爲寧陵令。五政。以朴昌根爲禁府都事。六政。以李肇秀爲義盈主簿。
兵批,判書以下缺,僉知單李憲述,兼忠淸道兵馬水軍節度使單成彝鎬。
三軍府啓曰,城門入直,以武臣堂上軍職付料人,每門各一員輪番事,已有所啓稟蒙允,而卽見三營所報,則城門重地,只以一員守直,甚涉疎虞,自今爲始,該營字內各門,仍以收稅將校一人,同爲入直恐好,爲辭矣。莫嚴鎖鑰之地,以一人守直,事甚疎忽,則更以收稅將校一人,同爲入直,亦合愼固之道,而肅靖門,旣無稅校,此外七門,依所報,使之兼直之意,分付,何如?傳曰,允。
禮曹啓曰,咸鏡道觀察使封進,去十一月令宗廟薦新生瓜魚膳狀,昨日申時量到曹,故入送承政院,開坼後封進,關文粘連甘結,使其界首邸吏,依例往付于奉常寺,以今二十二日薦進之意,單子修啓,啓下矣。卽伏聞過日,而不爲擧行云,極爲驚悚,爲先査問於該司書員及界首邸吏等處,則物種陪納之際,日勢已暮,未及待令於奉常寺,以致如此云。薦獻單子啓下後,過日未獻,萬萬悚惶,該界首邸吏,令該曹照法嚴繩,而宗廟薦新生瓜魚,今二十三日薦進,何如?傳曰,允。
大護軍李根弼疏云云。答曰,省疏具悉。卿其勿辭行公。
大護軍姜蘭馨疏曰,伏以歲籥載新,景籙滋至,臨殿受賀,騰遐祝於嵩呼,謁廟展誠,寓宸孝於羹慕,篤慶佇彌月之期,進號有涓日之擧,千一盛會,億兆同歡。仍伏念臣姿本惷愚,跡甚單寒,自夫釋褐以來,志願不過祿仕,而原沐我殿下洪造之恩,華貫膴仕,兜攬殆遍,滾到宰列,涯分已踰,復有何一步更進之望,而不意日昨,大僚筵白,登進群彦,而賤名謬廁其間,華誥誕宣,擢授臣資憲大夫,繼以有金吾除旨,臣聞命惝怳,實不知措躬之所也。夫是秩也,從三孤之後,齒八座之列,上而參贊弘化,下而綜理庶務,卽阜兆民之周官六卿也,長九寺之唐朝大卿也。其任愈重其簡愈愼,而況玆揆剡晉擢,與他迥別,遷或超等,進不由階,則必也才德謨猷,爲世所推重,績庸功能,在朝所奬詡,然後始可當之,有非尋常循梯躡級之比也。未敢知聖明,奚取於臣,而擧而畀之,不少留難也。臣之本末,臣自知之,以材則樗櫟之散,以器則斗筲之小也。一無可取,數不足備,在聖朝綜核之政,只合冗散之投置,則豈容以非常之恩命,遽加於不似之賤品,仰以累則哲之明,俯以貽不衷之譏哉?今若諉以寵靈之是仗,趨走之爲恭,金帶紫貂,翺翔於笋班之上,牙袍赤舄,周旋於棘位之下,則此便是土木而文繡也,駑駘而華韉也。人將艶臣以榮且貴乎,抑將議臣以汰且濫乎?物議之嗤點,名器之玷汚,所關誠非細也。籌量已熟,進身無路,玆敢悉暴衷懇,仰瀆崇嚴。伏乞聖慈,俯垂鑑諒,亟收臣新授資給,俾公器重而私分安焉,臣無任云云。答曰,省疏具悉。卿其勿辭行公。
癸酉正月二十二日午時,上御慈慶殿。時原任大臣·藥房三提調·宗正卿·諸閣臣·儒臣,同爲入侍時,左承旨趙秉式,記事官鄭元和,別兼春秋朴定陽·金鶴鎭,判府事李裕元,領議政洪淳穆,左議政姜㳣,藥房都提調韓啓源,提調趙秉徽,副提調朴齊寅,判宗正卿李最應,知宗正卿李承輔·李周喆,宗正卿李載冕·李寅命·李明應·李寅卨·李會正,原任提學金學性·曺錫雨,檢校直提學閔升鎬·趙寧夏·韓敬源·趙慶鎬,原任直閣鄭健朝·李喬翼,檢校直閣洪殷謨,直閣姜,原任待敎趙鳳夏·閔奎鎬,檢校待敎金奎軾,待敎韓耆東,原任副提學趙龜夏·兪致善·沈舜澤,檢校副提學趙敬夏,原任副提學李淳翼,副提學洪遠植,原任典翰李根秀·金昌熙,檢校典翰趙康夏·金性均·權鼎鎬,校理洪健植,副校理李秀萬,修撰李容萬,以次進伏訖。上曰,史官分左右,大臣進前問候,各殿問候訖。啓源曰,今日乃中宮殿入診初日也。卽伏聞醫官之言,則脈度調和,諸節萬安,調補湯劑,亦不必進御云,此實宗社莫大之慶也。中外群情,歡欣忭祝,何可勝言?自內保護之節,伏想不待仰勉,而臣等區區下忱,不勝憧憧,敢此仰達矣。裕元曰,今日坤殿入診日也。邦慶知在不遠,非但臣等之顒祝,八域民庶,孰不攢手而祝乎?淳穆曰,今日坤殿入診以後,大小群情之歡欣慶忭,曷有其極乎?彌月且近,凡於起居動靜之節,十分保護,益加調和太平,千萬至祝矣。㳣曰,今日坤殿入診日也。宗社萬億之慶,臣民惟忭之忱,何可形達乎?上曰,慈聖預爲嘉悅,萬萬欣幸矣。啓源曰,産室排設之時,有借地法,祝辭中中宮殿下姓氏,當爲書之,故敢達。上曰,旣有已例,依爲之。出傳敎啓源曰,産室設廳,今旣擇吉,令政院牌招開政,捲草官差出,何如?上曰,依爲之。出擧條以下缺
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,同副承旨崔鳳九,今日不爲仕進,卽爲牌招,何如?傳曰,允。
以同副承旨崔鳳九牌不進罷職傳旨,傳曰,只推。
傳曰,修撰有闕之代,副司果李舜儀除授。
吏曹,修撰單李舜儀除授事承傳。
禮曹,今此進賀兼謝恩使拜表,來三月十一日卯時,方物封裹同月初八日。
弘文館啓曰,副修撰李肇信,時在京畿積城地,經筵入番事緊,請斯速乘馹上來事,不諭。答曰,許遞,前望入之。玉堂前望入之,副修撰李秀萬落點。
兵曹啓曰,同知中樞府事趙果永,僉知中樞府事金曾鉉,五衛將尹浩善·崔錫祚·千鼎善·李寅復,俱以病難供職,呈狀乞遞,竝改差,何如?傳曰,允。
御營廳啓曰,本廳哨官金壽岷,身病甚重,勢難察任,改差,何如?傳曰,允。
大護軍金翊鎭疏云云。答曰,省疏具悉。卿其勿辭行公。
吏曹參判鄭順朝疏曰云云。答曰,省疏具悉。卿其勿辭行公。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,聞李奉朝賀病患沈重云,遣御醫看病以來。
傳曰,此大臣之前後中書,視以艮限而免之,及夫懸車之後,愼節彌留,麻制之宣,迄此未行,卽見逝單,愴衋曷已,若其愷悌之姿,淸愼之操,寡躬之所深知,而今焉已矣。卒李奉朝賀喪隱卒之典,依例擧行,成服日遣承旨致祭,祿俸限三年輸送,嗣孫待闋服調用。
禮曹啓曰,五禮儀,大臣之喪,自上有擧哀之節,而取考謄錄,則或因特敎擧行矣。自下有不敢循例取稟之意,敢啓。傳曰,置之。
弘文館啓曰,新除授修撰李舜儀,時在慶尙道永川地,經筵入番事緊,請斯速乘馹上來事,下諭。答曰,許遞,前望入之。玉堂前望入之,修撰魚允中落點。
上號都監啓曰,本都監各房,自今日始役,郞廳·監造官中一員,依例入省記,輪回上直之意,敢啓。傳曰,知道。
承文院啓曰,卽見盛京禮部咨文,則本年春季統巡箚派,與京城守尉新瑞,前往巡査之處,預爲咨行知照云矣。回咨依例撰出,付撥下送灣府,傳給鳳城,轉致盛京之地,何如?傳曰,允。
訓鍊都監啓曰,本局別將孫亮肅,身病猝重,勢難察任,改差,何如?傳曰,允。
訓鍊都監啓曰,本局別將,今當差出,而擬望之人乏少,外任竝擬,何如?傳曰,允。
御營廳啓曰,本廳千摠洪台燮,身病甚重,勢難察任,改差,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
藥房提調趙秉徽,副提調朴齊寅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,無時急稟定事,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,明日常參·經筵,取稟。傳曰,停。
傳曰,下直守令入侍。
傳曰,邇來城池廨宇之在在改觀,有以見中外嚮上之誠矣。雖以城堞言之,陰雨綢繆,何處不大關係,而開城卽勝國故都,亦我家豐沛之鄕,則所重自有別焉。未知經紀之果何居,而凡厥費用,其必浩大矣。內帑錢一萬兩,玆以別下,非曰此足以排比,特示朝家眷眷之意,第先始役,期圖竣完事,自廟堂分付居留之臣。
傳曰,自再明日進講爲之。
政院啓曰,兵曹正郞閔泳商仍任,下批之前,徑先肅謝,事甚疎忽,當該官員,所當重勘,而本院請推之外,無他可施之罰,何以爲之?敢稟。傳曰,推考。
兵曹口傳政事,以李長會爲兼內乘,三軍府從事官單具鍾書。
議政府啓曰,去甲戌試取雜科入格人科名,本屬癸酉式,使之回榜事,纔已筵稟蒙允矣。卽聞行護軍文慶愛,以是式文科入格云,亦令一體回榜,而或有未及聞知之人,竝依此施行,何如?傳曰,允。
戶曹啓曰,卒奉朝賀李景在喪,禮葬,主家以遺意,不敢祗受云,何以爲之?敢稟。傳曰,更爲輸送。
又啓曰,卒奉朝賀李景在喪,禮葬更爲輸送,則主家以遺意,又不敢祗受云,何以爲之?敢稟。傳曰,更爲輸送。
又啓曰,卒奉朝賀李景在喪,禮葬更爲輸送,則主家以恩命雖感,遺意未負,終不敢祗受云,何以爲之?敢稟。傳曰,主家遺意,旣如此,葬需從優輸送。
忠淸監司成彝鎬疏云云。答曰,省疏具悉。卿其勿辭往欽哉。
癸酉正月二十五日午時,上御慈慶殿。下直守令入侍時,右副承旨李敎稙,假注書金羽永,記事官康炳迪,別兼春秋金鶴鎭,以次進伏。龍崗縣令李載德,明川府使趙存禹,甑山縣令李象先,龍潭縣令南啓薰,原州判官任泰準,咸昌縣監李晩昇,洪原縣監李圭泰,進伏楹外訖。上曰,史官分左右。承旨曰,守令以次進前乎?載德等以次各奏職姓名,退伏楹外訖。承旨曰,宣諭別諭及七事講,何以爲之乎?上曰,今此招見,意有所在矣,州縣雖遠,政治得失,自當有入聞之道矣。善爲下去,另各實心對揚也。載德等奏曰,謹當恪勤對揚矣,以下缺
上在景福宮。停常參·經筵。
中宮殿,藥房口傳問安。答曰,知道。
産室設廳後,大王大妃殿·王大妃殿·大妃殿·中宮殿,藥方·內閣·政院·玉堂口傳問安。答曰,知道。
備忘記,三陟營將金弼求下直,長弓一張,長箭一部,片箭一部,筒兒一箇賜給。
政院啓曰,時原任大臣,爲承候來侍矣。傳曰,藥房三提調同爲入侍。
又啓曰,宗正卿爲承候來待矣。傳曰,儀賓同爲入侍。
又啓曰,諸閣臣,爲承候來待矣。傳曰,入侍。
又啓曰,諸儒臣,爲承候來待矣。傳曰,入侍。
産室廳啓曰,中宮殿産室排設矣。臣等自今輪回直宿,本院醫官,亦直於差備近處,別入直醫官,亦令各其處所輪直,進排各司,依例待令事,傳曰,知道。進排各司,姑勿待令。
又啓曰,産室廳待令醫官以下員役等,依例供饋事,分付該曹之意,敢啓。傳曰,知道。
傳曰,摠管竝許遞,前望入之。摠管前望入之,都摠管金翊鎭·姜蘭馨·李根弼,副摠管金輔鉉·尹宗善·趙寅熙·李沇應·尹滋承·閔奎鎬·洪坃落點。
三軍府啓曰,高嶺僉使,今有闕矣。此鎭所以北邊戒嚴之地,不得不擇其人守戌,而聞遞虞候張鳳昊,足可堪任云。勿拘常格,特爲差下,令該曹口傳單付,而今在北兵營幕中,使之除朝辭赴防之意,行會,何如?傳曰,允。
吏曹啓曰,成均館司藝金朋來,以其身病,呈狀乞遞,承文院判校宋祥淳,受由過限不上來,竝改差,何如?傳曰,允。
癸酉正月二十六日□時,上御慈慶殿。時原任大臣·藥房三提調·宗正卿·儀賓·諸閣臣·儒臣,同爲入侍時,右承旨趙定熙,記事官鄭元和,別兼春秋朴定陽·李根命,判府事李裕元,領議政洪淳穆,左議政姜㳣,藥房都提調韓啓源,提調趙秉徽,副提調朴齊寅,判宗正卿李最應,知宗正卿李昇應·李承輔·李景夏·李周喆·李彙重·李章濂,宗正卿李升洙·李寅命·李敦應·李邦鉉·李沇應·李載冕·李明應·李寅卨·李會正,南寧尉尹宜善,原任提學金學性·曺錫雨·金大根,提學申錫禧,檢校直提學閔升鎬·趙寧夏·趙成夏·韓敬源·趙慶鎬,原任直閣鄭健朝·李喬翼,檢校直閣洪殷謨·李鎬翼,直閣姜,原任待敎趙鳳夏·閔奎鎬,檢校待敎金奎軾,待敎韓耆東,原任副提學趙龜夏·兪致善·沈舜澤,檢校副提學趙敬夏,副提學洪遠植,原任典翰李根秀,檢校典翰趙康夏·李起鎬·權鼎鎬,副校理朴齊晟,修撰權昌洙·魚允中,副修撰李晩瀅·李秀萬,以次進伏訖。上曰,史官分左右,大臣進前問候,各殿問候訖。啓源曰,今日,卽中宮殿産室廳始役之日也。慶忭祈祝之忱,中外惟均,而區區下情,尤不勝萬萬歡欣矣。裕元曰,日吉辰良,産室今已排設矣。中外萬姓,區區祈祝之忱,難以形達矣。淳穆曰,産室今爲設廳,中外群情,慶忭祈祝之忱,晝宵尤切矣。㳣曰,産室今已排設,彌月之慶,中外臣民,區區欣祝矣。上曰,入診以後,慈聖嘉悅,而至於設廳,尤爲欣悅,萬萬慶幸也。裕元曰,上號都監堂上,有承候官,且藥房提調,兼帶禮判矣。順娩後七日之內,無以擅出,而其前如有看檢之事,則何以爲之乎?上曰,從便來往,可也。上曰,俄者東朝賜饌,祗受乎?啓源曰,姑未祗受矣。上曰,賜饌之敎,俄已承聆於慈殿故矣。啓源曰,筵退後,謹當祗受,而榮感極矣。啓源曰,産室設廳日,每請中宮殿診候矣。使醫官入診,何如?上可之。又奏曰,副提調入直時,雖値政院公故,勿令進參,使之專意擧行於本院,何如?上可之。以下缺
上在景福宮。停常參·經筵。
中宮殿,藥房口傳問安。答曰,知道。
備忘記,廣州留守曺錫雨下直,長弓一張,長箭一部賜給。
北虞候張晉行下直,長弓一張,長箭一部,片箭一部,筒兒一箇賜給。
政院啓曰,來十一日輪臺日次矣,敢稟。傳曰,當次人受點,後日次待令。
傳曰,右副承旨許遞,前望入之。承旨前望入之,趙秉稷落點。
政院啓曰,新除授同副承旨趙秉稷,卽爲牌招,何如?傳曰,允。
奎章閣啓曰,原任提學李景在喪成服日,依定式遣檢書官,致祭以來之意,敢啓。傳曰,知道。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·壇垣·階砌,俱爲無頉,而厲壇北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
上號都監啓曰,玉冊在前,則或以五間爲一貼,或以六間爲一貼,而謹考謄錄,則丁亥以後,皆以五間爲一貼矣。今番何以爲之乎?敢稟。傳曰,五間爲一貼。
敎廣州留守曺錫雨〈書〉。王若曰,地倣周東郊,保釐制置則三輔巨鎭,秩視宋西都,留後選揀焉八座崇班,往汝欽哉。得君重耳,眷玆南漢城府,實爲左海關防,王公創設險之謨,自百濟之建國,京師有禦侮之地,據八方之上游久矣。日月之升平,忍忘丙年遺恥,毅然壁壘之節制,誰任乙夜分憂?惟卿,早歲蜚英,故家趾美,奎垣銓部,幾多宿望之所儲,畿臬嶠藩,嘉乃茂績之已試。玆授卿以廣州留守·兼南漢守禦使,卿其秪服寵命,用懋弘猷,百廢講俱興之方,必先錢穀之積峙,一面膺得當之責,益勉樽俎之折衝。於戲,裘帶多閑,可想羊叔子風範,鎖鑰增重,佇驗寇平仲威名。故玆敎示,想宜知悉。知製敎臣韓耆東製進
癸酉正月二十七日巳時,上御慈慶殿。進講入侍時,領議政洪淳穆,講官趙基應,參贊官趙定熙,侍讀官朴齊晟,假注書白奎燮,兼春秋朴鳳軫,別兼春秋李根命,各持詩傳第六卷,以次進伏訖。上曰,史官分左右,淳穆進前問候,各殿問候訖。上誦前受音一遍訖,上開卷,基應讀自憂心惸惸,止伊誰云憎,仍釋章句訖,缺,上曰,近聞外間沴氣頗盛矣。淳穆曰,連聞鄕來傳說,此病往往有之。或至全村閉戶,雖今豐歲,多緣窮民飢餓所祟矣。基應曰,民事可憫。上曰,以今正初,已有此病,則晩春之盛,殊可慮也。淳穆曰,以昨冬之過暖,釀成沴氣,而若到春晩陽盛之時,果不無此慮矣。上曰,民勞耕農,不能食其力,豈非可矜乎?以下缺
上在景福宮。停常參·經筵。
中宮殿,藥房口傳問安。答曰,知道。
政院啓曰,右承旨趙定熙,今日不爲仕進,卽爲牌招,何如?傳曰,允。以右承旨趙定熙牌不進罷職傳旨,傳曰,只推。
禮曹啓曰,卽接京畿監司金在顯移文,則以爲,喬桐府鄕校大成殿鋪陳,年久破傷,不可不及今修補,而將於來二月初八日釋菜,當爲兼告修改告由,移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
禮曹啓曰,今此大王大妃殿·王大妃殿·大妃殿加上尊號儀節,當爲磨鍊,而謹稽謄錄,則有外殿親傳冊寶,內庭行禮,自內親上致詞箋文表裏之例,亦有外殿親傳冊寶,親上致詞箋文表裏之例,今番則何以爲之乎?敢稟。傳曰,內庭行禮,依例磨鍊。
禮曹啓曰,大殿·中宮殿上尊號處所,當以勤政殿磨鍊,而大殿受冊寶之節,以臨殿親受磨鍊乎?敢稟。傳曰,依此磨鍊。
訓鍊都監啓曰,本局千摠李奎鶴,以前任朔州府使,上來且遲,久曠可悶,今姑改差,何如?傳曰,允。
江原監司申應朝疏云云。答曰,省疏具悉。卿其勿辭,益勉旬宣之責。
平安監司南廷順疏云云。答曰,省疏具悉。卿其勿辭行公。
癸酉正月二十八日辰時,上御慈慶殿。進講入侍時,講官閔致庠,參贊官崔鳳九,檢討官權昌洙,假注書白奎燮,兼春秋康炳迪,別兼春秋朴容大,各持詩傳第六卷,以次進伏訖。上曰,史官分左右,上誦前受音一遍訖,上開卷。致庠讀自謂山蓋卑,止亦不我力,仍釋章句訖,上掩卷。以下缺
上在景福宮。停常參·經筵。
藥房提調趙秉徽,副提調朴齊寅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
備忘記,三和都護府使柳相吉,海美縣監金寓根,防垣萬戶蔡彰明下直,各長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政洪淳穆,無時急稟定事,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,右承旨趙定熙,左副承旨徐相敦,右副承旨崔鳳九,今日不爲仕進,卽爲牌招,何如?傳曰,允。
以右承旨趙定熙,左副承旨徐相敦,右副承旨崔鳳九牌不進罷職傳旨,傳曰,只推。
傳曰,禮房承旨,馳詣宗廟景慕宮,奉審摘奸以來。
傳曰,京外營建與軍物修繕時,諸人之爭先願補,實由出義嚮國之誠,而朝家之前後示意,亦已屢矣。見今監試會試不遠,解額中如有此等之人,竝付生進榜末事,自廟堂分付。
産室廳啓曰,三提調自明日,依例竝直本院,承候官興寅君李最應,水原留守閔升鎬,宗正卿李載冕,直赴李載兢,司勇李載阮,別入直差備近處,何如?傳曰,允。承候官別入直,初六日爲之。
宗親府啓曰,明日,卽天漢殿朔奉審日次,臣寅卨,進詣擧行之意,敢啓。傳曰,知道。
上號都監啓曰,大殿玉冊文草圖書一本,謹此封入,待啓下,令書寫官宗正卿李載冕,正書入刻之意,敢啓。傳曰,知道。
上號都監啓曰,大王大妃殿玉冊文草圖書一本,謹此封入,待啓下,令書寫官行護軍趙成夏,正書入刻之意,敢啓。傳曰,知道。
上號都監啓曰,王大妃殿玉冊文草圖書一本,謹此封入,待啓下,令書寫官行大護軍洪鍾雲,正書入刻之意,敢啓。傳曰,知道。
上號都監啓曰,大妃殿玉冊文草圖書一本,謹此封入,待啓下,令書寫官行大護軍金炳雲,正書入刻之意,敢啓。傳曰,知道。
上號都監啓曰,中宮殿玉冊文草圖書一本,謹此封入,待啓下,令書寫官水原留守閔升鎬,正書入刻之意,敢啓。傳曰,知道。
禮曹啓曰,謹稽謄錄,則正宗朝乙卯年上尊號時,因特敎,中宮殿行禮儀節,磨鍊擧行,而甲子·辛丑·戊申·壬子·戊辰上尊號時,亦有依乙卯年例擧行之命矣。今此大王大妃殿·王大妃殿·大妃殿加上尊號時,中宮殿行禮,何以爲之乎?敢稟。傳曰,依例磨鍊。
禮曹啓曰,今此大王大妃殿·王大妃殿·大妃殿加上尊號時,外殿親傳冊寶處所,當以勤政殿磨鍊,而大王大妃殿受冊寶處所,王大妃殿受冊寶處所,大妃殿受冊寶處所,以何殿磨鍊乎?敢稟。傳曰,受冊寶處所,以慈慶堂爲之。
禮曹啓曰,來四月十七日外殿親傳冊寶,內庭行禮,自內親上致詞箋文表裏于大王大妃殿·王大妃殿·大妃殿,還御勤政殿,親受冊寶後,臨殿受賀之節,依例磨鍊乎?敢稟。傳曰,依此擧行。
御營廳啓曰,本廳千摠宋正鉉,以前任高嶺僉使,方在任所,上來尙遠,久曠可悶,改差,何如?傳曰,允。
又以御營廳言啓曰,本廳哨官金泰熙,身爲將官,擧措駭妄,爲先汰去之意,敢啓。傳曰,知道。
水原留守閔升鎬疏云云。答曰,省疏具悉。情勢雖如此,除拜未幾,何可輕遞?卿其勿辭救護。
癸酉正月二十九日巳時,上御慈慶殿。進講入侍時,講官李承輔,參贊官趙秉稷,侍讀官朴齊晟,假注書白奎燮,兼春秋金㽥,別兼春秋朴容大,各持詩傳第六卷,以次進伏訖。上曰,史官分左右,上誦前受音一遍訖,上開卷。承輔讀自心之憂矣,止曾是不意,仍釋章句訖,上掩卷。以下缺
上在景福宮。停常參·經筵。
中宮殿,藥房問安。答曰,知道。
傳曰,右副承旨許遞,前望入之。
承旨前望入之,申檀落點。
政院啓曰,卽者永禧殿官員未言,明日春奉審時,提調一員,當爲進參,而都提調洪淳穆,提調崔遇亨,俱有身病,不得進參云,提調卽爲牌招,何如?傳曰,提調許遞,令該曹口傳差出。
奎章閣啓曰,景慕宮望廟樓今朔奉審無頉之意,敢啓。傳曰,知道。
禮曹啓曰,今此大王大妃殿·王大妃殿·大妃殿,加上尊號日,內庭行禮時,大殿所進致詞箋文,中宮殿所進致詞,令文任,前期撰進,以爲肄習之地,何如?傳曰,允。
禮曹啓曰,今此大王大妃殿·王大妃殿,加上尊號日,內庭行禮時用樂,例以瞽師女伶擧行,而謹稽謄錄,乙卯以後,連因特敎除之,辛丑年上尊號時,亦有置之之命,而因下敎用樂之節,依丁亥年上尊號時例,設軒懸於通明殿正陽門外庭,登歌之樂於正陽門外階上磨鍊擧行矣。今番則何以爲之乎?敢稟。傳曰,瞽師女伶擧行置之,設軒懸於康寧殿嚮五門外庭,登歌之樂於嚮五門外階上磨鍊擧行。
禮曹啓曰,今此大妃殿加上尊號日,內庭行禮時,用樂之節,方在私制中,故不得循例取稟之意,敢啓。傳曰,知道。
吏曹啓目,粘連觀此平安監司南廷順狀啓,則以爲,龍川府使沈宜弘,母年今爲七十五歲,則在法當遞,令該曹考例稟處亦爲白有臥乎所,未挈家守令之親年七十五歲者,遞改,載在法典,龍川府使沈宜弘,依例改差,何如?啓。依允。
癸酉二月初一日辰時,上御慈慶殿。進講入侍時,講官金世均,參贊官徐相敦,檢討官李秀萬,假注書白奎燮,兼春秋朴鳳軫,別兼春秋徐正淳,各持詩傳第六卷,以次進伏訖。上曰,史官分左右,上誦前受音一遍訖,上開卷。世均讀自魚在于沼,止正月十三章,仍釋章句訖。以下缺,上曰,雖因庭籲之不已,而允從,然固甚愧忸,而卿以戶判爲上號都監堂上,凡所儀節,務從省約,可也。世均曰,謹當依聖敎奉行矣。上曰,玉冊文規式,或不無比前差異,何爲而然乎?世均曰,謹考挽近以來玉冊文印本,則大殿·中宮殿上尊號頭辭,皆書誠歡誠忭稽首稽首謹上言,結辭則誠歡誠忭稽首稽首上言,親上冊寶頭辭,則誠歡誠忭稽首稽首謹上言,結辭則稽首再拜上言,追上遵號及尊崇上尊號頭辭,則謹再拜稽首上言,結辭則稽首再拜上言矣。上曰,固知近例之如是,而旣見禮曹草記矣。明日宗廟將行奉審之禮乎?世均曰,春二月,例有戶禮判進詣奉審之節矣。上曰,凡事一遵舊規爲好,況儀節大係謹愼,依古例行之爲宜,明日進詣宗廟時,如今番儀節之玉冊奉審,可也。世均曰,謹當奉審矣。上曰,雖以英廟朝盛德大業尊號字甚盛,猶有撝謙之敎,況以予否德,尊號字甚過矣。世均曰,今我殿下,盛德巍勳,史不勝書,豈可但以今番上號,揄揚萬一乎?上曰,皇明皇后皆用天字,世世同一其揆而,今我慈聖尊號天字,允合大德矣。世均曰,誠然矣。皇明尊號之規,皇帝世世書上以天字道字,皇后皆上天字,卽配天之義而王妃垂簾,母道而兼君道,故雖撤簾之後,儀節迥異,正朝誕辰,自外道封進箋文矣。上曰,尊號之法,自唐以來,或有之而至於有宋群賢輩出,國家文明,儀節彬彬矣。世均曰,尊號諡號,自唐有之矣。上曰,有文字可考者乎?世均曰,近得見帝王年表冊子,詳載其書矣。上曰,正廟祖有御定冊子,自盤古以後歷代年紀,而予巳博考纂成摠目矣。增加修葺而帝王年表安在乎?世均曰,見在於臣家矣。上曰,我國高麗以上箕子以後時事,終有未詳者矣。世均曰,東國通鑑,麗史提綱,皆可考據而又有撮要之冊子,卽紀年兒覽也。其中我朝編,紀載列聖朝大事要槪,冊成於正廟朝時,而姑未續成矣。上曰,此冊亦在卿家乎?世均曰,然矣。上曰,帝王年表與紀年兒覽竝宜入鑑,而曾見文字,則昔仙源有冊子之從玉堂進鑑者,卿亦以此兩冊,入送玉堂,以爲入鑑,好矣。世均曰,謹當進呈于玉堂,而聖敎及於臣先祖之事,欽仰之餘,不勝惶感矣。以下缺
上在景福宮。停常參·經筵。
中宮殿,藥房口傳問安。答曰,知道。
政院啓曰,右副承旨申檀今日不爲仕進,卽爲牌招,何如?傳曰,允。
傳曰,今番生進會試時,年八十以上竝特付榜末事,分付。
傳曰,藥院都相,卽篤老侍下也,從便歸覲事,遣史官傳諭。
傳曰,瓜近敎官作窠,副司勇洪淳馨,令該曹口傳擬入。
傳曰,發遣吏郞諸執事,淸齋與否,摘奸以來。
吏曹口傳政事,以洪淳馨,爲童蒙敎官。
吏曹口傳政事,以鄭健朝爲永禧殿提調。
奎章閣啓曰,景慕宮望廟樓今春大奉審,臣敬源與本宮提調趙秉徽,儀賓宗正卿,進詣展奉,奉審無頉之意,敢啓。傳曰,知道。
禮曹啓曰,宗廟永禧殿殿內,景慕宮室內,今春奉審,則俱爲無頉之意,敢啓。傳曰,知道。
兵曹啓曰,今二月初四日,景慕宮春享大祭時,守門當爲塡差,而本曹郞廳,都摠府郞廳除入直與呈辭受由,排擬苟艱,依定式軍門將官,代差以入之意,敢啓。傳曰,知道。
兵曹啓曰,因承政院啓辭,邊將應薦不薦人,令該曹察推事,允下矣。行大護軍李孝淳·宋廷和,行護軍權用脩·成載瑗·林喜鎭·金穰根·李敎寅·金昌鼐·愼尙欽·李鳳億·忱宜豐·李種兢,奉常寺正金東軾,掌樂院正李國應,軍器寺正李龍緖,俱爲應薦而不薦,竝依法典,推考警責,何如?傳曰,允。
吏曹啓目,粘連觀此慶尙監司金世鎬狀啓,則以爲,熊川縣監朴熙景,察祛宿瘼,捄除濫稅,城堞築完,軍器修繕,公廨新補,不用民力,盡捐官廩,治著瓜報,民情惜去,特許仍任事,令該曹稟處亦爲白有臥乎所,道臣狀辭,旣如此,熊川縣監朴熙景,姑爲仍任,何如?啓。依允。
癸酉二月初二日巳時,上御慈慶殿。進講入侍時,講官朴珪壽,參贊官趙秉式,侍讀官朴齊晟,假注書白奎燮,兼春秋康炳迪,別兼春秋徐正淳,各持詩傳第六卷,以次進伏訖。上曰,史官分左右,上誦前受音一通訖,上開卷。珪壽,讀自十月之交朔日辛卯,止于何不臧,仍釋章句訖,上掩卷。以下缺
上在景福宮。停常參·經筵。
中宮殿,藥房口傳問安。答曰,知道。
備忘記,廣梁僉使金在煥下直,長弓一張,長箭一部,片箭一部,筒兒一箇賜給。
傳曰,府大夫人晬辰,令都承旨,問候以來。
傳曰,禮房承旨馳詣景慕宮,奉審摘奸以來。
禮曹啓曰,卽接橫城幼學許岐所志,則以爲,七寸侄儔,嫡妾俱無子,以其同姓八寸弟埴子東一,欲爲繼後,兩家諸族,相議完定,儔夫妻俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長許岐,所訴旣如此,許埴子東一,立爲許儔之後,何如?傳曰,允。
癸酉二月初三日巳時,上御慈慶殿。進講入侍時,講官金世均,參贊官趙秉稷,檢討官李秀萬,假注書白奎燮,兼春秋金㽥,別兼春秋金鶴鎭,各持詩傳第六卷,以次進伏訖。上曰,史官分左右,上誦前受音一遍訖,上開卷。世均,讀自爗爗震電,止艶妻煽方處,仍釋章句訖。世均曰,臣於再昨進講入侍,伏奉聖敎,昨日與禮曹判書詣宗廟·永寧殿,奉審時,列聖朝玉冊文中,有所敬考矣。廟內無頉,已自禮曹有草記,而玉冊文規式,謹錄以待矣。上曰,進覽,可也。世均以玉冊文規式所錄,奉傳于秉稷,秉稷奉進,上曰,英廟朝丙子以後,玉冊之規皆同乎?世均曰,英廟朝丙子以前,則規式不一,丙子以後,漸次同規,純祖以後,遂有一定之規矣。上曰,丙子以前,猶爲古昔,而至丙子,始有此定規矣。上曰,或曰恭以,或曰伏以者,亦有不同矣。世均曰,果有不同,而定規之後,頭辭上言下必書伏以數句,下必書恭惟而成規矣。上曰,大臣官銜長銜單銜,亦有不同者矣。世均曰,然矣。書銜長單,固不一,而純祖之後,以單銜爲定規矣。上曰,然則長銜竝書加資乎?世均曰,非但加資兼職亦皆書之矣。上曰,自內所封列聖朝玉冊文規式,亦不無異同矣。世均曰,玉冊文,朝臣之家亦有印本之敬奉,而純祖以後,規式同然矣。上曰,貞聖王后,純元聖母,所受玉冊,同然矣。世均曰,是誠前聖後聖同一揆矣。上曰,年前太廟冊寶奉覽時,金壽恒職銜,不過數行,則以爲單銜矣。世均曰,領議政若書長銜,則字數甚多,恐不可一二行而止矣。上曰,金壽興與壽恒兄弟,而孰爲兄,孰爲弟乎?世均曰,壽興爲兄,壽恒爲弟矣。上曰,金壽興,別號云何耶?世均曰,壽興私號曰退憂堂,壽恒私號曰文谷矣。上曰,文谷之號固已稔知,而此兩大臣乃淸陰之孫,講官乃仙源之後孫,則其各派而,別兼爲此兩大臣之後孫乎?世均曰,然矣。別兼則以臣同派,出系爲壽恒之後孫矣。上曰,爲幾世乎?鶴鎭奏曰,臣爲九世孫矣。世均曰,紀年兒覽及帝王年表,已進呈于玉堂,似蒙乙覽矣。上曰,入覽則歷代果昭然,而我國事尤詳,若續撰正廟以後則尤爲便考矣。世均曰,果有續撰之義,而固未遑者也。歷代總目自上已有睿裁,臣不勝欽仰矣。上曰,續撰正廟朝睿裁之篇,而今爲數卷耳。仍敎曰,皇明毅宗皇帝殉社一節,從古初有之事,雖百世之下,孰不興感哉?淸之立國,由於李自成之難,則似以致此乎?世均曰,毅宗皇帝,曾無失德,只緣國運之不幸,而然以帝王殉社,貫古而一有,允爲萬代瞻仰,淸之立國,非但專由於李自成,明祚之衰,始於外有東林之黨禍,內有客氏之亂政矣。上曰,淸之國號,始稱後金,後稱大淸,而且天聰年號,在於毅宗殉社以前,則此實僭號也。世均曰,然矣。上曰,康熙英傑之主也。淸之世代,自順治至今八代乎?世均曰,然矣。康熙之世,漢人多有慷慨才能之士,不無憂慮,康熙乃蒐羅天下之士,入處於文淵閣中,編成康熙字典·淵鑑類函·佩文韻府等書,書成而人皆老,無能爲此,其爲英主也。然而臣曾待罪灣尹,略有所聞,則淸之立國之規模,果甚密矣。雖以一微事言之,冊板書盡而有餘紙,則或割其所餘矣。上曰,規模果甚密矣。講官爲灣尹時,經勅行乎?世均曰,果經壬子嘉禮冊封勅矣。上曰,講官旣與彼人,嫌不見而爲灣尹時,何以處之而雖通官,亦不相見乎?世均曰,然矣。臣爲灣尹時,監司卽故判書洪鍾應,其先祖忠烈公命耇,曾以平安監司殉節,嫌不見彼人,與臣家相同,故監司則以兵使李行敎代行,臣則以昌城府使李容象代行,而聞傳說則彼人,亦知嫌不見之故云云矣。上曰,雖彼人豈不知忠節大義乎?世均曰,臣之先祖忠節,兄弟相同,而臣之傍祖,雖有被拘瀋陽之行,竟生還故國,故後孫,猶見彼人,臣之先祖,殉義身死,故後孫,不見彼人矣。上曰,丙丁之亂,仙源殉節在於何歲,而享於忠烈祠乎?世均曰,在於丁丑正月,而其時臣先祖,首先立殣,故爲主壁而至蒙賜額矣。上曰,仙源忠節,豈不凜然乎?世均曰,今蒙隆褒之聖敎,臣不勝欽仰惶感矣,上掩卷。以下缺
上在景福宮。停常參·經筵。
中宮殿,藥房口傳問安。答曰,知道。
政院啓曰,明日常參·經筵,取稟。傳曰,停。
傳曰,吏曹參議有闕之代,前望入之。
吏曹參議前望入之,洪承億落點。傳曰,在外臺諫許遞,前望入之。臺諫前望入之,掌令尹時榮,正言張時杓,落點。
傳曰,金吾堂上許遞,前望入之。金吾堂上前望入之,判義禁金炳㴤,知義禁鄭天和·李根弼,同義禁李炳敎落點。
傳曰,發遣吏郞諸執事,淸齋與否,摘奸以來。
禮曹啓曰,卽接槐山幼學鄭在三所志,則以爲,族姪淙,嫡妾俱無子,以其同生兄漫第二子海鵬,欲爲繼後,兩家諸族,相議完定,而漫夫妻俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長鄭在三所訴旣如此,鄭漫第二子海鵬,立爲鄭淙之後,何如?傳曰,允。
兵曹啓曰,宣傳官李尙濂,忠翊衛將閔瑜世,慶熙宮衛將柳枝煥,昌德宮衛將金允浩·朴亮基,文臣兼宣傳官李容萬,俱以病難供職,呈狀乞遞,竝改差,新除授南桃浦萬戶金基重,身病猝重,時月之內,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
吏曹參議洪萬燮疏云云。省疏具悉。所請依施。
癸酉二月初四日巳時,上御慈慶殿。進講入侍時,講官閔致庠,參贊官趙定熙,侍讀官朴齊晟,假注書白奎燮,兼春秋朴鳳軫,別兼春秋金鶴鎭,各持詩傳第六卷,以次進伏訖。上曰,史官分左右,上誦前受音一遍訖,上開卷。致庠讀自抑此皇父,止以居徂向,仍釋章句訖,上掩卷。以下缺
上在景福宮。停常參·經筵。
藥房都提調韓啓源,提調趙秉徽,副提調朴齊寅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
中宮殿,藥房口傳問安。答曰,知道。
政院啓曰,明日常參·經筵,取稟。傳曰,停。
政院啓曰,議政府郞廳來言,今日賓廳日次,而領議政洪淳穆無時急稟定事,左議政姜㳣有身病,右議政韓啓源藥院進,不得來會云矣,敢啓。傳曰,知道。
傳曰,禮房承旨,馳詣受香諸處,奉審摘奸以來。
傳曰,聞行護軍徐有畬,小科回榜云,特爲加資,其孫適在解頗中云。事甚奇異,特付生進榜末,以示朝家優老之意。
傳曰,進士回榜人,徐有畬,賜樂。
傳曰,回榜人行護軍文慶愛,漢城判尹特爲除授,以示優老之意。
傳曰,政官牌招開政,如有違牌,勿爲呼望。
傳曰,吏曹參判有闕之代,今日政差出。
傳曰,呈告敦寧都正許遞,今日政差出。
傳曰,發遣吏郞諸執事,淸齋與否,摘奸以來。
傳曰,淳昌郡守之代,以未準朔中擬入。
政院啓曰,今初二日筵說,今纔修正,當該注書,所當重勘,而本院請推之外,無他可施之罰,何以爲之?敢稟。傳曰,推考。
議政府啓曰,軍威有闕矣,自來積弊之局,不可付之生手,以有聲績人勿拘常格,使之另飭檢擬事,分付,何如?傳曰,允。
有政。吏批,判書申錫禧進,參判未差,參議洪承億進,承旨缺進。
吏批啓曰,軍資監正,今當以蔭官差出,而擬望之人乏少,外任竝擬,何如?傳曰,允。
吏批啓曰,朔州府使今當差出,而本府以邊上重地,不可不擇差,他道有聲績守令,竝擬,何如?傳曰,允。
吏批啓曰,慶州府判官,今當差出,而本府以營下劇邑,物衆地大,素稱難治,不可不擇差,他道未準朔守令,竝擬,何如?傳曰,允。以兪晟煥爲吏曹參判,尹滋悳爲大司憲,李建昌爲校理,朴孝正爲刑曹判書,李爲敦寧都正,姜蘭馨爲知經筵,鄭天和爲知經筵,李會正爲同經筵,成鼎鎬爲軍資正,白鳳三爲司藝,金國顯爲承文判校,白樂淵爲龍川府使,柳冀大爲朔州府使。兵曹正郞閔泳商,今姑仍任事承傳,熊川縣監朴熙璟,姑爲仍任事承傳,行護軍徐有畬,今加資憲特爲加資事承傳,文慶愛今加嘉義,文科回榜人,依法典加一資。再政。以許銑爲工曹參議,柳明根爲典籍,趙熙奭爲廣州判官,李會英爲泗川縣監,權魯淵爲獻納。三政。以李炳夏爲恭陵令,李熙文爲報恩郡守,判尹單文慶愛,今加資憲除授事承傳。四政。以李海祚爲監察,姜駿秀爲軍威縣監,洪攢爲監察。五政。以李秉綸爲平市主簿,崔麟九爲淳昌郡守。六政。以李徽圭爲監察,洪鼎裕爲江西縣令。七政。以曺鎭億爲宗廟令,全洪敎爲監察。八政。以閔羲轍爲崇陵令,朴準禹爲順康園守奉官。九政。以金洛鉉爲景慕宮令,趙敬夏爲同春秋。十政。以金秀升爲敦寧主簿,崔兢淵爲活人別提,故學生金國鳴,贈戶參例兼,故學生金南垕,贈左承旨例兼,故學生金昌勖贈僕正,以上同知金德龍三代,故學生徐璋輔,贈戶參例兼,故學生徐有會,贈左承旨例兼,故學生徐羽修,贈僕正,以上同知徐仁淳三代,贈吏參金度均,贈吏判例兼,故吏議金炳元,贈吏參例兼,故僕正金孝根,贈吏議,以上都摠管金翊鎭三代,故吏參姜魯泳,贈吏判例兼,故吏議姜嶽欽,贈吏參例兼,故僕正姜世選,贈吏議,以上知義禁姜蘭馨三代。
兵批,判書閔致庠進,參判以下及承旨缺,以徐仁淳爲同知,鄭胄錫爲僉知,鄭濟成爲宣傳官,金箕俊·陳復元·李浩善·崔膺祖爲五衛將,金鎭民爲忠翊將,林命柱爲慶熙將,洪益煥·安興柱,爲昌德將,李奎大爲都摠經歷,李泰容爲文兼,金明河爲南桃浦萬戶,訓鍊僉正加設單朴準成,副司果片永基·李源一,副司正具鍾書,副司勇沈能弼。再政。以申鼎均爲都摠都事,同知單林命柱,僉知單金箕俊·陳復元·李浩善。三政。以李漢龜爲宣傳官,李秉泓爲訓鍊主簿,同知單安興柱。四政。以趙存植爲武兼,同知單洪益煥。五政。以權秉龍爲都摠經歷。六政。以鄭宗鈗爲訓鍊判官。七政。以李秉呂爲訓鍊主簿。八政。以許鍍爲武兼。九政。以李敎七爲御營把摠。十政。以閔致夔爲訓鍊僉正。十一政。以李敏錫爲訓鍊判官,十二政。以李明鉉爲訓鍊主簿。十三政。以兪果煥爲守門將。
吏曹參判鄭順朝疏云云。答曰,省疏具悉。所請依施。
癸酉二月初五日巳時,上御慈慶殿。進講入侍時,講官李承輔,參贊官趙定熙,檢討官魚允中,假注書白奎燮,兼春秋康炳迪,別兼春秋李根命,各持詩傳第六卷,以次進伏訖。上曰,史官分左右,上誦前受音一遍訖,上開卷。承輔讀自黽勉從事,止十月之交八章,仍釋章句訖。上曰,從事而不敢告勞,無罪而被讒,此皆庶民不敢勞苦,反見災孽之謂也。小人在位,則其害若此矣。承輔曰,自古小人之禍人家國,類如是矣。若使幽王,進賢退不肖,則奸小之人,何敢用事至於此境乎?上曰,噂沓背憎職競由人云者,此是小人之善形容處也。纔與相悅,旋卽憎嫉,好惡無常,小人之情狀於此可見矣。承輔曰,噂沓背憎四字,眞是畫出小人之情態也。始爲情好無間,小不如意,頃刻憎惡,從以興孽,使民不堪其苦,終至亡國,此實痛歎處。上曰,末章,專言自已憂勞,而終言不敢傚我反自逸云者,其辭婉,其志堅,終無怨憾之言,苟非忠厚之風,其能如是。承輔曰,民不堪勞,則宜有怨尤憤慨之說,今其辭意,委曲婉轉,辭不迫切者,文武之遺風善俗,猶有存者,故此時詩人之口氣,如是忠厚矣。上曰,誠寧大君祠宇之役,果何以爲之乎?承輔曰,姑俟快爲解土,方將經始,而本孫家,無幹事看檢者可悶矣。上曰,若無主幹之人,則祠宇之役,必不成樣矣。本派支孫亦無可合任事者乎?承輔曰,以臣所見者言之,不無三數人可堪者,而相居絶遠,實多相妨處矣。上曰,本孫若是零星乎?承輔曰,諸大君派中,誠寧派最爲數小而零替矣。上曰,本孫旣無任事之人,而講官旣擔着此事,須善爲指揮也。承輔曰,當謹依下敎奉行,而臣旣不得躬檢,故將送解事人及可使工匠輩,以爲始役,而又使地方官,擇定勤實吏校,以爲董役矣。上曰,本孫何如是寢微乎?承輔曰,誠寧大君十四歲早卒,以安平大君立后,而誠寧夫人,卽成三問之從姑母也。其後六臣之獄,安平大君,亦被禍,誠寧夫人,以成氏之故,亦發配,更以孝寧大君第六子原川君繼后,所以後孫極其零替殘微矣。上曰,成氏夫人,亦連坐乎?承輔曰,成氏是成三問從姑母也。且安平大君之立后於誠寧,而亦入六臣之獄,故似因此收連矣。成氏未及伸雪之,故成氏死後,不得立主,誠寧大君祠板,以單位奉安矣。至英廟朝,始蒙伸雪而立主合櫝云矣。上曰,成旣出嫁,且大君夫人,而有此編配,至於不得立主,此是國朝未遑之事,何至此境乎?承輔曰,久遠之事,未知緣何致此,而似是未遑之事。上曰,成三問之從祖乎?承輔曰,其姓名未及紀得矣。上曰,六臣子孫有之乎?承輔曰,六臣被禍後,惟獨朴彭年有血孫,其餘無后矣。上曰,朴彭年子孫誰也?承輔曰,其子孫多居大邱地,而前承旨文鉉,今永同倅朴珽鉉,皆是朴彭年後孫也。上曰,其餘五人無後乎?承輔曰,然矣。六臣之墓在露梁津頭,至今稱六臣墓峴,卽華城輦路之傍,而冢傍皆有表石,墓所守護,朴氏竝爲之,六臣書院亦在其地矣。上曰,六臣之墓,同在一處而夫人墓竝合窆乎?承輔曰,皆非合窆,而六臣夫人下落未得詳知矣。以下缺
上在景福宮。停常參·經筵。
中宮殿,藥房口傳問安。答曰,知道。
政院啓曰,明日常參·經筵,取稟。傳曰,停。
傳曰,禮房承旨,馳詣受香諸處,奉審摘奸以來。
傳曰,秋判許遞,前望單子入之。刑曹判書前望單子入之,洪遠燮落點。
政院啓曰,禁衛大將李章濂,御營大將李容熙,以東·南關王廟獻官,今方受香出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兵判兼察。
又啓曰,禁衛大將,御營大將,兵判兼察事,命下矣。兼察禁衛大將御營大將閔致庠,旣在闕中,使之聽傳敎,何如?傳曰,允。
吏曹參議洪承億疏云云。省疏具悉査,爾其勿辭察職。
癸酉二月初六日巳時,上御慈慶殿。進講入侍時,講官曺錫雨,參贊官趙定熙,侍讀官朴齊晟,假注書白奎燮,兼春秋金㽥,別兼春秋李根命,各持詩傳第六卷,以次進伏訖。上曰,史官分左右,上誦前受音一遍訖,上開卷。錫雨,讀自浩浩昊天,止覆出爲惡,仍釋章句訖。上曰,承旨之父入直藥院,或有頻數往覲乎?定熙曰,非公事不下堂,卽院規,故若非赴公之路,不敢擅便往來,而或因退公,暫爲歷見矣。上曰,院規雖如此,其在覲親之地,豈可固守院規乎?此後從便往見,可也。定熙曰,聖敎雖極榮耀,以其私情,壞損古規萬萬未安矣。上曰,講官之意,何如?錫雨曰,承旨之據此院規,容或然矣,而日前藥院都相,從便歸覲之下敎,寔出孝理之政,則今於承旨,亦許往覲,若是懇摯,豈可固守常規乎?上曰,爲親之地,少無礙焉,頻數往見也。定熙曰,聖敎至此,謹當奉行,而恩數隆摯,尤不勝榮耀,而還切悚懍矣,上掩卷。以下缺
上在景福宮。停常參·經筵。
中宮殿,藥房口傳問安。答曰,知道。
政院啓曰,明日常參·經筵,取稟。傳曰,停。
政院啓曰,來十一日,輪對日次矣,敢稟。傳曰,當次人受點,後日次待令。
傳曰,禮房承旨,馳詣文廟,奉審摘奸以來。
傳曰,發遣吏郞諸執事,淸齋與否,摘奸以來。
傳曰,臺諫有闕之代,前望入之。臺諫前望入之,獻納洪健植,正言李落點。
傳曰,在外與未肅拜玉堂許遞,前望入之。玉堂前望入之,副應敎張時杓,校理權魯淵·趙漢益,副校理李舜儀,落點。
傳曰,江東縣監有闕之代,以新錄中擬入。
傳曰,在外與實故摠管許遞,前望入之。摠管前望入之,徐相鼎·曺錫輿·洪淳大·金益容,落點。
議政府啓曰,江東今有闕矣,此邑方以別還立本,事務旁午,令該曹口傳差出,不日下送,何如?傳曰,允。
吏曹口傳政事,以李泰容爲江東縣監。
吏曹啓曰,承文院判校金國顯,奉常寺主簿金秉緯,成均館典籍韓錫權·劉學洙,俱以身病,呈狀乞遞,竝改差,何如?傳曰,允。
禮曹啓曰,今此大殿上尊號大王大妃殿·王大妃殿·大妃殿加上尊號,中宮殿上尊號時,內外習儀,初二三度,當爲擇日擧行,而謹稽膽錄,則乙卯·甲子·辛丑·壬子·戊辰年,皆以內外習儀各一度,稟旨磨鍊矣。今番則何以爲之乎?敢稟。傳曰,依庚申年例磨鍊。
兵曹啓曰,今二月初九日,社稷大祭時,守門當爲塡差,而本曹郞廳·都摠府郞廳,五衛將,除入直與呈辭受由在外,排擬苟艱,依定式軍門將官代差以入之意,敢啓。傳曰,知道。
上號都監啓曰,大殿玉寶篆文書寫官議政府右議政韓啓源,書出正副本,謹此封進,以備睿裁後,入刻之意,敢啓。傳曰,正本入刻。
上號都監啓曰,大王大妃殿,玉寶篆文書寫官行判敦寧府事李最應,書出正副本,謹此封進,以備睿裁後,入刻之意,敢啓。傳曰,正本入刻。
上號都監啓曰,王大妃殿,玉寶篆文書寫官行大護軍嚴錫鼎,書出正副本,謹此封進,以備睿裁後,入刻之意,敢啓。傳曰,正本入刻。
上號都監啓曰,大妃殿,玉寶篆文書寫官知宗正卿府事李昇應,書出正副本,謹此封進,以備睿裁後,入刻之意,敢啓。傳曰,正本入刻。
上號都監啓曰,中宮殿,玉寶篆文書寫官行戶曹判書金世均,書出正副本,謹此封進,以備睿裁後,入刻之意,敢啓。傳曰,正本入刻。
御營廳啓曰,本廳別將鄭雲星,千摠朴海龜,俱有身病,勢難察任,竝改差,何如?傳曰,允。
水原留守閔升鎬疏云云。答曰,省疏具悉。卿其勿辭行公。
同敦寧金輔鉉疏云云。答曰,省疏具悉。所請依施。
癸酉二月初七日巳時,上御慈慶殿。進講入侍時,講官趙基應,參贊官申檀,檢討官魚允中,假注書白奎燮,兼春秋朴鳳軫,別兼春秋朴容大,各持詩傳第六卷,以次進伏訖。上曰,史官分左右,上誦前受音一遍訖,上開卷。基應讀自如何昊天,止譖言則退,仍釋章句訖,上掩卷。以下缺
上在景福宮。停常參·經筵。
中宮殿,藥房口傳問安。答曰,知道。
政院啓曰,明日常參·經筵,取稟。傳曰,停。
傳曰,禮房承旨,馳詣社稷,奉審摘奸以來。
三軍府啓曰,卽接訓鍊都監所報,則今二月初九日,習陳日次,而內外中日停止間,依例停操云矣,敢啓。傳曰,知道。
弘文館啓曰,校理權魯淵,時在慶尙道安東地,趙漢益時在忠淸道鎭岑地,副校理李舜儀,時在慶尙道永川地,經筵入番事緊,請竝斯速乘馹上來事,下諭。答曰,竝許遞,前望入之。玉堂前望入之,校理李容萬·李載純,副校理李永,落點。
禮曹啓曰,今此上尊號冊寶內入內出處所,以何殿擧行乎?敢稟。傳曰,勤政殿磨鍊。
禮曹啓曰,今此大王大妃殿·王大妃殿·大妃殿,加上尊號時,中宮殿行禮依例磨鍊事,命下矣。當有習儀之節,而謹稽謄綠,則內習儀日,同爲擧行,今亦依此擧行,何如?傳曰,允。
禁衛營啓曰,本營千摠李翰榮,身病猝重,勢難察任,改差,何如?傳曰,允。
癸酉二月初八日巳時,上御慈慶殿。進講入侍時,講官李承輔,參贊官趙秉稷,侍讀官朴齊晟,假注書白奎燮,兼春秋康炳迪,別兼春秋朴容大,各持詩傳第六卷,以次進伏訖。上曰,史官分左右,上誦前受音一遍訖,上開卷。承輔讀自哀哉不能言,止雨無正七章,仍釋章句訖。承輔曰,日前以誠寧大君系子事所奏者,有未詳仰對,故敢此更達矣。日前筵退後,詳考續譜,則誠寧大君十四歲早卒後,以太宗命使安平大君立后於誠寧大君矣。安平大君被禍於六臣獄後,更以孝寧大君第六子原川君,入系於誠寧矣。誠寧夫人成氏,卽成三問之從祖成抑之女也。成夫人非但以成氏之故而株連也。安平就獄時,成夫人戒之曰,男子生世,爲君授命則當含笑入地,勿以我爲念也。以是之故謫於慶州府,經四年而宥還,而其後生卒不知,或云歸路投水而死云,至英宗朝伸雪始立主矣。上曰,成夫人墓所有否?承輔曰,無矣。上曰,成夫人志義甚偉矣。有其血孫而奉祀則好矣。承輔曰,以事體言之,安平旣養育於成夫人,且其所遭之事,與他有異。以安平奉其祀,則似合於神理,而今則世代久遠各有祀孫,今不可議到也。上曰,安平大君繼后,在於何時而亦生女乎?承輔曰,安平與錦城所遭相同,故安平祠版,合奉於錦城祠宇矣。近以錦城支派繼后於安平,始乃各設祠宇,而奉安矣。安平則亦無生女矣。上曰,安平年紀幾何而罪死乎?承輔曰,未詳矣。容大曰,似二十一二歲間事也。上曰,六臣事在於丙子何月耶?承輔曰,似是四月也。上曰,獄事非一二次矣。安平後,又有錦城之事,而伊時四王子孫多被收連,而永豐君亦在其時耶?承輔曰,然矣。此時之獄,宗室收連甚多,而臣先祖讓寧大君,亦被逮捕,讓寧笑曰,吾於年少時讓德,今於白首之年,有何他念乎?以此一言,終免被獄,此是流傳之談也。上曰,讓寧眞我國之泰伯,豈有是事也?其時年歲似邵矣。承輔曰,讓寧生於甲戌,則在丙子爲六十三歲矣。上曰,讓寧之生,在開國後而生於何處耶?承輔曰,讓寧之生在開國之第三年,而此時雖已定都漢陽,多以松京爲時御所,故讓寧則生於松京壽昌宮云矣。上曰,六臣子孫,只有朴氏之後,而六臣姓貫皆何鄕也?承輔曰,成是昌寧,朴是順天,河是晉州,柳是文化,兪是杞溪,而李塏姓貫未詳矣。兪是武臣,其餘五人,皆集賢殿學士也。上曰,朴彭年子孫外,其他五人,皆有族姓乎?承輔曰,其同姓之人,則皆有之矣。以下缺
上在景福宮。停常參·經筵。
中宮殿,藥房口傳問安。答曰,知道。
傳曰,生進會試試官望,使之今日擬入事,分付。
傳曰,今番生進會試一所試所,復舊例以禮曹磨鍊。
傳曰,有所下敎事,試官受點人,皆令明日待令。
議政府啓曰,卽見咸鏡監司洪祐吉狀啓,則以爲,道內還穀屢經停蕩,牽補沒策,其中長津府最爲甚焉。今幸有雲峴宮措劃錢一萬兩,依北關別備穀例五百石,長津府土式作還三千石,南關各邑詳定作還,每年盡分取耗作錢一千兩中六百兩,以充該府支放,其餘四百兩,補用於本營支放事,請令廟堂稟處矣。長津邑樣之凋殘,道內列郡最難支者,而幸有此別備措劃,乃以長津之土式南關之詳定作還,取耗補用於營邑,支放自可永有實效,依狀請定式施行,而穀名以癸酉別備穀爲稱,每年勘報本府事,分付,何如?傳曰,允。
議政府啓曰,卽見開城留守韓敦源狀啓,則本營今春試射及都試當爲設行,而見今城役浩大,有難限內擧行,待秋等合設事,請令廟堂,稟旨分付矣。値玆耕作方殷,城役且始,聚集武士,設場試藝,必有所相妨,依狀請待秋合設,何如?傳曰,允。
議政府啓曰,會寧開市今已完畢,令槐院撰出咨文,順付回撥,下送于灣府,使之傳給鳳城將處,以爲轉致北京之地,何如?傳曰,允。
三軍府啓曰,卽接禁衛營所報,則今二月初十日,習陳日次,而內外中日停止間,依例停操云矣,敢啓。傳曰,知道。
禮曹啓曰,今此癸酉式年監試覆試試官,當爲磨鍊,而擬望之人乏少,閣臣竝擬,何如?傳曰,允。
禮曹啓曰,今此癸酉式年監試覆試試官,當爲磨鍊,而堂下無故可擬之人,乏少,依近例以堂上官通融擬入,而時無職名人,令該曹,口傳付軍職,何如?傳曰,允。
癸酉二月初九日巳時,上御慈慶殿。進講入侍時,講官閔致庠,參贊官趙秉式,檢討官李晩瀅,假注書白奎燮,兼春秋金㽥,別兼春秋徐正淳,各持詩傳第六卷,以次進伏訖。上曰,史官分左右,上誦前受音一遍訖,上開卷。致庠,讀自昊天疾威,止伊于胡底,仍釋章句訖。上曰,回榜老人徐有畬與別兼爲幾寸乎?正淳曰,爲十四寸族祖矣。上曰,然則,與徐承輔爲十五寸矣。正淳曰,然矣。上曰,徐有畬,年紀今爲幾歲耶?正淳曰,已踰八耋而年紀,臣未的知矣。致庠曰,似是壬子生矣。上曰,聞筋力今尙康健云,果然否?正淳曰,果康健矣。致庠曰,筋力康强,尙可以趨簉班行矣。上曰,近多年老之人,可謂壽域也。致庠曰,多有老人,果是聖世瑞事也。上曰,別兼與故奉朝賀徐有榘,爲幾寸親乎?正淳曰,爲十二寸族祖矣。上曰,近族爲誰耶?正淳曰,故判書臣徐箕淳·徐念淳·徐憲淳爲三從兄矣。致庠曰,別兼卽徐堂輔之姪矣。上曰,此中亦有遐鄕人乎?晩瀅曰,臣所居之邑卽慶尙道禮安矣。致庠曰,近者下直守令,咸昌倅李晩昇之弟也。上曰,所居邑倅,治績,如何?晩瀅曰,邑倅姓名,卽洪在錫,而臣之上京已多月,雖未聞近來聲績,在鄕時,習聞閭巷之誦,則廉明公直,無愧古之循良矣。上曰,道伯,何如?晩瀅曰,禮安之於距嶺營,稍遠亦未能朝夕續聞,旬宣之化,圖報之誠,終始靡懈矣。上曰,兼春秋何處人乎?㽥曰,臣居平安道寧邊地矣。上曰,自鄕上來爲幾年,而本倅有治績乎?㽥曰,庚午年上來矣。致庠曰,成川府使吳德泳,近者相換寧邊,赴任似未久矣。上曰,再昨年,淸北爲慘歉矣。民何以奠接乎?㽥曰,飢民多食草根松皮而得生矣。致庠曰,臣於再昨年冬燕行時,沿路見之,則安州以下,可謂大無之年,離散之民,相續道路,昨春回還時,多見松皮之剝食,而昨年農形,自牟麥至秋穀,俱爲大登,近聞流民,還集夬爲安堵云矣。上曰,昨年幸得豐成,實上天之惠,國之爲瑞,豈有大於豐年乎?致庠曰,古詩云民不飢寒,爲上瑞。上曰,年豐然後民安,民安則國自安矣。致庠曰,民與國,不可分而言之,國依於民,無民不可爲國矣。上曰,北道年前亦爲大歉,而昨秋則農形豐登云,誠大幸也。致庠曰,北道年前歉荒,亦如淸北而近聞漸得蘇醒云矣。上曰,虎患尙不寢息云,誠可怪也。致庠曰,比諸年前,稍爲寢息,而尙多虎囕之啓聞,實爲可憫矣。假注書家在何邑乎?奎燮曰,臣居平安道泰川地矣。上曰,本倅治績亦有可言者乎?奎燮曰,本倅素有善治之稱,而以海州判官移職。致庠曰,該倅,卽朴鳳夏而屢居州郡,曾以善治入於別薦者矣。以下缺
上在景福宮。停常參·經筵。
藥房都提調韓啓源,提調趙秉徽,副提調朴齊寅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候氣候,何如?大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。中宮殿,藥房口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆無時急稟定事,左議政姜㳣有身病,右議政韓啓源藥院進,不得來會云,敢啓。傳曰,知道。
三軍府啓曰,卽接御營廳所報,則今二月十一日,習陳日次,而內外中日停止間,依例停操云矣,敢啓。傳曰,知道。
傳曰,進講時,試官同爲入侍。
癸酉二月初十日巳時,上御慈慶殿。進講試官同爲入侍時,講官趙基應,參贊官趙定熙,侍講官張時杓,假注書白奎燮,兼春秋朴鳳軫,別兼春秋徐正淳,各持詩傳第六卷,以下缺。一所試官李承輔·李會正·洪澈周·洪萬植·權載喆,二所試官金世均·徐堂輔·金奎軾·洪健植·趙翼永,以次進伏訖。上曰,史官分左右,上誦前受音一遍訖,上開卷。基應,讀自我龜旣厭,止是用不潰于成,仍釋章句訖。上曰,今番試望之前期擬入,添書落點,今日入侍,意有在焉。須各祛私秉公,精白對揚,以副特差預飭之意,而出榜後,當又招見矣。承輔曰,聖敎嚴截,孰敢不欲精白對揚,而才識淺短,易致僨誤,是甚憧憧矣。世均曰,聖敎若是嚴正,臣等曷敢不盡心對揚,而臣則以無似學識淺短,才能蔑劣,而三式會試連伏蒙特點,不知何以報效萬分之一,惶懍震越,莫省攸達矣。上曰,試官雖無私行,筵退後進謁於大院君,詳達此意也。承輔曰,臣等謹當依下敎進謁矣。世均曰,臣等卽當依下敎進告矣。上曰,自前秉公云者,取鄕則全無京儒,取京則全闕鄕儒,是果公道乎?只當以文筆試取,無至向隅之歎也。承輔曰,取京取鄕,存乎心,則已是私意,惟當盡心做去矣。世均曰,考試之際,心有京鄕之分,則已非公心矣。上曰,心中此有京鄕,則已非公心,乃私心也。世均曰,如使京鄕多士,獲聞聖敎之若是,必當莫不歡欣感祝矣。上曰,二所上試,連試三式,似有試鑑,想必公平矣。世均曰,臣素蔑試鑑,每當試役,易致遺珠,是切悚惶矣。上曰,申複提飭,反涉文具,予不多誥,告體予至意,竝悉心行之也。承輔曰,下敎如是鄭重,雖欲悉心奉行,而但鑑識不明,易致遺珠,只切悚憫矣。上曰,入場當在於何日耶?伊日肅拜耶?承輔曰,將於十七日,待臺試之啓下,同爲肅拜,仍進試所,而儒生入場於十八日矣。上曰,兩場試數,爲幾何乎?世均曰,監試·初試及陞學四書·小學,八道·四都·覆試,各有定數,又有年年節製之直赴監試·會試者,合以計之,爲一千八百餘人,而以此分兩所,又分初終場,亦有陳試矣。上曰,八十以上之人,其數未知幾何,而蓋直付榜末之人,書頭皆書恩字乎?承輔曰,每使臺上製作,而亦使書頭書以恩字矣。世均曰,收券之際,書恩字之試券,各收而作軸,俾不混同矣。
上在景福宮。停常參·經筵。
中宮殿,藥房口傳問安。答曰,知道。
傳曰,今見宋子大全,大老小成,在於崇禎癸酉矣。其宗孫名在解額,是年赴會,事甚稀貴,特付生進榜末事,分付。
傳曰,知事金泳根之回榜,在於庚午式,而其庶子參榜於今番解額,特赴生進榜末,以示朝家尊年之意。
傳曰,璿派人中,如有解額者,竝特付今番生進榜末事,分付。
傳曰,講官之子若孫中,如有解額者,竝特付今番生進榜末事,分付。
傳曰,別薦守令之子若孫中,如有解額者,竝特付今番生進榜末事,分付。
傳曰,丙寅出征大將中軍之子若孫中,如有解額者,竝特付今番生進榜末事,分付。
政院啓曰,平安道赦文差使員崔元暐,掩滯復命,依大臣筵奏,禁推傳旨捧入之意,敢啓。傳曰,知道。
以崔元暐禁推傳旨,傳曰,飭已施矣,分揀放送。
訓鍊都監啓曰,謹依下敎,侍衛將官將校軍兵及武藝別監等處,別饒次分之意,敢啓。傳曰,知道。
領議政洪淳穆,左議政姜㳣,右議政韓啓源,聯箚略曰,昨者惠局別倉鬱攸之警,不勝驚悚,財賦所匯,餫餉所支,關係緊重,而半晷之頃,蕩燼數百餘間,勢雖不可嚮邇,倘於平日戒嚴,寧至致此乎?咎在溺職,聯箚自劾,亟降威罰,以警具僚焉。取進止。答曰,省箚具悉鄕等之懇。惠局米穀,都下民命之攸寄,而不戒于火,燒燼旣多,萬萬驚聞,爲國計繼切憂悶,方其延爇也。必不嚮邇,則今此自引,豈非過當乎?改建之道,不容少緩,卽速講究,以爲竣完之地,是所望也。仍傳曰,此批答,遣史官傳諭。
右贊成李承輔,行戶曹判書金世均,聯疏曰,卽於宣惠廳別倉回祿之警,萬萬驚悚。二百餘間倉厫,近數萬包米穀,燒燼霎時之頃,言念國事,莫省攸措。罪著溺職,短章自劾,亟遞臣等之任,以爲不職者戒焉。答曰,省疏具悉。今此失火,雖曰偶然,許多米穀之蕩爲灰燼,國計民事,萬萬憂悶。旣非人力攸及,則不必引而爲咎,凡於改建之方,實心講究,俾有以趁速擧行。
癸酉二月十一日巳時,上御慈慶殿。進講入侍時,知事姜蘭馨,參贊官趙秉稷,檢討官李晩瀅,假注書白奎燮,兼春秋康炳迪,別兼春秋金鶴鎭,各持詩傳第六卷,以次進伏訖。上曰,史官分左右,上誦前受音一遍訖,上開卷。蘭馨讀自國雖靡止,止如履薄氷。上曰,國論雖未定,而其中有聖者否者,人民雖未多,而其中亦有肅㐅哲謀,則但患其不能用賢斥邪耳。苟能愛護善類而扶持之,則豈至於淪胥之若是?甚可惜也。蘭馨曰,自古人君,何嘗欲退賢而進邪?只緣其臧否莫察,竟至於取捨相反,此所謂獨不知盧杞之奸者,亦不知乃所以爲奸也。上曰,誠如講官之言矣。人君孰不欲用賢去邪,而每患難辨,蓋其難辨,常由於大奸似忠之故也。蘭馨曰,讜論逆其耳,則可使進之,阿言悅其心,則可使斥之,至於似忠之奸,則其言易信而難辨,此乃人君尤當審愼處也。又奏曰,今此肅艾哲謀聖五者,可以致休徵。肅則時雨,若㐅則時暘,若謀則時寒,若聖則時風,若其天人之際,感應之理,捷於影響,類如是矣。上曰,恭而肅,從而㐅,明而哲,聰而謀,睿而聖,卽洪範五事之德,而敬用之則洪範五休徵,自可來備,而國無不治矣。豈不美哉?蘭馨曰,聖致至當矣。上曰,暴虎憑河之患,人所易知,喪國亡家之機,人所難見,其可不戰戰兢兢乎?蘭馨曰,假使暴憑,其災只止一人之身,若其喪亡,其禍豈特一身而已哉?易知之患難冒,故可免,難見之機易忽,故必危,可不審其幾而視於無形乎?上曰,爲人君者,初雖不欲爲昏亂之事,而始因這箇一微之端以謂罔大,浸浸然入其中而不自知,終至於大,莫能知之,安得不以淵氷爲戒也?蘭馨曰,聖敎至此,洞悉其弊,固欽仰萬萬,而以是之故,有曰若涉淵氷,又曰涉于春氷,皆古先哲王之所戰兢自持者也。以下缺
上在景福宮。停常參·經筵。
中宮殿,藥房口傳問安。答曰,知道。
政院啓曰,明日常參·經筵,取稟。傳曰,停。
傳曰,上護軍趙秉昌,大護軍嚴錫鼎,竝講官差下。
傳曰,發遣吏郞諸執事,淸齋與否,摘奸以來。
傳曰,今年卽我太祖大王創業後初式年舊甲也。臨御此闕,適當是式,事非偶然,開國功臣嫡長孫中,如有解額者,特付生進榜末事,分付。
産室廳啓曰,捲草官有闕之代,令政院,政官牌招,開政差出,何如?傳曰,允。待明朝牌招。
禁衛營啓曰,本營騎士別將具駿鉉,身病猝重,勢難察任,改差,何如?傳曰,允。
濬川司啓曰,今年乃是式年依例濬川,而以庚午式例,擧行之意,敢啓。傳曰,知道。
大護軍朴孝正疏曰,伏以臣以癃痼殘喘,猥充捲草官之任,義分所在,不敢言私,日夕兢懼,只切趨走之思而已。日前忽得風痰之證,昏倒床上,氣息凜綴,時日之間,萬無殫束之望,言念職事,不勝悚惶,略構短章,仰瀆崇嚴。伏乞聖慈,俯垂鑑諒,亟遞臣所帶職名,以安私分焉,答曰,省疏具悉。病實如此,所請依施。
癸酉二月十二日巳時,上御慈慶殿。進講入侍時,講官金在顯,參贊官申檀,檢討官權昌洙,假注書白奎燮,兼春秋金㽥,別兼春秋金鶴鎭,各持詩傳第六卷,以次進伏訖。上曰,史官分左右,上誦前受音一遍,仍開卷。在顯,讀自宛彼鳴鳩,止式穀似之,仍釋章句訖。上曰,講官聞大老宗孫,付之生進榜末之傳敎乎?在顯曰,昨於小報,伏見傳敎下者,崇儒慕賢之聖念,欽仰萬萬。上曰,大老之崇儒重道道學秉執事,昨日傳敎中,未及書之,故今欲添書頒布爲計耳。又敎曰,李文成公,翼考,每稱我東方夫子,此先正之道統淵源可知矣。聖賢道統,自堯·舜至孔子,而顔·曾·思·孟繼之。兩程子與朱子出,復明吾道,東方歷代多有賢人,而本朝以後,諸賢輩出,至于大老繼之,而孟子道統章云。無有乎爾則亦無有乎爾爲言,今也則賢人之世,若是其未遠矣。吾道淵源,未知誰能繼之也。在顯曰,崇儒重道,聖主爲治之本,今以道統淵源溯而論之,以斯道自任我殿下。處堯·舜·禹·湯·文·武之位,行周孔·顔·曾·思·孟之道,是授而是傳,尤不勝攢頌之至,孔子至朱子已遠矣。我東道學,靜菴至大老繼之,而大老受學於沙溪,沙溪受學於栗谷,栗谷卽李文成,沙溪卽臣先祖諡文元,大老卽宋文正矣。上曰,尤菴爲沙溪弟子乎?在顯曰,然矣。上曰,尤菴後更無大賢乎?在顯曰,林下讀書道高學邃之儒賢,豈曰無之,而若不得其位,而行其道展其學,則不著於世。故窮則獨善其身,達則兼善天下矣。上曰,人君亦有師焉,若以賢爲師,則豈不美哉?在顯曰,師之所存,道之所存,故能自得師者王矣。太師之官,自周而設,太公爲太師矣。上曰,見其文集,則栗谷如程子,尤菴如朱子矣。上曰,講官,爲沙溪·愼獨齋幾代孫乎?在顯曰,文元,臣八代祖,愼獨齋,卽文元第二子諡文敬,而臣之傍七代祖也。
上在景福宮。停常參·經筵。
中宮殿,藥房口傳問安。答曰,知道。
中宮殿,解娩後,大殿,宗親·儀賓·內閣·政院·玉堂口傳問安。答曰,知道。朝廷二品以上·六曹·大司諫,單子問安。答曰,知道。大王大妃殿·王大妃殿·大妃殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹·大司諫,單子問安。答曰,知道。中宮殿,宗親·儀賓·內閣·政院·玉堂·朝廷二品以上·六曹·大司諫,單子問安。答曰,知道。大殿·大王大妃殿·王大妃殿·大妃殿,內閣·政院·玉堂,口傳夕問安。答曰,知道。中宮殿,內閣·政院·玉堂,口傳夕問安。答曰,知道。
備忘記,黃海兵使吳夏泳下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
內醫院啓曰,臣等卽伏聞産室廳待令醫官所傳,則中宮殿諸節,微有産漸之候云矣。臣等率醫官入診後,議定湯劑以入爲宜,敢啓。答曰,知道。入診自內爲之矣,佛手散一貼製入。
傳曰,禮房承旨,馳詣先農壇,奉審摘奸以來。
傳曰,自今日進講停。
以承傳色口傳下敎曰,今日申時,中宮殿順産生公主,藥院知悉。
內醫院啓曰,臣等自今日,移直於思政門近處之意,敢啓。傳曰,不必移直,仍直本院。
政院啓曰,藥房三提調,伏聞中宮殿解娩平安,不勝欣幸之忱,爲承候來詣請對矣。傳曰,時原任大臣同爲入侍。
政院啓曰,宗正卿爲承候來待矣。傳曰,入侍。
政院啓曰,諸閣臣爲承候來待矣。傳曰,入侍。
又啓曰,諸儒臣爲承候來待矣。傳曰,入侍。
內醫院啓曰,別掌務官邊應翼改差,代以李兢柱差下,何如?傳曰,允。
有政。吏批,判書申錫禧進,參判兪晟煥在外未肅拜,參議洪承億進,承旨缺。以趙秉昌爲判義禁,李炳敎爲同經筵,趙龜夏爲捲草官,兼養賢主簿單柳明根。
禁衛營啓曰,臣進詣南廟,有頉處看審修改後,別單書入之意,敢啓。傳曰,知道。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
癸酉二月十三日酉時,上御康寧殿。藥房三提調·時原任大臣·宗正卿·諸閣臣·諸儒臣,同爲入侍時,左承旨趙秉式,記事官鄭元和,別兼春秋朴定陽·徐正淳,假注書白奎燮,都提調韓啓源,提調趙秉徽,副提調朴齊寅,判府事李裕元,領議政洪淳穆,左議政姜㳣,判宗正卿李最應,知宗正卿李昇應·李周喆·李章濂·李寅應,宗正卿李載冕·李升洙·李寅命·李邦鉉·李敦應·李寅卨·李會正·李容儀,原任提學金學性·金大根,提學申錫禧,原仕直提學金炳㴤·李㘾·金炳地,檢校直提學閔升鎬·趙寧夏·趙成夏·韓敬源·趙慶鎬,直提學尹滋悳,原任直閣鄭健朝,檢校直閣李鎬翼,直閣姜,原任待敎趙鳳夏·閔奎鎬,待敎韓耆東,原任副提學趙龜夏·兪致善·沈舜澤,副提學洪遠植,原任典翰金昌熙,檢校典翰李起鎬·金性均·權鼎鎬,典翰洪萬植,副應敎張時杓,副校理李永,修撰權昌洙,副修撰魚允中·李秀萬,以次進伏訖。上曰,史官分左右,裕元曰,今日日氣溫和,中宮殿順娩,伏想喜幸矣。羹飯善爲進御,諸節,何如?上曰,羹飯善進,諸節亦平順矣。淳穆曰,中宮殿解娩太平,胞衣仍又順下,萬萬喜幸矣。㳣曰,中宮殿,今日順娩,諸節一向太平,下情不勝喜幸矣。啓源曰,坤殿順娩,萬萬喜幸,卽伏聞待令醫官之言,分娩後諸節一向太平云,尤爲慶幸。仍奏曰,洗胎每在於第三日,今番則以何日爲之乎?上曰,第三日爲之。出傳敎秉式曰,順娩後,朝廷問安,依例間日爲之,何如?上曰,依爲之。出擧條,秉式曰,坐直承旨仍直,七日,申退承旨,亦不敢歸家,退宿朝房矣。今亦依此爲之之意,敢此仰達矣。上曰,依爲之。出擧條秉式曰,闕內各司入直官員及入直軍兵等,竝依舊例,仍直七日,七日後替直人,亦使之淸齋一宿後入來,而軍兵食代,則各於闕外近處爲之,無敢出遠之意,嚴飭分付,何如?上曰,依爲之。出擧條秉式曰,巡監軍,每日受點光化門外受納牌行巡,烽燧單子依例書入,何如?上曰,依爲之。出擧條以下缺
上在景福宮。停常參·經筵。
大殿,內閣·政院·玉堂,口傳朝問安。答曰,知道。大王大妃殿·王大妃殿·大妃殿,藥房·內閣·政院·玉堂,口傳朝問安。答曰,知道。中宮殿,內閣·政院·玉堂,單子朝問安。答曰,知道。大殿·中宮殿,內閣·政院·玉堂,口傳夕問安。答曰,知道。大王大妃殿·王大妃殿·大妃殿,藥房·內閣·政院·玉堂,口傳夕問安。答曰,知道。
藥房都提調韓啓源,提調趙秉徽,副提調朴齊寅啓曰,伏未審夜間,聖體,若何?中宮殿氣候,何如?臣等不任喜幸之忱,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,右副承旨馳詣宗廟·景慕宮,奉審摘奸以來。
藥房都提調韓啓源,提調趙秉徽,副提調朴齊寅,啓曰,伏未審午間,聖體,若何?中宮殿氣候,何如?臣等不任冞切喜幸之忱,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
宗親府啓曰,明日卽天漢殿,望奉審日次,臣寅應,進詣擧行之意,敢啓。傳曰,知道。
司僕寺啓曰,今此健元陵·綏陵·景陵親祭時,各差備入把,把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
上在景福宮。停常參·經筵。
中宮殿解娩後第三日,大殿,宗親·儀賓·內閣·政院·玉堂口傳問安。答曰,知道。二品以上·六曹·大司諫單子問安。答曰,知道。大王大妃殿·王大妃殿·大妃殿,宗親·儀賓·藥房·內閣·政院·玉堂口傳問安。答曰,知道。二品以上·六曹·大司諫單子問安。答曰,知道。中宮殿,宗親·儀賓·內閣·政院·玉堂·二品以上·六曹·大司諫,單子問安。答曰,知道。大殿·中宮殿,內閣·政院·玉堂,口傳夕問安。答曰,知道。大王大妃殿·王大妃殿·大妃殿,藥房·內閣·政院·玉堂,口傳夕問安。答曰,知道。
藥房都提調韓啓源,提調趙秉徽,副提調朴齊寅啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?順娩今爲三日,下情益切喜幸,敢此問安,竝爲仰稟。答曰,知道。卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,無時急稟定事,右議政韓啓源藥院進,不得來會云矣,敢啓。傳曰,知道。
傳曰,訓戎僉使有闕之代,勿拘常格,以本道人中,令該曹口傳各別擇差,使之除朝辭赴任事行會。兵曹口傳政事,以金陽鍊爲訓戎僉使。
藥房都提調韓啓源,提調趙秉徽,副提調朴齊寅啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。內醫院啓曰,今日乃中宮殿分娩後第三日也。洗浴吉時擇入,而不無勞動觸風之慮,似當十分謹愼,女阿只氏保護之節,尤不可不愼,口用手巾略拭,恐爲得宜,敢啓。答曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
上在景福宮。停常參·經筵。
大殿,內閣·政院·玉堂,口傳朝問安。答曰,知道。大王大妃殿·王大妃殿·大妃殿,藥房·內閣·政院·玉堂,口傳朝問安。答曰,知道。中宮殿,內閣·政院·玉堂,單子朝問安。答曰,知道。大殿·中宮殿,內閣·政院·玉堂,口傳夕問安。答曰,知道。大王大妃殿·王大妃殿·大妃殿,藥房·內閣·政院·玉堂,口傳夕問安。答曰,知道。
自人定至五更,灑雨下雨,測雨器水深六分。
藥房都提調韓啓源,提調趙秉徽,副提調朴齊寅啓曰,伏未審夜間,聖體,若何?中宮殿氣候,何如?臣等喜幸之忱,歷日彌切,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
藥房都提調韓啓源,提調趙秉徽,副提調朴齊寅啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,一二所試官,明日除肅謝進去。
宗親府啓曰,卽見高靈幼學李奎敏呈單,則以爲,去辛未三月二十二日,璿派應製入格於監試榜目矣。以派系不分明,草記勿施,則派系果非不分明,行列字統同時,改名而未及載譜云。故査問其該派門長及宗孫,則果如該擧子所訴,宜有參恕之道,李奎敏,令該曹,改付標以爲許赴應榜之地,何如?傳曰,允。
宗親府啓曰,今月十二日傳曰,璿派人中如有解額者,竝特付今番生進榜末事,命下矣。其中李夏信·李承台·李能顯,俱以遭故,不得赴擧。此人之見漏,恐有欠於一視之政,闋服後,待式科付榜之意,分付該曹,何如?傳曰,允。
司僕寺啓曰,今此健元陵·綏陵·景陵親祭時,補把驛馬,湖西·海西限三十匹,分排知委各驛,以爲入用之地,何如?傳曰,允。
統制使蔡東健疏曰,固城移邑,非無宏遠之慮,而舊邑,以一邑之中道路均,人民便,移邑處極邊,地利人和俱失其宜,誠非細憂也。昨移今還,雖涉巨創,民心旣有渴望,地勢如是緊要,故博採衆議,冒瀆崇聽。伏乞從長稟處,還復舊邑,則爲民邑之幸邊圉之固也,臣無任云云。答曰,省疏具悉。旣爲移邑,則今何遽爾還設?另加鎭壓,使之安土重遷。
上在景福宮。停常參·經筵。
中宮殿解娩第五日,大殿,宗親·儀賓·內閣·政院·玉堂口傳問安。答曰,知道。二品以上·六曹·大司諫,單子問安。答曰,知道。大王大妃殿·王大妃殿·大妃殿,宗親·儀賓·藥房·內閣·政院·玉堂口傳問安。答曰,知道。二品以上·六曹·大司諫,單子問安。答曰,知道。中宮殿,宗親·儀賓·內閣·政院·玉堂·二品以上·六曹,大司諫,單子問安。答曰,知道。大殿·中宮殿,內閣·政院·玉堂,口傳夕問安。答曰,知道。大王大妃殿·王大妃殿·大妃殿,藥房·內閣·政院·玉堂,口傳夕問安。答曰,知道。
藥房都提調韓啓源,提調趙秉徽,副提調朴齊寅啓曰,伏未審夜間,聖體,若何?中宮殿氣候,何如?臣等喜幸之忱,日日益切,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
藥房都提調韓啓源,提調趙秉徽,副提調朴齊寅啓曰,伏未審午問,聖體,若何?中宮殿氣候,何如?臣等不任喜幸之忱,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,來十一日輪對日次矣,敢稟。傳曰,當次人受點,後日次待令。
上在景福宮。停常參·經筵。
大殿,內閣·政院·玉堂,口傳朝問安。答曰,知道。大王大妃殿·王大妃殿·大妃殿,藥房·內閣·政院·玉堂,口傳朝問安。答曰,知道。中宮殿,內閣·政院·玉堂,口傳單子問安。答曰,知道。大殿·中宮殿,內閣·政院·玉堂,口傳夕問安。答曰,知道。大王大妃殿·王大妃殿·大妃殿,藥房·內閣·政院·玉堂,口傳夕問安。答曰,知道。
藥房都提調韓啓源,提調趙秉徽,副提調朴齊寅啓曰,伏未審夜間,聖體,若何?中宮殿氣候,何如?臣等不任喜幸之忱,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
藥房都提調韓啓源,提調趙秉徽,副提調朴齊寅啓曰,伏未審午間,聖體,若何?中宮殿氣候,何如?臣等喜幸之忱,日日彌切,敢此問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
上在景福宮。停常參·經筵。
中宮殿,解娩第七日,大殿,宗親·儀賓·內閣·政院·玉堂口傳問安。答曰,知道。二品以上·六曹·大司諫單子問安。答曰,知道。大王大妃殿·王大妃殿·大妃殿,宗親·儀賓·藥房·內閣·政院·玉堂口傳問安。若曰,知道。中宮殿,宗親·儀賓·內閣·政院·玉堂·二品以上·六曹·大司諫單子問安。答曰,知道。
藥房都提調韓啓源,提調趙秉徽,副提調朴齊寅啓曰,伏未審夜間,聖體,若何?中宮殿氣候,何如?七日已屆,臣等益不勝欣忭之忱,敢此問安。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,藥房三提調,爲承候來待矣。傳曰,卿等不必入侍矣。
政院啓曰,藥房三提調,爲承候來待矣。傳曰,入侍。
政院啓曰,諸閣臣爲承候來待矣。傳曰,入侍。又啓曰,諸儒臣,爲承候來待矣。傳曰,入侍。
傳曰,禮房承旨加資。
傳曰,産室廳都提調以下別單書入。
傳曰,老病秋曹堂上許遞,前望入之。
秋曹堂上前望入之,判書尹堉落點。
以産室廳都提調以下別單,傳曰,都提調右議政韓啓源,廐馬一匹面給,提調禮曹判書趙秉徽,副提調行都承旨朴齊寅竝加資,入直興寅君李最應,廐馬一匹面給,水原留守閔升鎬,宗正卿李載冕,各熟馬一匹面給,司勇李載阮,直赴李載兢,各兒馬一匹賜給,捲草官行大護軍趙龜夏加資,別兼春秋朴定陽陞敍,注書鄭元和陞六,待令醫官李漢慶·朴時永·全東爀,竝守令除授,李命錫移差內醫,隨闕陞實,別掌務官邊應翼·李兢柱,竝外職調用,別入直御醫李慶年,議藥同參鄭禮秀,御醫李重植,鍼醫李章桓,議藥同參李海昌,掌務官鄭在英·李章赫,竝相當職調用,鍼醫彭繼述加資,議藥同參洪翼普,監牧官待窠差送,內醫金激等六人,各兒馬一匹賜給,捲草陪進內贍奉事金顯澤,兒馬一匹賜給,淸道次知部將金箕濬·金健秀,各上弦弓一張賜給,東西唱引儀朴鍾元,副司果崔在淵,竝外職陞敍,待令寫字官白善榮,實官調用,畫員白禧培,姑付實官,待窠陞實,待令日官敎授崔道淵,前正金濟正,泛鐵官前判官金在奎,竝相當職調用,待令奏時官趙漢鼎,六品職調用,朴一遠加資,其餘司謁·司鑰·別監·飯監·員役·醫女·下隷等,竝依判下施賞。
傳曰,今番賞典中,一人雖兼數事,毋得疊授。
傳曰,中宮殿承傳色梁重吉·李敏和,竝加資,資窮代加,薜里金應圭·李敏五,掌務元宜亨·李東礪,竝加資,差備鄭致坤·李時協·金基萬·張宜德·孫永佑·宋宜俊,以上各兒馬一匹賜給。傳曰,産室廳次知梁重吉,承傳色韓濬明·李敏和,竝加資,資窮代加,從事官元宜亨·李敏五,竝加資。
傳曰,政官,牌招開政,賞典下批。傳曰,泮堂許遞,今日政差出。傳曰,在外工曹參議許遞,今日政差出。傳曰,敦寧都正許遞,今日〈政〉差出。傳曰,京兆堂上竝許遞,今日政差出。以河錫洛禁推傳旨,傳曰,禁推特爲分揀。
內醫院啓曰,今日乃中宮殿解娩後第七日也。捲草祭,旣已設行,産室廳撤罷矣。臣等與承候官別入直及諸醫官,當罷直宿退出,而差備待令醫官,則姑爲仍留,何如?惶恐敢啓。傳曰,知道。待令醫官及兒醫,各一人,輪回入直本院,可也。
兵曹啓曰,行都承旨朴齊寅,自吏曹送西矣。資級係是資憲知中樞,當爲下批,而知中樞窠內,除其應帶之員,則只有李彙重一人,依例作窠下批之意,敢啓。答曰,知道。
吏曹啓曰,産室廳別兼春秋朴定陽,陞敍事,命下矣。已經準職,何以爲之?敢稟。傳曰,加資。以司謁口傳下敎曰,不待傳旨,卽爲開政。
吏批啓曰,判書申錫禧,參議洪承億,竝牌招不進,小臣獨政未安,何以爲之?敢稟。傳曰,仍爲之。
吏批啓曰,行都承旨朴齊寅,今陞資憲矣。依例送西後,兼都承旨下批之意,敢啓。傳曰,知道。
有政。吏批,判書申錫禧,參議洪承億,牌招不進,參判兪晠煥進,承旨缺。以黃普淵爲應敎,李寅應爲判尹,鄭泰好爲左尹,申桓爲右尹,南錫熙爲敦寧都正,李秉殷爲工曹參議,申道熙爲大司成,趙基應爲同成均,嚴錫鼎爲同成均,朴齊琬爲軍資正,金泰煥爲承文判校,金來顯爲奉常主簿,鄭天和爲典籍,任憲鎬爲典籍,尹秉鼎爲江原監司,成均博士單尹,校書博士單嚴鼎瓘,學錄二單,沈能燮·蔡東夏,行禮曹判書趙秉徽,今加崇祿,行大護軍趙龜夏,今加正憲,行都承旨朴齊寅,今加資憲,左承旨趙秉式,今加嘉善,應敎朴定陽,今加通政,以上加資事,承傳。以朴定陽爲禮曹參議,兼都承旨單知事朴齊寅,左尹單申桓,右尹單鄭泰好。
兵批,判書以下缺。以李基恍爲伐登僉使,朴基淳爲金井別將,知事單朴齊寅,兼江原道兵馬水軍節度使單尹秉鼎。
禮曹啓曰,卽接司猛許松所志,則以爲,同姓八寸兄棅,嫡妾俱無子,以其同姓十二寸弟檜第三子燩欲爲繼後,兩家諸族,相議完定,而棅夫妻俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長許松所訴旣如此,許檜第三子燩,立爲許棅之後,何如?傳曰,允。
訓鍊都監啓曰,建春門入直軍一百名,迎秋門入直軍一百名,承和門入直局出身二十五人,以精潔之類,各別抄定,哨官劉相禹·張羲胤,局別將任永準,今日竝爲留宿於南營,明日使之替直之意,敢啓。傳曰,知道。
江原監司申應朝疏云云。答曰,省疏具悉。卿之固辭旣如此,所請依施。
癸酉二月十九日未時,上御康寧殿。藥房三提調,時原任大臣,宗正卿諸閣臣,諸儒臣,同爲入侍時,左承旨趙秉式,記事官鄭元和,別兼春秋朴定陽·徐正淳,假注書白奎燮,都提調韓啓源,提調趙秉徽,副提調朴齊寅,判府事李裕元,領議政洪淳穆,左議政姜㳣,判宗正卿李最應,知宗正卿李昇應·李景夏·李寅應,宗正卿李升洙·李載冕·李寅卨·李沇應·李容直·李邦鉉,原任提學金學性·金炳冀·曺錫雨·金大根,提學申錫禧,原任直提學金炳㴤·李㘾·金炳地,檢校直提學閔升鎬·趙寧夏·趙成夏·韓敬源·趙慶鎬,原任直閣鄭健朝·李淳翼·李喬翼,檢校直閣李鎬翼,直閣姜,原任待敎趙鳳夏·閔奎鎬·洪承億,待敎韓耆東,原任副提學沈舜澤,檢校副提學趙敬夏,副提學洪遠植,檢校典翰李起鎬·金性均·權鼎鎬,副應敎張時杓,副校理朴齊晠·李永,修撰權昌洙,副修撰李秀萬·李晩瀅,以次進伏訖。上曰,史官分左右。以下缺上曰,向日次對,以嶺伯·萊伯矗梱久任之意,有所下敎,果已通之乎?淳穆曰,謹依下敎,卽以私書通之矣。上敎判府事曰,卿亦聞之乎?裕元曰,因僚相所傳,聖敎得而聞之矣。上曰,日寒如此,得不有妨於春耕乎?裕元曰,春寒雖緊,異於冬候,春分只隔而耕播尙早矣。淳穆曰,日寒雖如是,春分在邇,土脈已爲融解矣。上曰,國中土風,各有其殊耶?淳穆曰,我國域內土風各殊,兩西農作,亦晩於畿·湖矣。上曰,南中土風,何如乎?裕元曰,南土迥異於畿內,春耕想已始之,節候之殊,似隔數旬間矣。上曰,節候早晩差以二十日,則南方之燠,可知矣。何時見南土風氣乎?裕元曰,臣曾經湖南伯,故略有領量矣。上曰,北道土風,何如乎?裕元曰,關北日氣,則方今積雪滿山矣。上曰,然則,何以作農乎?裕元曰,所以然故其農甚促,晩播早穫,不得如意作農矣。上曰,比南中作農,生利可悶矣。淳穆曰,耕穫早晩亦殊,昨秋之行見之,則畿內禾已登場,而南中則黃稻尙盈畎畝矣。上曰,何爲而然乎?裕元曰,南土風氣太溫,故實稔稍遲,且民之耕作,恃其日候而亦不無晩穫之歎矣。上曰,兩西土風,何如乎?裕元曰,兩西與關北,大同小異,江邊七邑,又與關北接界,故收穫之切,別無差等矣。啓源曰,江邊七邑,則與北道接壤之故,耕作收穫,少無差殊,而每有早霜之患矣。上曰,左相曾經萊伯,右相曾經箕伯,必當詳知矣。㳣曰,南中濱海之地,多不成凍,田中菜屬,經冬亦靑,江原道之嶺東,亦然矣。啓源曰,關西節候,迥異三南,晩春始暖,早秋已冷,如是之故,民力則有過於三南,而所穫則每遜於三南矣。裕元曰,嶺東與嶺南接界,故冬而不寒,憂而愈熱矣。啓源曰,若論寒燠之各殊,則兩南爲最燠,而嶺南·畿邑,與關東接界,寧海·盈德,雖屬嶺南,卽我國之正東也。上曰,燕京土風,何如乎?裕元曰,關內不寒而關外近於東海,故其風寒,誠不可抵敵矣。上曰,卿何時見燕京乎?裕元曰,臣以書狀官前已赴燕,故知之矣。上曰,我國地方,不過三千里,土風之各殊,亦如是矣。以下缺
上在景福宮。停常參·經筵。
藥房提調趙秉徽,右副承旨申檀啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,俱有身病,不得來會云矣,敢啓。傳曰,知道。
玉堂前望入之,校理奇禹鉉落點。
內醫院啓曰,副提調朴齊寅今日問安,不爲仕進,卽爲牌招,何如?傳曰,允。
又啓曰,議藥同參李命錫,移差內醫,隨闕陞實事,判下矣。依判下移付內醫,隨闕陞實之意,敢啓。傳曰,知道。
以司謁口傳下敎曰,來四月十七日,加上尊號內庭行禮時,下典女伶,今番則以各宮婢子擧行事,分付。
以司謁口傳下敎曰,今番監試會試,璿派人付之榜末中,如有大君·王子·嫡王孫·王孫之宗孫,昭詳知入事,分付。
觀象監啓曰,藏胎,何以擧行事?傳曰,依壬午年例擧行,日字,今月晦前擇入。
傳曰,新生公主供上,更待下敎擧行。
戶曹啓曰,云云。缺傳曰,聞惠廳別倉回祿,供上燻太該貢,未及輸去,亦被燒燼云,貢民之事勢,實爲可矜。今番則各殿宮供上,特減折半事,分付。
傳曰,惠廳別倉改建之役,一時爲急,而當此經用窘乏之時,何以經始?特下帑錢一萬兩,以爲補用事,分付。
傳曰,左副承旨許遞,前望入之。
承旨前望入之,趙熙一落點。
傳曰,發遣吏郞諸執事,淸齋與否,摘奸以來。
禮曹啓曰,來四月初八日,行宗廟夏享大祭親祭取稟,奉敎敬依。
禮曹啓曰,來三月初九日,行健陵忌辰祭,同日,行昭寧園忌辰祭,與寒食節享相値,依禮文只行忌辰祭,祝文中措辭添入事,分付,何如?傳曰,允。
禁衛營啓曰,光化門入直軍六十名,春生門入直軍二十名,各別精抄,使哨官一員·別武士一人,率領一宿於新營,今日替直之意,敢啓。傳曰,知道。
右議政韓啓源箚云云。答曰,省箚具悉卿懇。卿其勿辭領受。仍傳曰,此批答,遣史官傳諭。
判敦寧李最應箚云云。答曰,省箚具悉卿懇。卿其安心領受。仍傳曰,此批答,遣史官傳諭。
吏曹參判兪晠煥疏云云。答曰,省疏具悉。卿其勿辭行公。
忠淸監司成彝鎬疏云云。答曰,省疏具悉。卿其往省焉。
上在景福宮。停常參·經筵。
傳曰,傳香承旨馳詣受香諸處,奉審摘奸以來。
傳曰,同副承旨許遞,前望入之。
承旨前望入之,李漢永落點。
傳曰,新榜進士沈相薰賜樂。
傳曰,監試會試出榜後,試官仍爲退去。
政院啓曰,卽者校理李容萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,新除授校理奇禹鉉,時在全罷道光州地,經筵入番事緊,請斯速乘馹上來事,下諭。答曰,許遞,前望入之。
玉堂前望入之,校理吳麟泳落點。
弘文館啓曰,校理李容萬陳疏徑出,上番闕直,事甚未安。典翰洪萬植,應敎黃普淵,副應敎張時杓,校理吳麟泳,副校理朴齊晠·李永,竝卽牌招,推移入直,何如?傳曰,允。
三軍府啓曰,前此宣薦削薦人李鳳容·閔建鎬·白基虎,俱是簪纓之族,公議不無稱屈,使之復薦施行,何如?傳曰,允。
司僕寺啓曰,本寺判官洪鉉周,瓜月將近,而本寺有釐整之事,難付生手,姑爲仍任,何如?傳曰,允。
知事朴齊寅疏云云。答曰,省疏具悉。卿其勿辭行公。
行左承旨趙秉式疏云云。答曰,省疏具悉。卿其勿辭行公。
大司成申道熙疏曰云云。省疏具悉。爾其勿辭察職。
校理李容萬疏云云。省疏具悉。爾其勿辭救護。
上在景福宮。停常參·經筵。
傳曰,當詣健元陵·綏陵·景陵親祭矣。該房知悉,日字,來三月望後擇入。
傳曰,明日三日製通方外爲之,試紙用大好紙,前大提學待明朝牌招。
傳曰,列聖朝大君·王子·嫡王孫中無後者,今旣繼後矣。德安大君祠版,安平大君內外祠版,仁城大君祠版,平原大君·齊安大君內外祠版,永昌大君·龍城大君祠版,錦平君·永豐君·興安君內外祠版,綾豐君祠版,義昌君·樂善君內外祠版,慶完君祠版,福善君內外祠版,遣宗臣致祭。
傳曰,新榜進士宋世憲賜樂。
傳曰,當詣章陵親祭後,仍詣鎭撫營,親臨閱武矣。該房知悉,日字,來四月念後擇入,三日經宿磨鍊。
禮曹啓曰,傳曰,當詣健元陵·綏陵·景陵親祭矣。該房知悉,日字,來三月望後擇入事,命下矣。幸行吉日,令日官李秉洪推擇,則來三月十六日爲吉云,以此日定行乎?敢稟。傳曰,以此日定行。
禮曹啓曰,傳曰,當詣章陵親祭後,仍詣鎭撫營,親臨閱武矣。幸行吉日,令日官李秉洪推擇,則來四月二十二日·二十六日,俱吉云,以何日定行乎?敢稟。傳曰,以二十二日定行。
以司謁口傳下敎曰,幸行軍兵,來三月初五日待令。
禮曹啓曰,卽接忠州幼學兪植柱所志,則以爲,族姪啓煥嫡妾俱無子,以其同姓十六寸兄謙煥第三子致貞,欲爲繼后,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立后,兩邊與受,明有可據,而不得登聞者,許令該曹,論理草記事,載在法典,而門長兪楨柱所訴旣如此,兪謙煥第三子致貞,立爲兪啓煥之後,何如?傳曰,允。
禮曹啓曰,卽接宗廟署所報,則明日三日製試取時,本署官員俱爲觀光云矣。依定式,本曹正郞辛哲求,假官差送,以爲代直後,赴試之地,何如?傳曰,允。
禮曹啓曰,卽接永禧殿官員所報,則明日三日製試取時,本殿官員俱爲觀光云矣。依定式,假官一員,令吏曹以成均館官員口傳啓下,以爲代直後,赴試之地,何如?傳曰,允。
承文院啓曰,交易咨文,今纔出來,回咨依例撰出,付撥下送灣府,傳給鳳城,入送北京之地,何如?傳曰,允。
禁衛營啓曰,本營中軍任興準身病甚重,勢難察任,今姑改差,何如?傳曰,允。
兵曹,以申桓爲禁衛中軍。
義禁府啓曰,明日三日製通方外爲之時,本府都事皆爲赴擧,只有武都事一員,當直入直,而本府入直公事·回公都事,無以推移,假都事二員,令該曹,口傳差出,以爲分排擧行,何如?傳曰,允。
吏曹啓目,粘連觀此全羅監司李鎬俊狀啓,則以爲,礪山府使任百源,威惠竝行,隣境咸頌,已設砲軍,新備軍器,姑未鍊嫺,遽當瓜期,輿情惜去,萬口願借,特許仍任事,令該曹稟處亦爲白有臥乎所,道臣狀辭旣如此,礪山府使任百源,姑爲仍任,何如?啓依允爲良如敎。
上在景福宮。停常參·經筵。
自開東至未時,灑雨下雨,測雨器水深一寸三分。
傳曰,左副承旨,持此御題,與前大提學趙性敎,偕往泮宮,試取以來。
左副承旨啓曰,臣敬奉御題,與前大提學偕往泮宮,三日製儒生試取,則收卷爲五百八十三張矣,捧入之意,敢啓。傳曰,知道。
傳曰,新榜進士權灝,卽文純公祀孫也,特爲賜樂。
傳曰,入直兵摠府堂上,在院承旨,竝加差下,使之分考。
傳曰,三日製賦居首三下進士慶致國,之次三下幼學李宜魯等二人,竝直赴會試,之次草三下幼學趙在鎬等三人,竝給二分,之次草三下幼學徐柱輔等四人,竝給一分,之次次上幼學李炳龍等三十人,各五倫行實一件賜給,之次次上幼學安晉鎬等十人,各陸奏約選一件賜給。
傳曰,入格儒生,明日崇陽門外施賞。
吏曹啓曰,大報壇祭獻官,時·原任大臣,俱有身病,不得進參云,何以爲之?敢稟。傳曰,宗親·儀賓中塡差。
江原監司尹秉鼎疏云云。答曰,省疏具悉。卿其勿辭,往欽哉。
上在景福宮。停常參·經筵。
傳曰,禮房承旨馳詣受香所,奉審摘奸以來。
吏曹啓曰,承文判校金泰煥,奉常主簿金來顯,俱以身病,呈狀乞遞,竝改差,何如?傳曰,允。
吏曹啓曰,晉州牧使趙雲兢,身病猝重,不得下去云,罷黜,何如?傳曰,此是別薦也。殷山縣監徐曾輔,口傳相換。
吏曹,晉州牧使趙雲兢,殷山縣監徐曾輔,以上口傳相換事,承傳。
吏曹啓目,粘連觀此江原監司申應朝狀啓,則以爲,寧越府使李在敬,安靜淸修,蘇殘祛瘼,循法聽理,瓜期將近,一境願借,特仍一瓜事,令該曹稟旨亦爲白有臥乎所,道臣狀辭旣如此,寧越府使李在敬,依狀請施行,何如?依所啓施行爲良如敎。
判府事李裕元,領議政洪淳穆,左議政姜㳣,右議政韓啓元聯箚曰,伏以,臣等卽伏見健元陵·綏陵·景陵親祭之命,繼又降章陵親祭後,鎭撫營閱武之命,未始不欣然相告,而旋不勝萬萬憂慮。第今冬春之交,日候不調,郊牧之外,沴氣大熾,極爲危怖。此時勞動,恐有違於節宣之戒,而亦我慈聖之憂念,臣民之惶悶,何如也?伏望亟寢成命云云。答曰,省箚具悉卿等之懇。東陵曠省,屢易寒暑,雨露怵惕,誠忱彌切,章陵祼謁,情禮攸在,而至若沁幸事,予於是府,以其環海孤島,前後顧念,不啻眷眷,邇來則兵精糧足,壁疊增固,軍容肅矣,師律立矣。赳赳桓桓,旣强且盛,一次臨觀,大閱武藝,係是不容已者,所以有日昨之命。閭里不潔,雖如卿等之言,餘日尙多,可以漸寢,卿等其諒之。仍傳曰,此批答,遣史官傳諭。
上在景福宮。停常參·經筵。
藥房副提調朴齊寅啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣,敢啓。傳曰,知道。
政院啓曰,密符親納,例也,而前黃海兵使梁憲洙,謂有身病,使其褊裨替納,事體所在,誠極未安,從重推考,何如?傳曰,允。
傳曰,同副承旨許遞,前望入之。
承旨前望入之,李正魯落點。
議政府啓曰,鐵原府使李憲璟,聞有親病云,特許遞改,其代,令該曹,口傳差出,使之當日辭朝,給馬下送,以爲交代,何如?傳曰,允。
吏曹口傳政事,以鄭雲參爲鐵原府使。
傳曰,大護軍金炳雲疏辭,令廟堂稟處。
兵曹,兼鐵原防禦使單鄭雲參。
兵曹啓曰,同知中樞府事徐仁淳,僉知中樞府事鄭冑錫,宣傳官尹相定·鄭濟成,羽林衛將柳冀默,五衛將金箕俊·陳復元·李浩善,忠翊衛將金鎭民,文臣兼宣傳官姜,俱以病難供職,呈狀乞遞,竝改差,何如?傳曰,允。
大護軍李根弼疏云云。答曰,省疏具悉。卿其往省焉。
大護軍金炳雲疏曰,臣於昨冬,待罪銓司,因曹吏所告,前掌令金泰顯身故單子,按例啓下,至有度支別致賻之擧矣。今聞其家人訴于銓曹,以爲泰顯未嘗身故,而族人前獻納瑛默,謂聽於同鄕人傳說,勒令曹吏來告者也。臣迷不周察,不待該道之關由,徑先啓下,謬溺之失,無辭自解矣。泰顯之還付仕籍,別賻之收納,度支虛傳人之依法定罪,當有朝廷處置,而夷考其顚末,臣亦難免丕蔽之案。伏乞下臣司敗,議臣當律焉。答曰,省疏具悉。此等事,何不照檢公文,只憑吏言而逕庭爲之乎?不察之失,在所難免。卿則施以罷職之典。
上在景福宮。停常參·經筵。
中宮殿解娩第二七日,大殿,內閣·政院·玉堂口傳問安。答曰,知道。大王大妃殿·王大妃殿·大妃殿,藥房·內閣·政院·玉堂口傳問安。答曰,知道。中宮殿,內閣·政院·玉堂單子問安。答曰,知道。
藥房都提調韓啓源,提調趙秉徽,副提調朴齊寅啓曰,伏未審夜間,聖體若何,中宮殿氣候,何如?女阿只氏氣候,何如?日屆二七,臣等益不勝懽欣忭慶之忱,敢來問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,同副承旨有闕之代,前望入之。
承旨前望入之,洪鍾大落點。
議政府啓曰,前吏曹判書金炳雲疏辭,令廟堂稟處事,命下矣。取見其疏本,則以爲,昨冬掌銓時,因曹吏所告,前掌令金泰顯身故單子,按例啓下,至有度支別致賻之擧矣。今聞其家人訴于該曹云,泰顯未嘗身故,而族人前獻納瑛默,謂聽於同鄕人傳說,勒令曹吏來告者也。金泰顯之還付仕籍,別致賻之攸納度支,當有朝廷處置云矣。在鄕朝官之身故,其有別致賻,卽因啓聞施行者,而寔亦法式攸在也。今玆金瑛默,無所畏憚,計在褊取,虛傳金泰顯之身故,促受別賻於度支,而該曹苟能照檢公文後登徹,豈至此今日無前之事乎?銓堂不察之失,已有處分,固無可擧論,而金瑛默之宅心悖慝,至謂人而以生爲故,乃致法綱之頹敗,究厥做計,駭惡忒甚,有不容尋常處之,前獻納金瑛默,施以竄配之典,前掌令金泰顯還付仕籍,所授別致賻,令度支卽爲還捧事,分付,何如?傳曰,允。羞恥朝著,莫此爲甚,永削仕籍,定配于定州牧。
同副承旨李正魯疏云云。省疏具悉。所請依施。
上在景福宮。停常參·經筵。
政院啓曰,來初一日輪對日次矣,敢稟。傳曰,當次人受點後,日次待令。
以司謁口傳下敎曰,自今爲始,惠廳·兵曹·三營·摠戎廳·糧餉廳稅入用下與會計,每於四季朔晦日,昭詳修正入覽事,著式,年終會計寘之事,分付。
三軍府啓曰,卽見慶尙左水使柳冀大所報,則本營處在倭路要衝,常時戒嚴,惟邊情一事,而倭船之漂抵左沿也。必使釜山譯舌,登時問情,自是邊例,而本營之距釜山,爲二十里,釜山之距別差任所,爲十里,自別差任所,又爲責騎於萊府休山驛三十里。如斯之際,空費日字,致使漂倭曠留,貽弊治邑者,徒爲靡費之端,莫若新設譯學一人,恒留本營,俾爲緩急擧行,恐合便宜爲辭矣。事係邊情之時急,而招致別差之際,逶迤往來,勢不得不幾日遲滯,則問情稽緩,非徒可悶,供億貽弊,亦所當念,任驛一窠,依報辭定式下送,譯學接濟之方,營邑相議,從長措劃事,分付,何如?傳曰,允。
又啓曰,慶尙道金海府,辛未正月別砲軍五十名,已爲設置,而今又一百名加設,合一百五十名,全羅道左水營,庚午閏十月別砲衛百名,已爲設置,而今又四十六名加設,合一百四十六名,長城府砲軍五十名,淳昌郡火砲軍五十名,龍潭縣火砲軍三十名,和順縣別砲手二十名,黃海道長連縣砲軍十名,助泥浦鎭壯衛士十三名,設置報來之意,敢啓。傳曰,知道。
禮曹啓曰,大小科陳試人草記許赴事,曾有定式矣。丁卯年陞補初試入格幼學洪晉裕·沈東民,合製初試入格幼學金中植,公都會初試入格幼學李炳訥·孔玫彪·宋琪渶·石胤祖,戊辰年陞補初試入格幼學徐相肅,四書初試入格幼學朴廷弼,公都會初試入格幼學鄭昌時·宋在華·吳鎭龍·柳奎睦,己巳年陞補初試入格幼學李容喜·尹相靖,公都會初試入格幼學權益濟,監試初試入格幼學金錫標·朴最東·朴致謙·金永昌·金振瀅·任圭常·權洛範·柳旭·李鳴和·金商裕·朴彦一·李基濂·林正洙·李希淵·金致彦·周興八·沈錫瑀·裴憲周·李容和·權學洙·朴致殼·李炳大·金赫永·禹致貞·李起燦·李容億·姜鳳秀·趙慶逌·尹善浩·吳然卨·朴文赫,俱爲陳試,故取考其所受公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
義禁府啓曰,前獻納金瑛默,羞恥朝著,莫此爲甚,永刊仕籍,定配于定州牧事,承傳啓下矣。金瑛默平安道定州牧定配,而以承傳內辭意,具罪目,依例發遣府羅將,狎送配所,何如?傳曰,允。
判府事李裕元,領議政洪淳穆,左議政姜㳣,右議政韓啓源等聯名箚曰,伏以,仙寢祗謁,沁營大閱,成命已降,吉辰載消,此乃羹墻之寓慕必伸也,蒐苗之戎政克詰也。大聖人作爲,實出於情至義備,有所當行之,而亦有所不容已焉。臣等固宜將順德美,歡欣攢頌之攸切,而第竊以春來天氣不調,大非法駕戒程之時,故敢控聯籲,冀格崇聽者也,況今輪沴遍行,京輦鄕材,無處不在,則及當春夏之交,轉至熾蔓,推可如矣。展省於寒暑久曠,臨閱於陰雨旣備,雖有聖衷之紆念,此時鑾蹕勞動,非止一次,且將數百里往回,郊原露濡,海濱瘴濕,多日觸冒,甚違節宣保嗇之方,而亦豈不仰體慈聖,眷眷貽慮乎?臣等抱玆微忱,冒悚荐瀆,惟聖明懋恢轉圜之量,亟垂反汗之音,俯循群情,不任顒祝之至。取進止。答曰,省箚具悉卿等之懇。方春拜陵,濡露之感也,迨暇詰戎,陰雨之備也,而卿等之再箚力挽,諒由節宣之義,則不得不勉從,卿等諒之。仍傳曰,此批答,遣史官傳諭。
上在景福宮。停常參·經筵。
禮曹啓曰,今此大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號,習儀初二三度,當爲擇日擧行,而外習儀,則依前例,都監堂郞及諸執事,行禮於議政府,內習儀,則依正月例,百官行禮於勤政殿庭,而加上尊號內庭習儀處所,以何殿磨鍊乎?敢稟。傳曰,以慈慶殿磨鍊。
禮曹啓曰,謹稽英宗朝庚申謄錄,內庭習儀只行一度矣。今此大王大妃殿·王大妃殿·大妃殿加上尊號,內庭習儀,依此例,只行一度,何如?傳曰,允。
禮曹啓曰,卽接陽城幼學李毅鎭所志,則以爲,族姪洙麟,嫡妾俱無子,以其同姓八寸弟仁植第二子東錫,欲爲繼后,而兩家諸族,相議完定,而洙麟夫妻,俱爲作故,拘於常規,不得循例禮斜,依法典草記稟處事,呈狀矣。几係繼宗立後,兩邊與受,明有可據,而不得登聞者,許令該曹,論理草記事,載在法典,而門長李毅鎭所訴旣如此,李仁植第二子東錫,立爲李洙麟之後,何如?傳曰,允。
上在景福宮。停常參·經筵。
藥房提調趙秉徽,副提調朴齊寅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,陞廡人外泛稱先正,殆無防限,而今見禮曹張應一之忠義褒揚回啓,則以爲,先正臣顯光之肖胤也云云。顯光此非陞廡人,則何敢稱先正也?原上言勿施,自今以後陞廡配食人外,勿以先正爲稱事,定式揭壁于政府·政院·吏曹·禮曹·成均館,以爲金石以典。
傳曰,大君以下諸宮新設時,宮莊未備前,田土買得代錢銀子與限五年輸送米太及兵曹雇立等諸般進排事,已有雲峴宮例,自今以後,勿爲輸送事定式,載之於度支定例。
傳曰,今年卽我慈聖,母臨四十年也。慈功慈德,宜有闡揚之擧,而仰體撝謙之盛意,雖不可張大飾喜,在予小子區區之忱,曷有其極?來四月加上尊號翌日,當進爵于大王大妃殿,少伸情禮矣。該房知悉。
傳曰,今番進爵所堂上以上,尊號都監提調差下,郞廳亦以上,尊號都監郞廳差下,凡百等節中,如有稟定者,以草記爲之,進爵內外習儀擧行,令宗府專管爲之。
傳曰,今番大宗會時,凡百擧行,一依外進饌例爲之。
傳曰,藝文提學有闕之代,前望入之。
藝文提學前望入之,申錫禧落點。
以司謁口傳下敎曰,各營各司與各宮之錢米木布,自今切勿預下事,分付戶·惠廳·兵曹。
議政府啓曰,卽見京畿監司金在顯所報,則楊根郡壬申條大同小米及均廳所納,今當責捧,而峽民産業,去益困瘁,本邑備納,其勢末由,特以詳定許代,俾紓民力爲辭矣。本邑正供,係是恒式,而固難有請輒,代以其土瘠民貧,生理艱窘,旣所施於昨年者,亦不可不施於今年,依所報許令代納事,分付,何如?傳曰,允。
宗親府啓曰,明日卽天漢殿朔奉審日次,臣徹宇進詣擧行之意,敢啓。傳曰,知道。日記廳堂上金炳秀。郞廳朴永斗·李命九。
上在景福宮。停常參·經筵。
政院啓曰,左副承旨趙熙一,同副承旨洪鍾大,今日不爲仕進,竝卽牌招,何如?傳曰,允。
傳曰,臺諫竝許遞,前望入之。
臺諫前望入之,大司憲金炳奎,大司諫金昌秀,執義愼錫九,司諫張皓根,掌令金奎運·柳星杓,獻納姜文馨,持平金明鎭·鄭昌東,正言宋秉觀·李寅會落點。
傳曰,發遣吏郞,諸執事淸齋與否,摘奸以來。
以左副承旨趙熙一,同副承旨洪鍾大牌不進罷職傳旨,傳曰,只推。
議政府啓曰,本府公事官李秀翼,奔走勤仕,已滿十五朔,依例陞敍或守令除授事,捧承傳施行,何如?傳曰,允。
三軍府啓曰,本府武從事官李克烈,奔走勤仕,已滿十五朔,依例陞敍或守令除授事,捧承傳施行,何如?傳曰,允。
宗親府啓曰,卽接內需司牒報,則咸興·永興兩本宮四月別大祭時,造燭·封香吉日,今月二十一日辰時,衣襨·香燭·祭品奉詣吉日,同月二十二日卯時,俱吉云,以此日辰擧行,何如?傳曰,允。又啓曰,進爵都監堂上一員,依定式,以至近宗室,啓差矣。句管堂上,不可不加差下,以何宗親爲之乎?敢稟。傳曰,宗臣旣以上號都監提調,差下進爵所堂上矣,仍爲句管。
禮曹啓曰,今三月二十三日,大妃殿誕辰陳賀節目,當爲磨鍊,而異於常時,謹依前例權停,以只進表裏擧行,何如?傳曰,允。
上在景福宮。停常參·經筵。
政院啓曰,右承旨李漢永,今日不爲仕進,卽爲牌招,何如?傳曰,允。
傳曰,禮房承旨馳詣先蠶壇,奉審摘奸以來。
傳曰,禮房承旨馳詣大報壇,奉審摘奸以來。
傳曰,忠淸監司入侍。
傳曰,有實故秋曹堂上許遞,前望入之。
刑曹堂上前望入之,判書李根弼添書落點。
以右承旨李漢永牌不進罷職傳旨,傳曰,只推。
宗親府啓曰,今番監試會試付榜璿派人中,李景植·李春發,溯考世系·派系不分明,原榜目勿施,移送秋曹,照法嚴繩,何如?傳曰,允。
慶尙監司金世鎬疏云云。答曰,省疏具悉。自卿之藩于嶺,旣得其人,益見其效矣。向於賓筵,有所酬酌於大僚,則久於任而責厥成,必知予意攸在。卿疏所謂官人安民之要道,不其在此乎?爲公而誠心對揚,伸私而將老便養,勿復控辭,兩幸公私。
癸酉三月初二日午時,上御康寧殿。忠淸監司入侍時,左副承旨趙定熙,假注書吳壽煥,記注官金㽥,別兼春秋朴容大,忠淸監司成彝鎬,以次進伏訖。上曰,史官分左右。仍命忠淸監司進前。上曰,職姓名奏之。彝鎬奏職姓名訖。上曰,善爲下去,悉心對揚也。彝鎬曰,臣以匪才蔑識,猥膺藩宣之命,無以對揚萬一,祗切惶懍矣。上曰,文簡公,爲卿幾代祖乎?彝鎬曰,爲十代祖矣。上曰,卿是祀孫乎?彝鎬曰,臣之兄爲祀孫矣。上曰,兄弟同居乎?彝鎬曰,臣之先廬,在坡州地,而兄弟同居一室,臣始析居於京闉矣。上曰,先正旣陞聖廡,則道學之高明甚盛矣,而故家先蹟,尙有遺傳者乎?彝鎬曰,書冊琴瑟,雖經兵燹,尙有傳來者矣。上曰,卿曾經幾邑乎?彝鎬曰,曾經四邑矣。上曰,曾聞卿有治績矣。彝鎬曰,臣何有治績之敢言者,而所經三邑,則乍任旋移,別無施措矣。上曰,故家後孫,每多善爲居官,而卿以卿家之人,試之小處,已有聲績矣。今於大去處,尤當善爲之,其將有光於家國矣。彝鎬曰,臣非無殫竭對揚之誠,而才具疎空,益切惶懍,聖敎至此,尤不知何以報答矣。上曰,今將久離,仰瞻,可也。彝鎬仰瞻訖。定熙曰,宣諭別諭,何以爲之乎?上曰,出去爲之,可也。以下缺
上在景福宮。停常參·經筵。
政院啓曰,右副承旨趙定熙,今日不爲仕進,卽爲牌招,何如?傳曰,允。
以右副承旨趙定熙牌不進罷職傳旨,傳曰,只推。
政院啓曰,密符親納,例也,而前鐵原防禦使李憲璟,謂以親病沈重,徑歸私次,使其徧裨替納,事甚駭然,所當重勘,而本院請推之外,無他可施之罰,何以爲之?敢稟。傳曰,從重推考。
禮曹,今此大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號,習儀初度,今三月二十二日,二度,同月二十七日,三度,四月初九日。
以咸鏡道赦文差使員嚴鳳麟禁推傳旨,傳曰,特爲分揀。
上在景福宮。停常參·經筵。
自申時至酉時,灑雨下雨,測雨器水深二分。
中宮殿解娩第三七日,大殿,宗親·儀賓·內閣·政院·玉堂口傳問安。答曰,知道。大王大妃殿·王大妃殿·大妃殿,宗親·儀賓·內閣·政院·玉堂口傳問安。答曰,知道。中宮殿,宗親·儀賓·內閣·政院·玉堂單子問安。答曰,知道。藥房都提調韓啓源,提調趙秉徽,副提調朴齊寅啓曰,伏未審日間,聖體,若何?中宮殿氣候,何如?女阿只氏氣候,何如?日屆三七,臣等益不勝欣歡慶忭之忱,敢來問安。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,同副承旨許遞,前望入之。
承旨前望入之,安喜壽落點。
政院啓曰,新除授同副承旨安喜壽,卽爲牌招,何如?傳曰,允。
政院啓曰,新除授同副承旨安喜壽,時在忠淸道忠州地,斯速乘馹上來事,下諭,何如?傳曰,許遞,前望入之。
承旨前望入之,權泳夏落點。
傳曰,來四月初十日,加上尊號,內庭行禮習儀,退定於十一日。
傳曰,今此進爵時,第一爵親上,第二爵中宮殿親上矣,分付進爵所。
進爵所啓曰,今此大王大妃殿進爵處所,以何殿擧行,而爵數,以幾爵磨鍊乎?敢稟。傳曰,處所,以康寧殿爲之,爵數,二爵磨鍊。又啓曰,進爵時,有內外進參之例,今亦依此磨鍊乎?敢稟。傳曰,依例磨鍊。又啓曰,進爵時,有進致詞節次,而戊子年則亦有親上箋文之節,丁亥年則只進致詞矣。今番則何以爲之?敢稟。傳曰,依戊子年例爲之。又啓曰,進爵時用樂,丁亥年則展軒懸於慈慶門外庭,登歌之樂於慈慶門外階上,戊子年則用細樂,戊辰年進饌時,設軒懸於嚮五門內矣。今番則依何年例擧行乎?敢稟。傳曰,依戊辰年例擧行。
上在景福宮。停常參·經筵。
藥房都提調韓啓源,提調趙秉徽,副提調朴齊寅啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,左副承旨趙熙一,今日不爲仕進,卽爲牌招,何如?傳曰,允。
傳曰,大臣·政府堂上引見。
傳曰,吏曹參判有闕之代,前望入之。吏曹參判前望入之,申泰運落點。
傳曰,禮曹判書趙秉徽,吏曹判書申錫禧,竝講官差下。
傳曰,在外臺諫許遞,前望入之。臺諫前望入之,掌令趙基衡,持平李國應·權昌洙落點。
傳曰,惠民二提調·典醫二提調相換。
傳曰,都承旨·左承旨許遞,前望入之。承旨前望入之,任應準·趙秉世落點。
政院啓曰,卽者別兼春秋金鶴鎭,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。又啓曰,左右史不可不備,別兼春秋朴容大·徐正淳·李根命,竝卽牌招,推移入直,何如?傳曰,允。
以左副承旨趙熙一牌不進罷職傳旨,傳曰,只推。
政院啓曰,新除授右副承旨趙秉世,以前任靈光郡守,方在解由未出中,何以爲之?敢稟。傳曰,勿拘。又啓曰,同副承旨權泳夏,時在慶尙道安東地,斯速乘馹上來事,下諭,何如?傳曰,許遞,前望入之。承旨前望入之,黃仁夏落點。
又啓曰,同副承旨黃仁夏,時在慶尙道豐基地,斯速乘馹上來事,下諭,何如?傳曰,許遞,前望入之。承旨前望入之,韓鎭棨落點。
以別兼春秋朴容大·徐正淳·李根命牌不進罷職傳旨,傳曰,只推。
承文院啓曰,今者都京禮部出來咨中,有我國漂民張順哲等七名,從願水路領還事,具奏旨照云矣。依陸路護送之例,前頭使行,奉表稱謝之意,撰出先通咨文,付撥下送灣府,使之傳給鳳凰城將,以爲轉致北京之意,何如?傳曰,允。
兵曹啓曰,宣傳官吳宅善,以其病難供職,呈狀乞遞,改差,何如?傳曰,允。
吏曹啓曰,軍資監正朴齊琬,成均館典籍鄭元和,東學敎授李弼鎔,童蒙敎官洪淳馨,俱以身病,呈狀乞遞,竝改差,何如?傳曰,允。
又啓曰,典設司別提李濟元,除拜過限未肅拜,改差,何如?傳曰,允。
進爵所啓曰,今此進爵時,大殿所進致詞箋文,中宮殿所進致詞及先後唱樂章,大院君所進致詞,府大夫人所進致詞,亦令文任撰出,左右命婦,宗親·儀賓·戚臣致詞,亦令承文院擧行,何如?傳曰,允。又啓曰,味數·器數·別行果,依何年例擧行乎?敢稟。傳曰,大王大妃殿,進御味數,二味磨鍊,器數,每味以五器磨鍊,而初味小饅頭,果·麪骨湯·海蔘煎·各色花湯炙,各一器二味,杏仁果·色茶食·羘熟片·完子湯·鮒魚蒸,各一器磨鍊,別行果十五器,予與中宮殿,別行果器數,以十器磨鍊,味數,以一味三器爲之,而小茶食·果·羘湯·片肉,一器磨鍊。又啓曰,大院君·府大府人,別行果亦爲磨鍊,何如?傳曰,允。器數,以八器磨鍊。
刑曹啓曰,宗親府啓辭內,今番監試會試付榜璿派人中,李景植·李春發,溯考世系·派系不分明,原榜目勿施,竝移送秋曹,照法嚴繩,何如?傳曰,允事,批下矣。謹依傳敎,罪人李景植等,依大典會通,職役姓名,不以實書者,杖百徒三之文,景植忠淸道天安郡,春發江原道金化縣,徒三年定配,竝卽押送之意,敢啓。傳曰,知道。
別兼春秋金鶴鎭疏曰,伏以,臣於筵退之後,卽接家信,則臣母素患蛔積之證,當此春寒,發而復劇,委頓床笫,促臣歸視。臣聞此報,方寸煎灼,玆敢疾聲呼籲,徑出禁扃。伏望聖慈,俯鑑衷懇,遞臣職而治臣罪,俾朝綱肅而私分安焉。臣無任云云。省疏具悉。爾其勿辭救護。
吏曹參判兪晠煥疏云云。答曰,省疏具悉。所請依施。
癸酉三月初五日巳時,上御慈慶殿。藥房入診,大臣·政府堂上引見,同爲入侍時,都提調韓啓源,提調趙秉徽,副提調朴齊寅,假注書吳壽煥,記注官金顯默,別兼春秋金鶴鎭,待敎韓耆東,右副承旨趙定熙,假注書吳壽煥,事變假注書許綸,記注官金顯默,別兼春秋金鶴鎭,領議政洪淳穆,左議政姜㳣,右議政韓啓源,政府堂上李承輔·趙秉徽·金世均·申錫禧·李容熙·徐衡淳·鄭岐源·閔致庠·任商準·李鶴榮·趙羲復,副應敎張時杓,以次進伏,醫官李慶年·金在瑚·李碩柱·李基徹,以次進伏楹外訖。上曰,史官分左右。仍命大臣進前,大臣進前問候,各殿問候訖。啓源曰,醫官待令,使之入診乎?上可之。慶年等,以次診候,退伏楹外訖。啓源曰,脈候詳爲奏之。慶年等起伏奏曰,脈候左右三部調均矣。仍命醫官先退。上曰,次對爲之。淳穆曰,全羅右水營,處在海南水中之址,營樣自來凋殘,以該地方所屬花源牧場,使虞候句管,春秋捧稅,取其京納贏餘,略有補助營用。及夫監牧官設置以後,旣無所相關,割去幾分藉力,則轉至於莫可收拾,海防管轄之營,不宜一任其弊敗。第有略綽通變之道,年前珍島設防營時,爲其支放所需,本府使兼帶此牧官矣。蓋玆邑,距水營不過一舍地,兩梱對峙,令出多門,軍務相妨,自是事勢固然,而更張亦或因時制宜。臣意則珍島防營革罷,該府使仍作武堂下初倅窠,所帶監牧官減下,還屬水營,以虞候兼銜下批,凡係牧場事,照舊定式,則其在諸胥之稍裕,節制之專備,庶可爲矯捄之方,而事係官方因革,下詢登筵大臣·兩銓官及諸將臣,何如?上曰,大臣·銓官·諸將臣之意,何如?㳣曰,右水虞候之兼帶牧官,珍島防營之還作初倅,旣係復舊,亦合矯捄,而但防營革罷之後,該邑措處之方,又不可不念也。啓源曰,領相所奏,深得矯捄之方,依此施行,恐好矣。錫禧曰,大僚所奏珍島防營之還革,花源牧官之移付,允合於因時制宜之政,臣無容他見矣。致庠曰,水營事勢,不得不從長變通,官方沿革亦出於因時制宜,臣無容他見矣。商準曰,大臣所奏便宜,臣無容更達矣。容熙曰,珍島府防禦營則還爲革罷,以花源牧場,復屬右水營,俾爲矯捄凋殘之弊,極爲便宜,臣無容更達矣。岐源曰,大臣所奏,正合便宜,臣無容更達矣。上曰,大臣·銓官·諸將臣之意如此,依爲之。出擧條淳穆曰,卽見平安兵使趙台顯所報,則以爲,厚昌郡移設之後,舊坡以東,雖有列鎭相望,以西則至新邑二百餘里之間,只任寨將防戒,極爲疎虞。今於厚州舊基,設置一鎭,號稱以蓮城,依伐登例,江界·慈城·厚昌三邑防禦將輪差,有以激勸捍邊之方,爲辭矣。西北交界,自三水至鴨江沿邊一帶,鎭堡碁寘,而中有厚州邑,以其緩急聲援,備禦要害故也。玆邑,年前移設,爲厚昌郡,距舊基數百里,無一防守,任其空曠,甚涉疎虞,而本來屢經沿革,終不可以廢棄者,關係固圉之道。今於此地,儻置乘障之任,略有所領率戒嚴邊戍之節,豈若一寨將孤寄無庇乎?依伐登例設鎭,鎭號以蓮城爲稱,鎭將以僉使下批,竝依報辭施行,而至於江界等三邑防校輪差事,左相,以鎭將自辟勿許,筵奏旣屬耳,則其在事面,不宜遽然議到,而此乃新設之窠,本非有關於京久勤區處。今姑許施,何如?上曰,依爲之。出擧條淳穆曰,京外式科及增廣試,收券後,割其封,鎖其藏,另差一員掌鑰,爲法甚嚴密矣。法久弊生,奸僞日生,其所挾雜紛遝,殆不可勝言,而如或未及察飭,試體從以虧損,苟使有司之臣,心無適莫,精白對揚,夫何關於券封之割與不割?臣意除祛此法,恐合科試省弊之一端。若如是則封官,自可寘之勿論,進排物種,亦不當責捧。以此分付各該司,且又知委於七道道臣,自今著式施行,何如?上曰,依爲之。出擧條淳穆曰,式年文科講經日字,在邇矣。一所當以禮曹開場,而處所甚是苟艱,諸試官,恐不得容接。今若移設於明倫堂,則綽有分排之道,以此擧行事,分付四館所,何如?上曰,自今爲始,以此著式,可也。出擧條淳穆曰,凡於慶賀之時,八道道臣,定差員,封進箋文,自是例也,而畿伯旣參賀班,其與居留之臣無異焉,則至於封箋之節,亦不必有殊。依三都例,自本營,直呈禮曹,而差使員一款,俾勿擧論,恐好矣。上曰,依爲之。出擧條淳穆曰,會寧府使李祉秀,箇滿已報矣。此倅受任於荐歉之際,殫心懷恤,聲蹟可紀,方有邑務之未竣,難付他倅云,特加一年仍任,何如?上曰,依爲之。出擧條淳穆曰,禁衛大將李章濂,來詣朝房,不爲登筵,雖緣實病而然,事體殊甚未安,推考,何如?上曰,依爲之。出擧條定熙曰,諸宰奏事。世均曰,戶曹糧餉廳稅入用下與會計,每於四季朔晦日,修正入鑑事,著式,年終會計寘之事,命下矣。謹當一遵奉行,而第伏念,必趁季朔晦日,則先期修正之際,文簿浩繁,念後會計,勢難竝入,以至歲末捧下,亦將移錄於翌年正月矣。此若依御覽會計案例,以四孟朔十五日入啓定式,則季朔之捧下會計,庶無越朔越歲,故敢此仰達矣。上曰,依爲之。惠廳·兵曹各營門,一體爲之,可也。出擧條致庠曰,臣以本曹事,有所仰達矣。各樣經用之責於兵曹,名目甚多,以其歲入,不當其出,且外邑上納,每致愆滯,各司之例劃,吏隷之應下,至有幾朔差退之境,苟且艱絀,有不可形言矣。大院君特念本曹事勢,捐不急之費,祛濫下之弊,逐條糾正,隨處節略,于今八九年間,羨剩歲滋,目下支用外別置,與封不動銀子,爲一萬二千餘兩,錢爲三萬五千餘兩,布木合爲六百餘同矣。從玆以往,遵行此規,謹其出入,每年用餘,又將百餘同木布,近三萬錢貨,此其大約也。昔之不足,今焉有餘?不但有餘,寔廣蓄積,苟非經理國計之盛,曷以致此?第曹內庫舍,漸益狹小,不得不更構數十間然後,可以容貯矣。封不動中,捐出幾千兩,以爲量宜營建,不煩他經費,自可就工,而用遺在。今將依下敎,磨鍊於四季朔,則封不動條,有不敢擅便捐出,故敢此仰達矣。上曰,依爲之。出擧條定熙曰,玉堂所懷奏之。時杓曰,臣久蟄鄕廬,昵瞻耿光,惶感倍人,而第伏念,致治之本,亶在典學,典學之要,惟貴懋敏,列聖朝致治,皆從學問中出來也。見今講筵久停,恐非所以終始典學矣。自今日開經筵,頻接臣隣,則太平之治,無疆之休,不期而自至矣。伏願澄省焉。上曰,所陳當服膺矣。出擧條以下缺
上在景福宮。停常參·經筵。
政院啓曰,同副承旨韓鎭棨,時在江原道春川地,斯速乘馹上來事,下諭,何如?傳曰,許遞,前望入之。
承旨前望入之,朴海哲落點。又啓曰,新除授同副承旨朴海哲,卽爲牌招,何如?傳曰,允。
傳曰,檢校直閣洪殷模,馳詣健陵,奉審摘奸,仍留監祭,顯隆園·華寧殿一體奉審以來。傳曰,政官牌招,開政,如有違牌,勿爲呼望。
傳曰,在外知敦寧許遞,今日政差出。
傳曰,藥院都提調有闕之代,前望入之。
內醫都提調前望入之,洪淳穆落點。
政院啓曰,左右史不可不備,別兼春秋朴容大·徐正淳·李根命,旣有只推之命,竝卽牌招,推移入直,何如?傳曰,允。
以別兼春秋朴容大·徐正淳·李根命牌不進罷職傳旨,傳曰,只推。
兵曹啓曰,領中樞今方有闕,判中樞李裕元,依例從座目陞付,其代輔國知中樞李宜翼下批之意,敢啓。傳曰,知道。又啓曰,因大臣筵奏,珍島防營革罷,該府使,仍作武堂下初倅窠,所帶監牧官減下,還屬水營,以虞候兼銜下批事,蒙允矣。兼珍島鎭兵馬僉節制使湖南水軍防禦使監牧官,改以兼珍島鎭兵馬僉節制使全羅右道水軍虞候,以全羅右道水軍虞候·兼珍島監牧官下批之意,敢啓。傳曰,知道。
吏批啓曰,判書申錫禧,參判申泰運,竝式暇,小臣獨政未安,何以爲之?敢稟。傳曰,只出緊任。
有政。吏批,判書申錫禧,參判申泰運,竝式暇,參議洪承億進,承旨缺。以白鳳三爲掌令,韓奭東爲正言,黃益秀爲正言,金明鎭爲修撰,徐有畬爲知敦寧,金翼鉉爲兵曹參議,洪遠燮爲知經筵,朴孝正爲知經筵,朴齊寅爲知義禁,李寅應爲知義禁,趙寅奎爲中部令,鮮于昇爲監察,惠民署提調宋廷和,典醫監提調金有淵,以上相換事,承傳,司僕寺判官洪鉉周,姑爲仍任事,承傳,會寧府使李祉秀,特加一年仍任事,承傳,寧越府使李在敬,限一瓜仍任事,承傳,礪山府使任百源,姑爲仍任事,承傳,兼掌令單趙宇熙,進賀兼謝恩使書狀官。傳曰,見窠皆令差出。再政。以洪鍾雲爲刑曹判書,金在廷爲敦寧都正,申錫禧爲內資提調,宋秉一爲掌樂正,姜履浩爲軍資正,姜永壽爲司藝,朴鍾善爲承文判校,韓龍珪爲奉常主簿,金明鎭爲東學敎授,洪秉均爲肇慶廟令,柳承烈爲義禁府都事,李漢鎭爲典設別提,李根敎爲童蒙敎官,閔羲泰爲永懷園守奉官,金載瓛爲黃海都事,具永植爲珍島府使,校書著作單李東相,正字單崔德明,副正字單金基宅。三政。以白義行爲兵曹正郞,金永文爲掌樂主簿,李鎬善爲造紙別提,成均學正單金羽永。四政。以劉學洙爲直講,金震銖爲引儀,贈左承旨金後進,贈戶參例兼,忠孝卓異加贈事,承傳,贈禮判尹東郊,贈吏判例兼,忠孝學行卓異,加贈事,承傳,贈戶參文成五贈戶判例兼,贈左承旨文鳳遇贈戶參例兼,贈僕正文時大贈左承旨,以上判尹文慶愛三代,故戶參徐美修贈吏判例兼,知敦寧徐有畬考,進士林命圭今超通政,進士回榜人,依法典加資。兵批,判書閔致庠進。以下缺兵批啓曰,全羅左水使,今當差出,而擬望之人乏少,同道守令竝擬,何如?傳曰,允。以朴齊寅·趙秉式爲副摠管,李敎益·李宅均爲同知,黃鍾奎爲僉知,李敏應·柳海魯·安鶴善爲宣傳官,閔成鎬·權秉銖爲內禁將,李靖宇爲羽林將,張元八·鄭天猷·王錫哲爲五衛將,張泳汲爲忠翊將,成瑀鎬爲訓鍊主簿,金明鎭·李晩瀅爲文兼,白樂賢爲全羅左水使,領府事單李裕元,判府事單李宜翼,判府事加設單李根弼,部將加設單李淸烈,副司果金勝均,兼珍島鎭兵馬僉節制使單白樂賢,全羅右道水軍虞候兼珍島監牧官單李漢榮。再政。以金翊鎭爲知事,同知單鄭天猷,僉知三單閔成鎬·張元八·王錫哲,都摠管單朴齊寅。三政。以尹秉燮爲宣傳官,趙羲完爲禁衛從事官。四政。以申杓熙爲訓鍊僉正,鄭寅台爲訓鍊都監把摠。五政。以曺秉鎭爲都摠經歷,李建晢爲都摠都事。六政。以具光書爲都摠都事,洪秉稷爲訓鍊主簿。七政。以李容觀爲訓鍊主簿,南宮泳爲武兼。
宗親府進爵所啓曰,以進爵時,大院君·府大夫人別行果磨鍊事,草記,傳曰,允,器數,以八器磨鍊事,命下矣。令司饔院,一體磨鍊擧行,何如?傳曰,當自內措備矣。又啓曰,以進爵時,味數·器數及別行果器數,取稟草記,傳曰,大王大妃殿進御味數,二味磨鍊,器數,每味五器磨鍊,別行果用十五器,予與中宮殿,別行果器數,以十器磨鍊,味數,以一味三器爲之事,命下矣。依前例,令司饔院磨鍊擧行,何如?傳曰,當自內措備矣。
禮曹啓曰,卽接礪山幼學金榮濟所志,則以爲,族祖魯城,嫡妾俱無子,以其同姓十二寸弟魯趾子寅喜,爲繼後,兩家諸族,相議完定,而生養父母,俱爲作故,拘於常規,不得循例禮科,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金榮濟所訴,旣如此,金魯趾子寅喜,立爲金魯成之後,何如?傳曰,允。又啓曰,卽接連山幼學李歧周所志,則以爲,族兄光彦,嫡妾俱無子,以其同姓二十二寸弟鎭圭第二子相玉,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李歧周所訴旣如此,李鎭圭第二子相玉,立爲李光彦之後,何如?傳曰,允。
禁衛營啓曰,本營騎士將鄭志鎔,身病猝重,勢難察任,改差,何如?傳曰,允。
濬川司啓曰,濬川,今月十二日,自松圮橋始役之意,敢啓。傳曰,知道。
右議政韓啓源箚缺。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
上在景福宮。停常參·經筵。
政院啓曰,來十一日,輪臺日次矣,敢稟。傳曰,當次人受點後,日次待令。又啓曰,左承旨李漢永,今日不爲仕進,卽爲牌招,何如?傳曰,允。以左承旨李漢永牌不進罷職傳旨,傳曰,只推。又啓曰,左右史不可不備,別兼春秋朴容大·徐正淳·李根命,旣有只推之命,竝卽牌招,推移入直,何如?傳曰,允。以別兼春秋朴容大·徐正淳·李根命牌不進罷職傳旨,傳曰,只推。傳曰,全羅左·右水使,令該曹口傳相換。
兵曹口傳政事,全羅左水使單李會準,全羅右水使單白樂賢,以上相換事,承傳。
弘文館啓曰,新除授修撰金明鎭,時在廣州地,經筵入番事緊,請斯速乘馹上來事,下諭。答曰,依啓。
吏曹參判申泰運疏云云。答曰,省疏具悉。卿其勿辭行公。
上在景福宮。停常參·經筵。
自前夜五更至開東,灑雨下雨,測雨器水深三分。
政院啓曰,右承旨趙熙一,今日不爲仕進,卽爲牌招,何如?傳曰,允。傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審以來。傳曰,藥院提調許遞,前望入之。內醫提調前望入之,朴齊寅添書落點。以右承旨趙熙一牌不進罷職傳旨,傳曰,只推。政院啓曰,左右史不可不備,別兼春秋金鶴鎭,由限已過,朴容大·徐正淳·李根命,旣有只推之命,竝卽牌招,推移入直,何如?傳曰,允。以別兼春秋朴容大·金鶴鎭·徐正淳·李根命牌不進罷職傳旨,傳曰,只推。
禮曹啓曰,來四月初八日,行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。又啓曰,來四月初八日,行宗廟夏享大祭親行時,永寧殿,依例遣大臣攝行,何如?傳曰,允。
三軍府啓曰,卽接訓鍊都監所報,則今三月初九日,習陣日次,而大將臣任商準,有身病,不得行操云矣,敢啓。傳曰,知道。
上在景福宮。停常參·經筵。
傳曰,再明日春到記親臨矣。處所,以景武臺爲之,都承旨馳往泮宮,明日夕食堂,收取以來。
傳曰,奉審閣臣入侍。
傳曰,摠管有闕之代,前望入之。
摠管前望入之,都摠管金炳雲,副摠管李會正落點。
政院啓曰,新除授都摠管金炳雲,方在罷散中,何以爲之?敢稟。傳曰,敍用。
政院啓曰,左右史不可不備,別兼春秋朴容大·金鶴鎭·徐正淳·李根命,旣有只推之命,竝卽牌招,推移入直,何如?傳曰,允。又啓曰,卽者副校理朴齊晠,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
議政府啓曰,卽見咸鏡監司洪祐吉狀啓,則以爲,道內還穀,屢經停蕩,牽補沒責,其中長津府使,最爲甚焉。今幸有雲峴宮措劃錢一萬兩,依北關別備穀例,五百石長津府土式作還,三千石南關各邑詳定作還,每年劃分取耗,作錢一千兩中,六百〈兩〉以充該府支放,其餘四百兩,補用於本營支放事,請令廟堂稟處矣。長津邑樣之凋殘,道內列郡最難支者,而幸有此別備措劃,乃以長津之土式,南關之詳定作還,取耗補用於營邑支放,自可永有實效,依狀定式施行,而穀名以癸酉別備穀爲稱,每年勘報本府事,分付,何如?傳曰,允。又啓曰,卽見開城留守韓敦源狀啓,則本營今春試射及都試,當爲設行,而見今城役浩大,有難限內擧行,待秋等合設事,請令廟堂稟旨分付矣。値玆耕作方殷,城役且始,聚集武士,設場試藝,必有所相妨,依狀請待秋合設,何如?傳曰,允。又啓曰,會寧開市,今已完畢,令槐院撰出咨文,順付回撥,下送于灣府,使之傳給鳳城將處,以爲轉致北京之地,何如?傳曰,允。
三軍府啓曰,卽接禁衛營所報,則今三月初十日習陣日次,而大將臣李章濂,有身病,不得行操云矣,敢啓。傳曰,知道。
內醫院啓曰,本府提調,例不得兼帶金吾之任矣。提調朴齊寅,所帶知義禁,今姑許遞,時帶都摠管矣。職務相妨,摠管之任,亦爲許遞,何如?傳曰,允。
弘文館啓曰,副校理朴齊晠,陳疏徑出,上番闕直,事甚未安。典翰洪萬植,應敎黃普淵,副應敎張時杓,校理李容萬·吳麟泳,副校理李永,竝卽牌招,推移入直,何如?傳曰,允。
副校理朴齊晠疏曰,伏以,臣於持被中,卽接家信,則臣母素患痰癖之症,近因風候之不調,一倍添劇。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。省疏具悉。爾其勿辭救護。
癸未三月初九日未時,上御慈慶殿。奉審閣臣入侍時,同副承旨朴海哲,假注書吳壽煥,記事官康炳迪,記注官金顯默,直閣洪殷謨,以次進伏訖。上曰,史官分左右。上曰,閣臣進前。殷謨進前奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則無頉,碑閣·丁字閣奉審則無頉,還詣健陵,仍留監祭,將事安寧之意,敢稟。上曰,忌辰日,卽寒食日也。其於祝文中措辭兼行乎?殷謨曰,因以合設精禋矣。上曰,何時將事,而何時離發乎?比前早回,則以其日長而然耶?殷謨曰,三更後監祭,而因爲發行,直抵水原府,而待天明前進,仍復趲行,故復命果爲差早矣。上曰,所經處牟麥,果何如耶?殷謨曰,臣之所見,麥形將有有年之占,而快勝於前年矣。
上在景福宮。停常參·經筵。
藥房提調朴齊寅,副提調任應準啓曰,伏未審日間,聖體若何,寢睡·水刺之節,何如?臣等率〈諸〉御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣。敢啓。傳曰,知道。傳曰,輪對官前後受點人,明日待令于景武臺。
以摠府摠管變通草記,傳曰,許遞。
兵曹口傳政事,以李寅應·沈舜澤爲都摠管,李炳敎·許熠·申正熙·吳晉泳·李鳳億·尹應善爲副摠管,副摠管單沈舜澤。
政院啓曰,今日生進放榜頒牌時,進士李洵白牌閪失,無以頒給,事未前有,萬萬駭然。當該禮曹郞廳,所當重勘,而本院請推之外,無他可施之罰,何以爲之,而原白牌,改造安寶以給,何如?傳曰,允。拿處。
以司謁口傳下敎曰,明日生進謝恩,待令于景武臺。
三軍府啓曰,卽接御營廳所報,則今三月十一日習陣日次,而親臨春到記相値,不得行操云矣,敢啓。傳曰,知道。
上號都監啓曰,玉冊文·玉寶文書出眞書各五件,諺書各四件,謹此封進之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而放榜相値,不得設行之意,敢啓。傳曰,知道。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,回榜謝恩,當親受矣。該房知悉。
傳曰,生進謝恩,當親受矣。該房知悉。
傳曰,輪臺官入侍。
傳曰,今番生進中年八十以上人,竝令該曹,五衛將口傳加設單付。
傳曰,日已晩矣。春到記講比較,勤政殿命官爲之。
傳曰,考官趙秉昌,命官爲之。
傳曰,侍衛軍兵,令各其營,別饒次分給。
傳曰,回還三使臣入侍。
以司謁口傳下敎曰,進爵時,本所堂上·郞廳,亦依外賓禮例,入參行禮事,分付。
以司謁口傳下敎曰,翌日會酌儀節,參互戊申年例磨鍊,而命婦及進爵所堂郞致詞,令本所製進。
以金瓊囚單子,傳曰,飭已施矣,分揀放送。
兵曹口傳政事,五衛將加設五十四單,楊觀熙·金在桓·崔濟一·張翊佐·金鍾淳·黃錫羽·趙光浩·鄭昌運·邊采基·李賢五·金時馥·吳冕洙·李承恩·趙仁恒·李儒淳·金濚謹·鄭甲源·姜泌·趙性夏·曺錫昌·金相元·趙昇燮·趙相鉉·曺弼承·禹世祊·盧錫範·李炳疇·朴尙燦·白履庸·金敬集·姜大奎·姜斗馨·金秉年·黃秫·金奎鉉·朴光國·權思謨·金景秀·李基洪·高岡鳳·韓敬倫·裴錫坤·崔時翼·李洵·金駿聲·金鶴天·李東錫·金箕修·李龜彬·車弼漢·洪樂顯·崔應千·金龜·李福一。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
癸酉三月十一日巳時,上詣景武臺。春到記儒生分製講試取生進謝恩親受,輪臺官同爲入侍時,行都承旨任應準,左承旨李漢永,右承旨趙熙一,左副承旨趙定熙,右副承〈旨〉趙秉世,同副承旨朴海哲,注書缺,別兼春秋朴容大·李根命,檢校直提學閔升鎬·趙寧夏·李載冕·趙成夏·趙慶鎬,檢校直閣洪殷謨·李鎬翼,直閣姜,檢校待敎金奎軾,檢校副提學趙慶鎬·李明應,副提學洪遠植,原任典翰李會正·李根秀·金昌熙,檢校典翰李起鎬·金性均,應敎黃普淵,副應敎張時杓,校理吳麟泳,副校理李永·朴齊晠,修撰魚允中,副修撰李晩瀅·李秀萬,以次侍立。時至,通禮跪啓請外辦,上具翼善冠·衮龍袍,乘輿出建善門。藥房提調趙秉徽,副〈提〉調朴齊寅,進前問候,仍由廣臨門·神武門,詣景武臺。通禮跪啓請降輿,上降輿陞座,承旨讀奏入門單子訖,仍奏曰,侍衛從陞中,有試官蒙點人,使之下去,一體行禮乎?上可之。引儀,引讀券官右議〈政〉韓啓源·金世均·趙秉徽·金炳始·李會正,對讀官洪承億·申檀·李根秀·洪鍾學·姜·李鎬翼·金鶴鎭·徐正淳,考官趙秉昌·申泰運·申佐謨,參考官申道熙·金性均·李晩瀅·柳宗植,行四拜禮訖,以次就位,啓源進前問候訖。上命試官書題表,擬周群臣賀上有聖母,所以成之者遠,限申時,試官跪書讀奏訖,對讀官捧出懸題,承旨進講冊單子,上落點。仍開講,儒生以次應講,上命試官權退。上命生進人及回榜人入侍,生進人及回榜人入庭行禮,宣醞如儀訖,以次進前奏職姓名,以次退出。上命輪對官,入侍輪對官以次入對如儀訖。上入小次,命書傳敎曰,日已晩矣。春到記講比較,勤政殿命官爲之。又命書傳敎曰,考官趙秉昌,命官爲之。少頃,通禮跪啓請降座,上降座乘輿,入神武門,至廣臨門,承旨請出標信解嚴。上由建善門還內,諸臣以次退出。
癸酉三月十一日辰時,上御慈慶殿。別使三使臣入侍時,同副承旨朴海哲,假注書李喜元,記事官康炳迪,別兼春秋徐正淳,正使李根弼,副使韓敬源,書狀官趙宇熙,以次進伏訖。上曰,史官分左右。上曰,三使臣進前。根弼等,以次進伏訖。上曰,遠路善爲往返也。今此當春發程,日氣漸値炎熱矣。根弼曰,歸時恐値潦炎矣。上曰,彼地如有可聞可見之事,詳探來奏也。根弼曰,謹當如敎矣。上曰,今當遠離,俱仰瞻也。根弼等仰瞻訖。上曰,三使臣中,有再赴人乎?根弼等曰,俱是初行矣。上命三使臣先退,仍命史官就座。又命退,承·史以次退出。
上在景福宮。停常參·經筵。
自前夜二更至申時,灑雨下雨,測雨器水深一寸二分。
傳曰,春到記講居首幼學白聚奎,表居首三下進士尹升求,竝直赴殿試,講之次通幼學梁漢容等八人,製述之次草三下進士洪肯厚,竝直赴會試,講之次通幼學卓世容等四人,製述之次次上幼學權命鎬等二人,給二分,講之次略幼學金翊龍等八人,製述之次次上生員洪承烈等二人,竝給一分,講之次略幼學黃夏欽等三人,製述之次次上生員朴兢壽等四人,各史記英選一件賜給。
傳曰,入格儒生,崇陽門外施賞。
傳曰,戶曹參判有闕之代,前望入之。
戶曹參判前望入之,朴來萬落點。
以司謁口傳下敎曰,翌日會酌後,夜讌時儀註笏記,參互夜進爵例,磨鍊以入,進爵堂郞進致詞之節,依戊申例磨鍊,而致詞,自本所製進事,分付。
內醫院啓曰,內醫崔性協·李命錫,俱爲精明,御醫差下,使之輪回入診,何如?傳曰,允。
吏曹啓曰,成均館司藝姜永壽,以其身病,呈狀乞遞,改差,何如?傳曰,允。
戶曹參判韓敬源疏,云云。答曰,省疏具悉。所請依施。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,今十七日,當詣毓祥宮·延祜宮·宣禧宮展拜矣。該房知悉,門路與諸般節次,依昨年例爲之。
政院啓曰,右副承〈旨〉趙秉世,今日不爲仕進,卽爲牌招,何如?傳曰,允。
以右副承旨趙秉世牌不進罷職傳旨,傳曰,只推。
政院啓曰,明日傳香,禮房承旨當爲齋宿,右副承旨趙秉世,卽爲牌招,何如?傳曰,允。
吏曹啓曰,成均館直講劉學洙,以其身病,呈狀乞遞,改差,何如?傳曰,允。
御營廳啓曰,本廳哨官尹廷淳,身病甚重,勢難察任,改差,何如?傳曰,允。
義禁府啓目,興海前郡守鄭泌源原情云云。配囚逃失,在於解任之後是如,其所分疏,頗有可據,則其在審核之意,有難遽爾勘斷,更令道臣,詳査馳啓後照議,而此囚段,姑爲保放,何如?啓依允。
上在景福宮。停常參·經筵。
政院啓曰,左副承旨趙定熙,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,右承旨許遞,前望入之,
承旨前望入之,鄭雲星落點。
上在景福宮。停常參·經筵。
藥房提調朴齊寅,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣,敢啓。傳曰,知道。又啓曰,左副承旨趙秉世,今日不爲仕進,卽爲牌招,何如?傳曰,允。又啓曰,前珍島防禦使白樂賢,移拜全羅右水使,全羅右水使李會準移拜左水使,有除朝辭赴任之命矣。密符,竝以前受仍佩,諭書則改書安寶,使院吏齎傳,何如?傳曰,允。
傳曰,文武科殿試,來四月晦前擇入,放榜,來五月旬前擇入。
禮曹啓曰,今此癸酉年文科覆試講經試官,當爲磨鍊,而擬望之人乏少,閣臣·承旨竝擬,何如?傳曰,允。又啓曰,今此癸酉式年文科覆試講經試官,當爲磨鍊,而堂下無故可擬之人乏少,依近例,堂上官通融擬入,而時無職名人,令該曹口傳付軍職,何如?傳曰,允。
傳曰,有所下敎者矣。式年覆試一二所文武科試官受點〈人〉,竝入侍。
以左副承旨趙秉世牌不進罷職傳旨,傳曰,只推。
吏曹啓曰,卽接奉常寺牒報,則以爲,今此宣武祠祭,本寺判官,例以祭物奉監,而判官趙宇熙奉命出疆矣。卽速變通,及時擧行之地云,判官趙宇熙改差,其代口傳備擬以入之意,敢啓。傳曰,知道。
吏曹口傳政事,以李根命爲奉常判官。
吏曹啓曰,掌樂院正宋秉一,以其身病,呈狀乞遞,改差,何如?傳曰,允。
禮曹啓曰,大小科陳試人草記許赴事,曾有定式矣。丁卯式年文科初試幼學李晩孝·柳賢根·兪鎭鶴,同年通讀初試入格幼學李圭常,戊辰年春到記殿講入格幼學邊相薰·李祖益,同年秋到記殿講入格幼學洪祐貞,庚午年式年文科初試入格幼學白時英·金壽淵·金鳳周·姜憲永·鮮于·趙永敎·崔秉奎·金錫喬·李彙杰·金泰龍·李龍宰·李晩鉉·鄭斗欽·李鍾夔·權鍾大·李敦默·金樂豐·鄭淇述·尹止善,俱爲陳試,故取考其所受公文,則明白無疑,而在喪及朞服未葬人,竝許陳試。法典所載,一竝許赴於今此式年文科覆試講經之意,敢啓。傳曰,知道。
禮曹啓曰,卽接四館所牒呈,則壬申十月秋到記殿講入格幼學姜駿煥,製述入格生員黃耆淵,同年十一月柑製入格幼學李輔榮,癸酉正月人日製入格幼學沈鎭圭·鄭寅協,同年三月春到記殿講入格幼學白聚奎,製述入格進士尹升求,以上直赴殿試,壬申十月秋到記殿講入格幼學梁漢龍·柳冕鎬·尹東翰·李臣燁·李益秀·金奭烈·金·趙鎭卨,以上直赴會試事,命下,竝於今番分等許赴事,報來矣。幼學姜駿煥等七人,直赴於今此式年文科殿試,幼學卓世容等十一人,直赴於文科覆試講經之意,分付,何如?傳曰,允。又啓曰,傳曰,文武科殿試,來四月晦前擇入,放榜,來五月旬前,更爲擇入事,命下矣。文武科殿試及放榜,旣已退定,則雜科覆試及放榜,亦當一體退定,故令日官李秉洪,更爲推擇,則文武科殿試來四月二十六日,文武〈科〉放榜來五月初二日卯時,雜科覆試來五月十二日,雜科放榜同月二十五日巽時爲吉云,以此日時定行,而原粘目,改付標以入之意,敢啓。傳曰,知道。又啓曰,卽接林川幼學兪莊柱所志,則以爲,族孫致賢,嫡妾俱無子,以其同生弟致恒子鎭鶴爲繼後,兩家諸族,相議完定,而致賢夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長兪莊柱所訴,旣如此,兪致恒子鎭鶴,爲兪致賢之後,何如?傳曰,允。
兵曹啓曰,參議金翼鉉有身病,再明日動駕時,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以柳寅煥爲兵曹參議。
訓鍊都監啓曰,本局哨官劉相禹,身病猝重,勢難察任,改差,何如?傳曰,允。
禁衛營啓曰,本營軍色從事官李秀萬,身病甚重,勢難察任,今姑改差,何如?傳曰,允。
癸酉三月十五日戌時,上御慈慶殿。式年覆試一二所文武科試官入侍時,右副承旨鄭雲星,假注書李喜元,記注官朴鳳軫,別兼春秋金鶴鎭,文講一所試官李源命·金輔鉉·李啓魯,參試官李容佐·朴海哲·朴容大·宋奎灝,二所試官崔遇亨·尹堉·尹滋悳,參試官李熙準·南啓輪·閔泳商·奇陽衍,武覆試一所試官趙羲復·李敏庠·李熙昇,參試官李元祺·申杓熙·金駿鉉,二所試官李鶴榮·吳晉泳·申桓,參試官李琪永·趙羲完·李秉泓,以次進伏訖。上曰,史官分左右。仍命試官進前,試官等,以次進伏訖。上曰,召見無他,至公無私,實心對揚,可也。源命·遇亨起伏奏曰,謹當悉心奉行矣。上曰,予雖深居九重,秉公與否,自可有聞知之道矣。源命·遇亨曰,聖敎至此,伏不勝惶懍,敢不誠心對揚乎?上曰,出榜後,又當有召見矣。須善爲做去,豈不好哉?源命·遇亨曰,聖敎至當矣。上曰,文科一二所,俱於泮宮設場矣。源命·遇亨曰,然矣。鶴榮曰,武二所則設場於門外,今不得進去,敢此仰達矣。上曰,試所旣在門外,則明日出去耶?鶴榮曰,然矣。
上在景福宮。停常參·經筵。
都摠府啓曰,今日入直內三廳兼禁軍及軍兵等,中日習射技放,請出標信。傳曰,知道。
傳曰,太廟夏享大祭攝行磨鍊,一依親祭例爲之。
傳曰,司饔提調金壽鉉,惠民提調金有淵相換。
傳曰,明日出宮內門路,以崇陽門爲之。
傳曰,武一所試官,仍爲退去。
禮曹,來四月初八日,行宗廟夏享大祭,同日行永寧殿攝行祭,香祝親傳取稟,奉敎敬依。
議政府啓曰,卽聞龍川府使白樂淵遭艱云,以此若遲待道啓,見今冠蓋絡繹之時,孔路曠務,一時爲悶,其代,以宣傳官李敏應差下,令該曹口傳下批,使之當日辭朝,給馬下送,何如?傳曰,允。
吏曹啓曰,卽接掌樂院牒報,則以爲,明日動駕敎是時,本院正,例以協律郞進參,而正未差之代,卽速變通,及時擧行之地云,其代口傳備擬以入之意,敢啓。傳曰,知道。
吏曹口傳政事,以李喬榮爲掌樂正,龍川府使單李敏應。
御營廳啓曰,本廳千摠申彬,身病甚重,勢難察任,改差,何如?傳曰,允。
領府事李裕元,領議政洪淳穆,左議政姜㳣,右議政韓啓源箚曰,太廟夏享,親祼有命矣。第今沴氣熾蔓,閭巷不潔際,此而勞動,晨夜觸冒,恐有欠於節宣之方,而亦非仰體聖母止慈之念也。臣等不任憂慮,敢具聯籲。伏望深思,以保嗇爲重,亟寢成命焉云云。答曰,省箚具悉卿等之懇。卿等之苦懇,旣如是,不得已勉從,卿等其諒之。仍傳曰,此批答,遣史官傳諭。
上在景福宮。停常參·經筵。
自前夜五更至申時,灑雨下雨,測雨器水深一寸六分。
政院啓曰,三皇忌辰日,親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,遣承旨,奉室奉審。
政院啓曰,來二十一日輪對日次矣,敢稟。傳曰,當次人受點,後日次待令。
傳曰,雨勢如此,今日動駕,更待下敎。
傳曰,今日動駕,再明日爲之。
兵曹啓曰,同知中樞府事李宅均,僉知中樞府事黃鍾奎,宣傳官柳海魯,內禁衛將權秉銖,五衛將張元八·鄭天猷·王錫哲,俱以病難供職,呈狀乞遞,竝改差,何如?傳曰,允。
上在景福宮。停常參·經筵。
自開東至人定,灑雨下雨,測雨器水深四分。
傳曰,禮房承旨,馳詣宣武祠,奉審摘奸以來。
傳曰,明日出宮內門路,以思政門爲之。
傳曰,武二所試官,仍爲退去。
傳曰,當該承旨推考。
傳曰,同副承旨許遞,前望入之。
承旨前望入之,金敬均落點。
三軍府啓曰,卽接訓鍊都監所報,則今三月十九日,習陣日次,而大將臣任商準有身病,不得行操之云矣,敢啓。傳曰,知道。
上號都監啓曰,冊寶封裹日時,令日官劉俊祐推擇,則今三月二十二日午時爲吉云,以此日時擧行之意,敢啓。傳曰,知道。又啓曰,今此上尊號時,大王大妃殿·王大妃殿·大妃殿冊寶親受時,處所,康寧殿爲之事,命下矣。內門路,以何處爲之乎?敢稟。傳曰,思政門爲之。
訓鍊都監啓曰,本局從事官李容萬,身病猝重,勢難察任,改差,何如?傳曰,允。
上在景福宮。停常參·經筵。
自前夜人定至開東,灑雨下雨,測雨器水深二分。
內醫院啓曰,毓祥宮·延祜宮·宣祐宮展拜,已有成命,時刻將屆,儀威皆備,而見今雨勢連宵不止,此時勞動,有非節宣之方。伏乞亟許收還,千萬顒祝,惶恐敢啓。傳曰,知道。
傳曰,戶房承旨與禮曹堂上·戶曹郞廳,依定式馳詣宣武祠,奉審以來。
禮曹啓曰,動駕日雨下於出宮前,則卽爲稟旨退行事,曾有定式矣。今日雨勢如此,毓祥宮·延祜宮·宣祐宮展拜,更爲擇吉擧行,何如?傳曰,允。
傳曰,雨勢如此,今日動駕,更待下敎。
禮曹啓曰,因臣曹草記,毓祥宮·延祜宮·宣祐宮展拜,更爲擇吉擧行事,允下矣。展拜吉日,令日官李秉洪推擇,則今三月二十二日爲吉云,以此日定行乎?敢稟。傳曰,以此日定行。
三軍府啓曰,卽接禁衛營所報,則今三月二十日,習陣日次,而大將臣李章濂有身病,不得行操云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在景福宮。停常參·經筵。
藥房提調朴齊寅,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣,敢啓。傳曰,知道。又啓曰,右副承旨趙定熙,左副承旨鄭雲星,今日不爲仕進,竝卽牌招,何如?傳曰,允。
禮曹,來五月初二日行景慕宮夏享大祭,香祝親傳取稟,奉敎恭依。
傳曰,京兆堂上竝許遞,政官牌招開政。
傳曰,呈告工曹參判許遞,今日政差出。
傳曰,在外敦寧都正許遞,今日政差出。
傳曰,左副承旨·同副承旨許遞,前望入之。
承旨前望入之,金鶴根·洪遠植落點。
都摠府都摠管李寅應等,有實故動駕時,無以備員事,草記,傳曰,允。許遞,前望入之。
摠管前望入之,副摠管閔泳緯·李啓魯·李邦鉉·梁憲洙落點。
以司謁口傳下敎曰,昌慶宮建禮堂,一新修補事,分付戶曹。
以右副承旨趙定熙牌不進罷職傳旨,傳曰,只推。
政院啓曰,行都承旨任應準藥院進,左承旨金鶴根,右承旨洪遠植未肅拜,左副承旨李漢永宗親府齋宿進,右副承旨趙定熙牌不進,院中只有臣一人,伴直無人,右副承旨旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
吏曹啓曰,永懷園守奉官閔益泰,以其身病,呈狀乞遞,改差,何如?傳曰,允。
有政。吏批,判書申錫禧進,參判申泰運,參議洪承億,竝牌招不進,承旨缺。以朴齊寅爲判尹,趙秉式爲工曹參判,洪玩爲左尹,李容學爲右尹,金炳始爲同敦寧,鄭夔和爲敦寧都正,洪鍾雲爲知義禁,許傳爲知經筵,林喜鎭爲同經筵,睦仁培爲同春秋,李源命爲弘文提學,黃夏謙爲司藝,李喆南爲典籍,李根鎭爲監察,趙容熙爲童蒙敎官,南啓憲爲京畿都事,司饔提調金壽鉉,惠民提調金有淵,已上相換事,承傳。再政。以申應朝爲刑曹判書,李熙春爲監察,李允宇爲永懷園守奉官,承文正字單金德濟,書題單南喜喆,故縣監趙猷淳贈吏參例兼,故郡守趙鎭剛贈吏議,故生員趙宜喆贈僕正,已上副摠管趙秉式三代,故副司果李潤民贈戶參例兼,故副護軍李宗賢贈戶議,已上同知李宅均兩代,故學生鄭鎛贈戶參例兼,故學生鄭致育贈左承旨例兼,故學生鄭五圭贈僕正,已上同知鄭天猷三代。
兵曹啓曰,因大臣筵奏,厚州舊基,依伐登例設鎭,鎭號,以蓮城爲稱,鎭將,以僉使下批事蒙允矣,蓮城僉使,稱以厚昌鎭管蓮城兵馬同僉節制使,待其望報下批之意,敢啓。傳曰,知道。
兵批,判書閔致庠進,參判未差,參議未差,參知入直,承旨缺。以李正在爲同知,尹致和爲僉知,洪圭·柳興秀爲宣傳官,李海鎭·金復淵·金邦緯爲五衛將,李秉德爲訓鍊主簿,李興魯爲武兼,僉知加設五十四單,楊觀熙·金在桓·崔濟一·張翊佐·金鍾淳·黃錫羽·趙光浩·鄭昌運·邊采基·李賢五·全時馥·吳冕洙·李承恩·趙仁恒·李儒淳·金濚謹·鄭甲源·姜泌·趙性夏·曺錫昌·金相元·趙昇燮·趙相鉉·曺弼承·禹世祊·盧錫範·李炳疇·朴尙燦·白履庸·金敬集·姜大奎·姜斗馨·金秉年·黃秣·金奎鉉·朴光國·權思謨·金景秀·李基洪·高岡鳳·韓敬倫·裵錫坤·崔時翼·李洵·金駿聲·金鶴天·李東錫·金箕修·李龜彬·車弼漢·洪樂顯·崔應千·金龜煥·李福一。再政。以韓羲錫爲武兼,知事單劉應祜,僉知二單李海鎭·金邦緯。三政。以李昌漢爲訓鍊都正,吳順泳爲僉正,同知單金復淵。四政。以任衡準爲都摠都事。五政。以李龍淵爲訓鍊主簿。
禮曹啓曰,今此大王大妃殿·王大妃殿·大妃殿加上尊號時,加上尊號冊寶儀註,殿下自內親上致詞箋文表裏儀註,中宮殿親上致詞表裏儀註,直爲書入,大王大妃殿·王大妃殿·大妃殿,中宮殿親上致詞表裏儀註及上冊寶儀註,亦爲書入中宮殿之意,敢啓。傳曰,知道。
三軍府啓曰,卽接御營廳所報,則今三月十一日習陣日次,而敎場泥濘,軍馬勢難馳驟,不得行操云矣,敢啓。傳曰,知道。
上號都監啓曰,玉冊·玉寶內入時班次圖一件,謹此封進之意,敢啓。傳曰,知道。又啓曰,大王大妃殿·王大妃殿·大妃殿加上尊號時,各樣儀註十八本,謹此書入,而大王大妃殿加上尊號冊寶儀諺書二本,親上致詞箋文表裏儀諺書二本,中宮殿親上致詞表裏儀諺書三本,王大妃殿加上尊號冊寶儀諺書二本,親上致詞箋文表裏儀諺書二本,中宮殿親上致詞表裏儀諺書三本,大妃殿加上尊號冊寶儀諺書二本,親上致詞箋文表裏儀諺書二本,中宮殿親上致詞表裏儀諺書三本,中宮殿上尊號冊寶儀諺書一本,一體封進之意,敢啓。傳曰,知道。又啓曰,大王大妃殿·王大妃殿·大妃殿加上尊號時,親進致詞三道,箋文三道,中宮殿親進致詞三道,謹此書入,而致詞諺書九道,箋文諺書三道,一體封進之意,敢啓。傳曰,知道。
上在景福宮。停常參·經筵。
備忘記,江原監司尹秉弼下直,長弓一張,長箭一部賜給。
傳曰,明日出宮內門路,以思政門爲之。
傳曰,江原監司入侍。
宗親府啓曰,謹依下敎,今番監試會試付榜璿派人中,大君·王子·嫡王孫·王孫·宗孫,詳考續譜則無乎之意,敢啓。傳曰,知道。
政院啓曰,利城君內外墓,遣宗臣致祭事,命下矣。何宗臣進去乎?敢稟。傳曰,宗正卿李會正進去。
上號都監啓曰,本都監各房工役,今已完畢,匠手竝皆放送,堂上·郞廳輪回仕進,監造官仍爲上直之意,敢啓。傳曰,知道。
兵曹啓曰,昨日政事中,內禁衛將副望張龍河,居在鄕廬,已爲身故,而矇然擬入,至蒙恩點,臣之不審之失,萬萬悚惶,而原望筒勿施,何如?傳曰,允。
癸酉三月二十一日午時,上御慈慶殿。江原監司入侍時,右副承旨趙定熙,假注書李喜元,記注官金顯默,別兼春秋金鶴鎭,江原監司尹秉鼎,以次進伏訖。上曰,史官分左右。仍命江原監司進前,秉鼎進前。上曰,善爲下去,悉心對揚也。秉鼎曰,臣才具學識,百無肖似,而猥膺藩寄,將未知何以對揚,伏未勝惶懍悚悶矣。上曰,自卿出入承宣之時,已知材器之優於此任矣。秉鼎曰,淵鑑所燭,恐非得人矣。上曰,卿是學士之孫,有異他人,予所注意於卿,亦已久矣。秉鼎曰,聖敎及此,臣懼其忝祖,尤不勝悚懍矣。上曰,卿非但爲名祖之孫,予有所屢試於前,推可以釋慮矣。仍又下敎曰,今當又離,仰瞻。秉鼎仰瞻訖。定熙曰,宣諭·別諭,何以爲之乎?上曰,出去爲之。上曰,此去東營,爲幾日程乎?秉鼎曰,爲二百四十里之境,三宿可到也。上曰,宿於某某處乎?秉鼎曰,今日辭陛,自然向晩,行四十里平邱止宿,第二日宿楊根邑,第三日宿原州初境安昌驛,第四日行三十里到營矣。上曰,然則到營之日,想早而不暮矣。秉鼎曰,伊日到營,似是不暮矣。上曰,比諸諸營道里,最爲近也。秉鼎曰,然矣。上曰,承旨之父,以禮判,日赴都監進爵所,以若衰老之境,能無頉乎?定熙曰,姑無事赴公矣。上曰,安得無受損也,上曰,昨政敎官初仕人,爲幾寸乎?定熙曰,臣之從兄矣。上曰,然則與誰爲親兄弟乎?定熙曰,護軍臣寅熙之弟也,書狀官臣宇熙之兄也。上曰,爲幾兄弟,而序居第幾乎?定熙曰,爲四兄弟,而故承旨臣憲燮,卽其長兄也,寅燮·容熙·宇熙,其次也。上曰,爾爲幾從兄弟乎?定熙曰,七從兄弟矣。上曰,然則七從兄弟中,二人爲誰?定熙曰,臣仲父有二子矣。上曰,爾之仲父爲誰,而其子有官職乎?定熙曰,臣之仲父,卽故牧使臣徹林,而有二子皆幼也。年前駙馬揀擇時,童蒙趙應男,卽仲父之孫,而從兄宅熙之子也。上曰,然乎?上曰,承旨之父,爲幾兄弟,而序居幾乎?定熙曰,嫡庶爲五兄弟,而臣父則序居第三矣。以下缺
上在景福宮。停常參·經筵。
大駕詣毓祥宮,入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
洪遠植啓曰,臣遠植,今日上號都監初度習儀進去,下直之意,敢啓。傳曰,知道。
傳曰,前檢閱金明鎭,別兼春秋差下。
政院啓曰,前檢閱金明鎭,別兼春秋差下事,命下矣。令該曹,口傳單付,使之察任,何如?傳曰,允。
吏曹口傳政事,別兼春秋單金明鎭。
上號都監啓曰,今此上尊號時,二三度習儀,各日行禮,則儀物恐有色渝之慮,依近例,二度習儀,兼行於三度習儀,何如?傳曰,允。
進爵所啓曰,進爵時,內外習儀吉日,令日官推擇,則初度三月二十七日,二度四月初八日,三度同月十三日,俱吉云,初·二度則設行於本所,三度則依正月〈例〉,設行於康寧殿,而本所堂上,俱以黑團領行禮,何如?傳曰,允。
傳曰,初度修政殿爲之,二度慶會樓爲之,外習儀寘之。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
訓鍊都監啓曰,謹依下敎,侍衛軍兵與札駐將官·將校·軍兵及武藝別監等處,別鐃次分給之意,敢啓。傳曰,知道。
癸酉三月二十二日辰時,大駕詣毓祥宮·延祜宮·宣禧宮,展拜擧動入侍時,行都承旨任應準,左承旨金鶴根,右承旨洪遠植,左副承旨李漢永,右副承旨趙定熙,同副承旨鄭雲星,注書缺。別兼春秋朴容大·金鶴鎭·徐正淳·李根命,檢校直提學閔升鎬·趙寧夏·李載冕·趙成夏·趙慶鎬,直閣姜,檢校待敎金奎軾,待敎韓耆東,檢校副提學趙慶鎬·李明應,副提學洪遠植,原任典翰李會正,檢校典翰權鼎鎬,副應敎張時杓,副校理朴齊晠,修撰金明鎭,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調朴齊寅,副提調任應準,進前問候訖,仍由勤政門·興禮門·用成門,出迎秋門進發,至毓祥宮齋室門外。通禮跪啓請降輿,上降輿,入大次展拜。時至,通禮導上詣版位,贊儀唱再拜,上行再拜禮,陞詣奉審訖,仍詣冷泉亭,行四拜禮,奉審如儀訖,仍降階,大臣進前問候訖。上曰,京外士夫,侵虐平民,必多其弊,別般申飭,好矣。領議政洪淳穆曰,侵虐平民,不無其弊,而下敎若是鄭重,謹當申飭矣。領府事李裕元曰,近來此弊,必多有之矣。上曰,予在潛邸時,已聞有此弊,而京中近法之地,猶有如是,且況外道乎?京則自政府申飭,如有現發,以爲懲勵,外道則發關另飭也。淳穆曰,京則捧甘於刑·漢兩司,外道則發關另飭矣。上曰,朝官,何以處之乎?淳穆曰,朝官如有現發者,自政府草記論勘矣。上曰,領相之言若是,必以此操飭也。淳穆曰,謹奉聖敎,嚴飭京外,俾懲此弊矣。上曰,士夫豈有私囚乎?淳穆曰,私囚之弊,五部往往有之,而捧甘刑·漢兩司,則自當飭五部矣。傳曰,延祜宮·宣禧宮展拜時,百官行禮寘之。出傳敎傳曰,都承旨進詣永昭廟·文禧廟,奉審以來。出傳敎傳曰,禧賓廟·宜嬪廟,遣內侍,看審以來。出傳敎通禮導上詣延祜宮版位,通禮跪啓請鞠躬再拜興平身,上鞠躬再拜興平身,仍爲奉審訖,仍詣宣禧宮,行禮如上儀訖,還入齋室。少頃,通禮跪啓請出次,上出次乘輿,出宮大門,由迎秋門入勤政門,承旨請出標信解嚴。上入思政門還內,諸臣以次退出。
上在景福宮。停常參·經筵。
大妃殿誕日,大殿·大王大妃殿·王大妃殿·中宮殿,宗親·儀賓·內閣·政院·玉堂·百官口傳問安。答曰,知道。大妃殿,宗親·儀賓·內閣·政院·玉堂·百官單子問安。答曰,知道。
洪遠植啓曰,臣遠植,今日聖節望闕禮習儀進去,下直之意,敢啓。傳曰,知道。
吏曹啓曰,成均館典籍李喆南,以其身病,呈狀乞遞,改差,何如?傳曰,允。
上在景福宮。停常參·經筵。
政院啓曰,右副承旨趙定熙,今日不爲仕進,卽爲牌招,何如?傳曰,允。
傳曰,前武藝別監洪光鉉奴子成萬植,罪犯罔赦,合施重辟,而異於他時,特貸一縷,出付秋曹,減死遠惡島充軍。
政院啓曰,明日傳香,禮房承旨,當爲齋宿,右承旨洪遠植,所當牌招,而拘於廳規,不得請牌,何以爲之?敢稟。傳曰,牌招。
文一所啓曰,今番會試時,講生趙龍均,應講抽籤之際,與抽栍擧行之吏,符同作奸,揆以士習,萬萬駭然,爲先拔去,原榜移送秋曹,照法嚴繩,何如?傳曰,知道。
禁衛營啓曰,本營哨官李敏華,身病猝重,勢難察任,改差,何如?傳曰,允。
上在景福宮。停常參·經筵。
藥房提調朴齊寅,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣,敢啓。傳曰,知道。又啓曰,左副承旨李漢永,今日不爲仕進,卽爲牌招,何如?傳曰,允。
傳曰,未署經臺諫許遞,政官牌招開政。
傳曰,呈告工曹參議許遞,今日政差出。
傳曰,在外敦寧都正許遞,今日政差出。
以左副承旨李漢永牌不進罷職傳旨,傳曰,只推。
以司謁口傳下敎曰,今番進爵時,侍座排設,以平排設爲之,龍平床·龍交倚·蓋覆紅氈寶床·香座兒·爐烟床竝寘之事,分付。
以司謁口傳下敎曰,進爵時所用御簪花一雙,首拱三枝花一百五十箇,二枝花八百箇,呈才女伶首拱四枝花二百五十箇造成事,分付進爵所。
以司謁口傳下敎曰,今番進爵時饌案床巾,與鍮燭臺樽床,以戊辰年所用件仍用,龍燭一雙,金露滴紅心燭一雙,樽花一雙,自進爵所造入事,分付。
以司謁口傳下敎曰,進爵時儀仗,只用繖扇一雙,日傘一柄,陽繖一柄,水晶杖一柄,金鉞斧一柄磨鍊,大王大妃殿,儀杖繖扇一雙,陽繖一柄,鳳扇一雙,雀扇一雙,靑蓋一雙,紅蓋一雙磨鍊,中宮殿儀杖,繖扇一雙,陽繖一柄磨鍊,其餘儀仗,竝寘之。
以司謁口傳下敎曰,今番進爵時,初·二度習儀時,軒架樂置之。
有政。吏批,判書申錫禧,參議洪承億牌招不進,參判申泰運進,承旨缺。吏批啓曰,判書申錫禧,參議洪承億,竝牌招不進,小臣獨政未安,何以爲之?敢稟。傳曰,仍爲之。以李能華爲正言,李貞裕爲敦寧都正,徐兢輔爲工曹參議,李麟圭爲監察,故學生李益勉贈左尹例兼,故學生李昌善贈工議,已上同知李僖集考,故知敦寧申常顯贈吏判例兼,刑曹判書申應朝考。
禮曹啓曰,各陵園所今春植木及播橡,依定式擧行後,株數·斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
刑曹啓曰,文一所啓辭內,今番會講時,講生趙龍均,應講抽籤之際,與抽栍擧行之吏,符同作奸,揆以士習,萬萬駭然,爲先拔去原榜目,移送秋曹,照法嚴繩之意,敢啓。傳曰,知道事,批下矣。謹依大典會通諸科條,講經字標抽栍時,用奸儒生,限三年停擧之文,罪人龍均,限三年停擧事,分付成均館後放送之意,敢啓。傳曰,知道。
上在景福宮。停常參·經筵。
政院啓曰,左副承旨李漢永,今日不爲仕進,卽爲牌招,何如?傳曰,允。
以左副承旨李漢永牌不進罷職傳旨,傳曰,只推。
議政府啓曰,今此節使回還時,皇帝親政,及皇太后上徽號稱慶詔書,順付出來矣。到京日,迎接儀節,照例擧行之意,分付該曹,何如?傳曰,允。
上在景福宮。停常參·經筵。
自午時至酉時,灑雨下雨,測雨器水深二分。
政院啓曰,來四月初一日,輪對日次矣,敢稟。傳曰,當次人受點,後日次待令。
以司謁口傳下敎曰,判宗正卿興寅君,判宗正卿永平君李景應,知宗正卿完平君李昇應,宗正卿缺,副司果李載純·李載悳,直赴李載兢,副司勇李載阮,前府使李載先,南寧尉尹宜善,錦綾尉朴泳孝,判府事金炳冀,上護軍金炳㴤,知宗正卿李景夏,戶曹判書金世均,大護軍金炳地,守判府事金壽鉉,水原留守閔升鎬,漢城判尹朴齊寅,行護軍趙寧夏·趙成夏·趙敬夏,吏曹參議洪承億,副護軍金奭鎭·趙秉轍·李乾夏,副司果尹用求·金德均,別兼春秋金明鎭,副司果兪鎭學,尙衣僉正金胤鉉,前縣監洪蘭燮,司果趙秉允,前敎官洪淳馨,進爵時參班事,分付。
以司謁口傳下敎曰,今番進爵時,左命婦首班,以貞夫人洪氏爲之,右命婦首班,以貞夫人李氏爲之事,分付。
政院啓曰,卽者正言李能華,以其親病,陳疏經行,原疏纔已捧入矣。所當直捧遞差傳旨及禁推傳旨,而此與無端徑行有異,推考警責,何如?傳曰,允。
禮曹啓曰,因議政府草記,今此節使回還時,皇帝親政及皇太后上徽號稱慶詔書,順付出來,到京日迎接儀節,照例擧行事,允下矣。取考謄錄,則順付詔書入京日,百官郊迎,殿庭行禮,而自上行禮之節,依正至聖節望關禮時例磨鍊,今亦依此擧行之意,敢啓。傳曰,知道。
禮曹啓曰,取考謄錄,則順付詔書入京日頒詔後,有卽日頒敎之擧矣。今亦依此擧行,何如?傳曰,允。
正言李能華疏云云。省疏具悉。爾其勿辭往護。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
以司謁口傳下敎曰,今番進爵時大王大妃殿大小饌,以牛·羊·猪·鷄磨鍊,而牛·羊·猪,以片肉磨鍊,鷄則以炙磨鍊,進鹽水,進湯,進饅頭,進茶之節,依例爲之,予與中宮殿,鹽水及大小膳,竝寘之事,分付。
兵曹啓曰,卽接景慕宮入直訓鍊主簿金宅賢手本,則本宮大門南邊墻垣近處,眞木一枝折落,一間許瓦子破傷云,爲先令繕工監,堅實覆蓋,衛軍二名定立,嚴加守直,令該曹,急速修改,亦令巡邏營門申飭校卒,各別巡察之意,分付,何如?傳曰,允。
上在景福宮。停常參·經筵。
政院啓曰,同副承旨鄭雲星,今日不爲仕進,卽爲牌招,何如?傳曰,允。
傳曰,發遣吏郞,諸執事淸齋與否,摘奸以來。
刑曹啓曰,傳曰,前武藝別監洪光鉉奴子成萬植,罪犯罔赦,合施重辟,而異於他時,特貸一縷,出付秋曹,減死遠惡島充軍事,命下矣。謹依傳敎,罪人金光鉉,全羅道羅州牧智島,成萬植康津縣靑山島,竝減死遠惡島充軍定配所,卽爲押送之意,敢啓。傳曰,知道。
上在景福宮。停常參·經筵。
藥房提調朴齊寅,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣,敢啓。傳曰,知道。又啓曰,左副承旨李漢永,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸,仍詣受香諸處,奉審摘奸以來。
以左副承旨李漢永牌不進罷職傳旨,傳曰,只推。
三軍府啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
宗親府啓曰,明日卽天漢殿朔奉審日次,臣邦鉉進詣擧行之意,敢啓。傳曰,知道。
政院啓曰,因禮曹草記,來四月初八日行宗廟夏享大祭,永寧殿攝行祭,所用犧牲,小宗伯當爲看品,而參判閔謙鎬呈辭受由,無以擧行,令政院稟旨變通事,允許遞事,命下矣。未差之代,政官牌招,開政差出,何如?傳曰,前望入之。
禮曹參判前望入之,金琦鉉落點。
宣惠廳啓曰,三月令宗廟薦新蕨菜,今年則節序差晩,始爲萌芽,尙未採得,限內不得封進矣。莫重薦新,致此過限,臣則惶恐待罪,而在前如此之時,每有退限之例,稍待長,卽爲封進之意,分付禮曹,何如?傳曰,允。卿勿待罪。
司譯院啓曰,今此進賀兼謝恩使行中,堂上譯官李應三,方帶監稅官,時在義州府,白元培,冬至使行赴燕,計當匪久還渡,使臣到灣後,竝令自灣府帶去之意,分付,何如?傳曰,允。
訓鍊都監啓曰,本局哨官柳璞,諸將官射會時,柳葉箭連五巡全布,依例別單書入之意,敢啓。傳曰,知道。日記廳堂上金炳秀。郞廳朴永斗·李命九。
上在景福宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
傳曰,文科講經一二所試官入侍。
傳曰,今番文科一二所試官,能爲精白對揚,此爲臣分也,一所試官李源命,二所試官崔遇亨,竝特爲加資。
傳曰,文科回榜人文慶愛,特爲賜樂。
政院啓曰,御營大將李容熙,掃墳事,廣州地今方出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來。
又啓曰,御營大將,訓將兼察事,命下矣。兼察御營大將任商準,卽爲牌招,聽傳敎,何如?傳曰,允。
以京畿監司金在顯狀啓,仁川府使具完植,素習孫·吳之書,兼抱龔·黃之才,海口七浦,砲手合設,賑政殫誠,民皆安堵,廨役告功,身自操版,今爲箇滿,衆惜其去,特許仍任一瓜,以副群情事,令該曹稟旨分付事,傳曰,此人才略,已爲稔知,足可當干城之任,特許防禦履歷。
議政府啓曰,本府公事官尹一成,奔走勤仕,再滿十五朔,依例陞敍或守令除授事,捧承傳施行,何如?傳曰,允。
奎章閣啓曰,景慕宮望廟樓今朔奉審,無頉之意,敢啓。傳曰,知道。
禮曹啓曰,來四月初八日,行宗廟夏享大祭,永寧殿攝行祭所用犧牲,小宗伯與該署提調,當爲眼同看品,而新除授參判金琦顯在外,無以擧行,令政院稟旨變通,以爲趁時看品之地,何如?傳曰,許遞,前望入之。
禮曹參判前望入之,尹滋承落點。
承文院啓曰,本院製述官姜湕仕滿,代吏文學官柳章熙陞付,其代,幼學洪淳七差下,令該曹付軍職,使之冠帶常仕,何如?傳曰,允。
右巡廳啓曰,今夜二更量,右邊捕校魏弘遠,毆打光化門外傳漏軍士,捽曳而去,以致更報絶次,事未前有,萬萬駭然,何以爲之?敢稟。傳曰,不知傳漏之所重,無難毆打,捽曳而去,至於更報絶次之境,稱以捕校,致此無前之變,民間作弊,於斯可知矣。豈不痛惋?捕校爲先出付兵曹,嚴査以聞,常時不飭之失,在所難免,當該捕將,施以重推之典。
兵曹啓曰,謹依下敎,捕校魏弘遠,捉致嚴査,則所供內以爲,昨夜行巡時,一牌傳漏軍士處,問其更數,而言辭之間,軍士輩謂以賤待,至有凌辱打頰之擧,當場光景,不勝駭憤,告課懲治次,果爲捽曳而去,旋念打更無人,仍卽逐送,而於斯之際,更鼓幾點,未免中絶,以其捽去之故,莫重傳漏,致此絶點者,惶恐無地云矣。嚴査以入之意,敢啓。傳曰,知道。莫重更鼓,致此闕次之境,萬萬痛駭。魏漢,開坐於右捕廳前路,嚴棍二十度後,移送秋曹嚴囚,以待處分。
又啓曰,謹依草記批旨內辭意,臣開坐於右捕廳前路,捕校魏弘遠,嚴棍二十度後,移送秋曹嚴囚,以待處分之意,敢啓。傳曰,知道。
癸酉四月初一日巳時,上御慈慶殿。文科講經一二所試官入侍時,右副承旨趙定熙,假注書李喜元,記注官朴鳳軫,別兼春秋金明鎭,一所試官李源命·金輔鉉·李啓魯·李容佐·朴海哲·朴容大·宋奎灝,二所試官崔遇亨·尹堉·尹滋悳·李熙準·南啓輪·閔泳商·奇陽衍,以次進伏訖。上曰,史官分左右。上曰,今番卿等之去私爲公,自有聞知,而極爲嘉尙,當有別般示意矣。上曰,開講至出榜爲幾日乎?源命曰,三月十六日開講,至三十日出榜,其間日字爲十五日矣。上曰,一日受講,爲幾人乎?源命曰,每人應講七書竝受之,自然遲晩,而三經中,或有不通者,則有差速之分矣。遇亨曰,比較時則每次以一經,輪回受講矣。
上在景福宮。停常參·經筵。
傳曰,頒敎文中赦句添入。
政院啓曰,頒敎文中赦句添入事,命下矣。某罪以下宥之乎?敢稟。傳曰,徒流以下竝宥。
政院啓曰,頒敎文中赦句添入事,命下矣。藝文提學申錫禧,旣在闕中,使之添入,何如?傳曰,允。
禮曹啓曰,今此癸酉式年文科會試試官,當爲磨鍊,而堂下無故可擬之人乏少,依近例,以堂上官通融擬入之意,敢啓。傳曰,知道。
禮曹啓曰,今此癸酉式年文科會試試官,當爲磨鍊,而擬望之人乏少,閣臣竝擬,何如?傳曰,允。
禁衛營啓曰,本營哨官李鳳奎,身病猝重,勢難察任,改差,何如?傳曰,允。
吏曹啓目,粘連觀此京畿監司金在顯狀啓,則以爲,仁川府使具完植,海口竝環七浦,備陰雨之綢繆,砲手各設百兵,勤月朔之課鍊,賑政殫誠,民皆安堵,廨役告功,身自操版,箇滿當遞,衆惜其去,許仍一瓜,以副群情,令該曹稟旨亦爲白有臥乎所,道臣狀辭旣如此,依狀請施行,何如?啓依允。
上在景福宮。停常參·經筵。
政院啓曰,行都承旨任應準,左承旨金鶴根,右承旨洪遠植不爲仕進,右副承旨趙定熙式暇,同副承旨鄭雲星式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
議政府啓曰,卽見水原留守閔升鎬狀啓,則本營別驍士列校,昨秋·今春兩等都試,當爲設行,而連値事故,不得擧行,姑爲停止,待今秋合設事,請令廟堂稟旨分付矣。試役旣過,農務方殷,此時聚集武士,設場較藝,又不無相妨,以待秋合設,依狀請許施,何如?傳曰,允。
禮曹啓曰,今四月二十六日癸酉式年文科殿試時,親臨與命官,何以爲之,而處所,以何處擧行乎?敢稟。傳曰,隆武堂親臨磨鍊。
吏曹啓曰,承文院校檢金大鉉,以其身病,呈狀乞遞,改差,何如?傳曰,允。
刑曹啓曰,兵曹啓辭內,謹依下敎,捕校魏弘遠,捉致嚴査,則所供內以爲,昨夜行巡時,一牌傳漏軍士處,問其更數,而言辭之間,軍士輩謂以賤待之,至有凌辱打頰之擧,當場光景,不勝駭憤,告課懲治次,果爲捽曳而去,旋念打更無人,仍卽逐去,而於斯之際,更鼓幾點,未免中絶,以其捽去之故,莫重傳漏,致此絶點者,惶恐無地云矣。嚴査以入之意,敢啓。傳曰,知道。莫重更鼓,致此闕次之境,萬萬痛駭,魏漢,開坐於右捕廳前路,嚴棍二十度,移送秋曹嚴囚,以待處分事,命下矣。罪人魏弘遠,自兵曹嚴棍後移來,故謹依傳敎,爲先嚴囚之意,敢啓。傳曰,知道。特爲放送。
刑曹啓曰,致闕更鼓罪人魏弘遠嚴囚草記,傳曰,知道。特爲放送事,命下矣。謹依批旨,弘遠放送之意,敢啓。傳曰,知道。
上在景福宮。停常參·經筵。
自開東至巳時,灑雨下雨,測雨器水深二分。
政院啓曰,右副承旨趙定熙,今日不爲仕進,卽爲牌招,何如?傳曰,允。
以右副承旨趙定熙牌不進罷職傳旨,傳曰,只推。
傳曰,在外與有實病摠管許遞,前望單子入之。
摠管前望單子入之,副摠管鄭雲龜落點。
傳曰,黃海監司徐元輔,屢年按藩,一心對揚,全省蘇完,不可無示意之擧,摠管特爲除授。
以黃海監司徐元輔生石首魚不得封進,當該差使員康翎縣監柳宅善,罷黜,臣亦惶恐待罪事,傳曰,生石首魚之時晩未捉,目下所見者也。該差員罷黜,分揀,卿勿待罪事,回諭。
兵曹,副摠官單徐元輔,特爲除授事,承傳。
兵曹,以李冕榮爲管城將。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在景福宮。停常參·經筵。
藥房都提調洪淳穆,提調朴齊寅,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣,敢啓。傳曰,知道。
傳曰,公事不審之中官黃胤明推考。
傳曰,金吾堂上竝許遞,政官牌招開政。
傳曰,在外敦寧都正許遞,今日政差出。
傳曰,刑曹參判有闕之代,前望入之。
刑曹參判前望入之,徐元輔添書落點。
議政府啓曰,忠淸水使李奎顔,箇已滿矣。此帥臣,制梱以來,海防陰雨之備,設施方略,蔚有著績,而且得軍民之心,咸惜其去,特加一瓜仍任,俾盡終始之責,何如?傳曰,允。
有政。吏批,判書申錫禧牌招不進,參判申泰運進,參議洪承億牌招不進,承旨缺。吏批啓曰,判書申錫禧,參議洪承億,竝牌招不進,小臣獨政未安,何以爲之?敢稟。傳曰,仍爲之。又啓曰,黃海監司,今當差出,而擬望之人乏少,他道守令竝擬,何如?傳曰,允。以趙默永爲敦寧都正,崔遇亨爲判義禁,兪致崇·許傳爲知義禁,朴齊寅爲知經筵,鄭天和爲知春秋,趙慶鎬爲同義禁,韓錫權·朴淇鍾爲直講,安翊良·田翼龍爲監察,金秉喆爲校檢,閔台鎬爲黃海監司,宗親府郞廳單李鳳植,仁川府使具完植許仍一瓜事,承傳,寧豐君崔遇亨今加崇政,大護軍李源命今加正憲,前監司徐元輔今加嘉善,已上加資事,承傳。再政。以金秉緯爲典籍,朴蘭壽爲春川府使,贈吏判崔鍾問贈左贊成例兼,故兵參崔獻重贈吏判例兼,已上判義禁崔遇亨兩代,故學生金在容贈童敎,故學生池升龍贈童敎,已上孝行卓異贈職事,承傳,贈戶參劉運行贈戶判例兼,劉聖基贈戶參例兼,已上知事劉有祐兩代,學生金宗鏘贈戶參例兼,金國聲贈左承旨,金燦房贈僕正,已上同知金復淵三代。
兵批,判書閔致庠進。以下缺以李冕榮爲管城將,訓鍊主簿加設二單,李秉穆·韓鎭行,副司猛洪淳七,副司勇李鳳植,忠淸水使李奎顔,特加一瓜仍任事,承傳,興陽監牧官鄭日愚特爲仍任事,承傳,兼黃海道兵馬水軍節度使單閔台鎬,五衛將加設單楊觀熙·金在恒·崔濟一·張翊佐·金鍾淳·黃錫羽·趙光浩·鄭昌運·邊采基·李賢五·金時馥·吳冕洙·李承恩·趙仁恒·李儒淳·金瀅謹·鄭甲源·姜泌·趙性夏·曺錫昌·金相元·趙昇燮·趙相鉉·曺弼承·禹世祊·盧錫範·李炳疇·朴尙燦·白履庸·金敬集·姜大奎·姜斗馨·金秉年·黃秫·金奎鉉·朴光國·權思謨·金景秀·李基洪·高岡鳳·韓敬倫·裵錫坤·崔時翼·李洵·金駿聲·金鶴天·李東錫·金箕恒·李龜彬·車弼漢·洪樂顯·崔應千·金龜煥·李福一。
禮曹啓曰,卽接忠淸監司成彝鎬移文,則以爲,永春縣鄕校聖殿,年久滲漏,棟樑朽傷,今方修葺,告由·移還安祭香祝,自本曹啓稟下送云矣。永春縣鄕校修改時,先告事由·移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
以司謁口傳下敎曰,內需司,戶曹挪移兩年先後受役價米合四百九石一斗,每石代錢四兩式,合一千六百三十六兩二戔六分,米代錢條一千六百三十六兩二戔六分,都合錢三千二百七十二兩五戔,當內下矣。以此補充,別置本曹,除留庫,昭詳載錄於正案,更勿挪移事,著式。
戶曹啓曰,謹依口傳下敎,內需司挪移兩年先後受役價米代錢內下條都合三千二百七十二兩五戔二分,補充本曹,除留庫,昭詳載錄,以爲封樁之意,敢啓。傳曰,知道。
以司謁口傳下敎曰,內需司之兵曹挪移等木一百八同十八疋,每疋代錢二兩式,合一萬八百三十六兩,木代錢條三千六百十二兩,合一萬四千四百四十八兩,役價木代錢四千九百八兩七戔,合一萬九千三百五十六兩七錢,當內下矣。以此補充,別置本曹,昭詳載錄於正案,更勿挪移事,著式。
兵曹啓曰,謹依口傳下敎,內需司挪移等木代錢及役價錢之內下條一萬九千三百五十六兩七戔,當爲封樁,而本曹歲剩錢中六百四十三兩三錢加數來,合錢二萬兩,充補封置之意,敢啓。傳曰,知道。
兵曹啓曰,今四月二十六日癸酉式年武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今審則何以爲之,而處所,以何處擧行乎?敢稟。傳曰,隆武堂親臨磨鍊。
訓鍊都監啓曰,本局哨官白南奭,身病猝重,勢難察任,改差,何如?傳曰,允。
上在景福宮。停常參·經筵。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
政院啓曰,明日傳香,禮房承旨當爲齋宿,右承旨洪遠植,所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,今四月初八日宗廟·永寧殿夏享大祭時,守門當爲塡差,而本曹郞廳·都摠府郞廳·五衛將,除入直與差祭,呈辭,在外未肅拜排擬苟艱,依定式,軍門將官,代差以入之意,敢啓。傳曰,知道。
御營廳啓曰,本廳別將元世,千摠李敎弼,俱有身病,勢難察任,竝改差,何如?傳曰,允。
吏曹啓目,粘連觀此咸鏡監司洪祐吉狀啓,則以爲,高山察訪鄭鍾學,踐歷馬曹,孔路之宿趼旣慣,撫綏郵戶,疲卒之息肩可嘉,捐薄俸以繕館廨,禁濫稅以惠商旅,特爲仍任,俾蘇殘驛,令該曹稟處亦爲白有臥乎所,道臣狀辭旣如此,高山察訪鄭鍾學,姑爲仍任,何如?啓依允。
上在景福宮。停常參·經筵。
親傳香祝祗迎,入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
傳曰,禮房承旨,馳詣宗廟·永寧殿,奉審摘奸以來。
政院啓曰,知義禁兪致崇,除拜後過三日不爲出肅,依定式推考警責,仍卽牌招察任,何如?傳曰,允。
以京畿監司金在顯狀啓,長湍府使李東鉉,獄事做錯,不可原貸,爲先罷黜事,傳曰,勿拘常格,令該曹口傳,各別擇差,不日下送。
兵曹,武科殿試規矩,原榜人,片箭三矢一百三十步一巡一中,騎芻一次二中,貫革五矢一百二十步一巡一中,柳葉箭五矢一百二十步一巡二中,講書,粗以上取三技,直赴殿試人,片箭三矢一百三十步一巡一中,柳葉箭五矢一百二十步一巡二中,講書,粗以上取一技,落點。
議政府啓曰,卽見蔚梱所報,則今番式年武科直赴殿試人知委起送,誤以慶科庭試爲稱者,不審之失,在所難免,慶尙左兵使具胄元,施以推考之典,何如?傳曰,允。
弘文館啓曰,修撰金明鎭,別兼春秋進,修撰魚允中,副修撰李晩瀅·李秀萬,受香出去,下番闕直,事甚未安。典翰洪萬植,應敎黃普淵,副應敎張時杓,校理李容萬·吳麟泳,副校理朴齊晠竝卽牌招推移,姑降入直,何如?傳曰,允。又啓曰,下番無他推移之員,不得已以上番姑降入直之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而親傳香相値,不得設行之意,敢啓。傳曰,知道。
寧豐君崔遇亨疏曰,云云。答曰,省疏具悉。卿其勿辭行公。
癸酉四月初七日辰時,上詣勤政殿月臺。宗廟·永寧殿夏享大祭香祝親傳入侍時,行都承旨任應準,左承旨金鶴根,右承旨洪遠植,左副承旨李漢永,右副承旨趙定熙,同副承旨鄭雲星,注書缺。別兼春秋金明鎭·金鶴鎭,檢校直提學閔升鎬·李載冕,檢校直閣李鎬翼,直閣姜,副提學洪遠植,副應敎張時杓,修撰金明鎭·魚允中,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調朴齊寅,副提調任應準,進前問候訖,仍詣月臺。通禮跪啓請降輿,上降輿,通禮導上就褥位,南向立,引儀引宗廟,獻官左議政姜㳣,進詣褥位之左。通禮跪啓請跪,上跪,香室官員奉香祝跪授承旨,承旨東向跪進,上受香祝,以授㳣,㳣西向跪受興,引儀又引永寧殿,獻官上護軍趙秉昌,進詣褥位之左,香室官員奉香祝,跪授承旨,承旨東向跪進,上受香祝,以授秉昌,秉昌西向跪受興,通禮跪啓請興,上興,通禮導上就階,下祇送位,西向立,㳣·秉昌奉香祝,由正階出,通禮跪啓請鞠躬,上鞠躬,香祝過後,通禮跪啓請平身,上平身,入小次。少頃,通禮跪啓請出次,上出次,通禮跪啓請乘輿,上乘輿,至思政門外,承旨請出標信解嚴。上還內,諸臣以次退出。
上在景福宮。停常參·經筵。
政院啓曰,右副承旨趙定熙,今日不爲仕進,卽爲牌招,何如?傳曰,允。
以右副承旨趙定熙牌不進罷職傳旨,傳曰,只推。
吏曹口傳政事,以李冕榮爲長湍府使。
敦寧府啓曰,大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號,今已禮成矣,卽當紀載於御牒·譜冊,而今當式年修整之時,同爲修整之意,敢啓。傳曰,知道。
三軍府啓曰,卽接訓鍊都監所報,則今四月初九日習陣日次,而大將臣任商準有身病,不得行操行云矣,敢啓。傳曰,知道。
刑曹啓曰,典獄參奉李範疇,全昧事體,擧措駭妄,爲先汰去,其罪狀,令攸司稟處,何如?傳曰,允。
義禁府啓曰,刑曹草記內,典獄署參奉李範疇,全昧事體,擧措駭妄,爲先汰去,其罪狀,令攸司稟處事,允下矣。李範疇今方待命,拿囚之意,敢啓。傳曰,知道。
上在景福宮。停常參·經筵。
傳曰,同副承旨許遞,前望入之。
承旨前望入之,趙秉友落點。
傳曰,忠壯公魚在淵,殉國節義,卓然炳然,英靈毅魄,凜凜如生,而今其大朞不遠,予於此臣曰,篤不忘愈久愈不自已者矣。祭奠自本道特爲備送沁都,戰亡將卒之氣壯奮拳,志激捨生,又有所興感者存,其祭需從優題給事,分付畿營·沁營,以示朝家眷恤之意。
傳曰,回還三使臣入侍。
兵曹,以李敏樹爲管城將。
兵曹啓曰,今四月初九日戌正初刻一分立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮依例改火,奎章閣·議政府·承政院·漢城府,一體頒火之意,敢啓。傳曰,知道。
三軍府啓曰,卽接禁衛營所報,則今四月初十日習陣日次,而大將臣李章濂有身病,不得行操云矣,敢啓。傳曰,知道。
禮曹啓曰,卽接安義幼學姜禮欽所志,則以爲,族叔宗煥,嫡妾俱無子,以其同姓十寸弟義煥第二子大重,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長姜禮欽所訴旣如此,姜義煥第二子大重,立爲姜宗煥之後,何如?傳曰,允。
承文院啓曰,卽見盛京禮部咨〈文〉,以爲,今年夏季統巡箚派蓋州城守尉文光前往之意,預行知照云矣。回咨按例撰出,付撥下送灣府,傳給鳳城,轉致盛京之地,何如?傳曰,允。
又啓曰,今此冬至兼謝恩使回便齎來順付詔書二道,提調一員,陪進奉安于奉安閣後,仍行奉審之意,敢啓。傳曰,知道。
上號都監啓曰,玉冊·玉寶印出各九件,冊寶同粧一貼,列書製述官·書寫官職姓名,謹此封入之意,敢啓。傳曰,知道。
訓鍊都監啓曰,本局別將李敏樹,身病猝重,勢難察任,改差,何如?傳曰,允。
御營廳啓曰,本廳騎士將朴禹命,身病甚重,勢難察任,改差,何如?傳曰,允。
敎中外大小臣僚·耆老軍民·閑良人等書。王若曰,攬乾綱於紫扆,烈颺東朝,敷渙綸於靑邱,誠懸北極,洪化遠曁,霈澤旁流,念皇穹全付有家,伊盛德丕冒率土,命吉命哲,迓茀祿於萬年,得位得名,汔聲敎於四海,迨初服始行親政,伊熙典竝闡慈徽,藁柱穆臨,禮樂征伐之自出,萱闈隆賁,儀文物采之聿修,適値陪臣之言旋,特許恩詔之齎去,憲式攸在,宜專价之驅馳,德意偏深,軫弊邦之迎送,猗玆兩慶之同擧,合有肆赦之誕宣,春風隨浮槎之回,垢瑕蕩滌,雷雨解柝木之次,品彙昭蘇,徒流以下竝宥。於戲,覲天子耿光,荷宸眷之隆厚,共星辰居所,勉候度之恪勤。藝文提學申錫禧製進。
癸酉四月初九日未時,上御慈慶殿。回還三使臣入侍時,同副承旨鄭雲星,假注書李喜元,記注官朴鳳軫,別兼春秋朴容大,正使金壽鉉,副使南廷益,書狀官閔泳穆,以次進伏訖。上曰,史官分左右。上曰,三使臣進前。壽鉉等進前。上曰,無事往還,而一行亦皆無頉乎?壽鉉曰,王靈攸曁,無事往返矣。上曰,間已閱歲矣,仰瞻,可也。壽鉉等仰瞻,還爲俯伏。上曰,今番回還之差晩,以順付詔書而然耶?壽鉉曰,皇太后加上徽號時,有頒賞之典,臣等之回還,在於此後,以是差晩矣。上曰,加爲留連,果爲幾日,而朝賀時,每爲參班乎?壽鉉曰,加留日字爲十餘日,而朝賀時,每每參之矣。上曰,受賀必於太和殿爲之,而亦果幾次乎?壽鉉曰,正月初一日朝賀及皇上親政,皇太后加上徽號,皆於太和殿爲之,而太廟·社稷·天壇·堂子擧動時,皆於午門外祗迎矣。上曰,皇上之謁于太廟,每歲幾次,而堂子與天壇,果何如乎?壽鉉曰,太廟·社稷擧動,每於新舊歲,而天壇則登極後初次矣。且其堂子·天壇之設,則與我國南壇相同矣。上曰,皇上召接卿等否?壽鉉曰,保和殿·紫光閣設宴時,榻上宣醞凡三次矣。上曰,皇上眞是聰明之姿,而經筵日開於弘德殿乎?壽鉉曰,皇上果是聰明英慧,而經筵則多開於弘德殿云,而又是勤孜矣。上曰,近聞皇上幸行于定陵,八日還駕云,定陵在於何處,而諸陵皆在於山海關內乎?壽鉉曰,定陵卽咸豐皇帝陵所,而薊州諸陵,統稱東陵,易州諸陵,統稱西陵,今番幸行處,是東陵之定陵也。上曰,幸行在於回發之後,似不得瞻其威儀,而幸行處諸路橋梁,預爲修築乎?壽鉉曰,臣等先此回發,果不得瞻其儀仗,而橋梁之修築,回路見之矣。上曰,大國人心,何如乎?壽鉉曰,留在館中,未克詳探,而昨年歲旣稔熟,人民似皆安堵矣。上曰,關內關外,何處最豐登乎?壽鉉曰,關內關外,均是豐登云矣。上曰,洋夷尙在城內而爲幾何云耶?壽鉉曰,比前爲減,而猶爲數百名云矣。上曰,大國近與洋夷,果不相關云耶?壽鉉曰,胡人若見洋夷,則必指點而過之,而似是嘲笑,而無所相關矣。上曰,回匪近無侵擾,而捻匪張凌雲,卽山東賊耶?泳穆曰,卽捻匪餘黨之逃匿者,就捕於山東省城伏法矣。上曰,其黨類亦多乎?泳穆曰,捻匪平靖已久,而此則其漏網者也。上曰,賊匪東南徧有之乎?泳穆曰,雲·貴等處,今皆廓淸,惟甘肅·浹西兩邊,回匪滋擾,兵事未息,故吉林兵,尙往戍新疆矣。上曰,距北京爲幾里乎?泳穆曰,爲萬餘里,戍兵之往關,屢月始抵云矣。上曰,然則大國之距此遠矣,似難倉卒發去矣。泳穆曰,滿兵之最勁者,黑龍江及吉林兵,故凡有强賊,則發此地兵征戍,而前此防戍之兵,屢年勤苦,故更爲調遣,以爲替代云矣。上曰,然則遣兵往戍耶?泳穆曰,然矣。上曰,天子所乘黃屋小轎,比輦,何如乎?壽鉉曰,黃屋小轎,其制則大,而乘必踞坐,以十二人擔之矣。上曰,祭於天壇時所乘者,何也,而相去爲幾里乎?壽鉉曰,此時所乘,亦是黃屋小轎,而其道里則似爲十里地矣。上曰,馴象,使臣果得見之,而其形何如乎?壽鉉曰,其大如小屋,其色則灰白,使象奴御之,而以鐵索裹足,象之所馴者此也云矣。上曰,書狀亦見之乎?泳穆曰,臣亦於公故時見之矣。上曰,三使中書狀,間或遊覽云,果往見乎?泳穆曰,象房在於宣武門內,而未得往觀矣。上曰,正陽門西偏,卽宣武門,而六部在於關門之左右乎?壽鉉曰,然矣。上曰,比諸我國,六部在於何門外乎?壽鉉曰,以我國言之,則亦如六曹之光化門外矣。上曰,然則大淸門外乎?泳穆曰,紫禁城南門,卽大淸門,而六部及翰林院·欽天監·諸寺,分列於城之左右矣。上曰,紫禁之稱,抑果何意耶?泳穆曰,皇城稱之以紫禁矣。上曰,大國之法,以甓鋪藉於宮闕內,而城堞亦以是築之云,以甓築城,其堅不下於我國之築城以石乎?壽鉉曰,凡於宮闕之作。城堞之築,必以甓代瓦代石,而又是堅久云矣。上曰,大國無雨具云,果然否?壽鉉曰,其所以備雨者,惟蓑笠而已矣。上曰,朝賀時亦無雨具,若値雨雪則何以爲之,而今番儻不値雨雪乎?壽鉉曰,今番朝賀時,幸不値雨雪矣。上曰,大國頻次設宴云,亦然乎?壽鉉曰,每於歲初,三次設宴云矣。上曰,大國於蒙古,甚畏憚云,其强比前何如,而地方爲幾許乎?泳穆曰,蒙古之地,北界俄羅斯,南界中國,南北爲三四千里,東西爲六七千里云矣。上曰,然則爲大國矣,四十八部落,皆在於其國之內乎?泳穆曰,四十八部〈落〉,在於漠南者也,漠北部落,亦甚多云矣。上曰,此是古之何國,而自何界爲蒙古地乎?泳穆曰,漢之凶奴,宋之遼,卽此地,而長城以外,爲其界矣。上曰,山海關外,卽大國之地,則與之相連乎?泳穆曰,山海關外,卽古之遼東·西也,地界蒙古不遠,故臣等所經如新民屯,此地距彼境,不過六七十里云矣。上曰,俄羅斯,蒙古之外界乎,抑沙漠以內耶?泳穆曰,俄羅斯國東界,過滿州之吉林,與我國北海相近,西南則延袤至五印度,南與蒙古接壤,西北越海,卽大小洋國云矣。上曰,五印度,是何許地耶?泳穆曰,卽古之佛國,而在中國雲·貴之西南,道里絶遠矣。上曰,我國不與洋夷,有所相關,大國以是多之云,果然耶?壽鉉曰,雖未有顯然可知之道,而自可見辭氣之有如是稱道矣。上曰,洋夷尙在城內,而終未逐出,其所留處,在於紫光閣·太和殿何邊乎?壽鉉曰,洋夷之尙在城內者,分在玉河橋邊·宣武門內·紫光閣外,而紫光閣,卽玉蝀橋西邊,與太和殿,西距稍遠矣。上曰,西山在於皇城外,自何時始起此山乎?壽鉉曰,自大明已有之矣。上曰,皇上亦遊於此云耶?壽鉉曰,今則燒盡無餘矣。上曰,其爲洋夷之所燒乎?壽鉉曰,然矣。上曰,過闕時無下馬乎?壽鉉曰,無下馬者矣。上曰,然則闕內亦騎馬乎?壽鉉曰,闕內則乘輿行之矣。上曰,洋夷之在於北京者,猶爲數百名,則散在沿海者,似必尤多矣,固難蕩掃,然以大國之武備,未除此患,足可憤慨者也,武備之多寡,何如云耶?壽鉉曰,八旗軍兵,爲二十餘萬騎云矣。泳穆曰,大國武備,非不足也。聞彼中有識之論,以爲,徒以兵力驅逐,則非但勝敗之難度,方今皇上親政,勤勵圖治,先固其根本,自然有制服之道云矣。上曰,果能治其根本,則何待武備之多乎?泳穆曰,聖敎至當矣。以下缺
上在景福宮。停常參·經筵。
藥房提調朴齊寅,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右承旨洪遠植,今日不爲仕進,卽爲牌招,何如?傳曰,允。
以右承旨洪遠植牌不進罷職傳旨,傳曰,只推。
以司謁口傳下敎曰,今番內庭行禮習儀時,軒架樂置之。
吏曹口傳政事,敦寧直長單趙載九。
以京畿監司金在顯狀啓,楊根郡民家失火,人命燒死事,傳曰,人命燒死,聞甚驚慘,元恤典外,別加顧助,俾卽厚埋,如有生前身還布,竝蕩減之意,措辭關飭。
以黃海監司徐元輔狀啓,進上去鱗石秀魚,節序差晩,尙未捉得,石首魚卵,尙未成實,限內不得封進,惶恐待罪事,傳曰,勿待罪事,回諭。
三軍府啓曰,卽接御營廳所報,則今四月十一日習陣日次,而大將臣李容熙有身病,不得行操云矣,敢啓。傳曰,知道。
上在景福宮。停常參·經筵。
政院啓曰,左副承旨李漢永,右副承旨趙定熙,今日不爲仕進,竝卽牌招,何如?傳曰,允。
傳曰,頒敎文中赦句添入。
政院啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
政院啓曰,頒敎文中赦句添入事,命下矣。藝文提學金學性,旣在闕中,使之添入,何如?傳曰,允。
以左副承旨李漢永牌不進罷職傳旨,傳曰,只推。
黃海監司閔台鎬疏曰,云云。答曰,省疏具悉。卿其勿辭,往欽哉。
上在景福宮。停常參·經筵。
自卯時至人定,灑雨下雨,測雨器水深一寸一分。
傳曰,臺諫竝許遞,前望入之。
臺諫前望入之,大司諫尹龜永,持平權益洙落點。
以司謁口傳下敎曰,雨勢如此,進爵三度習儀,以十五日爲之。
傳曰,吏兵批別歲抄點下者,依例捧傳旨。
以慶尙監司金世鎬狀啓,彦陽縣監許身死事,傳曰,令該曹勿拘常格,各別擇差,不日下送。
吏曹口傳政事,以洪祐人爲彦陽縣監。
上在景福宮。停常參·經筵。
自前夜人定至申時,灑雨下雨,測雨器水深二寸六分。
政院啓曰,左承旨金鶴根,左副承旨李漢永,今日不爲仕進,竝卽牌招,何如?傳曰,允。
以左承旨金鶴根牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在景福宮。停常參·經筵。
政院啓曰,同副承旨趙秉友,今日不爲仕進,卽爲牌招,何如?傳曰,允。
傳曰,禮房承旨,馳詣社稷·宗廟·永寧殿·景慕宮,奉審摘奸以來。
傳曰,摠管竝許遞,前望入之。
摠管前望入之,都摠管宋近洙·李希淳·宋宗洙,副摠管閔泳緯·權用脩·趙鳳夏·閔奎鎬·鄭範朝·李啓魯·梁憲洙落點。
傳曰,工曹參議有闕之代,前望入之。
以同副承旨趙秉友牌不進罷職傳旨,傳曰,只推。
奎章閣啓曰,明日卽修政殿夏孟朔大奉審日次,奉謨堂奉審日次,臣等進詣擧行之意,敢啓。傳曰,知道。
宗親府啓曰,明日卽天漢殿夏孟朔大奉審日次,臣等與儀賓·閣臣,進詣擧行之意,敢啓。傳曰,知道。
上在景福宮。停常參·經筵。
藥房提調朴齊寅,副提調任應準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣,敢啓。傳曰,知道。
傳曰,有實故與在外秋曹堂上竝許遞,前望入之。
刑曹堂上前望入之,判書李㘾,參判兪錫煥落點。
傳曰,在外摠管竝許遞,前望入之。
傳曰,今此格浦復設時,不可無施助之擧,帑錢五千兩,當內下矣,自武府措辭行會。
政院啓曰,卽者內資寺官員來言,明日月食救食時,提調當爲進參,而提調申錫禧有身病,不得進參云,卽爲牌招,何如?傳曰,許遞,前望入之。
內資提調前望入之,金炳雲落點。
政院啓曰,卽者司譯院官員來言,明日月食救食時,提調一員,當爲進參,而都提調洪淳穆,提調李裕應,俱有身病,金炳德在外,不得進參云,提調李裕膺,卽爲牌招,何如?傳曰,提調竝許遞,前望入之。
司驛提調前望入之,李會淳落點。
以平安兵使趙台顯狀啓,阿耳僉使申永翰,繕械修堞,傾廩活民,論賞一款,令該曹稟處事,傳曰,實績旣如此,特許防禦履歷。
以全羅監司李鎬俊狀啓,扶安縣格浦鎭還設,依靑山島例,作爲邊地,全州府萬馬關,卽陸路隘口,完築其城,傍設衙舍,使南固鎭將,春秋輪守事,竝請令廟堂稟旨分付事,傳曰,格浦鎭復設,萬馬關增兵固守之節,俱係重邊圉之良策也。亟令武府,爛商稟處,格浦則必有前日田土矣。此則一一還推,復屬該鎭,期於速圖之方。
奎章閣啓曰,臣等進詣修政殿,御眞展奉審,無頉,奉謨堂奉審,無頉,而閣內諸處,亦爲無頉之意,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
禮曹啓曰,今四月十七日稱慶陳賀時,大王大妃殿·王大妃殿·大妃殿·中宮殿,百官陳賀儀註,直爲書入各殿之意,敢啓。傳曰,知道。
吏曹口傳政事,以閔泳緯爲同敦寧。
吏曹啓曰,卽接通禮院牒報,則以爲,再明日親臨勤政殿陳賀敎是時,左右通禮,不可不備,而右通禮有闕之代,卽速變通,及時擧行之地云,右通禮之代,口傳備擬以入之意,敢啓。傳曰,知道。
兵曹啓曰,參判未差之代,令該曹口傳差出,待下批牌招,再明日陳賀時,進參,何如?傳曰,允。
吏曹口傳政事,以金炳始爲兵曹參判,朴定鉉爲右通禮。
司僕寺啓曰,興陽監牧官鄭日愚,瓜朔已滿,而本牧方有釐正之事,難付生手,姑爲仍任,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
摠管前望入之,副摠管洪兢周·姜健欽·鄭泰好·王庭揚落點。
傳曰,聞都摠管不得闕員云,副摠管中,以〈資〉秩最高人陞付。
傳曰,出宮門路,以思政門爲之。
傳曰,當該承旨推考。
以司謁口傳下敎曰,明日陳賀時刻,以丁時磨鍊。
議政府啓曰,賀儀隔日,未付軍職人,令該曹口傳付軍職,使之參班,何如?傳曰,允。
奎章閣啓曰,今此大殿·大王大妃殿·王大妃殿·大妃殿·中宮殿上冊寶翌日,臣等進詣勤政殿東月臺,請出新冊,舊寶奉安于書香閣之意,敢啓。傳曰,知道。大王大妃殿冊寶,予與中宮殿冊寶,奉安于修政殿,請出日字,以十九日爲之。
兵曹啓曰,傳曰,聞都摠管不得闕員云,副摠管中以資秩最高人陞付事,命下矣。副摠管十員,詳考其加資年條,則閔泳緯最高,都摠管陞付之意,敢啓。傳曰,允。兵曹都摠管單,閔泳緯陞付事,承傳,吏曹同敦寧閔泳緯,今超資憲,都摠管陞付事,承傳。
政院啓曰,卽者敦寧府官員來言,今日月食救食時,堂上一員當爲進參,而領敦寧·同敦寧未差,判敦寧李最應·閔致久,俱有身病,知敦寧徐有畬呈辭受由,都正趙默永在外,不得進參云,判敦寧卽爲牌招,何如?傳曰,同敦寧未差之代,令該曹口傳差出。
吏曹口傳政事,以王庭揚爲同敦寧。
承文院啓曰,今番回還冬至兼謝恩使便帶來咨文中,有皇上親政詔書,皇太后加上徽號詔書順付事,使臣加賞事矣。前頭使行,奉表稱謝之意,先通咨文撰出,付撥下送灣府,傳給鳳城將處,轉致北京之地,何如?傳曰,允。
大護軍金炳雲疏曰,伏以,臣於向來,以前掌令金泰顯事,陳章自劾,恩批至於譴罷,感悚震懍,只俟嚴誅,曾未幾何,伏蒙周廬之命,收敍繼降,惶蹙益切,卽者內資提擧前單特點,又及臣身,何以得此於聖明也?噫,奏御啓本不檢之文,只憑吏言,孽由自作,罪當何居,伏乞亟遞臣見帶之銜,仍勘臣未勘之律,臣無任云云。答曰,省疏具悉。向來問備,事體也,今何更引?
黃海監司徐元輔疏曰,云云。答曰,省疏具悉。向來加秩,予意攸在,卿其勿辭。
上在景福宮。停常參·經筵。
大殿詣勤政殿入小次後,藥房·內閣·政院·玉堂口傳問安。答曰,知道。
親上冊寶,還入小次後,藥房·內閣·政院·玉堂口傳問安。答曰,知道。
親受冊寶,受賀還內後,藥房·內閣·政院·玉堂口傳問安。答曰,知道。
上冊寶後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·二品以上口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道
還內後,藥房·內閣·政院·玉堂口傳問安。答曰,知道。
政院啓曰,來二十一日,輪對日次矣,敢稟。傳曰,當次人受點,後日次待令。
政院啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳曰,上號都監都提調以下別單書入。
傳曰,上冊寶時,領議政以下別單書入。
傳曰,冊寶親傳親受時,禮房承旨,對擧承旨,竝加資。
傳曰,陳賀時宣敎官,左右通禮,竝加資,其餘各差備,竝兒馬一匹賜給。
以上號都監都提調以下別單,傳曰,都提調領府事李裕元內下大豹皮一令賜給,提調行禮曹判書趙秉徽內下大虎皮一令賜給,行戶曹判書金世均,工曹判書鄭健朝竝加資,宗正卿李載冕內下大豹皮一令賜給,都廳宗府正權膺善,司僕正李龍雨竝加資,郞廳戶曹正郞徐雲輔,禮曹佐郞劉元植,工曹佐郞權在禹,掌樂僉正洪善周,司宰僉正朴孝憲,宗府主簿李哲應竝陞敍,監造官副司勇李啓冕·趙性鎬·李臣容·韓鎭庠·鄭昶朝·李能宇竝陞六,別工作繕工奉事韓翊明陞敍,大殿玉冊文製述官領府事李裕元,書寫官宗正卿李載冕,玉寶篆文書寫官右議政韓啓源,內下大豹皮一令賜給,樂章文製述官吏曹判書申錫禧內下大虎皮一令賜給,大王大妃殿玉冊文製述官領議政洪淳穆內下大豹皮一令賜給,書寫〈官〉行護軍趙成夏內下豹皮一令賜給,玉寶篆文書寫官行判敦寧李最應內下大豹皮一令賜給,樂章文製述官行大護軍朴珪壽內下大虎皮一令賜給,王大妃殿玉冊文製述官左議政姜㳣內下大豹皮一令賜給,書寫官行大護軍洪鍾雲,玉寶篆文書寫官行大護軍嚴錫鼎各內下大虎皮一令賜給,樂章文製述官行禮曹判書趙秉徽內下大虎皮一令賜給,大妃殿玉冊文製述官行判府事金炳冀內下豹皮一令賜給,書寫官行大護軍金炳雲,玉寶篆文書寫官知宗正卿李昇應,樂章文製述官行上護軍趙秉昌各內下虎皮一令賜給,中宮殿玉冊文製述官知事金學性,書寫官水原留守閔升鎬內下豹皮一令賜給,玉寶篆文書寫官行戶曹判書金世均內下大虎皮一令賜給,樂章文製述官寧豐君崔遇亨內下虎皮一令賜給,大殿捧玉冊官副校理李永,副司果洪健植,擧玉冊案執事忠勳都事金鳳洙,中部都事任奎鎬,褥席執事漢城主簿李鍾德,擧讀玉冊案執事敦寧主簿金秀升,褥席執事典牲直長趙玄夏,捧玉寶官修撰金明鎭,直閣姜,擧玉寶案執事司僕主簿朴齊敬,尙衣直長李載復,褥席執事司饔主簿李師在,擧讀玉寶案執事義盈主簿李肇秀,褥席執事掌樂主簿金永文,大王大妃殿捧玉冊官副司果朴容大·金德均,擧玉冊案執事司僕主簿李容準,西部都事朴寅陽,褥席執事司䆃奉事徐明淳,擧讀玉冊案執事司饔主簿尹致祖,褥席執事繕工副奉事柳令均,捧玉寶官司成朴顥陽,典翰洪萬植,擧玉寶案執事副司果李源一,義盈〈主簿〉南廷翊,褥席執事濟用奉事宋在和,擧讀玉寶案執事戶曹正郞金奭鉉,褥席執事典牲副奉事李象坤,王大妃殿捧玉冊官副校理朴齊晠,副司果李舜儀,擧玉冊案執事儀賓都事鄭基泰,繕工監役朴齊昇,褥席執事繕工奉事鄭基雨,擧讀玉冊案執事敦寧判官李敏泰,褥席執事南部都事任悳準,捧玉寶官副應敎張時杓,副修撰李晩瀅,擧玉寶案執事漢城判官金養均,敦寧參奉趙爰夏,褥席執事繕工監役沈東纘,擧讀玉寶案執事刑曹佐郞鄭冕時,褥席執事司圃直長姜䔻,大妃殿捧玉冊官修撰魚允中,兵曹正郞閔泳商,擧玉冊案執事刑曹正郞尹象儀,繕工假監役閔觀鎬,褥席執事禁府都事尹滋善,擧讀玉冊案執事副司果趙鶴永,褥席執事禁府都事金益健,捧玉寶官副司果姜文馨·李載純,擧玉寶案執事濟用判官兪鎭龜,繕工假監役李,褥席執事禁府都事宋圭復,擧讀玉寶案執事造紙別提金商礪,褥席執事東部都事丁大肇,中宮殿捧玉冊官副司果尹用求·李載悳,擧玉冊案執事工曹正郞金鳳集,繕工奉事韓翊明,褥席執事掌樂僉正洪善周,擧讀玉冊案執事司宰直長閔泳稷,褥席執事工曹佐郞權在禹,捧玉寶官副司果權昌洙·李晩燾,擧玉寶案執事工曹正郞趙東奭,司宰奉事閔斗鎬,褥席執事工曹佐郞姜文永,擧讀玉寶案執事童蒙敎官趙容熙,褥席執事繕工監役柳沂秀,各兒馬一匹賜給,左通禮李晩由,右通禮朴定鉉竝加資,贊儀金用鍊,東西唱引儀朴鍾元·黃鼎周,代致詞官假引儀李鼎善,奉禮兼引儀權有善,禮貌官假引儀方漢哲·李鼎善,各兒馬一匹賜給,致詞官朴遇賢·閔羲泰·吳壽煥竝陞六,別看役姜潤·吳慶錫竝守令待窠擬入,玄濟昇優窠守令移遷,徐相民陞六,告由文正書忠義趙秉玉,香陪官朴鍾瀅各上弦弓一張賜給,擇日官李秉洪·劉俊祜竝該衙門高品付料,奏時官朴一遠等三人,各上弦弓一張賜給,寫字官李鍾觀等十三人,畫員金濟民,玉冊補劃寫字官金成鉉等五人,塡金畫員徐興源等五人,玉寶篆文補劃畫員李宅均等五人,本衙門高品付料,計士李裕熙等三人,竝該衙門高品付料,其餘牌將·員役·樂工·工匠,竝依判下施賞。
傳曰,中官尹在中·黃胤明·姜禹錫·朴基晉,竝百官加親授。
傳曰,行護軍徐相鼎·徐堂輔·申佐模,副護軍任孝準,竝百官加親授。
傳曰,政官牌招開政,賞典下批。
傳曰,吏判有闕之代,前望入之。吏曹判書前望入之,金炳冀落點。
吏曹啓曰,在前頒赦時,有別歲抄書入之例,今番則何以爲之?敢稟。傳曰,書入。
吏曹啓曰,別歲抄書入事,命下矣。居中居下之人,一體書入乎?敢稟。傳曰,一體書入。
以吏曹參議洪承億牌不進罷職傳旨,傳曰,只推。
禮曹啓曰,今此稱慶陳賀時諸道所封箋文中,龍川府使李敏應,嘉山郡守朴準祥,寧遠郡守崔承祖,雖非應封官,俱以別軍職封進矣。一體看審捧入之意,敢啓。傳曰,知道。
禮曹啓曰,今此大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號,乃是國家莫大之慶,設科取士,亦係應行之事矣。今番慶科,以何科設行,而以何間擇吉乎?敢稟。傳曰,除初試庭試爲之,日字以八月念間擇入。
癸酉四月十七日卯時,上詣勤政殿。大王大妃殿·王大妃殿·大妃殿加上尊號親上冊寶,大殿上尊號親受冊寶稱慶陳賀入侍時,行都承旨任應準,左承旨金鶴根,右承旨洪遠植,左副承旨李漢永,右副承旨趙定熙,同副承旨趙秉友,注書缺,別兼春秋朴容大·金明鎭·徐正淳,檢校直提學閔升鎬·趙寧夏·李載冕·趙慶鎬,直提學尹滋悳,檢校直閣金永壽·洪殷謨,直閣姜,檢校待敎金奎軾,待敎韓耆東,檢校副提學鄭健朝·金炳始·李明應·趙敬夏,副提學洪遠植,典翰洪萬植,副應敎張時杓,校理李容萬,副校理李永,修撰金明鎭·魚允中,副修撰李秀萬,以次侍立。時至,通禮跪啓請外辦。上具遠遊冠·絳紗袍,乘輿出永化門。藥房提調朴齊寅,副提調任應準進前問候訖。由崇陽門·維和門,入勤政門,詣勤政殿月臺。通禮跪啓請降輿。上降輿就版位,北向立。通禮跪啓請執圭。上執圭。通禮跪啓請四拜。上行四拜禮。引儀引都監都提調以下,陞就簷階上,西向立。上跪搢圭。捧冊官·捧寶官入詣案前,各捧冊函·寶盝,由正門出,以次跪授都監都提調。都監都提調跪受以進。上受之,以授應準。應準傳授尙傳。尙傳跪受還置於案。通禮跪啓請四拜。上行四拜禮。通禮導上詣階下祗送位,西向立。尙傳各捧冊函·寶盝,由正路出,承旨隨之。上鞠躬過平身,上釋圭。應準跪受圭。通禮導上入小次。少頃,親受冊寶。時至,通禮跪啓請出次。上出次陞座。通禮跪啓請執圭。應準進圭。上執圭。應準進前奏曰,宗親·文武二品以上,當爲入庭行禮,出標信,開作門,何如?引儀引宗親·文武二品以上就位。贊儀唱鞠躬四拜興平身。宗親·文武百官行四拜禮。贊儀唱跪。宗親·文武百官跪。領議政洪淳穆奉冊寶跪進。承旨跪受,置於案。讀玉冊官戶曹參判朴來萬,讀玉寶官行護軍金基纘,讀冊寶訖。贊儀唱四拜。宗親·文武百官行四拜禮。陳賀時至,贊儀唱鞠躬四拜興平身。宗親·文武百官行四拜禮。贊儀唱跪。宗親·文武百官跪。代致詞官讀致詞訖。贊儀唱四拜。宗親·文武百官皆行四拜禮。承旨跪啓傳敎。贊儀唱跪。宗親·文武百官跪。宣敎官權膺善宣讀敎書訖。贊儀唱四拜。宗親·文武百官皆行四拜禮。贊儀唱跪搢笏三叩頭。宗親·文武百官跪,搢笏三叩頭。贊儀唱山呼。宗親·文武百官加額齊聲曰千歲。又唱山呼,又齊聲曰千歲。又唱再山呼,又齊聲曰千千歲。贊儀唱四拜。宗親·文武百官皆行四拜禮。贊儀唱跪。宗親·文武百官跪。宣箋官讀箋訖。贊儀唱俯伏興平身。宗親·文武百官俯伏興平身。典儀跪啓禮物函請付攸司。通禮啓請禮畢。時·原任大臣進前問候訖。淳穆曰,向來筵說中,以嶺伯久任之意,伏奉聖敎,而今其加瓜報滿矣。此道臣五載按藩,治績之茂著,淵鑑所照燭,而凡係對揚做措之方,靡不披悃自勵,則必當有彌久而彌展厥效。慶尙監司金世鎬,特爲更加一瓜仍任,俾盡終始之責,何如?上曰,依爲之。出榻敎上仍降座。通禮跪啓請釋圭。上釋圭。又啓請乘輿。上乘輿,出勤政門,由維和門入崇陽門。兵曹判書啓稟放仗。應準請出標信解嚴。上由永化門還內,諸臣以次退出。
上在景福宮。停常參·經筵。
大王大妃殿進爵後,大殿·大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房提調朴齊寅,副提調任應準啓曰,景籙誕膺,顯冊丕揚,親臨受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,進爵所堂郞以下別單書入。
以上冊寶時領議政以下別單,傳曰,領議政洪淳穆內下大豹皮一令賜給,讀玉冊官行護軍朴來萬,讀玉寶官行護軍金基纘竝加資,致詞陪進官金德濟,箋文陪進官朴鍾善各兒馬一匹賜給,其餘員役等,竝依判下施賞。
傳曰,上號時玉冊差備安裕寬·李起坤,案差備金一連·孫錫範,案差備金泰河·金性祿,褥席差備沈能一,讀寶案差備洪禧錫,褥席差備宋啓殷,大王大妃殿加上尊號時玉冊差備閔致永·柳昌億,案差備王用殷·金弘奫,褥席差備李宅振,讀冊案差備金德淵,褥席差備金秉一,玉寶差備洪鶴淵·金秉五,案差備許瑢·金振鐸,褥席差備安光浩,讀寶案差備盧應淳,褥席差備鄭泓一,王大妃殿加上尊號時玉冊差備鄭弘信·徐在珩,案差備李秉和·朴學璉,褥席差備李昌五,讀冊案差備鄭台舜,褥席差備李達榮,王寶差備金敏行·申泰鉉,案差備朱完基·趙寬順,褥席差備高鳳翼,讀寶案差備金魯鉉,褥席差備韓做鉉,大妃殿加上尊號時玉冊差備林正淇·姜世鼎,案差備金寬浩·朴弘雲,褥席差備金弘淳,讀寶案差備吳秉文,褥席差備金敏河,玉寶差備鄭基容·李在權,案差備金洛亨·韓聖喆,褥席差備金運盛,讀冊案差備金性學,褥席差備禹啓範,中宮殿上號時玉冊差備李敏五·李東礪,案差備張宜德·孫永五,褥席差備宋宜俊,讀冊案差備李淳元,褥席差備邊成一,玉寶差備文璟河·金鍊熙,案差備安膺淵·金基萬,褥席差備方志南,讀寶案差備宋義益,褥席差備郭義鳳,各上弦弓一張賜給。
傳曰,上號時玉冊差備尹基衡·李孝元竝加資,玉寶差備鄭喜常資窮,令內府調用,李定國加資,大王大妃殿加上尊號時玉冊差備金鳳珞·金在鍊竝加資,玉寶差備羅顯植資窮,令內府調用,兪致定加資,尙傳崔健常資窮令內府調用,王大妃殿加上尊號時玉冊差備潘學榮·玉璨振竝加資,玉寶差備李奎翼·尹東亨竝資窮,令內府調用,尙傳金重祿加資,大妃殿加上尊號時玉冊差備崔昇賢·金載錫竝加資,玉寶差備河浚浩·鄭之薰資窮,竝令內府調用,尙傳金圭錫加資,中宮殿上號時玉冊差備梁重吉資窮,令內府調用,金孝鼎加資,玉寶差備韓珩和資窮,令內府調用,趙漢吉加資,尙傳李敏和資窮,令內府調用。
以進爵所堂郞以下別單,傳曰,堂上行禮曹判書趙秉徽,行戶曹判書金世均,工曹判書鄭健朝各熟馬一匹賜給,句管宗正卿李載冕熟馬一匹面給,郞廳宗府主簿李哲應,戶曹正郞徐雲輔,禮曹佐郞劉元植,工曹佐郞權在禹,掌樂僉正洪善周,司宰僉正朴孝憲竝陞敍,禮貌官假引儀方漢哲·李鼎善,協律郞掌樂正李喬榮各兒馬一匹賜給,別看役姜潤守令待窠擬入,玄濟昇守令陞品遷轉,寫字官趙漢斌等二十四人,畫員卞鍾完等三人,日官劉俊祜竝本衙門高品付料,其餘牌將·員役·樂工·工匠,竝依判下施賞。
傳曰,進爵時排設兼儀節次知韓濬明·金圭復竝加資,資窮,令內府調用,從事官金維申·白仁正令內府調用,熟設次知柳賁然·鄭之良竝加資,資窮令內府調用,從事官金喜勉·林正淇令內府調用。
傳曰,今番賞典中,一人雖兼數事,毋得疊授。
以司謁口傳下敎曰,會酌以二十日爲之事,分付進爵所。
以司謁口傳下敎曰,軒架樂置之。
傳曰,敦寧都正許遞,今日政差出。
傳曰,戶曹參議許遞,今日政差出。
政院啓曰,吏曹判書金炳冀,參判申泰運,參議洪承億牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
以吏曹參議洪承億牌不進罷職傳旨,傳曰,只推。
有政。吏批,判書金炳冀進,參判申泰運·參議洪承億牌招不進,承旨進。以金益文爲大司憲,金持懋爲執義,李承德爲司諫,高時勉·金秀集爲掌令,睦承錫爲持平,朴容大爲獻納,金熙國·鄭㵙爲正言,金壽鉉爲知敦寧,朴定鉉爲敦寧都正,李龍雨爲戶曹參議,徐相鼎爲知經筵,徐堂輔爲知春秋,任孝準爲同春秋,金完秀爲宗府正,洪良厚爲司僕正,閔泳穆爲左通禮,李在淳爲右通禮,鄭匡淵爲司饔奉事,沈能鶴爲典獄參奉。慶尙監司金世鎬,更加一瓜,仍任事承傳,高山察訪鄭鍾學姑爲仍任事承傳。兼掌令閔泳穆冬至兼謝恩使書狀官減下。行戶曹判書金世均今加崇祿,工曹判書鄭健朝今加正憲,行護軍徐相鼎·徐堂輔已上今加資憲,行護軍申佐模,戶曹參判朴來萬,行護軍金基纘已上今加嘉義,右承旨洪遠植,左承旨金鶴根,行副護軍任孝準已上今加嘉善,宗府正權膺善,左通禮李晩由,右通禮朴定鉉,司僕正李龍雨已上今加通政加資事承傳。故學生閔致三贈吏參例兼,守黃海監司閔台鎬考。贈吏參閔元鏞贈吏判例兼,贈吏議閔致和贈吏參例兼,已上都摠管閔泳緯兩代。故進士金履休贈監察,故學生金容善贈童敎,已上孝行卓異,贈職事承傳。
兵批,判書閔致庠進,以下缺。以閔泳緯爲知事,趙慶鎬·金逸曾爲同知,許熠爲訓鍊都正,李玄瑞·柳璞爲內禁將,趙根榮·宋恒鎭·林命圭爲五衛將,趙大永爲曹司五衛將,柳弘燮爲忠壯將,姜文馨·權昌洙爲文兼,朴永道爲守門將,李敏樹爲管城將。部將單朴龍熙,副司果金德奎。阿耳僉使申永翰限一瓜仍任事承傳。守判府事金壽鉉回還,正使,依法典減下。
兵曹,知弓品堂上單申桓。
禮曹啓曰,以大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號慶科取稟草記,傳曰,除初試庭試爲之,日字以八月念間擇入事,命下矣。科名以大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號,合五慶慶科庭試稱號,而在前庭試,除初試設行時,有卽日放榜之例,亦有擇日放榜之例。今番則何以爲之乎?敢稟。傳曰,擇日放榜。
禮曹啓曰,以大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號慶科取稟草記,傳曰,除初試庭試爲之,日字以八月念間擇入事,命下矣。文武科庭試吉日,令日官李秉洪推擇,則來八月十六日·十九日俱吉云。以何日定行乎?敢稟。傳曰,以十九日定行。
兵曹啓曰,知中樞府事劉膺祜,同知中樞府事李正在,五衛將李海鎭·金復淵·金邦緯,文臣兼宣傳官金明鎭·李晩瀅,俱以病難供職,呈狀乞遞,竝改差,何如?傳曰,允。
兵曹啓曰,今春等進上弓矢看品在卽,而知弓品堂上有闕之代,依前例以在京無故人啓下之意,敢啓。傳曰,知道。
兵曹啓曰,新除授內禁衛將柳璞,時無職名,口傳付軍職以入之意,敢啓。傳曰,知道。
三軍府啓曰,卽接訓鍊都監所報,則今四月十九日習陣日次,而大將臣任商準卽有身病,不得行操云矣,敢啓。傳曰,知道。
兵曹口傳政事,副護軍柳璞。
上在景福宮。停常參·經筵。
藥房提調朴齊寅,副提調任應準啓曰,日吉辰良,進爵禮成,懽祝之忱,中外惟均。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,吏兵批歲抄點下者,依例捧傳旨。
以司謁口傳下敎曰,大王大妃殿戊辰周甲加上尊號時新冊舊寶,翼宗大王己巳周甲追上尊號時,大王大妃殿加上尊號新冊舊寶,中宮殿冊封玉冊敎命,移奉于修政殿。
以司謁口傳下敎曰,明日會酌時,承史與時任閣臣·儒臣竝入參。
以司謁口傳下敎曰,會酌時軒架樂,置之。
禮曹啓曰,以慶科庭試擇吉草記,傳曰,以十九日定行事,命下矣。文武科放榜吉日時,令日官李秉洪推擇,則來八月二十七日卯時爲吉云。以此日時定行,何如?傳曰,允。
奎章閣啓曰,臣等謹依下敎,進詣書香閣,所奉大王大妃殿戊辰玉冊·丁卯舊寶·己巳玉冊·戊辰玉寶,中宮殿丙寅玉冊·敎命陪來,與今番上尊號大殿癸酉玉冊·玉寶,大王大妃殿癸酉玉冊·丙寅玉寶,奉安于書香閣之意,敢啓。傳曰,知道。
三軍府啓曰,卽接禁衛營所報,則今四月二十日習陣日次,而大將臣李章濂有身病,不得行操云矣,敢啓。傳曰,知道。
三軍府啓曰,以全羅監司李鎬俊狀啓,扶安縣格浦鎭還設,依靑山島例,作爲邊地,全州府萬馬關,卽陸路隘口,完築其城,傍設衙舍,使南固鎭將春秋輪守事,竝請令廟堂稟旨分付事,傳曰,格浦鎭復設,萬馬關增兵固守之節,俱係重邊圉之良策也,亟令武府爛商稟處。格浦則又有前日田土矣,此則一一還推,復屬該鎭,期於速圖之方事,命下矣。以格浦鎭復設,萬馬關增固,有所爛商於大臣·將臣,俱以爲當然,而蓋格浦乃沁都外藩也。在昔設鎭,實是苞桑之圖,而近來革罷,亶由於凋弊不成樣,則其所興廢,亦因時制宜也。今若修明舊典,興滯補弊,廨宇之建設,器械之造置,以至田土之推尋還屬,是乃海防大經略,而專在於人存政擧也。自來鎭將,陞降無常,不得不稍優其職名,姑可爲列鎭之所係屬,依靑山島例,以邊地履歷僉使施行,令該曹各別擇差,俾責修擧之實效。且其久廢之餘,諸般設施,不可無愼重之道,令道臣簡騶率省廚傳,往審形勝,講究事宜。至於萬馬關置鎭之論,厥惟久矣,有城則有鎭,然後防守有其所也。南固處在不遠,則以此別將,春秋輪守,事甚方便。繕衙而容接也,增兵而添料也,此亦不容已者。兩鎭之建置節制,竝依狀請許施,凡厥措處之方,使之昭詳登聞,何如?傳曰,允。
兵曹啓曰,景慕宮大門南邊墻垣瓦子破傷處,今已修改矣。守直衛軍解送之意,敢啓。傳曰,知道。
知事閔泳緯疏。省疏具悉。卿其勿辭行公。
左承旨金鶴根疏曰云云。答曰,省疏具悉。卿其勿辭行公。
右承旨洪遠植疏曰云云。答曰,省疏具悉。卿其勿辭行公。
上在景福宮。停常參·經筵。
藥房提調朴齊寅,副提調任應準啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮傳口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議正韓啓源,無時急稟定事,不得來會云矣,敢啓。傳曰,知道。
禮曹啓曰,來五月初二日卯時,癸酉式年文武科放榜時,親臨與權停例,何以爲之,而處所以何處擧行乎?敢稟。傳曰,勤政殿親臨磨鍊。
禮曹啓曰,郊壇四孟朔,遣曹郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇次第看審,則各壇壇上及四面紅箭門墻垣階砌,俱爲無頉,而此後看護等節,另加申飭之意,敢啓。傳曰,知道。
三軍府啓曰,卽接御營廳所報,則今四月二十一日習陣日次,而大將臣李容熙有身病,不得行操云矣,敢啓。傳曰,知道。
御營廳啓曰,本廳中軍鄭雲龜,身病甚重,勢難察任,改差,何如?傳曰,允。
兵曹,以李承淵爲御營中軍。
義禁府啓曰,卽伏見慶尙監司金世鎬査啓啓下者,則以興海郡失囚日字相左事,關飭于時郡守處矣。該邑所報以爲,配囚逃失,在於辛未十一月初七日,移文草件中,印蹟手決,俱有可據,則躱囚之在於前郡守在任時,的實無疑云矣。鄭泌旣在任所,自爲移文手決,而有此無難分疏,至於覈査之啓,事體道理,寧容若是?其在懲後之道,有難循例勘斷。保放罪人鄭泌,還囚後施以定配之典,何如?傳曰,允。
大護軍徐堂輔疏曰云云。答曰,省疏具悉。卿其勿辭行公。
同敦寧王庭揚疏曰云云。答曰,省疏具悉。所請依施。
上在景福宮。停常參·經筵。
政院啓曰,卽者別兼春秋李根命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋朴容大·金明鎭·金鶴鎭·徐正淳,竝卽牌招,推移入直,何如?傳曰,允。
以別兼春秋朴容大·金明鎭·金鶴鎭·徐正淳牌不進罷職傳旨,傳曰,只推。
宗親府啓曰,大殿上尊號,大王大妃殿·王大妃殿·大妃殿加上尊號,中宮殿上尊號,今已禮成,卽當紀載於璿源譜略,而國朝御牒·八高祖圖·王妃世譜,亦當一體修正矣。在前如此之時,或有設廳之例,多有自本府擧行之禮,而見今譜略開刊旁午,今番則何以爲之?敢稟。傳曰,自本府合設擧行。
禁衛營啓曰,謹依濬川司別單判下,本營將校·員役·使喚軍等處,米木布分等施賞之意,敢啓。傳曰,知道。
御營廳啓曰,本廳哨官愼錫圭,處身不謹,擧措駭妄,爲先汰去之意,敢啓。傳曰,知道。
濬川司啓曰,城內城外濬川,今已畢役之意,敢啓。傳曰,知道。
義禁府啓曰,時囚罪人鄭泌,施以定配之典事,草記批旨允下矣。當定配所以入,而凡徒流以下之罪,喪前所犯,喪後勘斷者,從勘斷時收贖,載在法典。鄭泌定配,準杖一百流三千里之例,以其喪後勘斷,依法典收贖,只告身盡行追奪,放送,何如?傳曰,允。
上護軍任百秀疏略曰,伏以,臣以無似,立朝四十年之間,揚歷崇顯,僨誤滋多,以臣昏愚,自知甚審,而亦淵鑑之所燭也。嗚呼,臣遭千載之晟會,未忍便訣,據禮經致仕,已過七年,而以耄聵之齡,抱癃痼之疾,菁華日搴,神力耗落,此臣之去就定矣。此一身進退,不必關於朝廷,從玆以往,杜門鏟跡,寄身虛舟,放浪於江湖漁樵之群,皆聖主賜也。言由衷發,庸玆血陳。伏乞特準休退之請,以卒生成之澤云云。答曰,省疏具悉。休致之請,雖若是甚切,耆舊許退,亦不可遽爾。更勿以此相聞也。
大護軍徐相鼎疏曰云云。答曰,省疏具悉。卿其勿辭行公。
敦寧都正朴定鉉疏曰云云。省疏具悉。所請依施。
護軍任孝準疏曰云云。答曰,省疏具悉。卿其勿辭行公。
別兼春秋李根命疏曰,伏以,臣於持被之中,卽接家信,則臣本生父素患風痰之祟,近因日候之不調,將攝失宜,一倍添劇,委頓凜綴。臣聞報憂煎,按住不得,玆敢忙陳短章,徑出禁扄。伏乞聖明,俯垂鑑諒,亟遞臣別兼之銜,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備。別兼春秋朴容大·金明鎭·金鶴鎭·徐正淳,旣有只推之命,竝卽牌招,推移入直,何如?傳曰,允。
傳曰,濬川已爲竣畢,都提調以下別單書入。
傳曰,別軍職李淸烈賜第。
政院啓曰,行都承旨任應準,行左承旨金鶴根,行右承旨洪遠植,行左副承旨李漢永,不爲仕進,右副承旨趙定熙式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨李漢永牌不進罷職傳旨,傳曰,只推。
以別兼春秋朴容大·金明鎭·金鶴鎭·徐正淳牌不進罷職傳旨,傳曰,只推。
兵曹啓曰,同知中樞府事金逸曾,宣傳官柳興秀,五衛將趙根榮·宋恒鎭·林命圭,曹司五衛將趙大永,俱以病難供職,呈狀乞遞,竝改差,何如?傳曰,允。
兵曹啓曰,大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號合五慶慶科,除初試庭試,來八月十九日設行事,自禮曹推擇啓下,而武科則例有初試,依定式分京外試取矣。吉日,令日官池有達推擇,則來七月十一日爲吉云。以此日擧行,而取考謄錄,則在前慶科庭試武科取人之數,多寡不同,或取三百人,或取四百人。今番則取幾人乎?敢稟。傳曰,取四百人。
尙衣院啓曰,進上唐獤皮,不得貿來,當該上通事,嚴刑遠配,臣亦惶恐待罪事,傳曰,特爲安恕,卿勿待罪。
領府事李裕元疏略曰,伏以,臣乞休已過十年之久,賤齒亦爲六十歲矣。天地之仁,日月之明,難强私義,至切衷悃,庶幾有槪於聖聰,而課年血懇,兪音尙邈,上下相持,徒煩恩數,以臣視臣,靦恧無地。古人旣致爲臣而歸,猶拳拳於王室者,以其世祿而然。臣亦世臣也,豈不願及明時效尺寸,以報君親酬知遇,而直逡巡退縮,只事瀆擾,若春蛙秋蟬,聒聒而不已者也?邱壑漁樵,臣非樂也,荒閒寂寞,臣非安也。臣之衰謝愈促,昔之瞭見,今則迫眼堇辨,昔之習聆,今則側耳罔聞。蹠盭蹩躠,跬步彳亍,眩轉于風絮,枯澀乎霜葉,懵聵然無所省識。今雖欲强策瘦骸,復循塗轍,其力不從心,病不祛身,何哉?齋沐封章,申犯天威,冀得萬一之幸。伏望特許宣麻之命云云。答曰,省箚具悉卿懇。卿之有此章,歲課于玆矣,予之有此批,歲課于玆矣。卿則曰決不退,予則曰期不許,卿雖課歲而求退,予必課歲而靳許,然則上下相持,徒歸汗漫酬應而止矣。且卿酬報之願,厥有世祿而然也,抑予倚毗之厚,亦由世臣而然也。大小大事則詢于卿,嘉謨嘉猷則告于予,是所謂世祿也,世臣也。邱壑漁樵,豈其樂乎,荒閑寂寞,豈其安乎?至於邇來愼節,卽不過一時無妄也,善爲將攝,自可勿藥。卿其熟量,亟斷來章。仍傳曰,此批答,遣史官傳諭。
上在景福宮。停常參·經筵。
政院啓曰,行右承旨洪遠植,左副承旨李漢永,今日不爲仕進,竝卽牌招,何如?傳曰,允。
傳曰,吏曹參議有闕之代,前望入之。吏曹參議前望入之,沈履澤添書落點。
政院啓曰,新除授吏曹參議沈履澤,方在解由未出中,何以爲之?敢稟。傳曰,勿拘。
政院啓曰,左右史不可不備。別兼春秋朴容大·金明鎭·金鶴鎭·徐正淳,旣有只推之命,竝卽牌招,推移入直,何如?傳曰,允。
以濬川司都提調以下別單,傳曰,都提調領議政洪淳穆,左議政姜㳣,右議政韓啓源,內下大豹皮一令賜給,提調知宗正卿李周喆,內下虎皮一令賜給,兼提調知三軍府事李容熙,知宗正卿李章濂,行兵曹判書閔致庠,知三軍府事任商準,知宗正卿李寅應,行漢城判尹朴齊寅,各熟馬一匹賜給,都廳前虞候尹濟成,縣監孫珪憲·鄭甫鉉,前察訪柳雲魯竝加資,郞廳西道參軍金善萬,南道參軍鄭九鉉,東道參軍尹弘燮,竝陞六,其餘牌將·員役等,竝依己巳年例施賞。
以全羅監司李鎬俊狀啓,靈光郡人命渰死事,傳曰,人命之一時渰死,若是夥多,聞甚驚慘。元恤典外,別加顧助,渰死人中,如有生前身還布,竝蕩減,未拯屍身,期於拯得厚埋之意,廟堂各別措辭關飭。
吏曹口傳政事,以朴昌壽爲兵曹參議。
以別兼春秋朴容大·金明鎭·金鶴鎭·徐正淳牌不進罷職傳旨,傳曰,只推。
訓鍊都監啓曰,謹依濬川司別單判下,本局將校·員役·使喚軍等處,依己巳年例,米木布分等施賞之意,敢啓。傳曰,知道。
禁衛營啓曰,今此式年武科殿試時,本營直赴應試人,別單書入之意,敢啓。傳曰,知道。
領議政洪淳穆疏略曰,伏以,臣以盃盂之淺,承河海之注,其不克堪受,于今五載之間,而嚴畏居先,懇免未暴,尙此蹲冒者,誠亦沒分曉之甚矣。臣本跡畸性迂,文質無當,明時需用,旣乏尺寸,而惟其寒素門戶,早從祿仕,驟擢無漸,遂置臺司之職,殊遇隆眷,逈越尋常。若將以古名碩,出而爲經濟可展,利澤可施,尊主庇民,弘贊化理之盛者,期待於臣,顧臣至愚,寧有萬一之近似哉?徒褻寵榮,冒玷名位,備數致久,補國蔑聞,其爲辱明命而羞當世。況今大擔着大力量,巍然自處於秉,壞却廉防,孰甚于玆?且臣生脆薄,恒疾不健,自經年前大病,衰謝聚集,手脚拘攣,神識消落,每當木火交旺之候,胃敗而噉未盈龠,血燥而眠不貼席,莫可支拄。矧又一國之大,百責之萃,欲其無廢事毋瘝官,行不得而說不去矣。玆敢披瀝干瀆。伏乞將臣議政之銜,亟行鐫免焉云云。答曰,省疏具悉卿懇。卿於臺司,雖曰五載于玆,進居元輔,甫六七朔餘矣。況鼎席具備,正是勵精圖治之會,而卿於此際,乃反雍容求去者,果奚爲而然也?經濟之可展在乎卿,利澤之可施在乎卿,尊主庇民,弘贊化理,亦惟在乎卿,以卿大力量大擔負,不欲其直前做去,則甚非平日之所望焉。而且卿所以終始懇懇者,卽惟曰愼節耳,藥餌調補,自當遄復,豈因一時無妄,遽爾缷下重務乎?大官進退,本自不輕,予之所倚毗,卿之所遭際,卿必有深諒者存,予何多誥?卿其更思焉。仍傳曰,此批答,遣史官傳諭。
吏曹參議洪承億疏曰云云。省疏具悉。所請依施。
別兼春秋徐正淳疏曰,伏以臣季父臣堂輔,見帶知春秋館事矣。臣所叨別兼春秋之銜,在法當遞,冒瀆崇聽。伏乞聖明,俯垂鑑諒,亟許鐫改,以存公格,以安私分,不勝幸甚。臣無任云云。省疏具悉。疏辭下該曹稟處。
上在景福宮。停常參·經筵。
政院啓曰,右副承旨趙定熙,今日不爲仕進,卽爲牌招,何如?傳曰,允。
政院啓曰,永昌大君祠版,遣宗臣致祭事,命下矣。何宗臣進去乎?敢稟。傳曰,宗正卿李明應進去。
政院啓曰,左右史不可不備。別兼春秋金明鎭·金鶴鎭,旣有只推之命,李根命由限已過,竝卽牌招,推移入直,何如?傳曰,允。
傳曰,都承旨·左承旨·右承旨許遞,前望入之。承旨前望入之,閔奎鎬·洪殷謨·李敦夏落點。
兵曹啓曰,參判金炳始有身病,文武科殿試,不得進參,令政院稟旨變通,令該曹口傳差出,待下批,牌招,何如?傳曰,許遞,前望入之。兵曹參判前望入之,鄭泰好落點。
都摠府啓曰,副摠管閔奎鎬等有實故,文武科殿試,無以備員矣。令政院稟旨變通,令該曹口傳差出,待下批,牌招,何如?傳曰,竝許遞,前望入之。摠管前望入之,副摠管李炳敎·李會正·李奎奭·徐相稷·申正熙落點。
政院啓曰,曹司衛將趙大永,再昨日自兵曹改差,草記允下,而來呈肅單,事甚疎忽,萬萬未安。臣之矇然捧入,不勝惶悚。該衛將所當重勘,而本院請推之外,無他可施之罰,何以爲之?敢稟。傳曰,似不聞已遞而然也,特爲安恕。再明日改差草記,勿施。爾則不無所失,推考。
政院啓曰,明日傳香,禮房承旨,當爲齋宿。行右承旨洪遠植,所當牌招,而拘於廳規,不得請牌,何以爲之?敢稟。傳曰,牌招。
以別兼春秋金明鎭·金鶴鎭·李根命牌不進罷職傳旨,傳曰,只推。
摠戎廳啓曰,今此癸酉式年武科訓鍊院命官殿試敎是時,本廳屬南陽別驍士·別砲軍,坡州·長湍別驍士直赴殿試應試人別單,書入之意,敢啓。傳曰,知道。
御營廳啓曰,今四月二十六日式年武科訓鍊院命官殿試時,本廳將校·軍兵直赴應試人別單,書入之意,敢啓。傳曰,知道。
御營廳啓曰,謹依濬川司別單判下,本廳看役將校·員役·使喚軍等處,依己巳年例,米布分等施賞之意,敢啓。傳曰,知道。
上在景福宮。停常參·經筵。
藥房提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣,敢啓。傳曰,知道
政院啓曰,右副承旨李敦夏,同副承旨趙秉友,今日不爲仕進,竝卽牌招,何如?傳曰,允。
傳曰,明日出宮門路,以思政門爲之。
以同副承旨趙秉友牌不進罷職傳旨,傳曰,只推。
吏曹啓曰,卽接司僕寺牒報,則以爲,明日親臨殿試敎是時,本寺正,例爲進輿差備,而正洪良厚在外,其代卽速變通,及時擧行之地云。正洪良厚改差,其代口傳備擬以入之意,敢啓。傳曰,知道。
吏曹口傳政事,以朴顥陽爲司僕正。
兵曹啓曰,今此式年武科殿試時,直赴殿試人,應試·應頉區別,別單書入之意,敢啓。傳曰,知道。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣。義砲士姜重起身故,今殿試時,依例付之榜末,成給紅牌,何如?傳曰,允。
兵曹啓曰,直赴殿試奉承傳火砲安寧厚等三百八十四人,隨其錄名,依例許赴於明日殿試之意,敢啓。傳曰,知道。
以司謁口傳下敎曰,當此各司停刑之時,恣意用刑,極爲駭妄。統長李在澤,照法嚴繩,行首武藝廳千再漢,令兵曹嚴棍二十度後,待處分,不善把守武藝廳徐宗協·高厚永等,令兵曹決棍。
兵曹啓曰,謹依口傳下敎,行首武藝廳千再漢,嚴棍二十度後待處分,不善把守武藝廳徐宗協·高厚永,各決棍十度之意,敢啓。傳曰,竝放送。
又啓曰,謹依草記批旨內辭意,行首武藝廳千再漢,不善把守武藝廳徐宗協·高厚永等,竝放送之意,敢啓。傳曰,知道。
禮曹啓曰,卽接四館所牒呈,則今此式年文科殿試時,直赴儒生中,幼學宣俊采,原榜儒生韓秉濟,俱爲遭故,不得赴擧云。依例許赴於後科殿試之意,敢啓。傳曰,知道。
訓鍊都監啓曰,今此式年武科殿試時,本局將校·軍兵及武藝別監中,直赴殿試應試人,別單書入之意,敢啓。傳曰,知道。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,旣承慈敎矣。直赴李載兢,付之今審殿試榜末,一體放榜。
傳曰,考官任商準命官爲之。
傳曰,直赴李載兢賜樂。
傳曰,判義禁外,金吾堂上許遞,前望入之。金吾堂上前望入之,知義禁李㘾,同義禁兪錫煥落點。
傳曰,吏曹參議許遞,前望入之。吏曹參議前望入之,吳俊泳落點。
傳曰,直赴李載兢放榜日,興寅君夫人祠版,遣承旨致祭。
議政府啓曰,今此式年文科,甲科第二人·第三人,當付七品職,而時無可擬之見窠云。以長興庫主簿,司䆃寺主簿加設,生進仕滿直長中二人,依例遷轉,推移付職,尙衣院主簿,亦爲加設,武科壯元區處事,分付,何如?傳曰,允。
兵曹啓曰,內禁衛將柳璞,文臣兼宣傳官權昌洙,俱以病難供職,呈狀乞遞,竝改差,何如?傳曰,允。
訓鍊都監啓曰,謹依下敎,侍衛與環衛將官·將校·軍兵及武藝別監等處,別饒次分給之意,敢啓。傳曰,知道。
御營廳啓曰,謹依下敎,侍衛與環衛本廳軍兵等處,別饒次分給之意,敢啓。傳曰,知道。
吏曹啓目,粘連觀此別兼春秋徐正淳上疏,則以爲,臣之季父堂輔,見帶知春秋館事矣。臣所叨別兼春秋之銜,在法當遞。伏乞聖明,俯垂鑑諒,亟許鐫改,以存公格亦爲白有臥乎所。相避之法,在下當遞,別兼春秋徐正淳,今姑減下,何如?啓,依允。
兵曹啓目,粘連觀此水原留守閔升鎬狀啓,則中軍朴承儒,本以廉明,兼之鍊達,四載佐治,一念圖報,到底慈恤,軍民咸頌,隨處警戢,閭里賴安。今當箇滿之日,闔境願借,群情莫遏是白如乎,如此優異之績,合有褒賞之擧。中軍朴承儒,特爲仍任,俾有成效事,令該曹稟處亦爲白有臥乎所。到底慈恤,軍民咸頌,隨處警戢,閭里賴安,今當箇滿,闔境願借,似此優績,實合久任。依狀請施行,何如?啓,依允。
知三軍府事任商準疏曰云云。答曰,省疏具悉。旣有已例,卽爲開場。
癸酉四月二十六日卯時,上御景武臺。式年文科殿試試取入侍時,行都承旨閔奎鎬,左承旨李漢永,右承旨趙定熙,左副承旨洪殷謨,右副承旨李敦夏,同副承旨趙秉友,注書缺,別兼春秋金明鎭·金鶴鎭,檢校直提學閔升鎬·李載冕,檢校直閣洪殷謨,直閣姜,待敎韓耆東,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調朴齊寅,副提調閔奎鎬進前問候訖。由仁政門·用成門·神武門,至景武臺。通禮跪啓請降輿。上降輿陞座。承旨請出標信,開布城,儒生入場乎?上可之。承旨讀奏入門單子訖,仍奏曰,從陞中試官蒙點人,使之下去一體行禮乎?上可之。引儀引讀券官趙秉徽·金世均·嚴錫鼎·洪遠植·趙秉式·徐臣輔,對讀官洪承億·申道熙·任冕鎬·姜·閔泳商·吳麟泳,行四拜禮,以次入就位。秉徽等進前。上命書詩題南風之薰兮。秉徽等書題讀奏訖,麟泳等奉出懸題,懸題訖。奎鎬奏曰,親臨試取時,御題筆初不待令之工曹官員,所當重勘,而本院請推之外,無他可施之罰,何以爲之乎?上曰,事過後拿處,可也。上入小次。承旨稟先張已入,出標信,開布城,呈券儒生,次次出送乎?上命已下標信,擧行,可也。承旨又稟考試,上命考試。少頃,上出次,仍命科次爲之。麟泳讀奏試券,秉徽書等訖。承旨曰,坼封何以爲之乎?上曰,承旨坼封,可也。承旨坼封讀奏訖。少頃,通禮跪啓請禮畢。上降座,乘輿至思政門。承旨請出標信,解嚴。上還內後,諸臣以次退出。
上在景福宮。停常參·經筵。
自前夜五更至開東,灑雨下雨,測雨器水深二分。
政院啓曰,明日·再明日殿座相値,視事頉稟之意,敢啓。傳曰,知道
政院啓曰,同副承旨趙秉友,今日不爲仕進,卽爲牌招,何如?傳曰,允。
政院啓曰,吏曹郞廳來言,新恩下批政事,取稟。傳曰,當日爲之。
傳曰,呈告工判許遞,今日政差出。
傳曰,呈告泮長許遞,今日政差出。
以同副承旨趙秉友牌不進罷職傳旨,傳曰,只推。
都摠府摠管變通草記,傳曰,允。竝許遞,前望入之。摠管前望入之,都摠管李裕膺·鄭健朝·申應朝,副摠管李敦應·李邦鉉·趙秉式落點。
政院啓曰,行都承旨閔奎鎬,左承旨李漢永,右承旨趙定熙,同副承旨趙秉友不爲仕進,左副承旨洪殷謨式暇出去,院中只有臣一人,伴直無人。同副承旨旣有只推之命,卽爲牌招,何如?傳曰,允。
以鄭寅植囚單子,傳曰,飭已施矣。分揀放送。
以同副承旨趙秉友再牌不進罷職傳旨,傳曰,只推。
政院啓曰,卽者吏曹郞廳來言,政事當日爲之事命下,而兼判書金炳冀,參判申泰運,參議吳俊泳,俱以病不來,不得開政云,竝卽牌招,何如?傳曰,允。
吏曹啓曰,成均館直講韓錫權·朴淇鍾,俱以身病,呈狀乞遞,竝改差,何如?傳曰,允。
有政。吏批,兼判書金炳冀牌招不進,參議吳俊泳牌不進,參判申泰運進,承旨缺進。吏批啓曰,兼判書金炳冀,參議吳俊泳竝牌招不進,小臣獨政未安,何以爲之?敢稟。傳曰,仍爲之。以閔泳緯爲刑曹判書,徐堂輔爲工曹判書,尹滋承爲同敦寧,洪遠植爲刑曹參判,韓緻奎爲敦寧都正,權膺善爲禮曹參議,鄭順朝爲大司成,任孝準爲知義禁,趙秉徽爲藝文提學,閔泳穆爲司成,金圭衡爲直講,閔羲泰爲監察,朴世秉爲長興主簿,蔡定默爲司䆃主簿。再政。以金鶴根爲禮曹參判,李晩由爲兵曹參知,朴顥陽爲左通禮,韓國輔爲監察。同義禁單任孝準,典籍單尹升求,尙衣主簿單金應燮,內贍直長單吳升壽,昭慶園直長單趙鍾宇。再政。以奇陽衍爲司僕正。前虞候尹濟成,前縣監孫珪憲·鄭甫鉉,前察訪柳雲魯,以上今加通政,加資事承傳。贈吏參徐有敦贈吏判例兼,贈吏議徐懋修贈吏參例兼,已上工曹判書徐堂輔兩代。贈吏參徐灝淳贈吏判例兼,贈吏議徐龜輔贈吏參例兼,已上大護軍徐相鼎兩代。故學生金箕龍贈戶參例兼,金有哲贈左承旨,金德應贈僕正,以上同知金在益三代。折衝宋溟贈兵參例兼,忠節卓異,贈職事承傳。故學生金光耆贈戶參例兼,金哲麟贈戶議,金得禧贈樂正,已上同知金逸淵三代。
兵批,判書閔致庠進,以下缺,以李壽東·金在益爲同知,元禹常爲宣傳官,李鍾緖爲內禁將,尹鎭·南孝源·鄭益僑爲五衛將,權鍾碩爲訓鍊主簿,崔雲永爲守門將,閔泳九爲東道參軍,安豐求爲西道參軍,任百圭爲南道參軍,金昌基爲所斤僉使。僉知三單,柳璞·趙根榮·朴命圭,訓鍊主簿加設單李淸烈。副司果朴永道·金善萬·鄭九鉉·尹弘燮,副司正宣祥昊·李德雨。水原中軍朴承儒特爲仍任事承傳。再政。以徐相鼎爲知事,李曾宇爲武兼。同知單尹鎭,僉知單南孝源。
以吏曹參議吳俊泳牌不進罷職傳旨,傳曰,只推。
禮曹啓曰,卽接忠淸監司成彝鎬移文,則以爲,公州牧鄕校聖殿,年久滲漏,棟樑朽傷,今方修葺,告由移還安祭香祝,自本曹啓稟下送云矣。公州牧鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹啓曰,卽伏見今番式年武科殿試榜目啓下者,則役名及本名·父名·貫鄕·居住,多有誤書處,竝付標以入,而科榜修啓,何等愼重,如是錯誤,殊涉不審。當該試官,竝推考,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,懸病承旨竝牌招。
吏曹啓曰,南學敎授金德均,成均館直講金圭衡,俱以身病,呈狀乞遞,竝改差,何如?傳曰,允。
黃海監司閔台鎬疏曰云云。答曰,省疏具悉。卿其往省焉。
上在景福宮。停常參·經筵。
藥房提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?〈大妃殿氣候,何如?〉中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,右議政韓啓源,無時急稟定事,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,政官牌招開政。
傳曰,在外臺諫許遞,今日政差出。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
政院啓曰,吏曹郞廳來言,大臣置處政事,取稟。傳曰,當日爲之。
有政。吏批,兼判書金炳冀,參判申泰運病不來,參議吳俊泳進,承旨缺。
吏批啓曰,兼判書金炳冀,參判申泰運,俱以病不來,小臣獨政未安,何以爲之?敢稟。傳曰,只出緊任。
以張皓根爲執義,李南會爲司諫,姜永奎·林俊養爲掌令。領敦寧單洪淳穆。故牧使金獻淳,贈吏參例兼,禮曹參判金鶴根考,故通仕郞任百應贈吏參例兼,故校理任天常贈副學例兼,故通德郞任希翼贈僕正,已上同義禁任孝準三代。故學生申日祿贈監察,孝行卓異,贈職事承傳。
宗親府啓曰,明日卽天漢殿朔奉審日次,臣容直進詣擧行之意,敢啓。傳曰,知道。
兵批,同知單鄭翼僑,僉知單李鍾緖。
刑曹啓曰,卽接慶尙監司金世鎬文移,則順興府徒三年定配罪人官奴順龍,限滿云矣。取考曹上配案,則順龍以謀以已行,未曾傷人罪,庚午三月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
領議政洪淳穆疏曰,臣之冒據匪據,卽邱陵之畫,天淵之分耳。惟厥入告出宣,彌綸調劑之術,雖古之宏猷達識,其所自許以任重者,蓋幾希焉。故有宋富弼·范仲淹諸賢,天章賜坐,再三懇讓,尙不敢下筆條奏。矧玆庸碌菲品,向前擔夯,誠愚且妄矣。自夫拜命之初,挈度點檢,承當萬無其望,而跼高蹐厚,義在莫逃,則一出門,此身便非己有,臣亦粗具彝恒,磨放赴蹈,乃貼額銘符也。竊以聖學之緝熙,民生之維持,朝綱世敎之振肅淸明,苟有一知半解,仰效圭撮之益,固是至榮大願,寥寥四五載,茫無寸樹,辜負隆恩,歷論古今做相,安有如臣鹵莽之甚者乎?臣愚平生,無他所長,惟戒懼一念,恒存乎濫分過福。夫惟宜去也,有若是焉,則臣之一籲再籲,自出衷赤。伏望亟允臣懇焉。臣無任云云。答曰,省疏具悉卿懇。入告出宣,彌綸調劑,卿之所自有也。宏猷則資乎卿,達識則仗乎卿,講學之緝熙,民生之維持,朝綱世敎之振肅淸明,亦惟在乎展施之何居,則卿之此章,再斯可乎?人君之於輔相,必以太平責之者,此爲用之至也。是以有宋富弼·范仲淹之條列天下事,擧蔚然有可觀,卿於廊廟之任,其所擔負,果何如?且一出門,身非己有,卿旣言之甚摯,而今焉天章之賜坐無幾,一切以退避爲準的,是誠究不得而推不去矣。然而卿之苦心辭免,寔由戒懼之念,則終始相持,反非禮遇之道也。元輔之任,不得已今姑勉副。予之倚毗卿,卿之匡輔予,夫豈有間於居位去位乎?凡有所蘊,悉心竭論,是所區區之望也。仍傳曰,此批答,遣史官傳諭。日記廳堂上金炳秀。郞廳朴永斗李命九。
上在景福宮。停常參·經筵。
親傳香祝祗迎,入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
傳曰,禮房承旨,馳詣景慕宮,奉審摘奸以來。
傳曰,初五日次對,進定於再明日。
傳曰,明日出宮門路,以思政門爲之
以忠淸監司成彝鎬狀啓,扶餘縣監鄭鴻賓,遭母喪事,傳曰,令該曹口傳差出,不日下送。
吏曹口傳政事,以方漢喆爲扶餘縣監。
以忠淸監司成彝鎬狀啓,丹陽郡守申在億,唐津在任時,擅由配囚,歸家身故,爲先罷黜,其罪狀,令攸司稟處事,傳曰,令該曹口傳差出,不日下送。
吏曹口傳政事,以權衡圭爲丹陽郡守。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例。今亦依此爲之,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
奎章閣啓曰,參下檢書官任錫準,仕日已滿三十朔。依定式六品職遷轉事,分付吏曹,何如?傳曰,允。
奎章閣啓曰,檢書官任錫準減下,其代以前薦人洪鍾譱,依已例取才差下,令該曹付軍職,使之冠帶常仕,何如?傳曰,允。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例。今亦依此擧行,以爲次次疎滯之地,何如?傳曰,允。
癸酉五月初一日辰時,上御勤政殿月臺。景慕宮夏享大祭,香祝親傳入侍時,行都承旨閔奎鎬,左承旨李漢永,右承旨趙定熙,左副承旨洪殷謨,右副承旨李敦夏,同副承旨趙秉友,注書缺,別兼春秋金明鎭·李根命,檢校直提學閔升鎬·李載冕,直提學尹滋悳,檢校直閣洪殷謨,直閣姜,檢校待敎金奎軾,待敎韓耆東,副提學洪遠植,典籍洪萬植,應敎張時杓,修撰魚允中,以次侍立。時至,通禮,跪啓請外辦。上具翼善冠·衮龍袍,乘輿出思政門。藥房提調朴齊寅,副提調閔奎鎬,進前問候訖。仍詣勤政殿月臺。通禮,跪啓請降輿。上降輿。通禮,導上入就褥位南向立。引儀,引獻官知正宗卿李景夏,進詣褥位之左。通禮,跪啓請跪。上跪。香室官員,奉香祝跪授承旨,承旨東向跪進。上受之以授獻官。獻官西向跪受興。通禮跪啓請興。上興。通禮,導上降就階下祗迎位西向立。獻官奉香祝,由正路出。通禮,跪啓請鞠躬。上鞠躬。祗迎訖,通禮,跪啓請平身。上平身,仍入幕次。少頃,通禮跪啓請出次。上出次,乘輿至思政門,承旨請出標信解嚴。仍還內,諸臣以次退出。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,左承旨許遞,前望單子入之。承旨前望單子入之,李翰榮落點
傳曰,新及第黃耆淵,卽和柔翁主冡孫也。特爲賜樂,修撰除授。
傳曰,校理·副校理竝許遞,前望單子入之。玉堂前望單子入之,校理閔泳商·沈相說,副修撰權昌洙·李舜儀,落點。
傳曰,諸承旨,持公事入侍。
吏曹啓曰,昨日口傳政,丹陽郡守副望朴珽鉉,未經五品人,矇然擬望,臣不勝惶恐。原望單子,改付標以入之意,敢啓。傳曰,知道。
禁衛營啓曰,本營中軍申桓,身病甚重,勢難察任,今姑改差,何如?傳曰,允。
兵曹,以李容儀爲禁衛中軍。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
敦寧都正韓緻奎疏。答曰,省疏具悉。所請依施。
癸酉五月初二日卯時,上御勤政殿。式年文武科放榜入侍時,行都承旨閔奎鎬,左承旨李漢永,右承旨趙定熙,左副承旨洪殷謨,右副承旨李敦夏,同副承旨趙秉友,注書缺,別兼春秋金鶴鎭,檢校直提學閔升鎬·李載冕,直提學尹滋悳,檢校直閣洪殷謨,直閣姜,待敎韓耆東,副提學洪遠植,應敎黃普淵,修撰金明鎭,副修撰李秀萬,以次侍立。時至,通禮,跪啓請外辦。上具遠遊冠·絳紗袍,乘輿出思政門。藥房提調朴齊寅,副提調閔奎鎬,進前問候訖。仍詣勤政殿。通禮,跪啓請降輿。上降輿。通禮,跪啓請執圭。承旨進圭,上執圭陞座。贊儀,唱文武百官入就位,行四拜禮。文武百官入就位,行四拜禮訖。承旨奏曰,文武新恩入門次,請出標信。上曰,以已下標信,擧行,可也。承旨二人,奏放榜。文武新恩,分東西行四拜禮訖。承旨二人,承命頒牌,賜花宣醞。文武新恩,行四拜禮訖,退出。致詞官,讀致詞文。文武百官行四拜禮。通禮,跪啓請禮畢。上降座釋圭。承旨跪受圭。通禮,跪啓請乘輿。上乘輿,仍由思政門還內。命出標信解嚴。諸臣以次退出。
癸酉五月初二日午時,上御慈慶殿。在院承旨持公事入侍時,左副承旨洪殷謨,右副承旨李敦夏,同副承旨趙秉友,假注書李復永,記事官康炳迪,別兼春秋金鶴鎭,以次進伏訖。上曰,史官分左右。以下缺
上在景福宮。停常參·經筵。
政院啓曰,右承旨洪殷謨,今日不爲仕進,卽爲牌招,何如?傳曰,允。
傳曰,吏曹參判有闕之代,前望單子入之。吏曹參判前望單子入之,徐璟淳落點。
傳曰,新恩謝恩,當親受矣,該房知悉。
傳曰,回榜人謝恩,亦當親受矣,該房知悉。
以右承旨洪殷謨牌不進罷職傳旨,傳曰,只推。
吏曹,修撰單黃耆淵。
弘文館啓曰,新除授校理閔泳商,修撰黃耆淵,副修撰權昌洙·李舜儀,竝卽牌招察任,何如?傳曰,允。
又啓曰,新除授校理沈相說,時在京畿竹山地。經筵入番事緊,請斯速乘馹上來事,下諭,何如?傳曰,許遞,前望單子入之。
玉堂前望單子入之,校理李秀萬落點。
兵曹啓曰,昨日武科放榜後,江華居朴錫辰,明川居高重根,來到臣曹,謂以入格之人,未受紅牌云,故取考榜目,則參榜的實,而頒牌紛畓之際,以致換面冒受,使當者失牌。臣曹不能照察之失,不勝惶恐,而在前似此失牌之人,有追書安寶頒給之例。朴錫辰·高重根,紅牌竝改書,安寶以給,閪失紅牌,令左右捕廳,別般譏詗,期於捉得之意,分付,何如?傳曰,允。
義禁府啓曰,忠淸監司成彝鎬狀啓內,丹陽郡守申在億,前以唐津縣監在任時,擅由配囚,歸家身故,爲先罷黜,其罪狀,令攸司稟處事,啓下矣。申在億,時在丹陽任所云,依例發遣府羅將拿來,何如?傳曰,待待命拿囚。
左議政姜㳣箚曰,伏以臣,伏奉傳敎下者,初五日次對,進定於初三日,有所成命矣。元輔病免,廟務多滯,此時聖念,寔出於勤政圖理之盛德,伏不勝欽誦萬萬,而臣蒲質已衰,薪憂方苦,雖値漸熱之候,尙有畏寒之意。胸膈痞滿,頭目眩轉,食飮阻却,床笫呻囈。以此見狀,萬難動彈,全昧趨走之恭,甘犯違傲之科,病與罪添,惶阨靡措。玆入文字,冒瀆崇聽,乞降威罰,以擎具察焉。就進止。答曰,省箚具悉卿懇。愼節奉慮,賓對,自當退行矣。卿其安心調理。至於廟務積滯,殊涉可悶。雖未登筵,先爲稟裁,是所望也。仍傳曰,此批答,遣史官傳諭。
癸酉五月初三日巳時,上御慈慶殿。文武新恩謝恩及回榜人謝恩入侍時,左承旨趙定熙,左副承旨李敦夏,同副承旨李翰榮,假注書李復永·白奎燮,記注官金顯默,別兼春秋金鶴鎭,回榜人文慶愛,以次進伏訖。上曰,史官分左右。引儀引文武擧人及回榜人,入就位。承旨曰,新恩後拜人,使之隨入乎?上可之。又奏曰,入侍人中,有率榜人,使之下殿,一體行禮乎?上可之。引儀,唱四拜。文武擧人及回榜人,行四拜禮訖。承旨奏曰,新恩肅拜後,當宣醞乎?上可之。仍行宣醞訖。引儀唱四拜,文武擧人及回榜人,行四拜禮訖。承旨奏曰,新恩及回榜人,以次陞殿,奏職姓名。武科則甲科一人,使之陞殿,奏職姓名乎?上可之。文武新恩及回榜人,以次奏職姓名訖。上曰,回榜人進前。慶愛進前。上曰,年今幾何?慶愛奏曰,賤齒爲八十一歲矣。上曰,生日何時乎?慶愛曰,十二月二十六日矣。上曰,又有幾子乎?慶愛曰,只有此一子,卽新及第臣俊永矣。上曰,年紀幾何?俊永奏曰,賤齒爲六十一歲矣。上曰,其子年紀,亦已回甲,甚稀貴也。又有孫曾幾人,而年紀各爲幾何?慶愛曰,有一孫,年今三十八歲,又有曾孫,年纔十三歲矣。承旨奏曰,文武擧人及回榜人,使之退出乎?上可之。引儀,引文武擧人及回榜人出。以下缺
上在景福宮。停常參·經筵。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,直提學尹滋悳,馳詣綏陵,奉審摘奸,仍留監祭,局內諸陵,一體奉審以來。
傳曰,明日出宮門路,以思政門爲之。
議政府啓曰,昌源府使尹錫五,瓜期在今朔矣。此倅三載居官,治績茂著,自邑陞營以後,尙多未就之事,姑難付之生手云。特加一瓜仍任,以責終始之效,何如?傳曰,允。
弘文館啓曰,新除授校理李秀萬,卽爲牌招察任,何如?傳曰,允。
上護軍任百秀疏曰,伏以臣聞有願必遂,上天不遺之仁也,有情必陳,卽人臣無隱之義也。伏念臣家,世儒素規,只有知足安分四字,前後蒙被,與天無極,涯分已踰,而不思知止乎?使卽日蒙恩,得借三字銜,臣之至願也。望劃卽準許,以全微諒焉。答曰,省疏具悉。前批靳退,以示予意,而今此情懇,愈往愈切,所請三字銜,特爲許施。
上在景福宮。停常參·經筵。
藥房都提調洪淳穆,提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。大王大妃殿進御二錢重人蔘粟米飮,自今日一貼式,限二貼煎入事,榻前下敎,王大妃殿進御二錢重人蔘粟米飮,自今日一貼式,限二貼煎入事,榻前下敎。大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房三提調,持粟米飮來待矣。傳曰,封入。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,明日傳香,禮房承旨,當爲齋宿。左副承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
以慶尙監司金世鎬狀啓,進上生竹笋,節序差早,笋芽不萌,限內不得封進,惶恐待罪事,傳曰,勿待罪事,回諭。
三軍府啓曰,本府武從事官李周鎬,奔走勤仕,今仕滿十五朔,依例陞敍,或守令除授事,奉承傳施行,何如?傳曰,允。
吏曹啓曰,掌樂院正李喬榮,以其身病,呈狀乞遞,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
癸酉五月初五日辰時,上御慈慶殿。藥房入診入侍時,都提調洪淳穆,提調朴齊寅,副提調閔奎鎬,假注書白奎燮,記注官金顯默,別兼春秋金鶴鎭,以次進伏,醫官李慶年·金在瑚·李碩在·李好錫,以次進伏楹外訖。上曰,史官分左右。大臣進前問候,各殿問候訖。淳穆奏曰,醫官待令,使之入診乎?上可之。慶年等,以次診候,退伏楹外。淳穆曰,脈候詳爲奏達。慶年等,起伏奏曰,脈候,左右三部調均矣。上曰,大臣懇懇辭免,故雖不得已勉副,予心甚悵然,而朝野,想亦缺望。須勿以去位爲意,廟堂事務,協贊共濟也。淳穆曰,以臣之匪才蔑識,冒據重任,旣乏絲毫之報效,徒積邱山之辜負,夙夜懍慄,五載如一日。何幸仁天孔邇,曲遂蘊結之微願,臣之感戴鴻渥,河海莫量,而若臣耿耿寸忱,不擇夷險,豈或以進退有間乎?仍奏曰,因此而又有情私之告懇者。臣之父母墳,在於京畿長湍地,而今番兒子榮掃之行,臣亦率往,可以粗伸至情,倘蒙恩由,則竊擬從便往來矣。上可之。因命書傳敎曰,領敦寧省掃之行,給由馬澆奠床備給。出傳敎淳穆曰,每當省掃之行,輒奉恩數,臣之滿心榮感,靡所容措,而西邑纔經使价之廚傳,況當窮夏,殘蔀貽弊,必至不淺,臣豈敢憑仗隆眷,晏然自安於心乎?上曰,大臣行,豈可無示意乎?淳穆曰,旣以從便往來仰達者,卽爲其私行,而不欲侵擾於沿路也。見今頗有閟澤之慮,濫分豐飾,尤所不敢。今若還收寵施,其爲榮耀,無異於祗受矣。上曰,大臣如是屢懇,傳敎還收。上曰,近日頗有暵氣矣。淳穆曰,麥農,聞是大登,而今若有數犁雨,移秧,亦無慮及時云矣。上曰,大臣親山,在於長湍何地乎?淳穆曰,在於松都接界矣。上曰,大臣先山,又在於何處乎?淳穆曰,豐德,有世葬之地,臣之先祖故相臣墓,在於是矣。上曰,大臣祖父母山,在於何處乎?淳穆曰,臣之祖父母墳,亦在於豐德,此局內今番之行,可以省掃矣。上曰,大臣親山,相距幾何?淳穆曰,不過一舍矣。上曰,何時當發行乎?淳穆曰,當於望間發程矣。上曰,往還當爲幾許日乎?淳穆曰,可費八九日矣。淳穆曰,臣以區區微私,有所仰達者。臣之子英植,卽一蒙騃兒耳,匪意昨秋,獲蒙賜第。年齒則太早也,學識則太淺也。矧又臣爾來盈盛,兢懼倍深,猥以幾年請暇,冒悚陳懇於筵中,其時聖敎,至於唱名後賜暇。臣奉若金石,恭竢處分,而今旣唱名,故敢此復申前奏矣。上曰,予於其時,入格儒生入侍,旣見外樣,且於日前新恩謝恩入侍,又見行止,則雖及今從宦,亦無不可矣。淳穆曰,渠本弱質善病,自幼不能敎督,而今於淵鑑攸燭,設或謂稍有可堪,其中則純是蒙愚。今若從宦,未免爲童子備官,不幸之甚矣。上曰,年將二十,豈可曰童子備官?淳穆曰,人才成就,在乎智慮之淺深,不在乎年紀之多少,而雖退待十年後從宦,尙此未晩。況今以渠之學蔑識短,將欲責之以立朝事君之節,是可謂策駒而聘轅矣。上曰,前輩之少年登科,未必皆有此請暇矣。淳穆曰,臣幸借方寸之地,冒昧煩瀆,是出於敢恃寵靈,有懷畢陳,而苟非如臣今日遭遇,亦必有齋意莫遂者矣。上曰,大臣之言如是,當以一年給暇矣。淳穆曰,一年給暇,故事所無,則書之史冊,未敢知此時處分,謂當如何矣。上曰,讀書工夫,不係乎給暇之多年,而一邊從宦,一邊讀書,有何不可乎?淳穆曰,雖是決科,仕宦早晩,本自無定,而今臣之屢煩聰聽,倘蒙處分,庶有以儒生本色,專力攻苦。且於聖朝作人之政,亦可謂美事矣。上曰,大臣所懇,如是繼之,當以二年展暇。仍傳曰,此筵說,頒諸朝紙。出傳敎淳穆曰,聖意若是鄭重,豈敢更事瀆撓?竊伏望上天陶甄之澤矣。以下缺
上在景福宮。停常參·經筵。
自午時至人定,灑雨下雨,測雨器水深三分。
政院啓曰,藥房提調·副提調,持粟米飮來待矣。傳曰,封入。
政院啓曰,左副承旨李敦夏,今日不爲仕進,卽爲牌招,何如?傳曰,允。
以左副承旨李敦夏牌不進罷職傳旨,傳曰,只推。
傳曰,奉審閣臣入侍。
吏曹啓曰,因議政府申飭,未下直守令,自臣曹催促,則淳昌郡守崔麟九,身病猝重,萬無赴任之望云。其身病,旣如是,則有難强令赴任,罷黜,何如?傳曰,允。勿拘常格,口傳各別擇差,不日下送。
兵曹啓曰,去四月二十六日癸酉式年武科殿試時,直赴殿試,奉承傳,火砲安寧厚等三百九十五人內,三百七十七人,應試參榜,所授帖文,竝依例收聚爻周。別軍職李章憲,鄕騎士朴英鎭,別武士李鼎周·朴懿廉·金在洙,火砲黃道淵·李昌祿·金澤華,勸武軍官金漢弼,別饒士劉正洛等十人,遭故,別武士劉鼎豐,朞服未過葬,竝依法典陳試。火砲安寧厚,身病不赴,係是三式年內,依例陳試。濟州別銃手高日得,馬兵金龍訓,慶尙左水營禦邊軍官田壽命,旗牌官金德驥,起送成冊,初不擧論,而亦不赴試,慶尙監營抄上武士柳致璋,鎭撫營別驍士金祥雲,無緣不赴,其委折,關問各該道·帥臣後,稟處,何如?傳曰,允。
吏曹啓目,粘連觀此弘文館應敎黃普淵上疏,則以爲,臣兄耆淵,除授修撰矣。臣之所帶春秋兼銜,其爲應避,典式所在,亟令選部,照例遞改亦爲白有臥乎所。相避之法,在下當遞,弘文館應敎黃普淵,所帶春秋之銜,今姑減下,何如?傳曰,允。
又啓目,粘連觀此平安監司南廷順狀啓,則以爲,平壤庶尹金甲根,爲治通鍊,威惠竝施,詞訟公平,徭役蠲減,百庶修擧,一邑賴安。苽期不遠,群情願借,待苽滿仍任,俾圖責成,令該曹稟處亦爲白有臥乎所。道臣狀辭,旣如此,平壤庶尹金甲根,待苽滿,姑爲仍任,何如?傳曰,允。
吏曹口傳政事,以趙台永爲淳昌郡守。
吏曹啓曰,通禮院左通禮朴顥陽,以其身病,呈狀乞遞,改差,何如?傳曰,允。
廣州留守曺錫雨疏云云。答曰,省疏具悉。卿其往省焉。
應敎黃普淵疏云云。答曰,省疏具悉。疏辭,下該曹稟處。
癸酉五月初六日辰時,上御慈慶殿。奉審閣臣入侍時,左副承旨洪殷謨,假注書李復永,記事官康炳迪,別兼春秋李根命,閣臣尹滋悳,以次進伏訖。上曰,史官分左右,閣臣進前。滋悳進前奏曰,臣承命馳詣綏陵陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍留監祭,將事安寧之意,敢此仰達。上曰,局內諸陵,俱爲太平乎?滋悳曰,諸陵陵上安寧矣。上曰,碑閣·丁字閣無頉乎?滋悳曰,詳爲奉審,又爲詳問於陵官,則皆無雨漏處矣。上曰,莎草俱是,何如?滋悳曰,茂密甚盛矣。上曰,何時將事乎?滋悳曰,三更量將事矣。上曰,何時發行,何時來抵,而程途雖是三十里,似爲稍遠矣。滋悳曰,將事後仍爲發行,比至闕下,鷄鳴旣久,日旣曙矣。上曰,近來稍旱,沿路農形,何如?滋悳曰,兩麥已登,早秧方移。雖未知遠外之何如,沿路所見,則不甚惜乾矣。上曰,今若數日內得雨,則可有豐登之望乎?滋悳曰,旱旣不甚,迨此又雨,則誠爲農家之大幸矣。上曰,雨暘時若,果爲民國莫大之幸也。滋悳曰,誠然矣。上命閣臣先退,又命史官就座。仍命退。承史以次退出。
上在景福宮。停常參·經筵。
自前夜人定至今日未時,灑雨下雨,測雨器水深九分。
政院啓曰,來十一日,輪臺日次矣,敢稟。傳曰,當次人受點,後日次待令。
政院啓曰,右副承旨趙秉友,今日不爲仕進,卽爲牌招,何如?傳曰,允。
政院啓曰,卽見副司果權仁成,陳疏到院者,則軍銜陳疏,家僮直呈,俱系禁令。所當退却,而係是言事,雖不得不捧入,不可無警,從重推考,何如?傳曰,允。
以右副承旨趙秉友牌不進罷職傳旨,傳曰,只推。
御營廳啓曰,本廳千摠趙存興,身病甚重,勢難察任,改差,何如?傳曰,允。
吏曹啓目,敦寧府直長趙載九名字,改以寅九事告狀,令藝文館給帖,何如?啓,依允。
副司果權仁成疏曰,伏以,臣聞治平之道,在於格致,永世之本,在於師古,帝王之於典學,誠不可少忽也。至若經筵之設,尤爲我祖宗朝盛制也。接晉儒紳,對越聖賢,昌言嘉謨,皆足以啓沃宸衷,陶鑄治世,而未聞奮迅,振作實效。伏願繼自今,益懋進修,勉加省察。臣又有一說焉。目今人才乏瘠,科弊痼之也。我中廟祖時,先臣趙光祖,奏置賢良科,旋寢不行,至今志士之興歎也。名碩英俊,多自科目中出來,協贊中興,賁飾昇平,苟非讀書綴文者,烏能如是乎?挽近以來,閥閱居先,關節公行,優於地則學未識丁,名已唱甲,聽於天,則白首窮經,靑燈弔影。若更加一規,放榜之日,榻前面試,削其曳白,而不中式者,竝與考試而坐之,則僥倖者,可以少戢,貢擧之路,不期淸而自淸矣。伏願留心焉。臣又有一說焉。國朝之設諫院,所以繩愆糾謬也。臨御十年,白簡寥寥,臺烏久噤,陽鳳不鳴,臣竊爲聖朝憂之。伏願復先朝之舊,重諫臣之選,假之以寵,導之以使言,俾藥石箴規,日聞於軒陛,則宗社幸甚焉。臣又有一說焉。黎元之利病,係於近民之官,苟或任匪其人,一經割剝,則雖施以烹阿之律,屛商之典,民已枵然不支矣。見今守令者,皆有薦主,循例剡名,出宰百里,安在其爲國薦賢之意乎?臣以爲守令之卽著績,淸白入聞者,增秩賜金之褒,先施於薦主,貪饕蔑法者,亦與薦主同罰,則無能者,不敢倖進,而選擧之政,不期公而自公矣。伏願留心焉。臣又有一說焉。朝廷,自丙寅以後,陰雨儲胥,靡不用極,而守令之勤慢不同,郡縣之誠僞各異。簡閱則羸尫綴伍,雇傭成隊,甚至一人,愛二人之點,臨視者,謾不知究覈。器用則京司之捐繕,州郡之修鍊,莫不精完,而奸丁作蠧,美惡相易,色掌幻弄,精鈍不齊,一月一考,作徹無常。如是而安可望技藝之成就乎?此皆守土者之所管轄。伏願特降嚴飭,揀別其用命不用命者,施以賞罰之典焉。臣以遐澨賤品,出位言事,極涉僭越,不避斧鉞,冒進封章。伏乞恕採焉。臣無任云云。答曰,省疏具悉。出位論事,若是多端。雖無爾言,予亦有參商者矣。
上在景福宮。停常參·經筵。
自巳時至申時,灑雨下雨,測雨器水深二分。
政院啓曰,三皇忌辰日,親行望拜禮,前期一日以稟事,曾有定式矣。今初十日太祖高皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
傳曰,藥院都提調有闕之代,前望單子入之。
內醫都提調前望單子入之,姜㳣落點。
咸鏡監司洪祐吉伏狀啓,智陵參奉金是鉉,以其親年,呈狀乞遞,不得已罷黜事。傳曰,此爲親年者也,陞六。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
禁衛營啓曰,本營騎士別將李敏宇,身病猝奉,勢難察任,改差,何如?傳曰,允。
禮曹啓曰,卽接開城府留守韓敬源移文,則以爲,今此式年麗王諸陵,禮郞看審,見在不遠,而目下城役旁午,使星絡繹,廚傳亦係當念。依已例以本府經歷代行,似合便宜云矣。在前如此之時,已有地方官代行之例,今亦依此擧行事,分付,何如?傳曰,允。
領敦寧洪淳穆箚云云。答曰,省箚具悉卿懇。所辭藥院之任,今姑許副,卿其諒之。仍傳曰,此批答,遣史官傳諭。
上在景福宮。停常參·經筵。
政院啓曰,明日北苑親行望拜禮相値,視事頉稟之意,敢啓。傳曰,知道。
傳曰,安豐大君祀孫幼學李錫彦,永昌大君祀孫幼學李道振,茂林君祀孫幼學李鍾韺,慶完君祀孫幼學李秉溵,竝瓜近初仕作窠,令該曹口傳擬入。
上在景福宮。停常參·經筵。
大殿詣景武臺,入小次後,藥房·內閣·政院·玉堂口傳問安。答曰,知道。望拜禮,還入小次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
備忘記,黃海道觀察使閔台鎬下直,長弓一張,長箭一部賜給。
藥房都提調姜㳣,提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
傳曰,戶房承旨,與禮曹堂上·戶曹郞廳,依定式馳詣宣武祠,奉審以來。
傳曰,右承旨許遞,前望單子入之。承旨前望單子入之,李寅晩落點。
傳曰,再明日進講爲之。
傳曰,政官牌招開政,如有違牌,勿爲呼望。
傳曰,在外工曹參議許遞,今日政差出。
政院啓曰,卽見副護軍姜晉奎上疏到院者,則軍銜陳疏,家僮直呈,俱是禁令。所當退却,而系是言事,雖不得不捧入,不可無警,從重推考,何如?傳曰,允。
傳曰,副護軍姜晉奎,禮曹參判除授。
傳曰,黃海監司入侍。
政院啓曰,律學入門官來言,今十二日襍科覆試時,試官望,當爲修正,而判堂閔泳緯在外,不得備員云。何以爲之?敢稟。傳曰,許遞,前望單子入之。
刑曹判書前望單子入之,朴珪壽落點。
吏曹啓曰,內瞻寺直長吳升壽,昭慶園直長趙鍾宇,俱以身病,呈狀乞遞,竝改差,何如?傳曰,竝陞六。
兵曹啓曰,同知中樞府事李壽東·金在益,宣傳官安鶴善,五衛將尹培鎭·南孝源·鄭翼僑,曹司五衛將趙大永,文臣兼宣傳官姜文馨,俱以病難供職,呈狀乞遞。竝改差,何如?傳曰,允。
有政。吏批,兼判書金炳冀進,參判徐璟淳,參議吳俊泳,竝式暇,承旨缺進。以姜爲兵曹正郞,閔致亮爲掌樂正,姜文馨爲左通禮。兼直閣單姜。以成載瑀爲敦寧都正,盧鎭衡爲工曹參議,徐堂輔爲知義禁,閔泳緯爲知經筵,尹堉爲知春秋,李容直爲同經筵,趙龜夏爲瓦署別提,李祐三爲直講,李浩德爲東部令,李允九爲昭寧園守奉官,吳麟泳爲南學敎授,閔斗鎬爲內贍直長,尹滋善爲昭慶園直長,李承耆爲童蒙敎官,姜周瑛爲智陵參奉,宋熙成爲安城郡守,李在馥爲稷山縣監。軍資判官申萬求,姑爲仍任事,承傳。昌原府使尹錫五,特加一瓜仍任事,承傳。再政。以李種永爲社稷令,李膺耆爲司導主簿,趙秉業爲禁府都事,權錫胤爲司宰奉事,洪大重爲新溪縣令。禮曹參判姜晉奎,今加嘉善除授事,承傳。故學生尹日圭贈戶參例兼,尹光穆贈左承旨例兼,成均進士尹東涑贈僕正,已上五衛將尹培鎭三代。副司果鄭國信贈戶參例兼,出身鄭致德贈左承旨例兼,學生鄭貴泰贈僕正,已上五衛將鄭翼僑三代。學生宋仁純贈監察,孝行卓異贈職事,承傳。
兵批,判書閔致庠進,參判缺,參議缺,參知缺,承旨缺。以李寅卨·白樂貞·李祖鳳爲同知,金鶴根爲副摠管,洪運燮爲宣傳官,金成煥·趙希永·金在魯·林寅秀爲五衛將,朴商壽爲曹司五衛將,閔泳穆爲文臣兼宣傳官,崔昌植·趙世鎬爲守門將,秋正旭爲荏子島僉使。同知單張泳汲,僉知三單,李敎春·鄭安敎·南有彦,訓鍊僉正加設單,梁柱顯,致仕奉朝賀單任百秀。副司果崔雲永。
御營廳啓曰,本廳軍色從事官李載悳,身病甚重,勢難察任,改差,何如?傳曰,允。
副護軍姜晉奎疏曰,伏以臣聞人君之職,代天牧民,生之欲其逸,養之欲其厚。故雖或有甚不得已,而修擧興造之事,必須愛惜其力,樽節其財,不以一己之私,傷天下之力。此帝堯所以茅茨土階,大禹所以卑宮惡衣,至於漢·宋少康之主,亦莫不以此,爲致治之要。文帝之惜露臺,仁皇之却蒸羊,書之史冊,傳爲美談。顧今土木之役,近十年于玆,正衙重建,諸司改觀。亶是一勞永逸之計,則民雖勞矣,勢不得不爲也,財雖絀矣,事不得不修也。是以環東土跛躄聾瞽,莫不樂於趨事,勇於出義。然其力則固疲,其心則固瘁矣。於此而伏聞乾淸宮經始之役,頗尙宏麗云。此不過時備臨幸之所,而將焉用彼壯麗,而過爲靡費也?加之倉厫失火,修繕方張,復有此過度之役,則民力重困,國儲愈絀,而其於昭儉之德,所損非細矣。況庭衢八荒,無微不顯,一政之善,萬姓孚顒,一政之疵,四方憂歎。伏乞務從省約,勿事侈大,加意於緝熙懋敏之學焉。答曰,省疏具悉。予於此等事,非不知也。適因舊趾,肯構幾十間堂屋,予意攸在,六偉幾竣,而自內經紀,初不任有司,是不欲壯麗之意也。然爾言如是,條條切實,至於萬姓孚顒,四方憂歎之句云云,此爲王家之第一要語,予豈不感歎?尤庸嘉尙。
癸酉五月初十日辰時,上詣北苑。望拜禮入侍時,行都承旨閔奎鎬,左承旨趙定熙,右承旨洪殷謨,左副承旨李敦夏,右副承旨趙秉友,同副承旨李翰榮,注書缺,別兼春秋金鶴鎭·李根命,檢校直提學閔升鎬·李載冕,直提學尹滋悳,檢校直閣金永壽·洪殷謨,直閣姜,檢校待敎金奎軾,檢校副提學鄭健朝·李明應,副提學洪遠植,檢校典籍李起鎬,典籍洪萬植,應敎黃普淵,校理李秀萬,副校理李永,修撰金明鎭·黃耆淵,以次侍立。時至,通禮,跪啓請外辦。上具翼善冠·衮龍袍,乘輿出思政門。藥房提調朴齊寅,副提調閔奎鎬,進前問候訖。由勤政門·興禮門·用成門·彰會門,出神武門外,仍詣北苑降輿所,上降輿,入小次。時至,通禮,跪啓請出次。上改具翼善冠·黑團領袍,以出。通禮,前導詣拜位北向立。贊儀,唱四拜。上行四拜禮,皇朝人忠臣子孫,竝行禮如儀訖。贊儀,跪啓請跪,上跪。司香官二員,進香案前,三上香。贊儀,唱俯伏興平身,上俯伏興平身。贊儀,唱四拜,上行四拜禮訖。大臣進前問候訖。上還入小次。少頃,通禮,跪啓請出次。上改具翼善冠·衮龍袍,以出。乘輿,由神武門·彰會門·用成門·興禮門·勤政門,入思政門。承旨請出標信解嚴。仍還內,諸臣以次退出。
癸酉五月初十日年時,上御慈慶殿。黃海監司入侍時,左承旨趙定熙,假注書金弘集,別兼春秋金明鎭,黃海監司閔台鎬,以次進伏訖。上曰,史官分左右。仍命黃海監司進前。台鎬進前,奏職姓名訖。上曰,善爲下去,悉心對揚也。台鎬曰,臣以匪才,猥膺方面之任,夙宵兢懼矣。上曰,聞曾以海州判官,多行善政,至有三十餘碑云。其爲治,無庸加勉,而今復按節於此地,尤當善爲之也。台鎬曰,臣有何才諝而致此乎?傳說或有爽實而然矣。上曰,海判遞歸,今爲幾年,而在任,亦爲幾年乎?台鎬曰,遞來爲五年,而除拜於丁卯四月,己巳十一月呈遞矣。上曰,今當遠離,仰瞻,可也。定熙曰,宣諭別諭,何以爲之乎?上曰,出去爲之,可也。仍敎曰,承旨父,都監竣役已久,近日優閒矣。定熙曰,臣父屢朔敦匠之餘,近果休閒矣。上曰,戶判亦近得閒暇乎?明鎭曰,臣父,近日則比前稍閒矣。上曰,戶曹事務,想必不少矣。明鎭曰,上號都監,雖已竣事,戶曹文簿,亦果繁劇矣。上曰,戶曹文簿,宜其棼氄也。明鎭曰,戶曹事務,聞是各司中最繁矣。以下缺
上在景福宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
吏曹口傳政事,以金允植爲景慕宮令。
禮曹啓曰,卽接金堤幼學黃河龍所志,則以爲,族祖贊,嫡妾俱無子,以其同姓八寸弟敏忠子潤漳,欲爲繼後,兩家諸族,相議完定,而生養父母,俱爲作故,拘於常規,不得循例禮斜。依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長黃河龍,所訴旣如此,黃敏忠子潤漳,立爲黃贊之後,何如?傳曰,允。
又啓曰,卽接前牧使金直善所志,則以爲,族兄元善,嫡妾俱無子,以其同姓三十八寸弟泳善子益完,欲爲繼後,兩家諸族,相議完定,而養家父母,俱爲作故,拘於常規,不得循例禮斜。依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典。門長金直善,所訴旣如此,金泳善子益完,立爲金元善之後,何如?傳曰,允。
兵曹,慶科庭試武科初試規矩,鐵箭三失一百十步,片箭三矢一百三十步一巡一中,騎蒭一次二中,柳葉箭五矢一百二十步,一巡三中,講書粗以上,取三技,落點。
吏曹參判徐璟淳疏云云。答曰,省疏具悉。卿其勿辭行公。
上在景福宮。停常參·經筵。
傳曰,奉朝賀任百秀進箋,當親受於便殿矣,該房知悉。侍衛置之。
政院啓曰,左承旨趙定熙,今日不爲仕進,卽爲牌招,何如?傳曰,允。
政院啓曰,全羅道赦文差使員金顯澤,淹滯復命,依大臣筵奏,禁推傳旨捧入之意,敢啓。傳曰,知道。
以忠淸監司成彝鎬狀啓,德山郡守李章烈,準糶糴,矯詳定,繕校宮,創兼營,臺役海防之費,軍機砲賞之資,前後捐廩,至爲八千餘兩之多,而報箇迫在,特施加瓜之典,褒賞一款,令該曹稟處事,傳曰,如此實績,萬萬嘉尙。特施防禦履歷,加一瓜仍任。
政院啓曰,卽者副修撰權昌洙,以其親病,陳疏徑出,原疏,纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
弘文館啓曰,修撰金明鎭,別兼春秋進,副修撰權昌洙陳疏徑出,下番闕直,事甚未安。修撰黃耆淵,副修撰李舜儀,竝卽牌招,推移入直,何如?傳曰,允。
三軍府啓曰,卽見平安監司南廷順狀啓,則以爲,義州府楊西面北城里浦,彼船一隻來泊,自薪島發送砲軍,竝力追捕,則敢恃其强,反爲放銃,便成戰陳。彼漢水落而死者,三名,中丸而死者,三名。曳泊彼船搜檢,則無非我國之物,小小什物,頒給追捕衛士,米太錢,封留公庫,以待朝家處分爲辭矣。邇來彼船之出沒我境者,專爲和賣米穀而然,則隨現剿除,係是邦憲攸在。況彼先放銃,欲爲侵暴之計,則砲軍之盡力追剿,勢又不得不然矣。究其彼船之來,必有我人之和應故也。申飭沿邊各邑,到底譏捕,使之一一用律,仍將此意,令槐院擬咨入送。米太錢船隻等物,姑留該鎭,以俟處分事,分付,何如?傳曰,允。
禮曹啓曰,今日襍科覆試,本曹堂上,當爲備員開場,而新除授參判姜晉奎,未肅拜,令政院牌招,以爲擧行之地,何如?傳曰,允。
御營廳啓曰,本廳別將李根永,身病甚重,勢難察任,改差,何如?傳曰,允。
癸酉五月十二日辰時,上御慈慶殿。進講入侍時,左議政姜㳣,講官趙秉昌,參贊官閔奎鎬,侍讀官李永,假注書金弘集,兼春秋朴鳳軫,別兼春秋金鶴鎭,各持詩傳第六卷,以次進伏訖。上曰,史官分左右。上誦前受音一遍訖。上開卷。秉昌,讀自題彼脊令,止小宛六章,仍釋章句訖。上掩卷。㳣進前問候訖,仍奏曰,入此年,連爲停講,下情方切顒竢,今日開講,群情擧欣欣相告矣。見今日熱漸至,視事頉稟不遠,而詩傳進講,亦久矣。若拖至多年,則切爲悶鬱。伏望益勤,聖上從速畢講焉。上曰,予亦以停講爲悶,自今當不間斷,從近畢講矣。
癸酉五月十二日時,上御慈慶殿。奉朝賀進箋入侍時,行都承旨閔奎鎬,假注書金弘集,記注官朴鳳軫,別兼春秋金鶴鎭,奉朝賀任百秀,以次進伏訖。上曰,史官分左右。上命奉朝賀進前。百秀進前,奏職姓名訖。上曰,筋力,何如?百秀曰,臣之賤齒漸多,癃病日甚矣。上曰,癃耋之年,若是强健,而何爲遽請致仕乎?心甚悵然矣。百秀曰,以若衰朽之狀,實無陳就之望,故猥請休退,獲蒙兪音,至有臨殿受箋之盛擧,恩數曠絶,臣不勝惶隕感祝之至。上曰,宣麻文中,疎翁·忠僖,於卿爲幾代祖乎?百秀曰,臣七代祖修撰臣叔英,有文章風節,著於世,號疎菴,故曰疎翁。上曰,仕於何時?百秀〈曰〉,仁祖朝時也。忠僖,卽臣之本生曾祖承旨臣珹,以某年春坊盡節,至正宗朝,屢蒙褒奬之典,贈吏判諡忠僖也。上曰,卿有子幾人乎?百秀曰,有四子而,三子今爲隨入,一子,前抱川縣監臣慶準也。上曰,何不隨入乎?百秀曰,見無職名,不得隨入也。上曰,雖無職名,旣是朝官,則何妨隨入也?仍敎曰,內外孫曾,今爲幾人乎?百秀曰,孫子六人,孫女六人,曾孫一人,女二人,而中多幼穉也。上曰,女婿爲幾人乎?百秀曰,只有庶女婿,前學官臣李敎賢也。上曰,是誰家人也?百秀曰,故將臣熙絅之子也。孫婿,今直閣臣姜籫也。上敎應準曰,姜籫,是誰之婿也?應準曰,臣之壻也。仍敎曰,卿之女婿,幾人?應準曰,臣有二婿,一則進士臣洪祐龍也。上曰,今雖致仕,勿以去位爲心,頻參公故,可也。百秀曰,或値慶會,如有可强之道,謹當入參矣。上曰,俄見肅單,始知今日肅謝也。賜饌,日間當出送,與諸子孫同爲祗受,可也。百秀曰,恩數及此,尤萬萬感頌矣。
上在景福宮。停常參·經筵。
政院啓曰,同副承旨李翰榮,今日不爲仕進,卽爲牌招,何如?傳曰,允。
吏曹啓目,粘連觀此忠淸監司成彝鎬狀啓,則以爲,利仁察訪安喆榮,捐況列站,驛蹄無闕,溯例隣邑,奉足充數,矯劃各廳,積費成算,流亡還集,可驗實績。廨役垂半,箇報趁發,衆訴惜去,姑爲仍任,恐合便宜,令該曹稟處亦爲白有臥乎所。道臣狀辭旣如此,利仁察訪安喆榮,姑爲仍任,何如?傳曰,允。
吏曹啓目,粘連觀此咸鏡監司洪祐吉狀啓,則以爲,吉州牧使具然泓,老鍊之治,恤災捄弊,武備鄕約,頗有可觀,刷逋剔藪,字民向蘇,四考著績,群情願借。今姑仍任,俾責成效,令該曹稟處亦爲白有臥乎所。道臣狀辭旣如此,吉州牧使具然泓,姑爲仍任,何如?傳曰,允。
癸酉五月十三日辰時,上御慈慶殿。進講入侍時,講官嚴錫鼎,參贊官趙定熙,檢討官李舜儀,假注書李範祖,兼春秋金㽥,別兼春秋金明鎭,各持詩傳第六卷,以次進伏訖。上曰,史官分左右。上誦前受音一遍訖。上開卷。錫鼎,讀自弁彼鷽斯,止我辰安止,仍釋章句訖。上掩卷。以下缺
上在景福宮。停常參·經筵。
傳曰,禮房承旨馳詣宗廟·景慕宮,奉審摘奸以來。
以司謁口傳下敎曰,司僕巨達一名渰死云,恤典,令本寺題給事,分付。
以忠淸監司成彝鎬狀啓,海美縣監金㝢洙,今月初十日身死事,傳曰,令該曹口傳,各別擇差,催促下送。
以統制使蔡東健狀啓,固城府使金泰恒,今月初五日身死事,傳曰,令該曹口傳擇差,不日下送。
吏曹口傳政事,以姜潤爲海美縣監,姜奎馨爲固城府使。
宗親府啓曰,明日,卽天漢殿望奉審日次,臣李會正,進詣擧行之意,敢啓。傳曰,知道。
禮曹啓曰,卽接大報壇守直官所報,則今朝本壇北邊大松一株,年久朽折,奉審第一位,西邊前簷椽木二箇與道里一箇,竝爲破傷云矣。修改之節,擇日擧行,何如?傳曰,允。
義禁府啓目,全羅道赦文差使員金顯澤,淹滯復命,推考,罪笞四十收贖,附過還職,私罪。啓,以實病而然也,特爲分揀放送。
癸酉五月十四日辰時,上御慈慶殿。進講入侍時,講官趙基應,參贊官趙秉友,侍讀官朴齊晠,假注書李範祖,兼春秋康炳迪,別兼春秋金明鎭,各持詩傳第六卷,以次進伏訖。上曰,史官分左右。上誦前受音一遍訖。上開卷。基應,讀自菀彼柳斯,止涕旣隕之,仍釋章句訖。以下缺
上在景福宮。停常參·經筵。
藥房提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
癸酉五月十五日辰時,上御慈慶殿。進講入侍時,講官許傳,參贊官李翰榮,檢討官李舜儀,假注書李範祖,兼春秋金顯默,別兼春秋金鶴鎭,各持詩傳第六卷,以次進伏訖。上曰,史官分左右。上誦前受音一遍訖。上開卷。傳讀自君子信讒,止小弁八章,仍釋章句訖。上曰,君子無易由言。耳屬于垣,此君子,指君而言也。爲人君者,不可易於其言,此兩句,眞後世人主之鑑戒也。傳對曰,屬垣則其窺伺觀望之態,極爲陰秘,而如見其肺肝也。上曰,小人情狀也。傳對曰,人主如虞舜之明四目達四聰,左右前後,無非正人,而賢士大夫,日與之相接,討論治亂,辨別忠邪,則小人自除矣。上曰,唐德宗,將廢太子而立舒王,李泌諫之。泌何如人也?傳對曰,父子之間,人所難言也。苟非忘身殉國之忠,豈能以死諍之?至以家族保之,感悟人主,眞知宰相之職者也。上曰,李泌所謂還宮勿露此意者,正君子無易由言,耳屬于垣之意也。其深憂遠慮,可謂至矣。傳對曰,言若漏洩,則姦人,必有乘機讒譖之患。上曰,唐德宗,何如主乎?傳對曰,唐之中主也。大學之道,國之本在家,家之本在身,而德宗,不能自修而然也。上曰,家齊而後國治,豈有不能齊家而能治國者乎?講官之言,誠是也。又曰,犬戒,弑幽王而立平王,實平王必復之讎,而乃反忘其讎,非賢君也。傳對曰,平王,非但不思討賊,反爲申侯屯戍,故朱子譏之曰,平王,只知有母而不知有父。知立己爲有德,而不知弑父爲可怨也。仍復奏曰,有天地,便有夫婦,有夫婦,便有父子。夫婦也,父子也,人倫之本而親親之極也。然而猶或有離間其骨肉之情,如此詩之所言者,噫,浸潤之譖,膚受之愬,尤可畏也。然苟能聽之聰而察之明,則雖百舌之長,何以售其奸而爲厲階乎?且廢立,大擧也,非一女子,所可獨辦,必有奸臣比周,表裏和應,潛圖不軌。故褒娰,與虢石父爲黨,以行其計,小人之不可近,有如是矣。晉有申生之禍,里克與謀,漢有戾太子之變,江充爲亂,可勝歎哉?關雎·麟趾之化,爲興周之本,而後嗣不能仰法聖祖,以致小弁之變,平王東遷而遂衰不振,君子譏焉耳。
上在景福宮。停常參·經筵。
傳曰,朔寧郡守之代,陽城縣監玄濟昇,除授。
傳曰,陽城縣監之代,令該曹口傳差出。
傳曰,右副承旨許遞,前望單子入之。
承旨前望單子入之,徐元輔添書落點。
傳曰,前公事官李起宅,別軍職差下。
吏曹,朔寧郡守單,玄濟昇除授事,承傳。
吏曹口傳政事,以閔泳學爲陽城縣監。
兵曹口傳政事,部將加設單李起宅。
義禁府啓曰,京畿監司金在顯狀啓內,朔寧郡守金斗河,爲先罷黜,其罪狀,令攸司稟處事,啓下矣。金斗河,今方待命,拿囚之意,敢啓。傳曰,知道。
吏曹啓目,前正言趙在九名字,改以龍九,永懷園守奉官李允宇名字,改以肯于事爲等如告狀。依例令藝文館,給帖,何如?啓,依允。
癸酉五月十六日辰時,上御慈慶殿。進講入侍時,講官金世均,參贊官李敦夏,侍讀官朴齊晠,假注書李範祖,兼春秋朴鳳軫,別兼春秋金鶴鎭,各持詩傳第六卷,以次進伏訖。上曰,史官分左右。上誦前受音一遍訖,上開卷。世均,讀自悠悠昊天,止君子如祉,仍釋章句訖。上掩卷。上曰,前日之雨,想未周洽,而朝涼午熱,似是旱懲也。世均曰,日前之雨,雖是知時,而似有未足之歎。第聞麥農占登,而有水源處,亦多移秧矣。上曰,今年節序尙早,而日熱此甚,其非旱意乎?世均曰,麥熟時,日候之朝涼午熱,固是常事,而雨澤姑未周洽,故農家近頗望雨矣。且牟麥,雖云旱穀,必得五日一雨,然後可以大登矣。敦夏曰,近聞鄕信,向日之雨,秧水周洽云,而於麥事雖小旱,不甚爲妨。上曰,麥事則小旱爲好乎?敦夏曰,然矣。上曰,麥雖然矣,移秧則其無惜乾之慮乎?世均曰,儲水處,則幾盡移秧,而乾畓則果待雨矣。上曰,今年有閏月,故夏令太晩,秋令太早,氣候幾差一望矣。世均曰,以閏月,故夏令晩而秋令早。書經之以閏月定四時成歲者,此之謂也。上曰,閏何以置之乎?敦夏曰,大月三十日,小月二十九日,而推其小月一日之剩,積而成閏矣。世均曰,歸奇於功,是之爲閏,苟不置閏歲,功無以成矣。上曰,農功與土理,南北有異乎?世均曰,非直南北有殊,峽野亦異,濱海處,風土又不同,而蓋農功之成,北稍早而南差晩矣。上曰,野則土沃,峽則土瘠,民之勞逸,宜其不同,而海濱則若値海溢,全無所收,豈不艱哉?世均曰,野田膏腴,糞治不難,而峽田嶢崅,故折草作糞壤,人力倍簁。沿海,則非徒農功爲難,生業極拙,以入海採鰒爲事,所採之鰒,尙不能自食,艱苦之狀,有不可勝言矣。上曰,此所謂勞者不食,逸者食之也。敦夏曰,嘗見有鹹稻者,其與禾穀無別,而必播種於海邊鹹水往來處,則蔚然成熟,其利甚大矣。上曰,參贊官,觀之乎?敦夏曰,臣父曾任仁川時,適因如燕來者,分得此種數升許,飭使試播於浦口,秋果獲得不少矣。世均曰,農功,有乾播之稻,蓋播種不移,只除草而已,所出雖不及移秧,水旱之間,無甚受害云矣。上曰,其前皆爲乾播,而移秧之法,創自壬亂後乎?世均曰,自前有此言,而昔年大臣筵奏,爲免水旱之患,敎飭八域,使之乾播,而以其所出無多,故世多移秧矣。上曰,移秧與乾播,孰勝乎?世均曰,乾播,旱澇雖不甚憂,而收穀較少,且除草之費力,倍多於移秧矣。上曰,月前披閱紀年兒覽,則國朝事實,莫此爲詳。若續成純廟朝以後事,尤爲要覽矣。世均曰,純廟以後事,姑未聞誰某之或已編成,而有此論,固已久矣。若續繤其大綱,則亦似不甚難矣。上曰,戶判公務煩劇,不遑他事,而卿之子別兼,可合此役,使之編成,可也。世均曰,臣之子,年淺學蔑,無足備數於簪筆之列,恐未得堪當於編輯之役矣。上曰,卿言雖如是,予意則似無慮爲此也。世均曰,雖於入侍從陞之際,誠恐有失措於進退趨走之節,恒切憂懼,況於此編輯之事,曷敢有堪承之望乎?上曰,戶判則爲其父之心,如是爲言,似或然矣,而觀其凡百,則雖大於此事,亦可以優爲之。必使編成,好矣。世均曰,聖敎至此,萬萬惶恐。臣謹當率而考證抄編矣。仍奏曰,五禮便考圖說,未敢知間已編成乎?上曰,法服雖已圖成,至於內殿章服圖說,以文字不無難於形容處,姑以諺書記述,而大抵我國服式,皆遵皇明舊制乎?世均曰,然矣。我國,獨傳皇明制度也。粵我正廟朝時,皇明太祖高皇帝所御玉帶之賜誠意伯者出來,而制度,恰似我國玉帶之制。正廟朝下敎若曰,今之天下,必無此制度,以當日聖敎觀之,今世用華制,只有我東而已矣。上曰,此是昌城尉黃仁點,奉使燕京而購來者也。予亦已覽之,而其品製,果難得之寶也。世均曰,此帶之出來我國,誠非偶然也。上曰,大明會典圖與說,旣詳且備,而五禮便考圖與說,隨編出送矣。卿其詳察也。世均曰,大明會典,寔一王制度也。卷秩浩大,而五禮便考,其制雖倣於此,規模尤廣,故圖說務從簡略矣。圖與說之睿裁旣成,萬萬欽誦,而方奉下敎,謹當商議,而以諺翻眞矣。上曰,毅宗皇帝之後,永曆皇帝,立於何地乎?世均曰,毅宗皇帝殉社之後,永曆皇帝,追立於江南矣。上曰,正廟朝御定歷代紀年,亦有此說,而予亦有續編者,第當示卿矣。世均曰,是誠繼述之盛事也。臣不勝欽仰攢頌之至,而猥蒙下示之聖敎,榮耀惶感,無以形達矣。以下缺
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
御營廳啓曰,本廳哨官閔鳳鎬,身病甚重,勢難察任,改差,何如?傳曰,允。
癸酉五月十七日辰時,上御慈慶殿。進講入侍時,講官趙秉徽,參贊官徐元輔,檢討官李舜儀,假注書崔鼎獻,兼春秋金㽥,別兼春秋金鶴鎭,各持詩傳第六卷,以次進伏訖。上曰,史官分左右。上誦前受音一遍訖,上開卷。秉徽,讀自君子屢盟,止躍躍毚兔,遇犬獲之,仍釋章句訖。上曰,講官差下之後,今始登筵耶?秉徽曰,然矣。上曰,以曾經文任,講官差下,尙云晩矣。秉徽曰,臣學本謏寡,年又衰邁,不合講官之任。伏不勝悚恧之極矣。上曰,都監之役,勤勞旣多,又經襍科,困惱亦不少,得無受損耶?秉徽曰,幸免疾病矣。上曰,前海伯進前。仍敎曰,安過而上來耶?元輔曰,王靈攸曁,安過而上來矣。臣以微末蔭官,素蔑學識才諝,未能對揚明命,而前後得蒙曠絶之恩數,惶懍震越,無以仰達矣。上曰,道內無弊瘼乎?元輔曰,海西,本無巨瘼,而近日諸倅,殫誠做治,全省今幾就完矣。上曰,全省雖皆就完,或不無弊瘼之可言者乎?元輔曰,諸弊今幾蘇祛,雖有些少未盡之端,不足爲煩達矣。上曰,海伯,善治而然矣。元輔曰,實無施措,而聖敎至此,萬萬惶悚。上曰,自海而接,何國之境乎?元輔曰,西南,接中國登·萊州之境矣。上曰,自海距登·萊,爲幾許里乎,距中國爲幾許里乎?元輔曰,水路里數,雖未詳知,登·萊則似爲數千里,中國幾近萬里矣。上曰,守宰誰爲善治?元輔曰,前後朝飭截嚴,故列邑守宰,殫竭誠力,擧皆善治,不可指一而仰達矣。上曰,安岳郡改量云,又爲他幾邑改量乎?元輔曰,向者安岳·平山·文化三邑改量,而此外諸邑,亦多結政之紊亂,此不得不改量釐正,而事係巨創,不可一齊打量,每年二三邑式,漸次爲之,査出漏結,事甚便宜矣。上曰,山城合爲幾處乎?元輔曰,首陽·長壽·九月·正方·大峴,合爲五處矣。上曰,各山城,果能無弊乎?元輔曰,五山城設置之初,將士支放不敷,挽近以來,尤爲凋殘,有難支保,而亦當有補弊之道矣。上曰,魚産多出於何處乎?元輔曰,靑魚則多出於長淵·豐川·甕津·康翎·椒島等地,石魚則出於海州·延坪海矣。上曰,唐船入海,捉魚於何處乎?元輔曰,唐船,專爲捉魚而來,故每入於長淵等五處洋矣。上曰,長淵之境,偏近於北地乎?元輔曰,長淵於北京,與沿海諸邑,別無遠近之異同矣。上曰,唐船入海而捉石魚乎?元輔曰,石魚出於延坪,而唐船則本無來捉於此矣。上曰,白翎,自陸地,爲道里,幾何?元輔曰,洽爲百餘里矣。上曰,白翎,近於中原之境乎?元輔曰,白翎,至於中原之境,似爲近萬里矣。上曰,椒島,屬於何邑乎?元輔曰,屬於豐川矣。上曰,自海州距甕津,爲幾許里?元輔曰,自海州距甕津,爲一百十里,距蘇營爲一百四十里矣。上曰,講官曾經外任,爲幾處乎?秉徽曰,東萊府使及全羅監司矣。上曰,參贊官,屢經州郡,爲幾處乎?元輔曰,懷德·天安·務安·瑞興四邑,而在瑞興,特蒙海伯之恩除矣。上曰,年今幾何?元輔曰,賤齒今爲六十七歲矣。上曰,鬚眉雖皓,殆若回甲前人。元輔曰,惶悚矣。以下缺
上在景福宮。停常參·經筵。
自前夜人定至開東,灑雨下雨,測雨器水深二分。
傳曰,原仕直提學金炳㴤,馳詣顯隆園,奉審摘奸,仍留監祭,健陵·華寧殿,一體奉審以來。
三軍府啓曰,卽接訓鍊都監所報,則今五月十九日,習陣日次,而大將臣任商準,有身病,不得行操云矣,敢啓。傳曰,知道。
癸酉五月十八日辰時,上御慈慶殿。進講入侍時,講官朴珪壽,參贊官李寅晩,侍讀官李秀萬,假注書李範祖,兼春秋康炳迪,別兼春秋李根命,各持詩傳第六卷,以次進伏訖。上曰,史官分左右。上誦前受音一遍,上開卷。珪壽,讀自荏染柔木,止巧言三章,仍釋章句訖。上捲卷。上曰,朝家至於懲貪之政,靡不用極,而今番朔寧郡守事,觀道啓臚列,極爲痛惋,亦甚可怪也。珪壽曰,臣未見啓本,只於朝紙,見其大槪矣。上曰,渠以微賤之類,朝家之前後示意,亦旣多矣,其所圖報,宜倍他人,而今其貪饕不法,罔有紀極,尤極憤惋矣。珪壽曰,誠然矣。以渠微賤,受恩罔極,而不思報效,恣行貪虐,其爲無狀,尤極痛惋矣。上曰,貪虐至於此甚,民生何以支保乎?珪壽曰,生民休戚,專係守令,此所以愼擇守令,爲急務矣。上曰,朝家之置守令,爲其牧民,而反爲民害,則烏在其置守令之本意乎?珪壽曰,守令初除時,署經節次,此爲我朝古規也。其父四祖·母四祖·妻四祖,各具單子,回公於憲府·諫院,觀其世閥,無所疵累,然後乃得赴任。此觀,本爲先察其人之可合臨民爲政之道也,今亦其規則存,而徒歸文具矣。上曰,此爲美規,而今則似不如古矣。珪壽曰,觀於署經單子,其人之優劣賢愚,亦何由知之乎?蓋以其祖曾及外黨妻族,如有地閥,則是其先世,必有可稱之人,而此人之習熟見聞,必不至於無識孟浪,而任職居官,庶能自惜身名故也。至若金斗河者流,亦不可與論於此矣。上曰,講官曾經箕伯,可知金斗河之地閥矣。珪壽曰,臣在西藩,聞其以醫技,行於京路,而元無事關營務者,故不曾核問其人地,而大抵聞其微賤,亦不得參於鄕族云矣。上曰,苟能善治,亦何論本地之微賤乎?珪壽曰,聖敎誠然矣。世族之裔,亦有不肖之人,寒微之家,非無超異之材,如此者,豈可以門地爲言乎?所以歷世有不次擢用之道矣。寅晩曰,喬木世臣,則知有廉防,恐累世德,故謹愼做去,不犯贓之科,至若微賤之輩,受國厚恩,出爲守宰,則只知恃恩怙寵,不念小心報效,故率多貪饕不法之類矣。上曰,別兼生父之病,何如?根命曰,長時委頓矣。上曰,是風症乎?根命曰,卽風痰之祟,而全身不能運動矣。上曰,北營下去時,則無矣。在營時得病乎?根命曰,然矣。自在北營得此症,而歲月沈痼,遂至此甚矣。珪壽曰,雖於房闥之間,不能起動,所見甚悶憐矣。上曰,講官往見乎?珪壽曰,臣時或往見,而以其不能動作也,故出入內外之際,每以方席擔舁,往來所見,極其悶然矣。上曰,何至此甚也?人之疾病,誠多可怪矣。其家在何處乎?珪壽曰,在竹洞,卽永禧殿洞口內矣。上曰,講官之家,亦在何處?珪壽曰,在齋洞矣。上曰,此家家法,自來有稱矣。珪壽曰,兄弟雍睦,有士大夫家法,實爲世所稱道矣。上曰,其兄李時敏,凡百聞甚嘉尙云矣。珪壽曰,誠然矣。此是學文中人,而爲士友之所推翊矣。上曰,年今幾何?根命曰,爲七十七歲矣。上曰,其兄弟俱善書云,然乎?珪壽曰,然矣。上曰,前北伯之父,筆法亦有名矣。珪壽曰,果然矣。此非近來全尙華麗之筆也,眞可謂法書矣。上曰,別兼,爲幾兄弟乎?根命曰,有一弟矣。上曰,其名云何?根命曰,今童蒙敎官李根敎矣。上曰,別兼亦善書乎?根命曰,臣則蒙騃全無倣樣矣。上曰,家庭聞見,必當有異矣。上曰,講官曾經燕京矣。觀太液池乎?是皇明時所鑿乎?珪壽曰,燕京,自金·元時爲都邑,而明成祖皇帝,自南京移都於此,至今爲皇都。則凡其宮室池臺之盛,自金代始焉,而元時繼而增益,皇明時,因其舊而治之至今,淸初,尤加修飾,而太液池之鑿,始自金時矣。上曰,此非皇明所創,自金爲始,而疏濬之際,多有民弊云,果然乎?珪壽曰,未必無民弊,而此專爲引水,以爲漕運之便利,亦可謂省民力矣。上曰,太液池所在處,以我國闕中論之,爲何處所乎?珪壽曰,京城之內有皇城,皇城之內有紫禁城,而太液池,在紫禁城之外,皇城之內,而卽紫禁城之西北隅矣。上曰,皇城之內,長廣何如乎?珪壽曰,臣嘗自皇城東南隅,行至東北隅,較量我景福宮城東南隅,至東北隅,至春生門,則其長可爲三倍矣。上曰,東西則何如乎?珪壽曰,差少於南北之長,較量景福宮,則亦可爲二倍矣。上曰,皇城正門,號爲何門乎?珪壽曰,是大淸門,而臣不從此門出入,故扁額則未及見之矣。上曰,何故不從此門出入乎?珪壽曰,大淸門,則恒鎖而不開,其外以石欄圍護。朝士亦不由此門出入,而皇城左右,有東長安門·西長安門,皆由此出入。入此門,則有天安門·端門·午門,午門之內,爲太和門,門內,爲太和殿。自天安至端門,端門至午門,其間甚闊遠,而自午門至太和門,則不甚遠矣。上曰,紫禁城之廣,何如乎?珪壽曰,紫禁城,卽大同也。無由入見,不得其詳矣。太液池,在紫禁城外西北,而引其水,環繞紫禁城作濠塹,其廣,幾爲八九間,而深爲數里。臣於往年,見其水涸,故詳審其高深,今行則水滿濠中矣。上曰,熱河之行,在何年?珪壽曰,前辛酉年矣。上曰,其時値洋擾,何以能出入往來乎?珪壽曰,其時中國,已與洋人,立約條,許交易,則彼各占據館舍,無侵掠之患,東人之出遊街路,無所顧忌矣。上曰,太液池,大小,何如乎?珪壽曰,此池非一區方塘也,卽逶迤灣曲之大陂澤也。其水,自西山引入,作昆明湖,自昆明湖引入,作太液池,又引而出至通州。自通州距皇城,四五十里,而處處作水閘,以畜其水,水滿閘內,則開閘放水,而水勢奔流之時,攬牽載穀小船,逆流而上,至於上閘,則又開閘引上,如此層層引上,以達皇城。蓋東南海道,漕船到通州後,以小船分載其穀,如是引入於皇城,大是便利矣。上曰,漕運之法,創自明時乎?珪壽曰,始自元末,而至明大備,至淸而益盛云矣。
上在景福宮。停常參·經筵。
三軍府啓曰,卽接禁衛營所報,則今五月二十日,習陣日次,而大將臣李章濂有身病,不得行操云矣,敢啓。傳曰,知道。
三軍府啓曰,各營軍器,開局造成於禁衛營,臣府主管,而訓局本廳掌務姜潤,兼爲看役,今旣除授海美縣監矣。旁午之役,難付生手,海美縣監姜潤,通津府使洪在愼相換,使之專意看役之地,何如?傳曰,允。
癸酉五月十九日辰時,上御慈慶殿。進講入侍時,講官閔致庠,參贊官李寅晩,檢討官李舜儀,假注書李萬敎,兼春秋金顯默,別兼春秋李根命,各持詩傳第六卷,以次進伏訖。上曰,史官分左右。上誦前受音一遍訖,上開卷。致庠,讀自彼何人斯,止祗攪我心,仍釋章句訖。上捲卷。上曰,再昨之雨,爲民事可幸,而未得優洽,甚可㦖也。致庠曰,近聞農情,節屆移秧,頗有惜乾之意云,而比日甚熱,似是釀雨而然矣。上曰,近日之熱,若釀雨迨此霈然,則年穀之登,可以預占也。
上在景福宮。停常參·經筵。
藥房提調朴齊寅,左副承旨李敦夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,右承旨趙定熙,今日不爲仕進,卽爲牌招,何如?傳曰,允。
內醫院啓曰,副提調閔奎鎬,今日問安,不爲仕進,卽爲牌招,何如?傳曰,允。
傳曰,別軍職李起宅,訓鍊主簿加設單付。
三軍府啓曰,卽接御營廳所報,則今五月二十一日習陣日次,而大將臣李容熙,有身病,不得行操云矣,敢啓。傳曰,知道。
癸酉五月二十日辰時,上御慈慶殿。進講入侍時,講官嚴錫鼎,參贊官李敦夏,侍讀官李永,假注書白永濟,兼春秋朴鳳軫,別兼春秋李根命,各持詩傳第六卷,以次進伏訖。上曰,史官分左右。上誦前受音一遍訖,上開卷。錫鼎,讀自爾之安行,止何人斯八章,仍釋章句訖。
上在景福宮。停常參·經筵。
政院啓曰,右副承旨李寅晩,今日不爲仕進,卽爲牌招,何如?傳曰,允。
以右副承旨李寅晩牌不進罷職傳旨,傳曰,只推。
傳曰,奉審閣臣入侍。
傳曰,戶·刑換房。
御營廳啓曰,本廳哨官景昌協,身病甚重,勢難察任,改差,何如?傳曰,允。
癸酉五月二十一日辰時,上御慈慶殿。進講入侍時,講官李承輔,參贊官趙定熙,檢討官李舜儀,假注書李萬敎,兼春秋金㽥,別兼春秋金明鎭,各持詩傳第六卷,以次進伏訖。上曰,史官分左右。上誦前受音一遍訖,上開卷。承輔,讀自萋兮斐兮,止旣其女遷,仍釋章句訖。上曰,誠寧大君祠宇,間已造成乎?承輔曰,居在三四十里之外,故凡事不如躬自董飭,役事自然差遲,今始垂訖,此月內庶可了畢。來月間,將擇日還奉祠版,而宗孫所居屋子,亦新構,將次第告訖矣。上曰,爲幾許間乎?承輔曰,爲十餘間矣。上曰,蓋瓦乎?承輔曰,祠宇,以瓦蓋之,本家,以草蓋之矣。上曰,蓋草不如蓋瓦矣。承輔曰,鄕谷穀草不貴,故苫蓋,不甚爲難矣。若蓋瓦,則財力有不足之慮故也。香火之需,如干田土,亦爲買置,而祭器·床卓等物,亦以準備,待畢役下送計矣。上曰,田土秋收,爲幾何乎?承輔曰,今年秋收後,可以詳知,而假量爲數十餘石矣。上曰,以此何以奉香火乎?承輔曰,誠寧宗孫,只是母子二人矣。勤力其中,則庶可捱過,而烏得免艱絀之歎乎?上曰,宗孫兒,近則受學云乎?承輔曰,昨冬筵敎後,以力學之意通之矣。近聞篤實學文,家間雖有事故,一不顧見,專心於學業云矣。上曰,此兒年紀,今年爲幾何乎?承輔曰,今年爲十五歲矣。上曰,顧其年紀,今雖學業,足可成就矣。承輔曰,勿爲放過,雖曰今始就學,優可成工矣。因此而又有仰奏者。今春講筵,以六臣事下詢時,臣以河緯地姓貫,以晉州仰對矣。近聞朴彭年後孫之言,則河緯地姓貫,非晉州,的是丹溪云,而丹溪,卽丹城古號,而丹城·晉州,卽其隣邑也。古或合爲一邑,而謂之丹溪耶,未可詳知也。南陽古號,是唐城,而有南陽洪姓,唐城洪姓,則河氏之姓貫,安知不亦如此乎?上曰,六臣中朴彭年血孫有之,詳知,而五臣,亦有旁孫乎?承輔曰,只有朴彭年血孫,而其外五人,則只有旁孫云。而其時相臣皇甫仁·金宗瑞·鄭苯三人中,皇甫仁子孫有無,未及詳知,金宗瑞·鄭苯後孫,皆有之云矣。上曰,金宗瑞·鄭苯子孫,居在何處乎?承輔曰,臣雖未知某孫居某地,而多居於畿湖之間云矣。上曰,其時宗室,亦有如六臣者矣。承輔曰,安平大君·錦城大君·和義君·漢南君諸人,皆如六臣事矣。和義君舊基,卽孝昌園,而正宗朝,移建祠宇於越岡,而新占孝昌園矣。上曰,和義君祠宇,在於孝昌園何邊乎?承輔曰,在於東南間咫尺之崗也。上曰,和義君祀孫,誰耶?承輔曰,其名字則臣果忘之,而年前初仕,近經監察,今則年老解官矣。上曰,年今幾何乎?承輔曰,七十餘歲云矣。今年,卽端宗登極元年之舊甲,故三相·六臣子孫及諸宗英後孫,追慕起感,倍於他年云矣。上曰,端宗登極之月日,詳知乎?承輔曰,未及記憶,而六臣事蹟,詳載於莊陵誌矣。上曰,其冊子誰果作之乎?承輔曰,朴彭年後孫印刻矣。以下缺
癸酉五月二十一日申時,上御慈慶殿。奉審閣臣入侍時,左副承旨李敦夏,假注書李萬敎,記事官金㽥,別兼春秋金明鎭,閣臣金炳㴤,以次進伏訖。上曰,史官分左右。上曰,閣臣進前。炳㴤進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧。仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則無頉之意,敢此仰達矣。上曰,陵園上,俱爲太平,碑閣丁字閣,亦爲無頉乎?炳㴤曰,俱爲安寧矣。上曰,殿內諸處,亦爲安寧乎?炳㴤曰,一體奉審,則俱爲安寧矣。上曰,何時行祀乎?炳㴤曰,似爲二更量,而陵園登享之時,則初無更漏,故每或稍早矣。上曰,何時離發乎?炳㴤曰,行祀後,卽爲離發矣。上曰,近有旱氣,行役似難堪矣。炳㴤曰,無頉往來矣。上曰,所經處農形,何如?炳㴤曰,臣之往來,不滿百里,而以所經處觀之,則牟麥大登,而至於移秧,雖有惜乾,迨此沛然,則似無時晩之慮矣。上曰,向雨未洽,頗有旱氣,甚可悶也。炳㴤曰,日氣甚熱,似是釀雨也。上曰,爲民事待雨之情,果㦖矣。炳㴤曰,誠然矣。
上在景福宮。停常參·經筵。
傳曰,宗正卿李承輔,馳詣健元陵,奉審摘奸,仍留監祭,局內諸陵,一體奉審以來。
傳曰,金吾堂上竝許遞,前望單子入之。
金吾堂上前望單子入之,判義禁金學性,知義禁朴珪壽,同義禁洪坃·鄭泰好落點。
癸酉五月二十二日辰時,上御慈慶殿。進講入侍時,講官趙秉昌,參贊官閔奎鎬,侍讀官李永,假注書白永濟,兼春秋康炳迪,別兼春秋金明鎭,各持詩傳第六卷,以次進伏訖。上曰,史官分左右。上誦前受音一遍訖,上開卷。秉昌,讀自驕人好好,止巷伯七章,仍釋章句訖。上掩卷。以下缺
上在景福宮。停常參·經筵。
自開東至人定,灑雨下雨,測雨器水深二寸七分。
傳曰,左承旨許遞,前望單子入之。
承旨前望單子入之,申奭熙落點。
政院啓曰,新除授承旨申奭熙,時在坡州防禦營任所,斯速乘馹上來事,下諭,何如?傳曰,許遞,前望單子入之。
承旨前望單子入之,金永壽落點。
政院啓曰,臣與行左承旨徐元輔伴直,許遞出去矣,院中只有臣一人,伴直無人。右承旨趙定熙,所當牌招,而拘於廳規,不得請牌,何以爲之?敢稟。傳曰,牌招。
以右承旨趙定熙牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
癸酉五月二十三日辰時,上御慈慶殿。進講入侍時,講官金在顯,同副承旨李翰榮,檢討官李舜儀,假注書洪正厚,兼春秋金顯默,別兼春秋金明鎭,各持詩傳第六卷,以次進伏訖。上曰,史官分左右。上誦前受音一遍訖,仍開卷。在顯,讀自習習谷風,止谷風三章,仍釋章句訖。上捲卷。上曰,朋友必有信,不可以忘大德而思小怨。此必當時在上者,爲讒人所蔽,不能導率而然矣。在顯曰,聖敎然矣。上有好者,下有甚焉,此必衰世之事也。朋友在於五倫,則其重如此,不可因其怨而背其德。蓋受德於人,則雖小不可忘。漢高,以二錢之加送,益封蕭何二千石,此爲豁達之大度也。有怨於人,則雖大不可思。伯夷不念舊惡,此爲聖之淸也。逄蒙,學射於羿,以勝己而殺之,此德大而背者也,嚴武,以杜甫之呼小兒,深銜而欲殺,此怨小而報者也。上曰,畿內農形,何如?今日之雨,得於旱餘,爲民事萬幸,而繼此連霔,則似可周洽矣。在顯曰,畿內農形,洞畓已多移秧,而乾畓,方待雨澤,今幸甘霈及時,可占有年矣。上曰,有國之瑞,豐年爲上,此乃君以民爲天,民以食爲天之意也。在顯曰,聖敎,以民食爲重,欽仰萬萬。自古聖君哲辟,每以民食爲重,故必以豐年爲上瑞矣。上曰,日前見狀啓,則朔寧守金斗河,奪民田挪公貨。罪犯若是無嚴,而今於供辭,乃敢發明,尤可憤也。在顯曰,供辭,臣未及見,而近者朔寧事,有所入聞,故別遣耳目廉探,則果多所犯。而方在懲治之際,雖下隷輩,不可不明其罪後罪之,況守令論罷,不可一廉遽斷,而欲取其實證,又莫如該邑吏房,故其時捉上吏房,依其口招,臚列狀啓矣。上曰,一邑之事,吏房所知,而實招如此,則尤爲眞的。渠以卑微,偏被國恩,而何敢孤負如此?在顯曰,孤負之罪尤大,故狀啓中,以此措辭矣。上曰,在陰竹時,治政,何如?在顯曰,陰竹則已遞於臣到營以前,故其治不治,初無廉察,而此守始登別薦,可知初績,故狀啓中,有始無終者,是也。上曰,講官,每於講筵,已知詳愼,今於按察亦然,而不拘顔私,斷行懲黜,誠得矣。在顯曰,臣無才能,猥叨藩寄,事多昏謬,不能殫壓,常以是惶悚待罪而已。上曰,聞道內百姓,以善逢監司稱頌云,從此京畿一道,可以忘憂矣。畿伯,以先正後裔,有此對揚,尤可幸也。在顯曰,聖念恒勤於爲民,視之如傷,保之如子,臣固欽仰萬萬自膺三輔旬宣之任,欲體九重宵旰之憂,而其奈才不逮而年且老,恐無以對揚萬一。今伏奉非分之寵諭,惶汗浹背,益不知措躬之所矣。
上在景福宮。停常參·經筵。
自前夜人定至是日人定,灑雨下雨,測雨器水深五分。
中宮殿,解娩第百日,大殿·大王大妃殿·王大妃殿·大妃殿,藥房·內閣·政院·玉堂口傳問安。答曰,知道。中宮殿,藥房口傳問安。答曰,知道。內閣·政院·玉堂單子問安。答曰,知道。
藥房都提調姜㳣,提調朴齊寅,副提調閔奎鎬啓曰,伏未審日間,聖體,若何?百日已屆,中宮殿氣候,何如?女阿只氏氣候,何如?臣等益不任欣忭之忱,敢來問安。答曰,知道。大王大妃殿·王大妃殿·大妃殿·中宮殿口傳問安。答曰,知道。
傳曰,在外法司堂上許遞,政官牌招開政。
傳曰,呈告禮曹判書許遞,今日政差出。
傳曰,在外工曹參議·敦寧都正,竝許遞,今日政差出。
傳曰,別軍職李起宅減下,今日政六品職擬入。
傳曰,茂長縣監,以聲績人擇差。
傳曰,奉審宗臣入侍。
政院啓曰,左承旨申奭熙,時在坡州牧任所,交代後,斯速乘馹上來,下諭,何如?傳曰,許遞。
政院啓曰,新除授右副承旨金永壽,卽爲牌招,何如?傳曰,允。
議政府啓曰,茂長今有闕矣。由來積弊之局,尙未就完,以聲績素著人,勿拘常格,各別擇差之意,分付銓曹,何如?傳曰,允。
兵曹啓曰,五衛將金成煥·金在魯·林寅秀,俱以病難供職,呈狀乞遞,竝改差,何如?傳曰,允。
吏批啓曰,兼判書金炳冀,參議吳俊泳,竝牌招不進,小臣獨政未安,何以爲之?敢稟。傳曰,仍爲之。吏批啓曰,坡州牧使,今當差出,而本州,以防禦重地,不可不擇差,他道守令,竝擬,何如?傳曰,允。有政。吏批,兼判書金炳冀牌招不進,參判徐璟淳進,參議吳俊泳牌招不進,承旨缺進。以金允植爲景慕宮令,姜奎馨爲固城府使,姜潤爲海美縣監,朔寧郡守單玄濟昇除授事,承傳,閔泳學爲陽城縣監,朴齊寅爲禮曹判書,姜蘭馨爲刑曹判書,尹善應爲右尹,安永豐爲工曹參議,鄭冑錫爲敦寧都正,林肯洙爲弘文提學,徐相鼎爲知春秋,朴昇壽爲同經筵,尹滋承爲同經筵,趙秉式爲同春秋,南宗斗爲直講,李琦鉉爲溫陵令,洪承五爲康陵令,李哲應爲監察,任百憲爲長興主簿,徐光勳爲坡州牧使,金疇鎬爲茂長縣監,檢書官單洪鍾譱,承文著作單金德濟,吉州牧使具然泓,姑爲仍任事承傳,德山郡守李章烈,加一瓜仍任事,承傳,利仁察訪安喆榮,姑爲仍任事承傳,海美縣監姜潤,通津府使洪在愼,以上相換事承傳,前牧使黃鍾林,今加通政年七十八,侍從臣修撰黃耆淵父加賀事,承傳。再政。以金翊鎭爲判尹,權在禹爲靖陵令,姜文馨爲景慕宮令,權秉龍爲監察,金永文爲宗府主簿,邊晉圭爲長津府使,李國寧爲高城郡守,左尹單尹善應,右尹單洪坃,校書博士單李東相,著作單崔德明,正字單金基宅。三政。以李鎬善爲工曹佐郞,閔範鎬爲掌樂主簿,崔秉翰爲氷庫別提,洪右燮爲文化縣監,學正二單,沈觀燮·蔡東夏,學錄單白奎燮。四政。以申應朝爲知經筵,趙寅奎爲思陵令,金震銖爲義禁府都事,朴衍壽爲造紙署別提,故學生姜必輔贈吏參例兼,故通德郞姜贈吏議例兼,故學生姜濼贈僕正例兼,以上禮曹參判姜晉奎三代,故學生金始喆贈戶參例兼,故學生金鎭明贈左承旨例兼,故學生金應斗贈僕正例兼,以上同知金成煥三代,故學生林載穆贈戶參例兼,同知林寅秀考。兵批,判書閔致庠進,參判缺,參議缺,參知缺,承旨缺。以徐堂輔·任孝準爲都摠管,李啓魯爲同知,李宅緖·金鳳熙·白元培爲五衛將,李漢用爲訓鍊僉正,朴齊晠爲文臣兼宣傳官,李熙春爲武兼,閔泳煥·兪致穆爲守門將,李玄瓚爲群山僉使,吳義爲盆山別將,同知單林寅秀,僉知二單,金在魯·朴商壽,副司果崔昌植·趙世鎬,副司正洪正厚。再政。以金駿鉉爲訓鍊判官,同知單金成煥,僉知二單李宅緖·白元培,副摠管單任孝準。三政。以趙龜夏爲知事,柳曦東爲宣傳官,兼坡州防禦使單徐光勳。四政。以洪遠燮爲知事,呂東曄爲都摠經歷,尹秉燮爲訓鍊都監把摠。五政。以李兢鎔爲宣傳官,李容觀爲訓鍊判官。六政。以梁柱翼爲都摠經歷,李濟鉉爲訓鍊主簿。七政。以李秉泓爲訓鍊判官,張弘植爲武兼。八政。以李起宅爲訓鍊主簿。
癸酉五月二十四日辰時,上御慈慶殿。進講入侍時,講官趙基應,參贊官李寅晩,侍讀官朴齊晠,假注書洪正厚,兼春秋朴鳳軫,別兼春秋金鶴鎭,各持詩傳第六卷,以次進伏訖。上曰,史官分左右。上誦前受音一遍,仍開卷。基應,讀自蓼蓼者莪,止入則靡至,仍釋章句訖。上掩卷。基應曰,向來小弁章進講也,涕旣隕之隕字,以蘊字,釋音於本字之下,則易以蘊字音讀之,而檜風素冠章,我心蘊結之蘊字,亦是音隕,則隕與蘊,皆是音隕,而臣亦其時,猶爲未詳,不敢遽然警咳,退而考之,果非異音,故諺解第三卷來待,恭竢取覽之敎矣。上曰,予亦考見諺解,已以隕字,讀之矣。仍命捧入諺解,進覽後下詢曰,字音互出,惟詩獨然乎?基應曰,然矣。上曰,隕字,奎韻·玉篇,其音皆隕,而詩獨以音蘊,何也?基應曰,詩經字音,率多如此矣。上曰,今日之雨,果無未洽之歎乎?基應曰,設或不足,民情姑無遑汲,時時添潤,有勝於暴霔矣。上曰,講官曾典幾邑乎?基應曰,兩典邑宰,兩任藩寄,而藩任則竝在於一元之初,恩渥無比矣。上曰,不過四任乎?基應曰,四任外寄,亦溢涯分矣。上曰,初未典一邑者,應多有之矣。基應曰,然矣。
癸酉五月二十四日午時,上御慈慶殿。奉審宗臣入侍時,同副承旨李翰榮,假注書白永濟,記注官朴鳳軫,別兼春秋金鶴鎭,奉審宗臣李承輔,以次進伏訖。上曰,史官分左右。上命宗臣進前,承輔進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉。還詣健元陵,仍留監祭,將事安寧之意,敢此仰達矣。上曰,諸陵陵上,俱爲太平,而碑閣·丁字閣,亦皆無頉乎?承輔曰,各陵陵上,俱爲安寧,而昨日奉審時,雨水注下,故慮有滲漏,詳細奉審,亦無滲漏處矣。上曰,何時行祀,而將事時,則不雨乎?承輔曰,二更量,始爲分班,而陵上稍遠,待諸執事齊會,故行事似爲三更量,而將事時,雨勢不止,行禮於月廊矣。上曰,過享後卽爲回程乎?承輔曰,始欲卽爲離發矣,風雨中火具難支,且中路竹嶺浦,素是險川,漆夜渡涉,似爲艱辛,故仍留陵所,待開東發行矣。上曰,竹嶺浦,果是險川,而今番雨水,似爲添漲。承輔曰,昨日出去時,水深不過膝下,今日回還時,則沒脚而幾至腰下矣。上曰,昨日之雨,得於惜乾之餘,甚幸,而似有未洽之慮,而繼此連注,則好矣。承輔曰,昨日則田野,多有暵乾之慮矣。今日回路見之,則解渴有餘,而未及周洽,見今雨意尙濃,似有繼霔之望也。臣聞陵軍之言,每値五月暵乾,則農民相語曰,健元陵忌辰,在於何日?每年忌辰日,多有甘雨,故農民有是說,而顒望云。昨年今日,亦有甘霔矣。上曰,昨年今日,果有甘霈,而五月二十四日之雨,謂之太祖雨,初十日之雨,謂之太宗雨,此是傳來之言也。聖祖在天陟降之靈,眷眷於民事,有此冥應也。承輔曰,然矣。
上在景福宮。停常參·經筵。
自前夜人定至申時,灑雨下雨,測雨器水深一寸。
藥房提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣〈等〉率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
傳曰,金斗河之荐試郡寄,曾因聲績而然矣。意謂圖報之誠,終始無替,今其諸條所犯,俱係不法,判然作前後兩截,痛惋之極,寧欲無言?似此無憚之類,不可循例勘斷而止。京畿監司金在顯,知義禁加設,口傳單付,使除謝恩,開坐於布政門,金吾在囚罪人金斗河,嚴刑一次,中和府安置。
傳曰,發遣吏郞,諸執事淸齋與否,摘奸以來。
政院啓曰,明日傳香,禮房承旨,當爲齋宿。右承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,知義禁單金在顯,加設單付事,承傳。
以司謁口傳下敎曰,査實不謹之司謁趙興龍,行首別監文奎英,竝令攸司,從重科治。別監鄭逸煥,査問之下,白賴之狀,極爲駭妄。令兵曹嚴棍二十度,不勤使役之別監羅永錫,亦令兵曹,嚴棍懲勵。
兵曹啓曰,謹依下敎,別監鄭逸煥,嚴棍二十度,羅永錫,決棍十度之意,敢啓。傳曰,知道。
義禁府啓曰,罪人金斗河,不可循例勘斷而止,京畿監司金在顯,知義禁加設單付,開坐於布政門,嚴刑一次,中和府安置事,承傳,啓下矣。金斗河,出付畿營,使之開坐於布政門,嚴刑一次後,平安道中和府安置事,分付於該道道臣,加設知義禁之意,敢啓。傳曰,知道。
癸酉五月二十五日辰時,上御慈慶殿。進講入侍時,講官趙性敎,參贊官金永壽,檢討官李舜儀,假注書洪正厚,記事官金㽥,別兼春秋金鶴鎭,各持詩傳第六卷,以次進伏訖。上曰,史官分左右。上誦前受音一遍訖,上開卷。性敎,讀自父兮生我,止蓼莪六章,仍釋章句訖。上曰,此章生鞠以下九字之義,苟能深思而體認,則父母之恩,不可蹔忘。當時孝子,困於行役,不能終養,故至切之情,發於詠歎,可謂孝思之無窮者歟。性敎曰,聖敎誠然矣。九字,形容父母之德,至矣盡矣。孝子所以終身不忘而欲報之者,與天無極也。仍奏曰,周之興也,發政施仁,懷保小民,俾無勞苦之役,而孝養厥父母,故無愁歎之聲,有和平之樂。周道衰,民困於勞役,以至孝子不得終養,而作此詩,斯可見周道興衰也。上曰,晉之王裒,讀此篇,三復流涕,可謂孝子,而詩之感人,如此甚懇惻矣。性敎曰,雖以平常人觀此,猶當感發孝思,而況如裒者,所處異於平人,則讀至此詩,安得不三復流涕乎?上曰,司馬炎之簒位也,裒未嘗西向而坐,以示不臣,其義誠卓然矣。性敎曰,忠孝一理也。孝可移於忠,故曰求忠臣於孝子之門。裒之忠孝,可謂兩全者也。上曰,於魏猶然,若使在漢,亦可謂漢之忠臣矣。舜儀曰,誠然矣。王裒終身不爲西向,則於父爲孝子,於魏爲忠臣,假使在漢,亦豈不爲漢之忠臣乎?大抵此詩,畫出孝子不終養之情矣。蓼蔚罄罍,劬勞之恩莫忘,南山飄風,瞻感之懷尤切,則凡人之觀於詩者,猶不禁興歎,況在人君之位,豈忍使斯民勞苦,而不得其終養哉?永壽曰,此篇末章之義,可見孝子之思慕其父母恩德,一節深於一節也。若此時人君,以孝理之政,推己及人,則人民興孝之效,必當反手其易也。上掩卷,命史官就座。又命退,諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,禮房承旨,馳詣受香諸處,奉審以來。
傳曰,藥院提調許遞,前望單子入之。
內醫提調前望單子入之,金炳㴤落點。
三軍府啓曰,慶尙道松羅道砲手十五名,全羅道靈光郡火砲軍五十名,靈巖郡攔後別砲軍一百名,高山縣火砲軍三十名,沃溝縣別砲軍二十名,黃海道兔山縣火砲軍三十名,登山鎭辛未六月砲軍二十名,已爲設置,而今又十名加設,合三十名,平安道熙川郡砲軍三十名,柔院鎭砲手二十名,設置報來矣,敢啓。傳曰,知道。
癸酉五月二十六日辰時,上御慈慶殿。進講入侍時,講官許傳,參贊官趙定熙,侍讀官李秀萬,假注書沈相學,兼春秋康炳迪,別兼春秋李根命,各持詩傳第六卷,以次進伏訖。上曰,史官分左右。上誦前受音一遍訖,仍開卷。傳讀自饛簋飡,止使我心疚,仍釋章句訖。上曰,周道一也,其盛時則君子履之,小人視焉,及其衰也,公子行之,人心病焉。時移事變,而人心所感不同,可見於此矣。傳對曰,文·武之時,在位之君子,行此大道,在下之小民,視而倣之矣。今則時事一變,以公子之貴而不耐其苦於行役之勞,則人心,豈無所感乎?上又問,其時東國,困於役而傷於財,譚大夫,作此苦病,其賢可知,而苟能用似此之人,則豈不善哉?傳對曰,由不能用賢,故民困賦重,至於如此也。上又問,民情如此,其時政,可知矣。傳對曰,政繁賦重,民不堪命,他可推也。上又問,故曰民惟邦本,本固邦寧,又曰君以民爲天,民以食爲天。國非民,何以爲國乎?傳對曰,聖敎至當哉。上又曰,君民,譬如舟水。至愚而又可畏者,其非民乎?蓋君之於民,非必有所與而爲惠,使之各得其所,安生樂業而已矣。傳對曰,聖敎至此,萬民之福也。先王之政,制民之産,爲先務,而制産之法,以井田爲本。八夫各受百畝,皆食八口五口,以其中百畝爲公田,八家同治,以供王稅,此爲什一也。夏之五十而貢,殷之七十而助,周之百畝而徹,皆什一之賦也。如是則民生安樂,所以爲三代之治也。上又問,井田之規,廢於何時乎?傳對曰,秦孝公,用商鞅之術,決裂阡陌,增太半之賦,故民不料生,未幾而嬴氏之杜絶矣。上又曰,通鑑,亦有之矣。傳對曰,又見史記矣。上又曰,漢時亦能復此法耶?傳未及對,上又問,以大國之廣,何不設井田法耶?傳對曰,當時君臣,無有如三代之君臣,故因循秦俗,而不能改也。以至富者,田連數郡,而貧者,無立錐之地。雖以文·景之盛,未做三代之治,良以此也。上又曰,然則頒祿不敷而然耶?傳對曰,古人云,什一,天下之中正也。度官祿制公用,適足無餘欠也,豈有不足之患耶?若不用之於當用之處,而或有宮室衣服輿馬之侈汰,則賦役日加,而猶不足矣。孔子曰,百姓足,君誰與不足。蓋財者,聚於上則易散,而在於民則國賴以裕矣。仍奏曰,夫講學者,非但以誦讀爲課程,而體之於身,驗之於心,施之於施措之間,然後有講學之功效矣。詩者,所以勸懲人之心志,故聖人採而垂敎。今殿下旣讀此章,每於斯民之困於役傷於財,念念體驗焉。上曰,講官之言,誠是也。體驗之言,尤好矣。
上在景福宮。停常參·經筵。
政院啓曰,來六月初一日,輪對日次矣,敢稟。傳曰,當次人受點,後日次待令。
傳曰,聞龍城大君祠版,自鄕第,今日上來云。遣右承旨看審以來。
癸酉五月二十七日辰時,上御慈慶殿。進講入侍時,講官金世均,參贊官金永壽,檢討官李舜儀,假注書南肅熙,兼春秋金顯默,別兼春秋李根命,各持詩傳第六卷,以次進伏訖。上曰,史官分左右。上誦前受音一遍訖,仍開卷。世均,讀自有冽汍泉,止百僚是試,仍釋章句訖。上捲卷。世均曰,臣日前登筵,奉承紀年兒覽續編之聖敎,故方率迷息,敬奉列聖誌狀,國朝寶鑑,而將自正廟朝爲始矣。當入之條,謹將抄輯,而極係難愼,其未詳處,更考政院日記與日省錄,始可書,而列聖朝,必先安璿源譜略所載,則恐不得不待璿源譜略刊印後,始可修書矣。上曰,此固勢然矣。雖稍緩,亦無妨也。徐徐盡意編成,而如有不容不詳考於日記·日省錄者,則須從便考覽,可也。世均曰,此冊卷末,有書八道各邑,而正廟朝以後,不無增設沿革處,則竝載之,恐好矣。上曰,雖以近日言之,亦有厚州·厚昌·慈城等邑之增革,則可以書之也。世均曰,當書入,而第二卷大國編,則乾隆以後,不載矣。上曰,乾隆以後,則果不載記,續書至同治爲宜矣。世均曰,謹當竝依聖敎奉行矣。仍奏曰,因此而有仰達者。戶曹頒祿·頒料,恒式上下,今將抄錄書入,而若只書見今所頒,則似難爲恒式。大君·王子君·嫡王孫·王孫·公主·翁主·郡主·縣主及春桂坊·講書院·衛從司官員,竝爲載書,以爲永久恒式,何如?上曰,此爲欲見頒祿之如何者也。如是書之,昭詳而易知,誠好矣。曾前所革之官,亦皆書之乎?世均曰,已革之官職不書,而將入之官職,當書入矣。上曰,以今祿俸,朝臣,難以康濟。昔何優多,而今何不然乎?世均曰,國初則百官之祿,足以代耕,故不以外任爲重矣。自經壬辰倭警以後,經費艱絀,頒祿有減矣。上曰,以大典會通觀之,在昔頒祿,比諸近來,不啻越勝矣。世均曰,誠然矣。上曰,恒式冊子,其果抄成乎?世均曰,今方抄錄,而前已入之春等捧上,上下會計成冊中,其零瑣之最者,列錄於御覽文字,還涉煩屑,故不敢不合書以各樣上下,是爲悚惶矣。上曰,此固錄其大槪者,則事勢似然矣。
上在景福宮。停常參·經筵。
政院啓曰,右承旨李敦夏,今日不爲仕進,卽爲牌招,何如?傳曰,允。
以京畿監司金在顯狀啓,竹山府使李熙晟,以其身病,呈狀乞遞,不得已罷黜事,傳曰,令該曹口傳,勿拘常格,各別擇差。
以右承旨李敦夏牌不進罷職傳旨,傳曰,只推。
兵曹啓目,粘連觀此全羅監司李鎬俊狀啓,則中軍鄭策和,爲人醇實,臨事綜明,講陣鍊射,殫誠竭力,一營將卒,無不樂赴是白乎所,瓜期不遠,咸惜其去。特爲仍任,俾責終效事,令該曹稟處亦爲白有臥乎所。以醇實之人,行綜明之政,講陣鍊藝,誠力到底,一營將卒,咸惜近瓜,似此實績,殊甚嘉尙。依狀請施行,何如?啓,依允。
領敦寧洪淳穆箚云云。答曰,省箚具悉卿懇。兼官諸務,何必竝免,而卿之求解,旣如此其切矣,太廟·閟宮兩提擧,特爲勉副,卿其諒之。仍傳曰,此批答,遣史官傳諭。
癸酉五月二十八日辰時,上御慈慶殿。進講入侍時,講官申應朝,參贊官閔奎鎬,侍讀官李永,假注書沈相學,兼春秋朴鳳軫,別兼春秋金明鎭,各持詩傳第六卷,以次進伏訖。上曰,史官分左右。上誦前受音一遍訖,仍開卷。應朝,讀自或以其酒,止大東七章,仍釋章句訖。上捲卷。上曰,以講官之在外藩,故予之不見,爲三年之久矣。應朝曰,臣以寵靈所曁,幸免罪戾,而無一半分報效,不勝惶恐矣。上曰,已聞善治,久矣。應朝曰,臣衰癃已甚,實無善狀矣。上曰,久餘登筵,仰瞻,可也。應朝仰瞻訖。上曰,今見登筵,筋力尙健,可知其善還也。道內其無弊瘼耶?應朝曰,豈敢曰全無弊端,而田結·穀簿,不過一大邑,故目下無切急巨瘼之可達者矣。上曰,守令治績,何如?應朝曰,守令不治,則罪也,善治則固其職分內事。然苟有特異之績,則自西漢,固有褒賞之典,而今別無可擧之優績矣。上曰,來時農形,何如?應朝曰,臣沿路所見,可以占豐,而近聞稍遜於他道矣。上曰,何其然也?應朝曰,關東土地磽确故也,此則地理然矣。上仍敎曰,向日戶判登筵時,使別兼,紀年兒覽續編之意,有所下敎矣。今果抄輯乎?昨又言之,而勢難速成也。明鎭曰,向日臣父登筵時,所下聖敎,卽已伏奉矣。臣不勝萬萬惶懍,至今靡措,而方從臣父,敬考列聖誌狀·國朝寶鑑,次第抄輯,而璿源譜略初卷,謹將書安,則編成,恐當在璿源譜略刊印之後矣。
上在景福宮。停常參·經筵。
自酉時,灑雨下雨,測雨器水深五分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右副承旨金永壽,今日不爲仕進,卽爲牌招,何如?傳曰,允。
以右副承旨金永壽牌不進罷職傳旨,傳曰,只推。
吏曹啓曰,中學訓導朴文彬,以其身病,呈狀乞遞,改差,何如?傳曰,允。
吏曹啓曰,校書館博士朴應冕,受由過限不上來,博士李東相,成均館學正許綸,俱以身病,呈狀乞遞。竝改差,何如?傳曰,允。
吏曹口傳政事,以趙羲升爲竹山府使。
摠戎廳啓曰,本廳哨官異麟植,身病猝重,勢難察任,改差,何如?傳曰,允。
兵曹啓目,粘連觀此黃海水使尹狀啓,則鐵島僉使李奎璿,到防以後,一心誠力,三載終始。繕戎增卒,海門有恃,創稅設料,鎭屬懷集。治效甫定,瓜期已報,軍民齊菀,抱狀願借。令該曹稟處亦爲白有臥乎所。繕械增卒,海門有恃,創稅設料,軍民惜去云,鐵島僉使李奎璿,限一瓜特爲仍任,俾責終始之效,何如?啓,依允。
癸酉五月二十九日辰時,上御慈慶殿。進講入侍時,講官趙秉徽,參贊官李寅晩,檢討官李舜儀,假注書沈相學,兼春秋金㽥,別兼春秋金明鎭,各持詩傳第六卷,以次進伏訖。上曰,史官分左右。上誦前受音一遍訖,仍開卷。秉徽,讀自四月維夏,止莫知其尤,仍釋章句訖。上捲卷。
上在景福宮。停常參·經筵。
藥房提調金炳㴤,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,臣等不必入侍矣。大王大妃殿·王大妃殿·大妃殿·中宮殿口傳問安。答曰,知道
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源俱有身病,不得來會云矣,敢啓。傳曰,知道。
政院啓曰,左承旨趙定熙,同副承旨李翰榮,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
政院啓曰,別付料兵房來言,西北別付料,每年春季朔初一日,取稟事,曾有定式矣。今春季朔親臨試射,以何日爲之乎?敢稟。傳曰,來初二日隆武堂爲之。
傳曰,輪對官前後受點人,皆令明日待令。
宗親府啓曰,明日天漢殿朔奉審日次,臣李容儀進詣擧行之意,敢啓。傳曰,知道。
戶曹啓曰,軍資判官申萬求,今已報瓜,而捧稅旁午,難付生手,姑爲仍任,何如?傳曰,允。
禁衛營啓曰,本營哨官白南圭,身病猝重,勢難察任,改差,何如?傳曰,允。
刑曹啓曰,卽接慶尙監司金世鎬文移,則晉州牧徒二年半定配罪人許召史,限滿云矣。取考曹上配案,則許召史,以被誘行淫罪,庚午閏十月定配,今已限滿的實。依法典放送後,徒流案頉下事,分付該道道臣之意,敢啓。傳曰,知道。
刑曹啓曰,卽接全羅監司李鎬俊文移,則古阜郡徒三年定配罪人金正白,金堤郡徒三年定配罪人趙學用,限滿云矣。取考曹上配案,則正白,以語逼官長罪,庚午五月定配,學用,以盜賣官物罪,庚午六月定配,俱已限滿的實。依法典放送後,徒流案頉下事,分付該道道臣之意,敢啓。傳曰,知道。
刑曹啓曰,卽接平安監司南廷順文移,則渭原郡徒三年定配罪人金大吉,限滿云矣。取考曹上配案,則大吉,以劫寡自裁罪,庚午三月定配,今已限滿的實。依法典放送後,徒流案頉下事,分付該道道臣之意,敢啓。傳曰,知道。
全羅監司李鎬俊疏曰,藩宣之責,本自不輕,而關防之重,尤可致意。故前月,以萬馬關增固,格浦鎭還設事,具議啓奏,特降成命,別有內下帑金,仍令臣躬審形勝,聖意攸注,不勝欽仰。屢年廢典,一朝修擧,徒歸煩費,重貽憂惱。是以鳩財庀工,商度嬴絀,萬馬關則先已始役,而格浦鎭,則非但沁都藩籬,抑亦嶺·湖襟喉,不啻如萬馬關之比也。如臣庸愚之材,又兼沈痼之祟,雖欲擔夯重寄,畢竟敗事,瞭如指掌。乞遞臣所帶之任,回授可堪之人,俾責終效焉云云。答曰,省疏具悉。兩鎭設置,莫鉅之役也。謀其始在乎卿,慮其終在乎卿。陸路之保障,沿海之聲勢,實爲禦邊經遠之謨,則卿不可以丐解,予不可以許勉。而況卿修擧之績,藹蔚之誦,予亦有入聞者。咸願久留,民情大可見。更勿控辭,益勉藩宣之責。
癸酉五月三十日辰時,上御慈慶殿。進講入侍時,講官尹滋承,參贊官金永壽,侍讀官李永,假注書南肅熙,兼春秋康炳迪,別兼春秋金明鎭,各持詩傳第六卷,以次進伏訖。上曰,史官分左右。上誦前受音一遍訖,仍開卷。滋承,讀自相彼泉水,止四月八章,仍釋章句訖。上捲卷。日記廳堂上金炳秀。郞廳朴永斗·李命九。
上在景福宮。停常參·經筵。
自開東至酉時,灑雨下雨,測雨器水深一寸。
傳曰,明日出宮門路,以崇德門爲之,凡於擧行,依崇陽門出宮時例磨鍊。
傳曰,輪臺官入侍。
傳曰,左承旨·同副承旨許遞,前望入之。
傳曰,副護軍鄭雲星·李泰鉉,令該曹宣傳官口傳,加設單付,使之承傳擧行。
傳曰,吏兵批歲抄點下者,依例捧傳旨。
政院啓曰,卽者兵曹郞廳來言,明日西北別付料軍官親臨試射時,別侍衛不可不備,而判書閔致庠,先詣迎接信地,不得擧行,何以爲之?敢稟。傳曰,次堂擧行。
政院啓曰,行都承旨閔奎鎬,左副承旨李寅晩,不爲仕進,左承旨·同副承旨前望未下,右承旨李敦夏式暇,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,宣傳官加設二單鄭雲星,李泰鉉。
承旨前望入之,安喜壽·金敬均落點。
議政府啓曰,本府公事官李鍾恕,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又啓曰,向因前錦伯所報,本營役餘錢一萬五千兩,作爲儲置還事,有所筵奏行會矣。卽見該道臣成彝鎬報牒,則今於分給時,民皆以受錢納穀之難便,紛聒不已,恐不可咈其情而强行,特令還寢爲辭矣。當初之錢分穀捧,爲救邑弊,曾因營報,筵稟行會者,則事體不宜銷刻,而到今民不願受,不可强行云。依報辭還寢,此錢措處之方,更令道臣,從長變通,以爲民邑兩便之地,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
兵曹啓曰,明日西北別付料軍官試射時,入直禁軍等,別將當爲率領侍衛,而禁軍別將李鶴榮,先詣信地,不得擧行,以二番內禁衛將李鍾緖,使之兼別將擧行,何如?傳曰,允。
內醫院啓曰,前御醫玄光宣,旣已闋服,依例還屬本院,令該曹口傳付軍職,冠帶常仕,何如?傳曰,允。
訓鍊都監啓曰,本局從事官金明鎭,身病猝重,勢難察任,改差,何如?傳曰,允。
癸酉六月初一日巳時,上御慈慶殿。輪對官入侍時,右副承旨金永壽,假注書白璿行,記注官金顯默,別兼春秋金明鎭,以次進伏,輪對官等進伏楹外訖。上曰,史官分左右。永壽奏請輪臺官進前,上可之。輪對官進前,各奏職·姓名·職掌·履歷訖。以下缺
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,公事不審之中官姜禹錫,推考。
傳曰,侍衛與迎接軍兵,令各其營別饒次分給。
傳曰,南行宣傳官洪必裕·李敎憲賜第。
訓鍊都監啓曰,謹依下敎,侍衛與迎接將官·將校·軍兵及武藝別監等處,別饒次分給之意,敢啓。傳曰,知道。
御營廳啓曰,謹依下敎,本廳侍衛與迎接軍兵等處,別饒次分給之意,敢啓。傳曰,知道。
摠戎廳啓曰,謹依下敎,本廳迎接軍兵等處,別饒次分給之意,敢啓。傳曰,知道。
癸酉六月初二日辰時,上御隆武堂。內禁衛西北別付料試射入侍時,行都承旨閔奎鎬,左承旨李敦夏,右承旨李寅晩,左副承旨金永壽,右副承旨金敬均,同副承旨安喜壽,注書缺,別兼春秋金明鎭,檢校直提學閔升鎬·趙寧夏·李載冕·趙成夏·趙慶鎬,直提學尹滋悳,檢校直閣金永壽,直閣姜,檢校副提學趙慶鎬,副提學洪遠植,校理李秀萬,副校理李永,以次侍立。時至,通禮跪啓請外辦。上具軍服,乘馬出崇德門。藥房提調金炳㴤,副提調閔奎鎬,進前問候訖,仍由神武門,詣隆武堂。通禮跪啓請降馬。上降馬陞座,宣傳官跪稟小開門,鳴金二下,大吹打。又啓稟陞壇號令,號令如儀訖,宣傳官跪稟鳴金三下,吹打止。宣傳官引兵曹判書閔致庠,行參現禮,兵曹判書參現,各班參現叩頭訖。宣傳官跪稟,兵曹判書仍留壇上監試,何如?上可之。致庠奏曰,禁軍別將李鶴榮,別付料兵房韓用善,陞壇監試,何如?上可之。致庠奏曰,行首宣傳官·行首別軍職,使之輪回監試,何如?上可之。致庠曰,別付料試射,本以十巡擧行,而或有二三巡五六巡之例,甲寅年則與未付料軍官,只以柳葉箭一巡擧行,今番則何以爲之乎?上曰,依已例一巡爲之,可也。宣傳官引試官,以次就位。承旨詭稟宰樞執鼓,貫革尺量。又跪稟矢數執鼓,射員呼名。兵判以下試射如儀訖,承旨詭稟退錚,上可之。上曰,侍衛從陞中,如有宗府有司,使之進前。李承輔進前,上曰,宗府,卽諸宗之體府,且列聖譜略奉安之重地,邇來凋殘無餘,近日大院君,苦心設始,今則稅入凡百,稍爲支將,而此或後來之人,不善典守,易致蕩殘,更無復舊之望矣。聞今條例,更爲刊印云,予當爲親書卷弁,以作永久金石之典矣。承輔曰,宗府,卽宗臣依歸之所,列聖譜牒奉安之地,所重自別,顧何如,而溯考往昔,儀節草創,儲用凋乏,擧切悶迫之心矣。逮我聖上御極之初,克推敦睦之化,又多制作之事,璿潢後裔,無不歡欣蹈舞,而大院君苦心用慮,凡屬國事,無不到底成樣,尤眷眷於宗府,經營設始,靡不用極,制度物采,燦然備具。且以庫儲言之,捧入應下,皆有程式,排用裕足,自無窘跲之歎。後來有司之臣,苟不能恪勤典守,易致依舊枵然,今此聖敎,實出於經遠之意,伏不勝欽仰之忱。條例改刊之時,若有卷弁受敎,則非但有光於百世一室之聖德,亦將爲萬世不易之典憲,固當永久遵奉,誰敢違越,而亦惟在於殿下察飭糾正之如何,以是伏祝矣。上曰,宗府大小公務,首大君例爲主之矣,年若幼沖,則凡於事爲,或慮未審。予意則十五歲始爲句管似好,卿意,何如?承輔曰,首班大君之句管宗府事務,自是古式,而若在幼沖之年,則凡於施措,恐有未審之慮,臣等曾亦有是議矣。今伏承下詢,實是曲軫事勢之聖意,欽仰萬萬,無容他見。待年歲稍長,後視務允合事宜,以此著式,似好矣。上曰,然則以此著式於本府條例,可也。承輔曰,謹當依下敎擧行矣。上曰,今則府用有餘乎?承輔曰,以一年應入,較一年所用,綽綽有餘矣。上曰,若不善爲典守,不幾年,又將蕩竭矣,可不審愼乎?承輔曰,聖敎切當矣。後日有司之臣,任他等置,則勢必日縮月耗,不過幾年,又如舊日樣子,下情不勝憧憧矣。通禮跪啓禮畢。上乘座馬,入神武門,由崇德門。宣傳官請出信箭解嚴,仍還內,諸臣以次退出。
上在景福宮。停常參·經筵。
備忘記,海美縣監洪在愼下直,長弓一張,長箭一部,片箭一部,筒兒一部賜給。
傳曰,宣傳官鄭雲星減下。
傳曰,同副承旨許遞,前望入之。
承旨前望入之,金奎軾落點
政院啓曰,行都承旨閔奎鎬,左承旨李敦夏,左副承旨李寅晩,右副承旨金永壽,不爲仕進,新除授右承旨金奎軾未肅拜,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
又啓,曰右副承旨金永壽許遞,伴直無人,左副承旨李寅晩,所當牌招,而拘於廳規,不得請牌,何以爲之?敢稟。傳曰,牌招。
傳曰,右副承旨許遞,前望入之。
承旨前望入之,李奎應落點。
上在景福宮。停常參·經筵。
傳曰,直閣姜,馳詣景陵,奉審摘奸,仍留監祭,局內諸陵,一體奉審以來。
政院啓曰,同副承旨李奎應,時在黃海道長淵府任所,斯速乘馹上來事,下諭,何如?傳曰,許遞,前望入之。
承旨前望入之,金昌秀落點。
上在景福宮。停常參·經筵。
藥房都提調姜㳣,提調金炳㴤,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。大王大妃殿進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而領議政未差,左議政姜㳣藥院進,右議政韓啓源有身病,不得來會云矣,敢啓。傳曰,知道。
禮曹啓曰,卽接前水使趙存一單子,則以爲,八寸弟存周,嫡妾俱無子,以其同姓八寸兄存昱第二子羲彬,欲爲繼後,兩家諸族,相議完定,而存周夫妻,俱爲作故,拘於常規,不得循例禮斜,依法典草記稟處事,呈單矣,凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長趙存一單辭旣如此,趙存昱第二子羲彬,立爲趙存周之後,何如?傳曰,允。
吏曹啓曰,禮曹佐郞劉元植,受由過限不上來,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
禁衛營啓曰,本營哨官嚴柱哲,身病猝重,勢難察任,改差,何如?傳曰,允。
吏曹啓目。粘連觀此承政院右承旨金奎軾上疏,則以爲,臣妻父左議政臣姜㳣,方帶春秋館監事矣。臣以承宣之職,所兼修撰官之銜,其爲應避,典式所載。伏乞聖明,俯垂鑑諒,亟令選部,照例遞改亦爲白有臥乎所,相避之法,在下當遞,承政院右承旨金奎軾所帶修撰官之任,今姑減下,何如?啓,依允。
右承旨金奎軾疏曰云云。答曰,省疏具悉。疏辭下該曹稟處。
癸酉六月初五日卯時,上御慈慶殿。藥房入診入侍時,都提調姜㳣,副提調金炳㴤,副提調都承旨閔奎鎬,假注書白璿行,記注官朴鳳軫,別兼春秋金鶴鎭,以次進伏,醫官李慶年·金在瑚·李碩柱·李基徹,以次進伏楹外訖。上曰,史官分左右。㳣進前問候訖,仍奏曰,醫官待令,使之入診乎?上可之。慶年等以次診候,退伏楹外訖。㳣顧謂醫官曰,脈候詳爲奏達。慶年等奏曰,脈候左右三部調均矣。上曰,近日之雨,洽慰農望,而其晴又佳矣。㳣曰,雨旣及時,晴又甚佳,移秧幾畢,可謂豐徵矣。上曰,八道均登,則尤幸也。㳣曰,取覽諸道雨澤謄報,則畿內·關東·兩西俱洽,而三南雨澤,似未洽然,取次得見謄報,可詳知矣。上曰,雨澤不均而然耶?㳣曰,雨澤隨其遠近,每差一二日故也。以今觀之,雖占大豐,而此後亦有旱澇及發穗時風損,秋節後霜雹之災,農家則一念憧憧,無時放慮矣。上曰,收穫以後,始可無憂矣。以下缺
上在景福宮。停常參·經筵。
政院啓曰,左承旨李敦夏,右承旨金奎軾,今日不爲仕進,竝卽牌招,何如?傳曰,允。
以左承旨李敦夏,右承旨金奎軾牌不進罷職傳旨,傳曰,只推。
政院啓曰,龍城大君祠版,遣宗臣致祭事,命下矣。何宗臣進去乎?敢稟。傳曰,宗正卿李沇應進去。
傳曰,右承旨許遞,前望入之。
承旨前望入之,李翰榮落點。
傳曰,法司堂上竝許遞,與未差之代,前望入之。
傳曰,奉審閣臣入侍。
以南兵使具春喜狀啓,仁遮外權管河承洛,公廨修補,器械新備,撫恤戍卒,實心做去,鎭東權管韓楨履,四載居鎭,殫誠奉公,許多痼瘼,次第矯救,合有褒賞之擧,竝令該曹稟處事,傳曰,兩鎭將治績,如是嘉尙,韓楨履守令待窠擬入,河承洛遞付京職,守令待窠擬入。
以忠淸監司成彝鎬狀啓,鎭川縣民家失火事,傳曰,當此農節,民家之燒燼,若是夥多,聞甚驚慘。元恤典外,別加顧助,趁卽結構奠接,俾無失所棲遑之弊事,廟堂各別措辭分付。
左右捕盜廳啓曰,謹依本廳草記批旨,臣廳在囚罪人鄭順吉,移送秋曹,買贓漢朴永錫,嚴棍二十度,懲勵放送之意,敢啓。傳曰,知道。
癸酉六月初六日卯時,上御慈慶殿。奉審閣臣入侍時,右副承旨金敬均,假注書張逵鴻,記事官金㽥,別兼春秋金明鎭,直閣姜,以次進伏訖。上曰,史官分左右。上曰,閣臣進前。進前奏曰,臣承命馳詣景陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則無頉,碑閣·丁字閣奉審則無頉。仍詣顯陵,陵上奉審則無頉,碑閣·丁字閣奉審則無頉。仍詣穆陵,陵上奉審則無頉,碑閣·丁字閣奉審則無頉。仍詣徽陵,陵上奉審則無頉,碑閣·丁字閣奉審則無頉。仍詣崇陵,陵上奉審則無頉,碑閣·丁字閣奉審則無頉。仍詣惠陵,陵上奉審則無頉,碑閣·丁字閣奉審則無頉。仍詣元陵,陵上奉審則無頉,碑閣·丁字閣奉審則無頉,仍詣綏陵,陵上奉審則無頉,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。上曰,何時量將事乎?曰,三更量將事矣。上曰,何時發行乎?曰,罷享後卽爲發行矣。上曰,旱餘甘雨,果優足於移秧乎?曰,臣所經之地,雨澤均適,秧役已畢,大有豐登之望矣。上曰,史官就座。仍命閣臣先退,又命退承史,以次退出。
上在景福宮。停常參·經筵。
政院啓曰,來十一日,輪對日次矣,敢稟。傳曰,當次人受點,後日次待令。
法司堂上前望入之,刑曹判書徐相鼎,參判閔謙鎬,添書落點,判尹李景夏,左尹李承淵,右尹洪坃落點。
吏曹啓曰,西學敎授魚允中,以其身病,呈狀乞遞,改差,何如?傳曰,允。
兵曹啓曰,今六月二十六日日出,寅正三刻七分,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
摠戎廳啓曰,本廳哨官李熙敎,身病猝重,勢難察任,改差,何如?傳曰,允。
吏曹啓目。粘連觀此咸鏡監司洪祐吉狀啓,則以爲,安邊府使鄭煥翼,三載爲治,一念圖終,撫字窮蔀,買牛勸農,顧恤殘站,辦具補弊,釐糴興學,庶有向蘇,瓜期已迫,民情願借,姑爲仍任,令該曹稟處亦爲白有臥乎所,道臣狀辭旣如此,依狀請施行,何如?啓,依允。
上在景福宮。停常參·經筵。
政院啓曰,右承旨李寅晩,左副承旨金敬均,今日不爲仕進,竝卽牌招,何如?傳曰,允。
以右承旨李寅晩,左副承旨金敬均牌不進罷職傳旨,傳曰,只推。
傳曰,右承旨許遞,前望入之。
承旨前望入之,趙定熙落點。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
訓鍊都監啓曰,本局千摠閔成鎬,身病猝重,勢難察任,改差,何如?傳曰,允。
禁衛營啓曰,本營騎士別將趙羲純,身病猝重,勢難察任,改差,何如?傳曰,允。
癸酉六月初八日辰時,上御慈慶殿。進講入侍時,領敦寧府事洪淳穆,講官朴珪壽,參贊官金昌秀,侍讀官李永,假注書張逵鴻,兼春秋朴鳳軫,別兼春秋李根命,各持詩傳第七卷,以次進伏訖。上曰,史官分左右。淳穆進前問候,各殿問候訖,上誦前受音一遍訖,仍開卷,珪壽讀自陟彼北山,止或不已于行,仍釋章句訖,上掩卷。上曰,大臣其間作省掃之行乎?淳穆曰,前月念間,果已省墓而歸矣。上曰,沿路農形,何如乎?淳穆曰,有水源處,移秧方張,麥雖黃熟,尙未始刈,窮夏村情,猶不艱食,推可知焉,而熙穰氣象,儘是家給人足矣。上曰,晦前之雨,果適農情而來乎?淳穆曰,臣之在途時,見其有惜乾之慮,晦前一雨,果是及時而來,雖高燥處,必皆移秧矣。上曰,旣不途中遇雨,則一行必無窘跲之苦,亦可幸矣。淳穆曰,臣之此行,率兒子,告喜先墓,榮動鄕里,此莫非寵渥攸浹,寔淑私之未易有,且幸途不遇雨,無擾往還矣。以下缺
上在景福宮。停常參·經筵。
傳曰,安豐大君祀孫幼學李錫彦,永昌大君祀孫幼學李道振,茂林君祀孫幼學李鍾韺,慶完君祀孫幼學李秉溵,竝瓜近初仕作窠,令該曹口傳擬入。
吏曹口傳政事,以李錫彦爲禧陵參奉,李道振爲泰陵參奉,李鍾韺爲康陵參奉,李秉溵爲元陵參奉。
三軍府啓曰,卽接禁衛營所報,則依定式,六月七月習陣,不爲設行云矣,敢啓。傳曰,知道。
癸酉六月初九日辰時,上御慈慶殿。進講入侍時,講官趙基應,參贊官趙定熙,侍講官張時杓,假注書張逵鴻,兼春秋朴鳳軫,別兼春秋李根命,各持詩傳第七卷,以次進伏訖。上曰,史官分左右。上誦前受音一遍訖,仍開卷,基應讀自或不知叫號,止無將大車三章,仍釋章句訖,仍掩卷。以下缺
上在景福宮。停常參·經筵。
自前夜二更至開東,灑雨下雨,測雨器水深一寸四分。
藥房提調金炳㴤,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而褒貶相値,不得來會云矣,敢啓。傳曰,知道。
政院啓曰,右副承旨金昌秀,今日不爲仕進,卽爲牌招,何如?傳曰,允。
傳曰,幼學魚秉璿,瓜近初仕作窠,令該曹口傳擬入。
傳曰,前監察魚秉琇,閑良柳冀命,竝別軍職差下。
傳曰,前檢閱徐正淳,別兼春秋還差下。
傳曰,元陵參奉李秉溵,敦寧都正除授。
政院啓曰,前檢閱徐正淳,別兼春秋還差下事,命下矣。令該曹口傳單付,牌招察任,何如?傳曰,允。
吏曹口傳政事,別兼春秋單徐正淳。
吏曹口傳政事,以魚秉璿爲元陵參奉。
吏曹,敦寧都正單李秉溵,今超通政除授事,承傳。
三軍府啓曰,卽接御營廳所報,則依定式,六月七月習陣,不爲設行云矣,敢啓。傳曰,知道。
兵曹口傳政事,訓鍊僉正加設單魚秉琇,部將加設單柳冀命。
義禁府啓目,唐津前縣監,丹陽郡守申在億原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
癸酉六月初十日辰時,上御慈慶殿。進講入侍時,講官曺錫雨,參贊官金敬均,侍講官張時杓,假注書張逵鴻,兼春秋金顯默,別兼春秋金鶴鎭,各持詩傳第七卷,以次進伏訖。上曰,史官分左右。上誦前受音一遍訖,仍開卷,錫雨讀自明明上天,止畏此譴怒,仍釋章句訖,仍掩卷。上曰,廣州則近日農形,何如?錫雨曰,雨澤周洽,雖高燥處,幾盡移秧。以今所見,大有豐登之望矣。上曰,向來講官,有省掃之行矣,所過之地,農形亦,何如?錫雨曰,此則楊州·坡州之地,而其農形,亦與廣州一般矣。雖非所過之地,參以所聞,畿內諸邑,無不均被雨澤,及時移秧,豐聲穰穰云矣。但以外道謄報而論之,湖西·湖南,不無祈雨之若干邑矣。上曰,兩道幾邑,果有旱乾之慮矣。錫雨曰,近日之雨,安知不普洽,而或似不及登聞矣?上曰,間雖得雨,狀聞則似易於遲滯矣。以下缺
上在景福宮。停常參·經筵。
自未時至人定,灑雨下雨,測雨器水深八分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,泮長許遞,前望入之。
大司成前望入之,趙康夏落點。
傳曰,入直摠管許遞,前望入之。
摠管前望入之,都摠管任商準,副摠管徐相稷落點。
傳曰,訓將有闕之代,御將李容熙除授,御將之代,行護軍梁憲洙除授。
傳曰,摠管有闕之代,前望入之。
摠管前望入之,李敏庠落點。
政院啓曰,訓將有闕之代,御將李容熙除授,御將之代,行護軍梁憲洙除授事,命下矣。新除授訓鍊大將李容熙,御營大將梁憲洙,竝卽牌招,傳授命召,何如?傳曰,允。
議政府,訓鍊大將李容熙,御營大將梁憲洙。
吏曹,行護軍梁憲洙,今超資憲,依法典加資。
兵曹,訓鍊大將單李容熙,御營大將單梁憲洙,知三軍府事單梁憲洙。
三軍府啓曰,三軍府事之毋得兼摠管,旣有定式,而知三軍府事任商準,除授都摠管矣,摠管之任,改差,何如?傳曰,允。
癸酉六月十一日辰時,上御慈慶殿。進講入侍時,講官許傳,參贊官金昌秀,侍讀官李秀萬,假注書張逵鴻,兼春秋金㽥,別兼春秋金鶴鎭,各持詩傳第七卷,以次進伏訖。上曰,史官分左右。上誦前受音一遍訖,仍開卷,傳讀自昔我往矣,止小明五章,仍釋章句訖。上曰,此章大夫行役,雖爲勞苦,戒其僚友,無恒安處,可見詩人忠厚之至也。傳奏曰,此行役之大夫,自二月至于歲暮而不得歸,則其勞苦困極如此,而但自咎其不能見幾早退,更無怨尤之辭,又以正直之道,勉勵其僚友,眞賢大夫也。上曰,凡人勞則宜有怨言,而此詩則哀而不傷,怨而不怒,尤可見忠厚之心也。傳對曰,此幽王之時也。政事昏亂,雖有如此之賢者,不用於朝,任以國政,使之獨賢於遠方之行役,至於眷顧畏罪而不自安,豈非後王之鑑戒者乎?先王之時,任賢使能,各得其職,如正小雅之采微·出車·六月等詩,皆上所以通下情,而慰撫之者。故役戌之卒,出征之帥,無不樂事而趨功。以此詩較看,則周家之盛衰,可以知矣。大抵此詩之大義,專在於章首明明上天,照臨下土二句。夫至高在上者天,而非明明照臨,無以成位育之功矣。人主,亦體天之明明,然後衆賢畢擧,而庶績咸熙。故易曰,大人,與日月合其明,書曰,厥后惟明明。是以虞帝協重華之德,而明目達聰,則元·凱·禹·臯之賢,濟濟登庸。文王若日月之照臨,光顯四方,則閎·散·南·泰之臣,咸迪彝敎,至今稱聖帝明王。欲望殿下,以是爲監法焉。以下缺
上在景福宮。停常參·經筵。
自前夜人定至五更,灑雨下雨,測雨器水深二寸二分。
傳曰,右承旨許遞,前望入之。
承旨前望入之,鄭稷朝落點。
義禁府啓目,粘連唐津前縣監,丹陽郡守申在億矣,本府議啓內,不有前後操飭,配囚擅許由暇,揆以法意,難免重勘。以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。
癸酉六月十二日辰時,上御慈慶殿。進講入侍時,講官趙秉徽,參贊官李翰榮,檢討官黃耆淵,假注書白奎燮,兼春秋金㽥,別兼春秋金鶴鎭,各持詩傳第七卷,以次進伏訖。上曰,史官分左右。上誦前受音一遍訖,仍開卷,秉徽讀自鼓鍾將將,止鼓鍾四章,仍釋章句訖,仍掩卷。以下缺
上在景福宮。停常參·經筵。
傳曰,大臣·政府堂上引見。
政院啓曰,新除授右承旨鄭稷朝,時在黃海道鳳山郡任所,斯速乘馹上來事,下諭,何如?傳曰,許遞,前望入之。
承旨前望入之,李冕榮落點。
政院啓曰,新除授左副承旨李冕榮,卽爲牌招,何如?傳曰,允。
傳曰,政官牌招開政。
傳曰,典翰外在外玉堂許遞,今日政差出。
兵曹啓曰,內禁衛將李玄瑞,五衛將李宅緖·白元培,文臣兼宣傳官閔泳穆,俱以病難供職,呈狀乞遞,竝改差,何如?傳曰,允。
有政。吏批,兼判書金炳冀進,參判徐璟淳,參議吳俊泳牌招不進,承旨缺。
吏批啓曰,東璧今當差出,而擬望之人乏少,以二望擬入之意,敢啓。傳曰,知道。以張時杓爲應敎,朴顥陽爲校理,朴容大爲副校理,金奎運爲副修撰,權益洙爲副修撰,任孝準爲兵曹參判,徐堂輔爲知經筵,許傳爲知春秋,李承淵爲同義禁,金大根爲藝文提學,姜㳣爲宗廟都提調,韓啓源爲景慕宮都提調,金大鉉爲禮曹佐郞,裵喆周爲校書校理,李鎬翼爲西學敎授,李敦夏爲谷山府使,南啓宓爲泰安府使,李健儀爲長淵府使,韓弘烈爲富寧府使,沈東臣爲鳳山郡守,玄鍏爲平陵察訪,承文博士單任基元,中學訓導單李尙榮,安邊府使鄭煥翼,姑爲乃任事,承傳。遂安郡守嚴世永,限一瓜仍任事,承傳。前明律金錫冕,今超通政,五子登科人,依法典加資事,禮曹覆啓,判下。
再政。以李麟圭爲持平,閔泳商爲獻納,黃普淵爲副應敎,柳曦東爲興陽縣監,奉常直長單金德濟,故進士金載顯,贈監察,孝行卓異,贈職事,承傳。贈戶參梁鍾任,贈左參例兼,贈左承旨梁垸,贈兵參例兼,已上知三軍府事梁憲洙兩代。
兵批,判書閔致庠進,參判以下及承旨缺兵批啓曰,羅州營將,今當差出,而擬望之人乏少,同道守令竝擬,何如?傳曰,允。以徐相鼎·鄭雲翼爲都摠管,鄭範朝爲同知,金聖求爲內禁將,李能學·朴孝煥爲五衛將,李秀萬爲文兼,具天喜·李敏斗·李鎔·宋義浩爲守門將,李德熙爲慶尙左兵使,李德純爲羅州營將,羅元植爲長峰別將,朴文獜爲花水山別將,林東善爲金沙別將,訓鍊判官加設三單尹光翼·金鴻求·尹昌根,部長單兪相豐,副司果閔泳焌·兪致穆·許樟,鐵島僉使李奎璿,限一瓜特爲仍任事,承傳。全羅監營中軍鄭采和,特爲仍任事,承傳。再政。副摠管單鄭雲翼,兼泰安防禦使單南啓宓。
大司成趙康夏疏曰云云。答曰,省疏具悉。爾其勿辭察職。
癸酉六月十三日辰時,上御慈慶殿。大臣·政府堂上引見入侍時,左議政姜㳣,右議政韓啓源,右副承旨金昌秀,假注書許綸,記注官金顯默,別兼春秋徐正淳,政府堂上李承輔·金世均·趙秉昌·李容熙·徐衡淳·鄭岐源·李章濂·閔致庠·梁憲洙·李鶴榮·趙羲復,校理李永,以次進伏訖。上曰,史官分左右。上命大臣進前,㳣進前問候,各殿問候訖。上曰,次對爲之。㳣曰,臣不自量度,冒據匪據,已歲踰而月計八九矣。始何嘗有一分堪承之望,而靦然出膺,厭然固有哉?感激居先,而他不暇顧,瀆擾是懼,而遂至蹲仍,且董率百僚,裁斷庶務,仰成有所,參聞末議,則備位躡後,趨走起居,不過是粗伸常禮而已,不顧素餐之譏,惟以伴食爲榮,一自元輔病免之後,裒然無推諉之地,以臣之才智,可以擔夯世務乎,以臣之識慮,可以奠安民生乎?雖有端揆之共濟,以補其不逮,奈其天質鹵莾,昧於事理,百責攸萃,一籌莫展,而外內之踐歷旣少,衰老之神精又耗,節目應行之間,茫未解得,可否剖判之際,都沒分曉,贊襄之責,初非擬議,簿書之末,亦難期會。有臣如此,彼相焉用?若謂以旣冒玷矣,今不可辭,又或曰是循序也,惟當視務,此大有不然者。前後之所値,各不同,輕重之去處,又判異,上何以任所不當任,下何以强所不可强,止竟爲誤國病民之歸乎?前月之因病陳箚,尙切悚蹙,而今玆方寸之借,不避猥越之誅,悉輸衷曲,仰冀體諒,亟賜斥退,改卜賢德,以幸公私焉。上曰,董率百僚,裁斷庶務,卽大官事也。予之畀付期望,旣厚且切,而今此辭免,誠是料外,更勿以此相聞,同寅共貞,幸我民國焉。出擧條上曰,別兼春秋與知春秋·同春秋有應避,則或遞別兼矣,雖曰在下當遞,史官·春秋,不宜因此而遞。自今以後,如有別兼與春秋館堂上相避,則自該曹啓遞堂上,可也。㳣曰,檢閱與領·監事相避,則檢閱啓遞,與春秋堂上相避,則堂上啓遞,古例卽然。別兼宜與此相同,而前或有一二次別兼啓遞之時矣。上曰,前果一番有之矣。此事欲諭於銓官,而今日吏判適未登筵,大臣須以此意,分付吏曹,著爲定式,好矣。㳣曰,退出後當分付吏曹,定式施行矣。上曰,兵判進前。上曰,近者偶見古蹟,則別雲劍,亦以長望受點,此乃古例,殊可貴矣。此後則以長望修入,爲好也。致庠曰,古例臣未及溯考,然謹當依下敎修正,而每於公故時,以長望受點,望單則以六臘,依他前望例改修,恐好矣。上曰,依摠管寶劍例,列書以入,爲好矣。致庠曰,旣以長望修入,則自上輔國至亞銓以上,皆當列書修單,而殿座與動駕時頭辭日子,以黃紙書籤,隨時換付以入,似好矣。上曰,如是爲之無妨,而預差亦當長望以入矣。致庠曰,修正長望二件,則實預差可以分單受點,而新通人,則不得不繼書于最下,付籤新通以入矣。昌秀曰,諸宰奏事。承輔曰,無所奏矣。昌秀曰,玉堂所懷奏之。永曰,伏念學問之要,所䙡操存,是心而已,心者,一身之主,萬化之源也。必存是心,則進修之方,緝熙之工,不勉而自新,不存是心,則邪僻之慮,縱逸之習,不期而自至。今殿下屢月停講之餘,近復伊始,群情胥悅。但一部詩經,已閱數歲,六冊通史,又拖幾載,作撤無常,沁泄是事,豈非有欠於大聖人存心之工乎?自今頻接臣隣,日以爲常,毋或間斷焉。上曰,所陳當留念矣。出擧條以下缺
癸酉六月十三日巳時,上御慈慶殿。進講入侍時,講官趙秉昌,參贊官金昌秀,侍讀官李永,假注書白奎燮,記注官金顯默,別兼春秋徐正淳,以次進伏訖。上曰,史官分左右。㳣進前問候,各殿問候訖,上誦前受音一遍訖,仍開卷,秉昌讀自楚楚者茨,止萬壽無疆,仍釋章句訖。缺
上在景福宮。停常參·經筵。
自辰時至午時,灑雨下雨,測雨器水深五分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右副承旨金昌秀,今日不爲仕進,卽爲牌招,何如?傳曰,允。
傳曰,禮房承旨,馳詣宗廟景慕宮,奉審摘奸以來。
以右副承旨金昌秀牌不進罷職傳旨,傳曰,只推。
政院啓曰,明日上前開坼相値,視事,頉稟之意,敢啓。傳曰,知道。
弘文館啓曰,新除授應敎張時杓,校理朴顥陽,副校理朴容大,副修撰權益洙,竝卽牌招察任,何如?傳曰,允。
又啓曰,新除授副應敎黃普淵,時在忠淸道報恩地,副修撰金奎運在外,經筵入番事緊,請竝斯速乘馹上來事,下諭。答曰,許遞,前望入之。
玉堂前望入之,副應敎金裕行,副修撰李建昌落點。
宗親府啓曰,明日卽天漢殿望奉審日次,臣李沇應,進詣擧行之意,敢啓。傳曰,知道。
兵曹啓曰,卽伏見北兵使金箕錫永達萬戶自辟狀啓啓下者,則首望以折衝人擬來矣,萬戶係是四品職,而加資人修報,有違格式,原狀啓還下送,使之更爲修啓,何如?傳曰,允。
知三軍府事梁憲洙疏曰,伏以臣,碌碌庸庸之一武夫耳,射御則蔑如也,韜鈐則昧如也,遭遇聖明,驟升無漸,不稱之暇,常切愧懼,千萬不自意,恩旨特降,以臣爲御營大將,進階爲資憲大夫者,臣驚惶震懍,四體投地,罔知攸措。將兵重任也,正卿隆秩也。苟非績用多而望實著,莫宜居之。聖簡乃及於如臣無似者,以韎韋末流,登戎壇而躋八座,闔門動色,閭里聳賀,臣亦有彝性,豈不欲仰戴天地之恩渥,俯思涓埃之報答,竭蹶奉承之不暇,其於素乏威重,必減玉壘之彩,太少踐歷,有玷金帶之班,何哉?臣所立朝而矢於心者,卽不擇夷險,磨放爲期也,此非徒滿溢招災,爲一身之憂,其貽累則哲之明,而僨誤戎政,良非細故。師律攸係,雖不敢不肅命受符,決不宜因仍蹲踞,以致公私狼狽。歷日思惟,刳瀝心肝,備陳情實,冒瀆崇嚴。伏乞聖慈,諒臣言之非出飾讓,念名器之不可濫褻,亟遞職任,還收資級,不勝大願。臣無任云云。答曰,省疏具悉。卿其勿辭行公。
癸酉六月十四日辰時,上御慈慶殿。進講入侍時,講官嚴錫鼎,參贊官金敬均,檢討官黃耆淵,假注書崔䁀獻,兼春秋朴鳳軫,別兼春秋徐正淳,各持詩傳第七卷,以次進伏訖。上曰,史官分左右。上誦前受音一遍訖,仍開卷,錫鼎讀自執爨踖踖,止時萬時億,仍釋章句訖。以下缺
上在景福宮。停常參·經筵。
藥房提調金炳㴤,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,右副承旨金昌秀,同副承旨李翰榮,今日不爲仕進,竝卽牌招,何如?傳曰,允。
傳曰,左承旨許遞,前望入之。
承旨前望入之,朴瑄壽落點。
以全羅監司李鎬俊狀啓,格浦鎭田土還屬一款,本無所失,安有還推,惶恐待處分事,傳曰,此鎭革罷之前,豈無田土之付屬乎?更加詳探以聞事,廟堂措辭行會。
奎章閣啓曰,景慕宮望廟樓,今望奉審,無頉之意,敢啓。傳曰,知道。
禮曹啓曰,今此所屬各司官員等褒貶時,通禮院兼引儀朴敦壽,與判書臣朴齊寅,有應避之嫌,兼引儀權有善,與參議臣權膺善,有應避之嫌,不得同議磨勘,各爲別啓本以入之意,敢啓。傳曰,知道。
禮曹啓曰,社稷署·永禧殿·各陵園·本曹郞廳·四學童蒙敎官·通禮院·禮賓寺·典牲署,掌樂院·圖畫署·司譯院·典醫監·惠民署·東西活人署·東南關王廟官員等,今癸酉年春夏等褒貶等第以入,而宗廟署·景慕宮·承文院·成均館·奉常寺·東西氷庫·觀象監·內醫院官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
禮曹啓曰,今此春夏等褒貶等第時,通禮院官員啓本中,二處刀擦之意,敢啓。傳曰,知道。
兵曹啓曰,今癸酉年春夏等褒貶等第,與曹所屬軍器寺·典設司·訓鍊院官員等褒貶,磨鍊以入,而司僕寺官員及部將褒貶,各其司提調及堂上有故,不得一體磨勘之意,敢啓。傳曰,知道。
又啓曰,本曹今癸酉年春夏等褒貶啓本中,刀擦一處之意,敢啓。傳曰,知道。
訓鍊都監啓曰,今癸酉年春夏等褒貶以入之意,敢啓。傳曰,知道。
義禁府啓曰,今此本府郞廳褒貶時,都事金奎升,與判事臣金學性,有應避之嫌,不得同爲磨勘,別啓本以入之意,敢啓。傳曰,知道。
癸酉六月十五日辰時,上御慈慶殿。進講入侍時,講官趙性敎,參贊官李冕榮,侍讀官李永,假注書白奎燮,兼春秋金㽥,別兼春秋徐正淳,各持詩傳第七卷,以次進伏訖。上曰,史官分左右。上誦前受音一遍訖,性敎讀自禮儀旣備,止楚茨六章,仍釋章句訖。上曰,神嗜飮食,鬼神豈可見乎?蓋誠敬之至,自有如見者矣。宗社山川百神之祭,國家之所當盡誠,而雖差祭之朝臣,亦宜致誠如此,則上下竝受福祿,豈不美哉?性敎曰,聖敎切當矣。誠一字,允爲萬事之本,而至於祭祀,非誠不享。故中庸曰齊明盛服,以承祭祀,洋洋乎如在其上,如在其左右,此言至誠享祀,僾然如見之謂也。是以來格來饗,降之百福,而竊伏念有國所重,祀典爲先,則凡在將事之列者,孰敢不盡其誠敬,精白對越乎?上曰,凡百事爲,莫不以誠,而祭祀之禮,尤當致其誠意。故曰陟降庭止,如在其左右者也。苟非其誠,雖有物品之豐盛,豈得以陟降左右也?性敎曰,然矣。與其物有餘而誠不足,不若誠有餘而物不足。誠旣至矣,物且備矣,是可謂兩盡,而有足以孚感神明矣。上曰,物品旣豐,誠敬且至焉,則尤爲盡美矣。性敎曰,然矣。此章之旨,本於重農,使民不違農時,得以盡力乎稼穡,年穀登而祀事明,物腆誠至,而神降之福,及爾子孫,農爲王政之必先務,尤可驗矣。永曰,此兩章祭禮旣畢,留與燕私,而燕者,共慶其君之辭也。凡克敬事神,則受福無疆,受福無疆,則子孫永昌,旣醉詩,是祭畢後歌詠,而有曰君子萬年,永錫祚胤,烈文篇,是祭廟時樂歌,而有曰惠我無疆,子孫保之,今此末章結辭,以子子孫孫,勿替引之者,亦此意也。冕榮曰,講官·儒臣,備陳無餘,臣無容更達矣。上掩卷,命史官就座,又命退,諸臣以次退出。
上在景福宮。停常參·經筵。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·儒臣·二品以上入參。
以全羅兵使柳寅協狀啓,虞候尹啓榮,校卒捐救安堵,僧徒辦財設料,武備造置,極爲嘉尙,論賞一款,令該曹稟處事,傳曰,如此殘廩,有此實績,極爲嘉尙。特爲加資,守令待窠擬入。
左議政姜㳣箚曰,伏以臣,以至庸極陋之質,叨莫重且大之任,血懇徒歸例讓,體諒未蒙曲遂,恩禮則極其隆摯,分義則只有惶感,始昧量入,終至冒出,不顧廉隅之放倒,厚招譏議之叢至,此已臣之罪也,而猶可向人苟解,爲己自恕者,卽惟曰備位充數,趨走爲恭,躡後伴食,無所猷爲焉耳。今則不然,授臣以繁劇之務,責臣以剖決之事,朝廷之一政一令,四方之所瞻聆也,廟堂之曰可曰否,生民之所休戚也。輔相得其人,則國體尊而百姓安,不得其人,則反是焉。臣無聰明智慮,可以堪承,無績庸聞望,可以壓服,而有位無才,懷榮重祿,其所報答,慮或辜負,自謂殫竭,恐致僨誤,此臣之晝宵憂懼憧憧,不知所屆者也。日前筵席之縷縷陳達,實出於斷斷苦衷,毫非假飾,而愚忱淺薄,未能孚格,反媒榮寵,過加期勉,此尤臣之罪也,而淟涊蹲仍,顧戀棧豆,較前則更無其說矣。嗚呼,臣受國厚恩,與天無極,單寒之門戶,至此盈盛,孤弱之根植,至此亢高,不敢自有其身,只欲圖酬萬一,則赴蹈之所不辭也,磨放之所不計也。苟有尺寸可施之能,庶效涓埃欲報之誠,委毗之地,曷敢不對揚,承弼之職,何苦爲辭巽哉?知其不能而不止,度其宜去而不去,是眞無恥之鄙夫也。人而無恥,何以持身,身而不持,何以立世?臣雖欲固位而尸居,其在昭代恢張四維之治,亦安用此無恥之鄙夫,而圖任國政乎?君臣之際,嚴敬爲主,上下之間,情志亦通,則義在相須,物必曲成,以公而改卜賢德,以私而得全微諒,投置於優遊閑散之域,甘老於歌詠昇平之世,毋使轉益添罪,保守本分,是臣之至祝,而實天地生成之澤也。出處之初不裁度,尙此悔尤,進退之必以其時,庶猶可追,敢將未畢之蘊,冀獲必從之願。伏乞聖慈,俯賜鑑諒,亟遞臣議政之銜,以幸國事焉。臣無任云云。答曰,省箚具悉卿懇。日前筵懇,料外也,今此陳章,果何故?國體之尊,百姓之安,實係輔相之得其人者,卿言然矣。予之於卿,倚之毗之者,卽國體之尊也,百姓之安也。繁劇之務,剖決之事,以卿績庸聞望,殫竭可矣,報答可矣。予之所恃所望若此,而卿何自謙乎?且朝廷之一政一令,四方之所瞻聆也,論道經邦,何等重地,而朝而視務,夕而解職,其於瞻聆,可乎,否乎?卿疏所謂知其不能而不止,度其宜去而不去者,大抵何事不能,何事宜去乎?上下之間,情志相通,卿旣言之矣,卿其諒之,卿其諒之,勿以此事更聞也。仍傳曰,此批答,遣史官傳諭。
癸酉六月十六日辰時,上御慈慶殿。進講入侍時,講官李承輔,參贊官朴瑄壽,檢討官權益洙,假注書崔鼎獻,兼春秋金顯默,別兼春秋朴容大,各持詩傳第七卷,以次進伏訖。上曰,史官分左右。上誦前受音一遍,上開卷,承輔讀自信彼南山,止壽考萬年,仍釋章句訖。上曰,我朝祝式,曾孫之稱,出於此章之義也。承輔曰,然矣。宗廟太祖室祝文,亦稱曾孫,本於此章之意也。上曰,此章維禹甸之云者,卽指禹平水土之言也,若無大禹之功,民何以奠居粒食乎?承輔曰,聖敎然矣。若非大禹平成之功,則民皆昏墊,無以播農。故大舜嘉其績曰,地平天成,萬世永賴時乃功,非但當時帝舜褒美之如此,考之詩經,多誦治水之績,則信乎歷萬世無窮之功也。上曰,此詩與楚茨略同,而第三章文勢,與七月章之義,洽有相似也。承輔曰,七月章穡事告成之後,農民以春酒,祝君之壽也,此章則田功告成之後,以奉祭祀,而神降壽考之謂也。務農而終必受福,其意一也。大抵重農務穡,以其粢盛,奉祭享神,而不能致其誠敬,則豈有格神降福之理乎?上曰,祭必致誠,則物雖薄矣,可以格思矣。承輔曰,然矣。格神之道,不在於物之豐儉,而在乎誠乎〈不〉誠之如何。楚茨·信南山等篇,雖是公卿,有田祿者,力農奉祭之事,而非公卿如是,上自天子,至于庶人,凡於享祀,苟不致誠,是謂不享矣。上曰,祭不以誠,則有如不祭之歎矣。掩卷後,上曰,誠寧大君祠宇,今皆畢役,而祠版奉安乎?承輔曰,今幾訖役,而聞土役未及盡乾,且閭巷拘忌,不以六月遷動家舍。故姑俟閏月,或七月,擇日奉安云矣。上曰,其祀孫兒,連爲課工云乎?承輔曰,聞連爲篤工,而渠雖愚迷,自聞聖敎之後,感激警惕,專意學業云矣。聞其本孫諸人言,則誠寧大君配位成氏墓失傳,而欲於誠寧墓傍,築壇祭之,有不敢擅便,將於蹕路呼籲之意,問議於臣。故臣以爲,雖非上達,私自設壇而祭之,無所不可爲言,而誠寧夫人,自配所宥還時,中路卒逝,忌日亦未詳知,又不知墳墓之在於何處矣。上曰,今雖設壇,何以祭之乎?承輔曰,忌祀雖不設行,四時節祀,可以行之矣。上曰,然則四時名節,可以行祀矣。承輔曰,前日則家力貧窶,忌祀與節祀,竝不得設行,可謂香火絶矣。今此處分之後,似不至香火之絶矣,以下缺
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來二十一日,輪臺日次矣,敢稟。傳曰,當次人受點,後日次待令。
政院啓曰,左副承旨李冕榮,右副承旨金昌秀,今日不爲仕進,竝卽牌招,何如?傳曰,允。
傳曰,有實故玉堂許遞,前望入之。
玉堂前望入之,校理洪健植,副校理魚允中,副修撰柳落點。
以左副承旨李冕榮,右副承旨金昌秀牌不進罷職傳旨,傳曰,只推。
政院啓曰,行都承旨閔奎鎬,左承旨金敬均,不爲仕進,右承旨朴瑄壽式暇出去,左副承旨李冕榮,右副承旨金昌秀牌不進,院中只有臣一人,伴直無人。右副承旨,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右副承旨金昌秀再牌不進罷職傳旨,傳曰,只推。
癸酉六月十七日辰時,上御慈慶殿。進講入侍時,講官閔致庠,參贊官李翰榮,侍讀官朴顥陽,假注書白奎燮,記注官朴鳳軫,別兼春秋朴容大,各持詩傳第七卷,以次進伏訖。上曰,史官分左右。上誦前受音一遍訖,上開卷,致庠讀自中田有廬,止信南山六章,仍釋章句訖。上曰,史官中誰是西關人乎?奎燮曰,臣居生於泰川地矣。鳳軫曰,臣居朔州地矣。上曰,朔州爲幾里乎?鳳軫曰,爲九百八十里矣。上曰,朔州最遠,彼地事必當聞知,而似不無潛越之弊矣。致庠曰,此州卽江邊七邑之一,而與彼地,只隔一帶水,故潛越之弊,殆爲無常。氷合之時,則樵牧皆於彼地,不得一一防禁云矣。又奏曰,向承下敎,別雲劍長望,今方修正,而耆仕老人,近或擬望。然行步與騎馬,俱是老人所難,今若拔望則恐好,而大臣之意亦如是矣。上曰,左右相之意,俱爲如是乎?致庠曰,向日賓對退後,承聞大臣敎意,左右相之議,亦無異同矣。上曰,果是耆仕老人難行之事,勿擬爲好矣。致庠曰,亞卿雖未入耆仕,年滿七十,則一體拔望,似好矣。上曰,依此爲之,而文臣則自亞卿擬望,武臣則正卿始可擬之乎?致庠曰,文之已經亞銓,武之已經將臣,始爲擬望,而正廟朝以前,則不若今之峻望,雖兩司正卿,亦皆擬之矣。上曰,古例多有如此者,挾輦·鎗劍,亦爲受點擧行矣。致庠曰,必是哨官·把摠中,輪回受點者,而其後特出挾輦·鎗劍兩窠而然矣。上曰,似是然矣。以下缺
上在景福宮。停常參·經筵。
自午時至人定,灑雨下雨,測雨器水深三分。
三軍府啓曰,卽接訓鍊都監所報,則今六月十九日,習陣日次,而夏而六月·七月,冬而十一月·十二月停操事,曾有受敎,依例停止云矣,敢啓。傳曰,知道。
弘文館啓曰,新除授校理洪健植,副校理魚允中,副修撰柳,竝卽牌招察任,何如?傳曰,允。
癸酉六月十八日辰時,上御慈慶殿。進講入侍時,講官徐堂輔,參贊官李冕榮,檢討官黃耆淵,假注書崔鼎獻,兼春秋金㽥,別兼春秋金明鎭,各持詩傳第七卷,以次進伏訖。上曰,史官分左右。上誦前受音一遍訖,仍開卷,堂輔讀自倬彼甫田,止以穀我士女,仍釋章句訖。以下缺
癸酉六月十八日卯時,上自內詣眞殿。茶禮親行入侍時,行都承旨閔奎鎬,左承旨金敬均,右承旨朴瑄壽,左副承旨李冕榮,同副承旨李翰榮,注書缺,別兼春秋朴容大·金明鎭·金鶴鎭·徐正淳,原任提學洪淳穆·曺錫雨·金大根,提學李承輔,檢校直提學閔升鎬·趙寧夏·李載冕·趙慶鎬,直閣姜,原任待敎閔奎鎬·鄭範朝,檢校待敎金奎軾,待敎韓耆東,檢校副提學李明應·趙慶鎬,副提學洪遠植,原任典翰李會正,應敎張時杓,校理朴顥陽,修撰金明鎭·黃耆淵,副修撰權益洙,以次侍立。時至,通禮跪請外辦。上具翼善冠·衮龍袍,出齋殿,詣版位。通禮詭啓請鞠躬四拜,上鞠躬四拜。通禮導上詣盥洗位,上盥洗訖,仍詣第一室尊所,都承旨進前監酌訖。上詣第一室神位前,都承旨奉香,承旨奉爐,上三上香。承旨進盞,上執以授承旨,上連獻三爵訖,仍詣第二室·第三室·第四室·第五室·第六室,行禮竝如上儀。通禮導上降復位,行四拜禮訖。通禮跪啓禮畢。大臣進前奏曰,眞殿茶禮,親行禮成,聖慕克伸,而侵早勞動,聖體,若何?仍還入齋室。以下缺
上在景福宮。停常參·經筵。
政院啓曰,右副承旨金昌秀,今日不爲仕進,卽爲牌招,何如?傳曰,允。
以右副承旨金昌秀牌不進罷職傳旨,傳曰,只推。
兵曹,知弓品堂上單鄭雲翼。
兵曹啓曰,卽接尙衣院牒報,則今春秋等別造弓矢,進上在卽,而知弓品堂上申桓,在外不得看品云。改差,其代以在京無故人,啓下之意,敢啓。傳曰,知道。
校理洪健植疏曰云云。答曰,省疏具悉。所請依施。
癸酉六月十九日辰時,上御慈慶殿。進講入侍時,講官金在顯,參贊官李冕榮,侍講官金裕行,假注書白奎燮,兼春秋金顯默,別兼春秋金明鎭,各持詩傳第七卷,以次進伏訖。上曰,史官分左右。上誦前受音一遍訖,仍開卷,在顯讀自曾孫來止,止萬壽無疆,仍釋章句訖。上曰,此言禾易長畝,而訓誥云,長,竟也,竟有終竟之意,而此或禾畝櫛盛,其長竟畝之義歟?在顯曰,然矣。禾者,穀之總名也,竟者,亘也。百穀充滿,亘于一畝,則可知其盛矣。上曰,報以介福,是上之人,歸美於下之人,而親愛無間之意,可見於此。苟非盛時,豈能如是乎?在顯曰,周自后稷,以農立基,已載於七月詩,而君以愛乎下,民以忠乎上,君民上下,交相忠愛,至于此詩,以公卿之貴,待耘夫之賤,亦如是無間,此可見藹然其情,熙然其樂也。蓋上有好者,下必有甚焉,此時爲君而愛其民,故爲公卿者,亦體其意,而愛農人如此矣。以下缺
上在景福宮。停常參·經筵。
藥房副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,左承旨金敬均,右承旨朴瑄壽,今日不爲仕進,竝卽牌招,何如?傳曰,允。
以左承旨金敬均牌不進罷職傳旨,傳曰,只推。
傳曰,日前批旨,已悉予意,卿其思之,此豈是卿言去之時乎?卿則以鞠瘁爲期,予則以倚毗爲望,至于今益贊匡濟,鎭服此世,伊誰之力?予之否德,叨承丕基,晝宵憂勤,慥慥靡弛。卿之今欲固退,則其於民國之事,何哉?予之厚望者如此,卿之所期者亦如此,此際許免,非但爲民爲國之萬萬不當,予之憂慮煩惱,因此寢食靡安。卿若念及於此,不以釋負二字,存諸中心?予不再誥,卿其深諒焉事,遣左副承旨,傳諭于左議政。
禮曹啓曰,來七月初四日,行宗廟·永寧殿秋享大祭,香祝親傳,取稟,奉敎敬依。
左副承旨李冕榮書啓,臣敬奉聖諭,馳往傳諭于左議政姜㳣所住處,則以爲,臣自承溫批之後,感惶靡措,卽又邇臣,臨宣恩諭,震越之極,尤不知所出。更欲煩瀆,則悚蹙冞深,姑且泯默,則堪承無望,臣之情,可謂萬萬悶隘矣。到今分義,惟當恭俟早晩生成之澤云矣,敢啓。傳曰,知道。
御營廳啓曰,本廳哨官趙亨七,身病甚重,勢難察任,改差,何如?傳曰,允。
癸酉六月二十日辰時,上御慈慶殿。進講入侍時,講官尹滋承,參贊官李冕榮,檢討官黃耆淵,假注書崔鼎獻,兼春秋朴鳳軫,別兼春秋金明鎭,各持詩傳第七卷,以次進伏訖。上曰,史官分左右。上誦前受音一遍訖,仍開卷,滋承讀自大田多稼,止秉昇炎火,仍釋章句訖。上曰,參贊官左相傳諭,尙不進去乎?冕榮曰,臣與同副承旨臣李翰榮伴直矣。翰榮式暇出去,院中只有臣一人,進講時至,參贊官不可闕員,先爲入侍,筵退後,卽進去矣。上曰,傳諭出去時,院中空虛,然則閣臣守廳乎?冕榮曰,然矣。上曰,閣臣守廳,無堂上堂下之拘礙乎?冕榮曰,無論堂上堂下,隨其時入直閣臣守廳矣。上曰,近日諸承旨之懸病,何太頻數乎?冕榮曰,當此溽暑之節,閭巷間輪泄暑感,種種盛行,諸承旨之有時懸病,臣院長僚,亦未嘗不董飭,而每日仕記之修啓,自致頻數,臣等誠不勝惶悚矣。上曰,病必實病,故懸頉,而逐日懸病,事體未安。自今日爲始,以實病外,不得懸病之意,傳諭諸僚,便之戒勅,可也。冕榮曰,謹奉聖敎,卽當傳布於院僚矣。以下缺
上在景福宮。停常參·經筵。
自前夜五更至人定,灑雨下雨,測雨器水深一寸一分。
政府啓曰,右副承旨金昌秀,今日不爲仕進,卽爲牌招,何如?傳曰,允。
以右副承旨金昌秀牌不進罷職傳旨,傳曰,只推。
政院啓曰,明日乃是初伏,處暑間,視事,頉稟之意,敢啓。傳曰,知道。
癸酉六月二十一日辰時,上御慈慶殿。進講入侍時,講官金世均,參贊官閔奎鎬,侍講官金裕行,假注書白奎燮,兼春秋金㽥,別兼春秋金鶴鎭,各持詩傳第七卷,以次進伏訖。上曰,史官分左右。上誦前受音一遍訖,仍開卷,世均讀自有渰淒淒,止大田四章,仍釋章句訖。奎鎬奏曰,臣伏見昨日筵中下敎,以承旨懸病之頻數,有所申飭,臣等不勝惶恐萬萬。第念夙夜之任,異於他職,非實病則不可懸頉。故臣等在院中,每相戒飭矣。近當溽暑之時,諸僚中多有實病,仕記懸頉,果不免頻數,而右副承旨臣金昌秀,亦以身病,多日委頓,日前眞殿茶禮時,至於不得備員,昨日飭敎之後,今又懸病,此雖實病而然,臣等尤切惶悚矣。上曰,院中戒飭,昨已聞知,而右副承旨之病,果何祟云耶?奎鎬曰,似是暑感之症,而果委頓云矣。上曰,旣是實病,則何可仕進乎?承旨仕進,例有一二員,而三四員仕進,似罕矣。奎鎬曰,從今以後,則自當董飭相戒也。上曰,五禮便考內入之本,圖說今幾編輯矣,從當示之,而至於內殿章服條,多有難以文字形容。故參考大明會典,取其名物之近似者,不得已以俗語解之者,卿須詳閱而修正也。世均曰,謹當奉承聖敎,敬閱修正矣。上曰,列聖朝御極之初,自皇朝每有章服之具帶欽賜,而內殿服式,尤無可考矣。世均曰,內殿章服,未敢知制度之如何,而首飾章服,自皇朝欽賜,因其未知着御之如何,至有後使行時探問之事蹟。故已錄於五禮便考冠服篇矣,似或有可考於尙衣院矣。上曰,尙衣院,亦無可考之制矣。雖或有其文,而亦無其制,似於丙丁年間,失於火而不傳也。皇明所賜之帶,亦失於壬辰癸巳大造殿之火,而不見舊制,甚可惜也。世均曰,曾伏聞皇朝欽賜蟒龍衣,奉藏于璿源殿矣。上曰,孝宗朝所嘗御之犀帶,未知此或皇明所賜者,而比諸近日帶制,甚厚且大,而亦在回祿中事,曾奉慈敎矣。世均曰,此若失火,尤爲嗟惜矣。上曰,宣廟朝所嘗御之玉帶,英廟朝,雖爲改飭而御之,然予曾試帶之,則猶太緩而大矣。世均曰,觀古遺像,帶制圓,故人家或有年久帶匣,其樣多圓,與今帶制不同,推此亦可知也。上曰,隨時異制,故仰瞻南殿列聖御眞,則每室亦不同制矣。皇明衣服禮樂,似用唐制矣。世均曰,周公制禮作樂,雖章服,漢唐仍用,宋明以來,雖極文明,大體則用周制,至於帶制,古制多用也。帶今文武科新恩,用此物矣。上曰,宋多大賢而然矣。世均曰,我朝聖聖相承,儒賢輩出,禮樂文物,燦然具備,唐宋以後,莫之與比也。又奏曰,度支恒式,頃已書入矣。上曰,已覽之矣。世均曰,有數行當改處,初因吏兵曹錄記,而書成,有卒領府事,卒奉朝賀兩行,此蓋大臣卒逝後,每奉傳敎,限三年輸送者,則固非恒設之祿。卽今日所頒者,宜其懸註,而不必書於原行,故方精寫一件矣。上曰,不必更書全卷,以已進冊子,改正以入,可也。世均曰,本曹亦將書置一件矣。上曰,講官方帶財賦之任,而每事詳審,人鮮有及之矣。世均曰,臣素蔑才能,而聖敎至此,萬萬惶懍,靡所容措矣。上曰,紀年兒覽續輯事,璿源譜略,自宗府刊印後,將卽示卿矣。世均曰,璿源譜略首卷刊印後,卽庶當敬覽矣。以下缺
上在景福宮。停常參·經筵。
自前夜人定至申時,灑雨下雨,測雨器水深七分。
政院啓曰,右副承旨金昌秀,今日不爲仕進,卽爲牌招,何如?傳曰,允。
以右副承旨金昌秀牌不進罷職傳旨,傳曰,只推。
以咸鏡監司洪祐吉狀啓,永興府人命渰死事,傳曰,聞極驚慘,元恤典外,別加顧助,如有生前身還布,竝蕩減。未拯屍身,期於拯得之意,廟堂各別措辭分付。
癸酉六月二十二日辰時,上御慈慶殿。進講入侍時,講官許傳,參贊官朴瑄壽,檢討官柳,假注書崔鼎獻,記注官金顯默,別兼春秋金鶴鎭,各持詩傳第七卷,以次進伏訖。上曰,史官分左右。上誦前受音一遍訖,仍開卷,傳讀自瞻彼洛矣,止瞻彼洛矣三章,仍釋義訖。上命授書算于傳,上讀新受音十遍訖,傳還納書算。上曰,此詩天子會諸候于東都,以講武事,而諸侯美天子之詩也。此時天子,能行善政,會諸侯講武事,而諸侯向上之誠,又如此,其時安樂之像,可見矣。傳對曰,此章則諸侯歸美於天子,下章則天子歸美於諸侯,君臣同心同德,當時上下間氣象,可以想見矣。蓋此詩之編於甫田大田之次者,必有聖人之深意存焉。屢豐之餘,民生安樂,故以其豐隙,誥戒講武矣。上問曰,民或有怨上之心,何以如是乎?傳對曰,自古未有民心不和,而能擧大事者也。夫一張一弛,文·武之道也,雖太平之世,武備不可不修。然其本則在於文治,故虞舜誕敷文德,而頑苗來格,周武偃武修文,而庶殷丕作,文者,敎化德政之總稱也。孟子曰,施仁政於民,省刑罰薄稅斂,深耕易耨,壯者以暇日,修其孝悌忠信,可使制梃,以撻秦楚之堅甲利兵矣。上曰,旣文治,而又兼武備,儘可好也。若創業之初,則不得不用武,而治平之世,則偃武而修文,武固不可廢也,必也尙文乎。傳對曰,殿下旣知尙文之道,念念體察,終始懋哉。上曰,此詩作於宣王之時乎?傳對曰,先儒有言,時世未詳,然以章內瞻彼洛矣,君子至止之語觀之,似是自西都,而至東洛也。平王東遷以後,則常在洛邑,至洛二字,似不襯當。此與車攻吉日同意,疑宣王之時也。上曰,人君能行仁政,則民心悅服,自至不用武矣,不然而專事戎政,則人心反是矣。行仁政,而豈有人心不感服者乎?傳對曰,衆心成城,則雖無兵革之利,國可以無虞矣。上曰,以文爲質,以武爲用,是爲治國之要也。傳對曰,文武竝用,長久之術也,而文爲本,武爲末,聖敎至當矣。上曰,文敎固以禮爲主,雖凡百事爲,何可捨禮而行乎哉?傳對曰,禮者,理也,天下萬事,無適而非理也。孔子曰,一日克己復禮,天下歸仁焉。上曰,講官年今幾何?傳對曰,犬馬之齒,七十七歲矣。上曰,大耋之齡,筯力如是强健,殆若六旬上下之人也。傳對曰,臣本賤品,狗馬不若,故狗馬之病,亦不侵尋,故謹具形骸矣。上曰,筋力如是,雖勞勿爲辭遞,若無實病,頻登講筵,可也。傳對曰,臣本愚駑,且無學術,雖少壯之年,猶懼不堪,況今昏耄之時乎?數次侍講,分義所在,不敢偃處私次,鞠躬盡瘁而來詣矣。上曰,講官文學,予已聞之矣。老而不倦,手不釋卷,果然否?傳對曰,臣實無其實,而恩諭及此,臣誠惶隕感激,罔知所措也。上曰,無其實,而豈有此聞望乎?傳對曰,誠是過情之聞也。上曰,講官家在城中乎?傳對曰,家在敦義門外,俗稱新門也。上曰,今自門外來耶?傳對曰,然矣。上曰,早朝入來乎?傳對曰,然矣。上曰,此闕比舊闕稍近,詣闕似不甚難矣。以下缺
上在景福宮。停常參·經筵。
自前夜三更至人定,灑雨下雨,測雨器水深一寸。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
政院啓曰,右副承旨金昌秀,今日不爲仕進,卽爲牌招,何如?傳曰,許遞,前望入之。
承旨前望入之,李乾夏落點。
傳曰,自明日進講停。
司饔院啓曰,今日監膳時,日下生鮮腐傷禮少,屢次點退,其所改色,與前無異,日勢漸晩,雖不得不捧入,而今當潦水,捉得無路云。在前如此之時,曾有所稟旨代封之例矣。莫重御供,自下不敢擅便,惶恐敢啓。傳曰,知道。代封。
癸酉六月二十三日辰時,上御慈慶殿。進講入侍時,講官朴珪壽,參贊官李翰榮,侍讀官魚允中,假注書白奎燮,兼春秋朴鳳軫,別兼春秋徐正淳,各持詩傳第七卷,以次進伏訖。上曰,史官分左右。上誦前受音一遍訖,仍開卷,珪壽讀自裳裳者華,止裳裳者華四章,仍釋章句訖。缺
上在景福宮,停常參·經筵。
自卯時至午時,灑雨下雨,測雨器水深二分。
傳曰,藥院提調許遞,前望入之。
內醫提調前望入之,朴珪壽落點。
傳曰,左承旨·左副承旨許遞,前望入之。
承旨前望入之,金炳始·徐臣輔落點。
內醫院啓曰,本院提調,例不得兼帶金吾之任矣。提調朴珪壽所帶知義禁,今姑許遞,何如?傳曰,允。
吏曹啓曰,禮曹佐郞金大鉉,直講李佑三·南宗斗,俱以身病,呈狀乞遞,改差,何如?傳曰,允。
御營廳啓曰,本廳軍色從事官尹用求,身病甚重,勢難察任,改差,何如?傳曰,允。
上在景福宮。停常參·經筵。
藥房提調朴珪壽,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
傳曰,直閣姜,馳詣健陵,奉審摘奸,仍留監祭,顯隆園·華寧殿,一體奉審以來。
傳曰,右副承旨許遞,前望入之。
承旨前望入之,趙肅夏落點。
傳曰,刑曹參議有闕之代,前望入之。
刑曹參議前望入之,金奎軾落點。
政院啓曰,新除授右副承旨趙肅夏,卽爲牌招,何如?傳曰,允。
三軍府啓曰,格浦今方設鎭,而主管無人,不得董役云。該僉使,令該曹勿拘常格,口傳各別擇差,使之不日下送,何如?傳曰,允。
以司謁口傳下敎曰,鑄砲所煮硝,以摠使鄭岐源句管。
傳曰,格浦設鎭整頓之間,該僉使,以法聖僉使,兼帶下批事,分付兵曹。
兵曹啓曰,因三軍府草記,格浦鎭還設,依靑山島例,以邊地履歷僉使施行,令該曹口傳,各別擇差事,允下矣。該鎭,以海防重地,旣爲復設,且爲邊地,則當爲獨鎭,以格浦鎭水軍僉節制,下批之意,敢啓。傳曰,知道。
兵曹口傳政事,以朴元陽爲格浦僉使。
訓鍊都監啓曰,本局千摠李奎鶴,身病猝重,勢難察任,改差,何如?傳曰,允。
上在景福宮。停常參·經筵。
政院啓曰,明日乃是初伏,自明日處暑間,視事,頉稟之意,敢啓。傳曰,知道。
兵曹啓曰,慶尙監司金世鎬狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又啓曰,嶺南別試武士,更爲試取事,草記允下後,以其本道入格技藝試取,則順興閑良姜晉成,永川閑良李聖學,病不上來,柒谷閑良金明必,永川閑良金錫弘,俱未入格,大邱閑良李相極,鐵箭入格,金山閑良張昇鶴,講書入格。未入格者,竝依例給糧下送,而在前抄上武士試取時,武技之中式者閑良,直赴殿試,能講者閑良,直赴會試,依判下擧行矣。今此鐵箭入格李相極,講書入格張昇鶴,竝別單書入之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
上在景福宮。停常參·經筵。
政院啓曰,左副承旨金敬均,今日不爲仕進,卽爲牌招,何如?傳曰,允。
以左副承旨金敬均牌不進罷職〈傳旨,〉傳曰,只推。
政院啓曰,來初一日,輪對日次矣,敢稟。傳曰,當次人受點,後日次待令。
兵曹啓曰,宣傳官洪圭元·禹常,羽林將吳致永,五衛將李能學·朴孝煥,昌德宮衛將安興柱·洪益煥,慶熙宮衛將林命柱,俱以病難供職,呈狀乞遞,新除授慶尙左兵使李德熙,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
上在景福宮。停常參·經筵。
政院啓曰,同副承旨李翰榮,今日不爲仕進,卽爲牌招,何如?傳曰,允。
傳曰,奉審閣臣入侍。
兵曹啓曰,文臣兼宣傳官李秀萬,時無職名,依例口傳付軍職以入之意,敢啓。傳曰,知道。
訓鍊都監啓曰,本局從事官朴顥陽,身病猝重,勢難察任,改差,何如?傳曰,允。
癸酉六月二十八日辰時,上御獜趾堂。奉審閣臣入侍時,同副承旨李翰榮,假注書崔鼎獻,記注官金顯默,別兼春秋朴容大,直閣姜,以次進伏訖。上曰,史官分左右,仍命奉審閣臣進前。進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣華寧殿內,奉審則安寧,還詣健陵,仍留監祭,將事安寧之意,敢此仰達矣。上曰,陵上園上,俱爲太平,而殿內亦一例太平乎?曰,果太平矣。上曰,碑閣·丁字閣無頉乎?曰,俱爲無頉矣。上曰,將事行於何時,而離發亦爲何時乎?曰,行祀似於三更量,而早朝發行矣。上曰,霖雨之餘,陵園上莎草,果無蹲縮乎?曰,一無所縮矣。上曰,沿路農形,何如?曰,臣所經處,則快有豐登之占矣。上曰,纔經潦雨,江水果無濫溢乎?曰,近因潦雨,江水稍添,然不出於江口矣。上曰,行人之渡涉,果無難乎?曰,皆能無難得渡矣。以下缺
上在景福宮。停常參·經筵。
藥房提調朴珪壽,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,行右承旨徐臣輔,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
宗親府啓曰,明日,卽天漢殿朔奉審日次,臣周喆,進詣擧行之意,敢啓。傳曰,知道。
司譯院啓曰,釜山別差玄豐瑞瓜滿代,卞鍾夔纔已啓下矣。邊情所關,難付生手,前別差玄豐瑞,姑爲仍任,何如?傳曰,允。
御營廳啓曰,本廳千摠梁柱華,身病甚重,勢難察任,改差,何如?傳曰,允。
以司謁口傳下敎曰,文禧廟內酗酒作挐漢車俊哲,令秋曹定配。
刑曹啓曰,以司謁口傳下敎曰,文禧廟內酗酒作挐罪人車俊哲,令秋曹定配事,命下矣。謹依傳敎,罪人俊哲,黃海道安岳郡定配所,卽爲押送之意,敢啓。傳曰,知道。日記廳堂上金炳秀。郞廳朴永斗·李命九。
上在景福宮。停常參·經筵。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
吏曹啓曰,奉常寺判官李根命,成均館典籍柳明根,俱以身病,呈狀乞遞,竝改差,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
又啓曰,本廳中軍李承淵,身病甚重,勢難察任,改差,何如?傳曰,允。
兵曹,以李德熙爲御營中軍。
刑曹啓曰,卽接慶尙監司金世鎬文移,則善山府徒三年定配罪人安仁秀,限滿云矣。取考曹上配案,則仁秀以詐不以實罪,庚午六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在景福宮。停常參·經筵。
政院啓曰,左副承旨金敬均,今日不爲仕進,卽爲牌招,何如?傳曰,允。
傳曰,今番大宗會,依辛未年例爲之。宗會後,與各派宗孫,會酌於慶會樓矣,節次依今春進爵時例擧行事,分付宗府。
議政府啓曰,豐德復邑後,稅納許代,已滿六年之限,而又有展限之請。故以正供所重,不可更許之意,題送矣,卽見京畿監司金在顯再次所報,則備陳邑勢民情,特許三年之限,俾蒙終始之澤爲辭矣。事體所在,固不可番番煩請,而旣曰民邑事勢,不得不乃爾云,姑許二年展限,此後更毋敢以此仰報之意,嚴飭,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,行右承旨徐臣輔,右副承旨趙肅夏,今日不爲仕進,竝卽牌招,何如?傳曰,允。
傳曰,飭已施矣,禁軍之充定於鎭撫營苦役軍徐柱煥等三十九名,特爲放送。
以司謁口傳下敎曰,各道放未放成冊,判義禁與秋判就議,可放者,付籤以入。
政院啓曰,卽者義禁府都事來言,各道放未放成冊,判義禁就儀廟堂,可放者付籤以入事,命下矣。判義禁金學性,呈辭受由,次堂例不得擧行云,何以爲之?敢稟。傳曰,許遞,前望入之。
判義禁前望入之,李承輔落點。
傳曰,燈燭房照羅赤張大吉,大內至近之處,無難突入,雖是沒覺之類,懲後之道,固當施以一律,而特推好生之意,令訓將限死決棍三十度後,移送秋曹,遠惡島限己身,減死爲奴。
訓鍊都監啓曰,謹依下敎,大內至近之處,無難突入之燈燭房照羅赤張大吉,限死決棍三十度後,遠惡島限己身爲奴次,移送秋曹之意,敢啓。傳曰,知道。
吏曹啓目,粘連觀此京畿監司金在顯狀啓,則以爲,積城縣監全光錫,六載居官,百里安堵,結所之責應,廩以捐補,公廨之工役,民不煩擾,十最報瓜,群情願借,特許仍任,以副民望,令該曹稟處亦如亦爲白有臥乎所,道臣狀辭旣如此,積城縣監全光錫,姑爲仍任,何如?啓,依允。
上在景福宮。停常參·經筵。
政院啓曰,行右承旨徐臣輔,左副承旨金敬均,今日不爲仕進,竝卽牌招,何如?傳曰,允。
以左副承旨金敬均牌不進罷職傳旨,傳曰,只推。
春秋館啓曰,別兼春秋臣徐正淳,以禁衛營從事官,今日軍布捧上時,晝仕出去之意,敢啓。傳曰,知道。
刑曹啓曰,傳曰,燈燭房照羅赤張大吉,大內至近之處,無難突入,雖是沒覺之類,懲後之道,固當施以一律,而特推好生之意,令訓將限死決棍三十度後,移送秋曹,遠惡島限己身,減死爲奴事,命下矣。謹依傳敎,罪人大吉,全羅道靈光郡荏子島,限己身減死爲奴,定配所,卽爲押送之意,敢啓。傳曰,知道。
上在景福宮。停常參·經筵。
自前夜四更至開東,灑雨下雨,測雨器水深一寸一分。
藥房提調朴珪壽,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,左副承旨金敬均,今日不爲仕進,卽爲牌招,何如?傳曰,允。
以左副承旨金敬均牌不進罷職傳旨,傳曰,只推。
傳曰,吏曹參判有闕之代,前望單子入之。
吏曹參判前望單子入之,兪晠煥落點。
宗親府李升洙爲大宗會時都有司,李會正爲副有司,李容直爲三有司。
吏曹啓曰,平陵察訪玄鍏,以其身病,呈狀乞遞,改差,何如?傳曰,允。守令待窠擬入。
三軍府啓曰,古群山僉使,今有窠矣,此鎭自來弊敗,且又有事云,令該曹勿拘常格,各別擇差,使之不多日內下送,何如?傳曰,允。
義禁府啓曰,各道放未放成冊,判義禁就議廟堂,付籤以入事,命下矣。臣承輔,就議于左議政姜㳣,右議政韓啓源,成冊中可放者,付籤以入之意,敢啓。傳曰,知道。
吏曹參判徐璟淳疏曰云云。答曰,省疏具悉。所請依施。
上在景福宮。停常參·經筵。
自前夜人定至五更,灑雨下雨,測雨器水深一寸七分。
傳曰,吾叉僉使之代,令該曹勿拘常格,口傳各別擇差。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
兵曹口傳政事,以池得源爲古群山僉使,金澤潤爲吾叉浦僉使,千翼振爲大報壇守直官。
宗親府啓曰,今此親臨大宗會時,諸郞廳當爲備員,而本府正金完秀未肅拜,卽爲改差,其代令該曹口傳差出,何如?傳曰,允。
吏曹口傳政事,以李容萬爲宗府正。
吏曹啓曰,承文院校檢金秉喆,受由過限不上來,改差,何如?傳曰,允。
兵曹啓曰,卽接大報壇守直官牒報,則守直官片永基,擧措駭妄,不可仍置云矣。卽爲汰去,何如?傳曰,允。
御營廳啓曰,本廳千摠金思翊,以前任茂山府使,方在任所,上來尙遠,久曠可悶,改差,何如?傳曰,允。
義禁府啓曰,各道放未放成冊中,可放者,付籤以入,踏啓字以下矣。全羅道萬頃縣竄配罪人尹基周,慶尙道醴泉郡竄配罪人盧德純等,放送事,分付各該道道臣之意,敢啓。傳曰,知道。
刑曹啓曰,以司謁口傳下敎曰,各道放未放成冊,判義禁與秋判,就議廟堂,可放者付籤以入事,命下矣。謹依傳敎,臣就議廟堂,詳閱配案,參量罪犯,可以放釋者,付籤以入之意,敢啓。傳曰,知道。
上在景福宮。停常參·經筵。
藥房都提調姜㳣,提調朴珪壽,副提調閔奎鎬啓曰,時値庚節,暑熱轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿,氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,來十一日,輪對日次矣,敢稟。傳曰,當次人受點,後日次待令。
宗親府大宗會時,贊禮李明應,副贊禮李敦夏·李後善·李宅應·李建昌·李永,掌憲李寅命,副掌憲李根秀·李應辰·李寅晩·李起鏞·李復永,司宴李載鵬。
傳曰,日熱如此,輕囚放釋。
政院啓曰,臣翰榮敬奉聖敎,馳往義禁府,則無時囚,故仍詣典獄署,取閱囚徒案,則結案罪人一名,未推覈罪人一名,公貨備納間嚴囚罪人四名,係是重囚,故竝仍囚,其餘他錢不報,拒逆官令,及各司直囚罪人金成汝等四名,係是經囚,故竝依傳敎,放送之意,敢啓。傳曰,知道。
癸酉閏六月初七日辰時,上御麟趾堂。藥房入診及下直守令同爲入侍時,都提調姜㳣,提調朴珪壽,副提調都承旨閔奎鎬,承旨缺,假注書申一永,記事官康炳迪,別兼春秋朴容大,待敎韓耆東,以次進伏,谷山府使李敦夏,鳳山郡守沈東臣,醫官李慶年·金在翊·李基徹·李好錫,以次進伏楹外訖。上曰,史官分左右。㳣進前奏曰,日候酷熱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。大妃殿氣候,何如?上曰,一樣矣。中宮殿氣候,何如?上曰,安順矣。上命醫官入診,慶年等入診訖。㳣曰,脈候奏之。慶年等起伏奏曰,脈候左右三部調均矣。上曰,近日之雨,或不爲過乎?㳣曰,雨雖屢日,畿內則別無大水之患,兩西·北道,以謄報觀之,多有被災處矣。上曰,西道則日前狀啓覽之,而北道亦然云乎?㳣曰,向有永興水漲之報矣。上曰,永興以後,更無他邑之可聞乎?㳣曰,其後無入聞者,而三南久旱之餘,今旣始雨,亦必有久霖之盧,實爲憧憧矣。上曰,午熱而晨夕則稍涼,然後似有益於農事,而晝宵蒸濕,一直如此,或無害於禾穀乎?㳣曰,間或有蟲損縮之入聞,極爲可㦖。晝熱夜涼,時有西風,卽農家此時之所望也。上曰,下直守令進前。敦夏等,進前奏職·姓名訖。上曰,善爲下去,悉心對揚也。敦夏等曰,謹當悉心對揚矣。上曰,下去後善不善,自當有入聞之道,而今此召見,有意所在,各別對揚也。敦夏等曰,益切惶懍矣。上曰,史官就座。仍命都提調以下先退,諸臣以次退出。
上在景福宮。停常參·經筵。
政院啓曰,左副承旨金敬均,今日不爲仕進,卽爲牌招,何如?傳曰,允。
以左副承旨金敬均牌不進罷職傳旨,傳曰,只推。
三軍府啓曰,平安兵使趙台顯,行將箇滿矣,此帥臣到營以後,已多修擧,而見今城役旁午,難付生手,特加一瓜仍任,以責成效,何如?傳曰,允。
上在景福宮。停常參·經筵。
備忘記,長淵府使李建儀下直,長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左副承旨金敬均,今日不爲仕進,卽爲牌招,何如?傳曰,允。
傳曰,同副承旨許遞,前望入之。
承旨前望入之,金炳愚添書落點。
以左副承旨金敬均牌不進罷職傳旨,傳曰,只推。
以江原監司尹秉鼎狀啓,蔚珍縣民家漂頹,人命渰死事,傳曰,纔見關西災報矣,今又此報,尤爲悶然。人命之渰死,民家之漂頹,數甚夥多,驚慘極矣。當此窮夏艱食之時,失所棲遑之狀,如在目擊。渰死人身還布竝蕩減,未拯屍身,期於拯得厚埋,結構之方,別加顧助之意,廟堂,各別措辭關飭。
以平安監司南廷順狀啓,平壤等邑民家全頹事,傳曰,一雨一暘,莫非關心,而今此兩邑極備之警,滿心驚悶,不知爲喩。家戶之漂頹,人命之壓死,哀彼赤子,何辜而然也?甁甖旣匱,杼柚且空,重之失所,棲遑景色愁慘。念之及此,不覺丙枕之屢興。渰死人生前身還布蕩減,自是應行之典,而葬埋結構等節,營邑爛漫相議,加意助給,俾有以掩骼庇身之地。外此未及登報者,未知爲幾邑,而朝家憫恤之政令,在道守臣對揚之如何,除尋常惕念擧行,使遇災之民,無或向隅咨嗟事,廟堂措辭知委。
三軍府啓曰,永宗僉使李秉淑箇滿,在今朔矣。繕廨築城,關防攸重,勢難付之生手,特加一瓜仍任,何如?傳曰,允。
上在景福宮。停常參·經筵。
藥房提調朴珪壽,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,氣候一樣,中宮殿,氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
傳曰,在外法司堂上許遞。
傳曰,政官牌招開政。
傳曰,在外禮判·敦寧都正·工曹參議許遞,今日政差出
傳曰,在外摠管許遞,今日政差出。
傳曰,應敎·副應敎許遞,今日政差出。
傳曰,左副承旨許遞,今日政差出。
傳曰,典翰外玉堂許遞,今日政差出。
傳曰,行護軍申檍,工曹判書除授。
傳曰,啓字誤踏之中官文有用,推考。
以司謁口傳下敎曰,自今日爲始,蔭之初倅·武之守令儲窠,大政時排備擬入,邊地守令,勿拘擬入。
以慶尙監司金世鎬狀啓,晉州等邑民家漂頹事,傳曰,嶺南水警,又此孔酷矣,屋廬之漂頹,田疇之潰缺,幾乎無邑不然,而人命之傷損,在在相望,寧有如許慘惻之事乎?哀彼許多赤子,雖終歲勤作,尙不能仰事俯育,況玆極備之災,旣失庇身?且乏糊口,號呼之聲,愁痛之色,不耳聞而如聞,不目見而如見,滿心憂悶,寢食靡甘。此不可不曲示軫顧之念,刑曹參議金奎軾,慰諭使差下,令該曹口傳單付,使之馳往被災各邑,到底詳察,而慰諭使下直時,綸音當親製以下矣。聚會大小民人,一一慰撫,期於安接,毋或離散。惠廳儲留錢中二萬兩,特爲劃領,量宜分排,趁速結構,渰死人掩埋之節,加意助給,生前身還布,一竝蕩減,堤洑之完築,溝洫之疏拓,使之不日董飭,無至失時之患事,廟堂三懸鈴行會。
傳曰,嶺南當此極備之災,曠官可憫,如有上京與未下直守令,竝令該曹催促下送。
吏曹啓曰,弘文館校理洪健植,以春秋兼銜,陳疏遞改,而誤認玉堂有闕,至於差代,臣之矇不覺察,不勝惶恐,原望筒勿施,何如?傳曰,允。
以吏曹參議吳俊泳牌不進罷職傳旨,傳曰,只推。
有政。吏批,兼判書金炳冀進,參判兪晠煥進,參議吳俊泳牌不進,承旨缺。以朴定陽爲承旨,閔泳穆爲應敎,權魯淵爲副修撰,趙性敎爲禮曹判書,姜晉奎爲同敦寧,權用修爲戶曹參判,趙敬夏爲左尹,李東宇爲敦寧都正,黃鍾林爲工曹參議,洪鍾學爲大司成,徐相鼎爲知義禁,閔泳緯爲知春秋,趙基應爲藝文提學,洪在瓚爲兵曹正郞,金昌綸爲禮曹佐郞,金明鎭爲奉常判官,林炳道爲直講,安敎熙爲直講,韓龍珪爲校檢,金用鍊爲中部令,李容詢爲南部令,閔觀鎬爲監役,李喆淵爲楊州牧使,李容勳爲茂山府使,李浩中爲平陵察訪,積城縣監全光錫姑爲仍任事,承傳。分奉常主簿單林時益,直長單王錫魯。再政。以朴顥陽爲副應敎,權昌洙爲修撰,許傳爲刑曹判書,任商準爲右參贊,睦仁培爲禮曹參判,兪晠煥爲同經筵,金鶴根爲同春秋,權益洙爲司成,玄鍏爲贊儀,閔範鎬爲禮賓主簿,李爲典籍,尹永顯爲假監役,李廷器爲密陽府使,左尹單洪坃,右尹單趙敬夏,承文博士單金德濟。三政。以金奎運爲校理,李秀永爲掌樂主簿,尹永顯爲監役,南學熙爲陜川郡守。四政。以金秀升爲監察,朴永軫爲假監役,學諭單朴文彬,兼養賢主簿單李。五政。以金炳夏爲尙衣別提,李爲監役,書題單張順範。六政。以黃猷淵爲司圃別提,金斗龍爲假監役,奉常副奉事單許綸,譯官秦喜永·李泰秀·金學敏,以上今超通政加資事,承傳。贈吏參申命求贈吏判例兼,故吏議申綜贈吏參例兼,故僕正申大有贈吏議,以上工曹判書申檍三代。
兵批,判書閔致庠進,以下缺,兵批啓曰,全羅兵虞候,今當差出,而擬望之人乏少,同道水虞候及他道水虞候,竝擬,何如?傳曰,允。以南廷益·姜晉奎·沈宜豐·李德熙爲副摠管,林有廈爲同知,李鳳億爲兼訓鍊都正,尹永夏·朴海龜爲宣傳官,孫珪憲爲羽林將,李建泳·金尙洛爲五衛將,崔元春爲慶熙將,安潤植·柳枝秀爲昌德將,申杓熙爲宣傳官,閔致稷·李膺泰·鄭鴻冕爲守門將,李鍾兢爲慶尙左兵使,金鎭鼎爲全羅兵虞候,徐奎賢爲浦項僉使,僉知二單李能學·朴孝煥,格浦僉使朴元陽,法聖僉使兼帶,下批事承傳。副司果金世貞·李鎔·李敏斗·宋義浩,副司勇千翼振,平安兵使趙台顯,永宗僉使李秉淑,以上特加一瓜仍任事,承傳。全羅兵虞候尹啓榮,特爲加資事,承傳。再政。以黃鍾顯爲同知,柳昌烈爲訓鍊僉正,崔聖哲爲全羅左水虞候,同知單金尙洛,僉知二單孫珪憲·李建泳。三政。以李容觀爲宣傳官,曺秉鎭爲右捕從事官,同知單崔元春。四政。以韓興敎爲都摠經歷,蔡奎龍爲訓鍊判官,同知單安潤植。五政。以趙靖顯爲訓鍊判官,李建植爲主簿,同知單柳枝秀。六政。以黃魯直爲訓鍊主簿,趙羲仁爲武兼。七政。以金演奎爲守門將。
宗親府啓曰,親臨大宗會後,率各派宗孫,會酌於慶會樓事,命下矣。日字以何日爲之乎?敢稟。傳曰,以十六日爲之。
上在景福宮。停常參·經筵。
諭嶺南道臣·帥臣·守令·大小民人等書。王若曰,眷玆嶺南一路,卽我國根本之地也。其俗質實淳厚,勤耕織出麻絲粟米以供上,朝家之常所倚恃,而視之與他道,有異矣。予以否德,治不徯志,無以上答天心,俯副群情,而比年年穀稍登,晝宵心祝者,吏稱其職,民安其業,迺者濫溢之警,殆乎無邑不然,天災流行,有非人力可及,而玆予寡人,不能消弭於未然而然也,尙何言哉?方其暴注急瀉之際,江川合漲,溪壑沈泛,轉眄之頃,屋舍則瓦礫焉已,田疇則沙石焉已。雖以倖存者言之,室家之蕩析,骨肉之墊沒,已是不忍見不忍聞,而叫呼於驚濤怒浪之中,暴露於絶峽荒野之間,來後奠接,尙也勿論,目下延活,茫然無計。念之及此,予安得食之甘寢之安也?嗚呼,斯民也,無辜之赤子也。藉無水潦之憂,公私經辦,尙不知豐歲之爲可樂,況僅綴僅綿之許多生靈,猝當創覯之災,予不之顧,予不之恤,則其將誰恃而誰依乎?凡吾民之一呻一嚬,莫不呼吸之與通,則九重之邃,亦階前之萬里也。今此慰諭之命,卽體予躬巡之意,二萬金之頒下,特不過投河之醪耳。毋論漂戶渰口,方伯守宰,苟思予心,則其必分甘共苦,省徭紓力,勞徠安輯,無盡其方。野無未掩之骼,村無未構之戶,田無未築之堰,而秋成尙餘幾月日矣。賴天之休,獲有桑楡之收,則安知有回咷爲笑,復安厥居也?夫一遇水患,散而之四,萬萬非計之良也。素昧之地,絶遠之鄕,其與世居世奠之所親疎得失,果何如哉?爾等無遽輕動,各其安堵,不至保抱携持於道路之上,則向後靖集之方,在予一人,咨爾南民,咸須知悉。
以司謁口傳下敎曰,金奎軾單付嶺南尉諭使。
傳曰,嶺南慰諭使,使之當日辭朝。
傳曰,刑曹判書許傳,漢城判尹李景夏,令該曹口傳相換。
傳曰,嶺南慰諭使入侍。
以江原監司尹秉鼎狀啓,平海郡民家漂頹人命渰壓事,傳曰,一邑之水災,又若是孔酷,民家之漂頹,人命之渰壓,極爲慘惻。結構埋瘞之節,各別顧助,渰死人身還布竝蕩減,而田畓之潰缺,若是之極,哀彼赤子,何以料生?言念民事,錦玉靡安。修築奠接之方,道臣守宰,體予至意,毋至一民仳離之患,而如有未及登聞之邑,一體顧恤,以示朝家懷保之意事,廟堂措辭行會。
捕廳,以罪人鄭順吉,移送秋曹,買贓漢朴永錫,嚴棍二十度,懲勵放送。啓。
吏曹啓曰,成均館直講安敎熙·林炳道,繕工監監役官尹永顯,假監役官金斗龍,俱以身病,呈狀乞遞,竝改差,何如?傳曰,允。
吏曹,刑曹判書許傳,漢城判尹李景夏,以上,口傳相換事,承傳。
弘文館啓曰,新除授校理金奎運,修撰權昌洙,副修撰權魯淵在外,經筵入番事緊,請竝斯速乘馹上來事,下諭。答曰,許遞,前望單子入之。
玉堂前望單子入之,校理張時杓,修撰李弼鎔,副修撰李晩瀅落點。
又啓曰,新除授應敎閔泳穆,副應敎朴顥陽,竝卽牌招察任,何如?傳曰,允。
左右捕廳啓曰,謹依統長口傳下敎,罪人鄭順吉捉致臣廳,竊竊情節,到底嚴覈,則渠之所招內,以爲甲子七月分,毓祥宮奴子得差隨行矣。沈惑於雜技,敢生不良之心,辛未十二月分,乘夜潛入於毓祥宮書題所大廳直房,所偸錢一百三十兩,矣身流伊用之,壬申三月分,毓祥宮書題所大廳直房,乘夜所偸錢文二百兩,矣身流伊用之,同年十月分,毓祥宮書題所東庫,乘夜所偸錢文六百三十兩,矣身流伊用之,今年六月二十日,毓祥宮書題所東庫,乘夜所偸錢文六百兩,四次所偸錢合爲一千五百六十兩,而隨其偸出,自然流伊消用於衣食之費及雜技之場。今番所偸上項錢六百兩中三百四兩,藏置矣家,自毓祥宮搜去一百二十八兩,矣身妻兄李召史持去矣。自毓祥宮亦爲推去去年木記,彰義宮失火汁物搬移時,所偸小櫃三隻,緞件三件,緞衣冊二卷,藏置矣家,冊一卷以休紙用之,一卷及樻袱,今番偸出錢文搜去時,一體搜去。壬申九月分,毓祥宮內人房,乘夜所偸有蓋大盒一坐,有蓋中盒一坐,涼盆一坐,有蓋周鉢二坐,大楪二坐,助治甫兒一箇,錚楪五箇,鐘子一箇,錚盤一坐,周巪一箇,養齒器一箇,靑銅火爐一坐,鍮大也一坐,小大也一坐,有蓋大溺江一坐,合捧價七十五兩五錢,賣於鉢里廛市民朴永錫處,匙箸三件,藏置矣家,而雖死杖下,此外無行賊處,亦無同黨指告者云矣。買贓人朴永錫,招致對質符合,故所買鍮器本色推納,同罪人鄭順吉,買贓人朴永錫,竝爲嚴囚臣廳,以待處分之意,敢啓。傳曰,知道。移送秋曹,照律勘處,買贓漢,懲勵放送。
以司謁口傳下敎曰,私婢八月與偸竊漢鄭順吉,隨從之跡畢露云,移送秋曹,定配。
刑曹啓曰,以司謁口傳下敎曰,私婢八月,與偸竊漢鄭順吉,隨從之跡畢露云,移送秋曹定配事,命下矣。謹依傳敎,罪女私婢八月,忠淸道木川縣定配所,卽爲押送之意,敢啓。傳曰,知道。
癸酉閏六月十一日未時,上御麟趾堂。慰諭使入侍時,同副承旨朴定陽,假注書朴文彬,記事官康炳迪,別兼春秋徐正淳,慰諭使金奎軾,以次進伏訖。上曰,史官分左右。上曰,慰諭使進前。奎軾進前,上曰,幾日之內,連見三道水災之啓,甚驚且悶,而嶺南最多,尤爲驚悚矣。奎軾曰,三道之中,嶺南尤甚矣。上曰,大嶺以南,鄒·魯之鄕也。與他道有異,其俗又質實,則似不至遽然離散,而懷保安輯之方,爾其悉心對揚,與方伯守宰,爛商措處,俾無一民之失所也。奎軾曰,聖敎若是惻怛,敢不奉承德意,宣布恩言,而臣本才具空疎,只切悸慄矣。上曰,慰諭之行,卽體予躬巡者也。以爾特遣予意攸在,必須一倍圖報也。奎軾曰,承此特命,尤切悚懍,罔知攸達矣。上曰,將此諭書,善爲下去,一一曉諭,俾無不知也。奎軾曰,殫竭心力,謹當面面曉諭矣。上曰,列邑被災形止,詳細具錄,而此等狀啓,與他有異,使之速速登聞,且所經處,如有災邑,亦須周咨也。奎軾曰,使之星火擧行矣。上曰,當此炎熱,往來似難矣。復命,當在何間耶?奎軾曰,王靈攸曁,自當無事往還,而全省被災,十九邑爲尤甚云,竢事遲速,今未可預料矣。上曰,史官就座。仍命慰諭使先退,又命退,諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,行右承旨徐臣輔,左副承旨趙肅夏,今日不答仕進,竝卽牌招,何如?傳曰,允。
以左副承旨趙肅夏牌不進罷職傳旨,傳曰,只推。
議政府啓曰,見今諸道告災,此時各邑之許久曠官,極爲可悶。守令見窠,不待大政,政官牌招開政,先爲差代,使之不日下送,被災尤甚邑,姑勿遷轉之意,分付銓曹,何如?傳曰,允。待明朝牌招。
宗親府啓曰,今此大宗會時,都廳李容萬,一房郞廳金正植,二房郞廳金永文,監造官徐弘淳·李啓夏,差下,何如?傳曰,允。
以平安監司南廷順狀啓,平壤等邑民家漂頹事,傳曰,邇來極備之警,在在警聞,而關西幾邑之民戶漂頹,又若是夥然,哀彼失所呌呼之許多赤子,將何以支拄乎?念之慘惻,寢息靡安。第其借材助丁,趁速結構,然後棲遑之民,可以復奠厥居,未知營邑顧恤之果能濟艱,而亦無散而之四之患否乎?各其守令,面面慰撫,俾無一夫仳離之歎。凡於安輯之方,誠心講究,少紓予西顧之念事,廟堂措辭申飭。
以京畿監司金在顯狀啓,朔寧郡民家漂頹事,傳曰,當此農殷之時,民戶之漂頹,聞甚矜惻。元恤典外,別加顧助,結構奠接之方,廟堂措辭分付。
弘文館啓曰,新除授校理張時杓,副修撰李晩瀅,竝卽牌招察任,何如?傳曰,允。
弘文館草記,修撰李弼鎔時在京畿高陽地,斯速乘馹上來事,下諭。答曰,許遞,前望入之。
玉堂前望入之,修撰吳麟泳落點。
訓鍊都監啓曰,本局千摠尹相定,身病猝重,勢難察任,改差,何如?傳曰,允。
又啓曰,本局千摠金箕赫,身病猝重,勢難察任,改差,何如?傳曰,允。
大司成洪鍾學疏曰云云。答曰,省疏具悉。爾其勿辭察職。
上在景福宮。停常參·經筵。
備忘記,泰安都護府使南啓宓下直,長弓一張,長箭一部,筒兒一箇賜給。
政院啓曰,左副承旨趙肅夏,今日不爲仕進,卽爲牌招,何如?傳曰,允。
傳曰,在外工曹參議·刑曹參議·敦寧都正,許遞,今日政差出。
傳曰,今日政武倅之遷轉京職,待都政差出。
吏曹啓曰,繕工監假監役官朴永軫,以其身病,呈狀乞遞,改差,何如?傳曰,允。
吏批啓曰,兼判書金炳冀,參議吳俊泳,竝牌招不進,小臣獨政未安,何以爲之?敢稟。傳曰,仍爲之。有政。吏批,兼判書金炳冀不進,參判兪晠煥進,參議吳俊泳不進,承旨缺進。以安相耇爲敦寧都正,蔡東述爲刑曹參議,金應夏爲工曹參議,吳仁泰爲直講,李克烈爲熙川郡守,許鍍爲郭山郡守,吳有善爲嘉山郡守,玄鍏爲漣川縣監,李獻春爲陰城縣監,金命求爲延日縣監,姜文永爲和順縣監,金永文爲兔山縣監,朴齊敬爲松禾縣監,權秉曄爲康翎縣監。
再政。以金鳳集爲景慕宮令,黃建休爲獻陵令,李起錫爲宗府主簿,林命相爲司僕主簿,洪光厚爲假監役。
三政。以徐璟淳爲同敦寧,朴鍾元爲贊儀,李麟榮爲義禁府都事,洪光厚爲監役。
四政。以李需冕爲監察,朴致河爲假監役,魯宗周爲假監役。
弘文館啓曰,新除授修撰吳獜泳,卽爲牌招察任,何如?傳曰,允。
兵曹啓曰,新除授全羅兵虞候金鎭弼,前任全羅左水虞候,時在任所,依例除朝辭,赴任之意,該帥臣處行移,何如?傳曰,允。
以司謁口傳下敎曰,內司書員李興植,事多無嚴,移送秋曹,定配磨鍊。
刑曹啓曰,以司謁口傳下敎曰,內司書員李興植,事多無嚴,移送秋曹,定配磨鍊事,命下矣。謹依傳敎,罪人興植,忠淸道平澤縣定配所,卽爲押送之意,敢啓。傳曰,令兵曹決棍十五度後,特爲放送。
刑曹啓曰,罪人李興植,定配草記,傳曰,令兵曹決棍十五度後,特爲放送事,命下矣。謹依傳敎,罪人興植,移送兵曹之意,敢啓。傳曰,知道。
兵曹啓曰,謹依刑曹草記批旨內辭意,內司書員李興植,決棍十五度後,特爲放送之意,敢啓。傳曰,知道。
同敦寧姜晉奎疏曰云云。答曰,省疏具悉。所請依施。
上在景福宮。停常參·經筵。
政院啓曰,右副承旨金炳愚,今日不爲仕進,卽爲牌招,何如?傳曰,允。
以右副承旨金炳愚牌不進罷職傳旨,傳曰,只推。
傳曰,禮房承旨馳詣宗廟·景慕宮,奉審摘奸以來。
以黃海監司閔台鎬狀啓,平山等邑民家頹壓,人命渰死事,傳曰,水警之報,無日不至,驚悚之極,何以盡喩?今且海西諸邑之災,又此孔酷,民戶之漂頹,人命之傷損,若是夥多,豈有如許慘惻之事乎?哀彼許多赤子,叫呼棲遑之狀,如在目擊,興言及此,食靡甘寢不安。渰死人,生前身還布竝蕩減,掩埋結構之方,營邑爛議,各別助給,俾無一民仳離之患。安輯之道,方伯守宰,誠心對揚,以紓予西顧之憂。外他未及登報者,一體顧恤事,廟堂措辭行會。
宗親府啓曰,大宗會時,二房郞廳金永文,旣已遷轉,其代以主簿李起錫,仍差,何如?傳曰,允。
宗親府啓曰,明日卽天漢殿,望奉審日次,臣徹宇,進詣擧行之意,敢啓。傳曰,知道。
兵曹啓曰,大報壇守直官千翼振,身病猝重,時月之內,萬無起動入直之路云,改差,何如?傳曰,允。
兵曹口傳政事,以王紳說爲大報壇守直官。
上在景福宮。停常參·經筵。
藥房提調朴珪壽,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信,傳曰。知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,右副承旨金炳愚,今日不爲仕進,卽爲牌招,何如?傳曰,允。
兵曹啓曰,今閏六月十五日亥初一刻九分立秋,七月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
上在景福宮。停常參·經筵。
傳曰,瑞山郡守吳秉善,敦寧都正除授。
傳曰,右副承旨許遞,前望入之。
承旨前望入之,安驥泳落點。
傳曰,有實故玉堂許遞,前望單子入之。
玉堂前望單子入之,副校理孫相馹落點。
政院啓曰,臣與右副承旨金炳愚伴直矣,許遞,纔已出去,伴直無人。左副承旨趙肅夏,所當牌招,而拘於廳規,不得請牌,何以爲之?敢稟。傳曰,牌招。
議政府啓曰,卽見全羅監司李鎬俊,濟州牧使李宓熙狀啓,則大靜郡漂到倭十名中,一名渰沒,九名問情,則乃是薩州鹿兒島人,而船隻旣已破傷,其治送之方及船材燒火·卜物替運等節,竝請令廟堂,稟旨分付矣。風濤餘命,漂流船破,生存九名,宜其從速歸去,依已例擇定完固船隻,定差員次次領付于萊府,所棄船材,所見處燒火,所帶卜物,依其願,從便施行事,分付,何如?傳曰,允。
以平安監司南廷順狀啓,价川等邑民家漂頹事,傳曰,當此窮節,民家漂頹,又若是夥多,尤爲驚慘。元恤典外,別加顧助,結構奠接之方,從長區劃,俾無一民仳離之患事,自廟堂,措辭行會。
吏曹啓曰,繕工監監役官洪光厚·朴致河·魯宗周,俱以身病,呈狀乞遞,竝改差,何如?傳曰,允。
上在景福宮。停常參·經筵。
自開東至申時,灑雨下雨,測雨器水深九分。
政院啓曰,二十一日,輪䑓日次矣,敢稟。傳曰,當次人受點,後日次待令。
政院啓曰,右副承旨安驥永,時在京畿南陽府任所,斯速乘馹上來事,下諭,何如?傳曰,許遞,前望入之。
承旨前望入之,李會準落點。
又啓曰,新除授同副承旨李會準,時在全羅左水營任所,交龜後斯速乘馹上來事,下諭,何如?傳曰,許遞,前望入之。
承旨前望入之,成夏慶落點。
傳曰,政官牌招開政。
傳曰,在外摠管許遞,今日政差出。
傳曰,在外工曹參議許遞,今日政差出。
弘文館啓曰,副校理孫相馹,時在慶尙道梁山郡任所,請斯速乘馹上來事,下諭。答曰,前望入之。
玉堂前望入之,修撰姜文馨落點。
傳曰,瑞山之代,勿拘常格,各別擇差。
傳曰,雲山之代,勿拘常格,各別擇差。
傳曰,孟山之代,勿拘常格,各別擇差。
吏曹啓曰,驪州牧使高奭鉉,永川郡守洪淳逈,俱以身病猝重,不得下去云,竝罷黜事。傳曰,允。
吏曹啓曰,永川郡守洪淳逈,廣州判官趙熙奭,相換事,命下矣。廣州判官趙熙奭,前任報恩郡守方在解由未出中,何以爲之?敢稟。傳曰,勿拘。
吏曹啓曰,軍資監正姜履浩,以其身病,呈狀乞遞,改差,何如?傳曰,允。
吏曹啓曰,西學訓導崔憙龍,耆老所守直官白永濟,俱以身病,呈狀乞遞,改差,何如?傳曰,允。
有政。吏批,兼判書金炳冀,參判兪晠煥,竝不進,參議吳俊泳進,承旨缺。以吏批言啓曰,兼判書金炳冀,參判兪晠煥,竝牌招不進,小臣獨政未安,何以爲之?敢稟。傳曰,只出緊任。吏批啓曰,軍資監正,今當以蔭官差出,而擬望之人乏少,外任竝擬,何如?傳曰,允。
又啓曰,洪州牧使,今當差出,而本州以湖西雄邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
又啓曰,安州牧使,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
又啓曰,黃州牧使,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
又啓曰,宣川府使,今當差出,而本府以防禦重地,不可不擇差,同道守令竝擬,何如?傳曰,允。以金學洙爲工曹參議,趙秉徽爲弘文提學,李根厚爲軍資正,徐能淳爲假監役,李萬秀·朴永培爲假監役,閔致序爲驪州牧使,李容儀爲南陽府使,李俊永爲瑞山郡守,趙翼永爲梁山郡守,永川郡守洪淳逈,廣州判官趙熙奭,已上相換事,承傳。
再政。以李載純爲左通禮,南鎬元爲洪州牧使,尹致稷爲宣川府使,朴昌根爲陽智縣監,沈東瑾爲孟山縣監。
三政。以申應朝爲知義禁,李奭鎭爲義禁府都事,鄭翼永爲安州牧使,金秉淵爲三陟府使,洪宅周爲碧潼郡守。
四政。以金鶴鎭爲兵曹正郞,金善根爲黃州牧使,金祖憲爲雲山郡守。
五政。以成大永爲茂朱府使,閔種洙爲杆城郡守。
六政。以鄭䎘朝爲金川郡守,宋綺老爲平康縣監。
七政。以任百憲爲麟蹄縣監,崔復榮爲宗廟令,西學訓導單李東相,耆老所守直官單王彦商。吏曹口傳政事,直閣單姜。
兵曹啓曰,同知中樞府事林有廈,內禁衛將金聖求,宣傳官朴海龜,五衛將李建泳·金尙洛,昌德宮衛將柳枝秀,慶熙宮衛將崔元春,文臣兼宣傳官李秀萬·朴齊晠,俱以病難供職,呈狀乞遞,新除授慶尙左兵使李鍾兢,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
兵批,判書閔致庠進,以下缺。以任應準爲同知,申檍·朴昇壽爲副摠管,尹佑儉爲宣傳官,李憲璟爲內禁將,張師恭·李壽平爲五衛將,金基大爲慶熙將,金銀萬·河相雨爲昌德將,李肇信·柳爲文兼,柳應魯·趙相植爲守門將,李儒增爲慶尙左兵使,李圭浩爲全羅左水使,副司果閔致稷·李膺泰,副司勇王紳說,都摠管單申檍。
上在景福宮。停常參·經筵。
自前夜四更至酉時,灑雨下雨,測雨器水深三寸一分。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
政院啓曰,右副承旨朴定陽,今日不爲仕進,卽爲牌招,何如?傳曰,允。
以平安監司南廷順狀啓,平壤等邑民家頹壓事,傳曰,民家漂頹,又若是夥多,言念民事,尤爲悶然。顧恤奠接之方,已悉於前啓,廟堂更加措辭申飭。
以全羅監司李鎬俊狀啓,興陽縣人命渰死事,傳曰,聞甚矜惻,元恤典外,別加顧助,未拯屍身,期於拯得,身還布竝蕩減事,廟堂措辭關飭。
以全羅監司李鎬俊狀啓,蟾津別將金錫九,勒構不孝,良民囚獄而賂放,誣證陰奸,貞婦投江而拯活,軍器修理之例自歸私橐,船材曳運之雇價,分徵各里,爲先罷黜,其罪狀,令攸司稟處,何如?傳曰,幺麽別將,如此殘鎭,肆行不法之事,極爲痛惋。該鎭將金錫九,道臣開坐於布政門,限死決棍三十度後,充軍本鎭,勿揀赦前。
兵曹,以李鍾兢爲禁衛中軍。
弘文館啓曰,新除授副校理姜文馨,卽爲牌招察任,何如?傳曰,允。
義禁府啓曰,全羅監司李鎬俊狀啓內,蟾津別將金錫九,爲先罷黜,其罪狀,令攸司稟處事,判付內,幺麽別將,如此殘鎭,肆行不法之事,極爲痛惋,該鎭將,道臣開坐於布政門,限死決棍三十度後,充軍本鎭,勿揀赦前事,命下矣。金錫九,開坐於布政門,限死決棍三十度後,充軍本鎭事,分付該道道臣之意,敢啓。傳曰,知道。
上在景福宮。停常參·經筵。
自前夜人定至巳時,灑雨下雨,測雨器水深二寸七分。
議政府啓曰,卽見全羅監司李鎬俊狀啓,則全州府萬馬關·扶安縣極浦鎭固復設,而出義願納之陳濟弼等三人施賞一款,請令廟堂稟處,工役極其浩大,三人出義,俱甚嘉尙,其在激勸之道,合有褒奬之擧。閑良陳濟弼,邊將除授,幼學鄭禹達·吳順榮,竝初仕調用之意,分付該曹,何如?傳曰,允。
三軍府啓曰,湖南出義願助人閑良陳濟弼,邊將除授事,自政府草記蒙允矣。蟾津別將有闕之代,卽爲差下,使之不日赴防之意,分付該曹,何如?傳曰,允。
上在景福宮。停常參·經筵。
藥房提調朴珪壽,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
禮曹,來八月初二日,行社稷大祭,香祝,取稟。奉敎敬依。
禮曹,來八月初六日,行景慕宮秋享大祭,香祝親傳,取稟。奉敎恭依。
傳曰,今見太學疏擧,首善之地,宜可言之,而自今大老祠額,不可不改,當以他字揭板事,分付禮曹。
傳曰,啓字誤踏之中官文有用,拿處。
以文有用囚單子,傳曰,飭已施矣,分揀放送。
兵曹口傳政事,蟾津別將單陳濟弼。
訓鍊都監啓曰,本局別將李奎憲,身病猝重,勢難察任,改差,何如?傳曰,允。
禮曹啓曰,傳曰,今見太學疏擧,首善之地,宜可言之,而自今大老祠額,不可不改,當以他字揭板事,分付禮曹事,命下矣。額號,令藝文館撰出,而額號改宣時,亦當有致祭之節,祭文,亦令一體撰出,何如?傳曰,允。
兵曹啓曰,卽接巡山哨官崔建壽手本,則御營廳所授肅靖門東邊第一城廓近處體城三間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
館學儒生進士李世愚等疏曰,臣等猥忝縫掖之列,久沐菁莪之化,竊覸我殿下臨御以來,治法政謨,史不勝書,盛德至善,民無能名,敬天法祖,崇儒重道,監于先憲,率由舊章,而亦惟大院君,左右輔弼之耳。重闢正衙,古懿之光復也,修拓宗府,九族之敦睦也。黜幽陟明,遠邇之民情乂安,增兵固圉,京鄕之軍制改觀,蒐羅賢俊,穆穆布列,思皇多士,濟濟以寧,庠序增設,章甫有游息之所,墳墓定界,黎獻得依歸之地,痛禁漁鹽之科斂,無微不燭,屢捐帑庫之儲胥,如傷若保。春田染屨,所以重農功也,星壇薦幣,所以修祀典也。獄訟寢息,世無橫罹之患,財賦充溢,國其永賴于玆,禮樂文物,燦然具備,典章法度,秩然有序,此皆我殿下行之於上,而亦惟大院君陳之於前者也。於是乎年穀豐登,邦域寧謐,皆有眷於鱞寡,人自得於湖山,於乎盛矣,於乎休哉。至若洋夷猖獗,凶醜跳踉,卽有國之大變,而其害也殆有甚於洪水猛獸矣。我殿下,闡明斯道,赫然斯怒,亦惟大院君,益體聖旨,義理秉執,嚴於鈇鉞,犯境而構釁者殲滅之,潛蹤而煽妖者剿殄之,鍾街之屹然片石,有以明天理正人心,使環東土匹夫匹婦,免得夷狄禽獸之歸。夫衛正闢邪,夫子之道也,臣等講夫子之書,法夫子之敎,今於大院君之功之德,其所攢頌愛慕,卽秉彝之同得,而嘗觀鄒書曰,二老者,天下之大老,二老指伯夷·太公也。有齒有德,非常人之老,故曰大老。臣等竊伏念大院君,不第齒德之皆尊,卽有衛闢之大功業,天下萬國之所欽服,而有其實則有其名,亦天下萬世之所共由也。大院君爵號,自是中外之敬奉,而凡於公私尊稱之際,隆之以大老二字,俾副顒仰之群情,則實光前之盛事,而斯文之大幸也云云。答曰,省疏具悉。衛正斥邪,有國先務,而況我國之講夫子學,闡夫子道乎?此不可一日暫忘于中者也。年前洋擾,大院君,一心快斷,衛斥大功,永有辭於後世。然則今玆所請,當謹依矣,爾等退修學業。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來二十五日,朝參日次矣,敢稟。傳曰,停。
吏曹啓曰,掌樂院正閔致亮,繕工監假監役官李萬秀·朴永培,俱以身病,呈狀乞遞,竝改差,何如?傳曰,允。
上在景福宮。停常參·經筵。
備忘記,富寧都護府使韓弘烈下直,長弓一張,長箭一部,片箭一部,賜給。
政院啓曰,左副承旨趙肅夏,今日不爲仕進,牌招,何如?傳曰,許遞,前望入之。
承旨前望入之,呂圭益落點。
傳曰,政官牌招開政。
傳曰,呈告摠管許遞,今日政差出。
政院啓曰,新除授同副承旨呂圭益,卽爲牌招,何如?傳曰,允。
以平安監司南廷順狀啓,義州等邑民家漂頹事,傳曰,當此窮夏,民戶之漂頹,又若是夥然,言念民事,尤爲悶然。顧恤奠接之方,已悉於前啓,廟堂更加措辭申飭。
有政。吏批,兼判書金炳冀,參判兪晠煥牌招不進,參議吳俊泳進,承旨缺進。吏批啓曰,兼判書金炳冀,參判兪晠煥,竝牌招不進,小臣獨政未安,何以爲之?敢稟。傳曰,只出緊任。以閔謙鎬爲同義禁,洪膺周爲瑞興府使。朴龍熙爲鐵山府使。傳曰,見窠皆令差出。
再政。以徐承輔爲刑曹參判,尹宇善爲戶曹參議,金大鉉爲直講,李鶴沼爲假監役,韓用中爲禧陵參奉,李晩綏爲醴泉郡守。
三政。以安亨植爲長興主簿,李熙璨爲假監役,崔翰周爲禧陵參奉,李敬斅爲高山縣監,假監役柳廈祚,禧陵參奉韓用中,已上今超通政,朝官年八十,依法典加資。
兵曹啓曰,宣傳官洪運燮,五衛將張師恭·李壽平,昌德宮衛將金銀萬,河相雨,慶熙宮衛將金基大,俱以病難供職,呈狀乞遞,新除授慶尙左兵使李儒增,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
兵曹啓曰,內禁衛將李憲璟,除授在外,上來無期云,改差,何如?傳曰,允。
兵批,判書閔致庠進。以下缺,以李鍾兢爲副摠管,李庾稙爲宣傳官,柳瓚爲內禁將,李行愚·李斗鉉爲五衛將,宋一元爲慶熙將,韓啓憲·金瓚錫爲昌德將,金商七·申天熙爲守門將,李敏樹爲慶尙左兵使,閔成鎬爲廣州中軍,同知單金基大,僉知三單李憲璟·張師恭·李壽平,副司果柳應魯·趙相植,兼宣川防禦使單尹致稷。
義禁府啓曰,新除授同義禁閔謙鎬,時無職名,令該曹口傳付軍職,何如?傳曰,允。
兵曹口傳政事,護軍閔謙鎬。
上在景福宮。停常參·經筵。
午時,灑雨下雨,測雨器水深三分。
傳曰,左承旨·同副承旨,許遞,前望入之。
承旨前望入之,金炳始·李乾夏落點。
政院啓曰,卽者副修撰柳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以江原監司尹秉鼎狀啓,三陟府民家漂頹事,傳曰,聞甚驚慘,民家漂頹,人命渰死,又若是夥多,言念民事,尤極悶然。顧恤奠接之方,已悉於前啓,廟堂更加措辭申飭。
以京畿監司金在顯狀啓,長湍府民家漂頹事,傳曰,許多民家之漂頹,聞甚驚慘。元恤典外,別加顧助,卽爲結構奠接,俾無一民失所棲遑之弊事,廟堂各別措辭分付。
兵曹,以李尙濂爲管城將。
弘文館啓曰,副修撰柳,陳疏徑出,下番闕直,事甚未安。修撰吳麟泳·黃耆淵,副修撰李晩瀅,竝卽牌招,推移入直,何如?傳曰,允。
副修撰柳疏曰云云。答曰,省疏具悉。爾其勿辭救護。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
三軍府啓曰,卽見平安監司南廷順狀啓,則江界府使河謙洛,三載居官,一念圖報,通鍊做治,威惠竝施,匪類不敢犯境,邊民賴以安堵,見今瓜期將迫,軍民擧皆願借爲辭矣。防守之嚴,蕩債之革,雖是職分內事,實蹟若是茂著,群情又此惜去,依狀請特爲仍任,何如?傳曰,允。
上在景福宮。停常參·經筵。
藥房提調朴珪壽,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,右副承旨朴定陽,今日不爲仕進,卽爲牌招,何如?傳曰,允。
以右副承旨朴定陽牌不進罷職傳旨,傳曰,只推。
以黃海監司閔台鎬狀啓,海州等邑民家漂頹事,傳曰,海西水災,報又至矣,渰沒之慘,頹壓之酷,已是驚聞之極,而重以覆沙之患,在在相望,哀彼許多赤子之顚連呼號,思之惻傷,不覺中夜之屢興。今此濫溢之警,殆有甚於關西,凡厥奠接之方,未知營邑顧助之何如,而此不可無別般示意之擧。就戶曹儲留庫錢中一萬兩,特爲頒下,拯埋也,結構也,田疇之修築也,另加賙恤,期無失所失農之歎。死者之生前身還布,竝蕩減,仍令各其守宰,面面慰撫,諭之以安土重遷,副此耿耿之念事,廟堂措辭分付。
以平安監司南廷順狀啓,寧邊郡人命壓死,民家漂失事,傳曰,列邑之被災,已是夥多,而此邑之災,又若是孔酷,人命之壓死,民家之漂頹,至於此極,尤爲驚慘,念之及此,寢食靡安。壓死人之厚埋,另加提飭,生前身還布,竝蕩減,漂頹戶結構之方,這這助給事,已悉於前啓矣,營邑慰撫存恤之策,廟堂一體措辭分付。
上在景福宮。停常參·經筵。
自巳時至人定,灑雨下雨,測雨器水深一寸七分。
吏曹啓曰,新除授碧潼郡守洪宅周,戶奴呈狀內,矣上典母,今年爲七十七歲,而法不當遠赴云。親年七十五歲以上,外地守令,不得許赴事,載在法典矣。碧潼郡守洪宅周,改差,何如?傳曰,允。
吏曹啓曰,因議政府申飭,受由上京守令,自臣曹催促,則玄風縣監尹善佐,身病猝重,萬無還官之望云。其身病旣如是,則有難强令還任,罷黜,何如?傳曰,允。
吏曹啓曰,成均館直講金大鉉,校書館校理裵喆周,繕工監假監役官李鶴沼·李熙璨,俱以身病,呈狀乞遞,竝改差,何如?傳曰,允。
上在景福宮。停常參·經筵。
自前夜人定至開東,灑雨下雨,測雨器水深一寸三分。
備忘記,茂山都護府使李容勳下直,長弓一張,長箭一部,片箭一部,筒兒一箇賜給。
政院啓曰,來初一日,輪對日次矣,敢稟。傳曰,當次人受點,後日次待令。
傳曰,金城縣令姜凡秀,江華判官李奭信,相換。
傳曰,政官牌招開政。
傳曰,在外戶曹參判·敦寧都正·工曹參議竝許遞,今日政差出。
以咸鏡監司洪祐吉狀啓,咸鏡等邑,人命渰死,民家漂頹事,傳曰,屢歲荐歉,昨年雖云少康,未免蘇醒之餘,又有此孔酷之災,哀彼赤子,叫呼顚連之狀,如在目前,思之及此,寢食靡安。渰死人厚埋之節,另加助給,生前身還布,仍令蕩減,漂戶之結構,防築之修築,各別提飭,毋至失所流離之患,未滿五十戶之原恤典,一體題給,以示朝家恤民之政事,廟堂措辭分付。
有政。吏批,兼判書金炳冀進,參判兪晠煥,參議吳俊泳牌招不進,承旨缺。以洪坃爲戶曹參判,韓用中爲敦寧都正,鄭謙植爲工曹參議,李啓魯爲同經筵,李基燮爲軍器判官,李熙圭·趙晢顯爲假監役,安鶴善爲碧潼郡守,鄭基泰爲玄風縣監,李憲基爲淸河縣監,學諭單白永濟,江界府使河謙洛,特爲仍任事,承傳。金城縣令姜凡秀,江華判官李奭信,已上相換事,承傳。
再政。以李文永爲左尹,王庭楊爲知春秋,姜履浩爲掌樂正,金復性爲直講,金思元爲假監役,假監役趙晢顯,今超通政,朝官年八十,依法典加資。同春秋單王庭楊,故進士李基緖,贈戶參例兼,慶尙左兵使李敏樹考。
兵曹啓曰,宣傳官尹永夏·尹佑儉,內禁衛將柳瓚,五衛將李行愚·李斗鉉,慶熙宮衛將宋一元,昌德宮衛將韓啓憲·全瓚錫,文臣兼宣傳官李肇信,吳獜泳,俱以病難供職,呈狀乞遞,新除授慶尙左兵使李敏樹,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
兵批,判書閔致庠進。以下缺,以沈宜豐爲副摠管,李奎憲·吳胤泳爲宣傳官,李秉武爲內禁將,梁載洙·金翰周爲五衛將,白昌欽·李亮遠·洪龍華爲守門將,趙羲純爲慶尙左兵使,李尙謙爲管城將,同知單金銀萬,僉知二單李行愚·李斗鉉,副司果趙秉翊·金商七·申天熙。
禮曹啓曰,卽接前縣監洪祐明所志,則以爲,七寸叔景周,嫡妾俱無子,以其同姓十四寸弟元周子祐顯,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長洪祐明所訴,旣如此,洪元周子祐顯,立爲洪景周之後,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,請出標信。傳曰,知道。
上在景福宮。停常參·經筵。
政院啓曰,左副承旨李乾夏,今日不爲仕進,卽爲牌招,何如?傳曰,允。
以左副承旨李乾夏牌不進罷職傳旨,傳曰,只推。
以全羅監司李鎬俊狀啓,寶城郡民家漂頹事,傳曰,當此窮夏,民戶之漂頹,若是夥多,聞極驚慘。元恤典外,別加顧助,趁卽結構奠接,俾無一民失所棲遑之弊事,廟堂措辭分付。
上在景福宮。停常參·經筵。
政院啓曰,同副承旨成夏慶,今日不爲仕進,卽爲牌招,何如?傳曰,允。
傳曰,今番宗會,雖是間年應行之事,當此諸道水警,言念民情,宵旰憂慮?此際賁餙,有所未安,退行於明年事,分付宗府。
以平安監司南廷順狀啓,碧潼等邑,民家頹壓,人命壓死事,傳曰,人命之壓死,民戶之漂頹,又爲夥多,極爲憂悶。死者之生前身還布,竝蕩減,掩埋·結構之節,已悉於前啓矣,一體顧恤事,自廟堂措辭行會。
上在景福宮。停常參·經筵。
藥房提調朴珪壽,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,等此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,行右承旨徐臣輔,右副承旨朴定陽,今日不爲仕進,竝卽牌招,何如?傳曰,允。
傳曰,弘文提學許遞,前望單子入之。
弘文提學前望入之,李承輔落點。
三軍府啓曰,卽見全羅兵使柳寅協所報,則右鎭營砲軍一百名,旣無厚料,率多厭避,且一城之內,邑鎭竝設,亦多爲弊。今此鎭營砲軍,合設於本牧,專意鍊習,俾作緩急之恃爲辭矣。邑鎭同處,砲軍各設,則其勢不得不有相妨,依報辭合設於本牧,無有彼此之別,以爲緩急之用事,分付,何如?傳曰,允。
宗親府啓曰,明日卽天漢殿朔奉審日次,臣敦應進詣擧行之意,敢啓。傳曰,知道。
司譯院啓曰,堂下譯官秦喜永·李泰秀·金學敏,資歷俱備,竝加資施行,何如?傳曰,允。
義禁府啓曰,慶尙左水使柳冀大狀啓內,包伊浦萬戶金敬孚,爲先罷黜,其罪狀,令攸司稟處事,啓下矣。金敬孚時在任所,依例發遣府羅將,交代後,拿來,何如?傳曰,待待命拿囚。
刑曹啓曰,傳曰,飭已施矣,禁軍之充定於鎭撫營苦役徐柱煥等三十九名,竝特爲放送事,命下矣。謹依傳敎,苦役軍徐柱煥·李時永·朴宰洙·洪順祚·李基元·金鼎鎬·林漢元·車潤豐·鄭啓雄·李秉敏·李秉八·方東僖·李基養·金泰根·奇永淳·閔景鎬·李建元·方禹鼎·宋基英·金宅喜·朴昌植·崔元益·金光鎬·秦龍甲·成萬大·崔雲成·金官培·千鍾旭·李宗弘·金起潤·鄭泰秀·金哲祿·韓光國·裴學烈·車應洙·李貞會·金振聲·姜喜準·韓順吉等,竝卽放送事,分付鎭撫使之意,敢啓。傳曰,知道。
刑曹啓曰,向前罪人鄭順吉亦,賦性頑慝,凶計奸濫,敢入莫嚴之宮庫,偸竊莫重之諸物,眞贓現捉,情節畢露,揆以三尺,莫貸一縷。所犯凶節,旣盡承服,依例決案取招,而係是不待時斬罪人,依法典照律,報議政府,詳覈施行,何如?啓,依允。
日記廳堂上金炳秀。郞廳朴永斗·李命九。
上在景福宮。停常參·經筵。
傳曰,明日七夕製,通方外爲之,試紙用大好紙,弘文提學,待明朝牌招。
以都摠府摠管變通草記,傳曰,允。許遞。
傳曰,右承旨許遞,前望入之。
承旨前望入之,金綺鉉落點。
傳曰,都承旨·左承旨許遞,前望入之。
承旨前望入之,趙寧夏·李喬翼落點。
兵曹口傳政事,以李源命·趙性敎爲都摠管,李會正·李敦應·任應準·白樂貞·鄭雲翼·尹善應爲副摠管。
禮曹啓曰,太廟展謁,每以孟秋定式取稟矣。
禮曹啓曰,景慕宮展謁,每以孟秋定式取稟矣。今秋展謁吉日,以何間推擇乎?敢稟。傳曰,以望後擇入。
禮曹啓曰,以太廟展謁取稟草記,傳曰,以望後擇入事,命下矣。展謁吉日,令日官李秉洪推擇,則今七月十七日俱吉云。以何日定行乎?傳曰,以十七日定行。
禮曹啓曰,以景慕宮展謁取稟草記,傳曰,以望後擇入事,命下矣。展謁吉日,令日官李秉洪推擇,則今七月十七日·十九俱吉云,以何日定行乎?敢稟。傳曰,以十七日定行。
議政府啓曰,本府公事官鄭昌鎔·李寬植·沈寅澤奔走勤仕,俱已滿二十朔,依例六品職遷轉事,捧承傳施行,何如?傳曰,允。
三軍府啓曰,本府從事官李熙瑞,奔走勤仕,已滿二十朔,依例六品職遷轉事,捧承傳施行,何如?傳曰,允。
又啓曰,忠淸道沔川郡辛未四月砲手四十名,已爲設置,而今又三十三名加設,合七十三名,慶尙道安奇道別砲手十六名,省峴道砲手十名,全羅道靈光郡癸酉五月火砲軍五十名,已爲設置,而今又五十名加設,合一百名,康津縣壬申二月別砲士四十名,已爲設置,而今又十名加設,合五十名,黃海道許沙鎭砲手十一名設置報來,敢啓。傳曰,知道。
禮曹啓曰,卽接宗廟署所報,則明日七夕製試取時,本署官員,俱爲觀光云矣。依定式,以本曹佐郞金昌倫,假官差送,以爲代直後赴試之地,何如?傳曰,允。
又啓曰,卽接社稷署所報,則明日七夕製試取時,本署官員,俱爲觀光云矣。依定式,以本曹正郞辛哲求,假官差送,以爲代直後,赴試之地,何如?傳曰,允。
奎章閣啓曰,奉謨堂每年孟春·孟秋涓吉展拜事,載在閣志矣,今秋展拜吉日,以何間推擇乎?敢稟。未下。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
內醫院啓曰,前御醫洪顯普,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹啓曰,每都政新資五窠,例有差出,而營將·中軍·虞候姑無準二十朔者,且舊堂積滯,不可不念。在前如此之時,新舊資營將·中軍·虞候朔數最多者,推移內遷,多有已例。今亦依此擧行,何如?傳曰,允。
又啓曰,今七月初四日,宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與差祭·受由在外·未肅拜,排擬苟艱,依定式軍門將官,代差以入之意,敢啓。傳曰,知道。
上在景福宮。停常參·經筵。
自卯時至申時,灑雨下雨,測雨器水深九分。
備忘記,坡州牧使徐光勳下直,長弓一張,長箭一部,片箭一部,筒兒一箇賜給。
政院啓曰,以左承旨金綺鉉,時在忠淸道永同地,斯速乘馹上來事,下諭,何如?傳曰,許遞·前望入之。
承旨前望入之,李晩耆落點。
傳曰,右承旨許遞,前望入之。
承旨前望入之,呂主益落點。
傳曰,都承旨持此御題,與弘文提學,偕往泮宮,試取以來。
都承旨趙寧夏啓曰,臣敬奉御題,與弘文提學,偕往泮宮,七夕製儒生試取,則收券爲四百二十張矣。捧入之意,敢啓。傳曰,知道。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
傳曰,七夕製表居首三下幼學趙東弼,之次三下幼學李正來,竝直赴殿試。之次草三下幼學洪寧植,直赴會試。之次次上幼學朴序陽等二人,竝給二分。之次次上生員趙永植等二人,竝給一分。之次次上進士李彙善等三人,各史記英選一件賜給。
傳曰,入格儒生,明日待令。
以平安監司南廷順狀啓,德川等邑民家漂頹事,傳曰,已悉於前啓判下矣。顧恤之方,廟堂一體措辭行會。
以統制使蔡東健狀啓,光陽縣監李熙正,以舟師邑守令,初無受制之道,顯有角勝之意,其罪狀,令廟堂稟處,此莫非臣不見重,而自速其侮,惶恐待勘事,傳曰,勿待罪事,回諭。
禮曹啓曰,今七月二十五日,大殿誕辰陳賀磨鍊節目,依所啓施行事,判下矣。謹稽謄錄,則在前正·至朝賀時習儀,每爲啓稟權停矣。今此誕日陳賀外習儀,亦依正·至朝賀例,以權停擧行乎?敢稟。傳曰,權停擧行。
上在景福宮。停常參·經筵。
自前夜五更至未時,灑雨下雨,測雨器水深二寸三分。
傳曰,入格儒生崇陽門外施賞。
傳曰,禮房承旨馳詣宗廟永寧殿,奉審摘奸以來。
藥房口傳啓曰,太廟秋享大祭香祝親傳,已有成命,時刻將屆,儀衛皆備,而見今雨勢,連宵不止,此時觸冒勞動,有非節宣之方。伏乞亟寢成命,千萬顒祝,惶恐敢啓。傳曰,知道。
禮曹,來七月初四日行太廟永寧殿秋享大祭,香祝親傳取稟還入,奉敎攝儀改書下。
戶曹啓曰,漕運法意,何等嚴重,而嶺南左右漕倉稅船上來,雖已有今後漕倉,今始到泊者,萬萬駭然。曾於丙寅·丁卯及己巳三年逗遛過限,臣曹草記,批旨截嚴,而又復稽緩,當該領運差使員,薺浦萬戶鄭載顯,姑先嚴棍懲勵,令該府依律勘處,何如?傳曰,允。
兵曹啓曰,宣傳官李奎憲·李仁植,五衛將梁載洙·金翰周,忠翊衛將金哲源,忠壯衛將南有彦,俱以病難供職,呈狀乞遞,新除授慶尙左兵使趙羲純,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
訓鍊都監啓曰,本局千摠韓用善,身病猝重,勢難察任,改差,何如?傳曰,允。
禁衛營啓曰,本營騎士將李南輅,身病猝重,勢難察任,改差,何如?傳曰,允。
兵曹啓曰,明日親傳香時,入直禁軍等別將,當爲率領侍衛,而禁軍別將李鶴榮,有身病,不得擧行,以一番內禁衛將金箕爀,使之兼別將擧行,何如?傳曰,允。
上在景福宮。停常參·經筵。
傳曰,老病與在外法司堂上許遞,政官牌招開政。
傳曰,未肅拜工曹判書許遞,今日政差出。
傳曰,在外敦寧都正·金吾堂上許遞,今日差出。
以京畿監司金在顯狀啓,以安山郡守朴氣會遭母喪事,傳曰,令該曹勿拘常格,各別擇差。
吏曹啓曰,繕工監副正李圭昌,假監役官金思元·李熙圭,俱以身病,呈狀乞遞,竝改差,何如?傳曰,允。
有政。吏批,兼判書金炳冀,參判兪晠煥牌不進,參議吳俊泳進,承旨缺
吏批啓曰,兼判書金炳冀,參判兪晠煥,竝牌招不進,小臣獨政未安,何以爲之?敢稟。傳曰,只出緊任。以李載元爲工曹判書,趙龜夏爲判尹,徐臣輔爲左尹,趙錫麟爲敦寧都正,閔泳緯爲知義禁,睦仁會爲同義禁。傳曰,見窠皆令差出。
再政。以朴齊寅爲知春秋,洪善周爲繕工副正,李羲祖爲明陵令,李夔憲爲公事官,鄭晉和·閔致駿爲假監役,崔中極爲智陵參奉,洪祐龍爲安山郡守。
三政。以金胤鉉爲掌樂僉正,蔡東升爲假監役,李輔應爲陽川縣令,假監役鄭晉和,今超通政,朝官年八十,依法典加資。鎭撫中軍趙羲純,武折衝,今加嘉善加資事,承傳。
兵批啓曰,鎭撫中軍,今當差出,而當品中,可擬之人乏少,堂上曾經兵使,竝擬,何如?傳曰,允。以梁憲洙爲兼知訓鍊,具駿鉉·趙升熙爲宣傳官,柳雲魯爲兼司僕將,朴鼎和·李昌濂·趙琦顯·具羲祖爲五衛將,白樂憲爲忠翊將,鄭塾爲忠壯將,朴基宙·朴海一爲武兼,洪翊鉉·閔泳善·尹斗鉉爲守門將,李載鵬爲慶尙左兵使,趙羲純爲鎭撫中軍,尹弘謙爲包伊萬戶,同知單河相雨,僉知單梁載洙,副司果白昌欽·李亮遠·洪龍華。
再政。以鄭岐源爲知事,韓興敎爲左捕從事官,宋啓憲爲右捕從事官,同知單金瓚錫,僉知三單柳雲魯·朴鼎和·李昌濂。
三政。以尹弘求爲都摠經歷,申鼎均爲訓鍊僉正,同知單韓啓憲,僉知三單趙琦顯·具羲祖·白樂憲。
四政。以李恒儀爲都摠都事,柳肯秀爲訓鍊判官,同知單宋一元,僉知單鄭塾。
五政。以具天喜·金錫文爲訓鍊主簿。
六政。以金龜喜爲部將,閔致駿爲守門將。
三軍府啓曰,卽聞鎭撫中軍梁柱台,親病甚重,情急往護,而勢難强令察任,特爲改遞,令該曹各別擇差,催促下送,何如?傳曰,允。
兵曹啓曰,卽接昌德宮入直衛將趙雲順牒報,則本宮曜金門內,南東山小松一株,折根顚仆云。依例斫去之意,敢啓。傳曰,知道。
禁衛營啓曰,本營軍色從事官徐正淳,身病甚重,勢難察任,今姑改差,何如?傳曰,允。
御營廳啓曰,本廳騎士將吳萬善,身病甚重,勢難察任,改差,何如?傳曰,允。
又啓曰,本廳騎士將,今當差出,而擬望之人乏少,外任竝擬,何如?傳曰,允。
又啓曰,本廳千摠李綺秊,身病甚重,勢難察任,改差,何如?傳曰,允。
上在景福宮。停常參·經筵。
藥房提調朴珪壽,副提調趙寧夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
傳曰,右副承旨許遞,前望入之。
政院啓曰,行都承旨趙寧夏藥院進,左承旨李喬翼,右承旨李晩耆,左副承旨朴定陽不爲仕進,右副承旨前望未下,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,懸病承旨之前後申飭,果何如,而近日仕進,又若是數少,豈有如許道理乎?今日懸病承旨,從重推考,一竝牌招,此後則勿更如是,可也。承旨前望入之,李龍雨落點。
傳曰,光陽倅事,廟啓論斷,縱合事體。但此時秋務,守令遞易,實爲迎送之弊,特爲安徐,戴罪擧行。
政院啓曰,卽者修撰黃耆淵,以其親病,陳疏徑行,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
議政府啓曰,卽見統制使蔡東健狀啓,則蟾津別將,地雖湖南,褒貶黜陟,專管本營,而該鎭地方官光陽縣監,亦是舟師邑守令也。大小事務,宜卽修補,而該鎭將之移囚與印信封留,雖因完營知委,而然初無馳報,有若不關,及其査問,不思受制之義,顯有角勝之意,該縣監李熙正罪狀,請令廟堂稟處矣。舟師邑旣係管下,該鎭將專屬統營,則巡營知委,雖不得不從,一邊馳報,亦應行之事,而印信之封留,査報之角勝,不可但以患式懷體而言。光陽縣監李熙正,爲先罷黜,令該府拿問處之。三道統轄,紀律當嚴,登壇體貌,與前逈別,則論一守令,何至俟勘,而事關鎭將,自是軍務,不爲直罷,反請稟處,揆以法例,還涉自輕。統制使蔡東健,從重推考,何如?傳曰,允。
又啓曰,平山府使李敎應,瓜期在邇,而水災偏被之餘,顧恤奠安之方,難付生手,姑爲仍任,以責成效,何如?傳曰,允。
禁衛營啓曰,本營騎士別將宋熙直,身病猝重,勢難察任,改差,何如?傳曰,允。
修撰黃耆淵疏曰,伏以,臣家在京畿果川地,而卽於持被之中,得接家信,則父今年七十八,素患痰癖,迨此夏秋之交,一倍添劇,促臣歸視,臣聞此報,方寸煎灼,按住不得。玆敢忙陳短章,徑尋鄕路。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。答曰,省疏具悉。爾其勿辭往護。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,摠戎使鄭岐源,以新鑄大砲試放事,沙阿里今方出去矣。所佩密符,何以爲之?敢稟。傳曰,仍佩往來。
傳曰,吏曹參判有闕之代,前望入之。吏曹參判前望入之,任應準落點。
傳曰,左副承旨前望入之。承旨前望入之,閔定鎬落點。
政院啓曰,肅謝法意,何等愼重,而鎭撫中軍趙羲純,只肅本職,不爲加資肅拜,事體所在,萬萬未安。從重推考,何如?傳曰,允。
禁衛營啓曰,本營騎士將康祐鎭,以前任加德僉使,上來尙遠,久曠可悶,改差,何如?傳曰,允。
吏曹參判兪晠煥疏云云。答曰,省疏具悉。所請依施。
上在景福宮。停常參·經筵。
政院啓曰,來十一日,輪對日次矣,敢稟。傳曰,輪對當次人,受點後,日次待令。
又啓曰,同副承旨閔定鎬,時在全羅道南平縣任所,斯速乘馹上來事,下諭,何如?傳曰,許遞,前望入之。承旨前望入之,朴定陽落點。
又啓曰,卽者議禁都事來言,時囚鄭載顯,當爲捧供,而判義禁李承輔,同義禁睦仁培有實病,知義禁閔泳緯在外,一員未差,不得開坐云。判義禁·同義禁,竝皆牌招,何如?傳曰,竝許遞,與未差之代,前望入之。金吾堂上前望入之,判義禁尹宜善,知義禁李容熙·閔致庠,同義禁鄭範朝落點。
兵曹啓曰,今七月十七日,大駕詣宗廟展謁,仍詣景慕宮展謁時,隨駕營門當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以畿番畿哨磨鍊,餘軍留營,何以爲之乎?敢稟。傳曰,訓局馬軍三哨,步軍五哨,訓將率領爲先廂,御營步軍三哨,兩營騎士各一番,御將率領爲後廂。禁軍三番隨駕,別抄軍二哨,領付於中央陳,訓局馬軍一哨,禁營步軍二哨,禁將率領留陳。餘軍留營置之。
訓鍊都監啓曰,都監中軍李邦鉉,以其身病,呈狀乞遞,改差,何如?傳曰,允。
兵曹,以申正熙爲訓鍊都監中軍。
御營廳啓曰,本廳別將白樂贊,身病甚重,勢難察任,改差,何如?傳曰,允。
義禁府啓曰,忠淸監司成彝鎬狀啓內,金井察訪金宗益,爲先罷黜,其罪狀,令攸司,稟處事,啓下矣。金宗益,時在任所云,依例發遣府羅將拿來,何如?傳曰,待待命拿囚。
義禁府啓目,領運差使員薺浦萬戶鄭載顯原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
上在景福宮。停常參·經筵。
以司謁口傳下敎曰,今番廟宮展謁時,別雲劍實差,以日前點下人爲之。
政院啓曰,啓聞事體,何等愼重,而卽見統制使蔡東健,水操設行狀啓,則不善封裹,致此霑濕,事甚未安。推考,何如?傳曰,允。
御營廳啓曰,本廳中軍李德熙,身病甚重,勢難察任,改差,何如?傳曰,允。
吏曹啓目粘連,觀此京畿監司金在顯狀啓內辭緣,則以爲,豐德府使韓致林,質實誠勤,多修擧之政,加詳定之限,臨瓜愈殫心力,今若賦歸,恐有虧簣,衆皆惜去,欲圖善終,難付生手是白遣,平邱察訪鄭昌煥,薄廩厚捐,百弊向蘇,殘驛咸頌,共惜報瓜,願借屢訢,實績可見是如爲白有臥乎所,道臣狀辭旣如此,豐德府使韓致林,平邱察訪鄭昌煥,竝姑仍任,何如?啓,依允。
義禁府啓目,粘連向前鄭載顯亦,中路稽緩,縱諉風勢之不利,竟致過限,旣失克事之操飭,漕船莫嚴,有難全恕,以此照律,何如?判付。啓,依允。
上在景福宮。停常參·經筵。
傳曰,當詣·健元陵·綏陵·景陵,展謁親祭矣,該房知悉,日子,以來月旬間擇入。
以司謁口傳下敎曰,軍令明日待令。
傳曰,在外刑曹堂上許遞,前望入之。刑曹堂上前望入之,判書李景夏落點。
傳曰,忠州營將白南益,許用營將履歷,宣傳官加設單付,使之承傳擧行。
兵曹,宣傳官加設單白南益。
吏曹啓曰,明陵參奉李濟弘,永陵參奉尹行元,以其身病,呈狀乞遞,竝改差,何如?傳曰,允。竝陞六。
吏曹啓曰,禮曹正郞車琪厚,佐郞金昌倫,工曹正郞趙東奭,典牲署判官李光耆,成均館典籍尹升求,內贍寺主簿張希建,瓦署別提曺百承,活人署別提韓鵬履,繕工監假監役官閔致駿·蔡東升,俱以身病,呈狀乞遞,竝改差,何如?傳曰,允。
禮曹啓曰,傳曰,健元陵·綏陵·景陵,展謁親祭矣,該房知悉,日子,以來月旬間擇入事,命下矣。幸行吉日,令日官李秉洪推擇,則來八月初十日·十一日俱吉云,以何日定行乎?敢稟。傳曰,以十一日定行。
訓鍊都監啓曰,本局哨官閔致卨,身病猝重,勢難察任,改差,何如?傳曰,允。
義禁府啓目粘連,薺浦萬戶鄭載顯本府議啓內,中路稽緩,縱諉風勢之不利,竟致過限,旣失克事之操飭,漕法莫嚴,有難全恕,以此照律,罪笞四十收贖,附過還職,私罪。奉敎依允。
上在景福宮。停常參·經筵。藥房都提調姜㳣,提調朴珪壽,副提調趙寧夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,政官牌招開政,如有違牌,勿爲呼望。
傳曰,軍士房承旨入侍。
兵曹,健元陵·綏陵·景陵幸行時軍令,八月十一日出宮,廟洞晝停所,自闕門十六里健元陵展謁,自晝停十五里以上三十一里親祭綏陵展謁親祭,景陵展謁親祭,還詣廟洞晝停,當日還宮。
傳曰,大臣·政府堂上引見。
傳曰,堤堰之貯水灌漑,實爲旱乾時,水泒下畓,爲民之大政也。各處泥生云者,卽彼邊浦落,而爲此邊泥生處,則結摠自在於泥生處,而伊來京鄕之自謂立案云云者,是何道理?各道字牧之人,許其堤堰而作畓,又許泥生之立案,又許漏免其賦稅,此何法綱?自政府,關飭於各道,一一執稅,毋至隱漏事,措辭行會。
兵曹啓曰,宣傳官趙升熙,除授在外,上來無期,五衛將朴鼎和,前任安東營將,李昌濂,前仕晉州營將,趙琦顯,前任洪州營將,具羲祖,前仕淸州營將,忠翊衛將白樂憲,前任江原監營中軍,忠壯衛將鄭墊,前任慶尙監營中軍,俱在任所,上來間,該廳番次苟艱云,新除授慶尙左兵使李載鵬,親病沈重,時月之內,萬無離廁赴任之望,戶奴呈狀乞遞矣。親病旣如此,則有難强令赴任,竝改差,何如?傳曰,允。
又啓曰,今此慶科庭試武科初試試官望中,閔致亮時無職名,依例口傳付軍職以入之意,敢啓。傳曰,知道。
有政。吏批,兼判書金炳冀進,參判任應準式暇,參議吳俊泳進,承旨缺進。以李寅命爲刑曹參判,沈承澤爲知經筵,金在鼎爲禮曹正郞,吳鎭寬〈爲〉禮曹佐郞,鄭晉默爲社稷令,李種永爲永禧殿令,黃義龍爲典牲判官,申錫萬·李爲假監役,鄭禹達爲明陵參奉,吳順泳爲永陵參奉,李渭在爲南平縣監,金錫浩爲金井察訪,豐德府使韓致林,平山府使李敎應,平邱察訪鄭昌煥,已上姑爲仍任事,承傳,全羅兵使柳寅煥今加嘉善加資事,承傳。再政。以李容詢爲禧陵令,元用星爲平市令,洪在龍爲尙衣主簿,沈裕慶爲假監役,假監役李今超通政,朝官年八十,依法典加資事,承傳。
兵批,判書閔致庠進。以下缺。兵批啓曰,忠州營將,今當差出,而擬望之人乏少,未準朔禁軍將,竝擬,何如?傳曰,允。以朴敬欽爲同知,李時敏爲副摠管,李炳鎬爲宣傳官,鄭騏澤·申命衍·姜耆會·崔喜林爲五衛將,鄭志馹爲忠翊將,尹泰臣爲忠壯將,林斗喆·李錫永·柳錫龜爲守門將,鄭志鎔爲慶尙左兵使,柳雲魯爲忠州營將,邊大運爲溫萬戶,孫昌周爲永達萬戶,僉知單金翰周,副司果洪翊鉉·鄭鴻冕·閔泳善。
兵曹啓曰,今此健元陵·綏陵·景陵幸行時,隨駕營門,當爲磨鍊矣。何營軍兵隨駕,何營軍兵留都,禁軍及馬步軍·別抄軍,以畿番畿哨磨鍊乎?敢稟。傳曰,訓局馬軍二哨,步軍四哨,訓將率領爲先廂,訓局馬軍一哨,步軍一哨,御營步軍二哨,兩營騎士各一番,御將率領爲後廂,禁軍二番隨駕,別抄軍一哨,領付於中央陳,禁將率。該營標下軍及三營餘軍留都,餘軍留營,依例爲之。
又啓曰,在前健元陵·綏陵·景陵幸行時,挾輦軍四百名,或三百名,餘軍二百名,或一百名磨鍊矣。今番則何以爲之乎?敢稟。傳曰,四百名,餘軍二百名磨鍊。
又啓曰,在前幸行,當日回鑾時侍衛,例以全數磨鍊,而丁卯綏陵·景陵幸行時,依遠行例,兵曹都摠府堂上·郞廳各二員,武臣兼宣傳官四員,五衛將二員隨駕,庚午健元陵·綏陵·景陵幸行時,兵曹堂上·郞廳各二員,都摠府堂上二員,郞廳一員,五衛將二員,武臣兼宣傳官一員隨駕矣。今番則何以爲之乎?敢稟。傳曰,兵曹都摠府堂上·郞廳各二員,五衛將二員,武臣兼宣傳官二員隨駕。
又啓曰,在前健元陵·綏陵·景陵幸行時,摠戎使率訓局餘軍,迎秋門外留陳矣。今亦依此擧行,何如?傳曰,允。
又啓曰,在前健元陵·綏陵·景陵幸行時,先廂步軍一哨除出,晝停所作門矣。今亦依前擧行,何如?傳曰,允。
又啓曰,在前健元陵·綏陵·景陵幸行時,十里外斥候伏兵·傳語軍,以畿邑所屬束伍步軍擧行矣。今亦依此磨鍊,何如?傳曰,允。
又啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
司僕寺啓曰,今此健元陵·綏陵·景陵親祭時,各差備入把馬磨鍊,別單書入,而其中驛馬,令兵曹知委畿內各驛,使之直爲入把,何如?傳曰,允。
司僕寺啓曰,今此健元陵·綏陵·景陵親祭時,補把驛馬,湖西·海西限三十匹分排,知委各驛,以爲入用之地,何如?傳曰,允。
兵曹,以白樂貞爲御營中軍。
御營廳啓曰,本廳騎士將李寬修,身病甚重,勢難察任,改差,何如?傳曰,允。
摠戎廳啓曰,本廳千摠李奎鶴,身病甚重,勢難察任,改差,何如?傳曰,允。
癸酉七月初十日辰時,上御慈慶殿。藥院入診及次對入侍時,都提調姜㳣,提調朴珪壽,副提調趙寧夏,左承旨李喬翼,假注書張逵鴻,事變假注書許綸,記事官金㽥,別兼春秋朴容大,右議政韓啓源,政府堂上金世均·趙秉昌·李容熙·鄭岐源·李章濂·閔致庠·趙性敎·任商準·梁憲洙·李鶴榮·趙羲復,副校理魚允中,以次進伏,醫官李慶年·金在瑚·李碩柱·李基徹,進伏楹外訖。上曰,史官分左右。上曰,都提調進前。㳣進前問候,各殿問候訖。㳣曰,醫官待令,使之診候乎?上可之。慶年等以次診候,退伏楹外。㳣曰,脈候奏之。慶年等起伏奏曰,脈候左右三部調均矣。上命醫官先退。上曰,次對爲之。㳣曰,臣於恩諭之別下,感激異數,雖不敢更瀆,而恧蹙之私,愈益靡措。臣以聖學一事,前後仰達,有若老生常談,無甚新奇。然出治之本,捨是學則無他下手處,故古之賢臣碩輔所以陳勉其君者,皆以勤講學爲治法政謚之根基。臣不敢廣引經傳,支蔓爲說,而見今處暑已過,新涼漸動,此古人所謂燈火可親之時也。葩經一秩,尙未畢講,而開筵之成命不下,群情之悶鬱轉甚。況諸道水災告警,民戶漂頹,田疇潰決,哀彼棲遑失所之類,更無終歲勤苦之效,宵旴之憂,錦玉未安,帑金之特下,宗會之退行,亶出於大聖人恐懼修省,惻怛懇摯之德意,誠不勝欽仰萬萬,而堯水湯旱,古亦有之,民皆懷保奠安,惟在講究施指之如何耳。發政拖仁,回咷爲笑,使不飢寒,得免顚連,亦在我殿下一轉移間事,而其本只從講學上做出來而已。不飭其本,欲齊其末,則治效何以徯志,群情何以樂業?伏願勤接三晝,益戒十寒,克推體驗心得之工,以爲洧災安民之道焉。上曰,所陣切實,當服膺矣。出擧條㳣曰,臣以兼管軍資監,欠逋事有所仰達者矣。流來指徵無處之虛錄名目,新舊互雜,虛實相蒙,若不及今矯捄,庫無充完之日,其在典守法意,寧容仍置?其稍近而可捧者,今方督刷,稍遠而不可捧者,排十年充逋,最久而靡所考據者,只眩於會錄,無補於實數,付之寧失,特爲蕩減,而此皆仰質於大老閤下,奉承處分者也。蕩減與排捧石數,謹具別單,更啓後成出節目,恪遵施行,期有實效。犯逋中在逃漢,方自兩捕廳譏詗,待就捕依律處斷,其餘諸漢,分輕重酌放,俾爲懲後,更勿犯科之地,何如?上曰,依爲之。出擧條㳣曰,道臣之春秋行部,寔出於補助之義,而水旱俱災,供億當念,今秋八道巡部,竝姑停免,畿內陵園及東北道陵寢奉審,依近例,以秩高守令替行,何如?上曰,依爲之。出擧條㳣曰,蓮城設鎭,已有成命,而厚昌新邑,尙未就完,若又設鎭於此,則或不無事力未及之慮,更待日後稟處似好,故敢此仰達矣。上曰,依爲之。出擧條㳣曰,武之越薦,卽文之分館也。分館旣自槐院草記,則武薦亦使武府啓下,其陞降一例爲之,而如是定式之後,宣薦之閤門入稟,恐涉屑越,不宣仍行,故敢達矣。上曰,依爲之。此後分館,亦自政府啓目,可也。出擧條㳣曰,曾前庶類疎通後,許越宣薦,而近則不行矣。已薦之人,宣部間無歸屬可悶,竝部薦施行,初仕久勤,通同計朔,無或先後之意,分付兵曹,而文之分館,不宜異同,如有可降之人,亦以芸閣調用,此後則雖非分館,後及登對時,或有十分無疑之可陞可降者,草記施行恐好,故敢達矣。上曰,依爲之。出擧條㳣曰,全羅兵使柳寅協,茂績著,已蒙加任之典,而買土作屯,修城繕廨,軍容振肅,壁壘增彩。似此之人,合有激勸之擧,特加一資,何如?上曰,依爲之。出榻敎㳣曰,行工曹判書李載元,行大護軍金炳雲,竝政府堂上還差,行大護軍金翊鎭·姜蘭馨·朴齊寅·閔泳緯·徐相鼎·徐堂輔,行護軍金炳始·南廷益,竝政府堂上差下,有司堂上有闕之代,大護軍鄭健朝差下,何如?上曰,依爲之。出榻敎㳣曰,完陵君李景宇出係,前已爲移贈於本生,而今於所后家例當三代贈君,則其祖與曾祖,不可無追榮。以此擧行之意,分付銓曹,何如?上曰,依爲之。出擧條㳣曰,行護軍金鶴根,陞資後,當爲追榮,而其所后家,無可施處云,依已例移贈其本生祖之意,分付,何如?上曰,依爲之。出擧條㳣曰,日前兵使李敏樹,當爲三代追榮,祖與曾租,無可施處云,依已例移贈其本生家之意,分付,何如?上曰,依爲之。出擧條㳣曰,前承旨李翰榮,當以待從推恩,而所后家,法不得疊授,依已例移施其本生父之意,分付,何如?上曰,依爲之。出擧條喬翼曰,諸宰奏事。世均曰,臣以度支事,有所仰達者矣。算員在任遭故人之間二窠復差,曾有甲子,筵稟定式,而見今闋制者,尙有積滯矣。若與新差,爲間一窠,如有作散人,付於遭故者之次,倉窠六員中遭故作散者,亦用一規,恐合疎鬱之政,而雖以參上參下料祿言之,殆無限節,宜有原定數,參上以四十員爲準,實參下以二十員酌定,而苟或參上有闕當次者,參下則別提·訓導,雖未準朔,勿拘遷轉,塡差於參下之窠。又或參下有闕,當次者參上,則權付參下而授其料祿,待參上見闕陞實,而參上參下之數,毋得增減之意,著式施行,依已例節目啓下,何如?上曰,依爲之。出擧條容熙曰,武臣之當薦而無薦者,筵稟施行,曾有定式矣。前主簿李奎集,別軍職尹光翼,尙衣主簿金應燮,俱合薦剡,竝宣薦施行,何如?上曰,依爲之。出擧條上曰,軍資監久逋戶幾何?世均曰,指徵去處及虛錄加縮,靡所考據者,合折米二千六百十二石,是蕩減條也。遺在加縮,流來欠逋之年例條稍遠者,合折米四千七百二石,是爲十年排納條也。員從所逋之年條稍近者,折米一千二百五十二石,其中在逃漢所逋,爲八百三十石,而竝嚴督收捧矣。上以堤堰及泥生立案漏稅事,行關嚴禁。有敎㳣曰,謹當關飭,而以傳敎書出後,可以奉審措辭矣。仍敎曰,兩處執稅,則民尤難堪,此亦嚴禁,可也。㳣曰,亦當申飭矣。上曰,今年水患,無前之災也。當此時,豈無爲民之心也?㳣曰,近者東風爲害,發穗之穀,必當受損。嶺南水災後仍旱,湖南雨澤終未周洽云,未知其間之何如,而不勝憧憧憂悶矣。啓源曰,今年雖有水災,亦可謂近豐矣。㳣曰,農家之言有穴農,水過處,被災孔酷,無水患處,稍勝云矣。上曰,今年不得不恤災矣。自政府行關各道,一一精白報其實數,以爲均俵,可也。㳣曰,爲民之聖念至此,孰不欽仰對揚,而災減,上關國計,亦不可無斟酌之道。以其虛實相混,難以一一給災也,謹當嚴關申飭矣。上曰,今番則先爲行關申飭,可也。古語云,民富則國富,民若不足,則國誰與足乎?恤災之道,與其偏於國,無寧偏於民乎?廟堂意有草記,而尙稽至今,故予先言之矣。㳣曰,不勝惶悚,而各道水災摘奸,尙未齊到,秋後檢災,時又尙早故也。上曰,然則災報行關,尙未晩乎?㳣曰,今未晩矣。上曰,速速行關可。一絲一粒,皆出於民,而若非民力,則從何以出乎?曾前幸行時,里數雖不遠,每觀民家積穀,則心常喜之,無異國穀之積置倉庫。民若無儲而國有餘儲,則是豈爲民之道手?㳣曰,日用百物,雖自各司進排,其本則皆於民也。所捧有一年之數,以爲一年之用,而德意所及,有此災減,則其所量入爲出之道,惟在節儉。節儉之效,何時不然,而災歲則尤當撙節矣。上曰,各道先有擧行之狀聞乎?㳣曰,今以筵敎,行關申飭,則年分前,擧行刑止,當有先啓矣。上曰,宜然,卽速行關也。上曰,算員遭故落仕,而間二窠後復差,則果太遲緩矣。世均曰,誠然。見今遭故闋制者,亦至十餘人之多矣。上曰,倉窠,何處之倉乎?世均曰,內別倉近日新建於西闕之內,北倉在三淸洞,萬里倉在龍山江,而年前大院君,深念經費,別備米十萬石,戶曹句管,而積峙於此三倉,與惠局分半,逐年換色,而以取才差出計士六員,各以二員替直於三倉,如有實參下計士之見窠,則以其肩次陞實矣。上曰,積穀若不換色,則易至腐傷,用舊蓄新,而用下之際,無以腐傷出給,可也。世均曰,穀米不可不換色者,而昨秋宣惠廳歷臨時,以米本之用舊蓄新,伏承飭敎,戶曹·宣惠廳,竝以聖敎揭板,而米穀各先用舊捧,而盡出之後,入積新捧木布,亦逐年換色,爲定式行之矣。上〈曰〉,都承旨進前。上曰,近來假注書,連以鄕居之人擬望,是何事也?自今以後,以京居之人擬望,政院各別申飭,可也。啓源曰,故相臣文翼公兪拓基,久攝堂后,博覽政事,許多相業,得力於此矣。今日次對,注書文筆俱俊,善爲記注,誠甚嘉尙矣。上曰,此注書之善記注,非但今日也。每於進講時,亦善記注,可知其抱負也。近來京居新通,只求身安,皆爲厭避之矣。若多堂后履歷,則凡事可知矣。喬翼曰,玉堂所懷奏之。允中曰,民憂國計之當今急務,莫先於講學也。臣未敢知自內縕繹,果有緝熙之工。邇來經筵以稟,雖因盛暑,至若召對,一例停閣,經幄之臣,裒然充數,汗漫輪直而已。顧今庚炎已退,新涼漸生,廈璮講討,政其時矣。伏願繼自今,舊發大志,克勤聖學焉。上曰,所陳當留念矣。上曰,史官就座。仍命大臣先退,又命退,諸臣以次退出。
傳曰,軍士房承旨入侍。
癸酉七月初十日巳時,上御隆文堂。軍士房承旨入侍時,上具戎服,乘座馬,由千春門·大哉門·宸居門·神武門,詣隆文堂前庭下馬,仍陞殿座,以司謁命承史入侍。行都承旨趙寧夏,假注書張逵鴻,別兼春秋朴容大,以次進伏訖。寧夏奏曰,軍令,入侍時,例以承傳宣傳官,陞殿擧行矣。今亦依此擧行乎?上可之。宣傳官李泰鉉,引兵曹判書閔致庠進前。致庠跪請軍令,仍以軍令跪授泰鉉,泰鉉跪授寧夏,寧夏讀奏訖,跪授挾侍,挾侍跪進,上命踏啓字以下。挾侍跪授寧夏,寧夏跪受,書判付讀奏訖,跪授泰鉉,泰鉉跪授致庠。上命兵判先退,又命〈退〉,承史以次退出。
上在景福宮。停常參·經筵。
政院啓曰,右邊捕盜大將趙羲復,以庭試武科初試二所試官,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
三軍府啓曰,諸道秋操稟啓,今旣齊到矣。有國大政,詰戎是耳。歲再蒐補之許久寢擱,甚涉疎虞,迨此修擧,不容不已,而見今科期在前,秋務方殷,此時徵發,亦不無貽擾之端。今秋八道·四都,水陸諸操,巡歷巡點,竝姑停止,官鎭門聚點,堤堰處完役,使之着意擧行,期有實效事,分付,何如?傳曰,允。
三軍府啓曰,今十七日動駕時,本府參上從事官二員,以左右別抄哨官,當爲領率進參,而一員未差,二員受由在外,無以備員。從事官李周鎬,訓鍊院僉正柳昌烈,令該曹口傳相換,以爲進參之地,何如?傳曰,允。
禁衛營啓曰,本營哨官魏種植,身病猝重,勢難察任,改差,何如?傳曰,允。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
傳曰,藥院都提調有闕之代,前望入之。內醫都提調前望入之,右議政韓啓源落點。
傳曰,右承旨·右副承旨許遞,前望入之。承旨前望入之,李根秀·權膺善落點。
傳曰,典翰外,在外玉堂許遞,前望入之。玉堂前望入之,修撰朴齊晠落點。
傳曰,沁營除送之馬匹,依華營例分送事,分付司僕寺。
兵曹口傳政事,三軍府從事官單柳昌烈,訓鍊僉正單李周鎬,以上相換事承傳,三軍府哨官單柳昌烈。
以平安熙司南廷順狀啓,江界府民家漂頹人命渰死事,傳曰,人命之渰死,民家之漂頹,又若是夥多,聞驚慘。身·還布蕩減,與掩埋結搆之方,一體顧恤事,廟堂措辭行會。
以禁衛營言啓曰,今七月十二日本營諸將官射講時,柳葉箭小布連五巡沒技人,依例別單入之意,敢啓。傳曰,知道。
司僕司啓曰,濟州出來先運年例進上馬八匹,御乘馬二十匹,山屯馬二百匹,合二百二十八匹內,十五匹中路故失,津頭逃逸二匹除,實納馬二百十一匹禾毛色,別單書入之意,敢啓。傳曰,知道。
刑曹啓曰,因黃海道到配狀啓,車俊哲特爲放送事,命下矣。謹依判付,安岳郡定配罪人車俊哲,卽爲放送事,分付該道道臣之意,敢啓。傳曰,知道。
左議政姜㳣箚。〈答〉曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官,傳諭。
上在景福宮。停常參·經筵。
自未時至人定,灑雨下雨,測雨器水深四分。
傳曰,安峽縣監韓珏淵,敦寧都正除授。
兵曹啓曰,今此宗廟·景慕宮動駕時,參判任應準受由,無以備員,令政院稟旨變通,待下批牌招,何如?傳曰,允。許遞,前望入之。兵曹參判前望入之,尹滋承落點。
吏曹,敦寧都正單韓珏淵,今加通政除授事,承傳。
政院啓曰,明日傳香,禮房承旨,當爲齋宿。左承旨李喬翼,所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,新除授修撰朴齊晠,卽爲牌招察任,何如?傳曰,允。
議政府啓曰,卽見全羅監司李鎬俊狀啓,則全州·扶安兩邑,增關復鎭,而財力方患未敷,雲峯居前五衛將金顯奎,出義願納,其意嘉尙,褒奬之典,請令廟堂稟處矣。方當役鉅財絀之時,有此出義願納之誠,其數旣優,其意可尙。似此之人,合有激勸之擧,守令待窠差送之意,分付銓曹,何如?傳曰,允。
摠我廳啓曰,本廳中軍鄭雲翼,身病甚重,勢難察任,改差,何如?傳曰,允。
兵曹,以李敏庠爲摠戎中軍。
司僕寺啓曰,濟州出來後運三名日進上馬六十匹,差備進上馬八十匹,歲貢馬二百匹,凶咎駑馬二十匹,合三百六十匹內,十一匹中路故失,四匹三軍府別抄武士,二十匹水原府別驍士,二十匹江華府別驍士,一百三十匹訓鍊都監,三十五匹御營廳,五十匹兵曹軍馬分給除,實納馬五十五匹禾毛色,別單書入之意,敢啓。傳曰,知道。
司僕寺啓曰,謹依下敎,沁營之除送馬,依華營例分送之意,敢啓。傳曰,知道。
上在景福宮。停常參·經筵。
傳曰,禮房承旨馳詣宗廟·景慕宮,奉審摘奸以來。
奎章閣啓曰,明日卽修政殿秋孟朔大奉審日次·奉謨堂奉審日次,臣等進詣擧行之意,敢稟。傳曰,知道。
吏曹啓曰,孝陵令李一鎭,繕工監役假監役官申錫萬·沈裕慶,明陵參奉鄭禹達,永陵參奉吳順榮,俱以身病,呈狀乞遞,竝改差,何如?傳曰,允。
承文院草記,卽見盛京禮部咨文,則本年秋季統巡,箚泒內城正紅旗協領玉奎前往之意,預行知照云矣。回咨按例撰出,付撥下送灣府,轉給鳳城,轉致盛京,何如?傳曰,允。
傳曰,誤踏之中官文有用推考。
兵曹啓曰,同知中樞府事朴敬欽,宣傳官吳胤泳·李炯鎬,內禁衛將李秉武,五衛將崔喜林,忠翊衛將鄭志馹,俱以病難供職,呈狀乞遞,五衛將鄭騏澤,前任大邱營將,申命衍,前任順天營將,姜耆會,前任南虞候,俱在任所,上來間該廳番次苟艱云,竝改差,何如?傳曰,允。
上在景福宮。停常參·經筵。
自前夜二更至人定,灑雨下雨,測雨器水深四寸一分。
藥房提調朴珪壽,副提〈調〉趙寧夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,無時急稟定事,不得來會云矣,敢啓。傳曰,知道。
傳曰,政官牌招開政。
吏曹啓曰,南部參奉盧升熙,以其身病,呈狀乞遞,改差,何如?傳曰,敦寧都正特爲除授。
吏曹,敦寧都正單盧升熙,今超通政特爲除授事,承傳。
有政。吏批,兼判書金炳冀,參議吳俊泳牌招不進,參判任應準進,承旨缺。吏批啓曰,兼判書金炳冀,參議吳俊泳,竝牌招不進,小臣獨政末安,何以爲之?敢稟。傳曰,仍爲之。以朴定鉉爲禮曹參議,沈相殷爲顯隆園令,黃建休爲安峽縣監。再政。以兪鎭龜爲儀賓都事,任百薰·趙秉瓚爲假監役,任洪常爲明陵參奉,郭書坤爲永陵參奉,前假監役李顯昌今超通政,侍從臣前同副承旨李翰榮本生父推恩移施事,承傳。三政。以尹致能爲孝陵令,李文稷爲假監役,假監役趙秉瓚今超通政,朝官年八十,依法典加資,前縣監洪淳學今加通政,禁衛營諸將官射講時,柳葉箭連五巡沒技加資事,承傳,贈吏參裴德文贈吏判例兼,贈兵參裴楔贈兵判例兼,贈兵參宣若海贈兵判例兼,已上忠節卓異加贈事,承傳,故郡守李儒亨贈左承旨例兼,學生李端運贈僕正,已上慶尙左兵使李敏樹本生祖考妣·曾祖考妣移施事,承傳,故刑參李鐵求贈完興君·領議政例兼,學生李得勳贈完昌君·左贊成例兼,李宇泰贈完春君吏判例兼,已上判宗正卿李景宇三代,故通德郞金履庠贈吏議,前禮曹參議金鶴根本生祖考妣移贈事,承傳,故水使鄭壽基贈兵參例兼,慶尙左兵使鄭志鎔考妣。
兵曹啓曰,同知中樞府事劉漢緯,五衛將金致運·朴以祐·申昌熙·金載衡,忠壯衛將尹泰臣,忠翊衛將李尙玄,守門將張斆植·愼應萬,俱以病難供職,呈狀乞遞,新除授慶尙監營中軍趙存國,身病猝重,時日之內,萬無登途赴任之望,古城僉使張良厚,母年今爲八十一歲,吾老梁萬戶金載昇,父年今爲七十九歲,俱以法不當遠離赴任,呈狀乙遞,竝改差,何如?傳曰,允。
兵曹啓曰,五衛將韓應孝·張友中·李源模,忠翊衛將李升煥,守門將金元曾,俱以病難供職,呈狀乞遞,竝改差,何如?傳曰,允。
兵曹啓曰,訓鍊正前望,只有二人,以二望擬入之意,敢啓。傳曰,知道。
宗親府啓曰,今日卽天漢殿秋孟朔大奉審日次,而雨勢如此,不得擧行,當朔內更爲擇日擧行之意,敢啓。傳曰,知道。
兵批,判書閔致庠進,以下缺,同知單崔喜林,僉知二單鄭騏澤·鄭志馹。
奎章閣啓曰,修政殿大奉審,雨勢如此,不得擧行,依節目,當朔內擇日擧行之意,敢啓。答曰,知道。
奎章閣啓曰,景慕宮望廟樓今望奉審,無頉之意,敢啓。答曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在景福宮。停常參·經筵。
自前夜人定至人定,灑雨下雨,測雨器水深二寸一分。
備忘記,忠州營將柳雲魯下直,長弓一張,長箭一部,片箭一部,筒兒一箇賜給。
傳曰,再明日眞殿茶禮,當自內親行矣,該房知悉。時原任大臣·宗親·儀賓·詣閤臣·儒臣二品以上,入參。
傳曰,當此䆉稏向熟之時,東風冷雨,連日不止,言念民事,實爲交悶。四門禜祭,遣重臣,不卜日虔誠設行。
傳曰,雨勢如此,廟宮展謁,更待下敎。
傳曰,吏曹參判有闕之代,前望入之。吏曹參判前望入之,洪兢周落點。
禮曹啓曰,傳曰,云云事,命下矣。四大門禜祭,不卜日,今十八日設行,三日而止事,知委,何如?傳曰,允。
政院啓曰,明日傳香,禮房承旨,當爲齋宿,左承旨李喬翼,所當牌招,拘於廳規,不得請牌,何以爲之?敢稟。傳曰,牌招。
三軍府啓曰,吾村鎭,處在北路要衝,邇來凋弊益甚,防守旣不成樣,邊務政急,矯捄時權管作窠,以道內出義人李兢燮差下,令該曹口傳單付,使之除朝辭赴防,前權管遞付司果,待元仕之滿,依例區處事,分付,何如?傳曰,允。
三軍府啓曰,各道月課銃藥丸之分給列邑,卽所以備不虞之邊需也。邇來物價高騰,不可以本價所捧,造其原定之數,故三南·海西月課銃藥丸之收捧價文者,付之摠戎廳,減其數而堅其物事,年前已有所筵稟定式,而聞平安道月課銃藥丸之流來造置者,有名無實,無一可用云。莫重軍器,不可如是疎忽,自今爲始,關西月課軍器,依年前三南·海西例,所入價錢,監營都聚,上送于臣府,以爲出給摠戎廳,使之同爲造送,量其所入,減於原數,務從堅緻,俾有實用之效,何如?傳曰,允。
兵曹,吾村權管單李克燮。
領敦寧洪淳穆,左議政姜㳣,右議政韓啓源聯箚略曰,太廟閟宮展謁隔日,一雨連澍,無異盛夏,且閭巷輪行之症,尙未淨,此時勞動,實非節宜之宜,而亦非所以仰體慈聖惟憂之念也。容俟快晴,更涓吉日而動駕,則誠禮可展,儀節合愆,亟寢成命。答曰,省箚具悉卿等之懇。卿等之懇旣如此,不得已勉從矣。仍傳曰,此批答,遣史官,傳諭。
上在景福宮。停常參·經筵。
自前夜人定至巳時,灑雨下雨,測雨器水深二寸六分。
政院啓曰,來二十一日,輪對日次矣,敢稟。傳曰,當次人受點後,日次待令。
政院啓曰,右承旨朴定陽,今日不爲仕進,卽爲牌招,何如?傳曰,允。
以右承旨朴定陽牌不進罷職傳旨,傳曰,只推。
吏曹啓曰,今十九日,都目政事爲之之意,敢啓。傳曰,知道。
傳曰,禮房承旨馳詣受香諸處,奉審摘奸以來。
傳曰,敦寧都正許遞,康陵參奉李鍾韺除授。
傳曰,貢馬頒賜時,不善擧行之中官李孝元推考。
兵曹啓曰,卽接巡山哨官金瓚喜手本,則御營廳所授興仁門南邊曲城五間許頹圮云。爲先令繕工監,堅〈實〉圍排,分授營門,卽速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
兵曹啓曰,卽接巡山哨官金瓚喜手本,則御營廳所授興仁門南邊曲城頹圮把守處三間,又爲頹圮云。爲先令繕工監,堅實圍排,分授軍門,卽速修築,而旣是連接處,則把守不必加定,以前把守軍兵,仍爲嚴加守直之意,分付,何如?傳曰,允。
上在景福宮。停常參·經筵。
傳曰,日候今旣開霽,禜祭之如例連設,還涉瀆屑,報謝祭仍爲設行,使之今日受香。
傳曰,禮房承旨馳詣受香諸處,奉審摘奸以來。
傳曰,左副承旨許遞,前望入之。承旨前望入之,朴齊寬落點。
傳曰,安東府使有闕之代,行副護軍洪澈周除授。
以咸鏡監司洪祐吉狀啓,德原等邑民家漂頹事,傳曰,此道水警之報,繼以又至矣。漂頹戶之數,若是夥多,尤極慘惻,結搆奠接之方,各別助給,俾毋流離之患。如有未報邑,一體顧恤,未滿五十戶,原恤典亦爲題給,以示朝家一視之政事,廟堂措辭行會。
吏曹啓曰,軍資監正李根厚,除拜過限未肅拜,顯陵參奉吳羲秀,以其身病,呈狀乞遞,竝改差,何如?傳曰,允。吳羲秀陞六。
吏曹,敦寧都正單李鍾韺,今超通政事,承傳。
吏曹啓曰,成均館典籍李,繕工監假監役官任百薰·李文稷,明陵參奉郭書坤,俱以身病,呈狀乞遞,竝改差,何如?傳曰,允。
吏曹啓曰,軍器寺判官李基燮,咸鏡道都事張錫默,俱以除拜過限未肅拜,竝改差,何如?傳曰,允。
禮曹啓曰,傳曰,云云事,命下矣。謹依下敎,禜祭停止,報謝祭今十九日設行,而神位版仍奉祭所,典祀官姑爲留待,報謝祭獻官受香進詣後,面看退去禜祭祝文二張,報謝設行後,同爲望燎,勿閉城門事,竝爲分付,何如?傳曰,允。典祀官姑爲留享所,獻官以禜祭時,獻官仍用。
兵曹啓曰,卽伏見京畿監司金在顯狀啓,則本道進上封進時,敦義門明日爲始開閉,令該曹稟旨分付爲辭矣。敦義門,依前例令政院,臨時請出標信開閉,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而禜祭相値,不得設行之意,敢啓。傳曰,知道。
刑曹啓曰,今七月十七日眞殿茶禮親行入侍時,左議政姜㳣所啓,朝廷官方,極爲愼重,蔭仕門地,尤當選擇,而前假監役白龍鎭,聞是來歷不明之常賤也,盜譜冒稱,圖占正職,至蒙恩資。國綱雖曰掃地,豈有淆雜濫越之至此乎?原望筒及原單子,竝勿施,移法司照法嚴勘。其時不審之當該銓官,捧現告,施以罷職之典,何如?上曰,依爲之。聞甚駭然,各別嚴懲,可也事,命下矣。謹依下敎,罪人龍鎭,依大典會通戶籍條,職役姓名,不以實者,杖一百徒三年,而又江原道淮陽府徒三年定配所,而居在慶尙道安義縣,自本道決杖一百後,押送配所事,分付該道道臣之意,敢啓。傳曰,知道。
癸酉七月十八日卯時,上詣眞殿。茶禮自內親行入侍時,行都承旨趙寧夏,左承旨李喬翼,右承旨朴定陽,左副承旨李根秀,右副承旨李龍雨,同副承旨權膺善,假注書沈相萬·沈東獻,別兼春秋朴容大·金鶴鎭·徐正淳·李根命,原任提學曺錫雨·金大根,提學李承輔,檢校直提學閔升鎬·李載冕·趙成夏·趙慶鎬,原任直提學金輔鉉,直提學尹滋悳,檢校直閣金永壽·洪殷謨,直閣姜,原任待敎閔奎鎬·鄭範朝,待敎韓耆東,檢校副提學李明應·趙敬夏,原任副提學李寅命,副提學洪遠植,原任典翰李會正,應敎閔泳穆,校理張時杓·魚允中,副校理姜文馨,副修撰柳·李晩瀅,以次侍立。時至,道禮跪啓請出次。上具翼善冠·衮龍袍,出齋殿。通禮導上詣版位,通禮跪啓請鞫躬四拜·興·平身,上行四拜禮,時原任大臣·閣臣·儒臣二品以上行四拜禮訖。通禮導上詣盥洗訖,通禮跪啓請跪。上跪。寧夏奉香,膺善奉爐。上三上香。寧夏奉盞跪進。上執盞以授膺善,膺善跪授,奠于案上。上連獻三盞。通禮跪啓請俯伏·興·平身。次詣第二室·第三室·第四室·第五室·第六室,行禮如上儀,仍降復位訖。通禮跪啓請鞠躬四拜·興·平身。上行四拜禮,時原任大臣·閣臣·儒臣二品以上行四拜禮訖。通禮跪啓禮畢。上曰,大臣進前。領敦寧洪淳穆,左議政姜㳣,右議政韓啓源進前奏曰,秋雨快晴,日氣淸涼,聖體若何?上曰,一樣矣。上曰,發穗之時,連日注雨,爲穡事萬萬悶慮,故所以有禜祭之擧矣。靈應如響,卽日夬霽,誠甚萬幸矣。淳穆曰,雖連日下雨,雨勢甚穩,似不爲災,禜祭之後,果然靈應如影響,卽爲開霽,幸甚幸甚矣。㳣曰,東風尙未歇,是所爲慮矣。上曰,雨旣快晴,則不可不設行報祭,而遲待初次禜祭後更設,還涉煩屑,報謝祭兼行於禜祭,果有例乎?㳣曰,有前例也。臣於丁卯年,差禜祭之官矣。伊時亦卽日雨晴,自翌日仍兼行報謝祭矣。上命書傳敎曰,日候今旣開霽,禜祭之連設,還涉瀆屑,報謝祭仍爲設行,使之今日受香。㳣曰,朝廷官方,極爲愼重,蔭仕門地,尤當選擇,而前假監役白龍鎭,聞是來歷不明之常賤,盜譜冒稱,圖占正職,至蒙恩資。國綱雖曰掃地,豈有淆襍濫越之至此乎?原望筒及原單子竝勿施,移法司照法嚴勘,其時不審之當該銓官,捧現告,施以罷職之典,何如?上曰,依爲之。聞甚駭然,各別嚴懲,可也。讀批出擧條當該銓官,施以罷職之典事。出榻敎㳣曰,各姓之修譜淆襍,每有如此之弊矣。上曰,非同姓而豈可使之參譜乎?通禮導上還入齋殿。仍命承史先退,又命退,諸臣以次退出。
上在景福宮。停常參·經筵。
自前二更至人定,灑雨下雨,測雨器水深五分。
政院啓曰,三皇忌辰日,親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
政院啓曰,新除授左副承旨李根秀,卽爲牌招,何如?傳曰,允。
政院啓曰,左副承旨朴齊寬,時在慶尙道安東府任所,斯速乘馹上來事,下諭,何如?傳曰,許遞,前望入之。承旨前望入之,李根秀落點。
傳曰,臺諫許遞,今日政差出。
傳曰,摠管竝許遞,今日差出。
傳曰,金吾堂上許遞,今日政差出。
三軍府啓曰,南兵使具春喜,今已報瓜矣。此帥臣,到營以後,屯田而養兵,築城而固圉,役未告竣,難付生手,特加一瓜仍任,何如?傳曰,允。
傳曰,雖非親政,注書·尙瑞院官員,依例陞六。
傳曰,書狀官,新錄中擬入。
吏曹啓曰,今都目大政時,本曹堂上不可不備,而參判洪兢周,令政院牌招,以爲同參開政,何如?傳曰,如有違牌,勿爲呼望。
都政。吏批,兼判書金炳冀,參判洪兢周,參議吳俊泳進,承旨缺。吏批啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官,平市署官員·五部令·各司久任時推人員,竝擬,何如?傳曰,允。
吏批啓曰,四館陞出六品時,例有九處講後遷轉之規,而承文院褒貶,如或有故過限,四館積滯不可不慮,故自前雖未經九處講,亦有陞六之規矣。今春夏等褒貶,不得之故,當出六品者,未免積滯,依例遷轉,何如?傳曰,允。
吏批啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,例勿拘陞擬,何如?傳曰,允。
吏批啓曰,守令多窠,今當差出,而未準朔禁軍將及營將·邊將·虞候·中軍·守令·察訪,竝擬,何如?傳曰,允。以韓兢愚爲漢城主簿,趙玄夏爲引儀,南廷翊爲內資主簿,曺鎭億爲惠陵令,鄭東瓚爲沙斤察訪,典籍二單任基元·金承勳,以趙秉業爲宗廟直長,金奎升爲典牲直長,兪致益爲義盈直長,權徹洙爲宗廟令,金尙濬爲北部令,典籍二單吳宅禹·嚴錫瓘,以李周弼爲典設別提,禹錫河爲活人別提,姜䔻爲禮賓主簿,金洛鉉爲社稷令,李海祚爲齊陵令,丁喜燮爲禁府都事,金永典爲禁府都事,鄭應夔爲司饔奉事,權徹洙爲獻陵令,金聖爲景慕宮令,李顯永爲濟用主簿,鄭憲時爲孝昌園直長,李元應爲徽慶園直長,李鍾德爲貞洞令,金顯澤爲司圃別提,廣興主簿單吳道泳,以柳志養爲懿寧園直長,李承肯爲瓦署別提,南廷莢爲內資奉事,李道權爲長興奉事,李弼應爲內贍奉事,李恩植爲尙瑞直長,李承岳爲義盈奉事,李鎬善爲工曹正郞,李需冕爲厚陵令,金斗喜爲祥原郡守,李敎象爲尙瑞副直長,李恩植·朴齊弘爲引儀,金秀升爲工曹正郞,金駿求爲柒谷府使,李敎象爲尙瑞直長,李建膺爲典牲副奉事,朴齊弘爲工曹佐郞,安橓爲掌樂主簿,宋啓憲爲長連縣監,鄭泌鉉爲尙瑞副直長,李東宇爲氷庫別檢,李周弼爲漢城主簿,金大鉉爲宗廟令,金洛鉉爲敬陵令,洪恩燮爲宗廟副奉事,李秉綸爲濟用判官,李恩植爲禁府都事,洪祐鼎爲敦寧主簿,鄭基聞爲瓦署別提,李重允爲社稷令,趙玄夏爲監察,朴齊昇爲引儀,李膺耆爲內贍主簿,李漢龜爲公事官,軍資判官二單金益承·徐應淳,以上通訓,依法典陞付。李顯永爲監察,沈東瓚爲監察,鄭有恂爲南部令,鄭基聞爲尙衣僉正,李能周爲松羅察訪,廣興令單安榮植,柳沂秀爲引儀,南廷獜爲典設別提,尹升求爲監察,沈東獻爲典籍,王用周爲典籍,沈能弼爲瓦署別提,王用周爲監察,吳宅禹爲奉常主簿,裵象鉉爲黃山察訪,金洛鎭爲造紙別提,李根修爲引儀,尹永誠爲監察,金益文爲藝文提學,朴璟源爲居山察訪,南廷獜爲戶曹佐郞,安懽爲引儀,許傳爲同成均,高時協爲監察,金載舜爲濟用主簿,兼春秋單金在鼎,康炳迪爲魚川察訪,金洛鎭爲刑曹佐郞,李奎學爲濟用主簿,吳壽煥爲監察,李鳳岐爲活人別提,李周鎬爲戶曹佐郞,李載元爲判義禁,徐堂輔爲知義禁,李寅命爲知義禁,徐臣輔爲同義禁,鄭羲淳爲軍器主簿,李承肯爲工曹佐郞,金尙斆爲典設別提,李臣奎爲造紙別提,申在鶴爲司圃別提,朴遇賢爲監察,李容晳爲平市主簿,任錫準爲司䆃主簿,閔泳緯爲大司憲,張錫龍爲大司諫,宋祥淳爲金泉察訪,李時泓·李敎奭·方漢哲·李鼎善爲兼引儀,金樂鼎爲輸城察訪,同義禁單李寅命,姜健爲瓦署別提,權益洙爲執義,張皓根爲司諫,吳鎭東爲掌令,辛哲求爲掌令,吳壽煥爲持平,田翼龍爲持平,李建昌爲獻納,沈能弼·趙鍾宇爲監察,丁學敎爲瓦署別提,金在鳳爲禮曹佐郞,鄭健朝爲謝恩兼冬至正使,洪遠植爲謝恩兼冬至副使,李鎬翼爲謝恩兼冬至書狀,金綺鉉爲刑曹參判,金昌植爲軍器主簿,李應爕爲監察,洪俊謨爲旌義郡守,李昌鎬爲厚昌郡守,朴遇賢爲正言,趙鍾宇爲正言,洪淳一爲軍資正,盧德純爲禮曹正郞,柳明根爲典籍,金鎭弘爲長興主簿,金泰煥爲咸鏡都事,李容一爲橫城縣監,朴準成爲萬頃縣令,安敎熙爲禮曹佐郞,金斗淵·高時勉爲典籍,鮮于沆爲崇仁殿令,金是鉉爲濬源殿令,邊相奎爲吏曹正郞,金容愚爲監察,宋熙斗爲假監役,柳止鎬爲假監役,李海益爲顯陵參奉,李鼎宰爲康陵參奉,申興均爲明陵參奉,鄭漢奎爲永陵參奉,李近和爲順昌園守奉官,李喆永爲昭慶園守奉官,李建湜爲永懷園守奉官,李膺宇爲懿寧園守奉官,李道英爲孝昌園守奉官,權世圭·李雲承·玄景運·金鏞賢爲假引儀,金蘅澤爲崇仁殿參奉,金畢秉爲崇靈殿參奉,安致元爲肇慶廟別檢。禁府都事丁喜燮,司饔奉事鄭匡淵,以上相換,義盈直長兪致益,司饔直長李宣應,以上相換,典牲直長金奎升,內資直長金敬熙,以上相換,成博二單許綸·金羽永,廣興主簿單吳道泳,典籍二單吳宅禹·嚴錫瓘,典籍二單任基元·金承勳。
兵批,判書閔致庠進,參判尹滋承,參議朴昌壽病,參知·承旨缺。兵批啓曰,今日都目政事,本曹堂上不可不備,以參判尹滋承,參議朴昌壽,俱以病不來,令政院牌招,同參政事,何如?傳曰,允。兵批啓曰,營將·中軍·虞候,今當差出,而擬望之人乏少,未準朔禁軍將,已準朔守令·察訪及虞候,竝擬,何如?傳曰,允。兵批啓曰,訓鍊正今當差出,而前望中,外任竝擬,何如?傳曰,允。以劉漢緯爲同知,梁柱華·李宅緖爲宣傳官,金基赫爲內禁將,李漢榮爲慶尙右兵虞候,金致運爲五衛將,李敏中爲晉州營將,李鳳憲爲洪州營將,李承渥爲順天營將,具光植爲江原中軍,姜文瓚爲南虞候,朴以祐·申昌熙爲五衛將,趙存國爲慶尙中軍,徐秉圭爲古今島僉使,高益明爲宣沙浦僉使,金載衡爲五衛將,孫珪憲爲安東營將,許焌爲加德僉使,張良厚爲古城僉使,金載昇爲吾老梁萬戶,李尙玄爲忠翊將,宋恒鎭爲淸州營將,方允明爲加里浦僉使,李益善爲委曲僉使,吳東洽爲天城萬戶,趙承顯爲兼司僕將,張斆植·愼應萬爲守門將,金宗鎬爲薪智島萬戶,金學興爲玉浦萬戶,朴承大爲羽林將,朴敬根爲部將,李彦吉爲大邱營將,朴弘敏爲恃寨僉使,崔永僖爲永登萬戶,趙載恒爲訓鍊正。傳曰,望筒遲滯之吏兵判,推考。李晩瀅爲文兼,申錫源爲薪島僉使,尹秉善爲神光僉使,太敬植爲蛇梁萬戶,金敎益爲武兼,柳興秀爲椒島僉使,白聖洙爲全羅右水虞候,金元植爲助羅浦萬戶,金學秀爲長木浦別將,金基昇爲訓鍊判官,韓楨履爲武兼,李道林爲左捕從,金元曾爲守門將,韓用喬爲黃海兵虞候,柳敦秀爲訓鍊主簿,申杓熙爲三軍府從事官,鄭仁采爲禁衛把摠,王斢煥爲古城僉使,李時範爲助泥萬戶,朴齊韶·朴齊寅爲都摠管,鄭文升·洪兢周·金炳淵爲副摠管,尹弘求爲宣傳官,金駿鉉爲都摠經歷,許坛爲部將,禹宗錫爲西北僉使,李天秀爲吾老梁萬戶,李時敏·李鳳億·鄭雲翼·吳晉泳·尹善應爲副摠管,李奎大爲宣傳官,蔡奎龍爲都摠經歷,李起宅爲訓鍊判官,申膺源爲平山浦萬戶,崔翼祥爲黃龍別將,趙羲周爲都摠經歷,李建植爲訓鍊判官,南宮泳爲主簿,張斗衡爲在德萬戶,金基灝爲慈母別將,沈舜澤爲同知,張啓煥爲訓鍊主簿,趙均夏爲武兼,呂東曄爲右捕從事官,張天鶴爲禿用別將,尹濟成·韓應孝爲五衛將,任原鎬爲都摠經歷,權致煥爲武兼,李龍元爲大峴別將,張友仲·李源模爲五衛將,李升煥爲忠翊將,李秀萬爲文兼,成瑀鎬爲右捕從事官,閔致駿爲訓鍊主簿,金敎榮·河承洛爲武兼,方孝涵爲慶尙中軍,李翼夏爲五衛將,崔雲翰爲訓鍊僉正,李佑權爲部將,徐恒淳爲五衛將,洪昌燮爲忠壯將,李載驥爲宣傳官,鄭賢朝爲中樞都事,李奎虎爲部將,柳泰魯爲忠翊將,李柱翼爲訓鍊主簿,龍載雨爲守門將,黃斗淵爲五衛將,金演奎爲武兼,鄭元和爲北評事,姜文欽爲守門將,李奎采爲宣傳官,具志鉉·鄭學淳·柳冀升爲武兼,吳元泳爲部將,朴炳容·尹泳璿·朴俊錫·安義善·沈宜昌爲部將,李相坤爲慶基殿守門將,華寧殿守門將單李秀一,鎭東權管單金秉濩,仁遮外權管單車永洙,嗭洞權管單金利圭,廟洞權管單康鵬緣,栗浦權管單申格,三千浦權管單朴敬根,訓鍊判官朴永錫,訓鍊主簿宋光潤·李世鉉·金壽岷,以上加設,依定式減下。以李建爀爲訓鍊判官加設,孫再興·黃星淵·全舜柱爲主簿加設,同知單安永基,僉知三單朴世赫·尹成模·金泰鉉,訓鍊主簿單韓相允,本院去官晉州營將李敏中,洪州營將李鳳憲,順天營將李承渥,江原監營中軍具光植,南虞候姜文瓚,以上今加折衝加資事承傳。同知三單申昌熙·金載鳳,僉知七單李升煥·尹濟成·張中友·韓應孝·朴承大·趙承顯·李尙玄,副司正沈相學,副司果林斗喆·尹斗鉉·李錫永·尹初鉉,南兵使單具春喜特加一瓜事承傳,副司果李圭昇·鄭昌鎔·李寬植·沈寅澤·李熙瑞·朴命漢·李在靖·孫光遠·金喜集·李儒必·孫泰憲·李秉濤·李海永,都摠管鄭文升,上護軍姜世昌·宋載默·金好永·柳章熙·趙漢斌。
御營廳啓曰,本廳哨官吳元泳,身病甚重,勢難察任,改差,何如?傳曰,允。
傳曰,守令·邊將初仕人,皆今明日待令。
上在景福宮。停常參·經筵。
自前夜人定至開東,灑雨下雨,測雨器水深一寸七分。
藥房提調朴珪壽,副提調趙寧夏啓曰,伏未審日間,聖體若何?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區仰慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,無時急稟定事,不得來會云矣,敢啓。答曰,知道。
傳曰,守令·邊將初仕人入侍。
傳曰,輪對官前後受點人,明日待令。
宗親府啓曰,天漢殿秋孟朔大奉審,更爲擇日擧行事,草記,蒙允矣。令日官李秉洪推擇,則今七月二十二日爲吉云,以此日擧行之意,敢啓。傳曰,知道。
兵曹,三軍府從事官洪埰。
御營廳啓曰,本廳哨官李培根·李圭商,俱有身病,勢難察任,改差,何如?傳曰,允。
吏曹參判洪兢周疏云云。答曰,省疏具悉。卿其勿辭行公。
癸酉七月二十日午時,上御慈慶殿。守令·邊將初仕人入侍時,右承旨朴定陽,同副承旨權膺善,假注書南肅熙,記注官朴鳳軫,別兼春秋金鶴鎭,以次進伏,守令初仕人進伏楹外,邊將序立階下訖。上曰,史官分左右。定陽曰,守令·邊將初仕人,使之進前乎?上可之。守令初仕人進前,各奏職姓名訖,以次退出。定陽曰,邊將則使宣傳官奏職姓名乎?上可之。宣傳官奏邊將等職姓名,以次退出。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日動駕相値,視事,頉稟之意,敢啓。答曰,知道。
傳曰,戶房承旨與禮曹堂上·戶曹郞廳,依定式馳詣宣武祠,奉審以來。
傳曰,廟宮展謁,明日爲之矣,該房知悉。
傳曰,輪對官入侍。傳曰,守令·邊將入侍。
傳曰,夏秋極備,在在驚聞,窮蔀民情,寧不惻然?卽於貽弊之端,不可不另加顧念,而前此黃腸木斫伐事,雖因見儲不敷而然,陸載海運之際,自當有動民勞民之擧。思之及此,丙枕靡安,其令退以後式,俾紓一分民力。
政院啓曰,卽者景慕宮官員來言,明日秋展謁時,提調當爲進參,而提調趙秉徽服制,不得進參云,何以爲之?敢稟。傳曰,許遞,前望入之。
景慕宮提調前望入之,金炳冀落點。
又啓曰,卽者景慕宮官員來言,明日秋展謁時,提調金炳冀有身病,不得進參云。提調卽爲牌招,何如?傳曰,允。
又啓曰,景慕宮提調金炳冀牌不進推考傳旨,今方捧入,而明日秋展謁時,當爲進參,而如是違牌,事甚未安。更爲牌招,何如?傳曰,許遞,前望入之。景慕宮提調入之,金學性落點。
傳曰,明日出宮門路,以思政門爲之。
傳曰,當該承旨推考。
都摠府啓曰,摠管變通。傳曰,許遞。
兵曹口傳政事,以洪鍾雲·洪坃·李容直爲都摠管,黃鍾顯·李敏庠·鄭雲龜·沈宜豐爲副摠管,副摠管單洪坃·李容直。
宗親府啓曰,天漢殿大奉審日次,擧動相値,不得擧行之意,敢啓。傳曰,知道。
奎章閣啓曰,守宮檢校直閣李承純,待開門牌招,何如?傳曰,允。
弘文館啓曰,守宮檢校典翰李冕榮,待明朝牌招,何如?傳曰,允。
癸酉七月二十一日午時,上御慈慶殿。輪對官·守令·邊將入侍時,左承旨李喬翼,右副承旨李龍雨,假注書沈相學,記注官金在鼎,別兼春秋金鶴鎭,以次進伏,輪對官·守令進伏楹外,邊將等序立階下訖。上曰,史官分左右。喬翼曰,輪對官使之進前,奏職姓名·履歷·職掌乎?上可之。輪對官各奏職姓名·履歷·職掌,退伏楹外訖。喬翼曰,守令等使之進前,奏職姓名乎?上可之。守令等各奏職姓名訖。喬翼曰,邊將則使宣傳官擧行乎?上可之。宣傳官以次奏邊將等職姓名訖。喬翼曰,輪對官·守令·邊將等,使之先退乎?上可之。以下缺
上在景福宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道
詣景慕宮,入齋室後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,卽者義禁府都事來言,今日動駕時,衛外擊錚人趙召史,移送秋曹云矣,敢啓。傳曰,知道。
奎章閣啓曰,大駕今已還宮,守宮檢校直閣李承純,依定式減下,何如?傳曰,允。
弘文館啓曰,大駕今已還宮,守宮檢校典翰李冕榮,依定式減下,何如?傳曰,允。
訓鍊都監啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
刑曹啓曰,衛外擊錚人龍仁趙氏,爲其夫前校理金永珯,入后於故通德郞膺鉉,因家人之僞單,謂之狂易,言罪罷養,乞令還入繼嗣事也。今春已有鳴冤,以其事例四件仰請,令禮曹,稟處矣。不待該曹之覆啓,又比鳴龥,極涉猥屑,原情勿施,何如?傳曰,允。
癸酉七月二十二日辰時,上詣宗廟·景慕宮。展拜擧動入侍時,行都承旨趙寧夏,左承旨李喬翼,右承旨朴定陽,左副承旨李根秀,右副承旨李龍雨,同副承旨權膺善,注書缺,別兼春秋金明鎭·金鶴鎭·徐正淳·李根命,提學李承輔,檢校直提學閔升鎬·趙寧夏·李載冕·趙成夏·趙慶鎬,直提學尹滋悳,檢校直閣李鎬翼,直閣姜,待敎韓耆東,檢校副提學鄭健朝,原任副提學趙成夏·李載冕·趙寧夏,檢校副提學李明應,原任副提學李寅命,檢校副提學趙慶鎬·趙敬夏,副提學洪遠植,原任典翰李根秀,副應敎朴顥陽,校理張時杓,副校理姜文馨,修撰朴齊晠,副修撰柳,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調朴珪壽,副提調趙寧夏進前奏曰,侵早勞動,聖體若何?上曰,一樣矣。仍出勤政門。通禮跪啓請降輿陞輦。上降輿陞輦,仍出興禮門·光化門外。通禮跪啓請侍臣上馬進發。至宗廟門外,通禮跪啓請降輦乘輿。至齋殿門外,通禮跪啓請降輿。上降輿,入齋殿。展拜時至,通禮跪啓請出次。上改具冕服,出西挾門,步詣東神門外。通禮跪啓請執圭,寧夏進圭。上執圭,入詣版位。通禮跪啓請鞫躬四拜·興·平身。上鞠躬四拜·興·平身。通禮導上詣第一室殿內奉審,次詣各室奉審如儀訖。寧夏曰,侍衛軍兵,使之來待于西神門乎?上可之。仍前詣西神門,詣永寧殿版位西向立。通禮跪啓請鞠躬四拜·興·平身,上鞠躬四拜·興·平身。通禮導上詣殿內奉審,次詣各室奉審如儀訖,還出殿門外,大臣進前問候訖,還詣齋殿門外。通禮跪啓請釋圭。上釋圭。寧夏跪受圭。上入齋殿。少頃,上改具翼善冠·衮龍袍以出,乘輿至宗廟大門外。通禮跪啓請降輿陞輦。上降輿陞輦,進發至景慕宮大門外。通禮跪啓請降輦陞輿。上降輦陞輿,入齋室。展拜時至,上改具冕服,入就版位,行再拜禮,陞詣宮內奉審訖,步詣望廟樓就版位,行再拜禮,仍陞,命閣臣捧帳奉審訖,還詣齋室。命書傳敎曰,隨駕軍兵,令各其營乾犒饋。寧夏曰,作門之內,何等重地,而不善禁飭,致此車馬之爛入,事極駭然。當該將官,所當重勘,而本院請推之外,無他可拖之罰,何以爲之?敢稟。上曰,記過。仍敎曰,作門將官,特爲分揀。少頃,上改具翼善冠·衮龍袍,乘輿出大門外。通禮跪啓請降輿乘輦。入光化門,由勤政門·思政門,兵曹判書跪稟放仗,寧夏請出標信解嚴。仍還內。以下缺
上在景福宮。停常參·經筵。
吏曹口傳政事,以李載完爲童蒙敎官。
傳曰,吏曹參議有闕之代,前望單子入之。吏曹參議前望單子入之,張錫龍落點。
傳曰,公事不審之當該中官,令該府拿處。
傳曰,瓜近敎官作窠,司勇李載阮,令該曹口傳擬入。
傳曰,吏曹參議任孝準,飭已施矣,分揀。
以司謁口傳下敎曰,聞龍城府大夫人墓所齋室,間多頹圮云,帑錢三千兩,當內下矣,令戶曹一新修補。
以中官黃胤明拿處傳旨,傳曰,飭已施矣,分揀放送。
禮曹啓曰,來八月十九日大殿上尊號·大王大妃殿加上尊號·王大妃殿加上尊號·大妃殿加上尊號·中宮殿上尊號合五慶慶科庭試文科親臨與命官,何以爲之,而處所,以何處擧行乎?敢稟。傳曰,景武臺親臨磨鍊。
禁衛營啓曰,本營哨官李健爀,身病猝重,勢難察任,改差,何如?傳曰,允。
訓鍊都監啓曰,本局別將尹喜秀,身病猝重,勢難察任,改差,何如?傳曰,允。
吏曹參議吳俊泳疏曰,云云。答曰,省疏具悉。所請依施。
上在景福宮。停常參·經筵。
藥房提調朴珪壽,副提調趙寧夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
備忘記,安東營將孫珪憲,洪州營將李鳳憲,楊州牧使李喆淵,委曲僉使李益善下直,各長弓一張,長箭一部,片箭一部,筒兒一箇賜給。
議政府啓曰,賀儀隔日,卿宰·侍從未付軍銜人,令該曹口傳付職,使之忝班,何如?傳曰,允。
傳曰,明日出宮門路,以思政門爲之。
戶曹啓曰,觀此京畿監司金在顯狀啓,則枚擧南陽府使李容儀牒呈內,全羅道靈巖郡大同所載船,至南陽府靈興島前洋致敗,而連加鉤拯,竟無形跡,仍爲撤拯。穀主官靈巖郡守具然軾,令該府拿問勘處,何如?傳曰,此時守令拿勘,有妨於秋務,特爲安恕,姑令戴罪擧行。
奎章閣啓曰,修政殿秋孟朔大奉審,更爲擇日擧行事,蒙允矣。令日官李兼洪推擇,則今二十五日爲吉日云,以此日擧行之意,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而誕日問安相値,不得設行之意,敢啓。傳曰,知道。
吏曹判書金炳冀疏曰,云云。答曰,省疏具悉。重任何可遽爾遞解?卿其勿辭,益勉恢公之責。
上在景福宮。停常參·經筵。
自開東至人定,灑雨下雨,測雨器水深一寸四分。
大殿誕日,大殿,宗親·儀賓·內閣·政院·玉堂·朝廷百官單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
備忘記,大邱營將李彦吉,淸州營將宋恒鎭下直,各長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而誕日陳賀相値,不得來會云矣,敢啓。傳曰,知道。
以司謁口傳下敎曰,時原任大臣·奉朝賀·宗親·儀賓·宗正卿·諸閣臣·儒臣二品以上·六曹堂上·承史,當賜饌矣。
傳曰,再明日秋到記,景武臺親臨磨鍊,朝食堂親受矣,該房知悉。
奎章閣啓曰,今日修政殿秋孟朔大奉審,雨勢如此,不得擧行之意,敢啓。傳曰,知道。
禮曹啓曰,今此大殿誕日,諸道所封賀箋中,龍川府使李敏應,寧遠郡守崔承祖,雖非應封官,俱以別軍職封進矣。一體看審捧入之意,敢啓。傳曰,知道。
禮曹啓曰,卽接京畿監司金在嶺移文,則以爲,龍仁縣鄕校聖殿後樑,左右蓋瓦乖破,仰土剶落,多有滲漏,欲於今秋釋菜,兼告修改告由,移還安祭香祝,自本曹啓稟下送云矣。龍仁縣鄕校聖殿修改,今秋釋菜,當爲兼告擧行,告由·移還安祭香祝,卽令該司照例磨鍊下送,而祝文中措辭撰出事,一體分付,何如?傳曰,允。
兵曹啓曰,大殿上尊號·大王大妃殿加上尊號·王大妃殿加上尊號·大妃殿加上尊號·中宮殿上尊號合慶慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,隆武堂親臨磨鍊。
傳曰,侍衛軍兵,令各其營,乾犒饋分給。
御營廳啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
御營廳啓曰,本廳哨官李晩東,身病甚重,勢難察任,改差,何如?傳曰,允。
訓鍊都監啓曰,謹依下敎,侍衛將校·軍兵及武藝別監等處,乾犒饋分給之意,敢啓。傳曰,知道。
癸酉七月二十五日辰時,上詣勤政殿。宗親·文武百官陳賀入侍時,行都承旨趙寧夏,左承旨李喬翼,右承旨朴定陽,左副承旨李根秀,右副承旨李龍雨,同副承旨權膺善,注書缺,別兼春秋朴容大·金明鎭·金鶴鎭·徐正淳,原任提學洪淳穆·金學性·金炳冀·曺錫雨·金大根,提學李承輔,原任直提學金炳㴤·李㘾·金炳地,檢校直提學閔升鎬,原任直提學金輔鉉,檢校直提學趙寧夏·李載冕·趙成夏·趙慶鎬,直提學尹滋悳,原任直閣鄭健朝·李淳翼·李喬翼,檢校直閣金永壽·洪殷謨·李鎬翼,直閣姜,原任待敎趙鳳夏·閔奎鎬·鄭範朝·洪承億,待敎韓耆東,原任副提學趙龜夏,檢校副提學鄭健朝,原任副提學閔升鎬·沈舜澤·趙成夏·李載冕·趙寧夏,檢校副提學趙慶鎬·李明應·趙敬夏,副提學洪遠植,原任典翰李會正·李根秀,檢校典翰趙康夏·李起鎬·金性均,典翰洪萬植,應敎閔泳穆,副應敎朴顥陽,校理張時杓,副校理魚允中·姜文馨,修撰朴齊晠,副修撰柳,以次侍立。時至,通禮跪啓請外辦。上具冕服,乘輿出思政門。藥房提調朴珪壽,副提調趙寧夏,進前問候訖。至勤政殿月臺,通禮跪啓請降輿陞座。上降輿陞座,宗親文武百官,行禮如儀訖。傳曰,時原任大臣·奉朝賀·宗親·儀賓·宗正卿·諸閣臣·儒臣二品以上入侍。㳣曰,東陵幸行吉日,隔在一望矣,聖慕將伸於履露,群情擧切於瞻旄,而邇來炎涼失宜,閭里不淨,此時勞動,有非大聖人節宣之方。況我慈聖維憂之念,尤不可不仰體,伏乞亟下還寢之命焉。答曰,當勉從矣。傳曰,大臣所奏如是懇摯,幸行更待下敎。通禮跪啓請降座乘輿。上降座乘輿,由思政門還內。諸臣以次退出。
上在景福宮。停常參·經筵。
藥房提調朴珪壽,副提調趙寧夏啓曰,慶籙無疆,虹節誕屆,臨殿受賀,群情肯悅,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,右承旨朴定陽,今日不爲仕進,卽爲牌招,何如?傳曰,允。
內醫院啓曰,副提調趙寧夏,今日間安,不爲仕進,卽爲牌招,何如?傳曰,允。
以右承旨朴定陽牌不進罷職傳旨,傳曰,只推。
傳曰,明日出宮門路,以思政門爲之。
都摠府啓曰,副摠管沈宜豐在外,親臨秋到記時,無以備員侍衛,令政院稟旨變通,待下批牌招,何如?傳曰,允。許遞,前望入之,待下批,一體牌招。摠管前望入之,都摠管宋近洙·李豐翼·鄭健朝·金有淵,副摠管許熠·李鳳億·鄭基會·閔謙鎬·白樂貞·申正熙落點。
禮曹啓曰,卽接景慕宮官員所報,則明日秋到記試取時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
兵曹慶科庭試武科規矩,原榜人及直赴會試人規矩,鐵箭三矢,一百十步一矢,片箭三矢,一百三十步一巡一中,貫革五矢,一百三十步一巡三中,柳葉箭五矢,一百二十步一巡二中,講書,粗以上,取三技,直赴殿試人規矩,鐵箭三矢,一百十步一矢,柳葉箭五矢,一百二十步一巡二中,講書,粗以上,三技取一技,落點。
傳曰,秋到記講比較,勤政殿命官爲之。
傳曰,金世均,命官爲之。
傳曰,侍衛軍兵與設布城環衛軍兵,令各其營,別饒次分給。
訓鍊都監啓曰,謹依下敎,侍衛軍兵與環衛將官·將校·軍兵及武藝別監等處,別饒次分給之意,敢啓。傳曰,知道。
御營廳啓曰,謹依下敎,本廳侍衛軍兵與設布城環衛軍兵等處,別饒次分給之意,敢啓。傳曰,知道。
刑曹啓曰,本曹各道油紙徒流案中,江原道三陟徐相根·金叔千,忠淸道鎭岑安在鉉,木川崔鳳儀,庇仁朴龍采,淸州兪仁俊,鴻山宋武錫,永同閔乃文,端山蔡東秀,黃海道谷山韓永根,黃州文義采,康翎李南俊,長淵申義坪,白川文煥範,殷栗蔡致甲,長連沈啓元,文化崔仁澤·金鍾律,平安道渭原張七星,泰川尹佐衡,碧潼奴士哲,楚山金明瑞,全羅道羅州朴元錫,井邑李石伊,沃溝柳千萬,海南鄭寅興,鹿島林時衡,荏子島李成三,薪智島金順元,雲峰韓杻東,順天卞啓兆·金景五,樂安李致三,昌平朴士得,長興金光甫,慶尙道盈德李俊健,順興朴奎昇,咸安鄭石崇,善山金季進,尙州朴永煥,義興李全孫·黃三淳,陝川咸學松,巨濟孫尙俊,咸鏡道北靑金在淑,定平私奴石崇,高原奴成浩,洪原吳仁基·吳平甫,三水尹白鶴等,放字書下矣。謹依特敎,竝卽放送事,分付各該道臣之意,敢啓。傳曰,知道。
癸酉七月二十七日辰時,上詣景武臺。秋到記儒生分製講試取入侍時,行都承旨趙寧夏,左承旨李喬翼,右承旨朴定陽,左副承旨李根秀,右副承旨李龍雨,同副承旨權膺善,注書缺,別兼春秋朴容大·金明鎭·徐正淳·李根命,檢校直提學閔升鎬·趙寧夏·李載冕·趙慶鎬,直提學尹滋悳,檢校直閣洪殷謨·李鎬翼,直閣姜,待敎韓耆東,檢校副提學鄭健朝,原任副提學李載冕·趙寧夏,檢校副提學趙慶鎬,副提學洪遠植,典翰洪萬植,副應敎朴顥陽,副校理姜文馨,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調朴珪壽,副提調趙寧夏進前問候訖。仍由神武門,詣景武臺。通禮跪啓請降輿,上降輿乘座。寧夏讀奏入門單子訖,仍奏曰,侍衛從陞中,有試官蒙點人,使之下去,一體行禮乎?上可之。引儀引讀券官領敦寧洪淳穆·李承輔·金益文·洪兢周·任應準,對讀官洪鍾軒·蔡東述·姜·金明鎭·金鶴鎭·徐正淳·柳宗植,考官金世均·金尙鉉·鄭順朝,參考官朴弘壽·尹顯岐·姜文馨·尹祖榮,行四拜禮訖,以次就位,淳穆進前問候訖。上命試官進前。承輔進前。命書表題,擬唐堯群臣賀平秩西成。宗植捧出懸題。寧夏進講冊單子,上落點。仍開講,儒生以次應講。上命試官權退,上入小次。少頃,寧夏以司謁入稟,出標信開布城,使呈券儒生次次出送。又稟,收券旣多,考試,何如?上命考試。又稟,取幾人?上出次,仍行科次。宗植讀奏第一張訖,淳穆跪稟書等。上命書等。書等訖,承旨讀奏封內訖。命書傳敎曰,秋到記講比較,勤政殿命官爲之。出傳敎又命書傳敎曰,考官金世均,命官爲之。出傳敎又命書傳敎曰,侍衛軍兵與設布城環衛軍兵,令各其營,別饒次分給。通禮跪啓請禮畢。
上在景福宮。停常參·經筵。
備忘記,吾老梁萬戶李天秀下直,長弓一張,長箭一部,片箭一部,筒兒一箇賜給。
政院啓曰,同副承旨權膺善,今日不爲仕進,卽〈爲〉牌招,何如?傳曰,允。
傳曰,秋到記講居首純通幼學權鳳集,之次通幼學柳冕鎬,製述表居首三下生員朴周陽,竝直赴殿試。講之次通幼學李集鎬等六人,製述之次草三下生員趙弼永,竝直赴會試。講之次略幼學車鉉綏等十三人,製述之次次上生員洪承烈等二人,竝給二分。講之次略生員尹永昶等八人,製述之次次上進士鄭匡淵等二人,竝給一分。講之次略幼學卓世容等八人,製述之次次上生員鄭顯五等四人,各奎章全韻一件賜給。
傳曰,入格儒生待令。
傳曰,入格儒生入侍。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
禁衛營啓曰,謹依本營兼內吹今秋等習角賞單啓下,梁漢秀等十一名處,各木·綿二疋,施賞之意,敢啓。傳曰,知道。
癸酉七月二十八日未時,上御慈慶殿。入格儒生入侍時,右副承旨李龍雨,假注書南肅熙,記事官金㽥,別兼春秋金鶴鎭,以次進伏,幼學權鳳集·柳冕鎬,生員朴周陽,幼學李集鎬,生員趙弼永,幼學車鉉綏·金商冀,生員洪承烈,生員尹永昶,進士鄭匡淵,幼學卓世容,生員鄭顯五,序立階下訖。上曰,史官分左右。龍雨曰,入格儒生病未待令者有,其外待令儒生,使之次第陞堂,奏職姓名乎?上可之。儒生等以次奏職姓名訖。上曰,汝於昨年到記,屢次比較,故昨日欲爲親試,更使招入矣。汝已應講出去,不得待令矣。幼學金商翼曰,昨日未及比較,故卽爲出去矣。追後伏聞,有招入之下敎,未及待令,至今惶悚矣。上曰,退去勸讀,更赴後次到記,可也。龍雨曰,儒生行禮後頒賞,何如?上可之。儒生等行禮訖。龍雨曰,儒生使之出送乎?上可之。上曰,史官就座。仍命退,承史以次退出。
上在景福宮。停常參·經筵。
傳曰,在外法司堂上許遞,前望入之。法司堂上前望入之,刑曹參判李玄翼落點。
三軍府啓曰,卽聞全羅兵使柳宗協喪逝云。制梱重地,不可逕待道啓而差代,政官牌招,開政差出,使之不日下送,何如?傳曰,令該曹口傳差出。
吏曹啓曰,成均館直講吳仁泰,除拜過限未肅拜,禮曹佐郞安敎熙·全在鳳,俱以身病,呈狀乞遞,竝改差,何如?傳曰,允。
都摠府啓曰,都摠管宋近洙等在外,社稷大祭香祝親傳,無以備員侍衛,令政院稟旨變通,待下批牌招,何如?傳曰,允。許遞,前望入之。
摠管前望入之,都摠管李裕膺·申應朝,副摠管李玄翼·李會正·李邦鉉·鄭雲翼·鄭雲龜落點。
傳曰,下直守令入侍。
訓鍊都監啓曰,本局兼內吹今秋等習角賞格,謹依判下單子,木·綿二十四疋施賞之意,敢啓。傳曰,知道。
御營廳啓曰,兼內吹今秋等習角賞格,謹依單子判下,奇昌鎭等十一名處,各木二疋施賞之意,敢啓。傳曰,知道。
吏曹判書金炳冀疏略曰,伏以臣匪據懼,猥陳短章,溫批隆重,反媒寵天,惶恐隕越,無所措窮。第臣之生父,年過八耋病常淹,今夏以來,筋力凘綴,臣屢朔曠省,寢食何甘?前控初懇,仰瀆宸嚴。伏乞俯賜憫惻,特遞臣所帶之職,俾得往來救護,不勝大願。省疏具悉。卿其勿辭,從便往覲焉。
癸酉七月二十九日午時,上御慈慶殿。下直守令入侍時,左承旨李喬翼,假注書南肅熙,記史官金在鼎,別兼春秋金鶴鎭,以次進伏,守令進伏楹外訖。上曰,史官分左右。喬翼進前奏曰,下直守令,使之陞堂,奏職姓名乎?上可之。守令等各奏職姓名訖。上曰,今此入侍,非他意也,欲加提飭也。諸守令,屢典郡邑,已聞宿績,無患乎剸理,而下去後,益加勤勵,以副此招見面諭之意,自此亦當有聞知之道矣。驪州牧使閔致序等曰,謹當各別揚對矣。上曰,諸守令,歷典幾邑乎?致序曰,臣則歷守十邑。洪州牧使南元鎬曰,臣則歷守六邑。瑞興府使洪膺周曰,臣則歷守三邑矣。上曰,非初倅也。如是屢典,想必善於政治也。守令等以次行禮訖。喬翼曰,下直守令,使之出送乎?上可之。上命史官就座,仍命退,承史以次退出。
上在景福宮。停常參·經筵。
藥房提調朴珪壽,副提調趙寧夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,左副承旨李根秀,右副承旨李龍雨,今日不爲仕進,卽爲牌招,何如?傳曰,允。以左副承旨李根秀牌不進罷職傳旨,傳曰,只推。
傳曰,禮房承旨馳詣宗廟·景慕宮,奉審摘奸以來。傳曰,發遣吏郞,諸執事淸齋與否,摘奸以來。
兵曹口傳政事,以宋熙正爲全羅兵使。
宗親府啓曰,明日卽天漢殿日次,臣景夏進詣擧行之意,敢啓。傳曰,知道。
戶曹啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
冬至兼謝恩使啓曰,彼中公幹,專任堂上譯官,而今番則任使者數少,在前如此之時,多有別啓請帶去之例矣。堂上譯官吳慶錫,依例加數帶去,何如?傳曰,允。
日記廳堂上金炳秀。郞廳朴永斗·李命九。
上在景福宮。停常參·經筵。
親傳香祝祗迎入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
備忘記,順天營將李承渥下直,長弓一張,長箭一部,片箭一部,筒兒一箇賜給。
傳曰,禮房承旨馳詣社稷,奉審摘奸,仍詣受香諸處,奉審摘奸以來。
癸酉八月初一日巳時,上詣勤政殿月臺。社稷秋享大祭香祝親傳入侍時,行都承旨趙寧夏,左承旨李喬翼,右承旨朴定陽,左副承旨李根秀,右副承旨李龍雨,同副〈承旨〉權膺善,注書缺,別兼春秋朴容大·金明鎭,檢校直提學趙寧夏,直閣李鎬翼,待敎韓耆東,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調朴珪壽,副提調趙寧夏進前奏曰,侵早勞動,聖體若何?上曰,一樣矣。仍詣勤政殿月臺。通禮跪啓請降輿,上降輿。通禮導上就褥位南向立,引儀引獻官完平君李昇應,進詣褥位之左,香室官員奉香祝跪授喬翼,喬翼東向跪進。上跪受香祝,以授昇應,昇應跪受興。通禮導上就階下祗送位西向立,昇應奉香祝,由正路出。上鞫躬祗送訖,仍入幕次,少頃,上出次。寧夏進前奏曰,當該贊儀,笏記讀奏之際,做錯非細,所當重勘,而本院請推之外,無他可施之罰,何以爲之?敢稟。傳曰,事過後拿處。上乘輿出勤政門,入思政門,命出標信解嚴,仍還內。諸臣以次退出。
上在景福宮。停常參·經筵。
備忘記,恃寨僉使朴弘敏,在德萬戶張斗衡下直,長弓一張,長箭一部,片箭一部,筒兒一箇賜給。
傳曰,原任直提學金炳地馳詣仁陵,奉審摘奸,仍留監祭,仍詣獻陵,一體奉審以來。
傳曰,賜物備忘遲滯之當該中官,從重推考。
內醫院啓曰,年例燕貿唐藥材加減磨鍊,別單書入之意,敢啓。傳曰,知道。
以朴鍾元囚單子,傳曰,飾已施矣,分揀放送。
上在景福宮。停常參·經筵。
自巳時至未時,灑雨下雨,測雨器水深三分。
香祝祗迎入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
備忘記,古城僉使王斢煥下直,長弓一張,長箭一部,片箭一部,筒兒一箇賜給。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
傳曰,同副承旨許遞,前望單子入之。
政院啓曰,行都承旨趙寧夏不爲仕進,左承旨李喬翼須資出去,左副承旨李根秀式暇,右副承旨李龍雨式暇出去,同副承旨未差,院中只有臣一人,伴直無人。左承旨所當牌招,而拘於廳規,不得請牌招,何以爲之?敢稟。傳曰,牌招。
承旨前望單子入之,韓聖根落點。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
上在景福宮。停常參·經筵。
傳曰,右副承旨許遞,前望單子入之。承旨前望單子入之,鄭謙植落點。
政院啓曰,新除授同副承旨鄭謙植,卽爲牌招,何如?傳曰,允。
傳曰,出宮門路,以思政門爲之。
傳曰,發遣吏郞,諸執事淸齋與否,摘奸以來。
傳曰,奉審閣臣入侍。
以司謁口傳下敎曰,璿源殿瓦上除草,蘆簾·蘆簾竹·正門帳竝修改,火·水·鹽器,守宮守僕房食鼎改修事,分付。
政院啓曰,郞者永禧殿官員來言,再明日秋奉審時,提調一員,當爲進參,而都提調洪淳穆,提調鄭健朝,俱有身病,不得進參云。提調卽爲牌招,何如?傳曰,許遞,令該曹口傳差出。
吏曹口傳政事,以李載元爲永禧殿提調。
兵曹啓曰,各道軍器·公廨修繕後請賞時,監董中出身者,以其科榜年條,懸錄修啓之意,因大臣筵奏,已有行會者,而今此永宗鎭請賞啓本中,監董出身之科榜年條,不爲懸錄者,有違定式,原啓本還下送,使之改修正上送。該僉使不可無警,從重推考,何如?傳曰,允。
癸酉八月初四日巳時,上御慈慶殿。奉審閣臣入侍時,左承旨李喬翼,假注書沈相學,記注官金顯默,別兼春秋徐正淳,直提學金炳地,以次進伏訖。上曰,史官分左右。仍命閣臣進前。炳地進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事·進排官摘奸則無頉,仍詣獻陵,陵上奉審則安寧,碑閣·丁字閣奉審則無頉,進詣仁陵,仍留監祭,將事安寧之意,敢此仰達矣。上曰,兩陵陵上皆泰平,碑閣·丁字閣亦無頉乎?炳地曰,俱爲安寧矣。上曰,仁陵莎草,向者修改,而今則果茂盛乎?炳地曰,果茂盛矣。上曰,昨日驟雨,陵上亦然,而霽後莎草,果無頉乎?炳地曰,昨雨雖是暴注,旋卽霽歇,莎草果無受損矣。上曰,何時抵陵所,而何處逢雨乎?炳地曰,未時量抵陵所,而自陵洞口未及五里逢雨矣。上曰,何時行享事乎?炳地曰,三更量行事矣。上曰,行事後,卽爲還發耶?炳地曰,然矣。上曰,歷路農形,果何如?炳地曰,雖或有潦水受損處,頗有大登之休矣。上曰,昨日之雨,或不難於通涉耶?炳地曰,一時驟雨,豈至漲溢之患乎?上曰,史官就座。命閣臣先退,又命退,承史以次退出。
上在景福宮。停常參·經筵。
親傳香祝祗迎,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
藥房提調朴珪壽,副提調趙寧夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,無時急稟定事,不得來會云矣,敢啓。傳曰,知道。
傳曰,禮房承旨馳詣景慕宮,奉審摘奸以來。
傳曰,兵曹參議有闕之代,前望單子入之。
傳曰,中官李敏榮,擧措駭然,振威地定配。
三軍府啓曰,全羅道益山郡別砲軍二十名,金溝縣火砲軍二十名,南平縣銃手二十名,康津縣壬申二月別砲士四十名,已爲設置,癸酉七月十名,又爲加設,而今又五十名加設,合一百名,玉果縣火砲軍二十名,同福縣砲軍二十名,設置報來,敢啓。傳曰,知道。
癸酉八月初五日辰時,上詣勤政殿月臺。景慕宮秋享大祭香祝親傳入侍時,行都承旨趙寧夏,左承旨李喬翼,右承旨朴定陽,左副承旨李根秀,右副承旨李龍雨,同副承旨鄭謙植,注書缺,別兼春秋金明鎭·徐正淳,檢校直提學趙寧夏,檢校直閣李鎬翼,直閣姜,待敎韓耆東,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調朴珪壽,副提調趙寧夏。進前奏曰,侵早勞動,聖體若何?上曰,一樣矣。仍詣勤政門,至月臺,通禮跪啓請降輿。上降輿。通禮導上就褥位南向立,引儀引獻官左贊成金大根,進詣褥位之左,香室官員奉香祝跪授喬翼,喬翼東向跪進。上跪受香祝,以授大根,大根跪受·興。通禮導上就階下祗送位西向立,大根奉香祝,由正路出。上鞠躬祗送訖,仍入幕次。少頃,上出次。通禮跪啓請乘輿。由勤政門,入思政門還內。諸臣以次退出。
上在景福宮。停常參·經筵。
議政府啓曰,全羅兵使柳寅協,在任卒逝矣。返柩時擔軍,依法典題給事,分付所經各道,何如?傳曰,允。
奎章閣啓曰,景慕宮望廟樓今朔奉審,臣殷謨與本宮提調金學性,儀賓·宗正卿,進詣展奉。奉審,無頉之意,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
訓鍊都監啓曰,本局千摠柳寅煥,身病猝重,勢難察任,改差,何如?傳曰,允。
義禁府啓曰,中官李敏榮,振威地定配事,承傳,啓下矣。李敏榮,京畿振威縣定配,而以承傳內辭意具罪目,依例發遣府書吏,押送配所,何如?傳曰,允。
答大護軍申檍疏曰,省疏具悉。卿其勿辭行公。
上在景福宮。停常參·經筵。
備忘記,厚昌郡守李炳鎬,宜沙浦僉使高益明下直,各長弓一張,長箭一部,片箭一部,筒兒一箇賜給。
政院啓曰,來十一月輪對矣,何以爲之?敢稟。傳曰,輪對當次人,受點後日次待令。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·儒臣二品以上入參。
摠戎廳啓曰,本廳千摠鄭雲彰,身病甚重,勢難察任,改差,何如?傳曰,允。
義禁府啓目,金井察訪金宗益原情云云。問目內辭緣,泛稱遲晩,所當請刑是白乎矣,年過七十,法不當請刑,議處,何如?啓,依允。
上在景福宮。停常參·經筵。
政院啓曰,右承旨朴定陽,今日不爲仕進,卽爲牌招,何如?傳曰,允。
傳曰,臺諫竝許遞,政官牌招開政。
傳曰,呈告敦寧都正許遞,今日政差出。
傳曰,在外法司堂上許遞,今日政差出。
傳曰,發遣吏郞,諸執事淸齋與否,摘奸以來。
以右承旨朴定陽牌不進罷職傳旨,傳曰,只推。
政院啓曰,卽者義禁府都事來言,時囚罪人金宗益,當爲議處,而判義禁未差,次堂例不得擧行云。未差之代,政官牌招,開政差出,何如?傳曰,今日政差出。
吏曹啓曰,軍資監正洪淳一,南學敎授吳麟泳,璿源殿令金是鉉,松羅察訪李能周,俱以身病,呈狀乞遞,竝改差,何如?傳曰,允。
又啓曰,兼判書金炳冀牌不進,參議張錫龍在外未肅拜,小臣獨政未安,何以爲之?敢稟。傳曰,仍爲之。
有政。吏批,兼判書金炳冀牌招不進,參議張錫龍在外未肅拜,承旨缺進。以洪鍾雲爲大司憲,兪世煥爲大司諫,李在淳爲執義,趙名龜爲司諫,金大鉉·金東軾爲掌令,韓國輔·朴東龜爲持平,李永爲獻納,鄭㵙·閔羲泰爲正言,李寅應爲工曹判書,閔泳緯爲判尹,柳廈祚爲敦寧都正,朴履道爲工曹參議,李豐翼爲判義禁,朴齊寅爲知經筵,尹堉爲知春秋,洪遠爕爲同成均,朴齊萬爲軍資正,李舜儀爲司成,白鳳三爲禮曹正郞,鄭弘采爲戶曹佐郞,李秉淵·嚴錫瓘爲禮曹佐郞,金壽仁爲直講,沈東獻爲監察,李元儀爲禁府都事,安貞國爲璿源殿令,李建昌爲南學敎授,金亨默爲松羅察訪,東學訓導單崔憙龍,校書博士單崔德明,著作單金基宅,公事官三單。李尙鉉·李奎賢·李彰烈,養賢主簿單金斗淵。再政。以金羽熙爲奉常正,金裕行爲右通禮,南宗斗爲直講,柳永燾·李燉佑爲典藉,金炳暉爲氷庫別提,養賢直長單許綸。三政。以金鴻植爲直講,朴世秉爲引儀,奉常副奉事單白永濟,忠勳都事單馬駿八,幼學田穳今超通政,年七十三侍從臣前持平田翼龍父,故郡守宋觀和贈兵參例兼,故通德宋文濂贈左承旨例兼,故宋鉷贈㒒正,已上全羅兵使宋熙直三代,故學生朴文源,贈戶參例兼,故朴震彩贈左承旨例兼,已上同知朴敬欽兩代,故同敦寧梁宜洙贈戶參例兼,慶尙左兵使梁柱台父。
兵曹啓曰,宣傳官梁柱華·李宅緖,內禁衛將金箕赫,五衛將尹濟成·徐恒淳·黃斗淵,文臣兼宣傳官李秀萬,俱以病難供職,呈狀乞遞,竝改差,何如?傳曰,允。
兵批,判書閔致庠進,以下缺以孫星政爲同知,洪鍾勳·李昌濂爲宣傳官,申奭熙爲內禁將,姜達馨·鄭顯慶·張憲汲·李泰秀爲五衛將,金昶文爲慶熙將,李宗運·河一範爲昌德將,魚允中爲文兼,李敎敏爲武兼,李相悳·閔泳國爲部將,李承九·林炳基·金喜根爲守門將,柳完秀爲西道參軍,同知單李源模,僉知單黃斗淵,副司果柳冀升·吳元泳·柳錫龜·沈宜昌·安義善,副司正洪埰,副司勇李鎬性,蔚山監牧官李萬沼姑爲仍任事,承傳。再政。以蔡奎龍爲訓鍊都監把摠,同知單金昶文,僉知三單鄭顯慶·張憲汲·李泰秀。三政。以尹容善爲都摠經歷,同知單李宗運。四政。以具然相爲都摠都事,同知單河一範。五政。以李漢景爲訓鍊主簿。六政。以朴有鎭爲武兼。
三軍府啓曰,卽接訓鍊都監所報,則今八月初九日,習陣日次,而眞殿茶禮相値,不得行操云矣,敢啓。傳曰,知道。
司僕寺啓曰,蔚山監牧官李萬沼,今已箇滿,而本牧方有釐正之事,難付生手,姑爲仍任,何如?傳曰,允。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
傳曰,禮房承旨與右承旨,分詣受香諸處,奉審摘奸以來。
議政府啓曰,分館人謹依筵輿批旨,別單書入,而待啓下,令該曹按例付職,分館後年滿五十人,依法典陞六事,分付,何如?傳曰,允。
三軍府啓曰,卽接禁衛營所報,則八月初十日,習陣日次,而大將臣李章濂有身病,不得行操云矣,敢啓。傳曰,知道。
摠戎廳啓曰,本廳哨官姜濬日,身病猝重,勢難察任,改差,何如?傳曰,允。
義禁府啓目粘連,向前金宗益亦,驛案冒頉,趁未覺察,以致循例磨勘,法意難免當勘,以此照律,何如?判付。啓,依允。
義禁府啓曰,通禮院假引儀權世圭拿處事,傳旨啓下矣。權世圭,係是雜技,依例移送秋曹之意,敢啓。傳曰,飭已施矣,分揀。
癸酉八月初九日辰時,上詣眞殿。茶禮自內親行入侍時,行都承旨趙寧夏,左承旨李喬翼,右承旨朴定陽,左副承旨李根秀,右副承旨李龍雨,同副承旨鄭謙植,注書缺,別兼春秋金鶴鎭·李根命,原任提學金炳冀·曺錫雨·金大根,提學李承輔,檢校直提學閔升鎬·趙寧夏·李載冕·趙慶鎬,直提學尹滋悳,原任直閣鄭健朝·李喬翼,檢校直閣金永壽·李鎬翼,直閣姜,以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位,跪啓請鞠躬四拜·興·平身。上行四拜禮,宗親二品以上,皆行四拜禮。通禮導上詣盥洗位。上盥洗訖。通禮導上詣第一室尊所,監酌,仍詣神位前,北向跪。通禮跪啓請三上香,寧夏奉爵跪進。上以授謙植,謙植跪受,奠于案上,連獻三爵,如儀訖,通禮跪啓請俯伏·興·平身。上俯伏·興·平身,次詣第二室·第三室·第四室·第五室·第六室,竝如上儀訖。通禮導上降復位,啓請鞠躬四拜·興·平身。上行四拜禮,大臣·閣臣·宗親二品以上,皆行四拜禮訖。通禮跪啓請禮畢。左議政姜㳣進前奏曰,侵早勞動,聖體若何?上曰,一樣矣。㳣曰,東北道陵寢,禮堂奉審,爲念沿路民邑事,年年退定,而今則水災餘,秋務方殷,又不無廚傳之爲弊,竝姑停止,待明年擧行,何如?上曰,依爲之。寧夏曰,笏記未畢之前,經先臚唱,當該通禮院官員,所當重勘,而本院請推之外,無他可施之罰,何以爲之乎?上曰,拿處,可也。
上在景福宮。停常參·經筵。
藥房提調朴珪壽,副提調趙寧夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,無時急稟定事,不得來會云矣,敢啓。傳曰,知道。
傳曰,金吾堂上有闕之代,前望單子入之。金吾堂上前望單子入之,同義禁白樂貞落點。
議政府啓曰,咸鏡監司洪祐吉,纔已報瓜,而此道臣按藩以來,夙著威望,列郡彈壓,悉心對揚,小民懷保。且今兩陵修改之役,尙未告竣,秋冬事務,又此旁午,此時方面之重,不可遽議遞易,特加一瓜仍任,以責終始之效,何如?傳曰,允。
三軍府啓曰,卽接御營廳所報,則今八月十一日,習陣日次,而大將臣梁憲洙有身病,不得行操云矣,敢啓。傳曰,知道。
吏曹啓目,權知承文院副正字趙承夏·李駿善·文俊永·金龍國·金昌一,權知成均館學諭任百東·李贊斗,權知校書館副正字白是玄·姜駿煥,俱以登科前年滿五十,依法典六品職遷轉,何如?啓,依允。
義禁府啓目粘連,金井察訪金宗益矣本府議啓目,驛案冒頉,趁未覺察,以致循例磨勘,法意難免當勘,以此照律,罪杖一百收贖,告身盡行追奪,又勿干赦前,私罪。奉敎依允。
左尹徐臣輔疏曰,伏以臣之見帶金吾之銜,與判義禁臣李豐翼,有妻父應避之嫌。揆以法例,在下當遞,玆敢猥陳短牘,冒瀆崇嚴。伏乞聖明,俯垂鑑諒,亟賜遞改,以存公格,以安私分焉。臣無任云云。答曰,省疏具悉。所請依施。
上在景福宮。停常參·經筵。
備忘記,慶尙左兵使鄭志鎔下直,長弓一張,長箭一部,片箭一部,筒兒一箇賜給。
政院啓曰,同義禁白樂貞,旣入闕中,不爲肅謝,直爲出去,事甚未安。推考,何如?傳曰,允。
兵曹啓曰,去四月二十六日癸酉式年武科殿試時,直赴殿試人鎭撫營別驍士金祥雲,慶尙監營抄上武士柳致璋,慶尙左水營禦邊軍官田壽命,旗牌官金德驥,濟州別銃手高日得,馬兵金龍訓,不赴委折,關問各該帥臣後,稟處事,草記蒙允後,關問矣。卽接鎭撫使金善弼,慶尙監司金世鎬,全羅監司李鎬俊,慶尙左水使柳冀大回移,則別武士金祥雲,別銃手高日得,馬兵金龍訓,禦邊軍官田壽命,俱以身病不赴,係是三式年內抄上,武士柳致璋遭故云,竝依法典陳試,旗牌官金德驥身死云,所受帖文,收來爻周,何如?傳曰,允。
上在景福宮。停常參·經筵。
傳曰,有實故玉堂許遞,前望單子入之。玉堂前望單子入之,李秀萬落點。
兵曹啓曰,文臣兼宣傳官魚允中,時無職名,依例口傳付軍職以入之意,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
上在景福宮。停常參·經筵。
備忘記,薪島僉使申錫源下直,長弓一張,長箭一部,片箭一部,筒兒一箇賜給。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·儒臣二品以上入參。
傳曰,工曹參判有闕之代,前望單子入之。工曹參判前望單子入之,朴來萬落點。
傳曰,回還三使臣入侍。
癸酉八月十三日申時,上御慈慶殿。回還三使臣入侍時,左承旨李喬翼,假注書李喜元,記事官朴鳳軫,別兼春秋徐正淳,進賀正使李根弼,副使韓敬源,書狀官趙宇熙,以次進伏訖。上曰,史官分左右。上曰,三使臣進前。根弼等進前。上曰,無事往還,而一行亦皆無頉乎?根弼曰,王靈收曁,無事往還,而一行亦皆無頉矣。上曰,去時春候和暢,而回路則溽暑劇矣。聞見錄已覽之,而無前潦水,果何以往還乎?根弼曰,回還時遇罕有之潦水,無限遲滯矣。上曰,間已屢月矣,仰瞻,可也。根弼等仰瞻訖,還爲俯伏。上曰,皇帝姿質聰明,而親總以後,果有初政之可觀云耶?根弼曰,天下想望太平,而親總之後,施措之如何,臣未之詳問矣。敬源曰,衆庶之期望甚厚,而姑無初政之如何云矣。上曰,熱河與薊州諸處行宮,聞皆修繕云,使臣得見之,而熱河則在於何處耶?根弼曰,熱河在居庸關外,距京七百里,卽皇帝之避暑山莊矣。薊州則臣等歷見之,而纔經東陵幸行,雉牒·樓觀,煥然一新,而臥佛寺,亦一壯觀矣。敬源曰,薊州行宮,則不甚壯麗,而其傍佛寺,甚華麗宏大,而熱河與薊州,相距稍間,在其東北云矣。宇熙曰,薊州在於山海關內,皇城東距二百里,而熱河在於皇城北五百餘里云矣。上曰,然則行宮,兩處而已乎?根弼曰,行宮不知爲幾處,而瀋陽亦有行宮,與六部諸司,一如皇城之制,而極其富饒矣。上曰,吉林黑龍江之地,响馬賊擾頗熾,調發官軍譏捕云,彼賊之擾,近果何如耶?根弼曰,昨年响馬,流入吉林近地,而畢竟官軍追捕殆盡,餘黨遠遁于蒙古之境云矣。敬源曰,所謂响馬,自前有之,而出沒於吉林·黑龍等地,臣等回路聞之,則官兵出捕,聞賊兵甚多,還來增兵,更欲往捕云矣。上曰,蒙古何不剿捕乎?根弼曰,蒙古地方,多有虛曠之地,故易爲匿跡云矣。上曰,窩窟在於何處,而其非强賊乎?根弼曰,廣寧東北,有醫巫閭山,山谷之間,往往潛伏,出沒無常,專以商旅爲事,而今春則無影形云矣。臣等到小黑山聞之,則廣寧東南有數百名屯聚處,官軍往勦,量其衆寡,增發傍邑兵,而益不足爲深憂云矣。上曰,醫巫閭山,以我國言之,則在於兩北間,而近於廢四郡耶?根弼曰,東北發脈,自長白山始,西南逶迤,勢其甚大矣。敬源〈曰〉,醫巫一脈,流入爲我國白頭山,其間山野遙闊,道里逈絶矣。上曰,然則近於寧古塔,亦於我國近之矣。根弼曰,東距瀋陽,近四百里矣。宇熙曰,我國白頭山,果自此落脈矣。上曰,响馬在於關外,而不內侵耶?根弼曰,關內則何敢闖入於大關防乎?上曰,有此賊擾,而不能掃淸,彼人必多憤慨矣,人心如前耶?根弼曰,廛里之人,輒被侵擾,各自戒嚴而保守矣。上曰,其外更無他盜乎?根弼曰,如干鼠竊之類,視之尋常矣。敬源曰,有回匪·苗匪·越匪,多年侵擾云矣。上曰,回匪每年興擾,果何如,而越匪亦然乎?根弼曰,越匪·回匪之興擾,歲以爲常,距皇城萬餘里,雖非近憂,徵發之際,耗費甚多云矣。上曰,然則越匪,在於西南方耶?根弼曰,越匪,似是峒搖之類矣。上曰,回匪則在於甘肅耶?根弼曰,在於靈貴之南矣。上曰,俄羅斯,其爲西洋之國耶?根弼曰,非西洋之國,而在漠北矣。上曰,俄羅斯國人,比洋夷何如,而亦有君長耶?根弼曰,俄羅斯,在沙漠之外,東接我國北界,西抵西洋諸國,延裹爲萬餘里,如長蛇陣,而亦有君長,其國莫强,洋人亦畏之,而自淸初設館,容接來使云矣。上曰,倭人數十餘名,來在皇城,而年前則服色尙守渠國之制云矣,今則多效洋夷之樣云矣。上曰,爲洋夷之所誘,變其本色耶?根弼曰,果然矣,而擧一國欲從洋制云,必生內亂矣。敬源曰,倭醜果着洋服,今年春間,乘洋船隨洋醜,而來接於東牌樓近地廢寺,初有久住之意,六月初傳其國書,遑忙卽歸,中朝之士,多言渠國必有內亂云矣。宇熙曰,所謂倭主者,和同,毁其經傳,專尙邪敎,至於衣服制度,皆如洋夷之一樣矣。上曰,東牌樓何處耶?根弼曰,在東街,而近於會同館矣。上曰,倭國今無關白,則洋夷之通倭,乃是倭主之所爲耶?根弼曰,倭主引入洋酋,藉其力而除去關白,自以謂總攬權綱,而其實則獨坐空山,如引虎自衛矣。敬源曰,今則洋與倭無異矣。上曰,西洋諸國人,見皇帝時,服色,何如耶?根弼曰,各服其服而朝見矣。敬源曰,初以中國服色引見爲令矣。渠輩不從,終必以渠國服色進見云矣。上曰,西洋諸國,無朝貢乎?根弼曰,乃是通好也,非朝貢矣。敬源曰,無朝貢,而與鄰國交好之禮相同云矣。上曰,皇帝引見洋酋時,盛陳威儀云,果然耶?根弼曰,大陳陞衛云,而此是街巷傳說矣。上曰,洋夷之往來渠國者,乘其火輪船,而大國所造火輪船用之耶?根弼曰,江南商賈,往往倣其制而造用,漸不賃用洋船,故洋人失利云矣。上曰,所造船之費,幾何云耶?根弼曰,其小者似不下銀五萬兩云矣。上曰,洋夷之留館於皇城者,純是邪學云耶?根弼曰,洋人則純是邪學,而多有段落,互相詆毁云矣。上曰,五國之留館於皇城者,數爲幾何,而皇帝親政,則將欲逐出云,果然耶?根弼曰,留館之數,未之的聞,而似不甚多,皇帝親政之後,民情皆以掃淸顒望矣。上曰,琉球國使者,四月到京,六月還發云,或見之,而人物興服色,與我國略同云,果何如哉?根弼曰,臣等入皇城,則琉使留館已久,未幾還發,不得逢見於班次,而見其從人,則貿着胡服,未見其國之衣制,而其國素稱衣冠之國矣。敬源曰,服色,與倭略同,而人物則似殘劣矣。上曰,琉球國本是我國初朝貢之國,而與何國爲近乎?根弼曰,在於東南洋,與日本稍近,而入貢中國之路,水路爲五百里,旱路爲三千里云矣。敬源曰,果是國初朝貢之國也。上曰,越南國,亦爲朝貢來到云,方物及服着,何如耶?根弼曰,臣等留館時,貢使姑未到京,未見其服色,而方物則縑屬·藥材·象牙,而見於京報矣。上曰,我國初,女眞·暹羅,俱是朝貢之國,而越南亦朝之耶?根弼曰,越南卽桂林·象郡,而似無朝貢於我國之時矣。敬源曰,女眞在北,暹羅在南海,國初曾爲入貢矣。上曰,關內關外,年形,何如,而市價日高,民情遑急云,信然否?根弼曰,關內則多有高燥處,故雖霖雨之中,有有秋之望。關外被災處,似未免歉荒,瀋陽以東,則似穴農,而關內雜穀,一市升價爲四五錢,關外爲七八錢,似是翔賣於我人行中而然矣。宇熙曰,關內地形高燥,雨不爲災,而關外則土皆濕洳,値玆無前之巨浸,溝塍潰缺,秧苗腐損,民情遑急,穀價翔貴,秋後日氣,雖或善就,難免三四分年饑矣。上曰,聞見錄外,有何所聞耶?宇熙曰,聞見錄外,別無所聞者矣。上曰,中國之用人,有滿漢之不同者乎?根弼曰,錢穀甲兵之要任,必用滿人,而漢人則多是淸閒之職,滿漢逈有別矣。上曰,然則區別滿漢,有欠一視之政矣。根弼曰,滿人視以私人,而終是致疑於漢人,故不爲一視之矣。上曰,漢人滿人,似必有表裏之不同,而或相嫁娶云耶?根弼曰,表裏果不同,而絶罕云矣。敬源曰,不相嫁聚,而漢人則常有內心不平底意矣。上曰,漢人尙思皇明云,果有言外可揣之情乎?根弼曰,追思皇明之意,常在言外,而自稱民人,卽皇明遺民之意矣。敬源曰,雖不敢顯于辭色,至於下賤人,亦或有語到皇明矣。上曰,今番獲瞻皇帝爲幾次,而皇帝所乘黃屋小轎,使幾人擔之乎?根弼曰,地壇及壽皇殿動駕時,兩次祗迎,而黃屋轎八人擔之矣。上曰,何以爲八人乎?根弼曰,轎前左右,轎後左右各一杠,擔其兩端,故爲八人矣。敬源曰,兩杠外間,各四人擔之,擔如四人轎矣。上曰,擔者服色及陽繖,皆尙黃色,而陽繖則與我國之陽繖制度,何如乎?根弼曰,陽繖之制,與我國大同小異,而尙黃色矣。敬源曰,制度稍大,而相倣矣。上曰,神武門外壽皇殿,卽咸豐影幀奉安處耶?根弼曰,然矣。上曰,見太液池乎?根弼曰,臣等見太液池,只見玉蝀橋矣。,其大如江,而餘流注于通州江云,而臣等往見之時,芙蓉方盛開,可謂十里荷花矣。敬源曰,蓮花盛開,水可容舟,而舟則未見矣。上曰,紫光閣玉蝀橋,其虹蜺甚高大云矣。根弼曰,紫光閣在於宮墻內,臣等望見而已,玉蝀橋在於墻外,左右石欄,甚壯矣。上曰,西山·殿閣,只餘一處云,或見之否?根弼曰,海淀殿閣,皆被洋礮燒毁,惟山長水長閣,巋然獨存,臣等一往見之矣。敬源曰,果往見海淀,皆是瓦礫場,而一閣獨存,所見甚愁慘矣。上曰,創建自金國始之乎?敬源曰,自元·明時有之矣。上曰,我國赴燕之路,似是向北,而折而復南矣。根弼曰,向北而折而南,又折而北矣。宇熙曰,自遼直抵西山站,不過四五百里之地,而我國使行,每自瀋陽,逶北轉南,程里之迂回甚多矣。上曰,貢路之使其捨捷徑而迂回五六百里者,無乃有意而然乎?根弼曰,貢路之遵大路,優有沿店之住接處,而揵徑則皆虛曠之地。然而當初之使之迂回,必是有意者存焉矣。上曰,文廟,何如耶?根弼曰,文廟之制,非不宏遠,而庭草不除,甚荒涼矣。上曰,殿內位牌,與我國等,而使臣或瞻謁耶?根弼曰,臣等果謁文廟,奉審位版,則與我國之制無異,而皆以淸字傍書矣。敬源曰,奉審殿內,則位版有兩行書,一是淸書矣,辟雍石經,甚壯觀矣。文廟則荒蕪無人,其近地有雍和宮,蒙古僧住接誦經者,近千名云矣。上曰,文廟位牌之有淸書,甚可慨也。根弼曰,殿閣門楣,皆以淸字榜書,蓋似不忘本之意矣。上曰,蒙古服色,何如乎?根弼曰,服色與滿人無異,而多着黃衣,周衣剃髮如緇徒矣。上曰,黃色衣未能禁之云耶?根弼曰,屢欲禁之,終不聽從,故任之云矣。敬源曰,蒙古則不禁矣。上曰,文廟之居齋儒生,亦如我國乎?雍和宮之勝於文廟,尤甚可慨處也。根弼曰,未見居齋生之在於何處,而雍和宮之制度,異於文廟矣。上曰,京報中奏摺之稱,何義耶?根弼曰,一摺似是一度之稱矣。上曰,京報三使臣處,各給一件耶?根弼曰,首驛課日,得納于三使臣矣。上曰,皇帝體長,何如,容貌,何如耶?根弼曰,坐於黃屋轎,未詳體長之何如,而容貌則姑未豐盈矣。敬源曰,祗迎時,暫爲瞻謁,雖未得其詳,顔色黃白,有瘦容矣。上曰,馴象,使臣見之乎?根弼曰,象房有大小二象,皆以鐵索,緊其後脚,大者似馴,小者姑未馴,而窿然如屋,四脚植立如大樑,以鼻捲取裹飰草料,而納諸口,水亦吸之納之矣。上曰,越南國表文中,有云欽惟大皇帝之大字,大國亦用之乎?根弼曰,中國文字,則皇帝上不用大字。此必越國用文之法,而見其表文,對偶精篤,深得儷文之體,可謂書同文矣。上曰,越南國王姓名云何乎?根弼曰,見於京報,而臣未之記矣。宇熙曰,阮福時,卽其姓名矣。上曰,琉球國王姓名亦云何乎?根弼曰,見其從人之時,未及聞之矣。上曰,我國斥洋之說,中國甚多之,果然耶?根弼曰,我國之斥邪扶正,聞于天下,而中國之人,莫不欽誦矣。敬源曰,非徒中國多之,洋醜輩亦敬畏我國云矣。宇熙曰,臣入館後,與中朝士大夫,多有往來交遊者,而以東國之衛正斥邪,甚敬慕之。自以中州堂堂萬乘,羈縻和通,而不能嚴斥掃蕩,莫不歎慨矣。上曰,洋夷甚憚我國云耶?根弼曰,果有敬憚之心云矣。上曰,蒙古聞我國之斥邪,甚敬憚云,果然耶?根弼曰,蒙古尙釋敎,故與洋邪相爲氷炭,而聞我國之斥邪嚴正,自然欽服云矣。上曰,洋夷之在皇城者,見我國人,輒避之云,然乎?根弼曰,非顯然四避也。街巷相逢,則若不見而不欲相干,必有忌憚之心而然矣。敬源曰,洋醜之避我人,亦與我人之避洋醜相同矣。上曰,洋夷之於華人,不如是回避耶?根弼曰,華人則不爲回避矣。敬源曰,同居衚衕,橫行道路,不相回避矣。上曰,使臣回還時,値大雨於狓境云,自離發之日,衝冒作行乎?根弼曰,臣等於閏六月初一日,自皇城離發,而大雨連霔,無日不衝冒而行矣。上曰,我境年形,何如,而被災民情,得無栖遑之歎乎?根弼曰,兩西年形,未兔穴農,而被災處幾盡結搆奠接,民情似晏然矣。上曰,赴燕之時,日字爲幾何,而回還時則過於幾多日矣?是來時値潦而然,而日行或百餘里乎?根弼曰,臣等自柵門離發,二十八日而抵皇城。回還時則自京抵柵,初以二十二日排站矣。阻雨阻水,或日行數十里,或留店一兩日,倍費日字四十日而僅抵柵門,而雖不雨之日,泥濘之故,日行百餘〈里〉,則其勢末由矣。上曰,史官就座。仍命三使臣先退,又命退,諸臣以次退出。
上在景福宮。停常參·經筵。
政院啓曰,右副承旨李龍雨,不爲仕進,卽爲牌招,何如?傳曰,允。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
都摠府啓曰,摠管俱有頉,伴直無人,令政院稟旨變通,令該曹口傳差出,待下批牌招,何如?傳曰,允。差祭外,竝許遞。
兵曹口傳政事,以姜蘭馨·李沇應·趙秉式爲都摠管,任孝準·李熙昇·尹善應爲副摠管,副摠管二單李沇應·趙秉式。
以右副承旨李龍雨牌不進罷職傳旨,傳曰,只推。
宗親府啓曰,明日卽天漢殿望奉審日次,而臣章濂,進詣擧行之意,敢啓。傳曰,知道。
吏曹啓曰,禮佐郞李秉淵,成均館直講金壽仁,典籍李燉佑·高時勉,西學敎授李鎬翼,俱以身病,呈狀乞遞,竝改差,何如?傳曰,允。
上在景福宮。停常參·經筵。
藥房提調朴珪壽,副提調趙寧夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而眞殿茶禮相値,不得來會云矣,敢啓。傳曰,知道。
傳曰,前後直赴及殿試人,竝付之今番庭試榜末。
傳曰,在外與有實病摠管許遞,前望單子入之。摠管前望單子入之,都摠管朴齊寅·徐相鼎,副摠管李勉愚·趙采夏落點。
政院啓曰,在前親臨庭試時,有時原任大臣入侍之例,今番則何以爲之?敢稟。傳曰,入侍。
政院啓曰,在前親臨庭試時,有宗正卿全數入侍之例,今番則何以爲之乎?敢稟。傳曰,全數入侍。
禮曹啓曰,傳曰,前後直赴殿試人,竝付之今番庭試榜末,命下矣。取考謄錄,則在前除初試庭試時,有直赴人付之榜末之命,則隨其直赴第次,付之榜末,一體放榜,曾有已例,今亦依此擧行之意,敢啓。傳曰,知道。
禮曹,冬至使拜表,今十月二十四日辰時,方物封裹,同月二十一日。
奎章閣啓曰,景慕宮望廟樓今望奉審,無頉之意,敢啓。傳曰,知道。
訓鍊都監啓曰,本局哨官劉相禹,身病猝重,勢難察任,改差,何如?傳曰,允。
御營廳啓曰,本廳哨官李敏旭,身病甚重,勢難察任,改差,何如?傳曰,允。
癸酉八月十五日辰時,上詣眞殿。茶禮自內親行入侍時,行都承旨趙寧夏,左承旨李喬翼,右承旨朴定陽,左副承旨李根秀,右副承旨李龍雨,同副承旨鄭謙植,注書缺,別兼春秋金鶴鎭·徐正淳,提學李承輔,檢校直提學趙寧夏·李載冕,直提學尹滋悳,原任直閣李喬翼,檢校直閣金永壽·李鎬翼,原任待敎閔奎鎬,以次待立。時至,通禮跪啓請出次。上具翼善冠·衮龍袍,出齋殿。通禮導上詣版位,跪啓請鞠躬四拜·興·平身。上行四拜禮,宗親二品以上,皆行四拜禮。通禮導上詣盥洗位。上盥洗訖。通禮導上詣第一室尊所,監酌,仍詣神位前北向跪。通禮跪啓請三上香,寧夏奉爵跪進。上以授謙植,謙植跪受,奠于案上,連獻三爵,如儀訖。通禮跪啓請俯伏·興·平身。上俯伏·興·平身,次詣第二室·第三室·第四室·第五室·第六室,竝如上儀訖。通禮導上降復位,啓請鞠躬四拜·興·平身。上行四拜禮,大臣·閣臣·宗親二品以上,皆行四拜禮。通禮跪啓請禮畢。大臣進前奏曰,眞殿茶禮,親行禮成,聖慕克伸,而侵早勞動,聖體若何?仍還入齋室。以下缺
上在景福宮。停常參·經筵。
備忘記,晉州營將李敏中下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
政院啓曰,左副承旨李根秀,今日不爲仕進,卽爲牌招,何如?傳曰,允。
以左副承旨李根秀牌不進罷職傳旨,傳曰,只推。
上在景福宮。停常參·經筵。
政院啓曰,右承旨朴定陽,今日不爲仕進,卽爲牌招,何如?傳曰,允。
政院啓曰,來二十一日,輪對日次矣,敢稟。傳曰,輪對當次人受點後,日次待令。
以右承旨朴定陽牌不進罷職傳旨,傳曰,只推。
議政府啓曰,卽見黃海兵使吳夏泳所報,則以爲,隨營牌入防,多年停番之餘,責以徵赴,則邑勢民情,必致罔措,依已例停番,毋論元保軍,每名二兩式,收布雇丁爲辭矣。入防雇立,殊非綢繆之義,而久停餘,民邑事力,亦不可不存念,依報辭許施,何如?傳曰,允。
議政府啓曰,卽見開城留守韓敦源所報,則以爲,本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
禮曹啓曰,卽接社稷署所報,則今此慶科庭試時,本署官員,俱爲觀光云矣。依定式本曹正郞白鳳三,假官差送,以爲代直後,赴試之地,何如?傳曰,允。
又啓曰,卽接永禧殿官員所報,則今此慶科庭試時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
兵曹啓曰,砲科優等,卽是劃數之居首者也,沒技之規,旣定以貫三中,而今此水原砲科狀啓中,鳥銃試以一巡,旣有貫三中,此是優等,亦是沒技,又以之次劃者,置之優等,有違試規,原狀啓還下送,使之改修正上送,何如?傳曰,今番則初有之事,特爲許施,可也。
上在景福宮。停常參·經筵。
政院啓曰,明日殿座相値,視事頉稟之意,敢啓。傳曰,知道。
政院啓曰,對讀官李建昌,謂有情勢,奉牌闕外,屢度催促,無意承膺,事體所在,誠極未安。從重推考,何如?傳曰,允。
傳曰,明日出宮門路,以思政門爲之。
議政府啓曰,卽聞鄕儒之赴擧者甚多,試紙有苟艱之慮云,在前如此之時,有大好紙通用之例,今亦以此分付,何如?傳曰,允。
三軍府啓曰,卽接訓鍊都監所報,則今八月十九日,習陣日次,而慶科庭試相値,不得行操云矣,敢啓。傳曰,知道。
兵曹啓曰,直赴殿試奉承傳火炮安寧厚等四十八人,直赴會試奉承傳選武軍官閔昌鎬等三十七人,隨其錄名,依例許赴於明日殿試之意,敢啓。傳曰,知道。
又啓曰,今此慶科庭試武科殿試時,執鼓官,例以訓鍊正塡差,而正趙載恒,在外未肅拜,依例以訓鍊副正李秉奎,塡差之意,敢啓。傳曰,知道。
又啓曰,濟州壬申年庭試武科初試入格文在浩,來訴本曹,願赴於今番庭試矣,本州以候風駕海之致,初試人隨其上來,許赴於當前他科,載在法典,故取考榜目及該牧公文,則初試入格,果爲的實,依例許赴於明日殿試之意,敢啓。傳曰,知道。
又啓曰,今此慶科庭試武科殿試時,直赴殿試人及直赴會試人,應試應頉區別,別單書入之意,敢啓。傳曰,知道。
又啓曰,同知中樞府事孫星政,宣傳官洪鍾勳,內禁衛將申奭熙,五衛將張憲汲·鄭顯慶·李泰秀,文臣兼宣傳官李晩瀅,俱以病難供職,呈狀乞遞,竝改差,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
訓鍊都監啓曰,本局千摠成喬修,身病猝重,勢難察任,改差,何如?傳曰,允。
大護軍姜蘭馨疏略曰,周廬持被之中,卽見庭試試望,則臣名混入於排擬中,惝怳悚恧,臣於昨秋監試初試,冒忝主席,以有失檢束,薄勘未幾,恩揀遽降,旣往僨誤,到今自如矣,以若情踪,無由進身,敢陳短章。伏乞永刊臣名於試望中云云。答曰,省疏具悉。往事何必爲引?試牌體重,卿其勿辭,卽爲入來。
副司果李建昌疏略曰,臣於昨秋大比,猥參試役,畢竟僨誤,薄譴旋宥,恒懷悚恧,今玆對讀官擧擬,又及於臣,召牌之下,承膺無路,亟許變通焉。答曰,省疏具悉。往事何必爲引?爾其勿辭,卽爲入來。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,明日殿座相値,視事頉稟之意,敢啓。傳曰,知道。
傳曰,考官李容熙,命官爲之。
傳曰,九日製,通方外爲之,試紙用大好紙,景武臺親臨磨鍊,試官以今日試官仍用。
議政府啓曰,今此庭試武科壯元人,當付六品職,而時無可擬之見窠,尙衣主簿加設,以爲區處,隨窠陞實事,分付,何如?傳曰,允。
三軍府啓曰,卽接禁衛營所報,則今八月二十日習陣日次,而大將臣李章濂,有身病,不得行操云矣,敢啓。傳曰,知道。
禮曹啓曰,卽接社稷署所報,則明日九日製試取時,本署官員,俱爲觀光云矣,依定式本曹正郞白鳳三,假官差送,以爲代直後,赴試之地,何如?傳曰,允。
又啓曰,謹依傳敎,前後直赴殿試人,隨其直赴第次,付之榜末事,草記啓下矣,卽接四館所牒呈,則癸酉七月七夕製入格幼學趙東弼,幼學李正來,同年七月秋到記殿講入格幼學權鳳集,幼學柳冕鎬,製述入格生員朴周陽,合爲五人云矣。直赴殿試儒生趙東弼等五人,隨其直赴第次,付之榜末,一體放榜之意,敢啓。傳曰,知道。
又啓曰,今八月二十七日卯時,大殿上尊號,大王大妃殿上尊號,王大妃殿加上尊號,大妃殿加上尊號,中宮殿上尊號,合五慶慶科庭試文武科放榜時,親臨與權停例,何以爲之,而處所以何處擧行乎?敢稟。傳曰,勤政殿親臨磨鍊。
承文院啓曰,卽見都京禮部咨文出來者,則因義州北城里浦來泊和賣唐船剿除情形,據咨轉奏,分飭沿海各處,設法整頓,如有內地民船,越境滋擾,嚴行懲辦,因稍寬縱事,奉上諭知照云矣,以祗承感激之意,撰出回咨,付撥下送德府,傳給鳳城,轉致北京之地,何如?傳曰,允。
兵曹啓曰,謹依下敎,武藝別監鄭順福,決棍十度之意,敢啓。傳曰,知道。
又啓曰,向者永宗鎭廨役請賞狀啓中,監董人之出身者,不懸科榜年條,使之改修正上送,固當原啓本中,口只懸年條以上,而今見其改修正啓本,則前啓旣錄之監官牌將,減去八人矣。修啓事體,何等愼重,如是存拔於啓下者,萬萬駭然。該僉使李秉淑,不可無譴責,施以罷職之典,何如?傳曰,此是昧例所致,特爲安恕。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
訓鍊都監啓曰,謹依下敎,侍衛與環衛將官·將校·軍兵及武藝別監等處,別饒次分給之意,敢啓。傳曰,知道。
義禁府啓曰,再明日慶科庭試文武科試取時,本府都事皆爲赴擧,只有武都事一員,當直入直,而本府入直公事·回公都事及秋成門·金華門·訓鍊院禁亂禁事,無以推移,假都事五員,令該曹口傳差出,以爲分排擧行之地,何如?傳曰,允。
癸酉八月十九日辰時,上詣景武臺。親臨慶科庭試試取入侍時,行都承旨趙寧夏,左承旨李喬翼,右承旨朴定陽,左副承旨李根秀,右副承旨李龍雨,同副承旨鄭謙植,假注書李復永·李敎夏,別兼春秋朴容大·李根命,檢校直提學閔升鎬·李載冕,直提學尹滋悳,檢校直閣金永壽·洪殷謨·李鎬翼,直閣姜,檢校副提學趙慶鎬,副提學洪遠植,檢校典翰權鼎鎬,校理張時杓,修撰吳獜泳,副修撰柳,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調朴珪壽,左承旨李喬翼進前奏曰,侵早勞動,聖體,若何?上曰,一樣矣。喬翼進前奏曰,別雲劍曺錫雨,病稟勿納事,命下矣。尙未來待,故今方促入矣。上曰,似應待令於試所也。仍由勤政門·興禮門·用成門·彰會門,出神武門,詣景武臺。通禮跪啓請降輿,上降輿陞座,寧夏讀奏入門單子,仍奏曰,侍衛從陞中,試官蒙點人,使之下去,一體行禮乎?上可之。讀券官禮曹判書趙性敎,行大護軍申應朝·尹堉·徐堂輔·姜蘭馨,行護軍尹滋悳·南廷益·趙慶鎬·鄭範朝·李炳敎·閔奎鎬·趙秉式,同知中樞事沈舜澤,行弘文館副提學洪遠植,對讀官行副護軍李淳翼·朴齊寬·任冕鎬·申道熙·丁觀燮·權鼎鎬·李承純·金永壽·洪殷謨·趙肅夏·趙準永·權膺善·韓喆愚·兪初煥·黃正淵,成均館大司成洪鍾學,弘文館應敎朴顥陽,副司直李建昌·李載悳,議政府檢詳李鎬翼,副司果尹用求,弘文館校理洪健植·姜文馨,內閣直閣姜,奉常寺判官金明鎭,弘文館副應敎閔泳穆,弘文館副校理李秀萬,副司果李晩燾·朴容大·金德均,弘文館副修撰柳,弘文館修撰吳獜泳,副司果徐正淳,兵曹正郞金鶴鎭行四拜禮,以次入就位。上曰,兵判進前。致庠進前,上曰,禁軍別將李鶴榮,行步不謹,乃如彼乎?致庠曰,果極駭然,記過,何如?上曰,記過待令也。上曰,承旨進前。寧夏進前,上曰,大臣入侍。敎夏承命傳諭,左議政姜㳣,右議政韓啓源,進前奏曰,侵早勞動,聖體,若何?上曰,一樣矣。寢睡·水刺之節,何如?上曰,一樣矣。㳣曰,領敦寧有身病,不得進參矣。上曰,有何病乎?㳣曰,素患積病,又添寒感云矣。寧夏進前奏曰,在前庭試親臨時,有宗正卿入侍之例,今番則何以爲之乎?上曰,全數入侍。上曰,讀券官進前。性敎等以次進前,上曰,設科取士,何時不秉公,而至於此科,卽予初受號而設也,尤別於他時,特以前文衡主試,意有所在,雖非申勉,固當悉心,而苟或有毫私容間,未愜士望,則不徒試官之取譏,大爲國家之損體,忠逆關頭,實非過語也。性敎曰,與諸試官,一心對揚,而臣本鑑識蒙昧,恐未免僨誤,是甚惶恧矣。上曰,昨年主試時秉公,予已知之,另加對揚,可也。性敎曰,致勤聖敎,如是申複,臣敢不憚竭奉行,而只以才具不逮,懼不克堪承,萬倍悚蹙矣。仍命書賦題,無偏無黨王道蕩蕩,限申時。性敎等書題讀奏訖,顥陽等奉出懸題,上曰,試題自遠先揭,亦勿預漏也。上曰,儒生所坐之延及何處,使宣傳官探來也。宣傳官入奏曰,毓祥宮前,迎秋門外,儒生匝坐矣。上命兵判進前曰,門外儒生,竝招入可耶?致庠曰,今若招入,恐致紛擾矣。上曰,然矣。寧夏奏曰,先張已入,請出標信開布城,呈券儒生,使之次次出送,何如?上曰,以已下標信,擧行可也。上曰,左承旨·左副承旨率武監輩,出去門外,收券以來。命書傳敎曰,別雲劍,兵摠府堂上,堂上閣臣·儒臣,入侍承旨,堂上對讀官,竝讀券官加差下,堂下閣臣·儒臣,竝對讀官加差下,使之分考。㳣進前奏曰,臣於待罪本兵時,伏奉金華門開閉出入之下敎,其後伏聞秋成門仍用,及伏見宰臣姜晉奎疏批下者,始知有乾淸宮造成之事,而自內經用,不任有司,且又承聆於大老閤下,審知御眞所奉之所,間架甚少,制度不麗,又是空閒賣地,大老閤下所措辦者也。雖然,臣等皆知其事體之不得不然,至於遠外之人,不識其本末,必謂十年土木之餘,又有此役興作,無時可已云,而此不可家喩而戶說者也。前後數三千間鉅役用費,皆出於民,此時節愛,宜倍於前日,所望深留聖念,凡於財用所費,益懋節省焉。上曰,所陳懇摯,當服膺,而此宮營辦之費,不以度支,而只以內帑者,亦予務從省略之意也。啓源曰,此宮倣東闕之宙合樓·書香閣也,事體之不可已者,而遠人何以知此乎?上曰,誠然矣。上入小次,下敎曰,收券已多,考試,可也。上曰,旣下分考令,而諸試官尙不一齊會考,更爲申飭也。以司謁口傳下敎曰,試券偸竊之漢,移送秋曹。傳曰,明日出宮門路,以思政門爲之。傳曰,侍衛與環衛軍兵,令各其營別饒次分給。上出次,下敎曰,記過待令禁軍別將李鶴榮,卽爲拿入也。宣傳官跪稟曰,禁軍別將李鶴榮,今方拿入,而所帶左邊捕盜大將命召及大將牌·傳令牌,何以爲之乎?上曰,使之親納也。鶴榮親納訖,寧夏進前奏曰,記過禁軍別將李鶴榮,今方拿入,而所帶左邊捕盜大將命召及大將牌·傳令牌,旣已親納矣。捕將重任,不可暫曠,在前如此之時,有他邊大將兼察之例,今番則何以爲之乎?上曰,右捕將兼察,可也。出擧條又奏曰,左邊捕盜大將,右捕將兼察事,命下矣。兼察左邊捕盜大將趙羲復,卽爲牌招聽傳敎,何如?上曰,依爲之。出擧條宣傳官承命擧行,如例拿入,上下敎曰,咫尺之地,行步不謹,是何道理?今番則雖爲特恕,後復如是,則斷施重律矣。仍命拿出。命書傳敎曰,飭已施矣,禁軍別將李鶴榮,所帶捕將命召及大將牌·傳令牌,竝還授。寧夏進前奏曰,禁軍別將李鶴榮,旣爲分揀矣,所帶左邊捕盜大將命召及大將牌·傳令牌,卽爲牌招傳授,何如?上曰,依爲之。出擧條上入小次,有頃,出次,寧夏讀奏收券單子,仍稟,取幾人乎?命書傳敎曰,今番庭試取五人。上入小次,有頃,出次,命兵判進前曰,竊券之漢,各別嚴懲,投券武監,還內後決棍汰去,可也。致庠曰,謹當依下敎重繩矣。寧夏進前稟科次,宣傳官跪稟懸燈,挾輦軍等懸燈,性敎奏曰,書等何以爲之乎?上曰,皆以正三下書之,以一二三四五別之也。寧夏稟讀券,鶴鎭讀首券初句,命止之。寧夏奏曰,坼封何以爲之乎?上曰,承旨坼封也。寧夏坼封讀奏訖,贊儀跪啓禮畢。通禮跪啓請乘輿,上乘輿,由神武門·彰會門·用成門·興禮門·勤政門,至思政門外,兵曹判書閔致庠跪稟放仗,寧夏請出標信解嚴,由思政門還內。諸臣以次退出。
上在景福宮。停常參·經筵。
藥房提調朴珪壽,副提調趙寧夏啓曰,親臨試射,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
還內役,藥房·內閣·政院·玉堂口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,無時急稟定事,不得來會云矣,敢啓。傳曰,知道。
政院啓曰,卽者吏曹郞廳來言,新恩下批政事,取稟。傳曰,當日爲之。
禮曹,來十月初二日行宗廟冬享大祭,親祭取稟,奉敎敬依。
傳曰,在外敦寧都正·工曹參議竝許遞,今日政差出。
吏曹啓曰,璿源殿令安貞國,以其身病,呈狀乞遞,改差,何如?傳曰,允。
又啓曰,智陵參奉崔中極,以其身病,呈狀乞遞,改差事,傳曰,陞六。
有政。吏批,兼判書金炳冀,牌招不進,參判洪兢周進,參議張錫龍,在外未肅拜,承旨缺
吏批啓曰,兼判書金炳冀牌不進,參議張錫龍,在外未肅拜,小臣獨政未安,何以爲之?敢稟。傳曰,仍爲之。
以趙秉瓚爲敦寧都正,韓龍敎爲工曹參議,李啓魯爲同義禁,姜晉奎爲同春秋,金承勳爲禮曹佐郞,韓錫奎爲直講,任基元爲監察,姜駿煥爲典籍,柳爲西學敎授,河泰鎭爲璿源殿令,兼掌令趙宇熙減下,典籍單洪炳一,尙衣主簿單金龜洛,咸鏡監司洪祐吉,特加一瓜仍任事承傳。再政。以權庸鎬爲智陵參奉,全在鳳爲典籍,金錫坤爲武烈祠參奉。
兵批,判書閔致庠進。以下缺以鄭禮秀爲同知,鄭雲星爲訓鍊都正,趙琦顯爲宣傳官,申柲爲內禁將,田穳·崔東哲·朴文會爲五衛將,張佑軫爲訓鍊僉正,張原相爲文兼,梁文煥爲武兼,李圭明·金升淵·高鎭赫爲守門將,副司果李敎敏·林炳奎·李承九·金喜根,判府事李根弼,回還正使依定式減下。再政。以權鍾碩爲訓鍊判官,僉知三單,田穳·崔東哲·朴文會。三政。以趙存植爲訓鍊主簿。四政。以李圭昇爲武兼。
三軍府啓曰,卽接御營廳所報,則今八月二十一日,習陣日次,而大將臣梁憲洙,有身病,不得行操云矣,敢啓。傳曰,知道。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
訓鍊都監啓曰,謹依下敎,侍衛與環衛將官·將校·軍兵及武藝別監等處,別饒次分給之意,敢啓。傳曰,知道。
刑曹啓曰,以司謁口傳下敎曰,試券偸竊之漢,移送秋曹事,命下矣。罪人咸順興,依大明律賊盜條盜官文書者杖百之文,決杖一百,放送之意,敢啓。傳曰,知道。
又啓曰,以司謁口傳下敎曰,試券偸竊之漢,移送秋曹事,命下矣。罪人呂老味·金賢伊,依大明律賊盜條盜官文書者杖百之文,各決杖一百,放送之意,敢啓。傳曰,知道。
癸酉八月二十日辰時,上詣景武臺。九日製通方外儒生試取入侍時,行都承旨趙寧夏,左承旨李喬翼,右承旨朴定陽,左副承旨李根秀,右副承旨李龍雨,同副承旨鄭謙植,注書缺,別兼春秋朴容大·金明鎭·金鶴鎭·徐正淳,檢校直提學趙寧夏·李載冕·趙成夏·趙慶鎬,檢校直閣金永壽·洪殷謨·李鎬翼,直閣姜以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調朴珪壽,副提調趙寧夏進前奏曰,侵早勞動,聖體,若何?上曰,一樣矣。仍由神武門,詣景武臺,通禮跪啓請降輿,上降輿陞座。寧夏請出標信開布成,上命以已下標信擧行。承旨讀奏入門單子七萬五千七百人訖,仍奏曰,從陞中有試官蒙點人,使之下去行禮,何如?上曰,唯。讀券官趙性敎·申應朝·尹堉·徐堂輔·姜蘭馨·尹滋悳·沈舜澤·南廷益·趙慶鎬·鄭範朝·李炳敎·閔奎鎬·洪遠植·趙秉式,對讀官李淳翼·朴齊寬·洪鍾學·任冕鎬·申道熙·丁觀燮·權鼎鎬·李承純·金永壽·洪殷謨·趙肅夏·趙準永·權膺善·韓喆愚·兪初煥·黃正淵·朴顥陽·李建昌·李載悳·李鎬翼·尹用求·洪健植·姜文馨·姜·金明鎭·閔泳穆·李秀萬·李晩燾·朴容大·金德均·柳·吳獜泳·徐正淳·金鶴鎭行四拜禮訖,以次就位。上曰,試官進前。仍命書題。性敎進前跪,書題賦,不愆不忌率由舊章,鶴鎭奉出懸題。上命試官權退,仍入小次。寧夏,以司謁入稟曰,先張旣入,請出標信開門,呈券儒生次次出送乎?上命以已下標信擧行,又以司謁,入稟考試,上命考試爲之。上曰,別雲劍,兵·摠府堂上,堂上閣臣·儒臣,入侍承旨,堂上對讀官,竝讀券官加差下,堂下閣臣·儒臣,竝對讀官加差下,使之分考。又稟取幾人乎?上曰,取百人。少頃,上出次,上命科次爲之,以下缺,寧夏進前奏曰,殿座咫尺之地,雜人攔入,致勤下詢,萬萬駭然,當該挾鎗將官,所當重勘,而本院請推之外,無他可施之罰,何以爲之?敢稟。上曰,旣已記過,令兵曹更加嚴飭,可也。以司謁口傳下敎曰,試券偸竊之漢,移送秋曹。上命書傳敎曰,九日製賦居首三下幼學鄭大奎等二十人,竝直赴會試,之次草三下幼學金仁淑等二十人,竝給二分,之次草三下幼學李斗陽等二十人,竝給一分,之次次上幼學金基重等四十人,各奎章全韻一件賜給。傳曰,入格儒生,明日待令。少頃,陞座,仍命試官先退。通禮跪啓請禮畢,又啓請乘輿。寧夏請出標信解嚴。由神武門還內,諸臣以次退出。
上在景福宮。停常參·經筵。
政院啓曰,左副承旨李根秀,今日不爲仕進,卽爲牌招,何如?傳曰,允。
傳曰,入格儒生入侍。
兵曹啓曰,卽伏見今番慶科庭試武科殿試榜目啓下者,則役名及父名年歲居住,有誤書處,竝付標以入,而科榜修啓,何等愼重,如是錯誤,殊涉不審,當該試官,竝推考,何如?傳曰,允。
以左副承旨李根秀牌不進罷職傳旨,傳曰,只推。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
癸酉八月二十一日未時,上御慈慶殿。入格儒生入侍時,右副承旨李龍雨,假注書李復永,記注官金在鼎,別兼春秋金鶴鎭以次進伏訖。上曰,史官分左右。龍雨曰,入格儒生,使之次第陞堂,奏職姓名乎?上曰,唯。儒生等以次奏職姓名訖,龍雨曰,儒生行禮後,頒賞,何如?上可之,儒生行禮訖,龍雨曰,儒生等使之出送乎?上可之。上曰,史官就座。仍命退。承史以次退出。
上在景福宮。停常參·經筵。
以鎭撫使金善弼狀啓,德積僉使金泰亨,還穀加分,勒稅濫杖,爲先罷黜,其罪狀,令攸司稟處事,傳曰,令該曹口傳差出,不多日內下送。
以義陵陵上修改時監董地方官以下別單,傳曰,地方官咸興判官李錫應,逢授官北靑府使洪淳學,竝兒馬一匹賜給,別看役折衝卞在聲,外職調用,奉事張應翰,參奉朴珽夏,竝陞六,其餘竝令該曹,考例稟處。
承文院啓曰,進賀兼謝恩使回便,有兩宮皇太后加上徽號賜緞事,謝恩方物移準事,使臣加賞事矣,以前項使行奉表稱謝之意,撰出先通咨文,付撥下送灣府,傳給鳳城,轉致北京之地,何如?傳曰,允。
又啓曰,謝恩兼冬至使,今旣差出矣,皇上親政詔書順付謝恩一起,以有方物磨鍊,兩宮皇太后加上徽號詔書順付事,冬至兼謝恩使臣加賞事,賜緞事,謝恩方物移準事,進賀兼謝恩使臣加賞事,漂民張順喆等出送事,已上亦起謝恩,以無方物磨鍊之意,分付該曹·該院。傳曰,允。
義禁府啓曰,鎭撫使金善弼狀啓內,德積鎭僉使金泰亨,爲先罷黜,其罪狀,令收司稟處啓下矣。時在任所,依例發遣府書吏,交代後拿來,何如?傳曰,待待命拿囚。
上在景福宮。停常參·經筵。
傳曰,原任副提學李寅命,馳詣景陵,奉審摘奸,仍留監祭,局內諸陵,一體奉審以來。
傳曰,有實故玉堂許遞,前望單子入之。玉堂前望單子入之,副修撰金德均落點。
傳曰,在外法司堂上許遞,前望單子入之。法司堂上單子入之,判尹金炳德,左尹鄭泰好落點。
兵曹口傳政事,以韓鎭龜爲德積僉使。
禮曹啓曰,卽接淳昌幼學南鼎周所志,則以爲,同姓五寸叔碩章,嫡妾俱無子,以其同姓十二寸兄碩耇第三子秉元,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處〈事〉,呈狀矣。凡係繼宗立後,兩邊與授,明有可據,而不得登聞者,許令該曹,論理草記事,載在法典,而門長南鼎周所訴旣如此,南碩耇第三子秉元,立爲南碩章之後,何如?傳曰,允。
又啓曰,卽接藍浦幼學黃炫所志,則以爲,族孫滓,嫡妾俱無子,以其同姓八寸弟淡第二子相道,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹,論理草記事,載在法典,而門長黃炫所訴旣如此,黃淡第二子相道,立爲黃滓之後,何如?傳曰,允。
又啓曰,卽接藍浦幼學李錫龍所志,則以爲,再從孫景秀,嫡妾俱無子,以其同姓八寸兄蘭秀第四子思問,欲爲繼後,兩家諸族,相議完定,而蘭秀夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李錫龍所訴旣如此,李蘭秀第四子思問,立爲李景秀之後,何如?傳曰,允。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,右承旨朴定陽,今日不爲仕進,卽爲牌招,何如?傳曰,允。
傳曰,明日進講爲之。
以右承旨朴定陽牌不進罷職傳旨,傳曰,只推。
政院啓曰,卽者校理洪健植,以其親病,陳疏徑出,原疏纔已捧入矣,所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,校理洪健植,陳疏徑出,上番闕直,事甚未安。典翰洪萬植,應敎閔泳穆,副應敎朴顥陽,校理張時杓,副校理李秀萬·姜文馨,竝卽牌招,推移入直,何如?新除授副修撰金德均,一體牌招察任,何如?傳曰,允。
禮曹啓曰,卽接龍宮幼學高夢必所志,則以爲,族叔斗樞,嫡妾俱無子,以其同姓八寸弟起宗第二子夢胥,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理事,載在法典,而門長高夢必所訴旣如此,高起宗第二子夢胥,立爲高斗樞之後,何如?傳曰,允。
又啓曰,卽接麻田幼學慶所志,則以爲,再從孫鍵,嫡妾俱無子,以其同姓十四寸兄鎔第三子萬成,欲爲繼後,兩家諸族,相議完定,而鍵夫妻俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,載在法典,而門長慶所訴旣如此,慶鎔第三子萬成,立爲慶鍵之後,何如?傳曰,允。
又啓曰,卽接楊根幼學尹喆萬所志,則以爲,族孫行源,嫡妾俱無子,以其同姓二十四寸弟濟翼第三子喬榮,欲爲繼後,兩家諸族,相議完定,而行源夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長尹喆萬所訴旣如此,尹濟翼第三子喬榮,立爲尹行源之後,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
訓鍊都監啓曰,本局哨官射講時,柳葉箭連五巡全布人,依例別單書入之意,敢啓。傳曰,知道。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
校理洪健植疏云云。答曰,省疏具悉。爾其勿辭救護。
上在景福宮。停常參·經筵。
藥房都提調韓啓源,提調朴珪壽,副提調趙寧夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,無時急稟定事,不得來會云矣,敢啓。傳曰,知道。
傳曰,今二十九日次對,進定於明日。
傳曰,奉審儒臣入侍。
都摠府變通草記,傳曰,允。許遞。
兵曹口傳政事,以金炳始·任孝準爲都摠管,徐元輔·吳晉泳·申泰善爲副摠管,副摠管二單,金炳始·任孝準。
癸酉八月二十五日巳時,上御慈慶殿。藥院入診,奉審儒臣及進講入侍時,都提調韓啓源,提調朴珪壽,副提調趙寧夏,右議政韓啓源,講官朴珪壽,參贊官趙寧夏,侍讀官李秀萬,假注書李復永,兼春秋朴鳳軫,別兼春秋金明鎭各持詩傳第七卷,醫官李慶年·李碩柱·李命碩·李基轍進伏楹外訖。上曰,史官分左右。上曰,大臣進前。啓源進前問候,各殿問候訖,仍奏曰,醫官待令,使之診候乎?上曰,唯。慶年等以次進候,退伏楹外訖,啓源顧謂曰,脈候詳爲奏之。慶年等起伏奏曰,脈候左右三部調均矣。上命醫官先退,仍命儒臣進前。寅命進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物祭器祭井看審則精潔,諸執事摘奸則無頉,仍詣健元陵,陵上奉審則安寧,碑閣丁字閣奉審則無頉,次詣徽陵,陵上奉審則安寧,碑閣丁字閣奉審則無頉,次詣崇陵,陵上奉審則安寧,碑閣丁字閣奉審則無頉,次詣惠陵,陵上奉審則安寧,碑閣丁字閣奉審則無頉,次詣元陵,陵上奉審則安寧,碑閣丁字閣奉審則無頉,次詣綏陵,陵上奉審則安寧,碑閣丁字閣奉審則無頉,還詣景陵,仍留監祭,將事安寧之意,敢此仰達矣。上曰,陵寢俱爲太平乎?寅命曰,太平矣。上曰,摘奸諸處,亦爲無頉乎?寅命曰,無頉矣。仍開卷,珪壽讀自交交桑扈,止桑扈四章,仍釋章句訖。以下缺
上在景福宮。停常參·經筵。
自辰時至五更,灑雨下雨,測雨器水深九分。
傳曰,大臣·政府堂上引見。
備忘記,神光僉使尹秉善下直,長弓一張,長箭一部,片箭一部,筒兒一箇賜給。
議政府啓曰,新差有司堂上鄭健朝,新差堂上金翊鎭·姜蘭馨·朴齊寅·徐堂輔·金炳始·南廷益,今日賓對,懸病不進,事甚未安。令政院竝卽牌招,使之進參,何如?傳曰,允。
吏曹啓目粘連,觀此全羅監司李鎬俊狀啓,則以爲,興德縣監李周彦,慈諒之治,廉約其政,理獄神明,鄰邑驚服,排戶公平,村里寧謐,改建校廨,不費衆民之力,精捧稅糴,咸登一境之頌,捐廩三載,數亦不少,殘邑薄況,其意嘉尙,瓜期已報,民情惜去,特許仍任,以副輿望,令該曹稟處亦爲白臥乎所,道臣狀辭旣如此,興德縣監李周彦,姑爲仍任,何如?啓,依允。
吏曹啓目粘連,觀此黃海監司閔台鎬狀啓,則以爲,本道靑丹驛,最爲彫殘之局,而該察訪池好寬,居官三載,持身儉約,撫摩也,率補也,靡不悉心做去之外,積逋今幾了刷,弊局賴有蘇醒之望,瓜期已迫,郵屬咸惜其去,特許仍任,俾責成效,令該曹稟處亦爲白有臥乎所,道臣狀辭旣如此,靑丹道察訪池好寬,姑爲仍任,何如?啓,依允。
癸酉八月二十六日巳時,上御慈慶殿。大臣·政府堂上引見入侍時,右承旨朴定陽,假注書李敎夏,事變假注書許綸,記注官金在鼎,別兼春秋金明鎭,左議政姜㳣,右議政韓啓源,政府堂上金世均·李容熙·李章濂·閔致庠·趙性敎·任商準·梁憲洙·李鶴榮·趙羲復以次進伏訖。上曰,史官分左右。上曰,大臣進前。㳣進前問候,各殿問候訖,上曰,次對爲之。㳣曰,卽見忠淸監司成彝鎬所報,則舒川浦與馬梁僉使,俱是自辟窠,而瓜限不同,久近懸殊,請令變通矣。一視之下,不宜異同,舒川浦三十朔,依馬梁二十四朔例,定式施行之意,分付,何如?上曰,依爲之。出擧條㳣曰,每於使行時,歲幣方物,雖有課員之領去,此旣度支所封進,則宜有筭員之偕往矣。近奉大老閤下處分,醫課對三學,通同往來,且醫官及畫員寫字官,皆有燕行之窠,則筭員亦宜有均視之政,令該院·該曹,一例磨鍊,定式施行,課員常仕堂上,員額太多,而燕行之窠甚窄,每有積滯之歎云。亦令該院,又爲加定一窠,疏鬱之地,何如?上曰,依爲之。出擧條㳣曰,故翊衛臣李栻,以天挺醇儒,爲一代楷範,踐履篤實,造詣微妙,心性理氣之辨,經傳疑義之解,躬行心得,以牅後蒙,以學行,前後名碩,交章送薦,再除宮官,久陪書筵,體元之要,愼獨之旨,與夫破明斥佛等語,每蒙開納,參講諸臣,皆稱積學之功,請令獨進文義,其後追念甘盤之舊,至有桂坊好人之敎,其姿稟純正,道學高明,有功斯文,士林尊慕,其在昭代重儒之道,無有爵秩,崇奬之擧,超贈正卿,仍施節惠之典恐好,故敢此仰達矣。上曰,依爲之。出榻敎㳣曰,故社稷署參奉臣裵尙瑜,受業於臣之先祖文貞公臣柏年,道學有淵源,節義爭日月,其所著七書辨義理舞說,大學發揮等書,可見其眞積之工夫,精深之造詣,而與斥和臣金尙憲·李楘,講明春秋之義,後隱金山之萬曆洞,得見永歷之書,猶有望於西歸,以學行薦,除書筵降,其志行,又載尊周錄,蓋其卓節,根於實學,而士林之景仰,迄今未已,臣意則超贈都憲祭酒之職,恐合崇儒顯忠之典,故敢此仰達矣。上曰,依爲之。出榻敎㳣曰,忠愍公臣李,抗義成仁之危忠卓節,凜凜如生,而前後朝家之崇奬備至矣,聞其子今已闋制云,令該曹問名,初仕作窠調用,何如?上曰,依爲之。出榻敎㳣曰,贈參議臣李玄鶴之戰亡忠節,如彼卓異,而今其子根莢,參武科矣,不可無示意之擧,令該曹初仕隨窠擬入之意,分付,何如?上曰,依爲之。出擧條㳣曰,行大護軍李根弼出疆之行,今已復命矣,政府堂上差下,何如?上曰,依爲之。出榻敎㳣曰,前持平吳壽煥,當以侍從推恩,而所后家,無可施處云,依近例移施其本生之意,分付,何如?上曰,依爲之。出擧條敎夏曰,諸宰奏事。致庠曰,禁軍別將,以二十四朔,定爲瓜限,李鶴榮見帶此任,今已箇滿,而將差代矣,以禁軍事,有所釐正,當未了當,姑爲仍任,何如?上曰,依爲之。出擧條敎夏曰,玉堂所懷奏之。秀萬曰,臣以年淺學蔑,每登前席,伏覩我殿下,聖學高明,微辭奧旨,多有俯詢,臣誠欽仰萬萬,而第伏念古人爲學,必經經緯史者,誠以經爲進修之要法,史爲得夫之明鑑,於此二者,不可廢一,而法講與召對,久爲停閣,固非終始典學之意也。伏願殿下,頻接臣鄰,無或一日放過,克躋緝熙之域焉。上曰,所陳當留念矣。出擧條上曰,聞科儒之入闉,亦有門稅之責納云,國之待士,其禮宜別,而何可侵索至此乎?予不知其得當,此稅之收,卽由不得已之擧,而諸營全不檢飭,至捧於不當捧者,此何爻象乎?容熙等曰,此皆臣等不能檢束之罪也。上曰,摠戎使今日闕參,未聞此言,卿等須出布此言,嚴飭於收稅軍士,俾有實效也。㳣曰,若無各營提飭,軍士輩易致混稅,而各營則科時未及慮此之故也。上曰,士者,國之元氣也,可不禮待乎?且當初定稅,以馱不以擔,設或稅擔,宜大不宜小,從今以後,雖非儒生,小擔者則勿督稅,可也。上曰,此筵說頒諸朝紙好耶?㳣曰,揭榜於四門,備無一人不知,猶勝於頒諸朝紙矣。上曰,然矣。容熙等曰,謹當一依聖敎,揭榜輪示矣。以下缺。
癸酉八月二十六日午時,上御慈慶殿。進講入侍時,講官許傳,參贊官朴定陽,檢討官柳,假注書李復永,兼春秋金在鼎,別兼春秋金明鎭各持詩傳第七卷,以次進伏訖。上曰,史官分左右。上誦前受音一遍訖,仍開卷。傳讀自鴛鴦于飛,止鴛鴦四章,仍釋義訖。上命授書筭于傳,上讀新受音十遍訖,傳還納書筭。上曰,摧字之音,諺解則有異,故予以莝音讀之矣。講官所讀亦然矣。傳對曰,莝音是矣。古經作莝字者有之,諺音頗多謬處,如孟子鶂鶂之音,本是鷁鷁,而諺音蘖蘖,如此之類,惟科儒應講者,從諺音也。上曰,此章下禱上之詞,故不敢議其德云者,何義也?傳對曰,凡詩之頌禱者,極其頌禱之情而已,不及於他,然有意外之意,又有包在一言之中者,此詩之福祿二字中,實有德字之義,書之洪範一篇,三言福字,而其九五福章曰,攸好德,其五皇極章曰,皇建其有極,用敷錫厥庶民,厥庶民,于汝極,錫汝保極,假樂之詩曰,宜民宜人,受祿于天,夫德者福之本,福者德之效,故曰求福不回,又曰干祿豈弟,此皆修德以致福之謂也。誠願殿下,懋昭大德,建極于民,則福祿自至矣,蓋此詩,舊以爲刺幽王,而朱子謂諸侯頌禱之詞也。上曰,本末辭意誠然,而更無外他深意乎?傳對曰,俄與儒臣,商確此章,而別無異見矣。上曰,無病之時,則頻登講筵之意言之矣,果不辭遞而入來矣。傳對曰,猥承隆眷,故冒居至今,而恩敎至此,不勝惶悚,莫知攸措矣。上曰,卿早朝入來耶?傳對曰,然矣。上曰,以賓對之故,今已晩矣。家雖近,老人得無勞且飢乎?老人與少年有異,必是難堪也。傳對曰,聖眷若是愛戀,若慈父之於弱子,惶感無以仰答矣。臣自少時,薄於居養,善耐飢寒,故無所難也。上曰,筋力强健之致也。以下缺
上在景福宮。停常參·經筵。
自辰時至人定,灑雨下雨,測雨器水深二分。
政院啓曰,來初一日輪對矣,何以爲之?敢稟。傳曰,輪對當次人受點,後日次待令。
禮曹啓曰,郞接鎭川幼學林光赫所志,則以爲,六寸弟光貴無子,以其同姓六寸兄光璧第三子永喆,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長林光赫所訴旣如此,林光璧第三子永喆,立爲林光貴之後,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而放榜相値,不得設行之意,敢啓。傳曰,知道。
癸酉八月二十七日巳時,上御慈慶殿。進講入侍時,講官趙基應,參贊官李根秀,侍讀官李秀萬,假注書李敎夏,兼春秋金在鼎,別兼春秋李根命各持詩傳第七卷,以次進伏訖。上曰,史官分左右。上誦前受音一遍訖,仍開卷。基應讀自有頍者弁,止庶幾有臧,仍釋章句訖,以下缺
上在景福宮。停常參·經筵。
傳曰,新恩謝恩當親授矣,該房知悉。
禮曹啓曰,來九月初一日興陽府夫人小祥日,大妃殿望哭除服儀註,直爲書入大妃殿之意,敢啓。傳曰,知道。
宗親府啓曰,明日,卽天漢殿朔奉審日次,而臣升洙,進詣擧行之意,敢啓。傳曰,知道。
護軍任孝準疏略曰,昨冬銓衡之冒膺也,以若愚蒙,重任僨誤,月前大僚奏白,臣罪昭著矣。噫,蔭仕選擇,何等愼重,而不能詳審,率爾檢擬,遂使官方,致此濫褻,臣之昏謬,罪當何居,論勘薄罷,震蹙靡措,曾未幾日,遽蒙分揀之特旨,臣誠惝怳悸悚,不覺感淚之交逬,周廬召牌之下,屢煩病稟,尤極惶恐,短章自列,乞收成命焉。答曰,省疏具悉。遂事已聞備矣,卿其勿辭焉。
癸酉八月二十八日辰時,上御慈慶殿。進講入侍時,講官趙性敎,參贊官鄭謙植,侍講官閔泳穆,假注書李萬敎,記注官金顯默,別兼春秋金明鎭各持詩傳第七卷,以次進伏訖。上曰,史官分左右。上誦前受音一遍訖,仍開卷。性敎讀自有頍者弁實維在首,止好爾無射,仍釋義訖。上命授書筭于性敎,上讀新受音十遍訖。性敎還納書筭。上曰,頍弁章文義,昨日筵中略言之,而敦睦之義,自兄弟及於甥舅者,是亦隆殺之辨歟,性敎曰,鹿鳴之下,繼以伐木,桑扈之下,繼以頍弁,其義同也,蓋君燕樂之餘,眷眷乎敦宗展親,而伐木之稱諸父諸舅,頍弁之稱兄弟甥舅者,忠厚之風,藹然可觀,而親親隆殺之別,亦可覰得矣。上曰,車舝章,雖無好友,式燕且喜云者,思其季女而然耶?性敎曰,此章燕樂新婚之詩,而望其德音,心如飢渴,不但爲燕樂而已,必以德音來括,令德來敎,爲期望,古人配匹之際,造端之道,可謂盡善矣。上曰,此章款曲之義,一節深於一節也。性敎曰,旣曰來括,又曰來敎,款曲之情,深而且切矣。凡人之情,久樂則易厭,而此云好是無射者,以其令德相期,故終始如一,而無所厭射也,關雎之樂而不淫,亦此義也。上曰,久樂不厭者,非德音,則何以致此,此與關雎章樂而不淫,果無間矣。性敎曰,此是周宣王中興時作,而宣王后妃,懼其樂色而忘德,以至脫簪而獻規,始自閨壼,化行俗美,其發於詠歌者,有如此者矣。上曰,然矣。宣王中興後所作,故其詩皆可以觀矣。泳穆曰,此詩之義,一節深於一節,始之往迎也,推望其德音,旣得來配,則又悅其德敎,蓋配匹之際,所貴乎賢德會遇者,以內助之美,亶在於相勸以善,故古人以內有賢妻,謂之閨中畏友,如鷄鳴,夫婦之警戒相成,可謂括以德音,敎之令德矣,配德苟如此,則宴昵之私,不有於內,光大之業,可成於外,此君子之道,所以造端乎夫婦者也。謙植曰,此今相見云者,固恒人之所不必言,而兄弟甥舅,勉爲和樂,篤其親親之義,故其言若是,亦可見詩人惻怛懇摯之意也。上掩卷,仍敎曰,講官爲燕行幾次?性敎曰,丁卯年以副使,一次入燕矣。上曰,向聞朴珪壽所奏,則中原十三省,近爲十八省云,果然耶?性敎曰,中原地方,上自禹貢九州,歷代沿革,不可殫記,而迄今幅員益廣大,至爲十八省矣。上曰,回匪餘黨,尙未除去云,果得聞之乎?性敎曰,臣之奉使時,亦聞有回匪之警,近亦往往作鬧云矣。上曰,講官爲先賢後孫,事事審有詳明,故予有詢問也。性敎曰,臣材識淺薄,尤昧於博古,不能仰對萬一,冞切惶恧矣。上曰,先正於卿,爲幾世祖耶?性敎曰,在臣爲十一代祖,而逮事中宗朝矣。上曰,拜大司憲三日,男女異路云耶?性敎曰,果載於國史與家乘矣。上曰,先正於文廟配享,爲第幾次乎?性敎曰,我朝陞廡,以世次爲先後,故文敬公金宏弼居先,文獻公鄭汝昌次之,臣先祖爲第三位矣。上曰,先正何時被禍,而其時名賢,又有誰某耶?性敎曰,在中宗朝己卯,衮·貞·景舟之徒,構作北門之禍,而其時大司成金湜·沖庵金淨·訥齋朴祥,同時被禍,領議政鄭光弼,扶護士林,亦爲己卯名賢,其最著者入賢,其餘被禍名流,多至屢百餘,事蹟昭載己卯錄矣。上曰,陞廡先正之後孫,無時可以瞻拜於東西廡乎?性敎曰,無時則不得瞻拜,而或因大小科謁聖·釋菜享官時,則可得瞻拜矣。上曰,予嘗仰慕先聖,念念在玆,寫出文廟位版圖一本,揭之殿壁,以寓如見之誠。仍下原圖本,性敎雙擎展覽,起伏奏曰,殿下慕聖之誠,逈出尋常,是可見夫子在座,顔·曾後先,聖學之高明光大,尤可以仰揣,實我東方無疆之休矣。上曰,我朝先正文廟從享,爲幾人乎?性敎曰,陞廡爲十二矣。泳穆曰,文敬公金宏弼,文獻公鄭汝昌,文正公趙光祖,文元公李彦迪,文純公李滉,初以五賢從祀,其後文成公李珥,文簡公成渾,文元公金長生,文正公宋時烈,文正公宋浚吉,文純公朴世采,次第陞廡,而文正公金獜厚,於正廟朝時從享矣。上曰,新羅時從享,不過二人矣。性敎曰,然矣。泳穆曰,弘儒侯薜聰,文昌侯崔致遠,卽新羅人,文成公安裕,文忠公鄭夢周,卽高麗人,蓋東方文明之化,至我朝而盛,故賢人輩出矣。上曰,七十二弟子,皆爲配享乎?性敎曰,從享聖廟,非但及門諸第而已,凡歷代有功於斯文者,皆爲從祀矣。上曰,考覽論語,則子貢·閔子騫姓名,與位版圖不同矣。性敎曰,子貢,姓端木,名賜,閔子騫,姓閔名損,子貢·閔子騫,卽其字也。論語中諸弟,多以字書之矣。上曰,七十二弟之後孫,或有出居我東者乎?性敎曰,未之聞也。上曰,文廟從享先正,皆有百世不祧之典乎?性敎曰,然矣。上曰,講官非靜庵祀孫乎?性敎曰,臣之再從姪別檢臣鍾純,爲祀孫矣。上曰,祀孫家在何處?性敎曰,世居水原府內,而粵在正廟朝,以祀宇頹圮,特命改建以賜矣。上曰,正廟朝崇賢之德,萬萬欽仰矣。性敎起伏奏曰,爲後孫者,至于今感泣不已,而臣之從姪鍾純,且於聖上庚午水原幸行時,特蒙初仕調用之恩典矣。上曰,先正墓所,在於何邑耶?性敎曰,墓所在於水原東門外數里龍仁地深谷里,而賜額書院,亦在深谷矣。上曰,思齋,慕齋之弟乎?性敎曰,然矣。泳穆曰,思齋名正國,卽慕齋金安國之弟矣。上曰,史官就座。又命退。諸臣以次退出。
癸酉八月二十八日巳時,上御慈慶殿。文武新恩謝恩入侍時,左副承旨李根秀,同副承旨鄭謙植,假注書李敎夏·李萬敎,記注官金顯默,別兼春秋金明鎭以次進伏訖。上曰,史官分左右。引儀引文武擧人就位,根秀曰,新恩後拜人,使之隨入乎?上可之,又奏曰,入侍人中有率榜人,使之下殿,一體行禮乎?上可之,引儀唱四拜,文武擧人行四拜禮訖,根秀曰,新恩肅拜後,當宣醞乎?上可之,宣醞訖,引儀唱四拜,文武擧人,行四拜禮訖,根秀曰,新恩以次陞殿,奏職姓名,武科則甲科一人,使之陞殿,奏職姓名乎?上可之,文武新恩,以次奏職姓名訖,根秀曰,文武擧人,使之退出乎?上可之,引儀引文武擧人出,以下缺。
上在景福宮。停常參·經筵。
自前夜五更至人定,灑雨下雨,測雨器水深一寸一分。
藥房提調朴珪壽,左承旨李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
大妃殿進御二錢重人蔘粟米飮,自今日一貼式,限二貼煎入事,榻前下敎。
傳曰,傳香承旨,馳詣宗廟·景慕宮,奉審摘奸以來。
傳曰,在外與有實故玉堂竝許遞,前望入之,玉堂前望入之。修撰張原相,副修撰李載德·王性協落點。
內醫院啓曰,副提調趙寧夏,今日問安,不爲仕進,卽爲牌招,何如?傳曰,允。
兵曹啓曰,來九月十日當上番騎兵一百四十二名所着襦衣,本曹點考後,仍爲令該曹題給之意,敢啓。傳曰,知道。
又啓曰,今此冬至兼謝恩使一行赴燕時,所把驛馬,預先分定,然後可無窘急之弊,今竝依例前期知委,而應把四十五匹內,忠淸道八匹,全羅道十匹,慶尙道二十匹,來十月十五日京中逢點,江原道四匹,咸鏡道三匹,直送安州,來十月十八日逢點事,各道監司處行移,何如?傳曰,允。
刑曹啓曰,各道油紙徒流案中,江原道杆城朴萬平,黃海道谷山金聖元,全羅道智島洪光鉉,靑山島成萬植等,放字書下矣,謹依特敎,竝卽放送事,分付各該道臣之意,敢啓。傳曰,知道。
又啓曰,以慶尙監司金世鎬狀啓,淮陽府徒三年定配圖占正職罪人白龍鎭,年八十二歲,依法典收贖,令該曹稟旨分付事,啓下臣曹矣。謹安大明律,則老少收贖條,年七十以上犯流罪以下,收贖罪人白龍鎭,係是流罪以下,收贖放送事,分付該道道臣之意,敢啓。傳曰,知道。
癸酉八月二十九日巳時,上御慈慶殿。進講入侍時,講官金世均,參贊官李龍雨,檢討官朴齊晠,假注書李敎夏,兼春秋朴鳳軫,別兼春秋金明鎭各持詩傳第七卷,以次進伏訖。上曰,史官分左右。上誦前受音一遍訖,仍開卷。世均讀自雖無旨酒,止車舝五章,仍釋義訖。上命授書筭于世均,上讀新受音十遍訖。世均曰,還納書筭,以下缺,上曰,秋雨頻注,似有妨於收穫,而民事可悶。世均曰,收穫似未及了畢,則此時頻雨,誠悶然矣。上曰,嶺南·海西,水災之餘也,尤爲關念,似有給災矣。世均曰,聖念及此,不勝欽仰,而自聞西南被災,心常憧憧,近聞科儒所傳,則比來日候調和,穀實成熟,可得桑楡之收云,爲之甚幸矣。上曰,今年穡事,可謂俗稱穴農矣。世均曰,所聞誠然,而統以言之,則近於豐稔矣。上曰,諸邑必多報災處矣。世均曰,至於報災,秋成之後,各邑報于巡營,道伯啓聞,而廟堂回啓矣。上曰,卿曾按嶺藩,必詳災減之規也。世均曰,臣曾待罪嶺南,故略有領會,且以政府有司,亦嘗參聞矣。上曰,卿今公事堂上乎?世均曰,有司四員中,以加資之最下者,爲公事堂上,而臣於尊號都監,猥蒙恩資,故雖尙帶有司之任,公事則移屬於他有司矣。上曰,公事堂上,今屬於誰乎?世均曰,新差有司鄭健朝,爲公事堂上矣。上曰,諸堂上中,卿居第幾乎?世均曰,首有司是趙秉徽也,臣爲第二,其次趙秉昌,又其次鄭健朝也。上曰,五禮便考圖式,今纔出草,第爲考閱也。仍命下冊子五卷。世均跪受奉閱,上曰,此是五禮儀·續五禮儀·五禮便考諸冊中參考者,而又有古圖式一本,藏在內府,摹畫一依此本,圖說,多有文意未暢處,且內殿服色,異於外殿,有難詳言,故不得不有以俗稱書之者矣。世均曰,內殿法服,朝臣尤未敢知制度,而聖念深軫儀式攸重,睿裁若是該備,誠萬萬欽誦之至,而圖說中,書以俗稱,恐不得不然矣。上曰,古圖年久蠹傷,難爲考證,而第無軍服之圖,似是正廟朝以前所圖者也。世均曰,孝廟朝,定御駕轎時服色,聖敎略曰,曾見大明會典,武士衣袖,僅容其臂,所以戎服取輕捷也,我國帖裏絲笠,拘束動作,仍命翼善冠·衮龍袍,無分於輿轎,至於軍服,正廟朝華城幸行時所御,故華寧殿御眞所御,乃軍服矣。上曰,憲宗朝丙午以前,只以華城幸行時,用軍服矣。世均曰,曾伏聞陵行時服色,若以依華幸例有命,則例用軍服,以是推之,始自華城園幸時也。世均考閱圖書奏曰,萬機之暇,今玆纂緝,皆出御定,是爲萬世法式,不勝欽仰矣。上曰,此不過援古參今,先圖後說,而出送後,湏爛商存拔,好矣。世均曰,五禮便考,只登今制,其當只入今制乎,抑爲觀古制而竝入乎?上曰,觀舊式而竝存之,好矣。世均曰,五禮便考儀注,全用今制,而文昭殿儀注數條,爲存國初儀節而書入矣。上曰,大明會典之規,亦可參互,而內殿冠制,必是大明之制也。世均曰,廣飾之制,又是今始奉見矣,私家之婚,亦有新婦之首飾,況王妃親迎,似當有盛制矣。上曰,大髢圍髢兩飾,難便於模寫,只錄其名於圖序,而蓋如外殿之翼善冠,若具圓衫,則必加是飾也。唐古衣,內殿問安及眞殿參拜時,用之矣。世均曰,私家婚時,亦有唐衣云者矣,尙衣院文蹟,有頭鬚之制,或入於圖式乎?上曰,似非法服,且首飾多有稱號,則似是古今異稱者矣,而古圖則或以彩施之矣。世均曰,此本當鋟梓,則難以施彩,而自內別置本,則依古規設彩,以備考證,恐好矣。上曰,印本模畫,不必全事倣此,小者仍模前樣,大者則更出本好矣。世均曰,謹當依下敎奉行,而此本畫法,果極精微矣。上曰,古制胸,御用五爪,世子用四爪,世孫用三爪矣。世均曰,誠然矣。上曰,朝臣胸褙今制,只有鶴虎之別矣。世均曰,以大典通編舊制觀之,則非徒鶴虎,又有雁鷴熊羆,而今則只以鶴虎雙單,辨其文武與堂上堂下,誠簡便矣。上曰,蟒龍衣袖,狹如近日小周衣樣,但袖之中間稍廣,而曾有孝廟所御一件,奉置眞殿移安廳矣。世均曰,此是皇明所賜,而至今奉藏,欽仰欽仰矣,以下缺日記廳堂上金炳秀。郞廳李命九·朴永斗。
上在景福宮。停常參·經筵。
興陽府夫人小祥,大妃殿,藥房·內閣·政院·玉堂二品以上奉慰單子問安。答曰,罔極。
都摠府啓曰,今日入直內三廳武兼·禁軍及軍兵等,中日習射技放,而請出標信。傳曰,中日習射,自今姑爲停止。
傳曰,在外與未肅拜臺諫許遞,政官牌招開政。
傳曰,泮堂許遞,今日政差出。
傳曰,在外敦寧都正許遞,今日政差出。
傳曰,慶尙左兵虞候之代,司果李在靖擬入。
傳曰,藥院提調許遞,前望入之。內醫提調前望入之,李承輔落點。
傳曰,發遣吏郞,諸執事淸齋與否,摘奸以來。
吏曹啓曰,木川縣監朴基俊,身病猝重,不得下去云,罷黜,何如?傳曰,允。
又啓曰,璿源殿令河鎭泰,尙衣院僉正鄭基聞,奉常寺判官金明鎭,俱以身病,呈狀乞遞,竝改差,何如?傳曰,允。
又啓曰,典設司別提金尙斅,除拜過限未肅拜,改差,何如?傳曰,允。
有政。吏批,兼判書金炳冀進,參判洪兢周進,參議張錫龍在外,承旨缺。以朴弘壽爲大司諫,吳慶履爲司諫,金復性爲掌令,李麟圭·姜鐸爲持平,沈東獻爲正言,李顯昌爲敦寧都正,兪初煥爲大司成,李根弼爲知經筵,趙基應爲弘文提學,金應均·李啓魯爲同成均,鄭周默爲軍器正,李公愚爲尙衣僉正,趙承夏·趙羲周爲監察,文俊永爲典籍,趙景濂爲璿源殿令,金斗成爲義陵奉事,李鎬奭爲光陵參奉,姜夏奎爲北靑府使,金謙秀爲木川縣監,鄭元時爲鎭海縣監,舍人單李鎬翼,興德縣監李周彦,靑丹察訪池好寬,姑爲仍任事,承傳。再政。以金商礪爲漢城庶尹,李鼎和爲弘陵令,韓再愈爲義陵參奉,徐近淮爲淑陵參奉。三政。以劉文植爲校書校理,兪鎭龜爲健陵令,朴齊昇爲造紙別提。四政。以洪在瓚爲奉常判官,崔復榮爲儀賓都事,安橓爲引儀,耆老所守直官單鮮于。五政。以金正植爲宗廟令,金震洙爲掌樂主簿。六政。以韓始東爲典簿,蔡定默爲禁府都事,閔泳大爲典設別提,幼學吳秉權,今超通政,年七十八,侍從臣前持平吳壽煥本生父,故學生孫楨九贈吏參例兼,故孫斗杰贈吏議,故孫是幹贈僕正,以上同知孫星政三代,故翊衛李栻贈吏議例兼,道學卓異,超贈正卿事承傳,故參奉裵尙瑜贈大司憲兼成均祭酒,道學節義卓異超贈事,承傳,故學生李衡宅贈童敎,孝行卓異贈職事,承傳。
兵批,判書閔致庠進,以下缺。以徐堂輔爲知事,趙羲豐爲副摠管,柳璞爲兼司僕將,洪穎普爲五衛將,李在靖爲慶尙左兵虞候,崔膺虎爲蒜山僉使。
宗親府啓曰,卽接內需司牒報,則咸興·永興兩本宮,十月別大祭時,造燭封香吉日,今月二十八日卯時,衣襨·香燭·祭品奉詣吉日,同月二十一日辰時俱吉云,以此日時擧行之意,敢啓。傳曰,知道。
奎章閣啓曰,景慕宮望廟樓,今朔奉審無頉之意,敢啓。傳曰,知道。
弘文館啓曰,新除授修撰張原相,副修撰李載德·王性協,竝卽牌招察任,何如?傳曰,允。
癸酉九月初一日午時,上御慈慶殿。進講入侍時,講官許傳,參贊官鄭謙植,檢討官朴齊晠,假注書李萬敎,記事官金㽥,別兼春秋徐正淳各持詩傳第七卷,以次進伏訖。上曰,史官分左右。上誦前受音一遍訖,仍開卷。傳,讀自營營靑蠅,止以祈爾爵,仍釋章句訖。上曰,觀此詩,時君之信讒,可知矣。靑蠅之汚穢,如小人之變亂,人君信聽譖言,則其國之不治,亦可知矣,如用直言極諫之人,則讒人,何以間之?傳對曰,此詩,必作於衰周之時,疑幽厲之際也。小人之巧言,如簧,雖明君,猶或難察,況闇主乎?左右前後,無非正人,則小人,不敢售其奸矣。上曰,君子,以誠心導小人,使化於善,而小人則必欲陷害君子,心臟可惡矣。傳曰,殿下,辨別君子小人,若是嚴明,宗社臣民之福也。小人私慾交蔽,忌嫉有德之人,而勝己者,厭之,必讒乃已也。傳曰,君子在朝,則小人退,小人在朝,則君子退,然君子難進而易退,小人貪進而無厭,聖明在上,任賢勿貳,去邪勿疑,則孔壬,無足畏也。上曰,小人進君子退,而國不亡者,未之有也。傳曰,虞書曰,朕墍讒說殄行,聖如帝舜,則讒人無所容矣。上曰,大奸似忠,故易眩難辨,而昏惑者有之矣。傳對曰,忠詐之辨,亶在人君則哲之明,而任之以職,察其所行,則賢不肖,自見矣。最可戒者,浸潤之讒,膚受之愬也,浸潤者,如水之漸漬,膚受者,如芒刺之切身,潛滋暗長於不知不覺者也。昔魏王,遺楚美人,楚王悅之。夫人鄭裒,愛之甚於王,鄭裒,知王以爲不妬,謂美人曰,王愛子,然惡子之鼻,子見王,必掩鼻。美人從之,王問鄭裒曰,美人掩鼻,何也?對曰,惡王之臭也。王曰,悍哉,劓之。尹吉甫,有子伯奇,事後母孝,後母取蜂去毒,繫於衣上,伯奇,竊欲去之,後母大號曰,伯奇牽我,吉甫,見疑,伯奇自死,以楚王之明,吉甫之賢,猶惑於讒間之說,疑其愛妾慈子,則況不若楚王·吉甫者乎?上曰,賓之初筵,衛武公飮酒悔過所作也,君德之美,於斯可見矣。武公年壽,幾何?傳,對曰,九十五歲矣。上曰,在位幾何?傳對曰,五十五年矣。上曰,武公,何君之子?傳對曰,釐侯之子。上曰,何爲稱侯耶?傳對曰,衛本侯爵,侯者,五等之第二位,而平王,始命武公爲公也。上曰,武公事,在綱目乎?傳對曰,朱子綱目,始於周威烈王時,而衛武則平王時,故不載綱目,而史記衛世家,有之矣。上曰,曾見內閣,有三編綱目,自伏羲以來所著者也,玉堂亦有之乎?武公事,或載於此,則詳考以進,可也。傳對曰,聖敎,及於綱目,臣敢陳一言矣。經書者,聖人大道大法之所載也,史書者,古今治亂得失之所載也。故曰,經經緯史,伏願殿下,法講則以經爲主,頻命召對,討論綱目·史記等書,以爲致治之資焉。上曰,當留念矣。上曰,酒之爲物,悅口,故人或嗜之,其害至於禍人家國,可不戒哉?以大禹之聖,明知其害之深,故惡旨酒也。傳對曰,古人謂惡旨酒之功,大於平水土,殿下此敎,又大於大禹矣。以下缺。
上在景福宮。停常參·經筵。
下霜。
傳曰,禮房承旨,馳詣受香諸處,奉審摘奸以來。
傳曰,承旨竝許遞,前望入之。承旨前望入之,鄭基會·金基纘·沈舜澤·權用脩·李敦應·申泰運落點。
傳曰,藥院都提調有闕之代,前望入之。內醫都提調前望入之,洪淳穆落點。
政院啓曰,新除授承旨金基纘,資是嘉義,新除授承旨鄭基會,乃是嘉善,而曾經都承旨座次,有違格例,何以爲之?敢稟。傳曰,竝許遞,前望入之。承旨前望入之,鄭基會·黃鍾顯落點。
又啓曰,新除授行都承旨鄭基會,行左承旨沈舜澤,行右承旨李敦應,行左副承旨黃鍾顯,行右副承旨權用脩,行同副承旨申泰運,竝卽牌招,何如?傳曰,允。
又啓曰,禁衛大將李章濂,御營大將梁憲洙,以東·南關王廟獻官,今方受香出去矣,所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兵判兼察。
又啓曰,禁衛大將,御營大將,兵判兼察事,命下矣。兼察禁衛大將·御營大將閔致庠,旣在闕中,使之聽傳敎,何如?傳曰,允。
禮曹啓曰,來十月初二日,行宗廟冬享大祭親行時,永寧殿,依例遣大臣攝行,何如?傳曰,允。
又啓曰,來十月初二日,行宗廟冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
兵曹啓曰,今番武科殿試後,金信赫爲名者,冒赴參榜之說,有所入聞,故自臣曹査實,則水原別武士金信赫,昨年本營都試初試入格,未及赴會試,今年改名泰赫,又參本營都試初試,而殿試時,求禮居金姓人,得聞金信赫一人之占有兩次初試,冒稱金信赫,以昨年條初試應試入格,而參榜後改名彰淳,至受紅牌,科試事體,何等嚴重,而冒赴他人之初試,至於參榜,且爲改名,以眩事實者,究厥所爲,萬萬痛駭,情狀旣露,不可仍置,爲先削科,殿試榜目中,金信赫拔去付標以入,而其罪狀,移法司照律嚴勘,以彰淳名所授紅牌,卽爲收來,令政院燒火,雖以金泰赫言之,他人之以渠名冒赴,豈敢曰不知?難免符同之科,不可無重究,亦爲移法司勘處,何如?傳曰,允。
右議政韓啓源箚。缺,答曰,省箚具悉卿懇。愼節奉慮,藥院之任,今姑勉副,卿其安心調理。仍傳曰,此批答,遣史官傳諭。
癸酉九月初二日巳時,上御慈慶殿。進講入侍時,講官趙秉昌,參贊官李龍雨,侍講官朴顥陽,假注書趙南軾,記注官金在鼎,別兼春秋徐正淳各持詩傳第七卷,以次進伏訖。上曰,史官分左右。上誦前受音一遍訖,仍開卷。秉昌,讀自籥舞笙鼓,止不知其秩,仍釋章句訖。缺,上曰,本館有銀杯乎?正淳曰,銀杯有之矣。上曰,見之乎?正淳曰,姑未見之矣。上曰,筵退後,卽爲入見,可也。正淳曰,謹當奉敎矣。以下缺
上在景福宮。停常參·經筵。
傳曰,今此璿源譜略修改,完溪·完源事,旣爲釐正矣,特贈上輔國事,分付銓曹。
政院啓曰,行右副承旨權用脩,行同副承旨,申泰運在外,斯速乘馹上來事,下諭,何如?傳曰,許遞,前望入之。承旨前望入之,徐承輔·李炳敎落點。
傳曰,慰諭使入侍。
以司謁口傳下敎曰,銀杯以入。
吏曹啓曰,今初一日政,軍器正副望,鄭周默,前任咸安郡守,解由未出,而矇然擬入,至蒙恩點,臣不勝惶恐,原望筒,勿施,何如?傳曰,旣已點下,勿施置之。
禁衛營啓曰,本營千摠李尙權,身病猝重,勢難察任,改差,何如?傳曰,允。
大司成兪初煥疏云云。省疏具悉。爾其勿辭察職。
癸酉九月初三日巳時,上御慈慶殿。進講入侍時,講官李承輔,參贊官鄭基會,檢討官王性協,假注書沈鎭圭,記注官金顯默,別兼春秋徐正淳各持詩傳第七卷,以次進伏訖。上曰,史官分左右。上誦前受音一遍訖,仍開卷。承輔,讀自賓旣醉,止止賓之初筵五章,仍釋章句訖。上曰,載號載呶,至於亂我籩豆,卽醉者,失儀之形容,而又曰,飮酒孔嘉,維其令儀者,此是悔悟之語也。承輔曰,然矣。此章,卽畫出醉者之形狀,而衛武公,乃戰國時賢君也,年至九十五,而日使左右,常常箴戒,以淇渙篇抑章,觀之,其賢如此,似不以酒失儀,而今言醉而不藏,不醉反恥云者,非但因酒失自警,亦或欲其戒飭國人之意也。上曰,置監與史,恐其失儀而然也。承輔曰,然矣,衛國,卽殷紂舊邦也,其俗,以沈湎爲事,故武王伐殷,後以其弟康叔,封於此地,作酒誥而戒,以是觀之,沈湎之遺風,猶有存,故武公,亦必以是監戒,而作此詩以自警也。上曰,旣立司正而察之,然或慮其多飮,故篇終之意,如此也。承輔曰,人之飮酒,因鄕射·祭祀·醼飮,一獻之禮,賓主百拜,獻有序則奚暇至於失儀乎?昔在英廟朝,賜玉署銀杯,刻以矧敢多又之意矣。上曰,玉堂銀杯,其大何如乎?承輔曰,可容小椀水矣。上曰,政院,亦有之乎?承輔曰,前日見之,則果有之矣。基會曰,肅廟壬申,賜本院銀杯,御製御筆,刻以酒敢多又,伐德喪性,寧逾三爵,予訓汝訓十六字,而中間年久,屢經閪失,而屢次改造矣。上曰,政院銀杯,今尙存乎?基會曰,再昨年親臨本院時,曾經御覽,而今年又爲閪失云矣。上曰,非以銀器爲惜也,先朝賜予之見失,甚爲未安,予當改造以給矣。其杯樣,知之乎?基會曰,杯樣,似桃矣。承輔曰,與玉堂銀杯相似矣。上曰,此後則必任置曹司書吏,使之善爲典守也。基會曰,敬當以下敎,分付書吏,以爲典守之方矣。承輔曰,政院,每爲煩擾,故易致閪失矣。上曰,藝文館,亦有銀杯乎?正淳曰,曾聞有賜杯矣。上曰,別兼見之乎?正淳曰,未見其樣矣。上曰,銀杯之樣,何如乎?基會曰,臣供奉翰苑時,見之矣。上曰,能記其樣與刻字乎?基會曰,年稍久遠,刻字不能記得,而似同於銀臺玉堂之刻字,其樣則比他稍小矣。上曰,何時內賜者乎?承輔曰,雖未詳知,而似與玉堂銀杯,同時內賜矣。玉堂舊日銀杯,似爲閪失,而近者新備云矣。上曰,何時新備乎?承輔曰,雖未詳聞,而似在近年矣。上曰,與政院銀杯,大小何如乎?基會曰,別無差等矣。上曰,年前予所見者,閪失耶?基會曰,然矣。上曰,玉堂銀杯,內入,則當依其樣改造,而以親筆書其刻字以下矣。仍敎曰,翰苑若果閪失,則亦當一例改備矣。上曰,內閣亦有之乎?承輔曰,臣未曾入直,故銀杯有無,未能詳知,退出後探其有無,當爲稟達矣。上曰,藝文館銀杯,置於何處,而倘無閪失之弊乎?正淳曰,舊藏於本館,而館中所載書籍,亦或有閪失,銀杯,今在館吏處,未及所覽矣。上曰,本館亦有七書乎?正淳曰,七書則本無,而只有若干書籍矣。上曰,實錄,奉安于何處耶?正淳曰,奉安于本館樓上庫矣。上曰,銀杯若見存,則別兼出去後,入之也。正淳曰,謹當依聖敎。基會曰,古例,承旨一人入直,而世祖朝承旨李皎然,飮酒醉臥,自上問公事,不能仰對,自是定二人入直矣。上曰,故事果有是事矣。昔者,成三問醉倒,御手親自覆以貂裘,此亦在故事矣。承輔曰,此是文宗朝事也。基會曰,文宗朝夜臨玉堂,字呼謹甫,而每講論至夜分,是盛代美事也。上曰,文宗朝,果以字號成三問,而英廟朝,亦嘗臨御玉堂,行夜對矣。基會曰,然矣。上曰,大君王子無后處,今皆繼后,則續譜修正,別般申飭,斯速改刊,可也。承輔曰,謹當依聖敎,速速擧行之意,更爲申飭,而今番科時,八路璿派人處,見輒面飭,使之星火收單矣。上曰,續譜改刊,當於譜單齊到後,可以行之也。承輔曰,然矣。上曰,誠寧大君祠宇與宗孫家舍,其間,何以爲之乎?承輔曰,已於夏間,竝爲畢役,而祠版則始於七月,擇日奉安,而宗孫,亦爲入處於新構之屋矣。上曰,此家凡節,則講官善爲指導,而其家孫兒,能課工乎?承輔曰,近亦着意學業云,而居生鄕曲,凡事每多貿貿矣。上曰,其家孫兒,姑未成就乎?承輔曰,此家近甚零替,故其家孫兒,年至長成,而無議婚處,近有朝家恩命之後,多有議婚者云,如干冠禮之需,自宗備,送使於宗會時,來參矣,以宗會之退行,冠禮亦姑置之矣。上曰,成婚時婚需,自宗府助給,可也。承輔曰,謹當依下敎擧行矣,一自誠寧大君祠宇事,伏承恩命之後,非但其孫之榮感攢祝,各處璿裔,莫不欽仰頌祝曰,唐堯以親九族之化,復見於今日云矣。誠寧大君祠宇,今年新建,讓寧大君·孝寧大君祠宇重建,亦在今年,亦不偶然矣。上曰,果非偶然之事也。孝寧大君祠宇,在於何處乎?承輔曰,英廟朝,命建祠宇於果川孝寧墓下,而至正廟朝,賜額以淸權祠,而其祀孫,今開寧縣監李康準也。上曰,孝寧大君祠版,今奉於果川乎?承輔曰,其祀孫,近住城內,而祠版,奉安於祀孫所居之家矣。上曰,其家在於何處乎?承輔曰,在於南村鍾峴矣。今因續譜申飭,有所仰奏者。臣於年前登筵時,以完溪·完源,誤錄庶字事,有所下詢,故果卽釐正改錄,而今於年久之後,幽鬱始伸,莫非聖上敦親之盛德也。臣不勝欽仰萬萬,而完溪·完源,必當感泣於冥冥之中矣,宜有一番示意之擧,或加階贈秩,恐未知何如也。上曰,予亦有是意,方欲以此下詢矣,今聞此奏,允合事體,當有處分矣。以下缺
癸酉九月初三日未時,上御慈慶殿。慰諭使入侍時,左副承旨黃鍾顯,假注書趙南軾,記注官金顯默,別兼春秋徐正淳,慰諭使金奎軾。以次進伏訖。上曰,史官分左右。上曰,慰諭使進前。奎軾進前,上曰,庚炎潦雨,何以往返耶?奎軾曰,王靈收曁,無事往返矣。上曰,往見該道,則果何如耶?奎軾曰,丙辰以後初有之災也。敬奉綸音,馳往災邑,一一面諭,則擧皆回咷爲笑,莫不攢祝蹈舞矣。上曰,巡行時,渰死掩埋也,家舍結構也,田畓起墾也,果一一無漏耶?奎軾曰,擧皆面諭,而另飭發關,而申督幾盡,復安厥居,如或未盡者,道臣,繼又發關各該邑另飭矣。上曰,水旱之災,太過云,果何如耶?奎軾曰,往往有愁慘處,而民情遑急矣。上曰,凡民之難於奠居者,果到底顧恤耶?奎軾曰,豈敢不殫竭對揚,而才本空疎,未副聖念之萬一,只切悚恧,罔知收達矣。上曰,今行,往于大邱覲親耶?奎軾曰,得伸私情,莫非天恩矣。上曰,下去也,似不得久留矣。奎軾曰,留八日而登程矣。上曰,如是災年,人心何如耶?奎軾曰,綸音辭意,惻怛至切,至有感淚被面之民,莫不安堵,今日之民,卽堯·舜之民也。上曰,往見東萊乎?奎軾曰,該邑則不甚被災,故過其境未入邑府,只發關施恤矣。上曰,聞倭人無主張,果然否?奎軾曰,未敢以傳說詳知矣。上曰,人心晏然乎?奎軾曰,然矣。上曰,倭人果有內亂云耶?奎軾曰,或有傳說,而送使不來也,故未敢的知矣。上曰,隨其所聞而言之也。奎軾曰,豈敢以未可的知之事,仰達於君父之前乎?上曰,倭主視務,關白見黜,相通洋夷之說,向於燕使還來也,聞之,故有此及問矣。奎軾曰,此說則臣在於營下也,訓導,以書通于道臣者,臣果傍見矣。上曰,被災之外,他邑則登稔乎?奎軾曰,今年穡事,雖一邑一坪之內,豐凶判異,農家所謂穴農也。上曰,道伯,必是到底顧恤,而諸守令,則果何如耶?奎軾曰,仰體聖念之至切,孰敢不殫竭誠心乎?上曰,雖當極災,人心晏然,亦云幸矣。奎軾曰,此莫非聖化所及矣。上曰,民則堯·舜之民,而惠不下究,是所憧憧也。奎軾曰,率天下以仁,豈有一夫不獲之理乎?上曰,今番被災幾邑耶?雖見狀啓,必須詳言也。奎軾曰,尤甚者,三十七邑,其次十八邑,合五十五邑矣。上曰,幾日歸來,而行役幾日乎?奎軾曰,七十餘日,行盡三千餘里矣。上曰,災結假量,幾許乎?奎軾曰,六千餘結,而道臣,方又更査其虛實矣。上曰,自營門最遠者,何邑耶?奎軾曰,監營,處在要中,道里均適,則無遠近之懸殊,而東萊近地,比他稍遠矣。上曰,所經沿路農形,何如?奎軾曰,大邱以上,鳥嶺·竹嶺以下,七八邑,得占豐登矣。上曰,大邱以下,則皆是全災耶?奎軾曰,大邱以下,雖不如其上,東萊·梁山·彦陽等邑,近豐矣。上曰,東萊·梁山等邑,則登稔耶?奎軾曰,比其鄰邑,則稍勝矣。上曰,何邑酷被災害耶?奎軾曰,盈德·淸道·咸陽·開寧·星州·密陽等邑矣。上曰,均行各邑耶?奎軾曰,宣布德意,爲五十五邑矣。上曰,從左道始耶,從右道始耶?奎軾曰,先從左道而始矣。上曰,竣事後還到營下,而留幾日耶?奎軾曰,還到營下留十日而復路矣。上曰,俄者講筵時,以銀杯事,有所問之者矣,已聞之乎?鍾顯曰,果聞之矣。上曰,刻字,是何時所刻乎?鍾顯曰,只聞由來傳說,未及考據書籍,未能詳知其何時所刻也。上曰,承旨曾經館銜,或未聞英廟時所刻乎?鍾顯曰,或云肅廟時御賜,或云英廟時御賜,而非但銀臺·玉署·藝文館,有之也,都摠府,亦有二坐,而皆不能善爲典守,屢爲閪失,見今諸處所存者,皆是追復依樣改造者也。上曰,摠府則何爲而有二坐乎?鍾顯曰,一大一小矣。以下缺
上在景福宮。停常參·經筵。
傳曰,右議政焚黃之行給由馬·澆奠床備給。
以純陵陵上修改監董官以下別單,傳曰,地方官咸興判官李錫應,逢授官洪原縣監李圭泰,竝兒馬一匹賜給,別看役折衝洪祐聖加資,奉事李之遠,參奉李燮夏,竝陞六,其餘竝令該曹,考例稟處。
政院啓曰,卽者副應敎朴顥陽,以其親病陳疏經出,原疏纔已捧入矣,所當直捧禁推傳旨,而此與無端經出有異,推考警責,何如?傳曰,允。
弘文館啓曰,副應敎朴顥陽,陳疏經出,上番闕直,事甚未安。典翰洪萬植,應敎閔泳穆,校理張時杓·洪健植,副校理李秀萬·姜文馨,竝卽牌招,推移入直,何如?傳曰,允。
刑曹啓曰,兵曹啓辭內,今番武科殿試後,金信赫爲名者,冒赴參榜之說,有所入聞,故自臣曹査實,則水原別武士金信赫,昨年本營都試初試入格,未及赴會,今年改名泰赫,又參本營都試初試,而殿試時,求禮居金姓人,得聞金信赫一人之占有兩次初試,冒稱金信赫,以昨年條初試應試入格,而參榜後改名彰淳,至受紅牌,科試事體,何等嚴重,而冒赴他人之初試,至於參榜,且爲改名,以眩事實者,究厥所爲,萬萬痛駭,情狀旣露,不可仍置,爲先削科,殿試榜目中,金信赫拔去,付標以入,而其罪狀,移法司照律嚴勘,以彰淳所授紅牌,卽爲收來,令政院燒火,雖以金泰赫言之,他人之以渠名,冒赴,豈敢曰不知,難免符同之科,不可無重究,亦爲移法司,勘處,何如?傳曰,允事,下批矣。謹依傳敎,罪人金彰淳,依大典會通武科條,科場用奸者邊遠充軍之文,慶尙道長鬐縣定配所,金泰赫,依戶籍條役姓名不以實者,杖百徒三之文,決杖一百後,江原道旌善縣徒三年定配所,竝卽押送之意,敢啓。傳曰,知道。
吏曹啓目粘連,觀此水原留守閔升鎬狀啓,則以爲,本府判官鄭匡始,素心廉直,爲治慈諒,到底察隱,倉奸斂手,隨處蠲役,村窮息肩,剖訟則如竹迎刃,條理不紊,斷事則若木引繩,規劃得宜,三載居官,衆務畢擧,今當瓜期在邇,借寇民情,一境同然,姑爲仍任,令該曹稟處亦爲白有臥乎所,守臣狀辭,旣如此,依狀請施行,何如?啓,依允。
副應敎朴顥陽疏云云。答曰,省疏具悉。爾其勿辭救護。
癸酉九月初四日巳時,上御慈慶殿。進講入侍時,講官閔致庠,參贊官黃鍾顯,侍講官朴顥陽,假注書趙南軾,記注官朴鳳軫,別兼春秋缺以次進伏訖。上曰,史官分左右。上誦前受音一遍訖,仍開卷。致庠,讀自魚在在藻,止玄衮及黼,仍釋章句訖。以下缺
上在景福宮。停常參·經筵。
自人定至五更,灑雨下雨,測雨器水深二分。
藥房提調李承輔,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,德安大君祠版,遣宗臣致祭事,命下矣。何宗臣進去乎?敢稟。傳曰,宗正卿李寅命進去。
兵曹啓曰,去八月十九日慶科庭試武科殿試時,直赴殿試,奉承傳,火砲安寧厚等六十五人內,五十人,應試參榜,所授帖文,竝依例收聚爻周,別軍職李章憲,鄕騎士朴英鎭,別武士李鼎周,金在洙·朴懿廉,火砲黃道淵·李昌祿·金澤華,抄上武士柳致璋,勸武軍官金漢弼,別驍士劉正洛,別銃手金基鎬等十二人,遭故,竝依法典陳試,旗牌官金德驥身死,待式年放榜,紅牌成給,濟州馬兵金龍訓,別銃手高日得,無緣不赴,其委折,關問該道臣後,稟處,直赴會試,奉承傳,選武軍官閔昌鎬等三十八人內三十五人應試,所授帖文,收聚爻周,馬兵白文興遭故,依法典陳試,東萊別騎衛張南彦,平安兵營馬兵玄才奎,無緣不赴,其委折,關問各該道帥臣後,稟處,何如?傳曰,允。
訓鍊都監啓曰,本局千摠趙存興,身病猝重,勢難察任,改差,何如?傳曰,允。
吏曹判書金炳冀疏曰,臣無能無似,屢叨選部,而毋論大小去處,都不省要領,早晩僨敗,理必立俟,果於水原判官,請仍覆啓也,致有漏落,至伏承改書以入之命,喉院論啓,卽其事體之不容已者也。聖度天大,不賜下問,滿心惶蹙,短牘自劾。伏乞勘臣當律焉。答曰,省疏具悉。不必爲引,卿其勿辭焉。
癸酉九月初五日巳時,上御慈慶殿。進講入侍時,同知事李啓魯,參贊官沈舜澤,檢討官王性協,假注書沈鎭圭,兼春秋金㽥,別兼春秋金鶴鎭。各持詩傳第七卷,以次進伏訖。上曰,史官分左右。上誦前受音一遍訖,仍開卷。啓魯,讀自觱沸檻泉,止采菽五章,仍釋章句訖。以下缺,上曰,講官於忠簡公,爲幾世孫也?啓魯曰,爲生六代孫矣。上曰,講官生養家,自何世分派也?啓魯曰,七世矣。上曰,然則幾寸出系也?啓魯曰,出爲十三寸族父后矣。上曰,講官家住何處?啓魯曰,安東地春陽面道心矣。上曰,春陽,果是十二春陽乎?啓魯曰,面是春陽,洞云道心,而山高谷長,村落間間有之,通稱十二道心矣。上曰,然則混蒙難尋之處也,世居之地耶?啓魯曰,至臣身爲三世矣。上曰,本倅治績,何如?啓魯曰,臣之上京,在於今春二月,其間新舊交遞,而舊官臣朴齊寬,爲政四年,一心秉公,至有遺愛,新官臣洪澈周,素有聲績之人矣。上曰,此非前晉牧耶?啓魯曰,然矣。上曰,監司治績,亦何如?啓魯曰,臣之所居,與營稍遠,而臣之在鄕時,得聞其詳,輿誦遠播矣。上曰,忠簡公,當己巳年,至於竄配乎?啓魯曰,籲疏之後,天威震疊,卽命削職,擬以重律,而筵臣拯救,洪造罔極,放歸田里矣。上曰,其時同禍人,誰也?啓魯曰,吳斗寅·李世華·朴泰輔·李尙眞,而又有吳司謁矣。上曰,朴泰輔祀孫,誰也?啓魯曰,今軍資監正臣朴齊萬也。上曰,吳司謁名字,云何?啓魯曰,雲濟也。上曰,延最績,子孫有之乎?啓魯曰,臣曾聞於朴齊萬,則有其子孫矣。上曰,講官先祖,己巳時帶職何官?啓魯曰,時在玉堂,而後爲副提學矣。上曰,忠簡公之子,爲幾兄弟也?啓魯曰,臣之五代祖晦謙,爲長子,而至蒙承傳,次子臣濟謙,以敎官登第而早夭矣。上曰,忠簡公子孫官爵,幾何?啓魯曰,高祖臣重光,爲顯陵參奉,曾祖臣鎭祜,爲厚陵參奉矣。上曰,忠簡公祀孫,誰也。啓魯曰,臣之本生家零替,主祀無人,臣之從兄臣羲魯,伯兄臣基魯,輪回攝祀矣。上曰,其祀孫,何不繼后而攝祀也。啓魯曰,行列未及矣。上曰,講官伯兄,有子乎?啓魯曰,臣有三子,而第三子,出爲伯兄后矣。上曰,以此爲祀孫乎?啓魯曰,此非祀孫也,臣之子,生子,則實是祀孫行列矣。上曰,無乃太晩乎?啓魯曰,雖晩矣,此外無他行列,則臣之孫行先出者,當爲承祀矣。上曰,允當矣。上曰,忠簡公,已承不祧之典乎?啓魯曰,未及蒙不祧之典矣。上曰,春陽,自是忠簡公故基乎?啓魯曰,初自醴泉,轉寓春陽,自是子孫仍居焉。以下缺
上在景福宮。停常參·經筵。
議政府啓曰,卽見江原監司尹秉鼎狀啓,則本道公都會初擇及覆試,行將設行,而收穫在前,儒生往來,不無相妨,竝爲姑停,待明年設行事,請令廟堂稟旨分付矣。事勢如此,依狀請退行事,分付,何如?傳曰,允。
又啓曰,卽見慶尙監司金世鎬狀啓,則本道公都會初擇覆試,當爲設行,而穡事失稔,多士往來,不無貽弊,特許停退事,請令廟堂稟處矣。事勢旣如此,依狀請退行事,分付,何如?傳曰,允。
又啓曰,卽見慶尙監司金世鎬狀啓,則本道別備米,春分秋捧,定式所載,而今年農形失稔,民力難辦,折半收捧,折半民留,只捧耗條事,請令廟堂稟旨分付矣。折半分留,雖是定式,民情旣云難辦,依狀請姑爲許施,何如?傳曰,允。
禮曹啓曰,全羅道觀察使封進來十月令,宗廟薦新柚子,今初十日薦進,而景慕宮薦新,則慶尙道,例爲封進矣。本道所封,未及上來,莫重薦獻,不可後時,依前例宗廟薦新,加封柚子,同日一體薦進,何如?傳曰,允。
又啓曰,卽接忠州幼學李寅恭所志,則以爲,族兄寅亨,嫡妾俱無子,以其同姓四十寸弟雲虎第二子羲根,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李寅恭所訴,旣如此,李雲虎第二子羲根,立爲李寅亨之後,何如?傳曰,允。
又啓曰,卽接報恩幼學宋安圭所志,則以爲,八寸弟獻圭,嫡妾俱無子,以其同姓十二寸兄晩圭第二子欽成,欲爲繼後,兩家諸族,相議完定,而晩圭夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長宋安圭,所訴旣如此,宋晩圭第二子欽成,立爲宋獻圭之後,何如?傳曰,允。
御營廳啓曰,本廳千摠朴鼎憙,身病甚重,勢難察任,改差,何如?傳曰,允。
癸酉九月初六日巳時,上御慈慶殿。進講入侍時,講官金在顯,參贊官徐承輔,侍讀官張時杓,假注書韓章錫,記注官金在鼎,別兼春秋金鶴鎭各持詩傳第七卷,以次進伏訖。上曰,史官分左右。上誦前受音一遍訖,仍開卷。在顯,讀自騂騂角弓,止小人與屬,仍釋章句訖。缺,上曰,先正金文元公,何時登庸,仕至何官乎?在顯曰,臣之先祖文元公,以薦入仕於宣廟朝,旌招則在於仁廟朝,而官至參判矣。上曰,享年幾何?在顯曰,八十餘歲矣。上曰,金槃,爲文元公第幾子耶?在顯曰,文元公,有三子,長曰櫽,次曰集,卽文敬公也,季曰槃,卽臣七世祖也。上曰,櫽有後耶?在顯曰,早卒無後,文敬公亦無嫡嗣,以李文成公庶女爲妾,而以其子承嫡,槃有子六人,而從古禮不爲立後於其兄,以兄亡弟及之禮,主文元公之祀,大抵古禮,則嫡妾俱無子女,乃許立後矣。上曰,李文成公,亦不立後,以庶子承嫡,而近世,則罕行此禮,蓋以庶流之不得淸顯故也。在顯曰,庶流見枳,蓋自國初爲始矣。上曰,文敬公子孫,亦無顯仕者乎?在顯曰,朝家之待此家,與他有異,故文之通淸,蔭之齋郞,武之宣薦,皆無礙調用,如李文成公後裔矣。上曰,承嫡人之收用,自當有別,況先賢之後乎?此亦疎鬱導和之政也。在顯曰,聖敎切當矣。上曰,文元公之進用,何際爲久乎?在顯曰,在宣廟朝,屢典郡邑,多著異績,仁祖初服,以掌令首被招延矣。上曰,與張文康公同時乎?時杓曰,同時膺召矣。上曰,文康公,於侍讀官,爲幾世祖乎?時杓曰,於臣爲八世祖矣。上曰,兩賢之同時擢用,果盛際也。時杓曰,兩賢被召之後,朝野咸誦曰,此數人,必不以非道事君矣,人心由是而大定云,此言在野史矣。在顯曰,文元公宰定山時,當壬辰之亂,倭酋淸正,以爲賢人所居,相戒勿入定山地,至今稱之矣。上曰,賢人之化,能使蠻醜感服,不亦盛乎?上曰,近以文廟位版圖式,摹爲障子,以爲朝夕常目之資,向於禮判登筵時,所嘗展示者也。仍命挾侍奉出,以授在顯,上曰,文元公陞在何廡乎?在顯曰,東廡第五十四位也。上曰,陞廡先賢之子孫,若參拜文廟,則感慕之誠,似當異於他人矣。在顯曰,腏廡人後裔,若有事于聖廟,則每有奉審之擧,而感慕倍切矣。奉覽訖,還納圖障,仍奏曰,崇儒重道,聖王之先務也,臣嘗於筵中,屢承聖衷之惓惓,於此個義理,退而攢頌不已,今奉位版圖式常目之敎,益不勝欽仰萬萬,而八方士林,亦將聞此而風動矣。上曰,崇儒重道四個字,實予苦心若忽於是,將何以衛正斥邪乎?上曰,參贊官之老親,近日筋力,何如?向見其康旺,如五六十歲人矣。承輔曰,近幸無恙矣。上曰,參贊官,將以從子立後耶,將用古禮云耶?承輔曰,姑未質定矣。上曰,進士課工,連爲勤篤耶?承輔曰,魯劣甚矣。上曰,盡讀七書,而今讀何書耶?承輔曰,未能盡讀,而方讀中庸矣。上曰,進士年爲幾何?承輔曰,二十歲矣。上曰,進士有子耶?承輔曰,昨年始生一男矣。上曰,英廟朝有御藏米芾眞蹟,而得於藏譜閣舊貯中,此是古蹟,可珍,參贊官,精於筆法,故欲今一觀也。仍命挾侍,取進米南宮書本橫軸,以授承輔,仍敎曰,此果眞本乎?承輔曰,筆法遒健,似眞蹟,而法帖之自燕來者,有臨本,有摹本,此則非摹本,無疑矣。上曰,外封紙墨蹟,雖未詳字劃,而旁識曰,世子弄筆,未審何時睿筆也。承輔曰,旁識旣云戊申臘月,則似是莊獻世子睿筆也。上曰,米芾,在宋爲何時人耶?承輔曰,與東坡竝時,在神·哲之間矣。上曰,此書若米南宮眞蹟,則可貴矣。承輔曰,米書體核,蓋有似此者,所謂白雲居米帖,是也。上曰,參贊官,曾入燕否?承輔曰,未也。上曰,東人鑑賞法書之妙,蓋不及中國人矣。承輔曰,然矣。仍奉軸還納。以下缺
上在景福宮。停常參·經筵。
政院啓曰,來十一日,輪對日次矣,敢稟。傳曰,當次人受點,後日次待令。
政院啓曰,行左副承旨黃鍾顯,今日不爲仕進,卽爲牌招,何如?傳曰,允。
傳曰,今於松都摘奸中,使之回聞城役,已過其半,民赴國役,如子趨父事,期年而經始者,可以期月而完竣,留守之身操版鍤,不避風雨,與民同苦,間經重病,念不顧身,民造繡傘,一境咸誦云,如非此人,幾百年未遑之城役,何以經紀?此際,不可無先示其意,開城留守韓敦源,特爲加資。
傳曰,松都城役,日費罄乏,幾至停役云,兵曹儲留庫錢五千兩,卽爲替驛馱送事,分付。
議政府啓曰,卽見慶尙監司金世鎬狀啓,則備陳綿農判歉之狀,仍請各營及兵曹軍身布,限三分一代錢,各衙門及樂工保布,竝以純錢代捧事,請令廟堂稟處矣。軍需所重,固不可有請輒代,而水旱餘民情攸關,亦不當一勘靳施,訓局·外兵曹及各營五分一,各司純錢代納之意,分付,何如?傳曰,允。
摠戎廳啓曰,本廳千摠宋泰玉,身病甚重,勢難察任,改差,何如?傳曰,允。
癸酉九月初七日巳時,上御慈慶殿。進講入侍時,講官趙基應,參贊官李敦應,檢討官李載悳,假注書金弘集,記注官金顯默,別兼春秋金鶴鎭各持詩傳第七卷,以次進伏訖。上曰,史官分左右。上誦前受音一遍訖,仍開卷。基應,讀自雨雪瀌麃,止菀柳三章,仍釋章句訖。上曰,此章大旨,昨已講討,而時王不親九族,以致宗族相怨,至於末章如蠻如髦之語而極矣。基應曰,蠻髦與禽獸無別,人而無禮義,使九族怨背,是亦禽獸已矣。上曰,堯之和萬邦,親族爲本,中庸之敍九族,親親居先,其道一也,周家之深仁厚澤,至此時無復存者,故詩人憂歎,如是其切也。基應曰,庸闇之主,類不免信讒,故至於如此矣,蓋君子小人之別,如氷炭之相反,其進退之際,興替判焉,得賢輔佐而國不治者,未之有也。古語賢人爲寶,此之謂也。上曰,爲國之道,不出於親君子遠小人而已,國之所以不治者,惟君子小人之辨,不明故也。基應曰,老成若遲鈍,忠厚若迂闊,故君子易疎而難親也。爲人臣者,苟有向上爲國之誠,則皆可以嚮用,用人,豈必以才能而已乎?且未有小人而無才者,始以要君,終焉蠹國,其爲亂階,浮於叛逆也。上曰,傳曰,人必自侮而後,人侮之,國必自伐而後,人伐之,國有小人,是內亂而致外寇之道也。基應所奏小人之害甚於叛逆云者,誠然矣。基應曰,嫉惡,乃人之常情耳,每觀史而至小人柄用處,未嘗不痛恨憤激也。蓋君臣,猶父子也,人子事親,不以其道,是不孝也,人臣事君,不以其道,是不忠也,於不忠者,誅之何惜乎?上曰,此詩大旨,王者暴虐,諸侯不朝云者,必因其來朝而求之尤甚故也,天子,當有賜於諸侯,豈可反求乎?抑人臣之於君,有諫而不聽,則去之之義,亦有以死諫者,當時諸侯來見者,獨未可以忠諫乎?其不能諫者,或以外藩故歟。基應曰,遠近雖殊,臣分則均然,其時諸侯,以無言責,故似未易進諫也。蓋古之諫者,豈必惡生好死?然忠愛之至,有不畏死,豈不賢哉?大凡聽諫之道,惟當翕受,言者之賢愚,有不必計,此所以狂夫之言,聖人擇焉者也。上曰,苟其言之善,則皆可用之,況有君子而在野,小人而在朝者,其可以問其人乎?基應曰,聖敎至當,論語曰,不以言擧人,不以人廢言,未敢知聖衷,尙記存此語乎?上曰,果記得矣。基應曰,殿下臨講,每以君子小人之辨,辭敎嚴正,此誠國家之福也。上曰,君子小人之別,他講官,亦多敷陳,而此講官,尤爲剴切也。基應曰,君子小人之辨,惟在淵鑑之如何,譬如聽訟,坐堂上而辨堂下人曲直,其邪正,自無所逃也。上曰,講官素有識見,故所言如此也。基應曰,史書,明於治亂,伏願益加用工焉。上曰,講官,向以召對爲請,予已許之,而內講不輟,日晷漸短,以此未果行之,似近於未能踐言也。卿登筵席,輒以君子小人之別,辨說極詳,於予知解,多有裨益,每覽通鑑論治亂處,怳如親見其時,至於明君任賢之際,不覺歎賞也。載悳曰,雨雪瀌瀌,見晛曰消,以此小人讒言,見君子之明,則當自止也。君子小人,每如陰陽之相反,此邪正之判也。敦應曰,講官儒臣,備陳無餘,臣無容敷衍仰奏者也。以下缺
上在景福宮。停常參·經筵。
宗親府啓曰,璿裔之死於王事,橫被罪名人繼后事別單入啓時,遺漏處,更爲議定,別單書入之意,敢啓。傳曰,知道。
三軍府啓曰,卽接訓鍊都監所報,則今九月初九日,習陣日次,而大將臣李容熙,有身病,不得行操云矣,敢啓。傳曰,知道。
吏曹啓曰,校書館校理劉元植,以其身病,呈狀乞遞,改差,何如?傳曰,允。
兵曹啓曰,本曹佐郞金英烈,謂有身病,呈狀乞遞,今姑改差,何如?傳曰,允。
癸酉九月初八日巳時,上御慈慶殿。進講入侍時,講官趙性敎,參贊官李炳敎,侍讀官張時杓,假注書金弘集,記注官朴鳳軫,別兼春秋金鶴鎭各持詩傳第七卷,以次進伏訖。上曰,史官分左右。上誦前受音一遍訖,仍開卷。性敎,讀自彼都人士狐裘黃黃,止都人士五章,乃釋義訖。上曰,進講冊子,自玉堂懸吐以入者,多有錯誤處,以此申飭,日後更勿如是也。時杓曰,臣矇然未能檢察,不勝惶悚萬萬矣。炳敎曰,冊子還下,使玉堂校正以入,恐好矣。上曰,可也。仍命授書筭于性敎,上讀新受音十遍訖。性敎還納書筭,上曰,此則亂後,思見昔日都邑之盛而作也,先王深仁厚澤,已有所淪肌浹髓,故能使後人思之如此,豈不盛哉?性敎曰,周人,被先王之澤,沒世不忘,故見於詩者,有如是矣。上曰,周家深仁厚澤,到今猶可想見其盛際,而季世之遽至於亂,未可知也。性敎曰,周之盛時,都人士女服飾儀容之美,蔚然可觀,而亂後無復存者,故詩人之咨嗟咏歎,感古傷今之意,溢於言外,詩可以觀治亂,而治亂之機,亦一轉移間事也。上曰,此章與菀柳章,時相先後,氣像不同,一則憂其暴虐也,一則思其盛時也。且詩中言鎬京者,先王德化,思之甚切,至擧其地而稱之,其他可勝道哉,此詩不過幾章,而反復詠歎之間,盛衰可見,果係何時作乎?性敎曰,此厲王以後之詩,厲王暴虐,國人作亂,王出奔于彘,共和爲政,其詩則板蕩,是宣王繼立中興之業,其詩則車攻吉日,是也,至于幽王,荒墜厥緖,周道遂衰,其詩則桑柔正月,是也,俄頃之間,治亂靡常,先王深仁厚澤,有不足恃,而惟在於自修而已。上曰,國之治亂,專由於君子小人之用舍矣。性敎曰,聖敎切當矣。治國之要,實係於賢邪之進退也。上曰,用君子則治,用小人則亂,此在所用之何如而君子小人之辨,亦不易也。性敎曰,賢邪之辨,自古其難,而阿意承順,無咈君心者,小人也,敢言直諫,以格君心者,君子也。人主,欲辨君子與小人,則先察逆耳之言,爲忠,順旨之言,爲佞,然後君子小人,立辨矣。時杓曰,其容不改,有儀可象也,出言有章,德音不瑕也,昔周盛時之詩,如素絲羔羊,退公委蛇,赤舄金舄,于周會同,及充耳琇瑩,鬒髮如雲云者,俱可見士女儀容之美,遭亂之後,都邑人物,不能如舊,歎惜興想,至於鬱結,卽匪風亂極而思治之意也。及宣王中興,內修外攘,復文·武之疆,行先王之政,人物儀容,燦然復見,亂之可轉以爲治者,有如是矣。炳敎曰,講官儒臣,備陳無餘,臣無容更達矣。上掩卷,命史官就座,仍命講官先退,又命退。諸臣以次退出。
上在景福宮。停常參·經筵。
自前夜五更至未時,灑雨下雨,測雨器水深二寸五分。
政院啓曰,行右承旨李敦應,今日不爲仕進,卽爲牌招,何如?傳曰,允。
傳曰,在外與有實故玉堂,許遞,前望入之。玉堂前望入之,校理金裕行,副校理李晩瀅落點。
三軍府啓曰,卽接禁衛營所報,則今九月初十日,習陣日次,而大將臣李章濂,有身病,不得行操云矣,敢啓。傳曰,知道。
御營廳啓曰,本廳千摠李樂熙,身病甚重,勢難察任,改差,何如?傳曰,允。
癸酉九月初九日巳時,上御慈慶殿。進講入侍時,講官金世均,參贊官黃鍾顯,檢討官張原相,假注書申一永,兼春秋金㽥,別兼春秋李根命各持詩傳第七卷,以次進伏訖。上曰,史官分左右。上誦前受音一遍訖,仍開卷。世均,讀自終朝采綠,止采綠四章,仍釋章句訖。以下缺,上曰,此雨,自五更而連注不止,方今收穫之時,爲民事憧憧矣。世均曰,誠然矣。顧今節侯,雖多已收之穀,亦多未刈之禾,且豆太,每於霜後始得收穫矣。上曰,雨若不止,得無穀頭生角之慮耶?世均曰,此雨若止,豈至於穀頭生角乎?然而已刈之禾,若因雨急收,或不無遺漏者,而大田章曰,彼有遺秉,此有滯穗,伊寡婦之利,此謂豐年之時者也。世均曰,度支黃正函,卽使行入京日所用,則還·入請出,一依紅正函之例,恐合事體,以此分付於尙衣院,至於紅假函,每年工曹,固以八十隻都下,而紫門監則雖以一百隻,定式,年年所用,至於四百五六十隻之多者,事甚無謂,自內不入之外,隨以還下之意,竝經稟後,捧甘掖庭署事,奉承大老閤下敎意,故敢達矣。上可之。以下缺
上在景福宮。停常參·經筵。
藥房都提調洪淳穆,提調李承輔,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日,賓廳日次,而領議政未差,左議政姜㳣有身病,右議政韓敦源在外,不得來會云矣,敢啓。傳曰,知道。
傳曰,水原留守·兵曹判書相換。
弘文館啓曰,新除授校理金裕行,副校理李晩瀅,竝卽牌招察任,何如?傳曰,允。
三軍府啓曰,卽接御營廳所報,則今九月十一日,習陣日次,而大將臣梁憲洙,有身病,不得行操云矣,敢啓。傳曰,知道。
禁衛營啓曰,本營哨官李承九,身病猝重,勢難察任,改差,何如?傳曰,允。
癸酉九月初十日巳時,上御慈慶殿。藥房入診,進講同爲入侍時,都提調洪淳穆,提調李承輔,副提調鄭基會,直閣姜,校理張時杓,注書金弘集,記事官金在鼎,別兼春秋金明鎭,領敦寧洪淳穆,講官朴珪壽,參贊官鄭基會,侍讀官張時杓,假注書金弘集,記事官金在鼎,別兼春秋金明鎭,各持詩傳第七卷,以次進伏,醫官李慶年·金在瑚·李碩柱·李好錫,進伏檻外訖。上曰,史官分左右。淳穆進前奏曰,秋雨頻仍,日候連爲不調,聖體,若何?上曰,一樣矣。淳穆曰,寢睡·水刺之節,何如?上曰,一樣矣。各殿問候訖,淳穆曰,醫官待令矣,使之入診乎?上可之。慶年等,以次入診,退伏檻外訖,淳穆曰,脈候奏之。慶年等,起伏奏曰,脈候,左右三部調均矣。淳穆曰,湯劑,別無議定者乎?慶年等曰,無議定者矣。上曰,秋雨支離,得無妨於西成否?淳穆曰,收穫之際,似不無所妨矣。上曰,向聞大臣,有愼節,今果快差乎?淳穆曰,臣自去月望間,以本證痰眩,多日苦劇,近得少可,而餘祟尙存矣。上曰,近日寒燠無常,似多患感者矣。淳穆曰,此時節宣爲難,尤宜保嗇矣。上命藥房先退,承輔率醫官退出。上誦前受音一遍,仍開卷。珪壽,讀自芃芃黍苗,止黍苗五章,仍釋章句訖。上曰,進講冊子音吐多誤,連日提飭,而前受音,紙頭藍字,誤作籃字,又不改之也。淳穆曰,此由校正不精之致也。上曰,大文音吐,多與諺解不合,以致講讀欠妥,亦有背誦後,始覺其誤者矣。珪壽曰,字音若誤讀,則旨義亦從以舛謬矣。淳穆〈曰〉,冊子,令儒臣校正爲宜矣。上曰,益加精校,可也。時杓曰,謹當依下敎精校矣。上命授書筭于講官,上讀新受音十遍訖,珪壽還納書筭,上曰,此章,言召伯,往營申伯城邑,使王心則寧者,是眞知職分者也。召伯,是召公之後,而此役,能使往者無怨,可見其賢,足繩祖武,而有甘棠之遺意也。珪壽曰,聖敎至當,召伯,卽召公之後召虎,而與方叔,共佐宣王之治者也。周有周·召二伯,分陜東·西而主之,以領天下諸侯矣。上曰,陜東·西,指何地也?淳穆曰,陜卽畿內近地。珪壽曰,召公爲大司空之職。凡封建諸侯,大司空主之,定其經界,而命近地諸侯,爲之築其城邑,此爲周家古法,而今此召伯,世襲其職,遂自往而營申伯之封邑也。上曰,此卽我國作第宅而賜之類也。珪壽曰,然矣。上曰,申伯,卽申后之國歟?淳穆曰,申伯,乃宣王之舅也。上曰,果然矣。淳穆曰,又有申侯,爲平王之舅者也。上曰,此申伯,似是兩人也。珪壽曰,似是其子襲封者也。淳穆曰,是周家世壻之國也。幽王時,申侯,率太子宜臼,往其國避難,其後立太子爲王,而東遷者也。上曰,褒姒之亂,率犬戎入伐者,亦申侯也。淳穆曰,此則申侯之罪也。珪壽曰,此時封侯營邑,能使役者,往而無怨,宣王中興氣像,可見,亦大雅崧高之意也。此章所言車牛徒御,甚爲紛遝,其事之重大,可知,而人皆樂趨而力作,且肅肅烈烈等語,可見其紀律之整齊,施爲之不紊,宣王之德,豈不盛哉?上曰,使民以恩,故能無怨也。時杓曰,易曰,悅以使民,民忘其勞,上能察下之情,則雖勞不怨,故采薇詩曰,我戍未定,靡使歸聘,此詩之言我行旣集,蓋云歸處,亦必以功役未成,則未敢言其歸也。召伯,往營申伯之宅,而南國是式,民心悅矣,謝功旣成,王心寧矣。是以悠悠行役,不惟不怨,而其歡欣之意,殆同黍苗之逢陰雨,玆可見佚道使民,雖勞不怨之義也。基會曰,首章芃芃黍苗,陰雨膏之之句,非徒起興,自有意味之深長矣。天以陰雨膏之,則黍苗盛長,如人君治化肸蠁,德敎浹洽,則臣下,各守其職,黎庶各安其業,所謂君子小人,賢親樂利者也,豈有庶務叢挫,民生仳㒧之患哉?此時宣王,封申伯將經理南服,而若不得可任之人,則不能無宵旰之慮,而有臣如召伯,不辭勞役,告厥成功,則王心始安矣。古語云,勞於求賢,逸於任賢,此可見逸於任賢之意矣。淳穆曰,此不過五章,而周宣中興之業,粲然可觀,而其旨義,有三節,有以見宣王之宵旰軫念,與召伯之誠勤對揚,而亦可以見徒衆之被其恩而忘其勞也。大抵命將出師,大夫行役之時,自上體察,而恩有下究,則自然忘勞,而盡力於王事矣。上曰,宣王,是中葉時乎?淳穆曰,宣王時,乃在周家八九世後,則是爲中葉矣。珪壽曰,代數則未爲中葉矣。又奏曰,敢問卽者乙覽,果何書乎?上曰,萬姓統譜也。適纔考見帝王世系,而此書所載,止於皇明穆宗皇帝矣。珪壽曰,穆宗隆慶之後,爲萬曆朝矣。此等書,雖捷於考訂,而恐不如正史之有根據,欲考周家世系,則詳在馬史本記矣。今則聖學漸臻高明,閱覽史記·漢書等冊子,恐好矣。淳穆曰,此不過便覽之書,以全史常置於前,隨時考閱,則其所記存,大有裨益矣。上曰,昨講采綠小註,有爾雅云者,故取考爾雅,則曰,綠卽蓐也,而與綠竹猗猗同,綠竹之綠,乃其色也,此說可疑也。珪壽曰,古書亦有解綠竹爲王芻者矣,然此等名物,誠不可究語也。上曰,史記止何代,而繼此之史,爲何書乎?珪壽曰,馬遷史,始自三皇五帝而至漢武,其後班固,著前漢書,范曄,著後漢書,而一代每有一代之正史,至於皇明,亦有明史矣。上曰,史記,非但國政,其外亦多可觀也。珪壽曰,明史尤不可不一覽矣。上曰,曾見明史神宗以後事,語多不滿處,必因淸人所作故也。至有言明政日衰,其國代之云者,此是乾隆時作乎?珪壽曰,此是張廷玉所作也,淸之臣子所作故自然如此,而且多忌諱,如胡虜等字,皆諱之矣。上曰,此等事,終未得爲大度也。珪壽曰,康熙間著書,未嘗不自許爲恢廓大度矣。上曰,講官於大國事,必當瞭然也。明史最觀,而淸初事,亦多有之矣。珪壽曰,明太祖宏業遠謨,多可法矣。淳穆曰,自漢以後,惟皇明,得天下爲正,而立法嚴酷,雖不容諫官,其殉義之節,磊落相望,有若東漢之末矣。上曰,匹夫而得天下,惟漢高祖與明太祖,同然,而明法,果欠嚴酷矣。珪壽曰,有明制度,今淸悉遵而用之,民之至今被其澤者,皆我明太祖賜也。以是思之,怳如明室之尙存也。元法太亂,故明太祖,應天命,以匹夫而得天下,則裁制立法,不得不尙嚴,周禮所云,刑亂國用重典者,此意也。上曰,中國之至今思明者,必以其初除元亂,而淸人之承其後也,我國則固有難忘之恩矣。若使中華,有天子,繼明而興,則未知人心果何如也。珪壽曰,未知其當如何,而今淸則終是地處不好之故也。上曰,我東外,無衣冠之國耶?淳穆曰,一片乾淨地,惟我靑邱一隅已矣。珪壽曰,衣冠之思復見舊制,非但漢人爲然,滿州人亦以華制爲美矣。上曰,此人之常情也,滿人尙然,況漢人乎?珪壽曰,彼人見東人衣冠,或有欽慕,試取以自著矣。上曰,漢人,當與我國人相從,而滿人則似不必然也。珪壽曰,滿人中,亦有淸濁之別矣。上曰,滿人,本是北種,而淸初從入者乎?珪壽曰,然矣。皇城內,惟八旗人居之,十三省,亦有滿人之爲駐防將軍,各率滿兵而鎭之,法令甚嚴,不得侵擾漢民矣。上曰,漢人終比滿人,尙有所間隔故也。珪壽曰,漢人之一字缺機務者,鮮矣。淳穆曰,官人之際,權要任滿人,文學任漢人云矣。上曰,外似一視,內實有間,若不然則六部尙書,何爲而分置兩人乎?珪壽曰,然矣。上曰,九門提督,何官也?珪壽曰,蓋城門督察之職也。上曰,大學士,是相職乎?珪壽曰,明丞相胡惟庸,叛誅而遂不復置丞相,六部事務,總歸皇帝親覽,則不可無顧問之臣,故成祖,引進翰林學士,參聞機務,自此以後,稍稍任重,以有大學士之稱矣。上曰,大國有內閣之官,今亦然否?淳穆曰,自皇明置內閣,大學士,行丞相之事,而今亦尙有閣老之稱云矣。珪壽曰,終不及古之相權矣。上曰,國無定相,其可乎?叛者,不必以其官之故,以此革其官,不亦過乎?珪壽曰,以其權重故也。上曰,如此則稍減其權,可也。珪壽曰,在得賢人而任之而已矣。上曰,是誠在人,不在其官也。中國大臣,兼管六部事,而我祖相臣,亦有兼兵曹判書之例,世祖大王,嘗以領相,兼兵判矣。龜城君浚,亦爲之。肅廟朝,賜故領相金壽恒御札,有曰,欲任卿以兼兵判。以此觀之,其時雖未果除拜,而似未必不可也。兼兵判命召,尙今見存,他曹未可知,惟吏·兵判,似可得兼也。淳穆曰,今之三相,雖不以兼管爲稱,統率軍國機宜,如右相,則專任刑獄矣。上曰,龜城君浚,必英特也。淳穆曰,以其英特也,故其年十八,能平施愛之亂矣。上曰,校卜錄,以爲世祖姪子矣。又敎曰,世祖,何以直爲領議政乎?淳穆曰,似無階梯矣。上曰,其時班次,似爲難也。淳穆曰,其時制度草創,今無以考據矣。上曰,都尉有爲判書矣。淳穆曰,都尉有初授之資級,次第陞秩,乃古例矣。上曰,古例,果隨秩拜官矣,古者宗室都尉之登科者,亦多,而成宗朝,以犀帶赴試,終涉如何,命止之,此載文獻備考矣。珪壽曰,其時科名,未可知,而恐或如登俊拔英試之類也。上曰,我朝典章,亦多沿革,有左右政丞之稱,裵克廉,亦嘗爲門下侍郞矣。淳穆曰,漢時右丞相,爲尊,周勃旣免,陳平以左丞相陞之矣。上曰,六部之稱,與六曹一般乎?珪壽曰,宋時,亦嘗稱六曹矣。淳穆曰,自周時稱六官,而六部六曹,後代亦各異稱矣。上曰,嘗見麗史,多有僭制矣。珪壽曰,麗初,亦嘗有年號矣。上曰,年號,本國或可行之,豈得用於他國乎?淳穆曰,然矣。上曰,淸之太祖·太宗,未及入中國,而明史書法,正統,似歸其國,是不當然矣。珪壽曰,明史正統,訖于崇禎十七年殉社之時矣,不然,豈無萬世公論乎?上曰,弘光以後,則似難歸以正統也。珪壽曰,明統,絶於永曆十九年,當書以正統,淸世祖,未可爲正統也。上曰,是蜀漢之例也。淳穆曰,弘光·隆武·永曆,明統之尙存,其與章武之繼漢統,同一揆矣。上曰,弘光時地方,猶可爲南宋也。珪壽曰,然而荒淫無度,以至顚覆矣。上曰,國雖衰而能修德,則猶可中興,恨其不能然也。珪壽曰,淸世祖,始入中國之順治元年,卽烈皇帝殉社時也,是太祖之子太宗,卽汗也。上曰,汗,似是太祖也。珪壽曰,太祖名魯花哈赤,乃汗之父也。世祖之子曰,聖祖仁皇帝,其稱祖之微意,若曰始統一天下,欲使後之修史者,自此以後,始書淸爲正統,蓋康熙元年,卽永曆十九年故也。上曰,然則當稱高祖,何爲稱聖乎?金亦有稱聖宗矣。淳穆曰,昔光武,詔百僚封事,俾不得稱聖矣。上曰,此後天子廟號,似必用聖字也。又敎曰,遼·金之未爲正統,以南宋猶存故也,宋朝名賢輩出,何不統一天下乎?珪壽曰,在北宋,猶未全有燕·雲以北之地,其時明君賢相,專務修德政,安民生,不願窮兵黷武,廣拓土地故也。上曰,誠然矣。苟無德而治之,則地雖廣,亦安用之哉?淳穆曰,聖敎至當矣。上曰,廣拓土地,自秦而始矣。珪壽曰,禹之五服,不過五千里,而聲敎則訖于四海,聖人之化,本自如此也。上曰,大臣次子,着實用工否?淳穆曰,夏間略做課工,冬亦始讀經書矣。上曰,大臣雖如是爲言,然公論自有入聞者矣。淳穆曰,以若蒙騃,如其擴充識見,則庶或長進有望矣。上曰,參贊官老親,善在否?基會曰,得無恙矣。上曰,今爲七十餘歲乎?基會曰,七十九歲矣。上曰,嘗聞故領府事,稱爲穉弟云,年紀少幾歲乎?基會曰,臣父,少於臣伯父十二歲矣。淳穆曰,過回卺已多年矣。上曰,此家回卺,爲幾次乎?基會曰,臣先祖兩世,與從祖伯父及臣父,凡五次矣。上曰,果五次矣,眞稀貴也。淳穆曰,此家壽考福祿之盛,積世有之矣。上曰,故領府事直閣回甲云,可貴也。淳穆曰,七月初八日卽其除拜日,故伊日閣僚,齊會致祭矣。上曰,閣僚致祭,是古規乎?淳穆曰,然矣。上曰,領府事·領敦寧,俱進參否?淳穆曰,領府事在鄕有故,不得上來,臣則往參矣。上曰,故領府事,若生存過此日,則尤當可喜也。淳穆曰,國朝相臣黃喜·金思穆,皆壽止九十,且金思穆,則未經上相矣。上曰,故領府事拜相,爲三十年乎?基會曰,辛丑拜相,今爲三十三年矣。上曰,三十餘年在相府,尤甚稀貴也。淳穆曰,此相臣,備享世間之福矣。上曰,其子崇品,其孫乘軺,三世生存閣臣,甚可貴,故領府事,曾爲都令否?淳穆曰,然矣。三世都令,又三世副學矣。上曰,翰林則,何如?淳穆曰,兩世翰林,其孫未果爲之矣。上掩卷,命史官就座,仍命大臣先退,又命退,諸臣,以次退出。
上在景福宮。停常參·經筵。
政院啓曰,行右承旨李敦應,今日不爲仕進,卽爲牌招,何如?傳曰,允。
傳曰,禮房承旨,馳詣宣武祠,奉審摘奸以來。
傳曰,再明日眞殿茶禮,當自內親行矣,該房知悉,時原任大臣·宗親·儀賓·諸閣臣·儒臣三品以上入參。
政院啓曰,水原留守閔致庠,當爲下批矣,政官牌招,開政,何如?傳曰,允。
吏曹啓曰,兼判書金炳冀,牌招不進,參議張錫龍,在外未肅拜。小臣獨政未安,何以爲之?敢稟。傳曰,仍爲之。
有政。吏批,兼判書金炳冀,牌招不進,參判洪兢周進,參議張錫龍在外,承旨。缺以趙基應爲知敦寧,李時敏爲同義禁,閔升鎬爲軍器提調,閔升鎬爲觀象監提調,趙宇熙爲右通禮,李容準爲司僕僉正,車琪厚爲直講,韓錫奎爲兵曹佐郞,魏鍾晤爲純陵奉事。水原留守閔升鎬,兵曹判書閔致庠,以上相換事承傳,訓鍊提調單閔升鎬,禁衛提調單閔升鎬,御營提調單閔升鎬,兼華寧殿提調單閔致庠,開城留守韓敦源,特爲加資事承傳,水原判官鄭匡始,姑爲仍任事承傳。再政。以具然翼爲司僕主簿,李瑞林爲純陵參奉,馬圖羲爲和陵參奉,金泰顯爲直講,書題單金文煥,完溪君烒,完源君燦以上上輔國事承傳,前郡守鄭基塾,前郡守李文欽,以上加資事承傳。
兵批,判書。以下缺城山別將單李在洙,兼摠理使單閔致庠。
承文院啓曰,本院公事提調有闕之代,兵曹判書閔升鎬差下,使之察任,何如?傳曰,允。
禁衛營啓曰,本營千摠李敎一,身病猝重,勢難察任,改差,何如?傳曰,允。
御營廳啓曰,本廳千摠洪台燮,身病甚重,勢難察任,改差,何如?傳曰,允。
癸酉九月十一日巳時,上御慈慶殿。進講入侍時,知事許傳,參贊官徐承輔,檢討官張原相,假注書申一永,記注官金顯默,別兼春秋金明鎭各持詩傳第七卷,以次進伏訖。上曰,史官分左右。上誦前受音一遍訖,仍開卷。傳,讀自隰桑有阿,止隰桑四章,仍釋章句訖。上曰,此詩,喜見君子而作,以隰桑枝葉之美,比君子容貌威儀之盛,詞意,果與菁莪相類,可以想見君子之容儀也。傳對曰,容貌云者,非必謂容顔貌色也,凡動靜擧止之著見者,皆是也。德性蘊乎中,則光輝發乎外,故一章言其美盛,二章言其光澤,三章則言德音之固,四章則言誠心愛之之意,愛之不足而懷之,懷之不足而愈久不忘,此與緇衣之好賢,亦相類也。所謂君子,雖不知其何所指,然蓋詩人之言君子者,或有臣頌君者,亦有君稱臣者,乃上下交相忠愛之意也。此篇之君子,當以人君之愛賢爲主意,殿下愛君子如此詩,用人之際,必擇君子以爲輔佐,則三代之治,可致矣。上曰,非但臣事君如此,君用臣亦當以此道,講官之言,甚善矣。講官之文章,人皆知之,而每於入對之時,詳說文義,理明而易曉,心甚豁然,此博學之致也。傳對曰,膚淺之言,不足以啓沃,而聖心寬容,虛己以受之,欽仰萬萬,而誤加恩諭,不勝惶悚矣。上曰,君子小人,亦難辨別,而君子必薦君子,小人必薦小人,君子之薦小人,小人之薦君子,理之必無者也。傳對曰,君子小人,相反如氷炭,各以其類,引進,聖敎及此,無疆之休也。然而殿下,深居九重之中,雖有君子,彼疎逖之臣,山野之人,未易登聞,必也左右輔弼之臣,先用君子,使之薦進,每於朝會及講筵,下詢而採用之,薦引之外,又開推讓之法,使任官辭職者,勿爲空言謙遜,而必指名推讓於某人,如舜典九官之濟濟相讓,則二八元覬之倫,列於庶位矣。承輔曰,淇澳之詩,瑟兮僴兮,赫兮咺兮,瑟僴,恂慄也,赫咺,威儀也,有威而可畏曰威,有儀而可象曰儀。傳對曰,參贊官所引詩,切實矣。詩之末句曰,有斐君子,終不可諼兮,正合此詩之義也。上曰,何日忘之,與終不可諼兮之意,相似也。上曰,以新兵判受符,爲急,斯速交龜後,乘馹上來事,已爲下諭,而本兵重任也,不可多日虛曠,申飭新華留,使之斯速交龜,而自有陳疏等節次,則似未可一二日內爲之矣。上曰,或有當日陳疏之例耶?承輔曰,未能詳知其例矣。上曰,交龜於何處乎?水原有交龜亭,而不必此亭,或自京中爲之耶?承輔曰,或三軍府南大門外爲之矣。上曰,然矣。以下缺
上在景福宮。停常參·經筵。
自巳時至申時,灑雨下雨,測雨器水深五分。
政院啓曰,行右副承旨李炳敎,今日不爲仕進,卽爲牌招,何如?傳曰,允。
傳曰,公事不審之中官文用奎,推考。
傳曰,先正子孫之朝家收用,尤爲別焉,而聞諸先正家,或有香火之未繼云,其祀孫,問名初仕,次次隨窠擬入事,分付銓曹。
傳曰,聞忠肅公李世華,懿愍公延最績,忠簡公李東標,以若忠節,其祀孫零替云,分付銓曹,問名初仕,次次隨窠擬入。
吏曹啓曰,卽接通禮院牒報,則以爲,明日眞殿茶禮親行敎是時,左右通禮,不可不備員,而左通禮李載純,有身病,右通禮趙宇熙,在外未肅拜。卽速變通,及時擧行之地云,左右通禮,竝改差,其代,口傳備擬以入之意,敢啓。傳曰,知道。
吏曹口傳政事,以黃普淵爲左通禮,李肇信爲右通禮。
禁衛營啓曰,本營千摠,今當差出,而可擬之人乏少,外任竝擬,何如?傳曰,允。
又啓曰,臣章濂,進詣南廟,有頉處看審修改後,別單書入之意,敢啓。傳曰,知道。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
又啓曰,東關王廟有頉處,臣監董修改後,別單書入之意,敢啓。傳曰,知道。
水原留守閔致庠疏云云。答曰,省疏具悉。卿其勿辭察任。
癸酉九月十二日巳時,上御慈慶殿。進講入侍時,知敦寧趙基應,參贊官李敦應,侍讀官李晩瀅,假注書申一永,兼春秋朴鳳軫,別兼春秋缺各持詩傳第七卷,以次進伏訖。上曰,史官分左右。上誦前受音一遍訖,仍開卷。基應讀自白華菅兮,止實勞我心,仍釋章句訖。以下缺,上曰,玉堂,爲先正文純公幾代孫也?晩瀅曰,臣爲十一代孫矣。上曰,族中時存最高行,何行乎?晩瀅曰,龜字行矣。上曰,其次何行乎?晩瀅曰,淳字也?今耆社臣孝淳,爲其行矣。上曰,與玉堂爲幾寸耶?晩瀅曰,爲十六寸祖矣。上曰,其次亦何行乎?晩瀅曰,彙字也,前承旨臣彙承,爲其行矣。上曰,與玉堂爲幾寸耶?晩瀅曰,爲七寸叔矣。上曰,晩字之次,何行耶?晩瀅曰,中字矣。上曰,所居邑名,何耶?晩瀅曰,禮安縣宜東面宜仁里也。上曰,退溪所居古里,何處耶?晩瀅曰,上溪村也。上曰,祀孫誰也?晩瀅曰,幼學臣李中慶也。上曰,年今幾何?晩瀅曰,年至三十一而中慶之祖故參判臣彙寧,身後姑未承蔭,先祖祠墓香火之至此難繼,實爲朝家之闕典也。上曰,諸先正祀孫之未及調用者,幾家耶?晩瀅曰,以五賢言之,先正臣趙光祖,先正臣鄭汝昌,祀孫承蔭,先正臣金宏弼,先正臣李彦迪,臣之先祖祀孫姑未調用矣。上曰,先正祀孫未入仕中香火難繼者,孰爲最甚耶?晩瀅曰,臣有私情,未敢仰對矣。上曰,尊賢崇儒之地,何可以此爲嫌也?晩瀅曰,臣之宗家,尤甚,而李彦迪祀孫,亦然矣。上曰,李啓魯,爲幾寸也?晩瀅曰,爲二十六寸兄弟矣。上曰,何行列之不同耶?晩瀅曰,分派於十三世,行列因以分矣。上曰,李啓魯所居,春陽面耶?晩瀅曰,春陽面道心村矣。仍奏曰,臣伏見日前李啓魯所草筵說,則天褒隆崇,臣之闔門,榮感無比矣。上曰,文簡公祀孫有之否?晩瀅曰,祀孫見絶,李啓魯伯兄,今爲攝祀矣。上曰,延最績之祀孫,誰也?子孫多有否?晩瀅曰,未敢詳知,而其子孫甚零替矣。以下缺
上在景福宮。停常參·經筵。
傳曰,同副承旨許遞,前望入之。承旨前望入之,鄭順朝落點。
政院啓曰,新除授同義禁李時敏,除拜後,過三日不爲出肅,依定式推考警責,仍卽牌招察任,何如?傳曰,允。
議政府啓曰,卽見全羅監司李鎬俊狀啓,則道內稅大同直上納各邑,近以京江船隻之不足,以致晩裝臭載之患,經用虧欠,若於扶安格浦鎭,創設漕倉,附近直上納扶安·古阜·金堤·萬頃·井邑·興德·茂長等七邑稅大同,使之漕運則船隻二十四隻造出,然後可以容載漕需,則京江船所給船價米,移屬該倉,以爲磨鍊上下事,請令廟堂稟旨分付矣。湖南稅大同直上納云,每致晩裝,常所爲悶,今於格浦鎭,仍設漕倉,而漕需與造船之費,旣自本道磨鍊,則在戶曹·惠廳,無所掣礙,依狀請許施,旣將造船,則當給其材,而今番則新造也,就本道及安眠島,分半斫用,日後改造時,只許本道斫取,而七邑輸倉監捧之際,若不另禁冗費,必致騷擾之歎,新募漕卒之轉運生弊,俱係當念,令道臣爛加商確,從長措處之意,分付,何如?傳曰,允。
義禁府啓曰,包伊萬戶金敬孚,今方待命拿囚矣,拿囚已至屢朔,今始就囚者,揆以法綱,萬萬駭惋,外任及在鄕之拿囚者,稽淹閱月,本罪外加等照勘,載在六典條例,金敬孚議律,施以加等之典,何如?傳曰,允。
義禁府啓目,包伊萬戶金敬孚原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
癸酉九月十三日巳時,上詣眞殿茶禮,自內親行入侍時,行都承旨鄭基會,行左承旨沈舜澤,行右承旨李敦應,行左副承旨黃鍾顯,行右副承旨李炳敎,行同副承旨徐承輔,假注書金弘集,申一永,記事官金㽥,別兼春秋朴容大,內閣提學李承輔,直提學尹滋悳,檢校直提學閔升鎬·趙寧夏·李載冕·趙成夏·韓敬源·趙慶鎬,直閣姜,檢校直閣金永壽·洪殷謨·李鎬翼,檢校待敎金奎軾以次侍立。時至,通禮跪啓請外辦,上具翼善冠·衮龍袍,出齋殿詣版位,通禮跪啓請鞠躬四拜,上鞠躬四拜,通禮導上詣盥洗位,上盥洗訖,仍詣第一室尊所,基會進前監酌訖,上詣第一室神位前,基會奉香,承輔奉爐,上三上香,基會進盞,上執以授承輔,上連獻三爵訖,仍詣第二室·第三室·第四室·第五室·第六室,行禮竝如上儀,通禮導上降復位,行四拜禮訖,通禮跪啓請禮畢。領敦寧洪淳穆進前奏曰,眞殿茶禮親行禮成,聖慕克伸,而侵早勞動,聖體,若何?仍還入齋室。以下缺
癸酉九月十三日巳時,上御慈慶殿。進講入侍時,講官李承輔,參贊官沈舜澤,檢討官朴齊晠,假注書金弘集,記事官金㽥,別兼春秋朴容大。各持詩傳第七卷,以次進伏訖。上曰,史官分左右。上誦前受音一遍訖,仍開卷。承輔,讀自鼓鍾于宮,止白華八章,仍釋義訖。上命授書算于承輔,上讀新受音十遍訖,承輔還納書算。上曰,以此章觀之,申后,以嫡后之尊,反被卑賤,以致尊卑失序,其言之自傷,安得不然乎?當此天步艱難之時,乃有此事,幽王之得此惡諡,宜矣。王雖如此,而申后,則思念能如此,其賢可知也。承輔曰,聖敎切當矣。君子之道造端乎夫婦,治國之道,亦本於閨門,故刑于寡妻,以御于家邦,良以此也。雖以閭巷匹庶,愛妾疎妻,則不能保其家,況以天子之尊,妃妾,如是失序,則豈能保其邦乎?惡諡,猶屬身後事,幽王,生前身辱國亂,無復餘地,爲萬世羞,可勝歎哉?上曰,等分不可不嚴也。承輔曰,然矣。妃妾之際,等級截嚴,顧何如而幽王處事,如此,外他政治,隨以乖戾,所以喪亂無日矣。上曰,幽王處家事,如此,其政治,可知,此所以有犬戎之亂也。承輔曰,夫婦之道,卽正家之始,而妃妾之間,處事若此,宜有犬戎之亂,以此觀之,非犬戎之侵犯中國,卽幽王召之也。上曰,其時君子,若在朝,則豈至於此乎?承輔曰,然矣。褒姒,用事於內,則自然小人進用,君子疎遠矣。君子小人之勢不相容,必然之理也,此所以本亂而末治者,否矣。齊晠曰,夫婦之道,譬如天地,天地之氣交,而萬物成,夫婦之位正,而家道成,此理之常也。今此申后,賢而失位,褒姒,艶然方處,尊卑之次,不定,嫡妾之分,不明,如此而國欲無危,其可得乎?中庸曰,君子之道,造端乎夫婦,閨閫之內,警戒尙存,德行相助,則家而必齊,國而必治,靈長之福,自至矣。舜澤曰,講官儒臣,已爲備陳,而此詩八章,皆比體也,蓋幽王無良,二三其德,眞䲶鴦之不如,而養鶖棄鶴之喩,其意亦可觀矣。承輔曰,自古帝王家致治興邦,亦由於后妃之賢聖,以同家言之,太妖·太姒·邑姜,助治於內,故能成姬周郅隆之治矣。上曰,邑姜之父,爲誰,而武王之娶邑姜,在王業之前乎?承輔曰,邑姜之父,是姜太公,而武王之作合,果在王業之前矣。上曰,妊·姒及邑姜,果是三世賢聖之后妃也。舜澤曰,周家八百年基業,實本於此矣。上掩卷,承輔奏曰,宗親府璿源譜略及續譜,書役浩繁,而寫字官,每患苟艱,不可無變通之道,依內閣·玉堂例,擇其能書者幾人,以宗府待令,單子擧行,恐未知,何如。上曰,當以幾人定數乎?承輔曰,額數從當磨鍊,而以二十人爲定,似好矣。上曰,寫字官,本是四十人,而乃差備待令者,實非內閣所屬也。今亦望單子,以差備待令書之矣。承輔曰,差備待令之數,今爲二十員,今春取才時,以二十人選取矣。上曰,宗府,亦當取才否?承輔曰,取才與否,姑未議定,而旣爲書役而設,則擇其能書者矣。上曰,然矣。自宗府議定,可也。承輔曰,日前璿派中,死於王事,橫被罪名人,繼後追別單中,讓寧大君五代孫元軫,無后,以臨瀛大君後孫廷賢,立后,而啓下矣。就考譜冊與宗府所在子孫錄,則讓寧大君五代孫行列,初無以元軫爲名者,而今此以無后修啓,萬萬悚然,聞臣之同派中,有一宗人,假托臣言,僞傳於都譜所有司處,則有司,只信其言,更無疑慮,修正別單矣。旣是虛名,則不可仍置,原別單勿施,似好矣。上曰,本譜中,果無其名乎?承輔曰,然矣。上曰,宗府,果有舊件子孫錄,而自何時爲治者乎?承輔曰,年條雖未詳知,似在肅宗朝收合者矣。上曰,前別單中,就元軫立后條,付標以入,爲好,而何至僞傳之事乎?僞傳之人,果何許人乎?承輔曰,必是以愚迷挾雜之心,有此悖擧也。聞其人,卽居鄕宗人,而卽其地下鄕云,故方令招來査問後,將施宗罰矣。上曰,宗罰何以施之乎?承輔曰,同派諸宗人,齊會,或以不許入祠等罰,施之矣。上曰,此濁亂譜牒之類也,聞璿裔中,多有常賤,而讓寧大君派,尤多云,胡至此境乎?承輔曰,中葉璿裔之零替忒甚,貧窮不學,久絶簪纓,則與常賤,爛熳同歸者,不知其數,而至於讓寧大君派,額員稍多,零替尤甚,故不免常賤者,尤多矣。上曰,昨日傳敎,想當見之,而先正子孫之零替,可悶,故有此敎矣。祀孫未入仕者,爲幾人乎?承輔曰,聖德曠絶,臣不勝欽仰萬萬,而陞廡先正之祀孫未入仕者,俄於班次聞之,爲六七家云矣。上曰,靜菴·栗谷·牛溪·尤菴祀孫,皆有官,而退溪·晦齋·沙溪·同春·玄石家,無之云耶?承輔曰,然矣。寒暄堂金宏弼祀孫,亦未入仕矣。上曰,河西有祀孫乎?承輔曰,河西後孫,多居湖南地,而祀孫之誰某,未及詳知,昔年聞有以祀孫事,相爭云,而何時歸正,亦未詳知矣。上曰,宗派何爲相爭乎?承輔曰,必因中間事端而然,似與鄭道傳祀孫相爭事,相類矣。上曰,鄭道傳祀孫,年前果新定,似已蔭補矣。承輔曰,然矣。上曰,圃隱祀孫,昨年松都幸行時,收用,而安文成公後孫,卽安驥泳家也,崔孤雲,薛弘儒後孫,果在何處耶?舜澤曰,未能詳知,而崔致遠後孫,似多居海州地矣。上曰,退溪祀孫,其名云何?承輔曰,李中懿云,而未詳矣。上曰,靜菴祀孫,曾認以前文衡,而向日問之,謂非祀孫云矣。承輔曰,趙性敎之再從姪趙鍾純,乃其祀孫,而今補蔭仕矣。上曰,我國先正,爲十二人乎?齊晠曰,然矣。上曰,李世華·李東標·延最績忠節可尙,而延最績子孫之在何處,向日問於經筵李啓魯,則在忠淸道地云矣。舜澤曰,臣亦伊日登筵聞之,而淸安地延姓人,甚多云矣。上曰,三臣外,文谷兄弟,壺谷·西浦,皆同時乎?舜澤曰,然矣。金萬重,以判禁被罪矣。上曰,尤菴,雖以禮訟被禍,而其死亦同時也。舜澤曰,果於己巳四月受禍矣。上曰,南龍翼,只竄配乎?舜澤曰,竟卒于謫所矣。上曰,其後孫立朝者,爲誰?舜澤曰,前承旨南一祐是也。上曰,西浦祀孫,爲誰?舜澤曰,有前縣監金觀洙,而似非宗孫矣。上曰,文谷祀孫,卽吏判生家,而退憂堂後孫,爲誰乎?舜澤曰,金壽興後孫,未能的知爲何人矣。上曰,或有次子承祀,又有出系者,以此無以詳知也。舜澤曰,然矣。上曰,暘谷·定齋祀孫,皆外任云耶?舜澤曰,朴齊萬,前任郡守,吳達善,今爲長興府使矣。上曰,雙柏堂祀孫,其名云何?舜澤曰,未能詳知,而似是李軒卿云矣。上曰,爲人臣而死於當死之地,其忠節,凜凜如生,在其家爲名祖,而朝廷必收用其孫,豈不壯哉?其時小人,有萬世難貸之惡,而爲其後者,世人有不欲知之,此可爲鑑戒,而詩經亦多此,小人與君子背馳,必欲謀陷死地,其勢固然,故小人雖有一時之利,遺臭萬年,君子雖有當時之冤,流芳百世,較計長短,不啻倍蓰矣。上曰,小人之誣害君子,如靜菴時衮·貞事,至今見之,猶不勝痛憤矣。舜澤曰,君子小人之事,百代之下,猶可想見,而其好惡之公,乃秉彝之天也。上曰,昨見政院日記,己巳之死於忠者,甚多,肅廟雖未及明燭,而其後更化,乃斥小人而進君子矣。承輔曰,其時賢臣,果輩出矣。舜澤曰,此誠國家培養之功,而消長之理,自古而然,小人雖暫得時,其勢不可長矣。上曰,理勢然也,天道陽多陰少,可以成歲功,以人身言之,寧時多,而病時少,乃可以享年壽矣。齊晠曰,此亦氣數也,君子小人,雖或竝進,而其忠逆之判,有不待百年而定矣。上曰,氣數則然,而忠逆之定,豈可待百年乎?譬如水或有時壅閼,而及其疏決,流行不窮也。承輔曰,及其行也,沛然若決江河,此之謂也。舜澤曰,是如浮雲之蔽日,須臾雲捲,則依舊是靑天白日也。上曰,君子小人之辨,必嚴明,然後始有裨於衛正斥邪之功也。舜澤曰,君子正也,小人邪也,此卽邪正之分也。承輔曰,君子,每於遭讒遇亂之時,卓忠危節,益自表著,然則小人之害正,適足爲君子成就之一端也。上曰,講官之言,誠然,小人之禍,果能成君子之名也,不然,何以辨君子小人乎?上命史官就座,仍命講官先退,又命退,諸臣,以次退出。
上在景福宮。停常參·經筵。
傳曰,傳香承旨,馳詣宗廟·景慕宮,奉審摘奸以來。
宗親府啓曰,明日,卽天漢殿望奉審日次,而臣寅應,進詣擧行之意,敢啓。傳曰,知道。
訓鍊都監啓曰,本局千摠李周興,身病猝重,勢難察任,改差,何如?傳曰,允。
義禁府啓目粘連,向前金敬孚亦,擅離之違法,醉酗之貽羞,已極可駭兺除良,晩時就囚,尤爲無嚴,以此照律,何如?判付。啓,依允。
癸酉九月十四日巳時,上御慈慶殿。進講入侍時,講官趙秉昌,參贊官李炳敎,侍讀官李晩瀅,假注書申一永,記注官金在鼎,別兼春秋朴容大各持詩傳第七卷,以次進伏訖。上曰,史官分左右。上誦前受音一遍訖,仍開卷。秉昌,讀自綿蠻黃鳥,止綿蠻三章,仍釋章句訖。以下缺上曰,玉堂詳知諸先正祀孫之未承蔭者,誰某耶?晩瀅曰,五賢祀孫中,鄭汝昌·趙光祖祀孫,已爲入仕,金宏弼·李彦迪及臣之先祖祀孫,姑未承蔭矣。上曰,五賢,同時陞廡,而他先正祀孫,誰某耶?晩瀅曰,五賢同時陞廡,而金長生祀孫,亦未入仕云矣。上曰,沙溪祀孫,則年前司馬入格人金永耇云矣。秉昌曰,文純公朴世采祀孫,亦無登仕者云矣。上曰,玄石之孫,無登仕者乎?昨聞同春之孫,亦無立朝者云矣。仍敎曰,退溪之於栗谷,年紀雖不同,而契誼甚厚云矣。秉昌曰,栗谷,爲退溪之後進,而栗谷,弱冠時進謁於退溪矣。晩瀅曰,非但契誼而已,栗谷,入於先祖門人錄中矣。上曰,薛弘儒侯及崔孤雲之子孫,居在鄕里乎?秉昌曰,以薛爲姓者,散居各道,而皆稱弘儒侯之裔,孤雲子孫,聞別兼言,則海州文憲堂之崔,似是其後云矣。上曰,故講官朴承輝,曾經海伯,是別兼之祖父乎?秉昌曰,然矣。上曰,其時曾往海州,而孤雲子孫之多少,必詳知耶?容大曰,臣於年前,隨往祖父任所,聞崔姓之甚多,而其爲孤雲祀孫與旁支,未能詳知矣。上曰,安文成公子孫,多耶?安驥泳,爲其子孫,而祀孫有之乎?炳敎曰,安驥泳,果是其後孫,而祀孫之有無,未能詳知矣。上曰,先正及忠烈人之後裔,每多零替,甚異事也。仍敎曰,五賢陞廡,在何時乎?秉昌曰,五賢陞廡,在光海庚戌矣。上曰,光海此事,甚可愛矣。上曰,退溪書院,在何處,而額號云何?子孫爲幾何,而立朝者亦幾人耶?晩瀅曰,書院在禮安地,而額號陶山也。子孫冠者,四百餘人,而在朝者文蔭合二十人矣。上曰,晦齋後孫,其數幾何,而在朝者亦幾人耶?晩瀅曰,數不如臣之一族,而故參判臣李能燮,身後只有文蔭二人而已矣。上曰,靜菴子孫,亦多否?晩瀅曰,不爲幾人矣。上曰,退溪歷事幾朝耶?晩瀅曰,歷事四朝,而在明廟朝,際遇甚隆,恩召頻煩,至命畫陶山,以爲乙覽,且以招賢不至之歎,爲題,令讀書堂文士,製詩以進矣。上曰,然則明廟朝登極昇遐,必親皆當之矣。晩瀅曰,然矣。臣之先祖,承命上來,在宣廟朝戊辰九月,而明年己巳春,因爲乞退還鄕矣。上曰,文廟配享十二賢,我國之甚盛擧,而其子孫之朝家收用,與他自別矣。秉昌曰,沙溪子孫,亦多矣。上曰,沙溪子孫立朝者,幾人耶?秉昌曰,文蔭之人,甚多,不能枚擧矣。炳敎曰,似多於退溪子孫矣。上曰,晦齋書院,在何處乎?晩瀅曰,在慶州而,額號卽玉山也。上曰,書院,安文成公書院,爲始,而何時創建耶?晩瀅曰,卽今紹修,在順興地,而我朝始創之院也。周世鵬,以豐基郡守,始設,而臣之先祖,繼至其郡,竣書院之事,而當時明敎崇學,至今傳誦矣。上曰,漢陰於承旨,爲幾代祖耶?炳敎曰,臣之十代祖矣。秉昌曰,承旨,爲漢陰之宗孫矣。上曰,輔國爲九代孫,而祀孫耶?炳敎曰,然矣。上曰,漢陰與鰲城,自童丱時,交契甚密云,果然,而至於戲謔之事,尙今有傳說者,此甚愛事也,未知年紀之誰多誰少也。炳敎曰,臣之先祖,與鰲城,相交於科場,一見甚密,此是事蹟之所載也,自童丱時,相交云云,似是諺傳矣,年紀則鰲城,多於臣之先祖,五歲矣。上曰,漢陰同代之人,誰某耶?炳敎曰,西崖·完平·梧陰·月汀·月沙·西平·延平等家也。上曰,諸家子孫,想必至今世世講好也。炳敎曰,互相講誼,便同一室矣。上曰,漢陰與鰲城,同爲入相,而以何官入相耶?黑頭宰相之說,至今傳誦矣。炳敎曰,臣之先祖,年三十八,以正憲入閣,鰲城,同年差後大拜,而其時,以黑頭宰相,少年主文之說,竟被人言矣。上曰,以通政直拜文衡耶?炳敎曰,以通政特除禮參,而兼拜文衡矣。上曰,與鰲城誰先登科耶?炳敎曰,庚辰別試,與鰲城·李廷立同榜,而臣之先祖,居魁,以庚辰三李,至有稱慶陳賀之擧矣。上曰,漢陰·鰲城,年壽俱至幾何,而漢陰畫像,英邁云矣,今或在玉堂及內閣耶?炳敎曰,臣之先祖,壽至五十三歲,鰲城,六十餘歲,而竟卒於北靑謫所矣。臣之先祖畫像,臣家與內閣,有之,而玉堂則未能詳知矣。楊經理畫像贊云,整襟危坐,洞庭仲秋望月,杯酒團爛,錢塘十里荷花云矣。上曰,鰲城,光海時被謫於北靑耶?炳敎曰,光海時,抗疏,竟謫矣。上曰,漢陰,同被其禍耶?炳敎曰,臣之先祖,亦被其禍,至於放逐田里矣。上曰,漢陰曾已封君耶?炳敎曰,未也。上曰,何爲而然也?炳敎曰,臣之先祖,以未參扈從,連箚十二次辭勳,而初有君號矣。上曰,君號爲何耶?炳敎曰,漢原君矣。上曰,十二次疏與批,實是美事耶,如是辭勳,豈不賢哉?請兵之功,不下於扈從功矣。秉昌曰,壬辰去邠時,漢陰,爲兵曹判書,鰲城,以都承旨,扈從,而漢陰辭勳一節,亦至今稱道矣。炳敎曰,以喪中起復矣。上曰,在誰喪,而此時年亦幾何耶?炳敎曰,遭內艱而時年三十三矣。以下缺
上在景福宮。停常參·經筵。
自四更至五更,灑雨下雨,測雨器水深八分。
藥房提調李承輔,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,無時急稟定事,右議政韓啓源,在外。不得來會云矣,敢啓。傳曰,知道。
三軍府啓曰,鐵島·惠山,今有見窠矣,聞前僉使身病甚重云,俱以邊上重地,不可遲待開政,而差代,令該曹口傳差出,催促下送,何如?傳曰,允。
政院啓曰,卽者兵曹郞廳來言,鐵島·惠山僉使,口傳差出事命下,而判書閔升鎬,未肅拜,次堂,例不得擧行,何以爲之?敢稟。傳曰,次堂擧行。
兵曹口傳政事,以洪運燮爲鐵島僉使,崔致永爲惠山僉使。
奎章閣啓曰,景慕宮望廟樓,今望奉審無頉之意,敢啓。傳曰,知道。
義禁府啓目粘連,包伊萬戶金敬孚矣,本府議啓內,擅離之違法,醉酗之貽羞,已極可駭兺除良,晩時就囚,尤爲無嚴,以此照律,罪杖一百,加一等杖六十收贖,告身盡行追奪,徒一年定配,私罪。奉敎依允。
義禁府啓曰,時囚罪人金敬孚,杖六十徒一年定配,照律公事,判付依允矣。金敬孚,杖六十收贖,告身盡行追奪,江原道鐵原府豐田驛徒一年定配,而以議啓內辭意,具罪目依例發遣府羅將,押送配所,何如?傳曰,允。
禁衛營啓曰,本營哨官李日善,身病猝重,勢難察任,改差,何如?傳曰,允。
御營廳啓曰,本廳騎士將成宗鎬,身病甚重,勢難察任,改差,何如?傳曰,允。
又啓曰,本廳騎士將,今當差出,而擬望之人乏少,外任竝擬,何如?傳曰,允。
癸酉九月十五日巳時,上御慈慶殿。進講入侍時,講官曺錫雨,參贊官鄭順朝,檢討官王性協,假注書金弘集,記注官金顯默,別兼春秋朴容大各持詩傳第七卷,以次進伏訖。上曰,史官分左右。上誦前受音一遍訖,仍開卷。錫雨,讀自幡幡瓠葉,止漸漸之石三章,仍釋義訖。上曰,此乃燕飮之詩,而只擧微薄數物者,蓋言燕禮之在誠不在物也。魚麗,言其豐,而此言其薄,只取其誠而已矣。錫雨曰,聖敎至當矣。傳曰,澗溪沼沚之毛,潢汙行潦之水,可薦於鬼神,可羞於王公,雖鬼神之尊,王公之貴,苟有其誠,不以微物爲嫌故也,況於燕賓之禮,有誠則斯爲貴,豈以其物微而爲嫌也哉?上曰,非徒燕飮,凡事,皆貴其誠,而亦可見其以謙爲辭也。錫雨曰,此雖出於自嫌之義,而其物,亦必不至於侈大,則其爲儉,可知矣,且其眞德實意,只貴其誠而已,則此雖短章,先王謙儉,誠三者之意,俱可見矣。上曰,漸漸之石,將帥不堪勞苦而作也,夫使勞者,自言,而上之人,不加恤焉,則烏在其爲民之父母也?錫雨曰,如采薇出車之詩,上之人,先言其勞,雖使自爲之說,無以加焉,而至於此詩,上之人,無所顧恤,故不得不自言其勞也,以此言之,雖刊落注釋,只觀其章之辭義,而可辨其世之治亂也。上曰,至於不遑出不遑他,則其情之勞苦,可知也。錫雨曰,非但出征之爲然,凡在下之情,上有以明燭,則此所謂階前萬里,而實爲致治之本也。如或不然,而上下否隔,無所流通,則雖欲致治,其可得乎?性協曰,黃石記云,謀遠者,勞而無功,今觀此章,則漸漸之高石,悠遠之山川,用兵不息,至於不遑出不遑他,征役之人之病于外者,可知,而雖至治之世,非無征伐,然未有行者之自言其勞苦矣。順朝曰,瓠葉兎首,物之薄也,嘗獻酢醻,禮之厚也,以薄物而行厚禮,則可以見君子待賓之道,在於禮而不在於物也。上掩卷,上曰,廣州農形,何如?錫雨曰,畿內,初皆有大登之望,近雖受損,然猶近於豐,廣州,則受損亦不多矣。上曰,近日多雨,得不有妨於秋收,而又或無穀頭生角之慮否?錫雨曰,已刈者,沾濕於田畔而難打,未刈者,漂搖於水中而易偃,所見,誠爲可悶,而旣不至連日淋漓,則似無生角之慮矣。上曰,雨雹,似多爲害也。錫雨曰,不過爲暫時去來,則似不至於爲災云矣。上曰,講官素著治績,到處稱頌,而在廣州又善治云,未知行何惠政而如此也。錫雨曰,聖敎及此,臣不勝萬萬惶恧,如臣無狀,有何治績之可言者乎?凡言之毁譽,每多失實,惟聖明垂察焉。上曰,南漢築城處,有汗峯云矣。錫雨曰,淸汗,嘗登此峯,望知城中虛實,以斷東門糧道矣,其後改築時,此峯,入于城中矣。上曰,後可無此慮否?錫雨曰,旣入于城中,則豈可容賊一步乎?以下缺
上在景福宮。停常參·經筵。
備忘記,全羅左水使李圭浩下直,長弓一張,長箭一部,片箭一部,筒兒一箇賜給。
傳曰,在外判尹許遞,前望入之。判尹前望入之,李載元落點。
政院啓曰,奏御文字,何等審愼,而全羅左水使符單子,有所錯誤,至於啓下,事甚疎忽,極爲駭然。臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考,卿亦推考。
兵曹啓曰,今九月十六日,騎士都試時,各技優等人別單書入之意,敢啓。傳曰,知道。
御營廳啓曰,本廳千摠金在仁,以前任惠山僉使,方在任所,上來尙遠,久曠可悶,改差,何如?傳曰,允。
大護軍鄭健朝疏云云。答曰,省疏具悉。卿其勿辭往省焉。
癸酉九月十六日巳時,上御慈慶殿。進講入侍時,講官金在顯,參贊官李炳敎,侍讀官金裕行,假注書金弘集,記注官朴鳳軫,別兼春秋徐正淳各持詩傳第七卷,以次進伏訖。上曰,史官分左右。上誦前受音一遍訖,仍開卷。在顯,讀自苕之華,止何草不黃四章,仍釋義訖。上曰,苕之華,詩人,逢周室之衰,自比以憂傷,且言時物彫耗,民不聊生,其時政治,胡至此極?誠可慨然也。在顯曰,此時民情,可謂鮮民之生,不如死之久者也。饑饉荐臻,百物彫耗,則民僅糊口延命而已,豈可得飽乎?且以三星在罶,觀之,則與衆維魚矣,實維豐年之意,相反,其時之衰,於此亦可見矣。上曰,何草不黃,言征役繁數,使民與禽獸,無異,先王,以人待民,而今則不然,周室至此,無可爲矣,觀於哀我征夫,獨爲匪民之句,其爲悲苦,眞切骨矣。在顯曰,昔周之深仁厚澤,至于幽·厲而顚覆極矣。先王,以人道使人之意,見於采薇,常時視民如子,則征夫,亦無怨苦,雖水火,有不避矣,而亂時征役,必皆怨刺者,以不能撫恤故也。此章,民困征役,而語猶委婉,可見詩人忠厚之意矣。裕行奏曰,周室將亡,至於不可救矣,故詩人所以憂歎而作也。第一章,言心之憂矣,維其傷矣,第二章,言知我如此,不如無生,第三章,言人可以食,鮮可以飽,其辭,簡而有曲盡之意,其情,哀而無怨尤之辭,此時世雖衰末,亦可見詩人忠厚之風矣。炳敎曰,講官儒臣,備陳無餘,臣無容更達矣。上掩卷,仍敎曰,昨夜雷雨,甚可異。在顯曰,收藏之節,或因陰陽相薄而然矣。上曰,收穫之際,得無損穀否?在顯曰,未盡納禾,似多沾濕,而乍注旋霽,卽曝秋陽,則可無大損之慮矣。上曰,畿內年形,何如?在顯曰,統論全省,則可謂小康,向來急雨,朔寧·長湍·漣川等地,峽江暴漲,先以人家漂頹者,啓聞,而已蒙恤典,至於田疇潰決,成川覆沙者,待諸邑災報之齊到,狀請處分矣。上曰,講官想應詳察民隱也。在顯曰,臣本昏劣,豈能詳察,而畿甸則王化爲近,故聖德所被,民自安堵矣。上曰,講官之言,過謙也,王化雖近,然監司善治之故也。在顯曰,向於前席,已伏奉非分之謬詡,至今惶汗浹背矣,臣之待罪三輔,今爲周年有餘,而宣上恩德,幸與民共樂,且以仰成有所,姑免大戾,而年老才拙,恐未克對揚萬一,秖切夙宵悚恧而已。上曰,先正子孫中,金文元後孫,最多云耶?在顯曰,嫡庶之散在京鄕者,多,而未詳其數之爲幾矣。上曰,連山爲故鄕,則自何時居此,而沙溪,亦居是鄕耶?在顯曰,臣之先祖翰林問,早死,妻許氏,負乳兒而自京獨行,至連山舅家,以貞節旌閭,是其故鄕也。文元公,每於連山承召,而京第,亦在於漏洞,至今傳之矣。上曰,翰林先生案中,果有之,而藝文館,何時創設,其爲翰林,在何朝耶?正淳曰,藝文館,創設於國初,而故相臣黃喜,與講官先祖問,太祖壬申,首除檢閱,俱載於本館題名錄矣。在顯曰,臣之先祖,爲翰林,亦在國初矣。上曰,金永耇,曾於入格榜目,已見其名,而知其爲誰也。在顯曰,一經睿覽,而尙記其名,聖聰之卓越,誠不勝欽仰矣。上曰,講官先祖槃,奉文元公祀耶?在顯曰,文元長子櫽,早死無后,第二子文敬公集,只有庶子,以兄亡弟及之禮,第三子參判槃,奉文元祀,而進士永耇,卽其宗孫也。上曰,講官,於參判槃之子六兄弟派,爲何派乎?在顯曰,第六子大司憲益炅,卽臣六代祖也。上曰,光恩副尉家子若孫,爲誰耶?在顯曰,副尉長子故判書在昌,次子故監司在三,在昌無子,以前判書壽鉉,立後,在三,亦無子,以今僉正胤鉉,立後矣。胤鉉,在淸之三寸姪,壽鉉,卽在淸之五寸姪也。上曰,以順和宮本家次養事,大院君,奉承東朝敎意,有下書於講官,而其答書,果得見之矣。在顯曰,向自雲峴,因營是事往復,以金文鉉,次養於故監司在淸事,下示,而有仰答矣,此紙,至經乙覽,惶悚萬萬,蓋禮無罷養之文,近世人家,或有之,而此皆養家逐之,則生家受之,裏許則雖罷養,而外面則似還歸本宗,知者知之,不知者不知,至於金永珯,則雖得罪於養家,旣是通籍侍從也,朝家,皆知爲在淸之孫,今若私自罷養,則非但有違禮經,亦不可擅歸於本宗,故諸宗之終始持難者,此也。臣之先祖文元公,爲東國禮學之宗,所撰喪禮備要,疑禮問解等書,行于世,臣家,尤不敢以禮經所無之事,行之矣。上曰,備要·問解,果爲一世通行之禮乎?在顯曰,然矣。炳敎曰,八方皆用此禮矣。上曰,金永珯,亦爲文元公後孫乎?在顯曰,永珯,卽進士金三鉉之所生子,三鉉,卽光城府院君萬基之後孫,繼後於故參議箕晢,箕晢卽故御將益勳之後孫也。上曰,光城,是肅廟國舅,而其祀孫,爲誰乎?在顯曰,祀孫前縣監觀洙也。上曰,光南,何時勳耶?在顯曰,庚申勳也。上曰,庚申獄,是肅廟時耶?在顯曰,然矣。上曰,自內聞之,則次養傍題,亦稱孝子云,而東朝,以吉祭前勿爲之意,爲敎矣。在顯曰,次養,本非禮經,故傍題,無可據之文,而禮疑類輯,李文純問答,有長子無嗣,次子攝祀之論,而孝子之孝字,奉祀之奉字,不可書之云云。此足爲傍照,而子與姪,亦稍間,臣未敢質對矣。上曰,金文鉉,是誰子乎?在顯曰,故府使在弘之子,在弘,卽在淸之弟也。上曰,東朝爲念順和宮情地,以金文鉉次養事,屢有下敎,故言于講官,或有岐貳之端乎?在顯曰,宗家,若無奉祀者,則諸宗齊誠立後,而此非宗家所重,且其堂內,多有朞功之親,見其主祀之無人,必當善爲處之矣。大抵次養,亦無可據之禮,而近來人家,種種有之,今於此家事,若以永字行,次養於永珯罷養前,則固不可也,以鉉字行爲次養,則永珯,無罷養之名,而在淸,有奉祀之人,且是猶父猶子之間,以猶子而可不奉猶父之祀乎?此雖非禮經之所載,而亦似爲一時之權宜也。上曰,金壽鉉,卽其堂內也,以此筵敎,傳之,可也。金壽鉉,無入侍之梯,而適見講官,故言之,筵退後,傳此意而使之善處也。在顯曰,謹當以聖敎,卽日往布,圖所以善處矣。以下缺
上在景福宮。停常參·經筵。
政院啓曰,來二十一日,輪對日次矣,敢稟。傳曰,當次人受點,後日次待令。
又啓曰,行左副承旨黃鍾顯,不爲仕進,卽爲牌招,何如?傳曰,允。
傳曰,右副承旨許遞,前望入之。承旨前望入之,兪錫煥落點。
議政府啓曰,卽見咸鏡監司洪祐吉災實分等狀啓,則永興等五邑,置之稍實,安邊等十四邑,置之之次,富寧等五邑,置之尤甚,浦落災五百六十一結六十九負三束,特許停稅,待年豐,以充元摠,後錄諸條,竝請令廟堂稟旨分付矣。今年關北年形,水旱霜雹,雖曰爲災,沿峽之間,優劣相殊,統論全省,不可曰告歉,而道臣分等,宜有的確,漂頹之餘,浦落之患,勢所必至,災結五百餘結,停稅,竝依狀請許施,而待三年還起,以充元摠,其一,新還當捧中,尤甚邑折半,之次邑三分一,停退,待明秋還捧事也。目下紓力,非曰不然,來歲竝督,反爲添弊,置之,其一,新還當捧中,尤甚邑折半,之次邑三分一,以相當穀準折代捧,待明秋還作本色,稍實邑,亦與之次邑,別無異同,四分一一體代捧事也。糶糴不可相混,豐歉亦自不同,則略加闊狹,道啓雖然,準折許代,終涉難愼,置之,其一,乙未未捧還之指徵無處者,依前仍停事也。其一,文川流絶還,官屬欠逋民未捧還,竝姑仍停事也。其一,甲山·三水·富寧·慶興流絶還,姑爲仍停事也,其一,茂山流絶還,姑爲仍停事也。其一,富寧等五邑己庚兩年流絶還,姑爲仍停事也。其一,尤甚邑勿定配所事也。其一,明川以南進俸吏,姑爲停止事也。其一,推奴徵債限明秋防禁事也。諸條所請,俱係便民,竝依施,何如?傳曰,允。
三軍府啓曰,尙州營將,見方有窠矣,戢盜重地,病難視務云,其代,不可遲待開政而差出,令該曹口傳擇差,卽爲下送,何如?傳曰,允。
政院啓曰,卽者兵曹郞廳來言,尙州營將口傳擇差事命下,而判書閔升鎬,未肅拜,次堂,例不得擧行云,何以爲之?敢稟。傳曰,次堂擧行。
兵曹口傳政事,以李文欽爲尙州營將。
御營廳啓曰,本廳騎士將韓圭稷,以前任尙州營將,方在任所,上來尙遠,久曠可悶,改差,何如?傳曰,允。
癸酉九月十七日申時,上御慈慶殿。召對入侍時,參贊官李敦應,檢校直閣李鎬翼,侍讀官李秀萬,檢討官王性協,假注書金弘集,記事官金㽥,別兼春秋徐正淳各持通鑑第六卷,以次進伏訖。上曰,史官分左右。上讀自四年校書郞楊終,止皆與焉,仍敎曰,此自止,上番釋義也。秀萬釋義訖。上曰,楊終之建言,甚善,而其君之聽納,爲尤善,此可見上下相孚之意矣。秀萬曰,聖敎誠然矣。仍奏曰,漢武之黜百家,而表章六經,與皇明永樂朝,命館閣編纂七書大全者,其爲制作之盛,與此同符矣。上曰,更有文義,則奏之。秀萬曰,更無敷衍可達者矣。上曰,上番讀之。秀萬讀自六年廉范,止京師肅淸,上曰,釋義奏之。秀萬釋義訖,上曰,只令儲水,則可以防大患,而何必禁民夜作乎?廉范毁削,先令以安其民,至有五袴之歌,則眞良吏也。大抵民可使自便而已,不可使擾之也。秀萬曰,古語云,但民稱便是爲良吏,此之謂也。上曰,文義有更陳者乎?秀萬曰,亦無更達者,而以周紡事觀之,章帝之知人善用,致此治平之盛,可知也。上曰,觀於廉范之便民,周紡之剛嚴,則可知其時君之明,能用賢,而吏治如此,則朝廷之多賢,亦可以推想矣。秀萬曰,聖敎誠然矣。上曰,下番讀之。性協,讀自八年中郞將竇憲,止皆得其人矣。上曰,釋義奏之。性協釋義訖,上曰,貢擧之賢否,其要,在於二千石云者,鴻臚之儀,果是也,任其責者,賢然後選人,必賢矣。性協曰,國家用賢,以二千石爲先矣,二千石,果賢,則何難盡得天下之賢乎?上曰,人君則何以周知天下之賢,而主選之責,專在二千石矣。性協曰,聖敎誠然矣。上曰,更有文義,則奏之。性協曰,竇憲,恃勢而奪公主園,由是欺君罔上,莫大之罪也。上曰,竇憲,恃宮掖之勢,乃敢如此者,其可乎?毋論某事,欺罔則罪其大矣。性協曰,竇憲之罪,章帝之處事,詳在溫公之論,而帝若知憲之罪,則罪之,可也。今召憲數罪曰,何用愈趙高指鹿爲馬云爾,則罪甚重矣,責亦切矣,而乃反不之罪焉,是不若不知之爲愈也。上曰,若掩覆其罪則已,一則欺罔,一則賤罵,烏可無罪?章帝之不能加罪,大爲欠事矣。性協曰,聖敎至當矣。上曰,我國八道之薦才行表著者,亦貢擧之意也,毋論某官,惟賢是用,始可以爲國,則用賢,乃有國之急先務也。性協曰,孔子曰,十室之邑,必有忠信,苟誠心求之,豈必借才於異代耶?若擧其賢而用其才,則此聖主所以待賢而弘業者也。上曰,參贊官讀之。敦應曰,臣眼昏,未能辨字矣。上命着眼鏡,仍敎曰,參贊官,年今幾何?敦應曰,賤齒六十二歲矣。上曰,筋力不至甚衰矣。敦應曰,臣有本病,常時不健矣。上曰,何病乎?敦應曰,積氣矣。以下缺,上曰,以朱暉,曾有善政,訪之,以爲僕射時,君之知人善任如此,則其朝廷多賢,亦可見矣,且張林,欲復武帝均輸之法,而朱暉,以爲不可,其言甚賢矣。大抵國家,常守經法,不可有一毫害民之政,經用雖不足,百姓足,則誠好矣。敦應曰,經曰,民惟邦本,本固邦寧,以故,先王治國,專務安民矣。張林,只是當場經用,而朱暉守法如此,是眞知治體者也。上曰,古語云民富則君不至獨貧,民貧則君不能獨富,財在於民,與府庫財無異,民財,一毫不可傷也。敦應曰,國之百用,皆取於民,少有過濫,則民不得安矣。誠如上文所言二千石,賢而貢擧得人,則民可自安,而國可自富矣。上曰,更有文義,則奏之。敦應曰,別無更達者矣。上曰,閣臣讀之。鎬翼,讀自廬江毛義,止褒寵義均。上曰,釋義奏之。鎬翼釋義訖。上曰,毛義之奉檄而喜,非其眞喜也,乃爲親屈也。初若眞喜,則後豈有徵辟不就之事乎?賢者事,眞難及,而帝之褒寵,亦盛擧也。鎬翼曰,張奉,見毛義奉檄而喜,心甚賤之,後見其徵辟不就,乃知前日之喜,爲親屈也。故益賢之,以此觀之,則賢者之心,眞莫測矣。夫巖穴之士,獨善其身,與在朝致治者,其出處各異,而賢士,若盡在山林而不仕,則誰當輔其君而治其國乎?上曰,巖穴之士,與在朝者,其志向,雖殊,然若處而不出,則朝著豈復有賢人乎?天子,若躬迎賢者,如先王之於伊傅太公,則賢者,豈有不來之理乎?後世賢者,雖不及伊傅太公,而國家善治,而用之則,豈不甚善哉?鎬翼曰,朝有賢臣,然後百姓可安,且賢士,雖在山林,亦足有光於國家矣。上曰,以故山林之士,以儒賢稱之矣。鎬翼曰,以我國言之,禮遇儒賢,乃祖宗朝已行之盛典也。上曰,國之寶,莫如賢人也。敦應曰,書曰,不寶遠物,所寶惟賢,此之謂矣。上曰,更有文義,則奏之。鎬翼曰,別無更達者矣。上掩卷,上曰,史官就座。仍命退,諸臣以次退出。
上在景福宮。停常參·經筵。
自巳時至未時,灑雨下雨,測雨器水深四分。
備忘記,水原留守閔致庠下直,長弓一張,長箭一部賜給。
傳曰,右承旨許遞,前望入之。承旨前望入之,沈宜元落點。
政院啓曰,密符親納,例也,而前水原留守閔升鎬,謂有身病,使其褊裨替納,事甚未安。推考,何如?傳曰,允。
傳曰,太廟冬享大祭攝行,一依親祭例磨鍊。
禮曹來十月初二日行宗廟冬享大祭,親祭取稟,還入奉敎,攝儀改書下。
三軍府啓曰,卽接訓鍊都監所報,則今九月十九日,習陣日次,而大將臣李容熙,有身病,不得行操云矣,敢啓。傳曰,知道。
訓鍊都監啓曰,本局從事官閔泳穆,身病猝重,勢難察任,改差,何如?傳曰,允。
禁衛營啓曰,本營千摠李奎璿,以前任鐵島僉使,上來尙遠,久曠爲悶,改差,何如?傳曰,允。
御營廳啓曰,本廳別將趙文顯,身病甚重,勢難察任,改差,何如?傳曰,允。
兵曹啓曰,今九月十八日酉初初刻六分立冬,十月節改火進上時,宗廟署·社稷署·永禧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
癸酉九月十八日午時,上御慈慶殿。召對入侍時,參贊官黃鍾顯,檢校直閣李鎬翼,侍讀官李秀萬,檢討官王性協,假注書金弘集,記注官金在鼎,別兼春秋徐正淳各持通鑑第六卷,以次進伏訖。上曰,史官分左右。上曰,上番讀之。秀萬,讀自二年詔曰,止祠孔子於闕里。上曰,釋義奏之。秀萬釋義訖,上曰,此詔,厭俗吏之矯飾,嘉良吏之不煩,章帝爲民之意,甚盛,而劉方,亦可謂善治矣。秀萬曰,章帝,能知劉方之爲循良,則可謂賢明之君,而觀於此詔,其愛民之德,亦有溢於辭表者矣。上曰,以苛刻爲明察,則是近於煩也,良吏,以便民爲主,則惟當懲惡彰善,而其餘自安,斯可矣。秀萬曰,聖敎至當矣。煩苛如此,則民安得不苦哉?上曰,祀孔子於闕里,甚盛擧也。尊聖道如此,則其爲政,推可知也。秀萬曰,此誠一代盛典,人主之崇儒重道,實爲治化之本也。上曰,更有文義,則奏之。秀萬曰,以輕爲德,以重爲威,則其不出於正,可知,此乃矯飾外貌之謂也。上曰,若一出於正,則豈或有害於百姓乎?惟在誠心行之而已矣。秀萬曰,凡事,必以誠爲貴,傳曰,不誠無物,亦此意也。上曰,下番讀之。性協讀自博士魯國曹褒,止伐北凶奴。上曰,釋義奏之。性協釋義訖,上曰,曹褒,以漢禮多不合經,疏論宜定文制,其言爲當,而帝能召褒拜官,使之施行,則人主用人,固不在官之高下也。性協曰,古語云,非常之功,必待非常之人,此之謂也。國家大典,豈可使庸衆人,雜之哉?上曰,班固,雖願廣集諸傳,然果或有衆論難定之慮矣。性協曰,與衆論事,必也各自爲是,相爭不定,故有此作舍道傍,會禮聚訟之可見,其互生疑異,難辨可否之意也。上曰,更有文義則奏之。性協曰,別無更達者矣。上曰,參贊官讀之。仍敎曰,參贊官,得無眼昏乎?鍾顯曰,臣自夏秋間,有眼疾矣。上曰,尙有餘苦乎?鍾顯曰,比初稍減矣。上命着眼鏡。鍾顯曰,惶恐不敢矣。上曰,召對筵體,異於法講,着之,可也。鍾顯,讀自永元元年,止共爲賂遺。上曰,釋義奏之。鍾顯釋義訖,上曰,竇憲,破單于,出塞紀功而還,亦可謂有功於國矣。鍾顯曰,出塞紀功,功則大矣,而漢唐之時,以胡越爲事,是則黷武也,聖王御夷狄之道,專務修德,則外夷自服,豈至有征伐之擧乎?詩曰,薄伐玁狁,至于太原,聖代,亦或有征伐,然只當逐之而已,未有出塞五六千里之遠者也。上曰,聖世夷狄來犯,則伐之而已,若窮兵黷武,則民何以堪命乎?鍾顯曰,兵者,蓋不得已而用之者也。上曰,憲之廣拓土地,旣非聖人之道,且因此而威名益盛,至於使刺史守令,共爲賂遺,渠雖有功,何敢如此乎?若使成大功而愈自修謹,則豈不美哉?鍾顯曰,憲之不能自修,甚可惜也,而人主,尤當裁抑其權,使之不至於是,則足爲全保之道,而竟不能出此,亦可慨也。上曰,抑其權之說,誠然矣。有功而自修者,自古亦罕其人矣。憲之至此,恃功故也。鍾顯曰,此由於本無牢確之志,而趨附日衆,妄自驕濫而然矣。上曰,更有文義,則奏之。鍾顯曰,別無更達者矣。上曰,閣臣讀之。鎬翼,讀自四年竇氏,止自此始矣。上曰,釋義奏之。鎬翼釋義訖,上曰,鄭衆,獨不附憲,而朝臣,盡附,其可乎?國家,若委權於一人,則必至專擅無憚,而亦安得保其命乎?內而公卿大夫,外而刺史守令,各任其職而權在於天子,則渠豈能使附己乎?且爲臣者,如有周公之德,則雖任之以權,固不至自專也。鎬翼曰,貴戚大臣,有功於國而益自謹愼,不近勢利,則其賢尤著,而將與國同休矣。上曰,班昭,卽曹大家也,其必淑媛,而善文章,故能踵成漢書矣。鍾顯曰,然矣。上曰,鄭衆,雖曰謹敏,豈可使之用權乎?鎬翼曰,鄭衆辭受,頗近於廉,則亦可謂賢宦矣。鍾顯曰,近習之言,如水漸漬,若不早辦其機微,則將有不可救之慮,此所以防微杜漸者也。上曰,若未察於其微,而至於其大,然後欲禁制,則果難矣。上曰,更有文義則奏之。鎬翼曰,別無更達者矣。上掩卷,上曰,史官就座。仍命退諸臣,以次退出。
上在景福宮。停常參·經筵。
政院啓曰,行左副承旨鄭順朝,今日不爲仕進,卽爲牌招,何如?傳曰,允。
政院啓曰,新除授同副承旨沈宜元,時在廣州地,斯速乘馹上來事,下諭,何如?傳曰,許遞,前望入之。承旨前望入之,金琦鉉落點。
傳曰,直提學尹滋悳,馳詣華寧殿奉審摘奸,仍留監祭,仍詣健陵·顯隆園,一體奉審以來。
禮曹,來十月初二日,行宗廟冬享大祭,永寧殿攝行祭香祝親傳,取稟。奉敎敬依。
三軍府啓曰,卽接禁衛營所報,則今九月二十日,習陣日次,而大將臣李章濂,有身病,不得行操云矣,敢啓。傳曰,知道。
禁衛營啓曰,本營千摠李仁稙,身病猝重,勢難察任,改差,何如?傳曰,允。
義禁府啓目,德積僉使全泰亨原情云云。問目內辭緣,泛稱遲晩,刑推得情,何如?判付。啓,幺麽小校,居鎭而不思圖報之心,有此抵罪,究其罪犯,萬萬痛惡。嚴刑一次,遠惡地定配。
義禁府啓曰,時囚罪人全泰亨,原情公事判付內,幺麽小校,居鎭而不思圖報之心,有此抵罪,究其罪犯,萬萬痛惡,嚴刑一次,遠惡地定配事,命下矣。全泰亨,嚴刑一次,訊杖第三十度後,慶尙道彦陽縣遠惡地定配,而以判付內辭意,具罪目依例發遣府書吏,押送配所,何如?傳曰,允。
兵曹判書閔升鎬疏云云。答曰,省疏具悉。卿其勿辭行公。
癸酉九月十九日酉時,上御慈慶殿。召對入侍時,參贊官兪錫煥,檢校待敎金奎軾,侍讀官李秀萬,檢討官李載悳,假注書申一永,記注官金顯默,別兼春秋李根命各持通鑑第六卷,以次進伏訖。上曰,史官分左右。秀萬,讀自九年皇太后竇氏崩,止縣境皆平。以下缺
上在景福宮。停常參·經筵。
自五更至開東,灑雨下雨,測雨器水深三分。
藥房提調李承輔,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣無時急稟定事,右議政韓啓源在外不得來會云矣,敢啓。傳曰,知道。
又啓曰,同副承旨金琦鉉,時在忠淸道永同地,斯速乘馹上來事,下諭,何如?傳曰,許遞,前望入之。承旨前望入之,徐璟淳落點。
又啓曰,新除授行同副承旨徐璟淳,卽爲牌招,何如?傳曰,允。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·儒臣·二品以上入參。
傳曰,左議政營緬之行,給由馬,澆奠床備給。
傳曰,鐵島僉使,使之當日辭朝,給馬下送。
以京畿監司金在顯狀啓,喬桐府使李健熙,今月十九日身死事,傳曰,令該曹口傳差出,當日下送。
吏曹口傳政事,以李基赫爲喬桐府使。
承文院啓曰,卽見盛京禮部咨文二道出來者,則一是本年夏季,統巡會哨緣由具奏,奉旨知照事也,一是以義州北城里浦和賣唐船剿除情形,據咨轉奏,分飭沿海各處,設法整頓,如有〈內〉地民船越境滋擾,卽行懲辦,毋稍寬縱事,奉上諭知照云矣。以承領之意,竝撰回咨,付撥下送灣府,傳給鳳城,轉致盛京之地,何如?傳曰,允。
三軍府啓曰,卽接御營廳所報,則今九月二十一日,習陣日次,而大將臣梁憲洙,有身病,不得行操云矣,敢啓。傳曰,知道。
左議政姜㳣箚略曰,臣之父母墳山,今將移葬於南陽地,臨期下往安厝,卽人子情理之所不可已,追榮後,當行焚黃,亦國典之所許也,敢望特賜恩由,以伸至情焉。答曰,省箚具悉卿懇。營緬請暇,情理攸展,卿其從便往來。仍傳曰,此批答,遣史官傳諭。
癸酉九月二十日巳時,上御慈慶殿。召對入侍時,參贊官黃鍾顯,檢校待敎金奎軾,侍讀官李秀萬,檢討官李載悳,假注書金弘集,記注官朴鳳軫,別兼春秋李根命各持通鑑第六卷,以次進伏訖。上曰,史官分左右。仍開卷,上曰,上番讀之。秀萬,讀自元初二年,止勢有不同故也。上曰,釋義奏之。秀萬釋義訖,上曰,虞詡之賢,觀於上文爲朝歌長事,已知之,而今此用兵如神,羌不敢通,其智略,又可見矣,夫兵當用奇謀,不可純用正道,此所謂兵不厭詐也。秀萬曰,兵法,安得一出於正乎?隨機應變之智,如此,虞詡,眞可謂有將帥之量矣。上曰,更有文義,則奏之。秀萬曰,別無更奏者矣。上曰,下番讀之。載悳,讀自延光元年,止見吾叔度耶,上曰,釋義奏之。載悳釋義訖,上曰,鄧氏五侯,廢不以罪,閻后兄弟,貴不以功,顯有予奪之迹,而中常侍之侈虐,初不能操束,帝之昏弱,可知矣。載悳曰,聖敎至當矣。以閻后兄弟,竝爲卿校,觀之,其不能防微杜漸,可見矣。上曰,此時賢人甚多,而無如黃憲者,憲,可謂群臣中第一人也。載悳曰,至以子國,有顔子稱之,則顔子之稱,豈夫人之所可比擬乎?上曰,更有文義則奏之。載悳曰,節節下詢,無容更奏矣。上曰,參贊官讀之。仍命着眼鏡,鍾顯,讀自是時同郡戴良,止不可量也。上曰,釋義奏之。鍾顯釋義訖,上曰,以戴良之傲,而見憲正容,陳蕃曰,不見黃生,鄙吝復萌,郭泰曰,叔度,汪汪若千頃波,以諸人語觀之,黃憲之賢之量,可以知矣。鍾顯曰,此乃當世名流也,其賢可勝言哉?是時,黃憲,年不過十餘歲,而以戴良之才高倨傲,雖對老成人,猶或不爲正容,而以若幼少,如是見重,如非黃憲之賢,則何以得此乎?上曰,十四歲,已如此,若到長成,則尤當如何耶?鍾顯曰,不見黃生,鄙吝復萌,此語最宜潛玩,凡人平居,與善人處,則必化於善,與惡人處,則必流於惡,以此觀之,人君之前後左右,罔非正人,則君心亦必自正矣。上曰,更有文義,則奏之。鍾顯曰,別無更奏者,而郭泰,宿逆旅,輒灑掃以去,人見之,必曰,郭有道昨宿處,亦可見其爲人矣。上曰,閣臣讀之。奎軾,讀自四年三月,止是爲十九侯。上曰,釋義奏之。奎軾釋義訖,上曰,閻后,欲久專國政,貪立幼年,此漢之末造也,甚可慨已,苟有嫡嗣,則幼年,固無論,至於迎立,則可不擇長擇賢乎?閻顯等,不思爲國,只欲貪權樂勢,安得免誅戮哉?奎軾曰,聖敎誠然矣。上曰,中常侍之擅立天子,乃萬世之惡也。誅閻顯,雖當其罪,而至於遷太后於離宮,則萬戮猶輕矣。奎軾曰,此乃亂臣賊子,人人得以誅之者,而國運之衰,於此可見矣。上曰,濟北惠王,誰子乎?鍾顯曰,章帝第七子也。上曰,此鄕侯,旣卽位,則何不曰帝崩,而曰北鄕侯薨乎?奎軾曰,雖卽位而未及改元故也。鍾顯曰,未踰年,則不成爲君,是春秋之義也。上曰,閻顯於閻后,爲何親屬乎?秀萬曰,是闕后之兄弟也。上曰,漢祚垂盡,有此竊弄之變,甚可痛恨,若能爲國,則豈不甚善哉?其時小人之盡附閻氏,可知,亦當有如班固之以竇氏賓客,收捕下獄者也。鍾顯曰,此不能用人之致也。諸葛亮出師表所云親賢臣遠小人,先漢所以興隆也,親小人遠賢臣,後漢所以傾頹也者,正指此也。上掩卷,上曰,史官就座。仍命退,諸臣以次退出。
上在景福宮。停常參·經筵。
自未時至缺時,灑雨下雨,測雨器水深三分。
禮曹,來十一月初六日,行景慕宮冬享大祭香祝,親傳取稟,奉敎恭依。
兵曹口傳政事,兼喬桐防禦使單李基赫。
訓鍊都監啓曰,本局別將金泰郁,身病猝重,勢難察任,改差,何如?傳曰,允。
上在景福宮。停常參·經筵。
政院啓曰,卽者副校理李秀萬,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
傳曰,奉審閣臣入侍。
弘文館啓曰,副校理李秀萬陳疏徑出,上番闕直,事甚未安。典翰洪萬植,應敎閔泳穆,副應敎朴顥陽,校理張時杓·金裕行,副校理李晩瀅,竝卽牌招,推移入直,何如?傳曰,允。
訓鍊都監啓曰,謹依統長李完豐手本判下,武藝別監朴道淳,決棍十度,懲勵之意,敢啓。傳曰,知道。
副校理李秀萬疏云云。答曰,省疏具悉。爾其勿辭救護。
癸酉九月二十二日辰時,上自內詣眞殿。茶禮親行入侍時,行都承旨鄭基會,行左承旨沈舜澤,行右承旨黃鍾顯,行左副承旨鄭順朝,行右副承旨兪錫煥,行同副承旨徐璟淳,假注書申一永,記注官金在鼎,別兼春秋朴容大·金明鎭·李根命·徐正淳,檢校直提學閔升鎬·趙寧夏·李載冕·趙成夏·趙慶鎬,直閣姜,檢校直閣金永壽·李鎬翼,檢校待敎金奎軾,以次侍立。時至,通禮跪啓請外辦,上具翼善冠·衮龍袍,出齋殿詣版位。通禮跪啓請鞠躬四拜,上鞠躬四拜。通禮導上詣盥洗位,上盥洗訖,仍詣第一室尊所。基會進前監酌訖,上詣第一室神位前。基會奉香,璟淳奉爐,上三上香,基會進盞,上執以授璟淳,上連獻三爵訖,仍詣第二室第三室第四室第五室第六室,行禮竝如上儀。通禮導上降復位,行四拜禮訖,通禮跪啓請禮畢。大臣進前奏曰,眞殿茶禮親行禮成,聖慕克伸,而侵早勞動,聖體,若何?上曰,一樣矣。仍還入齋室。以下缺
癸酉九月二十二日未時,上御慈慶殿。奉審閣臣入侍時,行右副承旨兪錫煥,假注書申一永,記注官金在鼎,別兼春秋金鶴鎭,直提學尹滋悳,以次進伏訖。上曰,史官分左右。上曰,閣臣進前。滋悳進前奏曰,臣承命馳詣華寧殿殿內奉審則無頉,仍詣健陵陵上奉審則安寧,碑閣丁字閣奉審則無頉,仍詣顯隆圖園上奉審則安寧,碑閣丁字閣奉審則無頉,還詣華寧殿,祭物祭器祭井看審則精潔,諸執事摘奸則無頉,仍留監祭,將事安寧之意,敢此仰達矣。上曰,殿內陵上園上,皆爲安寧,而碑閣丁字閣,亦無頉乎?滋悳曰,殿內陵上園上,俱爲安寧,而碑閣丁字閣,亦無頉矣。上曰,殿內行閣,或無頹圮處耶?滋悳曰,行閣,若雨漏,則隨時修改,故無頹圮處矣。上曰,昨日風雨甚乖,何以作行,而能無沾濕耶?滋悳曰,陵園奉審後,退抵齋室,則風雨始作,幸免沾濕矣。上曰,京中雷電以雨,未知水原,果何如耶?滋悳曰,雷電不至大作,或雨或雹,而風勢則甚矣。上曰,將祀於何時乎?滋悳曰,三更量將事矣。上曰,眞殿茶禮,每於平朝行禮,而華寧殿,則三更將事,與眞殿有異也。滋悳曰,眞殿則茶禮也,而華寧殿則用享禮也,故有異矣。上曰,新留守,當爲獻官,着何服而行禮,諸般儀節,何如耶?滋悳曰,獻官及諸執事,皆着祭服,而儀節與廟宮享儀,同矣。香祝,則水原判官,以典祀官陪進,而留守祗受矣。上曰,享儀,與南殿相同矣。滋悳曰,然矣。上曰,將事後卽爲發行耶?滋悳曰,將事後,少頃發行,至果川則始開東矣。上曰,近日頻雨,江水得無漲乎?滋悳曰,渡津時,見有微漲意矣。以下缺
上在景福宮。停常參·經筵。
傳曰,進講待下敎。
議政府啓曰,卽見統制使蔡東健狀啓,則備陳固城府綿農判歉之狀,仍請兵曹工曹納軍布,竝純錢代捧,禁御兩營保布,折半,訓局保布,限三分一特許代錢事,今廟堂稟處矣。軍需雖不可許代,民情旣若是窘艱,依道內各邑已施之例,兵曹及各營,五分一,工曹依昨年純錢代納,砲保事體有別,置之,何如?傳曰,允。
又啓曰,卽見兵曹草記啓下者,因慶尙監司金世鎬狀啓,以爲本道昌原府防營陞設之後,凡百施措,率多新創,而他道防營,例有都試設行之規,該府旣爲陞營,則宜無異同,都試便否,令廟堂稟處事,允下矣。旣陞防營,則設試宜無異同,依狀請許施,以爲激勸之地,何如?傳曰,允。
禮曹啓曰,卽接金浦幼學金錥所志,則以爲,族姪祥淵,嫡妾俱無子,以其同姓十二寸弟豐淵第二子東秀,欲爲繼後,兩家諸族,相議完定,而豐淵夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金堉所訴,旣如此,金豐淵第二子東秀,立爲金祥淵之後,何如?傳曰,允。
御營廳啓曰,本廳騎士將李斗鉉,身病甚重,勢難察任,改差,何如?傳曰,允。
上在景福宮。停常參·經筵。
藥房都提調洪淳穆,提調李承輔,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,繕工提調有闕之代,南寧尉尹宜善除授。
傳曰,濟用監提調許遞,漢城判尹李載元除授。
吏曹,繕工提調單尹宜善,濟用監提調單李載元,以上除授事承傳。
上在景福宮。停常參·經筵。
中宮殿誕日,大殿·大王大妃殿·王大妃殿·大妃殿,宗親·儀賓·內閣·政院·玉堂·百官口傳問安。答曰,知道。中宮殿,宗親·儀賓·內閣·政院·玉堂·百官單子問安。答曰,知道。
政院啓曰,議政府郞廳來言,今日賓廳日次,而誕日間安相値,不得來會云矣,敢啓。傳曰,知道。
又啓曰,明日常參·經筵,取稟。傳曰,停。
上在景福宮。停常參·經筵。
備忘記,惠山僉使崔致永下直,長弓一張,長箭一部,片箭一部,筒兒一箇賜給。
傳曰,聞益豐府院君緬禮在邇云,葬需,令度支從厚輸送。
御營廳啓曰,本廳千摠李奎鶴,身病甚重,勢難察任,改差,何如?傳曰,允。
上在景福宮。停常參,經筵。
傳曰,卽聞摘奸中使與軍職宣傳官書啓,則沁營之多隊軍馬,誠心操鍊,軍伍有律,壁壘增彩,前後守臣之殫竭勤勞,於斯可見,前鎭撫使鄭岐源,鎭撫使金善弼,子姪中問名,瓜近參奉,作窠調用,以爲示意,至於各邑鎭之設置砲兵,常時操習,雖是分內事,聞亦嘉尙,永宗前僉使李儒增,僉使李秉淑,通津前府使洪在愼,仁川府使具完植,富平府使李貞夏,各內下鹿皮一令賜給。
傳曰,鎭撫使以下,纔爲示意矣,軍兵亦不無顧念,特下帑金三千,自武府量宜分送,以爲犒饋事,分付。
以慶尙監司金世鎬狀啓,昌原府人命囕死事,傳曰,人命囕死,聞極慘惻,元恤典外,別加顧助,囕死人,如有生前身還布,竝蕩減事,廟堂措辭分付。
三軍府啓曰,卽見鎭撫使金善弼所報,則以爲,本營新抄槍手三百名,名之以親衛士,料布等節,依別驍士例,磨鍊爲辭矣。旣設槍手,則不可無料布,依所報施行之意,分付,何如?傳曰,允。
三軍府啓曰,慶尙道黃山道別破陣十六名,全羅道任實縣砲軍三十名,江原道金城縣砲軍十名,設置報來,敢啓。傳曰,允。
上在景福宮。停常參·經筵。
傳曰,今日亥時,新生公主卒逝。
公主卒逝後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上奉慰單子問安。答曰,知道。
藥房口傳啓曰,公主阿只氏卒逝,出於千萬意外,伏惟兩殿驚疚之懷,何以堪抑?累日惟憂之餘,聖體恐致受損,臣等不勝憂慮之忱,二錢重人蔘粟米飮,煎入于兩殿之意,惶恐敢啓。傳曰,知道。
政院啓曰,藥房三提調,持粟米飮來待矣。傳曰,封入。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
以忠淸監司成彝鎬狀啓,丹陽郡守權衡圭遭母喪事,傳曰,令該曹口傳差出,催促下送。
吏曹口傳政事,以徐相祖爲丹陽郡守。
以摠府變通草記,傳曰,允。竝許遞。
兵曹口傳政事,以申檍爲都摠管,金鶴根·李炳敎·南廷益,申正熙,白樂貞·朴來萬爲副摠管。
三軍府啓曰,傳曰,鎭撫使以下,纔有示意矣,軍兵亦不可無顧念,特下帑金三千,自武府量宜分送,以爲犒饋事,分付事,命下矣。謹依下敎,犒饋錢,鎭撫營一千五百兩,永宗鎭四百兩,通津府三百兩,仁川府五百兩,富平府三百兩,今方下送鎭撫營,知委各邑鎭,使之期日鍊習時,一一犒饋,以爲宣布德意,益加激勸之地,敢啓。傳曰,知道。
上在景福宮。停常參·經筵。
藥房都提調洪淳穆,提調李承輔,副提調鄭基會啓曰,伏未審夜間,聖體若何,伏惟聖上,以止慈之情,當疚懷之餘,諸節易致受損,臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不勝區區憂慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,藥房三提調,持粟米飮來待矣。傳曰,封入。
禮曹,來十月初二日,行宗廟冬享大祭,永寧殿攝行祭,香祝親傳取稟,還入奉敎攝儀,改書下。
傳曰,粟米飮,自明日停止。
吏曹口傳政事,以金九鉉爲典籤。
議政府啓曰,卽見平安監司南廷順災實分等狀啓,則永柔等十二邑,置之稍實,順安等二十四邑,置之之次,平壤等八邑,置之尤甚,後錄諸條,竝請令廟堂稟旨分付,平壤等二十邑被災田畓之覆沙浦落結數,已有區別啓聞,不可不分數給災云矣。其一,各邑鎭帳外火田四分一權減,鎭堡給代不足條,戶結排斂中,區劃事也。其一,陳田火田,還加起執照,依近例停免事也。其一,各宮房各衙門屯土,從實執照,俾無白徵事也。其一,新設城餉,半分耗條,排用於東津支放及營下砲手設科事也。其一,尤甚邑限明秋勿定配所事也。今年水災,不是通同之患,統論全省,可謂免歉云爾,則道臣分等,必有稱當,二十邑,旣經懷襄,有此汰墊,亦事勢之必然者也。前啓區別之三百餘結,不可不給災,其餘後錄諸條,俱係便民,且有已例,竝依施,何如?傳曰,允。
又啓曰,卽見平安監司南廷順狀啓,則本道年例陞補取才,當爲設行,而今年年形,未免失歉,多士往來,不無貽弊,待明年合設事,請令廟堂稟旨分付矣。水災後年形,終是失稔,來往〈之〉際,多士,不無貽弊,依狀請退行,何如?傳曰,允。
三軍府啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
又啓曰,卽見全羅監司李鎬俊狀啓,則扶安縣格浦鎭公廨,今幾告訖,諸般施爲,次第經紀,而在昔所屬五鎭中,古群山蝟島,特令還屬,黔毛浦,不過咫尺之地也,兩鎭對峙,事務相妨,皆願合設,吏屬皁隷,移送格浦,使之供役,原居民人,留移間從願爲之,戰船·軍器·糶糴·水軍糧·防番錢及營邑應行已例,一倂移屬事,請令廟堂稟旨分付矣。格浦復設後,因時通變,事勢之不容已者,而古群山蝟島之還屬,黔毛浦之合設,事係沿革,故博採兵判·將臣之議,皆以爲便宜,依狀請許施,旣合設,則諸般移屬,卽次第件事,依此從長措處之意,分付,何如?傳曰,允。
禮曹啓曰,卽接京畿監司金在顯移文,則驪州牧江漢祠延額日字,來十月十二日推擇云矣。祭物,令本道進排,執事官,亦令本道差定,而本曹郞廳,前期受香祝下去,以爲宣額致祭之地,何如?傳曰,允。
上在景福宮。停常參·經筵。
自前夜五更至巳時,灑雨下雨,測雨器水深五分。
藥房提調李承輔,副提調鄭基會啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣在外,右議政韓啓源,有身病,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,發遣吏郞,諸執事淸齋與否,摘奸以來。
宗親府啓曰,明日,卽天漢殿朔奉審日次,而臣寅命,進詣擧行之意,敢啓。傳曰,知道。
兵曹啓曰,來十月初二日,宗廟·永寧殿冬享大祭時,守門當爲塡差,而本曹郞廳都摠府郞廳·五衛將,除入直與呈辭·受由·在外·未肅拜,排擬苟艱,依定式軍門將官,代差以入之意,敢啓。傳曰,知道。日記廳堂上金炳秀。郞廳李命九朴永斗。
上在景福宮。停常參·經筵。
傳曰,禮房承旨馳詣宗廟·永寧殿,奉審摘奸以來。
三軍府啓曰,本府武從事官鄭永澤,奔走勤仕,再滿十五朔,依例陞敍或守令除授事,捧承傳施行,何如?傳曰,允。
奎章閣啓曰,景慕宮望廟樓今朔奉審,無頉之意,敢啓。傳曰,知道。
弘文館啓曰,修撰張原相差祭,下番闕直,事甚未安。修撰朴齊晠,副修撰李載悳·王性協,竝卽牌招,推移入直,何如?傳曰,允。
禮曹啓曰,卽接抱川幼學李鏘所志,則以爲,八寸弟鏜,嫡妾俱無子,以其同姓六寸兄銀第二子濟喆,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李鏘所訴旣如此,李銀第二子濟喆,立爲李鏜之後,何如?傳曰,允。
上在景福宮,停常參·經筵。
備忘記,尙州營將李文欽下直,長弓一張,長箭一部,片箭一部,筒兒一箇賜給。
傳曰,都承旨·左承旨外,竝許遞,前望單子入之。
政院啓曰,行都承旨鄭基會,行左承旨沈舜澤,卽爲牌招,何如?傳曰,允。
承旨前望單子入之,申正熙·金尙鉉·王庭揚·吳德泳落點。
政院啓曰,新除授行右承旨申正熙,行左副承旨金尙鉉,行右副承旨王庭揚,卽爲牌招,何如?傳曰,允。
又啓曰,新除授同副承旨吳德泳,時在平安道寧邊府任所,交代後斯速乘馹上來事,下諭,何如?傳曰,許遞,前望單子入之。
承旨前望單子入之,李勉愚落點。
又啓曰,右承旨申正熙,時在江原道春川地,右副承旨王庭揚,時在開城地,同副承旨李勉愚,時在京畿楊州地,竝斯速乘馹上來事,下諭,何如?傳曰,左承旨·右承旨·右副承旨·同副承旨竝許遞,前望單子入之。
承旨前望單子入之,金學初·洪淳大·李邦鉉·李容學落點。
吏曹啓目粘連,觀此江原監司尹秉鼎狀啓,則以爲,蔚珍縣令黃鎭奎,三載莅邑,一心圖治矯弊,而殘廩捐盡,恤災而窮蔀賴安,已著優異之績,且多修擧之事,而瓜期將近,民情願借,災民接濟,難付生手,殘邑迎送,在所常念,特爲仍任,俾盡終效,令該曹稟旨亦爲白有臥乎所,道臣狀辭旣如此,蔚珍縣令黃鎭奎,姑爲仍任,何如?啓,依允。
副提學洪遠植疏曰云云。答曰,省疏具悉。卿其勿辭往省焉。
上在景福宮。停常參·經筵。
政院啓曰,新除授行左副承旨洪淳大,行右副承旨李邦鉉,行同副承旨李容學,竝卽牌招,何如?傳曰,允。
又啓曰,新除授行右副承旨李邦鉉,行同副承旨李容學在外,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,任孝準·李文永落點。
咸鏡監司洪祐吉狀啓,慶興府使洪昇厚,動稱捐財,名實不副,有時使氣,玉石俱焚,差任焉與奪失宜,官屬恥笑,詞訟焉飜覆無常,人民怨謗,爲先罷黜,其罪狀,令攸司稟處事。傳曰,令該曹口傳,各別擇差。
吏曹口傳政事,以韓圭稷爲慶興府使。
以禮曹綾豐君祠版遣宗臣致祭單子,傳曰,廚傳之弊,不可不念,遣地方官致祭。
上在景福宮。停常參·經筵。
政院啓曰,新除授行同副承旨李文永,時在忠淸道牙山地,斯速乘馹上來事,下諭,何如?傳曰,許遞,前望單子入之。承旨前望單子入之,李敏庠落點。
兵曹,以鄭雲龜爲訓鍊都監中軍。
承文院啓曰,今四月十六日月食之都京救食咨文,今纔出來,雖爲晩時承准,不可無回咨之擧矣。救食回咨,按例撰出,付撥下送灣府,傳給鳳城,轉致北京之地,何如?傳曰,允。
義禁府啓曰,咸鏡監司洪祐吉狀啓內,慶興府使洪昇厚,爲先罷黜,其罪狀,令攸司稟處事,啓下矣。洪昇厚時在任所,依例發遣府書吏,交代後拿來,何如?傳曰,待待命拿囚。
兵曹判書閔升鎬疏曰,伏以,臣之冒據匪據,曷嘗爲因仍盤礴之計哉?叨謝則莫越式例,控懇則徒歸文具,間値有故,聖懷疚慼,不敢以微末去就,仰煩酬應,抱玆,已有日矣。臣之不稱之實,必辭之義,前疏陳暴幾無徐蘊,而有若只係私分,不及大關國體,辭語短拙,未槪聖衷,此卽臣之罪也。夫本兵重任,熙朝殖材,英彦麻列,必也與衆共擧,官惟其人,然後可以亮天工,可以服民志,而倉卒特旨,出於輿望之外,萬目瞠而十手指,皆爲聖朝惜此擧也。臣是椒房一屬籍耳,借使劣有任使之才,本不當居要地而妨賢路,況以鹵下,百不猶人,而今乃處於萬莫堪勝之任,其憐臣者,憂其過福而招殃,不知臣者,以謂失也何足言廉耻事,蓋以臣之處地,異於他人故耳,是以欲示無私,莫如遠嫌,故廣國之賢焉而不用於西京,馬援之功焉而莫如於南宮,臣雖不及古人,獨不可以前世美事,仰望於殿下也哉?臣之目下第一義,惟有遄解重務,投閒置散,時月起居,粗伸義分,上可以永奉鴻私,下可以保守微分,苦心至願,斷斷如此,且臣兼管諸司,奎華淸切,不宜久玷,而至若槐院則裨諶之爲命,尙矣莫追。雲觀則周髀之測侯,尤所未學,緣臣匪才,以致職務日曠,此又蹙蹐不安,必欲求解者耳,玆罄衷懇,申瀆崇聽。伏乞聖慈,俯賜矜諒,將臣本兼諸任,竝卽遞見實天地生成之澤焉,臣無任云云。答曰,省疏具悉。本兵重任,何可輕遞,所管諸務,亦不必辭免,卿其勿辭行公。
上在景福宮。停常參·經筵。
藥房提調李承輔,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣在外,右議政韓啓源有身病,不得來會云矣,敢啓。傳曰,知道。
以平安監司南廷順狀啓,肅川府使鄭完默,三載爲治,百度俱擧,苽期迫近,群情惜去,特爲仍任,令該曹稟處事。傳曰,如此良吏,將試於大去處也。寧邊府使除授,其代內乘李長會除授。
兵曹口傳政事,以白南益爲兼內乘。
宗親府啓曰,璿源譜略書役浩多,寫字官中,推其能書者二十人待令擧行事,向因筵稟蒙允矣。寫字官李斗赫·李象恒·趙漢斌·全宅慶·崔仁植·金季永·劉昉祐·林漢雋·林鴻植·金永㷽·玄濟昶·金相協·玄濟應·金徹鍊·鄭重佾·李海建·劉在室·李國鉉·洪重普·白維鏞待令差下,而畫員亦不無待令,畫員白禧培·安建榮·白殷培·朴鏞夔·李昌鈺,一體待令差下,使之擧行,何如?傳曰,允。
禁衛營言啓曰,本營軍色從事官尹用求,身病甚重,勢難察任,今姑改差,何如?傳曰,允。
上在景福宮。停常參·經筵。
政院啓曰,行左副承旨洪淳大,今日不爲仕進,卽爲牌招,何如?傳曰,允。
傳曰,法司堂上竝許遞,政官牌招開政,如有違牌,勿爲呼望。
政院啓曰,卽者正言閔羲泰,以其親病,投章經行,原疏纔已捧入矣,所當直捧遞差傳旨及禁推傳旨,此與無端下鄕有異,從重推考,何如?傳曰,允。
兵曹,以趙羲豐爲摠戎中軍。
吏曹啓曰,和陵參奉馬圖羲,純陵參奉李瑞林,俱以身病,呈狀乞遞,竝改差,何如?傳曰,陞六。
又啓曰,璿源殿令趙景濂,東學敎授金明鎭,成均館典籍姜駿煥·文俊永,俱以身病,呈狀乞遞,竝改差,何如?傳曰,允。
吏曹,寧邊府使單鄭完默肅川府使單李長會,已上除授事承傳。
有政。吏批,兼判書金炳冀,參判洪兢周式暇,參議張錫龍進,承旨缺。
吏批啓曰,兼判書金炳冀參判洪兢周竝式暇,小臣獨政未安,何以爲之?敢稟。傳曰,只出緊任。
以徐相鼎爲兵曹判書,徐堂輔爲刑曹判書,沈承澤爲判尹,李邦鉉爲左尹,李容直爲右尹,韓敬源爲刑曹參判,安驥泳爲刑曹參議,姜蘭馨爲知經筵,姜晉奎爲同義禁,鄭文升爲同義禁,金龍國爲監察,兼掌令單李鎬翼,蔚珍縣令黃鎭奎,姑爲仍任事承傳,訓鍊都監提調單徐相鼎,禁衛營提調單徐相鼎,御營提調單徐相鼎,學正單白奎爕,學錄單朴文彬,宗正卿單李秉文,書題單洪允範。
傳曰,見窠皆令差出。
再政。以朴昇壽爲同敦寧,洪遠植爲戶曹參判,金應均爲知春秋,徐相鼎爲軍器提調,金大根爲觀象監提調,朴齊晠爲東學敎授,張斗憲爲直講,李贊斗爲典籍,金昌倫爲典籍,李瑞林爲璿源殿令,鄭雲鵬爲禮賓參奉,金豐求爲典獄參奉,金永敏爲和陵參奉,高承昊爲純陵參奉,知義禁單鄭文升,花山副守李彭年贈花山君宗正卿例兼,長川君普生嫡衆孫贈君事承傳,沃野令李龜福贈沃野君宗正卿例兼,長川君普生嫡衆曾孫贈君事承傳,禮山守李繼昌贈禮山君宗正卿例兼,茂林君善生嫡衆孫贈君事承傳,寧海副守李義年贈寧海君宗正卿例兼,茂林君善生嫡衆曾孫贈君事承傳,耽山副守李克贈耽山君,宗正卿例兼,順和君嫡衆孫贈君事承傳,學生尹景東贈戶參例兼,尹得耆贈左承旨,尹淵贈僕正,已上同知尹佐烈三代,學生曺潤國贈戶參例兼,曺遠福贈左承旨,曺善貴贈僕正,已上同知曺昌鳳三代,學生李采運贈戶參例兼,李寅苾贈左承旨,李萬胄贈僕正,已上同知李源模三代,學生李啓順贈童敎,孝行卓異贈職事承傳。
兵批,判書徐相鼎未肅拜,參判以下及承旨。缺
以李仁弼爲舒川僉使,李基默爲楊花渡別將,申永祿爲白馬別將,判府事加設單鄭健朝,副司勇閔致憲,副司勇十六單,李國鉉·李邦鉉·金徹鍊·李寔柱·鄭重佾·白維鏞·李海達·玄輔健·李孝善·朴智榮·金文顯·秦喜完·朴鏞黼·李興善·玄濟昶·安斗榮。
宣惠廳啓曰,觀此京畿監司金在顯狀啓,則枚擧南陽府使李容儀牒呈以爲,慶尙道後漕張字空漕船一隻,上納後回還之路,到本府靈興島弁嶼致敗,而格軍一名渰死矣。該船河格等處問目取招牒呈,亦旣無所載穀物,又有渰死人命,則縱不可致疑於故敗漕船法意嚴重,固當嚴訊,而別無情節之更覈,則多人滯囚,亦所當念,竝移送該道,以爲勘處,令該衙門拿處,而敗船雜物,卽爲推去,拯埋格軍,知委屍親之意,竝移文該道道臣矣。人旣慣水,船不載穀,則設有意外之風濤,隨波維制,容有其術,而竟使全船,任其破敗者,所爲痛駭,監色之由陸徑歸,亦係罔赦,不可以人命渰死,有所容貸,同敗船格軍等,押送本道,竝與徑歸諸漢,嚴刑得情勘處,敗船木物,旣在畿內,自本廳依例屬公,船隻段,依事目生徵改造之意,分付嶺南道臣,何如?傳曰,允。
兵曹判書閔升鎬疏曰,伏以,臣荐陳由衷之懇,冀蒙體下之恩,秪爲臣忱誠淺薄,未能孚格,溫批不允,徒繳恩寵,兢惶悶隘,不能無憾於天地之大也。臣之冒設蹲據,今且數旬餘矣,員乘之懼,集木之憂,夙夜憧憧,惟祈一解,不啻如渴之思飮,濕之欲脫,而若臣區區願忠盡瘁之義,洵不係於官職有無,以殿下止仁止慈,何不少垂諒察而成就之也。且臣雖不才無能,聖眷若是隆摯,苟無目下事故,而可不計僨誤,向前承膺,而第臣本生母病,近益添劇,氣息凜涰,一日之內,形症屢變,左右調護,未忍離側,間以旬朔起居之禮,式赴公所,見家僮踵至,則臣之方寸,煎灼無餘矣,仍竊念聖朝以孝爲理,凡於臣下,親老則有歸養之典,親疾則許救護恩,推老老人,莫不得遂其願,而臣獨見阻於仁覆之天,不克自伸情理,則抑鬱悶迫,果如何哉,見今問醫調藥之外,念靡他及,而所管諸務,俱非閒漫,若一任停閣,則有非分義之所安,欲且擔劣,則無奈情事之難强,止竟公私無補,自速尤悔而已,惶悶之極,不能按住,玆敢冒死呼籲。伏乞聖明,特垂慈念,亟遞臣本兼諸任,俾便將護,不勝大願至祝,臣無任云云。答曰,省疏具悉。卿之情懇,如是屢屢,不爲許免,反非上下相厚之意也,所請不得已依施。
正言閔羲泰疏云云。答曰,省疏具悉。爾其勿辭救護。
上在景福宮。停常參·經筵。
政院啓曰,來十一日輪對日次矣,敢稟。傳曰,當次人受點後,日次待令。
政院啓曰,卽者持平姜鐸,以其親病,投章經行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
政院啓曰,卽者校理金裕行,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
以忠淸監司成彝鎬狀啓,禮山縣監李純謙遭母喪事。傳曰,令該曹口傳差出,不多日催促下送。
吏曹口傳政事,以李琦鉉爲禮山縣監。
三軍府啓曰,羅暖鎭,處在北邊要衝之地,凋弊轉甚,防守亦疎,今此矯捄之策,莫知道內出義人之試用,該權管作窠,以出身金佐鳳差送,令該曹口傳單付,使之除朝辭赴防,前帶人遞付司果,待元仕計滿區處事,分付,何如?傳曰,允。
弘文館啓曰,校理金裕行,陳疏經出,上番闕直,事甚未安。副校理李晩瀅呈辭在外,典翰洪萬植,應敎閔泳穆,副應敎朴顥陽,校理張時杓,副校理李秀萬,竝卽牌招,推移入直,何如?傳曰,允。
吏曹參議張錫龍疏云云。答曰,省疏具悉。爾其勿辭察職。
持平姜鐸疏云云。省疏具悉。爾其勿辭往護。
校理金裕行疏云云。答曰,省疏具悉。爾其勿辭救護。
上在景福宮。停常參·經筵。
政院啓曰,行左承旨金學初,行右承旨金尙鉉,行右副承旨任孝準,今日不爲仕進,竝卽牌招,何如?傳曰,允。
傳曰,右承旨許遞,前望單子入之。承旨前望單子入之,李啓魯落點。
兵曹口傳政事,羅暖權管單金佐鳳。
議政府啓曰,卽見廣州留守曹錫雨災實狀啓,則新災一款,不爲擧論,流來舊災餘在七十一結六十五負二束,連加査括,隨起出稅計料,而癸酉·庚辰排捧還依已例仍停事,請令廟堂稟旨分付矣。年形旣値小康,新災亦不擧論,而流來舊災之隨起出稅,兩年排米之依例停退,竝依狀請許施,何如?傳曰,允。
議政府啓曰,卽見京畿監司金在顯年分狀啓,則三等分劑,不爲擧論,長湍·朔寧兩邑新災一百十三結二十五負七束,特許準劃,後錄諸條,竝請令廟堂稟處矣。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條,竝爲代錢輸送事也。其一,禁·御兩營江都留餉米太及守·摠兩營壯抄牙兵身米,依已例代錢收捧事也。其一,各衙門各宮房屯土,勿拘定摠,從實收稅事也。其一,推奴徵債,限明秋防塞事也。旣無三等之分劑,且曰全省之小康,則新災一款,更無可議,至若長湍,朔寧之一百餘結,已有漂頹之恤典,又非全數之汰落,寘之。其外査起與諸條便民之政,竝依狀請許施,何如?傳曰,允。
三軍府啓曰,卽見平安監司南廷順狀啓,則以爲,作隊軍入防各操,自是已例,而年形旣未免歉,軍伍尙多闕額,特許停免事,請令三軍府稟處矣。誥戒雖不可不嚴,民弊亦不可不念。姑許停免,以爲紓力之地,何如?傳曰,允。
三軍府啓曰,卽接訓鍊都監所報,則今十月初九日習陣日次,而大將臣李容熙有身病,不得行操云矣,敢啓。傳曰,知道。
禁衛營啓曰,本營騎士別將柳冀喆,身病猝重,勢難察任,改差,何如?傳曰,允。
兵曹判書徐相鼎疏云云。答曰,省疏具悉。卿其勿辭行公。
上在景福宮。停常參·經筵。
自前夜五更至巳時,灑雨下雨,測雨器水深四分。
三軍府啓曰,卽接禁衛營所報,則今月初十日習陣日次。而大將臣李章濂有身病,不得行操云矣,敢啓。傳曰,知道。
上在景福宮。停常參·經筵。
藥房提調李承輔,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
政院啓曰,行左副承旨洪淳大,今日不爲仕進,卽爲牌招,何如?傳曰,允。
傳曰,左承旨·右副承旨·同副承旨許遞,前望單子入之。承旨前望單子入之,金始淵·沈履澤·崔益鉉落點。
傳曰,濟用監提調·尙衣提調相換。
傳曰,政官牌招開政。
傳曰,吏判之代,今日政新通以入。
政院啓曰,行都承旨鄭基會藥院進,左承旨·右副承旨·同副承旨未差,行右承旨李啓魯須資出去,院中只有臣一人,伴直無人。行右承旨所當牌招,而拘於廳規,不得請牌,何以爲之?敢稟。傳曰,牌招。
傳曰,兵曹參判有闕之代,前望單子入之。兵曹參判前望單子入之,李邦鉉落點。
傳曰,漢城府尹有闕之代,前望單子入之。京兆堂上前望單子入之,李鶴榮落點。
傳曰,向以門稅之定式外濫捧事,有所申飭,而近聞收稅之際,尤有民弊云。寧有如許道理?四營將臣從重推考。
傳曰,甲子以後各處收稅之創始,付之軍需,此爲當然之事,則實是金石定式者也。而至於各門稅之付之各營,亦補軍需之意也。伊來各門收稅之際,濫捧者多,民弊不少云。從今都城門稅則撤罷,各營給代之方,就管稅廳斂價中三營各三千兩,摠戎廳一千兩劃送事,分付司譯院及各營。
傳曰,纔以都城各門收稅撤罷事,有所下敎矣。其在一視之地,不可異同,閟宮宮底所管各稅,一體革罷事,分付。
兵曹啓曰,同知中樞府事鄭禮秀,宣傳官趙琦顯·李昌濂,內禁衛將申柲,五衛將田穳·崔東哲·朴文會,忠翊衛將金泰鉉,文臣兼宣傳官魚允中,俱以病難供職,呈狀乞遞,竝改差,何如?傳曰,允。
兵曹啓曰,因三軍府草記,古群山蝟島,還屬於格浦·黔毛浦合設事,允下矣。古群山蝟島,竝以格浦鎭管啓下,黔毛浦,革付於格浦之意,敢啓。傳曰,知道。
有政。吏批,判書未差,參判洪兢周進,參議張錫龍牌招不進,承旨缺
以朴孝正爲吏曹判書。
吏批啓曰,新除授判書朴孝正,卽爲命招,同參政事,何如?傳曰,允。
以司謁口傳下敎曰,新除吏判家在門外云,亞堂依例望筒擧行。
吏批啓曰,判書朴孝正未肅拜,參議張錫龍牌招不進,小臣獨政未安,何以爲之?敢稟。傳曰,仍爲之。
以尹堉爲知義禁,趙秉恒爲同經筵,李㘾爲尙衣提調,趙膺奎爲溫陵令,李晩燾爲兵曹正郞,濟用提調李載元,尙衣提調趙成夏,已相換事承傳。
兵批,判書徐相鼎進,以下缺
以閔升鎬爲知事,許熠·任興準·李鳳億·李敏庠爲同知,李玄翼·趙秉式·元世顯爲副摠管,白樂憲·許琠爲宣傳官,金商鉉爲內禁將,柳冀默爲兼司僕將,閔龍赫·鄭驥奎·李會善爲五衛將,趙存鳳爲忠翊將,趙靖顯爲都摠經歷,金熙英爲金甲島萬戶,舊波知權管單鄭基淳,乾川權管單尹己默,副司果韓鍾履。再政。以李漢景爲訓鍊判官,僉知二單,閔龍赫,鄭驥奎。三政。以金龜喜爲訓鍊主簿。四政。以金相友爲部將。
三軍府啓曰,卽接御營廳所報,則今十月十一日習陣日次。而大將臣梁憲洙有身病,不得行操云矣。敢啓。傳曰,知道。
禮曹啓曰,來十一月初三日冬至朝賀磨鍊節目,依所啓施行事判下矣。謹稽謄錄,則在前正至朝賀時,因特敎,內外命婦朝賀及外陳賀習儀,竝爲權停矣。今番則何以爲之乎?敢稟。傳曰,竝權停。
訓鍊都監啓曰,謹依下敎,本局分授敦義門·昭義門收稅,自今日撤罷,入直校卒,卽爲解送,而臣常時不能操飭,惶恐待罪之意,敢啓。傳曰,知道。勿待罪。
禁衛營啓曰,謹依下教,本營分授崇禮門·光熙門收稅,自今日撤罷。入直將卒,卽爲解送,而臣常時不能操飭,惶恐待罪之意,敢啓。傳曰,知道。勿待罪。
御營廳啓曰,本廳中軍白樂貞,身病甚重,勢難察任,改差,何如?傳曰,允。
吏曹判書金炳冀疏云云。答曰,省疏具悉。所請依施。
上在景福宮。停常參·經筵。
政院啓曰,行左承旨金始淵,時在高陽地,右副承旨沈履澤,時在楊州地,同副承旨崔益鉉,時在抱川地,竝斯速乘馹上來事下諭,何如?傳曰,允。
政院啓曰,行都承旨鄭基會不爲仕進,行左承旨金始淵,右副承旨沈履澤,同副承旨,崔益鉉在外,行左副承旨洪淳大式暇出去,院中只有臣一人,伴直無人。都承旨所當牌招,而拘於廳規,不得請牌,何以爲之?敢稟。傳曰,牌招。
議政府啓曰,九日製榜目中,聞有三人,冒稱濟州而入格云,故令秋曹發關,捉來査問,則李宗瀅·李斗憲,居在黃海道鳳山郡,卞綺秀,居在慶尙道比安縣,以冒錄呈券,自服矣。罔念科試之嚴重,有此士習之駭惡,原榜中爲先拔去,所授帖文與賞格,竝還收,令該曹依律勘罪之意,分付,何如?傳曰,允。
御營廳啓曰,謹依下敎,本廳分授興仁之門,惠化門收稅,自今日撤罷。入直校卒,卽爲解送,而臣常時不能操飭,惶恐待罪之意,敢啓。傳曰,知道。勿待罪。
摠戎廳啓曰,謹依下敎,本廳分授彰義門收稅,自今日撤罷。入直校卒,卽爲解送,而臣常時不能操飭,惶恐待罪之意,敢啓。傳曰,知道。勿待罪。
上在景福宮。停常參·經筵。
傳曰,吏曹判書有闕之代,前望單子入之。吏曹判書前望單子入之,申應朝落點。
政院啓曰,行都承旨鄭基會廚院進,行左承旨金始淵,右副承旨沈履澤,同副承旨崔益鉉在外,行左副承旨洪淳大式暇,院中只有臣一人,伴直無人。都承旨所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,各陵園所今秋植木播橡,依定式擧行後,株數斗數,區別報來,故別單書入。而健陵·顯隆園植木,則本府留守,已爲區別狀聞矣,敢啓。傳曰,知道。
以禮曹義昌君內外祠版,樂善君內外祠版,遣宗臣致祭單子,傳曰,廚傳之弊,不可不念,遣地方官致祭。
三軍府啓曰,城門入直,頃以武臣堂上軍職付料人及收稅將校同爲守直事,啓稟蒙允。而今則門稅革罷矣,不得不更爲變通,令字內各該營,別定將校,使之依前守直之意,分付,何如?傳曰,允。
兵曹,以李奎奭爲御營中軍。
御營廳啓曰,本廳千摠趙羲轍,身病甚重,勢難察任,改差,何如?傳曰,允。
刑曹啓曰,議政府啓辭內,九日製榜目中,聞有三人,冒稱濟州而入格云,故令秋曹發關,捉來査問,則李宗瀅·李斗憲,居在黃海道鳳山郡,卞綺秀,居在慶尙道比安縣,以冒錄呈券,自服矣。罔念科試之嚴重,有此士習之駭惡,原榜目中,爲先拔去,所授帖文與賞格,竝還收,令該曹依律勘罪之意,分付,何如?傳曰,允事批下矣。謹依傳敎,罪人李宗瀅·李斗憲·卞綺秀,依大明律詐僞條,對制上書詐不以實者,杖百徒三之文,各決杖一百後,宗瀅江原道安峽縣,斗憲平康縣,綺秀忠淸道丹陽郡,定配所,竝卽押送之意,敢啓。傳曰,知道。
吏曹判書朴孝正疏曰,伏以臣癃痼餘喘,疾病交侵,委身床笫,朝夕俟符者,一年有餘矣。榮塗一念,不斷自絶,自分聖世之棄物矣。廼者天官恩命,有隕自天,拚誥惝怳,實不知措躬之所也。噫。是職之輕重於有國者果何如哉?當治道汚隆之機,彰善癉惡,統臣僚黜陟之權,其任至難且重,其官極淸而要,苟非淸鑑雅識,閥閱功勞,聳動一世,誠不可以議於其間,明且察矣。臣本門戶單平,知識淺短,晩暮通籍,旅進旅退,而亭亭弱植,孑孑畸單,棲遑下僚者,亦幾年矣。重以景迫,病纏肢骸,頓絶克存之望,幸蒙大聖人襲明之化,若遍身,崇班峻秩,若躡層梯,華官膴仕,如承虛邑,非分之寵,過福之恩,至于今日而極矣。藉使臣精力不衰,智慮有餘,藻鑑炯姸媸之分,公心明品第之意,庶可公事之足了,尙難爲任,況舊職荒蕪,全昧考諫之法,聞見固陋,素無夾帒之儲,將何以班簿銓注,以爲應文備數之資乎?且入秋以來,舊祟新症,日添一日,視官失守,不能辨物,雖如一吏執簿之役,殆若無相之瞽,顧眄莫省所以,豈敢以堂堂名器,虛縻尸位,孤負聖朝官不必備之治乎?參前倚衡,承膺無路,略掇情狀,仰瀆崇嚴。伏乞聖慈,俯垂鑑諒,亟遞臣所帶之任,以安私分焉,臣無任云云。答曰,省疏具悉。實病旣如此,所請依施。
上在景福宮。停常參·經筵。
自夜二更至五更,灑雨下雨,測雨器水深四分。
訓鍊都監啓曰,謹依三軍府草記批旨,本局分授都城字內敦義門執事一員,昭義門別武士一人式定送,輪回守直之意,敢啓。傳曰,知道。
御營廳啓曰,謹依三軍府草記批旨,本廳分授都城字內興仁之門·惠化門·光熙門,各將校一人式定送,輪回守直之意,敢啓。傳曰,知道。
御營廳啓曰,本廳千摠任榮鎬,身病甚重,勢難察任,改差,何如?傳曰,允。
上在景福宮。停常參·經筵。
傳曰,傳香承旨,馳詣宗廟·景慕宮,奉審摘奸以來。
傳曰,左承旨除拜多日,尙不上來肅命,事體道理,寧容若是?下義禁府推考。
傳曰,右副承旨徐拜幾日,尙無變動,此何分義?下義禁府推考。
政院啓曰,行左承旨金始淵,右副承旨沈履澤,下義禁府推考事,命下矣。依定式,遞差傳旨,捧入之意,敢啓。傳曰,知道。
義禁府啓曰,承政院行左承旨金始淵,右副承旨沈履澤推考事,傳旨啓下矣。金始淵下去京畿高陽地,沈履澤下去楊州地云。依例發遣府書吏,竝拿來,何如?傳曰,待待命拿囚。
義禁府啓曰,前承旨金始淵,今方待命拿囚。而卿宰禁推,本府草記,待批下捧供,載在法典矣。金始淵,係是卿宰,敢啓。傳曰,禁推分揀,承旨仍任,牌招察任,如有違牌,勿爲呼望。
吏曹,行左承旨金始淵仍任事承傳。
以沈履澤囚單子,傳曰,禁推分揀,承旨仍任,牌招察任,如有違牌,勿爲呼望。
吏曹,右副承旨沈履澤仍任事承傳。
政院啓曰,行左承旨金始淵,飭敎之下,謂以罪犯萬死,情踪惶蹙,奉牌闕外,無意承膺,何以爲之?敢稟。傳曰,屢度申飭之下,終不膺命,揆以臣分,何敢乃爾,情勢自情勢,分義自分義,施以畿沿投畀之典。
政院啓曰,右副承旨沈履澤,飭敎之下,謂以罪犯萬死,情踪去益危蹙,奉牌闕外,無意承膺,何以爲之?敢稟。傳曰,前後飭敎,果何如?而偃然奉牌,有若撕捱者然,事體道理,豈敢若是?施以湖沿投畀之典。
奎章閣啓曰,明日卽修政殿冬孟朔大奉審日次,奉謨堂奉審日次,臣等進詣擧行之意,敢啓。傳曰,知道。
禁衛營啓曰,謹依三軍府草記批旨,本營字內崇禮門·昭義門,各定將校一人,與武臣堂上軍職付料人,同爲守直之意,敢啓。傳曰,知道。
禁衛營啓曰,本營千摠李熙觀,身病猝重,勢難察任,改差,何如?傳曰,允。
御營廳啓曰,本廳別將李周興,身病甚重,勢難察任,改差,何如?傳曰,允。
上在景福宮。停常參·經筵。
藥房提調李承輔,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
傳曰,捧納承旨推考。
傳曰,戶曹參議有闕之代,前望單子入之。
傳曰,聞中官金運盛,今番省墓之行,濫騎驛馬,沿路作弊多端云,寧有如許道理?北靑府定配。
宗親府啓曰,臣等與儀賓·閣臣,進詣天漢殿,御眞展奉奉審,無頉之意,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣修政殿,御眞展奉奉審,無頉,奉謨堂奉審,無頉,而閣內諸處,亦爲無頉之意,敢啓。傳曰,知道。
上在景福宮。停常參·經筵。
政院啓曰,明日常參·經筵,取稟。傳曰,停。
義禁府啓曰,承政院行左承旨金始淵,施以畿沿投畀之典事,承傳啓下矣。金始淵,京畿富平府投畀而以承傳內辭意,具罪目,依例發遣府書吏,押送配所,何如?傳曰,允。
義禁府啓曰,承政院右副承旨沈履澤,施以湖沿投畀之典事,承傳啓下矣。沈履澤,忠淸道沔川郡投畀,而以承傳內辭意,具罪目,依例發遣府書吏,押送配所,何如?傳曰,允。
義禁府啓曰,中官金運盛,北靑府定配事,承傳啓下矣。金運盛,咸鏡道北靑府定配,而以承傳內辭意,具罪目,依例發遣府羅將,押送配所,何如?傳曰,允。
上在景福宮。停常參·經筵。
自巳時至未時,灑雨下雨,測雨器水深三分。
政院啓曰,來二十一日輪對日次矣,敢稟。傳曰,當次人受點後,日次待令。
傳曰,承旨未差之代,前望單子入之。
傳曰,左副承旨許遞,前望單子入之。承旨前望單子入之,尹滋承·鄭雲龜·李玄翼落點。
上在景福宮。停常參·經筵。
傳曰,右副承旨許遞,前望單子入之。承旨前望單子入之,崔相綰落點。
三軍府啓曰,卽接訓鍊都監所報,則今十月十九日習陣日次。而大將臣李容熙有身病,不得行操云矣,敢啓。傳曰,知道。
左議政姜㳣,右議政韓啓源聯箚略曰,臣等忝居承文院都提擧之任,凡屬事大文字之一一照檢。卽職分內事,而日昨啓下單子中,有誤書付標之擧,此臣等昏謬之罪也。捧納承宣之問備,亦由此事未卽聞知,以至數日,而不克引咎,尤極悚惶。玆敢聯箚,乞被當勘之罪焉。就進止。答曰,省箚具悉卿等之懇,卿等之有此自引,誠過當矣。卿等其安心。仍傳曰,此批答,遣史官傳諭。
知宗正卿李承輔疏曰,伏以,臣才識昏謬,精思耗減,隨處僨事,固所已料,恒切惶懼之私。乃於日前承文院謝恩方物單子草本入啓中,有誤書處,至有捧納承旨推考之命矣。臣滿心悚蹙,無地自容,夫事大簿書,何等敬謹,奏御文字,何等審愼,而致此繕書之錯誤,臣之昏謬不職,於是乎和盤托出矣,査準照檢,固是掌內事,而始不能致謹於入啓之前,終未及覺察於付標之後,矇然昧然,是所謂尸厥官罔聞知也。雖汗漫文簿,當十分詳審,況此單子啓下,所重果何如一任吏手,循常按例,有此僨誤,卽是臣難掩之罪也。事在日昨,趁未知得,荏苒拖過,晏若無故,不思所以自劾之道,尤極悚懍,今始忙具短牘,仰瀆崇嚴。伏乞聖慈,亟降處分,治臣以當勘之律,以爲不職者戒焉,臣無任云云。答曰,省疏具悉。事屬旣往,何必爲引。
同敦寧朴昇壽疏云云。答曰,省疏具悉。卿其勿辭行公,敦銜依施。
上在景福宮。停常參·經筵。
兵曹口傳政事,以任興準爲訓鍊都監中軍。
議政府啓曰,卽見黃海監司閔台鎬狀啓,則本道儒生公都會,當爲設行,而農形未免近歉,多士來往之弊,不可不念,待明秋合設事,請令廟堂稟旨分付矣。水災之餘,沿路民情,果難來往貽弊,依狀請退行之意,分付,何如?傳曰,允。
又啓曰,卽見水原留守閔致庠災實狀啓,則新災六十結二十四負二束,特許準劃,流來舊災餘在九十九結四十六負六束,亦將査起,期於盡充計料,而推奴懲債限明秋防塞事,竝請令廟堂稟旨分付矣。惜乾之患,濱海尤甚,秧多未移,年不免歉,新災六十結零,特許準劃,以紓民力,舊災査起之仍無擧論,是豈重國結之道乎?自明年嚴飭執摠,推奴懲債之防塞,實係便民之政,依狀請許施,何如?傳曰,允。
三軍府啓曰,卽接禁衛營所報,則今十月二十日習陣日次,而大將臣李章濂有身病,不得行操云矣,敢啓。傳曰,知道。
禮曹啓曰,卽接報恩幼學具復默所志,則以爲,族叔思晉,嫡妾俱無子,以其同姓八寸弟思敬第二子兢默,欲爲繼後。兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長具復默所訴旣如此。具思敬第二子兢默,立爲具思晉之後,何如?傳曰,允。
訓鍊都監啓曰,本局中軍任興準,身病猝重,勢難察任,改差,何如?傳曰,允。
兵曹,以鄭雲龜爲訓鍊都監中軍。
以京畿監司金在顯狀啓,罪人金始淵富平府投畀事,傳曰,分揀放送。
義禁府啓曰,因京畿監司金在顯狀啓,投畀罪人金始淵富平府到配事,判付內分揀放送事,命下矣。金始淵分揀放送事,分付該道道臣之意,敢啓。傳曰,知道。
上在景福宮。停常參·經筵。
藥房提調李承輔,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源俱有身病,不得來會云矣,敢啓。傳曰,知道。
傳曰,有實病同成均許遞,前望單子入之。同成均前望單子入之,金敬鎭落點。
傳曰,獻納許遞,前望單子入之。獻納前望單子入之,金完秀落點。
以咸鏡監司洪祐吉狀啓,永興府人命渰死事,傳曰,當此寒節,人命渰死,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
議政府啓曰,卽見江原監司尹秉鼎災實分等狀啓,則蔚珍等三邑寘之尤甚,江陵等十四邑置之之次,原州等九邑置之稍實,畓災三百九結二十負二束,特許準劃,後錄諸條,竝請令廟堂稟旨分付矣。今年水災,雖有偏被,峽邑秋事,不至全歉,則道臣分等,必有的確,依此施行,在朝家如傷若保之意,川浦汰覆,亦所當恤,限一百結特爲劃下,使之均俵紓力。其一,蔚珍·平海·三陟三邑大同布及訓局外各軍門各衙門軍布,特許純錢代捧事也。軍需所用,雖不可闊狹,民情攸關,當念其棲遑,而四分一年前許代,已是曠絶之恩,則事體所在,難以全數擧論,兵曹及各軍門,限三分一,各衙門純錢,姑許代納。其一,寧越所在麟坪大君房出稅田畓十六結零,以各軍川浦指徵無處,依已例,以時起九結五十四負四束,定式收稅事也。雖曰永無田形,自有越邊泥生,則此不可永以爲式者也。今年則合有參量,從時起收稅,自明年嚴加査起,期於復摠。其一,各軍門出稅及各宮房各衙門有土免稅,勿爲比摠,從實收稅之意,捧甘嚴飭事也。其一,尤甚邑限明秋勿定配所事也。其一,推奴徵債限明秋防塞事也。以上三條,俱係便民,依請施行之意,分付,何如?傳曰,允。
又啓曰,卽見忠淸監司成彝鎬狀啓,則備陳綿農判歉之狀,仍請兵曹各營門各衙門所納軍布,竝純錢,訓局砲保,一體代捧,舒川等七邑以苧上納者,亦許代納事,請令廟堂稟旨分付矣,沿峽之間,豐歉不同,則民情雖可恤,軍需亦當念,兵曹各營五分一,各衙門純錢代納,砲保,事體自別,置之,苧納許代,雖非事目所載,本色旣無其路,依狀請施行,何如?傳曰,允。
禮曹啓曰,來十二月初九日,行宗廟·景慕宮臘享大祭,與長陵忌辰祭,正日相値,親祭取稟,不得循例擧行,何以爲之?敢稟。傳曰,攝行爲之,親祭例磨鍊。
禮曹啓曰,來十二月初九日,行宗廟臘享大祭,攝行爲之,依親祭例磨鍊事,命下矣。永寧殿,依例遣大臣攝行,何如?傳曰,允。
三軍府啓曰,卽接御營廳所報,則今十月二十一日習陣日次。而大將臣梁憲洙有身病,不得行操云矣,敢啓。傳曰,知道。
兵曹啓曰,卽接慶熙宮入直衛將安永基牒報,則本宮武德門內小松一株,西墻內稚松一株,拔根顚仆云,依例斫去之意,敢啓。傳曰,知道。
咸鏡監司洪祐吉疏云云。答曰,省疏具悉。已聞治績,向展一瓜矣。此時此任,何可輕遞?卿其勿辭,益勉旬宣之責。
上在景福宮。停常參·經筵。
傳曰,同副承旨許遞,前望單子入之。承旨前望單子入之,鄭雲龜落點。
政院啓曰,行都承旨鄭基會不爲仕進,行左承旨李啓魯須資出去,行左副承旨尹滋承方物封裹進,右副承旨崔益鉉在外,同副承旨未差,院中只有臣一人,伴直無人。左副承旨,卽爲牌招,何如?傳曰,允。
議政府啓曰,卽見黃海監司閔台鎬災實分等狀啓,則載寧等七邑置之尤甚,黃州等十邑置之之次,信川等六邑置之稍實,各樣災四千六十四結九十八負六束,特許準劃,後錄諸條,竝請令廟堂稟旨分付矣。其一,還摠小米,限折半以相當穀代捧,待明秋還作本色事也。其一,訓·禁·御三營結作米,以錢上納事也。其一,海州·平山·鳳山司饔院納保米,白川掌樂院納保米,依已例,毎石二兩式上納事也。其一,延安等五邑均廳免稅米太依已例,以詳定執錢上納事也。其一,推奴徵債限明秋防塞事也。其一,尤甚邑限明秋勿定配所事也。水災偏被,旣非全省之同然,霜信太早,亦隨地形而各異,道臣分等,必有停當,依此施行。今年成川浦落,在所當念,畓災六百結,綿田災三百結,特爲劃下,使之精分均俵,以示朝家曠絶之德意,小米代捧,糴法攸關,不可擧論,三營結作米,卽係軍需,有難許代,竝置之,其餘四條,俱係便民之政,依狀請許施,何如?傳曰,允。
以禮曹慶完君祠版遣宗臣致祭單子,傳曰,廚傳之弊,不可不念,遣地方官致祭。
承文院啓曰,卽見盛京禮部咨文出來者,則本年冬季統巡箚派內城廂白旗協領文緖,自九月起至十二月,前往巡査之意,預行知照矣,回咨依例撰出,付撥下送灣府,傳給鳳城,轉致盛京之地,何如?傳曰,允。
上在景福宮。停常參·經筵。
議政府啓曰,頃因京畿年分狀啓所請長湍·朔寧兩邑新災一百十三結二十五負七束置之之意,覆啓行會矣。卽見該道臣金在顯狀啓,則復陳汰落無形之狀,特許準劃事,請令廟堂稟處矣,道臣再啓,至此懇摯,兩邑汰落,亦符聽聞,新災六十結,特爲劃下,使之均俵紓力之地,何如?傳曰,允。
又啓曰,卽見全羅監司李鎬俊災實分等狀啓,則金堤等十五邑置之尤甚,龍安等二十四邑鎭置之之次,珍山等十七邑置之稍實,新舊災二萬二百七十一結八十四負三束,特許準劃,後錄諸條,竝請令廟堂稟旨分付矣。湖南年形,參以聽聞,雖不可謂豐稔,峽野沿海,各有優劣,旱澇霜雹,亦有淺深,道臣之三等分劑,宜有停當。依此施之,舊災之一頉不復,年年以如干結査起,有若塞責者,太欠誠實,自明年嚴飭執摠,新災則向來筵敎曠絶,旣有精報,今此所報,稍涉過分,限七百結特爲劃下,使之均俵紓力。其一,訓局砲折半代錢,兵曹及各軍門各衙門,竝以純錢代捧事也。綿農雖荒,軍需甚重,則固何可闊狹,而民情旣云遑汲,兵曹及各營五分一許代,各衙門竝純錢代納,砲保,所重自別,置之。其一,京外所納箭竹,尤甚邑全數,之次邑折半蠲減事也。軍器所需,難以貽弊,而蠲減被災處,亦不可不念。尤甚邑折半,之次邑三分一權減。其一,尤甚邑勿定配所事也。其一,推奴徵債限明秋防塞事也。俱係便民之政,竝依狀請許施,何如?傳曰,允。
上在景福宮。停常參·經筵。
政院啓曰,明日拜表相値,親事頉稟之意,敢啓。傳曰,知道。
政院啓曰,行右承旨李玄翼,行左副承旨尹滋承,今日不爲仕進,竝卽牌招,何如?傳曰,允。
弘文館啓曰,兼檢書官金茂淳減下,其代鄭贊容差下,何如?傳曰,允。
議政府啓曰,卽見慶尙監司金世鎬災實分等狀啓,則柒谷等十六邑置之尤甚,慶州等三十二邑置之之次,居昌等二十二邑置之稍實,各樣災二千九百九十三結十八負二束,特許準劃,後錄諸條,竝請令廟堂稟旨分付矣。水旱俱災,峽野同患,而顧此年形之優劣,各隨被損之淺深,道臣之三等分劑,必有停當,依此施行之,至若川反浦落之災,筵敎曠絶,奉有關飭,則今此所報,雖不可謂過濫,國計民憂,竝所當念,限二千結特爲劃下,使之均俵,以示朝家如傷之德意。其一,山城餉還,今年當捧中,限折半捧留事也。其一,尤甚邑限明秋勿定配所,推奴徵債一切防塞事也。後錄兩條,俱係災歲便民之政,依狀請許施,何如?傳曰,允。
又啓曰,卽見忠淸監司成彝鎬災實分等狀啓,則天安等十一邑置之尤甚,公州等三十邑鎭置之之次,忠州等十四邑置之稍實。各樣災三千四百四十八結九十三負二束,特許準劃,後錄諸條,竝請令廟堂稟旨分付矣。其一,軍保歲抄及各鎭編伍軍兵歲末成冊,竝爲退行事也。其一,洪州等十二邑鎭各司所納箭竹,量宜權減事也。其一,尤甚邑限明秋勿定配所事也。其一,推奴徵債限明秋防塞事也。始旱終澇,近峽勝沿,至若終始設雩,未獲靈應之處,尤有別焉,則道啓之三等分劑,必有的確之見,依此施之,覆沙未移之災,筵敎曠絶之後,民情遑汲,不可不曲軫而顧恤,特以六百結劃下,以爲均俵究惠之地,箭竹之軍需所用,雖難闊狹,民弊旣云不少,尤甚邑折半,之次邑三分一,姑爲權減,其餘三條,俱係便民之改,依此狀請,許施,何如?傳曰,允。
上在景福宮。停常參·經筵。
傳曰,自明日進講爲之。
傳曰,三使臣入侍。
癸酉十月二十四日午時,上御慈慶殿。謝恩兼冬至三使臣入侍時,行右副承旨尹滋承,假注書朴周陽,記注官朴鳳軫,別兼春秋朴容大,正使鄭健朝,副使洪遠植,書狀官李鎬翼,以次進伏訖。上曰,史官分左右。上曰,善爲往返也。健朝曰,王靈攸曁,似當無事往還矣。上曰,近者日候漸寒,行役似難矣。健朝曰,使行每値冬節,然關內則向南而行,故不至甚寒云矣。上曰,聞見錄自當有之,而隨其見聞,益加詳探以來,可也。健朝曰,耳目之所睹記,謹當詳探,而但才具不逮,是所憧憧矣。上曰,有何才識之關係乎?上曰,聞見事件,書狀官爲最少,尤爲詳錄以聞也。鎬翼曰,謹依下敎矣。上曰,三使臣,或有再往之人乎?健朝曰,俱是初行也。上曰,復命在何間?健朝曰,似在明年三月望念間,而雖或遲滯,必無過於晦間矣。上曰,今當遠離,仰瞻,可也。健朝等仰瞻俯伏訖。上曰,今番使臣,曾嫺於事務,則專對之任,亦當善爲之,予心釋然矣。仍敎曰,拜表行禮後卽發乎?健朝曰,然矣。上曰,幾日可抵灣府乎?健朝等曰,到灣排站,以至月十四日爲定矣。上曰,必善爲往返也。仍命賜貂尾·風遮·扇子·臘藥等物,滋承受傳于健朝等。健朝等以次祗受訖。上曰,同副承旨下諭已久,尙無消息,是何故耶?滋承曰,向者下諭後,卽送院隷矣。回告以爲,親病極重,姑無登途之望云矣。二十一日飭敎後,又爲專隷催促,而程途爲百餘里,未及回還,昨又承飭敎,臣等亦不勝悶悚,故一隷更爲發送,使之罔夜下去,而先送之隷,似於今明間還現,遠外事有未可預度矣。上曰,承旨曾經灣尹乎?滋承曰,然矣。上曰,鴨綠江大路外,有間路乎?滋承曰,三江上流,聞有間路矣。上曰,然則當爲幾許里,而使行入去後消息,或有得聞之道乎?滋承曰,此是險阻間路,則程里遠近,未曾詳聞,而三江柵巿撤罷之後,聲息之相聞,未可容易矣。以下缺
上在景福宮。停常參·經筵。
藥房提調李承輔,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖侯爲宜。大王大妃殿氣候,何如?王大妃殿氣侯,何如?大妃殿氣侯,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源俱有身病,不得來會云矣,敢啓。傳曰,知道。
傳曰,承旨有闕之代,前望單子入之。承旨前望單子入之,申道熙落點。
政院啓曰,卽者執義李在淳,以其親病,投章經行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
議政府啓曰,卽見咸鏡監司洪祐吉狀啓,則營下城橋修築時納錢萬金之司果金德圭論賞一款,請令廟堂稟處矣。出義效誠,若是夥多矣。其在激勸之道,合有示意之擧,守令待窠差送之意,分付銓曹,何如?傳曰,允。
又啓曰,完伯展瓜之限,又在開月矣。見今格浦漕倉之新設,威鳳城役之經紀,不得不使此道臣通鍊已著之績,而責其終效。全羅監司李鎬俊,更加一年仍任,何如?傳曰,允。
訓鍊都監啓曰,本局從事官李鎬翼,以冬至使書狀官,奉命在外矣。所帶從事之任,不可久曠,今姑改差,何如?傳曰,允。
戶曹參判洪遠植疏云云。答曰,省疏具悉。所請依施。
同副承旨崔益鉉疏曰,伏以,臣於年前召命,有萬萬可辭之義,無一分進身之階,而猶且冒叨,非敢以見職自居也。誠以蟣蝨賤分,不遑寧處,與其臚列陳跡,有若假飾,無寧强顔出肅,披情實露眞面之爲兪也,是以冒沒廉防,黽勉就列,冀於休暇,申暴情懇,會未幾日,無事遣罷,臣之無狀不似,已有聖鑑之孔昭,不待自別而後,有所恩諒也。自是以往,惟有退伏畎畝,分甘溝壑,爲探祿仕,猶不敢擬,而況承宣,顯職也?居出納惟允之地,膺陳善閉邪之責,決非苟且姑息所可承當,則如臣樗櫟,不合冒玷,而千萬夢外,馹召除命,復襲殊恩,臣聞命驚惶,心腸墜裂,益不知死所矣。且見挽近以來,政變舊章,人取軟熟,大臣六卿,無建白之議,臺諫侍從,避好事之謗,朝廷之上,俗論恣行而正誼消,諂佞肆志而直士藏,賦斂不息,生民魚肉,彝倫斁喪,士氣沮敗,事公者謂之乖激,事私者謂之得計,無恥者沛然得時,有守者苶然而濱死,以致天災見於上,地變作於下,雨暘寒暑,俱失其常,于斯時也。雖使老成宿德,爲世推望者當之,猶應掣肘矛盾,未易爲力,況如小臣,姿本愚劣,學沒巴鼻,兼以孤根弱植,孑孑踽踽,靡所止屆,今若憑恃寵靈,罔存負乘之戒,不念過福之災,隨行逐隊,呼唱道路,揚揚自足,而無所顧忌,則亦安知無人言峻發,無將不敬之誅,接跡而起也。此臣之所以彷徨躑躅,而雖欲趨走而不敢者也。且臣又有私懇焉,臣之老父母,年迫七旬,衰病浸尋,氣息奄奄,冬節以來,日倍添劇,食飮專廢,坐起須人,藥餌扶將,在子惟臣,時日之內,萬無可强之望,不得已玆敢披瀝肝膽,仰瀆宸嚴。伏願殿下,恕其逋慢之罪,特垂孝理之政,亟命改遞,以重公器,以安私分,則雖死之日,猶生之年也。臣無任云云。答曰,省疏具悉。爾之此疏,出於衷曲,且爲戒予之辭,極爲嘉尙,敢述列聖朝盛事,戶曹參判除授,而如此正直之言,若有岐貳者,不免爲小人矣。
執義李在淳疏云云。答曰,省疏具悉。爾其勿辭往護。
癸酉十月二十五日午時,上御慈慶殿。進講入侍時,右議政韓啓源,講官趙秉徽,參贊官鄭雲龜,侍講官朴顥陽,假注書朴周陽,記注官金在鼎,別兼春秋李根命,各持詩傳第八卷,以次進伏訖。上曰,史官分左右,上誦前受音一遍訖,仍開卷。秉徽讀自文王在上,止文王以寧,仍釋章句訖。上曰,大臣爲西平幾代孫,而敦寧至于大臣之行列乎?啓源曰,西平府院君,在臣爲本生九代祖,而敦寧至于臣身矣。上曰,仁烈王后於大臣爲從幾代乎?啓源曰從八代矣。上曰,大臣爲仁烈王后之旁孫故,予心誠自別矣。啓源曰,臣家世受國恩,與天無極矣。上曰,仁烈王后之娚妹爲幾何?啓源曰,在娚有二,在妹有三矣。上曰,西平曾經領敦寧乎?啓源曰,臣之先祖曾經戶判,又參衡圈,而以兩西都體察使,開府於中和矣。及至仁廟改玉,國舅封爵,仍帶領敦寧矣。上曰,西平曾未卜相乎?啓源曰,臣之先祖,素有朝野重望,癸亥以後,果有枚卜之論,而臣之先祖,以屬籍戚畹,終始謙挹不居,文忠公臣李元翼,亦感服其處義,竟未薦代矣。臣之先祖,一自癸亥以後,杜門謝客,凡屬世務,初不干預,正宗大王致祭文若曰,凡我戚畹,宜卿是式。此一句,可以下燭臣之先祖立朝本末矣。上曰,享壽幾何?啓源曰,七十一歲矣。上曰,孝廟朝昭顯世子,麟坪大君,皆爲西平外孫,則予亦爲外裔矣。啓源曰,然矣。上曰,西平之下世,在於何朝乎?啓源曰,在仁廟祖時矣。上曰,山所在於何地乎?啓源曰,初葬原州地矣。孝廟朝,特賜封標基址,移窆於安山地矣。上曰,西平下世,在孝廟朝潛邸時乎?啓源曰,下世時,孝廟未及登極,故西平碑碣,有潛邸御諱,所重自別,碑閣修改,每自營邑幹當矣。上曰,西平祀孫,是韓喆愚乎?啓源曰,漢城府主簿臣韓兢愚,爲祀孫矣。上曰,家在何地乎?啓源曰,居於安山墓下矣。上曰,祠宇亦在安山乎?啓源曰,然矣。上曰,大臣家先代,誰爲出系乎?啓源曰,臣之先父,出系於他派矣。上曰,大臣有子二人乎?啓源曰,然矣。上曰,一則出養乎?啓源曰,然矣。上曰,愚字行,在大臣何居?啓源曰,在臣爲孫行矣。上曰,鎭字行,今或有在朝者乎?啓源曰,前承旨臣鎭棨在朝,而卽西平八代孫,故相臣與一七代孫也。上曰,在大臣爲幾寸乎?啓源曰,臣之五寸叔矣。以下缺
上在景福宮。停常參·經筵
政院啓曰,同副承旨申道熙,今日不爲仕進,卽爲牌招,何如?傳曰,允。
禮曹啓曰,卽接永平幼學宋崙載所志,則以爲,族姪文繪,嫡妾俱無子,以其同姓十八寸兄持賢第二子應來,欲爲繼後。兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長宋崙載所訴旣如此。宋持賢第二子應來立爲宋文繪之後,何如?傳曰,允。
左議政姜㳣,右議政韓啓源聯箚曰,臣等俱以匪力,冒叨重任,居然周歲,若論其不職之罪,不待人言,而臣等之自知矣。卽見前承旨崔益鉉之疏,則首論大臣六卿無建白之議,爲國事憂歎之。此固臣等之受而爲過,不敢辭其責者也。國計民急之可言者,非止一二,而無所猷爲,專事循默,模稜之誚,無口之譏,理所必至,有君無臣,國事日非,則距心之罪,臣等獨不知之乎?玆敢相率聯箚,亟勘臣等之罪焉。就進止。答曰,省箚具悉卿等之懇,昨日崔益鉉之疏,亶出於衷曲,則非但卿等之自任,予亦體念躬行之事,卿等之今此自引,豈不過當,卿等諒之。仍傳曰,此批答,遣史官傳諭。
癸酉十月二十六日午時,上御慈慶殿進講入侍時,講官嚴錫鼎,參贊官李啓魯,檢討官李載悳,假注書白奎爕,記注官金顯默,別兼春秋金鶴鎭,各持詩傳第八卷,以次進伏訖。上曰,史官分左右。上誦前受音一遍訖,仍開卷。錫鼎讀自穆穆文王,止文王七章,仍釋章句訖。上曰,昨見前同副承旨上疏,則辭甚切直,可不體念哉。久不見古時風度,今始復睹,誠喜悅而可以警惕矣。啓魯曰,古之帝王,廣開言路,以辨君子小人之態,而小人雖欲厭掩其不善之心,豈可得乎?上曰,昔漢武帝時,有曰甚矣汲黯之戇也,我朝先賢之疏,亦有如此而何以保國之語矣,近來罕見如此之疏也。錫鼎曰,臣尙未見此疏之原本,未知指意之如何,不敢質對。上曰,此疏雖若過激,比於古時峻切之疏,反不及矣。夫直言初雖逆耳,徐究其實則利於行。予所嘉尙者,欲爲廣開言路而然矣。錫鼎曰,忠言逆耳利於行,毒藥苦口利於病,聖敎逈出尋常,臣不勝欽仰萬萬。上曰,小人則謀害君子,君子則包容小人矣。錫鼎曰,小人之朋黨,在於利欲,患得患失之故也。君子小人之分,惟在辨其眞僞矣。上曰,如此之疏,不惟予所體念,在下者亦當惕念,而聞人正直之言,則固當自反,而乃反自列,其實要名也。蓋聞過而喜者鮮矣。錫鼎曰,狂夫之言,聖人擇之,聖敎及此,以恢來諫之路,臣敢不對揚休命。上曰,狂夫之言,聖人擇之,果如講官之言,而國之興亡,專在於忠邪之進退矣。上曰,向以忠簡公嗣孫事,有所下敎矣。承旨伯兄,一向攝祀乎?啓魯曰,月前筵敎,以臣次子,有攝祀處分,而繼以承調用之命,不勝感泣。臣當下去鄕第,與兩派子孫,議定私家攝祀節次,而姑未經營矣。且臣之次子,年纔十五,毛羽未成,以若蚩騃,大不稱當於調用之科矣。上曰,參贊官,非以次子出系爲難,必以仕宦爲難,而年今十五,則可以從仕,名果云何,而今讀何書,製作亦如何耶?啓魯曰,未免襁褓者,才質魯鈍,猶未準讀四書,製述亦未免古風矣。名字則敎字是行列,而姑未質定其下字矣。上曰,第言之。啓魯曰敎弼矣。上曰,參贊官,歲內尋鄕乎?啓魯曰,將以來初下鄕矣。以下缺
上在景福宮。停常參·經筵。
政院啓曰,來初一日輪對日次矣,敢稟。傳曰,當次人受點後,日次待令。
傳曰,同副承旨許遞,前望單子入之。
傳曰,大護軍許傳,弘文提學除授。
傳曰,弘文提學許傳,講官差下。
政院啓曰,玉堂上下番俱空,事甚未安。檢校典翰趙康夏·李起鎬·金性均·權鼎鎬,竝卽牌招,推移入直,何如?傳曰,允。
吏曹,弘文提學單許傳除授事承傳。
傳曰,臺諫有闕之代,前望單子入之。臺諫前望單子入之,大司憲徐堂輔,大司諫洪坑,司諫張皓根,掌令李舜儀·洪時衡,持平李建昌,正言尹用求落點。
傳曰,玉堂有闕之代,前望單子入之。玉堂前望單子入之,應敎黃普淵,副應敎李晩燾,校理李載純,副校理姜文馨,修撰權益洙,洪健植,副修撰趙宇熙·魚允中落點。
傳曰,承旨有闕之代,前望單子入之。承旨前望單子入之,金輔鉉·金元性·李起鏞·朴瑄壽·朴齊寬·金昌熙落點。
政院啓曰,新除授行都承旨金輔鉉,左承旨金元性,右承旨朴瑄壽,左副承旨李起鏞,右副承旨金昌熙,同副承旨朴齊寬,竝卽牌招,何如?傳曰,允。
兵曹啓曰,今月二十三日口傳政,副司勇弘文館兼檢書官鄭贊容,係是參上,則當付司果,而誤認以參下,竟付司勇,至於啓下,臣曹之不審,萬萬悚惶,原單子勿施,更爲修正以入之意,敢啓。傳曰,知道。
禁衛營啓曰,本營千摠趙琦顯,身病猝重,勢難察任,改差,何如?傳曰,允。
領敦寧洪淳穆箚曰,臣於日昨,得見前承旨崔益鉉疏辭中,若曰政變舊章,又曰大臣六卿無建白之議者,此政今日輔相之地,滿心愧恧,尸素爲懼,固不可以時無其職,有所間焉。苟或有襪綿之補,圭撮之效,則人之爲言,寧止於斯乎?此臣之自訟愆尤,有不敢晏然縮伏,冒悚控籲,乞勘臣溺職之罪焉。就進止。答曰,省箚具悉卿懇。昨日崔益鉉之疏辭中政變舊章之句語,實非卿之自當,政令之變與不變,皆在予躬,卿之如是自引,豈不過當哉?卿其諒之。仍傳曰,此批答,遣史官傳諭。
大司憲洪鍾雲,大司諫朴弘壽,司諫吳慶履,掌令金復性·金東軾,持平李麟圭,正言沈東獻箚曰,前承旨崔益鉉之疏出,臣等之不勝其任,罪著莫逭,聚首訟愆,譴何是俟,則奚暇論及疏辭,第其臚列中竊有所心惑者,凡係政令得失,就事論事,明白指陳,何所不可,而若曰政變舊章也,彝倫斁傷也,囫圇說去,莫審其歸趣,且於朝廷之上大官小僚,混入一筆句斷,是豈告君文字之體斷乎?至若臺諫侍從避好事之謗,實臣等之受過處也。以此情踪,不能晏處於臺次,竊附自劾之義,相率聯籲,亟勘臣等當被之律焉。就進止。答曰,省箚具悉。卿等之此疏,實非臺閣之體,深可慨然,卿等施以罷職之典。
典翰洪萬植,應敎閔泳穆,副應敎朴顥陽,校理張時杓·副校理李秀萬,修撰張原相,朴齊晠,副修撰李載悳·王性協聯箚曰,臣等學不足以資啓沃,才不足以贊皇猷,虛徼榮寵,居恒愧恧,迺者前承旨崔益鉉之疏出,而臣等不職之罪,彰著無餘矣。至有人言,目以避事,內省自疚,騂汗被面,敢率聯籲,亟治臣等溺職之罪焉。就進止。答曰,省箚具悉。啓沃之責,豈曰如是,爾等竝罷職。
都承旨鄭基會,左承旨李啓魯,右承旨李玄翼,左副承旨尹滋承,右副承旨鄭雲龜聯疏曰,臣等於日昨,伏見前承旨崔益鉉疏本,則以爲,承宣顯職也,決非苟且姑息所承當。又曰,臺諫侍從,避好事之謗,均居是職者,寧不內省自疚,騂汗被面乎?雖旣往自知之不審,詎今日人言之罔恤,苟安無事,惟幸姑息,實是臣等疲軟之致耳。有難晏然蹲仍,玆敢率籲,亟賜斥退焉,臣無任云云。答曰,省箚具悉。疏下幾日,寥寥無聞,今始爲引,豈不乖當哉?甚用慨歎,竝施罷職之典。
癸酉十月二十七日午時,上御慈慶殿進講入侍時,知事許傳,參贊官李啓魯,檢討官張原相,假注書朴周陽,兼春秋朴鳳軫,別兼春秋李根命,各持詩傳第八卷,以次進伏訖。上曰,史官分左右。上誦前受音一遍訖,仍開卷。傳讀自明明在下,止大邦有子,仍釋章句訖。上曰,遺字德字,太宗表德,而維與遺音相似讀之,則得無未安乎?傳對曰,禮云詩·書不諱,臨文不諱,又云嫌名不諱,二名不偏諱,至於表德,則元無諱法,故周頌,有克昌厥後,駿發爾私之句,中庸,子思稱仲尼,漢諱·呂后名雉,而不諱治字。後世諱名甚苛,唐李賀擧進士時,人以賀之父名晉肅,譏謗,韓愈作諱辨以明之矣。上曰,予固疑之,今聞講官之言,予其開悟矣。講官之爲世推譽,實由於文學見識之宏博也。傳對曰,惶懍震越,無以容措。上曰,天之所以難諶者可知,其不易爲君也。苟使殷商,修德行善,則豈至於不挾四方乎?蓋人君無令德,則民生之困瘁,固難免矣。傳對曰,聖敎如此其盛,實社稷生民之福也。上曰,若使殷商,世有哲王,則亦可期享國無疆,以迄于今,可也。夫民者,天也。苟究其本,固不可一毫或忽也。傳對曰,書云,維天祐于一德,維民歸于一德。上曰,周家之德政莫盛,民庶多向上之誠,當是時也,天立厥配,俾王季·太任,生此文王。以是觀之,千有餘年積德篤慶,其所由來者遠矣。傳對曰,周自后稷,歷公劉,大王,王季,至于文·武而有天下,歷年八百,皆樹德保民之效也。上曰,小心翼翼,是敬德之要,固不可須臾少懈,而非敬則無以成德,故聖人必專心於此。上協天眷,下副民心,厥德不回,自求多福,莫切於敬字之義。傳對曰,敬者德之輿也。程子曰,涵養須用敬,蓋主一無適,成始成終者,敬而已也。上曰,自太任有身,至大邦有子,推以見天監有周,降福無窮。文王·太姒之聖,宜其篤生武王。傳對曰,聖學高明,貫徹奧旨,至以主敬爲樹德保民之本,無容更達矣。上曰,卿之奏對文義,詳明易辨,故每見卿之登筵,予心充然矣。傳對曰,陳腐之言,少無啓沃,而恩諭如天,惶懍震越矣。因奏曰,明明二字亦是體驗處也,非特明其明德而已。書曰維天聰明,維聖時憲,又曰,視遠維明,聽德維聰。中庸曰,自誠明謂之性,自明誠謂之敎,誠則明矣,明則誠矣,至誠無息,則明明之德,自在其中矣。上曰,誠敬二字,是修德之本,非誠無以敬,非敬無以誠,予之以誠軒爲號者,用寓警省之意,守之則難,是所慥慥也。傳對曰,非知之艱,行之惟艱,而殿下旣知之,又行之,書諸軒楣,常目在之,聖工以是自勉,欽誦萬萬,臣每自筵席而退,則老少儕友,在家待之,必問聖學,何如?臣答以日就月將矣。今日則筵敎尤爲高明,謹當出而宣布矣。上曰,以卿文學,尙未得通文任而差講官,予意有在矣。因命承旨書傳敎曰,知經筵許傳,弘文提學除授,又命書傳敎曰,弘文提學許傳,日講官差下。傳俯伏惶懍,不覺感淚被面,因奏曰,臣以早孤餘生,昭始通籍,遭遇聖明,厚被拂拭之恩,常懷移孝爲忠之心,而未有毫絲之報,至於今日,有此曠世之眷,不敢當之任,卽欲鑽地以入也。上曰,何爲過謙也。啓魯曰,講官感激恩數,聲淚逬出,咫尺前席,未免失儀,推考,何如?上曰,出於感舊之懷,不必如是矣。上曰,科榜爲幾許年?傳對曰,今爲三十九年矣。上曰,從今以後,數數入對好矣。特差講官,欲常常見卿。以下缺
上在景福宮。停常參·經筵。
政院啓曰,卽見刑曹參議安驥泳陳疏到院者,則職非言官,論人請鞫,前後飭敎,不啻截嚴,所當退却,而係是言事,原疏雖不得不捧入,不可無警,從重推考,何如?傳曰,允。
政院啓曰,前正言許元栻陳疏到院者,前銜之勿爲陳疏,毋得以律名直獻,前後飭敎,不啻截嚴,家僮直呈,亦係禁令,所當退却,而係是言事,原疏,雖不得不捧入,不可無警,從重推考,何如?傳曰,允。
傳曰,卽見刑曹參議安驥泳·前正言許元栻疏,無非戕害正直之言,豈有如許臣分乎?念之及此,痛惋極矣。竝令王府拿來,安驥泳施以遠竄之典,許元栻亦施竄配之典。
傳曰,金吾堂上竝許遞,前望單子入之。金吾堂上前望單子入之,判義禁金大根,知義禁朴珪壽,同義禁白樂貞·南廷益落點。
傳曰,在外金吾堂上許遞,前望單子入之,金吾堂上前望單子入之,判義禁崔遇亨,知義禁李㘾,同義禁曺錫輿落點。
傳曰,新除授金吾堂上,竝待明朝牌招察任。
弘文館啓曰,新除授應敎黃普淵,副應敎李晩燾,校理李載純,副校理姜文馨,副修撰趙宇熙,竝卽牌招,推移入直,何如?傳曰,允。
又啓曰,新除授修撰權益洙,時在京畿驪州地,洪健植,時在高陽地,副修撰魚允中時在忠淸道報恩地,經筵入番事緊,請竝斯速乘馹上來事,下諭。答曰,依啓。
成均館啓曰,臣聞居齋儒生等,今日夕食堂,不爲設行,馳詣泮宮,招致諸生,問其捲堂之由,則諸生等書進所懷以爲,伏以國之有太學,所以明天彝人倫之本,而朱夫子特以明倫二字,揭之於堂者此也。臣等卽於日前承旨臣崔益鉉疏批,特下優旨,又陞恩擢,包納之洪量,求諫之盛德,臣不勝攢忭之至,而廼者疏辭中彝倫斁傷四字,自不覺心寒而膽悸也。夫人之所以爲人,國之所以爲國,何莫非天彝人倫上做去。故五敎敬敷而舜德巍乎,彝倫攸敍而禹敎訖于,則彝倫之綦重,果何如?而若至於斁倫敗彝之境,則是無君君臣臣父父子子之義,而無父無君,則是夷狄也。禽獸也。人何以爲人?國何以爲國乎?猗歟我列聖朝培養之化,扶植之敎,式克至今休,而亦惟我聖上睿知天縱,聖學日就,導率先王之治法,講明夫子之敎條,衛正學而斥邪說,推孝友而敦宗族,至使八域含生之類,咸知所以秉彝明倫之爲大矣。夫何疏辭一出,竟使立敎成化之世,委之於夷狄禽獸之域,吁亦痛矣。古之直言無諱者,凡有摭實,又有指的,故箕範攸斁之語,出於陳汨之世,微子淪喪之歎,發於殷衰之日,則今此斁喪二字,有何摭實指的之端,而妄自屑瀆於黈纊之下哉。此非但臣等之所齎憤,抑亦通朝之所共恥,臣等雖無似,忝在首善明倫之地,不可自諉於斁喪之類,而淟涊泯默。故玆敢披瀝衷懇,仰瀆崇云矣。臣以聖廟捲堂,事禮至重,卽爲還入之意,多般開諭,諸生等終不回聽,何以爲之?敢稟。傳曰,知道。崔益鉉之疏,何嘗有語逼於師門者乎?今此捲堂,極不穩當,卽爲曉諭勸入。
承文院啓曰,都京禮部出來咨文中會寧·慶源交易事及今九月望月食事二道回咨,按例撰出,付撥下送灣府,傳給鳳城將處,轉致北京之地,何如?傳曰,允。
戶曹判書金世均,禮曹判書趙性敎,工曹判書李寅應,兵曹判書徐相鼎,前刑曹判書徐堂輔聯疏曰,伏以,周官曰六卿分職,各率其屬,以倡九牧,阜成兆民,又曰,明王立政,不惟其官,惟其人,蓋六卿者,九牧之倡,而兆民所賴以化成者也。苟其人也,則庶政和萬國寧,非其人則反是。故曰,不惟其官,惟其人。臣等俱非其人也,而冒居玆任,雖聖人在上,化理淸明,區宇寧謐,奉令承敎,可幸無罪,而挾日讀灋,旣蔑佐平之效,惟時亮工,莫副分掌之意,一往瘝素,庶績叢脞,夙夜悖恐,有若氷履而淵臨,早晩僨誤,不待燭照而龜卜,循省踧踖,如負大何,及伏見前同副承旨臣崔益鉉疏中無建白之議云者,而臣等之罪,尤彰明較著。雖使臣等强顔措喙,曲爲分疏,實無自解之辭矣。夫處三事之貳,顓六部之柄,苟使慮憲足以剸理庶務,聲施足以覃惠群生,則朝建一事以裕國,暮白一事以澤民。固臣等職分內事,而沁沁泄泄,坐度時日,貪戀榮寵,耗竊廩祿,周官六卿之設,詎亶使然乎哉。人言之來,尙云晩矣。臣等相顧惶恧,無地自容,用敢聯具短牘,仰瀆崇敢。伏乞聖明,亟賜郵罰,俾不職者知所戒焉,臣無任云云。答曰,省疏具悉。卿等之此疏,反善之道,卿等施以越俸三等之典。
刑曹參議安驥泳疏曰,卽見崔益鉉疏本下者,則外托言事,而內實沽直,擧大小而打盡一網,藏頭尾而陰逞凶圖,而至於彝倫斁喪四字,是見於何書,而言之於何時耶?聖明臨御以來,敦九族而章百姓,挾正道而斥邪類,人倫明於上,小民親於下,卽衆目之所共覩,萬口之所共誦也。夫有何一毫髣髴於斯,渠乃敢以此指斥,若是之無難也。此事不嚴覈痛辨,則執此爲言者,其將曰眞有是事,而後之觀今者,亦將謂何如世界耶?亟令王府,設鞫嚴問,期於得情焉,臣無任云云。答曰,省疏具悉。爾之疏辭,予不覺知矣。
前正言許元栻疏曰,臣本以冗愚下品,生長遐外,分甘畎畝矣。遭遇聖明之世,乃於御極元年選公之時,濫竊科第,猥躋臺職,恩若山海,報蔑涓埃。臣罪臣罪。臣於近日,得見朝報,則有承旨崔益鉉疏,聖批若曰出於衷曲,又曰正直,我殿下納言來諫之盛德至意,欽仰萬萬矣。臣不勝欣忭之至,求見疏本,則外若效忠,而內實挾私何也?大抵人臣進諫之義,當以實有實見之事告焉,而不敢以一毫虛荒之言,嘗試於莫嚴之前也。其疏所謂彝倫斁傷者,何也?倫莫重於君臣父子,君臣父子之間,有何變耶?敦宗親族之化盛而人修其孝悌忠信,斥邪闢異之功大而民免夷狄禽獸,則斁倫云者非矣。其疏所謂政變舊章者何也?政莫大於禮樂敎化,禮樂敎化之中,有何變耶?大典會通修,而先王之成憲無愆,五禮新編成,而列朝之儀文益徵,則變舊云者非矣。其疏又曰,生民魚肉,此亦非矣。甲子以後,鄕里絶武斷之習,行塗無餓殍之患,民安其業,歲豐時和,何以謂之魚肉也?其疏又曰,俗論恣行,諂佞肆志,俗論何論,而渠若知之,則何不明核,諂佞何人,而渠若知之,則何不的指?其疏又曰,事私者得計,私者誰也?當今聖朝,無一權貴之臣,則渠必有所惡之私,又必有所惡之事。私者,此是全疏中最是暗昧之說也。且正誼直士云者,渠獨隱然自處,而大臣以下滿朝百官,一竝驅之於軟熟避謗之類,決非吉人之心也。至若無事遣罷云者,又何其無嚴也?自有人臣以來,免官者未有自言,無事遣罷,而歸咎於上者,何則義?渠所謂不敬之誅,果是自道也。於此諸條,苟犯其一二,猶爲欺君慢上之罪人,況滿紙張皇,無非構虛捏無者乎?渠若眞有憂愛之誠,則凡於民國之務,一一指陳,就事論事,設弊捄弊,可也。而不此之爲,惟肆狠愎,自以爲要名沽直之計,而不覺自陷於斁倫之辜,吁亦悖矣。臣不勝憂憤,敢陳短章,冒瀆崇嚴。伏乞聖明,廓揮乾斷,崔益鉉,亟施遠竄之典,以爲悖亂者戒。臣言若妄,乞被瀆擾之誅焉。臣無任云云。答曰,省疏具悉。爾之疏辭,予不覺知矣。
癸酉十月二十八日巳時,上御慈慶殿進講入侍時。講官李承輔,參贊官金昌熙,檢校典翰權鼎鎬,假注書白奎爕,記注官金在鼎,各持詩傳第八卷,以次進伏訖。上曰,史官分左右。上誦前受音一遍訖,仍開卷。承輔讀自大邦有子,止大明八章,仍釋章句訖。上曰,此言文王時舟梁之儀,迎親之禮,其光豈不顯乎?先以王季·太任之德,乃生文王,太姒之聖,篤生武王,周之盛時,莫過於此矣。承輔曰,周家之興,非獨王季·文王·武王,聖神相繼而然也,又有太任·太姒·邑姜聖后之內助,而王業興焉。邑姜事,雖無經傳之所著,而武王亂臣十人中,邑姜居其一云,則其壼範之賢聖可知。自古帝王家治國之化,無賢妃內助之治,而能成者未之有也。上曰,殷商之旅,雖多而離心,維周之師,雖小而同心,此無他,殷用小人,而周用君子之致也,斯可謂治世之鑑戒矣。承輔曰,人心向背,係國之興亡,紂失人心而亡,周得人心而興,人心向背,亦惟在於用人之如何。擇用賢良之道無他焉,平日進言之際,詳察其言之遜志逆耳,反覆參互,遜志者必求諸非道,逆耳者必求諸道,忠直奸佞,不難卞矣。上曰,註有曰受有臣億萬,惟億萬心,周有臣三千,惟一心,其天命人心之向背,於此可知矣。武王雖不欲有天下,其可得乎?天命靡常矣。承輔曰,殷·周之得失,不在師旅衆寡,專在於離心同心。紂之衆,前徒倒戈,攻于後以北,周之民,簞食壺醬,以迎王師。天命歸周,人心亦然,周有天下,非人力所致也。上曰,因崔益鉉疏,至有諸大臣自引之擧,誠過矣。承輔曰,前崔益鉉之疏,以鄕曲聞見,句語之間,下字之際,全沒段落。殿下以含垢翕受之量,優賜批諭,以褒嘉晉秩,卽出於開言路之聖念,固不勝欽仰。而至若大臣六卿侍從臺閣,旣遭人言,則亦豈無一言自劾乎?若含默度日,恬然自居,晏若無故,此是沒廉恥之臣也,如此無恥之臣,殿下將焉用哉?今此交章自引,亦聖世一美事也。上曰,俄見安驥泳·許元栻兩人疏,則請設鞫,一則請竄配,有何罪而如是乎?是可謂自歸於諂佞而敗倫者也。承輔曰,臣於詣閤後,只聞安驥泳·許元栻疏之到院,未見其疏本,則雖不敢逐條仰對,而崔益鉉疏中,旣以彝倫斁喪爲言,則爲今日北面於殿下者,孰不慨惋而一陳之乎?實出於忠愛也,非諂佞也。上曰,漢之汲黯,至有陛下內多欲而外施仁義之語。今此崔益鉉之疏,有何過當者乎?承輔曰,非獨汲黯爲然,古之讜直,可驚可危之言何限?而皆是指斥其事而言也。今也崔益鉉之疏,初無指的之事,則今日廷臣,安得不欲聞其何事爲斁倫乎?上曰,見其兩疏辭意,則外雖訐直,內實諂佞,非徒論斥崔益鉉也。其意以予爲非而然矣。豈有如許道理乎?承輔曰,聖敎及此,萬萬惶蹙,而安驥泳·許元栻,俱是北面於殿下,而厚被國恩者也。豈有一毫諂佞之心而然乎?實出於忠愛矣。上曰,在昔宣廟朝,退溪·栗谷·牛溪諸賢之疏,多有危言,其後雖未及古昔,猶有諫諍之風矣。予卽位以來,孰有如此之疏乎?彼兩人苟有秉彝之心,豈敢嫉忠之若是乎?甚怪矣。承輔曰,臣亦年來未嘗一事建白者,惶蹙悚恧,措躬無地,則以何面目,何敢曰可曰否。而崔益鉉之疏,無論辭意之如何,人所不敢言者,彼敢言之,然若言某事爲變舊章也,某事爲斁彝倫也云爾,則其言可以明白洞切,而初無摭實指事,混圇說去,則顧今淸明聖朝,此何言也?誠悖矣。鼎鎬曰,日昨崔益鉉之疏,聖上敎以正直,授以好爵,納言啓諫之聖德至意,從可以仰認,萬億年無疆之休,實基於今日,臣不勝欽仰萬萬。而第彼崔益鉉之遣辭混圇,旨意叵測,實非正直之言也。上曰,何謂也?鼎鎬曰,三公六卿無建白之議,建白二字,有何時何事之可白而不白也?臺閣侍從避好事之謗,避謗二字,有何時何事之畏避而規避也,彝倫斁喪四個字,決非爲臣子可告句語也。驅一世之人,盡歸斁倫之科,臣未知措何人以爲斁,見何事以爲喪,節節句語,旣無指的,隱隱意諦,莫掩譎謊。告君文字,何等截嚴,而若是之無忌。此何可謂正直?然渠以鄕曲疎蹤,不避唐突,有此言疏,謂之嘉尙則嘉尙,而何可以正直爲諭乎?上曰,崔益鉉之疏,非論駁人也。蓋語時疏也。鼎鎬曰,自古言官,不避觸忤,抗章論駁者,皆有摘瑕,而未有如此疏之糢糊者。古今疏章,一經乙覽,自可淵燭,至於時弊。渠若有矯捄之策,固當設弊,亦當捄弊,而不此之爲,心肆憤迫,則臣不敢知弊是何弊也。上曰,崔益鉉之疏,何有過當之語?受以自引,可也。胡謂以疏本之格非也?鼎鎬曰,大臣體重,無論有引無引,只當自引,而至於六卿以下,及於臺閣侍從,旣無自引之過,則不可自引,亦有言辭之責,則不可無辨矣。上曰,安·許雨疏,彈駁正直,而自以爲善,無乃近於諂佞乎?鼎鎬曰,謟佞者順於耳乎?勁直者逆於耳乎?今此威顔之下,冒犯攖鱗之擧。此兩人乃正直也。崔益鉉則但以彝倫斁喪,混圇說去,指斥擧朝諸臣,而獨占正直之名,實非正直也。殿下若許以正直,則滿廷諸臣,果有何罪乎?上曰,惡在其指斥擧朝諸臣乎?鼎鎬曰,崔疏中上自三公六卿,下至臺閣侍從,全無異同,一筆句斷,欲令滿廷臣僚,爛熳而同歸,豈非抑鬱乎?彼言云不指斥某人某事,而泛稱斁倫云者,譬如俗談所謂,鄕人來京,望見南大門,不明言某洞里,而但〈曰〉此是不可居之地也。殿下若翕受正直之言,則敢言之如崔益鉉者,將接踵而起,而至於今日崔益鉉,宜有處分矣。上曰,人有正直則勸之以進,可也。而反以設鞫爲請,是誠何心?若鞫如此正直之人,載諸史冊,則萬古後世,將謂予以何如主耶?承輔曰,彝倫斁喪四字,不可容易發口者,而此疏旣發之後,若無一言,則擧一世竝歸斁倫之地,後世之人,豈不致疑於今日乎?兩臣之疏,雖未及見,而似不出於秉彝之所同也。上曰,予之褒揚正直,反不可乎?鼎鎬曰,若以一個崔益鉉,謂以正直,則盈庭臣僚,歸於何地?豈不抑鬱?聖人用人之道,貴在蕩蕩無偏矣。上曰,偏卽私也。歸予於循私乎?鼎鎬曰,聖敎至此,臣罪則死矣。不勝惶隕震越,措躬無地。而今日臣僚,俱北面事殿下者也。正直忠良,豈敢多讓於一個崔益鉉?而若以正直二字,全歸於崔益鉉,則三公六卿臺諫侍從,置於何地?臣所以萬萬抑鬱,不敢不仰暴衷情,而臣於惶懍之中,竊有所欣忭者。我殿下廣開言路,翕受容諫,自此以往,滿庭臣僚,獻替告猷者,將不知幾箇崔益鉉矣。以下缺
上在景福宮。停常參·經筵。
傳曰,同成均有闕之代,行護軍黃鍾顯·金學初除授,卽爲牌招。
傳曰,掌令洪時衡所陳諸條中,以禁聚斂事爲言矣。憂民之心如此,痼瘼不可不念,願納與結斂竝卽革罷事,行會於八道·四都。
成均館啓曰,本館草記批答,傳曰,知道。崔益鉉之疏,何嘗有語逼於師門者乎?今此捲堂,極不穩當,卽爲曉諭勸入事,命下矣。臣謹依聖敎,招致諸生,傳宣聖旨,仍爲勸入,則諸生等以爲,伏以聖批若是隆重,臣等義不敢一向違越。而第崔益鉉疏辭中彝倫斁喪四字,何嘗無關於師門明倫之道乎?旣未得摭實指的之端,則臣等安敢晏然自處於首善之地耶?雖伏承還入之命,末由承膺,尤增惶蹙云矣。臣以聖廟捲堂,事體至重,卽爲還入之意,多般開諭,諸生等,終不回聽,何以爲之?敢啓。傳曰,知道。旣已費辭曉諭矣,士習豈容若是?更爲嚴飭曉諭勸入。
又啓曰,本館草記,傳曰,知道。旣已費辭曉諭矣。士習豈容若是,更爲嚴飭曉諭勸入事,命下矣。臣荐伏承聖敎,招致諸生,以批旨內辭意,曉諭勸入,則諸生等書進所懷以爲,伏以聖批嚴飭之下,屢陳所懷,極知僭猥,而第伏念臣等際此敦彝之世,又居明倫之地,而不幸斁喪之說一出,終未克摭實得正,則自歸沮敗之域,固無可慨。上負培養之化,殊甚惶蹙,聖敎雖極嚴重,情踪轉益抑鬱,實不敢抗顔入堂云矣。臣以捲堂體重,聖批若是截嚴,不可多日逡巡之意,縷縷開諭,終不回聽,何以爲之?敢啓。傳曰,知道。一向抗拒,此何道理?都是爾之不善擧行之故也。施以罷職之典,如此挾雜之類,不可置於首善之地,泮堂卽爲退去,以方外生進,招入食堂。
又啓曰,臣承命祗肅,馳詣泮宮,謹依聖敎,招致他儒生,仍設食堂,臣則退去之意,敢啓。傳曰,知道。
傳曰,挾雜捲堂,戕害正直,萬萬駭痛。發論及首頭,一竝移送秋曹,嚴刑一次,遠惡地定配。
義禁府啓曰,刑曹參議安驥泳,前正言許元栻竝拿來。安驥泳施以遠竄之典,許元栻施以竄配之典事,承傳啓下矣。安驥泳·許元栻等,謹以承傳內辭意,拿致,聽傳敎後,安驥泳全羅道綾州牧,施以遠竄之典。許元栻平安道中和府,亦施竄配之典,而以承傳內辭意,具罪目,依例發遣府書吏羅將,押送于各其配所,何如?傳曰,允。
掌令洪時衡疏曰,臣伏讀前承旨崔益鉉疏批,有曰極爲嘉尙,及見其疏,則果是正直,鳳鳴朝陽也。可知大聖人包容直言,以開言路,欽誦萬萬矣。際玆掌憲除旨,加於臣身,臣於是職,曾旣不勝,以至取譏於避好事之謗,自知有罪,不宜仍冒,亟遞所帶之職名焉。臣於丐免之章,不宜贅他,而蓋今日急務,卽明春秋,正名分,禁聚斂,罷彼錢,警災異,伸賞罰,杜借銜七者是也。夫春秋大一統之義,天下後世血氣之類,莫不知之耳。惟我太祖康獻大王,與明太祖皇帝,同時創業,定君臣之義,殆三百年不替矣。以値壬辰之變,幸賴神皇帝再造之恩,其所感恩圖報,靡不用極,而後値甲申之變,天下無主,怨毒憤痛,不欲共戴者,擧天下孰與我東哉?逮夫丙丁之後,惟我列聖,常以忍痛含冤迫不得已八字,存諸聖衷,運之於冥冥之中,先正文正公臣宋時烈封事,有曰君父之讎,不共戴天,畜積含冤,金幣之中,薪膽愈切。繼以文純公臣〈權尙夏,文忠公臣金壽恒,文忠公臣〉閔鼎重,同心協力,立萬東廟,以寓孤忠,取據於韓退之一間茅屋,祭昭王及張南軒立虞帝祠而祭之之義也。今焉已墟,一部春秋,無地可讀,苟或春秋不明,三綱淪九法斁,子焉而不知有父,臣焉而不知有君。伏願克明春秋,設廟復院,此其一也。至於正名分之說,則近來戶布一出,等級紊亂,縉紳章甫,隷臺下賤,同歸一轍,無分上下,可勝歎哉。特不過悶其黃口白骨,而無貴賤均排之意也。名分一壞,國將何爲?伏願罷戶布以正名分,正軍額以備不虞,此其二也。至於禁聚斂之說,則惟我殿下臨御以來,重建正衙,繕修軍器,經用不足,藉力於民,告厥成功,百度改觀,凡係聚斂之庶幾革罷。惟今望之,果於日前,各門及閟宮收稅,擧國群情,皆曰願納與結斂,亦次第必罷,若大旱之望雲霓也。賦稅有國大政,故定其田等而貢稅矣。今也不然,成川陳荒,混同時作,橫賦濫斂,千百其端,卽古聖所戒上慢而下殘者也。推此觀之,竭民膏澤,都出於不節用,前鑑昭然,傑·紂·秦皇,以此亂亡。伏願禁聚斂節財用,以固邦本,此其三也。至於罷彼錢之說,則所謂彼錢之害,甚於當百,物價倍蓰,屢豐氣像,日漸蕭索,嶺南·西北,不用疑惑,皇皇嗷嗷。伏願罷彼錢用我錢,平物價鎭人心,此其四也。至於警災異之說,則暴雨亢旱,冬雷晝陰,牛疫年年大熾,人代其耕,虎患自北至東,死者相續,誠非細故,亦關大變,仁愛之天,降災示警。伏願恐懼修省,轉禍爲福,此其五也。至於伸賞罰之說,則向者各陵摘奸之後,仍無賞罰之明命,何也?臣於數十年之間,差祭陵園,殆無遠近,前之鬱美,今焉稀疎,是果盡用於國役而然乎?奉命之行,廚傳之際,討索無節,陵屬無以支保,返不如初無是事之爲愈。伏願審辨乎回啓,賞則賞罰則罰,此其六也。至於杜借銜之說,則庶官借銜,莫今時若,鄕賤濫叨,以至綻露,縱有銓官譴削之擧,揆以政格,反不如漢武武功爵之權設也。不擇其才,不問地閥,一政之內,或至二三,一年之內,或至數百,是豈重公哭之意乎?伏願防借銜以重公器,此其七也。且今朝廷之上,安驥泳·許元栻之輩,接蹤而起,壅蔽聖聰,戕害善類,若非聖明,何能辨其媢疾而放流之哉?從此可以進賢退小,國其庶幾乎?人主正心之道,惟在講學,今殿下之進講召對,作撤無常,何以知義理當否,治亂是非乎?方今春秋鼎盛,雖有萬機之繁,招賢開講,采探巖穴文學之士,抄選除官,以補允德,則有以中興統垂,邦籙無疆矣云云。答曰,省疏具悉。爾之疏辭,節節句句,無不陳善,甚庸嘉尙,當體念。而爾則可置啓沃之任,副修撰除授。至於萬東廟事,旣有東朝簾敎停撤,則今爲擧論,事體所在,豈可如是?更勿以此煩瀆。
癸酉十月二十九日巳時,上御慈慶殿進講入侍時。講官朴珪壽,參贊官金昌熙,檢討官趙宇熙,假注書朴周陽,兼春秋金顯默,別兼春秋金鶴鎭,各持詩傳第八卷,以次進伏訖。上曰,史官分左右。上誦前受音一遍訖,仍開卷。珪壽讀自緜緜瓜瓞,止築室于玆,仍釋章句訖。上曰,昨日太學儒生捲堂,初非事關斯文,而有此擧措,甚爲駭然矣。珪壽曰,雖非事關斯文,苟有政令得失之大關義理者,則泮儒捲堂,從前亦或有之,而今番此擧,則臣未見其所懷,不敢知其委折矣。上曰,俄有洪時衡上疏,卿或見之否,珪壽曰,臣俄於政院,聞有臺疏,諸承旨共閱,而入徹時急,只見其梗槪,而未及詳盡矣。上曰,此疏句句節節,出於衷曲,極爲嘉尙。珪壽曰,疏逖之臣,敢言無隱,固可嘉尙,而至若所論諸條,不可不深加斟量而裁處矣。上曰,昨以安驥泳·許元栻等疏更勿捧入之意,有所飭敎矣,聞之乎?昌熙曰,已承聆另飭矣。上曰,若有捧入者,則當有嚴處分矣。上曰,兩疏無非戕害正直之言,所當親鞫問,而姑施竄配之典,而誠一變怪矣。以下缺
上在景福宮。停常參·經筵。
藥房提調李承輔,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政未差,左議政姜㳣,右議政韓啓源,俱有身病,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,臺諫竝許遞,前望單子入之。
傳曰,啓字誤踏之中官文有用,推考。
以忠淸監司成彝鎬狀啓,投畀罪人沈履澤沔川郡到配事,傳曰,分揀放送。
摠管變通草記,傳曰,允。許遞,前望單子入之。摠管前望單子入之,都摠管金壽鉉·趙性敎·任商準·李東鉉,副摠管李寅命·任應準·李奎奭·尹善應落點。
傳曰,實病與在外摠管,許遞,前望單子入之。
政院啓曰,卽者刑曹郞廳來言,挾雜捲堂之發論首頭,當爲刑配。而判書未差,次堂例不得擧行云,未差之代,政官牌招,開政差出,何如?傳曰,前望單子入之。刑曹判書前望單子入之,許傳落點。
宗親府啓曰,明日卽天漢殿朔奉審日次,臣容直進詣擧行之意,敢啓。傳曰,知道。
戶曹啓曰,昨秋,以本曹所管各道耗作錢這這畢捧後,草記以聞事,命下矣。京畿壬申條別備耗作錢二千一百四十兩五錢,忠淸道壬申條別備耗作錢一萬七千五百兩,合錄穀耗作錢一萬五千二百三十五兩三錢四分,慶尙道壬申條年例耗作錢二千九百五十八兩二錢六分,別備耗作錢六萬七千八百十九兩,黃海道壬申條年例耗作錢一千二百二十五兩,別備耗作錢一萬四千兩,平安道壬申條年例耗作錢一萬六千九百六十三兩三錢八分,咸鏡道壬申條減貢穀耗作錢九百四十八兩五錢,全羅道壬申條年例耗作條二千七百兩,別備耗作錢二萬七千兩,已上錢十六萬八千四百八十九兩五錢三分,今已畢捧之意,敢啓。傳曰,知道。
禮曹啓曰,郊壇四孟朔,遣禮郞看審,有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉。而司寒壇西邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
吏曹副修撰單,洪時衡除授事承傳。
弘文館啓曰,新除授副修撰洪時衡,卽爲牌招察任,何如?傳曰,允。
又啓曰,下番副修撰臣趙宇熙,以訓鍊都監從事官,今日軍布捧上時,晝仕出去之意,敢啓。傳曰,知道。
兵曹啓曰,來十一月十二月當上番騎兵一百四十二名所着襦衣,本曹點考後,仍令該曹題給之意,敢啓。傳曰,知道。
兵曹啓曰,各道軍器公廨修繕後請賞時監董中出身者科榜年條懸錄修啓之意,因大臣筵奏,已有所行會者。而今此全羅監營請賞狀啓中,看役出身崔明翼,科榜年條,不爲懸錄者,有違定式,原狀啓還下送,使之改修整上送,而該道臣不可無警,推考,何如?傳曰,允。
癸酉十月三十日巳時,上御慈慶殿進講入侍時,講官趙基應參贊官朴瑄壽,檢討官趙宇熙,假注書白奎燮,記注官朴鳳軫,別兼春秋金鶴鎭,各持詩傳第八卷,以次進伏訖。上曰,史官分左右,上誦前受音一遍訖,仍開卷。基應讀自迺慰迺止,止鼛鼓弗勝,仍釋章句訖。上曰,穆祖爲野人所圍,及到赤島之對岸,無船而水深莫可渡,忽焉水退,若絶津然。乃策馬入島,從者畢渡,水復大至,賊追竟不能及。此豈非神明所祐乎?宇熙曰,臣年前在北關時,詳聞此事,則赤島在慶興府南五十里而穆祖陶復舊址,至今猶存。正廟丁未,亦爲紀績豎碑云矣。上曰,玉堂,年前因何事往北關,而亦能看審乎?宇熙曰,臣庚午年待罪評事,而近年北巡停止以後,慶興非開市邑,故不得往審矣。上曰,北關士民,多有知此事者乎?宇熙曰,聖祖肇迹之初,事多有靈異,尙今感歎而留傳焉。此非但慶興之人,北關居民,莫不詳知,故多有往見之者云矣。上曰,無民則何以爲國?可畏可愛者,非其民乎?若使民以時,則民悅而忘勞,故古之聖王用民之力,歲不過三日矣。基應曰,民爲重,故書曰可畏非民,民雖至愚而如神,一政令一施爲,外邑之民,亦皆聞之矣。宇熙曰,國有役,必用民力,蓋民情莫不樂其安而愁其勞。豈有勞之,而反爲歡樂之理哉?然而岐民之鼛鼓弗勝者,今此太王建國之初,疆理而定民居,畎畝而制民産,先宗廟而後宮室,制度得宜,無不周盡,所以民心悅服。孔子曰,使民以時。孟子曰,佚道使民。此之謂也。上曰,予於潛邸時,得見農民之力於田事,則當暑沾汗,勞苦甚矣。七月篇曰,同我婦子,饁彼南畝,田畯至喜,言其勤勞則粒粒皆辛苦矣。基應曰,然矣。瑄壽曰,粒粒皆辛苦,此唐人聶夷中詩語也。臣未能盡記,而但誦其一首,有云我願君王心,化作光明燭,不照綺羅筵,徧照逃亡屋,自古人臣,欲君上之洞燭生民疾苦蓋如此。伏願體念焉。上曰,年前松都幸行時,見英廟朝御筆,則有曰民惟邦本,本固邦寧矣。基應曰,臣於外邑廳事,多見其書揭矣。上曰,然則邑邑有之乎?坡州·長湍諸邑則無之矣。瑄壽曰,未嘗邑邑皆有,而或布政司宣化堂,有之矣。上曰,英廟朝愛民之盛意如此,五十年間飢饉荐臻,而民皆晏然矣。基應曰,聖敎誠然矣。以下缺日記廳堂上金炳秀。郞廳朴永斗李命九。
上在景福宮。停常參·經筵。
自二更至五更,灑雨下雨,測雨器,水深九分。
政院啓曰,左副承旨李起鏞,今日不爲仕進,卽爲牌招,何如?傳曰,允。
政院啓曰,卽者刑曹郞廳來言,挾雜捲堂之發論及首頭,當爲嚴刑定配,而判書未差,次堂例不得擧行云。未差之代,政官牌招,開政差出,何如?傳曰,前望單子入之。
刑曹判書前望單子入之,許傳落點。
政院啓曰,卽者刑曹郞廳來言,挾雜捲堂之發論及首頭,嚴刑定配,而判書許傳未肅拜,不得擧行云,卽爲牌招,何如?傳曰,允。
傳曰,有實病秋判許遞,前望單子入之,待下批,牌招察任。
刑曹判書前望單子入之,趙秉昌落點。
政院啓曰,奏御文字,何等審愼,而南山植木摘奸書啓中,有所錯誤,致勤下詢,事甚未安。原書啓改付標以八,而臣之矇然捧入,不勝惶悚,當該注書,所當重勘。而本院請推之外,無他可施之罰,何以爲之?敢稟。傳曰,拿處捧納承旨推考。
傳曰,今見刑曹判書趙秉昌疏,挾雜之類,歸之曰可,則予之處分,不可而然耶?甚是駭然,施以譴削之典。
傳曰,刑曹判書有闕之代,前望單子入之,待下批,牌招察任。刑曹判書前望單子入之,李㘾落點。
摠管前望單子入之,副摠管徐臣輔·王庭揚·李會正·趙秉式·徐相稷落點。
政院啓曰,校理李載純,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,考推警責,何如?傳曰,允。
又啓曰,校理李載純陳疏徑出,副修撰趙宇熙差祭出去,玉堂上下番俱空,事甚未安。應敎黃普淵,副校理姜文馨,副修撰洪時衡,竝卽牌招,推移入直,何如?傳曰,允。
禮曹啓曰,今十一月初三日冬至朝賀時,大王大妃殿·王大妃殿·大妃殿·中宮殿,百官陳賀儀注,直爲書入各殿之意,敢啓。傳曰,知道。
傳曰,發遣吏郞,諸執事淸齋與否,摘奸以來。
以左副承旨李起鏞牌不進罷職傳旨,傳曰,只推。
吏曹啓曰,卽接通禮院所報,則再明日親臨勤政殿冬至朝賀敎是時,左右通禮不可不備員,而左通禮未差之代,卽速變通,以爲擧行之地云,其代口傳備擬以入之意,敢啓。傳曰,知道。
吏曹口傳政事,以張皓根爲左通禮。
宗親府啓曰,璿源各派冠童,錄名成冊,修正以入,而舊件請出之意,敢啓。傳曰,知道。
兵曹啓曰,每當儲窠之月,虛司果不得循例區處,而在外積滯之時,有勿拘擬入之例,今亦依此擧行,以爲次次疏滯之地,何如?傳曰,允。
三軍府啓曰,三軍府事之毋得兼摠管,旣有定式,而知三軍府事任商準,除拜摠管矣,摠管之任改差,何如?傳曰,允。
成均館啓曰,臣聞居齋儒生等,今日夕食堂,不爲設行,馳詣泮宮,招致諸生,問其捲堂之由,則諸生等,書進所懷,以爲伏以,臣等卽伏見前此捲堂諸生,以崔益鉉疏辭中,彝倫斁喪四字,屢呈所懷,至承刑配之典,繼而嚴批隆重。臣等更敢陳懷,極知僭猥,而第伏念臣等雖甚鹵劣,亦聖朝化育中一物,且況忝在明倫之所,則不得不明辨其斁喪之實而後已。方今聖明在上,敍天彝而篤人倫,治旣成矣,制旣定矣。而惟彼疏辭,有何所見,有何所指,句語若是其無難,而驅一世於斁喪之科也。臣等徒懷嚴畏之心,逡巡泯默,則國家五百年培養之士氣,至於臣等,掃地盡矣。敢此披瀝,瀆撓崇聽,尤不勝惶蹙之至,退伏私處,恭俟處分云矣。臣以聖廟捲堂,事體至重,卽爲還入之意,多般開諭,諸生等,終不回聽,何以爲之?敢啓。傳曰,知道。君命如是違之,豈有如許士習乎?卽速曉諭勸入。
校理李載純疏云云。答曰,省疏具悉。爾其勿辭救護。
刑曹判書趙秉昌疏曰,伏以臣,蒙秋曹恩點,泮儒刑配,固當擧行,而顧其人則賢關之培養也,聖廟之守護也。此不可歸之挾雜,而遽施刑配之典,恐欠包容之量,扶植之義。臣職在掌法,有難泯默,冒控愚見,更加裁處,庸光聖德焉。答曰,省疏具悉。
義禁府啓曰,因忠淸監司成彝鎬啓本,投畀罪人沈履澤,沔川郡到配事判付內,分揀放送事,命下矣。沈履澤分揀放送事,分付該道道臣之意,敢啓。傳曰,知道。
癸酉十一月初一日辰時,上御慈慶殿。進講入侍時,講官趙性敎,參贊官朴齊寬,侍讀官李載純,假注書朴周陽,記注官金在鼎,別兼春秋朴容大,各持詩傳第八卷,以次進伏訖。上曰,史官分左右,上誦前受音一遍訖,仍開卷。性敎讀自迺立皐門,止緜九章,仍釋義奏曰,太王不癈自修之實,而混夷駾矣。有如虞舜敷文德,舞于羽而有苗格。古之聖王,修德服人,前後相符,而駾喙二字,盡其慴服之象,詩之善形容,亦可以觀矣。上命授書算于性敎。上讀新受音十遍訖,性敎還納書算。上曰,此時混夷之奔突竄伏,維其喙息,苟非太王德化之盛,豈能畏服之至此乎?下言文王之時者,似或然矣。性敎曰,周家積累之仁,由來久矣。而文王又有聖德。今此混夷之駾矣喙矣,言德盛而混夷自服也。已爲文王之時云者,理勢然矣。上曰,虞·芮之君,始也爭田,終焉相讓,莫非文王之德,所以感化,而聞而歸者四十餘國,至于三分天下,有其二。故孟子·小學亦稱其盛美也。性敎曰,文王發政施仁,一國興讓,以至二國之質成歸附者衆,卒興王業,可謂聖德。而亦我太祖大王,承四祖積累之基,威德日盛,仁化大行,野人酋長,率皆服事。甲州荒僻之地,設邑置鎭,延袤千里,江外殊俗,爭相慕義來朝。琉球王·暹羅王,皆遣使稱臣,畢獻方物,降倭仄六,來獻土物,願爲之氓,由是而誕啓無疆之業,可以與周家比隆也。上曰,誠然矣。文王之德,與天無間,故受天命興王業,文王章註,亦言天之所以爲天,文王之所以爲文,其義昭然可見矣。性敎曰,文王亦一天也,天之大也,而無獨運之理。故四時爲之佐,而成歲功者,天之所以爲天也。文王之聖焉,而亦不能獨運於上。故四臣爲之助而興王業者,文王之所以爲文也。是知君臣一體相須之義,合乎天道而爲萬古不易之常經也。載純曰,冢土,是太社也。皐門應門,次第告成,今又迺立太社,卽先王重民之意,而築室之制度,亦可觀矣。齊寬曰,講官·儒臣,備陳無餘,臣無容更達矣。上曰,史官就座。仍命退諸臣,以次退出。
上在景福宮。停常參·經筵。
政院啓曰,明日冬至朝賀相値,視事頉稟之意,敢啓。傳曰,知道。
傳曰,禮房承旨,馳詣宗廟·永禧殿·景慕宮,奉審摘㚥,仍詣受香諸處,奉審摘奸以來。
傳曰,明日進講爲之。
傳曰,飭已施矣,且明日,卽冬至節也。六卿之越俸,承旨·臺諫·玉堂罷職,竝特爲分揀。
傳曰,出疆與下諭外,在外玉堂竝許遞,前望單子入之。玉堂前望單子入之,校理張原相,副校理閔泳穆落點。
傳曰,典翰與副校理有闕之代,前望單子入之。玉堂前望單子入之,典翰洪萬植,副校理李秀萬落點。
吏曹口傳政事,以柳·姜文馨爲兵曹正郞。
以白奎爕囚單子,傳曰,飭已施矣,分揀放送。
政院啓曰,卽見兵曹郞廳差出草記批下者,則有違格例,事甚未安。當該堂上推考,何如?傳曰,允。
弘文館啓曰,典翰一員未差,應敎黃普淵有身病,副應敎李晩燾,副校理姜文馨差祭,校理金裕行,副校理李晩瀅在外,校理李載純陳疏受由,上番闕直,事甚未安。檢校典翰趙康夏·金性均·李起鎬·權鼎鎬,竝卽牌招,推移入直,何如?傳曰,允。
成均館啓曰,本館草記批旨。傳曰,知道。君命如是違之,豈有如許士習乎?卽速曉諭勸入事,命下矣。臣謹依聖敎,招致諸生,傳宣聖旨,仍爲勸入,則諸生等,以爲伏以臣等嚴批之下,罔念瀆撓之罪,敢恃含弘之德,又陳所懷,惶蹙萬萬,靡所措躬。而第伏念崔益鉉疏中彝倫斁傷四字,無難肆發,而隱然若有所指的,苟不痛辨究覈,則以今日敦彝之世,將不免後來起疑之一端,必也聲其罪,得其情然後,通朝之恥,可以湔矣。多士之憤,可以少紓矣。猗歟,我聖上睿智聰明,必不待臣等之辨釋,而特以廣言路之盛德包荒至今。然臣等之悚懔抑鬱,日甚一日,而且況前後諸生,同一義理,同一執見者乎?有不敢自齒於靑衿之列,抗顔入處於明倫之所矣。尤不勝惶凜之至云矣。臣以聖廟捲堂,事體至重,卽爲還入之意,多般開諭,諸生等,終不回聽,何以爲之?敢啓。傳曰,知道。屢飭之下,捲堂之如是,抗拒,豈可如此?痛駭萬萬。
傳曰,捲堂法意,係是師門事也,大悖義理然後爲之,而又此紛紜,甚訝惑,且屢飭之下,一向抗拒,揆以士習,萬萬駭痛。發論生進與班首,爲先竝移送秋曹,嚴刑一次,極邊遠竄,不入儒生,竝停擧。
義禁府啓曰,平安監司南廷順狀啓內,薪島前僉使金沂明罪狀,令攸司稟處事,啓下矣。金沂明下去慶尙道彦陽地云,依例發遣府書吏拿來,何如?傳曰,待待命拿囚。
刑曹啓曰,傳曰,挾雜捲堂戕害正直,萬萬駭痛。發論及首頭,一竝移送秋曹,嚴刑一次後,遠惡地定配事,命下矣。謹依傳敎,發論之李建杓,首頭李敎植·姜永悳,各嚴刑一次後,建杓慶尙道開寧縣,敎植全羅道高山縣,永悳靈光郡遠惡地定配所,竝卽押送之意,敢啓。傳曰,知道。
癸酉十一月初二日巳時,上御慈慶殿。進講入侍時,講官嚴錫鼎,參贊官李起鏞,檢討官洪時衡,假注書朴周陽,記注官金在鼎,別兼春秋朴容大,各持詩傳第八卷,以次進伏訖。上曰,史官分左右,上誦前受音一遍訖,仍開卷。錫鼎讀自芃芃棫樸,止棫樸五章,仍釋章句訖。以下缺
上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官冬至單子問安。答曰,知道。
還內後,藥房·內閣·政院·玉堂口傳問安。答曰,知道。
朝賀後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
禮曹,景慕宮冬享大祭,香祝親傳取稟還入,奉敎攝儀改書下。
政院啓曰,卽見副修撰洪時衡上疏,則謂以處義難安之中,痰痞闖發,陳疏徑出,原疏纔已退却矣。依定式,遞差傳旨及禁推傳旨捧入之意,敢啓。傳曰,禁推分揀,原疏捧入。
傳曰,卽見戶曹參判崔益鉉疏,則孝純·玄逸·來善逆節之發論,公議之當然矣。此三罪人之罪惡,關係宗社,不可容貸,竝爲先施以追奪之典。
傳曰,今見戶曹參判崔益鉉疏,則辭語中,多有語逼者,豈有如許道理乎?萬萬駭然,施以竄配之典。
臺諫前望單子入之,大司憲金益文,大司諫尹滋承,執義李容萬,司諫權鍾祿,掌令朴顥陽·李舜儀,獻納趙性鶴,持平張時杓·李載悳,正言李麟圭·沈東獻落點。
傳曰,司僕提調有闕之代,前望單子入之。
弘文館啓曰,新除授典翰洪萬植,卽爲牌招察任,何如?傳曰,允。
政院啓曰,典翰洪萬植,當爲下批矣。政官牌招開政,何如?傳曰,口傳下批。
吏曹口傳政事,典翰單洪萬植。
禮曹啓曰,今十一月初三日冬至朝賀時,大殿·大王大妃殿,諸道所封箋文中,龍川府使李敏應,寧遠郡守崔承祖,萬頃縣令朴準成,雖非應封官,俱以別軍職封進矣。一體看審捧入之意,敢啓。傳曰,知道。
弘文館啓曰,修撰權益洙在外,副修撰洪時衡陳疏徑出,下番闕直,事甚未安。修撰洪健植,副修撰趙宇熙,竝卽牌招,推移入直,何如?傳曰,允。
成均館啓曰,本館草記批旨。傳曰,知道。屢飭之下,捲堂之如是抗拒,豈可如此?痛駭萬萬。傳曰,捲堂法意,係是師門事也。大悖義理然後爲之,而又此紛紜,甚訝惑,且屢飭之下,一向抗拒,揆以士習,萬萬駭痛。發論生進與班首,爲先竝移送秋曹,嚴刑一次,極邊遠竄。其不入儒生,竝停擧事,命下矣。臣奉承聖旨,曉諭後,謹依日前下敎,招致儒生,仍設食堂,臣則退去之意,敢啓。傳曰,知道。飭已施矣。大司成兪初煥分揀。
副修撰洪時衡疏云云。答曰,省疏具悉。爾其勿辭,調理察職。
戶曹參判崔益鉉疏曰,伏以,臣前疏中,旣有引而不發者存焉,且見今日議者,以政變舊章彝倫斁喪八字,爲論臣之柄,臣請申言之。嗚呼。惟我東方,自殷師以來,已變夷俗之舊,而逮至本朝,則列聖繼作,群賢迭興,其所以範圍一世,垂裕後昆,莫非明天理而正人心,崇正學而闢異端,以當一治之數者,可以建不悖·俟不惑而沒世不忘也。見今國事無處無弊,名之不正,言之不順,非更僕可了。而第觀其尤著且大者,則皇廟之撤,君臣之倫斁矣。書院之罷,師生之義絶矣。鬼神出後,父子之親紊矣。國賊伸雪,忠逆之分混矣。胡錢之用,華夷之別亂矣。惟此數三條件,打成一片,天理民彝,固已蕩然而無復餘存矣。加之以土木願納之類,相爲表裏,而爲殃民禍國之資斧者,幾年于此矣。此非變先王之舊章,斁天下之彝倫,而何哉?故臣竊以爲,爲殿下論今日之急務,則萬東廟不可不復矣。中外書院,不可不擧矣。鬼神出後,不可不禁矣。國賊伸雪,不可不追律矣,胡錢之用,不可不革罷矣。至如土木願納之類,亦不容一刻之因仍也。所謂皇廟之不可不復者,臣竊惟我朝之於皇明,旣三百年臣事,而壬辰再造,又有萬世不忘之恩,故有萬世必報之義,昔我孝宗大王,痛天地之飜覆,憤冠屨之倒置,弧矢鐵杖,寤寐豪英,時則文正公臣宋時烈,魚水契合,謨猷密勿,以爲修攘之圖,不幸爲氣數所限孝廟上賓,功緖未就,則擧國臣民冤痛之情,無地可暴。故有此一間茅屋之饗,此天理民彝之所不容已者也。逮其壇饗之儀,自上備擧,則此廟之設,宜若不足有無,而反有猥屑重疊之嫌,然竊考列聖朝所敎,不但不以爲猥疊,乃反致意引重,旣劃給官田,以供粢盛,又親題扁額,以示表章,此後聖之所宜遵守而不可改也。嗚呼。列聖正義垂統之意,如彼其深遠,倡率扶樹之勤,如彼其光顯,故域內含生,漸染忠義之敎矣。年前撤饗之擧,群下非不知聖意之出於專心致敬,猶且愴恨悲泣,中外輿情,不謀而同,至於三儒臣,封章陳義,諸路章甫,相繼伏閤,此可見秉彝之同然,而列聖培養之力,又不可誣也。殿下新摠大政,欲萃其所渙,而泰其所否,則公論所在,尤不可咈。伏乞幡然改圖,亟許復饗之請,如或有難之者曰,莫重之禮,旣已停撤,又忽復饗,有欠誠敬云爾,則有不然者。昔者朱子,論改正太廟之禮曰,宗廟之禮,至嚴且重,故一有差誤,不容不改觀。於此則今日皇廟之復饗,在聖德,尤見光鮮,而不足爲累彼賤俗之說。伏願留神澄省,所謂書院之不可不擧者,臣竊惟古之敎者,家有塾·黨有庠·州有序·國有學。今我朝之成均,是古之國學也,鄕校,是古之州序也,書院,是古之黨庠也。且設院之本意則講學明道,實爲之主,而鄕先生崇德報功,乃其餘事也。不謀廣置,惟嫌疊享,竝與其已擧者而加廢之,存十一於千百,則深違學校之古制,大失創建之本情,而敎弛俗頹,不可使聞於隣國者也。謹按明史,罷天下書院者二見,而帝室隨以覆亡,則此又豈吉祥可願之事耶?伏乞亟圖反汗,就院享已撤者,尙論其世,凡其無德無功而近於淫祠者,皆聽其廢黜,而至道德節義,足爲一鄕師表者,卽令本鄕俎豆之,足爲一國及天下師表者,雖州州祠享,在在崇報,未爲不可,而衿佩之莘莘,絃誦之洋洋,得以無媿於古昔盛時,則不亦幸乎?或者,每以今日書院之無實效而有流弊,爲當撤之論,而是又有大不然者。子貢之欲去餼羊也。夫子曰,爾愛其羊,我愛其禮,夫羊存而禮猶有可復之望,則院罷而學豈無永廢之歎乎?伏願留神澄省,所謂鬼神出後之不可不禁者,臣竊惟父子大倫也,舍其所生而後於人,人事之變也。古者惟宗子無後,乃有此例,後世則無問宗支疎戚,而繼絶存亡,其路甚廣,已非周公之意也。至其蔓延之廣,而有神主立後之俗,則是古禮所無據,今殿下親親尙賢,繼絶存亡之擧,亶出於天地生物之心,參贊化育之意,而只爲有司之臣,無稽不詢,騁其私智,承襲醜差而擧行之,於是忘親貪利,見絶於矍相之射者,乘時符合,挈其父祖曾高以及九世十世之祖,而甘爲之後,其間代數或空,則附會湊合各派之鬼,苟充其數,而爲其祖,此於天理,近乎否乎?於人情,安乎否乎?殿下繼絶之本意如是其仁且渥也。而奉行之臣,不能善承,遂使金枝玉葉之裔,見利忘義,無所不至,以穢千載,汗靑,不亦痛哉?伏願留神澄省,所謂國賊之不可不追律者,臣竊惟君臣父子,天下之大倫,而無所逃於覆載之間者也。天命天討,萬世之公議,而非一番人私意,所可移易者也。殿下登極之初,俗類肆志而邪說橫行,不問邪正,不察忠逆,凡繫罪名,一竝伸雪,而謂之導迎和氣,當雪而雪,固是導迎和氣,不當雪而不雪,亦是導迎和氣,當雪而不雪,固是減傷和氣,不當雪而雪,亦是減傷和氣也。見今伸雪之中,其不當雪之尤者,是惟國賊之尤者,如昏朝之孝純,己巳之玄逸·來善是也。是乃壞了君臣父子之大倫,而失却天命天討之公義,則乖常逆理,莫此爲甚,惡能得導迎和氣而歸福於聖躬哉?此決非聖朝之獨斷,只是俗流之邪說害之也。伏惟深加思辨,裁以法義,宥所當宥,如和風甘雨,罪所當罪,如壯雷肅霜,以正國綱,以立人紀,致和以育萬物,配命以求多福,則天下幸甚。伏願留神澄省,所謂胡錢之不可不革罷者,臣竊惟嚴華夷之辨,守忍痛之意,是孝廟及宋先正傳授心法,與孔·朱同功者也。觀先正禁貿虜中物貨之事,今此胡錢之用,亦所忘會稽臣妾之恥,昧陰陽向背之分,而發政害事,固已甚矣。且臣於前日,旣請罷當百,而胡錢之害,甚於當百,當百之害,百物不通,胡錢之害,百物盡竭,當百之害如痞滯,胡錢之害,如泄下痞滯之症,用湔腸之劑,消下則如故,泄下之症,元氣日澌,漸盡則死矣。是不亦可懼哉?夫以義理言之,旣如彼,以利害言之,又如此,則常平之復,不可一日而少緩也。伏願留神澄省,凡此數者之變亂成憲,實在殿下沖年未專政之日,則未必皆自致之失也。特因任事之臣,壅蔽聰明,操縱威福,綱目俱弛,而致有今日之痼弊也。伏願殿下,繼自今,奮發乾剛,早寤旰食,克念克勤,毋爲俗論邪說所引,毋爲權貴近幸所撓,日御經筵,頻接儒賢,緝熙聖學,精義愼德,使氣機退聽而本心澄澈,人欲淨盡而天理流行,至於政令注措之間,當爲卽爲,有雷厲風猛之勢,當去卽去,有斬釘截鐵之勇,而渙發大號,警厲朝廷,立道不惑,薰陶德性,責於賢師,進退百官,爕理陰陽,責於大臣,補闕拾遺,繩愆糾謬,責於兩司,論思輔養,啓沃聖心,責於儒臣,鍊兵繕武,折衝禦侮,責於帥臣,出納錢穀,需用軍國,責於有司,選擧孝廉,收拾士流,責於道臣,若其不在此位,而惟屬於親親之列者,只當尊其位重其祿,同其好惡,勿使干預國政,如中庸九經之訓,魯論出位謀政之戒,不愆不忘,日新又新,敍彝倫於旣斁,安國勢於將危,則生民遭太平之樂,宗社享萬年之祀,殿下爲堯·舜之君,而大小遠近,莫不幸甚,至如微臣,雖觸時諱·犯衆怒,滅死萬萬,區區光榮,溢於門族矣,臣無任云云。答曰,省疏具悉。萬東廟事,旣有慈聖處分,則今不敢擧論矣。
癸酉十一月初三日辰時,上御勤政殿,冬至朝賀入侍時,行都承旨金輔鉉,左承旨金元性,右承旨朴瑄壽,左副承旨李起鏞,右副承旨金昌熙,同副承旨朴齊寬,記事官缺,假注書缺,別兼春秋朴容大·金明鎭·金鶴鎭·李根命,提學李承輔,檢校直提學趙寧夏·李載冕·趙成夏·韓敬源·趙慶鎬,檢校直閣金永壽·洪殷謨,待敎韓耆東,檢校待敎金奎軾,校理李秀萬,修撰洪時衡,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調李承輔,副提調金輔鉉,進前問候訖。通禮跪啓請降輿,上降輿乘座,通禮跪啓請執圭,輔鉉進圭,上執圭。輔鉉稟出標信,二品以上入參次,開作門。上曰,以已下標信,擧行,可也。引儀,引宗親·文武百官,入就位。贊儀唱四拜,宗親·文武百官,行四拜訖。代致詞官,讀致詞訖,贊儀唱四拜,宗親·文武百官行四拜,贊儀唱跪搢笏三叩頭,宗親·文武百官跪搢笏三叩頭。贊儀唱山呼,宗親·文武百官齊聲曰,千歲。贊儀唱再山呼,宗親·文武百官齊聲曰,千千歲。贊儀唱跪,宗親·文武百官跪,宣箋官進前讀箋訖,贊儀唱俯伏興平身。宗親·文武百官俯伏興平身,典儀跪啓請禮物函,請付有司,通禮跪啓請禮畢。大臣問候訖,左議政姜㳣曰,臣是俟勘惶蹙之踪,而有擧行之際,不得不仰稟區別者,前掌令洪時衡疏批後,以聚斂禁斷事,有處分,惻怛憂民之聖念,臣不勝欽仰,而營建罷後願納,已爲行關停止,都監未區處條,昨冬,已爲一年加結磨勘,至有西倉失火後改建之費,燒燼穀之充補,又有六道加結,而此非有成命而然也。皆因大老閤下,前後分付奉行者也。今於行會措辭之間,非但有難便而已。雖以今年結言之,想已畢捧,餘者無幾,則已納之先劃於當報者,今不可還索,而只蕩無多之未及捧者,則先後斑駁,民不得均蒙實惠之下究,且令前令後,合有分別,不可使外邑,眩亂於擧行矣。上曰,加結事,已從嶺伯狀啓而知之,自傳敎後擧行可矣。㳣曰,假使十人之中,七人已納,只三人未納,而惟蕩三人之納,不給七人之所納,則先納者未蒙惠澤矣。且今年,只餘數朔,今日冬至,卽屬明年矣。以令後諸般加斂,一竝革罷,則似無疑眩矣。上曰,若然則自廟堂,如是行會,可也。上曰,聞沿江收稅,大爲民弊云,自廟堂,行會革罷,可也。書曰,民惟邦本,本固邦寧,念之及此,深切憧憧矣。㳣曰,卽當嚴禁,而沿江則京江一體禁之乎?上曰,然矣。㳣曰,臣才器庸愚,事務無以堪承,今於榻前,不能張皇,退出後,當以文字,齎誠乞遞矣。上曰,夏間陳疏後,至有敦諭,則今此辭免,誠是望外也。㳣曰,若有堪當之望,則豈敢如是乎?通禮跪啓請釋圭,上釋圭,輔鉉受圭。通禮跪啓請降座乘輿,上降座乘輿,至思政門。兵曹判書跪稟放仗,輔鉉請出標信解嚴,上由思政門還內。諸臣以次退出。
上在景福宮。停常參·經筵。
藥房提調李承輔,副提調金輔鉉啓曰,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,時·原任大臣,有時急稟達事,來詣閤外請對矣。傳曰,入侍。
傳曰,臺諫竝許遞,前望單子入之。
傳曰,政官牌招開政,如有違牌,勿爲呼望。
傳曰,廣州留守有闕之代,刑曹判書李㘾除授。
傳曰,刑曹判書有闕之代,前望單子入之。刑曹判書前望單子入之,朴齊寅落點。
傳曰,尙衣二提調,與典設提調有闕之代,前望單子入之。
傳曰,發遣吏郞諸執事淸齋與否摘奸以來。
兵曹啓曰,判中樞今方有闕,依例從座目,輔國知中樞申櫶下批之意,敢啓。傳曰,知道。
吏曹,廣州留守單李㘾除授事,承傳。
有政。吏批,判書申應朝未肅拜,參判洪兢周進,參議張錫龍式暇,承旨缺。吏批啓曰,判書申應朝未肅拜,參議張錫龍式暇,小臣獨政未安,何以爲之?敢稟。傳曰,仍爲之。以金鶴根爲同敦寧,李秉文爲戶曹參判,權膺善爲刑曹參議,申檍爲知義禁,趙耆永爲同義禁,趙基應爲藝文提學,金裕行爲宗府正,李肇信爲司成,元世昌爲軍器僉正。全羅監司李鎬俊,更加一年仍任事承傳,平壤庶尹金甲根,待瓜滿,姑爲仍任事承傳。
兵批,判書以下缺,以張昌薰爲龍媒僉使,洪致寬爲漢江別將,判府事單申櫶,訓鍊主簿加設單李載旭,壬海別將單金麟璣,副司正朴周陽,兼南漢守禦使單李㘾。
兵曹,左邊捕盜大將單梁憲洙,右邊捕盜大將單白樂貞。
以慶尙監司金世鎬狀啓,進上生靑魚,日氣和暖,魚路乏絶,尙未捉得,不得封進,惶恐待罪事。傳曰,勿待罪事,回諭。
領敦寧洪淳穆,左議政姜㳣,右議政韓啓源,聯箚略曰,臣等卽見崔益鉉之疏,不覺其至凶絶悖,骨戰膽掉矣。竄配處分,雖極嚴正,猶未足以蔽其辜也。日前臺疏之批曰,萬東廟事,旣有東朝簾敎停撤,則今爲擧論,事體所在,豈可如是?更勿以此煩瀆,王言如綸,播諸中外,渠亦有耳目之所聞見,則乃敢以停撤,謂之彝倫斁喪乎?自若其不在此位,至干預國政等句語,露出渠斁倫敗常之本心,以作自服之斷案也。此非爲人臣子,所敢陳於殿下之前者,而殿下亦何忍對此疏,鑑其辭乎?中庸之九經,親親謂諸父昆弟也,魯論之不在其位,謂公卿大夫也。違背聖經之旨,引用於不敢言之地,是可忍也,孰不可忍也?益鉉亘古所無之罪,亟令王府,拿鞫得情,夬施典刑焉云云。答曰,省箚具悉卿等之懇,崔益鉉疏辭中,多有語逼者,故有所竄配之擧矣。老成之地,豈可如是,卿等其諒之。仍傳曰,此批答,遣史官傳諭。
典翰洪萬植,應敎李晩燾,校理李載純·張原相,副校理李秀萬·閔泳穆,修撰洪健植,副修撰趙宇熙·洪時衡,聯箚略曰,臣等旣見崔益鉉疏本下者,則其一二凶悖之說,心戰膽掉,憑托尊王之義,粧撰斁倫之說,蓋昔年停撤之簾敎,必當有記,近日批旨之綸發,豈或不聞,渠乃隱映侵逼於人臣所不敢言之地,是可忍也,孰不可忍也?至若末端句語,亦甚駭悖,節節語逼,少無顧忌,臣分絶而人倫滅矣。亟令王府,設鞫得情,夬正典刑焉云云。答曰,省箚具悉。崔益鉉疏辭,有所語逼者,故旣已竄配矣,何可如是紛紜乎?
大司憲金益文,司諫權鍾祿,掌令朴顥陽,持平張時杓·李載悳,正言沈東獻,聯箚略曰,人心陷溺,世變層生,至有今番崔益鉉之疏而極矣。向來一疏,指意句語,已極憯毒,及蒙陞資之異數,乃敢外托辭巽,又陳一疏,都是狂悖,至於皇廟之撤以下五字,是豈今日臣子之所敢萌心發口者哉?且伏承昨日,多有語逼者之敎,臣等就見其疏,殿下已燭其腸肚之莫掩,心口之拶逼矣,其在疎不間親之義,顧安敢肆然下筆,若是無嚴也。亟令王府,設鞫得情,夬正典刑焉云云。答曰,省箚具悉。已悉玉堂之批矣。
刑曹判書李㘾疏曰,臣於日昨,以掌法之任,奉令行捲堂儒生刑配之事矣,臣適當是職,杖以刑之,亦不敢曰安於心也。今又捲堂刑配之命,究厥力抗,前後何異,臣以前日擧行者,固無容更言而數日之內,又繼此用刑。恐有欠於聖朝待士包容之道。伏乞特命除刑而酌處,則非但有光聖德,多士有所感化而益加知戢焉云云。答曰,省疏具悉。士子之愛護,非不知也,而以不當之事紛紜,事極駭痛。且王令之下,有若抗拒者,至於此境矣。卿之此言,容或無怪,刑推置之,卽爲發配。
癸酉十一月初四日巳時,上御慈慶殿。進講入侍時,講官趙秉徽,參贊官金元性,侍讀官李秀萬,假注書朴周陽,記注官金顯默,別兼春秋李根命,各持詩傳第八卷,以次進伏訖。上曰,史官分左右,上誦前受音一遍訖,仍開卷。秉徽讀自瞻彼旱麓,止旱麓六章,仍釋章句訖。缺上曰,崔益鉉前疏,固可矣。昨疏之上款,亦或有採聽者,而下款則有語逼處,故所以先賞而後罰矣。秉徽曰,臣於夏間,待罪春官,無一建白,自崔益鉉疏出後,臣亦六卿中一人也。伏不勝悚恧之至,昨疏雖未得見其原本,已槪聞其要語矣。大抵崔益鉉初疏,以疎逖之蹤,敢言不諱,未嘗不嘉尙,而但其句語,全不審擇,事多囫圇,此則猶可歸之於鄕曲貿貿,而至於昨疏則甚駭悖也。肆然發口,語多侵逼,群情之驚惑憤惋,當如何哉?究其罪犯,不可但以竄配而止矣。元性曰,崔益鉉疏辭,節節凶悖,在廷臣僚,莫不膽掉而骨戰,昨日雖下竄配處分,罪重罰輕,無以伸共公之憤矣。上曰,太學捲堂之當初紛紜,非僉同之論,而聞有先倡者,有作頉者,或有不肯者,各成一偏,慮有朋黨之漸,故不容不嚴懲,以杜後弊矣。秉徽曰,豈有朋黨之慮乎?各以己見,有此岐貳,勢固然矣。處分嚴截之下,一向抗拒,無嚴極矣。而其在培養士氣,恐不無過中之慮矣。元性曰,培養士氣,卽我列聖朝盛事,尤所以深加體念矣。以下缺
癸酉十一月初四日巳時,上御慈慶殿。時·原任大臣請對入侍時,領敦寧洪淳穆,左議政姜㳣,右議政韓啓源,右副承旨金昌熙,假注書白奎爕,事變假注書許綸,記注官金顯默,別兼春秋李根命,以次進伏訖。上曰,史官分左右。上曰,有何急事,而深夜請對乎?淳穆曰,臣等因崔益鉉之疏,聯名陳箚,未蒙允兪,衷情抑塞,按住不得,冒夜求對矣。㳣曰,此非尋常悖疏也,萬東廟停撤,以奉簾敎,有批旨,則渠何敢以彝倫斁喪四字,肆然投章,而至於下段句語,聖敎若曰語逼,則殿下旣洞燭其斷案,不可晷刻容貸者,豈有急於此事乎?啓源曰,今日臣等陳箚,旣承崔益鉉疏辭多有語逼之批,渠乃語逼於告君文字,則此豈非亂臣賊子乎?其所罪犯,已爲下燭,則何可晷刻容貸乎?上曰,豈如是時急,冒夜請對,則此疏之批,昨已下之,而今日陳箚,何其遲也?淳穆曰,臣等此疏,未及得見,只聞絶悖幾句語,相議陳箚,則已過三更,故今朝始呈徹矣。上曰,此疏中,某句某句爲絶悖乎?淳穆曰,殿下旣覽其疏,以語逼下敎,則是洞燭無餘,何待臣等某句條陳乎?上曰,下段何句至凶乎?㳣曰,殿下旣以語逼爲敎,則何句之語逼,已入洞燭,何待臣等之言乎?上曰,慈聖秉執大義,萬東廟旣已停撤,而士林則似有抑鬱云矣。淳穆曰,向於臺疏,旣以簾敎爲批,則渠何敢以彝倫斁喪,肆然書之乎?㳣曰,若以士林抑鬱爲言,則何患無其辭,而發此凶言乎?啓源曰,設有可達之事,就事論事,何所不可,而乃敢以凶言,登諸章奏之間乎?上曰,彝倫斁喪四字之語,古或有之矣。淳穆曰,古書或有之者,其時何時也?如此聖世,渠獨以何凶肚逆腸,乃敢筆之於書乎?上曰,以有下段句語故,已施竄配之典矣。淳穆曰,如此罪人,豈容尋常竄配而止乎?上曰,若尋常之罪,則何必至於竄配乎?淳穆曰,竄配則職事有罪,亦皆施之,今於此罪人,其可以此律論之乎?㳣曰,尋常罪過,亦多有竄配者矣。此豈罪過之律,施之於至凶之類乎?淳穆曰,國家所以維持者,賞罰是已,殿下始謂有直言而賞之,則今於逆節彰著之後,豈可不施以當施之律乎?上曰,是以罪之矣。淳穆曰,此可曰罪其罪乎,不得不請鞫乃已,亟降處分焉。上曰,旣以語逼罪之,而又欲聲言而加罪,則有所難言矣。淳穆曰,殿下旣以語逼爲敎,則王言如綸,布昭四方,今玆聲罪,有何難言乎?㳣曰,語逼而爲此罪人斷案,而簾敎之後,發此凶言,東朝之罪人,卽殿下之罪人也。臣等豈敢不請鞫,而殿下何可不允從乎?上曰,以鄕曲無知之人,歸之於不足責爲好,而若不然,必有所難言矣。淳穆曰,以此凶悖之罪犯,歸之於鄕曲無知而不施極其律,亂臣賊子,必自此接踵而起,殿下其將何以處之乎?旣著其疏,又斷其案,則更有何難言之端,而雖殿下仁明之盛德,何得以曲加包容乎?上曰,予之欲歸之妄發者,是豈包容而然乎?如是爭執,甚非穩當。淳穆曰,上下四千年,豈有如此大義理·大變怪乎?其所語逼之斷案,臣等聯箚中,雖有引用,疎不間親之語,是豈止於疎不間親而已乎?渠以幺麽蟣蝨之賤,包藏禍心,外托言事,今此擧國聲討之際,固當惶蹙之不暇,而乃敢滿紙張皇,肆然投匭,是天奪其魄,渠雖喙長三尺,其何以爲說乎?㳣曰,若謂鄕曲無知,則雖以初疏言之,猶不容貸,況聲討齊發之後,不思惶恐蟄伏,恭俟處分,而以不可陳疏之地,乃敢以至凶之說,無忌無憚,而投匭者,是豈非包藏禍心,逞其凶肚乎?決不可晷刻暫貸矣。啓源曰,觀其疏辭,亦不可歸之於鄕曲無知之類,全篇指意,無非包藏禍心,至慘至凶矣。㳣曰,臣等若於聯箚,獲蒙允從,則何至冒夜請對乎?伏聞下敎喉院,有勿捧聲討疏箚之命云,開言路,是昭代美事,而今玆處分,恐有所過當矣。上曰,大臣箚子,豈可不捧乎?以崔益鉉事,交章紛紜,故有勿捧之飭矣。淳穆曰,上下之間,情志流通,臣嘗屢奉筵敎,而當此三司交章之際,飭令勿捧,則夫如是而上下情志,其可曰流通乎?上曰,上疏之勿捧,予亦知過當矣。㳣曰,群情怫鬱,聲討之章,皆出忠憤,豈可不捧納乎?上曰,大臣旣如是屢懇,當加施島配矣。淳穆曰,臣等之深夜求對,曷嘗處分之止於島配乎?衷情轉益抑鬱矣。上曰,以待大臣也,故如是處分,而若又爭執,亦非道理矣。淳穆曰,臣等旣登前席,若未蒙設鞫處分,則萬無以退去矣。㳣曰,豈島配而止者,又豈不得請而可已者乎?啓源曰,以若罪犯,不可以島配而止,亟降處分焉,此非但臣等之忠憤所激,卽擧國大同之情矣。淳穆曰,臣等雖無似,備位三事之列,斷斷衷赤,只願納君無過,而殿下若或於此義理,未遂大同之群情,臣等爲殿下之罪人矣。此安得不竭誠力懇,期於準請乃已。上曰,昨日崔益鉉疏中,擧其論三罪人,何待渠言乎?上曰,孝純卽昏朝時罪人,玄逸·來善,己巳罪人也,皆犯莫重之逆節,而甲子以後,孰有以此事爲言者乎?㳣曰,三罪人,以其時逆節罪之,則今此益鉉之罪惡,與三罪人,無異同矣,何獨於此罪人,有所靳許乎?啓源曰,三罪人復官之時,有儒林之疏矣。上曰,其時有儒疏乎?淳穆曰,其時朝紳儒林,皆陳疏爭執矣。上曰,其時雖有爭執,而竟至於復官矣。淳穆曰,以崔益鉉事,處分如是靳持,臣等之支離煩瀆,亦涉惶悚,退而賓啓仰達矣。上曰,旣盡言之矣,又何賓啓之爲乎?㳣曰,縷縷陳達,終靳允兪,故退以賓啓,期於得請矣。上曰,領府事,不爲上來乎?淳穆曰,方在鄕第矣。以下缺
上在景福宮。停常參·經筵。
自辰時至人定,灑雨下雨,測雨器,水深三分。
藥房都提調洪淳穆,提調李承輔,副提調金輔鉉啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而賓廳啓辭相値,不得來會云矣,敢啓。傳曰,知道。
傳曰,禮房承旨,馳詣景慕宮,奉審摘奸以來。
賓廳,領敦寧府事洪淳穆,左議政姜㳣,右議政韓啓源,南寧尉尹宜善,知中樞府事金學性,右贊成李承輔,上護軍金炳㴤,戶曹判書金世均,寧豐君崔遇亨,大護軍朴珪壽,知中樞府事李容熙,右參贊徐衡淳,知三軍府事鄭岐源,知宗正卿府事李章濂,大護軍李源命·金炳地,判尹沈承澤,知敦寧趙基應,禮曹判書趙性敎,右參贊任商準,工曹判書李寅應,大護軍金翊鎭·洪鍾雲,刑曹判書朴齊寅,知三軍府事梁憲洙,宗正卿李升洙,工曹參判朴來萬,行護軍金基纘·尹宗善·徐承輔·金尙鉉·黃鍾顯·鄭基會,宗正卿李敦應·李徹宇,兵曹參判李邦鉉,行護軍金學初·趙寅熙·趙羲復·閔奎鎬·鄭順朝·趙秉式·鄭範朝·趙羲豐·徐臣輔,左尹李鶴榮,宗正卿李沇應·李寅卨·李會正·李明應,吏曹參判洪兢周,右尹李容直,豐春君趙耆永,同敦寧金鶴根,刑曹參判韓敬源,行護軍兪錫煥,禮曹參判睦仁培,行護軍趙寧夏·趙成夏·金益容等啓曰,伏以臣等以崔益鉉情犯之至慝絶悖,不可晷刻容貸,得借方寸,瀝陳衷懇,而未蒙開納,達宵繞壁,轉益煩鬱,玆敢相率未畢之說,伏願垂聽焉。噫。益鉉之初次投匭,其所謂彝倫斁喪,竟指何事耶?及在人言峻發,斥其凶悖,則又敢以其中某事,張皇歷擧,欲以自掩而自明,轉極考譎,而若夫皇廟停撤,與慈聖處分,旣有批旨之鄭重,而輒敢以斁倫等說,肆然發口,凶肚逆節,吁亦憯矣。以至末端句語之妄引經傳,以文其說,不待模索,顯有指斥,其爲語逼,莫逃於淵鑑之昭姦。凡今日北面於殿下之庭者,是可忍萌語心頭,而登諸文字乎?渠所云彝倫斁喪,卽渠自謂之語耳,豈非益鉉莫逭之斷案乎?渠若天良未泯,其必引頸就戮,莫敢怨悔矣。此非臣等之言也,卽盈庭之言也。非盈庭之言也,卽擧國之言也。非擧國之言也,乃天下後世,必有之言論也。臣等妄度殿下之靳許此請,蓋以開言路·納諫諍,帝王之盛節也,不欲遽加摧折而然也。是有不然者,雖有撐天亘地之大義,質神俟聖之格言,若出於義倫悖者,文飾眩惑之辭,則明辨詐僞而廓揮乾斷,亦帝王之盛節也。況其昧心汨性,必將凶國害家而後已?殿下何惜而不納臣等披瀝之言乎?其始也來諫之,聖德包容而優賞之,其後也辨姦之,天鑑赫怒而誅之,則布諸八方,垂諸史冊,孰不以春生秋殺,欽仰上天之無私哉?今若使此賊,假息於覆載之間,其爲累聖明之朝,必將滋匝域之惑,而招後世之譏矣。可不懼哉,可不凜哉?伏願亟加三思,俯循群請,設鞫得情,夬正典刑,以扶綱常,以嚴邦憲,千萬血祝,惶恐敢啓。答曰,大臣之請,旣如是屢屢,不得已依施。
傳曰,時·原任大臣入侍。
傳曰,金吾堂上竝許遞,前望單子入之。金吾堂上前望單子入之,判義禁趙秉徽,知義禁朴珪壽·沈舜澤,同義禁黃鍾顯落點。
政院啓曰,禁直法義,何等嚴愼,而副修撰洪時衡,謂有身病,無難徑出,依定式,遞差傳旨及禁推傳旨,捧入之意,敢啓。傳曰,禁推分揀,卽爲牌招。
又啓曰,卽見副司果趙愿祖陳疏到院者,則軍銜陳疏,家僮直呈,論人請鞫,俱係禁令,所當退却,而係是言事,雖不得不捧入,不可無警,從重推考,何如?傳曰,允。
傳曰,吏曹判書有闕之代,上護軍金炳㴤除授。
吏曹,吏曹判書單金炳㴤除授事承傳。
傳曰,左右捕將許遞,知三軍府事梁憲洙,行護軍白樂貞除授。
議政府,左邊捕盜大將單梁憲洙,右邊捕盜大將單白樂貞。
政院啓曰,新除授吏曹判書金炳㴤,旣入闕中,不爲肅謝,直爲出去,事甚未安。推考,何如?傳曰,允。
政院啓曰,左右捕將許遞,知三軍府事梁憲洙,行護軍白樂貞除授事,命下矣。新除授左邊捕盜大將梁憲洙,右邊捕盜大將白樂貞,竝卽牌招,傳授命召及大將牌·傳令牌,何如?傳曰,允。
內醫院啓曰,各殿宮進上臘藥,所入牛黃玖拾捌部壹錢肆陸里伍毫,麝香壹佰伍拾柒部肆分壹里,令戶曹·宣惠廳進排,而丙申定式牛黃參拾參部玖分壹里參毫,以本院春秋兩等元貢中取用,何如?傳曰,允。
義禁府啓曰,戶曹參判崔益鉉,施以竄配之典事,承傳啓下矣。崔益鉉,臺論峻發,不得擧行之意,敢啓。傳曰,卽速擧行。
刑曹啓曰,傳曰,捲堂法意,係是師門事也。大悖義理然後爲之,而又且紛紜,甚訝惑,且屢飭之下,一向抗拒,揆以士習,萬萬駭痛。發論生進與班首,爲先竝移送秋曹,嚴刑一次,極邊遠竄,不入儒生,竝停擧事命下,而前判書臣李㘾上疏批旨內,刑推置之,卽爲發配命下矣。謹依傳敎,發論進士李憙文,全羅道康津縣,班首生員黃祖夏靈巖郡,進士李定坤慶尙道寧海府,極邊遠竄定配所,竝卽押送之意,敢啓。傳曰,知道。
判義禁崔遇亨,知義禁朴珪壽等,聯名疏曰,伏以臣等卽伏見本府草記批旨下者,則有竄配罪人崔益鉉,卽速擧行處分矣。凡係罪人,臺論方張之時,不敢以怵於嚴畏,經先奉行,卽本府不易之典,而此況崔益鉉之悖疏,彝倫斁喪四字,隱映語逼,此固臣子之所不敢道,且下段凶說,實係倫常之大變。此卽天地之所不容,神人之所共憤,而擧國臣民,莫不髮豎膽掉,皆欲手磔口臠者也。大臣·三司聯章聲討,此可見大小公共之論,則是豈若微眚細過之可以薄竄勘斷者歟?嚴命之下,奉行無路,用敢相率陳暴,竊附執藝之義,兼效沐浴之請。伏乞聖明,廓揮乾斷,亟允臺請,俾王章伸而輿憤洩焉。臣無任云云。答曰,省疏具悉。已諭於諸批矣,卽速擧行。
判宗正卿,興寅君李最應,永平君李景應·李景宇,完平君李昇應,知宗正卿李承輔·李景夏·李周喆·李彙重·李載鳳·李章濂·李寅應·宗正卿李升洙·李寅命·李敦應·李邦鉉·李沇應·李容直·李明應·李寅卨·李會正,聯疏曰,昨年伏蒙大君王子無后及橫被罪名人竝令立后之命,考閱各派,明其昭穆,詳核校正。今旣告竣,已經乙覽矣。卽見崔益鉉疏本,則其所許多論說,自有公議,而臣等只就其繼后事而陳之。其疏曰,鬼神出后以下諸條句語,無非劫逼凌駕,而至曰奉行之臣,不能善承,遂使金枝玉葉之裔,見利忘義,無所不至,以穢千載汗靑,渠有〈何〉見聞之明的可據,而如是爲言乎?璿派修系,何關於渠,而搆揑句斷,胡至此極?臣等旣奉成命,務盡忱誠,期無一毫未審處矣,而被此罔極之言,亟施臣等不勝任之罪焉云云。答曰,省疏具悉卿等之懇。崔益鉉之疏論,未知此事之裏許而然矣。何必如是爲言也?卿其諒之。仍傳曰,此批答,遣史官傳諭。
吏曹判書申應朝疏曰,千萬不自意,伏奉除旨,以臣爲吏曹判書者。臣誠驚隕震懍,天官冢宰,爲何等重任,披露情實,以蘄幸於曲遂之仁而已,旣不以銓地自處,何敢有言於政注之事,而聞日前通禮差出也。中官招致政吏,有所指授,至於窠座有缺,亦使錄入,則南衙北寺,內外隔截,銓曹差除,又何敢干?臣竊以爲聖明之世,不宜有此事也。古人云,事不由中書,〈非但治世之美規,此不但中書〉之比也。此習不去,則末流之弊,何所底止哉?臣將退矣,敢爲聖明一陳之,昨於病伏垂死之中,開政有命,無由自力,悉暴衷懇,乞命永刊仕籍,俾得優遊於聖化之中云云。答曰,省疏具悉。所請依施,通禮之指授,窠缺之錄入,因傳命而然矣。
兵曹判書徐相鼎疏云云。答曰,省疏具悉。卿其勿辭行公。
判義禁崔遇亨,知義禁朴珪壽聯疏曰,臣等卽伏見本府草記批下者,則有竄配罪人卽速擧行之處分矣。凡係罪人,臺論方張之時,不敢以怵於嚴畏,徑先奉行,卽本府不易之典,而況崔益鉉之悖疏,彝倫斁喪四字,隱映語逼。此固臣子之所不敢道也。且下段凶說,實係倫常之大變,亟允臺請,俾王章伸焉云云。答曰,省疏具悉。已諭於前批矣,卽速擧行。
副司果趙愿祖疏曰,向者崔益鉉之疏,網打縉紳,怨訕朝廷,至於彝倫斁喪句語,而無復餘地矣。所以儒論臺彈,相繼而起,又復投疏,陰狠口氣,加一層乖激,全無顧忌,乃敢以簾敎施措之事,指爲沖年未專政之失,而懣然噴薄,無所不至。彝倫斁喪四箇字,卽渠自狀,而洪時衡之謂以鳳鳴朝陽者,顧如是乎?以若負犯,罰止薄竄,則天下後世,其誰曰國有彝倫,邦有常刑也?亟令鞫覈,以折亂萌。且日前臺臣之聯箚也,不參之諫長,其意何在?泮儒之刑配也,擧行之判堂,於心可安云云。答曰,省疏具悉。所陳諸條,莫知其可也。
癸酉十一月初五日巳時,上御慈慶殿。進講入侍時,講官李承輔,參贊官李起鏞,侍讀官李秀萬,假注書白奎爕,記注官朴鳳軫,別兼春秋李根命,各持詩傳第八卷,以次進伏訖。上曰,史官分左右。上誦前受音一遍訖,仍開卷。承輔讀自思齊大任,止思齊五章,仍釋章句訖。上曰,此言文王之德,由於聖母聖妃,而又子孫衆多,至於祭以克誠而神無怨恫,則可見其德美之盛,而詠歌之也。承輔曰,聖敎一一切當,臣無容更爲陳達,而自古王業之興,多由於聖妃內助之化。周家則四世有此聖妃,安得不國籙綿遠,子孫衆多乎?以此觀之,御于家邦,皆由於刑于寡妻也。譬之天道,兩儀生四象,四象成八卦,變而化之,爲萬化之本也。兩儀,卽天地陰陽之理也,陰陽調和,天地交泰然後,萬化成就,萬物遂性。人君以聖妃爲配,而體天化育,以御一世,亦類是也。至若在宗公而神無怨,卽盡其誠敬之道而然也。苟不誠心致敬,則何以格神乎?人主一心,專在於敬之一字,則刑寡妻·御家邦·格神明,皆從主敬中出來,而主敬之道,非誠不成,誠爲萬化之本矣。掩卷後,承輔曰,崔益鉉疏語中許多罪犯,已有聖批下者。渠之斷案已成,臣不必張皇爲說,而渠疏入徹之初,已燭其語逼,故有竄配之命,則此乃不諫亦入之意也。第以罪重罰輕,群情沸鬱,聲討方張,賓啓將徹。今若卽賜允許,則是亦不諫亦入之意也。其始其終,豈非有光於不諫亦入之聖德乎?今此進講篇章,卽今日所當留心處也。上曰,其疏辭,多有語逼處。故已有處分,則不宜如是,而至於此擧,甚不穩當矣。承輔曰,欲進直言,則不患無辭,而何敢以此萌諸心·發諸口乎?此是渠自道斁倫之說也。其諸條句語,雖不敢一一索言,又以鬼神出后者言之,告君文字,何等嚴重,而此何悖說乎?諸宗臣,已以此事陳疏,而璿派立后,何關於渠?派系昭穆,渠何知之,而無難句斷曰,父子之倫,紊矣云乎?且曰,忘親貪利,何不指斥其人,混圇說去,直驅之於罔測之科乎?又曰,以穢汗靑云者,修史之謂也。璿派修譜,何嘗有關於後世史冊,而有此言乎?秀萬曰,崔益鉉之罪,不當止於竄配而已矣。上曰,渠必不知裏許而然也。承輔曰,渠又以忘親貪利爲說矣,此是奉承聖敎,隨派考系曰立后者,謂之忘親貪利,何忍發此言而劫逼乎?實不欲開口說道也。渠欲自明斁倫之說,反歸斁倫之科矣。然故璿派諸人,得聞此說,莫不憤惋,將欲齊聲共討云矣。上曰,璿派諸人,皆以忘親貪利之語,如是云乎?承輔曰,崔疏中,許多事,自當有公議致討,而至於鬼神出后事等語,節節凶悖,爲宗班者,孰不憤痛乎?上曰,日前洪時衡之疏辭中,有處義難安之句語,何謂耶?秀萬曰,臣未及詳聞矣。承輔曰,惠廳別倉之役,今旣告訖,比前增拓百餘間矣,惠廳全圖,與昨年圖寫以入者不同,故一件更爲圖成矣。上曰,內入,可也。承輔曰,當呈于政院,以爲內入矣。上可之。以下缺
癸酉十一月初五日申時,上御慈慶殿。時·原任大臣入侍時,領敦寧洪淳穆,左議政姜㳣,右議政韓啓源,右承旨朴瑄壽,假注書朴周陽,記注官朴鳳軫,別兼春秋金明鎭,以次進伏訖。上曰,史官分左右。上曰,以昨夜筵說中兩條,頒諸朝紙之意,有所下敎,而丙寅東朝撤簾後,庶務旣親總,則今不當更提,故所以詢及大臣,欲爲還收者也。淳穆曰,昨筵承此下敎,臣等不敢如何仰對,俄又聞筵說之命,尤不覺相顧悚惶,際有此下敎,其在事體,萬萬至當矣。㳣曰,昨承下敎,臣等不勝惶悚,未及仰對矣。啓源曰,昨於倉卒之際,未及仰奏,而慈聖撤簾以後,已爲親總萬幾,中外所共知,到今不必更爲頒示。今承此敎,欽仰萬萬。上曰,大臣之議又如是,此筵說,使之勿爲頒布也。淳穆曰,承此下敎朝紙,則自當不爲頒布,而政院日記則可以載此筵說乎?上曰,此筵說,亦於日記勿載也。淳穆曰,然則兩條筵說,竝令勿載於日記,實合事面矣。上曰,兩條竝勿載也。㳣曰,臣等伏聞入侍之命,以爲崔益鉉事,不待賓啓,卽爲夬許,相顧幸甚而入來矣。此罪人,不可晷刻容貸,而畢竟則不得不允從者也。賓啓之前,亟降處分焉。上曰,昨已言之,此筵說中,不必更擧,退而爲之也。淳穆曰,今於方寸之地,不敢無一言更陳,自是事體爲然,而筵退後,當以賓啓仰請矣。啓源曰,自古及今,亂臣賊子亦多矣。而未有若崔益鉉之窮凶絶悖者矣。以下缺
上在景福宮。停常參·經筵。
政院啓,來十一日輪對日次矣,敢稟。傳曰,當次人,受點後,日次待令。
政院,卽見前持平奇觀鉉陳疏到院者,則前銜陳疏,家僮直呈,俱係禁令,所當退却,而係是言事,雖不得不捧入,不可無警,從重推考,何如?傳曰,允。
又啓曰,卽見行副護軍洪萬爕陳疏到院者,則軍銜陳疏,家僮直呈,俱係禁令,所當退却,而係是言事,雖不得不捧入,不可無警,從重推考,何如?傳曰,允。
義禁府啓曰,因賓廳啓辭,崔益鉉設鞫得情事批下內,依施事,命下矣。崔益鉉時在京畿抱川地云,依例發遣府都事,具格拿來之意,敢啓。傳曰,知道。
刑曹啓曰,傳曰,玉署重地,幺麽下吏,肆然突入,凌辱經幄之臣乎?若此不已,名分絶矣,紀綱滅矣,萬萬痛駭。移送秋曹,嚴刑一次後,遠惡地限己身定配,以正風化事,命下矣。謹依傳敎,罪人金在熙,嚴刑一次後,全羅道靈光郡,遠惡地限己身定配所,卽爲押送之意,敢啓。傳曰,知道。
吏曹判書金炳㴤疏云云。答曰,省疏具悉。卿其勿辭行公。
副護軍洪萬爕疏曰,近日以來,崔益鉉之疏一出,而朝象乖亂,士氣摧沮,古人所謂朝廷,本自無事,而庸人撓之者,不幸近之矣。以其初疏言之,未可曰謂專出於憂愛,而至於再疏,則肆然侵逼,略無顧忌,賓啓屢籲。臣無足加疊,而且有駭歎之甚者。所謂崔益鉉,卽臣家傔羅德錫之外姓近屬也。家世本是微賤,聞見鄙瑣,渠之濫廁仕籍,已極過分,何敢掦掦於士大夫之間哉?是實朝廷之大羞恥也。且伏念日前兩次捲堂之泮儒刑配事,臣竊爲聖明惜此擧也。空齋之擧,雖或乖激,自上包容之道,不可遽加摧折,而況斁喪二字,登諸章牘,則凡厥賢關冠儒服儒之人,孰不欲爲一辨之計哉?昨伏見刑曹判書李㘾疏批下者,有除刑之命,而惟於發配處分,終靳反汗,恐有欠於作成之澤,伏願收還成命焉。臣無任云云。答曰,省疏具悉。非爾所知矣。
副修撰洪時衡疏曰,伏以,臣猥蒙恩眷,辭免不得,而黽勉承膺,昵覲耿光,榮極分濫矣。第臣孤根弱植,動輒齟齬,見侮於院吏,得謗於朝廷,前後出扃,良有以也。而來頭事端,又未可曉,則臣雖沒廉無恥,以若所處,安得晏然在職,而徒知趨走之爲恭乎?召牌之下,雖則暫膺,而從今以往,萬無更進之望,進退之義,已有定算,斧鉞之誅,實所甘心,方且退伏田野,歌詠聖化。伏乞聖慈,諒臣微分,亟賜遞改,以遂終始生成之澤焉。臣於丐免之章,不宜贅他,而帝王爲治之道,在於正心,心正意誠,則修齊治平,自可致焉,而其要,只在乎講學而已。惟殿下懋哉懋哉。臣無任云云。答曰,省疏具悉。昨日趙愿祖上疏,予以挾雜知之矣。何必如是爲引,至於院吏事,將有處分,而尾附事,當體念矣。
前持平奇觀鉉疏曰,自崔益鉉疏上之日,卿宰侍從之奏箚,生進儒臣之抱章,莫不以彝倫斁喪,爲不法之言,而殿下包容廣大之德,以益明彝倫,益開言路,爲急務。故特加除拜之恩,輕施竄配之典也。于時而有怪小人之肝肚者,乘機發端,沾名盜祿,甚至於前後何心?反覆其言,孰如洪時衡者乎?伏見洪時衡初疏,則專以斁倫等說,發明崔益鉉矣,及見玉堂箚臣之聯名,則此乃洪時衡之反構崔益鉉也。此臣所謂乘機盜祿,前後反覆者也。臣本以湖南之人,曾聞洪時衡守康津縣時,遭其父喪,幾日隱置,待其官俸之磨勘,始乃發喪。臣亦始也不信,終至鴟張於道路,狼藉於京鄕,渠以何面目,立於世·與於人,肆然立言於扶倫之日乎?古人曰,求忠臣於孝子之門,焉有不孝其親而忠於其君者耶?如臣陋劣,以倫理中一賤品,敢玆仰瀆,伏惟聖明,以孝爲治,以倫爲政,洪時衡亟加不忠不孝之罪焉云云。答曰,省疏具悉。如此挾雜之說,告其君可乎否乎?
癸酉十一月初六日巳時,上御慈慶殿。進講入侍時,講官朴珪壽,參贊官金昌熙,檢討官趙宇熙,假注書朴周陽,記注官朴鳳軫,別兼春秋金明鎭,各持詩傳第八卷,以次進伏訖。上曰,史官分左右,上誦前受音一遍訖,仍開卷。珪壽讀自皇矣上帝,止此維其宅,仍釋章句訖。以下缺
上在景福宮。停常參·經筵。
政院啓曰,來十一日輪對日次矣,敢稟。傳曰,當次人,受點後,日次待令。
傳曰,判義禁·知義禁許遞,前望單子入之。金吾堂上前望單子入之,判義禁金世均,知義禁朴珪壽·沈承澤落點。
傳曰,玉署重地,幺麽下吏,肆然突入,凌辱經幄之臣乎?若此不已,名分絶矣,綱紀滅矣,萬萬痛駭。移送秋曹,嚴刑二次後,遠惡地限己身定配,以正風化。
政院啓曰,卽見行副護軍洪萬爕陳疏到院者,則軍銜陳疏,家僮直呈,俱係禁令,所當退却。而係是言事,雖不得不捧入,不可無警,從重推考,何如?傳曰,允。
又啓曰,卽見前持平奇觀鉉陳疏到院者,則前銜陳疏,家僮直呈,俱係禁令,所當退却。而係是言事,雖不得不捧入,不可無警,從重推考,何如?傳曰,允。
傳曰,爲人上者,雖狂夫之言,取之,如此挾雜之說,聞而不誅,紀綱解弛矣。副司果趙愿祖,副護軍洪萬爕,前持平奇觀鉉,竝施削職之典。
禁衛營啓曰,本營千摠具羲祖,身病猝重,勢難察任,改差,何如?傳曰,允。
癸酉十一月初七日巳時,上御慈慶殿。進講入侍時,講官趙基應,參贊官朴瑄壽,侍讀官張原相,假注書李正來,兼春秋金在鼎,別兼春秋金明鎭,各持詩傳第八卷,以次進伏訖。上曰,史官分左右,上誦前受音一遍訖,仍開卷。基應讀自帝省其山,止施于子孫,仍釋章句訖。以下缺。上曰,昨見洪時衡疏査問于院中,則院吏罪犯,誠一變怪也。幺麽下吏胥,豈有如許道理,可謂紀綱掃地矣。原相曰,前日之事,臣未得見聞,而向日聯箚之時,洪時衡亦爲同參矣,院吏金在熙,來問於洪時衡曰,日前之疏,旣稱鳳鳴朝陽,今日聯箚同參,得無何如乎爲言矣。上曰,以前疏爲鳳鳴朝陽,而後疏若有未穩當處,則謂之不可者,豈不當然乎?原相曰,假使金在熙往問私處,則容或無怪,而玉署莫重之地,肆然突入,極爲駭妄,是則大罪也。上曰,再昨日趙愿祖之疏,從頭徹尾,純是荒雜,莫曉其指語之歸趣,故予如是答批,以其遐土之人,無足深責,故不罪矣。然而滿張疏辭,何敢如是荒雜乎?甚爲無據矣。基應曰,誠如聖敎,而遐土之人也,其所指語,無足深責也。原相曰,狂夫之言,聖人擇焉。趙愿祖之疏,雖荒雜,必須包容覽察,可罪者罪之,可採者採之,則是開言路·納諫門也。上曰,昨見洪萬爕之疏,則其措語,豈有如許道理,論人之章,就事論事,可也。豈可如此煩屑乎?渠家傔從族屬之說,是何狀語耶?設或以賤類言之,則容或無怪。而告君文字,豈有如此?可謂無禮忒甚,不覺慨然痛駭處也。洪萬爕是遐鄕之人乎?基應曰,此人,亦有家數之人也。雖微賤之人,可言者則言之,雖貴顯之人,不可言者則不言矣。今其言,不必深究,而且以文字言語罪人,其在包容之道,合有參量也。瑄壽曰,洪萬爕疏辭,頗欠穩當,誠如聖敎矣。上曰,觀其疏辭,必是無識者也。予歸之於不足責而不之罪矣,豈有如許道理乎?陳疏論人,欲言其罪則何患無辭乎?雖以外間言之,老成人之前,敬謹之道,不可如是煩屑。況於君父之前,豈敢如此?甚爲痛駭矣。以下缺
上在景福宮。停常參·經筵。
政院啓曰,左副承旨李起鏞,今日不爲仕進,卽爲牌招,何如?傳曰,允。
傳曰,推鞫爲之。
傳曰,藥院都提調有闕之代,前望單子入之。內醫都提調前望單子入之,左議政姜㳣落點。
傳曰,委官領敦寧爲之。
臺諫前望單子入之,大司憲徐堂輔,大司諫尹滋承,執義崔弘周,獻納朴顥陽,掌令李舜儀,持平魚允中·鄭㵙落點。
以左副承旨李起鏞牌不進罷職傳旨,傳曰,只推。
政院啓曰,推鞫爲之事,命下矣。左副承旨李起鏞,旣有只推之命,卽爲牌招,何如?傳曰,允。
義禁府問事郞廳四單,趙宇熙·柳·洪健植·朴容大。
義禁府啓曰,今此推鞫時,假都事十員,令該曹,口傳差出,以爲擧行之地,何如?傳曰,允。
罪人崔益鉉捧供。
傳曰,推鞫姑罷。
吏曹參判洪兢周疏曰,卽見前吏判臣申應朝疏辭中,語及通禮事。臣於是,驚悚靡措,日前通禮之口傳差出也。以張皓根受擬而蒙點矣。至若中官之招致政吏,臣實不知,政吏之有受中官,臣亦不聞。吏之所瞞致出無嚴,官而見欺,難免不察,名以銓官,矇不照檢於注擬之間,致此昏謬,臣何敢自恕晏然乎?玆敢自列仰瀆,乞賜譴罰焉,臣無任云云。答曰,省疏具悉。已悉於前判書之批矣。何必爲引,卿其勿辭行公。
大司成兪初煥疏曰,迺於齋儒之捲堂也,臣未能官官事事,上而犯瀆撓之罪,下而昧調停之方,至伏承嚴旨,而譴罷猶屬未勘,分揀旋在未幾。臣滿心惶感,莫省攸措。噫。恩出尋常,義當蹶,而晏然彈束,自同無故,則非直冒沒,實涉唐突,臣安敢爲?且今課試期迫,以若情踪,更何以揖靑衿而進退之乎?歷日兢蹙,略效自列,乞遞臣職焉,臣無任云云。答曰,省疏具悉。旣往之事,何必更引。爾其勿辭察職。
璿派人副護軍李時夏等聯疏曰,臣等自見崔益鉉疏,齒切肉掉,不得不一陳辨正,以破後世之惑,今玆璿源譜略修正之時,有大君王子之無后及殉節人·橫被人,竝令立后之命,非獨臣等之感戴懽忭,而擧國人之欽頌攢祝者也。噫。彼益鉉,抑何腸肚,發此悖說乎?擧行之臣,承聖旨明昭穆,極其審愼,十目之所視,而彼敢藉口曰,憑其私智,此何說也?系后之人,奉聖意遵宗議,莫敢違越,一世之共知,而彼又詆毁曰,見利忘義,此何意也?句句誣衊,言言構捏,辱人祖先,論人派系,至若鬼神出后之說,俚諺俗談之所不聞,而肆然登章,末又泛稱曰,無所不至,以穢汗靑。究其語意,無往非凶悖奰慝者也。大抵繼絶存亡,昭代盛典,而彼乃無難歸之於彝倫斁喪之科,欲使無后而不得存后,絶嗣而不得繼嗣,至以爲人後者,諉之見利忘義,則所謂彝倫斁喪云者,未有甚於渠矣。且璿派繼存,不干於渠,而如是侮弄,都出於誣逼噬人之計也。臣等忝列宗姓,偏被九睦之化,厚蒙一室之恩,乃反貽累於聖明之政,亦將取笑於衣冠之列,則不欲與益鉉,共立於世者,卽彝性之所同,而璿派諸宗,混入於人鬼未判之中,憤痛之極,直欲無生,玆敢耿籲乞降處分,夬正典刑焉,臣無任云云。答曰,省疏具悉。已悉於宗正卿批矣,爾等,豈可如是紛紜乎?
領敦寧洪淳穆箚曰,伏以設鞫有命,畀臣以委官之任,在輿討之義,敢不趨承。臣於年前按鞫時,帶藥院之銜,保護責重,而此係刑獄所管,不敢晏然冒當,故旣籲解此任,則今臣所處,義無異同,無以承膺,玆敢仰瀆。伏乞亟許鐫免焉,就進止云云。答曰,省箚具悉卿懇。委官之原任大臣爲之,亦有其例,且鞫體至重,卽爲開坐,藥院之任,今姑許副,卿其諒之。仍傳曰,此批答,遣史官傳諭。
癸酉十一月初八日巳時,上御慈慶殿。進講入侍時,知經筵姜蘭馨,參贊官金昌熙,檢討官洪健植,假注書白奎爕,兼春秋金在鼎,別兼春秋金明鎭,各持詩傳第八卷,以次進伏訖。上曰,史官分左右,上誦前受音一遍訖,仍開卷。蘭馨讀自帝謂文王,止下民之王,仍釋章句訖。以下缺上曰,講官曾於喉院,幾年見任,多有履歷矣。蘭馨曰,如臣無似,偏被寵光,在甲子初,首蒙承宣恩點,三年在院,幸得昵侍。其後雖退在散班,戀戀此心,若子之免父母懷,終不能忘也。聖念如是記存,下懷不勝感泣矣。上曰,嘗頻頻見之故,於心自別矣。蘭馨曰,萬萬惶感矣。雖人家婢僕,多年任使,則不能無念及,蓋其逮下之情,自然如此,則下之慕上,亦安得不如是乎?以下缺
上在景福宮。停常參·經筵。
傳曰,自明日進講停。
鞫廳罪人崔益鉉請刑議啓判付內,觀此供招,當初疏辭,出於鄕曲無識,全沒分數,而至於設鞫,存事面矣聽衆論矣,別無更問之端,特用好生之德,濟州牧圍籬安置爲良如敎。
傳曰,今見崔益鉉供招,以其鄕曲沒覺而然矣,別無更問之端,且伏承慈敎。若曰,此時異於他時,特施惟輕之典事,屢屢如是,爲曷敢不奉承。而卿等亦可庶諒事,遣史官傳諭于參鞫時·原任大臣。
傳曰,推鞫撤罷。
左承旨金元性,左副承旨李起鏞,右副承旨金昌熙等,院議啓曰,伏以臣等卽伏見傳敎下者,有推鞫撤罷,崔益鉉特施惟輕之典命,臣等相顧愕眙,不勝憂歎。噫。此罪人,誣逼,何如?關係,何如?斷案已成,王章益嚴,而今此處分,雖因慈聖好生之德,其於難貸必誅之義,何哉?臣等參在出納,敢效繳還,齊聲聯籲,伏願亟寢成命焉,惶恐敢啓。答曰,知道。處分出於慈聖好生之德,今不必院議矣。
院議再啓曰,以爲臣等以崔益鉉事,敢效繳還之義,伏奉批下,仰認我殿下體慈聖好生之德,有此天大之處分,鞫獄纔設,端緖幾露,而撤罷之敎,遽降此際,夫莫嚴者王章,而莫遏者公議也。臣等職忝惟允,苟有一分奉承之望,何敢煩瀆之至再乎?玆敢申籲,伏願還收成命焉,惶恐敢啓。答曰,知道。已悉於俄者之批矣。以此煩瀆,是何事體乎?卽爲頒布。
院議三啓曰,以爲臣等之再陳苦懇,冀蒙反汗者,非獨臣等之言也,卽擧國公共之憤也。卽伏見批下,有卽爲頒布之命,今若施以惟輕之典,則好生之聖德,雖甚欽仰,其於刑政弛隄壞防何哉?惟允之義,繳還居先,聖敎屢下,頒布無望,玆又疾聲申籲。伏乞卽許還寢之請焉,惶恐敢啓。答曰,知道。至再至三,終不頒布,豈有如許道理?卽速頒布。
政院啓曰,時·原任大臣,率金吾堂上,有時急稟定事,來詣閤外請對矣。傳曰,入侍。
又啓曰,卽者議政府錄事,敦寧府錄事來言,參鞫時·原任大臣情踪,去益惶蹙,逬出門外,而左議政姜㳣,右議政韓啓源,仍納命召,何以爲之?敢稟。傳曰,還傳命召,卽爲還第事,遣史官傳諭于參鞫時·原任大臣。
又啓曰,奏御文字,何等審愼,而兩司聯箚中,有所錯誤?致勤下詢,臣之矇然捧入,不勝惶悚,當該臺諫,不可無警,竝推考,何如?傳曰,從重推考,爾亦推考。
傳曰,公事不審之中官鄭泰吉推考。
三軍府啓曰,卽接禁衛營所報,則依定式,十一月十二月習陣,不爲設行云矣,敢啓。傳曰,知道。
典翰洪萬植,副應敎李晩燾,校理李載純·張原相,副校理閔泳穆·李秀萬,修撰洪健植,副修撰趙宇熙等,聯名箚曰,卽伏見批下,有推鞫撤罷,崔益鉉特施惟輕之典處分,不勝憂歎。噫。彼崔益鉉,所犯情節,掀露無餘,玆可見擧國大同之論,而何幸鞫覈方張,輿憤將洩,乃於一次訊招,遽降此非常之寬典。臣等非不仰揣聖衷,奉承慈聖好生之德,出於不得已之擧,而罪人四字凶言,數句悖說,肆然誣逼,自陷罪戾,斷案已成,誅殛莫逭而閱實未半,容易假貸,王章莫嚴,公議轉激,玆敢齊籲,乞寢前旨,俾完鞫事焉,取進止。答曰,省箚具〈悉〉。崔益鉉不過鄕曲愚蠢沒覺者也。旣有慈聖下敎,已爲處分,則爾等之如是紛紜,是何道理?更勿煩瀆。
大司憲徐堂輔,大司諫尹滋承,獻納朴顥陽等,聯名箚曰,卽伏見院議批下,有推鞫撤罷,崔益鉉特施惟輕之典事,命下矣。噫。渠以愚騃之類,過蒙拔擢之恩,圖報一念,宜倍餘人,而外托言事,內懷沽直,始也投匭,已極陰祕,繼又陳章,莫掩情狀,初疏之四字凶言,末段之數句悖說,是豈臣子所敢萌心而發口者乎?何幸賓啓允從,鞫事方張,不意盤詰未竟之前,遽有非常之處分,惟我大聖人,奉承慈聖好生之德,不勝欽仰,而莫嚴者王章,莫遏者輿憤,玆敢聯籲,乞寢成命焉,就進止。答曰,省箚具悉。崔益鉉之愚蠢沒覺而然矣。則何足深誅?慈聖下敎之下,豈可如是?更勿爭執。
副修撰洪時衡疏曰,伏以,臣以憂愛之微悰,冒萬死條陳時務,聖度天大,不惟不施之斧鉞之誅,迺反寵之以曠絶之恩,置臣於經幄之任,冒據數日之間,再出禁扃,秪緣悶迫之情,仰貽酬應之煩,臣雖萬被誅戮,固所不辭,而第臣於日昨,遭罔測之人言,特荷包荒之度,曲遂生成之澤,惶恐慙愧,措躬靡所,今臣以若所遭,焉能覼縷自明,而若不一暴於天地父母之下,則窮極地之冤酷,將無地可訴,而終爲覆載間一罪人而止耳。玆不得不冒死仰瀆,惟殿下,憐之憫之而垂察焉。臣見奇觀鉉彈臣疏辭,則以爲,臣始以斁倫等說,發明崔益鉉,又以爲後參聯箚,及構崔益鉉。又曰,曾守康津,待守俸不發喪,前後遣辭,與下吏金載僖,同一心腸,語無倫脊,極其慘毒,人之無良,故至於此,臣以三條事,第言之。崔益鉉之前疏則果是正直,故臣以正直許之,後疏則多有語逼,故臣亦循例聯箚矣。執此而兩端,歸之以反覆之科,假使昨日是而今日非者,徒知昨日是之爲是,而不知今日非之爲非,則是子莫之執中無權也。孟子所云,此一時彼一時之訓,亦安在哉?嫌微之間不容髮,臣果據此,而今此造言者,有此非情之謗。臣實莫曉其意也。至於遭父喪不發之說,則臣之知康津縣,卽己未十一月十三日。臣之遭父喪,在庚申六月十七日,其時道臣林肯洙,按例啓聞者也。臣本家世淸貧,專城爲養,而適當差員之任,陪哲宗大王誕辰箋文,六月十三日入至政院,則其時承旨,今參判臣趙寅熙也。其後未幾日,聞父病急報,不遑辭陛,卽刻發行,中路聞實音,發喪而抵邑,乃七月初四日,而這間初終與輀具,其時兼官靈巖郡守臣李熙璿,已盡辦備。故仍卽返樞,則前後日字,昭然莫掩於內閣所藏正書朝報矣。臣以父死,不得面訣,爲畢生難瞑之至限,而今此待官俸之盡爲磨勘,始乃發喪云者,其將陷人於不測之地矣。嗚呼。君臣父子,人倫之至,而今臣所遭,都歸於蔑倫亂常之罪,宜加邦命之誅,而淵鑑孔昭,前後處分逈,置臣於必欲生之地,聖恩雖極感激,私分轉益惶蹙,有有生不如無生。伏乞聖慈,亟遞臣職,永刊仕版,以重公器,以安賤分。臣於乞退之章,不宜贅他,而得伏見近日朝紙,則日開講筵,有以見聖志奮發,以至日新又日新之功,此誠億兆生民之福也。繼此以益勉典學,自疆不息,則必抵乎緝熙光明之域,惟殿下懋哉懋哉,臣無任云云。答曰,省疏具悉。奇觀鉉之疏,下吏之說,予已痛懲矣,何必如是爲引?爾其勿辭察職。尾附事當留念矣。
癸酉十一月初九日午時,上御慈慶殿。進講入侍時,講官趙性敎,參贊官金元性,侍讀官張原相,假注書李正來,記注官金顯默,別兼春秋徐正淳,各持詩傳第八卷,以次進伏訖。上曰,史官分左右,上誦前受音一遍訖,仍開卷。性敎讀,自帝謂文王,止皇矣八章,仍釋義訖。性敎曰,閎夭,周之賢臣也。求美女·奇物·善馬以獻,雖非美事,臣各爲其主也,爲其主盡忠。故後世稱爲賢臣也。上曰,閎夭不如是,則文王不得放也。閎夭之事,果盡其臣職耳。上命授書算于性敎,上讀新受音十遍訖。性敎還納書算。上曰,皇矣章上下句語,設爲上帝之命,眷佑有周,不啻諄諄,周之後孫,若無失德,其歷年,必不止於八百而已。爲君之道,善則天必佑之,不善則天必厭之。文王至善之德,與天無間,豈非後王之所當法也哉?性敎曰,上敎誠然矣。周之後王,監法文王,無或荒墜,則其歷年,未可量也。天命無常,視君德善否而去就之耳。蓋王者,以德服人,終不服然後討之。文王之德,純一無雜,不自作聰明,一循天理,伐崇之事,亦惟奉天討而已也。上曰,文王之征伐,不得已也。孟子曰,以德服人,德然後可以服人,若無德而徒欲以力服人,則王業何以成乎?性敎曰,用兵,聖人之不得已。而武字,亦取止戈之義者,有以也。文王之伐崇也,戰車徐緩,訊馘不輕暴,先欲附來者而全之,終不歸服然後,肆伐而忽絶之,是可謂仁義之師,而卒成王業者也。上曰,文王之伐崇,因天人之共怒而伐之也。聖人必不有心於羑里之事也。性敎曰,崇侯,倡紂爲無道,罪通于天,文王只是順天命而討之,非有一毫私怨於其間也。故興師之際,雍容不迫,聖人至公無私之氣像可見矣。上曰,若因一己之怒,則當直往伐之矣,何待三年之久也?性敎曰,文王以天下之怒爲怒,豈有一己之私怒,而退修德敎,以待三年,亦可見仁之至也。原相曰,文王之德,與天爲一,伐崇之事,亦非有心於征伐也。故三旬不降,退而修敎,以致來附,此與舜之征有苗也,三旬逆命而誕敷文德,以致有苗之格,同一揆也。聖人體天之德,亦可見於征伐之際矣。元性曰,講官·儒臣,備陳無餘,臣無容更達矣。上掩卷訖。元性曰,臣於閤外,伏見傳敎下者,有推鞫撤罷之命矣。罪人崔益鉉,負犯,何如?關係,何如?而鞫獄纔設,盤覈未究,遽下惟輕之典,群情不勝抑鬱矣。上曰,見其供招,則不過一鄕愚蠢之人也。又慈敎屢屢,不得不奉承,承旨之言,豈非過當哉?元性曰,殿下仰奉慈聖好生之德,臣固欽頌萬萬,而王章未伸,輿憤愈怫,伏願亟賜還寢焉。上曰,是以,已爲濟州牧圍籬安置,不必更言矣。元性曰,聖敎如此,臣當退以院啓更達矣。上曰,予旣如是言之,而豈可更陳院啓乎?上仍命史官就座,又命退。諸臣,以次退出。
癸酉十一月初九日戌時,上御慈慶殿。時·原任大臣,率金吾堂上,請對入侍時,同副承旨朴齊寬,假注書李正來,記注官金顯默,別兼春秋徐正淳,領敦寧洪淳穆,左議政姜㳣,右議政韓啓源,判義禁金世均,知義禁朴珪壽·沈承澤,同義禁黃鍾顯,以次進伏訖。上曰,史官分左右。淳穆曰,進御藥飮,止嗽之劑乎?上曰,俄者自內入診,而藥飮則姑未進之矣。上曰,諸大臣,以何事請對乎?淳穆曰,臣等俄伏承傳諭,以慈聖殿下敎意,有曰此時,異於他時,特施惟輕之典,臣等不勝歡欣忭祝,然而臣等所守者法也。自前鞫獄法意,原無一次平問,遽下酌處之例,今玆下敎,如是鄭重,則臣等何敢更請設鞫乎?蓋獄體嚴重,有罪犯者,必捧供訊推然後,始可以究竟,雖尋常照律,猶爲如是,況此罪囚之躬犯,顧何如?而臣等豈容遽然奉行乎?自外爛商,竊有所仰稟者,今當不得用刑,則姑留此獄,待明春照完鞫事,自上處分,恐未知如何乎?㳣曰,只捧原情,卽下酌處之命,自前獄體之所未有也。殿下好生之德,臣等固當奉承之不暇,且況慈聖下敎如是,則臣等苟有一分奉行之道,何敢如是陳懇乎?啓源曰,大同之群情,不勝抑鬱,故又此請對矣。上曰,崔益鉉之罪,豈至如此乎?鄕曲無識,但知以直言告君,而不知句語之妄發,以妄發,陷人於不測,可乎?伏承慈聖下敎,豈不奉承乎?諸大臣此擧,豈不過當哉?淳穆曰,如是下敎,臣等不勝惶恐,而昨日獄案,旣經睿覽,則罪犯之如何,必有所淵燭,而此豈可以鄕曲無知之類?有所參恕,今若隄防不嚴,此等悖疏,實爲後來之慮矣。㳣曰,一次原情罪人,豈有自服之理乎?上曰,若有可服之罪,則一次原情,豈不自服乎?淳穆曰,有罪之人,曷嘗有不嚴而自服之理乎?㳣曰,臣等今日請對,雖甚惶恐,其在獄體,不得不如是矣。淳穆曰,自古獄事,或至二三年而決者多矣。雖待明春,恐不至太遲矣。臣等所執者法也。此或一有違法,則獄政之毁劃,實自臣等始矣。豈不大可懼哉?上曰,以故予特下傳敎矣。淳穆曰,聖敎雖如是,臣等之敢爲爭執,實係義理所在矣。上曰,自古爭臣,豈獨以鞫體言乎?以義理爲言,則大臣知義理,予則不知義理乎?雖有礙於義理,慈聖下敎,予豈不奉行,而大臣亦奉行,可也?淳穆曰,豈獨爲鞫體,惟其義理之淺深而爭之矣。上曰,大臣雖云義理,而予則惟以奉承慈聖爲道理,大臣安得不奉行乎?世均曰,崔益鉉罪犯至重,而今此處分,亶出於好生之德,況伏奉此時,異於他時之慈敎,臣等豈敢不仰揣?是固欽仰攢祝之至,而竊伏念王章莫越,鞫體至嚴,一次平問而止,金吾已例之所未有也。大僚之仰請,惟姑收撤鞫之命,待明春更覈者,庶可蒙洞燭矣。冀降允兪,以嚴鞫事焉。㳣曰,雖尋常輕罪,必有捧供議處照律之例,過三次後酌放,況此鞫獄,一招卽罷乎?上曰,今番事,豈如是張大乎?慈聖下敎不爲奉行,則予之不孝也。況大官乎?予但知孝理義理於慈聖,而其外不知,則大臣,當盡忠誠於予與慈聖,而其外有何別義理乎?不必支煩相持,卽爲奉行,可也。淳穆曰,聖敎至此,臣等不敢更有所仰達矣。㳣曰,堯曰宥之三,陶曰殺之三,自古奉法之道如是矣。上曰,堯時爭執,則盡聽之乎?淳穆曰,上之所敎,下無一言可否,則國事其將何如乎?隄防之道,不可不嚴,金石之典,不可不守矣。上曰,只論金石之典,而不論孝道,可乎?大臣雖爭執,予則只當奉承慈敎矣。淳穆曰,臣等之爲獄政,不可如是而止,其曰待明春者,竊爲鞫覈體段矣。上曰,明春國有大慶,豈可更究此事乎?淳穆曰,其時若有不可不用刑之事,則殿下豈可置之乎?上曰,東朝尙不進水刺,予欲進食矣。淳穆曰,聖敎如此,臣等不勝惶悚,當退去矣。上曰,此何言也。㳣曰,臣等按獄而不能如法。古人云,不得其職則去矣。上曰,去將何處乎?予欲知其所去處也。㳣曰,臣等當待罪城外矣。上曰,安有如許道理,捨予而欲何去?雖大官,豈可如此?可謂失體也。上顧齊寬曰,院啓何至三次耶?豈有如許道理?此後若如是,則當別般嚴處矣。齊寬曰,傳敎已頒布矣。以下缺
上在景福宮。停常參·經筵。
藥房提調李承輔,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,左副承旨李起鏞,今日不爲仕進,卽爲牌招,何如?傳曰,允。
又啓曰,左議政姜㳣,右議政韓啓源,情踪愈益惶蹙,又使錄事,來納命召,何以爲之?敢稟。傳曰,當有敦諭矣。
傳曰,大臣體重也,一去一就,不可造次,矧當朝廷之有事,豈至深夜之逬出乎?卿之蒼黃求對,必欲明正典刑者,嚴鞫體也。予之終始靳許,不欲張大擧措者,奉慈旨也。以卿老成,必有所諦者,而祗緣情志未孚,至有料外之過擧,實非予厚望之意,亦非卿自重之義。且予之倚以共理者,惟相耳,時原任之一時出城,是又何爻象乎?期待也大,故還爲之慨然。其雍容自處,綽裕其行,卽日還第,以安予心事,遣史官傳諭于領敦寧。
傳曰,卿之此擧,誠萬萬過當矣。予意已盡於筵中,卿當諒悉,而侵曉納符,蒼黃出城,此何爻象,此何擧措?曲從卿等之請,旣設鞠矣,仰奉慈聖屢屢之敎,又傅輕矣。予則謂上順下循,兩得其當,而乃反望望然去,不顧事體,若是輕遽,竊爲卿惜之。有國所重,輔相是已,鼎席空虛,置國事於相忘之域,聽聞極爲訝惑。進退有欠具瞻,明發慨歎,不知爲諭。卿若念及於此,豈不幡然改圖,卽地還第乎?玆還命召,庸宣敷心之諭,卿其諒之事,遣史官傳諭于左議政。
傳曰,鼎之重,不比庭僚,台輔之地,是謂具瞻。行止去就,惟當據於義而當於理而已。今卿此擧,未知何所據而何所當也。官守言責之未得則去,本非大官之謂也,亦非世臣之謂也。老成之人,何爲其不有裁擇乎?且況酌處罪人之適輕適重,不過曰可曰否,而求其得中耳。何嘗禮遇之際,予有所失,而望望然去,若是之輕遽也?卿試思之。夜半叩閽,納符出城,紛紜蒼黃,是何擧措?而廟堂之上,空虛無人,聽聞駭惑,孰甚於此乎?卿若念及,豈不幡然改圖?玆令還傳命召,予不多誥,惟卿其諒之事,遣史官傳諭于右議政。
兼春秋朴鳳軫書啓,以爲臣敬奉聖批,馳往傳諭于西部盤石坊沙器廛契領敦寧洪淳穆所住處,則以爲,雖伏承恩諭,情踪愈益惶蹙,伏地俟勘云矣,敢啓。傳曰,知道。
假注書李正來書啓,以爲臣敬奉聖批,傳諭于左議政姜㳣所住處,則以爲,雖伏承恩諭,情踪愈益惶蹙,伏地俟勘云矣,敢啓。傳曰,知道。
兼春秋金顯默書啓,以爲臣敬奉聖批傳諭于右議政韓啓源所住處,則以爲,雖伏承恩諭,情踪愈益惶蹙,伏地俟勘云矣,敢啓。傳曰,知道。
政院啓曰,玉堂上下番俱空,事甚未安。檢校典翰趙康夏·李起鎬·金性均·權鼎鎬,典翰洪萬植,竝卽牌招,推移入直,何如?傳曰,允。
傳曰,副學·典翰與下諭外玉堂,竝許遞,前望單子入之。
傳曰,臺諫竝許遞,前望單子入之。
三軍府啓曰,卽接御營廳所報,則依定式十一月十二月習陣,不爲設行云矣,敢啓。傳曰,知道。
御營廳啓曰,本廳千摠李仁稙,身病甚重,勢難察任,改差,何如?傳曰,允。
義禁府啓曰,鞫廳罪人崔益鉉,濟州牧圍籬安置事命下,而罪犯至重,敢陳聯籲。雖伏承卽爲擧行之批旨,而見今輿憤如沸,臺論方張,自有格例之未可違越者,不得擧行之意,惶恐敢啓。傳曰,處分之下,豈可如是?卽爲擧行。
廣州留守李㘾疏曰,臣於待罪秋曹之日,以儒生酌處事,敢控愚見,極涉僭越,惟譴是俟。伏奉特旨,以臣爲廣州留守者。未知聖明,奚取於臣,而有此格外之謬恩,聞命震駴,罔知所措。乃於此際,伏承批旨,辭敎鄭重,仰以見大聖人包容之盛德,不勝感頌,而惟彼趙愿祖疏中,有拶逼臣身者,固當反省,受而爲過而已。又於洪萬爕之疏,請還收儒生定配之命,蓋其意儘好,在臣則初次擧行者也。自顧情踪,彌增悚蹙,至於職事之辭受可否,有不可論,縮伏屢日,自速慢蹇。今玆飭敎儼降,不敢不略暴衷懇,乞改臣居留之職焉云云。答曰,省疏具悉。日昨趙愿祖與洪萬爕疏,雖若言事,實是悖說,情狀莫掩。已有處分,則何必如是爲引?卿其勿辭,卽爲察任。
判義禁金世均,知義禁朴珪壽·沈承澤,同義禁黃鍾顯等,聯名疏曰,伏以,臣等罪人崔益鉉,不可遽施惟輕之典,齊隨大僚之後,得借方寸之地,敢陳獄體之至重,仰冀鞫事之究竟,而只緣誠淺,未承兪音,徒犯瀆撓,至奉嚴敎,退益惶懍,靡所容措。第伏念鄕曲沒覺,旣在聖衷之包容,此時好生,況承慈敎之特推,臣等曷敢不欽仰攢祝之至,而惟是王章莫伸,輿情愈沸者,以其疏辭絶悖故耳。彝倫斁喪之說,經傳妄引之句,是豈今日北面者之所可萌心而發口哉?苟究包藏之至凶,莫逭關和之則,有渠旣情踪莫掩,無異泥獸之鬪。今若鉤覈未竟,遂伸漏網之魚,則無將之誅,不敬之律,竟焉所施哉?伏乞聖明,淵然深思,廓揮乾斷,姑收撤鞫之命,終加盤覈之擧,快正典刑,俾嚴邦憲,而折亂萌焉。臣無任云云。答曰,省疏具悉。如此愚蠢之類,還不足深責。且伏承慈聖下敎,已有處分,則豈可如是?卽爲擧行。
大司憲徐堂輔,大司諫尹滋承,獻納朴顥陽,聯名箚云云。答曰,省箚具悉。已悉於昨批矣,卿等之如是爭執,豈有如許事體?更勿以此紛聒。
再箚云云。答曰,省箚具悉。前批備盡無餘矣,一向如是,是何分義?更勿煩瀆。
副應敎李晩燾,校理李載純,張原相,副校理閔泳穆·李秀萬,修撰洪健植,副修撰趙宇熙,聯箚云云。答曰,省箚具悉。已諭於昨日之批矣,爾等之如此煩瀆,是何道理?更勿必如是矣。
再箚云云。答曰,省箚具悉。已悉予意,而又此爭執,事體所在,豈庸若是?更勿煩聒。
上在景福宮。停常參·經筵。
傳曰,檢校直閣金永壽,馳詣仁陵,奉審摘奸,仍留監祭,仍詣獻陵,一體奉審。
政院啓曰,左議政·右議政,又使錄事,還納命召,何以爲之?敢稟。傳曰,當有傳敎矣,命召捧留。
假注書沈相萬書啓,以爲臣敬奉聖諭,馳往傳諭于西部西江坊大興里契領敦寧洪淳穆所住,處則以爲,臣於逬伏荒濱之中,匪意邇列之臣,臨宣聖諭,臣雙擎莊讀,冞增惶蹙之至。我慈聖殿下好生之德,殿下奉順而處分焉,則臣等豈敢更事煩瀆?蓋王府關和,自有典則,設鞫纔一日,不過平問,而遽施酌處,求之故事,未嘗聞焉。臣等所守者法也,非徒莫可奉承。實亦後來隄防,不容不嚴,倘於明春,粗完鞫體,以爲勘斷,庶愜刑政之愼重,故冒犯天威,敢陳愚淺之見,及奉截嚴之下敎,遑遽而退,尙懷懍慄于中。今玆敦勉,若是之諄摯,可使冥豚孚感,而猶此迷不知變,莫越者職分也。職之不得,則不去亦罪也。惟有咫尺之守,伏地戰越而已云矣,敢啓。傳曰,知道。
兼春秋朴鳳軫書啓,以爲臣敬奉聖諭,傳諭于西部西江坊左議政姜㳣所住處,則以爲,臣逬伏江干,屛息俟勘,王人再臨,恩命誕宣,首尾一百六十餘言,字字感泣。臣知臣罪。臣旣備員參鞫,所爭執者,一番平問後,撤罷之處分也。此時好生之德,臣固欽仰攢祝,而但以重獄體·守經法之義,不敢爲承順之計,則命召無以祗受。轉益窮蹙,不知攸達云矣,敢啓。傳曰,知道。
兼春秋金在鼎書啓,以爲臣敬奉聖諭,傳諭于西部西江坊右議政韓啓源所住處,則以爲,臣自速重戾,退伏江干,惟威罰是竢。卽又簪筆之臣,臨宣聖諭,擎讀未半,益不勝惶蹙之至。臣雖昏聵無狀,豈不知承順慈敎之爲聖孝也,亦豈不知奉行君命之爲臣分也?臣亦備員參鞫,則其在重獄體,嚴隄防之道,不容不爭執者,以其設鞫一日,遽有酌處之命故也。此時好生之德,孰不欽頌,而王府關和,在所謹守。臣愚迷執,莫或變改,命召玆又還納,冞增震越云矣,不知攸達云矣,敢啓。傳曰,知道。
政院啓曰,左議政姜㳣,右議政韓啓源,又使錄事,還納命召,何以爲之?敢稟。傳曰,當有處分矣。命召捧留。
傳曰,予於參鞫諸大臣事,不勝慨然矣。以崔益鉉事,前後下敎,已悉予衷,且慈聖下敎之下,看作大義理,無端出城。如有愛君之心,豈可如是?不可以大官寬恕,領敦寧洪淳穆,左議政姜㳣,右議政韓啓源,竝施以罷職之典。
傳曰,屢度飭敎之下,金吾擧行,如是稽緩,是何道理?卽速擧行。
義禁府啓曰,鞫廳罪人崔益鉉,濟州牧圍籬安置事,雖伏承卽速擧行之命,而負犯重大,聲討峻嚴,不得擧行之意,敢啓。傳曰,俄者飭敎之下,一向如是,此何事體?卽速擧行。
傳曰,濟州牧圍籬安置罪人崔益鉉,發配草記,嚴飭金吾,卽速捧入。
義禁府啓曰,崔益鉉濟州牧圍籬安置事,連伏承卽速擧行之嚴命,而負犯深重,聲討方張,不得擧行之意,敢啓。傳曰,不見俄者傳敎乎?如是至煩,臣分可乎否乎?斯速發配。仍傳曰,不爲擧行之金吾堂上,不可無警。爲先從重推考,發配草記,更爲嚴飭,卽速捧入。
政院啓曰,禁衛大將李章濂,謂以情踪惶蹙,逬出門外,使其營校,替納命召,事體所在,寧容若是?所當重勘,而本院請推之外,無他可施之罰,何以爲之?而將兵之任,不可無一刻摠察之人,何以爲之?敢稟。傳曰,命召之徑先替納,師律所在,豈可如是?記過待令,兼察置之。
領府事李裕元箚曰,伏以,臣病伏鄕山,已半載有餘矣。戀結之忱,夢繞觚稜,而近又寒疾添苦,重疊屛幌,若待符到者然。先有大臣箚引,不得聯參,後有臺論方張,又無以與聞,一向矇矇聵聵,作一未冷屍。有臣如此,將焉用之?竊覸近日朝象,不寧章牘紛紛,獄事繼起,轉生層激,至於妥靖無期,興言及此,不覺寒心。易曰天地感而萬物化生。聖人感人心而天下和平,殿下一心上工夫,或有未盡於雍穆坦易而然耶?此臣所以爲殿下憂之者也。凡於一事爲·一政令,使上下得其驩心,擧一國,盡在和氣之中,則陰陽調而雨澤順,日月光而庶品熙,毓慶嚮祉,永享億萬年無疆之休。惟殿下察之。臣雖昏懵無知,猶有愛君之誠,力疾擔舁,進伏郊坰,倩人草箚,妄陳蕘說,憯屑之誅,臣不敢辭。而第臣所帶一二兼銜,俱是重任,全昧義分,恒在鄕外,自速逋慢。伏望聖慈,諒臣微情,先治臣罪,仍遞臣太常扈衛之任,以遂公私,不勝幸甚。答曰,省箚具悉卿懇。愼節奉慮。今番設鞫,以其聽衆論而然矣,又施惟輕之典,奉承慈聖好生之盛德而然矣。所辭兼銜,何可許免?卿其安心調理。仍傳曰,此批答,遣史官傳諭。
上在景福宮。停常參·經筵。
大王大妃殿·大妃殿,進御二錢重人蔘粟飮,自今日一貼式,限二貼煎入事,榻前下敎。
傳曰,禁衛大將李章濂,記過分揀,命召卽爲還授。
政院啓曰,禁衛大將李章濂,記過分揀,命召卽爲還授事,命下矣。卽爲牌招,傳授命召,何如?傳曰,允。
又啓曰,卽見左通禮張皓根陳疏到院者,則職非言責,肆然陳章,所當退却,而係是言事,故雖不得不捧入。不可無警,從重推考,何如?傳曰,允。
傳曰,王命屢下,金吾終不擧行,此何臣子之道理乎?更加嚴飭,發配草記,卽速捧入。不爲申飭之承旨,竝推考。
傳曰,藥院都提調有闕之代,領府事爲之。
傳曰,三營都提調有闕之代,領府事爲之。
訓鍊都監啓曰,本局哨官朴永錫,身病猝重,勢難察任,改差,何如?傳曰,允。
御營廳啓曰,本廳千摠朴志膺,身病甚重,勢難察任,改差,何如?傳曰,允。
義禁府啓曰,鞫廳罪人崔益鉉,濟州牧圍籬安置事,承傳啓下矣。崔益鉉爲先解枷杻,移囚西間後,依例發遣府都事,全羅道濟州牧,與地方官眼同圍籬安置,而以承傳內辭意,具罪目,押送配所,何如?傳曰,允。
兵曹判書徐相鼎疏云云。答曰,省疏具悉。本兵重任,何可輕遞?卿其勿辭,調理行公。
廣州留守李㘾疏云云。答曰,省疏具悉。已悉於前批矣,又何過巽?卿其勿辭,卽爲察任。
左通禮張皓根疏曰,伏以,臣無似賤品,濫竊科名,風裁言論,俱乏適當時,而幸際聖化重新之日,厚被洪恩,十年之間,屢叨臺省,未有絲毫報答,只切苟竊之譏。不意頃者鴻臚特授,又謬加於臣身,臣伏地惝怳,莫省攸措。乃前吏曹判書臣申應朝,注心於私擬陳疏中,以臣見銜,謂之中使·政吏之相綢繆者然。臣雖無似,不由他道,淵衷之所鑑諒,而今且人言之至於斯也。緣臣一身,上累殿下淸明之德,下開俗類醜鄙之路,臣至此地,罪實罔赦。伏願聖明,亟遞臣職,以勵廉防,以安私分焉。今於丐免之章,顧何敢有他說,而春秋見無禮於其君者,如鷹鸇之逐鳥雀,漢法曰不敬其上者,當服象刑。臣請以臣常駭惋者,爲殿下一陳之。蓋天敍之倫,莫先於君臣,故主辱臣憂,臣事君以忠,但無是義,螻蟻犬馬之不若矣。第伏念上年春,松京幸行時,殿下自齊陵回鑾於留宮也。適値日暮,加之以風雨,當此之時,凡在陪扈之列者,孰不敢奔走先後?而惟彼司命禁旅之將,俱以典兵宿衛之臣,其所嚴伍追蹕,宜倍竭蹶,而中路解散,畔官離次,或占便就淨寺,或息偃在床,不思保護之方,各爲謀身之計。只以數十掖屬,明滅之燭,遺於吾君,達宵感頓於野路沮淤之中,至於頹陷顚仆之患,而莫之憂慮。萬一銜橜之慮,出於不虞,其將孰御而孰攀之耶?心念及此,不覺心寒骨冷也。如此光景擧措,皆當場睿鑑所諒,臣亦不必枚擧,而于時殿下,特以天地包涵之量,不卽誅譴,則宜其惶蹙,恭俟當律。而及其還也,文之於一番循例之章,大官顯秩,揚揚若是,將功獲賞者,其無禮不敬,胡至此極?孟子曰,未有義而後其君者。嗚呼,如彼無義後君之輩,列於卿宰,守土之位,而敢望其有爲,吁,亦難矣。至若蕃翰之憑符信,爲何等關係,而正堂替龜,視同兒戲,換佩各歸。任外者慢不知義,移來者晏然僻處,潛付馹褫,私相推易,以致莫重密符,曠日始納。人莫矯其非,蔑法欺君,無所顧忌,是可日國有紀綱乎?又以近日事言之,我殿下聰明睿聖神武不殺之至仁聖德,高出於百王,凡係民隱,一二革罷,皆爲國政莫急之務,八域含生,孰不欣忭蹈舞,欹詠聖澤?而其在論經起喜之地,固當奉行不暇,速郵傳命,惟恐一刻之差池,一民之不聞成命。幾日尋常掩置,至乃旬間,更及於箚對之日,則始以慢辭推諉,若有觀望,少無對掦我聖上休明之心。臣不知其心,以爲此不足美政嘉謨懿章而然歟,抑又姑舍他日後行耶?書曰,爾有嘉謨嘉猷,卽入告爾后于內,爾乃順之于外曰,斯謨斯猷,惟我后之德。今則后有謨猷,而臣反掩蔽,有君無臣,臣實慨焉。臣於是,上項諸人,旣無嫌怨,則豈敢構虛吹疵,仰瀆崇嚴,自抵誣罔之科乎?此非耳目者共見聞,雖使諸人,自訟三尺之喙,必不能撓舌而巧免矣。伏願殿下,將臣此言,下詢具察,如以臣言謂毫分逞待,而出於媢嫉之性而已,請伏鈇鑕,以贖妄言之罪。若曰公憤所激,勿以人廢言,亟施諸人忘義負君之律,以爲人臣者戒焉云云。答曰,省疏具悉。所陳諸條,極爲嘉尙。然旣往之事,又何煩瀆?至於通禮事,若有以聞除之,是自欺予心,豈可如是也?爾其勿辭察職。
上在景福宮。停常參·經筵。
傳曰,司譯都提調有闕之代,前望單子入之。
傳曰,鼎席俱虛,廟務多滯,一時可悶。領府事李裕元,領議政重卜。
政院啓曰,領府事李裕元,領議政重卜事,命下矣。政官牌招,開政下批,何如?傳曰,允。如有違牌,勿爲呼望。
傳曰,奉審閣臣入侍。
有政。吏批,行判書金炳㴤未肅拜,參判洪兢周進,參議張錫龍式暇,承旨缺。
吏批啓曰,行判書金炳㴤未肅拜,參議張錫龍式暇,小臣獨政未安,何以爲之?敢稟。傳曰,仍爲之。以徐衡淳爲知經筵,黃普淵爲左通禮。領議政單李裕元,宗廟都提調單李裕元,社稷都提調單李裕元,永禧殿都提調單李裕元,景慕宮都提調單李裕元,司饔都提調單李裕元,軍器都提調單李裕元,軍資都提調單李裕元。
兵批,判書以下缺。以洪運泰爲草芝僉使,曺完承爲明月萬戶。副司正李正來。
吏曹判書金炳㴤疏云云。答曰,省疏具悉。初疏則以其廉防而然也。至於再疏,是實事體乎?更不必如是矣。調理行公。
行戶曹判書金世均疏曰,伏以,臣至愚陋,百無肖似者耳。偏蒙我殿下幈幪之恩,濫躋崇顯,兜攬華要。冒據度支,周歲有餘,而裕國阜民,尙無論已,經費之制節,支計之贏絀,管蒯無稱,襪線蔑補,此臣精力之所已耗也。待罪金吾,纔經鞫事,自托執藝之義,屢犯方命之誅,此臣分義之所不敢也。猥叨講官,亦且有年,聖學緝熙,縱幸隻日之登對,經旨開陳,實愧三昧之簡,當此臣知識之所莫逮也。兼管活人提擧之任,旣有其職,則不無所事,而一切瘝曠,莫之修擧,此臣材智之所未能也。重以過福招災,疾病爲祟,賤質旣衰,尩羸凘綴,氣血內涸,榮衛外鑠,眩暈無時,喘嗽達曙。委伏床玆,證形奇怪,方其劇也,不獨臣心自危,人亦爲臣危之。率職趨事,不可以時日期,雖欲强策,其勢末由。至若政府有司,非臣鹵莽,所可堪任,而今以各道關文之遲滯,人言峻發。臣適承乏於公事堂上之列,惶蹙之私,尤不容自恕。玆敢略控情實,仰瀆崇聽,伏望聖慈,將臣本兼諸任,亟許刊免,下臣司敗,議臣當律,千萬幸甚。臣無任云云。答曰,省疏具悉。關文遲滯,似是有事而然矣。今何必如是爲引?卿其勿辭行公。
工曹判書李寅應疏曰,臣百無肖似,遽廁六卿之列,負乘冥行,竟招人譏。敢托聯牘,略暴微懇,而特蒙越俸之例勘,旋叩蠲敍之洪渥,惶恧踧踖,莫省措躬。今於左通禮臣張皓根之疏,尤覺人言之可畏,臣罪之難貰矣。昨春二陵幸行時,臣職忝守土,除道修橋之役,排站列炬之節,靡不專管。獰風乖雨,雖出於慮外,苟能精審,俾無疎虞,則豈有半夜鑾路,軍裝失伍,官班離次,致有天步之履難,至於聖躬之涉危乎?汔今追惟,不禁背浹汗而體生粟矣。伊時自劾之義,只俟莫逭之辜,而山藪包容之量,特施譴罷之薄勘日月照臨之明,旋軫眚災之肆赦。以臣論臣,糾之以無義後君之輩,則言或過情,而恬然若將功獲賞之譏,則責固難免。大抵臣之本末苦短,已悉於俯燭,則顧何敢追繹往事,更瀆張皇,而古人所謂,轉喉觸諱,捩手覆羹,動輒得咎者,正爲臣着題語也。此蓋緣臣無狀,猶自冒沒黽勉,不知恥不知退故也。玆敢衷悃,乞刊臣名於仕籍,更勘臣罰於宿諐焉。臣無任云云。答曰,省疏具悉。往事何必如是爲引?卿其勿辭行公。
癸酉十一月十三日巳時,上御慈慶殿。奉審閣臣入侍時,左副承旨李起鏞,假注書朴文彬,記注官朴鳳軫,別兼春秋金鶴鎭,檢校直閣金永壽,以次進伏訖。上曰,史官分左右。上曰,閣臣進前。永壽進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事淸齋摘奸則無頉。仍詣獻陵,陵上奉審則安寧,碑閣·丁宇閣奉審則無頉。還詣仁陵,仍留監祭,將事安寧之意敢達矣。上曰,兩陵陵上,俱爲太平,而碑閣·丁字閣,亦無頉乎?永壽曰,陵上詳細奉審,則俱爲安寧,碑閣·丁字閣,亦皆無頉矣。上曰,陵上莎草,無蹲縮處乎?永壽曰,時値冬節,雖是黃落,別無蹲縮處矣。上曰,日前都承旨之製進敦諭,句語多有未解處矣。起鏞曰,臣亦見之,而別無難解矣。上曰,雖無顯著句語,而句節間,或有未曉處耳。又敎曰,承旨實病外,更無敢懸病,可也。起鏞曰,昨奉下敎,今日皆一齊仕進矣。上曰,非但一二日,從今以後,若無實病,則勿爲懸病,可也。以下缺
上在景福宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
傳曰,置相,今之急務,元輔,國之重任。必以卿,復置諸相府,特又擢之爲元輔者,予意有在,卿其知否?卿之養閒郊墅,已有年所,以若平日體國之誠,可不思程子所云身在畎畝,寤寐朝廷者乎?見今廊廟鎖而機務滯,予以玄齡,如晦之善謀善斷,望於卿,卿須不日造朝,以副予延佇之意事,遣史官,傳諭于領議政。
政院啓曰,卽者典翰權鼎鎬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,向日講筵時,權鼎鎬之挺身雜說心所痛然矣。今此人言峻發,不可以旣往仍置。爲先施以削職之典。至於白奎燮,史筆法意,何等審愼,而任自刪削,豈容若是?亦施罷職之典,筵說改修正以入。
政院啓曰,卽見副司直吳慶履陳疏到院者,則軍銜陳疏,家僮直呈,俱係禁令,所當退却。而係是言事,雖不得不捧入,不可無警。從重推考,何如?傳曰,允。
又啓曰,卽見前獻納李奎亨陳疏到院者,則前銜陳疏,家僮直呈,職非言官,論人擬律,且不書尊號,事體所在,萬萬駭然。所當重勘,而本院請推之外,無他可施之罰,何以爲之?而原疏係是言事,何以爲之?敢稟。傳曰,請推安恕,原疏捧入。
以司謁口傳下敎曰,陞補,期於月內磨勘,精白秉公事,分付。
以司謁口傳下敎曰,今二十日動駕時,先後廂軍兵,兩傍排立。
宗親府啓曰,明日,卽天漢殿望奉審日次,而臣邦鉉,進詣擧行之意,敢啓。傳曰,知道。
禁衛營啓曰,本營千摠白南益,身病猝重,勢難察任,改差,何如?傳曰,允。
右參贊任商準疏曰,臣於昨春,待罪元戎,陪扈幸行,罪犯罔赦,終被言官之彈駁。聖度天大,曲賜開釋,以罪爲榮,內省自疚,今又張皓根之疏出矣。臣罪到此,何辭自解?亟遞臣職,仍治臣罪焉。臣無任云云。答曰,省疏具悉。事屬旣往,何必爲引?卿其勿辭行公。
左尹李鶴榮疏曰,臣於昨春幸行時,以禁旅司令,典在中廂,深夜擧措,竟至蒼黃,論以師律,罪當何居?負罪擧行,已有年所,轉益悚蹙,早晩重勘,在所甘心。何幸張皓根之疏出,而斥臣以昨春失伍之事,今以後,始得伏辜之所也。亟勘臣未勘之罪焉。臣無任云云。答曰,省疏具悉。事屬過境,不必爲引矣。
檢校典翰權鼎鎬疏云云。答曰,省疏具悉。爾其勿辭救護。
副司直吳慶履疏曰,伏以,國之本,在生民,生民之休戚,在於方伯·守令之得其人矣。殿下臨御以來,方伯·守令之加瓜加年者,道道皆然,邑邑相望,雖古之西京循良,蔑有過此,而久任之效,尙矣無論,難保之瘼,日甚一日。聚斂出令,而衷許莫測,奸猾藉勢,而貨賂公行,杼柚俱空,民無甁罌之儲,項馘可哀,路有襁戴之續。此可謂之善治而久任可乎?守令之臧否,繫於方伯,方伯之黜陟,繫於廟堂,而夫何薰蕕無別,賢邪雜進?於是乎貪鄙者謂之乘時,迎合者歸之得計。凡厥城堞·廨宇之役,軍器之繕,砲放之料,各項諸條,一布一粟,莫不斂之於民,而贏其利而仍作居中之壠斷,徼其名而每被格外之賞寵。此豈考績之法,責成之意哉?如是而民安得不困,國安得不瘁?以今計之,此皆懲創之先務,惟聖明察之。且國之維持,在於紀綱,紀綱之立與不立,朝廷之理亂,風俗之汚隆繫焉。挽近以來,紀綱之解弛,莫此爲甚,內而百司,外而各道列邑,皆有主管之,猾吏濫胥,政令施措,皆出其手,爲官守者,從其指使,只謹署尾而已。若或拂其意而違其言,則非但有當面威嚇,隨以毁譽,亦不無禍福繫焉。以是之故,乃反上下綢繆,外內和唱,昏不知恥,惟利是視。噫,彼雖不欲自辱其身,其奈不顧體統,甘爲屈首於下吏,以作苟祿固位之計哉?興言及此,不覺寒心。雖以象譯輩言之,恣意驕橫,怙勢凌轢,朝著之言議,莫不窺伺。無階濫職,玷褻名器,惟事干囑,廣開利竇。甚至有士大夫之先墓,無難占奪,宰相之喝道,不思回避,以至輿儓之賤,從以化之。侈濫之風,踰於公卿,衣服皆着紋繡,家舍亦據峻雕,等夷混矣,名分紊矣。以今計之,此爲痛禁之先務,惟聖明察之焉。近伏聞去月二十八日進講入侍時,以崔益鉉·安驥泳事,屢度下詢,講官奏對之際,檢校典翰權鼎鎬,挺身出班,發口肆悖,間以里巷雜說,反覆抑掦,情狀莫掩。君父之前事體道理,寧容若是?且其全篇主意,全是攻崔,而末端句語,乃反以不知有幾箇崔益鉉,爲欣忭云者,是何言也,抑何意也?渠若有建白之忱,平心婉辭,雍容陳達,何所不可,而莫重莫畏之地,乃敢語不擇發,少無顧忌者,是可曰臣分乎?無禮不敬,莫此爲甚。且以其時史官白奎燮言之,記注法意,何等愼重,而權鼎鎬所奏者,任自刪削,妄意粧撰。渠雖遐土沒覺之類,豈不知史筆之莫嚴者乎?此若仍置豈可謂國有法綱乎?臣請權鼎鎬·白奎燮,亟施當勘之律焉。臣無任云云。答曰,省疏具悉。爾之此疏,亶出於憂國愛民之心,甚庸嘉尙,當留念。而權鼎鎬·白奎燮,當有處分矣。
領議政李裕元疏曰,伏以,臣猥控一箚伏承溫批,退伏鄕山,調理沈疴。千萬不自意,伏奉藥院之命義在保護,蹶趨入之不暇。而伏聞諸大臣,逬出城外,旋蒙恩譴,傍觀爲之惶懍。臣適在鄕廬,不得竝被同律,晏然倖逭於心可安乎?忙具短章,從縣仰籲,伏望聖慈,諒臣微情,亟下嚴旨俾爲不職者戒焉。仍伏念臣以朝象之不協,妄陳和平之說,未知聖衷開納。而王言如絲,其出如綸,一語一默之間,汚隆係焉。近日筵中辭敎,過中居多,包容或失,有欠禮使之道。臣竊爲殿下惜之。經曰臨下以簡,御衆以寬,此古直臣,仰勉聖帝語也。愚忱耿耿,敢效一得之見,惟殿下察之。臣無任屛營蘄懇之至云云。答曰,省疏具悉卿懇。予於卿,倚毗也重,故昨果以首揆拜卿。已諭予衷,必當不日簉朝矣。未參請對,旣屬往事,不必追提。卿其諒之。仍傳曰,此批答,遣史官傳諭。
前獻納李奎亨疏曰,臣伏覩殿下開張聖聰,廣開言路,懽欣攢祝之不暇,而以一二件事陳之。伏乞睿照焉。一曰,戶布之不可不罷也。簪纓之氏族,混同平民,亶出於通均舒力之盛意也。然百姓愚冥難曉,等級無別,至有犯分蔑法,以爾我相等之說,紊亂風敎,此非聖世敦化之治也。今日軍政之弊,最是黃口白骨,而見今齒生日,繁閭里充滿,閑丁塡代,何患不足,有此苟艱之歎耶?誠以里任·邑掌,操縱其權,行賂者放之,有闕者不塡,轉至此境。今若守土之臣,親按圖記,審其有闕,以各洞·各里,依前塡代,則自可裕爲,何必戶布而乃已耶?二曰,田稅不可厚斂也。以近日言之,各道所納,每結或至爲三四十兩者,此果上司一切所責納而然也。災年減卜,卽國家莫大之澤,而自籌司,下于巡營,下于本邑,畢竟雨露之恩未遍,豈不痛恨哉?伏乞另飭字牧之臣,國家惟正之供外,母得一分加斂,以作奸吏刀筆之資,則生民幸甚。三曰,糴政之不可不變也。餉穀之設本爲兵荒,而今則不待兵荒,便成痼瘼矣。項因重臣陳疏,設置別備還,而吏屬之奸弄愈滋,穀簿之耗損益甚,竝與舊還之耗色而徵出於民。所謂欲祛其弊,而反添其害也。臣意則舊還與別備間,指一施行,無使重害於民,則國家幸甚。其四曰,彼錢之不可不禁也。當百則竟以私鑄不行,至於彼錢之用,則雖出於一時權宜,今焉百弊層生,物價百倍,無論京鄕,若有彼錢一分之入手,則惟恐其留貯,不論價之高下,必盡貿物而後已。人心之所同者如此,而其何以平定乎?伏乞卽令革罷,以鎭民心焉。臣於言事之章,不宜贅他,而竊有萬萬憂歎者。日前洪萬燮之論崔益鉉也,以家傔外屬等說,直驅以微賤鄙瑣,臣誠莫知其所以也。借使其疏中,若有妄發句語,則只摭其句而論斷,可也。何必追覈其門地之優劣貴賤耶?今於奏御文字,以此等胡說,有若私室相對,定交論婚者然,不勝慨歎。從今以往,啓人主以人廢言之風,未必不自此權輿,重爲殿下惜之。且奇觀鉉之論洪時衡也,以守康津縣時遭父喪,幾日隱寘,直歸於不孝不忠,是倫紀之罪人也。臣於其時,適居洪時衡父所居隣邑,當場事機,略有聞知矣。本家當喪之後,千里傳訃於康津,計其往返之程,聞其發喪之日,則不甚差緩,故當時鄕隣之間,亦無他言。今於時移事往之後,作爲陷人之資斧,加之以人倫莫大之罪,被之以千古難洗之惡,而告君文字,尤不當若是率爾矣。至若趙愿祖之疏,則糢糊說去,眞不知東西,及其末端,乃曰泮儒之刑配,擧行之判金,於心可安,此又何說也?當時泮儒之處分也,雷霆之下,莫不震懾,而其時秋判臣李㘾,猝地承命,時値夜深,翌日擧行。及夫天怒少霽之後,委曲開釋,以停泮儒之刑推,事君之節,趨走雍容,似不過如是而已。今以於心可安等字,彈諸章奏,若使言者當之,其將何以處事,然後可安於心乎?淵鑑之下,奸狀莫逃,雖已蒙削職之典,如此容諛之輩,薄罰而止,則壬人日進,君子日退。消長之機,大有關於世慮,洪·奇·趙三人,施以屛裔之典焉。臣無任云云。答曰,省疏具悉。所陳諸條,極爲嘉尙,當留念矣。至於洪·奇·趙三人,已有處分,而不可以人類責矣。
上在景福宮。停常參·經筵。
藥房提調李承輔,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政在外未肅拜,左議政·右議政未差,不得來會云矣,敢啓。傳曰,知道。
又啓曰,卽見副司果姜運重陳疏到院者,則前銜陳疏,家僮直呈,俱係禁令,所當退却,而係是言事,雖不得不捧入。不可無警,從重推考,何如?傳曰,允。
假注書許綸書啓,以爲臣敬奉聖諭,馳往傳諭于楊州上道面嘉梧洞領議政李裕元所住處,則以爲,臣於政本一步之地,有鐵限難進之義。湖魚相忘,株兔自守,跧伏窮鄕,優遊歲月,千萬不自意,元輔之命,有隕自天。王人踵臨,誕宣恩諭,首尾百有餘言,勉之以寤寐朝廷,戒之以善謀善斷。臣惶懍震越,五內分崩,罔知所以攸措。凡人臣辭受之際,名檢判焉。古之士大夫,莫不逡巡於是,怵畏於是,爲其重廉防也。臣之情地,與人百異,言之則胸臆先塞,思之則有淚無從。隆旨之下,不敢暴實,附奏體嚴,尤不敢張皇。謹當收召驚魂,冒入文字,以蘄反汗之恩云矣,敢啓。傳曰,知道。
兵曹,以鄭雲龜爲訓鍊都監中軍。
禁衛營啓曰,卽接春生門入直別武士手本,則以爲,本營分授春生門內第二鋪幕一間,今日平明,偶然失火,盡爲燒燼云。萬萬驚駭,當該把守軍卒,自臣營,嚴棍懲勵。而爲先從便結構,使之居接,待明春,卽速改建之意,敢啓。傳曰,知道。
廣州留守李㘾疏云云。答曰,省疏具悉。屢次煩瀆,是何事體?卿其勿辭,卽爲肅命。
知宗正卿李章濂疏曰,伏以,臣於昨春幸行時,以禁衛司,命扈從後廂,不善檢束,部曲失伍,以至深夜擧行,極爲蒼黃,律之以法,罪當何居?以臣論臣,固難得恕,以人論臣,尤當如何?揆劾臺彈,後先請勘,而曲加貫勩,終靳一兪,宜今日張皓根之疏,復出而論斥也。獲被威罰,今幸有日,而不意記過之命,旣使之待令,而又使之分揀之。曲庇之盛念,非不感戴,公議之峻發,終不可遏。亟治臣未勘之罪焉。臣無任云云。答曰,省疏具悉。旣往之事,何必爲引?卿其勿辭行公。
右副承旨金昌熙疏曰,臣於權鼎鎬·白奎燮處分傳敎下者,滿心惶恧。臣卽當日入侍之承旨也,筵說捧納,亦由臣手矣。筵中請罪,記注檢察,不擧放過,臣之溺職,至是益著,亟降威罰焉。臣無任云云。答曰,省疏具悉。於汝何引?爾其勿辭察職。
副司果姜運重疏曰,伏以,臣雖在鄕曲深僻之中,政令之闕失,風俗之渝敗,多有耳聞目擊者。嘗憧憧不能自已,請爲殿下略陳之。其一曰,明義理也。噫,龍蛇之變,尙忍言哉?環東土數千里,民到于今,免爲左袵,伊誰之賜?華陽洞萬東廟,卽春秋大一統之志義也,而今焉邱壑,一部春秋,講明無地。凡我擧國人士,有知覺有血氣者,莫不齎鬱含痛。伏乞仰稟東朝,亟令設廟復院,卽今日急先之務也。其二曰,窮理正心,只在乎典學。必資學問之力,以致德業,推認旣往之蹟,以鑑得失,所以人君不可不學。伏願雙隻之暇,頻接臣隣,討論經史,講究義理,則爲治之道,暸然如視諸掌矣。其三曰,崇儉節用,節財之道,在乎節儉耳。夫文章,所以表貴賤,冠冕所以別尊卑,而今則輿儓下賤,皆服錦繡,中外習俗,競爲侈靡。天之生物有限,而人之用度無節,財用安得不耗,百姓安得不困?伏願殿下,大布之衣,大帛之冠,先自聖躬,則上行下效,捷於影響。殿下之一身,生靈之休戚關焉,宗社之安危係焉,可不念哉,可不愼哉?方今洋醜頻侵,邊境不可曰無事矣。土木雖已告訖,賦斂尙此未息,黎庶不可曰少康矣。殿下不於此,痛加警省,克勤克儉,毋怠毋荒,則國計民情,殆哉汲汲矣。就近日事言之。崔益鉉之疏辭,前雖正直,後有語逼,而特施惟輕之典,可以仰揣好生之盛德。洪時衡之言事,特下嘉尙之批,可以仰從諫如流之至意。而至如洪萬燮·奇觀鉉挾雜之言,淵鑑孔昭,無微不燭,臣不勝欽仰萬萬。擧國臣民,方且延頸拭目。而第彼錢之爲目下痼瘼,多有諸臣陳熟,臣無容架疊,而物價倍蓰,民情莫可支保,亟賜變通焉。臣無任云云。答曰,省疏具悉。萬東廟事,今不必擧論。而其餘諸條,實是善言,當留念矣。
上在景福宮。停常參·經筵。
政院啓曰,明日乃是小寒,自明日日暖間視事頉稟之意,敢啓。傳曰,知道。
傳曰,原任典翰李根秀·李冕榮,檢校差下。
政院啓曰,新拜領議政李裕元,時在京畿楊州地,上來時給馬事,本道監司處,下諭,何如?傳曰,允。
傳曰,聞閔判敦寧夫人病患沈重云。遣御醫,持相當藥物,不離看病。
兵曹啓曰,格浦鎭,今旣復設爲僉使矣。殿最,依加里浦僉使例,自巡營磨勘事,分付,何如?傳曰,允。
領議政李裕元疏曰,伏以,臣流寓鄕山,已十年于玆,非自處以聖世棄物也,亦非欲便訣明時也。念臣早年策名,蘭臺金華,左右兜攬,竹符玉節,西北坐擁,無所有爲,徒縻好爵。乃於我聖上一元之會,濫居匪分之任,義重反面,情急覲耿,冒沒呈身,不遑他顧。黽勉蹲仍,殆五六朔,陳情而退,又於五六年之後,復攀是命,屢暴血懇,至蒙恩諒,此聖上之所燭也,同朝之所共知也。今者誤恩,又及於千萬意慮之外,臣雖頑如木石,豈不知當此鼎席俱空,宜其駕屨不俟,以副虛佇之盛眷?而元輔之萬不堪承當,不暇臚陳,顧臣情私,有異他人,玆不得不泣告於仁覆之天,惟殿下察之。臣父在時,以門闌之盈盛爲懼,臨終遺托懇懇,是早早休官。臣母又以是提誨者屢,而解相之日,勉勉以質之於前,行之於後,今爲九年之久。古人與朋友約,尙不負泉塗之下,況臣以父與母之言,達于君上之前,亦已許多日月,其何忍弁髦先訓,冒膺榮寵也?顧今殿下,聰明睿智,無微不燭,至如肖蝡,擧被化育,如臣簪履舊物,安得無哀憐而欲生之哉?竊附有懷無隱之義,不避煩屑,仰瀆崇嚴,伏望聖慈,俯垂鑑諒,特解臣新授議政之銜,俾國事無滯,私分獲安焉。臣無任云云。答曰,省疏具悉卿懇。日昨以諭以批,洞言予之苦衷矣。今此巽牘忽至,是豈平日所望於卿,而此豈卿備例之日乎?不諒予心,極庸慨歎。惟望幡然簉朝,副予跋竚之至意焉。卿其諒之,卿其諒之。仍傳曰,此批答,遣史官傳諭。
上在景福宮。停常參·經筵。
閔判敦寧妻貞敬夫人李氏喪擧哀後,大殿·中宮殿,藥房·內閣·政浣·玉堂·朝廷二品以上,口傳奉慰問安。答曰,知道。
政院啓曰,來二十一日,輪對日次矣,敢稟。傳曰,當次人,受點後,日次待令。
傳曰,得卿而喜不寐,待卿而惄如飢,及附啓,繼讀讓表,不覺惘然而失圖。纔有奉復者,卿知予惓惓之意否?顧今國事,若涉大川,獨坐漏船,傍有副手之長年,而招招不顧,視之如淺水虛舟,則豈其人情乎哉?卿疏以遺戒爲難進之義諦,天地間無所逃者,君臣之義,故生三事一,君尤重焉。卿旣許身於君,則卿之一身,非卿之有也。移孝爲忠,亦卿今日之責也。卿非新卜,不當以中書故例徒煩相持。須命一馬二僮,卽日登途,毋孤予側席之望事,遣左副承旨,傳諭于領議政,仍與偕來。
傳曰,予自臨御以來,每欲延致賢者,備問爲學爲治之要,而至今未遑,常所耿耿者也。爾以山林宿德之士,讀書飭躬,明體達用,其必志存經濟,心懸王室。而蓋聞士之藏器於身者,將欲措之於事業,致君堯·舜,俾匹夫匹婦,皆被其澤然後,方爲學問之極功,明新之實效。予之所望於爾者,豈不在此乎?見今講筵日開,線晷漸長,正是惜寸陰之時也。爾其幡然上來,以盡朝夕啓沃之誠,以副寤寐側席之望事,遣地方官,傳諭于經筵官任憲晦。
醫官李忠淵書啓,臣敬奉下敎,馳往北部觀光坊安洞契閔敦寧致久第,齎傳藥物,診察貞敬夫人全州李氏症候,則脈度浮數,極爲沈重是乎旀,臣則旣伏承不離看病之下敎,故仍留之意,詮次啓達。傳曰,知道。
傳曰,左承旨許遞,前望單子入之。承旨前望單子入之,洪淳學落點。
政院啓曰,新除授左承旨洪淳學,以前任北靑府使,方在解由未出中,何以爲之?敢稟。傳曰,勿拘。
以全羅監司李鎬俊狀啓,以爲格浦鎭請賞狀啓中,科榜年條,從實懸錄,更修正上送,而問備之下,臣罪尤添,惶懍震越,伏地俟勘事,傳曰,勿待罪事,回諭。
傳曰,閔判敦寧夫人喪事,更何言更何言?病患雖閱歲沈重,而猶期復常,遞聞此報,予心驚慟,仰念府大夫人情地,尤不勝憧憧。東園副器一部擇送,錢一千兩·米三十石,木·布各五同,緞屬五端,全漆一斗,令度支輸送。特施三等禮葬,遣中使護喪,成服日,遣內侍致祭,祭文,前文衡製進。
傳曰,遣左承旨,問慰閔判敦寧,仍令恤孤以來。
傳曰,閔判敦寧夫人喪擧哀,當自內爲之。中宮殿,亦爲擧哀,成服日,當望哭於西禁川橋矣。該房知悉。
傳曰,府大夫人受服節次,令尙方,措備擧行。
傳曰,府大夫人哀毁之餘,必多受損之節,藥房副提調,率御醫,待令于本宮。粟米飮,限成服日煎封,朝夕問候以來。
藥房副提調金輔鉉書啓,臣待令于本宮,仍留之意,已爲馳啓,而問候于府大夫人前,則諸節別無大損,而奉承府大夫人命意,副提調之仍留,甚涉未安,卽爲撤還爲好爲敎,何以爲之?敢稟。答曰,命意雖如此,其在事體,豈可遽爾撤還乎?
藥房副提調金輔鉉書啓,臣以奉命意雖如此,其在事體,豈可遽爾撤還乎之下敎,而又奉承府大夫人命意,以私心去益未安,卽爲撤還爲好爲敎,何以爲之?敢稟。答曰,命意雖如此,豈可撤還乎?
藥房副提調金輔鉉書啓,臣奉承下敎持粟米飮,馳往本宮,奉進于府大夫人前,而臣旣伏承率御醫待令之命,故仍留之意,詮次啓達。傳曰,知道。
藥房副提調金輔鉉書啓,臣奉進粟米飮于府大夫人前,仍爲問候,則夜間諸節,別無受損爲白乎旀,雖伏承命意雖如此,何可撤還乎之下敎,而又奉承府大夫人命意,副提調仍留,去益未安,卽爲撤還爲好爲敎,何以爲之?敢稟。答曰,命意如是屢屢,姑爲撤還。粟米飮,至成服日煎封,都承旨朝夕問候以來。
傳曰,交河郡守李憲稙,承候官差下,使之承候於中宮殿。
傳曰,閔判敦寧夫人成服日,詣本宮,當覲府大夫人矣。該房知悉。
禮曹啓曰,判敦寧府事閔致久妻貞敬夫人李氏,當日卒逝云矣。大殿中宮殿,當有擧哀之節,而自下不敢循例磨鍊,何以爲之乎?敢稟。傳曰,知道。
又啓曰,今此判敦寧府事閔致久妻貞敬天人李氏喪,中宮殿擧哀儀註,直爲書入中宮殿之意,敢啓。傳曰,知道。
又啓曰,今此判敦寧府事閔致久妻貞敬夫人李氏喪,大殿·中宮殿素膳,限成服日封進事,知委,何如?傳曰,允。
傳曰,閔判敦寧夫人喪,禮葬旣已還收,葬需,令度支,從厚輸送。
傳曰,啓字誤踏之中宮文用奎推考。
兵曹啓曰,今十一月二十日,大駕詣本宮,當覲府大夫人時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍二哨·步軍入哨,訓將率領爲先廂,訓局步軍二哨·御營步軍三哨,兩營騎士各一番,御將率領爲後廂,禁軍二番隨駕,別抄軍一哨,領付中央陣,餘軍留營·留陣置之。
以司謁口傳下敎曰,今二十日動駕時,先後廂軍兵,令兩傍推立。
義禁府啓曰,咸鏡監司洪祐吉狀啓內,富寧前府使林希周罪狀,令攸司稟處事,啓下矣。林希周下去京畿抱川地云,依例發遣府書吏拿來,何如?傳曰,待待命拿囚。
判敦寧閔致久疏曰,臣奄哭伉儷,無以裁遣。竊惟聖上,念府大夫人情理之慟,亦當疚勞宸懷,曷任憧憧?際玆隱卒之敎,特優異數之頒,而官庇喪葬,尤出格外,此豈不悚懍於冥冥之中也?至於擧哀望哭之下敎,不勝悚悶,亟寢成命,禮葬亦爲還收焉。臣無任云云。答曰,省疏具悉卿懇。今見疏辭,悲懷尤切。擧哀與望哭,情禮之所不可已者也。然而卿於悲悼之中,有此苦懇如是,禮葬特爲還收。至於望哭,且伏承慈敎矣,不得已勉從。卿其諒之。仍傳曰,此批答,遣史官傳諭。
上在景福宮。停常參·經筵。
藥房副提調金輔鉉書啓,臣伏承姑爲撤還事,命下矣。謹依下敎,臣率醫官,姑爲退去之意,詮次啓達。傳曰,知道。
都摠府摠管變通草記,傳曰,允。許遞,前望單子入之。摠管前望單子入之,都摠管金炳雲·尹堉·李東鉉,副摠管尹滋承·金炳始落點。
政院啓曰,諸道道臣,如非拿問與削黜,則凡狀啓,不得以都事替行,而平安監司南廷順,謂以情踪惶蹙,癈却公務,大國人還歸鴨綠江合氷狀啓,以假都事替行。揆以事體,極爲未安,從重推考,何如?傳曰,允。更勿如是之意書目,嚴飭題送。假都事,又或替當封啓,都事,當嚴勘矣。
三軍府啓曰,卽接訓鍊都監所報,則今十一月十九日習陣日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
上在景福宮。停常參·經筵。
都摠府摠管變通草記,傳曰,允。許遞,前望單子入之。摠管前望單子入之,都摠管姜蘭馨·李根弼,副摠管趙寅熙·李炳敎落點。
左副承旨李起鏞狀啓,以爲臣敬奉聖諭,馳往傳諭于領議政李裕元所住處,則以爲,臣自伏奉恩旨,五情震駴,歷屢日靡措。昨夜史官齎宣聖批,今又承宣之臣,繼傳寵諭,仍有偕來之命,此格外之典也。曠絶隆渥,愈往愈重,雙擎百拜,淸血如瀉。移孝爲忠,臣非不知,而古昔治理之時,求忠臣必於孝子之門,則忠孝本非二致。不能孝於親,而能忠於君者,臣未之聞也。一馬二僮,卽宋朝賢相,望重加額者之所堪當也。如臣萬不近似,百不肖人,徒藉鄕居之名,濫承匪分之敎,是何異於侏儒之跂長乎?夫士君子遭明時·遇聖主,卷懷而去者,往往有之,彼豈昧於大義而忍於永訣耶?必有心,誠有所不獲已也。臣身雖退,非長往不返者類。時節起居之班,原任聯參之末,常常趨入,粗伸戀結之忱,臣所大願,而今若擔之以鼎鼐之飪,責之以舟楫之用,是行不得而說不去也。苟或貪榮寵利,不知止焉,則安能十年江湖,與村夫而爲伍,但說桑麻,誓遣餘景乎哉?心算已定,變動無路,更當披瀝陳籲,冀回天聽。而近侍之陋地相守,極爲惶隘,亟令召還,〈云矣〉。臣旣承仍與偕來之命,故姑爲仍留之意,馳啓云云。踏啓字。
弘文館啓曰,守宮檢校副提學沈舜澤,待明朝牌招,何如?傳曰,允。
傳曰,明日出宮門路,以思政門爲之。
禮曹啓曰,卽接竹山幼學李集亮所志,則以爲,族叔哲源,嫡妾俱無子,以其同姓十四寸弟行源子集泰,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長李集亮,所訴旣如此,李行源子集泰,立爲李哲源之後,何如?傳曰,允。
又啓曰,卽接加平幼學張周植所志,則以爲,同姓七寸姪奎煥,嫡妾俱無子,以其同姓六寸兄國煥子基淳,欲爲繼後,兩家諸族,相議完定,而奎煥夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長張周植,所訴旣如此,張國煥之子基淳,立爲張奎煥之後,何如?傳曰,允。
義禁府啓曰,明日動駕時,本府都事,當爲全數進參,而都事李元儀奉命在外,李恩植身病沈重,萬無進參之望。竝令該曹,口傳相換,以爲擧行之地,何如?傳曰,允。
吏曹,禁府都事李元儀,戶曹佐郞鄭弘采,以上口傳相換事承傳。
禁府都事李恩植,典設別提馬箕昇,以上口傳相換事承傳。
領議政李裕元疏曰,伏以,臣荐奉恩敎,莫非敷心之諭,而迷不知變,一向言退,罔念廊廟之久鎖,至尊之獨憂,百里城闉,無意進詣,孤負隆天重地之異渥,冥然頑然,眞豚魚之不若,臣罪臣自知之。然而臣之爲此,非所以妄擬自重,亦非所以强求虛譽也。區區株守,乃不能持判作前後兩截,則非但行而愧影,臥而愧衾,一世之公議,誠可畏也。臣請退於先大王在宥之時,課年控懇,至于今日,昔之論臣者,皆以爲太早計。乞休不止,以至十年之久,論者又諒其苦衷之愈切,擧望其至願之獲遂,人情大可見矣。今若全抛名義之重,一往做貪戀棧豆之人,則以殿下包容之德,雖或曲恕,其如萬口之嗤點,一身之虧隳何哉?傳曰,匹夫不可奪志,今臣拗執,如有逝之水,已發之矢,不得以挽回也。若强其不可移者,則無異乎絡牛之首·穿馬之鼻,是拂其性而戕其質也。臣五內如灼,罔知攸措,未暇論於本職之至重且大,而惟攢手顒祝者,早被逋慢之誅而已。瀝血哀籲,仰瀆崇嚴,伏乞聖明,察臣情地,卽許退黜,所帶諸銜,竝賜解去,俾永隨明時朝請之班,則雖死之日,猶生之年也。臣無任云云。答曰,省疏具悉卿懇。予之敷心披苦,亦已屢矣,今見巽章又至,此必予之誠禮未盡,慙嘆慙嘆。卿之居元輔,今幾日乎?廟務之積滯,側席之延佇,無日不急,無時不切,而一向邁邁,若無變動,卿豈必欲棄予,而以國計民憂,謂不足關我而然耶?卿疏云,判作前後兩截,予於此,有不可曉者矣。卿之朮退於先朝,旣不蒙許,則其不可退之義,尤明矣。更何言哉?卿則但以疏奏巽讓,予則但以批諭敦勉,雖閱月經歲,情志難以流通。卿若幡然來思,相對而說,予豈無成就卿志之日乎?且此時嘗藥之職,揆以義分,卿不可如是久曠。予不多誥,卿須深諒。仍傳曰,偕來承旨傳諭,期於偕來。
上在景福宮。停常參·經筵。
閔判敦寧妻貞敬夫人李氏喪成服後,大殿·中宮殿,藥房·內閣·政院·玉堂·朝廷二品以上,奉慰口傳問安。答曰,知道。
閔判敦寧妻貞敬夫人李氏喪成服望哭後,大殿,藥房·內閣·政院·玉堂,奉慰口傳問安。答曰,知道。
大駕詣雲峴宮入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房提調李承輔,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政在外未肅拜,左議政·右議政未差,不得來會云矣,敢啓。傳曰,知道。
傳曰,偕來承旨還入。
傳曰,貞敬夫人李氏靈柩,遣內侍看審以來。
傳曰,侍衛與兩傍排立軍兵,令各其營,別饒次分給。
傳曰,焚香草麻卜。卿復爲相,不左不右,必陞諸領議政者,以卿爲文忠公肖孫,特授之文忠公舊銜也。昔文忠爲宣廟元臣,厥有成績,紀太常而耀後世,此卿世執之功,予亦以此望於卿。卿不以文忠之佐宣廟者佐予,若是乎勉勉,强謂之艮限如鐵葉,裹門而不可入者然,寧不慨然哉?噫,有國則必有相,相不可一日無之。見今鼎席之虛,凡爲幾日,以卿尊主庇民之志,公耳忘私之誠,其必蹶起而着公服,不俟終日矣。前批已以此時嘗藥之重爲諭,今又非日次起居而已。卿必有欣祝于心者,雖有難進之端,猶不暇他。予不多誥,卿其諗究之事,遣吏曹參判,傳諭于領議政,仍與偕來。
禮曹啓,判敦寧府事閔致久妻貞敬夫人李氏喪,大殿·中宮殿,素膳限成服日封進事,草記允下矣。成服行於今日,自明日,以常膳封進事,知委,何如?傳曰,允。
訓鍊都監啓曰,謹依下敎,侍衛與兩傍排立將官·將校·軍兵及武藝別監等處,別饒次分給之意,敢啓。傳曰,知道。
癸酉十一月二十日,上詣禁川橋。望哭入侍時,行都承旨金輔鉉,左承旨洪淳學,右承旨朴瑄壽,左副承旨李起鏞,右副承旨金昌熙,同副承旨朴齊寬,記事官缺,別兼春秋朴容大·金明鎭·金鶴根·徐正淳·李根命,提學李承輔,檢校直提學趙寧夏·李載冕·趙成夏·韓敬源·趙慶鎬,直提學尹滋悳,檢校直閣金永壽·洪殷謨,以次侍立。以下缺
癸酉十一月二十日巳時,上詣雲峴宮。擧動入侍時,行都承旨金輔鉉,左承旨洪淳學,右承旨朴瑄壽,左副承旨李起鏞,右副承旨金昌熙,同副承旨朴齊寬,記事官缺,別兼春秋朴容大,金明鎭,金鶴根,徐正淳,李根命,提學李承輔,檢校直提學趙寧夏·李載冕·趙成夏·韓敬源·趙慶鎬,直提學尹滋悳,檢校直閣金永壽·洪殷謨,以次侍立。時至,通禮跪啓請外辦。上具冀善冠·衮龍袍,乘輿出思政門。藥房提調李承輔,副提調金輔鉉,問候訖。至勤政門外,通禮跪啓請降輿乘輦,上降輿乘輦。由興禮門,出光化門進發。至雲峴宮大門外,通禮跪啓請降輦乘輿,上降輦乘輿,仍入幕次。少頃,通禮跪啓請出次,上出次乘輿,出宮大門外。命書傳敎曰,貞敬夫人李氏靈柩,遣內侍看審以來。出傳敎上曰,領相批答,史官傳諭後,有回報乎?承旨曰,使偕來承旨傳諭,而姑無回報矣。上曰,何間當有回報乎?承旨曰,姑未可知矣。通禮跪啓請降輿乘輦,上降輿乘輦。進發入光化門,至勤政門外。上命承史下詢曰,領相家,程途幾何?輔鉉曰,八十里矣。昌熙曰,雖八十里,氷程蕭颯,無異百里矣。上曰,疏批傳諭後,附奏何時入來乎?輔鉉曰,今夜似未入來矣。昌熙曰,明日則似可入來矣。上曰,今日偕來亞卿,何時得抵耶?輔鉉曰,明早則似可得抵,而罔夜下去云矣。上曰,道路則似必蕭颯矣。偕來承旨,明日還入乎?齊寬曰,似然矣。通禮跪啓請降輦乘輿,上降輦乘輿。兵曹判書徐相鼎跪稟放仗,輔鉉請出標信解嚴。上由思政門還內,諸臣以次退出。
上在景福宮。停常參·經筵。
政院啓曰,右承旨朴瑄壽,今日不爲仕進,卽爲牌招,何如?傳曰,允。
傳曰,右承旨·同副承旨許遞,前望單子入之。承旨前望單子入之,南一祐·黃正淵落點。
禮曹啓曰,卽接慶州幼學李文榮所志,則以爲,族兄桂榮,嫡妾俱無子,以其同姓十寸弟相璧子錫琥,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長李文榮,所訴旣如此,李相璧子錫琥,立爲李桂榮之後,何如?傳曰,允。
弘文館啓曰,大駕今已還宮,守宮檢校副提學沈舜澤,依定式減下,何如?傳曰,允。
兵曹啓曰,大報壇守直官馮世鳳,以其病難供職,呈狀乞遞,改差,何如?傳曰,允。
禁衛營啓曰,本營哨官蔡東俊,身病猝重,執難察任,改差,何如?傳曰,允。
上在景福宮。停常參·經筵。
吏曹參判洪兢周狀啓,以爲臣敬奉聖諭,馳往傳諭于領議政李裕元所住處,則以爲,臣於縮伏俟勘之中,宰列之臣,誕宣聖旨,蓬蓽生輝,一鄕聳觀,臣惶恐感激,盥水擎讀,以批以諭,洞然開曉,懇摯惻怛。至於念及先故,責之以世執之功,曲爲臣地,復有成就有日之敎,九頓百拜,不覺涕淚之縱橫。聖敎至此,豈不知尊主庇民之義分,廟務積滯之時急?而其在保護之任,古大臣皆云,造院請候之餘,雖退處燕閒,夙宵跬步之頃,齋心慥慥,未嘗間於五日,臣於是言,常所敬服。臣今許久瘝曠,耿耿寸忱,何敢少弛於進退之際乎?第臣情踪,一往難回,如下坂之勢。雖雷霆在上,鈇鉞隨後,蠢動無路,只有死而已。猥當更瀝血懇,期回聽卑之天。宰臣之淹留僻陋,罙增悚懍,惟願召還〈云矣〉。臣旣承仍與偕來之命,故姑爲仍留之意,馳啓云云。踏啓字。
領議政李裕元疏曰,伏以,臣聞人臣之受恩命而辭之者,非一道,有以情事之不可而辭之者,有以才具之不逮而辭之者,有以疾病之不堪而辭之者,其辭之輕重雖殊,而義之不可受則一也。顧臣之必辭,其才則薄,其病則痼,皆可辭也,而其情事,則尤非病與才可比也。今日以情告之,明日又以情告之,上下徒事相持,則臣之去就,將於何出場乎?臣近年以來,永作田畝閒氓,有時入城,舊時相識者,往往錯其面目,對而聞知者,旋又忘其姓名,昏瞀惝怳,卽一木隅如也。人之名面,尙不能記得,況軍國機務,廊廟籌策,其何以協贊碩畫,利邦家而澤生民乎?此才具之不逮也。且臣病形,非一日二日之故,而年又衰邁,氣隨以鑠,他人過去之祟,在臣身,便成重證,恒在床褥,庵庵若癃老之樣,此疾病之不堪也。臣之情事如此,不才多病又如此,而苟然冒膺,歇后糊塗,將焉用彼相爲哉?略綴文字,冒萬死申籲於孝理之下,伏望聖上,亟遞臣職名,俾全微節,千萬幸甚。臣無任云云。答曰,省疏具悉卿懇。情事之不可,才具之不逮,俱爲必辭之義者,卿言誠然矣。若無一於此,則卿亦明知其不可辭,而卿果有一於此乎?徒事相持,去就無出場,卿言誠又然矣。卿旣無可辭之義,則幡然一出,爲去就之明快,卿有何商量乎?機務籌策,協贊碩畫,利邦家而澤生民,卿言誠又然矣。此乃待卿仰成也,故予之懸望,日急一日,卿何不深量此衷乎?除却千言萬語,予則必致卿乃已。勿以巽章更聞,幸卽趣駕爲念。仍傳曰,此批答,偕來吏曹參判,更爲傳諭于領議政,期於偕來。
行戶曹判書金世均疏曰,伏以,臣長姪故參判臣敬鎭,窀穸之期,奄迫在明,地是一舍之近,亦將一宿而還。臨壙會下,情理之不容已,而職事攸縻,不敢擅離。臣安得徒懷嚴畏,自阻於仁覆之下哉?玆庸短章冒控,伏乞聖慈,特許恩暇,俾伸至切之私,不勝大願。臣無任云云。答曰,省疏具悉。卿其從便往來。
大司成兪初煥疏云云。答曰,省疏具悉。日前以陞補事,有所申飭矣。今不必言病,而病雖如此,數日調治則可以行公,爾何必辭?
上在景福宮。停常參·經筵。
傳曰,政官牌招開政,如有違牌,勿爲呼望。
傳曰,在外戶曹參判·禮曹參議·敦寧都正許遞,今日政差出。
傳曰,同副承旨許遞,前望單子入之。承旨前望單子入之,李裕承落點。
傳曰,予之前後批諭,已罄無餘,卿之終始巽讓,若是相持,誠亦究不得而惑滋甚也。古語曰,鼎無一足猶覆美實,鼎類於相,而今無一相,則豈非汲汲乎殆哉?卿家世篤忠貞,卿才夙抱經濟。夷險向前,欲致堯·舜之君,內外歷試,蔚有丙·魏之聲。人情旣賢於夢卜,朝野亦望其風采。今予委毗之日,卽卿展施之會,何不體咨以當世之意,乃反爲獨善其身之計,任他廊廟之長鎖,俾予獨運於上,而不之顧耶?向以嘗藥之職,不可久曠,言於卿者,卿或泛看乎?此卽入診設廳,一疑事也,卿於此,亦有何逡巡之義諦乎?卿疏至三,予言不再。更雖日封十章,徒煩酬應而已,斷無聽副之理。至於愼節,旣非目下形症,則一番肅命,自可臥閤而論道,當不以筋力奔走,貽勞於卿,卿若反覆揣摩,想亦黎然矣。言到於此,而猶復一向硬執,則雖至躬迎之擧,不致卿則不已。卿其諒之事,遣正卿,傳諭于領議政,期於偕來。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑,限都政前,限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例。今亦依此爲之,何如?傳曰,允。
兵曹啓曰,宣傳官具俊鉉·白樂憲·許琠,內禁衛將金商玄,五衛將鄭驥奎·閔龍赫·李會善,俱以病難供職,呈狀乞遞,兼司僕將柳冀默,除授在外,上來無期云,竝改差,何如?傳曰,允。
有政。吏批,行判書金炳㴤,參判洪兢周不進,參議張錫龍進,承旨缺進。以申泰運爲戶曹參判,趙準永爲敦寧都正,李容佐爲禮曹參議,李承輔爲判義禁,洪兢周爲同經筵,吳鎭東爲兵曹正郞,徐眉淳爲司宰主簿,金永耇爲長陵參奉,李鼎和爲松禾縣監,金龍銓爲大同察訪。校書博士單李東相,學錄單白永濟。再政。以吳羲默爲弘陵令。西學訓導單洪羲濟。
兵批,判書徐相鼎進,以下缺。兵批啓曰,法聖僉使,今當差出,而擬望之人乏少,同道營將竝擬,何如?傳曰,允。
以金壽鉉·尹堉·李根弼·姜蘭馨爲知事,趙存一·朴長夏·梁柱甲·具寅喜爲宣傳官,李泰鉉爲內禁將,姜耆會爲兼司僕將,崔祥儀·崔昌鶴·尹喜貞·李東奎爲五衛將,金應燮爲訓鍊判官,柳爲文兼,黃胤坤爲鳥嶺別將。同知單禹昌臣,僉知三單尹致聖·吳顯明·任龍準,副司勇黃鍾熙。以曺錫瑨爲滿浦僉使,柳鶴珪爲城津僉使,申定均爲平安監營中軍,趙存昱爲法聖僉使。
上在景福宮。停常參·經筵。
傳曰,判義禁許遞,前望單子入之。判義禁前望單子入之,金大根落點。
玉堂前望單子入之,應敎李容萬,副應敎李晩燾,校理朴顥陽·李永,副校理洪健植·趙宇熙,修撰李秀萬,副修撰李舜儀·洪時衡落點。
刑曹判書朴齊寅狀啓,以爲臣敬奉聖諭,馳往傳諭于領議政李裕元所住處,則以爲,卽者八座重臣,來宣聖諭,首尾三百餘言,非但萬萬不敢承當,又有萬萬不敢承聞之敎。惶隕震越,求死不得,走伏本州獄席藁泥首,惟俟斧鉞之誅云矣。臣旣承期於偕來之命,故亦爲隨往于楊州邑之意,馳啓云云。踏啓字。
傳曰,卽見修撰權益洙上疏,則鳳徵之貫盈負犯,與玄逸·來善,同惡相濟云,罪關宗社,豈可容貸?亦施追奪之典。
傳曰,今見刑曹判書朴齊寅狀啓,則領議政以昨日敦諭中,有不敢承聞之語,方胥命于縣獄云。此必以躬迎一節,有此意外之擧也。此句段抹去,偕來正卿,更爲傳諭于領議政,期於偕來。
弘文館啓曰,修撰權益洙,自鄕上來云,卽爲牌招入直,何如?傳曰,允。
修撰權益洙疏曰,伏以,臣才本庸陋,學又魯鈍,濫竊科第,猥叨恩寵。在臺閣,旣逋言議之責,在玉署,又無啓沃之輔,食竊廩祿,報失涓埃,廉防沒而面目靦矣。是以屛伏鄕廬,分甘畎畝,日與耕夫釣叟,歌詠聖澤矣。不意夢想之外,以臣爲弘文館修撰,馹召遽降。職錫承命驚惶,義卽趨走,而臣素以虛懦之質,宿抱冷癖之疾,今當寒節,一倍添劇,隔滯浹旬,敢違寵命。臣尤不勝惶恐之罪,力疾登途,觸冒顚仆,頹伏旅舍,萬無赴公之望。伏乞聖慈,特垂懇矜,亟遞臣所帶職名,俾蒙生成之澤,亦治臣逋慢之罪,以肅朝綱焉。臣於丐免之章,不容贅他,而伏見近日朝紙,開張聖聰,察納雅言,允副適當,處分嚴正,臣雖至愚,亦知我殿下大有爲之聖心也。從諫不咈,慕乎湯,昌言則拜,法乎禹,孰不曰天地爲大,日月爲明。然而天地之大焉,而猶有所憾,日月之明焉,而猶有未及,臣竊惑焉。夫我東之於皇明,受字小之恩,被再造之澤,凡我方趾圓臚,含齒戴髮之倫,莫不浹髓淪肌,有萬世不忘之忱。此先賢前哲,繹情義起,而建萬東廟,卽君臣之義,父子之恩,而春秋大統之大經大法也。一自停撤以來,有志之士,莫不菱痛齎鬱,祗切匪風之感,江漢之思者,殆有年所矣。今當勵精圖治之日,咸仰皇廟復設,最爲急務。而況有疏臣之疏辭,至再至三,殿下特以簾敎而不允。以殿下大聖人誠孝,懇懇仰稟,期致睿納,卽令復設,而其所齊奉之道,依箕子殿·檀君廟之例,設置郞官,差直敬奉。則禮制益著,義理愈明,尤有光於前日給官田,供粢盛之盛擧也。豈非存天理·正人心之大關據者乎?臣竊惟明理正心之要,在乎崇正學務節儉,而正學之道,用賢爲大。苟能旁招俊乂,則可見彙征之連茹,而君子進小人退矣。或者謂世無大用之人云爾,則大有不然者。古人曰,不可借人於將來,又曰天生一世人,自了一世事。竟擧於有司,鱗次選擧,則城市之間,岩穴之下,絶無其人。事君治民者,不講古書,則不關古事,識見破陋,無以通達矣。今而亦當能事君而治民也,伏願殿下,誠心求之,爲適其用,則內而輔導之官,外而字牧之任,亶在斯乎?臣竊惟治民之要,在於務節儉之道,禁奢爲大。見今侈美成風,貴賤無表,市井之類,輿儓之窮奢極侈,過其度濫其今者,莫此時若,名分蔑矣,財力匱矣。先正臣李珥之疏曰,一貞之食,可以作飢者數月之糧,一襲之衣,可以作寒者十人之衣,今時不啻倍蓰,物價翔貴,安得不然?惟在殿下崇儉節用,躬親先之,則上行下效,捷於影響。伏願殿下,留神採納焉。臣且伏見近日殿下處分,則三凶追奪,國是大定,群情夬伸,臣不勝欽仰萬萬,而第其天誅之下,亦有漏綱之物,卽己巳年之鳳徵是也。其貫盈負犯與玄逸·來善,同惡相濟,罪關宗社,一而二,二而一也。旣誅其二,則一焉可逭乎?殘根弱菱,猶恐其滋蕃而鋤治之,況其盤根錯節之一種本者乎?此疏臣之未及陳奏者也,淵鑑之未及周察者也。伏願殿下,亟施一體追奪之律,以正王章焉。臣旣以蒭瞽之說,略陳數條,而竊伏聞以除君側之惡,如鷙鳥之逐鳥雀,如猛獸之驅狐狸,忠情所激,蒼黃陳章特垂睿納焉。噫,彼權鼎鎬之罪,可勝誅哉?經筵莫嚴之地,挺身雜說,暴厲作色,上敎曰正直,而渠以爲謟佞,上敎曰謟佞,而渠以爲正直,殿下之納諫,渠以爲偏私。至以悝言悖談,威脅君父,凶肝逆節,醞釀平日者,綻露無餘。如此無君惕上者,不可時日容貸於覆載之間,而向日處分薄勘,削職而止,臣恐亂臣賊子,爲接踵而起矣。伏願殿下,亟施竄配之典,以正邦刑,以伸公憤焉。至若白奎燮之刪削筵說,難逭悖逆之律,屛諸四裔,不與同淸朝,千萬幸甚。臣於鼎鎬同宗也,閱今微情,誼當避嫌,而至於此極,大義先之,不能泯默。伏乞聖明,不以人癈言,曲垂採納焉。臣無任云云。答曰,省疏具悉。所陳諸條,甚好,當留念。而萬東廟事,旣有東朝簾敎,則今又煩瀆,是何道理?其勿更陳。鳳徵事,當有下敎,而權鼎鎬·白奎燮,已有處分,則更不必加律矣。
上在景福宮。停常參·經筵。
藥房提調李承輔,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政在外未肅拜,左議政·右議政未差,不得來會云矣,敢啓。傳曰,知道。
傳曰,內閣提學有闕之代,前望單子入之。內閣提學前望單子入之,朴珪壽落點。
政院啓曰,學製申飭設行事,允下矣。東學敎授朴齊晠在外,何以爲之?敢稟。傳曰,許遞。洪健植除授,一體牌招,使之擧行。
又啓曰,卽見平安道假都事平壤庶尹金甲根狀啓,則觀察使南廷順,謂以情踪愈惶蹙,退伏私次,一向廢務云。飭敎之下,又復如是者,萬萬未安。該道臣從重推考,何如?傳曰,允。一向廢務,是何道理?後勿如是之意,書目,更爲嚴飭題送。假都事固當重勘,而姑令戴罪擧行。
又啓曰,平安監司南廷順,回咨入送及咨文出來狀啓,又以假都事替行封啓,誠極未安,從重推考。雖以假都事言之,一向替當,萬萬駭然。所當重勘,而本院請推之外,無他可施之罰,何以爲之?敢稟。傳曰,允。假都事,已有處分矣。
以忠淸兵使李敎獻,公州營將李章漢,遭母喪事,傳曰,已經內外將,未準朔中,令該曹,口傳差出。
兵曹口傳政事,以吳致永爲公州營將。
弘文館啓曰,新除授副應敎李晩燾,校理朴顥陽,副校理洪健植·趙宇熙,修撰李秀萬,副修撰洪時衡,竝卽牌招察任,何如?傳曰,允。
又啓曰,新除授應敎李容萬,校理李永,時在京畿楊州地,副修撰李舜儀,時在慶尙道永川地,經筵入番事緊,請竝斯速乘馹上來事,下諭。啓旨依啓。
成均館啓曰,四學學製,以四等設行,而四學敎授,尙未設行。令政院申飭,使之不日設行,何如?傳曰,允。
副修撰洪時衡疏曰,伏以,臣伏蒙恩諒,計將歸伏,歌詠聖澤,以圖不報之報矣。曾未幾日,又伏奉除旨,召牌嚴臨。臣聞命惝怳,始也震懍,終焉訝惑,誠不知聖明,奚取於有罪無狀之一愚臣,而誤恩之荐疊,胡至於此哉?嗚呼,君臣父子,無所逃於天地之間,而臣何忍言?自知臣罪。家焉而不能孝於親,國焉而不能忠於君,以至積毁銷骨,巧言鑠金,臣冥然跼蹐,只俟公議駁定。乃者天鑑孔昭,使臣免爲夷狄禽獸之歸,臣惶隕慙恧,不知死所。以若臣之情勢,徒以貪戀爲榮,有除輒膺,自同無故,則臣身之顚沛,固不足惜,而其於貽羞淸朝,玷褻名器何哉?此臣所以寧被逋慢之罪,不敢遽爾承膺。且臣素患痰癖,重嬰寒症,陳力就列,斷無其望。隨詣朝房,敢暴哀懇,自外徑歸。伏乞聖慈,諒臣情狀,永刊仕籍,以爲公私兩幸焉。臣於丐免之章,不容他說,而目下悠悠萬事,惟莫急於典學矣。近來化晷漸長,而講筵姑停,誠不符於大禹之惜寸陰,成湯之作盤銘也。蓋道學政事,本無二致。論學則萬殊一理,瞭然畢具於事爲之間,論事則大經大法,無不布在於學問之上,於此,有以知不可以事機之繁,而廢學也,明矣。伏願殿下,日開經筵,勤勤孜孜,成就文德,千萬幸甚。臣無任云云。答曰,省疏具悉。又何如是?爾其勿辭,調理察職。尾附事,當留念矣。
上在景福宮。停常參·經筵。
傳曰,卿之此擧,果何故也?渭車載還,古有其例,而爲安卿心,已寢前敎。竊謂卿怳然而悟,賁然而來,今聞一向過引,尙胥于獄,豈不萬萬可愕乎?予旣以入診設廳,言之矣,在卿義分,不可曰此不足爲輕重於去就。而且以予小子,多日勞心於致卿,慈聖惟憂之念,無時不切,易致損節,予心憧憧,當如何哉?卿於此庶有斟量者存也。君臣相孚,情志爲先。毋固其執,卽趣其駕,以副予急急欲見之心。方此臨軒而企之事,偕來正卿,傳諭于領議政,期於偕來。
傳曰,公事不審之中官文用奎拿處。
領議政李裕元疏曰,伏以,還收昨旨,恩諭又隆,至有臨軒以待之敎,惶懍戰灼,求死不得。仍伏胥所,恭俟威罰,何敢更事瀆撓,仰累黈纊之下,而辭已窮矣,情已迫矣,疾痛之呼,聲不暇擇。噫,君使臣事之際,上不可以縛束馳驟,强之使行,下不可以披離顚倒,苟於從令。故從古審於出處者,雖切效忠之志,或有遯世而無㦖者,非無鞠瘁之誠,亦多奉身而永退者,是豈皆不念事君之義哉?如臣膠守,自有鐵防,明時雖戀,餘生已判。塵刹之奉,惟將寸心,隕結之酬,可卜來世。發言永矢,質蒼天而爲正,捫腸結轖,雖九死而靡悔,硜硜之志,斷斷之執,前後控懇,更無餘蘊。苟或巧於怠成,工於占便,外自矯情,內實徼寵,恬不知恥,必見唾面,全昧勿欺,何以藉手?有受則恩重而已,無報則戾積而已。況當此時顒祝之情,擧國同然,則臣亦具彝性。豈不知竭蹶趨膺,而巧値事會,登對此遲,臣之情狀,尤切罔措。臨章抆涕,言不知裁。辜負之罪,臣固自速,亟降鈇鉞之誅,以爲爲人臣抗命者警焉。臣無任屛蹙隕越之至。臣無任云云。答曰,省疏具悉卿懇。今以辭窮情迫,言之矣。予之情辭,有甚於卿者,故纔已下敷心之諭,卿庶諒之也。批諭之每言必致,是仰成之切急,而卿則云束縛馳驟。匡輔之直前擔着,是出處之光明,而卿則云披離顚倒。此豈所望於卿,而衷曲相孚之義哉?如是相極損事體,望卿更勿固執,卽爲賁然,副予苦佇之至意。仍傳曰,此批答,偕來正卿,更爲傳諭,期於偕來。
吏曹判書金炳㴤疏曰云云。答曰,省疏具悉。長銓重任,豈可輕遞?卿其勿辭,調理行公。
兵曹判書徐相鼎疏曰云云。答曰,省疏具悉。本兵之任,何可遽爾遞解?卿其勿辭,調理行公。日前政事,予亦疏鬱而然矣。
敦寧都正趙準永疏曰云云。答曰,省疏具悉。所請依施。
上在景福宮。停常參·經筵。
備忘記,廣州留守李㘾下直,長弓一張,長箭一部賜給
政院啓曰,來初一日,輪對日次矣,敢稟。傳曰,當次人,受點後,日次待令。
傳曰,禮判有闕之代,前望單子入之。禮曹判書前望單子入之,朴齊寅落點。
傳曰,刑曹判書有闕之代,前望單子入之。刑曹判書前望單子入之,姜蘭馨落點。
刑曹判書朴齊寅狀啓,以爲臣於本月二十六日戌時,敦諭一度,傳諭于領議政李裕元,而鱗次亥時,敬奉疏批,更爲傳諭,則以爲,臣竊附古人獄中上書之義,冒萬死哀籲於仁覆之天,寵諭溫批,反覆開誨,如慈父之詔迷子,德意曠絶,恩禮益摯。臣回死入生,因罪叨榮,感淚被面,不知仰答。夫匹夫有志,不忘在溝壑,聖君體仁,不枉物性。區區苦衷,雖知瀆撓,尤添死罪,窮迫之極,不能無疾聲之呼矣。第伏念諭敎中,數句語,有非臣子所可承聞,震剝靡措,與前無異。進伏金吾門外,惟俟誅殛之典。重臣之陋地相隨,冞增悚悶,惟祝召還。臣旣承期於偕來之命,故仍爲隨往于胥命所矣。馳啓云云。踏啓字。
政院啓曰,卽者義禁府都事來言,領議政李裕元,今方胥命于金吾門外云,係是大臣去就,敢啓。答曰,知道。
又啓曰,卽者議政府錄事來言,領議政李裕元,以爲諭敎中數句語,有非臣子所可承聞,震剝靡措,進伏金吾門外,惟俟誅殛之典云矣,敢啓。答曰,知道。
傳曰,卿之日前事,已是過擧,今又胥命,抑何故也?卿雖以被譴爲期,予則欲積誠必致。卿試思之。卿之處義,果是移易不得者,而予反强迫之乎?卿若以諭敎中數句語爲難安,則今當收還。卿其安心,卽爲入來肅命,聽我面諭事,偕來正卿,更爲傳諭于領議政,期於偕來。
傳曰,領議政,又因諭敎中數句語辭意,至於王府胥命云。予旣以下七十二字,卽爲還收,以安大臣之心。
刑曹判書朴齊寅書啓,以爲臣敬奉聖諭,更爲傳諭于金吾門外領議政李裕元胥命所,則以爲,臣罪積邱山,恩深河海,當罪而不罪,當黜而不黜,溫諭遽降,至蒙句語還收之命。臣雖豚魚木石之不若,何敢復事煩聒乎?今當拚棄廉隅,得借方寸,面陳血懇,冀蒙體諒之恩云矣。傳曰,知道。卿則退去。
傳曰,領議政入侍。
傳曰,來初五日次對,進定於初二日。
以文用奎囚單子,傳曰,飭已施矣,分揀放送。
訓鍊都監啓曰,本局哨官李河龍,身病猝重,勢難察任,改差,何如?傳曰,允。
副校理洪健植疏曰云云。答曰,省疏具悉。疏辭,下該曹稟處。
大護軍朴珪壽疏曰,伏以,臣於本月二十五日,奉有奎華新授之命,臣滿心惶駴,不知攸曁。天牌遞臨,莫敢坐傲,隨例叩肅,退自循省,鷄鶋之鍾鼓,土木之文繡,殆臣今日之謂也。噫,臣本鹿鹿一老措大耳。學殖蔑裂,才具輇薄,而徒荷洪造,逈異尋常。一自初元以來,外內踐歷,濫褻無藝,曩歲文垣·執耳,已是寢夢之所不到,居平之所慙恧。顧何敢更懷冥升,罔念知足哉?今此之除,未審聖簡,何所取焉?何所擇焉,乃以古來名碩之逡巡却顧者,謬及於無所短長之如臣鹵莽歟?步履星辰,依近日月,其淸且俊,莫與倫比,而黼黻皇猷,臣非其人也,鋪張鴻藻,臣非其人也。嬰兒之飽,板蟲之負,未有不顚且病者,臣明知其理之不爽。而只以懷戀寵祿,厭然自居,嗤笑之來,其將何辭而解之?臣之前後蒙被殊眷,河海莫量,妄揣仁愛之天,必將厚庇曲遂,以全終始生成之澤,所以不避猥越,玆敢刳瀝肝膈,仰瀆崇嚴。伏乞聖慈,俯賜鑑諒,將臣閣銜,亟賜鐫免,以重公器。臣無任云云。答曰,省疏具悉。卿其勿辭行公。
癸酉十一月二十七酉時,上御慈慶殿。領議政入侍時,左副承旨李起鏞,假注書韓章錫,記注官金顯默,別兼春秋朴容大,領議政李裕元,以次進伏訖。上曰,史官分左右。仍命大臣進前,裕元進前奏曰,冬候不調,聖體若何?仍各殿問候訖。上曰,卿之重卜以後,處義太過,非所厚望也。裕元曰,臣罪萬死無惜,而區區處義,已多年所,殿下所俯燭,而亦嘗一許者也。臣豈不厚望於聖慈曲遂之恩乎?上曰,卿退居鄕廬,一何久耶?裕元曰,臣近年未登對矣。病伏鄕山,逖違天顔,豈無戀結之心,而況當邦慶顒祝之時,何敢慢命?第其才之不逮,實無以堪當重任,所以逡巡不敢進。今則迫於嚴命,欲借方寸之地,仰丐生成之恩,冒登前席。伏望早賜斥退焉。上曰,卿雖過巽,予則知卿深,而倚毗甚重。今廟堂空虛,百務積滯,一時爲急,裁決之事,惟卿是賴。予當仰成矣。裕元曰,恩禮若是隆重,臣有何藉手,仰答一半分委毗之聖眷乎?臣十年田野,農夫爲伍,廊廟之事,實無所知,而見今時原任無一人,重務不可獨任。諸大臣,久處荒野,伏望寬恕召還,俾有共貞之美焉。且朝著濟濟,儲望者多,亦願改卜賢德,而臣則亟賜解免,區區之望也。上曰,從當有處分,而卿言如此,亦當枚卜矣。卿之出膺,予心充然,今何言退乎?裕元曰,前席唐突,不敢畢其說,謹當退陳情私矣。上曰,何遽如是?須勿過讓,裁斷廟務,可也。裕元曰,臣入中書十年,未曾視務,雖曰宿趼,實則空疎矣。上曰,自古鼎席之始登者,孰非初手乎?裕元曰,然矣。豈皆學而能哉?臣則才具不逮之故也。上曰,卿才優可爲之,何爲多讓乎?裕元曰,知臣莫如君,殿下何不俯燭臣之本末乎?上曰,退朝後,勿復辭巽,是所望也。非但予之敦勉懇摯,慈聖所敎亦如是,大臣豈可不思仰承之道乎?裕元曰,聖敎至此,廟務之切急者,先當視察,而後望恩諒矣。上曰,卿每以遺訓陳懇,予豈不知乎?此時民憂國計,非卿無以共濟,至於成就卿志,豈可無日乎?裕元曰,早晩間成就之敎,臣旣奉有批旨矣。衰邁多病,惟願早蒙生成之澤矣。上曰,故事,有近八十拜相,數十年登庸者。近來鄭領府事,亦以九耋元老,陳力就列,卿之所見也。裕元曰,鄭領府事則多在原任矣。上曰,在時任者亦屢矣。裕元曰,鄭領府事筋力康健,少年不及故也。上曰,卿之筋力亦好矣。卿之登筵,在何時乎?裕元曰,今爲七八朔矣。上曰,春間下去乎?裕元曰,都監竣事後還鄕,屢次賀班,未能進參,亦豈無戀結之忱乎?上曰,廟務久曠,望須善爲裁斷。有疑難者,草記稟定,無令積滯也。裕元曰,謹當略略視務,而決不可久參也。上曰,倚毗之地,豈可以略略言之?予若不許,則卿不可退矣。大臣之心,予旣知之,大臣亦當知予心矣。裕元曰,君上旣燭臣心,臣豈不仰體君上之心乎?惟是才器之不堪當此故也。上曰,卿之才器,固優矣,何爲過自巽讓乎?冒寒遠來,入闕亦有頃矣。賜以酪粥一器,卿須嘗之也。仍命大臣就座,宣賜酪粥。裕元奏曰,榮感之極,不知攸達矣。上曰,大臣似有感患矣。裕元曰,觸冒夜寒,驅馳之餘,遂嬰微感,而不甚大段矣。上曰,夜行果難矣。裕元曰,伏承惶懍之下敎,其在王命不宿於家之義,不敢遷延,星夜作行矣。上曰,近日天氣不調,無人不感矣。裕元曰,冬候過㬉,易致人病,極爲愼攝之時也。上曰,冬候之寒,斯爲順令矣。裕元曰,比間,果頻開講筵乎?上曰,近因寒感,久未進講,而從近當行之矣。裕元曰,不審感候,近果平復乎?上曰,向差矣。裕元曰,和解之劑,恐不必過進矣。上曰,未嘗過進,久當自愈矣。裕元曰,內廚珍饌,旣飽恩眷,榮耀極矣。仍伏念此乃古大臣禮遇之殊典,而臣之猥蒙此異數,實不勝惶濫矣。上曰,物雖不腆,必多進也。裕元曰,臣在鄕廬,豈能得此珍味乎?每歲賜送之酪粥一碗,藏置山廚,三四次分食,而歌詠聖恩矣。上曰,卿之所居鄕第,程途幾何?裕元曰,七十里,而峽路蕭颯,殆近八十里矣。上曰,大臣有一子而在鄕廬乎?裕元曰,只有一子晩生矣。上曰,年爲幾何?裕元曰,今十七歲矣。上曰,讀何書耶?裕元曰,多病失學,且緣臣疎懶,不能勤誨矣。上曰,大臣豈有是理?裕元曰,臣之年少,不甚怠倦,而賤齒襄邁,自爾然矣。上曰,卿之生朝何時乎?裕元曰,八月十二日矣。上曰,過於鄕第乎?裕元曰,每年生朝,多在鄕第矣。上曰,先卿則多在京第乎?裕元曰,然矣。卜居鄕山,始自臣身矣。上曰,先卿,以兼都承旨,多年行公乎?裕元曰,屢月行公矣。先臣,初以蔭仕,晩科直資,久任承宣矣。上曰,蔭仕至何官?裕元曰,蔭仕至海州判官矣。以故曾未經堂下官。臣則猥多踐歷堂下淸要之職,輥到此大官萬萬不當矣。上曰,才猷堪當故,有此重卜之擧矣。裕元曰,元輔之任,非大勳勞,不可冒據。先輩名碩之居此位者,甚罕矣。上曰,今卿此職,卽卿家文忠公所居之任也。文忠公,於卿爲九代祖乎?裕元曰,然矣。臣先祖供仕,在於此闕矣。上曰,文忠拜相,在壬辰時乎?裕元曰,壬辰之變,以都承旨扈駕,出仁和門,執燭前導,至碧蹄驛,天始明云。拜相則在壬辰之後矣。上曰,勳勞大矣。有如此勳勞,故子孫之做大官者,亦多矣。裕元曰,然矣。勳勞著於國,則福祉流於家。是故,臣之門中有八相,登元輔者四,而臣祖爲之,後孫有三,臣亦濫廁其間矣。上命書傳敎曰,來初五日次對,進定於初二日。仍命史官就座。
上在景福宮。停常參·經筵。
弘文館啓曰,修撰權益洙,副修撰缺在外,下番闕直,事甚未安。修撰李秀萬,副修撰洪時衡,竝卽牌招,推移入直,何如?傳曰,允。
吏曹啓目粘連,觀此弘文館副校理洪健植上疏,則以爲,臣兄遠植,方帶副提學矣。臣之所兼春秋之銜,揆以應避,在下當遞。伏乞聖慈,俯垂鑑諒,亟遞臣所帶兼銜,以存公格亦爲白有臥乎所,相避之法,在下當遞,弘文館副校理洪健植,春秋兼銜今姑減下,何如?啓,依允。
以司鑰張準奎手本,別監張舜煥·禹石龍,被打於院隷李次乭等事,傳曰,令秋曹,査實以入。
以司謁金致煥手本,別監趙基錫·朴俊杓,被打於院隷事,傳曰,令秋曹,査實以入。
以司鑰趙基成手本,別監金喜哲,被打於院隷事,傳曰,令秋曹,査實以入
以司鑰韓鳳得手本,別監金基浩,被打於院隷事,傳曰,令秋曹,査實以入。
領議政李裕元疏曰,伏以,臣仰感恩數之曠絶,俯畏分義之截嚴,拚棄廉防,倉皇趨簉,直以爲面懇衷私,獲蒙鑑諒計耳。苟臣才猷足以濟時艱,德望足以鎭物情,則其在世臣同休戚之地,曷敢不殫竭慮力,生死向前,而無端求退,不知止也哉?先臣在時,見臣除一官受一命,輒曰天道益謙,人事惡盈,臣嘗承勉戒,言猶在耳。顧臣庸謬,蒙被不世渥澤,左右馳騖,今復亢極。是添注於已滿之器,加策於方驟之馬,欲其無傾且蹶焉,必無幸矣。旻覆之下,雖倖免於罪譴,竊恐園花先萎,朝露溘至,而恩山德海,卒不能報其萬一。國焉而蔑效忠之資,家焉而無追孝之誠,撫躬自悼有淚如瀉。至於鳥獸之微,路窮哀鳴,則聖人惻之。十年班綴,禮使且久,安得無厚望於我殿下也?四營軍務,諸司提擧之竝萃一身,中書故事,亦所罕見。雖緣事會,踧踖不安,倘復如何?玆不得不更入文字,以靳日月之燭幽。伏望聖上,將臣本兼之銜,劃卽許免,改卜賢德,以幸公私焉。臣無任云云。答曰,省疏具悉卿懇。幾日渴望之餘,幸得昨日筵話,民憂國計,自此有恃,予果喜而不寐矣。今此巽章,何爲而至哉?今日時艱,正須卿才猷而濟之,今日物情,正須卿德望而鎭之,故所以致卿乃已也。卿試思之。此豈卿過謙退步之時乎?況卿之忠悃,予所深知。忠孝一理也,此豈非追孝之義乎?望卿更勿以此相聞,亟裁庶務之待卿滯留者,匡予不逮。至於諸司提擧,事例,不得不然,卿其諒之。仍傳曰,此批答,遣史官傳諭。
直提學尹滋悳疏曰,伏以,臣所叨內閣職,於臣涯分,已濫矣,於臣材識,又不稱矣。隆天厚地,徒荷恩眷,東壁西淸,冒玷華貫,今焉周歲之久,蔑然一日之效。循其名則雖榮其身,考其績則實曠其官,恒居懍恧,靡所止屆。迺者僚宷之間,竊有私義之難與周旋於一院者。雖不敢張皇瀆屑,而區區情實,卽通朝所共諒也。披瀝陳籲,仰干聰聽,伏乞聖明,俯垂鑑諒,將臣直提學之任,亟賜鐫遞,俾安私分焉。臣無任云云。答曰,省疏具悉。所請依施。
上在景福宮。停常參·經筵。
藥房提調李承輔,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政有身病,左議政·右議政未差,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,廟務之一日積滯,極爲可悶,再明日次對,進定於明日。
傳曰,原任直提學尹滋悳,檢校差下。
宗親府啓曰,明日,卽天漢殿朔奉審日次,而臣寅卨,進詣擧行之意,敢啓。傳曰,知道。
又啓曰,前承旨李珪永,宗正卿依例差下,令該曹下批,何如?傳曰,允。
議政府啓曰,卽見全羅監司李鎬俊狀啓,則本道公都會,當爲設行,而今秋穡事未登,擧子齎糧試邑,供億在所當念,待明年合設事,請令廟堂,稟旨分付矣。爲念擧子之齎糧,許退都會之設行,旣多已例,依狀請許施,何如?傳曰,允。
又啓曰,卽見鎭撫使金善弼狀啓,則本道儒生公都會,當爲設行,而農形近歉之年,亦多停退之例,待明秋合設設事,請令廟堂,稟旨分付矣。今年事勢,似當停退,依狀請,許令待明秋合設,何如?傳曰,允。
又啓曰,卽見統制使蔡東健災實狀啓,則分等名色,不爲擧論,各樣災十三結十七負四束,特許準劃事,請令廟堂稟旨分付矣。依峽沿浦,始旱終澇,或不無減損之淺深,旣無分劑,則政是寸杇尺瑕。所報雖不夥多,經費宜其愼惜,此狀辭置之,何如?傳曰,允。
又啓曰,頃因湖南年分狀啓,所請災結中,新災七百結劃下之意,覆啓行會矣。卽見該道臣李鎬俊狀啓,則不足災九千八百二結九負七束,特許劃,訓局砲保,折半代錢,兵曹及各軍門軍布,竝以純錢代捧事,請令廟堂,稟旨分付矣。道臣之爲民勤懇,雖知苦心,國計之視此贏絀,安得不念?而本道之舊災,便作金石之不刊,査新補舊,綽有其方。且分俵之法,不患不多,患其不均。前所劃下,旣存斟量,置之。至若軍布,已有分數許代者,依前行會施行。見今收租與軍布,俱係節晩,趁速磨勘之意,另飭分付,何如?傳曰,允。
禮曹啓曰,卽接全州幼學金海龜所志,則以爲,族祖有聲,嫡妾俱無子,以其同姓四寸弟有黃第二子良鈺,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事載在法典,而門長金海龜,所訴旣如此,金有黃第二子良鈺,立爲金有聲之後,何如?傳曰,允。
又啓曰,卽接樂安幼學丁台鉉所志,則以爲,族姪源祚,嫡妾俱無子,以其同生弟榮祚子斗順,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長丁台鉉,所訴旣如此,丁榮祚子斗順,立爲丁源祚之後,何如?傳曰,允。
承文院啓曰,卽見盛京禮部咨文出來者,則本年秋季統巡會哨緣由具奏,奉旨知照云矣。回咨按例撰出,順付回撥,傳給鳳城,轉致盛京之地,何如?傳曰,允。
司僕寺啓曰,旌義前郡守李秉漢遞任進上馬二匹,今纔上來,禾毛色別單書入。依例內廐立養之意,敢啓。傳曰,知道。
大護軍朴珪壽疏曰,伏以,臣濫叨匪分之職,冒陳丐免之章,未蒙兪允,彌增兢惶。雖不敢申暴情實,重犯瀆撓,而因循蹲據,益不能自安于中也。況臣入院之初,乃有同寀之疏引,私義之難安,承恩批而遞免。竊伏念聖明照臨,無幽不燭,爲惜士夫之廉隅,曲軫臣隣之微諒,甚盛事也。與有幸焉,則臣之區區迷執,亦安得不希望於上天之一視而同仁乎?玆敢短章擧實,仰瀆崇嚴。伏乞聖慈,俯垂鑑諒,將臣所忝閣職,亟賜鐫解,以伸私分焉。臣無任云云。答曰,省疏具悉。所請依施。
全羅監司李鎬俊疏曰,伏以,臣材識蔑劣,而未堪僬僥之負,委毗隆重,而未有稊稗之酬。早晩狼狽,灼然可知,間嘗一再丐免,而允兪之音尙靳。矧今災憂溢目,而拯濟之策亦疎,徒擁厚廩,猶此蹲據,揆諸廉維,縮恧無地。至於兩鎭之役,以言乎南關,則先輩之有志而未就也,以言乎格浦,則古人之旣設而中撤也。況輿論所同,廟堂稟旨裁定者,則臣不過奉行朝令,隨事措劃,隨時董飭而已。幸於幾月之內,兩役次第告訖,此誠職分之所當爲者,而莫非我聖上遠猷紆謨,深惟陰雨之計也,實不勝欽仰萬萬。仍伏念臣之受任,居然爲四年之久,旣瓜而仍,旣仍而個又滿矣。歸覲天陛,僂指計日,寤寐耿結,此望顆祝,不意廟議,以黔毛漕倉之創設,威鳳城役之未竣,加年之請,又下於夢想之外,臣誠惝怳震越,益無以措躬。噫,人臣策名,孰不欲報答萬一,而冥升者易缺,器小者易盈,乃天道之必然。且久任之效,尙矣無論,難保之瘼,日甚一日,臣不待人言而自辨矣。今若一向貪寵,知進而不知退,則臣雖不自恤,其奈國體之損傷,時論之彈嘲,何哉?夫漕倉之規,城役之費,已有所定算,則繼臣之至者,何患乎無成,而必欲如臣冗愚者,責之以終始之效也哉?臣之素抱貞疾,遇寒添劇,精力尤覺葸綴,裁決每多錯謬,將使僥倖塗抹於四載之間者,必致僨誤於一朝之頉,亦豈不大可懼哉?玆敢不避瀆撓,悉暴衷懇,期於不得請則不止也。又此奎華淸選,本不近似於臣身,而虛縻旣久,恒切愧悚于中。伏乞聖慈,憐臣憫臣,藩任·閣銜,竝許遞免,以便公私焉。臣無任云云。答曰,省疏具悉。卿之治績,予已稔知。廟堂請加,以其漕倉城役之未竣而然矣。卿其勿辭,益勉旬宣之責。至於閣銜,又不必如是矣。
前掌令辛哲求疏曰,伏以,臣卽井泥不食,汙下賤品耳,仁天雨露,不擇下地,伏竊科第,猥叨臺銜,榮已極分已濫矣。第伏念自昔出而仕者,逢堯·舜之世,展蘊抱之才,孰非大願,而含默退縮,側陋湮沒,十居八九者,蓋不遇其時也。方今聖明在上,甘雨肅霜,萬物曲遂,疎逖之臣,戇魯之諫,皆包容嘉納,或有施行之事,久枳言路,一朝坦開,猗歟,盛哉。臣於是,伏思所以拾遺報答之道,則學識固已空空如也,所可言者,人已先之。然葵藿必向,物性之使然,蒭蕘有詢,聖謀之惟恢。幸際一淸之會,敢陳千慮之得,其條一十耳。如蒙採納一二,少有補於發政施仁,則臣言行矣,死猶榮矣。其一曰,正名分也。晏子曰,綱常者,扶植宇宙之棟樑,奠安生民之柱石。國家之基於治,習於亂,惟在名分,建立頹淪之如何?而挽近親親尊尊之道,未能粲然有備,侵侮陵轢,蔑法犯分,在在駭憂。城闉之下,法近而猶不知矣,鄕曲之間,化遠而莫之禁焉。是皆出於趨利不知義之故,而主勢日益孤危於上,人心日益邪僻於下,古人所謂雖有粟,吾不得以食諸者未爲過語也。惟聖明留神焉。其二曰,用人才也。程子曰,天生一世人,自足了一世事。世何嘗乏才?責之以備,雖在唐·虞之世,亦難矣。善用人者,棄短取長,各奏一能,譬如山中之木,遇良匠而勁直屈曲,各得其宜也。古昔哲辟之急於求才,草野之中,行伍之間,降虜敗亡,筦庫盜賊之類,不拘拔擢。而至我國,世胄華居,已生而貴,寒門微閥,未生而賤,憂愁抑鬱,恒有向隅之歎矣。且耆舊宿德,惟國元寶,故善養惠養,皆載治世之史冊,而年老質多者,謂之陳人無用,疎斥汰散,竗齡美貌,謂之新進可愛,驟獵顯敬。夫臨事明快,在公承趨,似有勝於疲癃痀瘻,遲鈍迂誕,而其德望不可及,智慮亦不可及也。傳曰,立賢無方,人惟求舊。惟聖明留神焉。其三曰,嚴官禁也。禮曰,外言不入於梱,內言不出於梱。雖閭巷寒門士夫家閨範,不可不肅,況人君之尊乎?君門九重,肅穆如天,布以象魏,守以虎旅,而君處其內焉。門曰天門,宮曰法宮,地曰禁地,此豈毗人賤類雜喧之地乎?近年以來,宮女之濫入,尤爲甚焉。早寡無依則入,厭苦上典則入,夫婦失和則入,莫嚴禁掖,爲此潑皮女逋逃藪,外多曠夫,未嘗不由於此。而往往大內細微之言,無論虛實,流行於外者,似緣此輩之無常出入也。寧不寒心哉?略定額數,刷逐雜冗,使淸肅邃嚴,不可少緩也。修齊治平,莫詳於眞德秀大學演義,而其要曰,嚴內治。惟聖明留神焉。其四曰,明版籍也。周禮,司寇獻民數於王,王拜受之,其敬之如此。我國籍法,亦嘗愼重,而近則視之若文具,每當大比之歲,京外營邑,循例磨勘而已,死生盛衰,未嘗較計。盜賊匪類,無由省察,向者洋醜之至於築室居生,非三數年,而人莫能知也。自明年爲始,先自五部,一番詳擲戶口,無或遺漏,而此部居民,移生彼部則必相照,父子竝錄,率口幾許,俾不私自來往。外邑則面里營邑,轉相報憑,每於歲首,各自監營,從實錄啓,則戶口之增減,昭然可知,而方伯·守令之治忽,從可驗也,盜賊匪類,亦不能出沒祕藏矣。宋元符,奏急務有三,一曰戶版失宗也。惟聖明留神焉。其五曰,定軍額也。易曰,君子以思患而預防之,蓋言有國者,武備不可一日而不修也。我國踐更宿衛之法,部伍統領之令,無不備具,而升平無事之時,怨已深於黃白之間矣。板蕩弛綱之日,孰勇於刀鎗之下乎?近來矯擧此弊云爾,而一變而爲洞布,再變而爲戶布。竟使上下無別,貧富俱困,此特不思之甚,而但利其目前徵布之易也。罷戶布之論,前後煩瀆已殫,臣無用更事架疊,而徒著革罷之宜,未著歸正之策矣。京外原額多寡,臣未及有考,而多設軍丁之名,一弊也,不均甲乙之布,二弊也,鄕兵則祗有徵納之苦,而未蒙撫恤之津,三弊也。名色多設,則應役眩亂,而掌吏得以售奸,番布不均,則謀避益甚,而把定或以愛憎,撫恤未蒙,則緩急不能用,而反思其構亂矣。臣愚竊以爲生靈繁殖,莫盛於今日也,若能先明版籍,又査冒稱幼學,則軍額充定,不患不足矣。釐軍名均番布,易於反掌,而至於鄕兵撫恤之方,謹復祖宗朝身役之制,無使一人閑遊,則給養自有餘,而人情必不甚擾矣。語曰,天下雖安,忘戰必危。惟聖明留神焉。其六曰,量田也。朱子在潭州時奏曰,經界一不取,爲民間莫大之利,然其利在於官府細民,而豪家大姓猾吏奸民,皆所不便。我國二十年一量,自是成憲,而每有朝令輒爾遷延不行者,亦由於是也。近聞或有改量之邑,而疎處太疎,甚處太甚,徒爲煩擾,而有害多利少之歎云矣。世或謂難得其才,而人才之興,係於人主之趨尙也。其才之難得,又不若其君之難得,何嘗有其君而無其臣乎?先飭選類,另擇守令,而必取其綜敏兼備,利害明辨之人。自明年秋後,不疾不徐,從容行之,必無不濟之理矣。孟子,曰仁政必自經界始。惟聖明留神焉。其七曰,抑奢侈也。方正學曰,甚於爵賞之路,甚於鞭仆之懲,用懲而效速,意密而化神,其惟衣冠之邑,上下有法乎?衣笥車服,有國之大政也。夫何侈靡之風,若是之甚也?雖輿儓廝役,衣錦綺乘車馬,矯天空蕩,無所顧忌也,尙何說耶?耗國害民之事非一,而奢侈最甚,亡家敗身之事非一,而奢侈者最先,可不懼哉?今若上下貴賤,一切崇儉,定制莫敢越,則俗美之效立見,而物貴之弊卽祛矣。古語曰,儉,德之共也,侈,惡之大也。惟聖明留神焉。其八曰,矯科弊也。朱子曰,科擧累人不淺,多爲此所奪。我國之專以詞藻取人,恐非美制也。所謂六體之名,設使操筆立書,以其倉卒間得失,不能知其人之賢不肖,何況近日,自構者少,而代斵者多乎?進身之初,先犯欺君之罪,而僥倖得之,則掦掦自大,恬不知愧,此眞累人甚矣。臣愚竊以爲,生進之科,亦設殿試,而無論大小科,殿試必親臨面試,能成一篇,則巧拙不須更評。如或曳白,遠地充軍,限十年後,更爲親試復科,則庶可知恥自厲,爲興學萬一之補也。先儒曰科擧不公之弊,必凶於國家,人情之所共貸也。惟聖明留神焉。其九曰,懲貪婪也。我明廟朝,有吏犯贓敎曰,先王朝贓法甚嚴,今則不然,貪風日熾,民受其害,事露者不可不痛繩以律,大哉王言。第見貪墨之人,或鷹攫不顧,或蠧損罔覺,名有其能,而邪謀譎計,足以姑息掩蔽,反得善治之名。及其不幸致敗也,囊橐旣充,田宅已占,所謂不過輕則罷,重則竄而已,非徒所獲,無所毫損。纔到數年,蕩敍無礙,極享富逸,便若休退樣子,豈可曰國有三尺而民安得不困瘁乎?自今謹述聖意,贓律十分尙嚴,至于子孫,勿許通籍,則雖忘其身,薄於孝之蚩蠢悖戾之氓,莫不厚於慈矣,庶幾拘於辭而畏戢也。明·仁宗,每戒法司,亦曰國家恤民,必自贓吏始。惟聖明留神焉。其十曰,固邊圉也。詩曰,迨天之未陰雨,掇彼桑土,綢繆牖戶,此所以堯·舜三代之時,無危亡之事,而常喜危亡之言者也。國家晠治之久,欽亮儆戒,旣忽於此時,而近聞邊政紊亂,南倭空館逃走云。臣實憂之於塗路,未知其眞的,而其說若是膾炙,這間必有留脈矣。文武才猷,于于盈庭,豈無先幾知幾,有以善措處之術?而臣不勝漆室嫠婦之憂也。今若修德于內,以懷之,減賦于外,以保之,簡才能責任之,信賞罰興厲之,則城郭甲兵,雖未盡堅利,鞏固邦本,旣固矣,亦可有所恃不懼也。古語曰,憂治世而危明主。惟聖明留神焉。右十條所陳,仰稽古昔之事,略擧當今之務,張皇引喩,辭語冗長,臣不勝悚惶萬萬。而虞帝之達四明四,周王之灼三灼三,豈料寥寥數千載之後,復覩於我殿下也哉?不覺蹈舞欣忭之忱,自犯僭越狂懵之誅。伏乞聖慈,特垂矜諒,不以人廢其言,則殞首結草,猶不足圖報萬一也。臣無任云云。答曰,省疏具悉。所陳十條,極爲嘉尙,當留念矣。日記廳堂上金炳秀。郞廳朴永斗·李命九。
上在景福宮。停常參·經筵。
傳曰,司譯都提調,前望還收。
傳曰,司譯都提調有闕之代,領議政爲之。
傳曰,同副承旨許遞,前望單子入之。
傳曰,左承旨·左副承旨許遞,前望單子入之。承旨前望單子入之,李珪永·金鶴根·嚴世永落點。
禮曹來甲戌年正朝朝賀時,應行節目,參考前例磨鍊爲白去乎,依此擧行,何如?啓,依所啓施行爲良如敎。
忠淸監司狀啓,全義縣監趙奭熙牒呈內,臣敬奉敦諭,馳往傳諭于任山林憲晦所住處,則以爲,臣之前後所被恩命,愈往愈隆,而辜負旣深泥首俟譴。不意玆者,守土之臣,復宣聖諭,首尾百五十餘言,溫諄懇摯,責之以明新之效啓沃之任。臣雙擎九頓,感激震越,不知所云。臣伏聞近日殿下,廓揮乾斷,雷勵風飛,政令施措,大慰民望,民可以奠之袵席,國可以措諸磐泰,喑聾跛躄,莫不增氣。如臣伏在田間者,雖無召命,猶欲爲漢父老往聽詔,張萬福呼太平之擧,況有召命乎?且今聖學緝熙,講筵日開,臣若有襪線可補,亦當竭蹶之不暇。顧臣從前不敢變動,誠以揆分度才,恐傷聖主之明,貽後世之譏也,今亦何敢冒沒膺命,爲虞人之罪人乎?伏願殿下,刊臣選籍,治臣逋慢,以重公器,以肅朝綱焉。第臣身旣不出,言不可出。惟萬東廟一事,臣嘗猥以皇明遺民自處,有所進獻者。今聞殿下答朝臣之批,以有東朝簾敎爲敎,此恐當親事之可否已矣。復享苟是也,仰稟東朝而處之,亦何損於體哉?惟殿下斷自宸衷,亟命復享。臣不勝祈懇之至。愚衷所激,言不知裁,臣又死罪云矣。緣由馳啓。踏啓字。
奎章閣啓曰,景慕宮·望廟樓,今朔奉審,無頉之意,敢啓。傳曰,知道。
司饔院啓曰,今日監膳時,供上生鮮腐傷體少,屢次點退,終不改備,日勢漸晩,雖不得不捧入,而該貢人等所訴內,天氣隆寒,江水合氷,捉得無路云。莫重御供,如是不謹,揆以事體,萬萬痛駭,該貢人令攸司科治。臣亦惶恐待罪之意,敢啓。傳曰,代封勿待罪。
以司鑰張準奎手本,別監張舜煥·禹石龍,被打於院隷徐秉石·池仁澤·李次乭等,別監爲先除下,其罪狀,令攸司從重科治事,傳曰,令秋曹査實以入。
以司謁金致煥手本,別監趙基錫·朴俊杓,被打於院隷,別監爲先除下,其罪狀,令攸司從重科治事,傳曰,令秋曹査實以入。
以司謁趙基成手本,別監金喜哲,被打於院隷,別監爲先除下,其罪狀,令攸司從重科治事,傳曰,令秋曹査實以入。
以司鑰韓鳳得手本,別監金基浩,被打於院隷,別監爲先除下,其罪狀,令攸司從重科治事,傳曰,令秋曹査實以入。
刑曹啓曰,以司鑰張準奎手本,別監張舜煥·禹石龍,被打於院隷徐秉石·池仁澤·李次乭等,以司謁金致煥手本,別監趙基錫·朴俊杓,被打於院隷輩,以司鑰趙基成手本,別監金喜哲,被打於院隷輩,以司鑰韓鳳得手本,別監金基浩,被打於院隷輩事,俱以令秋曹査實以入事,命下矣。謹依傳敎,院隷徐秉石·池仁澤·李次乭·朴永根·鄭宗鉉·朴完植捉來與被打別監張舜煥·禹石龍·趙基錫·朴俊杓·金喜哲·金基浩,頭面査實。則秉石所供內,以爲再昨夕,張舜煥·禹石龍,來尋所畜之妓,故謂適出他,則乘醜執言,唾面醜詆,仍打同類朴完植。在傍之李次乭·朴永根·鄭宗鉉,毆打以送,仍往別監趙永鎭家,破打窓戶。昨日又逢別監趙基錫·朴俊杓·金喜哲·金基浩於鍾街,互相毆打,自多傍觀,實無作黨云。次乭·永根·宗鉉·完植等,所供內,以爲果於再昨夕因舜煥·石龍之詬辱,傡爲毆打,昨日趙永鎭家之打破與毆打基錫,俊杓·喜哲·基浩時,亦爲助勢,而更無他漢之嘯聚云。仁澤所供內,以爲渠以家主,借給外舍於秉石矣。再昨夕,聞外舍之喧聒,出來見之,則舜煥·石龍與完植相鬪流血,故挽解以送,更無參涉云。舜煥·石龍等所供內,以爲再昨夕,同往秉石家,問妓去處,則在座之仁澤·完植,語多不遜,故略有詰責矣。次乭·永根·宗鉉·完植等,相與亂打,至於紅衣裂破,頭面傷損,擔舁而來云。基錫·俊杓·喜哲·基浩等所供內,以爲昨聞舜煥·石龍之被打,與趙永鎭之破家,爲訪同往之際,逢着秉石等諸漢於鍾街。白衣者篛笠者,作黨毆打,亂捧所着,紅衣扯裂,而頭顱之破傷,膺脚之浮傷,如是狼藉,畢露於査庭云矣。觀於諸供,院隷之毆打別監,如是無憚。雖毆打凡人,自有當律,而況掖隷乎?固當分輕重照律勘處,而旣伏承査實以入之命,査實以入之意,敢啓。傳曰,知道。毆打王人,裂破紅衣,至於重傷之境,萬萬痛駭。掖屬如是,則推此閭里何哉?照律嚴處,以懲其習。別監不無所失,考律勘處。
癸酉十二月初一日巳時,上御慈慶殿。大臣·政府堂上引見入侍時,右承旨南一祐,假注書張逵鴻,事變假注書許綸,記注官朴鳳軫,別兼春秋李根命,領議政李裕元,政府堂上李承輔·趙秉徽·李容熙·徐衡淳·鄭岐源·李章濂·沈承澤·姜蘭馨·朴齊寅·徐相鼎·梁憲洙·金輔鉉·白樂貞,副校理洪健植,以次進伏訖。上曰,史官分左右。裕元進前奏曰,數日日氣猝寒,聖體若何?各殿問候訖。仍奏曰,惟天惟祖宗眷顧垂佑,中宮殿胎候,幾近彌月,慈聖殿下,顒俟之餘,仰供歡欣,是爲聖孝之大者也。我東方億萬年無彊之休,實基於今日,擧一國大小臣民,孰不蹈舞攢祝之忱?此時醫官診察,不容少緩,産室設廳,前期稟行,然後凡諸等事,預爲準備。入診及設廳,竝卽擇日擧行,何如?上曰,從當有處分矣。出擧條上曰,坤殿胎候,供歡慈聖,果甚喜幸。而至於入診設廳,從當議定,未爲晩也。裕元曰,此是邦家莫大之慶也。設廳則仰待處分,而入診則恐不可緩也。謹考往例,雖三四朔,亦有入診之擧矣。上曰,次對爲之。裕元曰,見今民憂國計之切急務,不可一二數,而大小臣工之所攢祝者,卽惟曰勤聖學,八域黎庶之所蘄望者,亦惟曰勤聖學。蓋國之治亂,民之休戚,專係於聖學之勤與不勤,而勤學者,豈但章句讀誦之謂哉?聖賢心法,在乎經,歷代事蹟,在乎史,沈潛玩賾,心得體驗。敬天則思伏羲之茂對,愛民則思帝堯之平章,納諫則思大舜之取人,爲善勤政則思文王之日昃不遑,崇儉而化俗則思衛公之冠大帛,省費而裕財則思漢帝之惜百金,凡一施措一動靜之間,必皆合於經而鑑於史,則雍熙邵隆之化,不難致矣。今殿下,春秋鼎盛,聖學當有時敏之效,而一日二日,悠泛暇豫,進講之詩經,召對之通史,亦旣閱歲,尙未訖工,如是而何可望益臻緝熙光明之域乎?雖閭巷韋布記問之學,猶必於二三十歲聰明方旺之時,矻矻孜孜,立其根基,然後始可成就,況帝王修齊治平之工乎?且以至尊之位,御至煩之務,苟或立志不固,課程不嚴,則易致因循而間斷,一或間斷,則歲月如流之歎,豈不大可警省處乎?殿下屢勤辭敎,曲備恩禮,致臣文陛之上,而臣之所懇懇仰勉者,莫先於勤聖學也。殿下若以臣言爲例談文具,而未有採用之實,則未敢知殿下,致臣而將焉用哉?自今日頻開講幄,經經緯史,雖燕濩之中,常對方策,薰陶涵泳。上而有崇德修業之美,下而有積誠獻言之效,則此正所謂臣主俱榮也。伏願深留聖念焉。上曰,所奏是愛予之誠,當服膺矣。出擧條裕元曰,臣迫於嚴命,今雖登對,而廟務頭緖,未及領會,今無以條達矣。上曰,廟務多有積滯矣,所奏何止於此乎?他大臣初入中書,亦皆視務矣。裕元曰,臣則才具不逮矣。上曰,大臣雖如是巽讓,予深知卿才猷矣。裕元曰,沿江收稅革罷之命,誠欽仰萬萬,而間因廟務之委屬,尙未擧行矣。舊稅與新稅一竝革罷乎?上曰,一竝革罷。裕元曰,年久收稅之,有關於經用者,合有區別矣。上曰,或有幾百年流來之舊規乎?裕元曰,果有幾百年流來舊規。如纛島分院收稅之類,行之旣久,而挽近則或不無濫捧之弊云矣。上曰,然則舊稅與新稅,當有區別矣。裕元曰,江華收稅,則補用於軍需者爲多,而筵中有曾經沁留之人,可以詳知矣。容熙曰,收稅爲萬餘兩,而其中軍需補用者,未詳爲幾何矣。上曰,今則江華雖無此稅,軍需似有餘矣。裕元曰,可罷者罷之,務便利於百姓,而謹當以草記稟處矣。上曰,利於國而害於民,則是豈革罷之本意乎?裕元曰,誠然矣。上曰,見今廟務積滯,大臣斯速裁斷,可也。裕元曰,廟務至重且大,一或誤之,於國何?臣退處田野,今十年矣,未嫺事務,猝當重任。旣往之淹滯者,目下之切急者,俱當一一詳審後,可以稟達矣。上曰,曠務不可虛徐,須斯速裁斷也。裕元曰,月前司譯都提調,臣以前望受點,誠惶感萬萬,而臣於本院提擧,名不在前望矣。在前故相臣趙斗淳遞後,前領相臣金炳學,以特敎爲之其代,前領敦寧臣洪淳穆爲首望,前左相臣姜㳣,前右相臣韓啓源,擬副末望,而臣則以居鄕之故,分付銓曹,使之勿爲擬望矣。今者誤蒙恩點,事體所在,豈勝惶悚?伏望卽令勿施焉。上曰,然則除授施行,可也。裕元曰,事涉干恩,臣不敢仰對,而前望修正,不知在何時,今不必追究,而臣之仍冒,則極爲難安矣。上命書傳敎曰,司譯都提調前望還收。又命書傳敎曰,司譯都提調有闕之代,領議政爲之。上曰,其時銓官,似不可無警矣。裕元曰,臣未經兩銓,故昧於政格矣。上曰,然則通望乎?裕元曰,兵判則通望矣。一祐曰,司譯都提調前望,不善修正之銓官,捧現告推考,何如?上曰,依爲之。出榻敎一祐曰,諸宰奏事。承輔等曰,無所奏矣。一祐曰,玉堂所懷奏之。健植曰,大僚纔以聖學一事,懇懇陳勉,臣無容更贅,而間者停講,亦多日矣。顧今子雷已動,午晷稍長,開筵進講,此其時也。伏願懋哉懋哉。答曰,所陳當留念矣。出擧條裕元曰,玉堂奏語皆切實,何不留神聽之乎?上曰,玉堂所奏,豈可泛聽乎?裕元曰,儒臣以位卑之故,所陳之辭,易或未槪於聖聰,而經幄之臣,何論其位卑乎?上曰,廟務久曠,從速裁決也。裕元曰,謹當依聖敎奉行,而欲斷一事,則必廣問本源,費盡思慮,然後始可裁決矣。以下缺。
上在景福宮。停常參·經筵。
藥房提調李承輔,副提調金輔鉉啓曰,節屆隆冬,寒事轉甚。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,右副承旨許遞,前望單子入之,待下批,牌招察任。
傳曰,禮房承旨馳詣受香所,奉審摘奸以來。
政院啓曰,右承旨李珪永,時在咸鏡道永興府任所,同副承旨嚴世永,時在黃海道遂安郡任所,竝斯速乘馹上來事,下諭,何如?傳曰,許遞,前望單子入之。承旨前望單子入之,鄭煥翼落點,閔致序添書落點。
傳曰,幾年側席,尙遲一面。曩有別諭之招延,庶幾遐心之感回,及覽附奏,過自巽讓,介石不移,永矢考槃。其或誠有所未孚,而禮有所未盡歟?自顧慙歎,繼切惄如。見今講筵頻開,求助日急,是豈讀書經濟之士,固守東岡之時乎?須體凝竚之意,俟間登途,以補不逮,是所厚望也。萬東廟事,旣有慈聖簾敎,今不必擧論爾其諒之事,遣地方官,傳諭。
傳曰,日寒如此,內外各營入直軍兵及各門守門軍,薄衣與流丐,遣宣傳官摘奸以來。
政院啓曰,卽者義禁府都事來言,時囚罪人林希周,當爲捧供,而判義禁金大根在外,知義禁朴珪壽,同義禁黃鍾顯有身病,一員未差,不得開坐云。在外何以爲之,而知義禁·同義禁,竝卽牌招,未差之代,政官牌招,開政差出,何如?傳曰,竝許遞,與未差之代,前望單子入之。金吾堂上前望單子入之,判義禁李承輔,知義禁李根弼,同義禁金始淵·徐承輔,落點。
傳曰,前前大提學朴珪壽拜相。
傳曰,聞慶尙右兵使遭故云。今日政差出,不日下送。
傳曰,河東府使有闕之代,宣傳官趙載觀擬入。
傳曰,摠管有闕之代,前望單子入之。摠管前望單子入之,副摠管任孝準落點。
傳曰,吏曹參判有闕之代,今日政新通擬入。
傳曰,日寒如此,輕囚放釋。
政院啓曰,臣一祐,敬奉聖敎,馳往義禁府,取考囚徒案,則時囚罪人林希周,係是輕囚,故依傳敎放送。仍詣典獄署,取閱囚徒案,則結案罪人二名,未推覈罪人三名,係是重囚,公錢乾沒罪人一名,生松斫伐罪人一名,兵曹移文據嚴囚罪人一名,因傳敎勘處間嚴囚罪人六名,不可以輕囚論,故竝仍囚,其餘詬辱士族,他錢不報,非理橫侵及各司直囚罪人李用植等十五名,係是輕囚,故竝依傳敎,放送之意,敢啓。傳曰,知道。
又啓曰,前前大提學朴珪壽拜相事,命下矣。政官牌招開政,下批,何如?傳曰,允。如有違牌,勿爲呼望。
宗親府啓曰,前承旨李珪永,宗正卿依例差下,令該曹下批事,傳曰,允。宗正卿單李珪永差下事承傳。
政院啓曰,右副承旨鄭煥翼,時在咸鏡道安邊府任所,同副承旨閔致序,時在京畿驪州牧任所,竝斯速乘馹上來事,下諭,何如?傳曰,許遞,前望單子入之。承旨前望單子入之,李喬翼·沈履澤,落點。
兵曹啓曰,宣傳官朴長夏·五衛將崔祥儀·崔昌鶴·尹喜貞·李東奎,俱以病難供職,呈狀乞遞,宣傳官趙存一,除授在外,上來無期云。竝政差,何如?傳曰,允。
有政。吏批,行判書金炳㴤,參議張錫龍進,參判未差,承旨缺。以閔奎鎬爲吏曹參判,兪晠煥爲同敦寧,李爲敦寧都正,李根弼爲知經筵,洪鍾萬爲宣陵令,李應耆爲司饔主簿,李興魯爲監察,趙載觀爲河東府使,李世宰爲驪州牧使,李承臯爲永興府使,李熙準爲安邊府使,鄭濂植爲遂安郡守。右議政單朴珪壽,拜相事傳敎。御營都提調單朴珪壽。再政。以林翰洙爲同經筵,柳令均爲章陵令。三政。以李承胄爲英陵令。檢書官單徐相翕,兼春秋單金龍銓。
兵批,判書以下缺。以李顯稷爲知事,尹喜彦·朴鼎和爲宣傳官,梁啓鎭·閔龍榮·徐麟普·康仁誠爲五衛將,以李敎昌爲忠淸兵使,徐相岳爲慶尙右兵使,李炳翰爲威鳳別將。同知單崔昌鶴,僉知單崔祥儀·李東奎,訓鍊僉正加設單王昌鎬。再政。以韓聖根爲僉知,吳順泳爲宣傳官,沈寅澤爲武兼。同知單徐麟普。三政。以李建晳爲訓鍊僉正。同知單康仁誠。
議政府啓曰,向以沿江收稅之大爲民弊,有自廟堂,行會革罷之筵敎矣。爲民聖念,切不勝欽仰萬萬,而第度支所管纛島木物收稅,廚院所管分院江筏收稅,創設旣久,載在法典,今不可擧議。此外新定之稅,一竝革罷,宣布德意,擧行形止,斯速登聞事,關飭于八道·四都,何如?傳曰,允。
三軍府啓曰,頃以羅州鎭砲軍合設本牧事,啓稟行會矣。卽見全羅監司李鎬俊所報,則以爲,該牧使宋寅玉牒呈,砲料本旣不贍,合設未免草創。邑鎭火砲軍二百名,存半定額捐錢添料,專意鍊習云矣。事勢旣如此,依所報施行,何如?傳曰,允。
三軍府啓曰,慶尙道尙州牧,壬申五月砲手一百名,已爲設置,別砲·槍劍·騎士五十名,別旗手軍五十名,別破陳一百名,今又加設,合三百名,全羅道南關鎭,火砲軍五十名,咸鏡監營,庚午十二月新砲衛三百名,已爲設置,而大旗手四十名,今又加設,合三百四十名,平安道慈城郡,砲衛士二十名設置報來,敢啓。傳曰,知道。
弘文館啓曰,校理李永,自鄕上來云,卽爲牌招察任,何如?傳曰,允。
內醫院啓曰,本院提調,例不得兼帶刑獄之官,而提調李承輔除拜判義禁矣。所帶判義禁今姑許遞,何如?傳曰,允。
奎章閣啓曰,檢書官李敏善減下,其代以在任遭故人徐相翕還差,令該曹口傳付軍職,使之冠帶常仕,何如?傳曰,允。
刑曹啓曰,毆打掖屬之院隷査實草記,傳曰,知道。毆打王人,裂破紅衣,至於重傷之境,萬萬痛駭。掖屬如是,則推此閭里何哉?照律嚴處,以懲其習。別監不無所失,考律勘處事,命下矣。謹依批旨,院隷李次乭·朴永根·鄭宗鉉·朴完植,依大明律毆制使條,毆奉制命出使而傷者,杖百流二之文,各決杖一百後,次乭,全羅道咸悅縣,永根,臨陂縣,宗鉉,慶尙道尙州牧,完植,咸昌郡,流二千里,徐秉石·池仁澤,依名例隨從者減等之文,各決杖一百後,秉石,忠淸道沃川郡,仁澤,江原道春川府,徒三年,定配所,竝卽押送,別監張舜煥·禹錫龍依大明律鬪毆條,以穢物汚人頭面者,杖八十之文,各決枚八十,放送之意,敢啓。傳曰,知道。
癸酉十二月初二日酉時,上御慈慶殿。召對入侍時,參贊官南一祐,閣臣金奎軾,侍讀官洪健植,檢討官李秀榮,假注書韓章錫,兼春秋金在鼎,別兼春秋金鶴鎭,各持通鑑第六卷,以次進伏訖。上曰,史官分左右。上開卷,上曰,上番讀之。健植,讀自永建二年初南陽樊英,止察選淸平多得其人,仍釋義訖。以下缺上曰,張旅軒學問甚盛矣。健植曰,然矣。上曰,不在從祀之列乎?健植曰,未嘗腏廡矣。上曰,與沙溪金先正同時乎?一祐曰,同時被召,而年紀則無有後先矣。上曰,招延之時,輿望甚蔚然云矣。健植曰,當時朝野之所倚望可想也。上曰,兩賢享年幾何?一祐曰,金先正則八十餘歲,而旅軒年紀,臣未詳知矣。上曰,張時杓爲旅軒之後耶?健植曰,然矣。一祐曰,吏曹參議張錫龍,亦爲其後孫矣。健植曰,張原相亦其後孫矣。上曰,向來筮仕之人,卽金先正祀孫耶?一祐曰,然矣。新除長陵參奉金永耇是也。上曰,旅軒祀孫爲誰耶?健植曰,居在嶺南,而未及成冠矣。上曰,宣廟盛際,群賢濟濟,其時明良際會,觀諸故事,可以想見矣。健植曰,賢材輩出,於斯爲盛矣。以下缺
上在景福宮。停常參·經筵。
傳曰,予之欲以卿大用久矣。今乃斷自予衷,拜卿以三事之職者,豈徒然哉?顧今國事之艱危,惟在老成人共濟,而卿之國耳公耳之一段苦心,予所深知故也。治法政謨,必須文學,而卿乃有之,頹風淆俗,必須德望,而卿乃有之,民生困瘁,必須經濟,而卿乃有之。此皆卿中外已試之績,而塗人耳目者矣。予豈阿好而言哉?自元輔出膺,予果充然有恃,垂拱仰成,而獨賢之勞,亦所可念。卿須毋循備例,卽爲簉朝,曁我元輔,同寅共貞,以弼予一人事,遣史官,傳諭于右議政。
假注書許綸書啓,臣敬奉聖諭,傳諭于北部嘉會坊齋洞契右議政朴珪壽所住處,則以爲,臣以千萬不近似之質,蒙千萬不敢當之命,悸恐震越,靡所措躬。卽又史官臨宣聖旨,尤萬萬非臣庸愚所堪承聞,惶汗浹背,精神遁爽,不知所以仰對云矣,敢啓。傳曰,知道。
以司謁口傳下敎曰,同義禁金始淵,飭敎之下,尙不承膺,是何道理?卽爲上來肅命事,令畿營,更加嚴飭。
摠戎廳啓曰,本廳哨官金達泳,身病猝重,勢難察任,改差,何如?傳曰,允。
癸酉十二月初三日時,上御慈慶殿。召對入侍時,參贊官洪兢周,閣臣金永壽,侍讀官李永,檢討官李秀萬,假注書張逵鴻,兼春秋金在鼎,別兼春秋金鶴鎭。以下缺
上在景福宮。停常參·經筵。
傳曰,自卿爰立之後,非但予喜而不寐焉已,都民加額,朝士相賀,予豈不自幸於得人乎?一日萬機,不遑暇食,蚤夜憂勤,罔知攸濟。將伯之助,在卿一出,則以卿平日體國之誠,其不當崇飾優遊,徒事乎煩文也明矣。夫士君子,修德行義,致君於三代之上,澤民於四海之內者,卽兼善之道也。今卿旣有其具,又得其位,而顧乃逡巡退讓,有若獨善者,予未知其可也。期望也厚,故言之也深,延佇也勤,故勉之也切。望卿須體此至意,幡然簉朝,以幸國事事,遣史官,傳諭于右議政。
傳曰,同義禁金始淵,屢飭之下,終不承膺,萬萬駭然,下義禁府推考。
傳曰,閟宮都提調,廚院都提調,有闕之代,右議政爲之。
傳曰,扈衛大將有闕之代,興寅君爲之。
以司謁口傳下敎曰,右副承旨沈履澤,令畿營申飭,使之不日上來。
假注書許綸書啓,以爲敬奉聖諭,馳往傳諭于右議政朴珪壽所住處,則以爲,臣之猥蒙特授,三日于玆,而晝而當飱忘食,夜而繞壁不寐,跼高蹐厚,靡所止屆。王人再臨,恩諭荐降,前後諄複,雖切感激,期待鄭重,轉益惶懍。古來名碩之所不敢承當者,臣是何人,而得此於君父也?不虞之譽,過情之聞,雖在鄕黨儕友之間,尙不勝騂顔而羞愧,況敢以此而致誤聖簡?冒居謬恩,欺天欺君,罪當,何如?臣之空疎無實,卽一世之自有定評,而日月之明,猶有所漏燭,遂以非常之命,遽加於臣身,使國家置相大事,苟艱至此。臣雖無所逃罪,而終不敢不一暴情實,冀回天聽,謹當收召心神,冒陳文字,僭越之極,冞增死罪云矣。敢啓。傳曰,知道。
三軍府啓曰,頃以薪島鎭追剿和賣彼船什物,封留該鎭,以待處分事,啓稟行會,而卽見平安監司南廷順,兵使趙台顯狀啓,則以爲,彼邊相望之地,船隻錢穀之留泊,不無賊匪窺伺之慮。燒燼一款,請令廟堂,稟處矣。漂到船隻,江邊燒火,旣多已例,則今此賊匪和應之物,不宜久留,依狀請施行,何如?傳曰,允。
弘文館啓曰,應敎李容萬,自鄕上來云,卽爲牌招察任,何如?傳曰,允。
兵曹啓曰,每都政,新資五窠,例爲差出,而營將·中軍·虞候,姑無準二十朔者,且舊堂積滯,不可不念。在前如此之時,新舊資營將·中軍·虞候,朔數最多者,推移內遷,多有已例,今亦依此擧行,何如?傳曰,允。
禁衛營啓曰,謹依宣傳官書啓判下,本營字內李命吉·朴今石等處,各木綿一疋,去核二斤,題給之意,敢啓。傳曰,知道。
領議政李裕元箚云云。答曰,省箚具悉卿懇。愼節奉慮,所辭諸司提擧,何可竝免?卿之苦懇,旣如是,閟宮·扈衛·廚院諸銜,今姑勉副。卿其安心調理。仍傳曰,此批答遣史官傳諭。
副應敎李晩燾疏曰,伏以,臣遐外賤品,猥叨經幄,前後凡七年于玆矣。絲毫之報效蔑如,名器之玷屑愈深,居常惶惕,何敢以見職自居?而第有懷必達固是臣子之常情也。玆敢不避猥越,冒昧仰陳之,惟聖明矜察焉。臣頃在己巳冬,以本生母老甚,妄陳乞養之章,而罪逆偏重,戴星奔歸,惠養之澤,竟無所施,而母垂盡之辭,以未見榮養爲不瞑之恨,則臣亦人子,豈有復出榮塗,抗顔班聯之心乎?惟是臣之老母,年迫七旬,氣息奄奄,祿仕之義,猶有可諉,而爲貧之計,亦難中廢,此臣所以閱歲濡滯,千里離遠者也。惟我聖朝,深推孝理之政,亟恢逮下之恩,廷臣之每有此懇,輒蒙恩許。臣雖疎逖,亦嘗世襲簪纓,而惟此外符,實八世之所未有也。蔬糲朝晡之供,尙云難繼,醫藥調治之方,尤何暇論?子路之米,未聞負於旣仕,董生之耕,猶有田而可措,則臣之職分所當爲者,惟在於此一血懇而已。崦嵫之急景無幾,烏哺之私情轉迫,苟於此時,得畢至願,則臣母餘年,皆殿下賜而兼有以慰靡逮之恨矣。豈臣糜粉所可圖哉?伏乞天地父母,特垂矜諒,仍令該曹,畀臣一小縣,以遂便養之願焉。臣無任云云。答曰,省疏具悉。疏辭許令該曹稟處。
癸酉十二月初四日未時,上御慈慶殿。召對入侍時,參贊官李喬翼,閣臣金永壽,侍讀官李永,檢討官洪時衡,假注書韓章錫,兼春秋朴鳳軫,別兼春秋金鶴鎭,各持通鑑第七卷,以次進伏訖。上曰,史官分左右。上開卷,永讀自建和元年六月,止是以藥石供養也,仍釋義訖。以下缺
上在景福宮。停常參·經筵。
藥房提調李承輔,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,右副承旨沈履澤,屢度飭諭之下,終不上來肅命,是何道理?下義禁府推考。
傳曰,左承旨·右承旨,竝許遞,前望單子入之。承旨前望單子入之,李冕榮·朴定陽,落點。
兵曹,扈衛大將單李最應。
禮曹啓曰,來甲戌年正朝朝賀磨鍊節目,依所啓施行事,判下矣。謹稽謄錄,則在前正·至朝賀時,因特敎,內外命婦朝賀及習儀,竝爲權停矣。今番則何以爲之乎?敢稟。傳曰,權停。
義禁府啓曰,同知義禁府事金始淵,下去京畿高陽地云,依例發遣府書吏,拿來,何如?傳曰,待待命拿囚。
義禁府啓曰,卽接全羅道綾州牧遠竄罪人安驥泳,戶奴呈狀,則其上典今月初三日,遭母喪云矣。定配罪人之遭親喪者,給暇歸葬,載在法典,安驥泳依法典,歸葬間,給暇之意,分付該道道臣,何如?傳曰,允。
義禁府啓曰,同知義禁府事金始淵,今方待命拿囚,而卿宰禁推,本有草記待下批捧供,載在法典矣。金始淵係是卿宰,敢啓。傳曰,禁推分揀,肅單嚴飭,卽爲捧入。
義禁府啓曰,承政院右副承旨沈履澤,下義禁府推考事,傳旨啓下矣。沈履澤,下去京畿楊州地云,依例發遣府書吏拿來,何如?傳曰,待待命拿囚。
政院啓曰,右副承旨沈履澤,下義禁府推考事,命下矣。依定式遞差傳旨捧入之意,敢啓。傳曰,知道。
義禁府啓曰,承政院右副承旨沈履澤,今方待命拿囚,而遞差傳旨未下之前,時任承旨,例不得拿囚之意,敢啓。傳曰,禁推分揀,卽爲牌招,如有違牌,勿爲呼望。
政院啓曰,同義禁金始淵,謂以情踪惶蹙,奉牌闕外,無意承膺,事甚未安,推考,何如?傳曰,嚴飭之下一向如是,是何道理?肅單申飭,卽爲捧入。
政院啓曰,邊情登聞,何等緊急,而冬至使渡江入去事,義州府尹申獻求狀啓,今纔到院,而平安監司南廷順不爲修啓,事體未安,該道臣不可無警,從重推考。雖以義州府尹言之,撥路申飭,何如,而去月二十八日封發者,今始到院,事甚稽緩。不飭之該府尹,推考,何如?傳曰,允。監司當有處分矣。
摘奸宣傳官朴正秉書啓,臣敬奉傳敎,三軍府內,各營騎士·馬兵,西營各門入直軍兵及守直軍等,一一詳審則所着雖有厚薄之不齊,俱無呼寒之患。而彰義門·敦義門·昭義門·崇禮門,卜直等八名薄着畏寒之狀,實爲矜惻。而仍往南門外流丐幕,面面看審,則流丐九十七名,呼寒啼飢,景狀矜惻。故一一勞問後,雖一名無或逐出幕外之意,申飭於領首流丐處云矣,敢啓。傳曰,知道。空石與顧恤之方,令該廳題給,守門軍薄衣,令該營,題給事,分付。
摘奸宣傳官李敎憲書啓,臣於本月初二日辰時量,以薄衣及流丐摘奸事,敬奉承政院所下傳敎,馳往南別營南倉·火藥庫,南小營南倉·火藥庫·下都監·東別營·御營廳新營·東營及禁衛營新營·龍虎營新營·春生門南倉及光熙門·五間水門·興仁之門·惠化門·肅靖門,入直軍兵及各門守直軍兵等,一一詳審是白乎則,所着衣服,雖有厚薄之不齊,俱無呼寒之患是白乎矣,光熙門卜直軍崔千吉·姜壽命,興仁之門卜直軍李在龍·劉寬興,惠化門卜直軍崔士龍·申六得六名,薄着畏寒之狀,實爲矜惻是白遣。仍往東部舟橋流丐幕,面面看審是白乎則,流丐八十名,呼寒啼飢,景狀矜惻。故一一勞問後,雖一名無或逐出幕外之意,各別申飭於領首流丐處是白遣。次往中部廣通橋上下幕是白乎則,上幕流丐九十名,下幕流丐五十名,飢寒之狀,比諸舟橋流丐幕,別無差殊。故亦爲一體申飭是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
訓鍊都監啓曰,謹依宣傳官書啓判下,彰義門卜直軍朴春景·申老味,敦義門卜直軍姜福同·金今哲等處,各木綿一疋,去核二斤,考例以給之意,敢啓。傳曰,知道。
吏曹啓目粘連,觀此弘文館副應校李晩燾上疏,則臣之老母年迫七旬,氣息奄奄,祿仕之義,猶有可諉而爲貧之計,亦難中廢,此臣所以閱歲濡滯,千里離違者也。臣雖疎逖,亦嘗世襲簪纓,而惟此外符實八世之所未有也。蔬糲朝晡之供,尙云難繼,醫藥調治之方,尤何暇論?子路之米,未聞負於旣仕,董生之耕,猶有田而可措,則臣之職分所當爲者,惟在於此一血懇而已。伏乞天地父母,特垂矜諒,仍令該曹,畀臣一小縣,以遂便養之願亦爲白有臥乎所。李晩燾之家貧親老,菽水難繼之狀,卽通朝之所共知,許畀一縣,俾申至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓,依回啓施行爲良如敎。
右議政朴珪壽疏曰,伏以,臣聞易曰大車以載積中不敗,此爲大有九二之象。蓋謂人君之倚任厥臣,必得材力之剛壯,器量之弘大者,如大車之能勝其任,然後可以積中不敗。粵昔大有之世,君臣交孚,必用此道,所以自天佑之,吉無不利也。惟我聖上,龍飛九五,體仁行健,方當旁招俊乂,共理天職,而輔相之重,居其最先,則是必大車之能勝其任者也。今乃由中之批,斷自宸衷,忽下於百不肖似之一介賤臣,臣之有身,且不暇恤,竊爲殿下惜此擧也。日者屢降恩諭,奬詡之敎,敦勉之辭,累數百言,隆重懇摯。凡在臣工,得此一字一句,足爲終身華衮之榮,而顧臣點檢平素,內自循省,何曾有一半分可稱之實哉?臣自通藉,內外歷踐,非不多矣,忝叨華要,亦云遍矣。徒以天性疎懶,因循歲月,無往非瘝官廢職,況可歷試成效乎?掇拾陳言而不合俗尙,豈可謂之文學,拘泥粗跡不通時務,豈足擬於經濟?至若德望之如何,雖在敵以下,漫相擧說,不掩耳却走汗流遍體乎?今臣惶愧之情,直欲鑽地以入,而竊伏念三事之地,必須文學經濟德望之俱優,殿下所深量,而風俗之頹淆,民生之困瘁,殿下之所深歎也。及夫擧而委畀,命以共濟者,乃大誤大謬,一至於此。臣所以疾聲仰籲,非敢自爲身計也,臣之材力非大車之剛壯也,臣之器量非大車之弘大也。積中之重載,必將不能勝任,則不免敗損,其理甚明。欲望殿下惕然念之,玩究聖人之立象改圓大車而以載,則任重行遠,其理永久。耿耿愚衷,冀幸察納,俾臣樗櫟散材,蒲柳衰質,投閒江湖,詠歌太平,豈非公私之俱幸?猥陳張皇,仰瀆崇嚴。伏乞聖明,穆然深思,將臣新除議政之銜,亟賜鐫斥,更卜賢德不勝大願。臣無任云云。答曰,省疏具悉卿懇。大車之能勝其任,誠如卿言矣。惟其如是也,故予所以置卿於相也。卿雖曰不能勝其任,予則曰能勝其任。不惟予言,其於國人皆曰能勝其任何哉?至若文學也德望也經濟也,是卿之固有者也。日前敷心之諭,只擧其實而已。以卿之斷斷無他,意謂不俟駕屨,而今此巽章,退然若不自居,是豈情志相孚之義哉?更勿以此相聞,犁然膺命,以副予傾嚮之至意。仍傳曰,此批答,遣史官傳諭。
癸酉十二月初五日未時,上御慈慶殿。召對入侍時,參贊官南一祐,閣臣金永壽,侍讀官李永,檢討官洪時衡,假注書張逵鴻,兼春秋金顯默,別兼春秋金明鎭,各持通鑑第七卷,以次進伏訖。上曰,史官分左右。上開卷,永,讀自方今承百王之弊,止守令贓汚者皆望風解印綬,仍釋義訖。以下缺
上在景福宮。停常參·經筵。
大王大妃殿誕日,大殿·王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。大王大妃殿,宗親·儀賓·內閣·政院·玉堂·百官,單子問安。答曰,知道。
傳曰,檢校直提學韓敬源,馳詣睿陵,奉審摘奸,仍留監祭,局內諸陵,一體奉審以來。
傳曰,君臣契合,不以文爲,一從實際,是乃相孚之道也。予旣以批以諭罄竭底蘊,而卿猶過巽,聽我邁邁,豈予誠有所未盡,辭有所未達歟?卿之所自謙,予且爲卿解之。夫輔相之材,卽維曰經術也·事業也·雅量也·風度也,故漢之匡·韋,以經術著,宋之文·富,以事業顯,東山之雅量,曲江之風度,有一於此,足相人國。況卿兼有而竝長,不必在數子之下乎?且古人出處各有其義,其所謂辭尊居卑辭富居貧者,乃仕者之量入也,豈爲國藎臣,以道事君者之謂乎?代天理物之功,論道經邦之責,予將仰成于卿,必致卿乃已。卿其深諒,毋孤予渴望事,遣史官傳諭于右議政,仍與偕來。
假注書韓章錫書啓,臣敬奉聖諭,傳諭于右議政朴珪壽所住處,則以爲,臣冒陳衷懇,冀蒙恩諒,而反邀溫批,鄭重諄複,卽又敦綸繼宣,偕來有命。十行辭敎,盛引漢唐以來名臣碩輔已驗已著之績,而謬加比倫,期勉彌隆。臣是何人,得此於聖明也?濫褻僭越,莫此爲甚,鑽地不得,益不知措躬之所也。君臣之義,彝性所具也,駕屨之禮,臣非不知,而乃不敢造次奔趨,逋慢至此者,豈欲尋故事於中書,備具文爲美觀哉?不量而入,君子所戒,非招不往,虞人尙然。臣之服官任事,雖云有年,量己揣分,僅免愆尤,斗筲駑駘,自知甚明,鼎鼐勻軸,曾非所期。今若義分是懼,趨走爲恭,不顧關係之輕重,不念擔承之能否,愚忠則徒切異數之感激,痴心則自抵明時之遭逢,終至僨誤大事,孤負重寄,不但私分之狼狽,其爲公朝之昌狓,斷可知矣,雖悔曷追?以臣眇末之軀,上累則哲之明,臣罪至此,何以自贖?情窮勢迫,求死不得。惟當申暴未卒之懇,遄伏當被之律,而簪筆之臣,陋地相守,尤增縮蹙,亟賜召還,千萬顒祝云矣。臣旣承仍與偕來之命,故姑爲仍留之意,敢啓。傳曰,知道。
傳曰,屢度飭敎果何如,而使行渡江,只有灣尹修啓,而該道臣不爲啓聞,揆以事體,萬萬駭然。此不可以重推而止,平安監司南廷順,施以譴罷之典。
傳曰,平安監司有闕之代,大護軍申應朝除授,使之不多日內,辭朝。
政院啓曰,卽者吏曹郞廳來言,平安監司下批政事,取稟。傳曰,政官牌招開政,如有違牌,勿爲呼望。
政院啓曰,卽者社稷署官員來言,今此臘享大祭,神位版出奉還時,提調一員,當爲進參,而都提調李裕元,提調趙基應,俱有身病,不得進參云。提調卽爲牌招,何如?傳曰,提調許遞,前望單子入之。
社稷提調前望單子入之,李源命落點。
政院啓曰,同義禁金始淵,謂以情踪去益惶蹙,一向奉牌,無意承膺,事體所在,誠極未安。從重推考,何如?傳曰,今日異於他日,更爲嚴飭肅命。
又啓曰,右承旨沈履澤謂以情踪惶蹙,不敢肅命,奉牌闕外,何以爲之?敢稟。傳曰,嚴飭之下,一向如是,是何道理?申飭肅單,卽速捧入。
又啓曰,右承旨沈履澤,謂以情踪去益惶蹙,一向奉牌,無意承膺,何以爲之?敢稟。傳曰,今日異於他日,更爲嚴飭,卽爲肅命。
政院啓曰,誕日不得開坐,載在法典,而都摠管姜蘭馨,以刑曹判書坐起晝仕出去草記,廳座來呈,以致批下,事甚未安。原草記勿施,該堂上,從重推考,何如?傳曰,允。
又啓曰,卽見平安道方物啓本,則以假都事替行封啓。屢飭之下,又復如是,萬萬未安。該道臣,從重推考,何如?傳曰,允。
政院啓曰,同義禁金始淵,屢度飭敎之下,謂有情踪,奉牌闕外,陳疏到院。原疏雖不得不捧入,事體所在,誠極未安,從重推考,何如?傳曰,允。
傳曰,典設提調有闕之代,前望單子入之。典設提調前望單子入之,閔奎鎬添書落點。
傳曰,同義禁疏批已下,仍以前牌,催促嚴飭肅命。
政院啓曰,同義禁金始淵,謂以溫批嚴命,雖極感惶,罪犯罔赦,不敢冒膺,一向奉牌,無意承膺,事體所在,誠極未安。從重推考,何如?傳曰,招致啓版前,問啓以入。
傳曰,同義禁金始淵,問啓置之,肅單捧入。
政院啓曰,右承旨沈履澤,謂以罪犯至重,萬無承膺之望,自外徑歸,何以爲之?敢稟。傳曰,當有處分矣。
傳曰,卽見啓辭,則右承旨沈履澤,謂以罪犯至重,自外徑歸云。屢飭之下,豈容若是?萬萬駭然,施以畿沿投畀之典。
傳曰,承旨有闕之代,前望單子入之。承旨前望單子入之,朴瑄壽落點。
傳曰,右副承旨許遞,前望單子入之。承旨前望單子入之,李乾夏落點。
兵曹啓曰,宣傳官具寅喜,五衛將梁啓鎭·閔龍榮·任龍準·徐麟普·康仁諴,忠壯衛將元世翼,俱以病難供職,呈狀乞遞,竝改差,何如?傳曰,允。
有政。吏批,行判書金炳㴤,參議張錫龍式暇,參判閔奎鎬進,承旨缺。
吏批啓曰,行判書金炳㴤,參議張錫龍,式暇,小臣獨政未安,何以爲之?敢稟。傳曰,仍爲之。以金炳喬爲判義禁,任應準爲兵曹參判,李源命爲藝文提學。平安監司單申應朝,除授事承傳。奉常奉事單朴文彬,故僉知李鼎俊,贈宗正卿吏參例兼,故副校理李基憲,贈副學,以上宗正卿李珪永兩代。故學生崔閏福,贈戶參例兼,故學生崔宗載,贈左承旨,故學生崔世漢,贈僕正,以上同知崔昌鶴三代。
兵批,判書徐相鼎進。以下缺,以徐光復爲宣傳官,李容謙·李敏鼎·曺秉斗,朴信根·金煥鑑爲五衛將,張晉行爲忠壯將,具天喜爲都摠都事,柳敏秀爲訓鍊判官,金奎彩爲鼎足別將,郭文永爲元山別將。平南權管單許賚,兼平安道兵馬水軍節度使管餉使單申應朝。再政。以李敎麟·姜文欽,爲訓鍊主簿,同知單梁啓鎭,僉知李容謙。
禮曹啓曰,今十二月初六日,大王大妃殿誕日,諸道所封箋文中,龍川府使李敏應,寧遠郡守崔承祖,萬頃縣監朴準成,雖非應封官,俱以別軍職封進矣。一體看審捧入之意,敢啓。傳曰,知道。
又啓曰,今此大王大妃殿誕日,平安監司南廷順,賀箋不爲封進,事體所在,誠極未安,推考,何如?傳曰,允。
御營廳啓曰,謹依傳敎,興仁之門卜直李在龍·劉寬興,惠化門卜直崔士龍·申六得,光熙門卜直崔千吉·姜壽命處,各木一疋,去核二斤,考例以給之意,敢啓。傳曰,知道。
護軍金始淵疏曰,伏以,臣偏蒙好生之德,罰止島置,纔於周歲,特降恩宥,歸覲老母。且値太母寶齡周甲,蕩敍臣罪,臣母癃病之中,感泣抃祝,寢啖向勝。以臣罪逆,奄遭母艱,至今冥頑。千萬不意,擎奉除旨,屢下飭命,恩造莫量。而臣辜負朝家湔拭之渥,剝割生民,啓撓邦本,臣之死罪一也,罔念慈母劬勞之恩,倚閭號哭,至於廢明,臣之死罪二也。以臣罪犯,夤緣寵眷怵畏敦追,無憚冒進,朝野駭憤,尙矣,神明之誅必至也。冒死哀籲,乞命選部,刊去朝籍,仍治臣辜恩慢命之罪焉。臣無任云云。答曰,省疏具悉。往事何必復陳?前後申飭,非一非再,而一向如是,實非分義道理。卿其卽爲肅命。
上在景福宮。停常參·經筵。
進御二錢重人蔘粟米飮,自今日一貼式限二貼,煎入事,榻前下敎。王大妃殿進御二錢重人蔘粟米飮,自今日一貼式限二貼煎入事,榻前下敎。大妃殿進御二錢重人蔘粟米飮,自今日一貼式限二貼煎入事,榻箭下敎。中宮殿進御二錢重人蔘粟米飮,自今日一貼式限二貼煎入事,榻前下敎。
政院啓曰,來十一日輪對日次矣,敢稟。傳曰,當次人受點後,日次待令。
傳曰,左承旨·左副承旨許遞,前望單子入之。承旨前望單子入之,韓致林·李乾夏落點。
傳曰,吏曹參議有闕之代,行副護軍申道熙除授。
吏曹,吏曹參議申道熙,除授事承傳。
傳曰,符信所重,果何等審愼,而至於換佩幾日者,寧有如許蔑法之事?此不可以旣往置之,前平安監司南廷順,爲先施以竄配之典。
以司謁口傳下敎曰,左右捕將,卽令待令。
傳曰,發遣吏郞,諸執事淸齋與否,摘奸以來。
兵曹啓曰,今十二月初九日,社稷·宗廟·永寧殿·景慕宮,臘享大祭時,守門將當爲塡差,而本曹郞廳,都摠府郞廳,除入直與差祭·呈辭受由·在外未肅拜,排擬苟艱。依定式,前銜忠壯將·五衛將及軍門將官,代差以入之意,敢啓。傳曰,知道。
訓鍊都監啓曰,本局別將李儒增,身病猝重,勢難察任,改差,何如?傳曰,允。
義禁府啓曰,承政院右承旨沈履澤,施以畿沿投畀之典事,承傳啓下矣。沈履澤,京畿仁川府投畀,而以承傳內辭意有罪目,依例發遣府書吏,押送配所,何如?傳曰,允。
右議政朴珪壽疏曰,伏以,臣伏奉恩批·恩諭,眷遇曠絶,雖古之名碩·賢俊,其得此於君父者,果有幾人乎?臣於是,震越怵惕,轉益不敢自安,而磨放頂踵,未足以報塞萬一,則臣誠不知所以爲計也。與其不自量度,竭蹶趨承,醜拙畢露於早晩,姍笑傳播於遠近,毋寧干冒威尊,再陳血懇,倘遂所望,得全微諒?則庶不以虛名取人之歎,寵祿濫施之疑,貽累於聖明矣,不亦君父之際兩無尤悔者乎?噫,士生斯世,孰無幼學壯行之念哉?誦服聖賢之媺言,羨慕明良之際會,導皇輿於正路,囿民物於春臺,吾身親見,人所大願,方臣少壯之時,亦嘗有此志矣。在今日聖人有作,萬物咸覩,躬當希異之遭逢,猥被隆厚之恩禮,盡其材而酬宿願,竭其力而報殊遇,此正其時也。然顧身蒲柳之質,早已衰朽,桑楡之景漸復迫近,神識日益昏憒,聰明日益耗損,膚郭徒存匏落無用。戀結明時,縱自優游朝端,策勵駑鈍,豈能擔夯事務?此臣所以懼不勝任,前疏已陳,而今又擧實申複者也。伏望聖慈憐之㦖之,特賜恩諒,更卜賢德。不惟賤臣之幸免顚仆,所貴廟務之日就整頓,公私俱幸,千萬顒祝。臣無任云云。答曰,省疏具悉卿懇。卿以今日爲何如時,而輔相爲何如職也?卿雖不在其位,固當直前擔夯,思所以匡弼拯濟之策,而今居可爲之地,乃反逡巡退步,一辭之不已而又再辭之,實未曉卿意之何居而然也?卿所云幼學壯行,卿旣學之矣,又旣行之矣。老成之學,蓋有可行於廟堂之上,而乃以匏落無用自謙,是豈予平日傾注之意耶?必須亟斷來章,卽惠跫音,用副急切之望。仍傳曰,此批答偕來史官,更爲傳諭,期於偕來。
上護軍趙秉轍徽疏曰云云。答曰,省疏具悉。實病旣如此,所請依施。
吏曹參判閔奎鎬疏曰云云。答曰,省疏具悉。卿其勿辭行公。
前掌令林俊養疏曰,第今目下事,有悖臣分而關師律,不容不明正者,不顧出位之濫,猥此敷陳,惟垂察焉。有國之設置符信於道·帥臣者,推源本意,旣愼且嚴,師旅之徵調於是乎在焉,機變之關照於是乎在焉,其不可晷刻虛疎也明矣。爲道臣而苟不致謹乎此,則將焉用彼道臣爲哉?臣家居西土,詳聞換符各歸之事,而新舊道臣,厥罪惟均。嚮者左通禮臣張皓根,因言事草草尾附,糢糊說去,而其時不審密與兵而換佩踰旬者,卽前平安監司臣南廷順是已,是可曰國有法乎?借使伊際,萬有一疎虞之慮出於倉猝,則師旅從何以徵發,機變從何以關照乎?到今追惟,不覺瞻栗而髮豎也。苟有顧忌之心,則趁其犯辜之初,陳疏自暴,蘄伏常刑,而今始於人言肆發之後,廢却公務,自謂處義,防秋之機,鞮寄之遞,一不董飭,恬如藉重,是果有嚴畏之心而然哉?怙縱之粧攛,持身之首鼠,誠不可容育於太陽中天之下也。伏乞亟施師律,用肅國紀焉。臣無任云云。答曰,省疏具悉。爾旣知如是,而何乃今始言之乎?當有處分矣。
吏曹參議張錫龍疏曰云云。答曰,省疏具悉。所請依施。
上在景福宮。停常參·經筵。
政院啓曰,藥房提調·副提調,持粟米飮來待矣。傳曰,封入。
傳曰,禮房承旨馳詣社稷·宗廟·永寧殿·永禧殿·景慕宮,奉審摘奸以來。
傳曰,敷予心腹,辭旣罄矣。意卿忠愛之悃,不使予獨憂者,當不俟終日矣。及見附奏與巽章,執讓猶確,恐非缶簋相與之義也,誠不覺惘然而失圖。宰相須用讀書人,卿非讀書人乎?舜命皐陶,托以股肱,而未聞其終讓,殷擧傅說,資以鹽梅,而只見其自任。雖古之草野巖穴,側陋胥靡之士,若其契遇昭融,誠禮無愆,則亦皆身許驅馳,志存經濟,顧何嘗一味退巽,果忘當世哉?予雖無則哲之明,今日之簡,自謂於卿不差,而卿反恝然於民國,殆若秦瘠之越視,使予發中朝之歎,亦豈大易所謂同聲相應,同氣相求之理乎?予有如渴之望,卿無可辭之義。幸效古人之趣駕,無俾予久勞於臨軒事,遣左副承旨傳諭于右議政,仍與偕來。
傳曰,偕來史官還入。
傳曰,傳敎誤書之中官文有用,從重推考。
政院啓曰,新除授承旨韓致林,時在京畿豐德府任所,斯速乘馹上來事,下諭,何如?傳曰,許遞,前望單子入之。承旨前望單子入之,洪殷謨落點。
政院啓曰,新除授左副承旨,洪殷謨,卽爲牌招,何如?傳曰,允。
右副承旨朴定陽書啓,以爲臣敬奉聖諭,傳諭于右議政朴珪壽所住處,則以爲,臣之披露肝膈,陳暴衷赤,竊以爲無敢隱祕,必蒙鑑燭。而只緣文字之短拙,未能誠意之孚格,溫批敦綸,課日而下,奬詡期勉,愈往隆摯,恩禮濫褻,未有甚焉。以臣之故,致此過中,靜思臣罪,何地自容?臣之倥侗無術,終有所遺照也,臣之昏憒無用,終有所未諒也,則惶恐悶隘,已不勝言。而至若股肱鹽梅之引喩,是何如際會也?聲氣應求之取譬,是何如至理也?是豈非夫庸人之所敢擬論,而賤臣之所敢承聞者哉?以臣許國臣子之大義也,事主受眷臣子之至榮也。臣之斷斷苦衷,非出於飾讓逡巡,具文退托也。眞欲顚倒狼狽,不復顧計,呈露醜質,以彰其空疎啙窳,百無可能,則不復至於虛辱隆眷,致煩酬應。而抑所區區憂懼者,政本之地,承弼之重,誠非試可而乃已者也。官不必備,經訓自在。臣非其人輿論莫掩,終必以苟簡充位,傳笑四方。一念到此,不覺惶汗之遍體也,惟有冒萬死,具疏陳情,冀蒙矜諒。而邇列之臣,滯留陋地,彌增悚恧,亟收偕來之命,仍令召還,以重國體,千萬至祝云矣。臣旣承仍與偕來之命,故姑爲仍留之意,敢啓。傳曰,知道。
禮曹啓曰,圖畫署畫員朴基俊,有頉代,本署祿官窠,以差備待令白禧培,陞附之意,敢啓。傳曰,知道。
弘文館啓曰,典翰洪萬植在外,副應敎李晩燾,校理朴顥陽·李永,副校理趙宇熙差祭,上番闕直,事甚未安。應敎李容萬,副校理洪健植,竝卽牌招,推移入直,何如?傳曰,允。
義禁府啓曰,前平安監司南廷順,施以竄配之典事,承傳啓下矣。南廷順,慶尙道榮川郡竄配,而以承傳內辭意,具罪目,依例發遣府都事,交龜後,卽爲執捉,仍令押送配所,何如?傳曰,允。
平安監司申應朝疏曰云云。答曰,省疏具悉。卿其勿辭往欽哉。
癸酉十二月初八日時,上御慈慶殿。奉審閣臣入侍時,右承旨李喬翼,假注書張逵鴻,記注官金顯默,別兼春秋金明鎭,檢校直提學韓敬源,以次進伏訖。上曰,史官分左右。上曰,奉審閣臣進前。敬源進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉。還詣睿陵,仍留監祭,將祀安寧之意,敢達矣。上曰,諸陵上,俱爲太平乎?敬源曰,果太平矣。上曰,碑閣·丁字閣,無傷處乎?敬源曰,無傷處矣。上曰,何時行祀乎?敬源曰,比諸城內,二更量行祀矣。上命閣臣先退。上曰,傳諭承旨已爲出去乎?喬翼曰,以人馬之未及來待,故姑未出去,而間應出去矣。上曰,今則似可出去矣。以下缺
上在景福宮。停常參·經筵。
傳曰,自明日進講爲之。
政院啓曰,卽者副校理洪健植,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以京畿監司狀啓,投畀罪人沈履澤,仁川府到配事,傳曰,分揀放送。
弘文館啓曰,典翰洪萬植,呈辭在外,副校理洪健植,陳疏徑出,上番闕直,事甚未安。應敎李容萬,副應敎李晩燾,校理朴顥陽·李永,副校理趙宇熙,竝卽牌招,推移入直,何如?傳曰,允。
右議政朴珪壽疏曰,伏以,臣自通籍以來,周歷內外職任,旣不敢規占便宜,亦未敢辭避險艱。祗以孤立無朋,謀拙營求,信心直行,幸無悔吝,凡於本末,一告於明主之前,亦臣子之至情也。今於中書之命,非有艮限之守,畏途之戒,而不敢造次承膺,屢控衷情懇懇而不已者,豈有他哉?一則曰才具之空疎也,一則曰精力之衰邁也,誠恐不克擔負,以誤殿下簡拔之明。此非臣一己之私也,國家之隆替,生靈之休戚係焉,可不念哉,可不懼哉?若夫澤被生民,功施社稷,銘鼎彝而播聲詩,耀後世而垂無窮,昔人之所艶稱,而翶翔乎廊廟之上者,孰不爲欽羨?藉使臣才具足以展布,精力足以幹當,旣在其位,恩遇日隆,自巖穴草野而視之,豈不曰此子之平生志業,其將試諸今日乎?此固臣之志也,臣所願也。今乃躬逢聖明方大有爲,而才具之空疎,精力之衰邁,無能報效萬一,不可强自策勵,中心懊恨當復,何如?伏念台司政本也,爲四方之表準,正朝廷以正百官,正百官以正萬民,此之謂矣。是以拜命之日,儀文頗繁,正所以難進易退,養廉恥而勵名節也。今若不知愼重,匪才而匪據,則廉恥之謂何,名節之謂何?此非國家之利而生民之福也。臣於是,參互忖量,益知其抗顔就列之不可率爾矣。非爲循故事備文具,而事理情實,歷擧而臚陳。伏乞聖慈,曲賜矜諒,亟賜鐫免,以幸公私,千萬至祝。臣無任云云。答曰,省箚具悉卿懇。諭悉予苦衷,批悉予至意,今無更悉之餘蘊。則卿庶幾犁然卽起,而又此復申,予不無慨然于卿者也。卿旣以國家之隆替,生靈之休戚,反復爲說矣。予之必欲藉卿在此,必欲致卿又在此,而卿乃以才具之空疎,精力之衰邁,巽讓退托,若將棄予不顧者然,是豈所望於卿也哉?中書故事,亦已備例,諒予勞心,以幸民國。仍傳曰,此批答,偕來承旨,更爲傳諭,期於偕來。
副校理洪健植疏曰云云。答曰,省疏具悉。爾其勿辭救護。
上在景福宮。停常參·經筵。
慈慶殿失火後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上口傳問安。答曰,知道。
藥房都提調李裕元,提調李承輔,副提調金輔鉉,啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。大王大妃殿進御,二錢重人蔘粟米飮,自今日一貼式,限二貼煎入事,榻前下敎。王大妃殿進御,二錢重人蔘粟米飮,自今日一貼式,限二貼煎入事,榻前下敎。大妃殿進御,二錢重人蔘粟米飮,自今日一貼式,限二貼煎入事,榻前下敎。中宮殿進御,二錢重人蔘粟米飮,自今日一貼式,限二貼煎入事,榻前下敎。
政院啓曰,藥房三提調,持粟米飮來待矣。傳曰,封入。
政院啓曰,議政府郞廳來言,今日賓廳日次,而領議政李裕元無時急稟定事,左議政未差,右議政朴珪壽未肅拜,不得來會云矣,敢啓。傳曰,知道。
傳曰,天下事有經有權,三讓而進者,君子之行也,幡然而起者,聖人之權也。古之賢者,量時度勢,可經可權,未嘗以一槪硬執,孰謂卿通明綜密,反昧乎達權而合經哉?顧今朝象之泮渙也,民憂之澒洞也,其他可悶可憂者,指不可勝僂。若涉巨川,予以眇然一身,如在漏船之中,可謂岌岌乎殆哉?其可以雍容暇豫,而不之如救焚拯溺乎?几几之儀,非其日也,濟濟之讓,非其時也。古語曰,勞於求賢,逸於得人,卿若一起,則泮渙之朝象可以鎭矣,澒洞之民憂,可以紓矣。可悶可憂者,亦可以整頓而矯捄之,予然後錦玉斯安,丙枕始高矣。未得致卿之前,無非予憂勞之日,不遑於自逸也。予言至此,卿毋困予,須體急欲見之至意,以答擧而聽之體命事,偕來承旨,更爲傳諭于右議政,期於偕來。
義禁府啓曰,因京畿監司金在顯狀啓,投畀罪人沈履澤,仁川府到配事判付內,分揀放送事,命下矣。沈履澤分揀放送事,分付該道道臣之意,敢啓。傳曰,知道。
傳曰,同副承旨許遞,前望單子入之。承旨前望單子入之,沈履澤落點。
政院啓曰,訓鍊大將李景夏,禁衛大將李章濂,御營大將梁憲洙,竝卽牌招,何如?傳曰,允。
右承旨朴定陽書啓,臣於本月初十日,敬奉聖諭,更爲傳諭于右議政朴珪壽所住處,則以爲,臣伏奉聖諭,方此惶愧之際,伏聞大內火警,萬萬驚悚,他不暇顧,直當筵朝云矣。臣亦隨入之意,敢啓。傳曰,知道。
傳曰,領議政入侍。
政院啓曰,時原任大臣爲承候來待矣。傳曰,入侍。
又啓曰,宗正卿爲承候來待矣。傳曰,入侍。
又啓曰,諸閣臣爲承候來待矣。傳曰,入侍。
又啓曰,諸儒臣爲承候來待矣。傳曰,入侍。
傳曰,自明日進講停。
傳曰,當移御于昌德宮矣。日字以念間擇入,修理等節,令度支從速擧行。
傳曰,各營入直軍與失火所經夜軍,令各其營乾犒饋。
禮曹啓曰,傳曰,當移御于昌德宮矣,日字以念間擇入,修理等節,令度支,從速擧行事,命下矣。令日官李秉洪,推擇則今十二月二十日,大殿·大王大妃殿·王大妃殿·大妃殿·中宮殿,爲吉云,以此日定行乎?敢稟。傳曰,以此日定行。
政院啓曰,卽者義禁府都事來言,時囚罪人金沂明,當爲捧供,而判義禁金炳喬,呈辭受由,知義禁李根弼,同義禁金始淵,俱爲在外,只有同義禁徐承輔一員,不得備員開坐云,何以爲之?敢稟。傳曰,竝許遞,前望單子入之。
訓鍊都監啓曰,謹依下敎,建春門入直軍五十名,迎秋門入直軍五十名,南營入直軍五十名,出番軍一百五十名,合三百名除出,晝則濬出,夜則守直之意,敢啓。傳曰,知道。
訓鍊都監啓曰,謹依下敎,入直軍與失火所經夜軍等處,乾犒饋分給之意,敢啓。傳曰,知道。
御營廳啓曰,謹依下敎,光化門入直軍三十名,金華門入直軍十名,西營入直軍十五名,出番軍四十五名,合一百名,將校五人率領,晝則濬出,夜則守直之意,敢啓。傳曰,知道。
御營廳啓曰,謹依下敎,入直軍與失火所經夜本廳軍兵等處,乾犒饋分給之意,敢啓。傳曰,知道。
咸鏡監司洪祐吉疏曰云云。答曰,省疏具悉。所請依施。
前掌令金永薰疏曰,臣切有萬萬駭歎,不可噤默而止者,故冒陳焉。日者前掌令臣林俊養,疏論平安監司換符之罪,而終不明白快正,有若含糊偏頗。及其處分之下,只以竄配而止,亦不及於換歸之道臣,臣不勝訝惑之至。當其交龜於境上也,新伯卽南廷順也,舊伯卽韓啓源也。苟或致愼於符信之重,而一一照檢,審其予授,則安有換佩多日,久不覺察之理乎?及其發露之後,睯不畏法,私相綢繆,揚揚若無事者然,如是而尙可曰國有師律乎哉?一則雖勘先施之典,猶不能少洩公憤,一則偃處郊坰,厭然自重,蔑法無恥,莫此爲甚。罪同罰異,非熙朝之盛事也,刑故無少,乃上世之定典也。今若因循掩置,臣恐他時道·帥臣,倘致疏虞,則將何以繩其不職之失乎?愚衷攸激,不避猥越,仰瀆崇嚴。伏乞竄配罪人南廷順,亟施加律之典,其時交龜之道臣,亦爲明正常憲,俾如此罪犯,知有所懼。臣無任云云。答曰,省疏具悉。當有處分矣。
傳曰,日前以南廷順事,已有處分,而卽見前掌令金永薰疏,則可見公議之不平。竄配罪人南廷順,施以島配之典。至於前前道臣事,予於此相臣向日事,已有所慨歎,而今見此疏,尤不勝慨歎矣。符信所重,自有邦憲,此不可以旣往勿論,亦不可以大官參恕。前右議政韓啓源,施以竄配之典。
癸酉十二月初十日巳時,上御慈慶殿。藥房入診·進講同爲入侍時,都提調李裕元,提調李承輔,副提調金輔鉉,假注書曺寅承,兼春秋金在鼎,別兼春秋朴容大,以次進伏,醫官李慶年,進伏楹外。領議政李裕元,講官趙基應,參贊官金輔鉉,檢討官李秀萬,假注書曺寅承,兼春秋金在鼎,別兼春秋朴容大,各持詩傳第八卷,以次進伏訖。上曰,史官分左右。裕元進前奏曰,隆冬日氣仍寒,聖體,若何?上曰,一樣矣。各殿宮問候訖,仍奏曰,醫官待令,使之入診乎?上可之。慶年等,以次入診,退伏楹外訖。裕元顧謂醫官曰,脈候奏之。慶年等起伏奏曰,脈候左右三部調均矣。裕元顧謂慶年等曰,脈候調均,湯劑別無議定者乎?慶年等曰,無所議進矣。裕元奏曰,向時微感,今則夬差乎?上曰,夬差矣。裕元曰,外間多有患感者矣。上曰,大臣所患感嗽,近復,何如?對曰,稍有差減矣。上命醫官先退,仍命大臣就座。上誦前受音一遍訖,開卷。基應讀自經始靈臺,止靈臺四章,仍釋義訖。上命授書算于基應,上讀新受音十遍訖,基應還納書算。上發問之際,司謁告以純熙堂火警。上掩卷,命退諸臣。領相以下退待修政殿東行閣門外。裕元以司謁口傳奏曰,臣來待于此矣。上出御修政殿庭,命大臣進前。裕元進前奏曰,豈有如此火警乎?不勝萬萬驚悚矣。上曰,然矣。裕元曰,驚動之餘,聖體,若何?上曰,一樣矣。慈殿氣候,若何?上曰,一樣矣。王大妃殿氣候,若何?上曰,一樣矣。中宮殿諸節,何如?上曰,無損矣。上顧火焰曰,若是無撲滅之道乎?裕元曰,臣聞中國殿閣,各有救火之具,而我國則或有此警,每患此備矣。上命大臣先退,諸臣以次退出。
癸酉十二月初十日,上御乾淸宮。領議政入侍時,承旨缺,假注書張逵鴻,領議政李裕元,以次進伏訖。上曰,史官分左右。仍命大臣進前,上曰,今日之火,無前之災也。瞬息間,延及如是矣。裕元曰,今此火警,寔出意外,伏想慈聖,過致驚動,下情不勝憧憧矣。上曰,此闕旣入於回祿,無可御處,則不得不速圖移御于東闕,而此闕重建之節,從當處分矣。裕元曰,聖敎至當矣。灰燼之餘,無可臨御處,則東闕移御,不容少緩,而此闕重建之節,待明春議定,恐爲未晩也。又奏曰,眞殿則在前西闕移御時,有仍奉於東闕之例矣。上曰,旣有是例,則今亦仍奉于此闕,可也,而東闕修理移御後,當徐徐爲之矣。裕元曰,聖敎至當矣。上曰,日已晩矣。大臣或已進飯而其餘諸臣,亦皆饒飢乎?裕元曰,臣已飯,諸臣亦飯矣。又奏曰,今日回祿之災,事出不意,上下倉黃,罔知攸措,已無可言,而以殿下洪福,幸不至廣延,趁卽撲滅。然聖心驚動,慈御移次,群情去益憂遑。火之所由,必有其因,此何可視以一時微眚,置而勿問之乎?宦官宮女之可問者,竝出付有司,嚴覈正罪,斷不可已。故敢此仰達矣。上曰,當自內査實處分矣。出擧條以下缺
癸酉十二月初十日巳時,上御乾淸宮。時任大臣·宗正卿·諸閣臣·儒臣,入侍時,行都承旨金輔鉉,假注書張逵鴻,別兼春秋金明鎭·金鶴鎭,領議政李裕元,右議政朴珪壽,知宗正卿李昇應,李景夏,李寅應,宗正卿李沇應·李寅命·李會正·李容直,提學李承輔,原任直提學李載元,檢校直提學趙寧夏·李載冕·韓敬源·趙慶鎬,原任直閣李承純,檢校直閣金永壽,直閣姜,原任待敎閔奎鎬·鄭範朝,原任副提學趙龜夏·金炳地·兪致善·沈舜澤,檢校副提學金炳始·李寅命·趙敬夏,原任典翰金昌熙,檢校典翰李根秀·李冕榮·趙康夏·李起鎬·金性均,副應敎李晩燾,校理李永,副校理洪健植·趙宇熙,修撰李秀萬,副修撰洪時衡,以次進伏訖。上曰,史官分左右。仍命大臣進前。上曰,右相簉朝,爲國事萬幸,於予心甚充然矣。珪壽曰,臣伏奉萬不堪承之恩命,惶懍震越,歷累日而罔知所出,纔聞火警,區區私分,有不可顧,雖不得不冒沒出肅,而未盡下懷,退當冒入文字矣。上曰,前後諭批,已罄苦衷,且中書古例,亦已備矣,何必更煩文字爲也?珪壽曰,前席體嚴,顧不敢張皇致煩,而惟有積誠祈懇而已矣。上曰,大臣,昔我寧考之所知照,憲廟之所簡拔,已於卿不世之殊遇,而今我慈聖之所倚毗,寡躬之所傾嚮,又何如乎?此於卿,誠追先報今之會也,不必果爲辭巽,而且況目下災異如此?苟欲使予安心,更勿復擧,是之爲安予心也。珪壽曰,聖敎及此,俯仰今昔,臣不覺感淚交逬。謹當惟命之承矣。裕元曰,或有備例者,亦或有不拘此例者矣。上曰,古之大臣,或有數番備例卽膺者矣。裕元曰,今此火災,豈無所因乎?不可不嚴覈乃已矣。上曰,火起於原鎖樓中,何處得根因乎?裕元曰,此果可疑處矣。前門雖鎖,豈無他處可疑處乎?決非尋常之火矣。上曰,莫非予否德之致,何尤於人,而强覓根因乎?裕元曰,古昔盛時亦有災矣。所以無災爲災,然聖慮如是謙謙,則可以轉災爲祥矣。上曰,今日之火,非人力可救,而予之闕失甚多故也。卿等須匡輔不逮。上曰,移御甚迫,東闕修理之節,果能及期乎?裕元曰,度支似當及期擧行矣。上曰,殿閣則先爲修理,可也。裕元曰,闕內外處,則先以可接處居接,次第修繕後,入處似好矣。上曰,卿出去,詳細知委於度支,可也。裕元曰,事勢不得不移御,而自下擧行,率多窘跲,此則不可不容其措手矣。上曰,卿言果是矣。上曰,救火器械甚疎虞,殿庭隨處鑿井則好矣。今日救焚,取水於慶會樓蓮池,而但鑿氷不便矣。裕元曰,殿庭階下,置釜而貯鹽水,卽救火之具也。上曰,此豈足以救火耶?裕元曰,只借水氣而我國救火諸具,不如中國矣。上曰,右相屢見中國,當詳知之矣。珪壽曰,燕京通衢,多置水車載水銃者,而以布覆之,若有火起處,則驅車而往,水噴激直上,故救火甚速矣。然而年前正陽門火災,則亦不能救此是天災也。且極高故水銃亦不能及矣。以下缺
上在景福宮。停常參·經筵。
失火翌日,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·二品以上口傳問安。答曰,知道。
藥房都提調李裕元,提調李承輔,副提調金輔鉉啓曰,昨日回祿,出於意外,移次經宿,勞動旣多。伏未審夜間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,藥房三提調,持粟米飮來待矣。傳曰,封入。
兵曹,禁衛大將單李景夏。
政院啓曰,命召親納例也,而前禁衛大將李章濂,謂有身病,使其營校替納,事甚未安,推考,何如?傳曰,允。
又啓曰,新除授禁衛大將李景夏,卽爲牌招傳授,命召,何如?傳曰,允。
禮曹啓曰,卽接健陵令所報,則今月初十日戌時量,忽自齋室越房,空然失火,霎時延接,番所全體,沒數灰燼,朔望焚香,香亦燒燼於其中,今望焚香,無以擧行云矣。間數初不區別,報辭極涉糢糊,而莫重陵寢齋室,有此失火之境,極爲驚悚。當日入番員役,令本營照律嚴處。雖以入直官員言之,常時不能審愼之罪,在所難免,令該府拿問處之。朔望香則令香室,急速磨鍊下送事,分付,何如?傳曰,允。
又啓曰,今此昌德宮移御日,大王大妃殿·王大妃殿·大妃殿,動駕時,殿下先詣祗迎處所當爲稟定。而謹稽謄錄,則丁卯年移御時,因特敎各殿動駕,竝衛內磨鍊,祗迎之節置之,戊辰年七月移御時,依丁卯年例,各殿動駕,竝衛內磨鍊,祗迎處所,光化門內爲之矣。今番則何以爲之乎?敢稟。傳曰,依丁卯年例磨鍊。
兵曹啓曰,謹依下敎,昌德宮丹鳳門,守門將一員定送,限畢役間,使之看檢之意,敢啓。傳曰,知道。
訓鍊都監啓曰,謹依下敎,救火時,被傷軍李萬三·李萬根,爲先以相當藥物救療後,各錢五兩式題給之意,敢啓。傳曰,知道。
摠戎廳啓曰,謹依下敎,本廳標下軍一百名,將校五人率領,晝則濬出,夜則守直之意,敢啓。傳曰,知道。
宗正卿李章濂疏曰云云。答曰,省疏具悉。實病旣如此,所請依施。
吏曹參議申道熙疏曰云云。答曰,省疏具悉。爾其勿辭察職。
上在景福宮。停常參·經筵。
閔判敦寧妻貞敬夫人發靷後,大殿·中宮殿,藥房·內閣·政院·玉堂·朝廷二品以上奉慰口傳問安。答曰,知道。
閔判敦寧夫人發靷望哭後,大殿,藥房·內閣·政院·玉堂口傳問安。答曰,知道。
傳曰,檢校直閣洪殷謨,馳詣顯隆園,奉審摘奸,仍留監祭,健陵·華寧殿,一體奉審以來。
傳曰,今此回祿之警,豈無所因而然哉,一則曰予之不德也,二則曰予之不德也,此豈但古昔所云,天以臺榭宮室爲戒而止者耶?朝象泮渙,而予未之整飭,生民困瘁而予未之懷保,紀綱頹弛而予未之奮勵,自顧慙恧,旋又兢惕,每一念至,錦玉靡安,至于今日,竟有此頃刻灰燼之事,仁天告予,其理不爽,此正君臣上下,交修共省,思所以一分弭災之會,在廷臣工,咸體予意。
傳曰,閔判敦寧夫人發靷安葬,府大夫人,粟米飮,藥房副提調煎封。
傳曰,閔判敦寧夫人發靷與安葬時,當自內望哭矣,該房知悉。
傳曰,右副承旨許遞,前望單子入之。承旨前望單子入之,金永壽落點。
政院啓曰,副司果朴遇賢,軍銜陳疏,家僮直呈。且奏御文字疎忽未安,所當重勘,而本院請推之外,無他可施之罰,何以爲之?敢稟。傳曰,當有處分矣。
傳曰,卽見朴遇賢疏,則許多句語,非臣子之所敢道,而設心造意,節節凶悖,卽當設鞫得情,明正邦刑,而如此蟣蝨之類,不可以人責之,且承慈敎矣。朴遇賢特貸一縷遠惡島限己身充軍,使之當日押送。
金吾堂上前望單子入之,判義禁李豐翼,知義禁金壽鉉,同義禁洪淳大,李玄翼,落點。
傳曰,左副承旨沈履澤,下諭幾日,終不上來肅命,是何道理,斯速上來事,分付畿營。
議政府薦望,以徐堂輔爲咸鏡監司。
傳曰,金吾堂上牌招,朴遇賢發配,卽速擧行。
以司謁口傳下敎曰,昌德宮修理時,度支與三營,合力擧行,內兵曹·內司僕司饔院·尙衣院,令本司修理,內外各營入直處所,亦令該營修理。
臺諫前望單子入之,大司憲趙性敎,大司諫鄭泰好,執義張皓根,司諫權益洙,掌令李擎日·金基龍,獻納洪時衡,持平黃普淵·李建昌,正言趙龍九·金大鉉,落點。
傳曰,大司成有闕之代,前望單子入之。大司成前望單子入之,李玄翼落點。
以司謁口傳下敎曰,移御時,闕內各司窓戶等屬,必一一照數傳掌於度支,俾無破傷閪失之弊。
以司謁口傳下敎曰,當此寒節,又値雨雪,許多軍卒之連日赴役,極爲可悶,特下錢一千兩,令各營兩捕廳,量宜分排,以爲犒饋之資。
政院啓曰,卽者副應敎李晩燾,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
兵曹啓曰,今此移御昌德宮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依戊辰年例磨鍊,別抄軍一哨,領付中央陣。
又啓曰,今此移御昌德宮時,大王大妃殿侍衛,謹依謄錄,分兵曹·分都摠府,堂上·郞廳,各二員,五衛將二員,武兼四員,禁軍五十人,前後牌訓局步軍四百名,磨鍊,何如?傳曰,允。
又啓曰,今此移御昌德宮時,大妃殿侍衛,謹依謄錄,分兵曹·分都摠府,堂上郞廳各二員,五衛將二員,武兼四員,禁軍五十人,前後牌訓局步軍四百名,磨鍊,何如?傳曰,允。
又啓曰,今此移御昌德宮時,中宮殿侍衛,謹依謄錄,分兵曹分都摠府,堂上郞廳,各二員,五衛將二員,武兼四員,禁軍五十人前後牌訓局步軍四百名,磨鍊,何如?傳曰,允。
又啓曰,今此移御昌德宮時,順和宮移次儀節,當爲磨鍊,而謹考謄錄,則辛未年,慶壽宮移次時,陪衛武兼二員,烏杖差備,內寺府陽繖雀扇差備,忠贊衛禁軍十人,淸道部將二員,前後牌訓局軍六十名,磨練矣。今亦依此擧行,何如?傳曰,置之。
議政府公事官單白南卨。
義禁府啓曰,前平安監司南廷順,施以島配之典,前前監司韓啓源,施以竄配之典事,承傳啓下矣。竄配罪人南廷順,全羅道康律縣古今島島配,而以承傳敎內辭意具罪目,依例發遣府都事,交黽後,卽爲執捉,仍令押送新定配所,韓啓源全羅道金堤郡竄配,而下去京畿楊州地云。以承傳敎內辭意具罪目,依例發遣府都事,自楊州地執捉,仍令押送配所,何如?傳曰,允。
又啓曰,朴遇賢,特貸一縷,遠惡島限己身充軍,使之當日押送事,命下矣。朴遇賢,全羅道康津縣薪智島,限己身充軍,而以傳敎內辭意具罪目,依例發遣府羅將,使之當日押送配所,何如?傳曰,允。
又啓曰,健陵令兪鎭龜拿問處之事,傳旨啓下矣。兪鎭龜方在直所云,待替直拿囚,何如?傳曰,允。
義禁府啓目,薪島前僉使金沂明原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
領議政李裕元,右議政朴珪壽,聯名箚曰,再昨前席,伏承聖敎,以回祿之警,深加引咎,至於失火根因,謂不足究覈,仰見聖度,不勝欽仰,而昨又伏覩傳敎下者,辭旨懇惻,兢惕一念,誠足以感動神人,轉災爲祥。第念有君如此,倘得任賢使能,交修盡職,則朝象之泮渙,可以整矣,民生之困瘁,可以濟矣,紀綱之頹弛,可以振矣。今乃臣等菲才薄識,苟然充位,徒使聖主,憂勤於上,惶愧無容,而區區愚忠,終不無芹曝之獻,竊謂欲整朝象,莫先於恢公道,欲濟民生,莫先於節財用,欲振紀綱,莫先於明賞罰。凡此三者,群經諸史之文,碩輔名卿之論,布在方策,今於短章,無庸敷陳,欲望聖上,逐類省覽,庶不以陳腐忽之,而必當有默契於聖心,由今鑑古,推廣而行之,綽有餘矣,伏願懋哉懋哉。伏念臣等空言無實,恐負修省之至意,而漢代之策免三公自有故事,不害爲弭災答譴之一道矣,恧蹙伏地,惟俟嚴命焉。取進止。答曰,省箚具悉卿等之懇。日昨回祿之警,雖出意外,災異之來,不可虛生,則此豈非因予否德而然哉?消弭之道,惟當上下交修,戒謹天意,故所以有數行敷衷之敎,而卿等之陳勉繼至,敢不服膺,夫治道之汚隆,君德之成就,非不知布在方策,由今鑑古,而予之所望者,惟在於卿等之左右朝夕,匡予不逮也,卿等其諒之,至於辭巽等語,予不欲聞,益擧謨猷,共濟時艱。仍傳曰,此批答遣史官傳諭。
前掌令姜永奎疏曰,亂臣賊子,從古何限,而豈有如朴遇賢之誣辱君父,若是絶悖者乎?特貸一縷之命,雖出於好生之德,而顧人道扶植者綱常也,國勢維持者關和也。渠雖以蟣蝨之類,敢以此等無倫之說,誣吾君於不測之地,此若不誅,則人道將何以扶植,國勢將何以維持乎?其凶疏中云爻象失和,聽聞乖當,長吁短歎,耳語目說,噫嘻痛矣。失和乖當者,果何事也,吁歎語說者,果何說歟?又云怎有一毫未盡,雖百事盡善,無補於治,又云治或有熙雍之象,尙不免天下後世之疵議。噫嘻痛矣。未盡者,果何事也,疵議者,果何議歟?詬罵之舌,至是而直犯不顧,凶逆之腸至是而畢露無餘,末乃以數件汗漫之語,殆若敷陳時弊,以爲混迹之計,而以日昨回祿之警,又爲牽合於句語之端,隱映作恐動之意。噫嘻痛矣。其設計造謀,亦云巧且㦧矣。凡今北面於殿下之庭者,孰不欲人得而誅之,而凶疏之出,已經一宿,朝廷之上,寥寥含默,特貸之命,遽下非常,而喉舌之臣,尋常頒布,臣於是不勝駭歎之極,此賊不討,則其於君誣未雪何哉,此賊不戮,則其於國是未定何哉?臣蟄伏窮巷,今始得見其凶疏,髮豎膽掉,玆敢仰籲。伏乞朴遇賢,亟令王府,設鞫得情,快正邦憲焉。取進止。答曰,省疏具悉。朴遇賢事,非不知疏語之窮凶絶悖,而有所斟量者存,且承慈敎,故姑爲特貸一縷矣。爾言如是切直,可見公議之滯鬱也。有罪必伏,自有邦憲,亦豈無處分之日?
行都承旨金輔鉉,左承旨李乾夏,右承旨李喬翼,聯名疏曰,卽伏見前掌令姜永奎,陳疏到院者,則驚悚無地,臣等忝在出納之地,不能照檢,致此罔赦之顚錯,人言之來,固所甘心,何敢謂非坐直自恕倖逭哉?玆敢聯章乞命鐫斥焉。臣無任云云。答曰,省疏具悉。卿等不必如是爲引矣。
右副承旨朴定陽疏曰,卽伏見前掌令姜永奎陳疏到院者,則臣驚悚無地,臣是昨日坐直中一人也。傳敎之下,臣昏謬疎闇,不能深思,遞然頒布,有若尋常罪犯者然,人言之來,固所甘心,以此情踪,何可晷刻,仍冒職次乎?短章徑出,乞遞臣職,俾勘當律焉。臣無任云云。答曰,省疏具悉。不必爲引,卽爲入來。
副護軍洪殷謨疏曰,卽伏見前掌令姜永奎陳疏,則驚悚無地,臣是昨日坐直中一人也,人言之來,固所甘心,何敢以已遞而自恕倖逭,敢陳短章,乞勘當律焉。臣無任云云。答曰,省疏具悉。不必如是爲引矣。
副應敎李晩燾疏曰云云。答曰,省疏具悉。爾其勿辭往護。
副司果朴遇賢疏曰,夫孝者百行之源而萬化之本也。孟子曰,堯·舜之道,孝悌而已,又曰,惟順於父母,可以解憂。自古修身齊家治國平天下之道,不過是孝悌上做去,而惟孝之道,亦莫如承歡而已。殿下光御以來,孝友根天,私恩無壓,夔齊之色,溢於天表,愉惋之氣,動於玉音,晨夕之候問,春秋之覲幸,不少隳廢,庶績咸熙,和氣導納,天有屢豐之兆,地有壽酌之瑞矣,奈之何?崔益鉉再疏之後,爻象失和,聽聞乖當,有識者之長吁短歎。耳語目說,少無和平底意,若靡所止戾,此誠岌嶪兢懼之秋也。若於孝理之道,怎有一毫未盡,則雖百事盡善,無補於治,而治或有熙雍沕穆之象,尙不免天下後世之疵議矣,此不可不大加修省也。大僚者,人主之股肱,而遽然有譴罷之典,則恐不合於禮遇之義也,士類者,國家之元氣而斷然有刑配之擧,則似不愜於培養之道也。古人云,和氣致祥,乖氣致異,日昨回祿之警,誠非細故,而災不虛生,盍思所以弭災之道乎?近聞陳疏者,多至聯章累牘而泛稱時弊之末務,曾無一言及此者,嚴於雷霆之威,捨其根䋜,飾其邊幅,亦豈非憂歎之甚乎?書曰,有言逆于志,必求諸有道,有言遜于志,必求諸非道。夫讒謟之言,易或遜志,而決非求治之道,忠讜之言,雖或逆耳而實是佐治之道矣。今殿下,虛懷納諫,喜聞過失,則必明其遜逆之分,而審擇乎有道非道之間而已。臣旣敢以孝悌一事,首陳之,又敢以未盡底數條,尾附之。夫文者,三統之終而周之所尙也,軍者,五禮之一而舜之所制也。挽近以來,文風日頹,軍制日頹,其故何也?膏粱之子,雖目不一丁取諸科宦,如拾地芥,經學之士,雖胸藏萬甲,諉之腐儒,如棄弊屣,是固文風之不振也,內無縱橫之技而虛費廩料,外多黃白之徵而虛輸簿牒,是亦軍制之無法也。古昔先王之設院祠,卽崇賢之意,而人心不古,間多不經之生弊,故年前疊享之毁,亶出軫念,而且已有定式者,則臣無容更喙,及其存撤之際,恐不無虛實相蒙之端,當存而入於撤者,雖緣子孫之單弱未及登聞而然矣。其於神人之齎鬱,果何如哉?伏願殿下,立愛由親,推己及人,體文王問寢之誠而措諸事爲,服曾子養志之心而施諸家國,忠信重祿而體群臣以禮,崇明德業而養多士以寧,嚴科條而設置屯田,尙明節而克審腏典,則庶可以反迂爲隆,回災爲祥,伏乞採納焉。臣無任云云。答曰,省疏具悉。
副應敎李晩燾,校理朴顥陽,李永,副校理洪健植·趙宇熙·修撰李秀萬,副修撰洪時衡,聯箚略曰,昨因鬱攸之災,特降天札,責躬求助,辭旨懇惻,凡厥臣僚,孰不感動欽仰?臣聞魯有雉門之災,聖人筆之於經,魏有御廩之火,群臣弔之於朝,古人之遇災而愼如此。乃者宮禁失火,延燒殿閣,蕩然成灰,豈非可怪可懼者哉?且況是闕,卽我國初正衙也。以殿下繼述之念,堂構塗雘,煥然改觀,譬諸魯門魏廩之災,尤有重焉,此豈不幡然警惕,以思消弭之策也?今此告警,雖未知所應,政爲上下修省之會也。夫伏而發者,火之性也,公議伏而未伸歟,鬱而升者火之病也,群情鬱而未洩歟。謹按春秋,鄭僑曰,天降之災,由於失其政,漢志又曰,妖火燒宮,由於失其道,今以此推之,則無乃燕閒蠖濩之中,未有純乎天理,政令施措之間,未有合於人心,納諫之旨日下,而採用之實未聞,便民之政日講,而撓擾之端尙多,人心安得而感通,和氣安得而協應哉?且以經筵講規言之,祖宗故事,旣有朝晝夕三時之講,而又有夜對,不時召對,先聖視學之勤,若是孜孜。今殿下,一日召接,不過晝講一次,且一月講讀,不過三之一焉,尙何望其無間斷之患,而有厥修之成乎?願斷自今,逐日開講,以爲建極出治之本焉。取進止。答曰,省箚具悉。所陳甚好,當體念矣。
上在景福宮。停常參·經筵。
備忘記,平安道觀察使申應朝下直,長弓一張,長箭一部,賜給。
兵曹啓曰,今此移御時,各殿動駕衛內磨鍊及秖迎處所,取稟禮曹草記,依丁卯年例磨鍊事,批下矣。各殿移御時,節次,亦依丁卯年例衛內磨鍊,而禁軍及前後牌軍兵,竝置之,分司侍衛,依前磨鍊,何如?傳曰,允。
又啓曰,昌德宮金虎門開門事,命下矣。守門將一員,亦爲定送,限畢役間,使之看檢之意,敢啓。傳曰,知道。
禁衛營啓曰,謹依下敎,失火所濬出軍兵等處,乾犒饋分給之意,敢啓。傳曰,知道。
義禁府啓目粘連,向於金沂明亦,鎭民被害,旣在在任,而始未覺察,終又不報,縱云眛例,難免重勘,以此照律,何如?判付。啓,依允。
右議政朴珪壽箚曰,伏以臣於日前,蹙伏惶恧之中,聞司烜之木鐸有警,象魏之舊章方救,念君父震驚之憂,切臣子奔問之誠,拚棄小廉,倉黃顚倒,徑入脩門,叨謝文陛,未暇顧逡巡之義,內實懷踧踖之心,及夫趨陪前席,天語溫粹,慰勉委曲,至及於兩朝之眷注,慈聖之倚毗,臣之中腸,頑非木石,冥非豚魚,安得不雙淚沾襟,幾至嗚咽而失聲?追念昔年,盛德不忘,躬逢今日,君恩未報,天地父母,臨之在上,白首餘生,惟願捐軀,而聖明敎以無復巽讓,賤臣對以不敢荐瀆,誠以君臣之際,感激惻怛,生死夷險,不遑他顧,是乃彝性之所同得也。臣於當日,所任如此,其非淟涊忘恥,冒據非據,又非量能度德,挺身擔夯,是必有恕其情而哀其志者也。雖然慙汗浹背,中夜繞壁,辭免一辭,姑不敢言,而惟望哀度幾時,厚蒙聖主生成之澤矣。第臣前所猥參內閣之銜,尙未蒙遞改之命,揆以格例,不宜仍帶。伏乞聖慈,俯賜鑑諒,特命鐫免,以安私分焉。取進止。答曰,省箚具悉卿懇。日前前席之對,雖在倉黃之際,而予則但以致卿爲喜,中心充然,曷有其極?所辭閣銜許副矣,卿其諒之。仍傳曰,此批答,遣史官傳諭。
大司憲趙性敎,大司諫鄭泰好,兩司聯名箚曰,向來崔益鉉初疏中,四字凶言,已是難貰之案,而且其再疏中,所云未專政之日以下,干預國政以上,幾句語,無非至凶絶悖矣。噫,渠獨非今日北面之臣子,而其在疎不間親之義,乃敢以此等句語,萌心發口,若是無忌憚也。殿下,悉燭其情狀,以語逼爲敎,於是乎益鉉斁倫干紀,難容之罪,益無所逃矣,王章未伸,輿情愈鬱,相率聯籲。伏願濟州牧安置罪人崔益鉉,亟令王府,拿鞫得情,快正典刑焉。臣等且伏見副司果朴遇賢疏,則以臣子所不敢道之說,肆然發口於君父之前,此豈義分之所敢出者乎?百行之源以下許多句語,設心造意,節節凶悖,殿下旣悉燭無餘,則雖以蟣蝨之賤,曲貰螻蟻之命,而邦有常憲,罪在必討,豈可一息容貸於覆載之間耶?請薪智島充軍罪人朴遇賢,亦令王府,拿鞫得情,快正典刑焉。取進止。答曰,省箚具悉。崔益鉉事,已有處分,則又爲更煩,是何道理?朴遇賢之罪惡莫掩,所請依施。
獻納洪時衡疏曰,昨伏奉納言除旨,俯仰驚惶,罔知攸措,以臣憃愚,不宜玷冒匪據也明矣,乞遞臣職焉。臣於乞丐之章,不容他說,而卽伏見朴遇賢疏批下者,有曰節節凶悖,有〈遠〉惡島充軍之命,臣聞命驚悖,又伏見其疏疏辭,則心寒膽戰,按住不得。兩司長官,亦以朴遇賢齊聲懲討之意,有所見招,故沐浴進會矣。及見其箚本,則一篇辭意,急於崔益鉉之請罪,緩於朴遇賢之按律,愚昧之見,一切相反,果不可循例聯箚矣。夫崔益鉉,則旣至勘處,而事已過矣。朴遇賢則凶謀逆節,欲掩不得,豈可不問其是非曲直,不論其可否輕重,至有此擧乎?噫,彼朴遇賢之罪犯,可勝誅哉。以人臣所不敢道之言,肆然投一匭發口於君父之前乎?百行之源以下許多句語,其設心造意,絶悖至凶,逆節綻露。伏願極逆大懟朴遇賢,亟令王府,設鞫得情,快正典刑焉。臣無任云云。答曰,省箚具悉。爾其勿辭察職,朴遇賢事,已有處分於聯箚之批矣。
執義張皓根疏略曰,伏見朴遇賢疏辭,則心神戰掉,罔知所措,亂臣賊子,何代無之?未有如遇賢之至凶絶悖者也。曰孝曰悌,我殿下根天之性,孰不欽仰攢祝,而其疏曰,承歡·曰養志曰愉惋曰夔齊,隱然以殿下,爲未洽於四件者然。臣未敢知渠意某事爲未承歡,某事爲未養志,某事爲愉惋,至於夔齊二字,渠能知其出於何書,指何等孝處,而無難譬擬於君父之前乎?殿下雖有姑貸一縷之敎,而環東土含生之倫,誓不可一日與此賊共戴矣。伏望設鞫得情,亟施邦刑焉。回祿在前,凶疏踵至,天之告警,災豈虛生焉?臣無任云云。答曰,省疏具悉。已爲處分矣。
掌令金基龍疏略曰,臣伏見充軍罪人朴遇賢疏辭則孝理二字,反復張皇,節節句句,罔非窮凶絶悖,有非臣子所可忍見忍聞矣。古今天下亂臣賊子,不可勝數,而未有若遇賢之極惡也。包藏禍心,本非一朝一夕之故,則設鞫得情,以正邦憲,不容少緩,亟賜處分焉。臣無任云云。答曰,省疏具悉。已爲處分矣。
校理朴顥陽·李永,副校理洪健植·趙宇熙,修撰李秀萬,聯名箚略曰,臣等伏見朴遇賢疏批後,傳敎下者,相顧愕眙,不勝憂歎。取見其疏,則滿紙張皇,無非窮凶絶悖。夫孝者百行之源以下許多句語,是豈今日北面臣子所敢萌心發口者哉?噫,彼遇賢外托言事,內蓄凶圖,肆然投匭,情踪莫掩,亟令王府,設鞫得情,快正典刑焉。取進止。答曰,省箚具悉。已諭於兩司之批矣。
修撰李秀萬疏曰,伏以臣昨與副應敎臣李晩燾,持被之中,伏見朴遇賢疏批後,傳敎下者,不勝憤惋。副應敎臣李晩燾,居在右僚,主議聯箚,至有簡通之擧,而及其諸僚之會也,忽稱親病,陳疏徑行,雖未知其前後義諦之如何,而遂使諸僚散歸,至於更爲簡通,以至陳箚之稽緩,臣旣參於簡通,而初不能堅執者,臣之愚騃之罪也。伏乞聖明,亟遞臣職,以安微分焉。臣無任云云。答曰,省疏具悉。不必爲引,爾其勿辭察職。
癸酉十二月十三日午時,上御乾淸宮。平安監司入侍時,同副承旨金永壽,假注書張逵鴻,記事官金㽥,別兼春秋徐正淳,平安監司申應朝,以次進伏訖。上曰,史官分左右。上曰,監司進前。應朝進前。上曰,卿之爲人也,予所稔知,故有此特除矣。應朝曰,臣辭不獲命,今方赴任,而衰病昏耄,方面重寄,實無以堪承,萬萬惶恐矣。上曰,東伯治績,予有所聞矣。應朝曰,臣之待罪東藩,無一半分效,至今追惟,不勝悚恧矣。上曰,此道歉荒之餘,民情可悶,卿其悉心對揚,可也。應朝曰,聖敎至此,敢不奉承,而臣精力已耗,恐必僨誤矣。上曰,以卿之治績,豈有是理?上曰,箕營奸吏,與通引輩作弊之習,卿須痛加懲勵也,予有聞知者耳。應朝曰,臣於到營後,當奉行聖敎矣。上曰,旣有不多日下送之敎,則治行似難矣,營屬有來待者乎?應朝曰,下敎至此,臣不敢不以實仰對,自前藩臣,若有如此之時,則出城外少遲若干日,而發行,以辭陛有三日五日之限故也。且與守令有異而然也。上曰,理勢固然矣。道臣與守令,自有異也。上曰,今當遠離,仰瞻,可也。應朝仰瞻訖。上曰,卿是耆社老人,而精力如少年矣。上曰,厚昌·慈城·義州等地,唐船往來及犯越之弊,不可不察也。應朝曰,邊情聞甚疎虞,而沿江戍卒單弱,往往多有名無實云,此甚可憂也。臣當嚴加操飭矣。上曰,善爲下去也。永壽曰,宣諭別諭,何以爲之乎?上曰,出去爲之,可也。正淳曰,臣以本館事,有所仰達者矣。移御後,本館所奉列聖朝實錄,謹當移奉於昌德宮本館,而依例擇日擧行,何如?上可之。又奏曰,實錄移奉擇日擧行事,旣承下敎矣。自移御日,至移奉前,此闕本館,不可曠直,曾有宗府正,承文判校輪回入直之例,今亦依此爲之,何如?上可之。上曰,史官就座。仍命監司先退,又命退承史,以次退出。
上在景福宮。停常參·經筵。
閔判敦寧妻貞敬夫人安葬後,大殿·中宮殿,藥房·內閣·政院·玉堂·朝廷二品以上口傳問安。答曰,知道。
壽仁門內行閣失火後,大殿·大王大妃殿·王大妃殿·大妃殿·中宮殿,藥房·內閣·政院·玉堂·朝廷二品以上口傳問安。答曰,知道。
傳曰,傳香承旨,馳詣宗廟·景慕宮,奉審摘奸以來。
傳曰,失火所濬出軍兵,令各其營乾犒饋。
傳曰,咸鏡監司,令該曹口傳下批。
傳曰,分司,令該曹口傳差出。
傳曰,救火軍兵,令各其營乾犒饋。
行都承旨金輔鉉,左承旨李乾夏,右承旨李喬翼,右副承旨朴定陽,同副承旨金永壽等啓曰,臣等於朴遇賢疏,始旣矇然捧納,已失唯允之責,終又率爾頒布,自歸顚錯之科,滿心惶蹙,不知攸措。際有兩司,懲討聯籲,臣等恭俟允兪之音,及伏見批旨下者,有所請依施之命。臣等未諳前例,設鞫拿鞫,認以一般尋常頒布矣。卽見金吾草記,臣等之罪,益著矣。蓋此罪人負犯,何如,關係,何如?諉以言事,肆發凶悖之說,情狀之絶慝,旨意之至㦧,不可但以凶肚逆腸言也。世道雖曰不淑,今日北面於殿下之庭,何敢萌諸心而發諸口乎?此不可以拿鞫而止,臣等不避煩瀆,冒悚齊籲。伏乞聖上,穆然深思,亟令王府,設鞫嚴覈,以折亂萌,以伸王章焉。惶恐敢啓。答曰,依啓。
傳曰,左副承旨疏批已下,更爲嚴飭,卽速上來肅命。
政院啓曰,壽仁門內行閣失火,萬萬驚悚,幸卽撲滅,不至大段延燒,而常時苟能檢飭,安有是也?此不可不到底盤覈,何以爲之?敢稟。傳曰,當自內査實後處分矣。
以司謁口傳下敎曰,救火時,被傷軍兵,令各其營,救療後,草記事,分付。
兵曹口傳政事,以徐衡淳·金有淵,爲分都摠管,李容直·李寅命·洪兢周·金鶴根·尹滋悳·金益容爲分副摠管,李敏承·柳冀伯·柳丞魯·尹養桂·鄭岐永·閔寬植·安挺求·權鍾奭爲分都摠都事,洪淳學·任翊準·崔致斗·朴愼永·李秉奎爲五衛將,金龍浩·王鉉章爲景福將,景福將單安潤植,禁府都事鄭弘采,訓鍊主簿南宮泳相換。
議政府啓曰,向奉聖敎,都城門稅及京外沿江稅,一竝革罷事,纔已布諭矣。靑石關收稅,亦不可異同,分付松營,使之卽速撤罷,後登聞,何如?傳曰,允。
宗親府啓曰,明日卽天漢殿望奉審日次,臣珪永,進詣擧行之意,敢啓。傳曰,知道。
吏曹啓曰,宗親府典簿韓始東,以其身病,呈狀乞遞,改差,何如?傳曰,允。
吏曹口傳政事,以鄭稷朝·趙昌永·朴齊寬·李根秀·金元性·李龍雨·李淳翼·洪鍾學,以上爲分承旨,申錫年·李敦相·兪晩源·任冕鎬爲分兵曹參議,金昌熙·趙肅夏·李裕承·韓喆愚爲分兵曹參知,閔泳穆·李載純·朴齊晠·李弼鎔爲分兵曹正郞,睦承錫·尹祖榮·申錫淵·鄭㵙爲分兵曹佐郞,趙基應·李源命·沈承澤·嚴錫鼎爲分內醫院提調,咸鏡監司單徐堂輔,口傳下批事,承傳。
禮曹啓曰,益豐府院君遷窆封出柩,今十二月十六日巳時,發靷,同日同時安葬,同月二十一日卯時,擇定云。出柩發靷時及安葬時,王大妃殿,當有望哭之禮,望哭服色,護依已例,以淺淡服磨鍊,儀註直爲書入王大妃殿之意,敢啓。傳曰,知道。
訓鍊都監啓曰,謹依司謁口傳下敎,救火時被傷別武士李三吉,軍尹千福·李相魯,爲先以相當藥物救療後,各錢十兩式題給之意,敢啓。傳曰,知道。
又啓曰,謹依下敎,建春門入直軍二十五名,迎秋門入直軍二十五名除出,將校四人率領,失火處把守之意,敢啓。傳曰,知道。
又啓曰,謹依下敎,救火軍兵等處,乾犒饋分給之意,敢啓。傳曰,知道。
禁衛營啓曰,謹依下敎,救火軍兵等處,乾犒饋分給之意,敢啓。傳曰,知道。
又啓曰,救火時被傷軍金萬仲·李春奉·李順起,趙守命等,連試相當藥物,各給米錢救療之意,敢啓。傳曰,知道。
又啓曰,謹依下敎失火所濬出軍兵等處,乾犒饋分給之意,敢啓。傳曰,知道。
又啓曰,謹依下敎,神武門入直軍二十五名除出,將校三人率領,失火處把守之意,敢啓。傳曰,知道。
御營廳啓曰,謹依下敎失火所,濬出本廳軍兵等處,乾犒饋分給之意,敢啓。傳曰,知道。
又啓曰,謹依下敎,救火本廳軍兵等處,乾犒饋分給之意,敢啓。傳曰,知道。
又啓曰,謹依下敎,光化門入直軍三十名除出,將校三人,率領把守之意,敢啓。傳曰,知道。
摠戎廳啓曰,謹依下敎,失火所濬出本廳軍兵等處,乾犒饋分給之意,敢啓。傳曰,知道。
又啓曰,謹依下敎,失火所救火本廳軍兵等處,乾犒饋分給之意,敢啓。傳曰,知道。
義禁府啓曰,薪智島充軍罪人朴遇賢,拿鞫得情,快正典刑事,傳旨啓下,而拿鞫與設鞫,其所擧行,格例不同,拿鞫則只本府堂上開坐問招,而設鞫則推鞫擧行也,今此罪人,罪犯至重,以何例擧行乎?敢稟。傳曰,已諭於院議之批矣。
義禁府照目粘連,薪智島前僉使金沂明矣,本府議啓內,鎭民被害,旣在在任,而始未覺察,終又不報,縱云昧例,難免重勘,以此照律,罪杖一百收贖,告身盡行追奪,私罪,奉敎依允。
大司憲趙性敎,大司諫鄭泰好聯名疏略曰,卽伏見獻納洪時衡疏,則以爲,臣等聯箚中,辭意急於崔益鉉之請罪,緩於朴遇賢之按律云矣。臣等不勝惶懍,而以崔益鉉事向日臺箚後,兩司無新除之員,有未及更箚矣。今者臣等所叨臺銜,繼在此後,則臺體所在,不得不先言崔而後言朴也,實非緩於朴而急於崔也。朴遇賢亘古所無之凶言逆節,固已明討而發啓在前,請鞫爲急,先陳聯箚,亦臺體然矣。臺僚之言,誠莫曉其何謂也,惶愧冞深,玆敢聯籲,乞賜臣等斥退之命。答曰,省疏具悉。卿等不必爲引。
持平黃普淵疏曰,臣以若孱弱之質,重嬰膏肓之疾,二年于玆矣。月前右通禮除旨之下,亦未肅謝,日昨又伏奉柏府寵命,如臣才疎病侵,無以效絲毫之補,未克進聯討之列,則有不可冒據者審矣,乞遞臣職焉。臣於丐免之章,不敢贅他,而第見朴遇賢疏曰,爻象失和,聽聞乖當,此何所指斥而語也?殿下承丕大之基而善繼善述,重尊親之義而克敬克諧,睿德休明,治化熙雍,有何失和之象,而乃敢曰失和乎?臣亦見崔益鉉疏矣,慥慥乎國家之治亂,眷眷乎政令之得失,而殿下以一二句語責之語逼,施以圍置,處分得中,輿情洽然,有何乖當之事,而乃敢曰乖當乎?以大臣之譴罷,不合禮遇,以士類之刑配不愜培養,夫因事譴罷,豈有損於禮遇,以罪刑配,亦何傷於培養,全篇遣辭,莫非誣逼聖躬,至若日前回祿之警,非偶然耳。仁天告警,使殿下恐懼修省者也。弭災之道,亶在於進君子退小人,而如朴遇賢者,夫正典刑,然後公道行矣,群情達矣。願亟令窮覈,亟施殛律,以洩輿憤焉。臣無任云云。答曰,省疏具悉。爾其勿辭察職,朴遇賢事,已有處分矣。
獻納洪時衡疏曰,卽伏見憲長趙性敎,諫長鄭泰好聯疏,則以臣疏中緩急句語,臚列自嫌,臣不勝悚恧,而蓋臣本意,則今此懲討之際,當急者有不可後之也,當緩者有不可容先之,故果未參啓而退,略有所仰暴者,而卽有僚長自列之擧,今臣以若所處,不敢冒據也明矣,敢陳短章,乞遞臣職焉。臣於自列乞退之章,不暇贅他,而向因諸臣疏論國賊孝純,玄逸,來善,鳳徵,四凶,有追奪之命,於是群情快伸,國是大定,而有司尙無奉行之擧,抑有所觀望而然乎?誠非承王令昭國紀之意也。願申命有司,卽速擧行焉。臣無任云云。答曰,省疏具悉。爾不必如是,至於四凶追奪事,似未及擧行矣。爾其勿辭察職。
左副承旨沈履澤疏曰,臣天地間一罪人也。天之覆焉而無以擡顔,地之載焉而靡所厝身,而猶復苟然視息,伈伈蠢蠢,誠不如死之之久矣。年來除誥,非止一再,第臣滓累,誠不足仰辱存錄,此殆聖上以曲成不遺之仁,當棄而猶不忍棄之,使得備數於朝端,然淸朝士大夫,羞與同列,固無論已。至於輿儓之賤,莫不瞠然,而今殿下,先之以非常之恩,申之以截嚴之敎,臣頑甚豚魚,積犯蹇慢,而末勘行遣,匪罪伊榮,湖沿畿沿,纔到旋宥,復縻好爵,馹召輒降,寵數曠絶,一至於此。如臣累蹤,其何以當此數月之內,屢勤君命,上下相持,致煩酬應,在臣添一大罪,而臣之所以情窮勢迫,求死不得者也。猥從縣道敷陳,仰惟將臣姓名,永刊仕籍焉。臣無任云云。答曰,省疏具悉。旣往之事,又爲如是更陳,豈曰臣分乎?予未可曉也。
上在景福宮。停常參·經筵。
壽仁門內行閣失火後,大殿·大王大妃殿·王大妃殿·大妃殿·中宮殿,藥房·內閣·政院·玉堂·朝廷二品以上口傳問安。答曰,知道。
藥房提調李承輔,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一㰕,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
備忘記,城津僉使柳鶴珪下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
傳曰,今見各道褒貶啓本,則題目與等第,多有不相稱矣,是豈嚴明殿最之義哉?生民休戚,係於守令臧否,而如是稽忽,極庸可歎,道帥臣,竝從重推考,啓本,下該曹陞降以入。
傳曰,奉審閣臣入侍。
以司謁口傳下敎曰,四凶追奪,令該曹,關飭各該道,從速擧行。
傳曰,推鞫爲之。
傳曰,委官右議政爲之。
傳曰,失火所濬出軍兵,令各其營乾犒饋。
以司謁口傳下敎曰,左副承旨沈履澤,飭敎之下,尙不肅命,其委折知入。
吏曹口傳政事,以趙基應·李源命·沈承澤·嚴錫鼎,爲分內醫提調,鄭稷朝·趙昌永·朴齊寬·李根秀·金元性·李龍雨·李淳翼·洪鍾學,爲分承旨。
吏曹口傳政事,以馬箕昇爲禁府都事,司圃別提申在鶴,禁府都事鄭弘采,訓鍊主簿南宮泳,以上,相換事承傳。
禮曹啓曰,各陵園,本曹郞廳,四學童蒙敎官,通禮院·圖畫署·惠民署官員等,今癸酉年秋冬等褒貶等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·東西氷庫·東西活人署·禮賓寺·觀象監·內醫院·司譯院·典醫監·東·南關王廟官員等褒貶各其司領事都提調提調及堂上有故,或不備,不得一時磨勘之意,敢啓。傳曰,知道。
禮曹啓曰,今此所屬各司官員等褒貶時,通禮院兼引儀朴敦壽與判官缺有應避之嫌,不得同議磨勘,別啓本以入之意,敢啓。傳曰,知道。
又啓曰,今癸酉年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
三軍府啓曰,今癸酉年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又啓曰,武臣越薦人,謹依批旨,別單書入,而原單子待啓下出給各該廳,使之按例擧行之意,分付,何如?傳曰,允。
兵曹啓曰,本曹,今癸酉年秋冬等褒貶等第與曹所屬部將褒貶磨鍊以入,而軍器寺·司僕寺典設司·訓鍊院·官員等褒貶,因各其司提調及堂上有故,不得一體磨鍊之意,敢啓。傳曰,知道。
忠勳府啓曰,本府今癸酉年秋冬等褒貶,當爲磨勘,而有司堂上寧豐君臣崔遇享,有身病,無以備員,限內不得爲之之意,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
又啓曰,今此移御時,長春室所奉御眞及各殿冊寶,仍奉與移奉,何以爲之?敢稟。傳曰,御眞移御日,以副輦移奉,諸般擧行置之,冊寶移奉之節,念前擇入。
又啓曰,各殿冊寶移奉之節,念前擇入事,命下矣。令日官池有達推擇,則今月十八日巽時爲吉云。以此日時擧行之意,敢啓。傳曰,知道。
以司謁口傳下敎曰,今番移御後,昌德宮入直檢書官,移直於景福宮內閣。
三軍府啓曰,戊辰年移御時,以龍虎營廨舍頹圮事,該營入直,權處於訓局北營,卽見訓局所報,則今此移御時,南營入直,當還入於北營云矣。訓局入直,旣還本所,而龍虎營廨舍,尙未改構,姑使之權接於訓局新營,何如?傳曰,允。
兵曹啓曰,今此移御時,侍衛不可不備,而五衛將李容謙,前任慶州營將,李敏鼎,前任全州營將,曺秉斗,前任京畿中軍,朴信根,前任黃海監營中軍,金煥鑑,前任平安兵虞候,俱在任所,無以備員,竝改差,其代口傳擬入,以爲進參之意,敢啓。傳曰,知道。
又啓曰,今此移御時,景福宮衛將三員,當爲差出矣。一員以昌德宮衛將安潤植移差,二員口傳差出,使之輪番,而昌德宮衛將李宗運·河一範,俱以身病,無望供職云。竝減下之意,敢啓。傳曰,知道。
禁衛營啓曰,失火所今已濬出,故出番軍兵解送,入直軍兵還爲入直之意,敢啓。傳曰,知道。
御營廳啓曰,謹依下敎,失火所濬出軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,失火所濬出軍兵等處,乾犒饋分給之意,敢啓。傳曰,知道。
又啓曰,本局從事官禁松參軍及諸將官,今癸酉年秋冬等褒貶,當爲等第,而都提調臣李裕元,有身病,限內不得磨勘之意,敢啓。傳曰,知道。
又啓曰,失火所今旣濬出矣。出番軍兵解送,入直軍兵,還入直所之意,敢啓。傳曰,知道。
摠戎廳啓曰,失火所,今已濬出,故本廳標下軍等,解送之意,敢啓。傳曰,知道。
義禁府啓目,健陵令兪鎭龜原情云云。傳旨內辭意,泛稱遲晩,刑推得情,何如?判付。啓,除刑推議處爲良如敎。
義禁府啓曰,因本府草記院議啓辭內,朴遇賢,亟令王府,拿鞫嚴覈事批旨內,依啓矣。薪智島限己身充軍罪人朴遇賢,已爲發配,卽爲發遣府都事,所到處執捉,使之具格拿來之意,敢啓。傳曰,知道。
義禁府問事郞廳四單,柳,徐正淳·姜文馨·朴容大。
義禁府啓曰,今此推鞫時,假都事十員,令該曹口傳差出,以爲擧行,何如?傳曰,允。
罪人朴遇賢招辭。
罪人朴遇賢更推後,施威嚴問。
傳曰,推鞫姑罷。
吏曹判書金炳㴤,參判閔奎鎬,參議申道熙等疏曰,臣等卽伏見獻納洪時衡疏本,則以諸罪人追奪命下之後,有司之不卽擧行,有所論列,臣等滿心驚惶,莫知所以。蓋此擧行,例自臣曹,移文京兆,探問各部內諸罪人家,有無回移臣曹,而若有在鄕者,則又自臣曹,更爲行關於該道,收聚告身草記燒火者也。今者京兆回移,昨日來到,而諸罪人,家在外道,故自臣曹,隨卽行會,方待告身之收上矣。臣曹擧行如斯而已,今此臺臣之疏,或未諳事實而然歟?至於觀望等語,有關臣分,亟命臣等當蔽之律焉。臣無任云云。答曰,省疏具悉。未卽擧行,事勢固如是矣。昨日臺疏,似未知其裏許而然矣。卿等何必爲引?
判尹沈承澤疏曰,卽伏見獻納洪時衡疏,以四罪人追奪之命下之後,有司之不卽擧行,有所論列,臣擧行之有司也,驚悚莫省。蓋追奪命下之後,自吏曹移文臣府,故卽令五部搜訪坊曲之際,自致遲緩,始於日昨,諸部報狀畢到,而諸罪人之家,不在京中,故據實回移,則京兆擧行,不過於此。今臺臣之疏,或未知事狀而然歟?擧行曠日,實緣臣府,何敢推諉,而遽以觀望等語加之,是關臣分,惶懍不知措躬,玆陳籲乞治臣不職之罪焉。臣無任云云。答曰,省疏具悉。擧行遲緩,待其報狀而然矣。昨日臺疏,未知其事狀之故也。卿何必爲引?
癸酉十二月十五日申時,上御乾淸宮。奉審閣臣入侍時,右副承旨朴定陽,假注書李敎夏,記注官金顯默,別兼春秋李根命,閣臣洪殷謨,以次進伏訖。上曰,史官分左右。上曰,閣臣進前。殷謨進前奏曰,臣承命馳詣顯隆園,園上奉審則無頉,碑閣丁字閣奉審,則無頉,祭物祭器祭井看審,則精潔,諸執事摘奸,則無頉,仍留監祭,將事安寧,仍詣健陵,陵上奉審則無頉,碑閣丁字閣奉審則無頉,仍詣華寧殿殿內奉審則無頉之意,敢達矣。上曰,陵上園上與殿內,俱爲太平乎?殷謨曰,太平矣。上曰,碑閣丁字閣無頉乎?殷謨曰,安寧矣。上曰,健陵齋室失火處,果詳看審而旁舍不至延燒乎?殷謨曰,詳爲看審,則齋室左左房及中大廳合十二間,盡入回祿矣。上曰,何時行事,何時還發乎?殷謨曰,三更量行祀,仍卽發行,而泥路甚滑,今纔復命矣。上曰,往返渡何江乎?殷謨曰,去由鷺梁,來從銅雀矣。上曰,江氷已堅,無艱涉之慮乎?殷謨曰,向旣沍凝,近稍泮釋,故渡之以船矣。上曰,道路泥濘,行人似難跋涉,而何處爲甚乎?殷謨曰,自江抵京之路,尤難矣。以下缺
上在景福宮。停常參·經筵。
益豐府院君緬禮出柩後,王大妃殿,藥房·內閣·政院·玉堂·朝廷二品以上,口傳奉慰問安。答曰,知道。
望哭後,王大妃殿,藥房·內閣·政院·玉堂,口傳奉慰問安。答曰,知道。
王大妃殿,進御二錢重人蔘粟米飮一貼煎入事,榻前下敎。
備忘記,公州營將吳致永下直,長弓一張,長箭一部,片箭一部,筒兒一箇賜給。
傳曰,移御日,眞殿御眞,移奉而衛內陪奉矣,該房知悉。
傳曰,眞殿御眞移奉前,權安于敬安堂矣。日字,念前擇入,其日,當自內親行告由茶禮矣,該房知悉,儀節,令該曹磨鍊以入。
傳曰,今二十日,眞殿移奉後,當親行酌獻禮矣,該房知悉。
以司謁口傳下敎曰,左副承旨沈履澤,屢度申飭之下,終不肅命,令畿營,嚴飭上來。
傳曰,推鞫爲之。
禮曹啓曰,卽接濟州牧使,李宓熙狀啓謄報,則去十月令,薦新唐金橘柑子一一摘取,唐金橘爲一百二十四箇,柑子爲一百二十七箇,而肇慶廟薦新,唐金橘十六箇·柑子十四箇,封進,所餘唐金橘爲一百八箇·柑子爲一百十三箇,宗廟·景慕宮薦新,排比無路,故謹援已例,都封上送于禮曹,以爲稟旨薦新之地爲辭矣。在前橘果稀結之時,已有減數薦獻之例,今亦依前例分排當日薦進,何如?傳曰,允。
兵曹啓曰,今日辰時量,濟州進上陪來領去將校一人,擊禁漏傳漏鼓,故捉致査問,則濟州居前縣監愼性欽,謂有鳴冤之端,抱持原情,肆然擊鼓,萬萬驚悚。卽當移送秋曹,照律嚴繩,而係是朝官,何以爲之乎?敢稟。傳曰,令該府,捧口招以入。
政院啓曰,卽見兵曹草記,則濟州居前縣監愼性欽,稱以進上陪來將校,擊禁漏傳漏鼓云。闕門守直,何等嚴重,而有此攔入,萬萬驚駭。常時不能檢飭之入直堂上推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。
禁衛營啓曰,本營軍色從事官李根命,身病甚重,勢難察任,今姑改差,何如?傳曰,允。
摠戎廳啓曰,本廳哨官宋枝燁,身病卒重,勢難察任,改差,何如?傳曰,允。
鞫廳啓曰,文書浩繁,擧行多端,副校理趙宇熙,副司果尹用求,副校理洪健植,直閣姜,問事郞廳加差下,何如?傳曰,允。
義禁府啓曰,今此推鞫時,本府都事,不可不備,而都事馬箕昇·鄭弘采在外,竝令該曹,口傳相換,以爲擧行之地,何如?傳曰,允。
又啓曰,推鞫方張之時,時囚不可混處,府中,時囚罪人兪鎭龜,姑爲保放,何如?傳曰,允。
義禁府啓目粘連,向前兪鎭龜亦寢直法意,何等愼嚴,而苟能常時檢飭,寧有重地失火,事極驚悚,難免重勘,以此照律,何如?判付。啓,依允。
罪人朴遇賢更推後,刑問一次,訊杖第九度停刑。
罪人朴遇賢,更推後,刑問一次,訊杖第十五度停刑。
咸鏡監司徐堂輔疏曰云云。答曰,省疏具悉。卿其勿辭,往欽哉。
上在景福宮。停常參·經筵。
政院啓曰,今二十一日,輪對日次矣,敢稟。傳曰,當次人受點後,日次待令。
傳曰,左副承旨沈履澤,屢飭之下,終不肅命,是何道理,下義禁府推考。
傳曰,今十八日,眞殿御眞,權安于敬安堂時,告由文,令內閣撰進,當日擧行時任與檢校閣臣爲之。
傳曰,眞殿御眞移奉時,分司令該曹口傳差出。
以司謁口傳下敎曰,眞殿御眞移奉時,分司單付差出事,分付該曹。
傳曰,明日眞殿親行告由茶禮時,承史入參。
傳曰,明日眞殿告由別茶禮時,讀告文官,南寧尉尹宜善爲之。
內醫院啓曰,分提調嚴錫鼎在外,今姑許遞,其代,令該曹口傳差出,何如?傳曰,允。
兵曹啓曰,分參議兪晩源,分參知趙肅夏,分正郞閔泳穆·朴齊晠,俱有身病,今此移御時,不得進參,竝令政院,稟旨變通,仍令該曹,口傳差出,何如?傳曰,允許遞。
政院啓曰,卽者漢城府官員來言,今此移御時,本府堂上二員,當爲導駕,而判尹沈承澤藥院進,左尹李鶴榮陳上進,右尹李容直侍衛進,無進參之員,何以爲之?敢稟。傳曰,判尹外,竝許遞,前望單子入之,京兆堂上前望單子入之,左尹李寅命,右尹李鳳儀,落點。
政院啓曰,今此移御時,分承旨當爲備員,而分承旨鄭稷朝,朴齊寬·李根秀,俱有實病,不得進參云,何以爲之?敢稟。傳曰,竝許遞,令該曹口傳差出。
政院啓曰,左副承旨沈履澤,下義禁府推考事,命下矣。依定式遞差傳旨,捧入之意,敢啓。傳曰,知道。
吏曹口傳政事,以洪淳馨·趙準永·李冕榮,爲分承旨,吳德泳爲分兵曹參議,兪初煥爲參知,張原相·黃耆淵爲正郞,趙龜夏爲分內醫提調。
吏曹啓曰,卽接通禮院牒報,則今二十日,移御擧動敎是時通禮,不可不備員,而左右通禮未差之代,卽速變通,以爲擧行之地云。其代,口傳備擬以入之意,敢啓。傳曰,知道。
吏曹口傳政事,以尹宇善·李起鎬·趙康夏·朴齊寬·金聲根·趙榮夏·張錫龍·吳俊泳·金敬均·蔡東述·鄭漢朝·趙秉世,爲分承旨,金炳地·李寅應,爲分都摠管,洪坃·鄭範朝·尹宗善·徐臣輔·李珪永·李邦鉉·許熠·趙羲復·李敏庠·申正熙,爲分副摠管。
以司謁口傳下敎曰,今番失火時,大王大妃殿,大小慈敎,入於燒燼,改造以入事,分付戶曹。
以司謁口傳下敎曰,今番失火時,大王大妃殿,慈旨三部,問安牌一部,入於燒燼,改造以入。
議政府啓曰,卽見濟州牧使李宓熙年分狀啓,則本州勝於大靜,旌義遜於大靜,統論三邑,僅爲平年,新舊還之一時竝督,恐傷民力,舊還姑爲仍停云矣。三邑農形,統論之爲平年,而第其新舊還之一時竝督,有不可不存商,舊還,依狀請仍停,以紓民力,何如?傳曰,允。
奎章閣啓曰,各殿冊寶,移奉于宙合樓命下矣。明日臣等進詣長春室,大殿癸酉玉冊,大王大妃殿丁卯玉寶,戊辰玉冊,玉寶,己巳玉冊,玉寶,癸酉玉冊,中宮殿丙寅金寶玉冊,敎命,癸酉玉冊,請出之意,敢啓。傳曰,知道。
禮曹啓曰,傳曰,移御日,眞殿御直,移奉而衛內陪奉矣,該房知悉事,命下矣。殿下祗迎隨詣之節,當爲磨鍊,祗迎處所,以何處擧行乎?敢稟。傳曰,光化門內爲之。
禮曹啓曰,傳曰,眞殿移奉前,權安于敬安堂矣。日字念前擇入,其日當自內親行告由茶禮矣,該房知悉,儀節令該曹磨鍊以入事,命下矣。權安吉日,令日官李秉洪推擇,則今十二月十八日辰時,爲吉云。以此日時,擧行,何如?傳曰,允。
兵曹啓曰,今此璿源殿御眞移奉時,侍衛軍兵,當爲磨鍊,而謹考謄錄,則戊辰年移奉時,分兵曹·分都摠府·堂上·郞廳,各一員,五衛將二員,宣傳官二員,武兼四員,挾輦軍四十名,侍衛前後射隊與禁軍特因下敎置之矣。今番則何以爲之乎?敢稟。傳曰,依戊辰年例磨鍊,分兵曹都摠府堂郞,各二員磨鍊。
又啓曰,今此璿源殿各室移奉時,侍衛各差備,當爲磨鍊,而戊辰年御眞移奉時,朱杖差備,各室十六員,侍衛,排比苟艱,以四員式侍衛,日傘差備及忠義衛擧行差備,亦爲不足,禁軍及忠贊衛,代差同爲擧行,今番則何以爲之?而五衛將武兼侍衛,亦爲不足,武兼侍衛,各殿移御時各室移奉時,二員式磨鍊,五衛將,以分五衛將,各室侍衛,何如?傳曰,允。
又啓曰,建陽門入直軍,在前鄕軍上番時,以禁衛營鄕軍入直,而停番間,訓局軍替代入直矣。今旣作哨故建陽門入直,以禁衛營軍依前定送事,自臣曹節目啓下,而丙寅年六典條例釐整時,建陽門入直軍,以訓局磨鍊昭載,則今不變制,而趁未溯考條例,矇然磨鍊以入,臣不勝勝悚,而原節目中,建陽門禁衛營入直軍,以訓局軍,改付標以入之意,敢啓。傳曰,知道。
訓鍊都監啓曰,今十二月十八日·十九日,昌德宮移御放砲時,次知將官·將校及別破陣等姓名,器械數爻,竝別單書入之意,敢啓。傳曰,知道。
禁衛營啓曰,今十二月二十日,移御昌德宮時,依兵曹節目,內外各處入直將官軍兵,當爲移直於時御所矣。神武門入直軍三十名,哨官一員率領移直於銅龍門,與御營廳,間日輪回,而十名除出,將校一人率領,把守於集賢門,東營入直軍三十名,光化門輪回出番軍二十名,哨官一員率領,移直於廣智營,光化門輪回出番軍四十名,哨官一員率領移直於西營,三軍府入直騎士二十五人,騎士將一員率領,移直於新營,春生門入直將兵解送,而竝待標信擧行,新營入直將官軍兵,依前仍直,而東營入直把摠一員,亦爲移直於新營,宮墻外軍鋪八處,把卒各二名及字內別巡邏,嚴飭警巡之意,敢啓。傳曰,知道。
兵曹啓曰,慶尙監司金世鎬狀啓,道內別武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛,試取時,同爲試取之意,敢啓。傳曰,知道。
又啓曰,嶺南別試武士更爲試取事,草記允下後,以其本道入格技藝試取,則永川出身李魯俊,病不上來,義興閑良朴相坤未入格,大邱閑良金準學片箭入格,比安閑良崔判吉騎芻入格,大邱閑良金周學講書入格,未入格者,依例給糧下送,而在前抄上武士試取時,武技之中式者,閑良,直赴殿試,能講者閑良直赴會試,依判下擧行矣。今此片箭入格金準學,騎芻入格崔判吉,講書入格金周學,竝別單書入之意,敢啓。傳曰,知道。
義禁府啓目,濟州居前縣監愼性欽原情云云。以草記及批旨內辭意究覈是白乎則,滿紙張皇,雖曰爲其子與女鳴冤,而末端臚列,無非語逼官長,則難免法外是白遣,扮作軍校,攔入禁扄之內,驚動天聽,尤萬萬無嚴是白乎矣,旣伏承捧口招以入之命,上裁,何如?判付。啓,如無可冤之事,豈有此擧乎?令廟堂稟處。
義禁府照目粘連,健陵令兪鎭龜矣,本府議啓內,寢直法意,何等愼嚴,而苟能常時檢飭,寧有重地失火,事極驚悚,難免重勘,以此照律,罪杖八十收贖公罪奉敎依允。
又啓目,兵曹佐郞韓錫奎,守門將尹泳濬等原情云云。傳旨內辭緣,泛稱遲晩,竝所當請刑是白乎矣。韓錫奎段,曾經侍從,勿爲請刑,載在法典,議處,尹泳濬段,刑推得情,何如?判付。啓,依允爲旀,尹泳濬段,除刑議處爲良如敎。
義禁府啓曰,承政院左副承旨沈履澤,下義禁府推考事,傳旨啓下矣。沈履澤下去京畿仁川地云,依例發遣府書吏,拿來,何如?傳曰,待待命拿囚。
又啓曰,推鞫方張之時,時囚不可混處府中,時囚罪人愼性欽·韓錫奎·尹泳濬,竝姑爲保放之意,敢啓。傳曰,知道。
上在景福宮。停常參·經筵。
傳曰,前左副承旨沈履澤,禁推分揀,仍任前職,嚴飭肅命。
都摠府啓曰,分副摠管李寅命,宗親府進,移御時,無以備員變通事,傳曰,允。許遞,令該曹,口傳單付以入。
京兆堂上前望單子入之,左尹白樂貞落點。
都摠府摠管變通草記,傳曰,竝許遞,令該曹,口傳單付以入。
都摠府摠管變通草記,傳曰,許遞。
傳曰,分宣傳官,令該曹口傳差出。
傳曰,原任直提學金輔鉉·原任直閣金始淵·李喬翼,原任待敎李秉文,竝檢校差下。
政院啓曰,昨因兵曹草記,璿源殿各室移奉時,分兵·摠府,堂郞各二員磨鍊事,批下,而分兵曹堂郞,只以各一員啓下矣。臣之趁未覺察,不勝惶悚,而事甚疎忽,萬萬未安。當該吏曹堂上,不可無警,推考,卽速加擬以入事,分付,何如?傳曰,允。
忠淸監司書目,全義呈以任憲晦呈單內,伏惟臣於月前,猥陳株守之難變,請伏慢命之大罪,無幾日,守土臣又復臨宣聖諭,徵召鄭重,德意懇摯,亶出於好賢待士,不遺遐土之盛意,但所施非其人,則臣誠惝怳,莫省措躬之所也。臣苟有一毫可進之分,則躬逢盛際,蒙此不世之異數,豈不念不俟駕屨,而重自陷於孤恩負義之科哉?臣聞古之在上者,以需賢爲急,而其要,必審於名實之際,在下者以愛君爲性,而其守,必擇於辭受之節,蓋取士而不覈其名實,則賢愚混淆,而僥倖者參焉,事君而或昧於辭受,則本領顚倒,而枉直者舛焉。今殿下,奮發大志,親總庶政,是爲天命人心,眷顧蘄向之會也,政宜求賢而有德,一國人望之所屬者,以輔聖德,以贊聖化,俾無僥冒之參,如臣無似者,只當守分窮山,得免枉直之舛,亦所謂將此身心報佛恩者也,何敢迫於嚴命,喪其所守,累殿下則哲之明哉?惟殿下,俯加體諒焉。萬東廟事,殿下每以有慈聖簾敎爲難愼,今亦以不必擧論爲敎,惟其有簾敎,故當仰稟而改之,如果仰稟而改之,則豈不益有光於慈聖盛德耶?竊伏見近日處分,無不如水臨萬壑,當下卽下,而獨於此事,過於難愼,臣不敢知聖意之攸在也。蓋春秋大義,殿下固已講之熟矣。臣不必更事覼縷,而目下悠悠萬事,此爲第一急務,先正此擧,然後凡百政令,綱擧而目張,領挈而裘順,可成從欲之治。且況英廟·正廟發揮之處分,則在殿下,尤爲繼述之大者乎。伏願殿下,不以人廢言,仰稟東朝,亟令復享焉。臣竊感恩私,微自激瀆冒不已,冞增死罪云矣,馳啓云云。踏啓字。
罪人朴遇賢招辭。
傳曰,卽見鞫廳議啓,則朴遇賢之一向抵賴,尤極狡惡,如此凶逆,斷當快正邦刑,而今承慈敎之屢屢矣。罪人朴遇賢,姑貸一縷,黑山島圍籬安置,三倍道卽刻押送。
傳曰,推鞫撤罷。
都承旨金輔鉉,右承旨李喬翼,右副承旨朴定陽,同副承旨金永壽等啓曰,臣等卽伏見傳敎下者,有鞫廳罪人朴遇賢,黑山島圍籬安置之命,相顧愕眙,不勝憂惋噫,彼朴遇賢疏之許多句語,設心造意,節節凶悖,設鞫幾日,盤覈未竟,不惟刑章之未伸,廼反覆載之假息,豈可曰國有三尺乎?伏乞亟寢成命,更令王府,嚴覈得情,以正邦刑焉,惶恐敢啓。答曰,知道。此因慈敎而處分者也,不必如是矣。
院議再啓曰,臣等於朴遇賢酌處之命,敢效明張之義,冀降反汗之音,未蒙允許,益不勝憂歎,有如許罪犯而致使刑章終歸於失當之科,則王言一出,八方驚惑,其於累聖德而沸輿情何哉?玆又聯籲,願卽收成命,俾重刑政焉,惶恐敢啓。答曰,知道。已悉於俄者之批矣,不必如是煩瀆,卽爲頒布。
院議三啓曰,臣等聯籲,今爲三次,是豈可已而不已者耶?誠以刑政失當,則義理將晦,以至於國不得爲國故耳。今此處分,雖出於慈聖曁我殿下好生之德,臣等非不欽仰,而爲人臣而負此罪名,何可晷刻容貸乎?臣等職惟允,有難擧行,玆敢更籲,願亟許反汗焉,惶恐敢啓。答曰,知道。至再至三,是何事體?卽爲頒布。
以司謁口傳下敎曰,眞殿御眞移奉時,第一室第二室,凡差備·杖差備,磨鍊事,分付。
禮曹啓曰,今十二月二十日,移御昌德宮時,大王大妃殿·王大妃殿·大妃殿·中宮殿出宮儀注,直爲書入各殿之意,敢啓。傳曰,知道。
議政院啓曰,卽見禁府啓目,則濟州居前縣監愼性欽,依傳旨究覈,則滿紙張皇,雖曰爲其子與女鳴冤,而末端臚列,無非語逼官長,則難免法外,而扮作軍校,攔入禁扄,尤爲無嚴爲辭,而批旨如無可冤之事,豈有此擧乎?令廟堂稟處事,命下矣。因獄鳴冤,容或無怪,論及官政,極爲可駭,而獄政之紊亂,政治之得失,不可以一邊之言有所取信,分付道臣,詳覈登聞後,更爲稟處。愼性欽,身爲朝官,粗解事體,而罔念法意,攔入禁門,肆然擊鼓,以民告官,難逭其罪,令該府,照律勘處,何如?傳曰,允。
吏曹啓曰,今日本曹開坼坐起時,考見各道褒貶啓本,則平昌郡守金觀秀,以浮言奚信爲目,金化縣監李源星,以鄕或遺察爲目,則俱宜置下考,而置諸中考,平山府使李敎應,以緩由葺廨爲目,宜置中考,而置諸上考,殊無嚴明殿最之意,兩道道臣,推考警責,平昌郡守金觀秀,金化縣監李源星,竝罷黜,平山府使李敎應,中考施行,何如?啓。依允。
吏曹口傳政事,以朴瑄壽·南一祐·李根秀·金奭鎭·丁觀爕·李後善,爲分兵曹參議,尹用求·李載悳·吳獜泳·魚允中·兪鎭學·沈東獻,爲分兵曹正郞。
奎章閣啓曰,臣等進詣宙合樓,大殿·大王大妃殿·中宮〈殿〉,冊寶敎命,奉安之意,敢啓。傳曰,知道。
又啓曰,原任直提學金輔鉉,原任直閣金始淵·李喬翼,原任待敎李秉文,檢校差下事,命下矣。檢校直提學金輔鉉,檢校直閣李喬翼,事當卽爲牌招而時値夜深,待開門牌招察任。檢校直閣金始淵,時在京畿楊州地,檢校待敎李秉文,時在京畿利川地,斯速乘馹上來事,下諭,何如?傳曰,允。
兵曹啓曰,昌慶宮通化門開門時,守門將一員定送,使之看檢之意,敢啓。傳曰,知道。
又啓曰,今此眞殿各室移奉時,侍衛分都摠都事,爲十二員矣。見今六品以上前銜中,除却原在外及雜頉,則在京無故人乏少,實無排比之路,以訓鍊院官員及前銜人,磨鍊以入之意,敢啓。傳曰,知道。
又啓曰,分都摠都事尹養柱除授在外,上來無期云。改差,其代口傳擬入之意,敢啓。傳曰,知道。
兵曹口傳政事,分五衛將十二單,朴履命·趙秉行·吳信默·洪鍾善·白樂裕·姜晉馨·趙胤顯·文義英·李命揆·金俊鈺·朴在愼·趙聖熙,分都摠都事十二單,李建晢·鄭益鎔·柳敦秀·李秉泓·金應稷·李起宅·具鳳祖·李象璿·趙文奎·李章遠·權鍾碩·金魯壽·尹錫獜。
兵曹,移御後闕內外巡察,竝依前擧行事,傳曰,允。宮城外行巡,令各該營,各其字內擧行。
訓鍊都監啓曰,今十二月二十日,移御昌德宮時,因兵曹節目,迎秋門入直哨官一員,軍一百名,移直於金虎門,建春門入直哨官一員,軍一百名,移直於弘化門,南營入直把摠一員,軍五十名,出番軍十名添入,合爲移直於建陽門,別武士二人,依前入直,永肅門入直局出身二十人內,十人承和門入直,局別將一人率領仍直,十人,移直於崇智門,承和門入直局出身二十五人內七人,移直於神武門,七人移直於內弓房,四人解送,南營入直堂上將官一員,軍四十名,哨官一員添入,移直於北營,三軍府入直哨官一員,馬兵五十五名,移直於南營,新營入直執事一員,軍二十名內,十名執事率領移直於東別營,與元入直別武士一人軍三十名,合爲入直,十名東別營入直哨官一員率領,移直於南營,宮墻外軍鋪六處,把卒各二名及字內別巡邏,竝依例擧行,軍色移接於東別營之意,敢啓。傳曰,知道。
義禁府啓目粘連,向前韓錫奎·尹泳濬等亦,禁扄守直,法意,何如,而有此攔入,未能覺察,罪著失飭,自有當勘,竝只以此照律,何如?判付。啓,依允。
義禁府啓曰,再明日移御時,本府都事,以大駕各差備全數進參,而大王大妃殿·王大妃殿·大妃殿·中宮殿,考喧都事,璿源殿御眞移奉時,考喧都事,無以推移,假都事二十員,令該曹口傳差出,以爲分排擧行之地,何如?傳曰,允。
義禁府啓曰,因本府口招公事批旨,廟堂稟處內,愼性欽身爲朝官,攔入擊鼓,以民告官,難逭其罪,令該府照律勘處事,允下矣。保放罪人愼性欽,更以此回啓內辭意,待開坐捧供,何如?傳曰,允。
義禁府啓曰,臣等以鞫廳罪人朴遇賢圍籬安置事,聯陳執藝之章,雖伏承卽速擧行之批,臺論方張,不得擧行之意,敢啓。傳曰,飭敎之下,豈可如是?卽速擧行。
又啓曰,鞫廳罪人朴遇賢,圍籬安置事,連伏承卽速擧行之命,而見今臺論方張,自有格例之莫可違越者,不得擧行之意,敢啓。傳曰,卽速擧行。
又啓曰,振威縣定配罪人李敏榮,放送事,承傳啓下矣。李敏榮放送事,分付該道道臣之意,敢啓。傳曰,知道。
義禁府照目粘連,兵曹佐郞韓錫奎,守門將尹泳濬等,矣本府議啓內,禁扄守直,法意,何如,而有此攔入,未能覺察,罪著失飭,自有當勘,竝只以此照律,罪各笞四十收贖,附過還職,竝只私罪奉敎依允爲旀,尹泳濬殷,功減一等爲良如敎。
以徐光復·李容觀囚單子,傳曰,飭已施矣,分揀放送。
領議政李裕元,右議政朴珪壽等,聯名箚曰,臣等日赴鞫坐,以朴遇賢凶圖逆節之抵賴不服,快正典刑之尙此稽遲,不勝憤惋之際,伏奉姑貸一縷,黑山島圍置之命,愕然相顧,竊以爲刑政之失,未有大於此者,不審聖明,何爲而有此過擧也?噫嘻,亂臣賊子,古或有之,而陰邪叵測,譸張眩惑,必欲凶圖乃已者,豈可以好生之德,付之惟輕,不復窮覈快雪哉?此賊之敢投凶疏,外引經傳,內包㦧慝,以肆詬天誣聖之計,鞫覈未竟,處分遽下,輿情沸爵,當復如何,亂萌滋長,可不懼哉?短箚仰籲,伏願收還成命,窮治此獄,亟伸王章焉。取進止。答曰,省箚具悉卿等之懇。朴遇賢罪犯,非不知窮凶絶悖,而予有斟量者存,且伏承慈敎,故如此處分矣。卿等庶可深諒也。仍傳曰,此批答遣史官傳諭。
判義禁李豐翼,知義禁金壽鉉,同義禁洪淳大·李玄翼,聯名疏曰,伏以臣等卽伏見傳敎下者,有朴遇賢黑山島圍籬安置之命,相顧愕眙,竊不勝憂歎之至。噫,彼朴遇賢,渠以蟣蝨之賤蹤,敢懷梟獍之凶肚,肆然投匭,滿紙張皇,節節凶悖,句句憯慝,爻象之失和,聽聞之乖當,長吁短歎,耳語目說,有何所見於何處,有何所聞於何人,而橫豎說去,隱映做出。至若順於父母,夔齊之色等語,尤狡獪凶獰,罔有紀極,是豈爲人臣子之所忍萌心而發口者乎?專事詬罵,一至於此,人之無良不敬,胡至此極?及其嚴訊,巧說發明,奸計粧撰,至於語窘無辭可答,則輒曰無識所致,魑魅魍魎,敢欲逃於禹鼎之下,造意之極惡,宅心之絶悖,是可忍也,孰不可忍也?鞫事方張,連日推訊,隱形祕跡,情節輸款,尙未究竟,酌處之命,遽施惟輕,以負犯之至重,罪惡之罔赦,只施以島置而止,則亂臣賊子,將何知懼乎?王章未伸,輿憤轉鬱,玆敢相率聯籲。伏乞聖明,淵然廓斷,亟寢成命,俾鞫體嚴而天討行焉。臣等無任云云。答曰,省疏具悉。非不知罪犯之至凶絶悖,而旣承慈敎,故有此處分,則如是爭執,反非事體,卽速擧行。
校理朴顥陽·李永,副校理洪健植·趙宇熙,修撰李秀萬等,聯名箚略曰,卽伏見院議批下者,則有鞫廳罪人朴遇賢,黑山島圍置之命,臣等不勝憂慨。噫,彼朴遇賢之罪犯,何如,關係,何如,而盤詰未熟,端緖未究,遽有非常處分,豈可曰國有三尺乎?東朝下敎,雖出於好生之德,王章不可少屈,與情莫可終遏,相率聯籲,乞寢成命,更令王府,嚴覈得情,以正邦刑焉。取進止。答曰,省箚具悉。已悉於院議之批矣,何必如是紛紜乎?
行大司諫鄭泰好,執義張皓根等,聯名箚曰,臣於鞫廳,伏見傳敎,有罪人朴遇賢黑山島圍置之命。噫,彼遇賢,肆然投匭,直犯誣逼之科,始引孝悌和氣等說,而終曰爻象失和,聽聞乖當,長吁短歎,耳語目說,小無和平底意,雖以渠蟣蝨之賤,梟獍之性,豈有如此窮凶絶悖,詬天罵日,而少不顧畏者乎?似此凶疏,必有指囑之人,而奈其忍杖不服,端緖莫究,遽爾酌處,王法將隳,輿情益沸,玆敢聯籲,乞寢成命焉。取進止。答曰,省箚具悉。朴遇賢之罪犯,非不知也,旣承慈敎而處分,則何必煩瀆乎?
持平黃普淵疏略曰,卽伏見傳旨,有朴遇賢黑山島圍籬之命。臣於病伏之中,不勝憂歎。噫嘻痛矣。極逆大憝,從古何限,而豈有如朴遇賢之凶悖者乎?屢次嚴鞫,忍杖抵賴,究厥情跡,不可容貸於覆載之間,而今此減死之處分,遽下於鞫事方張之時,邦憲莫嚴,罪犯焉逭?復陳仰籲,乞寢成命焉。臣無任云云。答曰,省疏具悉。已諭於參鞫諸臺之批矣。
大司憲趙性敎,掌令金基龍,獻納洪時衡等,聯名箚略曰,卽伏見傳敎,有朴遇賢黑山島圍置之命。噫,彼遇賢,凶疏始引孝悌和氣等說,而肆然以失和乖當發口,所謂爻象失和者,何事也,聽聞乖當者何語也?以至於長吁短歎,耳語目說,岌嶪兢懼,後世疵議等,許多句語,有非子子,所敢萌心者乎?以此凶疏,必有根窩,而忍杖抵賴,端緖莫究,惟殿下,仰體慈聖好生之德,遽下惟輕之典,其於王章未伸,輿憤益沸何哉?玆敢聯籲,乞寢成命焉。取進止。答曰,省箚具悉。已諭於玉堂之批矣,更勿煩聒。
上在景福宮。停常參·經筵。
政院啓曰,左副承旨沈履澤,謂以情踪惶蹙,不爲承命,何以爲之?敢稟。傳曰,卽爲牌招,如有違牌,勿爲呼望。
傳曰,振威縣定配罪人李敏榮放送。
傳曰,內贍主簿之代,前正郞林冕洙,令該曹口傳擬入。
傳曰,予諭已再,冀感爾衷,而何乃邈邈,又至於此也?中夜以興,誠不勝慨歎。爾以乃祖之孫,篤於忠而明於義,其必有時見性命之原,深究體用之學,爾若幡然而來,以朝夕予,左右予,豈獨予一人幸也?其將士有所矜式,民有所利澤,須回遐心,卽起簉朝,副予至意,萬東廟事,已悉於前諭,不必更言事,遣地方官,傳諭于任山林。
傳曰,明日出宮內門路,以崇陽門爲之。
都摠府啓曰,分都摠管李容直,宗親府進,移御時,無以備員變通云云。傳曰,允。許遞,口傳單付以入。
政院啓曰,今此璿源殿御眞移奉時,兼春秋各一員,當爲陪進,而無以推移,兼春秋二員,令該曹,依例口傳加差下,何如?傳曰,允。
吏曹口傳政事,以洪敬爕爲左通禮,申克休爲右通禮。
兵曹啓曰,參議朴瑄壽·李後善,參知兪初煥,分正郞黃耆淵·魚允中·吳獜泳,俱有身病,兪鎭學,以禁衛從事官陳上進,今此移御時,不得進參云。竝令政院,稟旨變通,仍令該曹,口傳差出,何如?傳曰,允許遞,口傳單付。
政院啓曰,今此眞殿御眞移奉時移御時,分承旨當爲備員,而分承旨金敬均·朴齊寬·趙準永,俱有實病,不得進參云。何以爲之?敢稟。傳曰,竝許遞,令該曹,口傳單付以入。
又啓曰,今此移御時,分承旨,當爲備員,而分承旨李淳翼,陪從閣臣蒙點,不得進參云。何以爲之?敢稟。傳曰,許遞,令該曹口傳單付以入。
吏曹口傳政事,分承旨三單,李起鏞·李僖魯·趙秉轍,分兵曹參知六單,金泰郁·李載鵬·元世·趙文顯·具胄元·尹相定,分兵曹佐郞六單,吳尙鉉·宋奎灝·李鳳德·李冕雨·權鍾祿·尹錫圭,分兵曹參知單呂圭益,分兵曹正郞單金箕文,分兵曹參議二單,趙準永·曺殷承,分兵曹正郞三單,張時杓·李麟圭·金復性。
吏曹啓曰,前正郞林冕洙,內贍主簿口傳擬入事,命下矣。方在放逐鄕里中,何以爲之事。傳曰,蕩滌敍用。
吏曹口傳政事,以林冕洙爲內贍主簿,分兼春秋二單,崔應珏·白奎演,加差下事承傳,分承旨單朴齊寬,分兵曹參議五單,金泰郁·李載鵬·元世·趙文顯·具胄元,分兵曹參知五單,趙準永·南一祐·李根秀·金奭鎭·丁觀爕,分兵曹參議單申奭熙,分兵曹正郞單尹滋華,佐郞單吳獜煥,禁部都事南宮泳,訓鍊主簿張啓煥,以上相換事承傳。
兵曹啓曰,分兵曹正郞金箕文在外,移御時,無以進參,變通事。傳曰,竝許遞,令該曹,口傳單付以入。
傳曰,左副承旨沈履澤,疏批已下,仍以前牌,催促嚴飭肅命。
政院啓曰,左副承旨沈履澤,謂以情踪,轉益惶蹙,終不承膺,何以爲之?敢稟。傳曰,招致啓板前問啓以入。
以司謁口傳下敎曰,左副承旨沈履澤,肅謝後當寢睡矣。以此分付。
傳曰,左副承旨沈履澤,問啓置之,肅單捧入。
奎章閣啓曰,檢校直閣金始淵,自鄕上來云。待開門牌招察任,何如?傳曰,允。
弘文館啓曰,上番副校理臣趙宇熙,以訓鍊都監從事官,今日本營所在木布錢移運於東營時,晝仕出去之意,敢啓。傳曰,知道。
兵曹啓曰,分都摠都事李象璿,除授在外,上來無期云,改差,其代以訓鍊院判官金應爕,口傳單付以入之意,敢啓。傳曰,知道。
又啓曰,坼見諸道褒貶啓本,則鎭撫使金善弼啓本中,龍津萬戶胡希寬,以鎭亦重地,無或疎忽爲目,黃海水使尹啓本中,助泥萬戶李時範,以雖於鎭堡,宜解聞見爲目,統制使蔡東健啓本中,唐浦萬戶金漢柱,以鎭是最近,莫忽松禁爲目,加背梁萬戶韓應龍,以胡多松賊,益勤巡山爲目,北兵使金箕錫啓本中,防垣萬戶蔡彰明,以力實不敷爲目,豐山萬戶李景鎭,以莫謂峽堡,小心察飭爲目,梁永萬同權管朴瑞英,以毋或襲謬,倍加禁斷爲目,則俱宜置下考,而置諸上考,黃海水使尹啓本中,登山僉使金鍾完,以事須調停爲目,統制使蔡東健啓本中,赤梁僉使具行準,以事不從心爲目,天城萬戶吳泰洽,以小勿放心爲目,玉浦萬戶金學興,以任則是重爲目,三千浦權管朴敬根,以宜勉周察爲目,南兵使具春喜啓本中,陂知僉使趙秉璘,以益殫秋效爲目,則俱宜置中考,而置諸上考,殊無嚴明殿最之意,各該將臣與帥臣,竝推考警責,陂知僉使趙秉璘,登山僉使金鍾完,赤梁僉使具行準,天城萬戶吳泰洽,玉浦萬戶金學興,三千浦權管朴敬根,竝中考施行,龍津萬戶胡希寬,助泥萬戶李時範,唐浦萬戶金漢柱,加背梁萬戶韓應龍,防垣萬戶蔡彰明,豐山萬戶李景鎭·梁永萬,同權管朴瑞英,純是貶語,其不職可知,竝罷黜,何如?傳曰,允。
又啓曰,分五衛將趙秉行,以扈衛別將率領進,洪鍾善·白樂裕·朴在愼·李命揆·朴履命·姜晉馨·金俊鈺,除授在外,上來無期云。竝改差,其代,口傳單付以入之意,敢啓。傳曰,知道。
又啓曰,分宣傳官李基·李敏斗除授在外,上來無期云。竝減下,其代口傳單付以入之意,敢啓,傳曰,知道。
兵曹口傳政事,以洪淳大爲分都摠管,分都摠管四單,兪致善·李徹宇·權容爕·李熙昇,分宣傳官十二單,呂昌爕·鄭寅錫·李基·趙漢翼·梁鼎煥·李敎哲·柳寅學·尹吉憲·李儒必·尹光植·李敏斗·趙鍾哲,分副摠管單趙秉式,分都摠都事單金應爕,以朴在守爲分五衛將,分五衛將八單,朴孝煥·張允基·劉龍俊·金鼎國·鄭騏澤·李昌濂·柳海魯·金永錫,分副摠管單鄭基會,分宣傳官二單,權寅夏·韓岐錫。
行大司憲趙性敎,行大司諫鄭泰好啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·贍之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記旣已査出,臺臣之緘辭如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮莽溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典焉。噫嘻痛矣。賊裕之罪,可勝誅哉。辛夏一疏包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子,干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶。至於外朝不知之言,詩句引用之意,而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民,三賊伏法之後,其凶謀逆節,尤益彰著,此與身死旣久之後,追律之例,大異焉,不可援用尙魯追施之律。請物故罪人裕,亟施孥戮之典焉。噫嘻痛矣。今此鍾·振,兩賊之凶,思之膽掉,言之骨冷,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合變通之說,甚至街路上訩訛而極矣。振采,則技倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作瓜牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉致南陽,凡爲群凶之指使,率皆挺身而樂赴,將臣家將欲火攻所營何事,店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典焉。噫嘻痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山而肆發憯悖之說,觀奇貨於北謫而先倡負來之言,醞釀則嘯聚武士也,設施則乘夜火攻也。惟其狡譎飾邪,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典焉。噫嘻痛矣。崔鳳周·李奎和之罪,可勝誅哉。今番鞫獄,卽窮天地亘萬古所未有之一大變怪,鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二,二而一也。旣稱款於眞情,則豈可貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服,常憲,兩賊尙逭當律,酌處之成命,遽降,憤鬱之輿論轉深,言之膽掉,思之骨體,此而謂無所躬犯,容之謂不足深誅,而貸之付之惟輕,不施極律,則伏莽之戒,燎原之漸,豈不大可愼哉?請楸子島安置罪人崔鳳周·黑山島定配罪人李奎和,更爲設鞫得情,快正典刑焉。噫嘻痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結韎韋之悖類,指順性而約爲血黨,平日追逐,所圖者,無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係若是,而豈可只以知情不告蔽之哉?輿情去益憤鬱,國論尙此沸騰。請知情罪人兢善,亟施孥戮之典焉。噫嘻痛矣。朴載仁之罪,可勝誅哉。忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執注,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順馹已施之律,而三尺不加,一縷尙貸,使之假息於海島之中,包函於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙蘄兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣。鍾三之罪,可勝誅哉。所謂邪學,斁倫敗常,惑世誣民,國家無窮之憂,未有甚於此者也。渠旣參朝籍,苟具彝性,豈或侵染,而乃反糾結異類,看作奇貨,或聚首講習於深夜密室,或揚眉夸張於稠人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周世濟其惡,天生戾氣,泮舶之潛越,醜類包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑衆聽,究厥情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異於黃巾綠林,禍將滔天,有深於洪水猛獸。何幸太陽中天,奸妖莫逃,快伸三尺之章,遄伏肆市之典,神人之憤,庶可少洩,而似此巨魁,不可只誅其身而已。請謀叛不道罪人鍾三·鳳周,竝施孥戮之典焉。噫嘻痛矣。亂臣賊子,從古何限,而豈有如哲增之窮凶極惡者乎?渠以蟣蝨之賤,素具梟獍之性,千罪萬惡,人類之所不齒,至憯絶悖,擧世之所共知,而濫測衣冠之後,居在簪伸之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿邪竇而酷嗜邪術,慕異類而絶滅倫綱,潛懷不軌之圖,敢生射天之計,遂乃越海招寇,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶,精兵未及逞於凶圖,而此則甘心前矛,意欲蹂躪我疆域,文謨之潛形匿影,猶或似顧忌,而此則改頭換面,無難染毒我人民,不待泄玉千禧之祕傳帛書,而自有廣東澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出而情跡尤著,逮使之發而罪人斯得,天討可以大行,王章可以快伸,而噫,彼猷善之凶狡,乃敢先機而營獲,聲氣直走於暗地,指劃素定於滅口,至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解。此若以其身故而不施極律則亂賊無所懼而王法無所施矣。斬屍之法,雖無可據,孥戮之典,自有其例,請徑斃罪人喆增,亟施嗣賊已施之律焉。噫嘻痛矣。演承·洛承之罪,可勝誅哉。所謂邪孽醜類,種下生種,斁倫敗常,人不爲人,根深窩成,蔓延蒂固,貪財色而狂誘,嘯聚徒黨,鋤而復萌,撲之猶熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年侵染,賦性至慝,鳳周在誼,俱是邪窩,寅緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫,而環連凶圖悖節,互相蛇蟠而蚓結,至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加,慇懃輸送,魚脯饋遺,又從絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,膽滋奸黠之萌聯絡同黨,打成逋逃之藪,蓋此指畫排餔,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,一而二,二而一也。近日邪說之肆行,皆緣此輩之接踵,憂深伏莽,何異白蓮黃巾?禍將滔天,有浮洪水猛獸,何幸天道孔昭,神理不僭,魯觀之鈇鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典焉。噫嘻痛矣。鞫廳罪人晩植等之罪,可勝誅哉。渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是至凶,此是近古所無之逆節也。巨魁成七,雖是漏網,晩植等諸罪人,陰謀祕計,心腸貫一,仇機毒天,情跡無貳。若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植·黑山島減死定配罪人楊永烈·薪智島減死定配罪人楊聖仲·金甲島減死定配罪人成夏瞻·智島減死定配罪人朴晩源·荏子島減死定配罪人沈永澤·鹿島減死定配罪人魚致元·蛇島減死定配罪人鄭在永·蝟島減死定配罪人鄭弘哲·呂島減死定配罪人崔鳳儀·馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣。亂臣賊子,從古何限,而豈有如今番鞫獄諸罪人之窮凶絶悖者乎?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引敵船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,快伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤爲狡惡,與汝江,一而二,二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之極罪,請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣。亂臣賊子,何代無之,而豈有如今日弼濟·岐鉉·玉鉉,諸賊窮凶極惡者乎?俱是覆載所不容,神人所共憤,宜其殪殄滅之,無遺育易種者審矣。岐鉉,則逋逃之主,而弼濟之奇貨也,玉鉉則奸凶之魁而弼濟之根窩也。憑藉讖緯,煽動人心者,弼濟而岐賊實爲主張,醞釀禍機,嘯聚徒黨者弼濟,而玉賊實爲謀主,萑盜之警,屢發郡邑,莽戎之變,潛伏於嶺關,一境從而騷訛,百靈罹其凶害,究厥心腸,論其罪惡,則弼濟,卽兩鉉也。兩鉉,便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣。亘萬古環六合,所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業,何事貪利,忘義萬死,不顧其身,觀燈詩之誦傳,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤指於潤根,寫之者潤根,而得手法於應龍,兩箇凶種,打成一塊,前後唱和,綢繆醞釀,其實,一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,快伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死定配罪人金應鳳·金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。噫嘻痛矣。亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下司馬之間,久蓄梟獍之性,兼藏鬼蜮之射,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負柴爲號,無非興榮之排布也。柒谷·安東,相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情跡,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶心未暴,懿·溫之逆節未彰,神人共憤,刑法失中,此若以其身之已死,而不施極律,則亂賊無所懼而王法無所施。至於鞫廳諸罪人等言之,沈聃應之符同,張赫晉之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇蟠蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟,酌處之處分遽降,臣等愕然失圖,不勝憂惋。請徑斃罪人興榮,亟行适·雲已行之例,亦施嗣賊孥戮之典。光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。噫嘻痛矣。崔益鉉·朴遇賢之罪,可勝誅哉。崔益鉉再疏中,未專政之日以下幾句語,尤非人臣所敢道,而以至末端之妄引經傳,顯有指斥,其在疏不間親之義,何忍萌心發口哉?罪犯益著,覆載難容,王章未伸,輿憤愈鬱。且朴遇賢之凶疏,卽亘古所無之逆節也。肆然投匭,無所顧憚,設心至憯,造意絶悖,引用孝悌之說而敢以夔齊等語,登諸文字,無窮不敬,莫此爲甚。所謂爻象失和者何事也,聽聞乖當者何語也?有識者之長吁短歎,耳語目說者,果指何人也?無補於治,後世疵議云者,指斥何事也?字字陰慝,節節凶悖,何忍萌心發口,不覺骨戰而膽掉矣。鞫訊方張,凶節幾露,而忍杖不服,端緖未究,究厥情狀,尤極狡惡,此而不嚴加誅戮,其可曰國有三尺乎?請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。答曰,不允。崔益鉉·朴遇賢事,已有處分,勿煩。
行大司憲趙性敎啓曰,新除授掌令李擎日,時在缺持平李建昌時在缺請竝斯速乘馹上來事,下諭。答曰,許遞。
行大司諫鄭泰好啓曰,司諫權益洙,時在缺正言趙龍九時在缺金大鉉時在缺請竝斯速乘馹上來事,下諭。答曰,許遞。
禁衛營啓曰,謹依兵曹草記批旨,銅龍門入直軍二名除出,每夜罷漏後,字內分十巡,輪回巡察,而宮城外字內,廣智營入直軍四十名,西營入直軍三十名除出,將官·將校,率領分二巡,限天明輪回巡察之意,敢啓。傳曰,知道。
義禁府啓曰,鞫廳罪人朴遇賢事,連伏承卽速擧行之命,臺論方張,自有格例莫越者,不得擧行之意,敢啓。傳曰,飭敎之下,豈可如是?卽速擧行。
又啓曰,罪人朴遇賢,姑貸一縷,黑山島圍籬安置,三倍道卽刻押送事,承傳啓下,朴遇賢解枷杻,移囚西間後,全羅道羅州牧黑山島圍籬安置,三倍道卽刻押送,而以承傳內辭意,具罪目依例發遣府都事,與地方官眼同圍籬安置之意,敢啓。傳曰,知道。
又啓曰,移御時,本府都事,當爲全數進參,而都事南宮泳,圍籬安置罪人朴遇賢三倍道卽刻押送而出去矣。令該曹口傳相換,以爲備員擧行之地,何如?傳曰,允。
吏曹口傳政事,禁府都事南宮泳,訓鍊主簿張啓煥,以上相換事承傳。
領議政李裕元,右議政朴珪壽等,聯名箚略曰,人君之德以仁爲先,而仁之爲德,非區區小惠小不忍之謂也。仁而能斷,是之謂義,仁而能殺,是之謂武,惟義惟武,然後方可以振肅綱紀,平治天下,而仁之德全矣,今殿下日月之明,非不燭朴遇賢之凶悖,而特以好生爲德,不殺爲仁,終不使伏厥辜而正王法,豈非區區小惠小不忍而累大德哉?臣等亦以天地包容,欽頌聖度,而此猶屬臣子之贊美例語耳。奮發聖志,大有作爲,八方黎庶之延頸跂足,當復如何?而乃有一個狂賊,闖出而凶言悖說,干紀犯分,國人,皆殺之論,方此沸騰,而司寇失刑之歎,終不得免,則小懲大戒之福,不被於小人,伏莽升高之類,罔畏於將來,可不念哉,可不懼哉?玆敢聯籲,願還收處分,究竟獄案,快伸王章,以洩輿憤焉。取進止。答曰,省箚具悉卿等之懇。昨日之批,已悉予衷矣。老成之地,庶可諒存,而又此申複,實非所望也。仍傳曰,此批答遣史官傳諭。
行大司憲趙性敎,行大司諫鄭泰好,執義張皓根,掌令金基龍,獻納洪時衡等,聯名箚略曰,臣等以王章必討之義,相率聯籲,冀賜反汗,及奉批旨,不惟不賜開納,諭之以更勿煩聒,益不勝抑鬱。第伏念莫嚴者邦憲〈也〉,難貰者凶逆也,而盤覈未竟於鞫訊,酌處遽止於島置,則刑政不張,亂賊無懲,豈不大懼哉?冒控申籲,乞賜允許,亟令嚴鞫,快正典刑焉。取進止。答曰,省箚具悉。已諭於昨日之批矣,豈可如是?更勿爭執。
校理朴顥陽·李永,副校理洪健植·趙宇熙,修撰李秀萬等,聯名箚略曰,臣等昨控齊聲之討,顒俟允兪之音,及奉批下,以已有院批爲敎,不勝抑鬱。噫此罪人逆節畢露,斷案已成,惟當築底究覈,快施當律,而撤罷之命,遽下此際,縱體慈聖好生之德,其奈王章未伸,輿情愈鬱何哉?玆又聯籲,乞寢成命,以正典刑焉。取進止。答曰,省箚具悉。已諭於昨批矣,更勿煩瀆。
靑山幼學李炳珪等疏曰,我東僻在海隅,民物蠢愚,箕子東來,以洪範之道,陳八條之敎,夷變爲夏,而斷以孔聖春秋一部,啓我後人,欽惟我太祖康獻大王,與我太祖高皇帝,同時創業,視同內服,禮極藩臣,殆至三百年,而不幸壬辰,島夷入寇,蹂躪八域,魚肉我生靈,灰我宗廟,辱我陵寢,而雖以宣光之英武,郭·李之忠勇,勢無奈何?遠狩龍灣,至欲內附,恭惟我神宗皇帝,動天下之兵,竭天下之財,掃盡妖祲,興此滅國,三千里江山一草一木一毛一髮,莫非帝賜拯濟之功,巍蕩之德,生隕首而無感,死結草而圖報,窮天地亘萬古而難忘者也。嗚呼,甲申之變,尙忍言哉神州陸沈,九廟邱墟,冠裳倒置,人道掃盡,當此之時,雖愚夫愚婦,莫不曰,吾之血肉,是誰之血肉,皆思報效,況以我宣廟之貞忠,心所痛迫,爲何如哉?是故未嘗背西而坐,又大書再造藩邦四字,以寓慕周之誠矣。丁丑下城之擧,含冤痛迫不得已者,故江都之火,烈士共赴,瀋陽之刃,忠臣遠蹈,而仁廟,每値聖節,私於後苑,密伸誠禮,北望悲哀,涕泣如雨,嘗讀詩至樂只君子殿天子之邦,嗚咽感歎,不能成聲,筵臣無不掩淚而退。及至孝宗大王,以天縱之聖,當九五之運,大義之皎然。如靑天白日,而君父之大讎,矢不忍共戴,卑辭之中,忿怒愈蘊,金幣之中,薪膽愈切,樞機之密,鬼神莫窺,志氣之堅,賁育莫奪。批文貞公臣李敬輿之疏曰,至痛在心,日暮途遠,對文正公臣宋時烈之言曰,以大志擧大事,豈可保其萬全也?大義旣明,則覆亡何愧?天假十年,成敗間當一擧,卿宜密與同志者議之,而文正公以備石壕婦晨炊之役,仰答矣。上天不仁,弓劍遽遺,有志之士,隕心搥胸,協贊之臣,沬血飮淚,而天不悔禍,大義莫伸,滄桑百變,厥恩難忘矣。是以文忠公臣閔鼎重,奉使燕京,得崇禎御筆非禮勿動四字,十襲奉還,文正公臣宋時烈,模刻于華陽石崖,文忠公臣金壽恒,賦哀辭一篇,而因證楚國亡而遺民祭昭王,蜀漢亡而後人祀昭烈。且取水萬折而必東之義,營建一廟于華陽洞天,歲暮空山,齎志未就。文純公臣權尙夏,文敬公鄭澔,承先師之遺托,詢士林之同義,殫誠經紀,洛陽·靑山,帝字高巖,屹然爲吾皇妥靈有地之徵也。庶乎慰臣民於乎不忘之私矣。今我殿下,乃聖乃神,繼志述事,宜無不盡,而其在御極之初,尊周之禮,宜先盡忠於皇廟,以率群下,則群下亦莫不盡忠於殿下,一國人民,可以於變時雍,反使二百年妥靈之所,一朝停掇,杜宇空山,樵老牧豎,莫不墮淚,皇明天地,不死賤臣,未曉聖意攸在,抑鬱無地,如以疊設爲嫌,則大報壇,創設,在於肅廟朝,而其時備忘記曰,光陰易逝,涒灘重回,海內神州,滿目腥氈,遙望天壽,孰薦明祀?追思掩淚,而筵臣判書閔鎭厚,因稟儒臣建廟,實肅廟特下嘉尙之典,劃給官屯,英廟爲助粢盛之禮,除給田結,正廟奉揭華扁,而至有家尸戶祝,無所不可之敎,以列聖朝講守之精確,如有一毫可疑之端,則斟酌損益,宜有其道,而豈可如是益處乎?如以士類藉重皇廟,恣橫作弊,則是皇廟逆是師門亂賊,殞身滅族,厥罪有餘,不此之施,反掇莫重之廟,而各邑院宇,繼以毁撤,箕子之院,夫子之祠,在於毁中,殿下更加睿察焉。是以義理掃地,法綱解弛,無變不出,抱川地忠穆壇,卽端廟六臣豎碑之壇,而六臣之丹忱素節,炳如日星,孰不尊慕,而至於今年,有一幺麽常漢,倒其碑毁其壇,肆然葬埋,然食夫稻衣錦者,含口結舌,俯仰乾坤,不覺腸裂而肝燬,臣鄕峽疎踪,識見膠固,然秉彝所在,決欲同殉於皇廟停掇之日,而適遭喪禍之孔酷,身嬰奇疾,九載茫蒼,今纔回甦,將欲裹足叫閽之際,殿下從諫如流,率由舊章,而特於皇廟復設,推以東朝簾敎。蓋列聖崇報之誠,易可忘也,而東朝處分之事,難更稟耶?東朝,后妃中堯·舜,貞忠之節,義理之明,宜無不燭,殿下一稟,可以回天,如或靳稟,則終累大德於千秋之下,尤極悚蹙,及今先務,復設皇廟。伏願殿下,誦宣廟必東之奏,欽仁廟拱北之誠,更伏聞朝著則雖開言路,藥石之言,未盡採納,反使其人,施以島配之典。是以聖聰壅蔽於上,士氣抑鬱於下,而事涉惶猥,人皆觀望,不拘格例,抆血仰籲,亟復萬東廟,重建箕子院,復設孔聖祠,且豎六臣碑焉。臣無任云云。答曰,省疏具悉。所陳廟院事,今不可據議,至於毁壇葬埋事,自有入聞之道矣。爾等退修學業。
左副承旨沈履澤疏曰,臣偏荷殊渥,連下召命,屢煩嚴旨,惶隕震迫,席藁泥首,冒上章牘,唐突僭越之誅,屛息以俟。伏奉聖批,開諭而誨責之,益不覺血涕被面,而慢命至此,不惟加罪,乃反促召,備數於朝列,浩劫餘喘,又復得罪於名敎而止,所以北望祝聖,願與鹿豕終於畎畝也,已復血籲,伏望俾遂臣情焉。臣無任云云。答曰,省疏具悉。前後飭敎,爲其出肅,而又此陳疏,必欲抗君命乃已,分義道理,如此可乎?
持平黃普淵疏曰,黑山島圍籬安置罪人朴遇賢,凶逆莫掩,罪惡難貸,殿下以好生之德,姑貸一縷,臣不勝愕眙。日昨陳疏,未蒙兪音,臣甚益憤歎,莫知所由。臣賤疾沈篤,殿屎床第,今於合啓之列,無由進參,惶恐悚懍,伏俟威罰,敢爲芻蕘之說,少效芹曝之願。竊伏見殿下,有好學之名,而無好學之實,伏願淵然深思,日開講學焉。臣無任云云。答曰,省疏具悉。朴遇賢事,已有處分,更勿煩瀆,尾附事,當留念矣。
上在昌德宮。停常參·經筵。
大駕詣昌德宮璿源殿入齋室後,藥房·內閣·政院·玉堂口傳問安。答曰,知道。
移御昌德宮後,大殿·大王大妃殿·王大妃殿·大妃殿·中宮殿,藥房·內閣·政院·玉堂·朝廷二品以上口傳問安。答曰,知道。
御眞移奉後,大殿·大王大妃殿·王大妃殿·大妃殿·中宮殿,藥房·內閣·政院·玉堂·朝廷二品以上口傳問安。答曰,知道。
眞殿酌獻禮親行,還入齋室後,藥房·內閣·政院·玉堂口傳問安。答曰,知道。
眞殿酌獻禮後,大殿·大王大妃殿·王大妃殿·大妃殿·中宮殿,藥房·內閣·政院·玉堂·朝廷二品以上口傳問安。答曰,知道。
藥房都提調李裕元,提調李承輔,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁朝入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,隨駕軍兵,令各其營乾犒饋。
傳曰,左副承旨許遞,前望單子入之。承旨前望單子入之,金始淵落點。
政院啓曰,議政府郞廳來言,今日賓廳日次,而移御相値,不得來會云矣,敢啓。傳曰,知道。
訓鍊都監啓曰,因兵曹草記,金虎門·弘化門,入直軍兵六名除出,每夜罷漏後,各其字內輪回巡察,宮墻外,則南營入直軍四十名除出,分二巡,將官將校,率領限天明輪回巡察之意,敢啓。傳曰,知道。
又啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
御營廳啓曰,謹依兵曹草記,批旨,宮墻外東營軍二十名,集春營軍十五名除出,各其字內分三巡,將官將校率領,限天明輪回巡察,而闕內銅龍門·集賢門入直軍則自罷漏後,限天明,輪回巡察於字內之意,敢啓。傳曰,知道。
執義張皓根,掌令金基龍等啓曰,臣等言議風裁,本不合於淸朝耳目之任,而卽以朴遇賢發啓事,隨後僚長,入至臺次,及見啓辭,則惟輕惟重之間,處義有所難安,不參聯啓,臺體由是謬例,請命遞斥臣等之職焉。答曰,不必爲引,爾等勿辭察職,亦勿退待。
癸酉十二月二十日卯時,上移御昌德宮。詣光化門內,御眞移奉祗迎,仍爲隨詣擧動入侍時,行都承旨金輔鉉,左承旨李乾夏,右承旨李喬翼,右副承旨朴定陽,同副承旨金永壽,記事官缺檢校直提學金輔鉉,檢校直閣金始淵·李喬翼·金永壽·洪殷謨,原任待敎鄭範朝·洪承億,檢校待敎金奎軾,副提學李載元·趙龜夏·金炳地·兪致善·金輔鉉·沈舜澤,檢校副提學金炳始,原任副提學李載冕·趙寧夏,檢校副提學趙慶鎬·李明應,原任副提學李寅命·李淳翼,原任典翰李會正·金昌熙,檢校典翰趙康夏·李起鎬·李根秀·李冕榮,校理朴顥陽·李永,副校理洪健植·趙宇熙,修撰李秀萬,以次侍立。時至,通禮,跪啓請外辦,上具遠遊冠絳紗袍,乘輿出永化門。藥房提調李承輔進前奏曰,侵早勞動,聖體若何?上曰,一樣矣。仍由崇陽門·維和門·興禮門·詣光化門內祗迎所。通禮,跪啓請降輿,上降輿入少次後,問安勿爲之事下敎。少頃,眞殿六室神輦進發,次第將至。通禮,跪啓請出次,上出次。通禮導上詣祗迎位。通禮,跪啓請俯伏·興·平身,上俯伏·興平身。祗迎如儀訖,還入少次後,問安勿爲之事下敎。少頃,通禮,跪啓請出次,上出次,仍爲陪奉乘輦,出光化門,入敦化門,至仁政門外。通禮,跪啓請降輦乘輿,由仁政門至萬安門。通禮,跪啓請降輿,上降輿入齋室。少頃,上仍詣殿內,六室奉安如儀訖。通禮,導上詣版位。通禮,跪啓請俯伏·興·四拜·興·平身,上俯伏·興·四拜·興·平身。上改具翼善冠·衮龍袍以出,陞詣殿內,奉審如儀訖,還入齋室。
癸酉十二月二十日卯時,大王大妃殿,移御昌德宮擧動入侍時,分承旨李起鏞·趙秉世,分假注書·記事官缺提學李承輔,原任直提學金炳㴤,檢校直提學趙寧夏·李載冕,副提學·典翰·玉堂缺以次侍立。時至,大王大妃殿,乘輦出崇陽門,由維和門·興禮門·光化門,入敦化門還內,諸臣,以次退出。
癸酉十二月二十日卯時,王大妃殿,移御昌德宮擧動入侍時,分承旨趙榮夏·李僖魯,假注書記事官缺檢校直閣趙慶鎬,原任直閣李淳翼,副提學典翰玉堂缺以次侍立。時至,王大妃殿,乘輦出崇陽門,由維和門·興禮門·光化門,入敦化門還內,諸臣以次退出。
癸酉十二月二十日卯時,大妃殿,移御昌德宮擧動入侍時,分承旨朴齊寬·李冕榮,分假注書·記事官缺原任直提學金炳地,直閣姜,副提學·典翰·玉堂缺以次侍立。時至,大妃殿,乘輦出崇陽門,由維和門·興禮門·光化門·入敦化門還內,諸臣以次退出。
癸酉十二月二十日卯時,中宮殿,移御昌德宮擧動入侍時,分承旨李龍雨·趙秉轍,分假注書·記事官缺檢校直提學尹滋悳,原任待敎閔奎鎬,副提學·典翰·玉堂缺以次侍立。時至,中宮殿,乘輦出崇陽門,由維和門·興禮門·光化門,入敦化門還內,諸臣以次退出。
癸酉十二月二十日午時,上詣眞殿。酌獻禮親行入侍時,行都承旨金輔鉉,左承旨李乾夏,右承旨李喬翼,右副承旨朴定陽,同副承旨金永壽,記事官缺原任提學金學性,提學李承輔,原任直提學金炳㴤·李載元·李㘾·金炳地,檢校直提學金輔鉉·趙寧夏·李載冕·趙慶鎬·尹滋悳,檢校直閣金始淵,原任直閣李淳翼,檢校直閣李喬翼·金永壽·洪殷謨,直閣姜,原任待敎趙鳳夏·閔奎鎬·鄭範朝·洪承億,檢校待敎金奎軾,副提學李載元·趙龜夏·金炳地·兪致善·金輔鉉·沈舜澤,檢校副提學金炳始,原任副提學李載冕·趙寧夏,檢校副提學趙慶鎬·李明應,原任副提學李寅命·李淳翼,原任典翰李會正·金昌熙,檢校典翰趙康夏·李起鎬·李根秀·李冕榮,校理朴顥陽·李永,副校理洪健植·趙宇熙,修撰李秀萬以次侍立。時至,贊禮跪啓請出次,上具遠遊冠絳紗袍玉帶黑皮靴,出齋殿,贊禮導上詣版位。贊禮,跪啓請四拜·興·平身,上行四拜禮訖。贊禮,導上詣盥洗位,上盥洗訖。贊禮導上詣第一室尊所,西向立。贊禮跪啓請跪,上跪。贊禮跪啓請三上香。輔鉉奉香,永壽奉爐,上三上香,輔鉉奉盞跪進,上執盞以授永壽,永壽跪受,奠于案上。上獻盞北向跪。大祝讀祝訖,次詣第二室·第三室·第四室·第五室·第六室,行禮如儀訖。贊禮,導上降復位,跪啓請四拜·興·平身,上行四拜禮。少頃,跪啓請四拜·興·平身,上又行四拜禮,仍詣望燎位。大祝,以祝板燎於坎。贊禮,跪啓禮畢,時原任大臣,進前問候訖。贊禮,導上還入齋殿。少頃,出萬安門。通禮跪啓請乘輿,上乘輿,由仁政門·肅章門·協陽門。輔鉉,請出標信解嚴,入宣化門還內,諸臣以次退出。
上在昌德宮。停常參·經筵。
移御翌日,大殿·大王大妃殿·王大妃殿·大妃殿·中宮殿,內閣·政院·玉堂·朝廷二品以上口傳問安。答曰,知道。
益豐府院君緬禮安葬時,王大妃殿望哭後,藥房·內閣·政院·玉堂·二品以上,口傳奉慰問安。答曰,知道。
藥房都提調李裕元,提調李承輔,副提調金輔鉉啓曰,日吉辰良,移御萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
王大妃殿,進御二錢重人蔘粟米飮,一貼煎入事,榻前下敎。
傳曰,今日大院君晬辰,令都承旨問候以來。
政院啓曰,行左承旨金始淵,今日不爲仕進,卽爲牌招,何如?傳曰,允。
傳曰,宣薦削薦人李鳳容·閔建鎬·白基虎,復薦。
政院啓曰,時任大臣,爲承候來待矣。傳曰,入侍。
又啓曰,宗正卿爲承候來待矣。傳曰,入侍。
又啓曰,諸閣臣,爲承候來待矣。傳曰,入侍。
又啓曰,諸儒臣,爲承候來待矣。傳曰,入侍。
議政府啓曰,因儒疏以忠穆壇犯毁埋葬者,稟處事,纔承聖敎矣。故忠臣節烈,列聖朝褒揚,昭如日星,而就其遺墟,設壇寓慕,人情之所同然也。幺麽常賤,敢爲毁破,排斥士論,威脅入葬者,究厥所爲,極爲痛駭。前五衛將孫瀅銖,出付秋曹,嚴刑三次,遠惡地限己身定配,濫葬之塚,分付畿營,一竝掘去,形止登聞,雖以地方官言之,非但不能禁止,乃反枷囚狀儒,助成其惡。抱川縣監朴容珉,爲先罷黜,其罪狀,仍令王府,拿問嚴勘,何如?傳曰,允。
吏曹啓曰,兵曹參議,若値武臣差出之時,則例以曾經承旨梱帥人,擬入而,昨日口傳政,分兵曹參議申奭熙,未經水梱,矇然單付,至於啓下,臣不勝惶恐,原單子勿施,何如?傳曰,允。
行大司憲趙性敎,行大司諫鄭泰好啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采竝施适·雲之例焉。措辭見上請逆賊友文·光友,加施孥戮之典,致後·延壽·竝施孥籍之典焉。措辭見上請謀反大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周·黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典焉。措辭見上請楸子島減死定配罪人鄭晩植·黑山島減死定配罪人楊永烈·薪智島減死定配罪人楊聖仲·金甲島減死定配罪人成夏瞻·智島減死定配罪人朴晩源·荏子島減死定配罪人沈永澤·鹿島減死定配罪人魚致元·蛇島減死定配罪人鄭在永·蝟島減死定配罪人鄭弘哲·呂島減死定配罪人崔鳳儀·馬島減死定配罪人朴士允·古今島減死定配罪人張景老,快施邦憲,以重獄體,俾伸輿憤焉。措辭見上請謀反大逆不道罪人昌實·謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請犯上大逆不道罪人應龍·潤根竝施适·雲之例,至於古今島減死定配罪人金應鳳·金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典。光州牧定配罪人沈耽應·興陽縣定配罪人張赫晉·長興府定配罪人李士元·任實縣定配罪人林根實·玉果縣定配罪人金應淵·順天府定配罪人驗察,亟令王府,更加嚴鞫,快正邦憲,以重獄體焉。措辭見上請濟州牧圍籬安置罪人崔益鉉·黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上答曰,不允。崔益鉉·朴遇賢事,已有處分,勿煩。
義禁府啓目,前縣監愼性欽,原情云云。問目內辭緣,泛稱遲晩,刑推得情,何如?啓,除刑推議處爲良如敎。
義禁府啓曰,保放罪人愼性欽還囚,捧供以入之意,敢啓。傳曰,知道。
癸酉十二月二十一日巳時,上御重熙堂。藥房入診,時任大臣·宗正卿·諸閣臣·諸儒臣同爲入侍時,都提調李裕元,提調李承輔,副提調金輔鉉,直閣姜,修撰李秀萬,假注書張逵鴻,別兼春秋朴容大·金明鎭,都承旨金輔鉉,假注書張逵鴻,別兼春秋朴容大·金明鎭,領議政李裕元,右議政朴珪壽,知宗正卿李景夏·李寅應,宗正卿李寅命·李升洙·李寅卨·李敦應·李會正·李珪永,原任直提學李㘾,檢校直提學趙慶鎬·尹滋悳,檢校直閣李喬翼·金永壽,原任待敎趙鳳夏·閔奎鎬·鄭範朝,原任副提學李載元·趙龜夏·李載冕·趙寧夏,原任典翰趙康夏·金性均,副校理趙宇熙,修撰李秀萬,以次進伏,醫官李重植·李忠淵·李碩柱·李命碩,以次進〈伏〉楹外訖。上曰,史官分左右。上曰,大臣進前。裕元進前問候,各殿問候訖。裕元曰,醫官待令,使之入診乎?上可之。重植等,以次診候,退伏楹外訖。裕元曰,脈候奏之。重植起伏奏曰,脈候左右三部調均矣。缺上曰,此闕雖狹,還御經宵,予心甚欣,誠以列聖臨御之所故〈也〉。裕元曰,猗我列祖光大於此闕,繼繼承承,福祿無彊,今此還御,群情擧切欣祝矣。上曰,日前儒疏見之否?裕元曰,姑未見之,而略聞其槪矣。上曰,忠穆壇,近雖癈撤,而賤類之肆然葬埋,甚是駭然也。裕元曰,抱川卽臣邱墓之鄕,故此事果詳聞,而萬萬駭痛矣。上曰,此則決不可仍置,卽爲掘去,可也。裕元曰,非徒卽掘而已,其入葬者,合施重律矣。珪壽曰,忠穆公忠節,百世所景仰,爲壇爲碑,以寓尊慕,苟有秉彝之性,孰不同然,而幺麽常漢,毁其壇而埋其碑,恣意入葬,可謂人理晦滅矣。上曰,比地則猶可說也,而至逼其處,尤極無嚴也。裕元曰,究其所爲,果太濫矣。上曰,地方官何不禁之乎?裕元曰,當初入葬,至有儒通,而該儒生,反被杖囚云。其時地方官,何可無論勘乎?臣等退出後,當草記矣。上曰,近日常賤輩,多有犯葬於士夫家先山至逼來龍等處云,此亦變怪也。裕元曰,非但近畿,外邑亦多此弊矣,龍虎肩甲,各有定界,無相侵奪,卽法典所在也。上曰,廣占則果是巨弊,而至於龍壓近處,何可不禁乎?珪壽曰,廣占未嘗非大弊,而雖華顯氏族,子孫若或零滯,則鄕曲賤類,挾權偸葬,至於起訟而爲官長者,乃反扶常漢而抑士夫,或有冤枉之事,此亦不可不念也。上曰,廣占之弊,凌班之習,竝加痛禁,以爲上下俱便之方,甚好矣。裕元曰,聖敎切當,謹爲另飭矣。上曰,民塚申飭之時,必以大小民俱便之道言之也。裕元曰,此敎,聖人之言,京外若聞此敎,則必當感服,何敢犯法乎?上曰,卿鄕居近處,豪强之徒,不遵官令者,亦有之乎?裕元曰,前日之土豪武斷者,皆畏戢,今無所聞矣。上曰,抱川先塋,於卿爲幾代祖乎?裕元曰,臣之九代祖也。上曰,抱川是卿先塋,則果世世繼葬乎?裕元曰,此則宗孫繼葬矣。上曰,然則卿家近世墳山,在於何鄕耶?裕元曰,振威是臣家世葬之地,而祖父山,在於臣所居之鄕矣。上曰,兩大臣中,右相家近於此闕乎?珪壽曰,臣家在齋洞,最近於闕下矣。裕元曰,臣家雖不若右相家稍近,而亦不甚遠矣。上曰,兩大臣家,俱邇甚好矣。以下缺
上在昌德宮。停常參·經筵。
傳曰,二十五日次對,進定於再明日。
傳曰,右承旨,左副承旨許遞,前望單子入之。承旨前望單子入之,洪淳學·金亮淵,落點。
傳曰,臺諫竝許遞,前望單子入之。臺諫前望單子入之,大司憲李升洙,大司諫朴瑄壽,執義權鍾祿,司諫白仁行,掌令柳龍䥁·許稷,獻納鄭友鉉,持平鄭鍾學·金學魯,正言南相說·趙秉弼,落點。
傳曰,玉堂未差之代,前望單子入之。玉堂前望單子入之,修撰姜文馨,副修撰朴齊晠落點。
政院啓曰,卽者別兼春秋金明鎭,以其親病,陳疏徑行,原疏纔已捧入矣,所當直捧禁推傳旨,而此與無端徑行有異,推考警責,何如?傳曰,允。
又啓曰,左右史不可不備,別兼春秋朴容大·金鶴鎭·徐正淳·李根命,竝卽牌招,推移入直,何如?傳曰,允。
以別兼春秋朴容大·金鶴鎭·徐正淳·李根命,牌不進罷職傳旨,傳曰,只推。
政院啓曰,傳香禮房承旨,當爲齋宿,行左承旨金始淵,所當牌招,而拘於廳規,不得請牌,何以爲之?敢稟。傳曰,牌招。
議政府啓曰,卽見廣州留守李㘾狀啓,則本府儒生公都會,當爲設行,而歲色垂暮,遠近多士,勢難齊赴,待明年合設事,請令廟堂,稟旨分付矣。歲聿已晩,無多餘日,依狀請退行,何如?傳曰,允。
又啓曰,卽見忠淸監司成彝鎬狀啓,則道內儒生公都會覆試,當爲設行,而今年穡事未免失稔,多士之遠途盤費,俱係當念,待明秋合設事,請令廟堂,稟旨分付矣。年形稍儉,且當歲底,多士之往來,不可不念,依狀請施行,何如?傳曰,允。
奎章閣啓曰,檢校待敎李秉文,自鄕上來云,卽爲牌招察任,何如?傳曰,允。
義禁府啓目粘連,向前愼性欽,亦臚列官長,已是法外兺除良,身在朝籍,罔念事體,攔入擊鼓,況有當勘,以此照律,何如?啓,依允。
義禁府啓曰,抱川縣監朴容珉,爲先罷黜,拿問嚴勘事,傳旨啓下矣。朴容珉時在任所,依例發送府羅將,拿來,何如?傳曰,待待命拿囚。
刑曹啓曰,議政府啓辭內,因儒疏以忠穆壇犯毁埋葬者,拿處事,纔承聖敎矣。故忠臣節烈,列聖朝褒揚,昭如日星,而就其遺墟,設壇寓慕,人情之所同然也。幺麽常賤,敢爲毁破,排斥士論,威脅入葬者,究厥所爲,極爲痛駭。前五衛將孫瀅銖,出付秋曹,嚴刑三次,遠惡地限己身定配,濫葬之塚,出付畿營,一邊掘去,形止登聞。以地方官言之,非但不能禁止,乃反枷囚狀儒助成其惡,抱川縣監朴容珉,爲先罷黜,其罪狀,仍令王府,拿問嚴勘,何如?傳曰,允事,批下矣。謹依傳敎,罪人孫瀅銖,嚴刑一次後,慶尙道長鬐縣遠惡地,限己身定配所,而待栲限,加刑準三次,押送之意,敢啓。傳曰,知道。
宗正卿李秉文疏略,曰伏以臣獲戾于天,遽喪本生所恃,震剝冤隕,理宜溘滅,而木石一縷,冥頑苟延,忍見流光易嬗,倏忽之頃,縞纖闋而冠常復舊,頫仰穹壤,曷以爲生?秖宜屛蟄邱壠,瞻依松楸,庸寓孤露無窮之悲,而質本脆薄,荐經喪威,尫羸朽落,非復四三年前策勵可勉者也。近又火痰風眩,乘虛而闖肆,視官爲之之昏瞖,腰部艱於屈伸,値玆隆沍,寒熱交作,叫楚萬狀,良由眞元積瘁,閉戶息影,萬念灰冷,自分永謝榮觀,甘作聖世之廢癃物矣。不圖我聖上,記簪之眷深軫收錄,以臣置跡內閣,特差檢校,恩旨遠降,馹召之命繼及於窮鄕樵牧之社,寵光攸被,義先趨走,況値移御動駕之日,群情歡祝,在古人不俟屨之義,固當竭蹶登程,庸伸臣分之萬一,而餘哀弸轖,疾痼沈綿,情有所不忍,步有所不進。且途路脩長,遂致候班之闕參,臣之逋慢之罪,益著矣。脩門入堂,徊徨踧踖,玆敢抆血暴懇,冒瀆崇嚴。伏乞聖慈,矜憫之哀憐之,亟遞臣所帶閣銜,仍令選部,永刊仕籍,伸臣含恤餘生,沒身桑梓,寔我殿下曲垂生成之澤,而卽亦臣不報之報,不勝大願。臣無任云云。答曰,省疏具悉。卿其勿辭行公。
別兼春秋金明鎭疏曰,伏以臣本生父,年今七十五,而近住廣州地矣。卽於持被之中,獲接鄕信,則癃病比益添劇,轉側須人,氣息綿綴,促臣歸視,專伻踵至,臣自聞是報,方寸煎熬,莫可按抑,敢玆不避猥越,忙控短籲,徑出禁扄,仍尋鄕路。伏乞聖慈,俯垂鑑諒,遞臣見帶之銜,俾便救護,治臣擅離之罪,以昭法紀焉。臣無任云云。答曰,省疏具悉。爾其勿辭往護。
上在昌德宮。停常參·經筵。
政院啓曰,同副承旨金亮淵,時在忠淸道藍浦縣任所,斯速乘馹上來事,下諭,何如?傳曰,許遞。前望單子入之,趙秉稷落點。
又啓曰,左右史不可不備,別兼春秋朴容大·金鶴鎭·徐正淳·李根命,旣有只推之命,竝卽牌招,推移入直,何如?傳曰,允。
又啓曰,卽者修撰李秀萬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以別兼春秋朴容大·金鶴鎭·徐正淳·李根命,牌不進罷職傳旨,傳曰,只推。
傳曰,全羅監司有闕之代,大護軍趙性敎除授。
傳曰,玉堂未差之代,前望單子入之。玉堂前望單子入之,修撰姜文馨,副修撰朴齊晠,落點。
禮曹啓曰,卽接水原幼學金起遠所志,則以爲,同姓九寸姪仁商,嫡妾俱無子女,以其同生弟郁商子淵,欲爲繼後,兩家諸族,相議完定,而仁商夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金起遠所訴旣如此,金郁商子淵,立爲金仁商之後,何如?傳曰,允。
弘文館啓曰,修撰一員,副修撰一員,未差,李舜儀在外,修撰李秀萬陳疏徑出,下番闕直,事甚未安。典翰洪萬植,副應敎李晩燾,在外,應敎李容萬,校理朴顥陽·李永,副校理趙宇熙,竝卽牌招,推移姑降入直,何如?傳曰,允。
又啓曰,下番無他推移之員,不得已以上番,姑降入直之意,敢啓。傳曰,知道。
大司憲李升洙,大司諫朴瑄壽等啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,鹿島減死定配罪人魚致元,蛇島減死定配罪人鄭在永,蝟島減死定配罪人鄭弘哲,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿憤焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請犯上大逆不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。措辭見上答曰,不允。崔益鉉·朴遇賢事,已有處分,勿煩。
大司憲李升洙啓曰,新除授執義權鍾祿,時在,缺掌令柳龍䥁,時在,缺許稷時在,缺持平鄭宗學時在缺金學魯時在缺請竝斯速乘馹上來事,下諭。答曰,許遞。
大司諫朴瑄壽啓曰,新除授司諫白仁行時在缺獻納鄭友鉉時在,缺正言南相說時在缺趙秉弼時在缺請竝斯速乘馹上來事,下諭。答曰,許遞。
全羅監司李鎬俊疏曰,伏以臣於月前,猥控疾痛之號,顒俟允兪之恩,及伏奉批旨下者,不惟不賜鐫斥,反詡以治績,益勉以旬宣,臣雙擎九頓,且惶且恧,莫知所以因極也。第臣求解一念,未嘗一日忘於四載之間者,實非臣一身之計也,卽亦一路利病之所係故耳。謠俗之頹,爭訟胥興,則臣不能矯勵,民力之竭,顚連相續,則臣不能懷保,以至黜陟臧否,威戢奸猾,俱未能稱塞一事,已試蔑效,伎倆畢露,豈可一往淟涊,久而又久,益見其狼貝而止乎?乃若漕倉之新設,山城之增築,臣之加年,職由於是,而智慮淺短,猷爲疎闇,未有措劃之得宜,徒蒙委毗之謬眷,蚤夜憧憧,恐致僨誤,苟能迨此丐免,讓與材能,則設施幹當,綽有餘裕,將多于此,臣宜去之義,不可以此而更蹲也,審矣。自見吳慶履之疏,尤有所萬萬難安,略引於前疏,則今何敢復申其說,然其所謂加瓜加年者,臣亦與焉。滿紙臚列,道極其害國病民,此人卽湖南人也。其聞其見,必詳於本省,使此劾論,專着在臣身上,未爲過語,詎諉以無所指斥,厚爲自恕之計也。且臣素抱痰火之疾,近又有疚懷,一倍添劇,精竭而聲重,神眩而視瞢,轉輾達夜,睡不交睫,呻吟竟晷,食不盈籥,尋常簿書之按例署判,亦患其愆稽,尙何望剸理劇務,職思其責乎?以情以病,求解益急,不避僭越,荐控懇牘。伏乞聖明,念民事之宜重,諒臣言之非飾,亟將臣所帶藩任,劃賜遞免,以幸一路,不勝至祝。臣無任云云。答曰,省疏具悉。所請依施,吳慶履事,不必深引矣。
修撰李秀萬疏云云。答曰,省疏具悉。爾其勿辭救護。
上在昌德宮。停常參·經筵。
傳曰,藥院提調許遞,前望單子入之。內醫提調前望單子入之,朴齊寅,落點。
傳曰,分司竝減下。
傳曰,大臣·政府堂上,引見。
傳曰,都承旨,左承旨,許遞,前望單子入之。承旨前望單子入之,李會正·沈履澤,落點。
傳曰,翰圈爲之。
傳曰,注薦爲之。
傳曰,臺諫有闕之代,前望單子入之。臺諫前望單子入之,大司諫李敦相,執義李承德,司諫李冕柱,掌令權益洙·全完秀,獻納黃普淵,持平李建昌·李秀萬,正言任尙鎬·尹祖榮,落點。
傳曰,別兼春秋朴容大·金明鎭減下。
傳曰,副修撰許遞,副正字韓章錫·洪正厚除授。
以司謁口傳下敎曰,景福宮原摘奸外,無時別摘奸事,分付兵曹。
政院啓曰,副司果丁克相上疏中,徽號誤書,致勤下詢,臣之矇然捧入,萬萬驚悚,奏御文字,何等敬謹,而有此錯誤,誠極駭然,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳曰,公事不審之中官文用奎,從重推考。
政院啓曰,翰圈爲之事,命下矣。別兼春秋金鶴鎭·徐正淳,竝卽牌招,以爲會圈之地,何如?傳曰,待明朝牌招。
政院啓曰,新除授同副承旨趙秉稷,卽爲牌招,何如?傳曰,允。
吏曹,全羅監司單趙性敎除授事,承傳。
副修撰二單,韓章錫·洪正厚。
弘文館啓曰,下番姑降入直,事甚未安。新除授修撰姜文馨,卽爲牌招入直,何如?傳曰,允。
禁衛營啓曰,本營,諸將官射講都計劃,每於年終,別單修啓矣。今年則未滿次數,都計劃勿施,何如?傳曰,允。
義禁府照目粘連,前縣監愼性欽矣,本府議啓內,臚列官長,已是法外兺除良,身在朝籍,罔念事體,攔入擊鼓,況有當勘,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。
黃海監司閔台鎬疏曰云云。答曰,省疏具悉。卿之治績,已試於州郡,而今年水災,拯濟元元,非卿之才,何以安堵?勿辭調理,益勉旬宣之責。
副司果丁克相疏略曰,我殿下膺五百年興王之運,擔億萬世宗社之責,位乎八域仰望之心,主乎萬姓生活之命,其所以上念祖宗之付托而奉副,下顧生靈之愛戴而恐負,宵旰自任之重,倘何如也?伏願以堯·舜爲準的,若射之有志也。英廟有寶訓曰,凡欲有爲立志,須當遠大,又曰,欲法堯·舜,當法祖宗,伏願以祖宗之事,體認躬行焉,臣竊有所懷者,積年故敢陳焉。夫字小事大,何嘗乎無,上天下地之宇,古往今來之宙,未有若明之視我猶子,我之事明猶父,則皇廟之當初設立,天理人情之所不得不爾也。及今請復,亦天理人情之所不得不爾也。嗚呼,明恩之終始,建廟之顚末,列聖之尊奉,皆聖心所在也,不必更煩,而第以今日論之,有一事所感悟者,定廟朝謨訓有曰,太上王將幸金剛山,上諫曰,去年水旱,民罹飢饉,今又孟夏,農作方殷,大駕所臨,雖簡其扈從,恐妨民事,太上王悅曰,父爲子言,子爲父言,安有不慮而發乎乃止,殿下以定廟之諫於太祖諫之,則東朝不以太祖之悅於定廟悅之乎?以封章言之,前日之建廟,爲大明忠也。今日之請復,非專爲大明也,一則爲東朝盡忠也,一則爲殿下盡節也。伏願存諸聖衷,諫稟東朝,特下復設之命焉。且伏念書院,亦曾蒙先王朝恩典,依舊追復,恐合事體,而今以皇廟至愼至嚴至重至大之事仰陳,故未敢竝擧矣。臣無任云云。答曰,省疏具悉。所陳諸條,當留念而廟院事,不見前後批旨乎?
癸酉十二月二十四日午時,上御重熙堂。大臣·備局堂上引見入侍時,同副承旨趙秉稷,假注書洪祐冀,事變假注書許綸,記事官金㽥,別兼春秋李根命,領議政李裕元,右議政朴珪壽,政府堂上李承輔·金世均·李景夏·李容熙·徐衡淳·鄭岐源·沈承澤·趙基應·姜蘭馨·朴齊寅·徐相鼎·梁憲洙·金輔鉉·白樂禎,大司諫朴瑄壽,校理趙宇熙,以次進伏訖。上曰,史官分左右。仍命大臣進前。裕元進前奏曰,立春天氣,暖意漸生,聖體若何,仍各殿問候訖。裕元曰,中宮入診事,向日登筵,已有仰達,而此歲之餘日無多,尙未承下敎,故敢此更達矣。上曰,自內節次,多有未備,後日次當有下敎矣。上曰,次對爲之。裕元曰,移御舊闕,已經多日,上奉慈殿,玉度萬安,群情慶祝,何可容達?此闕卽我列聖朝三百年久道化成之所也。謨訓政令,盛德至善,史不勝書,而節用愛民,爲治平之本。日前聖敎中,生民困瘁四字,最是目下切急憂,而民之困,由於財之竭,財之竭,由於用之不節。上曰,爲之者疾,用之者舒,則財恒足矣,今之用之者非但不能舒,而太不能節之也。比來物價日騰,視昔倍蓰,而一食一衣,不惜其費,至於閭井下賤之流,履絲曳縞,墻屋被繡,無復有韋藩木楗之制,而幾乎貴賤文章,無所別焉。然則用之不節,專由不儉之俗矣。此俗不改,則財安得不絀,民安得不困乎?經曰,國無六年之蓄曰急,無三年之蓄曰國非其國,見今大農,果有幾年之蓄,而能裕斯民乎?惟殿下,體先王之德,行先王之政,先自宮禁,務從節儉,風行草偃,丕變一世,則天心悅豫,民情和樂,禎祥總集,吉慶川至,龜疇之諸福,麟趾之繁祉,將見於千萬斯之盛,臣等以是爲祝。上曰,所陳節儉,當服膺。出擧條上曰,侈靡近果成習,至有輿臺下賤過濫之弊,有不可勝言也。裕元曰,聖敎至當矣。先自宮禁之內,務先節儉,則上行下效,有若風行而草偃矣。裕元曰,今日之最大本,急先務,卽講學是也。涵養德性,在於學,開廣聰明,在於學,裁斷機務,在於學,以至洞衆理而應萬事者,莫不在於學,臣前席仰奏,亶在於是,未敢知聖聰槪納,而今殿下春秋鼎盛,聖學日進高明,向有大臣以頻御法講仰奏,而進講之尙今行之,可以仰揣勤孜之聖意也。謹稽宋明之制,經筵之外,每日開講,取其禮貌簡課程專一之義,此今日之進講規也。依先朝定式,進講稱以日講,講官亦以日講官下批恐好,故敢此仰達矣。上曰,依爲之。出擧條上曰,日講之稱,自何代有之,我朝則亦自何時創始乎?裕元曰,經筵有朝晝夕三講,此是法講,而日講,則燕閒召接,禮數簡便,卽今之進講也,宋明之際,已有之,而我朝則自先朝始行矣。上曰,先朝以前,亦或有之耶?裕元曰,謹稽英廟朝,定日講之規,而以前之或行,臣亦未詳也。裕元曰,內局所用羅蔘·江蔘·戶蔘,伊來所減,合爲五斤,北兵營,鹿茸全減者,爲八對,南兵營所減者爲五對,咸鏡監營〈所減〉者爲入對。莫重進御之需,每患不足,蔘則年年挪移,茸則有貿用之慮,事之未安,莫此爲甚。非不知聖意爲念民弊,有此特減,臣意則不得不復舊捧上,然後可無苟艱之歎。至於麝香之南北兵營分定者,亦依前上納之意,分付,何如?上曰,依爲之。出擧條上曰,蔘茸果甚苟艱,不可不復舊也。裕元曰,茸則姑不至貿用,若有內入之敎,則可以貿進矣。上曰,近來物價翔貴,實甚憂悶。裕元曰,每物騰踊,亦由奢侈成習,民安得不困也。上曰,上下奢侈,文章無表,所勝歎也。裕元曰,刑者天下之平,一或差之,無辜橫罹,冤枉而不得伸,有足以干和召災也。先儒有云,人主居深宮之中,而有恤獄之心,則天卽降福,列聖朝,兢兢哀矜,靡所不極。近來治盜之法,全非古規,平民往往同被淫刑云。殿下,何以盡燭其幽菀之冤乎?非但都下,各道鎭營,無不望風效嚬,以惡刑自以爲能事,莫知警惕,興言及此,良覺凜然而寒心,自今行用刑具外,不得濫施之意,嚴飭京外捕盜營,何如?上曰,各別嚴飭,無得濫刑,可也。出擧條上曰,刑罰濫用,甚可哀也。裕元曰,聖敎切當,有足以導迎和氣矣。裕元曰,沿江收稅革罷事,纔有行關於各道矣。德意藹然,孰不對揚明命,而如或設砲所需之物,參在其中,則其在重邊固圉之道,不得不措劃給貸,而已革之稅,今不可區別存拔,以致萬民失望之境,使營邑爛商補缺之策,雖捐付廩況,期於充代,無或科外橫斂之意,發關申飭,何如?上曰,依爲之。出擧條上曰,爲守令之道,雖減捧給代,未爲不可也。裕元曰,右贊成李承輔,貢市堂上,行大護軍金有淵,關北句管,有司堂上有闕之代,行大護軍李源命差行,行都承旨金輔鉉,還差,卽令察任,何如?上曰,依爲之。出擧條都令,曾經有司堂上乎?裕元曰,是果曾經,故還差矣。珪壽曰云云。缺裕元曰,臣在鄕時,已聞紀綱之解弛矣。及到入闉,果有是事,而未暇仰達矣。仍奏曰,國之治忽,在於紀綱之存不存,臣在鄕外,聞朝堂之上,吏胥輩詬辱名官,傳說狼藉,至有自上處分之截嚴,擧國衿紳,莫不聳觀,而履霜之漸,不可薄竄而止,院吏金在熙,姑貸一縷,限己身絶島充軍。至若洪時衡,顧其官則經幄之臣也。遭此慢侮,貽羞朝廷,亦難免其責,施以譴罷之典,何如?上曰,此係立紀綱也,所奏依爲之。洪時衡,則橫來之厄,譴罷安徐,可也。出擧條上曰,大臣之言雖如是,洪時衡以受辱於吏胥輩,若見罪則處身似難,安徐好也。裕元曰,惟在處分矣。仍奏曰,君父之前,何事不陳,而其出位之言,至煩且屑,不顧士大夫行檢,貽笑一世,莫此爲甚。雖有已施之恩責,恐不可止於輕勘。刊削人洪萬爕,亟用竄配之典,以靖世敎似好,故敢此仰達矣。上曰,依爲之。出擧條上曰,如此雜疏,今始初見,以常賤言之,則容或無怪,而豈可以渠之傔從戚屬言之乎?裕元曰,臣之今此所奏,欲爲磨勘而息撓之意也。不然則紛紛之說,究竟無期矣。上曰,兵曹判書,禁軍別將,定朔數皆非舊例乎?裕元曰,以錢穀衙門,故不欲頻遞之意也。上曰,登壇則爲正卿,亦非古規矣。裕元曰,已爲正卿之人,皆當爲之人也,有何不可乎?上曰,亞卿亞將之登壇後,直擬兵判,此是非古例矣。裕元曰,在前宿將,或多爲之,此其例也。上曰,今欲復舊例,卿等之意,何如?裕元,顧謂珪壽曰,此當退出論稟耶?上曰,以傳敎爲之,則何如?裕元曰,下敎甚好矣。上命書傳敎曰,兵曹判書,禁軍別將之定朔數,非古規,且亞卿亞將之除拜大將,則依例陞正卿,直擬兵判,亦非古法,有似太濫,竝復舊例施行。仍敎曰,今以亞卿登壇定式,則當以同知三軍府事下批,而見中國縉紳案,提督亦非高品,我東古有僉知三軍府事,品秩,未可詳也。裕元曰,僉知,似是三品也。上曰,近日藥材甚劣,何故也。裕元曰,唐材契罷後貿人,故如是矣。上曰,唐材契貢人,何不進排物種乎?裕元曰,貢人納券退去,故進上藥材,每自戶曹貿入,萬萬未安矣。上曰,貿入之藥材,品劣難用,貢人更爲隨行則好矣。裕元顧謂戶判曰,有何可捄之道乎?世均曰,恒留錢排納者,不可不還給矣。裕元曰,臣等筵退後,問而措處矣。上曰,昨有所賜之物,此是古大臣禮遇之事,卿等見之否?裕元進前奏曰,昨日恩賜之玉圈犀帶,俱爲祗受,而竊附服而謝之之義,今皆帶着而登筵矣。上曰,宣廟朝卿之九世祖拜相後,有犀帶寵錫之典,故今予敬遵其故事也。予曾於大內掌故中,有所看過,而今不記何書所在也。裕元曰,臣未嘗考據典故,而臣家有九世祖舊着之犀帶,至今傳來矣,未敢知此帶,其果宣廟朝寵賜者也。仍奏曰,臣人微望輕,恩眷愈重,惶隕感激,不知所以圖報也。珪壽曰,以故大臣禮遇之盛眷,今及於無似賤臣,榮耀惶感,繼不勝愧恧之忱,雙擎摩擧,寵光愈新,將不知何以報答矣。上曰,齋室失火驚悚,而景福宮大內回祿日,又爲如此,甚異常矣。裕元曰,齋室回祿之在是日,早晩雖殊,甚驚悚矣。珪壽曰,臣非敢以大官自居,而輒效登筵之奏矣。然幸逢聖明,得借方寸,則區區願忠,亦何敢自外其獻芹之誠哉?臣以講官,橫經廈氈,十年于玆矣。仰覩我殿下聖學將就,聖志奮發,日益進於高明廣大,不勝欽頌攢祝,而竊以爲學之爲言效也。效法聖人之道,莫先於法祖宗,惟我殿下,承祖宗之統,踐祖宗之位,行祖宗之禮,所撫臨者祖宗所遺之黎庶也,所守成者祖宗所傳之寰宇也。恭惟列聖朝,盛德大業,丕顯丕承,式至于今,垂裕無窮,以基我萬億年靈長之運,今日殿下,求治之要,豈不在於效法而繼述之乎?武王之達孝,必稱以善繼其志,善述其事,傅說之論學,亦必曰,監于先王成憲,其永無愆就。近日進講詩經言之,雅頌諸篇,莫非追述先王之功德,啓發後辟之興感,今殿下以繼述爲志,以成憲爲監,如聞生民之疾苦,則必曰昔我祖宗,何以懷保?如接郡邑之利病,則必曰,昔我祖宗,何以經理?有一事之疑難而必念祖宗之施措,當萬幾之浩繁而必念祖宗之憂勤,其在燕閑之中,如有悅耳目而娛心志者,亦必曰我祖宗,亦有是否?惕然警省,對越監臨,凡厥行政施仁,用人處事之際,必審乎大小緩急之別,必愼乎公私義利之辨,自然有合於先王之志事,無愆於先王之成憲,大公至正,仁聞四達,邦本固而民志定矣。惟我朝立國規模,正大光明,凡諸治法政謨,皆由經筵而出,日三晉接,討論經史,正所以講究義理,鑑戒治亂也。是故進講之餘,登筵諸臣,卽席奏事,大官則建白而取裁,儒臣則獻可而替否,觀於朝講之規,則治法政謨之由經筵,於斯可知矣。伏覩殿下,臨御以來,日開進講,誠以禮貌之簡易,召接之親近,還有勝於法講故耳。然而講讀音義,計筭十遍,上有儼問,下有敷陳,如是而止矣,雖大官登對之日,未必急務之稟裁,庶事之評議,則竊恐經筵講讀,自爲一事,治法政謨,自爲一事,如以民憂之目下緊關,國計之久遠經濟,隨事隨幾,時賜詢問,不嫌支離,孰敢不仰體聖意,有補於黈纊,而惟我聖上,亦必樂此不疲,一切治道,自經筵出矣,是又法祖宗之要道也。伏願殿下,懋哉懋哉。上曰,所陳如是懇切,敢不服膺?出擧條上曰,大臣就座。秉稷曰,諸宰奏事,世均曰,卽伏見水原留守閔致庠狀啓,啓下者,則以爲,健陵齋室改建之節,令該曹照例擧行爲辭矣。謹考度支謄錄,則憲宗丁酉,該留守臣徐有榘,以陵園所修理之役,設都監外,依松都·廣州例,自該府筦千庫從便擧行之意,筵稟蒙允,而其後癸卯,戶曹判書臣李輝正,因陵園所碑閣丁字閣齋室修理事,又有所筵奏,以今番則自戶曹擧行,此後則一遵丁酉定式,自本府擧行,而華寧殿齋室,一體擧行,定式事,承批矣。今則謹依癸卯筵敎,令本府擧行,何如?上曰,依爲之。出擧條瑄壽奏曰,時相子與弟之不爲臺職行公,自是舊規也。臣之兄,方在時相,則臣之出肅,雖緣聲討時急,而揆以臺體,在所當遞,請命遞斥臣職焉。上曰,依爲之。出擧條景夏等曰,無所奏矣。秉稷曰,玉堂所懷奏之。宇熙曰,大僚纔以聖學一事,懇懇仰勉,臣無容更陳,今殿下,進講詩經,已閱三歲矣。一部之書,編帙雖多,作輟間斷,尙未卒業,夫帝王之學,以講誦章句爲末務,而末之未修,則更何望其涵德性澄本原之功哉?以臣愚見,雖〈法〉筵講論之時,若有事務之攩着眼前者,皆令入稟裁決,則講對必不窒礙,機務亦無濡滯,此是皇明古規也。伏願殿下,遠效皇明,近法祖宗,于以勤學,于以求治,實爲東方臣民之福矣。答曰,所陳,當留念矣。出擧條
上在昌德宮。停常參·經筵。
藥房都提調李裕元,提調朴齊寅,左副承旨朴定陽啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,中宮殿産室設廳日字,來正月旬前擇入。
內醫院啓曰,中宮殿産室設廳,來正月旬前擇入事,命下矣。令日官崔道淵推擇,則來正月初三日午時爲吉云。以此日擧行之意,敢啓。傳曰,知道。
中宮殿,藥房口傳問安。答曰,知道。
內醫院啓曰,副提調李會正,今日問安,不爲仕進,卽爲牌招,何如?傳曰,允。
又啓曰,中宮殿産室廳,別入直御醫,李慶䄵·鄭在英,鍼醫彭繼述,議藥同參鄭禮秀·洪翼普差下,別掌務官邊應翼差下之意,敢啓。傳曰,知道。
傳曰,不爲仕進承旨,牌招。
傳曰,中宮殿入診日字,以晦內擇入。
傳曰,向日處分,是事體之不得不然,而今旣閱月矣。前領敦寧洪淳穆,前左議政姜㳣,竝敍用。
傳曰,尙衣提調,掌樂提調,有闕之代,前望單子入之。尙衣提調前望單子入之,李鎬俊添書落點。
掌藥院提調前望單子入之,鄭泰好添書落點。
傳曰,公事不審之中官文用奎,從重推考。
傳曰,都政,再明日爲之。
傳曰,右副承旨許遞,前望單子入之。
內醫院啓曰,中宮殿診候日字,令日官推擇,則今月二十八日爲吉云。以此日擧行,何如?傳曰,允。
吏曹啓曰,前左議政姜㳣敍用事,命下矣。當爲置處,而本曹時無相當窠,依例送西之意,敢啓。傳曰,知道。
政院啓曰,吏曹郞廳來言,大臣置處政事,取稟。傳曰,當日爲之。
三軍府薦望,以李周喆爲統制使。
兵曹啓曰,前左議政姜㳣敍用送西事,命下矣。當爲隨品置處,而領中樞,今方有闕,依例從座目下批之意,敢啓。傳曰,知道。
又啓曰,宣傳官梁柱甲·朴鼎和,五衛將任翊準·崔致斗·朴愼永·李秉奎·朴在守,景福宮衛將金龍浩,文臣兼宣傳官張原相·柳,俱以病難供職,呈狀乞遞,忠壯衛將張晉行,前任北虞候時在任所,上來間該廳番次苟艱云,竝改差,何如?傳曰,允。
又啓曰,景福宮衛將金箕疇,慶熙宮衛將趙鍾赫·張岐鎬·李寅鍾,俱以病難供職,呈狀乞遞,竝政差,何如?傳曰,允。
又啓曰,內禁衛將李泰鉉,以其病難供職,呈狀乞遞,改差,何如?傳曰,允。
又啓曰,慶熙宮衛將黃道源,以其病難供職,呈狀乞遞,改差,何如?傳曰,允。
又啓曰,參下官仕日不足十日以下,曾有啓稟出六之規矣。宣傳官李啓興·金翼濟,仕日不足爲三四日,依例陞六,何如?傳曰,允。
有政。吏批,行判書金炳㴤,參判閔奎鎬病,參議申道熙進,承旨缺吏批啓曰,行判書金炳㴤,參判閔奎鎬,俱以病不來,小臣獨政未安,何以爲之?敢稟。傳曰,只出緊任,以吳獜泳爲修撰,尹用求爲兵曹正郞,申泰鼎爲典簿,經筵日講官十單,李承輔·趙秉徽·金世均·金在顯·嚴錫鼎·閔致庠·趙基應·趙性敎·金世鎬·許傳,領敦寧單洪淳穆敍用事傳敎,前左議政姜㳣敍用事傳敎,公事官單白南卨。贈吏判朴宗采,贈領議政例兼,贈吏參朴趾源,贈左贊成例兼,贈吏議朴師愈贈吏判例兼,以上右議政朴珪壽三代。故兵使李熙輔,贈兵參例兼,兵使李敎昌考
兵批,判書以下缺分都摠管徐衡淳·金有淵·兪致善·李寅應,分副摠管洪兢周·金鶴根·尹宗善·徐臣輔·金益容·鄭基會·趙秉式·洪淳大·李珪永·權容爕·李熙昇·李徹宇·李敏庠·趙羲復·申正熙·李邦鉉,分五衛將鄭騏澤·李昌濂·柳海魯·吳信默·趙胤顯·文羲英·金永錫·朴孝煥·張允基·劉龍俊·金鼎國·趙聖熙,分都摠都事李敏承·柳冀伯·柳丞魯·鄭岐永·閔寬植·安珽求·權鍾碩·趙文奎·李章遠·權鍾應·魯壽·尹錫獜,分宣傳官呂昌爕·鄭寅錫·趙漢翼·梁鼎煥·李敎哲·柳寅學·尹吉憲·李儒必·尹光植·趙鍾哲·權寅夏·韓岐錫,以上減下。以安錫華爲三防別將,領府事單姜㳣,同知單金龍浩,僉知三單,洪淳學·朴愼永·李秉奎,中嶺別將金道憲,赴戰嶺別將單李文玉,黃拓坡權管單李大述,副司勇鄭有俊·李容鎭·李容錫·金龍顯·洪益普·劉在琬·李熙三·劉在完·金運熙·劉在憲,三道統制使兼慶尙右道水軍節度使單李周喆。
翰林會圈三點,金弘集·金永哲·申一永·沈相萬·李喜元·李輔榮,已上取六人。
注薦,申一永·沈相學·李敎夏·李復永·李正來·李範祖·曺寅承·李喜元。
大司諫李敦相,獻納黃普淵,持平李秀萬,正言尹祖榮啓曰,請物故罪人國榮亟施孥籍之典焉。措辭見上請物故罪人裕亟施孥戮之典焉。措辭見上請大逆不道罪人鍾一·振采,竝施适·雲之例焉。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道知情不告罪人榮瑾,亟施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典焉。措辭見上請楸子島減死定配罪人鄭晩植,黑山島減死定配罪人楊永烈,薪智〈島〉減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,鹿島減死定配罪人魚致元,蛇島減死定配罪人鄭在永,蝟島減死定配罪人鄭弘哲,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿憤焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請犯上大逆不道罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之例,亦施嗣賊孥戮之典。光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府更加嚴鞫,快正邦憲,以重獄體焉。措辭見上答曰,不允。崔益鉉·朴遇賢事,已有處分,勿煩。
持平李秀萬啓曰,執義李承德,時在缺掌令權益洙,時在缺金完秀時在缺持平李建昌,時在缺請竝斯速乘馹上來事,下諭。答曰,許遞。
正言尹祖榮啓曰,請梟示罪人性世,亟施孥戮之典焉。措辭見上新除授司諫李冕柱時在缺正言任尙鎬,時在缺請竝斯速乘馹上來事,下諭。答曰,不允。下諭事許遞。
弘文館啓曰,下番姑降入直,事甚未安。修撰姜文馨,有身病,一員未差,新除授副修撰韓章錫·洪正厚,竝卽牌招,推移入直,何如?傳曰,允。
訓鍊都監啓曰,本局諸將官講射都計劃,每於年終,別單修啓矣。今年則未滿次數,都計劃勿施,何如?傳曰,允。
御營廳啓曰,本廳諸將官講射都計劃,每於年終,別單修啓矣。今年則未滿次數,都計劃勿施,何如?傳曰,允。
義禁府啓曰,刊削人洪萬爕,施以竄配之典事,承傳啓下矣。洪萬爕,全羅道益山郡竄配,而以承傳內辭意具罪目,依例發遣府書吏,押送配所,何如?傳曰,允。
刑曹啓曰,今十二月二十四日,大臣政府堂上引見入侍時,領議政李裕元所啓,國之治忽,在於紀綱之存不存,臣在鄕外,聞朝堂之上,吏胥輩詬辱名官,傳說浪藉,至有自上處分之截嚴,擧國衿紳,莫不聳觀,而履霜之漸,不可薄竄而止。院吏金在熙,姑貸一縷,限己身絶島充軍,至若洪時衡,顧其官則經幄之臣也,遭此慢侮,貽羞朝廷,亦難免其責,施以譴罷之典,何如?上曰,此係立紀綱也,所奏依爲之。洪時衡則橫來之厄,譴罷〈之典〉,安徐,可也事,命下矣。謹依傳敎,罪人金在熙,全羅道康津縣古今島,限己身絶島充軍定配所,而時在本道靈光郡配所,自本道押送事,分付該道道臣之意,敢啓。傳曰,知道。
統制使蔡東健疏曰云云。答曰,省疏具悉。所請依施。
獻納黃普淵疏曰,臣一疾又將閱歲而不振矣。日前柏府寵命,未克肅謝,亦不得進參於合啓之列,悚惶莫省,幸蒙恩遞,庶幾安心調將。今此薇垣除旨,荐降於意外,感戴洪恩,欲將强扶謝命,自顧宿疴,一倍添劇,一直偃臥,終始逋慢,去益惶恐,敢暴實狀,乞遞臣職焉。第念黑山島圍籬安置罪人朴遇賢,負犯,何如,關係,何如?而殿下終始靳允於合辭之批,固知好生之德,出於尋常。莫遏者輿論也,莫嚴者王章也。以若凶逆,豈可晷刻容貸於覆載之間乎?臣雖病伏之中,不勝憤惋,敢附聲討之義。伏願更令王府,設鞫得情,快正邦刑焉。臣無任云云。答曰,省疏具悉。朴愚賢事,已悉於前後之批矣,更不必如是,爾其勿辭,調理察職。
癸酉十二月二十五日巳時,上御重熙堂。藥房入診入侍時,都提調李裕元,提調朴齊寅,左副承旨朴定陽,假注書張逵鴻,別兼春秋徐正淳,以下缺以次進伏,醫官李重植·李漢慶·金在瑚·李碩梃,以次進伏楹外訖。上曰,史官分左右。裕元進前問候,各殿問候訖。裕元曰,醫官待令,使之入診乎?上可之。重植等以次診候,退伏楹外訖。裕元顧謂重植曰,脈候詳爲奏之。重植等起伏奏曰,脈候左右三部調均矣。缺裕元曰,近日天顔勝於平昔,懽忭萬萬,臣有時或仰瞻者,以其有保護之責矣。上曰,大臣昨以入診設廳事爲言矣。入診日字,晦內擇入,設廳日字,來正月旬前擇入,可也。裕元曰,昨日臣以無彊慶祝之心,有所仰達,而今日有此成命,擧國臣民,誠不勝欣忭之忱矣。上曰,藥房副提調,今日不何仕進乎?定陽曰,與右承旨沈履澤,有所避嫌,不爲仕進,而俄聞則已罷嫌矣。上曰,曾以何事避嫌乎?定陽曰,右承旨父宜冕,罪名蕩滌時,以典翰參聯箚云矣。上曰,聯箚之嫌,異於獨疏,卽爲牌招,可也。定陽曰,以懸病牌招乎?上曰,以不爲仕進牌招,可也。裕元曰,今日奉此入診設廳之敎,臣不勝欣祝,而自今日有中宮殿問安矣。上曰,多有儀節也。裕元曰,諸般事以草記當爲之,而産室醫官,以長望爲之乎?上可之。以下缺。
上在昌德宮。停常參·經筵。
承旨前望單子入之,李晩運添書落點。
政院啓曰,新除授左副承旨李晩運,時在慶尙道慶州府任所,斯速乘馹上來事,下諭,何如?傳曰,許遞,前望單子入之。承旨前望單子入之,李乾夏落點。
傳曰,貢果來到,柑製明日通方外爲之,試紙用大好紙,仁政殿親臨磨鍊。
傳曰,吏兵批歲抄點下者,依例捧傳旨。
傳曰,慶州府尹有闕之代,行護軍林翰洙除授。
傳曰,積城縣監有闕之代,御醫洪顯普,令該曹口傳擬入。
傳曰,明日仁政殿翰林召試親臨矣,該房知悉。
吏曹口傳政事,以洪顯普爲積城縣監。
傳曰,明日出宮門路,以協陽門爲之。
政院啓曰,翰林召試明日仁政殿親臨事,命下矣。領監事以下館閣堂上,竝待開門命招,何如?傳曰,允。
吏曹啓曰,軍器寺正鄭周默,以其身病,呈狀乞遞,改差,何如?傳曰,允。
又啓曰,奉常寺判官洪在瓚,成均館典籍全在鳳·洪炳一·李贊斗,俱以身病,呈狀乞遞,竝改差,何如?傳曰,允。
議政府啓曰,卽見京畿監司金在顯狀啓,則本道儒生公都會固當設行,而歲色垂窮,擧子之來往,易致窘急之慮,待明秋設行事,請令廟堂,稟旨分付矣。歲聿已暮,容旋不得,依狀請施行,何如?傳曰,允。
又啓曰,公事官李根應,仕日不足未滿十日,白南卨,通計前仕之日,已滿,依近例竝六品職遷轉事,分付,何如?傳曰,允。
禮曹啓曰,卽接宗廟署所報,則明日柑製試取時,本署官員,俱爲觀光云矣。依定式本曹佐郞金承勳,假官差送,以爲代直後,赴試之地,何如?傳曰,允。
又啓曰,卽接景慕宮官員所報,則明日柑製試取時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後,赴試之地,何如?傳曰,允。
弘文館啓曰,新除授修撰吳獜泳,卽爲牌招察任,何如?傳曰,允。
摠戎廳啓曰,本廳諸將官都計劃,每於年終,別單修啓矣。今年則未滿朔數,都計劃勿施,何如?傳曰,允。
義禁府啓曰,明日柑製時,本府都事皆爲赴擧,只有武都事一員,當直入直,而本府入直公事,回公都事,及仁政門·崇範門·光範門,禁亂都事無以推移,假都〈事〉五員,令該曹口傳差出,以爲分排擧行,何如?傳曰,允。
副司果丁克相疏曰,宣廟壬辰之亂,自有干戈後最初創,當是時,神宗皇帝命都督李如松等,發天下精兵救之,鑾輿始廻,陵寢瞻掃,宮闕重營,則宣廟之心,祖靈之感,倘如何?且有先王玉手金扁,事大之道,不當嫌疊於兩也。關公有風焉,神兵之助,神皇有傾廩之救,而恭惟我殿下,躬上聖之資觀會通而行典禮於皇恩已軫其萬世不忘義也。願奉處分矣云云。答曰,省疏具悉。已悉於前批,則今又煩瀆,是何事體乎?
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,同春秋姜晉奎在外,知春秋閔泳緯·金應均,同春秋王庭揚牌不進推考傳旨,今方捧入。而翰林召試命下之後,如是違牌,事甚未安。竝更牌招,何如?傳曰,允。
傳曰,皇朝人·忠臣·淸白吏子孫·軍功人及西北松都人·落仕最久人,各別收用事,分付兩銓。
傳曰,雖非親政,注書尙瑞院官員,依例陞六。
傳曰,臺諫竝許遞,今日政差出。
傳曰,校理許遞,前望單子入之。玉堂前望單子入之,校理金完秀·黃耆淵,落點。
傳曰,不善擧行之司謁,事過後,令攸司科治。
傳曰,尙州牧使趙秉老,此是善治守令也。淸州牧使相換。
傳曰,敦寧都正許遞,金海府使鄭顯奭除授。
傳曰,金海府使之代,勿拘常格,各別擇差。
傳曰,在外刑曹參判許遞,前望單子入之。刑曹參判前望單子入之,李玄翼落點。
傳曰,掌樂正有闕之代,蔭倅中曾經通望人,擬入。
傳曰,承旨有闕之代,前望單子入之。承旨前望單子入之,李在敬落點。
傳曰,先正臣宋俊吉祀孫,不狗年限,今日政初仕擬入。
傳曰,泰川縣監有闕之代,康陵令洪承五擬入。
吏曹啓曰,禮曹佐郞金承勳,以其身病,呈狀乞遞,改差,何如?傳曰,允。
吏曹啓曰,尙州牧使趙秉老,淸州牧使洪祐慶相換事,命下矣。淸州牧使洪祐慶,以前任居昌府使,方在解由未出中,何以爲之?敢稟。傳曰,勿拘。
有政。吏批,行判書金炳㴤,參判閔奎鎬,參議申道熙進,承旨缺吏批啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府·郞官·平市署官員·五部令各司久任時推人,竝擬,何如?傳曰,允。
又啓曰,四館陞出六品時,例有九處講後遷轉之規,而承文褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者絶無,經一考之人五品官,無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
以林冕鎬爲司䆃僉正,李秀永爲社稷令,馬箕昇爲西部令,金益成爲金化縣監,鄭有恂爲長水察訪,李容元爲內贍主簿,李載復爲司圃別提,李寅赫爲顯陵令,尹永善爲靑松府使,典籍三單,金德濟·尹·崔德明·徐弘淳爲掌樂主簿,鄭承源爲麻田郡守,洪在錫爲平昌郡守,林命相爲抱川縣監,徐明淳爲宗府直長,鄭元世爲尙衣直長,趙奭永爲長陵令,金炳夏爲南部令,吳憲秀爲高原郡守,敦寧都正單安羲默除授事承傳,宋圭復爲景陵直長,李敎象爲尙衣別提,權在禹爲堤川縣監,金鳳洙爲靈山縣監,金鳳集爲定山縣監,尙州牧使趙秉老,淸州牧使洪祐慶,已上相換事承傳,以李容元爲戶曹佐郞,李顯永爲靖陵令,崔復永爲忠勳都事,朴世秉爲禮安縣監,徐曾輔爲金海府使。
吏批啓曰,晉州牧使今當差出,而以本州營下劇邑,物衆地大,素稱難治,不可不擇差,同道及他道有聲績,已準朔未準朔守令,竝擬,何如?傳曰,允。以兪程煥爲內贍主簿,朴齊昇爲景慕宮令,閔昌植爲晉州牧使,金炳暉爲全義縣監,金澤烈爲自如察訪,李勝宇爲司甕直長,李載復爲監察,李奎鳳爲舒川郡守,李容復爲南海縣監,柳之星爲藍浦縣監,李啓夏爲司䆃奉事,黃浩德爲掌苑奉事,金秀藎·李輔仁爲禁府都事,鄭泌鉉爲尙瑞直長,崇靈直長單張膺善,洪岐周爲尙瑞副直長,李周弼爲司僕主簿,李敬稙爲淮陽府使,李乾夏爲大司成,申一永爲注書,鄭泌鉉爲氷庫別提,尹昌爕爲濟用副奉事,趙玄夏爲儀賓都事,金綺秀爲漢城主簿,崔秉翰爲引儀,廣興令單吳道泳,以洪岐周爲尙瑞直長,李宜文爲典設別檢,洪祐吉爲大司憲,尹顯岐爲大司諫,姜履浩爲掌令,學諭單朴龍㘽·洪恩爕爲尙瑞副直長,李燮遠爲監察,李秉奎爲司圃別提,尹秉成爲金堤郡守,李啓斗爲宗廟副奉事,申㯙爲監察,趙雲漢爲掌樂正,李會錫爲司甕主簿,趙靖顯爲工曹佐郞,吳鎭東爲高山察訪,李永爲扶安縣監,鄭元基爲慈仁縣監,朴鳳軫爲金郊察訪,金瓊爲祥雲察訪,趙南軾爲典籍,金德濟爲兵曹佐郞,李敎德爲平海郡守,李鼎宇爲熊川縣監,李升烈爲長鬐縣監,李臣奎爲典獄主簿,尹滋命爲引儀,吳壽煥爲吏曹佐郞,吳宅禹爲工曹佐郞,李冕鎬爲三水府使。
吏批啓曰,光州牧使今當差出,而本州,以湖南雄邑,物衆地大,素稱難治,不可不擇差,他道有聲績已準朔守令,竝擬,何如?傳曰,允。以洪祐冀爲典籍,朴鳳夏爲光州牧使,吳益善爲豐德府使,權寅秉爲礪山府使,鄭雲星爲平山府使,趙南軾爲監察,金昌秀爲寧越府使,李奎性爲昆陽郡守,李寅赫爲知禮縣監,辛哲求爲參禮察訪,洪祐冀爲監察,姜湕爲造紙別提,盧德龍爲禮曹佐郞,尹爲奉常主簿,李濟承爲典籍,兼春秋單吳宅禹·朴公鎭爲執義,權鍾祿爲司諫,吳升壽爲監察,李贊斗爲禮曹佐郞,韓哲愚爲顯陵令,趙秉式爲同經筵,安致元爲典籍,鄭基曾爲氷庫別提,柳沂秀爲漢城主簿,沈相學爲注書,洪在瓚爲獻納,金洪敎爲持平,金玉均爲正言,李敏善爲瓦署別提,洪承五爲泰川縣監,姜䔻爲康陵令,金德濟爲持平,趙南軾爲正言,李公愚爲谷城縣監,李根脩爲桃源察訪,朴淇鍾爲掌令,尹滋命爲尙衣僉正,千世國爲造紙別提,王濟千爲禮賓主簿,朴容大爲奉常判官,李龍緖爲軍器正,張佑軫爲監察,趙性鎬·趙秉弘爲引儀,金東軾爲兵曹正郞,李完鎭爲宗府參奉,宋道淳爲徽陵參奉,李中慶爲思陵參奉,李演光爲靖陵參奉,朴衡東爲穆陵別檢,李康勳爲肇慶廟別檢,內贍主簿兪程煥,司甕主簿李膺耆,已上相換事承傳,禁府都事金秀藎,司甕奉事尹致祖,以上相換。
兵曹啓,五衛將辛志浩·南宮錫·韓道淑·李極一·李晩夏,忠壯衛將趙存黽,景福宮衛將張東赫,慶熙宮衛將金龍采,俱以病難供職,呈狀乞遞,竝改差,何如?傳曰,允。
又啓曰,宣傳官徐光承,以其病難供職,呈狀乞遞,改差,何如?傳曰,允。
又啓曰,五衛將權鍾悅·張良厚·李寅松,俱以病難供職,呈狀乞遞,改差,何如?傳曰,允。
傳曰,望筒遲滯之吏兵判推考。
傳曰,望筒遲滯之吏兵判推考。
兵批判書徐相鼎進。以下缺
兵批啓曰,今日都目政事時,本曹堂上不可不備,而參判任應準,參議李敎稙,俱以病不來,令政院牌招,同參政事,何如?傳曰,允。
又啓曰,營將虞候,今當差出,而擬望之人乏少,已準朔守令及中軍·虞候,竝擬,何如?傳曰,允。
又啓曰,訓鍊正今當差出,而擬望之人乏少,外任竝擬,何如?傳曰,允。
以李珪永爲都摠管,李壽東爲同知,李基祖·金箕赫,爲宣傳官,辛志浩爲五衛將,李敏庠爲副摠管,任禹鎬爲慶州營將,柳冀伯爲全州營將,李熙益爲京畿中軍,趙載恒爲黃海中軍,沈宜稷爲平安兵虞候,元世爲內禁將,南宮錫·韓道淑爲五衛將,趙羲贊爲水原中軍,梁柱漢爲北虞候,李柱一·李晩夏爲五衛將,趙存龜爲忠壯將,全泰獜爲訓鍊正,李昌會爲忠淸兵虞候,張東赫爲景福將,金龍采爲慶熙將,鄭寅植爲武兼,權秉龍爲守門〈將〉,權用哲爲忠淸中軍,黃道源爲慶熙將,金基錫爲波知僉使,申錫鉉爲龜山僉使,黃益勳爲柔院僉使,康孝源爲首陽別將,閔泳商·朴齊晠爲文兼,裵道亨爲彌助項僉使,閔龜鎬爲薺浦萬戶,康孝運爲防垣萬戶,金龍浩爲登山僉使,金錫兌爲牛峴僉使,金長吉爲安骨萬戶,劉鼎鉉爲開雲浦萬戶,趙章信爲保山別將,李弘奎·權鍾悅爲五衛將,金弼臣爲長串僉使,朴元尙爲車嶺僉使,南弼重爲豐山萬戶,張良厚·李寅松爲五衛將,金箕疇爲景福將,陳道律爲康浦萬戶,胡禎臣爲助泥萬戶,任龍準爲五衛將,李敎春爲忠壯將,金基淵爲龍津萬戶,朴永祜爲加背梁萬戶,洪源格爲仇寧萬戶,趙鍾赫·張岐錫爲慶熙將,洪爲部將,金永翼爲景福將,崔禧榮·太世春爲慶熙將,吳秉權·金宗伯·黃德淵爲五衛將,全日成爲慶熙將,李容觀爲都摠經歷,李起鐸爲訓鍊僉正,尹弘求爲御營把摠,徐光承·李熙春爲宣傳官,洪秉稷爲訓鍊判官,閔致夔爲宣傳官,李建晢爲訓鍊都監哨官,李敎春爲咸鏡監營中軍,吳順泳爲訓鍊僉正,金演奎爲訓鍊主簿,呂昌燮爲武兼,李圭常爲宣傳官,柳肯秀爲訓鍊僉正,吳正善·鄭寅台爲訓鍊副正,金龜喜爲訓鍊判官,李濟萬爲武兼,韓羲錫爲訓鍊主簿,安珽求·李儒必爲武兼,李翼熙爲訓鍊都監把摠,申鼎均爲御營把摠,李恒儀·金炳善·金敎益爲訓鍊僉正,李濟鉉爲中樞都事,李載驥爲都摠都事,兪石柱爲忠壯將,李敎哲爲宣傳官,金相友爲訓鍊主簿,宋義浩爲武兼,李奎書爲訓鍊都正,鄭寅錫·柳錫夏·白南卨爲武兼,田源根爲部將,尹泳璣·李敎元·張基濂爲宣傳官,金永燮·具文會爲部將,沈能直爲守門將,甲巖權管單林承杰,栗浦權管單姜英鎬,乫軒洞權管單崔泰衡,廣坪權管單胡宗玕,小坡兒權管單孫衡濟,梁永萬洞權管單金鼎九,訓鍊判官李建爀,主簿孫再興·黃星淵·金舜柱,以上減下,以趙泓黙爲訓鍊判官,加設洪成潤·金致榮·具命禧爲主簿,加設同知單安潤植,僉知三單朴商壽·崔應祖·權弘燮,訓鍊主簿單朴潤根,本院去官,慶州營長任禹錫,全州營將柳冀伯,京畿中軍李熙益,黃海中軍趙載恒,平安兵虞候沈宜稷,以上今加折衝加資事承傳,同知十單,張東赫·金箕疇·金永翼·金龍采·黃道源·趙鍾赫·崔禧榮·太世春·金日成·黃德淵,僉知十二單,辛志浩·南宮錫·韓道淑·李柱一·李晩夏·李寅松·李弘奎·權鍾悅·張良厚·吳秉權·金宗伯·趙存龜,副司果李建大·李秉龍·崔元暐·田學仲·李啓興·金翼濟·李根應·金濟儀,訓鍊副正加設單徐光承,上護軍五單,姜世昌·宋載默·金好永·金勝均·趙漢斌。
傳曰,守令·邊將·初仕人,皆令明日待令。
訓鍊都監啓曰,謹依下敎,侍衛將官將校軍兵及武藝別監等處別饒次,分給之意,敢啓。傳曰,知道。
御營廳啓曰,謹依下敎,侍衛本廳軍兵等處,別饒次,分給之意,敢啓。傳曰,知道。
奎章閣啓曰,頒賜冊子安寶次,奎章之寶請出之意,敢啓。傳曰,知道。
全羅監司趙性敎疏曰,伏以臣於本月二十三日,伏幸特旨,以臣爲全羅道觀察使,臣承命悸恐,歷屢日而莫省收措。竊惟特除,異數也,藩寄,重任也。夫以重任而特除,亶由聖簡在心,以爲斯人也有足以幹當斯任也,則臣顧其人乎哉?誠莫曉誤恩之奚爲而至於斯也。書曰,民惟邦本,本固邦寧,邦寧實係於本固,而所以使之本固而邦寧者,惟近民之官是已。官人何莫非綦重,而所重在民,故尤重近民之官,監尉守牧,特小小者耳。猶司百里之命得其人,則百里之民安,不得其人則反之,而況觀察之職,提綱挈領,承流宣化,竝其所隷監尉守牧,而考臧否陞黜之,俾一方咸底于寧謐,豈止若百里之民安已也哉?故令修於戶庭,澤覃於方隅,擧全省億萬生靈,噫笑嚬呻,視其人賢不賢如何,則其爲任也,顧不重歟?矧又湖南,南服之衝而一國之衝也。粟米麻絲竹箭之所利用,山海梯航,財賦之所委輸,貢匭侔乎荊楊,賦等齊乎岐雍,津梁關防,陰雨所須者,較諸路有加焉,而乃以如臣之非其人也,而擧而畀之,求所以撫字而懷綏之,袵席乎民蔀,繭障乎國計,則在聖朝官,惟其人之政,不已傎歟?噫,臣之頂踵毛髮,皆我殿下賜耳。蒙被渥澤,與天無極,內而稱淸而要,而之名官美秩,揚歷殆遍,不過十年之間,滾濟八座之列,每自惟念,感淚被面,矢心圖報,彝性則然,夷險燥濕,惟上所命,況此雄藩官尊祿厚,爲世所艶,顧臣材具,苟可以萬有一稱塞,則非敢爲循例辭巽,重自速逋傲之戾,而臣固有自知也審矣。閭井之瘁而臣無以奠安之,邦賦之絀而臣無以苴補之,將何所藉手而仰答聖旨,俯循民望也哉?參前倚衡,承膺無路,用敢刳瀝衷懇,仰瀆崇嚴。伏乞聖明,俯垂鑑諒,察臣言之非出崇讓,念重寄之不可輕畀,將臣新除藩任,獲賜鐫免,回授可堪之人,以幸民國焉。臣無任云云。答曰,省疏具悉。卿其勿辭,往欽哉。
統制使李周喆疏云云。答曰,省疏具悉。卿其勿辭察任。
副修撰李舜儀疏曰,以臣無狀,從前近班,已極忝冒,矧玆馹召,又非夢寐所及,臣誠震惶,無地措躬。且臣之情私,有所切憫者,臣有老父年今八十有四,氣息喘促,精神日耗,食飮日減,方在委頓之中,人子至情,安可離側?臣雖無似,召命之下,豈不知不俟駕之義,而自陷於逋慢之誅哉?玆敢披露情私,乞賜鐫免。臣於丐免之章,尾陳贅說,臣聞自古帝王出治之要,只在於講學,講學之要,只在於正心,正心之要,只在於敬一字中做出來也。伊尹告太甲曰,嗣王祗厥身念哉,又曰,欽厥止率,乃祖攸行。周公之戒成王,一則曰嚴恭寅畏,天命自度,二則曰,治民祗懼,不敢荒寧。召公之誥,一則曰王其疾敬德,二則曰王敬作所,不可不敬德,伊·周·召公,皆古聖賢而所以啓迪其君者,如出一口。又考之書,威侮五行,怠棄三政,啓之所以代有扈也,狎侮五常,荒怠不敬。禹之所以征有苗也,謂已有天命,謂敬不足行,武王之所以誅獨夫受也。蓋敬則爲堯·舜爲禹·湯爲文·武,不敬則爲有扈爲有苗爲獨夫受,聖狂之所以分,治亂之所由辨,未有不由乎此者,惟聖明勖哉懋哉。臣無任云云。答曰,省疏具悉。爾之疏辭,予不知其何說也。
癸酉十二月二十七日辰時,上詣仁政殿。翰林召試柑製親臨試取入侍時,行都承旨李會正,左承旨李乾夏,右承旨洪淳學,左副承旨沈履澤,右副承旨朴定陽,同副承旨趙秉稷,注書缺別兼春秋金鶴鎭·徐正淳·李根命,檢校直提學金輔鉉·趙寧夏·趙慶鎬·尹滋悳,檢校直閣李喬翼·金永壽,直閣姜,檢校待敎李秉文,以次侍立。時至,通禮,啓請外辦,上具翼善冠·衮龍袍,乘輿出宣化門,藥房提調缺副提調缺進前問候訖,仍出協陽門·肅章門·仁政門·至仁政殿。通禮,跪啓請降輿,上降輿陞座。承旨請出標信,開布城使儒生入場,仍讀奏入門單子訖,仍奏曰,試官今當行禮,而從陞中有蒙點人,使之一體行禮乎?上可之。召試試官李裕元·許傳·李源命·閔泳緯·李根命·徐正淳·金鶴鎭,對讀官趙宇熙·韓章錫,讀券官李裕元·趙基應·李寅命·趙秉式·李炳敎,對讀官蔡東述·金奎軾·尹用求·李根命·徐正淳·金鶴鎭,翰林召試應試人,以次就拜位,行四拜禮訖,試官以次就位。裕元進前問候訖,仍奏曰,舟橋堂上有闕之代,知宗正卿李景夏差下,使之察任,何如?上曰,依爲之。出擧條上命試官進前,傳·基應進前。命書翰林召試題仁政殿銘,傳,跪書讀奏。命書柑製詩題纔到天中萬國明,基應,跪書讀奏訖,章錫·鶴鎭,奉出懸題。上命試官權退,入小次。承旨以司謁入稟,翰林召試取幾人乎?命書傳敎曰,今番翰林召試取三人,又以司謁入稟先張已入,出標信開布城,呈券儒生次次出送乎?上命已下標信擧行,可也。承旨又稟考試,上命考試。少頃上出次,仍命科次爲之。章錫讀奏試券,鶴鎭讀奏柑製試券訖,裕元書等訖,承旨坼封內讀奏訖。命書傳敎曰,柑製詩居首三下幼學趙晩植,赴殿試,之次草三下幼學任永鎬,直赴會試,之次次上幼學趙定鎬等二人,竝給二分,之次次上幼學徐光憲等二人,竝給一分,之次次上幼學李圭翼等四人,各奎章全韻一件賜給。又命書傳敎曰,入格儒生,明日待令。履澤曰,兵曹判書今已開政,別侍衛何以爲之事?上曰,次堂擧行,可也。出擧條命書傳敎曰,侍衛軍兵,令各其營,別饒次出給。根命奏曰,臣以本館事,有所仰達者矣。左右史不可不備,翰林召試被選人權知承文院副正字金永哲,令該曹口傳單付,牌招入直,何如?上曰,依爲之。出擧條又奏曰,時政記纂修事緊,新除授檢閱金永哲,署前行公,何如?上曰,依爲之。出擧條以下缺
上在昌德宮。停常參·經筵。
政院啓曰,時任大臣,爲承候來待矣。傳曰,入侍。
又啓曰,諸宗正卿,爲承候來待矣。傳曰,入侍。
又啓曰,諸閣臣,爲承候來待矣。傳曰,入侍。
又啓曰,諸儒臣,爲承候來待矣。傳曰,入侍。
傳曰,藥房三提調,同爲入侍。
傳曰,入格儒生入侍。
傳曰,守令·邊將入侍。
政院啓曰,左副承旨李敬在,時在江原道寧越府任所,斯速乘馹上來事,下諭。傳曰,許遞,前望單子入之。承旨前望單子入之,李喬翼落點。
以司謁口傳下敎曰,三提調,差備近處來待,只醫官入診。
吏曹口傳政事,檢閱單金弘集。
吏曹公事官二單,李圭遠·李圭一。
有政。吏批,行判書金炳㴤,參判閔奎鎬,參議申道熙進,承旨缺。檢閱單金永哲,口傳單付事承傳。以金翊鎭爲捲草官。
兵批,判書以下缺,同知單張岐錫。
吏曹啓曰,卽接掌藥院牒報,則以爲,明日望闕禮時,協律郞,本院正例爲進參,而正趙雲漢在外未肅拜,卽速變通,及時擧行之地云。改差,其代口傳備擬以入之意,敢啓。傳曰,知道。
吏曹口傳政事,以趙性鶴爲掌樂正。
禮曹啓曰,卽接濟州牧使李宓熙狀啓謄報,則今十二月令薦新橘果中,乳柑·洞庭橘一一摘取,乳柑爲一百十五箇,洞庭橘爲二百八十五箇,宗廟薦新乳柑·洞庭橘,景慕宮薦新乳柑,無以備數,故謹援已例,都封上送于禮曹,以爲稟旨薦新之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
內醫院啓曰,産室廳待令醫官以下員役等,依例供饋事,分付該曹之意,敢啓。傳曰,知道。
禮曹啓曰,卽接前府使洪秉瑋所志,則以爲,族叔信海,嫡妾俱無子,以其同姓十四寸弟仁泳第二子秉燾,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長洪秉瑋,所訴旣如此,洪仁泳第二子秉燾,立爲洪信海之後,何如?傳曰,允。
承文院啓曰,曆齎咨官回便帶來咨文中,有漂民出送事,而例有無方物稱謝之擧。今亦以前頭使行,恭伸謝悃之意,撰出先通咨文,付撥下送灣府,入送鳳城,轉致北京之地,何如?傳曰,允。
訓鍊都監啓曰,今十二月二十九日·三十日,年終起火時,次知將官及別破陣等容貌·年歲·器械·數爻,竝別單書入之意,敢啓。傳曰,知道。
義禁府啓目,抱川縣監朴容珉原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目粘連,向前朴容珉亦忠穆遺壇,無難毁葬,不能禁斷,乃反助惡,法意攸在,焉逭重勘?以此照律,何如?啓依允。
癸酉十二月二十八日午時,上御重熙堂。藥房三提調·時任大臣·宗正卿·諸閣臣·諸儒臣,承候入侍時,都提調李裕元,提調朴齊寅,副提調李會正,直閣姜,副修撰洪正厚,記事官申一永·金㽥·金永哲,領議政李裕元,右議政朴珪壽,判宗正卿興寅君李最應,知宗正卿李承輔·李周喆·李載元,宗正卿李秉文·李載冕·李容直·李明應·李寅卨·李珪永,原任提學金學性,原任直提學金炳㴤·李㘾,檢校直提學金輔鉉·趙寧夏·趙慶鎬·尹滋悳,原任直閣李淳翼,檢校直閣李喬翼,原任直閣李承純,檢校直閣金永壽,直閣姜,原任待敎閔奎鎬·鄭範朝,原任副提學趙龜夏·兪致善,原任典翰金昌熙,檢校典翰趙康夏·李起鎬·李根秀,校理金完秀·黃耆淵,副校理趙宇熙,修撰姜文馨,副修撰韓章錫·洪正厚,以次進伏訖。上曰,史官分左右。裕元進前問候,各殿問候訖。裕元曰,今日乃中宮殿入診日也。卽伏聞醫官之言,則脈度調和,諸節萬安,調補湯劑,亦不必進御云,此實宗社莫大之慶也。中外群情,歡欣忭祝,何可勝言?自內保護之節,伏想不待仰勉,而臣等區區下忱,不勝憧憧,敢此仰達矣。上曰,入診後,慈聖,預爲嘉悅,萬萬欣幸矣。裕元曰,産室排設之時,有借地法,祝辭中,中宮殿下姓氏,當爲書之,故敢此仰達矣。上曰,依已例爲之。珪壽曰,今日卽入診吉辰,而天日晴暖,有陽春氣象,天心眷佑,於此可知,益不勝慶祝萬萬。古人有胎敎之訓,道正言行正事,割不正不食,席不正不坐,夜則令瞽誦詩,皆胎敎之道也。伏聞醫官所傳,調理湯劑,亦無容議定,萬萬慶幸,而凡於起居之節,十分審愼,以盡保護之方,深所仰祝矣。上曰,胎敎之言,果然矣。裕元曰,處所臨時稟定,何如?上曰,設廳前爲之,可也。上曰,今之檢閱,卽古之翰林乎?裕元曰,古之翰林,以學士稱之,學士之職,卽今之提學也。我國史官,以檢閱稱之者,有所稍異而然也。翰林學土之職,太史氏兼之,所以翰林之稱,由於是矣。中國有翰林·編修·檢討等官,與我國檢閱同也。珪壽曰,檢閱卽史官也,異於古之翰林之職,而今我國,稱檢閱爲翰林者,以其榮耀而侈其稱號也。若古之翰林,卽備顧問撰王言,其職與今之玉堂·內閣相似,不是檢閱之專掌史官也。上曰,學士之職,果與提學同耶?裕元曰,中州之學士與提學同也,已爲仰達,而太學士,卽我國大提學是也。內閣有學士印,直提學已上用之,有摛文院印,直閣·待敎用之矣。上曰,內閣有二顆印,而一是學士印耶?裕元曰,然矣。裕元曰,産室設廳,今旣擇吉,令政院政官,牌招開政,捲草官差出,何如?上可之。出擧條永哲曰,翰林召試被選人,間月付職,自是古規,而若値左右史不備之時,則筵稟後,不待月限,循次連付,亦多已例。被選當次人金弘集,令該曹,口傳單付,牌招入直,何如?上曰,依爲之。出擧條又奏曰,時政記纂修事緊,新除授檢閱金弘集,署前行公,何如?上曰,依爲之。出擧條。
癸酉十二月二十八日未時,上御重熙堂。入格儒生·守令·邊將同爲入侍時,左承旨洪淳學,右承旨沈履澤,記事官沈相學·金㽥·金永哲,以次進。入格儒生,序立階下,守令進伏楹外,邊將序立階下訖。上曰,史官分左右。承旨奏請,入格儒生使之奏職姓名乎?上可之。儒生等,以次進前奏職姓名,退立階下訖。承旨奏請施賞,施賞訖,引儀唱鞠躬·四拜·興平身,受賞儒生,行四拜禮,承旨奏請,儒生等竝使出送。承旨進前奏曰,守令使之進前乎?守令進前,各奏職姓名訖,以次退出。承旨曰,邊將則使宣傳官奏職姓名乎?上可之。宣傳官奏邊將等職姓名。以次退出,以下缺
上在昌德宮。停常參·經筵。
藥房提調朴齊寅,副提調李會正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,左副承旨沈履澤,今日不爲仕進,卽爲牌招,何如?傳曰,允。
傳曰,來初一日,當詣宗廟·景慕宮,展謁矣,該房知悉。門路,以廟北墻門·弘化門·逌覲門爲之。
傳曰,守令·邊將·初仕人入侍。
傳曰,軍資都提調有闕之代,領敦寧爲之。
傳曰,太常都提調有闕之代,領府事爲之。
傳曰,卿之棲遑郊坰,今已旬月于玆,抑予禮遇之不足而心志之不孚歟?何使予,耿結不已也?予之施警,要存事體,以卿平昔之雅量,體予近日之倚毗,則何可悻悻然浼浼然,不予顧而若相忘者哉?予旣不欲捨卿,卿亦豈眞捨予而去也?君臣之間,貴相知心,當不必更事爲引,況今産室設廳,載涓吉日,若卿體國愛君之誠,不思所以問起居而伸慶祝乎?玆用敷心之誥,望卿卽日還第,不時登筵,以紓予貽阻之懷事,遣史官,傳諭于領敦寧。
傳曰,君臣之契,貴在情志事體間耳,卿之向來逬出,迨若情不孚而志不合也,予之一時施警,不過因其事而存其體也。卿之棲遑江湖,謝却機務,凡幾日于玆,予則曰如失左右手,卿則眷戀不忘,意寢寐食息之間,何當少忽也哉?顧今彌月之慶,不遠而邇,則此時起居之班,予安得無見卿之想,卿安得無簉朝之誠乎?深知卿休休有容,斷斷無他,必不以月前事,有芥于中矣。卿須幡然改圖,卽爲還第,克體敷心之諭,庸副延佇之望事,遣史官,傳諭于領府事。
以司謁口傳下敎曰,大內所儲之寶二部,入於回祿中矣。濬出時更爲求得,而金輿護匣寶盝,一新改備事,分付該曹。
兼春秋金在鼎書啓,臣敬奉聖諭,馳往傳諭于廣州彦州里面狎鷗亭里,領府事姜㳣所住處,則以爲,臣罪犯至重,不敢附奏,伏地悚蹙,恭俟嚴誅云矣,敢啓。答曰,知道。
兵曹口傳政事,以李玄翼爲都摠管,金學初·金益容·趙羲復·任興準·李文九·吳晉洛·朴承儒爲副摠管。
以左副承旨沈履澤牌不進罷職傳旨,傳曰,只推。
禮曹啓曰,來甲戌年正朝朝賀時,大王大妃殿·王大妃殿·大妃殿·中宮殿,百官陳賀儀註,直爲書入各殿之意,敢啓。傳曰,知道。
弘文館啓曰,典翰洪萬植,副應敎李晩燾在外,校理金完秀·黃耆淵,副校理趙宇熙差祭,上番闕直,事甚未安。應敎李容萬,副校理洪健植,竝卽牌招,推移入直,何如?傳曰,允。
訓鍊都監啓曰,本局哨官金鎭勖·全元成,俱有身病,勢難察任,竝改差,何如?傳曰,允。
禁衛營啓曰,本營千摠金善行,身病猝重,勢難察任,改差,何如?傳曰,允。
領議政李裕元箚曰,云云。答曰,省箚具悉卿懇。卿之苦懇,旣如此,所辭太常軍資之銜,今姑勉副,卿其諒之。仍傳曰,此批答,遣史官傳諭。
大司成李乾夏疏曰,云云。答曰,省疏具悉。爾其勿辭察職。
吏曹判書金炳㴤疏曰,云云。答曰,省疏具悉。重任何可遽爾輕遞?卿其勿辭行公。
副司果丁克相疏曰,臣之再疏,以明恩之萬一,建廟之梗槪,列聖朝尊奉至誠至意之萬一者,粗陳,伏想聖心,幡然感悟,而兪音尙靳,伏未知聖意攸在。嗚呼,皇廟之成,列聖朝虔奉之節,已是成憲,而盡忠盡美也。停掇之後,擧國人復設之祝,出於秉彝,而愈久愈切者,可見明恩之淪肌浹髓,流萬世不忘之實也。且如漢高之豁達大度,有趣刻趣銷,則貴在隨時從諫,仰稟東朝焉,臣無任區區。答曰,省疏具悉。已諭於前批矣,又何必煩瀆?
方外儒生幼學金說濟等疏,略曰,夫皇廟之設,列聖秉執大義,特令立廟,宣御製以賁廟額,劃官田以奉粢盛,而其在下,則先正臣文正公宋時烈,協贊大義,實先經理之。文純公臣權尙夏,祗承師旨,卒克成就之。文忠公臣閔鼎重,奉皇筆而刻之石龕。文忠公臣金壽恒,作哀詞而寓其忠憤,此蓋天理民彝之不容已,故倣一間茅屋之例,以行春秋乾魚之薦。嗚呼,我區宇克受高皇帝寵命,以撫大東,逮夫龍蛇之難,三京失守,八省覆沒,一隅龍灣,天步艱難,而倘非我神宗皇帝命師東援,終始全保之力,則國家之保有今日,未可知也。若於丙丁之變,則亦惟毅宗皇帝,聞我被兵,特命陳弘範,以舟師東注海口,候風赴援,事雖無及,而其愛恤扶救之意,則有萬世不忘之德,故亦當有萬世必報之義。惟我正宗大王聖敎曰,環東土一草一木,莫非皇恩,雖家戶而戶祝,可也。豈其廟之非宜,而聖敎若是乎?上有皇壇之享,下有皇廟之祭,此可謂竝行不悖,各盡其情而已。伏未知聖意,有何難愼之端,而尙靳兪音耶?伏見諸臣疏批下者,屢以東朝簾敎爲敎,此恐不然,事苟合義則更稟處之,亦何損於事體耶?臣等俱以韋布之賤,不避猥褻,相率齊籲,乞降處分,特許皇廟復享焉,臣無任區區。答曰,省疏具悉。已悉於他人之批矣,更勿支煩,爾等還修學業。
癸酉十二月二十九日午時,上御重熙堂。守令·邊將·初仕人入侍時,右承旨李喬翼,同副承旨趙秉稷,記事官沈相學·金永哲·金弘集,以次進伏。守令·初仕人,以次進伏楹外,邊將以次序立階下訖。上曰,史官分左右。承旨進前奏曰,守令·初仕人,使之進前乎?守令·初仕人進前,各奏職姓名訖,以次退出。承旨曰,邊將,則使宣傳官奏職姓名乎?宣傳官奏邊將等職姓名,以次退出。喬翼奏曰,礪山府使權寅秉,奏職姓名時,做錯非細,事甚未安。本院請推之外,無他可施之罰,何以爲之?敢稟。上曰,推考,可也。出擧條又奏,靖陵參奉李演光,晩時待令,做錯非細,推考,何如?上可之。出擧條以下缺。
上在昌德宮。停常參·經筵。
中宮殿,藥房口傳問安。答曰,知道。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官,除夕單子問安。答曰,知道。
政院啓曰,議政府郞廳來言,今日賓廳日次,而除夕問安相値,不得來會云矣,敢啓。傳曰,知道。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,貢市堂上率貢市人,明日還宮時,弘化門外待令。
傳曰,公事不審之中官黃胤明推考。
傳曰,明日出宮門路及內門路,以貳極門爲之。
都摠府摠管變通草記,傳曰,允。許遞,前望單子入之。摠管前望單子入之,副摠管李鳳億·成載玉·鄭泰好·金炳淵·李邦鉉·李奎奭·鄭雲龜落點。
傳曰,慶尙監司有闕之代,行大護軍兪致善除授,不日內辭朝。
吏曹,慶尙監司單兪致善除授事,承傳。
兼春秋金顯默書啓以爲,臣敬奉聖諭,馳往傳諭于楊州南面廣津里領敦寧洪淳穆所住處,則以爲,臣愚迷妄率,罪實自作,律其所犯,豈容薄罷而止?蓋孔邇之天曲庇至仁,而屛蟄訟諐之中,忽蒙特旨收敍,仰戴鴻渥,淪浹肌髓,卽又伏奉溫諭下者,乃以産室設廳,問起居伸慶祝,十行辭旨,開釋備摯。殊遇眷念,至及於體國愛民之誠,罪戾賤臣,曷以叨此非常之恩殊乎?臣雙擎百讀,感極惶恧,繼切頌禱之忱,而臣是有罪未勘之身,王章朝綱,睯不知畏,遽自冒沒趨膺,區區微諒之所未敢,謹當齎悚控籲,乞被鈇鉞之誅云矣,敢啓。答曰,知道。
宗親府啓曰,明日卽天漢殿朔奉審日次,臣徹宇,進詣擧行之意,敢啓。傳曰,知道。
議政府啓曰,卽見水原留守閔致庠狀啓,則本府公都會當爲設行,而連値事故,不得擧行,姑爲停止,待明年合設事,請令廟堂,稟旨分付矣。除夕已迫,請退無怪,依狀請施行,何如?傳曰,允。
禮曹啓目,慶尙道觀察使,封進來正月令宗廟薦新早藿,來正月初一日,正朝祭兼薦,而景慕宮薦新早藿,則江原例爲封進矣。本道所封,未及上來,莫重薦新,不可後時,依前例,以宗廟薦新加封早藿,同日正朝祭,一體兼行,何如?傳曰,允。
兵曹啓曰,明日動駕時及正朝陳賀時,入直禁軍等別將,當爲率領侍衛,而禁軍別將李鶴榮,有身病不得擧行。以二番兼司僕將姜耆會,使之兼別將擧行,何如?傳曰,允。
又啓曰,謹依薄衣摘奸宣傳官鄭志植書啓判下,闕內各門薄衣騎兵李石伊等,二十二名處,木各一疋,去核各二斤,題給之意,敢啓。傳曰,知道。
又啓曰,謹依下敎,景福宮都內官房房直軍士·水工等雇立及朔下,別單書入之意,敢啓。傳曰,知道。
又啓曰,謹依下敎,景福宮別守宮房房直貳名·水工貳名朔下,別單書入之意,敢啓。傳曰,知道。
又啓曰,戊辰年景福宮移御時,闕內把守騎兵二十一名,減番收布矣。今此昌德宮移御時,前所停番之騎兵,依例還爲上番,而日字促迫,以京畿各邑所在騎兵中,分排徵番之意,分付該道道臣,何如?傳曰,允。
又啓曰,謹依口傳下敎,神武門·承和門內方人房合三處,房直各一名,雇立軍士各一名,別單書入之意,敢啓。傳曰,知道。
又啓曰,謹依啓下標紙錢文二千兩內下之意,敢啓。傳曰,知道。
又啓曰,今此移御昌德宮時,闕內各差備雇立釐正,實數別單書入之意,敢啓。傳曰,知道。
義禁府照目,粘連抱川縣監朴容珉矣本府議啓內,忠穆遺壇,無難毁葬,不惟禁斷,乃反助惡,法意攸在,焉逭重勘?以此照律,罪杖一百收贖,告身盡行追奪,奉敎依允。
刑曹啓曰,以江原道油紙徒流案中,狼川縣流三千里定配罪人金龍植,放字書下矣。謹依書下,卽爲放送之意,敢啓。傳曰,知道。
又啓曰,産室設廳,在於來正月初三日矣。依定式,自設廳日,至順娩後百日,停刑,坐衙·設屠,三七日內勿爲之事,分付八道·四都統營之意,敢啓。傳曰,知道。
領敦寧洪淳穆疏曰,從古爲人臣而辜恩負國,未有若臣之甚者也。淵度包荒,止施薄罷,曾未數月,特旨收敍,繼又渙發溫綸,備極懇摯,感激戰越,罔知攸裁,而以若罪犯,蒙此恩數。噫,臣以百無肖似,冥擿之行,驟升亢極,量溢杯盂,效蔑絲毫,曩於登對之夜,冒犯天威,倉皇逬退,尙今追惟,魂夢遁褫。於是乎臣之罪,萬殞難贖,及奉匪怒之嚴敎,惶汗浹踵,直欲溘然,而經曰君親臨之,厚莫重焉,凡率土含生之倫,愛君爲心,秉彝所同得也。其在朝廷之上,雖微末庶僚,疇不有願忠之誠,而名以大官,如臣之無狀,已莫逃於照燭,則其以何心何顔,齒諸橫目之列乎?矧臣賤疾恒自視蔭,而邇來添劇,心血耗竭,對人言語,迷錯居多,就論表見之證,痰眩上升而頭目旋轉,不能辨尋丈之覩,風痺下壅,而跟骨腫痛,難以運房闥之步者,已有月矣。幸値國家大慶將湊,敦召之恩言,若是鄭重,雖臣微忱,豈不思竭蹶趨造,粗伸情禮?第臣跡旣重犯,身且沈疴,今若怵畏義分,冒沒承膺,則不惟壞却廉防,墮厥典憲,其爲辱淸朝而羞當世,諒非細故也。所以仰副隆眷,亦莫遂誠,此尤臣罪上添罪,轉益惶懍,敢控血懇,乞令有司,永刊臣仕籍,仍勘臣無禮不敬之罪焉,臣無任云云。答曰,省箚具悉卿懇。示警所以存事體也,敦諭所以告衷曲也。卿何不深諒而有此來章乎?向來之事,毋論得失之如何,今屬旣往,則不必如是,望卿卽爲還朝,以紓予耿結之懷。仍傳曰,此批答,遣史官傳諭。
慶尙監司金世鎬疏曰,云云。答曰,省疏具悉。所請依施。日記廳堂上金炳秀。郞廳朴永斗李命九。