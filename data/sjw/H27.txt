上在昌德宮。停常參·經筵。
大殿·中宮殿·世子宮,內閣·政院·玉堂正朝單子問安。答曰,知道。世子嬪宮,單子問安。答曰,知悉。大殿·中宮殿·世子宮,朝廷二品以上·六曹堂上單子問安。答曰,知道。
李奎鉉啓曰,大司憲宋穉圭,掌令金在浩,持平李相遠在外,執義徐淇修,持平申冕周未肅拜,掌令高時臣呈辭,監察茶時之意,敢啓。傳曰,知道。
備忘記,公州營將洪建福下直,長弓一張,長箭一部,片箭一部,筒兒一箇賜給。
洪命周啓曰,同副承旨李渭達,今日不爲仕進,所當請牌,而年限已過,何以爲之?敢稟。傳曰,許遞,前望單子入之。
承旨前望單子入之,韓耆裕落點。
洪命周啓曰,新除授左副承旨韓耆裕,卽爲牌招,何如?傳曰,允。
傳于朴晦壽曰,領府事金載瓚內外,判府事韓用龜·金思穆·林漢浩內外,令該曹歲饌外,食物衣資加送,仍令存問以來。故領議政金致仁妻李氏,故領議政徐龍輔妻朴氏,故安恩君妻尹氏,故恩信君禛妻洪氏,故晉安君彦植妻愼氏,竝依昨年例擧行。
傳于朴晦壽曰,今聞政院所稟,則雖無的據之例,然歲時賜米之擧,卽是優老養善之意。然則以及於士庶之婦女者,不及於天潢餘派可乎?自今年縣主房歲時衣資食物,依正一品例,令戶曹輸送事定式。
洪命周啓曰,左副承旨韓耆裕,時在公忠道洪州地,斯速乘馹上來事,下諭,何如?傳曰,許遞,前望單子入之。
承旨前望單子入之,尹命圭落點。
傳于朴晦壽曰,發遣吏郞,諸執事淸齋與否,摘奸以來。
朴晦壽,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以弘文館言啓曰,下番姑降入直,事甚未安。修撰洪永觀·尹正鎭,副修撰趙璟鎭,竝卽牌招,以爲推移入直之地,何如?傳曰,允。
又以禮曹言啓曰,太廟歲首展謁吉日,以何間推擇乎?敢稟。傳曰,以旬前擇入,可也。
又以禮曹言啓曰,以太廟展謁取稟草記,傳曰,以旬前擇入可也事,命下矣。展謁吉日,令日官池宅龜推擇,則今正月初九日爲吉云。以此日定行乎?敢稟。傳曰,初九日爲之。
又以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。今番則何以爲之乎?敢稟。傳曰,以來月望間擇入,可也。
又以禮曹言啓曰,以永禧殿展謁取稟草記,傳曰,以來月望間擇入可也事,命下矣。展謁吉日,令日官池宅龜推擇,則來二月十二日,十八日俱吉云。以何日定行乎?敢稟。傳曰,十二日爲之。
又以禮曹言啓曰,景慕宮展謁,每於孟春孟秋取稟事,定式矣。今春展謁吉日,以何間推擇乎?敢稟。傳曰,以旬後擇入,可也。
又以禮曹言啓曰,以景慕宮展謁取稟草記,傳曰,以旬後擇入可也事,命下矣。展謁吉日,令日官池宅龜推擇,則今正月十三日爲吉云。以此日定行乎?敢稟。傳曰,十三日爲之。
禮曹,來二月二十四日行景祐宮春享祭親祭,取稟。奉敎恭依。
李恒權,以禮曹言啓曰,今此太廟展謁出·還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以禮曹言啓曰,今此永禧殿展謁出·還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以禮曹言啓曰,今此景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以禮曹言啓曰,來二月二十四日行景祐宮春享祭親行時,王世子亞獻之節,依例磨鍊乎?敢稟。傳曰,依例磨鍊。
又以承文院都提調意啓曰,今此交易咨文出來矣,回咨依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李海淸,身病呈旬,直講未差,典籍李濟翼差祭,時無入直之員,以他郞官,姑爲代直,何如?傳曰,允。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
又以禮曹言啓曰,今此正朝諸道方物開坐看品,則全羅監司曺鳳振,兵使李鼎會所封弓帒·筒箇,漆色旣不光鮮,粧飾又甚薄劣,不合進獻。所當還爲下送,使之改備,而正日在卽,雖不得不捧入,莫重方物,不爲審愼,極爲未安。常時不能檢飭之道·帥臣,竝從重推考,何如?傳曰,允。
洪命周,以都摠府言啓曰,副摠管金基常,以宗廟·永寧殿春享大祭終獻官,祭物看品事,晝仕出之意,敢啓。傳曰,知道。
又以兵曹言啓曰,今正月初三日,宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官代差以入之意,敢啓。傳曰,知道。
勸農綸音。王若曰,予聞民惟邦本,本固邦寧,又聞農者天下之大本,后非民曷依,民非農曷生?故我祖宗朝以來,克知小民之依。咨,我臣工,勗率農政,每於歲月之正,播告八方,著爲成憲。予小子其敢不繼志而圖功乎?噫,近年以來,雨暘不齊,饑荒荐臻,民生之困瘁,閭里之蕭索,去益罔涯。雖於昨年,幸獲少康,尙患瘡痍之未蘇,何望儲蓄之有預乎?方今春陽布澤,東作有期,凡我牧民之長,一乃心力,董飭元元,十千惟耦,俶載南畝。嗣爾股肱,純其藝黍稷,千倉萬箱,乃其有秋,使我八域蒼生,鼓舞於化囿之中,以基億萬年無疆之休者,庸非我良二千石之效歟?導達溝瀆,周視阡陌,給種給糧,借器借牛,汙萊則墾而闢之,堤堰則修而築之,時乃之職,厥或不勤,國有常刑。咨,爾方伯居留之臣,其各欽承,體予宵旰如傷之念焉。行都承旨金敎根製進。
上在昌德宮。停常參,經筵。
尹命圭啓曰,大司憲宋穉圭,掌令金在浩,持平李相遠在外,執義徐淇修,持平申冕周未肅拜,掌令高時臣呈辭,監察茶時之意,敢啓。傳曰,知道。
備忘記,大丘營將金履昇下直,長弓一張,長箭一部,片箭一部,筒兒一箇賜給。
傳于李恒權曰,傳香承旨,馳詣宗廟·永寧殿,奉審摘奸以來。
李奎鉉啓曰,右副承旨朴晦壽,今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,徐萬修添書落點。
李奎鉉啓曰,吏曹郞廳來言,應資老人加資下批政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書金在昌,謂有情勢,參判李鶴秀病不來,參議鄭基善服制,不得開政云。判書·參判竝卽牌招,何如?傳曰,允。
又啓曰,行吏曹判書金在昌,參判李鶴秀牌不進推考傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,待明朝牌招。
又啓曰,春帖子製述人,旣已抄啓矣。大提學金履喬,待明朝牌招,以爲出韻科次之地,何如?傳曰,允。
又啓曰,新除授同副承旨徐萬修,時在楚山府任所,斯速乘馹上來事,下諭,何如?傳曰,允。
以修撰洪永觀·尹正鎭,副修撰趙璟鎭牌不進罷職傳旨,傳于尹命圭曰,只推。
尹命圭啓曰,副應敎洪赫,校理洪晩燮,副修撰趙璟鎭差祭,校理朴升鉉,副校理尹永僖·沈能拭,副修撰尹心圭在外,玉堂上下番俱空,事甚未安。修撰洪永觀·尹正鎭,旣有只推之命,與應敎朴英載,一體牌招推移入直,何如?傳曰,允。
以應敎朴英載,修撰洪永觀·尹正鎭牌不進罷職傳旨,傳于尹命圭曰,只推。
李奎鉉,以兵曹言啓曰,今正月初九日,大駕詣宗廟展謁時,何營軍兵隨駕,何營軍兵留陣,禁軍及馬·步軍,以幾番幾哨磨鍊,而餘軍留營何以爲之乎?敢稟。傳曰,依昨秋例磨鍊,留陣置之,可也。
又以兵曹言啓曰,宣傳官尹勉鎭,兼司僕將李顯夔,五衛將蔡文永,俱以病難供職,呈狀乞遞,竝改差,何如?傳曰,允。
假注書李秉儀書啓,臣於本月初一日辰時量,敬奉聖敎,馳往明陵烽峴,巡審摘奸是白乎則,防路之石築堅固,障谷之榛棘茂密,牛馬通路,非所可論,而樵牧微逕,亦無可尋是白遣,峴上結幕守直之節,亦皆着實擧行是白遣,樹木段,播植旣密,雖或有稚長之不齊,而鬱然成林是白乎旀,仍詣昭顯墓,局內諸處看審,則階砌堅緻,莎草完全是白遣,樹木段,植木叢鬱,各處守護,竝皆無頉是白遣,還詣明陵是白乎則,日已暮矣,仍宿于齋所是白遣,今日曉頭,局內諸處,更爲看審,則亦皆無頉之意,敢啓。傳曰,知道。
兵曹啓目,粘連啓下是白有亦,觀此公忠監司徐俊輔狀啓,則雙樹山城,以三南要衝,城務糴政,專責中軍,行將矯捄是白加尼,伏見朝紙,任希慶見差五衛將是白乎所,餉穀糶糴,將至虧簣。在前如此之時,亦多請仍之例,臣營中軍任希慶,姑許仍任事,令該曹稟處亦爲白有臥乎所。道臣旣已請仍,必有不得已之事勢,前中軍任希慶,依狀請姑爲仍任,何如?判付啓依允。
上在昌德宮。停常參·經筵。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李恒權啓曰,大司憲宋穉圭,掌令金在浩,持平李相遠在外,執義徐淇修,持平申冕周未肅拜,掌令高時臣呈辭,監察茶時之意,敢啓。傳曰,知道。
傳于李恒權曰,知申外有實故及在外承旨,竝許遞,前望單子入之。
承旨前望單子入之,尹命烈·金箕殷·任存常落點。
尹命圭啓曰,玉堂上下番俱空,事甚未安。應敎朴英載,修撰洪永觀·尹正鎭,旣有只推之命,竝更牌招推移入直,何如?傳曰,允。
又啓曰,行吏曹判書金在昌,參判李鶴秀牌不進推考傳旨,今方捧入,而開政命下,已至經宿,如是違牌,事甚未安。判書·參判竝更牌招,何如?傳曰,允。違牌勿爲呼望。
李恒權啓曰,行吏曹判書金在昌,開政命下之後,謂有情勢,奉牌陳疏,經尋鄕路。原疏雖已捧入,而事體所在,誠甚未安,推考,何如?傳曰,允。
有政。吏批,行判書金在昌陳疏入啓,參判李鶴秀進,參議鄭基善服制,右副承旨李恒權進。啓曰,判書金在昌在外,參議鄭基善服制,小臣獨政未安,何以爲之?敢稟。傳曰,仍爲之。
又以吏批言啓曰,新除授三水都護府使李信泳戶奴呈狀內,矣上典父,風病猝然添劇,轉側須人,萬無遠赴之望,入啓遞改云。其親病旣如是,則有難强令赴任,改差,何如?傳曰,允。今日政差出,使之不日下送。
又以吏批言啓曰,慶尙道晉州居前僉知姜泰煥,以侍從臣在勉父,往在辛巳,推恩蒙加資之典矣。今以朝官,年滿八十,則當爲加資,而未免見漏於該道修啓中,殊涉不審。當該道臣推考,姜泰煥加資,今日政下批之意,敢啓。傳曰,知道。
以洪龜燮爲直講,權思穆爲三水府使,金鎭恒爲楚山府使,沈興鎭爲禮安縣監,林輔榮爲碧沙察訪。校書著作單金斗明。工曹判書任希存,正憲今加崇政,前僉知姜泰煥,折衝今加嘉善,副司果金明鎭,前縣監南·尹孝達,前別提劉光齊,前武兼李春光,以上今加通政,前同知吳宗瑋嘉善今加嘉義,以上朝官年八十加資。
兵批,判書朴宗薰陳疏入啓,參判朴齊一病,參議尹濟弘病,參知洪祐燮入直進,同副承旨尹命圭進。副護軍李渭達·韓耆裕·朴晦壽·洪命周·李奎鉉·徐萬修·尹勉鎭·洪墡·金得彦·李信泳,副司正李重榮,副司果金拭,以上竝單付。前公忠中軍任希慶仍任事承傳。
李恒權,以吏批言啓曰,前掌令車信用,今年以年滿八十,當爲加資,而去丙戌年秋冬等軍職殿最居中矣。中考蕩滌前,自臣曹不得循例下批,而係是老人應資,何以爲之?敢稟。傳曰,蕩滌下批。
吏批,再政。以洪奭周爲藝文提學,崔弘岱爲健陵令,判敦寧李肇源年七十,崇祿今加輔國,侍從臣知事李龍秀父,前府使金載琬年七十,侍從臣前文學金鍏父,幼學吳瑋良年七十,侍從臣前正言吳夏哲父,幼學朴宗學年七十,侍從臣正言朴心壽父,今加通政,前掌令車信用,通訓今加通政,朝官年八十,依定式加資。
兵批,再政。護軍姜泰煥,副護軍金載琬·吳瑋良·朴宗學·金明鎭·南·李孝達·劉光齊·李春光以上竝單付。
傳于尹命圭曰,發遣吏郞,諸執事淸齋與否,摘奸以來。
尹命圭啓曰,卽者吏曹郞廳來言,巨濟府使具聖魯,靈岩郡守李健緖,高原郡守柳相晉,永柔縣令金大均,泗川縣監柳興禹,長鬐縣監李勉翕,延日縣監李慶鼎,鎭海縣監沈翊之,大靜縣監朴尙律,兩司俱未署經云。除在外外,未肅拜·呈告人員,竝卽牌招,以爲署經之地,何如?傳曰,允。
以應敎朴英載,修撰洪永觀牌不進罷職傳旨,傳于尹命圭曰,只推。
尹命圭,以弘文館言啓曰,校理朴升鉉,副校理尹永僖·沈能拭,副修撰尹心圭在外,上番闕直,事甚未安。應敎朴英載,修撰洪永觀,旣有只推之命,與副應敎洪赫,校理洪晩燮,副修撰趙璟鎭,一體牌招,以爲推移入直之地。何如?傳曰,允。
又以吏批言啓曰,侍從臣父年七十以上人,每於歲首,抄啓加資事,載在法典矣。侍從臣父年七十人員,別單書入之意,敢啓。傳曰,知道。
又以吏批言啓曰,今番應資老人中,前都正李綱重,入於漢城府別單,前僉知朴興緖,入於公忠道啓本,而俱已曾經朝官,已爲加資於年滿八十之時,則今又以年滿九十抄啓,係是疊請。朴興緖則昨年以此上言,自臣曹仰請勿施,又自該道修啓,極涉不審。李綱重·朴興緖加資置之,當該道臣從重推考,何如?傳曰,允。
又以兵曹言啓曰,去冬等能麽兒考講時,訓鍊院判官洪範祖,三次不通,訓鍊院僉正金用基·沈能驥·尹祐成,主簿申道顯·鄭民行·李圭夏·尹守澈·尹命植,都摠府經歷具鏘和·趙義錫,都事韓元植·任泰瑛,中樞府都事權友容,武臣兼宣傳官林秉周·金熙鍾·朴宗喆·李鼎相,部將田宜聖·元永祖·李尙祜,守門將崔鳳佐,二次不通,訓鍊院主簿申在忠,部將安慵,守門將權宅臣·李雲英·李基琓,一次不通,依定式,竝從重推考,何如?傳曰,允。
奉朝賀金履翼疏曰,伏以,三陽泰回,百祿鼎至,惟我聖上荷皇天之篤毗,承列朝之默祐,玉體增康,寶籙靈長,亦越我坤殿殿下,徽範彌彰,震邸邸下,睿德益新,使數千里疆域,奠億萬年基業,猗歟盛矣。曷不休哉?遙望舞蹈,祗獻頌祝。仍伏念臣稟賦籧篨,環顧鑿枘,特蒙兩朝如天之澤,全蔑一毫補線之效,自知也明,忍訣而退,嬰孩離乳,居然十六之星霜。狗馬戀主,自爾方寸之耿結,矧今賤齒,已迫耄期,惟彼閻符,到在朝暮,倘無一言而溘先,難免九地之未暝,非無貢愚之多端,終恐出位之貽嘲,只將近日之憂慨,敢塵重宸之崇嚴。嗚呼,自古言路之闢不闢,實關國家之治不治。伏聞罕接之筵,而都兪而已,而吁咈則寂然,共濟之地,而每悅而已,而相規則全未,引君當道之說,稱以古談,愛人以德之言,歸之妄發,雖幸我聖明,有不諫亦入之姿,且喜此朝廷無靡哲不愚之歎,然可見其所自期者太薄,而無亦幾於諉時宜之不合乎?臺廳乍開,只作避嫌之所,公車所投,太半乞暇之章,一直緘結,把作身家之妙計,百度恬嬉,專思時日之捱過,譬之於人,形殼雖存,而聰明則癈,喩之以病,食息漸減,而血脈已壅,若不趁急投劑,終必自底難醫。伏願我后,自今伊始,洞開不諱之門,特軫兼聽之方,不自以姑息之愛,待群下,則疇敢以婦寺之忠,事聖上哉?若有章奏之間,敢售挾雜者,亟恢鑑別之明,以示好惡,則臣僚賢愚,民生苦樂,自無逃於日月之明,不難致於天地之和。噫,裕後丕謨,莫先於此,祈永洪圖,專係於斯,伏望惕然改圖,先袪淵默之太過,磪乎立志,痛斥文具之徒尙,臣下不匡之刑,必皆知畏,而士夫具臣之誚,誰不爲恥哉?夫然後臣主俱榮,方可臻唐·虞郅隆,臣聞人之將死,其言也善,今玆所陳,便是遺疏。臣無任云云。答曰,首疏具悉。所陳可見拳拳之誠。期頤而不已,予庸歎賞。
行吏曹判書金在昌疏曰,伏以,臣於司諫趙忠植之疏,驚怖危懍,逬出城外,泥首俟命,措躬無地。噫嘻,昨年夏秋之逆變,實是載籍之所無,而申綱,卽奎·坤·亨·采之奇貨也,奎汝·慶岳之前茅也。凶疏凶詞,前唱後應,誣上侮聖,讎視國家,言之膽掉,思之骨顫,而尙稽嚴鞫,積憂在中,不惟臣秉執爲然,凡今日北面於聖朝者,孰無此心?沈能學之力避疏任,旣甚駭惋,賢關鳴鼓,士論方嚴,而以臣聾瞽,全無聞知,乃於此際,率爾檢擬,故犯無論,不知亦罪。臣雖百舌,誠難自解,惟是人之爲言,至以奬詡酬賞,聲罪臣勘斷臣,則臣之冤枉,死將不瞑。此莫非臣菲才重任,小器大受,報答莫效於涓埃,滿盈自速於殃咎,死期之迫,不期而然也,撫躬傷悼,此何人斯?冒陳危懇,徑尋鄕路。伏乞聖明,亟命有司,嚴勘臣罪,以爲負恩無狀者之戒焉。臣無任云云。答曰,省疏具悉。此事何待卿自言,而知其爲無妄?臺臣之批,已明其不知已,責其太過,雖臺臣,見卿之疏,則亦必悔其輕發矣。卿之深引亦過,而至於尋鄕,尤萬萬過矣。卿其勿辭,卽爲上來。
兵曹判書朴宗薰疏曰,伏以,璇杓按序,歲籥載新,聖人撫履端之會,皇天垂申錫之眷,無疆之頌,八域攸同。仍伏念臣待罪本兵,今已十閱朔而歲又改矣。縱使才具智能,允合是任,猶不宜久據匪分之職,自速妨賢之譏,況萬萬無此伎倆乎?整飭戎衛,當藉威武,而臣之疲劣,人必共諒,句校簿領,顓在綜密,而臣之疎賤,素所自知。至於曹務之綦重,武選是已,蒐羅激揚,儘不可忽,而洊經京察,疵類畢見,靜言自檢,實未知尙今淟涊之爲何說也。始焉黽俛,繼以荏苒,未免蹲仍,遂成支離,式到于今,臣雖不自言,不效者去,以時則可,顧何敢以贅剩之語,備辭巽之例乎?然亦有不得不陳暴者。以臣衰病,處煩旣久,多思敝精,過動傷氣,暑寒所乘,疝濕用事,粵自三數日來,頭目眩轉,如舟而盪,手脚痺攣,如株之係,應事則錯,欲起則仆,卽此病形,已不堪於馳驟。況今廟宮展謁,長第涓吉,董率鹵簿,奔走儀衛,決知其病不可强,而力不能及矣。三度加由,縱感恩私,一日虛縻,益增惶懼,玆具短章,仰暴情實。伏乞聖慈,俯賜諒燭,亟遞臣本兵之任,俾便公私。臣不勝云云。答曰,省疏具悉。所請依施。
上在昌德宮。停常參·經筵。
藥房副提調金敎根啓曰,歲籥載新,景籙滋至。伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
任存常啓曰,大司憲宋穉圭,掌令金在浩,持平李相遠在外,執義徐淇修,掌令高時臣,持平申冕周傳旨未下,監察茶時之意,敢啓。傳曰,知道。
傳于尹命圭曰,禮房承旨馳詣社稷,奉審摘奸以來。
金敎根啓曰,行右承旨金箕殷,今日不爲仕進,卽爲牌招,何如?傳曰,許遞。前望單子入之。
承旨前望單子入之,李羲準落點。
金敎根啓曰,新除授行右承旨李羲準,卽爲牌招,何如?傳曰,允。
金敎根啓曰,卽者社稷署官員來言,今初五日行祈穀大祭時,提調當爲進參,而提調金在昌在外,不得進參云,何以爲之?敢稟。傳曰,許遞。前望單子入之,待下批,牌招巡去。
社稷提調前望單子入之,金履喬落點。
金敎根啓曰,假注書李秉儀,身病猝重,勢難察任,今姑改差,何如?傳曰,允。
李秉儀改差,代以林永洙爲假注書。
傳于李恒權曰,兵曹判書前望單子入之。
兵曹判書前望單子入之,金魯敬落點。
李恒權啓曰,新除授行兵曹判書金魯敬,卽爲牌招,傳授命召,何如?傳曰,允。
又啓曰,行兵曹判書金魯敬牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行兵曹判書金魯敬再牌不進推考傳旨,今方捧入,而命召傳授,一時爲急,連事違牌,不卽承膺,事甚未安。陳疏到院,而原疏以社稷祈穀大祭齋戒,纔已退却矣。所當更請牌招,而係是一日三牌,何以爲之?敢稟。傳曰,待明朝原疏捧入。
以應敎朴英載,修撰洪永觀再牌不進罷職傳旨,傳于金敎根曰,只推。
以副應敎洪赫,校理洪晩燮,副修撰趙璟鎭牌不進罷職傳旨,傳于金敎根曰,只推。
以執義徐淇修,掌令高時臣,持平申冕周,司諫趙忠植,獻納柳致睦,正言朴心壽牌不進罷職傳旨,傳于任存常曰,只推。
任存常啓曰,守令署經事,命下矣。司諫趙忠植,獻納柳致睦,正言朴心壽,掌令高時臣,持平申冕周,旣有只推之命,與行大司諫金鐮,一體牌招,以爲署經之地,何如?傳曰,允。
兵曹口傳政事,大護軍單朴宗薰。
李恒權,以弘文館言啓曰,校理朴升鉉,副校理尹永僖·沈能拭,副修撰尹心圭在外,上番闕直,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,竝更牌招,以爲推移入直之地,何如?傳曰,允。
又以訓鍊都監言啓曰,本局千摠李誾彬,身病甚重,勢難察任,改差,何如?傳曰,允。
又以訓鍊都監言啓曰,本局局別將李玉鉉,身病甚重,勢難察任,改差,何如?傳曰,允。
又以摠戎廳言啓曰,本廳中軍申絅,身病猝重,勢難察任,改差,何如?傳曰,允。
右議政沈象奎箚曰,伏以,臣聞,事莫害於不知而爲之,誠亦經歷之語也。伏見前月二十九日諫臺之疏,以禧陵參奉口傳望副擬沈能學,昨被賢館鳴鼓之罰,排衆照擬,有若奬詡酬償者,至請吏曹判書金在昌譴削之典。能學,臣顧誦之,而此望之擬入,卽在二十八日,太學疏之呈徹,亦在此日,能學之避疏任被儒罰,臣實不知,而無臣之誦,吏判未必知能學而擬之,若知其昨被罰,雖誦而亦豈或擬之,而乃擬之則其必亦如臣之不知矣。諫臣之只論擬者,置誦者不論,亦必未及知而然,吏判之未及知,伏讀諫疏之批,聖明固已俯燭,而諫臣之未及知,臣安得晏然而已乎?由臣而使吏判,狼狽至此,不知之害事,吏判雖與臣均,而臣心慙負,顧有甚於吏判,臣又安得泯默而不自引刻乎?今日藥院正初進日問安,臣職忝保護,而賤疾適苦,亦無以趨進,闕禮虧分,罪又彌大。玆敢短箚貢實,乞卽譴斥,以昭常憲,以安賤分。臣不勝惶隕冀祝之至。取進止。答曰,省箚具悉卿懇。卿之誦之,吏判之擬之,當者之被罰,俱在同日之內,卿與吏判,何以及知之?臺言太欠商量,該臺臣從重推考。然則此事在吏判何有,於卿尤何有?卿其安心,勿辭視事。仍傳于任存常曰,此批答,遣史官傳諭于右議政。
上在昌德宮。停常參·經筵。
午時未時,日暈,兩珥。
任存常啓曰,合辭許久闕啓,事甚未安。除在外·傳旨未下外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,吾老梁萬戶裵應祚下直,長弓一張,長箭一部,片箭一部,筒兒一箇賜給。
任存常啓曰,行右承旨李羲準,右副承旨李恒權,今日不爲仕進,竝卽牌招,何如?傳曰,與左承旨竝許遞,前望單子入之,待下批,牌招察任。
承旨前望單子入之,徐耕輔·李若愚·朴光錫落點。
以右副承旨徐耕輔牌不進罷職傳旨,傳于任存常曰,許遞。前望單子〈入之〉,待下批,牌招察任。
任存常啓曰,新除授同副承旨朴光錫,時在慶尙道大丘地,斯速乘馹上來事,下諭,何如?傳曰,許遞。前望單子入之,待下批,牌招察任。
承旨前望單子入之,申絢·金蘭淳落點。
任存常啓曰,新除授行左承旨申絢,時在廣州地,斯速乘馹上來事,下諭,何如?傳曰,許遞。前望單子入之,待下批,牌招察任。
承旨前望單子入之,金鼎均落點。
任存常啓曰,假注書洪履信,身病猝重,勢難察任,今姑改差,何如?傳曰,允。
洪履信改差,代以趙秉常爲假注書。
趙秉常在外,代以徐有贊爲假注書。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于李若愚曰,只推。
以司諫趙忠植,獻納柳致睦,正言朴心壽,掌令高時臣,持平申冕周牌不進罷職傳旨,傳于李若愚曰,只推。
李若愚啓曰,司諫趙忠植,獻納柳致睦,正言朴心壽,掌令高時臣,持平申冕周,旣有只推之命,一體牌招,何如?傳曰,允。
又啓曰,守令署經事,命下矣。司諫趙忠植,獻納柳致睦,正言朴心壽,掌令高時臣,持平申冕周,旣有只推之命,與行大司諫金鐮,執義徐淇修,一體牌招,以爲署經之地,何如?傳曰,允。
司諫趙忠植啓曰,臣言議風采,本不合於淸朝耳目之任,而亞諫除旨,忽下於病伏之中,適於丐免之章,有所論及於銓堂者。蓋賢關鳴鼓,在於二十七日,銓曹檢擬,在於二十八日,鳴鼓檢擬,若在同日,則臣不聾瞽,猶或未聞,而旣在各日,傳說藉藉,故以臣聾瞽,尙且入聞,雖在他人,宜無不聞。且銓家注擬,在所審愼,則不先不後,忽地照望,事涉疑怪,故妄有論勘,此蓋出於責備吏判,扶植士論之意,豈有他見於其間哉?乃者吏判疏批旨,若曰,亦必悔其輕發,大臣箚批,又承太欠商量之敎,至降特推之命,聖意雖出於匪怒,臣心有愧於孚格,以此情踪,何可晏然於臺次乎?請命遞斥臣職。答曰,勿辭,亦勿退待。
李若愚啓曰,司諫趙忠植,避嫌承批之後,不爲傳啓,直爲出去,事甚未安。推考,何如?傳曰,允。
以執義徐淇修,掌令高時臣,獻納柳致睦,正言朴心壽牌不進罷職傳旨,傳于李若愚曰,只推。
李若愚啓曰,行兵曹判書金魯敬,疏批已下,卽爲牌招,傳授命召,何如?傳曰,允。
又啓曰,巨濟府使具聖魯,靈岩郡守李健緖,高原郡守柳相晉,永柔縣令金大均,泗川縣監柳興禹,長䰇縣監李勉翕,延日縣監李慶鼎,鎭海縣監沈翊之,大靜縣監朴尙律,英陽縣監李鼎民,憲府雖已署經,諫院則行大司諫金鐮,獻納柳致睦,正言朴心壽牌不進,正言柳榮河在外,不得署經。行大司諫金鐮,司諫趙忠植,竝卽牌招,以爲署經之地,何如?傳曰,一司除署經,.
兵曹口傳政事,以李鍾英爲內禁將,以趙徽謨爲兼司僕將。
兵曹,以李惟秀爲摠戎中軍。
李若愚,以弘文館言啓曰,校理朴升鉉,副校理尹永僖·沈能拭,副修撰尹心圭在外,上番闕直,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,竝更牌招,以爲推移入直之地,何如?傳曰,允。
又以兵曹言啓曰,今月初八日,一內禁軍番次矣。該番將未差之代,依承傳口傳擬入,而初九日動駕時,六番禁軍,俱爲隨駕,兼司僕將未差之代,亦爲口傳擬入之意,敢啓。傳曰,知道。
行兵曹判書金魯敬疏曰,伏以,臣衰朽病鈍,與歲俱添,杜門養疴,萬念都灰,頓無新年昭蘇之意,忽於此際,伏奉本兵特點,惝怳震駴,不省所以。是職,卽臣所嘗僨誤者也。統轄之地,旣乏操束之方,輦轂之下,致有行劫之變,上而孤負聖簡,中而墜壞師律,下而驚駭群聽,追有前事,至今惶愧。雖幸聖斷赫然,王法昭揭,首亂之徒,終底用律,宿衛之士,庶可知戢,而臣之不職之罪,固自如耳,薄罷旋敍,屢紆寵眷,逐隊隨行,自覺靦顔。噫,試而蔑效,猶當斥絶,俾不得更蹈,事理之當然,則況臣不可但以蔑效言者乎?縱荷聖度寬大,罰不償罪,又豈容復授是職,殆若非臣而莫可也?鉛刀再試於盤根,覆轍重蹈於前軌,夫人決知其不可,臣若憑恃寵靈,拚棄廉偶,揚揚復出,淸朝綜實之政,緣臣而虧損,士夫辭受之義,緣臣而隳敗,徒使臣無所補於一毫,重獲戾於四維,臣雖不足言,又豈不爲貽累則哲之大乎?至若素性之疎劣,近狀之衰邁,百不合於鑑別韎韋奔走陪衛,有不暇覼縷畢陳,受符甚急,召牌連降,參倚思量,承膺無路,玆敢疾聲仰籲。伏乞聖明,亟遞臣新授本兵之任,以幸公私焉。臣無任云云。答曰,省疏具悉。卿其勿辭,卽爲入來肅命。
上在昌德宮。停常參·經筵。
夜一更雷動。
李若愚,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,南兵使李完植,京畿水使趙恩錫下直,各長弓一張,長箭一部,片箭一部,筒兒一箇賜給。
任存常啓曰,右承旨尹命圭,今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,金學淳落點。
傳于金鼎均曰,初九日廟謁後,仍詣景祐宮展拜矣,該房知悉。王世子隨詣之節,一體磨鍊。
任存常啓曰,新除授行左承旨金學淳,時在京畿果川地,斯速乘馹上來事,下諭,何如?傳曰,允。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于金鼎均曰,只推。
以執義徐淇修,獻納柳致睦,正言朴心壽牌不進罷職傳旨,傳于李若愚曰,只推。
李若愚啓曰,大司憲宋穉圭,掌令金在浩,持平李相遠在外,執義徐淇修,掌令高時臣,持平申冕周牌不進,監察茶時之意,敢啓。傳曰,知道。
以執義徐淇修,掌令高時臣,持平申冕周,司諫趙忠植,獻納柳致睦,正言朴心壽牌不進罷職傳旨,傳于李若愚曰,只推。
金鼎均,以弘文館言啓曰,校理朴升鉉,副校理尹永僖·沈能拭,副修撰尹心圭在外,上番闕直,事甚未安。應敎朴英載,副應敎洪赫,校理沈晩燮,修撰洪永觀,副修撰趙璟鎭,旣有只推之命,竝更牌招,以爲推移入直之地,何如?傳曰,允。
又以弘文館言啓曰,新除授校理朴升鉉,時在公忠道忠州地,副校理尹永僖,時在廣州地,沈能栻時在慶尙道善山地,副修撰尹心圭,時在公忠道石城地,經筵入番事緊,請竝斯速乘馹上來事,下諭,〈何如〉?答曰,依啓。
李若愚,以都摠府言啓曰,今此動駕時,侍衛·寶劍·守宮,當爲備員,而都摠管金履喬內閣進,副摠管李復淵,以禁軍別將陣上進,李晳以訓鍊都監中軍,陣上進,李愚在·金鍈在外,柳和源有實故,無以備員。令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。
李若愚啓曰,因都摠府草記,今此動駕時,侍衛·寶劍·守宮,當爲備員,而都摠管金履喬內閣進,副摠管李復淵·李晳,陣上進,李愚在·金鍈在外,柳和源有實故,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
李若愚,以兵曹言啓曰,今正月十三日大駕詣景慕宮展謁時,何營軍兵隨駕,何營軍兵留陣,禁軍及馬·步軍,以幾番幾哨磨鍊,而餘軍留營何以爲之乎?敢稟。傳曰,訓局步軍八哨馬軍四哨,訓將率領,爲先廂,禁營京鄕軍五哨,騎士三番,御營廳鄕軍二哨,御將都領,爲後廂,禁軍六番爲之,禁將率該營標下軍及御營廳鄕軍一哨,騎士二番留陣,留營置之,可也。
又以義禁府言啓曰,卽接月令醫員崔祜手本,則時囚罪人宋啓洙,素患疝積之症,處冷添劇,肚臍橫亘,食飮全却,實爲危篤云。罪人病勢如此,則一邊保放,一邊草記,曾有定式矣。宋啓洙姑爲保放之意,敢啓。傳曰,知道。
黃海監司沈能岳疏曰,伏以,臣猥膺藩寄,行將辭陛,瞻望宸極,不勝戀結。仍伏念臣之父母墳山,在於湖西公州地,而踰歲曠省,且當遠出,益不堪雨露之感,玆以冒控私懇,仰瀆崇嚴。伏乞聖慈,特許臣旬餘之暇,俾於辭朝之前,往省松楸,獲伸至情,千萬顒祝。臣無任云云。答曰,省疏具悉。卿其往省焉。
敎京畿水使趙恩錫書。王若曰,北關聽鼙,政難禦三道之任。西門授鉞,爰得當一面之才?惟簡予心,何待僉擧?眷彼戴雲一路,寔我防海重門,三舍往還,呼吸畿輔輔之近,千里瞭望,咽喉湖·海之衝,捍門庭於上京,竝峙鎭撫府體勢,管舟船於諸道,一視統制營規模,表裏山河,奚但保障之責?人民社稷,更兼字牧之憂,夫何凋弊之轉深?有非制置之本意,戎政玩愒,江·漢有日朽之船,武備疎虞,金湯無天設之險,蓋其昇平之許久,人情易恬,亦緣遞易之頻繁,民力已竭。惟振刷莫急於今日,而掄選當屬於何人?惟卿,閥閱故家,干城重望,始周旋於輦轂,名高羽衛之班,終委寄於藩垣,威聞嶺海之外,壺欹制勝,菀有征虜之風流,兵甲藏胸,足辦營平之方略,旣驗外閫之茂績,宜試內地之重防。玆授卿以京畿水軍節度使兼三道統禦使·喬桐府使。卿其克壯遠猷,祗服寵命,擊柝以待暴。須樓櫓之繕修,無粟不守城,宜糇糧之峙積,波濤帖息,莫忘陰雨之詩,烽火平安,恒如風草之警,尤務恩威之互濟,期致軍民之俱蘇,自餘設施,亦惟裁稟。於戲,黃金橫帶,自是韎韋之峻資,碧海揚帆,可忘弧矢之壯志,仗忠嗣之四節,莫曰小島之彈丸,畀阿童之三刀,佇見西邊之壯鑰。故玆敎示,想宜知悉。知製敎柳致睦製進。
上在昌德宮。停常參·經筵。
李若愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
金鼎均啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
傳于金鼎均曰,二月十二日永禧殿展謁後,仍詣儲慶宮展拜矣,該房知悉。王世子隨詣之節,一體磨鍊。
金敎根啓曰,假注書林永洙,身病猝重,勢難察任,今姑改差,何如?傳曰,允。
林永洙改差,代以洪祐順爲假注書。
兵曹口傳政事,以趙貞喆爲都摠管,朴蓍壽·尹命烈·李志淵·柳河源·朴孝晉爲副摠管。
李若愚,以都摠府言啓曰,新除授副摠管尹命烈,時無職名,令該曹口傳付軍職,何如?傳曰,允。
兵曹口傳政事,護軍單尹命烈。
李若愚,以都摠府言啓曰,今此動駕時,侍衛·寶劍·守宮,當爲備員,而都摠管趙貞喆,副摠管金基常,有實故,朴孝晉在外,柳河源以漢城府右尹導駕進,無以備員。令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。竝許遞。
兵曹口傳政事,以金賢根爲都摠管,金箕殷·朴綺壽·李愚在爲副摠管。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于金鼎均曰,只推。
李若愚啓曰,大司憲宋穉圭,掌令金在浩,持平李相遠在外,執義徐淇修,掌令高時臣,持平申冕周牌不進,監察茶時之意,敢啓。傳曰,知道。
以執義徐淇修,掌令高時臣,持平申冕周,司諫趙忠植,獻納柳致睦,正言朴心壽牌不進罷職傳旨,傳于李若愚曰,只推。
金鼎均,以弘文館言啓曰,校理朴升鉉,副校理尹永僖·沈能栻,副修撰尹心圭在外,上番闕直,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,竝更牌招,以爲推移入直之地,何如?傳曰,允。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于金鼎均曰,只推。
金鼎均,以成均館同知館事,大司成意啓曰,今正月初七日儒生上旬輪次,當爲設行,而大提學金履喬身病,限內不得爲之之意,敢啓。傳曰,知道。
李若愚,以都摠府言啓曰,副摠管尹致謙,以同知義禁府事,本府坐起,晝仕出去之意,敢啓。傳曰,知道。
又以備邊司言啓曰,全羅道羅州牧牛耳島漂到大國人十六名,當不日上來矣。依近例,直令入接於弘濟院後,更爲問情,所着衣袴,分付各該司,依例題給,令齎咨官領往,而申飭各該道,使之定差員,次次領送。亦令灣府,預先馳通于鳳城將處,以爲渡江後護送之地,何如?傳曰,允。
又以義禁府言啓曰,今此宗廟·景祐宮擧動時,本府都事,皆以大駕各差備進參,王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
義禁府啓目,公州判官李魯俊,前判官宋啓洙等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目順天前前監牧官南石老·金漢正,豐川前兼監牧官姜文愚等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,海州前監牧官金應鎭原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
李若愚,以義禁府言啓曰,保放罪人李魯俊·宋啓洙·金應鎭·南石老·金漢正·姜文愚等,還囚捧供以入,而諸囚病勢,一向未差,竝仍爲保放之意,敢啓,傳曰,知道。
上在昌德宮。停常參·經筵。
夜一更月暈。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金鼎均啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,水口萬戶朴尙潤下直,長弓一張,長箭一部,片箭一部,筒兒一箇,賜給。
李若愚啓曰,臣若愚今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
朴晦壽啓曰,事變假注書金奎燮,身病猝重,勢難察任,今姑改差,何如?傳曰,允。
金奎燮改差,代以朴偀爲事變假注書。
傳于李若愚曰,明日還宮時,貢市堂上,率貢市人,待令于敦化門外。
朴晦壽啓曰,明日動駕,承旨當爲備員,而行左承旨金學淳在外,無以備員,何以爲之?敢稟。傳曰,許遞。前望單子入之,待下批,牌招察任。
承旨前望單子入之,朴晦壽落點。
傳于金鼎均曰,明日出宮內門路,以協陽門爲之。
傳于金鼎均曰,判尹未差之代,前望單子入之。
漢城判尹前望單子入之,金履載落點。
以漢城判尹望筒,傳于金鼎均曰,金履載敍用。
傳于金鼎均曰,發遣吏郞,諸執事淸齋與否,摘奸以來。
朴晦壽啓曰,大司憲宋穉圭,掌令金在浩,持平李相遠在外,執義徐淇修,掌令高時臣,持平申冕周牌不進,監察茶時之意,敢啓。傳曰,知道。
以執義徐淇修,掌令高時臣,持平申冕周,司諫趙忠植,獻納柳致睦,正言朴心壽牌不進罷職傳旨,傳于朴晦壽曰,只推。
朴晦壽啓曰,明日動駕,兩司侍臣當爲進參,除在外外,未肅拜·呈告人員,竝待開門牌招,何如?傳曰,允。
李若愚,以弘文館言啓曰,校理朴升鉉,副校理尹永僖·沈能栻,副修撰尹心圭在外,上番闕直,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,竝更牌招,以爲推移入直之地,何如?傳曰,允。
金鼎均,以都摠府言啓曰,副摠管尹致謙,以同知義禁府事,本府坐起,晝仕出去之意,敢啓。傳曰,知道。
又以備邊司言啓曰,漂到異國人之由陸還送者,每於發送之時,其起程日字及定差員交付等節,例自該道,消詳馳啓後,所持卜物及換買物件,成冊報司,則自廟堂草記,知委於沿路諸道及擧行各司,然後可無窘急之弊。而今此羅州牧牛耳島漂人起送之時,該道道·帥臣,初無啓聞之擧,卽見公忠監司狀啓謄報,始知漂人今月初四日已到恩津境矣。各司擧行之催迫,沿路等待之晩時,猶屬細故,漂人去留,旣係邊情,修啓事體,自有所重,雖未知忘漏與淹滯之何居,而揆以事體,極爲未安。全羅監司曺鳳振,右水使金相順,竝從重推考,何如?傳曰,允。
又以兵曹言啓曰,新除授全羅兵虞候趙熙錫,老父今年爲八十三歲,注文僉使許潗,老母今年爲八十歲,俱以法不當遠離赴任,呈狀乞遞,竝改差,何如?傳曰,允。
漢城判尹洪奭周疏曰,伏以,臣情苦荼蓼,病纏膏盲,彈束奔奏,久絶擬議,而昨冬鞫坐之時,適叨金吾兼銜,恩批鄭重,事會嚴急,不遑他恤,顚倒趨膺,至今追惟,尙深騂忸。顧臣之逡巡榮塗,已積年所,寅緣一出,遂若固有,誠非廉防之所敢出,而生成之恩,銘在心肺,戀結之忱,根諸彝衷,竊自擬低徊冗散之班,出入起居之列,少伸臣子之常分而後,退伏畎畝,歌詠聖澤,以畢其桑楡之餘景矣。不意狗馬賤疾,重添於觸犯風寒之餘,牙頰盡浮,口眼再喎,仍之以髮際耳後之毒腫浸淫,及於腦髓當中之處,而根核深蟠,紅暈遍肆,鍼焫雜試,痛楚彌甚,晝不能巾櫛而興,夜不能貼枕而臥,㱡㱡出沒於人鬼之關者,于今月再易而歲又改矣。藉或僥倖萬一,獲尋生路,其能復起爲人,而扶策起動於階闥之內,非可以時月期也。又況毒氣所延,如火之愈撲而愈熾,袞袞繼出於頭項胸背之間者,尙不止以十數計,而委頓旣久,筋骸不支,縷息徒存,神識全耗,陳力就列,已自分其無望於此生矣。如臣無似,厚沐洪造,冥升冒進,徒速顚躓,塵刹之報,曾莫自效,而今又以癃痼之疾,將未免便訣於明時,命之窮矣,謂之何哉?數朔之內,除旨相續,華貫顯秩,兜攬踰涯,而偃便床笫,一未叩謝,竝與歲時候安之班,而亦不克隨諸大夫後,廟宮展謁,吉日在邇,而職當導駕末繇進身,曾不獲與儓隷軍伍之賤,同瞻日月之淸光,情禮缺矣,分義隳矣。今臣所叨,罔非淸要,病伏之軀,俱難虛縻,而京兆重務,實係都民之戚休,尤不容一任其曠廢,日前藝苑之新命,又萬萬非空疎憒眊蔑識廢學者之所可晏然冒玷也。神精迷瞀,收召未易,泯伏屢日,今始控籲。伏乞聖慈,特垂鑑諒,亟將臣本兼諸任,俱賜鐫改,仍命選部,勿復縻臣以職務,竝治臣瘝曠瀆擾之罪,以嚴朝綱,千萬幸甚。臣無任云云。答曰,省疏具悉。實病旣如此,本職許遞。
行護軍李愚在疏曰,伏以,臣獲戾于天,禍延所恃,頑喘苟活,三霜已過,俯仰哀廓,無所依歸,跧伏窮巷,自分形影之相弔,瞻望觚稜,只切戀結之微忱而已。一步榮途萬念灰冷,不意周廬新除,遽降於服闋之餘,臣聞命惝怳,莫省所措,繼之以感淚之被面也。噫,臣之自來情地,與他有異,惸惸銜恤,宜無生全之理,而惟偏母恩斯勤斯,以敎以長,以至于成人,義方之訓,課讀之戒,靡所不極。臣之得有今日,皆誰之賜也?臣百無肖似,最居人下,而早事擧業,晩竊科第,不過爲親祿仕之計,幸逢聖明,滾到宰列,臣母嘗謂臣曰,汝以空疎之姿,處寒素之門,榮達踰分,惟當竭力盡誠,圖報國恩,不可希世求進。或誤身名,臣佩報提耳之訓,思殫養志之義,白首兒戲,相依爲命,恩愛之情,老而彌篤,自謂此樂長存,餘生可畢。忽此風樹不停,堂萱永閟,轉眄之頃,喪制已闋,雖欲聞敎誡之言,不可復得矣。迺者收錄之恩,復叨職名之來,逖違之餘,且値動駕之時,固當竭蹶趨承,粗伸叩謝之忱,備參陪扈之列,而纔經苫堊,餘痛未艾,祗奉華誥,告喜無處,其何忍飄纓結綬,揚揚於周行之間哉?左右思量,冒進無路,猥陳短章,略暴衷懇。伏乞聖慈天地父母,悲臣之情,遞臣之職,得以隨分投閑,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
大駕詣宗廟,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。
展拜後,王世子板位問安。答曰,知道。內閣·政院·玉堂·藥房口傳問安。答曰,知道。
仍詣景祐宮入齋室後,王世子板位問安。答曰,知道。內閣·政院·玉堂·藥房口傳問安。答曰,知道。
展拜後,王世子板位問安。答曰,知道。內閣·政院·玉堂·藥房口傳問安。答曰,知道。
還內後,王世子板位問安。答曰,知道。內閣·政院·玉堂·藥房口傳問安。答曰,知道。
任存常啓曰,大司憲宋穉圭,掌令金在浩,持平李相遠在外,執義徐淇修,掌令高時臣,持平申冕周牌不進,監察茶時之意,敢啓。傳曰,知道。
金鼎均啓曰,司僕等內乘來言,捲簾·毛帳,取稟。傳曰,捲三面,毛帳依例爲之。
傳于金鼎均曰,王世子隨駕,衛內磨鍊。
傳于李若愚曰,禮房承旨馳詣受香諸處,奉審摘奸以來。
傳于金鼎均曰,侍衛軍兵毛具。
傳于朴晦壽曰,貢市堂上,率貢市人入侍。
傳于任存常曰,戶·刑換房。
傳于金鼎均曰,明日次對,依例來會。
金敎根啓曰,假注書徐有贊,身病猝重,勢難察任,今姑改差,何如?傳曰,允。
徐有贊改差,代以李鼎在爲假注書。
任存常啓曰,卽者義禁府都事來言,今日動駕時,駕側鳴錚罪人金喆仁等三人,移送秋曹云矣,敢啓。傳曰,知道。
李若愚,以弘文館言啓曰,校理朴升鉉,副校理尹永僖·沈能拭,副修撰尹心圭在外,上番闕直,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,竝更牌招,以爲推移入直之地,何如?傳曰,允。
以執義徐淇修,掌令高時臣,持平申冕周,司諫趙忠植,獻納柳致睦,正言朴心壽牌不進罷職傳旨,傳于任存常曰,只推。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于李若愚曰,只推。
任存常啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
金敎根,以吏曹言啓曰,新除授慶州府尹李魯集戶奴呈狀內,矣上典素患痰癖之症,當此換節之時,一倍添劇,時日內萬無起動遠赴之望,卽速入啓遞改云。其身病旣如是,則有難强令赴任,罷黜,何如?傳曰,允。令該曹口傳差出,催促下送。
吏曹口傳政事,以林處鎭爲慶州府尹。
義禁府啓目,粘連向前李魯俊段,大同執籌船之八月晦,始爲來泊云者,抑可見近來船漢輩,慢不畏法。中間逗遛,論其罪狀,殺之無惜,亦不可責之於該倅是白乎矣,此倅到任,旣在七月,則夏節已過矣。再運稅船,若過五月,則該邑賃船上納,卽法典所在,而又有年前申明定式,如或過限,則該守令依事目晩裝律,嚴加勘處,法意甚嚴,漕納諸邑,宜無不知之理。而自到任至再運船下來之時,洽爲四十餘日,而賃船一款,全無擧論,新頒定式,若屬弁髦,只是坐待八月之末,則不知自歸於晩裝之科。漕法至嚴,有難輕勘,以此照律爲白乎旀,宋啓洙段,在任時大同米竝船價,已爲收捧,而一千五百九十八石零,卽爲上納,餘米三千七百八十八石零,待再運船來到之際,旋卽遷職,竝爲交付兼官,則未捧與晩裝,初非可論。而第移職旣在六月十四日,則夏節將盡矣,何無經紀賃船之擧,而只俟再運船之來到是白加喩,自歸於晩時,則前後該倅一也。爲法受罪,正謂此等處,若復參恕,從此漕納,諸邑不知漕法爲重,以此照律,何如?判付啓依允。又啓目,粘連向前金應鎭等,今此馬疫之熾盛,皮張之準納,已爲故失之明證。第其毒癘流行,難容醫活,則亦與不善養療有異是白乎乃,牧馬欠縮,法意甚嚴,烏可以囚供,有所容恕乎?以此照律,何如?判付啓依允。又啓目,粘連向前南石老·金漢正等段,遺失牧馬,或爲四十五匹,或爲四十六匹,而南石老則加數爲五十餘匹,已過遺失之數,金漢正則自備錢五百兩,以爲貿馬充額之地,則不可全以遺失論。第馬政自有所重,苟能恪勤其責,豈至於該寺之論乎?不可以供辭之發明,全然無罪,以此照律爲白乎旀,姜文遇段,牧馬之虎噉,縱或無怪,何不趁時頉報是白乎喩,到今年久之後,歸之於虎患,謂以只認已遞,仍卽還歸云者,事涉虛妄。當律自在,不可倖逭,以此照律,何如?判付啓依允。
任存常,以義禁府言啓曰,保放罪人李魯俊·宋啓洙·南石老·金漢正·姜文遇·金應鎭等,還囚議處以入,而諸囚病勢,一向未差,竝仍爲保放之意,敢啓。傳曰,知道。
丁亥正月初九日卯時,大駕詣宗廟。仍詣景祐宮擧動入侍時,行都承旨金敎根,左承旨任存常,右承旨朴晦壽,左副承旨金蘭淳,右副承旨李若愚,同副承旨金鼎均,假注書徐有贊·洪祐順,記事官李景在·李穆淵,別兼春秋張敎根,檢校提學金祖淳·金履喬,直提學朴綺壽·李鶴秀,檢校直提學趙鍾永,直閣李嘉愚,檢校待敎徐憙淳·李憲瑋·金正喜,以次侍立。時至,通禮跪啓請外辦。上具翼善冠·衮龍袍,乘輿出宣化門。祖淳等進前曰,侵早勞動,聖體,若何?上曰,一樣矣。至協陽門外,降輿乘輦,仍由肅章門·進善門,出敦化門,進發,至宗廟大門外,降輦乘輿,入廟門,仍詣齋室。展拜時至,通禮跪啓請外辦。上改具冕服,至神門外,敎根跪進圭,上執圭,入詣板位,行四拜禮。入殿內奉審,詣十五室,命本署提調趙萬永,禮曹判書金逌根入侍,親行奉審冊寶。上曰,廟司誰耶?敎根對曰,直長南興中也。仍詣永寧殿,就板位行四拜禮,入殿內奉審,詣第三室第八室,奉審冊寶。出殿門釋圭,敎根跪受圭。右議政沈象奎進前曰,展拜禮成,勞動旣多,聖體,若何?上曰,一樣矣。象奎曰,自此距齋室稍間,暫御步輦似好矣。上曰,置之。還御齋室,改具翼善冠·衮龍袍,乘輿出廟大門,降輿乘輦,至景祐宮外,降輦乘輿入宮大門,降輿詣齋室。少間,通禮跪啓請外辦。上就板位行再拜禮,入室內奉審,還御齋室。以司謁口傳敎曰,室內薍簾及塗柱紙,多有破傷,卽令戶曹堂郞奉審後修改,可也。還宮時至,上乘輿出宮大門,降輿乘輦進發。至敦化門外,命輦少駐,下敎曰,貢市堂上,率貢市人入侍。晦壽進前曰,當以已下標信,開作門乎?上可之。貢市堂上金逌根·趙鍾永,率貢市人入侍後,存常進前曰,貢市人所懷盡捧矣。上仍命還內,由敦化門·進善門·肅章門,入協陽門·宣化門還內,出標信解嚴。諸臣以次退出。
上在昌德宮。停常參·經筵。
藥房都提調沈象奎,副提調金敎根啓曰,廟宮展禮,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李若愚啓曰,大司憲宋穉圭,掌令金在浩,持平李相遠在外,執義徐淇修,掌令高時臣,持平申冕周牌不進,監察茶時之意,敢啓。傳曰,知道。
備忘記,兎城僉使林命甲,老江僉使高喜喆,淸城僉使田趾悅下直,各長弓一張,長箭一部,片箭一部,筒兒一箇賜給。
傳于金鼎均曰,大臣·備局堂上引見。
任存常啓曰,左副承旨金蘭淳,今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,洪命周落點。
以趙萬永爲御營大將。
兵曹,御營大將單趙萬永。
金鼎均啓曰,新除授御營大將趙萬永,卽爲牌招,命召傳授,何如?傳曰,允。
又啓曰,命召親納,例也,而前御營大將李海愚,謂有身病,使其將校替納,事甚未安。推考,何如?傳曰,允。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于金鼎均曰,只推。
吏曹口傳政事,以玄仁福爲奉化縣監。
以左承旨洪命周牌不進罷職傳旨,傳于任存常曰,只推。
以執義徐淇修,掌令高時臣,持平申冕周,司諫趙忠植,獻納柳致睦,正言朴心壽牌不進罷職傳旨,傳于李若愚曰,只推。
金鼎均,以弘文館言啓曰,校理朴升鉉,副校理尹永僖·沈能拭,副修撰尹心圭在外,上番闕直,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,竝更牌招,以爲推移入直之地,何如?傳曰,允。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于金鼎均曰,只推。
金鼎均啓曰,吏曹郞廳來言,英陽縣監李鼎民,憲府則雖已署經,諫院則尙未署經云。除在外外,未肅拜人員,竝卽牌招,以爲署經之地,何如?傳曰,允。
金鼎均,以內醫院都提調意啓曰,進上及諸醫所用鍼子,例有三年一次造成之規,而今年乃是當次之年,依例精造進上後,分給諸醫,何如?傳曰,允。
任存常,以都摠府言啓曰,副摠管尹致謙,以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,今正月初九日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,今正月十一日武臣賓廳武經講書日次,而國忌齋戒,不得爲之之意,敢啓。傳曰,知道。
又以訓鍊都監言啓曰,本局千摠南錫九,身病甚重,勢難察任,改差,何如?傳曰,允。
李若愚,以義禁府言啓曰,保放罪人李魯俊·宋啓洙·南石老·金漢正·姜文愚·金應鎭等,還囚照律以入之意,敢啓。傳曰,知道
義禁府照目,粘連公州判官李魯俊,前判官宋啓洙等矣本府議啓內,李魯俊段,大同執籌船之八月晦,始爲來泊云者,抑可見近來船漢輩,慢不畏法。中間逗遛,論其罪狀,殺之無惜,亦不可責之於該倅是白乎矣,此倅到任旣在於七月,則夏節已過矣。再運稅船,若過五月,則該邑賃船上納,卽法典所在,而又有年前申明定式,如或過限,則該守令依事目晩裝律,嚴加勘處,法意甚重,漕納該邑,宜無不知之理。而自到任至再運船下來之時,洽爲四十餘日,而賃船一款,全無擧論,新頒定式,若屬弁髦,只是坐待八月之末,則不知自歸於晩裝之科。漕法甚嚴,有難輕勘,以此照律是白乎旀,宋啓洙段,在任時大同米竝船價,已爲收捧,而一千五百九十八石零,卽爲上納,餘米三千七百八十八石零,待再運船來到之際,旋卽遷職,竝爲交付兼官,則未捧與晩裝,初非可論。而第移職旣在六月十四日,則夏節將盡矣,何無經紀賃般之擧,而只俟再運船之來到是白加喩,自歸於晩時,則前後該倅一也。爲法受罪,正謂此等處,若復參恕,從此漕納,該邑不知漕法之爲嚴重,以此照律,罪各杖八十收贖,奪告身三等,私罪,奉敎依允爲旀,李魯俊段,議減一等,宋啓洙段,功議各減一等爲良如敎。又照目粘連,海州兼監牧官金應鎭矣本府議啓內,今此馬疫之熾盛,皮張之準納,已爲故失之明證。第其毒癘流行,難容醫活,則亦與不善養療有異是白乎乃,牧馬欠縮,法意甚嚴,烏可以囚供,有所容恕乎?以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目,粘連順天前前監牧官南石老·金漢正,豐川前兼監牧官姜文遇等矣本府議啓內南石老·金漢正等段,遺失牧馬,或爲四十五匹,或爲四十六匹,而南石老則加數爲五十餘匹,已過遺失之數,金漢正則自備錢五百兩,以爲貿馬充額之地,則不可全以遺失論。第馬政自有所重,苟能恪勤其責,豈至於該寺之論罪乎?不可以供辭之發明,全然無罪,以此照律爲白乎旀,姜文遇段,牧馬之虎噉,縱或無怪,何不趁時頉報是白乎喩,到今年久之後,歸之於虎患,謂以只認已遞,仍卽還歸云者,事涉虛妄。當律自在,不可倖逭,以此照律罪,南石老·金漢正等段,各笞四十收贖,附過還職,姜文遇段,杖九十收贖,奪告身四等,竝只私罪,奉敎依允爲旀,南石老·金漢正等段,竝只功減一等爲良如敎。
判敦寧李肇源疏曰,伏以,三陽昭回,萬彙方新,淸廟祗謁,聖體康寧,我春宮邸下,問學日就,瞻聆欽聳,此時無疆之頌,愚忱綦切。仍伏念臣視蔭餘氣,不絶如綫,久伏田廬,尫然作床簀中一物,而至于今年,則臣之賤齒,恰滿七耋矣。國有令典,名廁耆社之列,恩推孝理,班鄰三事之階,感極桑楡,榮冠簪紳,一室兒孫,聚首相對,歌詠之不足,惟隕結是圖。第臣有區區私願,夙抱心肺,而擬待年格,迄玆遲徊,今始可以畢暴由中之懇矣。臣聞古昔聖帝明王之體群臣也,其終始大義,不過曰進退以禮,而禮也者,本乎天順乎人情,如川有隄,如門有閾,斷不可以分寸踰越,是故林放有問,孔聖大之,橫渠先敎,程子美之,其所以範圍一世,曲利萬物者,非禮不成,若是乎禮之爲貴也。臣本庸陋,少又失學,詩禮傳家之業,遂歸於無聞,每中夜以思,愧忝所生,而特我兩聖朝大德深仁,不以臣不肖而棄之,爰自策名之初,覆燾嫗煦,俾底成就者,何往非體之者乎?況才乏佐治,而周流要地,智昧任幹,而屢膺方面,竟速殃咎,駴浪滅頂,而曲費援拯,獲登平陸者,是皆禮使之至意也。傳曰,士之報禮重,夫君之使臣,必以其禮,而爲其臣者獨不念古人報禮之重,則非但臣一心愧恥,一國之人,亦將爲臣恥之。夫所謂報之重者,固非一端,若其德業勳庸,自非命世之器,尙矣何敢擬議?抑其下則牛走馬奔,束縛後先,效力於賤執事之末者,婦寺之忠也。至於砥礪行檢,敦尙廉隅,遵民彝於軌則,尊朝廷於名義者,士大夫之忠也。臣孤負寵靈,罪積三紀,今焉霜降水涸,政是反本之時,而或思其少贖萬一者,則惟顧畏四維,悼前就懦,乞殘骸於喘息未泯之前,保頹景於寬閒自放之域,使大防毋壞,常經不廢,是固朝家之舊章,昭代之盛擧,而其風勵斯世,培養臣節,未必不有補於治化之隆,此臣之所宜報於殿下者也。嗚呼,賤臣之圖惟厥終,欲仰答鴻造者禮也,聖上之俯循經義,俾無替其卒者,亦禮也。然則上下交孚,公私俱榮,而古昔聖帝明王之事,何幸躬逢於今日也?臣薰沐拱籲,寸心如丹,而衷情所迫,言不知裁。伏乞天地父母,恕其僭越,憫其老病,特許臣奉朝請之銜,以賜餘齡,不勝至願大幸。臣無任云云。答曰,省疏具悉。以知止之心,爲懸車之請,古人所難也。卿之祥善福履,在今人瑞也,不可爲予少淹朝端乎?不允。
丁亥正月初十日辰時,上御熙政堂。大臣·備局堂上引見入侍時,同副承旨金鼎均,假注書李鼎在,事變假注書朴偀,記事官李景在·李穆淵,右議政沈象奎,行戶曹判書鄭晩錫,行知中樞府事金履喬,行兵曹判書金魯敬,行大護軍朴宗薰,刑曹判書李勉昇,知中樞府事趙萬永·李龍秀,禮曹判書金逌根,行護軍申鴻周·朴周壽·趙鐘永,刑曹參判柳相亮,修撰尹正鎭,以次進伏訖。象奎曰,昨日廟宮展謁,勞動旣多,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,今日卽歲首日次,而適有身病,昨擬頉稟,有特敎來會之命,故方此來會矣。上曰,次對爲之。象奎曰,諸道春操稟啓,今已齊到矣。詰戎,國之大事,而春秋組鍊,久未得如例行之,誠可悶嘆。然於近年之間,海西·湖南之陸操,嶺南右道之水操,纔得一番設行,旋又停閣者,非但以事故與歉憂而已。諸道民力,無不艱匱,徵發有弊,勞費亦多,所經過處邑倅之論,皆以爲有名而無實,莫如此事,有害而無益,亦莫如此事,設施之意,豈有是哉?此實由於久廢而猝擧,則戎器馬匹,有創備之擾,暫行而旋撤,則陸軍·水師,無信令之效。目前之弊,經遠之圖,難與適中而然也,事至兩難之處,惟當以經法爲準,而第念今年,雖云小康,諸道難以竝擧。至於西北兩道,則春秋兩操,南北分行,旣與全一道徵發者有異,而關西則昨歲値歉,民力當念,只令北兵營,春操依例設行,巡點則不必疊行,而其外諸道四都,水陸諸操,巡歷巡點,竝姑停止,且觀年事之成就,秋操當依例擧行,預令知悉,整備以待之意,爲先分付,官鎭門聚點,則另行董飭,俾有實效,而有堤堰處,移點完役,依近例爲之,各樣都試,如例設行之意,竝爲分付,何如?上曰,依爲之。出擧條象奎曰,奉化縣反逋排年條未捧各穀七千五百八石零,更許限七年除耗排捧事,該道臣有所狀請,而以新舊反逋中,吏逋民反及有可指徵與全無指徵,更爲詳査區別報來後稟處之意,覆啓行會矣。卽見慶尙監司趙寅永所報,則以爲該縣新舊逋穀中,民反則只爲八十五石零,其餘七千四百二十三石零,盡是吏奴官屬所逋,而身故逃亡,竝無族戚者,爲八百六十八石零,無論生存與已死,亦無族戚之可督者,爲二千五百七石零,而外此四千一百三十二石零,雖或身未死而族有徵,亦難一時責捧,特許姑緩其限,以爲漸次徵納爲辭矣。大抵逋還之排年徵捧,已不免苟艱之甚,而尤不可隨請輒許,反滋拒納之習,徒增虛勘之弊。該縣以蕞爾小邑,一萬一千餘石還摠內,吏奴所逋,至爲七千四百餘石之多,初次排年,又有再請,今乃至於三請之擧,而前所謂已捧者,虛勘居多,還穀所重顧何如,則排年而又虛勘,虛勘而又謂排年,法意蕩然,不意此甚,揆以事體,誠極寒心。第其未捧之中,逃亡身死竝無可徵之處者,厥數爲三千三百七十六石零,此則一査再査,的知其實狀,而俾令出羖,誠同刮龜。朝家以寧失之義,特施蠲蕩之典,恐合綜理之政。吏奴所逋,如用曠典,則民反八十五石零,亦宜一例施行,至於四千一百餘石,雖曰難捧於一時,道臣所報,亦以姑許緩限爲請,更許五年排限,使之準捧。前後邑倅,已經王府之論勘,固不當一事再勘,而若只以當初道啓所論,不察漏逋,未能收殺之罪,議讞而止,則殊欠於區別輕重之意。就其中全數虛勘之始作俑者,令道臣更査登聞,拿問定罪,以本律從重施行,吏奴中石數最多者,亦宜斷以當律,使一邑吏民,洞知關石莫嚴之意,恐不可已,敢此仰達矣。上曰,依爲之。出擧條象奎曰,奉化逋穀,纔已稟處而收殺,善後之方,專係於本倅之能爲幹當,而今聞該縣監李冕植,有親病,尙未下去云。卽爲改差,其代令該曹勿拘常格,必以可堪蘇弊之人口傳擬差,申飭速赴,何如?上曰,依爲之。出擧條象奎曰,此縣痼弊,非一朝一夕之故,則在今釐革之方,惟係於邑倅之得人,而前郡守玄仁福,屢經嶺邑,治績素著,可堪此任。退將分付銓曹,使之照入於首擬,俾責善後之道似好,故預此仰達矣。象奎曰,田稅大同漕轉邑外,每於春間,直自各其邑,裝船運納,舊例卽然,故在前則各邑船運,如期而至。自有舟橋司船隻,執籌分送以後,始則案付船隻之不足於分排,乃至有一船再運之擧。於是乎各邑,緣其再運船之晩到,執錢料販,每致愆期,弊又層生,故往在丁丑,自廟堂,停罷再運,使各該邑賃載土船,趁期上納。而舟橋船之執籌初運,旣不竝罷,則再運邑實無如前賃得他船之道,不但弊反爲甚,其勢實有行不得者。旋因湖西道臣,疏陳其狀,自其翌年,復以舟橋船再運,依前擧行,而再運之弊,初惟邑吏之奸弄,而近又船人從以圖利,甚至操縱逗遛,故致氷泊,其所爲弊,無所不有,使莫重稅納,邑吏船人,交爲奸利,事之痛駭,莫甚於此。當初使之賃船,卽因舟司船隻之不足,而今則執籌之外,厥數有餘,優可竝運於一次云。若然則雖不賃船,何患於稅納之愆運乎?自舟橋司點集餘船,排定分數,自今春爲始,永罷再運之法,竝以初運執籌,同時竝運之意,申飭施行,何如?上曰,依爲之。出擧條象奎曰,行護軍趙鐘永,行都承旨金敎根,行護軍申絢,資歷俱優,實合晉庸竝正卿陞擢,行副護軍尹豐烈·李友秀,吏曹參議鄭基善,左承旨洪命周,歷試亦多,竝亞卿陞擢,何如?上曰,依爲之。出擧條象奎曰,行都承旨金敎根,行護軍申絢·鄭元容·李光文,吏曹參判李鶴秀,行護軍朴綺壽·洪起燮,竝備堂差下,洪起燮仍察有司之任,申絢仍察關東句管,前備堂判尹金履載亦爲還差,何如?上曰,依爲之。出擧條象奎曰,前都正李綱重,今年恰滿九十,誠爲稀貴矣。謹稽法典,朝官年八十者加資,而加於八十之九十者,無所擧論,豈以壽秩不宜疊施而然?而必是耄期古來尤稀之致也。亦有年前完川君李明奎特資之例,特加一秩,以示優異之意恐好,故敢達矣。上曰,依爲之。出擧條象奎曰,御營大將李海愚所患腰脚之病,聞更添苦,誠爲可悶。戎垣劇任,有不可强令行公,今姑許遞,何如?上曰,依爲之。出擧條鼎均曰,御營大將李海愚許遞事,命下矣。將兵之任,不可一刻無摠察之人,何以爲之乎?上曰,摠戎使兼察。鼎均曰,御營大將,摠戎使兼察事,命下矣。兼察御營大將朴周壽,卽爲牌招聽傳敎,何如?上曰,依爲之。出擧條象奎曰,故府使吳澈常,故郡守趙彜錫,俱爲在謫身死,本勘卽是徒年,而或徒限已過,或雖未準限,旣已身故。在前如此之人,經稟後職牒還給,已例皆然,故敢達矣。上曰,依爲之。出擧條象奎曰,權知學諭金永基·韓哲浩,聞其世閥,不當以國子分館,公議稱屈。永基之叔龍翼,亦成均參下,而分館在於永基之前,今雖不竝論,金永基·韓哲浩兩人,依他例槐院施行似好,故敢達矣。上曰,依爲之。出擧條象奎曰,臣有切悲之情私。臣夙遭閔凶,生未周歲,慈母見背,不意至今存活,復見此年之回薄,私心之茹痛含恤,益無所窮極。追服無於古禮,雖不得任情妄行,而乃若其情,則如在襢縗之中,解免官職,往依邱墓,庶可以少恔於心,而今無以如此,悲哀迫切,殆不得按抑。且臣昏憒無能,承乏獨任,而台軸不備,鼎席偏虛,使臣雖無此私情,其在國事,萬萬苟簡,百爲隳廢,誠不勝朝夕憂凜,擬將退以文字,更爲仰陳,而今適登筵,敢先冒煩,矜諒哀憐,人欲天從,不勝至祝矣。象奎曰,檢校待敎金正喜之亡母回甲,在於今年,而昨冬纔行掃墳呈辭,到今例不可疊呈,亦不敢疏請,而顧其情私,則特許往省,俾伸至情,允合體念之方,故敢此仰達矣。上曰,使之往省,可也。上曰,大臣就座,諸宰奏事。勉昇進前奏曰,月前因氷庫之枚報備局,攘奪基址,侵虐貢人之宮屬,査出囚禁,旋有口傳下敎,在囚者放送,宮房作挐之禁吏,嚴刑遠配矣。臣於仍任本職之後,追聞其時事實,則以宮屬之難於執捉,禁吏輩隱於洞口之外,乘時掩捕,足跡初不入於門閾之內云。作挐之說,都是構誣,急於圖脫其罪,反以虛辭,至煩上聽,終使有罪之宮屬,歸於幸逭,無辜之禁吏,至於刑配,不但目前刑政之失當。從今以往,名以宮屬者,雖日犯禁令,爲禁吏者,豈敢生意於推捉乎?有關後弊,誠非細憂,已蒙放之宮屬二名,還付臣曹,依律科罪,刑配之禁吏,特命放還,以爲昭法紀抑近習之道似好,故敢此仰達矣。上曰,宮屬不必追理,而禁隷放送,可也。正鎭曰,昨日廟宮展謁,今日特敎次對,卽是正歲盛擧,尤與他時自別,而行公諸臺,昨今兩日,無一員進參。賓對違牌,便成近來故習,而侍臣闕班,有關法從事體,今當履新之會,不可無警故習而存事體之道。行公諸臺中,無故不參人員,令政院捧現告,施以譴罷之典,何如?上曰,依爲之。出擧條正鎭曰,雖以館僚言之,歲首多日,一向違召,雖未知病故之如何,而揆以事體,殊涉未安。自古經筵互推,官師胥規,意義甚美,而邇來則朝著之間,巽軟成習,衮闕可言,而官箴絶諱,良可慨然。今臣此奏,亦出於互推胥規之意,近日違牌諸玉堂,竝從重推考,何如?上曰,依爲之。出擧條象奎曰,完伯曺鳳振,今已滿瓜,當卽差代,而例於長銓〈開〉政差出矣,姑俟日後長銓開政,而旣此登筵,故預爲仰稟矣。上命大臣先退。仍命退,諸臣以次退出。
上在昌德宮。停常參·經筵。
李若愚啓曰,大司憲宋穉圭,掌令金在浩,持平李相遠在外,執義徐淇修未肅拜,掌令高時臣,持平申冕周呈辭,監察茶時之意,敢啓。傳曰,知道。
傳于金鼎均曰,禮房承旨馳詣元陵,奉審摘奸,局內諸陵,一體奉審以來。
傳于朴晦壽曰,政官牌招開政,在外藥房提調許遞,今日政差出。
朴晦壽啓曰,行都承旨金敎根,左承旨洪命周,右承旨任存常,不爲仕進,右副承旨李若愚,纔已申退,同副承旨金鼎均,奉審進去,臣晦壽吏兵批兼進之意,敢啓。傳曰,知道。
有政。吏批,行判書金在昌在外,參判李鶴秀進,參議未差,左副承旨朴晦壽進。啓曰,判書金在昌在外,參議未差,小臣獨政未安,何以爲之?敢稟。傳曰,仍爲之。又啓曰,公州牧判官今當差出,而本州以營下劇邑,素稱難治,不可不擇差。同道及他道有聲績未準朔守令竝擬,何如?傳曰,允。以李憲瑋爲司諫,洪彦謨爲掌令,姜弼煥爲持平,金蘭淳爲戶曹參議,金逌根爲弘文提學,金履載爲內醫提調,金魯敬爲軍器提調,金學羲爲司䆃主簿,李甲參爲智陵直長,朴宗濂爲陜川郡守,洪羲翼爲公州判官。承文副正字單尹克培。行護軍趙鍾永,行都承旨金敎根,行護軍申絢,已上今加資憲,正卿陞擢事及,副護軍尹豐烈·李友秀,吏曹參議鄭基善,左承旨洪命周,已上今加嘉善,亞卿陞擢事及,前都正李綱重,今加嘉善,特加一資事承傳。故通德李莘模贈吏參例兼,故翊衛李濔贈吏議,已上前慶州府尹李魯集兩代追贈。進士林泰遠贈吏參例兼,慶州府尹林處鎭考。兼都承旨單金敎根,知春秋單申絢,訓練都監提調·禁衛營提調·御營廳提調單金魯敬。
朴晦壽,以吏批言啓曰,行承政院都承旨金敎根,今陞資憲矣。依例送西後,兼都承旨下批之意,敢啓。傳曰,知道。
兵批,行判書金魯敬進,參判朴齊一病,參議尹濟弘病,參知洪祐燮入直,左副承旨朴晦壽進。以金明鎭爲僉知,尹義儉爲宣傳官,李亨迪·尹孝達爲五衛將,張羽成爲忠翊將,柳春起·尹道郁爲景福將,金宅善爲翊衛,李邦顯爲武兼,李時權爲全羅兵虞候,金命奎爲注文僉使,李仁杞爲草芝僉使,兪宅魯爲溫萬戶。知事單金敎根,僉知單李恒權。大護軍洪奭周·申絢·趙鍾永,護軍金學淳·金箕殷·李羲準·尹豐烈·李友秀·鄭基善,副護軍尹命圭·徐耕輔·朴光錫·車信用,以上竝單付。赴戰嶺別將單李用億,中嶺別將單韓光億。
朴晦壽,以兵批言啓曰,都承旨金敎根,自吏曹送西矣,資級係是資憲,知中樞有闕之代,依例下批之意,敢啓。傳曰,知道。
吏批,再政。以朴熙顯爲奉常正,李同淳爲掌樂正,李啓錫爲引儀,李膺蕃爲義陵奉事,鄭東龜爲大興郡守。
兵批,再政。以辛景愈爲僉知,李俊秀爲翊贊,僉知尹孝達·柳春起·尹道郁·李綱重以上竝單付。
吏批,三政。以李憲三爲龍仁縣令。
朴晦壽,以弘文館言啓曰,校理朴升鉉,副校理尹永僖·沈能拭,副修撰尹心圭在外,上番闕直,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,竝更牌招,以爲推移入直之地,何如?傳曰,允。
以獻納柳致睦,正言朴心壽牌不進罷職傳旨,傳于朴晦壽曰,只推。
朴晦壽啓曰,守令署經事,命下矣。獻納柳致睦,正言朴心壽,旣有只推之命,與行大司諫金鐮,一體牌招,以爲署經之地,何如?傳曰,一司除署經。
朴晦壽,以義禁府言啓曰,今此景慕宮擧動時,本府都事,皆爲大駕各差備進參,而王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
上在昌德宮。停常參·經筵。
李若愚啓曰,大司憲宋穉圭,掌令金在浩,持平李相遠在外,執義徐淇修,掌令洪彦謨,持平姜弼煥未肅拜,監察茶時之意,敢啓。傳曰,知道。
金鼎均啓曰,臣鼎均,依定式進詣香室,奉審香祝樻·祝板·袱子,則精潔之意,敢啓。傳曰,知道。
傳于李若愚曰,明日出宮內門路,以協陽門爲之。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于李若愚曰,只推。
李若愚,以弘文館言啓曰,校理朴升鉉,副校理尹永僖·沈能拭,副修撰尹心圭在外,上番闕直,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,竝更牌招,以爲推移入直之地,何如?傳曰,允。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于李若愚曰,只推。
李若愚,以吏曹言啓曰,卽接掌樂院牒報,則以爲明日景慕宮動駕時,殿庭協律郞本院正,例爲進參,而正李同淳在外未肅拜,無以進參,卽速變通,以爲擧行之地云。掌樂院正李同淳改差,其代口傳備擬以入之意,敢啓。傳曰,知道。
吏曹口傳政事,以李馨秀爲掌樂正。
李若愚,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
朴晦壽,以宣惠廳言啓曰,昨年穡事,比前稍登,諸道災結,不至夥多,京畿·湖西·關東·海西·湖南,自今年依例解分磨鍊之意,敢啓。傳曰,知道。
李若愚,以刑曹言啓曰,今正月初十日,大臣·備局堂上引見入侍時,臣勉昇所啓,月前因氷庫之枚報備局,攘奪基址,侵虐貢人之宮屬,査出囚禁,旋有口傳下敎,在囚者放送,宮房作挐之禁吏,嚴刑遠配矣。臣於仍任本職之後,追聞其事實,則以宮屬之難於執捉,禁吏輩隱身於洞口之外,乘時掩捕,足跡初不入於門閾之內云。作挐之說,都是構誣,急於圖脫其罪,反以虛辭,至煩上聽,終使有罪之宮屬,歸於倖逭,無辜之禁吏,至於刑配,不但目前刑政之失當。從今以往,名以宮屬者,雖日犯禁令,爲禁吏者,豈敢生意於推捉乎?有關後弊,誠非細憂,已蒙放之宮屬二名,還付臣曹,依律科罪,刑配之禁吏,特命放還,以爲昭法紀抑近習之道似好,故敢此仰達矣。上曰,宮屬不必追理,而禁隷放送可也事,命下矣。昌寧縣定配罪人李昌運,卽爲放送事,分付該道道臣之意,敢啓。傳曰,知道。
假注書洪祐順書啓,臣於本月初十日辰時量,以東·南·北郊諸壇奉審摘奸事,敬奉聖敎,馳往風雲雷雨壇奉審是乎則,壇上下莎草及階砌·曲墻·紅箭門,俱爲無頉是白遣,仍詣雩祀壇,奉審是乎則,壇上下莎草及階砌·曲墻·紅箭門,俱爲無頉是白遣,仍詣龍壇奉審是白乎則,壇上下階砌·曲墻,俱爲無頉是白乎乃,莎草間多枯損是乎旀,南邊紅箭門紅箭,間間折傷是白遣,仍詣司寒壇,奉審是乎則,壇上下莎草及階砌·曲墻·紅箭門,俱爲無頉是白遣,仍詣馬祖壇,奉審是乎則,壇上下莎草及階砌·曲墻·紅箭門,俱爲無頉是乎旀,日暮止宿是白遣,翌日平明,馳詣先農壇,奉審是乎則,壇上下莎草及階砌·曲墻·紅箭門,俱爲無頉是白遣,仍詣先蠶壇,奉審是乎則,壇上下莎草及階砌·曲墻,俱爲無頉是白乎乃,東邊紅箭門紅箭,間或折傷是白遣,仍詣祈雨壇,奉審是乎則,壇上下莎草及階砌·曲墻,俱爲無頉是白乎乃,東邊紅箭門下橫杠折傷是白遣,仍詣厲壇,奉審是乎則,壇上下莎草及階砌·曲墻·紅箭門,俱爲無頉是白乎旀,前後有頉處,則俱爲招致壇直輩,嚴飭修補之意,敢啓。傳曰,知道。
上在昌德宮。停常參·經筵。
大駕詣景慕宮,入齋室後,王世子板位問安。答曰,知道。內閣·政院·藥房口傳問安。答曰,知道。
展拜後,王世子板位問安。答曰,知道。內閣·政院·藥房口傳問安。答曰,知道。
還內後,王世子板位問安。答曰,知道。內閣·政院·藥房口傳問安。答曰,知道。
任存常啓曰,司僕寺內乘來言,捲簾·毛帳,取稟。傳曰,捲三面,毛帳依例爲之。
傳于任存常曰,王世子隨駕,衛內磨鍊。
傳于任存常曰,都承旨·左承旨,疏批已下,卽爲牌招,使之先進參後謝恩。
傳于任存常曰,侍衛軍兵毛具。
金鼎均啓曰,弘文提學金逌根,旣入闕中,不爲肅謝,直爲出去,事甚未安。推考,何如?傳曰,允。
金敎根啓曰,假注書洪祐順,身病猝重,勢難察任,今姑改差,何如?傳曰,允。
洪祐順改差,代以金權爲假注書。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于金鼎均曰,只推。
金鼎均啓曰,卽者修撰尹正鎭,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,校理朴升鉉,副校理沈能拭·尹永僖,副修撰尹心圭在外,修撰尹正鎭受由,玉堂上下番俱空,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,竝卽牌招推移入直,何如?傳曰,允。
金鼎均啓曰,吏曹郞廳來言,木川縣監宋欽成,禮安縣監沈興鎭,兩司俱未署經云。除在外·陳疏外,未肅拜·呈告人員,竝卽牌招,以爲備員署經之地,何如?傳曰,允。
李若愚啓曰,獻納柳致睦,疏批已下,一體牌招,以爲署經之地,何如?傳曰,允。
又啓曰,卽者義禁府都事來言,今日動駕時,駕側鳴錚罪人金喜男等二人,移送秋曹云矣,敢啓。傳曰,知道。
任存常,以備邊司言啓曰,全羅道羅州牧黑山鎭牛耳島漂到大國人十六名,入接弘濟院後,使本司郞廳及譯官,詳細問情,別單書入,而今此漂人,皆願速歸,留一宿卽爲發送,何如?傳曰,允。
金鼎均,以承文院都提調意啓曰,今此牛耳島漂漢人入送緣由咨文中,有物件相左處,原咨文不得不改書,故原單子改付標以入。漂人不可多日滯留之致,齎咨官李塾,領率漂人,爲先撥送,改書咨文,正書安寶後,定禁軍騎撥,下送齎咨官所到處,以爲傳給齎去之地,何如?傳曰,允。
兼都承旨金敎根疏曰,伏以,臣斷無技能,偏蒙恩造,前後歷揚,無一非踰分溢涯,然亦不敢不陳力就列,圖報涓埃,而心常懍悸,如集于木,居然二十三年之間。犬馬之齒,已踰六旬矣,筋骸衰弛,疾病侵尋,從今以往,庶可優游閑適,隨分自在,以送餘年,卽臣之所大願。而亦我聖上終始之賜也,千萬不自意,八座超寵之恩,廟謨參聞之命,遽下於一日之內。臣於是,惝怳震剝,益無所措躬之地。未敢知聖意,謂可以驅策任使,備數於六卿之末耶,謂臣久廁宰列,節次推遷而然耶?齊馬無知道之智,衛鶴有乘軒之譏,聖朝爵秩之重,緣臣隳壞,誠非細故。抑臣擿埴之戒,鍾漏之慙,猶屬餘事,憂懼之極,歷日靡定,而動駕在卽,無由陪扈,玆敢披瀝衷懇,瀆擾崇嚴。伏乞天地父母,念爵祿之不可輕授,察臣情之非出飾讓,將臣新擢之秩,亟命收還,以重公器,以安賤分。不勝幸甚云云。答曰,省疏具悉。卿其勿辭行公。
行左承旨洪命周疏曰,伏以,臣菲才薄識,百無肖似,猥蒙兩聖朝拂拭之恩,立朝三紀,遍歷淸華,曾無絲毫之報,濫廁緋玉之列,任使旣久,長短益見,日月之明,宜無不照,而挽近八九年來,邇班特點,殆無虛月,咫尺恩光,若偏臣身,仰念洪造,俯慙微分,居常兢惕,如集于木。千萬不自意,亞卿寵擢,又何爲而及於臣身也?噫,有國設官,實代天工,一司一職,孰不難愼,而至若二品之職,則班聯惟月,地別庶僚,章之以金貂,命之以車乘,苟非才器之素著,望實之咸推者,其不可人人而冒居也明矣。不審聖明,何取於空疎謭劣之如臣者,而擧而畀之,不少留難也?大易冥升之戒,非獨一身之私憂,候人不稱之譏,竊恐聖朝之貽累,玆敢畢暴衷懇,仰瀆崇嚴。伏乞天地父母,念聖人惜纓之意,察一介循墻之誠,亟收新資,以便公私,千萬幸甚云云。答曰,省疏具悉。卿其勿辭行公。
獻納柳致睦疏曰,伏以,臣草茆賤品,樗櫟散材,幸際熙辰,濫叨科第,出入邇筵,已積年所,而蔑有絲毫之報,徒貽尸竊之譏。乃者薇垣除旨,遽降於館職恩遞之日,惶恐隕越,不知所以措躬也。焉敢一直逡巡,以重違傲之罪?而第臣稟受虛薄,疾病侵尋,眩暈咳喘,是臣自來痼疾,而近因長程跋涉之勞,窮沍觸犯之祟,歷日寒栗,遍身刺痛,頑痰塡胸,呼吸艱通,僵伏旅次,實無從事周行之望。月正展謁之禮,前席引對之儀,俱是國家盛擧,而竟不能隨諸大夫後,獲瞻日月之淸光。今又動駕在卽,大小奔走,而扶策趨膺,斷無其望,人臣分義,到此蔑如。玆敢略控短章,仰首哀籲於天地父母之下。伏乞聖慈,俯垂矜察,特遞臣見帶職名,仍治臣違慢之罪,以肅朝綱,以安私分焉。臣於乞免之章,不宜贅他,而事關體例,有難泯默,敢此尾陳焉。廟宮祇謁,賓筵召接,新年之初,比他時尤異,而臺閣之臣,俱未進參,箴警之加,固爲美事,臣亦忝居是職,其爲罪悚,顧何間於行公諸人哉?第儒臣論事,自有體段箚疏請罪,未嘗不從輕重擬律,而至於筵席相規,則不得如大臣·臺臣之直請推考以上之勘。且僚員相待,本自篤厚,以玉堂而請推玉堂,有若經筵互推之例,前所未見,未知此儒臣,何所據而爲此容易也。虧筵體而傷館規,諒非細故,臣謂當該玉堂,施以譴罷之典,恐不可已也。臣無任云云。省疏具悉。所請依施。爾其勿辭察職。
修撰尹正鎭疏曰,伏以,臣於直中,卽接家信,則臣母素患風痺之證,越添於昨日風寒,寒熱迭作,食飮全却,半體麻木。急報踵至,臣方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣職,以便救護,仍勘臣罪,以昭法紀焉。臣無任云云。省疏具悉。爾其勿辭救護。
丁亥正月十三日卯時,大駕詣景慕宮。春展謁擧動入侍時,兼都承旨金敎根,行左承旨洪命周,右承旨任存常,左副承旨朴晦壽,右副承旨李若愚,同副承旨金鼎均,假注書洪祐順·李鼎在,別兼春秋張敎根,記事官李景在,直提學朴綺壽·李鶴秀,直閣李嘉愚,檢校待敎徐憙淳·金正喜,以次侍立。時至,通禮跪啓請外辦,上具翼善冠·衮龍袍,乘輿出宣化門。履載等進前曰,侵早勞動,聖體,若何?上曰,一樣矣。至協陽門外降輿乘輦,仍由肅章門·進善門,出敦化門進發,至宗廟前路,降輦少駐,仍詣景慕宮外,降輦乘輿。入宮大門內,降輿詣齋室,改具冕服就板位,行再拜禮,入室內奉審,親行奉審竹冊及印。仍詣望廟樓,命閣臣綺壽等,捲帳奉審。還御齋室,改具翼善冠·衮龍袍,乘輿出宮大門,降輿乘輦進發,至宗廟前路,一如出宮時,由敦化門·進善門·肅章門,入協陽門·宣化門還內,出標信解嚴。諸臣以次退出。
上在昌德宮。停常參·經筵。
朴晦壽啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
備忘記,古豐山萬戶康漢俊,坊垣萬戶南鴻䎘下直,各長弓一張,長箭一部,片箭一部,筒兒一箇賜給。
傳于金鼎均曰,禮房承旨,馳詣宗廟·景慕宮,奉審嫡奸以來。
洪命周啓曰,右承旨任存常,右副承旨李若愚,今日不爲仕進,竝卽牌招,何如?傳曰,允。
傳于金鼎均曰,都承旨許遞,前望單子入之。
承旨前望單子入之,李鶴秀落點。
以右承旨任存常,右副承旨李若愚牌不進罷職傳旨,傳于洪命周曰,只推。
以應敎朴英載,副應敎洪赫,副修撰趙璟鎭牌不進罷職傳旨,傳于金鼎均曰,只推。
金鼎均啓曰,玉堂上下番俱空,已至多日,事甚未安。應敎朴英載,副應敎洪赫,副修撰趙璟鎭,旣有只推之命,竝卽牌招推移入直,何如?傳曰,允。
朴晦壽啓曰,執義徐淇修,掌令洪彦謨,司諫李憲瑋,獻納柳致睦,正言朴心壽,旣有只推之命,竝一體牌招,何如?傳曰,允。
又啓曰,大司憲宋穉圭,掌令金在浩,持平李相遠在外,執義徐淇修,掌令洪彦謨,持平姜弼煥牌不進,監察茶時之意,敢啓。傳曰,知道。
以執義徐淇修,掌令洪彦謨,持平姜弼煥,司諫李憲瑋,獻納柳致睦,正言朴心壽牌不進罷職傳旨,傳于朴晦壽曰,只推。
朴晦壽啓曰,守令署經事,命下矣。執義徐淇修,掌令洪彦謨,司諫李憲瑋,獻納柳致睦,正言朴心壽,旣有只推之命,與行大司諫金鐮,一體牌招,以爲署經之地,何如?傳曰,允。
以執義徐淇修,掌令洪彦謨,司諫李憲瑋,獻納柳致睦,正言朴心壽牌不進罷職傳旨,傳于朴晦壽曰,只推。
朴晦壽啓曰,守令署經事,命下矣。執義徐淇修,掌令洪彦謨,司諫李憲瑋,獻納柳致睦,正言朴心壽,旣有只推之命,與行大司諫金鐮,一體牌招,以爲署經之地,何如?傳曰,允。
以執義徐淇修,掌令洪彦謨,司諫李憲瑋,獻納柳致睦,正言朴心壽牌不進罷職傳旨,傳于朴晦壽曰,只推。
金鼎均,以奎章閣言啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
朴晦壽,以備邊司言啓曰,貢市人詢瘼事,命下矣。取見其所懷,則鴨島契貢人等以爲,矣貢進排草物,非市上可貿者,故當初自朝家劃土一百三十結,收其所産,俾應進排矣。挽近以來,滄桑換置,地稅大縮,且假家革罷後,受價又減,渙散在卽,昨冬自戶曹,打量本坪,則見存僅爲七十餘結,舊基內浦落泥生者,爲五十結,而近島各處,視若無主之物,皆懷侵奪之計,令該曹·該道,成出量案,以杜後弊,假家補縮條,亦依長木契例,磨鍊上下事也。當推之田結,雖在於此邊浦落,而彼邊泥生之地,亦可以改量,若是還爲泥生於舊基之內,則還推本結,豈有違於事理乎?朝家劃給,自有常數,而其地旣縮,所産又減,致有此進排難支之弊,則渠輩呼冤,勢所當然。自該曹各別詳覈,成出量案以給,至於假家補縮條,旣有再昨年詢瘼時覆啓者,亦令該曹,另念矯捄之意,一體分付。營繕軍契舊貢人等以爲,矣貢年前,弊到難支,不得已納券退去,冀蒙矯捄矣。自戶曹一一釐弊後,仍爲官付,矣貢本價及替當國役之私債,一不出給,豈不冤枉之甚乎?特令戶曹,本貢新定節目,還爲出給,以爲復業支保事也。當初渠輩之納券而避役,誠有罪也,今欲還推於完器,亦可痛也,而及其所給未準所入,則設有公貨之所當計減,在渠輩,便同空手而應役,情窮勢迫。爲此納券者,不可謂之全出於避免之計,在貢人則任渠勞苦,爲官付則還有通變,渠輩之回戀宿處,亦不足深責。而第念官付之後,亦已年久,甲入乙舍,乙入甲舍,難保其事情之無弊,分付戶曹,使之量宜措處。銀木廛市民等以爲,本廛進排,尙方所用,卽是手巾天銀,勅需所用,乃是地銀之改鍊十星者,而戶曹則以丁銀價上下,故雖有劣縮加磨鍊,不能當其不足,銀一兩落本,少不下錢一兩,若多數進排,則落本隨以增加,年年如此,積債屢萬,流離顚連,迫在朝暮,亟令該曹,從便變通事也。大抵無論大小事,言不正則名不順,市民者名在交易,貢人者名在進排,而以支勅莫重之役,責之木廛之民者,言不順也,顧安得無弊乎?一自供上紙契丁銀不納之後,其價至歇,無他補縮於天銀之價,其實則目見其弊而不能救者也。吹鍊之加劣,何足以當其落本乎?銀價之厚薄,亦自隨時不同,則固不可以渠輩呼籲輒施軫念,而國中之用銀,則量限不可預定,渠輩之貿銀,則苦樂不可任恝,苟有可以從長變通之策,則另行講究,以圖久效,實合便宜之政。令該曹爛商稟處,以爲擧行之地。涼臺廛市民等以爲,矣廛進排御笠涼臺,每年爲數十部,而受價甚少,落本倍蓰,又非市上買賣者,故必爲遠貿於統營,而廛力凋殘,不能多數辦置,每有進排窘急之患。特令該曹,錢限二千兩,拔例先下,俾得紓力奉公。且松都及安城等處,松商都賈之弊,近又益甚,依庚午年例,關飭兩處,各別操切定價收稅事也。松·安兩處,與康·海咽喉之地有異,而各處散賣,隨往定稅,則安得無商民繹騷之弊乎?若或有都賈操縱之弊,則此不可不嚴禁,分付道臣·守臣,使之另行察飭,平其民情,而如有官府之未及周知,市民之有所呼籲,許其聽理,隨卽禁斷之意,竝使知悉擧行。預下一款,係是格外冀望,置之。匙召廛·綿子廛·衣廛·雉鷄廛市民等,各拈一二種,請禁亂廛,烟草廛市民等以爲,復禁亂廛事也。市廛之不許都賈,法意有在,而敢生希覬,有此陳訴,事極無嚴,民習可痛,一竝置之,此後則無敢如是之意,令該署嚴飭,何如?傳曰,允。
金鼎均,以禮曹言啓曰,卽接陜川幼學徐命昇所志,則以爲族叔後新,嫡妾俱無子,以其同姓六寸兄成濟第三子命福,欲爲繼後,兩家相議完定,未及禮斜,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式。門長徐命昇所訴旣如此,依定式徐成濟第三子命福,立爲徐後新之後,何如?傳曰,允。
朴晦壽,以兵曹言啓曰,五衛將李亨迪,慶熙宮衛將崔百宗·金光鍊,俱以除授在外,上來無期,文臣兼宣傳官徐淇修,病難供職,呈狀乞遞,竝改差。新除授全羅兵虞候李時權,母病沈重,時月之內,萬無離側赴任之望云,親病旣如此,則不可强令赴任,依例罷黜,何如?傳曰,允。
朴晦壽,以刑曹言啓曰,昨日動駕時,南部童蒙金喜男,以其父潤玉定配請放事,擊錚於衛外矣。處所旣在定式之外,依例勿施之意,敢啓。傳曰,知道。
兵曹啓目,粘連觀此慶尙左水使柳弘源狀啓,則多大僉使任泰淳,親年今爲七十五歲,其在法例,宜有變通之道,令該曹考例稟處亦爲白有臥乎所,邊將之親年七十五歲者,許遞其任,載在法典,多大僉使任泰淳,依法典改差。奏御文字,何等審愼,而任泰淳之親年,初無父母之區別,泛稱親年,大違格式,原狀啓所當還下送,改修整上來後回啓是白乎矣,係是孝理之政,依例回啓以入,而該帥臣不可無警,從重推考,何如?判付啓依允。
上在昌德宮。停常參,經筵。
藥房提調金履載,右承旨任存常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李若愚啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
備忘記,高山里僉使李商球,西林僉使秋漢明下直,各長弓一張,長箭一部,片箭一部,筒兒一箇賜給。
朴晦壽啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于任存常曰,吏曹參議有闕之代,前望單子入之。
吏曹參議前望單子入之,金蘭淳落點。
傳于金鼎均曰,未下直守令,皆令明日辭朝。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于任存常曰,只推。
任存常啓曰,玉堂上下番俱空,已至多日,事甚未安。應敎朴英載,副應敎洪赫,副修撰趙璟鎭,旣有只推之命,與校理洪晩燮,修撰洪永觀,一體牌招推移入直,何如?傳曰,允。
李若愚啓曰,大司憲宋穉圭,掌令金在浩,持平李相遠在外,執義徐淇修,掌令洪彦謨,持平姜弼煥牌不進,監察茶時之意,敢啓。傳曰,知道。
以執義徐淇修,掌令洪彦謨,持平姜弼煥,司諫李憲瑋,獻納柳致睦,正言朴心壽牌不進罷職傳旨,傳于李若愚曰,只推。
李若愚啓曰,執義徐淇修,掌令洪彦謨,司諫李憲瑋,獻納柳致睦,正言朴心壽,旣有只推之命,一體牌招,何如?傳曰,允。
又啓曰,守令署經事,命下矣。執義徐淇修,掌令洪彦謨,司諫李憲瑋,獻納柳致睦,正言朴心壽,旣有只推之命,與行大司諫金鐮,一體牌招,以爲署經之地,何如?傳曰,允。
以執義徐淇修,掌令洪彦謨,司諫李憲瑋,獻納柳致睦牌不進罷職傳旨,傳于李若愚曰,只推。
以正言朴心壽牌不進罷職傳旨,傳于李若愚曰,只推。
以執義徐淇修,掌令洪彦謨,司諫李憲瑋,獻納柳致睦再牌不進罷職傳旨,傳于李若愚曰,只推。
以正言朴心壽再牌不進罷職傳旨,傳于李若愚曰,只推。
以慶尙監司趙寅永狀啓,密陽府民家失火事,傳于金鼎均曰,聞甚矜惻,元恤典外,別加顧助事,分付。
任存常,以奎章閣言啓曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以春秋館言啓曰,本館別兼春秋臣張敎根,以禁衛營從事官,今日本營軍布捧上坐起時,晝仕出去之意,敢啓。傳曰,知道。
朴晦壽,以都摠府言啓曰,今日入直內三廳武兼禁軍及軍兵等,當爲中日習射技放,而漂海人近京,回程間,今姑停止之意,敢啓。傳曰,知道。
大護軍趙鐘永疏曰,伏以,臣策名後卄有餘年之間,如行者在路,跋履不息,德海恩山,朝游暮躋,遂致凡材亦塵顯仕,今焉寵擢,置之正卿之班,而臣乃不免於冥升者矣。夫升之爲卦,取義於進,而進之不已,謂之昏冥,孚禴升階,謂之賢輔,推其義也,寧不懍然?臣於賓對之筵,竊聞大僚論臣資歷,仰請以晉庸夫。所謂資歷優者,指其敷奏明試,名實克孚,而如臣長短,有不可誣者。臣固嘗荷天地幈幪之仁,沐雨露沾濡之澤,外膺牧伯,內玷淸要,所受告身,不爲不多矣。然臣庸品,素乏才猷,螢爝之微,罔有仰裨,卽此已著者,而孤負實大,今欲以循資計級,爲人前列,不亦羞乎?正考父,賢者也,而一命再命,旣僂且傴,及乎三命,循墻而走,夫其涉歷已累,階品已高,而其志益恭,猶不得平步安行,則其賢不及正考父十百者,又奚特循墻而止乎?伏惟聖明,察臣菲薄,圖惟愼簡,還收臣新授資秩,無損於循名責實之政,不勝幸甚。臣無任云云。答曰,省疏具悉。卿其勿辭行公。
護軍尹豐烈疏曰,伏以,隨器任官,聖王馭世之柄也,量力就列,人臣進身之誼也。苟或違是,上而累則哲之明,下而招負乘之災,而天職爲之瘝焉,可不愼哉,可不懼哉?況亞卿之秩,卽係命德,責任愈大,揀選尤重,今玆誤恩,何爲而及於臣身也?臣本至庸極劣,最居人下,而遭際聖明,過蒙拂拭,通籍未幾,兜攬淸顯,踐歷已踰於涯分,報答莫效於涓埃,每自循省,兢惶交中,一步更進,夢想不到,而忽承玆命,五內震駴,歷累日而莫省所措也。臣以文學則至鹵莽也,以才具則至蔑劣也,此不惟臣自知之審,卽亦同朝之所共知也。今乃不核名實,徒視資歷,一朝超而擢之,褎然廁金紫之末,是强僬僥以千斤之重,而策駑駘於太行之險也。若使臣憑恃寵靈,抗顔冒進,則譏笑之來,雖不足自恤,其爲累聖簡而辱淸朝,果何如哉?左右思量,承膺無路,玆敢悉暴衷懇,仰瀆崇嚴。伏乞天地父母,念名器之不可玷汚,諒臣言之非出飾讓,亟命收還臣新授資級,以幸公私,不勝大願。臣無任云云。答曰,省疏具悉。卿其勿辭行公。
護軍鄭基善疏曰,伏以,三陽泰來,百度鼎新,吉日廟宮,宸慕展祗謁之禮,上旬籌對,特宣出克勤之念,迺於是時,大僚奏剡,群彦彙晉,甚盛擧也。第不意無似賤臣,混被謬恩,處之以亞卿之列,臣於是,惕然而驚,懍然而懼,實莫曉臣身遭處,何若是其僥冒,亦未敢知朝家官人之政,何若是其疎謬也?夫上之而章善明理,次焉而序事考典,俾有以對揚承佐于下者,此皆卿大夫之職,而紀有功進有德,亦朝家用人之本意耳。非徒使藻衣華綬,以侈其服,銀鈕珪珮,以榮其觀而已,今以命德之器,容易加之於不才如臣,載之班簿,傳示四方,則譏議之來,猶不暇恤,名器之玷汚,夫豈細故也哉?噫,臣本魯下,跡又孤畸,而遭逢聖明,偏蒙恩造,歷遍淸華,小器易盈,更進一步,夫豈臣夢想之所能及哉?夫疾趨者躓,冥升者困,卽理之常也,幾何而不困且躓,以至顚仆而莫之悔也?雖然倘使臣揣分量能,猶可以一分稱塞,則蹈赴夷險,義所不辭,而顧臣之空疎謭劣,百無一當,不惟臣所自知,抑亦聖鑑之所照燭,今玆誤恩,誠左右顧而莫曉其所以也。公而蔑涓埃之效,私而犯滿盈之戒,不衷之災,固屬臣身,其奈仰累聖朝則哲之明,何哉?參倚較量,冒膺無望,披瀝衷懇,仰瀆崇嚴。伏乞聖慈,俯垂鑑諒,察臣言之非出飾讓,念公器之不可濫授,特收臣新授資秩,以安賤分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
李若愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
任存常啓曰,同副承旨金鼎均,今日不爲仕進,卽爲牌招,何如?傳曰,允。
備忘記,穩城府使申光碩下直,長弓一張,長箭一部,片箭一部,筒兒一箇賜給。
傳于任存常曰,人言之太過情,固已洞燭,而吏判之徑尋鄕路,亦已矣。然揆以禮使,而又宜合一伸,不可一向相持。吏曹判書金在昌,今姑許遞。
傳于任存常曰,吏曹判書前望單子入之。
吏曹判書前望單子入之,金履喬落點。
傳于任存常曰,政官牌招開政。
任存常啓曰,行吏曹判書金履喬,參議金蘭淳牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
李若愚啓曰,右邊捕盜大將趙華錫,以武臣堂上朔試射試官,明日慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于任存常曰,只推。
任存常啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,卽爲牌招,推移入直,何如?傳曰,允。
李若愚啓曰,守令署經事,命下矣。執義徐淇修,掌令洪彦謨,司諫李憲瑋,獻納柳致睦,正言朴心壽,旣有只推之命,與行大司諫金鐮,一體牌招,以爲署經之地,何如?傳曰,允。
以執義徐淇修,掌令洪彦謨,司諫李憲瑋,獻納柳致睦,正言朴心壽牌不進罷職傳旨,傳于李若愚曰,只推。
李若愚啓曰,大司憲宋穉圭,掌令金在浩,持平李相遠在外,執義徐淇修,掌令洪彦謨,持平姜弼煥牌不進,監察茶時之意,敢啓。傳曰,知道。
以執義徐淇修,掌令洪彦謨,持平姜弼煥,司諫李憲瑋,獻納柳致睦,正言朴心壽牌不進罷職傳旨,傳于李若愚曰,只推。
以同副承旨金鼎均牌不進罷職傳旨,傳于任存常曰,只推。
李若愚啓曰,守令署經事,命下矣。執義徐淇修,掌令洪彦謨,司諫李憲瑋,獻納柳致睦,正言朴心壽,旣有只推之命,與行大司諫金鐮,一體牌招,以爲署經之地,何如?傳曰,允。
以執義徐淇修,掌令洪彦謨,司諫李憲瑋,獻納柳致睦,正言朴心壽再牌不進罷職傳旨,傳于李若愚曰,只推。
以平安監司李羲甲啓本,罪人韓覺新,陽德縣到配事,傳于李若愚曰,放送事,分付。
李若愚,以備邊司言啓曰,旣見廣州留守徐能輔狀啓,則以爲本府餉穀中,甲申色吏慶文祿·宣用儀等犯逋虧欠者,折米爲一千六十六石零,故嚴刑督徵,僅爲收捧者,爲二百六十九石零,其餘爲七百九十七石零,而慶文祿則已爲身死,宣用儀則身雖生存,猝難可捧,依癸巳兩年例,限五年排捧事,請令廟堂稟旨分付矣。保障重地,所恃者餉糴,而糴法一壞,莫之收拾,觀此狀辭,良可悶然。且況舊排未了,新排又出,首尾相連,耳目益慣,則其在懲毖之政,決不可隨請輒許,而第其逋吏,本以兩漢只有一箇生存,雖使嚴督,其何能準捧乎?勢所無奈,法亦不行,以漸次完摠之方,依守臣所請,限年排捧之意,分付,何如?傳曰,允。
慶尙監司趙寅永疏曰,伏以,臣於見職,夫豈一日可堪,而始旣冒濫,終又蹲據,居然三載于今矣。朝家所以重畀之委任之,若斯其勤摯,而以言乎居官奉職之方,則威不足以彈壓列邑,惠不足以輯寧一路,反或使德澤未究,奸弊益滋,每一思惟,惶汗浹背。寧不以不稱之實,仰首自陳,恭竢譴罰,而煩猥是懼,荏苒至此,是豈臣晷刻之安於心哉?見今報瓜有期,納符不遠,少竢須臾,卽臣分內,而第臣稟薄氣弱,素抱貞疾,其爲疾也非一時无妄也。蓄痰與涎,作爲癖積,根深蒂固,在臟之中,鍼焫湯液,屢試罔效,飮啄動作,未能如常,亦半生歲月耳,臣年當强仕,雖不敢言病,而似此實狀,卽通朝之所共知也。況南土卑濕,水泉不宜,薄書鞅掌,莫由任便,內祟外瘁,舊症日添,而又當換節之交,木旺而土虧,全不納食,或强而食之,輒噎滯胸膈,終日不下,必以峻劑克伐之,以快霎時,非不知峻劑之克伐,漸削眞元,而非是無以救其急也,因而病氣愈肆,莫可排抑,此不但醫者然後可判其安危也。於是乎事務之擔閣,聽斷之停撤,卽必至之勢,而瘝公害民,有不可勝言者,病中憂惶,如添一病,臣身固不足恤,而藩臬重地,豈容臣作一呻囈之所乎?抑臣又有私懇之至切者。臣之仲兄,纔掩淺土,臣適奉命南下,轉眄之頃,三霜隔月,若於靈几未撤之前,終未一訣,則有非人理之所堪忍,而實爲臣沒齒之恨,臣豈敢徒懷嚴畏,不籲聽卑之天乎?玆以略控情病,仰瀆崇嚴。伏乞聖明,俯賜諒察,亟遞臣所帶之任,以便公私,千萬幸甚。臣無任云云。答曰,省疏具悉。所請依施。
上在昌德宮。停常參,經筵。
李若愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
任存常啓曰,來二十日輪臺日次矣,敢稟。傳曰,停。
李若愚啓曰,御營廳將官來言,今日本廳軍兵,日次私習云矣,敢啓。傳曰,知道。
任存常啓曰,左副承旨朴晦壽,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,尹命圭落點。
以應敎朴英載,副應敎洪赫,校理洪晩燮,修撰洪永觀,副修撰趙璟鎭牌不進罷職傳旨,傳于任存常曰,只推。
任存常啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,竝更牌招,推移入直,何如?傳曰,允。
李若愚啓曰,守令署經事,命下矣。執義徐淇修,掌令洪彦謨,司諫李憲瑋,獻納柳致睦,正言朴心壽,旣有只推之命,與行大司諫金鐮,一體牌招,以爲署經之地,何如?傳曰,允。違牌勿爲呼望。
任存常啓曰,行吏曹判書金履喬,參議金蘭淳再牌不進推考傳旨及罷職傳旨,今方捧入,而開政命下之後,連事違召,不卽承膺,事甚未安。判書所當更請牌招,而係是一日三牌,何以爲之?敢稟。傳曰,更爲牌招。
以吏曹參議金蘭淳牌不進罷職傳旨,傳于任存常曰,只推。
任存常啓曰,吏曹參議金蘭淳,旣有只推之命,一體牌招,何如?傳曰,允。
有政。吏批,行判書金履喬進,參判未差,參議金蘭淳式暇,右承旨任存常進。啓曰,慶尙監司·全羅監司今當差出,而擬望之人乏少,承旨·大司諫及他道守令竝擬,何如?傳曰,允。以權丕應爲吏曹參判,洪彦謨爲修撰,金鏴爲戶曹參議,金魯敬爲右副賓客,林正鎭爲平市令,李鶴秀爲慶尙監司,鄭元容爲全羅監司。贈吏參金泰淳贈吏判例兼,贈吏議金履長贈吏參例兼,知事金敎根兩代。兼春秋單盧光斗。再度。左賓客單金魯敬,右賓客單朴宗薰,左副賓客單李龍秀,右副賓客單趙鐘永。
兵批,行判書金魯敬病,參判朴齊一病,參議尹濟弘呈辭在外,參知洪祐燮入直進,左副承旨尹命圭進。上護軍金在昌,大護軍曺鳳振,副護軍朴晦壽·趙寅永,以上竝單付。慶尙道兵馬水軍節度使單李鶴秀,全羅道兵馬水軍節度使單鄭元容。
任存常啓曰,吏曹郞廳來言,承旨及臺諫有闕,政事,取稟。傳曰,前望單子入之。
承旨前望單子入之,李光文落點。
掌令前望單子入之,尹秉烈落點。
尹命圭啓曰,司諫李憲瑋,旣入闕中,不爲傳啓,直爲出去,事甚未安。推考,何如?傳曰,允。
尹命圭,以兵曹言啓曰,禁軍別將李復淵,身病猝重,無望供職,呈狀乞遞。實病旣如此,則領軍之任,不可暫曠,改差,何如?傳曰,允。
兵曹,以李惟秀爲禁軍別將。
尹命圭,以兵曹言啓曰,宣傳官徐衡輔,以病母在鄕,情急救護,呈狀乞遞,改差,何如?傳曰,允。
李若愚,以刑曹言啓曰,因陽德縣定配罪人韓覺新到配啓本,放送事,分付事書下矣。韓覺新依書下,卽爲放送事,分付該道道臣之意,敢啓。傳曰,知道。
刑曹啓目,粘連光陽縣殺獄罪人柳貴先獄事段,含憾於支機之還推,激怒於其妻之被打,執䯻顚仆,仰踢下部,實因已著腎岸,私和旣執直贓,嚴訊得情爲白乎旀,順天府殺獄罪人金千一獄事段,凶身豪健之常漢,死者疲孱之班族,遽稱爾我,已是蔑分,拾杖毒打,聲若擊石,額角傷痕,昭著於檢驗,邀人負歸,益露其眞贓,一案已具,三尺難逭,加訊取服,何如?判付啓依允。又啓目,粘連南平縣殺獄罪人盧光白獄事段,潑婦猜妬,凶豎逞毒,捽髮亂踢之狀,三孫之目擊丁寧,腦後項頸之痕,兩檢之脈錄,符合賣麥之招,粧撰自露,服砒之供,形症無稽,訊推取服爲白乎旀,任實縣殺獄罪人僧正俊獄事段,一箇淫穢之物,僧俗交奸,嫉妬成讎,遂作狠鬭,看證莫掩於鄰佑,形症悉合於法文,成獄償命,斷無他疑,嚴加刑訊,連捧輸款,何如?判付啓依允。又啓目,粘連鎭安縣殺獄罪人金於仁老味獄事段,他人食債,干渠甚事,替憤逞凶,何其慘毒?實因旣甚端的,詞證又是明白,正·干已判,一律難貸,依前訊推,期於取服爲白乎旀,益山縣殺獄罪人徐小元獄事段,泥醉於場市,肆惡於村里,要人角觝,轉成鬭鬨,橫發移乙之怒,倒撲挽解之人,心肺震盪,頸項傷折,內損之症明的,外著之痕狼藉,杖具案成,斷當償命,另加訊推,捧款置辟,何如?判付啓依允。
大司諫金鐮疏曰,伏以,臣於見職,無一分堪承之望,天牌屢降,一直違傲,罪積逋慢,惶懍靡措。今又有牌望勿呼之命,臣固當他不暇顧,卽地趨膺,而臣有老母,年今八耋,病痼委頓,長時奄奄之中,自昨日夕後,重添風眩,忽地昏仆,省覺不回,勺水不入,達宵至今,一向危劇,臣左右扶將,煎灼罔措。雖暫時之頃,無離捨之望,急構短章,疾首鳴號,心神焦遑,言不知裁。伏乞聖慈,俯垂鑑諒,特遞臣職名,以便救護,仍治臣瀆擾之罪,以肅朝綱焉。臣無任云云。答曰,省疏具悉。卿其勿辭救護。
護軍李友秀疏曰,伏以,臣姿性謭劣,學識空疎,不過倥侗一賤品耳,通籍以來,偏蒙洪造,兼藉先蔭,濫躋下大夫之列,而世所稱淸官華銜,亦嘗承乏而玷汚,每自循省,愧懼積中。不意日前賓筵,有亞卿陞擢之命,而臣名亦在其中,臣聞命震悸,五內失守,歷多日而不能自定也。噫,朝廷之命官晉秩,必也量能而任之,辨賢而授之,然後上有風勵之效,下無僥濫之譏。矧此貳卿之秩,卽古所謂命德之器也,苟非望實俱隆,才能素著,則有不可人人而冒據也明矣。以臣菲才謏識,充備於緋玉之列,已不免爲不稱,而今又以資歷之稍久,節次推遷,廟剡之備數,苟然冥升,則濫竽之恥,負乘之懼,猶屬臣身,有不暇恤,而將見名器由是而益輕,朝廷由是而不尊,此豈不大可懼哉?且伏念臣家世受恩,軒冕隆奕,弟兄接武,門戶光顯,自他人觀之,雖是赫然榮寵,而臣之私心懍惕,實有甚於集木履氷,誠以滿盈,鬼神之所害,躐躋,人情之所忌者也。反覆思惟,冞增踧踖,玆敢冒入文字,悉暴衷懇,情實由中,言不敢飾。伏乞聖明,亟命收還臣新授資級,俾公器無褻,賤分獲安焉。臣無任云云。答曰,省疏具悉。卿其勿辭行公。
執義徐淇修疏曰,伏以,臣欲報聖德,天地莫量,爲人臣蒙彼造化之偏者,遐稽往牘,豈有如臣之匹乎?生成之恩,長浹於骨髓,保惜之慈,罔間於顧復,至今使一門百口,生全於地上者,伊誰之賜也?區區以殫竭奔奏之勞,少暴其愛戴之忱。凡係除拜,不擇夷險,惟命之從者,卽爲臣貼額銘腑之一副信符,而至於見職,卽古所謂風憲之職也,以臣言議風采,萬無堪承之望,而目下私義,又有所不敢晏然冒膺者。臣之除職,在於去臘,頃當歲首,廟謁賓對,次第命行,而狗馬賤疾,偶觸寒威,委頓床席,不省四到,陳力就列,其勢末由,故慼伏私次,惟譴何是俟,果然僚·臺兩人,至被儒臣譴罷之斥。臣則雖以未肅拜,見漏於其中,論以逋慢之愆,則實無異同,其在私義,有難獨逭,當律未勘之前,臺端一步,卽臣艮限。今因署經有命,召牌儼臨,至承勿呼望之飭敎,玆敢隨詣朝房,露章自列。伏乞聖明,特賜鐫遞,以安私分,仍治臣違傲之罪,以肅朝綱焉。臣於待勘之中,不宜贅陳他說,而惟其傾葵之忱,寤寐如結,獻芹之心,按住不得,謹將今日之最切要者,仰副來諫之聖衷。夫君德成就,專在於講學,而邇英之晉接太疎,經卷之自止太簡,臨筵發難,未見好問之盛,傍案列侍,徒招應文之譏,則不可謂講學之得其要也。治道修明,專在於憂勤,而常參朝啓,每歸於例停,賓對月行,或淹於期會,機務率多留滯,朝象馴致恬嬉,則不可謂憂勤之得其要也。政令振刷,專在於奮發,而淵靜之象,常過於風動,海涵之量,偏勝於震肅,命令從以玩屑,紀綱日就委靡,則不可謂奮發之得其要也。其他民生之倒懸,風俗之淆漓,民志之不壹,世道之不靖,可言者不啻一二數,而其要則要之不越此三端,此誠群下不能對揚之罪,而耿耿憂愛之悃,安得不深有望於表端影直之地乎?當此三陽泰開,萬品昭蘇,帝王出治之道,政宜咸與維新,伏願殿下,先就其所切要者,本之以實心實德,推之以實政實事,仰承祖宗付托之重,俯貽元良燕翼之謨焉。臣無任云云。省疏具悉。所陳好矣,當留意。本職許遞。
獻納柳致睦疏曰,伏以,臣尸居不職,至被人言,忙貢短章,恭竢嚴譴,不意聖度包容,不卽罷斥,而止罪言者,臣於此,義窘情蹙,益不知措躬之所也。夫儒臣之請罷臺臣,請推同僚,雖違格例,而其所爲說,亦分義之當然。行公諸臺,旣以此見罷,則臣亦臺官中一也,豈以未行公而偃然出肅哉?召牌日臨,繼承勿呼望之命,嚴畏分義,走伏闕外,略構文字,更暴情實。伏乞聖慈,亟降遞罷之恩,治臣違傲之罪,使公法重而私分安焉。臣方在竢勘之中,何敢妄有所陳,而第伏念國家之本,在於儲嗣,而其補養之道,惟在於學問,此帝王之急務,古今之成法也。恭惟我春宮邸下,睿質天成,聖功時敏,固無待於諸臣裨補之力,而紬繹之功,莫切於討論,資益之效,易著於薰陶。趁此春晷漸長,睿學方進之日,廣求老成賢雋之士,使之左右布列,朝夕晉接,講論經旨之外,以時商確前事,深明乎義利之分,治亂之由,則自然德業日臻於高明,而古聖王明善誠身之工,修己治人之術,實不外此,此朱子所以以擇傅講學之說,眷眷於時君者也。愚衷所激,敢進蕘說,惟聖明,不以人廢言,而少垂察焉,則宗社幸甚,國家幸甚。臣無任云云。省疏具悉。所陳好矣,當留意。本職許遞。
正言朴心壽疏曰,伏以,臣姿本鹵莽,命又崎嶇,纔通仕籍,旋嬰疾病,退伏鄕廬,十年于玆,每誦古人事親日短之語,區區私願,惟在於不離膝下,長奉晨昏矣。獲戾神明,奄失所恃,喪制甫畢,穹壤靡逮,一步榮塗,萬念都灰。迺者薇垣除旨,忽下於千萬夢想之外,臣聞命惝怳,罔知攸措。如臣之蒙愚謭劣,重之以喪威震剝之餘,神識消落,夫豈有一分堪承之望也哉?數旬虛縻,一味違傲,廟宮展謁,歲首次對,俱未進參,義分虧矣,惶隕極矣,際伏見儒臣請罷,只論於行公諸臺,不及於臣身,臣於此,益不勝恧蹙之至。始犯逋慢,終又倖逭,臣罪到此,尤有大於行公之僚員矣。署經有命,天牌屢降,至承勿呼望之嚴敎,而以此情踪,冒膺無路,走伏闕外,略構文字,仰暴情實。伏乞聖慈,亟降遞罷之命,仍治臣違慢之罪,以嚴公法,以安私分焉。臣方竢勘,何敢贅他,而今當試士之年,敢陳愚見。大抵科場之雜亂,未有甚於近日,甚至於各司之吏隷,私家之傔奴,假着儒衣,混赴場屋,出入爭先,鬭鬨成習,此專由於照訖講之不嚴也。申飭京外,前期開講,嚴立科條,無令冒入,則庶有補於正士習而嚴科場之道矣。且伏見近日法綱漸弛,至於夜禁而極矣。通衢大道之中,白衣無賴之徒,絡續來往,閭閻之間,多有偸竊之患,街路之上,狼藉醉吼之聲,朝家設禁之意,恐不當如是矣。分付各營門,各別嚴飭,俾無如前懈弛之弊,則法令申明,都民奠安。伏乞聖明,勿以人廢言,而俯垂採納焉。臣無任云云。省疏具悉。尾陳事,竝令廟堂知委申飭。本職許遞。
上在昌德宮。停常參·經筵。
尹命圭,以都摠府言啓曰,漂海人旣已回程,今日入直內三廳武兼禁軍及軍兵等,中日習射技放,請出標信。傳曰,知道
又啓曰,合辭許久闕啓,事甚未安。除在外·受由外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨李若愚,今日不爲仕進,卽爲牌招,何如?傳曰,許遞,前望單子入之。
承旨前望單子入之,李奎鉉落點。
尹命圭啓曰,假注書李鼎在,身病猝重,勢難察任,今姑改差,何如?傳曰,允。
又啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰洪永觀,副修撰趙璟鎭,旣有只推之命,與新除授修撰洪彦謨,一體牌招,以爲推移入直之地,何如?傳曰,允。
又啓曰,守令署經事,命下矣。新除授掌令尹秉烈,卽爲牌招,以爲備員署經之地,何如?傳曰,允。
又啓曰,大司憲宋穉圭,掌令金在浩,持平李相遠在外,執義未差,掌令尹秉烈,持平姜弼煥牌不進,監察茶時之意,敢啓。傳曰,知道。
以司諫李憲瑋,掌令尹秉烈,持平姜弼煥牌不進罷職傳旨,傳于尹命圭曰,只推。
以掌令尹秉烈牌不進罷職傳旨,傳于尹命圭曰,只推。
金鼎均啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義沈鈁,獻納李毅遠,正言洪永觀落點。
尹命圭啓曰,守令署經事,命下矣。掌令尹秉烈,旣有只推之命,與新除授執義沈鈁,獻納李毅遠,正言洪永觀,一體牌招,以爲備員署經之地,何如?傳曰,允。
兵曹口傳政事,大護軍單金逌根。
兵曹,以李升權爲摠戎中軍。
尹命圭,以都摠府言啓曰,副摠管李觀植,以禁衛中軍軍兵等中日試射放事,南別營晝仕出去之意,敢啓。傳曰,知道。
金鼎均,以春秋館言啓曰,別兼春秋臣張敎根,以禁衛營從事官,今日本營軍布捧上坐起時,晝仕出去之意,敢啓。傳曰,知道。
尹命圭,以刑曹言啓曰,謹依下敎,作黨毆打掖隷之無賴輩,一一捉來,與被打掖隷尹命植,頭面査實,則尹命植所供內以爲,渠於今月十一日夕,與同僚掖隷,偶入妓家,與鄭倫赫爲名漢,有所鬭鬨矣。倫赫因此含憾,十六日夕,嘯聚徒黨,捽曳毆打,頭部破傷,肩胛浮高牽引,而諸漢中知面者,惟是倫赫及田錫柱,其餘諸漢,被打昏倒,不得一一詳知云。鄭倫赫·田錫柱所供內以爲,倫赫被打於掖隷時,掖隷之悖辱,絶惋絶憤,故有一打雪憤之心,與同類朴道涵·池應獜·林寧基等,十六日夕,往候於要路,執捉命植,倫赫則杖打頭部,錫柱則拳毆肩背,與道涵等,合力ㅍ打,而圍立諸漢,皆是往來觀光者,渠等五人外,更無同參之人云。朴道涵等三漢所供內以爲,伊時目見命植之頭破血流,雖不得毒打猛毆,而如干助勢,難免隨從之罪云矣。觀於諸招,當初起鬧者倫赫也,逢場毒打者倫赫也,倫赫之爲首犯,無容更議。錫柱則執袖而打其肩背,道涵等三漢,則共力毆打,當爲隨從。今此無賴輩之昏夜作黨,毆打掖隷,以致傷重,萬萬痛駭,所當自臣曹分輕重照勘,而旣伏承嚴査之命,故査實以入之意,敢啓。傳曰,分輕重勘處。
以江原監司洪敬模狀啓,平海等邑人物渰死事,傳于金鼎均曰,聞甚矜惻,元恤典外,別加顧助,如有生前,身還布,竝蕩減事,分付。
尹命圭,以刑曹言啓曰,毆打掖隷諸漢査實草記批旨內,分輕重勘處事,命下矣。謹按律文,則大明律鬭毆條,有曰毆制使者,杖一百徒三年,名例云,隨從者減一等,竝依此律,首犯鄭倫赫,決杖一百後,黃海道信川郡徒三年定配,隨從田錫柱,減一等決杖九十後,江原道旌善郡徒二年半定配,朴道涵·池應獜·林寧基等,雖有共謀加功之罪,別無下手傷重之事,比諸錫柱,不無輕重之別,竝嚴刑懲勵放送。被打掖隷,看審其傷處,則頭部被傷,肩胛浮高,破傷不輕,鄭倫赫·田錫柱,竝姑嚴囚,待辜限押送配所之意,敢啓。傳曰,知道。
刑曹啓目,粘連,臨陂縣殺獄罪人鄭好辰獄事段,數三傷處,痕損輕淺,有難直歸之毆踢,今若歸之有意戕殺之科,則恐有欠於審克之道,施以次律之意分付爲白乎旀,錦山郡殺獄罪人梁道淵獄事段,道淵築左,夏先踢右,實因難執,而左肋傷痕,較右尤緊,此所謂下手重者也。其鬭始於道淵,其死終於道淵,當訊取服,何如?判付啓依允。又啓目,粘連,鳳山郡殺獄罪人林世茂獄事段,致大之鳴金訴冤,情或可恕,而衆人之招,指致大亂踢,屍親之言,謂世茂毒打正千之間,父子互換,有傷事體,訊推取服,何如?判付啓依允。又啓目,粘連,西原縣殺獄罪人卞成來獄事段,三次檢狀,無不疑其被打,而實因皆歸病死,道臣跋辭,剖析於事理情踪之間,委曲纖悉,死不由打,臣不敢信,訊推取服,何如?判付啓依允。又啓目,粘連,京囚金景喆獄事段,杖痕則斜長,踢痕則圍圓,後脇傷處,若斜長,則在法無容更議,而今此圍圓之痕,非打伊踢,踢時詞證,無一可據。臆定元犯,或爲稱冤之端,參究始終,獄案已具,如法訊推,何如?判付啓依允。
右議政沈象奎疏曰,伏以,臣生而閔凶,情有絶悲,日昨登對,猥將賤私,略陳於前席,而威顔咫尺,言不敢盡,心焉弸苦,退益如痗。噫,今年卽臣母下世之舊甲也。臣生未周朞,遭此覆卵之禍,襁褓呱呱,分無存全,至今得延,實非常理。蓋自索飯學語,知覺漸具,齎痛益深,㓨心塡臆,含恤靡至,每明發而永懷,若有覿而莫認,鮮民之生,不如死之久矣。況玆讎年重回抽慟罔極,若在袒括。如臣情事者,世俗或有追服之人,而先儒之論,蓋爲非之,文純公李滉則曰,追服,朱先生以爲意亦近厚,觀亦近二字,其非得禮之正明矣。旣非正禮,則又豈可立法而使之通行?蓋旣失其時,而從事吉常久矣,一朝哭擗行喪,已不近情,其於節文,亦多有窒礙難行。文正公宋時烈則曰,追服未服之喪,未之前聞,孔聖少孤,至不知父墓所在,而未聞有追服之禮,又曰,非禮而或諉於徑情,徑情聖人以爲夷虜。文純公朴世采則曰,追喪之說,自古聖賢,未嘗開此一路,爲後人定制,惟篤孝不學之人,往往徑情而直行,非君子所貴也。臣固不學,意雖欲厚,而亦不敢徑情直行,以出於聖賢君子之外。乃若其情,未或少異於苴衰之身,惟宜解免官職,依近墳墓,以盡此歲,庶可以少恔於心,而今無以如此,紳珮周行,出入如常,情實難抑,心切不安,哀悶痛迫,無可爲喩。且以臣之庸愚無能,冒玷三事,初已甚誤,而適又右位俱虛,苟然獨任,非不欲殫其意慮,竭其勞力,圖所以承當萬一,而百爲愈隳,事則日非,朝夕可憂,懍乎其莫知所濟。使臣雖無此情事,蹇謇前往,終必誤之又誤而已,今又以難抑之情,不安之心,恤然㥏然强而居之,求欲一日無誤,其可得乎?誤於臣身,臣誠不自計,誤於臣職,臣雖萬誅,其於爲國,鑄已錯而無餘鐵,何哉?徐庶指心之言,方寸已亂,無益於事者卽,亦臣今日之謂也。玆敢齎沐具牘,罄瀝情懇,涕泣呼號於天地父母之前。伏乞聖慈,哀憐矜悶,早賜體諒之恩,公私大幸,決在一施。臣不勝云云。答曰,省疏具悉卿懇。卿之情理絶悲,非不爲念,乃卿一身之私,輔相之重,卽國家之大事,豈可以此求解,亦豈可奉許?卿其安心勿辭視事。仍傳于金鼎均曰,此批答,遣史官傳諭于右議政。
上在昌德宮。停常參·經筵。
金鼎均啓曰,合辭許久闕啓,事甚未安。除在外·受由·傳旨未下外,未肅拜·呈告人員,竝卽牌招,何如?傳曰,允。
又啓曰,吏曹參判權丕應,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,行都承旨李光文,右承旨任存常,左副承旨李奎鉉,今日不爲仕進,行左承旨洪命周,右副承旨尹命圭式暇,院中只有臣一人,伴直無人。左副承旨李奎鉉,所當更請牌招,而拘於廳規,不得請牌,何以爲之?敢稟。傳曰,竝許遞。前望單子入之,待下批,牌招察任。
承旨前望單子入之,洪起燮·金炳朝·李羲肇·徐相祿·朴晦壽落點。
李鼎在改差,代以洪在喆爲假注書。
以掌令尹秉烈再牌不進罷職傳旨,傳于金鼎均曰,只推。
以正言洪永觀牌不進罷職傳旨,傳于金鼎均曰,只推。
金鼎均啓曰,掌令尹秉烈,正言洪永觀,旣有只推之命,竝一體牌招,何如?傳曰,允。
又啓曰,守令署經事,命下矣。掌令尹秉烈,正言洪永觀,旣有只推之命,竝卽牌招,以爲備員署經之地,何如?傳曰,允。
又啓曰,禁衛大將柳相亮,時無職名,令該曹口傳付軍職,何如?傳曰,允。
以應敎朴英載,副應敎洪赫,校理洪晩燮,修撰洪彦謨,副修撰趙璟鎭牌不進罷職傳旨,傳于金炳朝曰,只推。
金炳朝啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰洪彦謨,副修撰趙璟鎭,旣有只推之命,竝更牌招推移入直,何如?傳曰,允。
以司諫李憲瑋,持平姜弼煥牌不進罷職傳旨,傳于金鼎均曰,只推。
以左承旨李羲肇,左副承旨朴晦壽,同副承旨徐相祿牌不進罷職傳旨,傳于金炳朝曰,只推。
傳于金炳朝曰,戶·刑換房。
兵曹口傳政事,護軍單柳相亮·李光文。
掌令尹秉烈啓曰,臣之庸陋淟劣,何嘗近似於臺閣之任,而栢府除旨,忽下於夢外,召牌荐降,臣感恩怵義,張皇出肅。而第合啓之不可聯參,處義如前,本府之已經亞憲,格例自在,私義公格,俱難冒據,以此情踪,何可蹲仍於臺次?請命遞斥臣職。答曰,依啓。
正言洪永觀啓曰,臣言議風采,鹵莽謭劣,淸朝耳目之任,本不近似,向叨玉署,適値歲首,廟宮祗謁之日,賓筵晉接之時,職忝從班,義當竭蹶。此正日昨前納言疏中所謂分義之當然者也,而賤疾適苦,屢犯違傲,闕禮虧分,數愆自訟,果然規箴之言,至發僚席之間。撫躬慙恧,靡所容措,歷日悚蹙,惟譴何是俟,薇垣特除,又下於此際,召牌荐降。臣於是,惶阨怵畏,雖不得不冒沒出肅,而顧臣情地,其何敢以職名之改,而揚揚蹲仍乎?且臣於本院,旣經納言,揆以公格,亦在當遞,以此以彼,有不可一刻晏然於臺次。請命遞斥臣職。答曰,依啓。
以應敎朴英載,副應敎洪赫,校理洪晚燮,修撰洪彦謨,副修撰趙璟鎭牌不進罷職傳旨,傳于金炳朝曰,只推。
金鼎均,以兵曹言啓曰,來二月十二日大駕詣永禧殿展謁,仍詣儲慶宮展拜時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十五哨,馬軍五哨,訓將·御將率領爲先·後廂,禁軍五番爲之,摠使率該廳標下軍及御營廳鄕軍三哨,騎士二番留陣,留營置之,可也。
慶尙監司李鶴秀疏曰,伏以,臣分外叨榮,恩重邱山,朝端尸素,報蔑絲毫,而近又代斲於銓注之席,與聞於籌謨之末,人不稱官,承乏苟充,臣雖愚迷,寧不靦顔?乃於此際,伏奉嶺南旬宣之命,則任益重責益鉅,才愈不逮,萬萬非賤品所敢承當也。國家分置八路州縣,總于方岳,隨其地界之廣狹,邑治之多寡,而事之煩簡不同,政之難易有係,若其七十餘所之星羅碁布,視他路不啻壯且大矣。麻縷粟米,厥賦孔殷,重門擊拆,邊戒甚嚴,縱令財阜而物庶,風淳而俗厐,眼與手熟,事俱心會,尙難優優以濟之,安安以鎭之,況自十許年來,加之以饑荒,仍之以疹疾,村閻盡空,汚萊相望。古人所謂人無固志,生無定業,一有水旱,流移四出者,不幸近之。而愼揀之政,忽及於如臣之鈍根薄識歇後生受者,則將何以宣布德意,撫循凋瘵,以無負我聖上委寄之重也?噫,深宮之念,窮蔀必達,階前之臨,山海匪遠,凡今日分憂共理之良二千石,盡入於綜實之中,而顧臣本末,尤被淵鑑所燭者久矣,何待試可而後乃已也哉?旣其自知之明,終未敢爲貪冒之計,不得不據實控籲。伏乞天地父母,察臣言之非出假飾,亟遞臣新授職任,以安愚分,不勝幸甚。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
藥房提調金履載,副提調金鼎均啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
洪起燮啓曰,左承旨李羲肇,同副承旨徐相祿,今日不爲仕進,竝卽牌招,何如?傳曰,竝許遞。前望單子入之,待下批,牌招察任。
承旨前望單子入之,金學淳落點,金鏴添書落點。
洪起燮啓曰,新除授行左承旨金學淳,時在京畿果川地,斯速乘馹上來事,下諭,何如?傳曰,許遞。前望單子入之,待下批,牌招察任。
承旨前望單子入之,朴齊聞落點。
洪起燮啓曰,新除授左承旨朴齊聞,時在京畿楊州地,斯速乘馹上來事,下諭,何如?傳曰,許遞。前望單子入之,待下批,牌招察任。
承旨前望單子入之,金陽淳落點。
傳于朴晦壽曰,當該承旨遞差,前望單子入之。
承旨前望單子入之,金䥧落點。
傳于金炳朝曰,弼善許遞,與輔德未差之代,前望單子入之。
春坊前望單子入之,輔德李光正,弼善朴齊明,文學洪彦謨落點。
以應敎朴英載,副應敎洪赫,校理洪晩燮,修撰洪彦謨,副修撰趙璟鎭牌不進罷職傳旨,傳于金炳朝曰,只推。
金炳朝啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰洪彦謨,副修撰趙璟鎭,旣有只推之命,竝更牌招推移入直,何如?傳曰,允。
金鏴啓曰,大司憲宋穉圭,執義沈鈁,掌令金在浩,持平李相遠在外,持平姜弼煥牌不進,掌令一員未差,監察茶時之意,敢啓。傳曰,知道。
以司諫李憲瑋,持平姜弼煥牌不進罷職傳旨,傳于金鏴曰,只推。
金炳朝,以禮曹言啓曰,大報壇祭享,每於三月上旬內,擇日擧行事,曾有定式矣。吉日令日官崔聲遠推擇,則來三月初七日爲吉云。以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以禮曹言啓曰,皇壇壇上及祭器等,每年孟春,戶·禮曹堂上奉審事,曾有定式矣。今正月二十七日,臣曹與戶曹堂上,進去奉審後稟處,何如?傳曰,允。
判敦寧李肇源疏曰,伏以,昭其悃愊,假以優遊,使得休養於衰疲,以示全保於孤拙,此卽昔人告老者之所哀鳴於其君者也。臣每讀此言,未嘗三復詠嘆,有味乎其眞切。今緣臣之一段悃愊,不足以仰孚天鑑之昭,恩批誕宣,奬借彌隆,而只叨曠絶之殊眷,未蒙曲諒之特惠,臣稽首莊誦,感極涕零,歷屢日而猶不知所云也。夫人臣乞退可引者,非一,量能度分,難稱任使,則退,若老病癃痼,限以年格,則退,又高邁其志,不待宦成年至而退,有一於此,無不各遂其欲者,歷論今昔,何限其人?若臣者素無高蹈之節,亦昧量入之義,苟論其愚不稱任,則宜退久矣,而壯歲奔馳,老猶貪係,觸事狼狽,屢經顚躓,幸蒙上穹至慈,藏垢納汚,保有危喘,式至于今,則年與病加,陳就無路,禮嚴其防,夜行宜休,此臣所以必欲丐此餘生,歸老畎畝,以毋負我聖朝崇四維之政也。且念臣自祖先以來,厚沐恩渥,世襲圭組,而邇來三四十年之間,父子兄弟,躬逢盛際,明廷袍笏,接武竝列,近又臣子·臣姪,次第登庸,淸貫膴仕,殆偏臣家,崇重翕赫,耀人耳目。水滿則溢,月盈則虧,物理之攸常,人事之固然也,臣每撫枕明發,恒存兢懼,今宜從其老耄者,斂然知止,然後庶可以好謙受益,粗獲全安,臣之所欲退者,此亦其一端也。倘聖明以臣爲兩朝舊物,不忍便棄,有此慰諭勉留之敎,則臣嘗見故相臣金堉之上孝廟疏曰,居於松楸,來往輦轂,有顧問則對之,有朝請則謁之,有危難則赴之,一息尙存之前,未敢一日而忘吾君。故相此言,政道臣今日心事,臣雖斂跡班聯,亦何敢長往遠遯,殆若隱淪之蹤也?玆又瞻天拜日,刳瀝肝血,祈望恩造,益切隕越,以我殿下至仁厚德,垂憐之曲保之,亟許臣至懇,則臣之未死殘齡,卽與再造何異,而使世世萬子孫,長祝生成之澤焉。臣無任云云。答曰,省疏具悉。頃批已悉,謂卿當不復請,不意又此陳懇。不允。
大護軍申絢疏曰,伏以,歲籥載新,景籙無疆,春謁展禮,聖孝彌彰,臣民頌祝,曷有其極?仍伏念臣於本月初十日,因大僚筵奏,陞擢正卿,繼伏奉敎旨,爲資憲大夫者,震懍踧踖,無地容措。夫擇人任官,有國之大政,量能受職,爲臣之常分,苟或反是,任與受也兩失其當,而不衷之刺興焉,負乘之咎生焉,微末庶官猶然,況於尊爵峻秩乎?我朝資憲之階,卽周官六卿,漢制八座,信乎其尊且峻矣,自非望實俱隆,輿論所歸,其不可循例而得也明矣。臣性分愚下,才識疎闇,本不足以備員於百執事之列,而通籍以來,歷職內外,罔非涯分之踰溢,曾無絲毫之報效。雖以近年言之,待罪亞卿,久招素餐之譏,常切匪據之懼,今乃冥升不已。列于正卿,則臣身雖榮,得無物議之嗤笑,其於累聖朝擇任之政,壞古人量入之義,又何如哉?且臣病狀,前已悉暴於請遞亞銓之疏,至于今餘症尙苦,委頓床席,除正問安,歲後動駕,竝闕參班,罪戾增積,悚蹙彌深。今者寵命反侈,寔出尋常,理宜趨進輦轂之下,陳籲蘄免,而扶舁登途,其勢無由,玆從縣道,冒呈短章,披瀝情實。伏乞聖明,俯垂鑑諒,亟命收還臣新授資級,仍治臣逋慢之罪,以重公器,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
金䥧,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金䥧啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十五日朝參日次矣,敢稟。傳曰,停。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金陽淳啓曰,假注書洪在喆,身病猝重,勢難察任,今姑改差,何如?傳曰,允。
洪在喆改差,代以尹憙爲假注書。
以應敎朴英載,副應敎洪赫,校理洪晩燮,副修撰趙璟鎭牌不進罷職傳旨,傳于金鏴曰,只推。
金鏴啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,副修撰趙璟鎭,旣有只推之命,竝更牌招,何如?傳曰,允。
金䥧啓曰,大司憲宋穉圭,執義沈鈁,掌令金在浩,持平李相遠在外,掌令一員未差,持平姜弼煥牌不進,監察茶時之意,敢啓。傳曰,知道。
以司諫李憲瑋,持平姜弼煥牌不進罷職傳旨,傳于金䥧曰,只推。
兵曹口傳政事,護軍洪起燮。
金䥧,以都摠府言啓曰,副摠管李觀植,以禁衛中軍·軍兵等中日試射放事,南別營晝仕出去之意,敢啓。傳曰,知道。
上在昌德宮。停常參·經筵。
金䥧啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,山林外,在外及有實故人竝許遞,政官牌招,開政差出,待下批,牌招察任。
備忘記,訓戎僉使李行謹下直,長弓一張,長箭一部,片箭一部,筒兒一箇賜給。
金鏴啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
尹憙有頉,代以李寅敎爲假注書。
金鏴啓曰,行吏曹判書金履喬,參判權丕應,參議金蘭淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
傳于金鏴曰,吏曹參判有闕之代,前望單子入之。
吏曹參判前望單子入之,朴周壽落點。
兵曹口便政事,副司果單李憲瑋。
金鏴,以吏批言啓曰,慶尙道咸陽居前五衛將姜海祚,往在丁丑,以年九十加資,今已滿百歲矣。又當以百歲老人加資,而未免見漏於該道修啓中,殊涉不審,當該道臣推考,姜海祚加資,今日政下批之意,敢啓。傳曰,知道。
有政。吏批,行判書金履喬牌招不進,參判權丕應陳疏入啓,參議金蘭淳進,同副承旨金鏴進。啓曰,判書金履喬牌招不進,參判權丕應陳疏入啓,小臣獨政未安,何以爲之?敢稟。傳曰,只出緊任。
以趙晉和爲大司諫,李嘉愚爲執義,朴升鉉爲司諫,閔永勳·朴榮顯爲掌令,沈能恕·李源一爲持平,洪彦謨爲獻納,鄭藎·申萬休爲正言,柳致睦·徐英淳爲修撰,趙鍾永爲禮曹判書,李友秀爲刑曹參判。
兵批,行判書金魯敬進,參判未差,參議尹濟弘入直,參知洪祐燮病,左副承旨金鼎均進。
以趙鍾永爲知事,姜泰煥爲同知,南寅老爲副摠管,朴宗學爲僉知,李光龍爲宣傳官,李儒甲爲五衛將,任致貞·金宗鉉爲慶熙將,徐相奎爲備邊郞,張敎根爲文兼,洪泳謨爲統虞候,金獜鍾爲多大浦僉使,鄭宅儉爲惠山僉使,韓明運爲全羅兵虞候。同知加設單姜海祚,護軍金學淳·洪命周·金鐮·權丕應·南寅老,副護軍李若愚·李奎鉉·尹命圭·李羲肇·徐相祿·朴齊聞·任存常·徐衡輔·任泰淳,副司直徐淇修·沈鈁·柳致睦·李毅遠·金在浩·尹秉烈·趙冀永·李相遠·姜弼煥,副司果朴心壽·洪永觀·柳榮河竝單付。
傳于金鏴曰,知事望筒勿施。
傳于金鏴曰,見窠皆令差出。
吏批,再政。以趙萬協爲校理,金盛淵爲文學,尹豐烈爲兵曹參判,趙寅永爲戶曹參議,朴周壽爲同成均,金魯敬爲繕工提調,趙必煥爲繕工主簿。兼直閣單李嘉愚。
兵批,再政。以洪履簡爲同知,羅敬南爲守門將。同知單金宗鉉,僉知單任致貞,護軍朴齊一。
金鏴啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
以獻納洪彦謨,掌令朴榮顯牌不進罷職傳旨,傳于金䥧曰,只推。
以應敎朴英載,副應敎洪赫,校理洪晩燮,副修撰趙璟鎭牌不進罷職傳旨,傳于金鏴曰,只推。
咸鏡監司李存秀疏曰,伏以,臣猥以匪才,叨膺重藩,居然歲已再周矣。蓋此關北一方,塞陬荒僻,道路夐遠,至於豆滿徼障之邑鎭,距營又恰過千五百里,長吏無所忌憚,橫斂歲增,生民雖有疾苦,控訴無處。近來民憂,何處不然,而未有如深北之甚者也。如臣昏憒不解事,疲軟不勝任者,本非所可堪承,而臣不自量度,旣已冒赴矣。區區報效之志,豈不欲宣上德而達下情,剔除民瘼,愛養民力,使北鄙荒服之方,知朝廷子惠之澤,不以遠邇有間,而識無經遠,才不敵事,且蒲柳已衰,疾病侵尋,寄性命於藥裹,送日月於床笫,北門鎖鑰,便作養病之坊,每不勝悚悶。今番冬春之交,痰劇眩作,神精昏懵,如墜煙霧,方其甚時,殆不省戶外事,按例簿牒,尙未題決,民邑受弊,已不可勝言。見今瓜期在近,捱過一二朔,自當差代,何敢爲煩籲之計,而瘝務之懼,寔添一病,入關之願,度日若年,玆敢不避僭猥,仰暴衷懇。伏乞聖明,曲垂鑑諒,特遞臣所帶之任,以幸公私焉。臣無任云云。答曰,省疏具悉。所請依施。
吏曹參判權丕應疏曰,伏以,臣卽一衰朽癃癈之物耳,一切世味,已屬先天,二豎乘間,朝暮待盡。千萬不自意,偏蒙我聖上不遺簪履之舊,旣下亞銓特點,繼有庚牌荐召,臣聞命驚惶,不知何以得此於聖明也。凜綴濱危之中,若蟄蟲聞雷,枯木逢春,迨此滅死之前,神識猶未泯焉。一番叩謝,退塡溝壑,誠萬萬無憾,而第臣素抱貞疾,自在未老之時,未嘗以無病自處,而然猶前後有除,不敢不强疾趨走者。蓋以立朝二十餘年,所被恩造,罔非踰分,心雖切於感激,報則蔑於絲毫,惟以生死向前,夷險不擇,爲一分自效之計耳。顧今犬馬之齒,已踰七旬,癃痼之證,殆成末疾,諸般危惡之祟,無非必死,至於痰火益熾,消渴隨作,引冷思霑,晝夜溘溘,雖流歠不息,而有若焦釜之點沃,津液已渴,而無異殘膏之垂盡。汔玆數朔,土氣積敗,穀味全却,宛轉床席,動輒須人,雖有醫技,固無奈何,亦將拭巾以俟而已。以若病情,彈冠束帶,復入脩門,斷無其望,與其瘝曠職事,無寧早自遞免。至若銓席重任,自來不稱之實,猶屬餘事,不暇覼縷,疾痛之呼,其情甚急。伏乞聖明,亟遞臣亞銓之任,以幸公私,仍治臣瀆擾之罪,以肅朝綱,不勝大願。臣無任云云。答曰,省疏具悉。所請依施。
全羅監司鄭元容疏曰,伏以,臣不孝之罪,可謂上通于天矣。歲壬午喪父而孤,再朞而又喪母而哀,酷罰荐禍,慟冤纒骨,頑不自滅,縞綅序變,愴焉憁焉。倀倀靡至,歸抱宰木,寓哀墟墓,野鳥回翔,樹風不停,廓然天地,餘生曷依,明發不寐,萬念俱息。不意我聖上,念臣往跡,憐臣苟活,授臣爵秩,復備任使,府曹除書,竝及中月,繼之以樞密紆謨之任,藩臬旬宣之職,臣榮感交竝,涕泗橫流,釋衰服政,先民攸行,臣是何人,敢違斯義?況臣甫及弱冠,出入禁闥,歲月滋久,恩情兩深,戀主之誠,常所蓄積,而邇來三載官外,六年居廬,跡阻彤庭,星霜幾何?龍床文石,曉夢長繞,今旣縻銜,進身有階,覲耿至願,縱不自勝。第臣情絶悲,臣心甚苦,榮塗華耀,實所不忍,臣父母晩育臣身,撫愛已甚,顧復之恩,鞠養之勞,敎誨之勤,殆有異於人之爲父母子者矣。欲報之德,昊天無極,臣於往日,從事仕宦,非曰能之,爲親養也,而親今不在,誰爲養乎?章服寵命,非曰稱之,爲親悅也,而親今不在,誰爲悅乎?高堂乘車,人生所樂,而二釜之祿,不可復逮,則曾子爲之流涕,列鼎累茵,常情所慕,而百里之米,不可復負,則子路爲之發歎,惟昔賢哲,砥行績學,抱經濟之術,任君民之責者,猶於親沒之後,輒皆無意進取,如臣愚鹵,本乏才能,一職一事,無可補效,今臣去就,何所有無?無寧臣永依邱壠,俯申不洎之慕,固守涯分,仰圖不報之報而已。見職稱否,更何暇論?衷情懇迫,仰首嗚呼。伏乞聖慈,矜悶哀憐,曲加諒察,先遞臣職名,永刊仕籍,俾得以安意展省,永遂私願,則始終生成之恩,惟銜結是期,臨疏淚零,言不知裁。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
夜五更地動。
金䥧啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金鼎均啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金炳朝啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,副修撰趙璟鎭,旣有只推之命,與新除授修撰柳致睦,一體牌招,以爲推移入直之地,何如?傳曰,允。
又啓曰,假注書金權,身病猝重,勢難察任,今姑改差,何如?傳曰,允。
金權改差,代以柳夏永爲假注書。
金䥧啓曰,大司憲宋穉圭,掌令閔永勳,持平沈能恕·李源一在外,執義李嘉愚,掌令朴榮顯牌不進,監察茶時之意,敢啓。傳曰,知道。
以執義李嘉愚,掌令朴榮顯,獻納洪彦謨牌不進罷職傳旨,傳于金䥧曰,只推。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金炳朝曰,只推。
備邊司,以金啓河爲咸鏡監司。
以慶尙監司趙寅永狀啓,陜川郡民家失火事,傳于金炳朝曰,聞甚矜惻,元恤典外,別加顧助事,分付。
金鼎均,以都摠府言啓曰,副摠管尹致謙,以漢城府左尹,本府坐起,晝仕出去之意,敢啓。傳曰,知道。
又以備邊司言啓曰,會寧開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
刑曹啓目,粘連,祥原郡殺獄罪人李孟基獄事段,失和經配之說,咄咄逼人,足踢枕打之狀,昭昭莫掩,起鬧於戲劇之餘,蓋不忍其麤憤,殞命於頃刻之間,未必出於殺心,一擧而未售,諉人之計,縱稚女而號冤,再籲而又犯欺天之罪,情節狡惡,在法難容,同正犯李孟基,訊推取服,何如?判付啓依允。又啓目,粘連,平壤府殺獄罪人金大權獄事段,奪田去薪,何迫阨之甚,給米饋鷄,何情愛之厚,石打實因旣執,手殺之眞贓畢露,而以橫豎之說,爲疑眩之計,或曰,投薪之際,石塊巧中牙頰,或曰,因風傷泄症,遂致其命,石塊雖或誤落,何至於破骨落齒?風泄雖或闖作,蓋因本傷添症。償命之律,渠無所逃,敢以査庭未售之說,誣引已故之人,究其情節,至狡且惡,同正犯金大權嚴訊取服之意,分付道臣,何如?判付啓依允。又啓目,粘連,平壤府殺獄罪人趙珏獄事段,死者趙益秀,卽一圮族,圖得面里之任,恣行攘奪之手,斂結錢而盡歸花消,冒人名而受還獨喫,徵族於趙珏之父,甚至於嗾囑官屬,杖之囚之,不通飮食,幾死僅生。今年如此,明年如此,遂使蕩敗家産流離不還。若其掘冢時,毁破喪服,離鄕後勒賣田土,猶屬於薄物細故,毒生靈而敗族者何限,未有若此漢之甚者。傍觀尙爲之憤惋,況爲其子者,豈不欲食肉寢皮乎?殺人者死,渠非不知,而失父之處,貽母之慼,靡室靡家,生不如死,自幼而蓄積殺心,及長而辦得大事,懷刀亂刺,一雪其憤,雖謂之血氣男子,可也。崔召史擊錚原情中,情不可殺法可殺一句,可謂實際。臣曹所執者法也,七處刀痕,實因無疑,兩檢招辭,凶身輸款,以情屈法,不敢遽議,同正犯趙珏,依例訊推,何如?啓依允。又啓目,粘連,祥原郡殺獄罪人鄭召史獄事段,傷痕不爲不著,詞證不爲不備,而打在何月日時,而用以何許器仗,而不以器仗,比對傷處,不以辜限,準計日字,泛言打殺,遂以成獄。揆以獄體,殊欠詳審,遭變猶晩,其姑已爲納告,懸架捶楚,厥夫不敢全諱,童稚不耐飢寒,婦道何責勃豀,至於毆打姑惡,可知無辜橫夭,身世可憐,臨死黜送,情節尤㦧,變係倫常,罪犯誣罔,同正犯鄭召史,嚴訊取服之意,分付道臣,何如?判付啓依允。
行兵曹判書金魯敬疏曰,伏以,臣日前除拜左賓客矣,金吾之自在當遞,古例卽然,宜卽疏籲。第金吾呈告,由限未滿,只俟三度,錫鞶之恩,誠未仰孚,只蒙加由,然其由前由後,不可因仍兼帶,一也,玆又疾聲仰籲。伏乞亟遞臣金吾兼銜,以伸公格,以安私分,不勝幸甚。臣無任云云。答曰,省疏具悉。所帶賓客之任許遞。
上在昌德宮。停常參·經筵。
金鼎均,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金䥧啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金鼎均啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
備忘記,廢茂山萬戶石雲乾下直,長弓一張,長箭一部,片箭一部,筒兒一箇賜給。
金陽淳啓曰,禮曹判書趙鐘永,兵曹參判尹豐烈,除拜後過三日,不爲出肅,竝依定式推考警責,仍卽牌招察任,何如?傳曰,允。
柳夏永在外,代以趙秉常爲假注書。
金陽淳啓曰,吏曹郞廳來言,咸鏡監司下批政事,取稟。傳曰,當日爲之。
又啓曰,吏曹郞廳來言,政事當日爲之事命下,而行判書金履喬,參判朴周壽,參議金蘭淳,俱以病不來,不得開政云。竝卽牌招,何如?傳曰,允。
金鏴啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
金陽淳啓曰,行吏曹判書金履喬,參判朴周壽,參議金蘭淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
以吏曹參議金蘭淳牌不進罷職傳旨,傳于金陽淳曰,只推。
金陽淳啓曰,吏曹參議金蘭淳,旣有只推之命,一體牌招,何如?傳曰,允。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金鏴曰,只推。
金鏴啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝更牌招,以爲推移入直之地,何如?傳曰,允。
金䥧啓曰,大司憲宋穉圭,掌令閔永勳,持平沈能恕·李源一在外,執義李嘉愚,掌令朴榮顯牌不進,監察茶時之意,敢啓。傳曰,知道。
以執義李嘉愚,掌令朴榮顯,獻納洪彦謨牌不進罷職傳旨,傳于金䥧曰,只推。
金陽淳啓曰,行吏曹判書金履喬,參判朴周壽,參議金蘭淳再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠極未安。參判陳疏,判書所當更請牌招,而係是一日三牌,何以爲之?敢稟。傳曰,參議只推,與判書·參判,待明朝一體更爲牌招。
備邊司,以李鍾運爲開城留守。
金鼎均,以都摠府言啓曰,副摠管李觀植,以禁衛中軍,軍兵等,中日試射放事,南別營晝仕出去之意,敢啓。傳曰,知道。
又以兵曹言啓曰,內禁衛將李鍾英,以時帶別軍職,職務相妨,呈狀乞遞。李鍾英所帶內禁衛將之任改差,何如?傳曰,允。
吏曹參判朴周壽疏曰,伏以,歲籥戴新,茀祿滋至,廟宮祗褐,宸慕克伸,小大歡祝,帀域惟均。仍伏念臣,庸愚湔劣,最居人下,從前歷揚,已極忝竊,恩造逈出常格,一身不敢自有,有除輒膺,殆若倘來,諒其情素,寔出於怵畏義分,而揆以廉隅,斯可謂不識羞恥矣。笑罵從他,好官自爲,所譏刺者,是何樣下流,而於臣身不幸而近之,用是愧懼,若隕淵谷,擬徹咫尺之章,丐解所帶之任矣。千萬不自意,誤恩荐加,以臣爲吏曹參判者,譬之若舊祟猶㞃,新症越添,宿醒未解,繼酌尤烈,臣誠踧踖隕越,實莫省措躬之所也。佐貳之任,雖異於長官,而銓衡之地,爲何等峻選歟?古人所謂恢公正杜私門,別臧否淸仕路之責,所係甚重,得人與否,治忽立判,不宜輕授匪人,致僨國事者,誠不易之格言也。今若使如臣駑下者,苟然而充其數,晏然而處其地,參聞於注擬之議,代斲於承乏之時,則畢竟僨誤,未暇恤於自已,而遠近瞻聆,孰不爲之解體耶?臣身之本末長短,卽我聖明之所盡燭,旣知爲決不可堪之才,而强之以決不敢當之地,以侈踐歷之華銜,俾效飾讓之虛文者,豈非大有欠於則哲官人之至明至公耶?百爾思量,進身無路,政牌繼降,荐犯違傲,臣罪至此,尤合萬殞。玆敢略暴肝膈之懇,仰瀆聽卑之天。伏乞聖慈,曲垂鑑諒,特賜鐫改,無令玷汚公器,仍治臣瀆擾之罪,以肅朝綱,以安賤分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房副提調金鼎均啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,爾不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴晦壽啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于金炳朝曰,都承旨·左副承旨竝許遞,前望單子入之。
承旨前望單子入之,洪起燮·權敦仁落點。
金炳朝啓曰,新除授右承旨權敦仁,卽爲牌招,何如?傳曰,允。
傳于金炳朝曰,戶·刑換房。
以應敎朴英載,副應敎洪赫,校理洪晩燮,修撰柳致睦,副修撰趙璟鎭再牌不進罷職傳旨,傳于金䥧曰,只推。
金䥧啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝卽牌招推移入直,何如?傳曰,允。
有政。吏批,行判書金履喬牌招不進,參判朴周壽進,參議金蘭淳牌招不進,同副承旨金鏴進。啓曰,判書金履喬,參議金蘭淳竝牌招不進,小臣獨政未安,何以爲之?敢稟。傳曰,仍爲之,以金在昌爲判尹,洪命周爲工曹參判,李存秀爲左賓客,李致元爲氷庫別提,李志淵爲安岳郡守。監役金魯廣,氷庫別提南鍾玄相換。咸鏡監司單金啓河,開城留守單李鍾運。贈吏參趙鎭宅贈吏判·文衡·奎提例兼,禮曹判書趙鍾永考,故縣監尹晳東贈吏參例兼,兵曹參判尹豐烈考,故學生姜柱東贈戶參例兼,故學生姜宜溥贈戶參例兼,故學生姜錫齊贈司僕正,已上同知姜泰煥三代,故學生姜公耇贈戶參例兼,成均進士姜仁厚贈左承旨,故參奉姜命世贈僕正,已上同知姜海祚三代。
兵批,行判書金魯敬病,參判尹豐烈病,參議尹濟弘入直進,參知洪祐燮病,右副承旨金䥧進。上護軍李存秀,大護軍金履載,護軍金基常·金陽淳,副護軍金鼎均·趙雲倬·崔命柱,竝單付,咸鏡道節度使單金啓河,管理使單李鍾運。
傳于金䥧曰,戶判有闕之代,前望單子入之。
戶曹判書前望單子入之,李肇源落點。
金炳朝啓曰,大司憲宋穉圭,掌令閔永勳,持平沈能恕·李源一在外,執義李嘉愚,掌令朴榮顯牌不進,監察茶時之意,敢啓。傳曰,知道。
以執義李嘉遇,掌令朴榮顯,獻納洪彦謨牌不進罷職傳旨,傳于金炳朝曰,只推。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金䥧曰,只推。
金䥧啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝更牌招推移入直,何如?傳曰,允。
以吏曹參議金蘭淳牌不進罷職傳旨,傳于金䥧曰,只推。
金䥧,以禮曹言啓曰,卽接保寧幼學金聲範所志,則以爲同姓五寸姪商欽,嫡妾俱無子,以其同姓六寸弟文欽第二子龍碩,欲爲繼後,兩家相議完定,未及禮斜,而商欽夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式。門長金聲範所訴旣如此,依定式金文欽第二子龍碩,立爲金商欽之後,何如?傳曰,允。
朴晦壽,以兵曹言啓曰,今月二十九日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李源祖爲內禁將。
朴晦壽,以都摠府言啓曰,副摠管尹致謙,以漢城府左尹,本府坐起,晝仕出去之意,敢啓。傳曰,知道。
戶曹判書鄭晩錫疏曰,伏以,臣之待罪度支歲已四改矣。以其匪才,叨若匪據,不爲不久,而尙不抵大譴大何者,夫豈或能勝其任而然哉?特蒙我殿下天地幈幪之至仁,包容庇覆,式至于今矣。雖然壞缺之牽補者,終不可以久支,瘡疣之掩護者,終必至於自潰。今若妄恃旣往,又欲徼倖將來,則在公而必無限僨誤,在私而必無限狼狽,殿下於此,雖復欲曲加容庇,而恐不可得矣。且臣癃痼之疾,與年俱深,其視聽之昏聵,神識之迷霿,筋骸之攣縮不仁,轉輾增加,日甚一日,如丸走阪而不能留,如水漬紙而不可遏,暫有酬接,懵懵然若醒,少或勞動,喘喘乎欲窒,祗以鬼符之未到,尙有縷息之苟延,而要之是朝暮人耳。雖房闥間瑣小,亦不能照管收拾,況可以審察百司之簿書,句校一國之財賦乎?以材以病,末由自力之狀,從前疏籲,非止一再,伏想聖明,倘或記有,而外此又有決不可淟涊蹲冒之大端。蓋禮經致政之限,在於七十,而今臣犬馬之齒,恰滿厥數,處以身而揆之於心,益覺古聖人所以爲萬世制法垂範者,本乎天理,參以人情,稱量防限,錙銖無差也。然則懸車就閑,飾巾待終,卽是臣今日究竟,餘生之亭當道理,而在聖朝禮使之政,亦必有以處之也。噫,臣本庸蠢孤畸之賤品,蒙被恩渥,濫廁崇顯,豈不欲殫心竭慮,死而後已,以粗效涓埃之報?第惟疲軟不勝而不知斂,陳就不能而不知止,又復年至不退,夜行不息,而不知禮防之有嚴,則直一患得失之鄙夫,大壞士夫之名檢,重貽朝廷之羞恥,未遂報效之願,徒積辜負之罪。雖被萬殞而無所贖,臣豈敢爲此哉?玆敢齋沐披瀝,干瀆宸嚴。伏願聖慈,俯垂睿察,將臣職名,亟行鐫免,仍許休致之常典,俾全咫尺之微諒,則此非但微臣之至榮大幸,亦必有光於九經制治四維範俗之聖德矣。臣無任云云。答曰,省疏具悉。卿筋力尙旺,豈可便思休退?度支久矣,依施。
全羅監司鄭元容疏曰,伏以,臣情悲衷苦,尺疏叫閽,攢手雲天,顒候德音,及奉批旨,欽哉汝往,臣誠惝怳,莫省攸處。昔周之盛也,詩人美其官則曰,四方于宣,賢其人則曰,明命使賦,揚其休則曰,江·漢湯湯,象其儀則曰,八鸞鏘鏘。臣讀詩至此,每竊歎以爲,人臣策名熙朝,結契昭主,旅力方剛,經營四方,受方面之托,膺屛翰之寄,彤幨綉轂,周爰咨詢,上布九重之恩德,下採里巷之風謠,敏公荷龍,燁然有光,斯實士夫之極榮,而仕宦之能事也。今臣尙未老矣,叨此重任,榮孰甚焉,敢不竭力,用答殊遇?第念湖南全省,國之重維,金錫·楮·漆·竹箭之利,麻絲·粟米之貢,中州之荆·楊,而國家之外度支也。民物殷盛,措治固難,而矧今崇極而圮,如器之欹,整頓之責,寧容玩愒?三政不擧,百弊俱痼,非臣昏闇所可修也,吏胥多橫,編戶困瘁,非臣孱劣所可振也,侈靡日盛,訟爭不息,非臣庸懦所可禦也。今有人平居混處,與孟賁無甚異焉,及授鼎俎,然後勇怯判焉,與公輸無甚別焉,及持繩尺,然後技拙縣焉,此蓋以人視人遇事始驗,而若夫其人者,則固不待鼎俎之擧,繩尺之持,而自知其不能爲,孟賁·公輸之所能爲矣。今臣自知,亦何異是?臣若隱忍黽勉,竟致狼狽,則後雖追悔,不亦晩乎?臣受恩深重,常蓄願忠之懷,才力之所逮,奔走惟命,固臣所以圖報也,才力之所不逮,量度不入,亦臣所以圖報也。悉輸悃愊,仰瀆聰聽。伏乞聖明,念重寄之不可濫授,諒微才之不可冒赴,畫賜罷斥,回授能者,則公私兩便,不勝區區至祝。臣無任云云。答曰,省疏具悉。已諭於前批,卽爲上來肅命。
上在昌德宮。停常參·經筵。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳朝啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪起燮啓曰,右副承旨金䥧,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,鄭基善落點。
以應敎朴英載,副應敎洪赫,校理洪晩燮,修撰柳致睦,副修撰趙璟鎭再牌不進罷職傳旨,傳于權敦仁曰,只推。
權敦仁啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝卽牌招,推移入直,何如?傳曰,允。
掌令朴榮顯啓曰,噫嘻,痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽悼。固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以饑蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖卷,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫。此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物不治爲治之道,國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賤之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德,必被竄,有曰綱亦吾黨。苟非聲氣素所關通,脈絡素所連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。新除授掌令閔永勳,時在公忠道禮山地,持平沈能恕,時在海美地,李源一,時在京畿金浦地,行司諫院大司諫趙晉和,時在黃海道海州監營任所,司諫朴升鉉,時在公忠道忠州地,正言鄭藎,時在慶尙道星州地,請竝斯速乘馹上來事,下諭。答府曰,不允。申鼎朝等事,不允。申綱·黃允中事,不允。下諭事,依啓。
朴晦壽啓曰,卽見全羅右水使金相順漂人護送狀啓,則公忠道誤以公淸道書之。奏御文字,何等審愼,而如是疎忽,事甚未安。原狀啓,事係邊情,雖不得不捧入,該帥臣不可無警,推考,何如?傳曰,允。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于權敦仁曰,推考傳旨捧入。
以執義李嘉愚,獻納洪彦謨,正言申萬休牌不進罷職傳旨,傳于朴晦壽曰,推考傳旨捧入。
金炳朝,以兵曹言啓曰,內吹螺赤及龍虎營兼內吹今春等習角賞格木,謹依判下,別單施賞之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依啓下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,吳俊福等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧喆等十一名處,各木二疋施賞之意,敢啓。傳曰,知道。
開城留守李鍾運疏曰,伏以臣姿本庸陋,偏蒙恩造,驟躋卿班,已極涯分之踰濫,屢典州紱,曾蔑涓埃之報答,居常愧懼,若隕淵谷。千萬不自意,伏奉除旨,以臣爲開城府留守兼管理使者,聞命震越,不知所以自措也。竊伏念保釐之職,其責甚重,簡畀之際,其選惟難,則非如臣愚下之所可擬議。矧玆松京,其地尤別,羽翼乎王畿,而管西門鎖鑰之寄,參聽乎廟籌,而當一方衝要之會,民尙懋遷之利,而稔於爭訟,地爲孔劇之路,而疲於供億,重之挽近以來,公儲枵罄,莫備經用之數,戎政弛廢,實無綢繆之策,百弊鱗疊。一都凋瘵,苟非才局之贍富,精力之强壯,足以剸理繁務,擔夯重負,則莫宜居之。顧臣樗櫟之材,桑楡之景,其何能冒據是任,以效其一半分裨補也哉?今若徒懷寵祿,晏然爲承當之計,則畢竟僨事,孤負恩命,臣身雖不足恤,其於辱聖簡何哉?左右參倚,承膺無望,玆敢悉暴衷懇,仰瀆崇嚴。伏乞聖慈,俯賜鑑諒,亟遞臣新授職名,以重保障,以安私分,千萬幸甚。臣無任云云。答曰,省疏具悉。卿其勿辭察任。
上在昌德宮。停常參·經筵。
朴晦壽,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴晦壽啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,來初一日,輪臺日次,而社稷大祭齋戒相値,頉稟之意,敢啓。傳曰,知道。
朴晦壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
權敦仁啓曰,判尹金在昌,工曹參判洪命周,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝更牌招,推移入直,何如?傳曰,允。
鄭基善啓曰,卽者戶曹郞廳來言,今日皇壇奉審時,本曹判書當爲進參,而判書李肇源在外,次堂例不得擧行云,何以爲之?敢稟。傳曰,次堂擧行。
傳于權敦仁曰,在外賓客許遞,前望單子入之。
賓客前望單子入之,金履喬落點。
左賓客單金履喬。
朴晦壽啓曰,大司憲宋穉圭,掌令閔永勳,持平沈能恕·李源一在外,執義李嘉愚,掌令朴榮顯牌不進,監察茶時之意,敢啓。傳曰,知道。
以執義李嘉愚,掌令朴榮顯,獻納洪彦謨,正言申萬休牌不進罷職傳旨,傳于朴晦壽曰,只推。
以應敎朴英載,副應敎洪赫,校理洪晚燮,修撰柳致睦,副修撰趙璟鎭牌不進罷職傳旨,傳于權敦仁曰,只推。
權敦仁,以吏曹言啓曰,今此文宣王釋奠祭堂上執禮,前郡守朴龍祜,啓聖祠大祝,前佐郞朴熙輔塡差,而時無職名,令該曹口傳付軍職,何如?傳曰,允。
兵曹口傳政事,副司果單朴龍祜·朴熙輔。
權敦仁,以禮曹言啓曰,臣鐘永與戶曹參判臣金愚淳,進詣皇壇奉審,則敬奉閣閣內東邊春舌,間間滲漏,仰土剝落,幣篚蓋具三坐,饌卓巾三件,尊卓巾一件,座面紙二件,鼎羃·籩羃·尊羃各五箇,籩二十箇,木豆蓋具五坐,俎床二坐,足鼎·扄鼎·畢鼎匕各一箇,奉室雉尾箒一柄,雉尾風遮大草芚一浮,香大廳地衣一浮內七張,雉尾箒一柄,雉尾從享位地衣一浮,紫的褥一件,衣御齋室風遮大草芚二浮,滿花方席一立,闕字牌袱一件,紅紬衣四件,皁紬衣五件,白紬中單·白紬裙各四件,白紬帶五箇,白布襪五部,金銅革帶三箇,烏皮履三部,价幘冠·進賢冠·皮弁冠各三部,磬懸絲五把,角槌八柄,瑟二坐,絃五琴二坐,絃二麾一坐,中端照燭一坐,上端干五箇,戚五箇,舞翟五箇,三層雉尾路鼗二坐,纓子二條,柳笥二部,壇上甲黃幕一浮內二幅,甲黃帳一浮內二幅,內簷甲黃帳二浮內二幅,甲黃帳二浮內二幅,油遮日四十張,付道里具二浮,白布遮日一浮內三幅,前面黃帳一浮內四幅,白木外揮帳二浮內一幅,黃綿絲小束乼·三甲所廣別大束乼各二艮衣,排設竹十箇,朱漆奉支郞三箇,竹從享位油遮日二浮內十張,中束乼·小束乼各一艮衣,竝破傷改備,紅紬衣皁紬衣各四件,渝色改染,白紬中單·白紬裙各四件渝傷,朱漆奉支郞一箇,鐵匣破落,竝修補,小牲匣蓋具三箇,漆渝加漆爵一坐,龍頭缺落鍾二枚,鍮東海一坐破傷,竝添鐵修補,沙地一坐破傷,汗音修補事,分付各該司,而敬奉閣滲漏處,待解凍擇日修改,何如?傳曰,允。
朴晦壽,以都摠府言啓曰,副摠管李觀植,以禁衛中軍,軍兵等中日試射放事,南別營晝仕出去之意,敢啓。傳曰,知道。
又以御營廳言啓曰,謹依下敎,元嬪墓火巢內松木犯斫罪人本廳軍崔順吉·黃喜大等兩漢,各嚴棍二十度後,各別嚴繩次,移送刑曹之意,敢啓。傳曰,知道。
全羅監司鄭元容疏曰,伏以臣再控至懇,再攀溫批,臣懇彌切,聖批彌隆,臣一番感激,一番悶隘,今臣進而受命,則車駟旌節,榮寵溢門,退而不受命,則嶺海金木,罪戾累身。辭罪趨榮,臣亦常情,而再三哀祈,若昧分義者,必其中有不得不爾之苦情。耳徑寸之珠,非庸工所可彫琢,七襄之錦,非拙婦所可裁縫,今以臣而爲湖南,決知其無是理也。臣稟賦孱弱,才識昏鈍,方其盛壯,猶不猶人,荐罹鉅創,震剝摧割,頑縷雖支,精力銷亡,百凡家常,漫不省辨,若猝然處之以盤錯之地,郡縣簿牘,霧列雲屯,田軍窳瘼,麻亂絲棼,臣以何力,能剖決無滯,臣以何精,能檢察無遺乎?其於僨誤,理必無倖,臣若不言,厥罪何居?然而人臣辭官,輒以不稱如臣情實,混歸一轍,雖以聖鑑之明,何敢望見槪乎?且無論稱與不稱,顧臣抱人世罕有之情,欲言淚零,欲愬心痛。噫,人孰無父母,受父母恩情,豈有若臣身之於臣父母者哉?臣旣不能服勤就養,以修一日之職,而家又素貧,甘旨常闕,臣時顯官,心竊有待,而臣父母之撫臣頂而所祈待之者,亦以臣致養之竟有日也。臣行負神明,一朝孤露,千鍾五鼎,欲孝誰爲?彼卉無知,猶有報暉之心,彼蟲至微,尙效反哺之誠,臣今已矣,其卉木禽獸之不若矣。設使臣偶縻厚廩於歲深哀殺之後,猶不勝不洎之慟,況今衰經纔繹,牙纛導前,梓柏烟霜,寂寞辭歸,則臣腸已銷,臣心已折,觸目悽傷,何念及他?且人之爲情,惟親與君臣遭遇聖明,偏承恩寵,托風雲之末,遊日月之際,金馬玉堂,豹尾屬車,奉淸光而周旋左右者,中間歲月,亦旣久矣。自一出春明,不聞長樂鍾聲,回首已十星霜耳,今若又叱王尊之馭,遠辭魏牟之闕,則五更鼓角,何以禁瓊樓玉宇之思乎?寸衷耿耿,徊徨抑鬱,諒臣者憐臣而哀臣,不諒臣者責臣而誨臣。雖然,臣聞臣下得行其意,君上不枉人情,此昭代熙世之事也。昔張敞請理劇郡,蔡襄乞知名州,王述辭官必不受,毛義徵辟皆不至,時主許之,來世美之,豈不以人臣之於官職,辭受求避,各以其情,情之所緣,義亦無悖而然耶?伏惟我殿下,仁聖惻怛,至誠體下,凡厥廷紳,有懷無隱,無願不遂,若臣哀懇,尤宜矜恤。伏乞亟賜開許,汰斥臣職,俾伸其志,安意泯伏,得以時節展省,灑掃松楸,則涵容悶覆之澤,豈臣殫竭所能仰酬哉?臣無任云云。答曰,省疏具悉。所懇若是切苦,雖或太過,亦不過乞解外任耳,依施。
上在昌德宮。停常參·經筵。
金炳朝啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允
金鏴啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝卽牌招,推移入直,何如?傳曰,允。
正言申萬休啓曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊。萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣,人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須臾事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也。申綱是未就鞫之奎·坤也,設鞫治逆,將以致天討也。根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。答院曰,不允。申鼎朝等事,不允。申綱·黃允中事,不允。
金炳朝啓曰,大司憲宋穉圭,掌令閔永勳,持平沈能恕·李源一在外,執義李嘉愚,掌令朴榮顯牌不進,監察茶時之意,敢啓。傳曰,知道。
以執義李嘉愚,掌令朴榮顯,獻納洪彦謨牌不進罷職傳旨,傳于金炳朝曰,只推。
金炳朝啓曰,武臣之不得扶掖,法意甚嚴,而宣傳官李光龍,無難扶掖,往來延英門,事未前有,萬萬駭妄。所當重勘,而本院請推之外,無他可施之罰,何以爲之?敢稟。傳曰,拿處。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金鏴曰,只推。
鄭臺善,以漢城府言啓曰,過期未婚之類,分付各部,搜訪報來矣,東部·西部·南部三部,以無乎報來,故中部·北部所報別單書入之意,敢啓。傳曰,知道。
金炳朝,以禁衛營言啓曰,本營千摠柳民儉,身病猝重,勢難察任,改差,何如?傳曰,允。
又以刑曹言啓曰,御營廳啓辭內,謹依下敎,元嬪墓火巢內松木犯斫罪人本廳軍崔順吉·黃喜大等兩漢,各嚴棍二十度後,各別嚴繩次,移送刑曹之意,敢啓。傳曰,知道事,命下矣。謹按律文,則大典通編禁制條有曰,京城十里內生松元株一株以上犯斫者,杖一百徒三年。崔順吉·黃喜大,竝依此律,各決杖一百後,順吉黃海道甕津府,喜大公忠道黃澗縣,徒三年定配所,卽爲押送之意,敢啓。傳曰,知道。
上在昌德宮。停常參·經筵。
朴晦壽啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
金炳朝啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
權敦仁啓曰,玉堂上下番俱空,已至多日,事未未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝更牌招,推移入直,何如?傳曰,允。
朴晦壽啓曰,大司憲宋穉圭,掌令閔永勳,持平沈能恕·李源一在外,執義李嘉愚,掌令朴榮顯牌不進,監察茶時之意,敢啓。傳曰,知道。
以執義李嘉愚,掌令朴榮顯,獻納洪彦謨,正言申萬休牌不進罷職傳旨,傳于朴晦壽曰,只推。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于權敦仁曰,只推。
以京畿監司徐長輔狀啓,陰竹縣民家失火事,傳曰,許多民戶之如是燒燼,極爲矜惻。元恤典外,別加顧助,使之不日奠接事,分付。
權敦仁,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣·階砌,俱爲無頉,此後看護等節,另加申飭之意,敢啓。傳曰,知道。
金炳朝,以兵曹言啓曰,來二月二十三日大駕詣景祜宮齋宿,二十四日春享祭親行時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍七哨,馬軍三哨爲先廂,訓將率領,禁衛營鄕軍三哨,訓局步軍二哨,兩營騎士各二番,禁將都領爲後廂,禁軍四番爲之,摠使率該廳標下軍及訓局步軍三哨,御營廳騎士一番留陣,留營置之,可也。
又以兵曹言啓曰,五衛將朴哲源,除授在外,過限未上來,成有敏,慶熙宮衛將金宗鉉,文臣兼宣傳官韓兢裕,俱以病難供職,呈狀乞遞,竝改差,何如?傳曰,允。
慶尙監司李鶴秀疏曰,臣於藩宣,豈或可堪,而終未能力辭乃已,行將奉節南下矣。臣之父母墳山,在於京畿楊州地,欲養不待,風樹凄響,今當遠離,雨露增感。伏乞聖慈,特許臣省掃之暇,以伸至情,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
藥房提調金履載,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
朴晦壽啓曰,大司憲宋穉圭,掌令閔永勳,持平沈能恕·李源一在外,執義李嘉愚,掌令朴榮顯呈辭,監察茶時之意,敢啓。傳曰,知道。
金炳朝啓曰,備邊司郞廳,今日賓廳日次,而國忌齋戒相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于權敦仁曰,禮房承旨馳詣宗廟·景慕宮,奉審摘奸,仍詣文廟,奉審摘奸以來。
金鏴啓曰,藥房提調·副提調持湯劑來待矣。傳曰,封入。
權敦仁啓曰,校理趙萬協,副校理尹永僖·沈能栻,修撰徐英淳,副修撰尹心圭在外,副應敎洪赫,副修撰趙璟鎭差祭,玉堂上下番俱空,已至多日,事甚未安。應敎朴英載,校理洪晩燮,修撰柳致睦,旣有只推之命,竝更牌招,推移入直,何如?傳曰,允。
傳于權敦仁曰,發遣吏郞,諸執事淸齋與否,摘奸以來。
傳于金鏴曰,留院公事入之。
以應敎朴英載,校理洪晩燮牌不進罷職傳旨,傳于權敦仁曰,只推。
吏曹,嘉義李晩遠,今加資憲,武科回榜人,依定式加一資事,承傳。
權敦仁,以議政府右議政意啓曰,本府每於歲首,例爲觀察使·節度使薦,而領議政·左議政,時未備員,限內不得議薦之意,敢啓。傳曰,知道
金炳朝,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
右議政沈象奎疏曰,伏以哀切者心,無以自持,情迫者聲,不能暇擇。今日切迫,不啻如此,旣嘗泣陳於前席,又敢血籲於上瀆,天不諒只,窮如無歸,言則先咽,悲輒來塡。嗚呼,臣之險釁閔凶,乃獨何害?生未免懷,失其所恃,劬勞之恩,無可爲報,銜恨常日,又逢此年,哀益罔極,情非可堪。謹稽記傳所載,有曰,三年之喪,旣卒哭,金革之事無辟。又曰,古者臣有大喪,則君三年不呼其門,服金革之事,君使之非也,臣行之禮也。漢·晉之間,以朞功輕喪解官者,史不絶書,國朝先輩以至近時士夫,亦多爲此者,重名義而崇禮敎,其風良足尙也。國有事焉,則雖在三年之喪,金革義無辟也,君雖不使,臣可行之。今國家無事,名義禮敎,又所崇奬,則顧於親死之年,雖未追行喪服,抑之而欲同於輕喪解官,念臣意願,恐不至於濫且妄也。國制臣寮私忌,例皆給假,忌是喪餘一日,而法意猶若是周厚,況於親死之年,獨無所假,不亦哀悶抑鬱之甚乎?仍竊伏念,殿下之所以靳於假臣者,豈不以其方任用也,而臣若忘哀忍情,如楊廷和所謂出而心安志定,有益於時,則勉强一出,亦或可也,今出而無所猷爲,愈益憒謬,徒冒榮寵,不惟無補於國事,秪以有損於治化,殿下亦將焉用之哉?惟其哀實不可得忘,情實不可得忍,足則如繫,而夢結攀柏,心之爲疚,而病苦采薪,開歲至今,月亦且盡,而月初之兩次陪班,以其未及告此哀情於君上之前,徑廢常禮,義所不敢,旬間之承命一對,急於遂借方寸之地,獲陳切迫之私,而入也戰色,如不容於門闥,退而纍容,亦有靦於行路。今旣告焉,體諒之恩,方所冀顒,趨走之恭,有不暇論,賓次來會,難以復行,藥院承安,亦未輒進,訏謨瘝務,保護虧分,罪同故犯,誅在不赦,震越憂悸,一夕九噫,有臣如此,生亦何爲?前奉聖批,臣之情理悲絶,旣廑宸念矣,念之斯廑,望尤急切,玆又申控哀情,泣血冒瀆,驟煩呼號,若忘嚴畏,臣罪至此,益無所逃。伏乞聖慈,憫之矜之,特允所辭。匹夫獲願,事雖甚微,聖人體物,仁實莫大。臣不勝云云。答曰,省疏具悉卿懇。卿之情理,非不知之,旣非禮文法典所在,則固難遽聽。況今與爲國,惟卿一人,則曲循卿請,而將誰與爲國乎?卿其安心,勿辭視事。仍傳于金鏴曰,此批答,遣史官,傳諭于右議政。
廣州留守徐能輔疏曰,伏以臣之祖父母墳山,在於水原地,而臣以職守所拘,久曠省掃。今當歲色已改,時物嬗變,松楸入望,雨露增感,且土解之節,莎草多損,不可不趁期修補,而符節縻身,未敢擅便,猥將私懇,仰瀆崇嚴。伏乞聖慈,俯賜諒察,特許臣往還之暇,俾伸至情,不勝幸甚。臣無任云云。答曰,省疏具悉。所請依施。
丁亥正月三十日辰時,上御熙政堂。藥房入診入侍時,提調金履載,副提調金鏴,假注書李寅敎,記事官金相鼎·李景在,直閣李嘉愚,以次進伏,醫官李惟鐸·李命運·金殷相,進伏楹外訖。履載起伏奏曰,近日日候不調,聖體,若何?上曰,一樣矣。履載曰,寢睡·水刺之節,何如?上曰,一樣矣。履載曰,中宮殿氣候,何如?上曰,一樣矣。履載曰,醫官入診,何如?上可之。命運·殷相等,以次入診訖。上曰,首醫亦爲入診。惟鐸進伏診候,退伏奏曰,脈候左右三部調均,而有微感後痰候之漸,和解之劑,限數三貼進御,似好矣。履載曰,湯劑則臣等退去後,與諸醫官更議製進,似好矣。上可之。進御加減正氣散,自今日一貼式,限三貼煎入事。出榻敎仍命退,諸臣以次退出。
上在昌德宮。停常參·經筵。
朴晦壽啓曰,大司憲宋穉圭,掌令閔永勳,持平沈能恕·李源一在外,執義李嘉愚,掌令朴榮顯呈辭,監察茶時之意,敢啓。傳曰,知道。
金炳朝啓曰,來初五日,朝參日次矣,敢稟。傳曰,停。
傳于權敦仁曰,禮房承旨馳詣社稷,奉審摘奸以來。
金鏴啓曰,藥房提調·副提調持湯劑來待矣。傳曰,封入。
鄭基善啓曰,校理趙萬協,副校理尹永僖·沈能栻,修撰徐英淳,副修撰尹心圭在外,修撰柳致睦差祭,玉堂上下番俱空,事甚未安。應敎朴英載,副應敎洪赫,校理洪晩燮,副修撰趙璟鎭,竝卽牌招,推移入直,何如?傳曰,允。
備邊司,以李惟秀爲統制使。
朴晦壽啓曰,卽伏見統制使薦望單子落點下者,不踏啓字,事甚疎忽。當該中官,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,左邊捕盜大將李惟秀,移拜統制使矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將趙華錫,卽爲牌招聽傳敎,何如?傳曰,允。
傳于朴晦壽曰,留院公事入之。
以應敎朴英載,副應敎洪赫,校理洪晩燮,副修撰趙璟鎭牌不進罷職傳旨,傳于朴晦壽曰,只推。
假注書李寅敎書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,登主山及案山,植木處看審是白乎則,松木鬱然,橡樹間之,未見斧斤之痕是白遣,由靑鶴亭,逶迤南北所過處面面周審,則長松密帀,稚株叢茂,舊失火處所植木,今已蒼然茂盛是白遣,仍至典牲署後面冷井洞,則大松參差,擁蓋一山是白遣,下山詣南壇看審是白乎則,繞墻累砌及紅箭門,竝無圮傷處,而主山及案山,松樹甚盛是白遣,踰文峴至利泰院後麓,到水閣峴是白乎則,山脊犖确,木性不宜,略有稚松姑未茁茂是白遣,前至馬石橋,松林蒙翳,而烙印舊痕,年久脫落,無以尋覓是白遣,到雁峯伏兵峴植木處,則亦已薈蔚成林是白遣,迤東而至盡景谷,松橡相襍,周帀山谷是白遣,遵斗湖而歷審司寒壇墻砌及主山·案山竝無頉是白遣,登無學峯,土性雖甚磽薄,樹木猶且茂盛是白乎旀,外山諸處,一一看審是白乎則,竝無斫伐之痕是白齊。臣仍由興仁門復路之意,敢啓。傳曰,知道。
朴晦壽,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以宗廟署都提調提調意啓曰,本署守僕,雖曰下隷,其所爲任,比他司吏胥,所重自別,雖掖屬院隷,不敢恣意毆打,故曾在戊申年間,守僕爲院隷捕校所被打,其時本署都提調筵奏,而下敎截嚴,至有無論曲直,下手之罪,不可歇治,首犯兩漢,令該曹從重勘律之命矣。日前閑雜無賴輩三四漢,因其私憾,毆打守僕黃淇赫,至於拉齒破面,傷處浪藉。此若仍置,有關後弊,犯打諸漢,問名移法司,査實嚴處,何如?傳曰,允。
又以禮曹言啓曰,每年各陵展謁,春則二三月,秋則八九月,取稟事,曾有定式矣。今春展謁,定於何陵,而以何間擇吉乎?敢稟。傳曰,徽慶園當展拜親祭日字,以來月旬前擇入,可也。
又以禮曹言啓曰,以陵幸取稟草記,傳曰,徽慶園當展拜,親祭日字,以來月旬前擇入,可也事,命下矣。幸行吉日,令日官池宅龜推擇,則來三月旬前無吉日,惟十三日爲吉云,何以爲之乎?敢稟。傳曰,依此爲之。
傳于鄭基善曰,左承旨入侍。
朴晦壽,以禮曹言啓曰,來三月十三日徽慶園親祭時,王世子亞獻之節,依例磨鍊乎?敢稟。傳曰,依例磨鍊。
又以禮曹言啓曰,今此徽慶園幸行出宮時,王世子闕門外祗送,還宮時城門外祗迎及隨駕等節,何以爲之乎?敢稟。傳曰,隨駕之節,依例磨鍊。
又以禮曹言啓曰,卽接泰陵·康陵官員聯報,則近日虎患太甚,連夜橫行於陵上至近之地,奉審巡山等節,無以擧行云矣。莫重之地,虎患若是狼藉,極爲驚心,卽令該軍門,發送校卒,期於獵捉事,分付,何如?傳曰,允。
又以備邊司言啓曰,黃海兵使柳相弼,以其身病,屢狀乞遞矣。實病旣如此,有難强令察任,今姑改差,何如?傳曰,允。
又以兵曹言啓曰,今此園幸時,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍八哨,馬軍四哨,訓將率伍爲先廂,禁營京鄕軍五哨,兩營騎士四番,御將都伍爲後廂,禁軍三番爲之,禁將率三營餘軍留都,可也。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣。今番則何以爲之乎?敢稟。傳曰,三百名爲之,餘軍二百名爲之。
又以兵曹言啓曰,今此園幸時,王世子隨駕事,命下矣。在前幸行隨駕時,前後牌,以大駕前後廂軍兵仍用,禁軍三十人,挾輿軍六十名,餘軍二十名磨鍊矣。今亦依此擧行,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前幸行時,十里外斥堠伏兵·傳語軍,以畿邑所屬束伍步軍擧行矣。今亦依此磨鍊,何如?傳曰,允。
又以兵曹言啓曰,在前幸行,當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣。今亦依此擧行,何如?傳曰,允。
兵曹,徽慶園幸行時軍令,來三月十三日出宮,園所展拜,自闕門十五里親祭,當日還宮。
贊善吳熙常疏曰,伏以臣於昨年敦召之下,積犯違逋,罪在罔赦,聖度天大,矜其愚而憫其病,不惟不加誅罰,乃反侈以溫諭,收回召命,俾有以安意調息。臣之獲延殘喘,莫非雨露之餘潤耳,臣銓伏畎畝,含恩戴德,夫豈更有何念,而惟是不稱之職,尙在身邊,鑽燧載更,行及周歲,臣於是怵焉驚顧,有如縛者之求解。際伏見春宮邸下諭兩坊者,深軫典學之重,懼年華之易邁,悔旣往之虛度,自强之象,奮如風雷之迅,求助之意,藹如春陽之噓,睿音一播,四方黎獻,莫不歡欣鼓舞。況臣名忝講官之列者,尤當如何哉?噫,時易往而難追,機難得而易失。今日卽我邸下一初撥轉振作之時與機也,政宜濟濟宮僚,朝夕左右,眞切啓沃,以對揚睿旨,誠不可一日虛徐,而如臣庸陋最下,冒竊匪據,跨歲尸素。縱殿下以臣久玷選籍,不欲一朝斥退,姑爲是虛假,然在臣之義,豈容徒懷嚴畏,不思控辭,以妨賢路而損國事乎?玆不得不薰沐具疏,仰暴血懇。伏乞殿下,將臣所帶講銜,亟行刊汰,仍令選部,博訪端方法拂之士,充列冑筵,用究輔翼之實效,不勝大幸也。且臣竊有區區愚悃,敢此牽連而附陳焉。向來睿令,日三晉對,俱用綱目爲程。臣聞經理而史事,經純而史雜,故古人讀書之法,必也先經後史,使義理之宏綱大目,浹洽融貫,爲主於中而後,輔之以史,則本末相資,理事一致,以之權衡乎古今人物之邪正,事變之得失,王覇之公私善惡,正見斯立,毫釐不差,而若緩經而急史,先後失序,則譬如無星之秤,無寸之尺,其將喚鐵爲金,認賊爲子,畢竟成就得功利窠臼,而無所補於天德王道之學矣。故朱夫子嘗歎學者舍經而治史,爲心術之害,誠至訓也。謹稽國朝故事,法講御經書,召對用史書,賓主輕重之意,斯可見矣。伏願殿下,於東宮侍坐之餘,從容誨諭以祖宗徽規,日開書筵,兼行召對,經經緯史,克盡繼述之道,是臣葵藿之望也。臣無任云云。答曰,省疏具悉爾懇。所陳,是矣,史不可不知,而經不可不先。爾疏,令東宮見之,而益勉經傳之工,爾其諒之。顧今法言邃論,本乎聖賢,不離於天德王道者,卽林下讀書之士爲然。今日之左右導迪,以成就我元良德性問學者,非爾之責,而將誰之任?爾反辭巽,更使予舍爾而他求者,不亦遐予之心乎?正人拂士,因所留念,爾肯賁然爲八方賢儒之倡,則豈不誠時不可舍而機不可失乎?爾其亟回遐心,從近上來,以輔寡昧,出入冑筵。仍傳曰,此批答,令地方官,傳諭。
丁亥二月初一日申時,上御暎花堂。兵曹判書持軍令入侍時,行左承旨鄭基善,假注書趙秉常,記注官崔致輔,記事官李景在進伏訖。上命受兵曹判書軍令。兵判金魯敬,持軍令進前跪上。上命踏啓字。基善仍爲判付讀奏訖。魯敬曰,宣傳官軍令擧行之時,未免生疎,拿處,何如?上曰,依爲之。出擧條基善曰,玉堂空番,事甚未安。竝更牌招,推移入直,何如?上曰,依爲之。出擧條上命兵判先退。承史以次退出。
上在昌德宮。停常參·經筵。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本營軍兵,日次私習云矣,敢啓。傳曰,雨勢如此,後日次爲之。
金鏴啓曰,藥房提調·副提調持湯劑來待矣。傳曰,封入。
以應敎朴英載,副應敎洪赫,校理洪晩燮,副修撰趙璟鎭再牌不進罷職傳旨,傳于權敦仁曰,只推。
權敦仁啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,副修撰趙璟鎭,旣有只推之命,與修撰柳致睦,一體牌招,推移入直,何如?傳曰,允。
獻納洪彦謨啓曰,臣之濫叨臺職,蓋已屢矣。合辭聯參,私義有拘,前此控籲,輒蒙體諒,今玆納言除旨,爲日已多,適値賤疾彌苦,蠢動無望,叩謝爲重,而惟事違逋,艮限自在,而未卽引嫌,閱旬虛縻,冞增悚惶,今始來避,所失滋大。以此情蹤,尤不可一日蹲冒,請命遞斥臣職。答曰,依啓。
金炳朝啓曰,事變假注書朴偀,身病猝重,勢難察任,今姑改差,何如?傳曰,允。
朴偀改差,代以李冀楨爲事變假注書。
兵曹口傳政事,大護軍單李勉昇。
兵曹,以柳和源爲左邊捕盜大將。
金炳朝啓曰,新除授左邊捕盜大將柳和源,卽爲牌招,傳授命召及大將牌傳令牌,何如?傳曰,允。
兵曹,以李升權爲禁軍別將。
兵曹,以金煐爲摠戎中軍。
金炳朝,以兵曹言啓曰,今月初五日,三內禁軍番次矣,該番將箇滿代,依承傳口傳擬入之意,敢啓。傳曰,知道。
兵曹口傳政事,以卞浩德爲內禁將。
金炳朝啓曰,兵曹郞廳來言,統制使下批政事,取稟。傳曰,當日爲之。
權敦仁,以吏批言啓曰,新除授戶曹判書李肇源,資是輔國,而方帶判敦寧府事矣。依例兼判書下批之意,敢啓。傳曰,知道。
有政。吏批,行判書金履喬進,參判朴周壽病,參議金蘭淳病,左副承旨權敦仁進。啓曰,全羅監司,今當差出,而擬望之人乏少,他道守令竝擬,何如?傳曰,允。以洪奭周爲刑曹判書,李綱重爲同敦寧,權丕應爲大司成,鄭晩錫爲知經筵,金在昌爲知春秋,鄭基善爲知義禁,曺鳳振爲同經筵,李存秀爲弘文提學,金敎根爲同成均,趙雲紹爲監役,李光文爲全羅監司,韓升烈爲栗峯察訪,楊涉爲義陵參奉,兼戶曹判書單李肇源。吏批,再政。知經筵單曺鳳振,同經筵單洪奭周,同義禁單鄭基善。
兵批,行判書金魯敬進,參判尹豐烈病,參議尹濟弘入直,參知洪祐燮病,右承旨金炳朝進。以申絢爲知事,李友秀·洪命周·金基常爲副摠管,金順三·朴潤榮爲同知,鄭健行爲羽林將,許槃·李有暻爲五衛將,兪應煥·朴宗敬爲曹司衛將,李松齊爲慶熙將,趙容和爲文兼,李恒權爲黃海兵使,上護軍鄭晩錫,大護軍李晩遠,護軍鄭元容·朴宗喜·李石求,副護軍金·柳相弼,副司果徐珌修·朴龍天竝單付,統制使單李惟秀,全羅道兵馬水軍節度使單李光文。
傳于李晦壽曰,吏刑換房。
金炳朝啓曰,大司憲宋穉圭,掌令閔永勳,持平沈能恕·李源一在外,執義李嘉愚,掌令朴榮顯牌不進,監察茶時之意,敢啓。傳曰,知道。
以執義李嘉愚,掌令朴榮顯,正言申萬休牌不進罷職傳旨,傳于金炳朝曰,只推。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于權敦仁曰,只推。
朴晦壽啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,權馥落點。
以任百觀囚單子,傳于金鏴曰,分揀放送。
朴晦壽啓曰,今此京外守令·邊將薦擧單子三百九十五張,依例捧入,而其中應薦不薦人,令該曹察推,何如?傳曰,允。
金炳朝,以司僕寺一二提調意啓曰,今此徽慶園幸行時及王世子隨駕時,各差備入把馬數磨鍊,別單書入,而其中驛馬,則竝令兵曹,依例知委各驛,使之直爲入把,何如?傳曰,允。
又以御營廳言啓曰,泰陵·康陵陵上至近之地,虎患太甚,連夜橫行,卽令該軍門,發送校卒,期於捕捉事,自禮曹草記,允下矣。本廳善放砲手五十名,定將校率領,今月初二日爲始,出送行獵之意,敢啓。傳曰,知道。
上在昌德宮。停常參·經筵。
金炳朝,以都摠府言啓曰,今日入直內三廳武兼·禁軍及軍兵等,中日習射技放,請出標信,傳曰,知道。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪起燮啓曰,行左承旨鄭基善,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,閔鼎秀落點。
金鏴啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝更牌招,推移入直,何如?傳曰,允。
閔鼎秀啓曰,大司憲宋穉圭,掌令閔永勳,持平沈能恕在外,執義李嘉愚,掌令朴榮顯,持平李源一牌不進,監察茶時之意,敢啓。傳曰,知道。
以執義李嘉愚,掌令朴榮顯,持平李源一,獻納權馥,正言申萬休牌不進罷職傳旨,傳于閔鼎秀曰,只推。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金鏴曰,只推。
閔鼎秀啓曰,卽者刑曹郞廳來言,毆打宗廟守僕之諸漢,今纔就捕矣。所當卽爲査實,而判書洪奭周未肅拜,次堂例不得擧行云,判書洪奭周,卽爲牌招,以爲開坐,何如?傳曰,令次堂擧行。
洪起燮,以吏曹言啓曰,今此景慕宮春享大祭終獻官預差前承旨鄭基善,堂上執禮前獻納洪彦謨塡差,而時無職名,令該曹口傳付軍職,何如?傳曰,允。
兵曹口傳政事,護軍鄭基善,副司果洪彦謨竝單付。
金炳朝,以兵曹言啓曰,昨日政事中,知中樞末望南履翼,時帶知中樞矣。臣之矇然擬入,不勝惶恐,而原望筒,不可以未蒙點而仍置,改付標以入之意,敢啓。傳曰,知道。
閔鼎秀,以刑曹言啓曰,今二月初一日,宗廟署郞廳,以都提調·提調意啓曰,本署守僕,雖曰下隷,其所爲任,比他司吏胥,所重自別,雖掖屬院隷,不敢恣意毆打,故曾在戊申年間,守僕爲院隷捕校所被打,其時本署都提調筵奏,而下敎截嚴,至有無論曲直,下手之罪,不可歇治,首犯兩漢,令該曹從重勘律之命矣。日前閑雜無賴輩三四漢,因其私憾,毆打守僕黃淇赫,至於拉齒破面,傷處狼藉。此若仍置,有關後弊,犯打諸漢,問名移法司,査實嚴處,何如?傳曰允事,命下矣。無賴輩尹文昌·金廷植·鄭起天等,捉來嚴査,則當初言詰,雖始於文昌,而終成毆鬪,以致拉齒破面者,卽廷植也,起天不過隨參而已。渠輩毆打守僕,至於傷處之狼藉,而抾於法曹之發捕,屢日隱避,今纔就捕之狀,竝皆遲晩矣。謹按律文,則大明律鬪毆條有曰,折人一齒者杖一百。罪人拒捕條有曰,犯罪逃走拒捕者,本罪上加二等。首犯金廷植,杖一百罪加二等,決杖七十後,江原道杆城郡徒一年半定配所押送,文昌則罪在始鬧起天,則跡涉隨參,俱無犯打之明證,雖與廷植合有差等,而逃走拒捕,在所嚴懲,竝刑推一次,懲勵放送之意,敢啓。傳曰,知道。
上在昌德宮。停常參·經筵。
金鏴啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,左副承旨朴晦壽,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,朴齊聞落點。
傳于權敦仁曰,開城留守·黃海監司留待。
傳于權敦仁曰,開城留守·黃海監司入侍。
備忘記,黃海監司沈能岳,開城留守李鍾運下直,各長弓一張,長箭一部賜給。
金鏴啓曰,刑曹判書洪奭周,行大司成權丕應,同義禁鄭基善,同敦寧李綱重,除拜後過三日不爲出肅,竝依定式推考警責,仍卽牌招察任,何如?傳曰,允。
權敦仁啓曰,新除授左承旨朴齊聞,時在京畿楊州地,斯速乘馹上來事,下諭,何如?傳曰,允。
金鏴啓曰,卽者義禁府都事來言,時囚無得過三日滯囚,曾有定式矣。時囚罪人洪麗一·李光龍·徐命鐸,當爲奉供,而判義禁金魯敬有身病,同義禁尹致謙受由,金學淳在外,鄭基善未肅拜,不得開坐云。判義禁金魯敬,同義禁鄭基善,竝卽牌招,以爲開坐之地,何如?傳曰,允。
又啓曰,判義禁金魯敬牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
持平李源一啓曰,噫嘻,痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫。此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於庭鞫乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。答府曰,不允。申鼎朝等事,不允。申綱·黃允中等事,不允。
閔鼎秀啓曰,密符親納,例也,而前開城留守金啓河,使其偏裨替納,事甚未安。推考,何如?傳曰,允。
以執義李嘉愚,掌令朴榮顯,獻納權馥,正言申萬休牌不進罷職傳旨,傳于金鏴曰,只推。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于閔鼎秀曰,只推。
以公忠監司徐俊輔狀啓,泰安郡守李喜星,受由上京,尙不還官,令該曹催促下送事,傳于閔鼎秀曰,使之明日下送。
閔鼎秀,以吏曹言啓曰,因承政院啓辭,守令薦應薦不薦人,令該曹察推事,允下矣。行漢城府判尹金在昌,行上護軍鄭晩錫,完川君李明奎,刑曹判書洪奭周,行大護軍金基厚,行護軍尹尙圭,行成均館大司成權丕應,行護軍鄭元容,行護軍朴宗琦,行護軍權逴,俱爲應薦而不薦,竝推考警責,何如?傳曰,允。
金鏴,以兵曹言啓曰,因承政院啓辭,邊將應薦不薦人,令該曹察推事,允下矣。行漢城府判尹金在昌,行知敦寧府事鄭尙愚,行上護軍鄭晩錫,刑曹判書洪奭周,知中樞府事申絢,行大護軍金基厚,完川君李明奎,豐安君柳相祚,行成均館大司成權丕應,同知中樞府事蔡弘遠·洪履簡,行護軍金銑·朴宗琦·洪遇燮·金熙周·尹尙圭·呂東植·鄭元容·朴基豐·朴孝晉·權逴·李升權,俱爲應薦而不薦,竝依法典,推考警責,何如?傳曰,允。
又以兵曹言啓曰,今此徽慶園幸行時,各差備驛馬,別單磨鍊以入,而本曹驛馬外不足之數,依前例,京畿驛馬十五匹補把事,分付本道之意,敢啓。傳曰,知道。
又以御營廳言啓曰,因禮曹草記,泰陵·康陵局內獵虎事,定將校率領砲手,今月初二日出送矣。初三日申時量,中豹虎一頭,捉得於穆陵後峯近處,故謹此封進,而仍爲行獵之意,敢啓。傳曰,知道。
又以摠戎廳言啓曰,本廳中軍金煐,身病猝重,勢難察任,改差,何如?傳曰,允。
又以刑曹言啓曰,西部居白東益,以幺麽賤孽,不知等分之截嚴,斥呼宰臣姓名,恣意慘辱,罔有紀極,事係變怪,大關紀綱,照法嚴繩次,自臣曹發刑吏推捉,則東益力抗官令,潛身逃避,屢日詗察,終不就捕,而東益隣居前引儀徐有晃婢子,使喚於東益隱避之所,傳札傳餐之狀,狼藉入聞,故欲爲査問,纔令捉來,則徐有晃,憾怒於其婢之被捉,捉入刑隷,滿庭捽曳,威之脅之,甚至私欲捧侤。刑隷雖微,卽是奉官令譏詗者,則私門捽曳,威脅恐喝,欲絶其跟捕之階者,揆以事體,誠極駭然。徐有晃罪狀,令該府拿問處之,白東益,期於捉得,依律重勘,何如?傳曰,允。
又以義禁府言啓曰,因刑曹啓辭,前引儀徐有晃罪狀,令該府拿問處之事,命下矣。徐有晃,今方待命,拿囚之意,敢啓。傳曰,知道。
義禁府啓目,宣傳官李光龍原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判府啓,依允。又啓目,前引儀徐有晃原情云云。問目內辭緣,泛稱遲晩,刑推得情,何如?判府啓,除刑推議處爲良如敎。又啓目,江華兼監牧官洪麗一,晉州監牧官徐命鐸等原情云云。傳旨內辭緣,泛稱遲晩,竝只刑推得情,何如?判府啓,竝只除刑推議處爲良如敎。
敎開城留守李鍾運書。王若曰,中朝簡屛翰之材,誰是二千石良吏?西門重鎖鑰之任,庸畀五百年舊都,遂撤卿月之班,仍作福星之照。惟卿,咸城名閥,九畹肖孫,材器歷試於西土·南州,繡啓居最,詞華夙著於壁沼玉署,衮褒斯煌。良由識該而見明,莅事別盤錯之利,是以外溫而內確,居官絶關節之私。望實漸隆,驗一致於文學政事,華膴自至,遂次第於三輔貳卿。眷玆分司于崧,作我陪京於漢,舟車輻湊,灌輸漕輓之所由通,桑土綢繆,甲兵財貨之素積峙。關防之設斯重,地接沁·原二疆,供億之弊浸滋,路通灣府千里。奢麗之習未祛,至今商俗之猶存,駔儈之技寔繁,自昔唐貨之委積。保釐欲其鞏固,周慮易致於疎虞,規撫非不周咨,或未得其便要。孰膺是任?用賢可比於長城,惟簡在心,置帥宜別於他府,玆授卿以開城府留守兼管理使。卿其欽玆寵命,勉乃職思。安集撫摩,宜體十行之心腹,儲峙修繕,克壯兩路之咽喉。控陸海之要衝,意氣如在於對壘,參籌司之密勿,訏謨時陳於登筵。式花潭之舊閭,益闡一境之絃誦,拚竹橋之穹石,宜興百代之風聲。於戲,同朝以慈詳見推,便宜務存商度,得君惟鎭靜爲重,弛張要在的當。琴鶴西都,奚讓趙閱道淸操?裘帶南峀,庶追羊叔子遺風,故玆敎示,想宜知悉。知製敎洪晩燮製進。
敎黃海監司沈能岳書。王若曰,粵若列州而分牧,朝廷以四方爲藩,迺玆宣化而承流,監司者百姓之本,稽周制則賦政奚發,在漢興而共理惟良。念我邦疆理八埏,伊海臬關扼三輔,擅鹽鐵之利,則侔海岱而將吳·荆,接舟車之通,則控登萊而引燕·薊。城堡介據乎要害,唇齒相依,弓馬著稱以精强,頭目可捍。第玆習俗之獷悍,邇來積弊之蝟繁,游手惰農,惟錐刀之競末,括毛充稅,曁甁罌而罄中。矧昨年穡事之告荒,尤今日民情之是急。惟卿,溯華閥而趾美,由蔭道而蜚英,休休焉心如有容,而繩墨靡爽,謙謙若言不出口,而恬素自持。漸亨逵而爲儀,久矣名祖風範,謝彫襮而尙質,宛然古家典型,貫踐歷於雷肆金華,超班秩而泮長銓貳。曩莅西府,藉爲重於邊籌,薄試北藩,惜未究乎底績,玆授卿以黃海道觀察使兼兵馬水軍節度使·巡察使·海州牧使。卿其祗若寵命,往愼乃司,棠謠播湖,益勉先重臣是似,桐愛留海,爭喜舊通判今來,自餘稟裁,厥有章憲。於戲,眷石潭之遺躅,興學以範民,挹首陽之淸芬,懲貪以勵俗。之屛之翰,予將寬夫西憂,來旬來宣,時亦維其東作,故玆敎示,想宜知悉。知製敎尹正鎭製進。
丁亥二月初四日辰時,上御熙政堂。開城留守·黃海監司入侍時,右承旨權敦仁,假注書趙秉常,記事官金相鼎·李景在,開城留守李鍾運,黃海監司沈能岳,以次進伏訖。上命奏職姓名,鍾運·能岳等,進前起伏,奏職姓名。上命就座。敦仁曰,玉堂空番,已爲多日,事甚未安。況今春晷漸舒,講稟將入,而一向無入直之員,尤極悚悶。校理趙萬協,副校理尹永僖·沈能栻,修撰徐英淳,副修撰尹心圭在外,應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝更牌招入直,何如?上曰,依爲之。出擧條上命鍾運·能岳先退。承史以次退出。
上在昌德宮。停常參·經筵。
藥房提調金履載,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金炳朝啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
金鏴啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
閔鼎秀啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝卽牌招,推移入直,何如?傳曰,允。
金炳朝啓曰,大司憲宋穉圭,掌令閔永勳,持平沈能恕在外,執義李嘉愚,掌令朴榮顯,持平李源一牌不進,監察茶時之意,敢啓。傳曰,知道。
以執義李嘉愚,掌令朴榮顯,持平李源一,獻納權馥,正言申萬休牌不進罷職傳旨,傳于金炳朝曰,只推。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于閔鼎秀曰,只推。
兵曹,以尹郁烈爲摠戎中軍。
洪起燮,以吏曹言啓曰,公忠監司徐俊輔狀啓,泰安郡守李喜星,令該曹催促下送事批旨內,使之明日下送事,命下矣。自臣曹催促,則以爲親病沈重,不得下去云。其親病旣如是,則有難强令還任,改差,何如?傳曰,允。
又以吏曹言啓曰,今此木覓山祭典,祀官兼大祝,前縣監李冕植塡差,而時無職名,令該曹口傳付軍職,何如?傳曰,允。
兵曹口傳政事,副司果單李冕植。
義禁府啓目,向前洪麗一·徐命鐸等亦,廐牧國之大政,故失律有當勘,身當攻駒之任,苟盡芻牧之責,故失之數,豈若是夥然乎?究其罪狀,焉逭當律,以此照律?何如?判付啓,依允。又啓目,向前徐有晃亦,法司下隷之因公推促者,私門之猝曳,事涉駭妄。若此不已,則法司之命令不行,而豪斷之類,無所畏忌,來頭之弊,有不可勝言。況其威脅不已,直欲捧侤者,本曹草記,臚列無餘,囚供之敢生掉脫之計,費辭發明,益見其無嚴。以此照律,何如?判付啓,依允。又啓目,向前李光龍亦,宣傳官之任,卽趨走爲事者也,雖常時入直之時,不許偃便,則況此閤內咫尺之地,有此扶掖之擧,至登喉院之啓,揆以紀綱,極爲駭然。以此照律,何如?判付啓,依允。
咸鏡監司金啓河疏曰,伏以臣之待罪居留,倏已兩歲矣。恩重邱山,報蔑絲毫,每自循省,秪益慙懼而已。乃於此際,伏奉北關旬宣之命,拊躬兢惶,靡所容措。蓋任益重而責益鉅,上之所以簡畀,下之所以擔夯者,尤當何如,而豈料誤恩,又及於萬萬無似之賤臣也哉?朱子曰,斯民之休戚,繫乎守令之賢否,而監司者,守令之綱也,監司得其人而後,列郡之得失可得而知。夫承流宣化之任,攬轡澄淸之責,決非人人之所可濫冒也審矣。矧玆北路,與他自別,上而奉月遊之衣冠,下而拱天作之山川,俗則勁果,而專事弓馬,地雖瘠确,而盡力稼穡,關防之足恃,民物之惟殷,自古有稱,而輓近以來,歲比歉荒,民益凋瘁,重門設柝,桑土之戒,擧皆疎虞,抱布貿絲,蔀屋之産,莫不罄竭,雖牽架補漏,習以爲常,而許多積弊,難以悉擧,所以彈壓彌綸之策,藉使才智有餘者當之,猶懼其罔知攸濟,況以如臣之謭劣衰杇,濫叨方面之重任,則其所僨敗,可立而待,此豈聖朝難愼之義哉?左右思量,實無承當之望,玆不得不擧實仰籲於崇嚴之下。伏乞天地父母,俯垂鑑諒,亟命鐫改,以重公器,以安私分,千萬幸甚。臣無任云云。答曰,省疏具悉。卿其勿辭往欽哉。
全羅監司李光文疏曰,伏以臣於日者,伏奉敎旨,以臣爲全羅道觀察使兼巡察使者,龍光所被,里閈動色,臣伏地感頌,繼之以憂惕之思。國家分八路,置屛翰之職,對揚德化,尊主而庇民,是何等重寄也?惟玆湖南一區,最稱殷繁,貢賦之多,駕於嶺南,貨産之富,侔於關西,亦一大都會也,而俗趨奢濫,吏習狡獪,衆瘼棼膠,百爲弛廢,汙萊不闢,而村絶恒産之戶,雀鼠交橫,而邑無完糴之倉,繭絲繁興,保障浸輕,甚至行伍之虛簽,而隣族之不保。此非一朝一夕之故,而其所以致此者,紀綱不立也。然紀綱不能自立,待人而立,則爲今之計,惟在得人而任之。人存政擧,庶或有蘇殘就完之望,而如臣無似,乃叨斯任,則何以竦列郡而輯庶民,以少塞方面之責乎?在聖簡則寓試可之意,在臣分則無必辭之義,苟臣才猷,有可以一分堪承,則曷敢不單心竭精,思所以盡分自效,而無如賦有所局,知有不周,重以更事絶少,茫無省識,畢竟大小狼狽,翹足而待,臣固不足言,其於累九重委畀之眷,爲何如哉?歷日揆度,冒控情實。伏願聖上,俯賜鑑諒,早許鐫免,以幸公私。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
金炳朝啓曰,大司憲宋穉圭,掌令閔永勳,持平沈能恕在外,執義李嘉愚,掌令朴榮顯,持平李源一呈辭,監察茶時之意,敢啓。傳曰,知道。
金鏴啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
閔鼎秀啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,副校理沈能栻,自鄕上來云,一體牌招,推移入直,何如?傳曰,允。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于閔鼎秀曰,只推。
金鏴,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以軍器寺都提調·提調意啓曰,本寺判官李得祿,身病猝重,萬無供仕之望云,改差,何如?傳曰,允。
又以訓鍊都監言啓曰,去夜初更量,幼學趙敏錫,犯夜被捉於本局邏卒處,依例移送秋曹之意,敢啓。傳曰,知道。
金炳朝,以刑曹言啓曰,因訓鍊都監啓辭,去夜初更量犯夜幼學趙敏錫,移送秋曹事,命下矣。趙敏錫,待過齋,依更數決笞三十度,放送之意,敢啓。傳曰,知道。
又以義禁府言啓曰,全羅監司曺鳳振啓本內,防踏前僉使姜碩俒,令攸司,稟處事,啓下矣。姜碩俒,今方牢囚該道左水營,依例發遣府書吏拿來,何如?傳曰,允。
上在昌德宮。停常參·經筵。
金炳朝啓曰,大司憲宋穉圭,掌令閔永勳,持平沈能恕在外,執義李嘉愚,掌令朴榮顯,持平李源一呈辭,監察茶時之意,敢啓。傳曰,知道。
金鏴啓曰,來十一日,朝參日次矣,敢稟。傳曰,停。
閔鼎秀啓曰,來十一日,輪對日次矣,敢稟。傳曰,當次人受點,後日次待令。
又啓曰,卽者景慕宮官員來言,初九日奉審,提調當爲進參,而都提調南公轍,提調李錫奎,俱有身病,不得進參云,何以爲之?敢稟。傳曰,提調許遞,前望單子入之。
景慕宮提調前望單子入之,金魯敬落點。
傳于閔鼎秀曰,發遣吏郞,諸執事淸齋與否,摘奸以來。
傳于權敦仁曰,留院公事入之。
傳于閔鼎秀曰,戶曹判書前望單子入之。
戶曹判書前望單子入之,李存秀落點。
吏曹,通政李炯今加嘉善,武科回榜人,依定式加一資事,承傳。
閔鼎秀,以弘文館言啓曰,校理趙萬協,副校理尹永僖,修撰徐英淳,副修撰尹心圭在外,下番闕直,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
金鏴,以兵曹言啓曰,今二月初九日景慕宮春享大祭時,守門當爲塡差,而本曹郞廳及都摠府郞廳,除入直與在外·差祭,排擬苟艱,依定式,軍門將官代差以入之意,敢啓。傳曰,知道。
兼戶曹判書李肇源疏曰,伏以仁天昭臨,慈父孔邇,庶物竝育,赤子必哺,臣亦庶物中一物也,赤子中一子耳,曲成之澤,如保之德,宜其一視無間,而愚衷未達,至願莫遂,徊徨抑菀,若窮無歸。臣雖老誖,固知我聖上之若是靳允者,爲其不遺簪履,尙齒一夫之數,則臣亦仰體恩眷,未忍便訣者,固分義之攸當,而若其循經義之至重,率舊章而不愆,養以晩節,勗勵名檢,則在聖上不遺之至意,恐無過於此,在微臣仰體之菲忱,亦無加於是,持以絜彼,則其輕重大小,果何如也?臣遠稽宋·明故事,近考我朝文獻,則當時朝廷之上,多有未老先退者,而其人皆貞亮忠純,國家之所倚毗也。夫以强壯年紀,且爲世嚮用,而一或告去,輒皆許之者,此非他也,卽其難進易退,有補世敎而然。今以臣之百無肖似,只耽榮祿者,乃於桑楡垂死之年,據禮當退,而猶低徊顧戀,殆有甚於駑馬之棧豆,則是誠何心哉,而亦豈不大有累於治敎之隆邪?抑臣之前後控籲,皆以大防爲重,而顧其癃病之實,未嘗一言仰陳者,誠以下之引年,不以自己健憊爲去留,上之所處,不以其臣衰旺爲進退故也。但其至難强者,則亦不得不一番冒瀆。臣本貞疾在躬,百證交攻,而最是頑痰粘膠,逐歲轉甚,入於裏則咳喘促急,發於外則臂膝拘攣,譬如受風細竿,嫋嫋欲折。生人運用,全在肢體,而此若受病,則終歸於廢。有疾勿藥,或在少壯,而老入膏肓,則無望復完。縱我聖明,必欲置朝端而備驅策,其奈臣筋骸之永斷陳力何哉?嗚呼,臣固朝暮人耳,竊恐抱玆耿耿,風燭奄及,則臣之目,將不瞑於地下,此所以連章號呼,迷不知止,而哀之不哀,惟仰日月之鑑照而已。臣適有事邱壠,拜章徑歸,中道添感,眩瞀委呻,擬待少愈,收拾神精,猥從縣道,畢瀝肝血,不意告老之請,反紆縻爵之寵,度支特點,及於此際,臣誠惝怳震惑,莫知所以。臣若全不畏義,顚倒出膺,則一身去就之首尾衡決,異乎馮婦之攘臂者無幾,而前日之再遭祈懇,都歸文飾,上而敢欺吾君,中而自欺其心,下而遍欺當世,苟有一分彝衷,庶不爲此。若夫見職之緊冗,臣才之當否,固未暇緩辭而論,有若尋常遜讓之爲者,臣情到此,他復何言?儻使臣得遂朝賀之奉,優遊頹景之末,則古人所謂廣廈細旃,雖已遠雲天之望,東阡北陌,尙難忘畎畝之忠者,斯語切至,敢不自勉?衷情益迫,不自覺其煩縷至此,拜稽臨疏,彌增隕越。臣無任云云。答曰,省疏具悉。愈懇愈切,所請特爲許施。
上在昌德宮。停常參·經筵。
洪起燮啓曰,大司憲宋穉圭,掌令閔永勳,持平沈能恕在外,執義李嘉愚,掌令朴榮顯,持平李源一呈辭,監察茶時之意,敢啓。傳曰,知道。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,訓鍊大將申鴻周,摠戎使朴周壽,以東南關王廟祭獻官,今方受香出去矣。申鴻周所佩命召,朴周壽所佩密符,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,訓將,都提調兼察,摠使,御將兼察。
又啓曰,訓將,都提調兼察,摠使,御將兼察事,命下矣。在前如此之時,或有都提調命招之例,或有從事官發牌聽傳敎之規,今番則何以爲之,而兼察摠戎使趙萬永,卽爲牌招聽傳敎,何如?傳曰,允。從事官發牌聽傳敎。
傳于閔鼎秀曰,禮房承旨馳詣景慕宮,奉審摘奸,仍詣受香諸處,一體奉審摘奸以來。
金炳朝啓曰,卽者戶曹郞廳來言,明日宗廟奉審,本曹判書當爲進參,而判書李存秀在外,次堂例不得擧行云,何以爲之?敢稟。傳曰,令次堂擧行。
傳于洪起燮曰,當該承旨推考。
傳于洪起燮曰,在外承旨許遞,前望單子入之。
承旨前望單子入之,李光正落點。
傳于洪起燮曰,輔德有闕之代,前望單子入之。
輔德前望單子入之,金蘭淳落點。
李光正,以都摠府言啓曰,今此動駕時,侍衛·寶劍·守宮,當爲備員,而副摠管尹命烈·南寅老在外,李忠運以御營中軍陣上進,李愚在呈辭,二員未差,無以備員,令政院稟旨變通,仍令該曹,以在京無故人口傳差出,待下批牌招,以爲備員侍衛之地,何如?傳曰,允。
李光正啓曰,因都摠府草記,今此動駕時,侍衛·寶劍·守宮,當爲備員,而副摠管尹命烈·南寅老在外,李忠運陣上進,李愚在受由,二員未差,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以申絢·鄭元容·金箕殷·金熙華·李復淵·尹郁烈爲副摠管。
兵曹,都摠管單申絢。
傳于李光正曰,初十日次對,進定於明日。
李光正啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
傳于李光正曰,留院公事入之。
傳于金鏴曰,吏刑換房。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金鏴曰,只推。
金鏴,以弘文館言啓曰,應敎朴英載差祭,校理趙萬協,副校理尹永僖,修撰徐英淳,副修撰尹心圭在外,下番闕直,事甚未安。副應敎洪赫,校理洪晩燮,修撰柳致睦,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
李光正,以御營廳言啓曰,泰陵·康陵局內行獵,中豹虎一頭,捉得封進之後,連爲搜覓,更無虎跡。軍兵之多日露處,亦甚可悶,今姑撤還之意,敢啓。傳曰,知道。
右議政沈象奎疏曰,伏以臣再控哀懇,仰祈體諒之恩,伏奉批旨,終靳矜允,所以慰勉之者,彌復隆重,臣雖情理所迫,意願甚切,而感激居先,寧恤私痛,義分是懼,豈敢瀆煩?竊以爲子之心之於哀親之死,其容之擗踊而號哭,其體之袒括而衰絰,雖止於三年,其情則無窮也。臣之閔凶釁禍,先母之亡也,乳未離口,目不識面,則天下之通喪,而臣獨未得爲之,若無其愛,秪益其痛。夫親死之日,謂之忌日,而君子謂之終身之喪,何況親死之年,可忍一如平常,圭璋其容,紳組其體,女安而爲之乎?今臣之於此年,冀欲抑而同之於輕喪解官,推而例之於忌日給暇,得以往來省掃,依近墳墓,顧其情理意願,亦豈得已哉?然此猶臣之私也。伏讀所承聖旨,若曰,卿之情理,非不知之,旣非禮文法典所在,則固難遽聽。況今與爲國,惟卿一人,曲循卿請,而將誰與爲國?臣敢因是而有可仰復者焉。輔相之重,非一人之所可獨任,機務之繁,非一人之所可獨辦。雖於治安無事之日,弘濟之責,三公共之,尙不可以一人塞之,矧玆艱難憂虞,廢墜恬嬉之時,尤安可一日如此乎?此臣之前後筵間,力陳而每請者也。周書之訓,官不必備,惟其人,雖得其人,亦不容如今日之不備。臣豈其人,而使之獨任獨辦,何殿下之所與爲國者,苟且闊疎,若是甚也?由是而國事日非,今日不如前日,今年不如前年,皆臣之罪,而亦殿下之失也。豈以臣之庸駑,有疲軟易蓄之喜,無骾讜難悅之患而然乎?此又臣之罪,而尤爲聖政之累。試而無可,卽可已之,猶復容借,害將彌大,是宜亟行斥退,改卜賢德,非循臣私,實幸國事。以殿下明聖,何不念及於此,而其難於備員,又靳於罷免,直爲此苟且闊疎,而莫之爲慮,臣愚死罪,竊不能無惑也。自前月旬後至今,恰爲六對之頃,而稟裁一切滯擱,期會無不淹失,臣豈不畏瘝厥之誅?惟其哀切情迫,方寸弸塞,進身前奏,如常時之爲,誠有强不得者。伏地凜恐,死無可贖,玆又瀝血濡淚,叫扣三籲。伏乞天地父母,哀之憐之,劃賜處分,公私實爲大幸。臣無任云云。答曰,省疏具悉卿懇。屢懇雖如此,予意悉諭前批。況必解官職,於典亦無明文。若以盡今年從便往來爲請,予當聽之矣,安心勿辭視事。仍傳于權敦仁曰,此批答,遣史官,傳諭于右議政。
上在昌德宮。停常參·經筵。
李光正,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪起燮啓曰,大司憲宋穉圭,掌令閔永勳,持平沈能恕在外,執義李嘉愚,掌令朴榮顯,持平李源一牌不進,監察茶時之意,敢啓。傳曰,知道。
李光正啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本〈廳〉軍兵,日次私習云矣,敢啓。傳曰,知道。
傳于洪起燮曰,吏兵換房。
傳于金鏴曰,大臣·備局堂上引見。
傳于洪起燮曰,原任大臣·二品以上來待。
備忘記,予自辛未以後,多在靜攝之中,雖或粗安有時,常致機務多滯,國人之所憂,卽予所自憂也。世子聰穎,年漸長成,邇來之侍坐攝享,意有在耳。遠稽有唐,近法列聖,代聽之擧,予心已定,一藉分勞,以便調養,一使明習,以達治道,此宗社生民之福也。咸造在廷,爰告大計,王世子聽政,一依乙未節目擧行。
洪起燮啓曰,時·原任大臣,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
傳于金鏴曰,王世子聽政處所,正堂以重熙堂爲之,別堂壽康齋爲之。
金鏴啓曰,刑曹判書洪奭周,旣肅本職,兼帶藝文提學,不爲肅謝,直爲出去,事甚未安。推考,何如?傳曰,允。
兵曹口傳政事,知事單李晩遠·金順三。
李光正,以備邊司言啓曰,詞訟劇地,曠務可悶,京兆及秋曹未肅拜堂上,申飭行公,未差之代,政官牌招,開政差出,何如?傳曰,允。
金鏴,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在大典通編矣。侍從臣父年七十以上人,別單書入之意,敢啓。傳曰,知道。
又以吏批言啓曰,副司直車敬鎭加資事,因其門徒上言,自臣曹覆啓,蒙允矣。當爲下批,而去丙戌年秋冬等殿最,軍職居中,蕩滌前,例不得下批,何以爲之?敢稟。傳曰,蕩滌。
有政。吏批,行判書金履喬進,參判朴周壽進,參議未差,右副承旨李光正進。以徐憙淳爲吏曹參議,鄭晩錫爲判敦寧,金敎根爲工曹判書,鄭基善爲兵曹參判,李錫祜爲左尹,李寅傅爲刑曹參議,金學淳爲同經筵,洪命周爲同義禁,李存秀爲禮賓提調,鄭晩錫爲濟用提調,金在昌爲惠民提調,呂東簡爲廣興令,朴重源爲軍器判官,金在善爲假監役,李心讓爲崇靈殿參奉,具定默爲泰安郡守,訓鍊都監提調單李存秀致仕,奉朝賀單李肇源,贈兵參車云革贈戶判例兼,忠節卓異贈職事承傳,故牧使鄭持容贈吏參例兼,學生鄭東倫贈吏議,已上同義禁鄭基善兩代,同知朴志泓贈兵參例兼,同知朴潤榮考,故參判申大羽贈吏判例兼,知事申絢考。
兵批,行判書金魯敬病,參判未差,參議尹濟弘病,參知洪祐燮入直進,同副承旨金鏴進。同知單李松齊,僉知二單兪應煥·李有暻,上護軍任希存,護軍尹致謙·李炯,副護軍朴晦壽·朴齊聞·柳季獜竝單付。
吏批,再政。以洪翰周爲長寧殿令,司直車敬鎭今加通政加資事覆啓判下,幼學李遇培年七十九,今超通政,侍從臣持平李源一父加資事承傳。
吏批,三政。以金聲爲昌陵令,故學生金世贈戶判例兼,故學生金鎰發贈戶參例兼,故學生金碩贈吏議,已上知事金順三三代。
傳于洪起燮曰,王世子上疏批答,都承旨持傳。
以副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金鏴曰,只推。
以執義李嘉愚,掌令朴榮顯,持平李源一,獻納權馥,正言申萬休牌不進罷職傳旨,傳于洪起燮曰,只推。
以全羅監司曺鳳振狀啓,興陽縣人物渰死事,傳于金炳朝曰,聞甚矜惻,元恤典外,別加顧助,如有生前身還布,竝蕩減事,分付。
左副承旨閔鼎秀書啓,臣承命馳詣景慕宮,尊所奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣東關王廟,廟內奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣南關王廟,廟內奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣纛所,所內奉審則無頉,祭物·祭器·祭井看審則精潔,諸執事·進排官佾舞工人摘奸則無頉,仍詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣白嶽山·三角山,壇上神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣木覓山,神位板奉審則無頉,祭物·祭器·祭井看審則精潔,諸執事進·排官摘奸則無頉,仍詣漢江壇,壇上神位板奉審則無頉,祭物·祭器看審則精潔,諸執事·進排官摘奸則無頉,故臣則還詣南壇享所仍留監祭,待將事神位板還奉後,復命之意,敢啓。傳曰,知道。
金鏴,以弘文館言啓曰,校理趙萬協,副校理尹永僖,修撰徐英淳,副修撰尹心圭在外,下番闕直,事甚未安。副應敎洪赫,校理洪晩燮,修撰柳致睦,副修撰趙璟鎭,旣有只推之命,與應敎朴英載,竝卽牌招,以爲推移入直之地,何如?傳曰,允。
又以奎章閣言啓曰,景慕宮·望廟樓今春大奉審,臣憙淳,與本宮提調金魯敬,進詣展奉奉審,無頉之意,敢啓。傳曰,知道。
又以禮曹言啓曰,王世子聽政吉日,今月念前擇入事,命下矣。聽政吉日,令日官崔聲遠推擇,則今二月十八日卯時爲吉云,以此日時擧行,宗廟·社稷·景慕宮告由祭,同日曉頭先行,頒敎,同日午時擧行事,分付,何如?傳曰,允。
又以禮曹言啓曰,謹稽乙未謄錄,頒敎則因特敎,以陳賀頒赦磨鍊,而封箋及各道方物物膳安徐矣,今番則何以爲之乎?敢稟。傳曰,依乙未年例爲之。
李光正,以都摠府言啓曰,副摠管李觀植,以禁衛中軍,軍兵等中日試射放事,南別營晝仕出去之意,敢啓。傳曰,知道。
王世子疏曰,伏以臣,荷聖上顧復敎誨之恩,忝備春邸,今十有六年,其職則問寢視膳而已,服勤就養而已,千千萬萬夢想之外,忽承不敢當之命,臣五內震駴,三官失守,誠不知措躬之所也。臣雖冠帶趨走,粗效成人之樣,其實則聖上之孺子也。孺子之於父母,恒懼其或免於懷抱,不審聖上,何爲而下此非常之處分,有若推孺子於懷抱而抛之空曠之地也?臣愚死罪,實不敢無憾於天地之大也。臣之無似,不可以堪承其任,不待臣之自陳,聖明固當洞燭無餘,而乃於一朝,欲使臣效其分勞之擧,臣恐因是而貽憂於聖心,必將百倍,而無小分於聖躬萬一之勞也,衷情悶迫,不暇長聲。伏乞聖慈,憐臣悶臣,亟加三思,還寢成命,俾國事無輕,微分獲安,不勝大願至祝云云。答曰,省疏具悉。今日之事,不亦宜乎?予勞,爾不思分,而予誰望乎?況國朝故事,非止一再,我家禮則然矣,爾何辭讓之爲?噫,孝友恭儉,敬天愛民,卽列聖心法相傳,敬之戒之,無怠無忽,克體予付托之至意。
議政府王世子聽政節目別單。一,聽政節目,依傳敎,以乙未事例磨鍊爲白齊。一,聽政處所,正堂以重熙堂爲之,別堂壽康齋爲之事,命下矣。以此擧行爲白齊。一,聽政時坐向,依歷代及本朝前例,西向爲白齊。一,初聽政時,朝參一次爲之,常參無事時間間爲之爲白齊。一,賓廳日次,大臣·備局堂上入對時及書筵外引接時,承旨一員,翰注各一員進參,春坊官兼春秋,以當直人隨入記事爲白齊。一,宗親及文武群臣一品以下再拜庭下,王世子不答,惟宗室伯叔及師傅先陞堂再拜,王世子答拜,大臣及國舅則事體自別,師傅一體先陞堂再拜,賓客則朝賀時拜庭下,書筵時則依舊例行之爲白齊。一,宗廟·社稷·陵園·殿宮祭享,王世子皆稟旨代行,行祭時凡事,一依親祭例,而祝文則依攝行儀,以謹遣書之爲白齊。一,用人·刑人·用兵三件事,竝依古例,巡監軍入達點下,吏兵批稟後入達點下,禁府·刑曹大辟處決及兵曹京外軍兵上番習操,京外殿最,兩銓歲抄,宿衛遞代,軍號省記,宮都城門開閉等事,竝爲入啓爲白齊。一,凡大小疏章,三司箚啓,藩閫狀聞,各司草記,皆入于東宮,而凡係邊境重事之不可不上聞者,直爲入啓,其他京外申聞·申目中,事係重大,有難裁斷者,仰稟上前之意,下令于政院擧行爲白齊。一,出納命令,依古例,自聽政日,王世子命令,政院主之,侍講院曾所擧行者,本院擧行,傳旨稱徽旨,啓依允稱達依準,啓辭稱達辭,狀啓稱狀達,啓本稱申本,啓目稱申目,上疏稱上書,百拜稱再拜,上前開坼稱世子宮開坼,謹啓稱謹達,啓聞稱申聞,伏候敎旨稱伏候徽旨,稟旨稱稟令,上裁稱徽裁,疏箚末端規式,仍舊例爲白齊。一,凡文書入達擧行之事,政院每月朔望,抄錄啓聞,而年例應行之事,一竝書入,有煩御覽,此則安徐爲白齊。一,令牌,用靑牌爲白齊。一,朝賀等儀註,令禮曹憑據乙未前例,參酌定式,而儀仗及宿衛軍士,令兵曹依乙未前例,加數擧行爲白齊。一,朝參及凡受賀時動樂,依例擧行爲白齊。一,陵殿祭文,啓則奉敎敬依長銜,達則奉令敬依長銜,廟墓祭文,啓則奉敎可長銜,達則奉令可長銜爲白齊。一,啓目稱申目,而有啓目何如,則啓依允短銜,有申目何如,則達依準短銜,無啓目何如,則啓依所啓施行,無申目何如,則達依所達施行爲白齊。一,狀啓稱狀達,啓本稱申本,回啓稱回達爲白齊。一,啓辭稱達辭,而啓辭則傳曰依啓,達辭則令曰依達爲白齊。一,伏候上裁稱伏候徽裁,而上裁則奉敎長銜,徽裁則奉令長銜爲白齊。一,上疏稱上書,而疏則謹百拜上言,書則謹再拜上書爲白齊。一,傳曰允,稱令曰依,傳曰不允,稱令曰不從,或稱勿煩,傳曰知道。稱令曰知道爲白齊。一,批答稱下答,而疏則省疏具悉,書則覽書具悉,二品以上則有答曰,三品以下則無答曰爲白齊。一,承旨傳諭承旨往諭,遣史官傳諭稱史官往諭爲白齊。一,中嚴稱內嚴,外辦稱外備,諸司預備稱諸司預待爲白齊。一,敎旨稱徽旨,敎書稱令書爲白齊。一,大臣呈辭,三度以前,不允批答,稱不許下答,三度以後,或敦諭,或別諭,或安心調理爲白齊。一,大臣及曾經守陵官·崇品宗臣·崇品都尉掃墳呈辭·加土呈辭,給由馬·澆奠床備給爲白齊。一,傳稱令,傳旨稱徽旨,而遞罷以上則捧令旨拿推,以下則捧徽旨爲白齊。一,朝臣違牌捧旨,如特敎及政牌,則罷職捧傳旨·推考捧徽旨,下令及循例牌招,則遞罷以上,竝捧令旨爲白齊。一,藩閫狀聞中,事係時急邊情及用兵者,一竝入啓爲白齊。一,京外殿最,各道軍兵歲抄,三軍門習操單子,各道習操取稟狀聞,刑曹啓覆文案,竝爲入啓爲白齊。一,諸臣入侍,改稱入對,大臣·備堂引見,改稱引接爲白齊。一,未盡條件,追後磨鍊爲白齊。
丁亥二月初九日辰時,上御熙政堂。大臣·備局堂上引見入侍時,同副承旨金鏴,假注書趙秉常,事變假注書李冀楨,記注官崔致輔,記事官李景在,右議政沈象奎,行上護軍鄭晩錫,行吏曹判書金履喬,行兵曹判書金魯敬,行大護軍朴宗薰·李勉昇·金履載,知中樞府事趙萬永·李龍秀,行大護軍金逌根,禮曹判書趙鐘永,知中樞府事金敎根,行護軍申鴻周,吏曹參判朴周壽,行護軍柳相亮·朴綺壽,行都承旨洪起燮,副校理沈能栻,以次進伏訖。象奎曰,近日日候不調,朝氣稍冷,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,登筵稍間,世子宮氣候,何如?上曰,一樣矣。上曰,次對爲之。象奎曰,別無時急稟定之事,而旣承來會之命,故敢此登筵矣。象奎曰,頃因東萊府使尹景鎭所報,倭館改建時役倭柴炭價九百兩,以架山南倉錢中許劃矣。卽見慶尙前監司趙寅永報本司辭緣,則濟民倉記付見在爲六百兩,而從前役倭炭,例以此錢取用,今亦就此先用後,不足條三百兩,以南倉錢區劃,則實合兩便爲辭矣。濟倉餘儲,不能當應用之數,而記簿相傳,適爲吏逋,只以不足數,取用於南倉所儲,則其在兩倉事勢,俱甚便宜,依所報施行之意,分付,何如?上曰,依爲之。出擧條象奎曰,年前百歲老人安仁,首擬蒙點於同知望,而繼有知事單付之承傳,莫不欽仰優老之特恩,而月初兵批政,一百五歲老人金順三,亦蒙點於同知,而聞是賢裔士族,年又加於安仁,而未蒙安仁已被之恩,故敢此仰達矣。上曰,依爲之。出擧條象奎曰,前防禦使嘉義李晩遠,今年回榜,例陞資憲,當爲實職,而知事之以無以備望,不得擬之云。如此人單付,亦多已例,而老人事,不可遲待,令該曹,如無見窠,口傳加設單付恐好,而金順三,亦一體擧行之意,分付,何如?上曰,依爲之。出擧條象奎曰,六臘大政,全爲元仕之敍陞區處,則元仕未盡區處,而輒出甄復,未之有也。溯考政案,雖有一二元仕未區處,而出甄復之時,此適其時,雜岐出六者多,無可變通,勢不得不然也。今番都政,元仕未區處,至爲六人之多,而乃出甄復,大違格例,雖已後時,此等處不可仍置,以致毁劃。當該政官,從重推考,原望筒勿施,何如?上曰,依爲之。出擧條象奎曰,十考十上守令之自吏批無窠,未區處而送西者,兵批之不付司果,亦失照檢。當該兵批政官,亦爲推考,何如?上曰,依爲之。出擧條象奎曰,登筵之際,有時原任大臣·二品以上來待之命,姑未知原任某某入來與否,而似致稍晩,朝氣甚峭,姑爲暫退,齊會後更待處分,似好矣。上曰,大臣就座。就座後奏曰,戶判之任,不可久無主管之人,且況園幸當前,尤多擧行,而新判書李存秀,方以前任北伯,交龜後上來,則其間文簿,姑使前前戶判擧行,然後可無瘝滯之弊矣。晩錫曰,上下等節,當自下擧行,而入啓文蹟,旣有署銜,則替行似不當矣。象奎曰,入啓文蹟,令次堂擧行,似好矣。上可之。上曰,諸宰奏事。諸宰以次奏曰,無可達者矣。鏴顧謂侍臣曰,進奏所懷。能栻曰,別無所懷矣。鏴曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,又命退,諸臣以次退出。
丁亥二月初九日申時,上御熙政堂。時原任大臣·閣臣承候入侍時,行都承旨洪起燮,假注書趙秉常,記事官金相鼎·李景在,領府事金載瓚,判府事韓用龜·金思穆·南公轍·李相璜,右議政沈象奎,檢校提學金祖淳,提學金履喬·朴宗薰,直提學朴綺壽·李鶴秀,原任直提學洪奭周·李龍秀,檢校直提學趙鐘永,檢校直閣李光文,原任直閣鄭元容·鄭基善,直閣李嘉愚,檢校待敎徐憙淳·李憲瑋·金正喜,以次進伏訖。起燮進前奏曰,老大臣難於殿陛升降,則許令司謁扶導,曾有其例,故敢此提稟矣。上曰,使之扶導,可也。載瓚曰,近日日候,寒暄不調,今日風寒,又此峭冷,早朝臨殿,今又延接,聖體候,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿氣候,亦一樣矣。又奏曰,臣等咸聚閤外,伏見備忘記下者,歡欣蹈舞,無容仰達。今以後殿下,有無憂文王之喜,宗國奠萬年磐泰之安,吾東方莫大之慶,豈有加於此者乎?今登前席,益不勝歡賀之忱。用龜曰,寶齡非倦勤之年,而近年以來,頻有靜攝之時,難於機務之酬接,至有此分勞之命,此實列聖朝已行之例。伏況世子宮,睿德日新,令聞亹亹,擧國臣民,莫不延頸,今又成命一下,尤當歡欣蹈舞,咸仰文王之無憂國勢之磐泰。臣等亦有欽仰攢祝而已,無他可達之辭矣。思穆曰,聖候常在靜攝之中,大小臣僚,孰不仰認,而此時王世子,睿德日就,令聞冞彰,延頸愛戴之忱,八路同然。今伏承成命下者,聖心弛宵旰之憂,國勢有付托之重,臣等但有歡欣蹈舞而已,他無可達之辭矣。公轍曰,俄伏見備忘下者,以靜攝中機務多滯,爲便調養爲敎,且今世子邸下,春秋鼎盛,睿德日新,令聞日彰,繼列朝之故事,有今日之下敎,事勢之所不得不然,授受光明正大。聖敎中宗社生民之福,誠爲至當,臣等於此,贊襄慶祝而已,更有何可達之辭乎?相璜曰,今日下敎,非出於倦勤之聖念,而或慮機務之有妨靜攝。惟我世子宮,春秋益鼎盛,德業益成就,睿哲有周物之知,應接合制事之宜,凡我家制度,民國利病,靡不明習而審察,令聞益彰。今我殿下,政如文王之無憂,以分勞之念,有此成命,仰惟聖念,益復嘉悅,而臣等下情,實不勝區區攢仰之至矣。象奎曰,今我殿下,以萬機之煩,有妨靜攝,爲省慮分勞,斷自聖衷,乃有今日備忘下者,臣等非不仰認聖意已決。況我世子邸下,睿德夙茂,令聞孔彰,不啻若重華協帝,以貳儲之尊,爲匕鬯之主,此古所云出則撫軍,居則監國。今玆之命,亦是辭不得者,而第伏念寶齡未躋四旬,謹稽故事,未有如此之時,此雖出於聖知之卓越,群下之情,豈其然哉?今則成命誕頒,因是節宣保嗇,益有勝度,聖心有喜,聖體彌康,是又臣等萬萬慶祝,八域同情,萬萬幸願者矣。又奏曰,聽政節目,方一依乙未例書入,而巡監軍望單子,直爲入達點下及吏兵批政望之經稟後受點,有不得不添入者。乙未年則此二件,已在於聽政之前,故節目中,更不申錄,而今番則將擬添補於節目中,以爲擧行,故敢此仰達矣。鐘永曰,聽政吉日,以何間推擇以入乎?上曰,以今月念前擇入,可也。出擧條上命大臣就座。仍命退,大臣先退,諸臣以次退出。
上在昌德宮。停常參·經筵。
夜一更,月暈。
藥房提調金履載,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
洪起燮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于金鏴曰,再明日擧動時,王世子隨駕之節置之,祗送·祗迎之節,以協陽門外磨鍊。
洪起燮啓曰,持平李源一,以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,大司憲宋穉圭,掌令閔永勳,持平沈能恕在外,執義李嘉愚,掌令朴榮顯牌不進,持平李源一陳疏,監察茶時之意,敢啓。傳曰,知道。
以執義李嘉愚,掌令朴榮顯,獻納權馥,正言申萬休牌不進罷職傳旨,傳于洪起燮曰,只推。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金鏴曰,只推。
金鏴,以弘文館言啓曰,校理趙萬協,副校理尹永僖,修撰徐英淳,副修撰尹心圭在外,下番闕直,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
李光正,以都摠府言啓曰,今此動駕時,侍衛·寶劍·守宮,當爲備員,而都摠管申絢,副摠管金箕殷·金基常,俱有實故,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。
李光正啓曰,因都摠府草記,今此動駕時,侍衛·寶劍·守宮,當爲備員,而都摠管申絢,副摠管金箕殷·金基常,俱有實故,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管金在昌,副摠管朴蓍壽·金守基落點。
閔鼎秀,以吏曹言啓曰,王世子聽政節目中賓廳日次,大臣·備局堂上入對時及書筵外引接時,承旨一員,翰注各一員進參,春坊官兼春秋,以當直人隨入記事事節目,啓下矣。自今爲始,春坊實兼官,竝例兼春秋下批之意,敢啓。傳曰,知道。
金鏴,以禮曹言啓曰,今二月十八日王世子聽政陳賀時,依例以親臨仁政殿磨鍊,而王世子行禮之節,亦爲依例磨鍊乎?敢稟。傳曰,依例爲之。
又以禮曹言啓曰,今此王世子聽政陳賀時,王世子坐堂受賀之節,依例磨鍊乎?敢稟。傳曰,依此爲之。
又以禮曹言啓曰,謹稽乙未謄錄,則陳賀時致詞,有安徐之命矣,今亦依此爲之乎?敢稟。傳曰,依例爲之。
又以禮曹言啓曰,今二月十八日王世子聽政陳賀時,諸道方物物膳,依乙未年例安徐事,命下矣。在前陳賀各道方物物膳置之之時,各殿宮進獻·議政府六曹物膳及京廳方物·京畿物膳,則例爲封進,今亦依前例,知委封進之意,敢啓。傳曰,知道。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
李光正,以御營廳言啓曰,本廳軍色從事官李憲兢,身病甚重,勢難察任,改差,何如?傳曰,允。
持平李源一疏曰,伏以臣草野賤品,科第已極匪分,郞簪亦是濫寵,退伏田廬,父子依命,北首頌恩而已。柏府除旨,忽下於夢想之外,繼有馹召之命,鄕里動色,榮寵過分,臣且感且惶,張皇趨命,粗伸叨謝之忱,而卽接家信,則臣父老病添劇,食飮專却,氣息凜涰,促臣歸視。臣自聞此報,心神飛越,按住不得,在臣情勢,不可晷刻留滯,猥陳短章,徑尋鄕路。伏乞聖慈,俯察臣情理,特遞臣職,仍治臣擅行之罪,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
夜一更二更,月暈。
李光正啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪起燮啓曰,左副承旨閔鼎秀,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,洪命周落點。
金炳朝啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
李光正啓曰,掌令閔永勳,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前掌令禁推傳旨,傳于李光正曰,分揀。
李光正啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,尹錫永落點。
李光正啓曰,密符親納,例也,而前黃海監司趙晉和,使其偏裨替納,事甚未安。推考,何如?傳曰,允。
傳于李光正曰,兵刑換房。
傳于權敦仁曰,禮工換房。
傳于洪起燮曰,王世子上疏批答,都承旨持傳。
李光正啓曰,卽者義禁府都事來言,時囚無得過三日滯囚,曾有定式矣。時囚罪人李光龍·洪麗一·徐命鐸·徐有晃等,當爲照律,而判義禁金魯敬有身病,次堂例不得擧行云。判義禁卽爲牌招,以爲開坐之地,何如?傳曰,判金吾許遞,前望單子入之,待下批牌招察任。
判義禁前望單子入之,鄭晩錫落點。
李光正啓曰,判義禁鄭晩錫牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁鄭晩錫再牌不進推考傳旨,今方捧入,而開坐命下之後,連事違召,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,大司憲宋穉圭,持平李能恕·李源一在外,執義李嘉愚,掌令朴榮顯牌不進,掌令閔永勳遞差傳旨未下,監察茶時之意,敢啓。傳曰,知道。
以執義李嘉愚,掌令朴榮顯,獻納權馥,正言申萬休牌不進罷職傳旨,傳于李光正曰,只推。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金炳朝曰,只推。
傳于金鏴曰,明日出宮內門路,以協陽門爲之。
金鏴啓曰,明日動駕時,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
金炳朝,以弘文館言啓曰,校理趙萬協,副校理尹永僖,修撰徐英淳,副修撰尹心圭在外,下番闕直,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,守宮檢校直閣鄭基善,待開門牌招,何如?傳曰,允。
金鏴,以都摠府言啓曰,今此動駕時,侍衛·寶劍·守宮,當爲備員,而都摠管金在昌,副摠管李復淵,俱有實故,金守基有實病,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,竝許遞,前望單子入之,待下批牌招察任。
摠管前望單子入之,都摠管趙鐘永,副摠管朴綺壽·金學淳·金煐落點。
金鏴,以備邊司言啓曰,本司有司堂上趙鐘永,除拜摠管矣。職務相妨,摠管之任,今姑許遞,何如?傳曰,允。
又以備邊司言啓曰,卽見摠戎使朴周壽狀啓,則以爲,北漢城餉之分給於京畿五驛米二百四十石,頃因繡啓論列,以驛卒之弊,令本廳量宜措處事,自廟堂覆啓,蒙允矣。欲除驛卒之瘼,有此矯革,而數百石城餉,亦不可不分,則勢將添分於城屬,移轉楊州·抱川·積城·坡州·高陽等五邑,而事係通變,請令廟堂稟處矣。添分雖悶支放難缺,依狀請施行之意,分付,何如?傳曰,允。
王世子疏曰,伏以臣年淺而知短,才魯而學薄,萬不近似於莫重莫大之任,憑恃至慈之寵靈,冒昧至尊之嚴威,疾聲號天,仰暴血忱。及奉批旨,聖謨洋洋,訓誨諄諄,顧臣不肖,曷敢承當?始而感泣,繼而抑鬱,心焦神爽,愈不知所出也。噫,此事何事,此任何任?我聖上遠覽前史,近稽本朝,何嘗年淺知短如臣,才魯學薄如臣,而上以之付托,下以之奉承者哉?日昨陳懇,實由自知之明,毫非克讓之美,以聖上天地之德,不諒人只,以聖上日月之明,不賜容光,使臣身徊徨踧踖,若窮無歸也耶?言不知裁,重復瀆擾,亟寢成命,以光聖德,不勝萬幸,不勝顒祝云云。答曰,省疏具悉。父而與子,有何固辭?予聞伊日諸大臣賀喜之語,予眞無憂矣。勉之愼之,以答蘄向之人心。
司諫朴升鉉疏曰,伏以臣樗櫟之散,量材而無當,蒲柳之脆,未秋而先衰,退伏田廬,調治貞病,四年又玆矣。朝而拜日,夜輒依斗,一段戀闕之忱,寤寐如結。迺者除旨聯翩,召命再下於二旬之間,偏蒙恩造,感極而涕,揆以分義,固宜趨進輦轂之下,少伸叩謝之悃,而第臣狗馬賤疾,頓無新春昭蘇之望,陳力就列,其勢末由,北望雲天,拊躬自悼,而抑又臣有偏母,年今七十五矣。癃老病痼,長委床笫,素抱痞滯之祟,近添眩暈之症,焦火上升,神精內涸,口啖全減而凜綴濱危,眼視不明而起居須傍。臣無他兄弟,零丁孤孑,遠離從仕,實無其望,情私煎迫,惶轉甚,玆從縣道冒入文字,仰首控籲於仁覆之天。伏乞聖慈,俯垂矜憐,特遞臣職名,俾臣得以將護病母,仍治臣瀆擾之罪,以肅朝綱焉。臣無任云云。省疏具悉。爾其勿辭,救護母病。
上在昌德宮。停常參·經筵。
大駕詣永禧殿,入齋室後,世子宮遣宮官口傳問安。答曰,知道。內閣·政院·藥房口傳問安。答曰,知道。展謁後,世子宮遣宮官口傳問安。答曰,知道。內閣·政院·藥房口傳問安。答曰,知道。仍詣儲慶宮,入齋室後,世子宮遣宮官口傳問安。答曰,知道。內閣·政院·藥房口傳問安。答曰,知道。展拜後,世子宮遣宮官口傳問安。答曰,知道。內閣·政院·藥房口傳問安。答曰,知道。還內後,王世子板位問安。答曰,知道。內閣·政院·藥房口傳問安。答曰,知道。
李光正啓曰,大司憲宋穉圭,掌令尹錫永,持平沈能恕·李源一在外,執義李嘉愚內閣進,掌令朴榮顯牌不進,監察茶時之意,敢啓。傳曰,知道。
金鏴啓曰,司僕寺內乘來言,捲簾,取稟。傳曰,捲三面爲之。
李光正啓曰,判義禁鄭晩錫三牌不進推考傳旨,今方捧入,而開坐命下之後,連事違召,不卽承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁鄭晩錫再牌不進推考傳旨,今方捧入,而開坐命下,已至經宿,如是違牌,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
洪起燮啓曰,假注書趙秉常,身病猝重,勢難察任,今姑改差,何如?傳曰,允。
趙秉常改差,代以成遂默爲假注書。
李光正啓曰,判義禁鄭晩錫三牌不進推考傳旨,今方捧入,而開坐命下,已至經宿,連事違召,無意承膺,事體所在,萬萬未安。所當更請牌招,而係是一日四牌,何以爲之?敢稟。傳曰,待明朝,更爲牌招。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金炳朝曰,只推。
金炳朝啓曰,校理趙萬協,副校理尹永僖,修撰徐英淳,副修撰尹心圭在外,副校理沈能栻差祭,玉堂上下番俱空,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝更牌招,推移入直,何如?傳曰,允。
以掌令朴榮顯,獻納權馥牌不進罷職傳旨,傳于李光正曰,只推。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金炳朝曰,只推。
李光正啓曰,卽者義禁府都事來言,今日動駕時駕側鳴錚罪人朴匡鉉等二人,移送秋曹云矣,敢啓。傳曰,知道。
金炳朝,以奎章閣言啓曰,大駕今已還宮,守宮檢校直閣鄭基善,依定式減下,何如?傳曰,允。
又以禮曹言啓曰,王世子坐堂受賀時,具遠遊冠·絳紗袍,百官以黑團領行禮,乃是續五禮儀補所載,而謹稽英廟寶鑑,則乙未年王世孫聽政日坐堂受賀時,有百官朝服行禮之命。又考春坊日記,則其日坐堂受賀時,改具翼善冠·衮龍袍,百官黑團領行禮事載錄。今番則何以磨鍊乎?敢稟。傳曰,依乙未年例,以黑團領磨鍊。
判敦寧鄭晩錫疏曰,伏以臣於本月初九日,伏奉敦府除旨,時在闕中,不得不冒沒肅命,而臣旣無敦寧,揆以公格,不可仍帶,玆敢短章仰籲。伏乞聖慈,亟命照例遞改,以存公格,以安私分焉。臣無任云云。答曰,省疏具悉。所請依施。
公忠監司徐俊輔疏曰,伏以臣待罪湖藩,半年于玆矣。菲才魯質,旣不能對揚宣化,而近因喪威之震剝,凡干事務,尤多滯舛,悚懍之極,如負大何。仍念臣,竊有萬萬切悲之懇,噫,人孰無兄弟,而若臣情地,尤有別焉。孤露餘生,只有一弟,年紀不甚參差,造次相與扶携,自幼及長,自長及衰,如影隨形,若蚷付蛩。少日安樂之與偕,夫人皆同,中歲患難之爲命,惟爾相依,楸舍江干,奔走提挈,賴有湛樂之地,圖全禍釁之生。幸蒙天地再造之恩,共擔門戶重新之責,切切怡怡,同心勉勵者,惟在於上報隆恩,下追先志,而飽經風霜,棣華無恙,或者天意垂憐於孤畸,俾保此一樂於未死之前矣。豈料一朝瞥霎之頃,遽遭半體摧割之痛,看雲之懷,方切於兩地,聽雨之聯,倏空於一床?雖於同室遭變之時,猶當哀號欲絶,況在客館聞訃之日,直欲叫叩竝命,瞻聆爲之涕泣,行路亦且傷歎,臣之情事悲酷,可謂千古所罕。矧又十餘年來,各自宦遊,多離少合,僅得昨年之少聚,仍成幽,明之永隔。攀天地之恩,而誰與勉其圖報,擔門戶之責,而誰與勵其繼志?孑孑隻身,更無憑依,公私慟冤,籲天無從。此殆臣窮命險巇,不能保有乃弟,而臣於此時,叨此藩寄,其病也不得躬護,其沒也不得面訣,際高蟠厚,冤恨彌亘。顧今萬事已矣,逮及無階,惟有撫柩臨壙,或可以少紓情理,而官職有守,奔哭無路,一日二日,奄過旬朔矣。窆地卜於榟鄕,襄日涓在來月,玆將哀號之訴,敢控閔覆之下。伏乞聖慈,特念臣至切之懇,許解藩任,俾得歸葬,獲伸鴒原之至痛,千萬血祝。臣無任云云。答曰,省疏具悉。情理雖如此,農節豈可貽民邑之弊乎?勿辭察職。
丁亥二月十二日辰時,大駕詣永禧殿春展謁,仍詣儲慶宮。展拜擧動入侍時,行都承旨洪起燮,行左承旨洪命周,右承旨金炳朝,左副承旨權敦仁,右副承旨李光正,同副承旨金鏴,假注書李寅敎·趙秉常,別兼春秋張敎根,記事官李景在,檢校提學金祖淳,檢校直提學趙鐘永,直提學李鶴秀,檢校直閣李光文,直閣李嘉愚,檢校待敎徐憙淳·李憲瑋·金正喜,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金履載,副提調金鏴進前奏曰,侵早勞動,聖體,若何?上曰,一樣矣。〈至〉協陽門外,通禮跪啓請降輿乘輦。上降輿乘輦。起燮進前奏曰,舟橋船隻,每於解氷後,待下敎解送,而今則園幸,已爲涓吉,舟橋船隻解送與否有下敎,然後該司可以擧行,故敢此仰達矣。上曰,解送,可也。由肅章門·進善門·敦化門,至永禧殿紅箭門外,通禮跪啓請降輦乘輿。上降輦乘輿,由殿大門,至齋殿門外。通禮跪啓請降輿。上降輿入齋室。展拜時至,通禮跪啓請外辦。上具冕服以出。通禮跪啓請執圭,起燮進圭。上執圭詣版位,行四拜禮訖,升自東階,仍入殿內,以次奉審,還御齋殿,命入外辦。通禮跪啓請外辦。上具翼善冠·衮龍袍,以出乘輿。敦仁進前奏曰,判義禁鄭晩錫牌不進推考傳旨,今方捧入,而開坐命下,已至經宿,如是違牌,事甚未安。更爲牌招,何如?上曰,依爲之。出擧條由殿大門,至紅箭門外,通禮跪啓請降輿乘輦。上降輿乘輦,仍詣儲慶宮。至宮大門外,通禮跪啓請降輦乘輿。上降輦乘輿,入宮大門,至齋室門外,降輿入齋室。展拜時至,通禮跪啓請外辦。上詣版位,行再拜禮。起燮進前奏曰,排設之不善擧行,極爲可駭,當該司鑰,令攸司從重科治,何如?上曰,依爲之。出擧條仍入奉審,上命禮判招入,竹冊奉審,可也。賤臣承命出,與禮判入來奉審訖。上還御齋室,少頃,命書傳敎曰,諸司預備。通禮跪啓請外辦。上乘輿出宮大門外。通禮跪啓請降輿乘輦。上降輿乘輦,回鑾由敦化門·進善門·肅章門,至協陽門外降輦所。通禮跪啓請降輦乘輿。上降輦乘輿,由宣化門還內,命出標信解嚴。諸臣以次退出。
上在昌德宮。停常參·經筵。
李光正啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允
成遂默有頉,代以李勉祜爲假注書。
金炳朝啓曰,玉堂上下番俱空,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,竝更牌招,推移入直,何如?傳曰,允。
李光正啓曰,判義禁鄭晩錫牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安。更爲牌招,何如?傳曰,允。如有違牌,勿爲呼望。
洪命周啓曰,臣命周,以同義禁,今日本府坐起進去,下直之意,敢啓。傳曰,知道。
李光正啓曰,判義禁鄭晩錫,時無職名,令該曹口傳付軍職,何如?傳曰,允。
兵曹口傳政事,上護軍單鄭晩錫。
李光正啓曰,卽者刑曹郞廳來言,昨日動駕時擊錚罪人等,當爲捧供,而判書洪奭周有身病,次堂例不得擧行云,判書洪奭周,卽爲牌招開坐,何如?傳曰,允。
又啓曰,刑曹判書洪奭周牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,刑曹判書洪奭周再牌不進推考傳旨,今方捧入,而開坐命下之後,連事違召,誠甚未安。所當更請牌招,而係是一日三牌,何以爲之?敢稟。傳曰,嚴飭,更爲牌招。
又啓曰,大司憲宋稚圭,持平李源一在外,執義李嘉愚,掌令尹錫永·朴榮顯牌不進,持平沈能恕未署經,監察茶時之意,敢啓。傳曰,知道。
以執義李嘉愚,掌令尹錫永,朴榮顯,獻納權馥,正言申萬休牌不進罷職傳旨,傳于李光正曰,只推。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金炳朝曰,只推。
金炳朝,以禮曹言啓曰,今此王世子聽政告由,依乙未年例,將於宗廟設行,而永寧殿,一體設行,何如?傳曰,允。
又以禮曹言啓曰,今此王世子聽政告由,設行於宗廟·永寧殿·社稷·景慕宮時,獻官,依例以一品塡差事,分付該曹,何如?傳曰,允。
李光正,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
義禁府照目粘連,前引儀徐有晃矣本府議啓內,法司下隷之因公推捉者,私門之捽曳,事涉駭妄,若此不已,則法司之命令不行,而豪斷之類,無所畏忌,來頭之弊,有不可勝言。況其威脅不已,直欲捧侤者,本曹草記,臚列無餘,囚供之敢生掉脫之計,費辭發明,益見其無嚴。以此照律,罪杖八十收贖,奪告身三等,私罪,奉敎依允爲旀,功減一等。又照目粘連,宣傳官李光龍矣本府議啓內,宣傳官之任,卽趨走爲事者也。雖常時入直之時,不許偃便,則況此閤門咫尺之地,有此扶腋之擧,至登喉院之啓,揆以紀綱,極爲駭然。以此照律,罪杖八十收贖,奪告身三等,私罪,奉敎依允爲旀,功減一等。又照目粘連,江華前監牧官洪麗一,晉州監牧官徐命鐸等矣本府議啓內,廐牧國之大政,故失律有當勘。身當攻駒之任,苟盡芻牧之責,故失之數,豈若是夥然乎?究其罪狀,焉逭當律?以此照律,罪各杖一百收贖,告身盡行追奪,私罪,奉敎依允爲旀,洪麗一段,功減一等,徐命鐸段,功·議各減一等爲良如敎。
刑曹判書洪奭周疏曰,伏以惟天篤佑我宗祊,我殿下誕發十行之綸,俾我王世子邸下代聽庶政,玉體冞康於頤養,震鬯增重於付畀,盛儀將擧,休祥滋迓,帀域含生,普均慶賴。臣以病伏飾巾之喘,幸得少須臾無死,猥隨諸大夫後,恭聽大哉之言,仍復進身文陛,密邇前席,瞻近耿光於六載,逖違之餘,微忱少伸,至願滿足,雖卽日退塡溝壑,無復餘憾,而床笫之息,驟冒風寒,纔出脩門,擔舁僅還,䐉髓添疼,面目俱腫,㱡㱡之狀,殆甚於前。昨日動駕,又闕陪綴,隳分之罪,自知難逃,頃伏見籌司之啓,以詞訟曠務,請加申飾。臣雖夤緣事會,冒沒肅命,而目下病狀,旣萬萬無赴坐行公之望,則其爲曠務,與未肅一也,飭命之下,惶阨冞深。且伏念秋官之設,意非徒然,虞典之明刑弼敎,周官之詰姦刑暴,固無暇論於如臣庸駑,而見今道臣査讞之啓,都下重囚之案,尙多有閱時經年而未及覆奏完決者,以臣迷瞀之神識,實無以商度稟裁。滯囚留獄,動關民弊,仰累政刑,諒非細故。況玆代理之初,尤係勵精之會,小大有位,咸宜恪勤精白,以效對揚之義,豈容使癃廢尸居之蹤,冒玷官次,貽淸朝瘝職之譏哉?伏乞聖慈,俯垂鑑諒,亟將臣司寇之任,特賜鐫遞,仍治臣瀆擾之罪,俾私分獲安,千萬幸甚。臣無任云云。答曰,省疏具悉。卿其勿辭行公。
全羅監司李光文疏曰,伏以臣於見職,辭不獲命,行將辭陛,瞻望雲天,無任戀結之忱。仍又伏念臣之父母墳山,在於公忠道忠州地矣。今臣擁節南下,而旣祿養之靡逮,松楸愈邈,雨露方新,俯仰幽明,當作何心?玆敢短章仰籲,乞賜往省之暇。伏願聖上,俯許恩暇,俾伸至情。臣無任云云。答曰,省疏具悉。卿其往省焉。
上在昌德宮。停常參·經筵。
李光正啓曰,大司憲宋穉圭,持平李源一在外,執義李嘉愚,掌令朴榮顯呈辭,掌令尹錫永未肅拜,持平沈能恕未署經,監察茶時之意,敢啓。傳曰,知道。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金炳朝曰,禮房承旨馳詣宗廟·永寧殿·景慕宮,奉審摘奸,仍詣弘陵,奉審摘奸,局內諸陵,一體奉審以來。
金炳朝啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,旣有只推之命,竝更牌招,推移入直,何如?傳曰,允。
李光正啓曰,刑曹判書洪奭周三牌不進推考傳旨,今方捧入,而開坐命下之後,連事違召,無意承膺,事體所在,萬萬未安。所當更請牌招,而係是一日四牌,何以爲之?敢稟。傳曰,更爲嚴飭牌招,違牌,勿爲呼望。
傳于權敦仁曰,吏禮換房。
以應敎朴英載,副應敎洪赫,校理洪晩燮,修撰柳致睦牌不進罷職傳旨,傳于金鏴曰,只推。
金鏴,以兵曹言啓曰,今月十七日,二羽禁軍番次矣。該番將箇滿之代,依承傳,口傳擬入之意,敢啓。傳曰,知道。
兵曹口傳政事,以徐良輔爲羽林將。
李光正,以刑曹言啓曰,再昨日動駕時,西原幼學朴匡鉉,以其父興緖年九十陞資事,擊錚於衛外,而處所旣在定式之外,依例勿施之意,敢啓。傳曰,知道。
上在昌德宮。停常參·經筵。
藥房都提調沈象奎,提調金履載,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
禮曹,今二月十八日王世子聽政親臨陳賀頒敎時應行節目,參考前例磨鍊,依此擧行,何如?判付啓,依所啓施行爲良如敎。
李光正啓曰,大司憲宋穉圭,持平李源一在外,執義李嘉愚,掌令朴榮顯呈辭,掌令尹錫永未肅拜,持平沈能恕未署經,監察茶時之意,敢啓。傳曰,知道。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
洪起燮啓曰,今十八日王世子聽政陳賀時頒敎文,當爲製進,大提學金履喬,卽爲牌招,使之製進,何如?傳曰,允。
傳于洪起燮曰,王世子上疏批答,都承旨持傳。
洪起燮啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,旣有只推之命,與副修撰趙璟鎭,一體牌招,推移入直,何如?傳曰,允。
李光正啓曰,因禮曹草記,頒赦磨鍊事,命下矣。某罪以下宥之乎?敢稟。傳曰,雜犯死罪以下竝宥。
金鏴啓曰,明日傳香,禮房承旨當爲齋宿,而行都承旨洪起燮,須資出去矣。所當牌招,而拘於廳規,不得請牌,何以爲之?敢稟。傳曰,牌招。
以應敎朴英載,副應敎洪赫,校理洪晩燮,修撰柳致睦,副修撰趙璟鎭牌不進罷職傳旨,傳于金炳朝曰,只推。
傳于金鏴曰,發遣吏郞,諸執事淸齋與否,摘奸以來。
吏曹,嘉義高宗逸今加資憲,武科回榜人,依定式加一資。
金炳朝,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,今番聽政節目中,朝賀等儀註,憑據乙未前例參酌定式事,啓下矣。謹稽乙未前例,則節目入啓後,以景賢堂前設軒懸事係儀註,令儀曹知悉事,書下判付,故其日坐堂受賀時,排設軒懸,而其翌年堂賀時,亦依例仍用矣。今番則何以爲之?敢稟。傳曰,乙未年例爲之。
金鏴,以備邊司言啓曰,賀儀將擧,吉辰已涓,卿宰·侍從堂上堂下罷散人竝敍用,與時無職名人,仍令該曹口傳付軍職,以爲參班之地,何如?傳曰,允。
兵曹口傳政事,大護軍宋冕載,護軍李鐵求,副護軍李魯集,副司果趙忠植·尹正鎭·高時臣·申冕周·金樂壽竝單付。
金鏴,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局別將鄭煥宗,身病甚重,勢難察任,改差,何如?傳曰,允。
王世子疏曰,伏以臣再陳苦忱,冀蒙體諒,及奉聖批,不惟所請莫遂,溫旨諄懇,愈往愈隆,顧臣不肖,何以獲此?感泣雖切,惶阨增添。噫,聖明,父也君也,臣,子也臣也。臣子之於君父之命,恩有所不忍違,義有所不敢辭,卽天經人彝之則也。臣之愚鹵,尙或可勉,至於今日之命,不忍違則所憂者孔殷,不敢辭則所懼者忒大。臣業之未修,何以修政,己之未治,何以治人?臣不暇自憂,固將貽殷憂於聖心,臣不暇自懼,竊恐集大懼於國事。與其無違而不足爲孝,曷若必辭而自盡其誠?百爾思忖,承順無說,玆不得不齋沐申控。伏乞聖慈,諒臣匪飾之懇,卽賜允許焉。答曰,省疏具悉。予勞爾代,卽亦天道之經,予豈非經之是蹈乎?敬之哉?四勿,修身之本,九經,治國之要,克勤克儉,不作無益,視遠聽德,用孚于人心。
上在昌德宮。停常參·經筵。
李光正啓曰,大司憲宋穉圭在外,執義李嘉愚,掌令朴榮顯,持平李源一呈辭,掌令尹錫永未肅拜,持平沈能恕未署經,監察茶時之意,敢啓。傳曰,知道。
傳于金鏴曰,傳香承旨馳詣先農壇,奉審摘奸以來。
洪起燮啓曰,玉堂上下番俱空,已至多日,事甚未安。應敎朴英載,副應敎洪赫,校理洪晩燮,修撰柳致睦,副修撰趙璟鎭,旣有只推之命,與副校理沈能栻,一體牌招,推移入直,何如?傳曰,允。
傳于金炳朝曰,奉朝賀留待。
傳于金炳朝曰,奉朝賀入侍。
以應敎朴英載,副應敎洪赫,校理洪晩燮,副校理沈能栻,修撰柳致睦,副修撰趙璟鎭牌不進罷職傳旨,傳于洪起燮曰,只推。
兵曹口傳政事,副護軍閔鼎秀·車敬鎭,副司果李游夏·禹錫龜·李仁迪·閔永勳·宋能圭·李鏵·宋應龍·趙熙龍·吳夏哲·李同淳·鄭宗顯·李祖馨·鄭元善·朴周燮·李明緖·李光載·柳幼麟·睦台錫·朴熙輔·金塋·趙·朴龍祜·李南圭·黃鍾人·金邁淳·李鋗·閔英世·李冕植·金鼎元·尹永魯·蔡弘韻·高鳴鶴·崔致憲·鄭進明·徐洛淳·崔晉慶·禹夏哲·李炫章竝單付。
金鏴,以兵曹言啓曰,今月二十日,一內禁軍番次矣。該番將未差之代,依承傳,口傳擬入之意,敢啓。傳曰,知道。
兵曹口傳政事,以朴潤榮爲內禁將。
洪起燮,以禮曹言啓曰,今二月十八日王世子聽政,中宮殿陳賀時,王世子百官進表裏行禮儀註,直爲書入中宮殿之意,敢啓。傳曰,知道。
又以春秋館言啓曰,別兼春秋張敎根,以禁衛營從事官,今日本營軍布捧上坐起時,晝仕出去之意,敢啓。傳曰,知道。
金鏴,以兵曹言啓曰,今二月十七日,武臣堂上朔試射日次,而國忌正日〈相値〉,不得爲之之意,敢啓。傳曰,知道。
敎輔國崇祿大夫致仕奉朝賀李肇源書。王若曰,予豈欲捨卿?始旣勉留乎黃髮,君使臣以禮,終乃曲循其素心,作平地仙,侈自天誥。惟卿,賢父肖子,先王藎臣,得之忠孝詩禮之敎,爲器也瑚璉琬琰,濟以公直堅確之操,其餘則政事文華。自月課講製之時,寧考曰篤嘉乃,惟夙夜出納之際,當世莫或先之。逮予嗣服以來,加爾擢拔之渥,八世文獻,何讓呂東萊名門?一庭棣華,殆同宋公序聯璧。所以銓衡方岳之任,外內歷揚,遂至卿月公孤之班,節次推重。矧其積慶之攸篤,又見遐福之咸宜,作人瑞於一邦,皆稱今世之郭中令,尊天下之三達,或比當日之文潞公。簪佩耀一門之輝,意恒存於謙挹,父子聯九卿之列,戒常切於履盈,乃於入耆社歲初,遽見懸車請申上。惟行止常欲無苟,志浼浼而難回,凡除拜一不出膺,辭懇懇而愈切。與其羈縻虛禮,任棲屑於郊坰之間,曷若成就遐情,俾優遊於輦轂之下?庸侈三字之華誥,遂降一兪之溫音。朝著貴老成之人,非不惜去,平日重禮遇之道,特許允從,肆於引年之章,爰擧宣綍之禮。於戲,以難進易退之義,必欲返初,推無願不遂之私,今乃成美。庶知予眷焉不已,可諒卿斷兮無他,故玆敎示,想宜知悉。知製敎洪晩燮製進。
丁亥二月十六日辰時,上御熙政堂。奉朝賀入侍時,行都承旨洪起燮,假注書李寅敎,別兼春秋張敎根,記事官李景在,奉朝賀李肇源,以次進伏訖。上命奉朝賀進前。肇源進伏奏曰,王世子代聽有命,賀儀將擧,仰惟聖心,益復嘉悅,而臣等亦不勝慶忭之忱。仍伏念臣偏蒙兩聖朝簡拔之澤,內外華膴,無不歷揚,居常感悚,圖報無地。況今年至病痼,幸伸私願,自此以往,可得優遊於輦轂之下,依近日月,歌詠聖澤,而第一退此筵,昵侍周旋,獲覲耿光,從以未易,下懷尤切耿結矣。起燮曰,奉朝賀宣麻,方當擧行,而大臣輔國,例於賓廳爲之,以下則延英門外爲之,今番則何以爲之乎?上曰,賓廳爲之,可也。仍命奉朝賀先退。承史以次退出,
上在昌德宮。停常參·經筵。
李光正啓曰,大司憲宋穉圭在外,執義李嘉愚,掌令朴榮顯,持平李源一呈辭,掌令尹錫永未肅拜,持平沈能恕未署經,監察茶時之意,敢啓。傳曰,知道。
金鏴啓曰,來二十一日,朝參日次矣,敢稟。傳曰,停。
洪起燮啓曰,來二十一日,輪臺日次矣,敢稟。傳曰,當次人受點,後日次待令。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪起燮曰,禮房承旨馳詣社稷·宗廟·永寧殿·景慕宮,奉審摘奸以來。
洪起燮啓曰,玉堂上下番俱空,已至多日,事甚未安。副應敎洪赫,校理洪晩燮,副校理沈能栻,修撰柳致睦,副修撰趙璟鎭,旣有只推之命,竝更牌招,推移入直,何如?傳曰,允。
傳于金鏴曰,明日出宮門路,以協陽門爲之。
以副應敎洪赫,校理洪晩燮,副校理沈能栻,副修撰趙璟鎭牌不進罷職傳旨,傳于洪起燮曰,只推。
洪起燮,以禮曹言啓曰,謹稽丁酉謄錄,則因實錄考出別單,王世子朝參時鼓吹,磨鍊以定,出宮時用唐樂五雲開瑞朝用尾後,群臣拜時奏唐樂水龍吟,入宮時奏唐樂洛陽春,而其樂器之數,方嚮唐琵琶·洞簫·牙箏各二,觱篥四,唐笛二,大笒二,杖鼓四,鼓一,工人從樂器數,用二十一人,服色仍舊事,自本曹啓稟擧行矣。今番依此磨鍊,堂賀時軒架·樂器·工人,亦倣而量定之意,分付掌樂院,而闕外擧動時,則前後部鼓吹之依例擧行,載在乙未謄錄,亦爲依此擧行,何如?傳曰,允。
上在昌德宮。常參·經筵,以代理停。
上詣仁政殿,受賀還內後,王世子板位問安。答曰,知道。內閣·政院·玉堂·藥房口傳問安。答曰,知道。王世子還來後,內閣·政院·玉堂·藥房·春坊口傳問安。答曰,知道。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金炳朝曰,吏兵批歲抄點下者,依例捧傳旨。
傳于金炳朝曰,完城君爔,東寧尉金賢根,竝百官加親授。
傳于金炳朝曰,王世子挾侍中官李允吉·金應昌竝加資,大殿中官吳鶴昌·金文英,世子宮中官朴敏昌·玉潤祥,竝百官加親授。
傳于洪起燮曰,禮房承旨洪起燮,禮貌官輔德金蘭淳竝加資,宣敎官·左右通禮竝陞敍,禮貌官兼說書李景在陞六,東西唱·掌儀竝陞敍。
金炳朝啓曰,吏曹郞廳來言,百官加下批政事,取稟。傳曰,當日爲之。
金炳朝,以吏批言啓曰,宣敎官·左右通禮竝陞敍事,命下矣。宣敎官副司果趙忠植,左通禮崔命顯,右通禮黃燾,俱已經準職,何以爲之?敢稟。傳曰,加資。
令于金炳朝曰,旣承下敎,翰林李穆淵,一體陞六。
令于金炳朝曰,輔德兼說書有闕之代,今日政差出。
令于金炳朝曰,賞典下批,今日政擧行。
有政。吏批,行判書金履喬進,參判朴周壽進,參議徐憙淳進,右承旨金炳朝進。以李若愚爲輔德,金在昌爲判敦寧,金蘭淳爲工曹參判,愼尙欽爲校檢,趙秉龜爲南部都事,愼錫基爲武烈祠參奉,濟用奉事鄭澤友,內資奉事洪在果相換,故判敦寧李敏輔贈領議政例兼,奉朝賀李肇源考,行都承旨洪起燮今加嘉義,輔德金蘭淳今加嘉善,司果趙忠植,左通禮崔命顯,右通禮黃燾,以上今加通政加資事承令,完城君爔今加嘉德,東寧尉金賢根今加靖德,以上百官加親授,學錄單李敏衡。
兵批,行判書金魯敬進,參判鄭基善病,參議尹濟弘入直,參知洪祐燮病,同副承旨金鏴進。以金敎根爲都摠管,鄭元容爲同知,李行敎爲宣傳官,南爲五衛將,洪吉謨爲武兼,趙德成爲正方別將,護軍金蘭淳,副護軍趙忠植·崔命顯·黃燾·李遇培,副司果李景在·李穆淵·洪明厚竝單付。
令于洪起燮曰,諸承旨持公事入對。
令于金鏴曰,同副承旨入對。
李光正達曰,頒赦事,命下矣。未承授推考傳旨,自本院依例爻周之意,敢達。令曰,知道。
以義禁府姜碩俒赦單子,令于李光正曰,國穀所重自別矣,雖大霈之時,不可放釋,仍。
金炳朝,以吏曹言啓曰,在前頒赦時,例有別歲抄書入之事,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。永不敍用·準遞期不敍·居中居下,一體書入乎?敢稟。傳曰,一體書入。
洪起燮,以禮曹言啓曰,國有慶禮,則上告下布後,設科取士,乃是應行之事。今此王世子聽政慶科,以何科設行,而以何間擇吉乎?敢稟。傳曰,庭試爲之,除初試,以四月旬前擇入。
又以禮曹言達曰,以王世子聽政慶科取稟草記批旨內,庭試爲之,除初試,以四月旬前擇入事,命下矣。在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。令曰,擇日放榜爲之。
洪起燮,以都摠府言啓曰,今日入直內三廳武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
右議政沈象奎箚曰,伏以洪惟我大朝殿下,憂勤庶政,一念民國,斷自卓越之聖衷,式遵列朝之故事,命我邸下而代聽,託我邸下而分勞,不啻若重華協帝,文王無憂,邦禮誕擧,庭賀載行,始自今日,列聖之眷顧彌新,臣民之蘄向益切。書曰,罔不在厥初。今日者卽我邸下自貽哲命之初也。其所以上副付托之重,下答顒望之情,顧將何以哉?固知我邸下,問寢視膳之際,朝夕左右,承誨於貽謨者,至矣盡矣。乃惟我大朝,日者批答於邸下之疏者,丁寧申複,廣大精微,孝友恭儉,敬天愛民,以列聖相傳之心法,若精一執中之堯命舜而舜命禹,又益之以虞謨儆戒無虞之旨,丹書敬怠枉正之義,周官怠忽荒政之訓。四勿,修身之本,而克己復禮,爲仁由己,顔子聞夫子之敎,以爲己任而請事斯語者也。九經,治國之要,文·武之政,布在方策,子思引孔子之言,以明誠一之所以行之者也。克勤于邦,克儉于家,大舜之美夏禹,而兼䀭不自滿假,不矜不伐之義,不作無益害有益,召公之戒武王,而實包玩人喪德,玩物喪志之誡。視遠惟明,聽德惟聰,視於遠方爲明,聽於德方爲聰,思明則所視者遠,而不蔽於淺近,思聰則所聽者德,而不惑於憸邪也。卒乃申之以孚于人心,心之所惡,不以疆人,心之所欲,不以禁人,惡欲與人同,而天下歸之。聖人之居上也,必以其心,從天下之心,此之謂務順人心,有孚顒若也。總絜經傳,言意備盡,聖謨洋洋,深切著明,猗歟,盛矣,無以加矣。率是而行,爲堯爲舜,爲禹·湯,爲文·武,惟在我邸下之拳拳服膺而勿失之而已,勉勉不已,日愼一日,仰體貽燕之聖意,永昭繼志之睿孝,亶在是矣,亶在是矣。噫,邸下以明睿之姿,有緝熙之美,惟是莊重縝密,凝道之基,端本懋實。進德之要,先立其規模之大,而致力乎知行之進,以造於天德王道之極,亦惟在於講學以明其體,延訪其用。絶撓奪之,私以居業,恢翕受之,量以來諫,幽獨之地,操舍必謹,擧措之際,表裏交正,左右無倖暱而宮闈淸肅,上下無阻隔而朝野靖謐,身修而家齊,家齊而國治,豈外是哉?臣之愚陋,職忝輔相,躬睹盛擧,顧無可以藉手爲獻筵間,草草隨後之奏,寸忱未罄,退益耿然,不能自已,短箚申貢,雖愧拙訥,惟邸下留神幸察焉。取進止。答曰,覽箚具悉卿懇。顧以不才,承此付托之重,黽勉奉承,戒懼愈切,而朝於筵席,聞諸大臣陳勉之言,今又見卿箚,忠愛之誠懇懇,小子豈敢不銘心佩服,以答規勉之盛意哉?卿其一心輔余,共濟國事。仍令于金鏴曰,此下答,史官往諭于右議政。
輔德金蘭淳,兼輔德金鏴,弼善朴齊明,兼弼善李圭枋,文學金盛淵,兼文學朴容壽,司書安光直,兼司書徐左輔,說書兪章煥,兼說書李景在等書曰,伏以我邸下,膺大朝付托之命,履庶務代聽之禮,睿孝益光於順志,輿情普切於延頸,環東土含生之倫,莫不歡欣慶忭,思見德化之盛,而況臣等,忝在宮僚,躬睹盛禮,蘄望攢頌,有倍餘人。噫,邸下之心,卽大朝之心也,邸下之憂,卽大朝之憂也。惟我大朝殿下,御極臨民,三十年于玆矣。仁孝恭儉,敬天愛民,以實心而行實政,八域之內,寧謐熙皞,無一夫不得其所,卽邸下平日之所仰睹者也。今以止慈之盛德,爲此宗社之大計,欲使我邸下明習國事,練達治體,機務之繁,而使之代焉,民國之憂,而使之分焉,此實祖宗朝已行之典,而我東方無疆之慶也。邸下惕然兢懼,控辭不得,乃有此今日之行禮。今日卽邸下代聽之初日也,邸下之所當服膺而體行者,豈不在於祖宗朝相授之心法,我聖上丁寧之敎誡也乎?伏讀聖批,若曰,敬之哉,四勿修身之本,九經治國之要。此可見大聖人傳授心法,不離乎敬,不外乎本,猗歟,盛矣。朱子之言曰,正其本者,雖若迂遠,而實易爲力。邸下之一心,卽天下萬事之本。居敬爲四勿之本,四勿爲九經之本,本旣立而敬爲之主,則邸下之一心正,而凡天下事事物物,不期正而自正,此所謂表端則影直,源潔而流淸也。於是乎身修而德成,德成而從欲之治,可以指日而期也。此乃祖宗之心法,大朝之訓誡也,惟邸下勉哉勉哉。臣等退自前席,愚衷耿耿,相率聯籲,仰塵睿覽。伏願邸下,留神省察焉。臣等無任云云。覽書具悉。余以否德,承此萬萬非常之命,逃遁不得,辭不獲免。又當此日,纔經朝參,心恒兢業,恐或怠逸。際見聯名之書,所辭切實懇惻,可不銘心服膺?爾等益勉輔導之責。
丁亥二月十八日卯時,王世子具遠遊冠·絳紗袍,出坐重熙堂。朝參入對時,行都承旨洪起燮,同副承旨金鏴,假注書李勉祜,記事官李景在·兪章煥,檢校直提學趙鍾永,直提學朴宗薰·李鶴秀,檢校直閣李光文,直閣李嘉愚,檢校待敎徐憙淳,輔德金蘭淳,弼善朴齊明,兼弼善李圭枋,文學金盛淵,兼文學朴容壽,司書安光直,兼司書徐左輔,衛率吳致成·李祖榮,副率金命喜·徐箕淳,侍直金祖根·洪益謨,洗馬金最秀·趙鶴年,以次庭下先再拜訖,陞堂陪立。起燮曰,今日朝參,凡百擧行,如或有錯誤之端,不可不請罪,而當此慶禮,將擧賀儀,合有參恕之道矣。令曰,安徐。出令旨令曰,時原任大臣入對時,府院君同爲入對,賤臣承令出傳。領府事金載瓚,判府事韓用龜·金思穆·南公轍·李相璜,右議政沈象奎,領敦寧金祖淳,陞堂再拜。王世子答再拜。載瓚請王世子陞座,仍起伏達曰,邸下承祖宗托重之義,體大朝分勞之敎,爰以吉日穀朝,誕受庭賀,躬親庶務,此政克新厥德,用答景命之一初嘉會也。臣以區區願忠之心,猥陳納約之言焉。自古聖帝明王,所以治身治國,無出於勤學勤政,念終始,典于學。殷宗之勤學,而啓玄鳥一王之化,日中而不遑食,周文之勤政,而肇蒼姫八百之運。殷籙周祚,蓋自一勤字出來,而雖漢·唐中主,若做小康,匪勤則曷由也。日臨文陛,三接晉晝,非謂勤也,以實心而用實工,無少間斷,卽勤也。來汝群工,曰都曰兪,非謂勤也,以實心而懋實政,無一虛僞,卽勤也。勤之義若是其大,而有不可揜矣。然而勤非自勤,不誠則勤無所施,乾乾不息,純亦不已,聖人之極工,而至於日用常行,亦皆實實無僞,是亦誠也。以是而講學,則睿學自勤,而心身有日新之效,以是而臨政,則致治自勤,而百度無未貞之歎,是所以誠與勤,爲交修之工,而誠尤爲克勤之本,人君豈容一日不誠不勤哉?惟邸下念玆在玆,勿以爲陳腐而少忽焉。用龜曰,今我邸下,受大朝托付之重,正位貳極,親聽機務,環東土凡有血氣之倫,莫不延頸拭目,觀德望風,此乃邸下,端本正始,自貽哲命之時矣。向伏見聖批下者,以孝友恭儉,敬天愛民,諄諄勉戒,此與堯傳舜受之心法政謨,相爲表裏,前後一揆,臣不勝欽誦,而敬天之一敬字,包括甚大,非直致敬於事天而已,凡於言語動靜,酬應萬變之中,一以敬持守,則氣血循軌而不亂,精神內守而不浮,理順心得,事無不成。此非臣耄荒之言,卽先儒眞正之論,今以睿學之高明,體驗於政令施措之間,則國以之治,民以之安,對揚大朝之休命,俯答臣民之蘄向,曷不休哉,曷不盛哉?惟願少須臾無死,俟見德化之萬一,而耿耿愚忱,倍激於登對之初,敢效草草數語,仰冀离明之垂察焉。思穆曰,我邸下,誕膺明命,代聽庶政,睿孝益光於分勞,群情普切於延頸,運屆享泰,德協重華,此誠宗社臣民億萬年無疆之福。臣幸少須臾無死,覩此無前之慶禮,忭祝之忱,萬倍恒情。顧今悠悠萬事,孰不以講學勤政,仰勉睿德,而區區憂愛之悃,尤有所蘄祝者。伏惟邸下,以天縱之姿,懋時敏之學。方當寸陰是惜之時,遽接一日萬機之繁,雖以邸下典學之篤,亦豈無妨奪之慮哉?昔宋劉淸之常患居官無修業之益,朱子曉之曰,聖門德業,初不在於日用之外只押文字,便是進德修業地頭。斯言也,儘爲今日着題相當之訓。伏願卽事卽物,隨處求是,察邇言而用中,擇衆善而固執,則引對臣僚,酬酢事務,亦無非精義致用之地,而庶幾政與學交修,理與事相貫,將見二者之互相資而不相妨,豈不盛哉,豈不休哉?惟邸下懋哉懋哉。公轍曰,日吉辰良,大禮已成,又行朝參盛儀,此乃邸下之一初也。邸下今日以前,問寢視膳之暇,專意講學一事,而今乃代聽國政,酬應機務,則其任至重,其責甚大,不審邸下,將以何道,上膺皇天祖宗付畀之眷,下副八域臣庶期望之心耶?臣伏讀大朝賜邸下辭疏之批,以孝友恭儉,敬天愛民,丁寧垂戒,終又益之以四勿·九經。堯·舜·禹精一執中之傳授,前後一揆,苟邸下夙夜服膺,不敢荒寧,則太平萬世,可翹足而待矣。猗歟,盛哉,臣以冑筵舊物,名參大官,先覩之喜,尤倍於人,今登前席不可泯默而退,敢將八條之說,仰貢一得之愚,惟邸下留神省察焉。其一,人主一心,萬化之原,循乎天理,則衆善嚮風,偏於私意,則百邪動心,欲知天理私欲之分,莫如讀書而窮格。伏願邸下,念終始典于學。其二,逆耳之言,未必皆可用,而拒之則忠讜者易離,順志之言,未必皆可棄,而悅之則諛佞者易狎。伏願邸下,不求其能適吾志,而求其能咈吾旨,聞昌則拜,改過不吝,以恢納諫之量,其三,一念不誠,萬事皆僞,誠僞之間,上帝臨止,至愚難欺。伏願邸下,欲誠其心,必愼其獨,以爲自修之本。其四,葑菲不以下體而不採,故英華靡遺,芻蕘不以賤品而不詢,故幽隱必達,雖以聖哲之姿,必待好問而裕。伏願邸下,集群言而通情志,勿自聖而傲下,勿蓄疑而恥問。其五,用明之過而至於察,則叢脞而萬事墮,故聖人不極其明而用晦。伏願邸下,毋作聰明而自用,用勸百工。其六,涉獵致力於記誦詞章,有非帝王之能事。伏願邸下,味聖賢之言,求其義理之當,覽古今之史,驗其得失之幾,必多友諸身而踐其實,措之事而得其正。其七,細玩小娛,終必喪志,邇聲色而侈宮室,終必累大德而失人之望。伏願邸下,毋曰何害而作無益,亦毋曰我姑無是事,而常兢兢乎節財昭儉之方,戒於未然。其入,近習暬御,御之得其正,則能知國法與士大夫之可畏而不敢肆,御之不得其正,則干恩預政,其弊將至於難言。伏願邸下,先自宮禁而正之,嚴其防限,抑其僥倖。凡此所陳,非臣臆說,實有所受於古先哲勉戒其君之語,掇拾要槪,誦之於邸下之前。言雖陳腐,意則懇至,儻蒙离明,不以人廢言,常目爲座右之銘,其於一初勵精之治,庶有所補矣。臣不勝蘄向顒祝之至。相璜曰,今日卽我邸下承命代聽之一初正衙也,天其命哲命吉,實基於今日,大小群情,益不勝忭祝蘄向之至。登筵諸大臣,以願忠之誠,有獻箴之語,其出於眷眷憂愛者,庶蒙离照之俯燭矣,日前聖批,以孝友恭儉,敬天愛民爲敎,臣等所期望於邸下者,非千萬言之所能盡,而聖敎以一言盡之,大哉王言,丁寧要切,此誠唐·虞盛際授受精一之心法也。僚相纔以敬天之說,敷衍先儒格論,有所仰勉,臣請以愛民之說,繼有獻焉。愛民云者,非家施而戶惠之謂也。傳曰,節用而愛民。易曰,節以制度,不傷財不害民。蓋侈用則傷財,傷財則害民,故愛民之本,實在於節用,而節用之本,實在於崇儉。今夫帑藏之積,倉稟之蓄,雖似下民上供之常分,而苟思其所自出,一絲一粒,罔非農夫紅女膏血中來者,忍從以侈而至於傷,傷而至於害乎?若念念憧憧,若痛而如保,先從供御之用,而制節而裁省之,卑宮菲服,躬率而臨之,下必有草偃之化,爲民牧者效廉謹,爲有司者知典守,使不至於傷財而害民,則此爲愛民之實,而君以民爲天,又非但愛民之實也,此實亦爲敬天之實也,惟邸下念哉。象奎曰,惟我大朝殿下,一念憂勤,命我邸下,以代聽庶政,託我邸下,以宵旰分勞,雖有列朝之故事,亶出卓越之聖衷,至盛擧也。大禮誕成,縟儀將行,喜如文王而無憂,德如重華而協帝,至盛會也。今日邸下所以上副付托之聖意,下答蘄向之群情,亦惟以子道行國政,仰體貽燕之謨,增光繼志之孝,罔不在初,其始自今,竊以子道無專,國政無私,以其無專之心,行其無私之政,上以聖心悅豫,下以群情欣戴,率是而行,勉勉不已,爲堯爲舜,亶在是矣。惟願邸下,日愼一日,懋哉懋哉。令曰,予以否德,承此代理之命,辭巽不得,黽勉從承,而諸大臣忠愛之言,若是懇懇,敢不銘佩?出擧條蘭淳等曰,日吉辰良,聽政朝參之禮順成,慶忭歡欣,大小惟均。竊念我邸下,承祖宗艱大之業,膺大朝分勞之命,正當今日一始之會,滿庭百僚,帀域群生,莫不延頸攢祝,拭目仰望。以邸下聰明睿智之姿,固不必更爲仰勉,而日前辭疏批旨,孝友恭儉,敬天愛民八字,諄諄敎誨,又以毋怠毋忽申戒丁寧,此乃堯·舜·禹相授之心法,祖宗朝繼承遺訓者也。雖有孝友恭儉,敬天愛民之心,一日二日,如或放忽,則非但有妨於修身之工,末流之害,不知至於何境。惟願邸下,頻接臣隣,討論經史,燕安幽獨之地,罔敢或忽,罔敢或怠。治法政謨,民生疾苦,恒留睿衷,以今日兢兢業業之心爲心,而今於諸大臣陳勉辭意,可見元老眷眷忠愛之誠,勿以一時陳勉,泛忽而聽之,亦令注書,繕寫一通,俾作左右之銘,以爲朝夕常目之地,千萬顒祝。令曰,所陳切實,當體念,而春坊異於他人,益勉輔導之責。出擧條仍令退,大臣先退,諸臣以次退出。
丁亥二月十八日午時,上御仁政殿。受賀入侍時,行都承旨洪起燮,行右承旨洪命周,左副承旨權敦仁,右副承旨李光正,同副承旨金鏴,假注書李勉祜,記事官全道海·李穆淵,檢校直提學趙鐘永,直提學朴綺壽·李鶴秀,檢校直閣李光文,直閣李嘉愚,檢校待敎徐憙淳·李憲瑋·金正喜,以次侍立訖。行兵曹判書金魯敬進前奏曰,世子宮代理後儀仗,謹依英廟乙未下敎,用法駕儀仗矣。自今日朝參時擧行,而第鹵簿排班,自有三等,一曰大駕儀仗,用於迎詔勅享廟社,二曰法駕儀仗,用於眞殿·文廟酌獻及先農射壇,三曰小駕儀仗,用於城內外幸行矣。大朝鹵簿,旣有三等之制,而小朝鹵簿,若一例以法駕儀仗擧行,無分等遞減之節,必致掣礙,大關儀制,乙未下敎後,亦必有議到者,而今無可考,或倉卒未遑,或記載疎漏,皆未可知。然而不可不及今釐正,今亦依三等排班之例,大朝鹵簿之用大仗時,小朝用法仗,大朝用法仗時,小朝用小仗,大朝用小仗時,小朝用常時儀仗,則隆殺適宜,更無掣礙之端。此後以此永爲定式遵行,何如?上曰,依爲之。出擧條王世子在庭下版位,率百官行四拜禮訖。宣敎官趙忠植,讀頒赦文,敎中外大小臣僚·耆老·軍民·閑良人等書。王若曰,一日應萬幾之繁,久未適於攝養,貳極係兆庶之望,爰有命於代理,惟擧措非出權宜,而祖宗默垂眷佑。念予寡昧之德,叨承艱大之基,沖齡宅宗,曾昊天之不弔,二紀圖治,嗟日月之其慆。暑雨祁寒之是憂,式至今日,廣廈細氈之雖處,若涉春氷,奈玆靜攝之多時,以致機務之或滯。顧昕夕非忽於乾惕,伊宵旰實妨於節宣,初心漸違於勵精,尙懼不克負荷,庶政方急於振紀,若爲弘濟艱難。眷玆一人之元良,夙播八方之令聞,匕鬯有主,粵自雲虹之告祥,衣尺漸長,儼然天日之呈表。蹕路陪輦,聳萬姓加額之情,雷肆橫經,溯百王傳心之訣,仁孝之德克著,付畀之意冞深。銑樹分輝,侍三接於宸座,珠冕承糦,攝大饗於宗宮。三朝之誠,奚但問寢而視膳?歷代所重,蓋稱監國而撫軍。肆念寡躬之分勞,爰採國朝之成憲,禮則然矣,自我先君而行,擧而聽之,是惟丕子之責。深惟宗國大計,亟斷予衷,咸造公卿庶僚,敬承休命。雖儲宮巽牘之申懇,而大庭渙綸之已宣,迺於本月十八日,命王世子聽政。苟非兵刑之大要,勿煩啓稟,凡厥中外之庶務,悉令總裁。蜵蜎蠖濩之中,幸便起居之調養,溫文恭儉之質,佇見治道之練明。稽唐宗之故章,于有光矣,以文王爲賀祝,其無憂乎?旣祗告於廟宮,用播脩於寰宇,帀域同慶,攬星海而騰謠,沛澤旁流,象雷雨而取義。自本月十八日昧爽以前,除謀反·大逆·謀叛,子孫謀殺敺罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚·强竊盜外,雜犯死罪以下,徒流·付處·安置·充軍,已至配所·未至配所,已發覺·未發覺,已決正·未決正,咸宥除之。敢以宥旨前事,相告言者,以其罪罪之。在官者各加一資,資窮者代加。於戲,山河增鞏,神人胥懽,罔不在厥初,四方仰離明之照,斂時用敷錫,三陽導泰和之祥,故玆敎示,想宜知悉。大提學金履喬製進。讀畢,王世子行四拜禮,百官亦四拜山呼。告禮畢,上還內。王世子進表裏于中宮殿,諸臣以此退出。
丁亥二月十八日午時,王世子具翼善冠·衮龍袍,出坐重熙堂。聽政受賀入對時,行都承旨洪起燮,同副承旨金鏴,假注書李寅敎,記事官李穆淵,檢校直提學趙鐘永,直提學朴宗薰·李鶴秀,檢校直閣李光文,直閣李嘉愚,檢校待敎徐憙淳,輔德金蘭淳,弼善朴齊明,兼弼善李圭祊,文學金盛淵,兼文學朴容壽,司書安光直,兼司書徐左輔,說書兪章煥,兼說書李景在,衛率吳致成·李祖榮,副率金命喜·徐箕淳,侍直金祖根·洪益謨,洗馬金最秀·趙鶴年,以次陪立訖。令曰,永安與時原任大臣,同爲陞堂。賤臣承令出傳,判府事韓用龜·金思穆·南公轍·李相璜,右議政沈象奎,領敦寧金祖淳,陞堂再拜。王世子答再拜。二品以上·宗親·文武百官,俱以黑團領,立於堂下,分東西行禮畢,大臣先退,二品以上又退。王世子降座,由九如門還內。諸臣以次退出。
丁亥二月十八日未時,王世子坐重熙堂。諸承旨持公事入對時,行都承旨洪起燮,行左承旨洪命周,右承旨金炳朝,左副承旨權敦仁,同副承旨金鏴,假注書李勉祜,記事官安光直·李穆淵,以次進伏訖。炳朝讀慶尙監司趙寅永狀啓,英陽縣監李鼎民到任事。命周讀平安監司李羲甲狀啓,遺棄兒給料事。鏴讀平安監司李羲甲狀啓,道內軍餉放下會簿事。令書判付訖。起燮曰,臣禮房無公事矣。敦仁曰,臣工房無公事矣。令曰,注書出去,留院公事入之。賤臣承令出,持公事四張以入。令起燮·敦仁分讀,仍書判付訖。起燮達曰,聽政之時,本院事務,自多繁重,故加出書吏三人,使令五名,自是前例,而取考乙未之例,則以料布磨鍊,有關經費,特減使令二名,以書吏三人,使令三名,加出擧行矣。今亦依此施行,何如?令曰,依爲之。出擧條起燮曰,聽政之時,本院日用紙地所入倍多,不可無加數磨鍊,故乙未之例,亦自臣院稟達後取用矣。今亦依此施行之意,分付該曹,何如?令曰,依爲之。出擧條鏴曰,政院書吏·使令加出之意,今已筵達,承令矣。春坊亦有書吏·使令加出之例,書吏三人,使令二名,依例加出施行,何如?令曰,依爲之。出擧條起燮讀奏輔德金蘭淳等聯名上書勉睿學事訖。令書下答。仍令退,諸臣以次退出。
丁亥二月十八日酉時,王世子坐重熙堂。坐直承旨入對時,同副承旨金鏴,假注書李勉祜,編修官朴齊明,記事官全道海,以次進伏訖。令曰,注書出去,留院公事入之。賤臣承令出來,持平安監司李羲甲狀啓,龍淵鎭別將金昌斗到坊事一度入。傳鏴讀訖,書判付。令曰,明日晝講時刻,以午時爲之,可也。出令旨仍令退,諸臣以次退出。
上在昌德宮。常參·經筵,以代理停。
藥房都提調沈象奎,提調金履載,副提調金鏴啓曰,日吉辰良,縟儀載擧,親臨受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮行禮之餘,氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
洪起燮啓曰,明日經筵,取稟。傳曰,停。
金鏴達曰,明日常參,取稟,令曰,停。
又達曰,合辭闕達,事甚未安。除在外外,呈告人員,竝卽牌招,何如?令曰,依。
令于洪起燮曰,戶工換房。
傳于洪起燮曰,二十一日,王世子當詣宗廟·永禧殿·景慕宮展謁矣,以此磨鍊。
令于洪起燮曰,旣承下敎,永禧殿展謁後,當詣儲慶宮展拜矣,該房知悉。
傳于金鏴曰,慶尙監司留待。
傳于金鏴曰,慶尙監司入侍。
令于金鏴曰,慶尙監司留待。
令于金鏴曰,同副承旨入對,慶尙監司同爲入對。
備忘記,慶尙監司李鶴秀下直,長弓一張,長箭一部賜給。
令于洪起燮曰,俄者禮曹草記事,誠甚可駭。此雖無心所致,如或十分審愼,豈有此誤?不可推考而止,當該禮堂,施以越俸三等之典。
金鏴達曰,大司憲宋穉圭在外,執義李嘉愚,掌令尹錫永·朴榮顯,持平沈能恕·李源一牌不進,監察茶時之意,敢達。令曰,知道。
傳于金鏴曰,明日次對,以宗廟修改,不得來會云,勿拘來會。
令于洪起燮曰,諸承旨持公事入對。
令于洪起燮曰,在院承旨入對。
令于李光正曰,右副承旨入對。
令于權敦仁曰,違牌諸臺竝許遞,旣承下敎,前望單子入之。
臺諫前望單子入之,大司諫洪命周,執義尹秉烈,司諫李憲瑋,掌令南履懋·高時臣,獻納尹正鎭,持平林翰鎭·金羽根,正言金盛淵代點。
行大司諫洪命周達曰,臣才淺識薄,淸朝諫諍,本非其任,而諫長特點,忽下於喉院在直之時,怵義感恩,雖不得不章皇出肅,而第臣於合達,竊有私義之不可隨衆聯參者,屢叨臺地,以此引避,輒蒙體諒。今臣處義,與前無異,以此情踪,其何敢冒據於臺次乎?請令遞斥臣職。答曰,依達。
傳于權敦仁曰,承旨有闕之代,前望單子入之。
承旨前望單子入之,任存常落點。
臺諫前望單子入之,大司諫鄭元容代點。
令于權敦仁曰,旣承下敎,春坊前望單子入之。
文學前望單子入之,柳致明代點。
吏曹口傳政事,直閣單李嘉愚。
以朴惟正囚單子,令于任存常曰,初次也,分揀放送。
以刑曹司謁科治申目,令于任存常曰,初次也,特爲放送,而後勿如是之意,嚴加申飭。
以京畿監司徐長輔狀達,陽智縣監金彦道,身病添劇,萬無還任之望,不得已罷黜事,令于權敦仁曰,口傳差出,催促下送。
吏曹口傳政事,以南履秉爲陽智縣監。
以慶尙監司趙寅永狀啓,淸道郡民家失火事,令于金炳朝曰,聞甚矜惻,元恤典外,別加顧助事,分付。
以公忠監司徐俊輔狀啓,木川縣民家失火事,令于金炳朝曰,聞甚矜惻,元恤典外,別加顧助事,分付。
以江原監司洪敬謨狀啓,三陟府人物囕死事,令于金炳朝曰,聞甚矜惻,原恤典外,別加顧恤,如有生前身還布,特爲蠲蕩事,分付。
洪起燮,以禮曹言達曰,以王世子聽政慶科庭試卽日放榜·擇日放榜取稟草記,令曰,擇日放榜爲之事,令下矣。令日官池宅龜推擇,則文武科庭試來四月初九日,放榜同月十七日巽時爲吉云,以此日時定行,何如?令曰,依。
金鏴,以兵曹言達曰,王世子聽政慶科庭試文武科,來四月初九日設行事,自禮曹推擇,達下矣。武科則例有初試,吉日令日官池宅龍推擇,則來三月二十七日爲吉云,以此日擧行,而取考謄錄,則在前慶科庭試,取人之數,多寡不同,或取三四百人,或取五六百人,今番則取幾人乎?敢稟。令曰,取三百人。
金鏴,以兵曹言啓曰,今二月二十一日,王世子詣宗廟展謁,景慕宮展謁,永禧殿展謁,儲慶宮展拜時,陪衛軍兵,當爲磨鍊,而依前例,訓局步軍八百名,馬軍二哨,中軍率領爲先後牌,而禁軍則有一番磨鍊,二番磨鍊之例,其例不一,今番則以幾番磨鍊乎?敢稟。傳曰,依此爲之,禁軍二番磨鍊。
金鏴,以兵曹言達曰,今二月二十日,文臣朔試射日次,而宗廟·景慕宮修改相値,不得爲之之意,敢達。令曰,知道。
兵曹,來三月二十七日王世子聽政慶科庭試武科初試時規矩,木箭三矢二百四十步,鐵箭三矢二百五十步,片箭三矢一百三十步一巡二中,騎芻二次四中,鳥銃五柄一巡三中,取四技代點。
工曹參判金蘭淳書曰,伏以天眷宗祊,寶籙無疆,震邸膺代聽之命,宸極享無憂之慶,太平萬世,自今伊始,凡我含生之倫,孰不加額延頸,懽忭蹈舞也哉?竊伏念臣學術魯莽,才識滅裂,濫廁宮僚之首,恒切負乘之懼,寅緣慶會,獲覩盛擧,熏沐寵渥,昵陪耿光,榮感之忱,自顧罕倫,不意乃者誤恩遽侈於卿月,華銜繼縻於水部,臣惝惶震惕,實不知措躬之所也。夫爵者,所以尙賢也,賞者,所以酬勞也。聖君哲辟,罔不致愼乎玆,而臣出入离筵,曾無絲毫之裨補,不可謂之賢,周旋縟儀,不過職事之當然,不可謂之勞,坐邀濫寵,奄躋宰列,不但罔功之愧,匪據之憂而已,臣恐淸朝車服之命,由臣益輕,而古人顰笑之義,緣臣益壞也。伏願邸下,察臣情之亶出惶懍,諒臣言之非爲矯飾,仰稟大朝,亟下反汗之音,仍賜褫鞶之恩,以重公器,以安賤分焉。臣無任云云。答曰,覽書具悉。卿其勿辭行公。
令慶尙監司李鶴秀書。王世子若曰,人臣事君之節,不以外內而殊其勞,國家任賢之規,惟視緩急而授之職。特畀卿方面之寄,毋替我簡心之知,玆敷十行,庸煩一出。念域內分八路之連帥,最嶠南爲一國之重藩,城池臺隍之雄,延袤幾數千里,絲麻魚鹽之富,左右餘七十州。惟其土廣而物殷,自古稱根本之地,若夫民淳而俗厚,至今說鄒·魯之鄕,夫何百瘼之俱興,以致一方之漸弊?徭賦繁而民勞日甚,綱紀紊而吏奸寢滋,公私之蓋藏俱空,奚亶饑饉之荐至?大小之恬嬉成習,抑亦守宰之無良,苟不得宿望宏才,展布所蘊,將何使漏船歌器,奠安厥居?惟卿,溫溫維德之基,蹇蹇匪躬之故,着眼於榮利紛華之外,早襲家庭之典型,存心於險夷燥濕之中,允爲廊廟之器局,。立朝有珪璋之譽,咸惟貴人風儀,居家無車馬之喧,殆若寒士樣子。規度縝密,莅事則錙銖不遺,識慮周通,處世則鑿枘皆適,伊來望實之俱茂,肆予眷毗之冞啓。竇學士宜處深嚴,奎壁貯華國之彦,范淳夫得來經幄,雷肆作冑〈筵〉之賓。西郡分符,尙傳蔀屋之遺愛,東銓坐席,每喜藻鑑之恢公。旬宣之責不輕,疇若予采,盤錯之器可別,曰惟汝諧,玆授卿以慶尙道觀察使兼兵馬水軍節度使·巡察使·大邱都護府使。卿其殫竭良圖,對揚休命,明黜陟而決獄訟,可見樽俎之折衝,薄賦斂而課農桑,庶幾袵席之懷保。綜理固所優也,廉白豈待勉諸?惟民國利病之源,先務經意,若簿書期會之末,餘事剸繁,凡施措皆從便宜,而稟裁自有典憲。於戲,蹔撤圖書之列,卿應戀於去朝,遙想棨戟之臨,民必喜於來暮,往哉宣九重之惠澤,好須作一路之福星,故玆令示,想宜知悉。知製敎李嘉愚製進。
丁亥二月十九日卯時,王世子坐重熙堂。諸承旨持公事入對時,行都承旨洪起燮,行左承旨洪命周,左副承旨權敦仁,右副承旨李光正,同副承旨金鏴,假注書李勉祜,記事官安光直,記注官安仁,以次進伏訖。命周讀慶尙監司趙寅永狀啓,淸道郡民家失火事。公忠監司徐俊輔狀啓,木川縣民家失火事。起燮讀全羅監司曺鳳振狀啓,碧沙察訪林輔榮到任事。鏴讀平安監司李羲甲狀啓,道內還穀準數磨勘事。光正讀全羅監司曺鳳振狀啓,珍島郡定配罪人者斤丹到配事。慶尙監司趙寅永狀啓,山淸縣定配罪人李良輝到配事。敦仁曰,無公事。令書判付訖。以禮曹科擧擇日草記中令字,誤書以命字,令注書持原草記出給該曹,使之改書以入,可也。賤臣承令出來頒布。起燮曰,草記誤字,有所不審,當該禮曹堂上推考,何如?令曰,依爲之。出擧條命周曰,明日宗廟修改時,戶曹判書當爲進參,而判書李存秀在外,次堂例不得擧行云,何以爲之乎?令曰,令次堂擧行,可也。出擧條仍令退,諸臣以次退出。
丁亥二月十九日辰時,上御熙政堂。藥房入診,慶尙監司同爲入侍時,都提調沈象奎,提調金履載,副提調金鏴,假注書李寅敎,記事官金相鼎·全道海,檢校待敎金正喜,慶尙監司李鶴秀,以次進伏,醫官吳千根·金殷相·李亨基,進伏楹外訖。象奎曰,雨雪後朝氣稍冷,聖體,若何?上曰,一樣矣。寢睡·水刺之節,何如?上曰,一樣矣。象奎曰,中宮殿氣候,何如?上曰,各殿宮氣候一樣矣,醫官診候,置之,可也。象奎曰,世子宮昨日勞動之餘,氣候,何如?上曰,一樣矣。象奎曰,入診稍久,今日診候,何如?上曰,向已自內爲之矣。上曰,注書,誰也?鏴曰,李寅敎矣。象奎曰,昨日盛擧,邦國大慶,日吉辰良,縟儀誕行,聖心悅豫,當復如何,而臣民之情,莫不歡欣蹈舞矣。自今以後,殿下有分勞之喜,而憂勤幾務,亦何可弛聖念乎?象奎曰,景祜宮春享親行日字,今已邇屆,而近聞齋·桂兩洞,輪氣浸盛,居人多有出避者云。本宮近處,設或不至如此,此時移蹕經宿,終恐非愼重之道。區區下情,竊不勝憂悶,故敢此仰達矣。上曰,攝行磨鍊。出擧條象奎曰,乙未十二月初八日傳敎,若曰,一日二日萬機,予何敢曰有古例?次對皆付沖子,一月望前三對予當爲,一月望後三對,當令沖子爲,以此添書於節目,政院知悉事,命下,而其時節目,亦無添書者。且考本司謄錄,則望前次對,有因下令爲之之時,望後次對,亦有因下敎爲之之時,則未嘗以望前望後分行矣。今則世子宮代聽後次對,每於無故日次,臣等謹當依例來會,而及其入侍或入對,則當以伊日引見命下與引接下令,隨以擧行,似當如此爲之,故敢達矣。上曰,唯。象奎曰,臣以悲切情私,至煩三籲,未蒙體諒之恩,義分是懼,雖不敢更爲陳瀆,而前承聖批中,有盡今年從便往來爲請,則予當聽之之敎。迨今無事,以此晦朔間,欲往省掃先墓,發行之時,謹當從喉院微稟警欬,而敢先仰達矣。上可之。象奎曰,臣之此行,旣伏承從便之敎,雖此後下往之時,則箚奏間番番煩請爲悚,臨時亦當如今番之入稟而發行矣。上可之,仍命慶尙監司進前。鶴秀進奏職姓名訖。上曰,下去着實爲之,可也。命大臣就座。履載曰,每於陵幸時,有江心水待令之例矣。今番園幸,何以爲之乎?上曰,使之待令,可也。履載曰,蘿蔘瓊玉膏,當爲製進,而元方中,琥珀·沈香各一兩加入似好,故敢此仰達矣。上曰,唯。鏴曰,日氣向暖,經筵,取稟。依例爲之,何如?上曰,唯。仍命大臣先退。諸臣以次退出。
丁亥二月十九日辰時,王世子坐重熙堂。同副承旨入對,慶尙監司同爲入對時,同副承旨金鏴,假注書李勉祜,編修官朴齊明,記事官安仁,慶尙監司李鶴秀,以次進伏訖。令曰,職姓名。鶴秀起伏奏曰,慶尙監司臣李鶴秀。令曰,何時發去乎?鶴秀曰,早晩姑未可知矣。令曰,善爲之,可也。仍令退,諸臣以次退出。
丁亥二月十九日未時,王世子坐重熙堂。諸承旨持公事入對時,行都承旨洪起燮,行左承旨洪命周,右承旨金炳朝,右副承旨李光正,同副承旨金鏴,假注書李勉祜,編修官朴齊明,記事官安仁,以次進伏訖。炳朝曰,無公事矣。命周曰,無公事矣。起燮讀東萊府使尹景鎭狀啓,漂到倭船問情事及京畿監司徐長輔狀啓,英陵忌辰祭祭官差送事。鏴讀義州府尹李寅泰〈狀啓〉,完市咨文入送鳳凰城事。光正讀咸鏡監司李存秀狀啓,道內各邑定配罪人到配日字事。竝令書判付。鏴曰,無公事矣。令退。齊明起伏達曰,臣以春坊兼史,有所仰稟矣。每於入對時,春坊一員,以兼史同翰注入對,卽例也,而座次不無相礙之端。若當輔德·兼輔德以上下番入直之時,則何以爲之?令曰,持鍮硯入對乎?齊明曰,不勝惶恐,而忙急入來之故,鍮硯忘置矣。令曰,旣是記事官,則鍮硯何爲不持入乎?當該春坊,從重推考,出下令諸臣以次退出。
丁亥二月十九日酉時,王世子坐重熙堂。右副承旨入對時,右副承旨李光正,假注書李寅敎,記事官安光直,記注官安仁,以次進伏訖。令書令旨曰,旣承下敎,大司諫前望單子入之。又令曰,新除授臺諫,竝待開門牌招,以爲次對進參之地。又令曰,明日賓對,卽代理後初次也。兩司諸臺,嚴飭牌招,以爲次對進參之地,而如有違牌,直捧禁推徽旨。又令曰,守令口傳望筒,令下之後,致此遲緩,誠極可駭。當該銓官,從重推考事,注書出傳,仍促望筒,可也。賤臣承令出傳。令曰,殺獄罪人之獄旣久而受刑或少,囚未久而受刑反多者,何也?光正曰,就獄雖久,或有其支屬之鳴冤而未及成案者,例不得施刑,故其數反小。至於獄情無疑者,例行月三同推,故其數自多,而近日審理之廢久矣,故冤菀未伸。蓋當償命而不償命,不當償命而償命,均之爲冤菀,誠非細故矣。令曰,留院公事持入,可也。賤臣出持公事還入,光正讀奏武科規矩單子。令曰,何以書下乎?光正曰,取技多小,惟在自上處分,而如欲考例,曾前點下之規矩單子,似在兵曹矣。令曰,注書出去,近年單子持入,可也。賤臣承令持入。令曰,兵曹陪衛節目及禮曹儀註持入,可也。賤臣出促該曹還入。令曰,注書出考金虎門後,還入,可也。賤臣門考還入。顧謂光正曰,陶菴祀孫,誰也?光正曰,江華留守臣李光憲矣。與承旨爲幾寸親乎?光正曰,爲所後同生兄矣。令曰,全羅監司,何時發行乎?光正曰,今日作省掃之行,晦間當還,而辭朝似在來旬前矣。令曰,下番居在何處?仁曰,居平安道碧潼矣。何年登科乎?仁曰,乙亥道科矣。其時道臣,誰也?仁曰,前戶曹判書臣鄭晩錫矣。其間做何官乎?仁曰,甲申臘政始陞六,乙酉三月拜禮曹佐郞,同年七月移拜工曹正郞兼春秋,丙戌六月移拜戶曹正郞矣。爾父登第乎?仁曰,未也。碧潼文科幾人乎?仁曰,前後四人矣。與鮮于相親乎?仁曰,素親矣。鮮于是遯菴之孫耶?光正曰,然矣遯菴爲何官?光正曰,成均館司業矣。令曰,與崔重湜相親乎?仁曰,重湜登科後,始相見矣。令曰,注書之父,爲某官乎?寅敎曰,故左承旨臣李箕淵之子也。年紀幾何?寅敎曰,二十九歲矣。何年登科乎?寅敎曰,乙酉式矣。令曰,注書出去,禮曹儀註則次次入之,而兵曹陪衛節目,嚴飭以入,可也。賤臣承令出外。光正曰,凡干文籍,必就質於該曹判堂,然後方可入達,則往來之際,似致遲緩,而今又夜深,退出後,兵曹節目則促卽修達,禮曹儀註,亦令隨其修正,而斯速入達之地,似好矣。卽令退,承史以次退出。
上在昌德宮。常參·經筵,以代理停。
藥房都提調沈象奎,提調金履載,副提調金鏴啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
洪起燮啓曰,明日經筵,取稟。傳曰,停。
又達曰,明日動輿相値,常參頉稟之意,敢達。令曰,知道。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,厚州府使李殷常下直,長弓一張,長箭一部,片箭一部,筒兒一箇賜給。
令于洪起燮曰,都承旨入對。
權敦仁達曰,判敦寧金在昌,除拜後過三日不爲出肅,依定式推考警責,仍卽牌招察任,何如?令曰,依。
傳于金鏴曰,今日次對,以引接擧行。
令于金鏴曰,大臣·備局堂上,引接。
傳于權敦仁曰,皇壇祭享,王世子攝行磨鍊。
令于洪起燮曰,明日動輿時,都承旨·右副承旨·同副承旨陪從。
令于金鏴曰,夜巡事俄有下令,而雖掖隷院隷,非因公事往來,一竝執捉之意,分付巡邏營門。
令于洪起燮曰,諸承旨持公事入對,
洪起燮達曰,假注書李寅敎,身病猝重,勢難察任,今姑改差,何如?令曰,依。
李寅敎改差,代以金英淳爲假注書。
洪起燮,以侍講院言達曰,新除授文學柳致明,時在慶尙道安東地,書筵入番事緊,斯速乘馹上來事,下諭,何如?令曰,依。
令于權敦仁曰,在外春坊許遞,旣承下敎,前望單子入之。
文學前望單子入之,金正喜代點。
令于權敦仁曰,新除授文學牌招。
令于權敦仁曰,旣承下敎,政官牌招開政。
洪起燮達曰,注書有闕之代,被薦人韓鎭㦿·權大肯薦狀,依例成送吏曹之意,敢達。令曰,知道。
令于權敦仁曰,部民休戚,專係於詞訟,刑曹判書·京兆長堂有闕之代,各別擇差。
執義尹秉烈達曰,臣姿性庸愚,言議巽劣,臺閣之任,本不近似,而亞憲特除,忽下於夢想之外,賓對有命,召牌儼臨,臣感恩怵義,雖不得不章皇出肅,粗伸叩謝之忱,而第於合達中,切有私義之不可聯參者,屢叨臺職,輒蒙恩諒。今臣處義,與前無異,以此情踪,何可冒據臺次乎?請令遞斥臣職。答曰,依達。
持平林翰鎭達曰,臣言議風采,本不合於淸朝耳目之任,而柏府特點,忽下於夢想之外,臣怵畏義分,雖不得不章皇出肅,粗伸叩謝之忱,而第臣於本府,曾經掌憲,揆以公格,在所當遞,請令遞斥臣職。答曰,依達。
正言金盛淵達曰,臣之言議風采,本不合於淸朝耳目之任,而薇垣特除,忽下於千萬夢想之外,臣怵畏義分,雖不得不章皇出肅,而臣於臺達,多有私義之不可聯參者。自前如臣情地者,擧皆引避,輒蒙體諒之恩,臣以此情蹤,何敢晏然於臺次乎?請令遞斥臣職。答曰,依達。
令于權敦仁曰,臺諫有闕之代,今日政差出。
令于洪起燮曰,都承旨·右副承旨,入對。
權敦仁,以吏批言啓曰,卽接通禮院牒報,則以爲,今此王世子動輿時,相禮不可不備,而相禮韓鍾運,方在拿處中,不得擧行云。通禮院相禮韓鍾運改差,其代今日政擬望以入之意,敢啓。傳曰,知道。
有政。吏批,行判書金履喬進,參判朴周壽牌招不進,參議徐憙淳牌招不進,左副承旨權敦仁進。以崔時淳爲執義,崔綱魯爲持平,朴來謙爲正言,鄭晩錫爲刑曹判書,宋冕載爲判尹,金蘭淳爲同義禁,孔胤恒爲左通禮,李毅遠爲右通禮,朴鳴和爲相禮,趙鎭運爲北部令,權筴爲典籍,韓鎭㦿爲注書,前郡守李禎植今加通政,靈巖軍器新備修繕之功加資事,兵曹覆啓判下,故僉知金履裕贈吏參例兼,工曹參判金蘭淳考。
兵批,行判書金魯敬景慕宮修改進,參判鄭基善病,參議尹濟弘病,參知洪祐燮入直進,同副承旨金鏴進。僉知單南,大護軍洪奭周,護軍趙晉和·洪命周·康漢健,副護軍林顔喆·朴長復·李泰淳·李光龍·沈能俊·李元臣·宋獜瑞·白泓鎭·安光贊·權膺祜·李濟和·尹守任·李寬奎·白能洙·張東玉·鄭壽基·申命源·趙毅存·金秉喆·金鎭億·姜鎭華·金鎭喆·李明植,副司直朴升鉉·尹秉烈·朴榮顯·尹錫永·權馥·沈能恕·李源一·林翰鎭,副司果金盛淵·申萬休,竝單付。
吏批,再政。以金魯敬爲判義禁,李敬達爲禮賓主簿。
權敦仁達曰,新除授注書韓鎭㦿,牌招察任,何如?令曰,依。
令于權敦仁曰,新除授法司堂上牌招,以爲開坐之地。
令于金鏴曰,明日出宮內門路,以貳極門爲之。
令于金鏴曰,判義禁,待開門牌招察任。
以吏曹參議徐憙淳牌不進罷職令旨,令于權敦仁曰,只推。
洪起燮,以弘文館言達曰,校理一員未差,副校理尹永僖,修撰徐英淳,副修撰尹心圭在外,上番闕直,事甚未安。應敎朴英載,副應敎洪赫,校理洪晩燮,副校理沈能栻,副修撰趙璟鎭,竝卽牌招,以爲推移入直之地,何如?令曰,依。校理未差之代,旣承下敎,前望單子入之,待下批,牌招入直。
校理前望單子入之,林翰鎭代點,以應敎朴英載,副應敎洪赫,校理洪晩燮,副校理沈能栻,副修撰趙璟鎭牌不進罷職令旨,令于洪起燮曰,只推。
金鏴,以兵曹言達曰,今二月二十一日,武臣賓廳講書日次,而動輿相値,不得爲之之意,敢達。令曰,知道。
洪起燮,以侍講院言達曰,正書朝報,有誤書處,而不能致察,矇然捧入,至勤下令,臣等惶恐待罪之意,敢達。令曰,推考。
來三月二十七日王世子聽政慶科庭試武科初試規矩,木箭三矢二百四十步,鐵箭三矢一百二十步,片箭三矢一百三十步一巡二中,騎芻一次二中,鳥統三柄一巡二中,取四技改代點。
獻納尹正鎭書曰,伏以臣頃蒙恩罷,蹙伏自訟,夤緣慶會,收敍有命,繼伏奉納言除旨,賓對特行,令牌嚴臨,臣且惶且感,敢不蹶趨承,而第伏念,臣於月前待罪館職時,所被司直之評,至謂虧筵體而傷館規。夫筵臣之所重者筵體也,館僚之所守者館規也,而今乃由臣而虧傷,則侵踰之罪,果非細故,譴罷之請,亦云薄罰,豈敢諉以已勘,晏若無故,揚揚然彈束於三司之列乎?以此情踪,冒膺無路,隨牌朝房,略控文字。伏乞邸下,俯垂睿諒,亟賜鐫斥,以安賤分焉。臣於丐免之章,不宜贅他,而延頸之忱,彝性所同,玆當聽政之初,耿耿愚悃,尤不能自已,敢此冒昧仰陳焉。伏惟我邸下,上承付託之重,下係兆庶之望,辭不獲命,分勞萬幾,此正命哲命吉命歷年之會也。凡今日邸下之所以求助於臣隣,臣隣之所以顒望於邸下者,容有其極哉?代天出治之本,亶在於正心也進學也,而若論正心進學之本,則又不外於公私幾微之辨。臣竊伏念,我大朝殿下,以列聖朝相傳之心法,傳授於我邸下,而聖敎若曰,敬天愛民,又若曰,四勿,修身之本,九經治國之要,又若曰,視遠聽德,用孚于人心,大哉王言,所以貽謀燕翼者,至矣盡矣,臣請以是有復焉。夫子有曰,奉三無私,周官有曰,以公允懷,是則敬天愛民,惟公私之是辨,四勿修身,卽所以爲仁,而程子有言,仁須道一公字,九經治國,蓋推諸力行,而呂氏釋之曰,力行足以忘私,是則四勿九經,亦惟公私之是辨,至於視遠聽德,卽明目達聰之謂,而聰明之要,亦惟曰,公聽而竝觀也。由是言之,則邸下所以體大朝之至訓,孚蘄向之人心,措一世於鑑空衡平之域者,豈有外於廓然大公之道哉?草草尾陳,雖極鹵莽,區區寸忱,竊附芻蕘,伏願邸下,勿以人廢言焉,臣無任云云。覽書具悉。爾言切實,當體念,爾其勿辭察職。
丁亥二月二十日卯時,王世子坐重熙堂,都承旨入對時,行都承旨洪起燮,假注書李勉祜,記事官安光直·安仁,以次進伏訖。令起燮讀獻納尹正鎭辭職及陳勉上書後,令書下答。又令讀咸鏡監司金啓河令書訖,仍令退。諸臣以次退出。
丁亥二月二十日辰時,王世子坐重熙堂,大臣·備局堂上引接入對時,同副承旨金鏴,假注書李勉祜,事變假注書李冀楨,記事官徐左輔·金相鼎,右議政沈象奎,上護軍鄭晩錫,行吏曹判書金履喬,行兵曹判書金魯敬,行大護軍朴宗薰·李勉昇·金履載,右參贊李錫奎,知中樞府事趙萬永·李龍秀,行大護軍金逌根,禮曹判書趙鐘永,工曹判書金敎根,知中樞府事申絢,行護軍申鴻周,吏曹參判朴周壽,行都承旨洪起燮,行護軍柳相亮,江華留守李光憲,開城留守李鍾運,行護軍朴綺壽,行大司諫鄭元容,掌令南履懋·高時臣,校理趙萬協,以次進伏訖。象奎曰,大殿氣候,何如?令曰,一樣矣。象奎曰,中宮殿氣候,何如?令曰,一樣矣。象奎曰,朝氣稍冷,睿候,何如?令曰,一樣矣。象奎曰,今日賓對,卽聽政後初行之盛擧,凡登前席者,莫不欣欣忭頌,而第政理之道,莫先於惟誠與勤,今我邸下,承大朝付托之勤,代天理物,酬應庶政,一日萬幾,非勤無以任其重而制其繁。周官所訓秪勤于德,夙夜不逮,卽邸下今日之心,而成湯之昧爽丕顯,坐以待朝,文王之日中昃不遑暇食,亦邸下今日之事也。凡於政令施措之間,何可一時而不用其勤,而勤之爲道,亦有勉强與眞實之殊,勉强之勤,有時難繼,顧無以愼終如始,有非日嚴秪敬之道,必如思傳所謂至誠無息,方爲眞實之勤,而能成悠久無疆之業,亶在於此。不誠無物,勤而不誠,徒勞而已,徒煩而已,其於治理,不亦相去之遠乎?惟願邸下,一以誠做去,一念無忽,以法成湯·文王之勤,是臣區區之望也。象奎曰,此全羅前監司曺鳳振狀啓也。以爲珍島郡漂到船一隻,乃是大淸國福建省漳洲府海澄縣人之行商漂到者,而願從水路還歸,故船隻什物之破傷者,皆令修改,衣袴糧饌,照例題給,已爲發送爲辭矣。漂船旣已還歸,依已例令槐院,撰出咨文,定禁軍騎撥下送于灣府,使之傳給鳳城將處,以爲轉致北京之地,何如?令曰,依爲之。出擧條象奎曰,此慶尙前監司趙寅永狀啓也。頃以奉化反逋排捧條中指徵無處者,特爲蕩減,其餘則更許限五年排捧,而前後邑倅中全數虛勘之始作俑者,令道臣更査登聞,拿問定罪,以本律從重施行之意,筵奏行會矣。今此査啓中戊辰縣監申星模,戊寅縣監李南圭,辛巳縣監韓鍾運,俱以始逋與虛勘始作俑之守令,區別現告矣。論其罪犯,則三倅惟均,而申星模,則已爲身故,當屬勿論,韓鍾運·李南圭,則令該府,拿問捧供,分等嚴勘,何如?令曰,依爲之。出擧條象奎曰,卽見開城前留守金啓河所報,則本營春秋都試之元試才外,各色軍校吏隷,別設賞試射,沒技者與元試才沒技者,狀聞直赴,卽是已例,而一自昨秋變通之後,元試才沒技,只取比較居首一人,故賞試射沒技四人,置而不論於修啓中,其在激勸之意,有欠慰悅之政。自今賞試射名色,定爲都試,優等沒技之各取一人,如元試射之規,而至於沒技,有則比較,無則置之事,參量稟處爲辭矣。賞試應射之人,厥數亦多,而前之與元試才沒技直赴,同入狀聞者,今因元試才沒技之只許比較,未免有無所歸屬之歎。依守臣所報施行,則誠爲激勸之政,而至於優等,則賞試才與元試才有異,此則不當竝許。只以如有沒技者,則比較之法,一依元試才,而與元試才,同爲修啓之意,分付,何如?令曰,依爲之。出擧條象奎曰,明年戊子式成籍,自今年受單矣。近來籍法蕩然,誠非細故,昔在孝廟朝,申嚴籍規,至有不入籍者,雖被殺勿爲成獄之敎,蓋以逃籍者,卽化外奸民,不齒人類,聖意所在,可以仰認。見今戶籍事目之每式年啓下頒布者,其條目之詳備,規例之嚴密,可謂至矣。如漏戶漏丁虛戶冒錄,隨其多寡,皆有定律,而便成謄傳之空文,全無遵行之實效,挽近以來,未見部官守令監色主戶,以籍事犯科而勘律者,則顧安知籍法之本自至嚴哉?臣意則以令申之義,預加申飭於京兆及各道,以一遵事目施行,如或違越,斷當如律勘斷,不少饒貸之意,明白知委,期有實效恐好,故敢此仰達矣。令曰,依爲之。出擧條象奎曰,近日百隷怠慢,專事恬嬉,凡係故常應行之式,亦皆抛閣,一切墮廢,雖係小節微文,尙不可如此,況其應行常式乎?如各司坐不坐及卯酉仕當直人之面看替番等事,自廟堂,各別摘奸糾飭,而至如各項察推察飭等事之曾有受敎,載在院規者,令政院,亦爲一一修明,無或如前放過之意,申飭擧行,何如?令曰,申飭,可也。出擧條象奎曰,刑曹判書洪奭周,聞於日昨赴公之後,所患腫處,大段添劇。實病旣如是,則姑難責以赴衙察任,曹務之委屬,亦甚可悶,今姑許遞,何如?令曰,依爲之。出擧條令大臣就座,仍令卿宰,各陳所懷。履喬曰,前宗簿正鄭宗顯之滿瓜作散,事係官方,有不可不一番經稟者,宗正之滿三十朔者,前後絶無,而陞資之例,不著於通編,故不得循例下批,而姑爲作散矣。第考文獻備考受敎條有曰,宗簿正滿三十朔陞資,年前軍器正之變通也,亦援宗簿正例,滿三十朔陞資,定式施行矣。受敎載錄,如是明的,至於他司之援以爲例,則本職滿瓜之後,合有區處,鄭宗顯之陞資當否,下詢大臣,著爲一定之官制,俾臣曹得以擧行似好,故敢此仰達矣。令曰,大臣之意,何如?象奎曰,俄於閤外,已聞吏判之言,而臣意則不然。蓋各司正之陞堂上窠,經國大典則奉常正,文獻備考則宗簿正,而其後依原典,以奉常正爲陞資窠,載於通編,此是見行之法,似此沿革,當遵見行之制,若以宗簿正之滿三十朔者前後絶無,而陞資之例,不著於通編云爾,則宗正僕正樂正滿三十朔者,雖果絶無,而軍資正之滿三十朔作散者,近亦多有之。且左右通禮,同是準職,而左通禮爲陞資之窠,右通禮不然,此等處,只當一從通編施行,前之宗簿正陞資之例,今不可擧論,年前軍器正變通時,雖援宗簿正之例於其擧條中,而此則當援奉常正,而誤援宗簿正矣。今此鄭宗顯之滿三十朔作散,只當如軍資正之滿瓜作散者同歸矣。令曰,依大臣之議爲之,可也。出擧條魯敬曰,夜禁之法,堂下正三品,雖直提學,執留昭載大典,祖宗朝立法之嚴重如此,今則睯不畏法,俾晝作夜,干掀之義,便屬弁髦,上自掖隷院隷及上司所屬,至于卿相家傔從,恣意夜行,醉酗歌呼,莫敢誰何,念之極爲寒心。此專由於巡邏營門及兩捕廳無意禁詰,轉若尋常看過之致,常時不飭之失,臣亦惶恐俟勘,而不可不及今飭礪,三營將臣,兩捕將,爲先從重推考,如是申飭之後,如或如前玩愒,又或有各司右袒拒捕之擧,當該官員,報廟堂嚴勘之意,巡邏諸營及該廳從事官,自政院發牌聽令旨,以爲恪勤擧行之地,何如?令曰,依爲之。出擧條象奎曰,夜禁申飭,兵判之奏,誠是矣。近來法紀蕩然,百隷怠慢,何事不然,而至於夜禁一事,不可但以蕩然言,尤爲寒心,各營將臣及捕將,烏可免其責,而本兵尤以統轄之地,都巡是司,今當申飭之日,不可只責三營與兩廳,兵曹判書,亦爲一體推考,以爲各別警飭,何如?令曰,依爲之。出擧條魯敬曰,臣於赴闕之際,伏見武科初試規矩單子點下者,則實有不可不提稟更定者矣。鐵箭鳥銃,或有違於元定之常式,何以爲之乎?令曰,原單子還入。出下令,元容·履懋·時臣等合達。噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也,特以凶頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符節,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩。其陰凶情節,其弟萬無不知之理,臣謂遲晩後物故罪人啓能,亟施孥籍,趾賊等凶種,夬施邦刑,獻遂,設鞫得情宜矣。鏴曰,今日卽宗廟修改,故次對亦因特敎來會,合達之不以所懷陳達者,誠甚未安,入對臺諫,竝推考,何如?令曰,依爲之。出擧條鏴曰,諸臺避嫌之時,掌令南履懋·高時臣,不爲起伏,竝推考,何如?令曰,依爲之。出擧條元容曰,臣庸鈍拙訥,本不合於淸朝言責之任,而伏蒙薇垣恩點,飭令繼下,怵畏義分,章皇登對,傳達之際,做錯非細,至被承宣請推之擧,以此情踪,何可晏然於臺次乎?請令遞斥臣職。令曰,勿辭,亦勿退待。出擧條履懋·時臣曰,臣等素昧臺體,至被承宣之請推,慙愧惶懍,實無可以自容,以此情踪,何可冒據臺次乎?請令遞斥臣職。令曰,勿辭,亦勿退待。出擧條鏴曰,所懷異於合達,而末段所奏,有違格例,入對臺諫,竝推考,何如?令曰,依爲之。出擧條元容·履懋·時臣等曰,臣等臺體生疎,連被問備之令,滿心慙恧,無地自容,情踪如此,何可冒據臺次乎?請令遞斥臣職。令曰,勿辭,亦勿退待。出擧條元容等以所懷進達之際,鏴曰,所懷未承答之前,繼陳所懷,做錯非細,入對臺諫,竝從重推考,何如?令曰,依爲之。出擧條元容·履懋·時臣等曰,臣等愚劣生疎,動輒有失,承宣請推,非止一再,慙愧悚蹙,不宜一刻抗顔於臺端。請令遞斥臣職。令曰,勿辭。出擧條元容·履懋·時臣等,退待楹外。令曰,亦勿退待。出擧條元容等進前,仍陳所懷曰,噫嘻,痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥潴澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳習有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賊女,則決非渠所可獨辦者也。是必其夫,暗地指使,爲此嘗試之計。據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔,連伊夫妻,竝嚴鞫得情,快正典刑。令曰,勿煩。出擧條又所懷,噫嘻,痛矣。明謙之凶謀逆節,實是亘萬古所無之賊也。身爲閫帥,以下十一字刀削而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而以下七字刀削逆復之愛姪也,一門之內,日夜綢繆,兩賊之門,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞,以謙,以逆復之子,傳襲其父之凶圖,以下九字刀削之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論,請明謙·以謙,亟施孥戮,逆復庶子好石,亟施處絞。令曰,勿煩。出擧條又所懷。噫嘻,痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎,則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快正邦刑。令曰,勿煩。出擧條
以下八行刀削又所懷。噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而及夫儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。令曰,勿煩。出擧條又所懷。噫嘻,痛矣。國榮·陽澤之通天罪惡,萬戮猶輕,千剮難贖,而尙屈王章,是可曰,國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶胸,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則榮賊也。幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。令曰,勿煩。出擧條又所懷。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁,亦㦧矣。亂臣賊子之干常犯紀,從古可限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也,凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。令曰,勿煩。出擧條又所懷。噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞臟,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,彝倫幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。邸下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,臣謂逆賊漢祿,亟施孥戮之典宜矣。令曰,勿煩。出擧條又所懷。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,臣謂追奪罪人龜柱支屬應坐之類,一依尙魯例,亟施散配之典宜矣。令曰,勿煩。出擧條又所懷。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵經爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶熖雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口而欺人欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡謟諛之態,至勸其兄,願留榮賊。究其情狀,卽一患得失之鄙夫,則渠所謂士流也,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且㦧乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖話中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,臣謂追奪罪人鍾秀支屬應坐之類,一依尙魯·漢祿例施行宜矣。令曰,勿煩。出擧條又所懷。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則以下十九字刀削分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,搢紳家火具之潛埋,以下八字刀削指卯日而擧事爲期云者,莫非做作妖言,煽動人心之計,而以下十八字刀削與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何所施乎?臣謂大逆不道罪人鍾一·振采,竝施适·雲之例宜矣。令曰,勿煩。出擧條又所懷。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,以下十一字刀削欲輸軍糧,則轉到南陽,凡爲群凶之指使,率皆挺身而樂赴,以下十二字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宇亘宙所未有所未聞之極逆情節,而無不參聞無不參知,則罪止誅身,失之太輕,王章不嚴,輿情未洩,臣謂逆賊友文·光友,加施孥戮之典,致後·延壽,竝施孥籍之典宜矣。令曰,勿煩。出擧條又所懷。今番逆獄之至凶至㦧,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼皇下鄕,事若知機,跡涉殊常,況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫招未竟,竝加酌處,獄體疎虞,輿情轉激,臣謂李永純·永喆等,更爲設鞫嚴問,期於得情,快正典刑宜矣。令曰,勿煩。出擧條履懋·時臣等進前,因陳所懷曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶㦧之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?臣謂金甲島爲奴罪人申鼎朝,古今島爲奴罪人韓鼎鎭,亟令王府卽爲拿來,嚴鞫得情,快正典刑宜矣。令曰,勿煩。出擧條又所懷。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰,能文善生,有曰,綱之論豐德事必被竄,有曰,綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,臣謂充軍罪人申綱,遠配罪人黃允中,亟令王府,拿鞫嚴覈,夬施典刑宜矣。令曰,勿煩。出擧條履懋曰,新除授持平金羽根,時在公忠道木川地,臣謂斯速乘馹上來事,下諭宜矣。令曰,依達。出擧條元容曰,院達無,城上所姑停,元容仍起伏曰,今日卽我邸下代聽後初賓對也。睿念勤於求治,諮訪甚盛,上體重宸付托之重,下副八域蘄祝之情,凡今在廷諸臣,孰不延頸攢手,思見德化之盛哉?謹稽歷代治化之隆,福祿之盛,莫京於成周,而召公告成王曰,欲王以小民受天永命,夫上天至高,小民至微,命在于天,民若無與,而召公之意,以天之永命,直由於小民,誠以天視自我民,天聽自我民,天心以民心爲心故耳。召公以厥初貽哲之謨,獻國家靈長之籌,而首以是陳,屢致意於天人交與之際,人主處至尊之位,莅兆民之上,若無可畏者,若無難保者,而有至可畏者惟天也,有至難保者惟民也。仁愛天之本理,愛戴民之秉彝,然而一有失德於其間,則災異疊現於上,人心渙散於下者,職由於居高而聽卑,至愚而甚神,一念動星雲之象,前賢喩舟水之理,其天與民感應之理,捷如影響者,有如是矣。成王深有感於召公眷眷之言,故異時爲周令主,歷年過夏·商之久,宋臣眞德秀,以召公此言,爲人主之藥石,國家之蓍龜,此正今日之所當體念,而日前聖批中孝友恭儉,敬天愛民,卽精一相傳之法也。邸下之孝友恭儉,卽國人之所共知也,惟敬與愛,恒存此心,無斯須,或忽,然後事爲措施之間,上可以孚格天心,下可以固結民情,而邦國磐泰之基,可卜億萬無疆之福,伏願深留睿念焉。令曰,所陳好矣。當體念矣。出擧條履懋曰,臣於今日,幸借方寸之地,區區願忠之誠,尤倍他時矣。前後諸臣,莫不以此仰陳,似近常談,而要其第一先務,實不出於勉睿學三字。臣以無似,或忝宮僚出入雷肆,而竊覸我邸下,雖値無故之日,書筵召對,每多停輟,一曝十寒,古聖攸戒,如此而尙何望殷宗時敏之功,周王日就之效,而何以臻聖益聖之域乎?大抵爲學之本,貴在乎慥慥孜孜,罔或間斷,天行不息,以成資物之功,泉流不捨,遂底盈科之盛,則顧睿學體驗之道,亶不外是,而苟非惟誠與勤,則無以責實效耳。臣以思傳所云不誠無物,涑水所謂惟勤爲本,爲邸下加勉之要,伏願省察,而左右离筵,薰陶德性,亦宜資於儒賢,見今一二在旌招之列者,有可以羽儀明時,咨訪治道,講究經史,而況値月令出幣聘士之會,則此尤當不容少緩者,克盡好緇之禮,期於必致,是臣之望也。令曰,所陳切實,當體念矣。出擧條時臣曰,臣以遐土疏逖之蹤,初登前席,區區所懷,非無隨諸臺陳勉之意,而言辭拙訥,文識淺薄,嚴威之下,不敢歷陳,從當冒入文字,以效愚衷,而第今言路之杜塞,莫甚於近日光開不諱之門,以廣進言之路,卽初政之所宜先,今日之最急務,伏願邸下留神焉。令曰,所陳切實,當體念,而開言路事,余平日所憧憧者,先自爾等,隨事盡言。出擧條象奎曰,廣開言路,卽帝王致治之本,而臺臣以此陳勉,睿批極其嘉納,臣固欽誦萬萬,而開言路,爲今日急先務矣。上而克廣來諫之道,則下而必盡無隱之義,獻可替否,有懷而輒陳,曰都曰兪,有言而必從,豈不爲盛世之美事也哉?臣心不勝攢祝矣。仍令臺臣就座。萬協進前曰,無所懷矣。象奎曰,今日賓對,係是聽政後一初朝會,則玉堂職是論思,責在獻納,以無所懷仰達,已不免失其職責,而旣無所懷,空然進前,尤乖筵體。入對玉堂,施以罷職之典,何如?令曰,依爲之。出擧條仍令大臣先退,又令退。諸臣以次退出。
丁亥二月二十日午時,王世子坐重熙堂。諸承旨持公事入對時,行都承旨洪起燮,左承旨任存常,右承旨金炳朝,左副承旨權敦仁,同副承旨金鏴,假注書李寅敎,記事官徐左輔·金相鼎,以次進伏訖。敦仁曰,臣吏房無公事矣。炳朝曰,臣戶房無公事矣。起燮曰,臣禮房有公事一張矣。仍讀奏統制使李惟秀狀啓倭飛船越送多大浦事。鏴曰,臣兵房有公事一張矣。仍讀奏訓鍊僉正金用基病親呈辭訖。令書令旨曰,夜巡事俄已下令,而雖掖隷院隷,非因公事往來,一竝執捉事,分付巡邏營,注書出傳,到院公事,亦爲持入,可也。賤臣承令出傳,兼持公事還入。令曰,次次讀奏,可也。起燮曰,此是入啓入達稟定公事,而未及修正,還出本院改定後,可以入達矣。炳朝讀奏慶尙監司趙寅永啓本未婚葬人等處助給物種事狀啓訖。鏴讀奏慶尙監司啓目倭船到泊問情事。存常讀奏江原監司洪敬謨啓本定配罪人到配事。敦仁讀奏慶尙監司啓本陜川郡守朴宗濂,禮安縣監沈興鎭到任事。存常讀奏平安監司李羲甲啓本定配罪人到配事訖。敦仁曰,上下番翰林,陞六出去,左右史不可不備,別兼春秋張敎根,牌招入直,何如?令曰,依爲之。出令旨,又令書令旨曰,臺諫有闕之代,今日政差出。左輔承令出傳,還入進伏。仍令退,承史以次退出。
丁亥二月二十日未時,王世子坐重熙堂。都承旨·右副承旨入對時,行都承旨洪起燮,右副承旨李光正,假注書李勉祜,修撰官李若愚,別兼春秋張敎根,以次進伏訖。令注書出往,留院公事入之。賤臣承令出來,持公事二度,傳于起燮。令光正,讀慶尙監司趙寅永狀啓道內徒三年定配罪人李昌運·金忠伯等限滿放送事。令書判付,仍令退,諸臣以次退出。
上在昌德宮。常參·經筵,以代理停。
王世子詣宗廟,入齋室後,內閣·政院·藥房·春坊口傳問安。答曰,知道。大殿·中宮殿,遣宮官問安。答曰,知道。展拜後,內閣·政院·藥房·春坊口傳問安。答曰,知道。仍詣景慕宮,入齋室後,內閣·政院·藥房·春坊口傳問安。答曰,知道。展拜後口傳問安。答曰,知道。仍詣永禧殿,入齋室後,內閣·政院·藥房·春坊口傳問安。答曰,知道。展拜後口傳問安。答曰,知道。仍詣儲慶宮,入齋室後,內閣·政院·藥房·春坊口傳問安。答曰,知道。展拜後口傳問安。答曰,知道。還內後,內閣·政院·藥房·玉堂·春坊口傳問安。答曰,知道。
洪起燮啓曰,明日經筵,取稟。傳曰,停。
金鏴啓曰,來二十五日,朝參日次矣,敢稟。傳曰,停。
洪起燮達曰,明日常參,取稟。令曰,停。
任存常達曰,大司憲宋穉圭,執義崔時淳,持平崔綱魯·金羽根在外,掌令南履懋·高時臣呈辭,監察茶時之意,敢達。令曰,知道。
又達曰,賓對擧條中,做錯非細,致勤下令,臣之矇然捧入,不勝惶恐,而當該注書,所當重勘,而本院請推之外,無他可施之罰,何以爲之?敢稟。令曰,常時不察之責,在乎承旨,今番誤書之過,責在注書,入直承旨,竝從重推考,當該注書,令該府拿問處之。
令于權敦仁曰,近來通禮院擧行,萬萬駭然,至於今番相禮論之,做錯非細,東西唱全不成樣,擬望之時,吏判何不擇差乎?不可無施責,當該銓官,施以越俸二等之典,此後則各別取才擇差事,分付。
令于任存常曰,兵曹入直堂郞,令該府拿問處之。
洪起燮,以兵曹言達曰,今此動輿時,本曹堂上,當爲備員,而判書金魯敬景慕宮提調進,參判鄭基善陪衛進,參議尹濟弘入直,參知洪祐燮拿處,陪衛一員未備,令政院稟旨變通,令該曹,以在京無故人口傳差出,待下令牌招,以爲進參之地,何如?令曰,依。
兵曹參知前望單子入之,金道喜代點。
吏曹,兵曹參議單金道喜,參知單尹濟弘。
令于任存常曰,公事遲滯中官捧現告,令該府拿問處之。
任存常達曰,卽者義禁府都事來言,當該兵曹堂上,嚴問捧口招以入事,令下矣。口招坐起,堂上當爲備員,而同義禁金學淳受由,金蘭淳未肅拜,只有判義禁金魯敬,同義禁鄭基善二員,不得開坐云。同義禁金蘭淳,卽爲牌招,以爲備員開坐之地,何如?令曰,竝許遞,旣承下敎,前望單子入之,待下批,牌招開坐。
同義禁前望單子入之,朴齊一·柳相亮代點。
令于任存常曰,新除授同義禁,先進參後謝恩。
金炳朝,以戶曹言達曰,儲慶宮正堂退地衣及蘆簾修改吉日,令日官池宅龍推擇,則今月二十八日巽時爲吉云。以此日時擧行之意,敢達。令曰,知道。
洪起燮,以奉常寺都提調·提調意達曰,祭享所用春等中脯,依定式今二月二十一日,始造之意,敢達。令曰,知道。
金鏴,以都摠府言達曰,今日入直內三廳武兼禁軍及軍兵等,當爲中日習射技放,而動輿相値,不得設行之意,敢達。令曰,知道。
丁亥二月二十一日卯時,王世子詣宗廟·永禧殿·景慕宮·儲慶宮展謁,動輿入對時,行都承旨洪起燮,右副承旨李光正,同副承旨金鏴,假注書金英淳,編修官李圭祊,別兼春秋張敎根,原任直提學李龍秀,檢校待敎李憲瑋,以次陪立。時至,相禮跪達外備。王世子具翼善冠·衮龍袍,乘輿出貳極門至協陽門降輿,至仁政門乘輿。藥房都提調沈象奎,提調金履載進前奏曰,侵早勞動,睿體,若何?令曰,一樣矣。起燮曰,因兵曹草記,拿處堂上變通事依下矣。合有變通之道,何以爲之乎?令曰,拿處之兵曹堂上許遞,旣承下敎,前望單子入之,可也。出擧條出敦化東狹門,降輿乘輦。令曰,新除授兵曹堂上牌招,先進參後謝恩。出令旨令曰,當該兵曹堂上,嚴問捧口招以入。出令旨,進至宗廟門外,降輦乘輿,由西狹入齋室。展謁時至,禮貌官李若愚,跪達外備。王世子改具冕服,就版位行四拜禮,陞殿奉審訖。仍詣永寧殿,就版位行四拜禮,陞殿奉審訖。還詣齋室,令曰,諸司預待。出令旨,相禮跪達外備。王世子改具翼善冠·衮龍袍,乘輿出廟西狹門,降輿乘輦,進至景慕宮門外,降輦乘輿,入宮西狹門詣齋室。展謁時至,禮貌官跪達外備。王世子改具冕服,就版位行再拜禮,陞室內奉審。令提調金魯敬,展睿畫奉審,仍詣望廟樓,就版位行四拜禮陞堂,令閣臣龍秀·憲瑋·金正喜,捲帳奉審,還詣齋室。令曰,諸司預待。出令旨,相禮跪達外備。王世子改具翼善冠·衮龍袍,乘輿出宮西狹門,降輿乘輦,進至宗廟前路,降輦乘輦,進至敦化門前路,降輦乘輦,至永禧殿紅箭門外,降輦乘輿,由殿西狹門入齋室。令曰,軍兵食代。展謁時至,禮貌官跪達外備。王世子改具冕服,就版位行四拜禮,陞殿奉審,仍盥洗親拭御眞後,令閣臣龍秀·憲瑋·正喜,展奉世祖大王御眞舊本,奉審親拭,還爲奉安,仍詣齋室。相禮跪達外備。王世子改具翼善冠·衮龍袍,乘輿出殿西狹門,至紅箭門外,降輿乘輦,進至儲慶宮外,降輦乘輿,由宮西狹門入齋室。展拜時至,仍以翼善冠·衮龍袍,就版位行再拜禮,陞室內奉審,還詣齋室。令曰,陪衛權退。令曰,戶曹郞廳奉審後,正堂退地衣·蘆簾乼·香大廳地衣,典祀廳仰油芚祭物雨傘二柄,進上果合·袱二件修改事,分付。相禮跪達外備。王世子仍具翼善冠·衮龍袍,乘輿出宮西狹門外,降輿乘輦,進至敦化門外,降輦乘輿,由西狹門,至仁政門,降輿至協陽門,乘輿由貳極門還內。禮貌官跪達徽旨解嚴。諸臣以次退出。
上在昌德宮。常參·經筵,以代理停。
金炳朝達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
任存常啓曰,明日再明日,寧陵忌辰祭齋戒·正日相値,經筵頉稟之意,敢啓。傳曰,知道。
任存常達曰,明日再明日,寧陵忌辰祭齋戒·正日相値,常參頉稟之意,敢達。令曰,知道。
令于金鏴曰,下直守令·邊將留待。
令于金鏴曰,右副承旨入對,守令·邊將同爲入對。
備忘記,雲寵萬戶兪孟源下直,長弓一張,長箭一部,片箭一部,筒兒一箇賜給。
傳于金炳朝曰,當該承旨,從重推考。
令于任存常曰,都承旨·左副承旨許遞,旣承下敎,前望單子入之。
承旨前望單子入之,徐憙淳·李嘉愚代點。
令于任存常曰,新除授承旨,牌招察任。
令于任存常曰,大報壇受誓戒,當親臨矣。處所以春塘臺爲之,該房知悉。
令于任存常曰,大報壇祭齋宿處所,以摛文院爲之,該房知悉。
吏曹參議前望單子入之,李翊會代點。
金炳朝達曰,正言鄭藎,下諭後過限不上來,依定式,遞差令旨及禁推徽旨捧入之意,敢達。令曰,知道。
以正言鄭藎禁推徽旨,令于金炳朝曰,分揀。
徐憙淳啓曰,吏曹郞廳來言,臺諫有闕,政事,取稟。傳曰,前望單子入之。
令于徐憙淳曰,左副承旨·同副承旨竝許遞,旣承下敎,前望單子入之。
承旨前望單子入之,徐耕輔·李嘉愚代點。
徐憙淳達曰,新除授左副承旨徐耕輔,卽爲牌招,何如?令曰,依。
注書韓鎭㦿病,代以李根友爲假注書。
令于徐憙淳曰,在院承旨入對。
金炳朝達曰,大司憲宋穉圭,執義崔時淳,持平崔綱魯·金羽根在外,掌令南履懋·高時臣牌不進,監察茶時之意,敢達。令曰,知道。
以司諫李憲瑋,獻納尹正鎭,正言朴來謙,掌令南履懋·高時臣牌不進罷職令旨,令于金炳朝曰,只推。
正言前望單子入之,權馥落點。
令于金炳朝曰,時囚之照律令下者何時,而如是遲滯,禁府擧行,誠甚可駭,當該禁堂竝推考。
令于徐耕輔曰,左副承旨入對。
令于徐耕輔曰,發遣吏郞,諸執事淸齋與否,摘奸以來。
金鏴,以兵曹言啓曰,來三月初七日大報壇祭王世子攝行時,墻外環衛軍兵,當爲磨鍊,而謹稽謄錄,則昨年三月王世子攝行時,訓局步軍四哨除出,中軍率領排立矣。今亦依此擧行乎?敢稟。傳曰,依此磨鍊。
金炳朝,以禁衛營言達曰,去夜初更量,幼學朴齊賢,被捉於本營巡邏,而係是士子,依例移送秋曹之意,敢達。令曰,知道。稱以士子,現捉夜巡,萬萬無嚴,依例照律。
又以刑曹言達曰,禁衛營達辭內,去夜初更量,幼學朴齊賢,被捉於本營巡邏,而係是士子,依例移送秋曹之意,敢達。令曰,知道。稱以士子,現捉夜巡,萬萬無嚴,依例照律事,令下矣。謹按律文,則大明律夜禁條有曰,京城夜禁,一更三點犯者笞三十,朴齊賢,依此律決笞三十度,放送之意,敢達。令曰,知道。
義禁府申目,兵曹參知洪祐燮原情云云。問目內辭緣,泛稱遲晩,不可以侍從,循例議處,刑推得情,何如?判付達,除刑推議處爲良如敎。又申目,兵曹佐郞申履祿原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,假注書李勉祜原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
義禁府申目,粘連向前洪祐燮亦,門禁之解弛,莫甚於近日,雖申明舊規,夙夜惕念,每懷靡及,尙有疎虞之慮,況宿衛之重,專在內巡,身爲該堂,矇迷不省,竝與明燭坐廳,禁飭雜人之應行如茶飯者,全然廢却,究厥罪狀,萬萬駭然,以此照律,何如?判付達,依準。又申目,粘連向前申履祿亦,宿衛之直,該堂爲首,而禁飭之道,郞廳尤緊,矇未省察,竝與應行之舊例,而置之弁髦者,究厥罪狀,堂·郞惟均,以此照律,何如?判付達,依準。又申目,粘連向前李勉祜亦,奏御文字,何等嚴重,而古人則一字之誤,猶稱死罪,今此記注之錯誤,大是不審,以此照律,何如?判付達,依準。
義禁府照目,粘連兵曹參知洪祐燮矣本府議達內,門禁之解弛,莫甚於近日,雖申明舊規,夙夜惕念,每懷靡及,尙有疎虞之慮,況宿衛之重,專在內巡,身爲該堂,矇迷不省,竝與明燭坐廳,禁飭雜人之應行如茶飯者,全然廢却,究厥罪狀,萬萬駭然,以此照律,罪杖七十收贖,奪告身二等,私罪。奉令依準。又照目,兵曹郞廳申履祿矣本府議達內,宿衛之直,該堂爲首,而禁飭之道,郞廳尤緊,矇未省察,竝與應行之舊例,而置之弁髦者,究厥罪狀,堂·郞惟均,以此照律,罪杖七十收贖,奪告身二等,私罪。奉令依準爲旀,功減一等爲良如敎。又照目,假注書李勉祜矣本府議達內,奏御文字,何等嚴重,而古人則一字之誤,猶稱死罪,今此記注之錯誤,大是不審,以此照律,罪杖六十收贖,奪告身一等,私罪。奉令依準爲旀,功議各減一等爲良如敎。
丁亥二月二十二日卯時,王世子座重熙堂。下直守令邊將入對時,右副承旨李光正,假注書金英淳,記事官徐左輔,別兼春秋張敎根,安岳郡守李志淵,以次進伏。鎭東萬戶郭正默,雲寵萬戶兪孟源,進伏楹外訖。令曰,史官分左右。令曰,守令進前。志淵進伏。令曰,奏職姓名。志淵起伏奏曰,安岳郡守臣李志淵矣。令奏七事。志淵讀奏七事。令曰,生民休戚,專係於守令,莅任以後,着意圖治,可也。仍令就座。令邊將奏職姓名。孟源奏曰,雲寵萬戶臣兪孟源矣。光正曰,鎭東萬戶郭正默,職姓名奏達之際,做錯非細,事甚駭然,所當重勘,而本院請推之外,無他可施之罰,何以爲之乎?令曰,拿處,可也。出擧條令曰,守令宣諭。光正宣諭於楹外訖就座。更令守令進前。志淵進前。令曰,宣諭已悉,而玆又申之,各別惕念,可也。仍令先退。志淵退出。令曰,諸承旨持公事入對。賤臣承令出傳,右承旨金炳朝,同副承旨金鏴,以次進伏訖。炳朝曰,臣戶房而無公事矣。鏴曰,臣兵房而無公事矣。光正曰,臣工房而無公事矣。王世子問于光正曰,有陶菴畫像乎?對曰,有之矣。又問曰,奉於家廟乎?對曰,然矣。又問曰,有書院乎?對曰,有之矣。又問曰,書院在於何處,而亦有畫像乎?對曰,書院在於龍仁,而亦有畫像矣。又問曰,院號,云何?對曰,寒泉矣。又問曰,賜額乎?對曰,當宁壬戌,得蒙賜額之典矣。令曰,承旨前望促入。賤臣承令出,持前望入達,徐憙淳代點。鏴曰,今見承旨前望單子入達者,多有誤書處,常時不能察飭之吏曹堂上,推考,何如?令曰,依爲之。出擧條令曰,旣承下敎,吏曹參議前望單子入之。左輔承令出,持前望入達,李翊會代點。炳朝曰,玉堂·春坊·翰林之病稟出去,莫若近日之頻數,未知實病之如何,而小有微恙,輒事煩稟,事之未安,莫此爲甚。此後則如非衆所共知之實病,則無敢入稟,至於玉堂,則入直稍久,求差享官,便爲出番之階,恒若可行之例,有違規式,尤所慨然。自今入直,則無差享官之意,分付該曹似好,故敢此仰達矣。令曰,可。令退,諸臣以次退出。
丁亥二月二十二日未時,王世子座重熙堂。諸承旨持公事入對時,都承旨徐憙淳,左承旨任存常,右承旨金炳朝,右副承旨金鏴,同副承旨李嘉愚,假注書金英淳,記注官朴容壽,別兼春秋張敎根,以次進伏訖。憙淳讀奏全羅監司狀啓祝文紙上送事,達下。嘉愚曰,臣戶房而無公事矣。鏴讀奏全羅右水使狀啓彼船還歸事,達下。炳朝曰,臣刑房有公事矣。令嘉愚讀奏。嘉愚讀奏開城留守狀達頒赦文祗受事,達下。存常曰,臣工房而無公事矣。令憙淳書令旨曰,飭已施矣。時囚罪人申寬吉,分揀放送。令曰,注書出傳令旨。賤臣承令出傳還入。令退,諸臣以次退出。
丁亥二月二十二日酉時,王世子座重熙堂。左副承旨入對時,左副承旨徐耕輔,假注書金英淳,記事官徐左輔,別兼春秋張敎根,以次進伏訖。耕輔曰,門限已過,而入對有令,故未及放鑰,注書出送,使之門考,何如?令曰,注書出去,門考後持公事入來。賤臣承令出,門考後持公事三張還入。耕輔讀奏江原監司申本罪人李好孫杆城郡到配事,平安監司狀達中江開市大國人出來事,義州府尹狀達上同事,竝親達下。令曰,今夜內巡知入。左輔承令出,還入奏曰,兵曹佐郞崔重湜,建陽以西,都摠經歷李兢緖,都事洪憲祖,建陽以東矣。令曰,今夜堂后省記,誰也?敎根曰,假注書金英淳,戶曹正郞安仁,別兼春秋張敎根矣。令退,諸臣以次退出。
上在昌德宮。常參·經筵,以代理停。
李嘉愚達曰,大司憲宋穉圭,執義崔時淳,持平崔綱魯·金羽根在外,掌令南履懋·高時臣呈辭,監察茶時之意,敢達。令曰,知道。竝許遞,旣承下敎,前望單子入之。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于徐耕輔曰,禮房承旨馳詣受香諸處,奉審摘奸以來。
令于金炳朝曰,當該承旨推考。
徐憙淳達曰,諸承旨持公事入對事,令下,而六房無公事,不得入對之意,敢達。令曰,知道。
令于徐憙淳曰,在院承旨入對。
令于李嘉愚曰,公事不察之當該中官,從重推考。
臺諫前望單子入之,大司憲權丕應,執義尹秉烈,掌令洪彦謨·金裕憲,持平趙秉鉉·李正耆代點。
令于徐憙淳曰,旣承下敎,大司成有闕之代,政官牌招開政。
徐憙淳達曰,行吏曹判書金履喬,參判朴周壽,參議李翊會牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依。參議只推,更爲一體牌招,違牌勿爲呼望。
又達曰,注書有闕之代,被薦人權大肯薦狀,依例成送吏曹之意,敢達。令曰,知道。
令于徐憙淳曰,在院承旨入對。
令于李嘉愚曰,留院上書入之。
令于任存常曰,左承旨入對。
兵曹口傳政事,護軍單洪起燮。
正言權馥達曰,臣之言議風采,本不合於淸朝耳目之任,而薇垣特除,忽下於夢想之外,臣感恩畏義,雖不得不章皇出肅,粗伸叩謝之忱,而第臣於本院,已經納言,揆以公格,在所當遞,請令遞斥臣職。答曰,依達。
有政。吏批,行判書金履喬進,參判朴周壽進,參議李翊會式暇,右承旨金炳朝進。啓曰,大司成,今當差出,而擬望之人乏少,承旨竝擬,何如?傳曰,允。
金炳朝,以吏批言達曰,掌樂院正李馨秀,通禮院相禮朴鳴和等呈狀內,素患痰癖之症,挾感添劇,時月內,萬無起動供職之望云。其身病旣如是沈重,則有難强令察任,竝改差,何如?令曰,依。
以閔英世爲正言,趙忠植爲禮曹參議,金道喜爲大司成,洪羲弼爲掌樂正,金正喜爲相禮,鮮于爲兵曹佐郞,安光直爲西學敎授,祭酒單宋穉圭,注書單權大肯。
兵批,行判書金魯敬病,參判鄭基善病,參議徐相祿未肅拜,參知尹濟弘入直進,都承旨徐憙淳進。僉知尹守任,大護軍高宗逸,副護軍權敦仁·李光正·李禎植·李元學,副司直崔時淳·南履懋·高時臣·崔綱魯·金羽根·柳致明,副司果鄭藎·權馥,以上竝單付。
吏批,再政。以趙容和爲文學,徐相祿爲兵曹參議。
徐憙淳達曰,新除授注書權大肯,卽爲牌招入直,何如?令曰,依。
又達曰,新除授注書權大肯,時在京畿抱川地,斯速乘馹上來事,下諭,何如?令曰,依。
徐耕輔,以禮曹言達曰,來三月初七日行大報壇祭王世子攝事時,王世子省牲器·省鼎鑊·視滌漑·監取明水火等節,依例磨鍊乎?敢稟。令曰,依例磨鍊。
又以禮曹言達曰,來三月初七日大報壇祭享王世子攝行時,奉紙位官,謹依丙申春下令,今番亦以承旨磨鍊,而出還宮時鼓吹,依皇壇增修儀,不爲磨鍊之意,敢達。令曰,知道。
李嘉愚,以義禁府言達曰,時囚罪人申寬吉飭已施矣。分揀放送事,承令達下矣。申寬吉,放送之意,敢達。令曰,知道。
副校理沈能栻書曰,伏以皇天,篤祐我東方,聖上有分勞之命,震邸行順志之孝,縟禮斯擧,賀儀誕行,猗歟盛矣,億萬年無疆之休,實基於此矣。伏惟我邸下,以仁孝溫文之資,應代天理物之會,上而宗社生民之托,付畀至重,下而八域延頸,萬姓拭目,其所以仰答天意,俯副民心,于以愼厥初而基永命者,其不在今日乎?臣來自鄕曲,獲參盛禮,欣忭交中,彝衷自切,敢效芹曝之微忱,仰塵紸纊之睿聽,伏願垂察焉。凡人君爲治之道,自格致誠正,至於修齊治平,何莫非其道,而以其最切者言之,則莫先於奮睿志以立治本,講正學以明道術也。凡天下百千萬事,不先立其志,而終始無替者,臣未之聞也。蓋一國之治亂,係於一人,一人之臧否,係於一心,心之所之,是謂之志,而志之所存,必發於事,故志定則其政擧,志不定則其政渝,必也先立其志,然後可以議其餘也。自古人君,深拱穆淸,其志之所在,若不可以窺,然一言一動之際,向背取舍,若日月照臨,萬物咸覩,捊鼓如響,十目皆視,邪正之進退,義理之消長,皆係于是,故以立志爲先,而立志之要,非有別般高遠之道也。臣伏見今年月正元日下令之十行睿敎,典學之誠,勤接之意,丁寧諄複,藹然於辭敎之中,睿志之卓然有立,臣固萬萬欽仰,而此誠勵精圖治之一大權輿也。伏願邸下,以元朝下令之心,爲今日立志之本,勉勉孜孜,無或間斷,則聖賢可準,而治平可期也。且人心廣大,萬物咸備而氣質或拘,物慾或蔽,則不能全其體而盡其用也。故必學而明之,然後可以復本然之善,通萬變之妙也。所謂學者,自灑掃應對,至於盡性知命,自日用事爲,至於詩書禮樂,無非是學,然必得其要領,而不墜於鄙下淺近之科,循其階級,而不騖於虛無荒誕之境,然後能盡德性而措事業也。講學之工,亦不在他求,臣伏見我大朝殿下之批答於邸下者,諭之以孝友恭儉,敬天愛民,申之以四物修身之本,九經治國之要,於乎休哉,至矣盡矣。聖謨洋洋,綱條燦燦,以列祖相傳之心法,推九重躬行之盛德,則此乃學問之要領,修齊之極工,今邸下講學之工,亦不在他求,只在於仰承貽謨,遵守成法,以大朝傳授之心,爲今日講學之本,克敬克勤,無或怠忽,則道術日廣,治道日章矣,伏願邸下,懋哉懋哉,勿以人微而廢言焉。仍伏念臣本嶺外布衣,濫廁朝籍,追隨行隊,歷躡中外,今幾三十年所,而素無學術,亦乏才能,遇事僨躓,就列顚錯,奔走執事,尙不能堪,經幄論思,尤非可論,此不獨臣之自劃甚明,抑亦通朝之所共知也。此臣所以低回蓬蓽,混迹漁樵,邇來十餘年,臺職官銜除旨聯翩,而不敢有命輒膺者,良由木食澗飮,拙分之所安也,文身資章,衷服之不稱也。且臣賦質虛脆,素善疾病,蒲柳早零,桑楡遽迫,筋骨委痺,聰明耗散,少日之功令薄技,已屬筌蹄,而尋常行墨,庋之芭蘺,亦云久矣。今若强策衰軀,抖擻短情,昵侍講筵,周旋廈氈,則豈非微臣至榮至渥,而進退之際,老醜莫掩,講誦之地,昏聵如裒,目眩芋羊之字劃,耳瑩銀根之音討,臨文而不能讀,顧問而無以對,則濟濟髦俊,必將羞與比肩,而經席體貌,由臣而卑,聖朝名器,由臣而壞也。此豈小故也哉?今此趨召,非有一分希覬名寵之圖,亶出於銜恩怵義,一肅召命,苟逭積逋之誅,而纔入城闉,夤緣慶會,周旋於文陛之列,蹈忭於呼崇之班,榮且幸矣,志願足矣。況今霈澤旁流,跛躄皆起,此豈如臣微賤之蹤告病乞解之時,而目下諸病,証情危篤,痰眩轉劇,腰脚皆疼,蟄伏旅館,蠢動須人,金華豹直,持被無路。伏乞邸下,俯垂諒察,亟賜遞改臣職,使之安意調息,歸死鄕廬,不勝大願,臣無任云云。覽書具悉。爾言切實,爾誠甚懇,余豈不銘念?爾其勿辭察職。
贊善吳熙常書曰,伏以聖上,深惟遠圖,爰命邸下,代聽機務,此誠宗社無疆之休,縟儀誕擧,明兩繼照,帀域含生之倫,莫不洋洋動氣,而臣以世祿遺裔,偏沐殊渥,今老垂死,實有少須臾之願,其奈株守有素,癃病難强,跡自阻於陪班,誠未伸於呼嵩,臣之寸衷缺然,姑舍毋論,揆以常憲,合被重何,而況竊念典學,允爲出治之本,則邸下一初攝理,尤宜念釋在玆,日開書筵,遜志時敏,涵融乎聖謨賢訓,講貫乎天德王道,以之端本淸源,明天理而正人心,崇儒化而求善良,克成一代休明之治,仰副我大朝付托之重,俯循群下蘄向之切,而顧其要,則惟在乎愼簡賓僚。玆迺如臣無似,虛縻輔導之職,妨賢瘝事,而不賜罷斥,其爲累邸下綜核之新化,豈細故也哉?臣於此,一倍兢懼,玆敢猥從縣道,露章自列。伏乞睿慈,俯垂財察,先治臣闕禮之罪,以振頹綱,仍令削臣之職,刋臣之籍,以淸官方而矯僞俗,千萬幸甚,臣無任云云。覽書具悉爾懇。顧以匪才,承此付托之重,夙夜戰兢,小心翼翼,而小子之涼德薄學,何以堪此至大之任?古人有言,聞正言行正道,左右皆正人者,余平日所慕也。顧今日初政之時,誠淺於徵辟,未見林下之正士,心實赧然,而邇來見大朝答爾之疏,仰列聖崇儒之謨,憧憧一念,尤勤於緇衣,爾其諒小子非飾之誠意,幡然造朝,以輔匪躬。仍令于李嘉愚曰,此下答,〈令〉史官往諭于贊善。
丁亥二月二十三日辰時,王世子座重熙堂。在院承旨入對時,都承旨徐憙淳,右承旨金炳朝,同副承旨李嘉愚,假注書李根友,記注官朴容壽,別兼春秋張敎根,以次進伏訖。令曰,公事不察之當該中官,從重推考。令曰,留院公事入之。賤臣承令出,還入奏曰,無他公事,只有呈辭一張,而以齋日,不得循例持入矣。令曰,持入,可也。賤臣承令出持還伏訖。憙淳讀奏都摠管金敎根再度呈辭。令入之,親書加給由還下。炳朝曰,大報壇受誓戒時,皇朝人子孫,例爲入參,而今番則處所,定於重熙堂,而處所甚嚴,朝官則可以入參,至於儒武,不可參班,自臣院預爲知委於漢城府,儒武使之置之,何如?令曰,依。令退,諸臣以次退出。
丁亥二月二十三日午時,王世子座重熙堂。在院承旨入對時,都承旨徐憙淳,左承旨任存常,同副承旨李嘉愚,假注書李根友,記事官兪章煥,別兼春秋張敎根,以次進伏訖。令曰,院中有公事乎?憙淳曰,無他公事,只有病親呈辭一張矣。令曰,皇壇增修儀持入。賤臣承令持入。憙淳曰,臣吏房承旨,當出去政廳矣。令曰,依。令曰,注書出去,政望持入。賤臣承令持入。令曰,相禮望改望,都承旨持入。賤臣出傳,都承旨憙淳,持相禮望還入。令入之代點。令退,諸臣以次退出。
丁亥二月二十三日申時,王世子座重熙堂。坐直承旨入對時,左承旨任存常,假注書李根友,記注官朴容壽,別兼春秋張敎根,以次進伏訖。令曰,坐直承旨,誰也?存常曰,小臣及同副承旨李嘉愚矣。大報壇祭享節目及時刻單子,踏達字下。令退,諸臣以次退出。
上在昌德宮。常參·經筵,以代理停。
夜自一更至二十五日開東,灑雨下雨,測雨器水深八分。
徐耕輔啓曰,明日經筵,取稟。傳曰,停。
徐耕輔達曰,明日常參,取稟。令曰,停。
金炳朝達曰,大司憲權丕應,執義尹秉烈,掌令洪彦謨·金裕憲,持平趙秉鉉·李正耆未肅拜,監察茶時之意,敢達。令曰,知道。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于徐憙淳曰,在院承旨入對。
李冀楨奉令在外,代以金在榮爲事變假注書。
令于徐耕輔曰,人日製明日爲之,而旣承大朝臨殿之命,處所仁政殿爲之,侍坐之節,依例磨鍊,試紙用大好紙,通方外爲之。
傳于金鏴曰,明日出宮門路,以協陽門爲之。
令于金鏴曰,明日出宮門路,以貳極門爲之。
令于李嘉愚曰,同副承旨入對。
令于李嘉愚曰,左承旨許遞,旣承下敎,前望單子入之。
承旨前望單子入之,權敦仁代點。
令于李嘉愚曰,聞有身病,相禮許遞,旣承下敎,前望單子入之。
相禮前望單子入之,徐在輔代點。
徐耕輔達曰,新除授承旨權敦仁,以前任安岳郡守,方在解由未出中,何以爲之?敢稟。令曰,勿拘。
令于徐耕輔曰,新除授承旨牌招察任。
徐耕輔,以禮曹言啓曰,明日親臨仁政殿,人日製試取時,王世子侍坐事,下令矣。出宮時,王世子祗迎處所,以何處磨鍊乎?敢稟。傳曰,延英門外爲之。
金鏴,以兵曹言啓曰,今此徽慶園幸行,王世子隨駕時,陪衛禁軍三十人,挾輿軍六十名,餘軍二十名,已爲磨鍊,啓下矣。今當加數磨鍊,禁軍一番,挾輿軍八十名,餘軍二十名,原節目中,改付標,何如?傳曰,允。
金鏴,以都摠府言達曰,明日人日製時,侍衛寶劍,當爲備員,而都摠管金敎根呈辭受由,副摠管尹郁烈有實故,金煐·金熙華俱有實病,朴蓍壽在外,一員未差,無以備員。令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,依。
金鏴達曰,因都摠府草記,明日人日製時,侍衛寶劍當爲備員,而都摠管金敎根受由,副摠管尹郁烈有實故,金煐·金熙華俱有實病,朴蓍壽在外,一員未差,無以備員,令政院稟令變通,仍令該曹,口傳差出,待下批,牌招事,依下矣。合有變通之道,何以爲之?敢稟。令曰,竝許遞,令該曹,在京無故人口傳差出。
兵曹口傳政事,以洪顯周爲都摠管,以李勉昇·金蘭淳·蔡弘遠·朴齊一·李復淵爲副摠管,都摠管單李勉昇。
金鏴,以兵曹言達曰,明日仁政殿親臨,人日製試取時,本曹堂上全數進參,而參議徐相祿有實病,無以備員,令政院稟令變通,仍令該曹,以在京無故人口傳差出,待下批,牌招進參之地,何如?令曰,依。
金鏴達曰,因兵曹草記,明日仁政殿親臨,人日製試取時,本曹堂上,全數進參,而參議徐相祿有實病,無以備員,令政院稟令變通,仍令該曹,口傳差出,待下批,牌招事,依下矣。合有變通之道,何以爲之?敢稟。令曰,許遞,令該曹,在京無故人口傳差出。
吏曹口傳政事,以黃燾爲兵曹參議。
徐耕輔,以春秋館言達曰,別兼春秋臣張敎根,以禁衛營從事官,今日本營軍兵賞給錢木上下時,晝仕出去之意,敢達。令曰,知道。
金鏴,以都摠府言達曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢達。令曰,知道。
金鏴,以兵曹言啓曰,來朔上番騎兵,例於今月二十五日,外司點考,而殿座相値,二十六日退行之意,敢啓。傳曰,知道。
金鏴,以兵曹言達曰,因口傳下令,待賢門雇立,軍貳名,別單書入之意,敢達。令曰,知道。
金鏴,以禁衛營言啓曰,今二月二十五日,下番鄕軍賞試才,設行於南別營時,銅龍門·建陽門·西營三處入直將官軍兵,依定式待標信出試,而銅龍門·建陽門入直與把守,以入直訓鍊都監砲手替把,將則以先試者替代,外營各處入直將官軍兵,依例除標信出用之意,敢啓。傳曰,知道。
又以御營廳言啓曰,今二月二十五日,下番鄕軍賞試才,設行於南小營,而各處入直將官軍兵,依例除標信出試,東營·集春營入直將官軍兵,依定式待標信赴試之意,敢啓。傳曰,知道。
又以禁衛營言啓曰,今二月二十五日,下番鄕軍賞試才設行時,銅龍門·建陽門·西營入直將官軍兵,替代出試事,草記纔已啓下,而殿座相値,以二十六日退行之意,敢啓。傳曰,知道。
又以御營廳言啓曰,今二月二十五日,下番鄕軍賞試才設行時,東營·集春門入直將官軍兵,待標信赴試事,已爲啓下,而殿座相値,依例以二十六日退行之意,敢啓。傳曰,知道。
金炳朝,以義禁府言達曰,人日製明日仁政殿通方外爲之時,本府都事九員赴擧,只有武都事一員當直入直,本府入直公事·回公都事及仁政門·崇範門·光範門禁亂都事,無以推移,假都事五員,令該曹口傳差出,以爲分排之地,何如?令曰,依。
丁亥二月二十四日辰時,王世子座重熙堂。在院承旨入對時,都承旨徐憙淳,右承旨金炳朝,左副承旨徐耕輔,右副承旨金鏴,同副承旨李嘉愚,注書金英淳,記事官兪章煥,別兼春秋張敎根,以次進伏訖。令曰,注書出去,持留院公事入來也。賤臣承令出來,持公事五張還入。憙淳曰,臣吏房而有公事一張矣。讀奏景慕宮令金箕晢病親呈辭事。親書給由下。嘉愚曰,臣戶房而有公事一張矣。讀奏江華留守狀達公州牧大同船護送事。達下。耕輔曰,臣禮房而無公事矣。鏴曰,臣兵房而有公事矣二張矣。讀奏部將南濟和病親呈辭事。親書給由下。公忠兵使狀達捉虎申飭事。達下。炳朝曰,臣刑房而有公事一張〈矣〉。讀奏全羅監司申本罪人朴漢亨萬頃縣到配事。達下。令退,諸臣以次退出。
丁亥二月二十四日酉時,王世子座重熙堂。同副承旨入對時,同副承旨李嘉愚,假注書李根友,記注官朴容壽,別兼春秋張敎根,以次進伏訖。令曰,注書持公事入。賤臣出來持入。嘉愚讀奏公忠兵使狀達捉虎申飭事。江原監司申本罪人趙台榮旣已限滿,令該府考例稟處事。達下。令退,諸臣以次退出。
上在昌德宮。常參·經筵,以代理停。
藥房都提調沈象奎,提調金履載,副提調金鏴啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐耕輔啓曰,明日經筵,取稟。傳曰,停。
徐耕輔達曰,明日常參,取稟。令曰,停。
金炳朝達曰,大司憲權丕應,執義尹秉烈,掌令洪彦謨·金裕憲,持平趙秉鉉·李正耆未肅拜,監察茶時之意,敢達。令曰,知道。
金鏴達曰,備邊司郞廳來言,今日賓廳日次,而殿座相値,不得來會云矣,敢達。令曰,知道。
令于徐耕輔曰,禮房承旨馳詣受香所,奉審摘奸以來。
徐憙淳達曰,三品官之無得過三日循例請牌,曾有定式矣。大司成金道喜,除拜後過三日不爲出肅,事體所在,誠極未安,從重推考,仍卽牌招察任,何如?令曰,依。
令于金炳朝曰,科次入對。
令于金炳朝曰,人日製表居首三下一進士金胤根直赴殿試,之次三下生員權直赴會試,之次草三下幼學睦仁會等二人,各給二分,之次次上幼學李壧等八人,各給一分,之次草次上幼學張照等八人,竝令該曹,考例施賞。
令于金炳朝曰,入格儒生,明日待令。
以大司成金道喜牌不進罷職令旨,令于徐憙淳曰,只推
以承傳宣傳官李行敎·任百觀·尹義儉·韓用正拿處徽旨,令于金炳朝曰,分揀。
兵曹口傳政事,副司果單金正喜。
徐耕輔,以奎章閣言達曰,原任直閣李嘉愚,檢校差下事,命下矣。卽爲牌招察任,何如?令曰,依。
金鏴,以備邊司言達曰,本司有司堂上李勉昇,除拜摠管矣。職務相妨,所帶摠管之任,今姑許遞,何如?令曰,依。
又以義禁府言達曰,江原監司洪敬謨申本內,道內原州牧丹邱驛徒一年定配罪人趙台榮,旣已限滿,令該府考例稟處事,達下矣。趙台榮,丙戌二月發配,至今二月,徒限旣滿,依例放送事,分付該道道臣,何如?令曰,依。
又以義禁府言達曰,奉化前縣監李南圭·韓鍾運等,令該府拿問嚴勘事,徽旨達下矣。韓鍾運,今方待令,拿囚,李南圭,下去京畿陰竹地云。依例發遣府羅將拿來,何如?令曰,依。待待令拿囚。
咸鏡監司金啓河書曰,伏以臣,猥膺藩寄,行將辭陛矣。臣之父母墳山,在於京畿漣川地,而今當遠離,益切霜露之感,雖非直路,不甚迂行,玆敢冒陳衷懇。伏乞特賜準許,得以歷省,俾伸至情,不勝幸甚,臣無任云云。答曰,覽書具悉。卿其往省焉。
吏曹參議李翊會書曰,伏以臣,迂疎拙訥,百無一能,幸際明時,猥廁群工之末,內外歷試,不能分寸以自見,前後濫叨,全無涓埃之仰答,自來稟賦之綿薄,加以年紀之衰邁,磨礪朽鈍,已無其望,投閑置散,乃分之宜,千萬不自意,三銓恩旨,忽及於無似賤蹤,臣惝怳忸縮,誠不知措躬之所也。夫銓衡之任,所以酌量人器,甄別品流,司平於一國者也。稱錘輕重,一失其平,則將見官不其人,仕路混淆,參議之職,其秩雖卑,亦冢宰之屬也。政注通塞之間,或多與聞而可否,其視庶僚,不啻綦重,此若人人而可授,則是先自銓地,而失其稱錘之平,臣恐邸下一初之政,人有議其得失也。臣身僥濫,固不足恤,而淸朝官人,所關非細,左右思量,實無承當之望矣。日前政牌儼臨,繼有勿呼望之令,臣怵畏義分,章皇出肅,而不衷之懼,愈久愈深,玆敢冒入文字,仰籲貳極。伏乞邸下,諒其職之不稱,察其言之非飾,特令遞改臣所帶之職,以重公器,以安私分,臣無任云云。覽書具悉。爾其勿辭察職。
丁亥二月二十五日卯時,上詣仁政殿。人日製試取,王世子侍座入侍時,都承旨徐憙淳,左承旨金炳朝,左副承旨徐耕輔,同副承旨李嘉愚,假注書李根友,記注官崔致輔,別兼春秋張敎根,檢敎待敎李憲瑋,以次侍立。時至,通禮跪啓請外辨。上具翼善冠·衮龍袍,乘輿出宣化門。藥房提調金履載曰,日氣稍寒,聖體,若何?上曰,一樣矣。兵曹判書金魯敬曰,今日殿座詣閤時,宣傳官初不待令,晩時來到,揆以事體,萬萬可駭,不飭之行首宣傳官,爲先汰去,拿問嚴處,承傳宣傳官等一,體拿問處之,何如?上曰,依爲之。出擧條由協陽門,入仁政門詣殿內。通禮跪啓請降輿,上降輿陞座。炳朝曰,儒生入庭乎?上曰,可也。同成均朴周壽率儒生,進東階下訖。成均館官員進殿內,跪呈入門單子,合爲二千九百人,試官及儒生,行四拜禮後,讀券官右議政沈象奎,領敦寧府事金祖淳,行吏曹判書金履喬,對讀官輔德李若愚,副護軍李寅溥·朴晦壽,副司果李景在,進伏殿內,大臣閣臣承候訖。炳朝曰,儒生未入門之前,入門單子,徑先來呈,萬萬駭然,入門官員所當重勘,本院請推之外,無他可施之罰,何以爲之乎?上曰,從重推考,可也。出擧條上命書表題。擬虞八伯等賀明明上天,爛然星辰,日月光華,弘于一人,限申時。懸題後,命唱禮畢,通禮唱禮畢,仍跪請乘輿,上乘輿。炳朝曰,通禮趁不待令,以致擧行之遲滯,事甚駭然,當該通禮,所當重勘,而本院請推之外,無他可施之罰,何以爲之乎?上曰,從重推考。出擧條上曰,王世子問安置之。出仁政門,由協陽門還內。嘉愚請出標信解嚴,諸臣以次退出。
丁亥二月二十五日卯時,上御仁政殿。人日製儒生試取時,王世子侍坐入對時,右承旨權敦仁,右副承旨金鏴,假注書金英淳,記事官兪章煥·全道海,以次陪立訖。侍坐時至,相禮跪達外備。王世子具翼善冠·衮龍袍,乘輿出貳極門,至協陽門外,降輿詣延英門外幕次。令曰,挾輿軍,何不入來乎?行兵曹判書金魯敬曰,標信宣傳官,擧行倒錯,趁不祗受於挾輿將領,致此未及之境,當該宣傳官,爲先汰去,令該府拿問重勘,何如?令曰,依爲之。出擧條大駕至,王世子就版位祗迎,隨詣仁政殿侍坐。懸題後大駕還內時,就殿庭版位祗送,還詣殿內。少頃,王世子步詣協陽門外,乘輿由貳極門還內。禮貌官請出徽旨,軍兵解嚴,諸臣以次退出。
丁亥二月二十五日酉時,王世子座重熙堂。科次入對時,左承旨金炳朝,假注書金英淳,記注官趙容和,別兼春秋張敎根,讀券官沈象奎·金祖淳·金履喬,對讀官李若愚·李寅溥·朴晦壽·李景在,以次進伏訖。令讀試券。若愚等次第讀奏,主文書三下二張,草三下二張,次上八張,草次上八張。令曰,壯元試券入之。親坼祕封還下。炳朝讀奏封內,其餘十九張,炳朝坼祕封,讀奏封內。令曰,試官先退,榜目卽爲修正入達也。令退,承史以次退出。
上在昌德宮。常參·經筵,以代理停。
徐耕輔啓曰,明日經筵,取稟。傳曰,停。
徐耕輔達曰,明日常參,取稟。令曰,停。
金鏴達曰,合辭許久闕達,事甚未安。未肅拜·呈告人員,竝卽牌招,何如?令曰,依。
令于權敦仁曰,右承旨入對,入格儒生同爲入對。
令于徐憙淳曰,在院承旨入對。
令于徐憙淳曰,弼善有闕之代,旣承下敎,前望單子入之。
弼善前望單子入之,李憲瑋代點。
徐耕輔,以侍講院言達曰,明日賓客相見禮時,宮官當爲全數進參,而弼善李憲瑋,兼文學朴容壽,俱有實故,無以備員,何以爲之?敢稟。令曰,竝許遞,旣承下敎,前望單子入之。
春坊前望單子入之,弼善金裕憲,兼文學安光直代點。
徐耕輔,以侍講院言達曰,兼文學安光直,時無職名,令該曹口傳付軍職,何如?令曰,依。
兵曹口傳政事,副司果單安光直。
執義尹秉烈達曰,臣庸愚淟劣,萬不近似於淸朝臺閣,而亞憲特除,荐降於旬日之內,臣誠惝怳蹙踧,隨牌出肅,粗伸叩謝,而第合達之不可聯參處義,與前無異,連瀆雖極猥惶,私義在所引避,以此情蹤,何可蹲冒於臺次?請令遞斥臣職。答曰,依達。
掌令洪彦謨達曰,臣於臺職,有除必辭,非但以言議風采之不能堪承而已。竊有區區私義之不可聯參於合達者,引此爲避,輒蒙鞶褫之恩,今於掌憲新除,前後處義,宜無所異。請令遞斥臣職。答曰,依達。
徐憙淳啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義朴英載,司諫金正喜,掌令洪晩燮落點。
令于徐喜淳曰,旣承下敎,有實故及在外玉堂竝許遞,前望單子入之。
玉堂前望單子入之,應敎朴潞壽,副應敎尹秉烈,校理南履懋,副校理尹錫永·朴齊明,修撰洪永觀,副修撰權馥·金盛淵代點
徐耕輔,以弘文館言達曰,新除授應敎朴潞壽,校理南履懋,副校理尹錫永·朴齊明,修撰洪永觀,副修撰權馥·金盛淵,竝卽牌招察任,何如?令曰,依
令于徐憙淳曰,司書有闕之代,旣承下敎,前望單子入之。
司書前望單子入之,白東奎代點。
令于徐憙淳曰,司書白東奎,解由勿拘。
令于金鏴曰,今日玉堂變通,意有在焉。自政院察飭,上下番均排入直,毋使偏久滯直,又毋使空番之意,嚴明分付,而此後若或違越,則斷當入稟大朝,施以重律,以此下令,書揭館壁事,一體,分付。
令于金鏴曰,當此春務方殷之時,若有外邑守令之上京遲留者,則非但爲曠官之弊,耕作之方,孰可以薰飭,分付該曹,如有上京守令,使之明日內下送,形止卽爲草記之意,一體,分付。
令于金鏴曰,翰林出六人之還付別兼,卽例也。旣承下敎,前翰林李景在·李穆淵,口傳還付別兼事,分付。
吏曹口傳政事,別兼春秋單李景在·李穆淵。
以司諫李憲瑋,獻納尹正鎭,正言朴來謙·閔英世,掌令金裕憲,持平趙秉鉉·李正耆牌不進罷職令旨,令于金鏴曰,只推。
以校理南履懋牌不進罷職令旨,令于金鏴曰,只推。
徐耕輔,以侍講院言達曰,今日正書朝報,尙未入達,致勤下問,雖緣該吏之誤傳閪失,而臣等之矇不覺察,惶恐待罪之意,敢達。令曰,從重推考。
金鏴,以都摠府言達曰,副摠管李觀植,以禁衛中軍,新舊番軍兵等點考事,南別營晝仕出去之意,敢達。令曰,知道。
徐耕輔,以禮曹言達曰,卽接開城幼學金聖煥所志,則以爲,從祖欽,嫡妾俱無子,以其同姓六寸弟承齊第二子成喆,欲爲繼後,兩家相議完定,未及禮斜之前,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟明有可據,而不得登聞者,許令該曹論理草記事,曾有筵奏定式,而門長金聖煥所訴旣如此,依定式,金承齊第二子成喆,立爲金欽之後,何如?令曰,依。
金鏴,以兵曹言達曰,忠壯衛將金達鍊,以其老母在鄕,節病沈重,呈狀乞遞,景福宮衛將任德潤,身病猝重,慶熙宮衛將李松齊,癃老在鄕,上來無期云,新除授正方別將趙德成,以母年爲七十六歲,法不當遠離赴任,呈狀乞遞,竝改差,何如?令曰,依。
徐耕輔,以奉常寺都提調·提調意達曰,祭享所用春等中脯三百四十六貼八條,今二月二十六日畢造,而所入牛隻,爲三十五首矣。進上看品中脯二貼,依定式封進之意,敢達。令曰,知道。
義禁府申目,鎭東萬戶郭正默原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,奉化辛巳縣監韓鍾運原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?達依準。又申目,行首宣傳官李貞坤亦,原情云云。徽旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付達,依準。又申目,宣傳官尹喜弼原情云云。徽旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付達,依準。
大司成金道喜書曰,伏以臣本庸姿,謬被洪造,涯分已濫於緋玉,報答曾蔑於絲毫,每一循省,冞切愧懼。千萬不自意,又侈新令,以臣爲成均館大司成者,臣雙擎除書,且感且驚,益不知措躬之所。噫,國之有學,多士攸館,設爲師儒之長,責其表率之效,則其爲職任,顧不重且大歟?周官造士之法,固尙矣無論,而其地則禮義相先,其敎則藝術竝施,自非望實夙著於平日,詞學俱宗於當世,則莫宜居是任也。是以朝家之遴選,每加難愼,古昔之名碩,尙多逡巡,今若循名責實,必求其備,則如臣愚下,已不暇論,而只就近日課試一事而言之,亦須素嫺功令,兼資藻鑑,然後猶可以稱塞萬一,而顧臣雖嘗從事於科場,未有見詡於文藝,況又積抛鉛槧,舊聞荒蕪,乃於一朝,進據皐比之席,晏若固有,則露拙生疣,猶屬餘事,凡厥章甫,其肯低首拱揖立館下,而聽臣之誨耶?方今治化日隆,群彦林立,經術文章,不爲無人,而反使謏才粃前,名器玷褻,臣雖欲拚棄廉隅,苟爲冒應之計,其於淸朝之貽羞,士林之嗤點,何哉?玆敢披瀝衷懇,仰瀆睿聽。伏願邸下,察臣情之亶出惶愧,諒臣言之非爲矯飾,亟遞臣新授職名,以重公器,以安私分,千萬至祝,臣無任云云。覽書具悉。爾其勿辭察職。
丁亥二月二十六日卯時,王世子座重熙堂。右承旨入對,入格儒生同爲入對時,右承旨權敦仁,假注書李根友,記事官兪章煥,別兼春秋張敎根,以次進伏。儒生表三下一進士金胤根,三下生員權,幼學睦仁會·韓宓履,次上幼學李壧,生員金孝求,幼學柳徽永·朴齊憲·任翼常,進士李明迪,生員宋鴻翼,進士趙鶴年,草次上幼學張照,進士金鑅·鄭喜愚,幼學林喬鎭·權洙,進士金命喜,幼學朴龍夏等,侍立堂下訖。令曰,儒生次次進前,各奏職姓名,可也。胤根等進前,各奏職姓名,退立堂下。令曰,注書出去,率院隷入來。賤臣承令率入,令敎根呼新恩,敎根呼新〈恩〉訖,新恩及給分人,竝先退出。引儀唱四拜施賞,照等八人,行四拜禮訖,令儒生等退出。令曰,諸承旨持公事入對。賤臣承令出傳,持公事入。都承旨徐憙淳,右副承旨金鏴,同副承旨李嘉愚,以次進伏訖。憙淳曰,臣則吏房而無公事矣。敦仁曰,臣則戶房而無公事矣。鏴曰,臣則兵房而有公事二張矣。讀奏公忠監司申本還餉磨勘成冊上送事。令曰,一張右承旨讀奏。敦仁讀奏黃海監司狀達頒敎文祗受事。嘉愚曰,臣則工房而無公事矣。令退,諸臣以次退出。
丁亥二月二十六日未時,王世子座重熙堂。在院承旨持公事入對時,都承旨徐憙淳,右承旨權敦仁,左副承旨徐耕輔,右副承旨金鏴,假注書金英淳,編修官李圭祊,別兼春秋張敎根,以次進伏訖。憙淳讀奏慶尙監司狀達交龜後離發事。敦仁讀奏慶尙監司狀達遺棄兒無乎事及渰死人等處恤典題給事。耕輔讀奏京畿監司狀達農形事,水原留守狀達農形事,慶尙監司狀達農形事。鏴讀奏慶尙監司狀達邪學無乎事及狀啓謄錄上送事及倭館摘奸事。竝達下,令退,諸臣以次退出。
上在昌德宮。常參·經筵,以代理停。
徐耕輔啓曰,明日經筵,取稟。傳曰,停。
徐耕輔達曰,明日常參,取稟。令曰,停。
金鏴,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳朝達曰,合辭許久闕達,事甚未安。未肅拜·呈告人員,竝卽牌招,何如?令曰,依。
金鏴啓曰,御營廳將官來言,今日本廳軍兵,日次私習云矣,敢啓。傳曰,知道。
徐憙淳達曰,左承旨金炳朝,今日不爲仕進,卽爲牌招,何如?令曰,依。
徐耕輔達曰,來初一日,輪臺日次,而禧陵忌辰祭齋戒相値,頉稟之意,敢達。令曰,知道。
傳于徐耕輔曰,宗廟夏享大祭,王世子攝行矣,該房知悉。
徐耕輔達曰,別兼春秋李景在·李穆淵單付單子達下矣。竝卽牌招察任,何如?令曰,依。
權敦仁達曰,戶曹郞廳來言,明日皇壇敬奉閣修改時,本曹判書當爲進去,而判書李存秀在外,次堂例不得擧行云,何以爲之?敢稟。令曰,次堂擧行。
令于徐憙淳曰,諸承旨持公事入對。
徐憙淳啓曰,吏曹郞廳來言,臺諫有闕,政事,取稟。傳曰,前望單子入之,待下批,牌招察任。
掌令前望單子入之,金景煥落點。
金炳朝達曰,大司憲權丕應,執義朴英載,掌令洪晩燮,持平趙秉鉉·李正耆牌不進,掌令金景煥在外,監察茶時之意,敢達。令曰,知道。
以執義朴英載,掌令洪晩燮,持平趙秉鉉·李正耆,司諫金正喜,獻納尹正鎭,正言朴來謙·閔英世牌不進罷職令旨,令于金炳朝曰,只推。
令于徐憙淳曰,在院承旨入對。
賓客相見禮入對時,兼輔德金鏴所達,臣旣帶承宣之任,故敢此仰達矣。今日引儀唱聲,全不成樣,極爲駭然,當該東西唱引儀,竝所當重勘,而本院請推之外,無他可施之罰,何以爲之乎?令曰,竝拿處,可也。
令于金炳朝曰,時囚東西唱引儀,嚴問捧口招以入。
金鏴,以兵曹言達曰,今二十九日春塘臺,王世子攝行誓戒時,本曹堂上陪衛二員,當爲備員,而參判鄭基善受由,無以備員,令政院稟令變通,仍令該曹,以在京無故人口傳差出,待下批,牌招,以爲進參之地,何如?令曰,依。
令于徐憙淳曰,兵曹參判許遞,令該曹口傳差出。
吏曹口傳政事,以金熙華爲兵曹參判。
徐憙淳,以吏曹言達曰,當此春務方殷之時,若有各邑守令之上京遲留者,則非但爲曠官之弊,耕作之方,孰可以董飭?分付該曹,如有上京守令,使之明日內下送,形止卽爲草記之意,一體分付事,令下矣。上京守令,自臣曹催促,則蔚山府使趙濟仁,价川郡守金相宇,金堤郡守尹慶烈,俱爲今日下去云。金川郡守尹行澈,受由下去於京畿安山地云。故卽速還官之意,發關知委於該道臣處,而槐山郡守金永孚,親病沈重,不得下去云。南原府使李憲承,身病猝重,不得下去云。雖未知其親病身病之如何,而特令催促之下,不卽下去者,誠甚未安。槐山郡守金永孚改差,南原府使李憲承罷黜,何如?令曰,依。口傳差出,催促下送。
吏曹口傳政事,以吳致成爲南原府使,魚在琬爲槐山郡守。
吏曹口傳政事,以李秉國爲宗廟令。
令于徐憙淳曰,獜蹄縣監,令該曹口傳差出。
吏曹口傳政事,以洪殷燮爲獜蹄縣監。
兵曹口傳政事,副司果單李憲瑋。
金鏴達曰,同義禁鄭基善,時無職名,令該曹口傳付軍職,何如?令曰,依。
兵曹口傳政事,護軍單鄭基善。
徐耕輔,以弘文館言達曰,校理南履懋,旣有只推之令,卽爲牌招察任,何如?令曰,依。
又以禮曹言達曰,卽接咸陽幼學表正直所志,則以爲,同姓七寸叔玄雲,嫡妾俱無子,以其同生兄碩雲第二子亨,欲爲繼後,兩家相議完定,未及禮斜之前,玄雲夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長表正直所訴旣如此,依定式,表碩雲第二子亨,立爲表玄雲之後,何如?令曰,依。
金鏴,以兵曹言達曰,通化門守門將孫宗厚,嚴棍懲勵事,令下矣。謹依下令,臣進去外兵曹,守門將孫宗厚,嚴棍二十度,懲勵之意,敢達。令曰,知道。
又以禁衛營言啓曰,來三月當十二番後部中司屬慶尙右道四哨軍兵逢點實數四百五名,已爲點閱整齊,來三月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來五月當十二番後部右司屬慶尙右道二哨四十名,左道一哨五十七名合四哨軍兵,來四月二十五日,京中逢點,依例準二朔立番之意,本道監司及左右兵使處,預爲知委,何如?傳曰,允。
又以御營廳言啓曰,本廳來三月四月兩朔應立後部後司屬黃海道四哨軍兵四百九名,今已逢點整齊矣。三月初一日,與舊番右司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來五月閏五月兩朔應立前部前司屬慶尙左道四哨軍兵,四月二十五日,京中逢點,五月初一日,與後部後司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
義禁府申目粘連,向前韓鍾運亦,本邑還逋,積年相仍,莫可收拾,道啓之論列,廟堂之覆奏,已無餘蘊,雖有該守令之年年彌縫之政,皆無實蹟,徒歸空言,若不大加警惕,莫重國穀,盡歸於消融,念之寒心。今以囚供所納印蹟言之,非無設施充逋之意,而竟無入庫之實,則雖與直爲始逋而虛勘有間,其掩置因循之罪,固已自如,尤極駭然,以此照律,何如?判付達,依準。申目粘連,向前李貞坤亦,宣傳官之擧行,無非嚴急,大關紀律,常時所重,尤非尋常官職之比,當日標信之遲滯,侍衛之晩到,莫非慢蹇顚錯,事未前有,萬萬駭然。雖以龍旗差備先詣,爲辭是白乎乃,檢飭約束,全在於行首,則焉敢以此發明乎?紀綱所在,不可歇勘,以此照律,何如?判付達,依準。申目粘連,向前尹喜弼亦,標信擧行,何莫非所重,而亦有緩急之殊,則駕輿將啓,不卽祗受於軍兵,以致遲滯未及者,究厥罪狀,萬萬駭然,以此照律,何如?判付達,依準。申目粘連,向前郭正默亦,奏對何等審愼,而未免錯誤,雖緣惶㥘,不可無警,以此照律,何如?判付達,依準。
義禁府申目,通禮院引儀沈能默·任燧等原情云云。徽旨下令內辭意發問目,反覆究問是白乎矣,一辭漫漶,泛稱遲晩,竝只刑推得情,何如?判付達,竝只除刑推議處爲良如敎。申目,奉化前縣監李南圭原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達,依準。
丁亥二月二十七日午時,王世子座重熙堂。諸承旨持公事入對時,都承旨徐憙淳,左承旨金炳朝,右承旨權敦仁,右副承旨金鏴,同副承旨李嘉愚,假注書李根友,編修官李圭祊,別兼春秋張敎根,以次進伏訖。憙淳曰,臣則吏房,有公事一張矣。讀奏濟州牧使啓本老人等姓名開錄事。敦仁曰,臣則戶房,有公事二張矣。讀奏慶尙監司啓本慶州等官反庫事及大逆不道罪人亨瑞家舍田畓無乎事。憙淳曰,臣則禮房代房,而有公事一張矣。讀奏濟州牧使狀啓勿待罪有旨祗受事。鏴曰,臣則兵房,有公事三張矣。讀奏武兼南成老病親呈辭,訓鍊判官洪範祖病親呈辭,平安監司狀達還餉磨勘成冊上送事及中江開市物貨成冊上送事。炳朝曰,臣則刑房,有公事一張矣。讀奏慶尙監司啓本罪人金日正星州牧到配事。嘉愚曰,臣則工房,有公事三張矣。讀奏濟州牧使啓本各果園橘木株數成冊開錄事及山林所在木株數成冊開錄事及各果園所在黃漆木株數成冊開錄事。令曰,下番入直,誰也?敎根曰,姑未停當,而從下位,下番別兼,似可入直矣。令退,諸臣以次退出。
丁亥二月二十七日申時,王世子座重熙堂。在院承旨持公事入對時,都承旨徐憙淳,右承旨權敦仁,左副承旨徐耕輔,右副承旨金鏴,同副承旨李嘉愚,假注書金英淳,編修官李圭祊,別兼春秋李景在,以次進伏訖。敦仁讀奏濟州牧使啓本田畓收稅成冊上送事及正朝老人歲饌題給事,竝達下。耕輔讀奏玉堂牌招事,親書依下。鏴讀奏開城留守狀達狀啓謄錄上送事及慶尙監司申本罪人張志運順興府到配事,竝達下。嘉愚曰,臣工房而無公事矣。令退,承史以次退出。
上在昌德宮。常參·經筵,以代理停。
自午時至酉時,灑雨下雨,測雨器水深六分。夜自二更至二十九日開東,灑雨下雨,測雨器水深一分。
徐耕輔啓曰,明日經筵,取稟。傳曰,停。
金炳朝達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
徐耕輔達曰,明日大報壇祭誓戒,再明日三明日,禧陵忌辰祭齋戒正日,初三日懿昭墓忌辰祭齋戒,初四日初五日,元陵忌辰祭齋戒正日,初六日大報壇祭齋戒相値,常參頉稟之意,敢達。令曰,知道。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
備忘記,黃海兵使李恒權下直,長弓一張,長箭一部,片箭一部,筒兒一箇賜給。
令于徐憙淳曰,黃海兵使留待。
令于徐憙淳曰,都承旨入對,黃海兵使同爲入對。
令于徐憙淳曰,誓戒時,都承旨·左承旨·右副承旨陪參。
令于金鏴曰,出宮門路,以貳極門爲之。
令于徐憙淳曰,諸承旨持公事入對。
令于金鏴曰,陪衛軍兵雨具,從便爲之。
傳于徐耕輔曰,明日王世子春塘臺,春到記爲之矣,該房知悉。右副承旨馳詣泮宮,今日夕食堂,收取以來。
令于金鏴曰,明日出宮門路,以貳極門爲之。
令于金炳朝曰,卽見秋曹捕廳所錄達,則誠不勝萬萬駭痛,平民誤捉,則責在於平日不能檢束之捕將,該捕將罷職,刑曹卽執法之官,而無賴輩之嘯聚徒黨,毁破人家,曳出良女,捽辱街路,是何等亂民亂法,而略加刑杖,草草勘斷,不爲草記者,豈可曰不失刑政乎?當該堂上,捧現告罷職,雖以宰臣言之,事出廊底,不能禁戢者,豈可曰在家不知,又可曰善御悍僕乎?江華留守李光憲,施以削職之典。茂山府充軍罪人金光哲,卽首倡也。自配所邑加刑爲奴之意,行關知委於該道道臣處,可也。
令于金炳朝曰,更思之,首倡之漢,不可仍其配所加刑爲奴而止。自配所另加嚴刑,黑山島移配爲奴之意,行關知委於該道道臣處,可也。
金鏴啓曰,左邊捕盜大將柳和源罷職事,令下矣。捕將之任,不可一刻暫曠,在前如此之時,有他邊大將兼察之例,今番則何以爲之乎?敢稟。傳曰,他邊大將兼察。
又啓曰,他邊大將兼察事,命下矣。兼察左邊捕盜大將趙華錫,卽爲牌招聽傳敎,何如?傳曰,允。
兵曹,以申絅爲左邊捕盜大將。
金鏴啓曰,新除授左邊捕盜大將申絅,卽爲牌招,傳授命召及大將牌·傳令牌,何如?傳曰,允。
持平閔令儒達曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕仙怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎·坤之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,請充軍罪人申綱,遠配罪人黃允中,亟令王府,拿鞫嚴覈,夬施典刑。新除授掌令金景煥,時在平安道定州地,請斯速乘馹上來事,下諭。答府曰,勿煩。申鼎朝等事,勿煩。申綱·黃允中等事,勿煩。下諭事,依達。
掌令洪晩燮達曰,臣於臺職,有除必辭,非但以言議風采,不能堪承而已。竊有私義之不可聯參於合達者,引此爲避,輒蒙鞶褫之恩,今於掌憲特除,義重叩謝,雖不得不章皇出肅,而前後處義,宜無異同,請令遞斥臣職。答曰,依達。
徐憙淳啓曰,吏曹郞廳來言,臺諫有闕,政事,取稟。傳曰,前望單子入之,待下批,牌招察任。
掌令前望單子入之,南達孫落點。
以執義朴英載,持平趙秉鉉,司諫金正喜,獻納尹正鎭,正言朴來謙·閔英世牌不進罷職令旨,令于金炳朝曰,只推。
徐憙淳,以吏曹言達曰,今此大報壇祭王世子攝行時,第三位大祝前掌令洪彦謨塡差,而時無職名,令該曹口傳付軍職,何如?令曰,依。
兵曹口傳政事,副司果單洪彦謨。
藥房口傳達曰,親行誓戒,陪儀已戒,而今此時雨,入夜未已,不但霑服失容,禮意有拘,此時睿體勞動,有違保嗇之道,實非所以仰體大朝惟憂之念,臣等不任區區伏慮,敢來仰籲。伏乞亟寢成命,仍使依常例拱北門內擧行,千萬顒祝,惶恐,敢達。答曰,親臨已令,且戒陪儀,暫時勞動,豈可有損於氣運乎?更鼓不遠,余心已定,卿等勿煩。
都承旨徐憙淳,左承旨金炳朝,右副承旨金鏴達曰,誓戒今將親行,儀衛亦皆已備,而雨勢不止,風氣甚冷,此時之睿體勞動,大非節宣之方,體兩殿惟憂之慮,念臣等憂愛之忱。伏乞亟寢成令,以副群情焉,惶恐,敢達。答曰,已諭於藥房之批,勿煩。
金鏴達曰,執義朴英載,持平趙秉鉉,正言朴來謙,旣入闕中,不爲肅謝,直爲出去,事甚未安。竝推考,何如?令曰,依。
徐耕輔,以禮曹言達曰,謹稽謄錄,則丙申春到記座堂試取節目中,以命官先陞堂磨鍊懸註,而今番堂賀時,因下令,國舅一體陞堂矣。今此春到記試取節目中,以大臣或國舅爲試官,則先陞磨鍊以入之意,敢達。令曰,知道。
又以禮曹言達曰,來四月初八日行宗廟夏享大祭王世子攝事時,一依親祭例,永寧殿,遣大臣攝行,何如?令曰,依。
又以禮曹言達曰,來四月初八日行宗廟夏享大祭王世子攝事時,王世子省牲省器之節,依例磨鍊乎?敢稟。令曰,依例磨鍊。
金鏴,以兵曹言啓曰,來四月初八日宗廟夏享大祭王世子攝行時,陪衛軍兵,當爲磨鍊,而謹考前例,則訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。傳曰,依此擧行。
徐耕輔,以禮曹言達曰,卽接永禧殿令所報,則本殿朔焚香受香在明日,殿官中一員,當爲祗受,而春到記試取,亦在明日,參奉則赴試,令則將出直受香云矣。莫重淸齋之所,不可一時曠直,依定式假官一員,令吏曹,以成均館官員口傳達下,以爲代直後受香之地,何如?令曰,依。
又以禮曹言達曰,今日敬奉閣修改時,奉室東邊簷端仰土兩處,新有剝落處,故一體修改之意,敢達。令曰,知道。
金鏴,以禁衛營言達曰,臣相亮,進詣南廟,有頉處看檢修改後,別單書入之意,敢達。令曰,知道。
又以御營廳言達曰,東關王廟有頉處,臣監董修改後,別單書入之意,敢達。令曰,知道。
又以一所巡廳言達曰,去夜二更量,犯夜人武藝別監金鍾聲執捉,何以爲之?敢達。令曰,稚更街路,此漢之犯夜,極爲痛駭,而渠之身帶武監,非不知禁令之嚴,而且有約束,則渠焉敢冒禁犯夜乎?尤極痛駭,此漢出付攸司,照律嚴繩,該統長,令攸司科治,可也。
金炳朝,以刑曹言達曰,一所巡廳達辭內,去夜二更量,犯夜人武藝別監金鍾聲執捉,何以爲之?敢達。令曰,稚更街路,此漢之犯夜,極爲痛駭,而渠之身帶武監,非不知禁令之嚴,而且有約束,則渠焉敢冒禁犯夜乎?尤極痛駭,此漢出付攸司,照律嚴繩,該統長,令攸司科治可也事,令下矣。謹按律文,則大明律夜禁條有曰,二更犯者笞五十,制書有違條有曰,凡奉制書,有所施行而違者杖一百,名例云,二罪俱發,以重者論。金鍾聲,依此律從重論,決杖一百放送,統長金道亮,常時不能操束之罪,旣已遲晩,自臣曹考律科罪,何如?令曰,依。
又以刑曹言達曰,今二月二十八日令曰,卽見秋曹捕廳所錄達,則誠不勝萬萬駭痛,平民誤捉,則責在於平日不能檢束之捕將,該捕將罷職,刑曹執法之官,而無賴輩之嘯聚徒黨,毁破人家,曳出良女,捽辱街路,是何等亂民亂法,而略加刑杖,草草勘斷,不爲草記者,豈可曰不失刑政乎?當該堂上,捧現告罷職,雖以宰臣言之,事出廊底,不能禁戢者,其可曰在家不知,又可曰善御悍僕乎?江華留守李光憲,施以削職之典。茂山府充軍罪人金光哲,卽首倡也。自配所邑加刑爲奴之意,行關知委於該道道臣處,可也。令曰,更思之。首倡之漢,不可仍其配所加刑爲奴而止,自配所另加嚴刑,黑山島移配爲奴之意,行關知委於該道道臣處可也事,令下矣。茂山府充軍罪人金光哲,自配所邑,另加嚴刑後全羅道羅州牧黑山島,移配爲奴事,分付於咸鏡監司處之意,敢達。令曰,知道。
義禁府申目,粘連向前沈能默·任燧等亦,東西臚唱,有關朝儀,今此相見禮,則尤有行禮節次,聲音節奏,當致敬謹,旣曰失音喉塞,則亦何敢晏然冒當乎?不可不嚴懲,竝只以此照律,何如?判付達,依準。又申目,粘連向前李南圭亦,觀此囚供,則以流逋之非創始,虛勘之非全數,費辭自明是白乎矣,丁丑排捧後,戊寅爲始捧之年,則設如囚供,亦有新逋漏逋之夥然是白良置,當年何不準捧,而事勢亦無以準捧,則何不報營狀聞,以待朝家處分,而自下彌縫,畢竟未捧,又爲八百餘石,此非虛勘而何,亦非排捧〈後〉始逋而何?年前被勘,亦非當罪,雖再勘,烏得免乎?其因循掩置,兩倅惟均,糴法至嚴,道啓俱在,此若輕勘,後弊難言,以此照律,何如?判付達,依準。又照目,粘連行首宣傳官李貞坤矣本府議達內,宣傳官之擧行,無非嚴急,大關紀律,常時所重,尤非尋常官職之比,當日標信之遲滯,侍衛之晩到,莫非慢蹇顚錯,事未前有,萬萬駭然。雖以龍旗差備先詣,爲辭是白乎乃,檢飭約束,全在於行首,則焉敢以此發明乎?紀綱所在,不可歇勘,以此照律,罪杖八十收贖,奪告身三等,私罪,奉令依準爲旀,功減一等爲良如敎。又照目,粘連宣傳官尹喜弼矣本府議達內,標信擧行,何莫非所重,而亦有緩急之殊,則駕輿將啓,不卽祗受於軍兵,以致遲滯未及者,究厥罪狀,萬萬駭然。以此照律,罪杖八十收贖,奪告身三等,私罪,奉令依準爲旀,功減一等爲良如敎。又照目,粘連奉化前縣監韓鍾運矣本府議達內,本邑還逋,積年相仍,莫可收拾,道啓之論列,廟堂之覆奏,已無餘蘊,雖有該守令年年彌縫之政,而皆無實蹟,徒歸空言,若不大加警惕,莫重國穀,盡歸於消瀜,念之寒心。今以囚供所納印蹟言之非無設施充逋之意,而竟無入庫之實,則雖與直爲始逋而虛勘有間,其掩置因循之罪,固已自如,尤極駭然。以此照律,罪杖一百收贖,告身盡行追奪,徒三年定配,勿揀赦典,私罪,奉令依準爲旀,功減一等爲良如敎。又照目,粘連鎭東萬戶郭正默矣本府議達內,奏對何等審愼,而未免錯誤,雖緣惶怯,不可無警,以此照律,罪笞四十收贖,附過還職,私罪,奉令依準。
金炳朝,以義禁府言達曰,時囚罪人韓鍾運,告身盡行追奪,徒三年定配,勿揀赦前照律公事判付內,依準,功減一等事,令下矣。韓鍾運,功減一等,告身盡行追奪,江原道橫城縣蒼峰驛,徒二年半定配,勿揀赦前,而以議達內辭意具罪目,依例發遣府羅將,押送配所,何如?令曰,依。
丁亥二月二十八日辰時,王世子座重熙堂。都承旨黃海兵使同爲入對時,都承旨徐憙淳,假注書金英淳,編修官李圭祊,別兼春秋李景在,黃海兵使李恒權,以次進伏訖。令史官分左右。令黃海兵使進前癸職姓名。恒權進前奏曰,黃海道兵馬節度使臣李恒權矣。令曰,莅任後小心做治,可也。憙淳曰,宣諭,何以爲之乎?令曰,爲之。憙淳宣諭於楹外訖就座。令曰,黃海兵使先退。恒權先退。令曰,史官就座。令退,承史以次退出。
丁亥二月二十八日午時,王世子座重熙堂。諸承旨持公事入對時,都承旨徐憙淳,左承旨金炳朝,左副承旨徐耕輔,右副承旨金鏴,假注書李根友,記注官安光直,別兼春秋李景在,以次進伏訖。鏴曰,臣則兵房代房,而有病親呈辭一張矣。令曰,讀之。鏴讀奏訓鍊主簿韓宅履病親呈辭事。親書給由下。令曰,承旨今日坐直,誰也?耕輔·鏴曰,臣等將坐直矣。鏴曰,筵體至重且大,史官分左右,尤爲自別,臣等全昧規例,而聞外間古老之言,則承史元不相移,故如持公事登筵,不必分以二之,更爲分左右,只於與他人登筵時,進前奏事承旨移席,則史官亦始隨以分左右云。其說似有理,不可不一次稟定,而第姑未能經先歸一,退而更考筵席坐次圖式間可以凭準處,將擬指一定式,故先此仰達矣。又所達,春塘臺受誓戒時,植炬若於留門後,始爲擧行,難免窘速,預今分付,使之夕前植置,似好矣。令曰,依。仍令退,諸臣以次退出。
上在昌德宮。常參·經筵,以代理停。
王世子誓戒罷還內後,政院·藥房·春坊口傳問安。答曰,知道。
春到記罷還內後,政院·藥房·春坊口傳問安。答曰,知道。
藥房都提調沈象奎,副提調金鏴啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐耕輔啓曰,明日再明日,禧陵忌辰祭齋戒正日,三明日懿昭墓忌辰祭齋戒,初四日初五日,元陵忌辰祭齋戒正日,初六日大報壇祭齋戒相値,經筵頉稟之意,敢啓。傳曰,知道。
金炳朝達曰,大司憲權丕應,執義朴英載,持平趙秉鉉未肅拜,掌令南達孫·金景煥在外,持平李正耆呈辭,監察茶時之意,敢達。令曰,知道。
金鏴達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
備忘記,咸鏡監司金啓河下直,長弓一張,長箭一部,片箭一部,筒兒一箇賜給。
令于徐耕輔曰,禮房承旨馳詣宗廟·景慕宮,奉審摘奸以來。
令于徐喜淳曰,咸鏡監司留待。
令于徐憙淳曰,都承旨入對,咸鏡監司同爲入對。
傳于李嘉愚曰,咸鏡監司留待。
傳于李嘉愚曰,咸鏡監司入侍。
傳于金鏴曰,今番園幸時,植炬置之,凡百擧行,依京擧動例磨鍊。
以京畿監司徐長輔狀達,薦新生蛤,限內不得封進,惶恐待罪事,令于徐耕輔曰,卿其勿待罪事,回諭。
金鏴,以兵曹言達曰,今二月各廳堂下武臣朔試射,臣曹連因有故,不得爲之之意,敢達。令曰,知道。
又以兵曹言達曰,因口傳下令,待賢門·重陽門·重曜門·壽康門雇立軍八名別單書入之意,敢達。令曰,知道。
義禁府照目,粘連奉化前縣監李南圭矣本府議達內,觀此囚供,則以流逋之非創始,虛勘之非全數,費辭自明是白乎矣,丁丑排捧後,戊寅爲始捧之年,則設如囚供,亦有新逋漏逋之夥然是白良置,當年何不準捧,而事勢亦無以準捧,則何不報營狀聞,以待朝家處分,而自下彌縫,畢竟未捧,又爲八百餘石,此非虛勘而何,亦非排捧後始逋而何?年前被勘,亦非當罪,雖再勘,烏得免乎?其因循掩置,兩倅惟均,糴法至嚴,道啓俱在,此若輕勘,後弊難言。以此照律,罪杖一百收贖,告身盡行追奪,徒三年定配,勿揀赦前,私罪。奉令依準爲旀,功減一等爲良如敎。又照目,粘連通禮院引儀沈能默·任燧等矣本府議達內,東西臚唱,有闕朝儀,今此相見禮,則尤有行禮節次,聲音節奏,當致敬謹,旣曰,失音喉塞,則亦何敢晏然冒當乎?不可不嚴懲,竝只以此照律,罪各杖八十收贖,奪告身三等,竝只私罪。奉令依準爲旀,竝只功減一等爲良如敎。
令咸鏡道觀察使金啓河書,王世子若曰,國家爲官擇才,固莫先於已試,人臣事君陳力,宜不憚於獨賢,方卿任西都翰屛,旋予授北門鎖鑰,眷玆海東八路,無如關北一方,地記陶復之溥原,若周漆·沮·豳岐,境接穹氈之部落,在漢恒代雁門,山河壯虎踞之形,拓地方餘數千里,風雲護龍興之迹,肇王業踰四百年,惟土産只資麻貂,野乏稻粱之業,伊民俗專尙弓馬,里少絃誦之聲,奮武衛揆文敎,視他路尤軫治理,交濟倉互開市,肆列朝克勤拊綏,爰自規撫之初,陰雨桑土之備,有足恃者,顧奈昇平之久,臺隍金革之弊,無可觀焉。南北之轉輸雖勤,惠未究於山氓海戶,公私之杼柚俱乏,奸益滋於猾吏潛商,蘇革旣多前規,譬如大病之甫起,措劃殆同草創,安得副手之良工?況水旱風霜之爲災,莫甚於近歲,故旬宣保釐之責,尤急於此時,惟卿,簪組故家,圭璋令質,飭躬以孝友爲本,蓋嘗有得於天資,立朝恥浮競之風,所貴自孚於人望,名屢擬於海藩湖臬,可認廟議之僉諧,治俱洽於灣府·江州,亦見吏事之竝習,旣歷試於近輔,氷櫱自持,思倚畀於雄藩,關嶺得重。玆授卿以咸鏡道觀察使,卿其祗服寵命,益勵顯庸,原隰效勞,宜恢分司之譽,棠芾布化,毋損治郡之名,究實務於錢穀甲兵,期以安邊而固圉,推素蘊於文學政事,要之因俗而便民,六鎭關市之申嚴,知卿澄淸之操,八陵宮殿之處奉,體予洞屬之心,凡諸區劃繕修之方,唯在隨時通變,至於裁稟勘斷之擧,自有遵例典章。於戲,全付爾卄三郡生靈,匪誠曷副,克念我萬億年王迹,其重若斯,暇日樂樓,應切南望之戀,中宵丙枕,佇寬北顧之憂,故玆令示,想宜知悉。知製敎洪晩燮製進。
丁亥二月二十九日子時,王世子詣春塘臺,大報壇祭受誓戒入對時,都承旨徐憙淳,左承旨金炳朝,右副承旨金鏴,假注書金英淳,記事官兪章煥,別兼春秋李景在,以次陪立。時至,相禮跪請外備。王世子具遠游冠·絳紗袍,乘輿出貳極門,由靑陽門,詣春塘臺陞座。諸享官及宗親文武百官,忠良子孫,行再拜禮訖。吏曹判書讀誓文,刑曹判書聽誓文,在位諸臣,行再拜禮。相禮跪請禮畢。王世子乘輿,出靑陽門,由貳極門還內。禮貌官請出徽旨,軍兵解嚴,承史以次退出。
丁亥二月二十九日卯時,王世子座重熙堂。都承旨入對,咸鏡監司同爲入對時,都承旨徐憙淳,假注書李根友,記事官徐左輔,別兼春秋李景在,咸鏡監司金啓河,以次進伏訖。令進前奏職姓名。啓河進前奏職姓名。令曰,下去一念憧憧,着實爲之也。啓河起伏。令憙淳宣諭。憙淳退伏楹外,宣諭還入伏。令咸鏡監司先退。仍令退,諸臣以次退出。
丁亥二月二十九日卯時,王世子詣春塘臺。春到記儒生分製講試取入對時,都承旨徐憙淳,左承旨金炳朝,右副承旨金鏴,假注書李根友,記事官兪章煥,別兼春秋李景在,以次陪立。時至,相禮跪贊請外備。王世子具翼善冠·衮龍袍,乘輿出重華門,由貳極門,詣春塘臺。相禮跪贊請降輿。王世子降輿陞座。令曰,左承旨·右副承旨分往,儒生入門時,申飭以入。令曰,當該司鑰事過後,令攸司從重科治。出令旨當該兵曹堂上,捧現告拿處事,下令。出令旨當該尙瑞院官員,令該府拿處事,下令。出令旨同成均朴周壽,率儒生入庭訖。成均館官員進前,跪呈入門單子,合爲三百四十二人。王世子令試官以下行禮。引儀唱四拜,試官及儒生,如儀行禮訖。讀券官判中樞府事南公轍,吏曹判書金履喬,大護軍朴宗薰,對讀官副護軍李奎鉉·李光正·朴晦壽,副司果李憲瑋,以次進伏訖。大臣·閣臣·藥房問安。答曰,一樣矣。令書表題,擬漢群臣賀自三代而來,惟漢得天下爲正,限申時。象奎曰,今番開講,以抽栍擧行乎?令曰,從便爲之,可也。令曰,執冊承旨,從重推考。出令旨令曰,春到記講居首通幼學金奎瑞,製述居首表三下一生員宋祥來,竝直赴殿試,講之次通幼學趙得鉉,製述之次三下二生員李祖榮,竝直赴會試,講之次略幼學李敦素等六人,製述之次三下生員徐麟淳,竝給二分,製述草三下進士韓用幹等二人,竝給一分,講之次粗幼學金顯箕等十三人,製述次上進士南獻中等五人,竝令該曹,考例施賞。出令旨令曰,入格儒生,明日待令。出令旨令唱禮畢,仍降座。相禮跪贊請乘輿。王世子乘輿,由靑陽門。令曰,飭已施矣。當該司鑰令攸司科治之令,安徐。出令旨令曰,飭已施矣。捧現告兵曹堂上及尙瑞院官員,竝分揀。出令旨還內,諸臣以次退出。
丁亥二月二十九日辰時,上御熙政堂。咸鏡監司入侍時,同副承旨李嘉愚,假注書金英淳,記注官崔致輔,別兼春秋李景在,咸鏡監司金啓河,以次進伏訖。命史官分左右。命咸鏡監司進前。啓河進前。命奏職姓名。啓河起伏奏曰,咸鏡道觀察使臣金啓河矣。上曰,到營後着念做治,可也。上曰,咸鏡監司就座。啓河就座。命先退。啓河先退。上曰,後苑承旨,幾人進去乎?嘉愚曰,都承旨·左承旨·左副承旨·右副承旨進去矣。上曰,院中有幾人乎?嘉愚曰,臣一人在院,而右承旨則以式暇不爲仕進矣。上曰,後苑進去承旨,與在院承旨,當交替乎?嘉愚曰,陪衛承旨,皆承下令進去,似不可交替矣。嘉愚曰,藥房問安批答,承傳色纔下,而院中無他承旨,故臣於詣閤時,祗受聞都提調方在藥房待批下云,更命承傳色,傳批答于都提調所在處,何如?上曰,唯。上曰,史官就座。命退,承史以次退出。
上在昌德宮。常參·經筵,以代理停。
金炳朝達曰,大司憲權丕應,執義朴英載,持平趙秉鉉未肅拜,掌令南達孫·金景煥在外,持平李正耆呈辭,監察茶時之意,敢達。令曰,知道。
金鏴啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
令于徐憙淳曰,都承旨入對,入格儒生同爲入對。
令于徐憙淳曰,在院承旨入對。
徐耕輔,以奎章閣言達曰,卽接內需司牒報,則咸興·永興兩本宮四月別大祭時造燭封香吉日,今月十五日辰時,衣襨香燭祭品奉詣吉日,同月十六日卯時俱吉云。以此日時擧行之意,敢達。令曰,知道。當詣慶熙宮親傳矣。
令于徐耕輔曰,今十五日當詣慶熙宮集慶堂齋宿,十六日親傳咸興·永興兩本宮衣幣香燭矣。處所以景賢堂爲之,該房知悉。
傳于金鏴曰,幸行時弘化門外留陣,摠戎使所率軍兵,御將代領,摠戎使代領後,箱軍兵隨駕。
令于權敦仁曰,右承旨入對。
備邊司,以徐有榘爲江華留守。
徐耕輔,以奎章閣言達曰,景慕宮望廟樓今朔奉審,無頉之意,敢達。令曰,知道。
徐憙淳,以吏曹言達曰,今此春務方殷之時,若有各邑守令之上京遲留者,非但爲曠官之弊,耕作之方,孰可以董飭?分付該曹,如有上京守令,使之明日內下送,形止卽爲草記之意,一體分付事,令下矣。上京守令,自臣曹催促,則金川郡守尹行澈省掃事,受由下去於京畿安山地,故卽速還官之意,發關知委於該道臣處矣。該道臣回移內,金川郡守尹行澈去二月二十八日發向任所云矣,敢達。令曰,知道。
權敦仁,以戶曹言達曰,謹奉傳敎,璿源殿蘆簾及遮陽修改吉日時,令日官洪晩中推擇,則今三月十六日卯時爲吉云。以此日時擧行之意,敢達。令曰,知道。
徐耕輔,以禮曹言達曰,今此大報壇祭享王世子攝事儀中,沃水承水奉爐奉合授瓚授幣授爵等節,謹依丙申正月廟享王世孫攝事時例,竝以宮官磨鍊以入之意,敢達。令曰,沃水承水,宮官磨鍊,奉爐奉香授瓚授幣授爵,承旨磨鍊以入。
又以禮曹言啓曰,毓祥宮展拜,每年季春取稟事,曾有受敎,而延祐宮展拜一體取稟事,亦有新定式矣。展拜吉日,以何間推擇乎?敢稟。傳曰,以念後擇入,宣禧宮·藏譜閣·懿昭廟展拜磨鍊,可也。
又以禮曹言啓曰,以毓祥宮,延祐宮展拜取稟草記,傳曰,以念後擇入,宣禧宮,藏譜閣·懿昭廟展拜磨鍊可也事,命下矣。展拜吉日,令日官池宅龜推擇,則今三月二十七日·二十八日俱吉云。以何日定行乎?敢稟。傳曰,以二十八日爲之。
又以禮曹言啓曰,今此毓祥宮·延祐宮·宣禧宮·藏譜閣·懿昭廟展拜出還宮時,王世子祗迎及隨駕之節,依例磨鍊乎?敢稟。傳曰,祗迎及隨駕之節磨鍊。
又以禮曹言達曰,謹稽謄錄,丙申春王世孫動輿時,有實職衙門堂郞各一員,闕門外分東西序立,祗迎後陪從,其餘百官則道左祗迎後落後,行禮時入參矣。今此慶熙宮動輿出還宮時,謹依此例,百官則只以祗迎祗送磨鍊以入之意,敢達。令曰,知道。
金鏴,以都摠府言達曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢達。令曰,知道。
又以兵曹言啓曰,今三月十五日王世子詣慶熙宮集慶堂齋宿,十六日景賢堂,咸興·永興兩本宮衣幣香燭親傳時,陪衛軍兵,依前例訓局步軍八百名,馬軍二哨,中軍率領爲先後牌,禁軍二番磨鍊乎?敢稟。傳曰,依此磨鍊。
又以兵曹言啓曰,在前幸行時,摠戎使率訓局餘軍弘化門外留陣矣。今亦依此擧行,何如?傳曰,允。
又以御營廳言達曰,本廳千摠任百觀身病甚重,勢難察任,改差,何如?令曰,依。
又以御營廳言達曰,本廳哨官李潤模行己不謹,爲先汰去之意,敢達。令曰,知道。
又以備邊司言達曰,卽見江原監司狀達,則以爲,各衙門穀應留條中二萬石,依例加分,以補詳定不足事,請令廟堂稟令分付矣。該道之以此數稟請加分,已成年例,今亦依此施行之意,分付,何如?令曰,依加分。雖非美事經法,詳定添補,已成年例,今不得不依施,而道臣與守宰憑此,而安知無加濫之弊,以貽民生切骨之瘼?自廟堂措辭嚴飭,俾有民不受病之幸,可也。此後如又有他道加分之狀,依此關飭,無至一毫濫雜也。
權敦仁,以義禁府言達曰,時囚罪人李南圭告身盡行追奪,徒三年定配,勿揀赦前照律公事判付內,依準功減一等事,令下矣。李南圭功減一等告身盡行追奪,公忠道忠州牧連原驛,徒二年半定配,勿揀赦前,而以議達內辭意,具罪目依例發遣府羅將,押送配所,何如?
丁亥三月初一日辰時,王世子座重熙堂。都承旨入格儒生同爲入對時,都承旨徐憙淳,假注書金英淳,記事官徐左輔,別兼春秋李景在以次進伏。製述入格生員宋祥來·李祖榮·徐麟淳,進士韓用榦,生員安用默,進士南獻中,生員金鳳秀·金在成·李元永,進士南宮晢,講經入格幼學金圭瑞,進士趙得鉉,幼學李敦素·李元信·尹致悳·金玉龍·李儼行·金思獻,金顯箕·李用翼·白光昇·孔煥鼎·申泰運·鄭膺烈,朴基慶,生員李晩容,幼學鄭基稷,朴齊度,進士安潤蓍,幼學申命範,進士趙鎭晩以次陪立庭下訖。令進奏職姓名,儒生以次進奏職姓名,還立庭下訖。令呼新來。賤臣與景在承令呼新來。令直赴殿試會試給分人竝先退。令施賞。施賞訖。令儒生退出。令承史退出。以次退出。
丁亥三月初一日辰時,王世子座重熙堂,在院承旨入對時,都承旨徐憙淳,左承旨金炳朝,右承旨權敦仁,左副承旨徐耕輔,右副承旨金鏴,假注書李根友,記事官徐左輔,別兼春秋李景在,以次進伏訖。憙淳曰,臣則吏房而無公事矣。敦仁曰,臣則戶房而有公事一張矣。讀奏江原監司申本春川府反庫事。耕輔曰,臣則禮房而有公事一張矣。讀奏廣州留守狀達雨澤事。鏴曰,臣則兵房而有公事三張矣。讀奏副摠管金蘭淳三度呈辭,咸鏡監司狀達內弓房納雉羽上送事,淸北坊禦使狀達海望烟臺復設事。炳朝曰,臣則刑房而有公事二張矣。讀奏慶尙監司狀達頒敎文祗受事,全羅監司申本罪人申道仁鎭安縣到配事。達下。憙淳曰,臣則工房代房而無公事矣。令退。諸臣以次退出。
丁亥三月初一日酉時,王世子座重熙堂。右承旨入對時,右承旨權敦仁,假注書金英淳,記事官徐左輔,別兼春秋李穆淵以次進伏訖。令曰,注書出去,持公事入來也。賤臣承令出來,持公事還入。敦仁讀奏公忠監司狀達栗峰察訪韓升烈到任事,開城留守狀達雨澤事。竝達下。令曰,門考注書爲之乎?敦仁曰,然矣。敦仁曰,門限時過,注書出送,使之門考後還入,何如?令曰,可。賤臣承令出來,門考後還入進伏。令退。承史以次退出。
上在昌德宮。常參·經筵,以代理停。
夜自一更至四更,灑雨下雨,測雨器氷深三分。
金炳朝達曰,大司憲權丕應,執義朴英載,持平趙秉鉉未肅拜,掌令南達孫·金景煥在外,持平李正耆呈辭,監察茶時之意,敢達。令曰,知道。
令于金炳朝曰,都承旨許遞,旣承下敎,前望單子入之。
承旨前望單子入之,金學淳代點。
令于金炳朝曰,新除授都承旨牌招察招。
令于金學淳曰,在院承旨入對。
以李南圭配所草記,令于金炳朝曰,以黃海道更爲磨鍊以入。
徐耕輔,以禮曹言達曰,今三月初七日行大報壇祭享時所用犠牲看品,小宗伯與本署提調當爲前期擧行,而本曹參判朴蓍壽受由在外,無以擧行,令政院稟令變通,以爲看品之地,何如?令曰,依。
徐耕輔達曰,因禮曹草記,今三月初七日行大報壇祭享時所用犧牲看品,小宗伯與本署提調當爲前期擧行,而參判朴蓍壽在外,無以擧行,令政院稟令變通事,依下矣。合有變通之道,何以爲之?敢稟。令曰,許遞,令該曹口傳差出。
吏曹口傳政事,以李愚在爲禮曹參判。
令于金學淳曰,在院承旨入對。
金學淳,以吏曹言達曰,今此先蠶壇祭終獻官,前修撰趙璟鎭,壇上執禮前掌令洪晩燮塡差,而時無職名,竝令該曹口傳付軍職,何如?令曰,依。
兵曹口傳政事,副司果單趙璟鎭·洪晩燮。
金鏴,以兵曹言達曰,今此幸行時,宣傳官當爲全數侍衛,而二員今方有闕,其代口傳擬入,何如?令曰,依。
兵曹口傳政事,以李源祖·兪章煥爲宣傳官。
兵曹口傳政事,副護軍單徐憙淳。
以慶尙監司趙寅永狀達咸昌縣民家失火事。
令于權敦仁曰,許多民戶之失火,聞甚矜惻,元恤典外,別加顧助事,分付。
令于權敦仁曰,右承旨入對。
金炳朝,以兵曹言啓曰,今三月二十八日大駕詣毓祥宮展拜,延祐宮展拜,宣禧宮展拜,藏譜閣展拜,懿昭廟展拜時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍七哨,馬軍五哨,禁衛營京軍一哨,騎士三番,訓將率領爲先廂,御營廳京鄕軍五哨,騎士三番,摠使率領爲後廂,禁軍三番爲之,禁御兩營留陣,扈陪軍,有廳軍,扈衛軍官,置之,留營,置之,可也
又以摠戎廳言達曰,本廳左部千摠申性浩身病猝重,勢難察任,改差,何如?令曰,依。
金炳朝,以義禁府言達曰,李南圭配所草記,以黃海道更爲磨鍊以入事,令下矣。李南圭告身盡行追奪,黃海道長連縣朴山驛,徒二年半定配,勿揀赦前,磨鍊以入,而以議達內辭意,具罪目依例發遣府羅將,押送配所,何如?令曰,依。
丁亥三月初二日辰時,王世子座重熙堂。諸承旨持公事入對時,左承旨金炳朝,右承旨權敦仁,右副承旨金鏴,同副承旨李嘉愚,假注書金英淳,編修官金裕憲,別兼春秋李穆淵以次進伏訖。敦仁曰,臣戶房而無公事矣。鏴曰,臣兵房而無公事矣。炳朝讀奏全羅監司申本,罪人鄭泓琯海南縣到配事。達下。嘉愚曰,臣工房而無公事矣。令敦仁書令旨曰,新除授都承旨牌招察任。出令旨令注書出傳令旨,賤臣承令出傳令旨,還入進伏。令退。承史以次退出。
丁亥三月初二日午時,王世子座壽康齋。在院承旨入對時,行都承旨金學淳,左承旨金炳朝,右承旨權敦仁,左副承旨徐耕輔,右副承旨金鏴,假注書李根友,記事官徐左輔,別兼春秋李穆淵,以次進伏訖。學淳曰,臣則吏房而有公事一張矣。讀奏京畿監司狀達陽智縣監南履秉到任事。耕輔曰,臣則戶房而有公事一張矣。讀奏慶尙監司狀達咸昌縣民家失火事。敦仁曰,臣則禮房而無公事矣。鏴曰,臣則兵房而有公事四張矣。讀奏開城留守狀達邪學無乎事,摠戎廳草記千摠申性浩改差事,訓鍊主簿鄭球病親呈辭,慶尙監司申本發兵符傳受事。達下。炳朝曰,臣則刑房而無公事矣。令曰,坐直承旨,誰也?敦仁曰,臣與左承旨矣。令退。諸臣以次退出。
丁亥三月初二日酉時,王世子座壽康齋。右承旨入對時,右承旨權敦仁,假注書李根友,記事官徐左輔,別兼春秋李穆淵以次進伏訖。令曰,注書出持公事入。賤臣承令持公事入,敦仁讀奏公淸監司狀達給馬有旨祗受事。令退。承史以次退出。
上在昌德宮。常參·經筵,以代理停。
金炳朝達曰,大司憲權丕應,執義朴英載,持平趙秉鉉未肅拜,掌令南達孫,金景煥在外,持平李正耆呈辭,監察茶時之意,敢達。令曰,知道。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于權敦仁曰,禮房承旨馳詣懿昭廟奉審摘奸以來。
令于金炳朝曰,在院承旨入對。
金鏴,以兵曹言達曰,明日王世子摛文院齋宿時,本曹堂上陪衛二員,當爲備員,而參議尹濟弘有身病,無以進參,令政院稟令變通,仍令該曹以在京無故人口傳差出,待下批,牌招,以爲備員之地,何如?令曰,依。
又達曰,因兵曹草記,明日王世子摛文院齋宿時,本曹堂上陪衛二員,當爲備員,而參議尹濟弘有身病,無以進參,令政院稟令變通,仍令該曹以在京無故人口傳差出,待下批,牌招事,依下矣。合有變通之道,何以爲之?敢稟。令曰,許遞,以在京無故人,令該曹口傳差出。
吏曹口傳政事,以朴晦壽爲兵曹參議。
令于金學淳曰,守令有闕之代,旣承下敎,政官牌招開政。
金鏴,以備邊司言達曰,重閫替代,曠日可悶,又當春務方殷之時,守令曠宮,亦所當念,統帥及未下直守令,竝令當日辭朝,今日政新除守令,待下批,與上京守令,令該曹一體催促,卽爲下送,何如?令曰,依。未下直道伯,一體辭朝。
令于金學淳曰,掌儀年老,閑司相換。
有政。吏批,行判書金履喬進,參判朴周壽,參議李翊會牌不進,右承旨權敦仁進。以洪命周爲刑曹參判,洪起燮爲同經筵,洪晩燮爲司僕正,成好謙爲溫陵令,申錫浩爲禁府都事,宋一敎爲漢城主簿,李儀朝·金履豐爲引儀,徐承淳爲北部都事,鄭基一爲楊州牧使,李河錫爲迎華察訪,江華留守單徐有榘,引儀朴惟正,司䆃主簿金學羲相換,贈兵參李景淑贈兵判例兼,知事李晩遠考,判官獨孤立,折衝李福,參奉金德祐,訓導獨孤成已上贈戶議,出身金鳳吉贈兵議,學生崔茂崇·安天富·李範舃,守城將金慶復已上贈樂正,學生金德潤贈樂正,金有鎰贈樂正,前中軍洪受寬今加嘉善,朝官年八十加資事承傳。
兵批,行判書金魯敬進,參判金熙華病,參議朴晦壽病,參知黃燾入直進,左副承旨徐耕輔進,以申絢爲都摠管,鄭基善·尹郁烈爲副摠管,尹命烈爲同知,金奎集爲忠壯將,金宅根爲景福將,李澕爲慶熙將,洪徹榮爲衛率,任致貞爲正方別將,訓鍊僉正加設單吳鼎周,護軍朴蓍壽,副護軍任存常·徐相祿·尹濟弘,副司直洪赫·尹永僖·沈能栻,副司果徐英淳·尹心圭·宋持膺,鎭撫使單徐有榘,以上竝單付。
以吏曹參議李翊會牌不進罷職令旨,令于權敦仁曰,只推。
令于權敦仁曰,右承旨入對,統制使南原府使同爲入對。
備忘記,統制使李惟秀下直,長弓一張,長箭一部,片箭一部,筒兒一筒賜給。
令于徐耕輔曰,全羅監司留待。
令于徐耕輔曰,楊州牧使留待。
令于徐耕輔曰,左副承旨入對,全羅監司,楊州牧使同爲入對。
備忘記,全羅監司李光文下直,長弓一張,長箭一部賜給。
備忘記,楊州牧使鄭基一下直,長弓一張,長箭一部,片箭一部,筒兒一箇賜給。
令于金鏴曰,明日出宮門路,以貳極門爲之。
令于權敦仁曰,同副承旨許遞,旣承下敎,前望單子入之。
承旨前望單子入之,趙忠植代點。
權敦仁,以吏曹言達曰,因備邊司草記,統帥及未下直守令,竝令當日辭朝,今日政新除授守令,待下批,與上京守令,令該曹一體催促,卽爲下送事,令曰,依。未下直道伯,一體辭朝事,令下矣。自臣曹催促,則全羅監司李光文,楊州牧使鄭基一,南原府使吳致成,麟蹄縣監洪殷燮俱爲當日辭朝,上京守令榮川郡守尹謙圭省掃事,以受由在公忠道魯城地云,故卽速還官之意,知委於該道道臣處,而永興府使趙運永,聞慶縣監洪魯榮,俱以爲身病猝重,不得下去云。身病旣如是沈重,則有難强令還任,竝罷黜,何如?令曰,依。口傳差出,催促下送。
義禁府,通禮院相禮徐左輔矣徽旨內,今日肄儀時,初不來待,以假相禮替行,已極未安,況春坊替直,旣在今朝無實故,而使假官擧行,誠甚駭然,推考,罪笞五十收贖,解見任別敍,私罪。奉令依準爲旀,功減一等爲良如敎。又申目,防踏前僉使姜碩俒原情云云。問目內辭緣,泛稱遲晩,刑推得情,何如?達除刑推議處爲良如敎。又申目,中官李如發原情云云。徽旨下令內辭意,發問目反覆究問是白乎矣,一直呑吐,全事漫漶,究厥罪狀,不可以循例平問取服,刑推得情,何如?判付達,除刑推議處爲良如敎。
令于金炳朝曰,飭已施矣。時囚罪人徐左輔,特爲分揀放送。
金學淳,以吏曹言達曰,卽接通禮院牒報,則以爲,明日王世子摛文院齋宿時,相禮不可不備,而相禮徐左輔方在禁推中,不得進參,卽速變通,以爲及時擧行之地云。通禮院相禮徐左輔改差,其代口傳備擬以入之意,敢達。令曰,已有政院處分,原草記勿施。
金鏴,以備邊司言達曰,本司武郞廳尹得儉奔走勤仕已滿十五朔,依例陞敍或守令除授事,捧承令施行,何如?令曰,依。
權敦仁以成均館同知館事意達曰,今三月初三日,儒生課試當爲設行,而大提學金履喬身病,限內不得爲之之意,敢達。令曰,知道。
金鏴,以訓鍊都監言達曰,本局局別將閔植身病甚重,勢難察任,改差,何如?令曰,依。
令統制使李惟秀書,王世子若曰,北宸起聽鼙之思,誰膺當一面之責,南閫紆授鉞之寵,庸畀統三道之權,玆申綸綍之音,俾增旗旌之彩,永念統制使肇號,粵自忠武公關營,扼二湖而居嶺海之要,較八路管轄最重,連百蠻而壯金陽之勢,兼兩使體貌尤尊,繡旂螭章,尙傳神皇帝恩賜鐵砲龜艦,每憶陳都督咨嗟,龍驤留制敵之痕,從古說風馳而電擊,虎館揭洗兵之額,至今頌海晏而河淸,追思屢百年設施,詎忽衣袽之備,俾領數千里封域,尤重干城之材,伊來弊瘼日滋,浦戶有困瘁之嘆,矧乎昇平歲久,戎備多疎虞之憂,財貨尾閭,紛然鞭鞾漁販之費,樓櫓廢閣,誰是尊俎折衝之猷?苟欲軫重閫蘇革之方,宜亟擇將門克肖之器,惟卿,忠孝名閥,淸愼令姿,笠轂之重望夙儲,素稱郤氏之詩書鞱略,嶺·朔之雄閫迭典,隱若漢代之玉塞長城,是誠肯構之良材,惟予嘉乃,欲畀推轂之重寄,捨卿其誰?矧玆營節制之權,卽卿家箕裘之業,玆授卿以三道統制使,卿其祗服寵命,益恢壯圖,峙倉廩而蠲漁鹽,宜務若虎在山之勢,鍊兵戎而理舟揖,俾有如馬使船之譽,軍政易狃宴安,詎或疎於陰雨,師律要尙嚴重,思兼濟於陽春,自餘臨機而弛張,亦惟隨時而籌劃。於戲,草木識山海之盟,毋替前烈,風雲靜魚龍之窟,益勉後功,轅門淸宵,卿必多北望之戀,玉樓丙枕,予則忘南顧之憂,故玆令示,想宜知悉。知製敎洪晩燮製進。
令全羅道觀察使李光文書,王世子若曰,五花壁府,久著華望,雙節湖藩,爰錫寵命,亶須遠懷而近悅,莫曰內重而外輕,惟玆漆·沮肇周,豐沛興漢,集珍符於皇澗,雲雷兆祥,衍寶籙於天潢,瓜瓞綿慶,矧乎湖嶺都會,表裏關防,奄馬韓之舊疆,朱方標鎭,控乇羅之鉅島,碧瀛效珍,城池繡錯綺分,財賦雲委山積,基昔年中興之業,專給一方,裕今日大農之資,亦最諸路,須民力之愛養,迺邦本之鞏安,夫何積瘼相仍,兼以良田多廢,元帳已紊,無辨水耨火耕,白地橫徵,不計里布屋粟,溝壑迫在朝夕,經界尤所急先,若夫馭黠釐奸,先祛害馬,剸煩理劇,若烹小鮮,黃白無丁役之冤,黔蒼被子視之惠,庚癸之呼旣息,己甲之災永消,春脚扶輪,擧頌胥安之樂,天心降鑑,必致屢豐之祥,且如鼓吹六經,麯群彦,豈徒爲士風之丕變?亦可期民俗之咸雍。此係昭代令章,無非方岳丕責,惟卿,詩禮奕世,奎華粹標,擩染有素於家庭,歷揚已遍於臺省,惟明克允,嘗敷納於王言,辰告遠猷,復預聞於國政,盡心報國,所貴世臣藉手事君,當法先正,滋欲觀於政事,庶可展其才謨。玆授卿以全羅道觀察使,卿其暫違經幄之論思,特紆藩臬之寵眷,導之以德,將家學之是徵,食哉惟時,須聖言之必則。於戲,對揚休命,務恢良圖,以萬民惟正之供,余方自勉,無匹夫不獲其所,卿惟往欽,故玆令示,想宜知悉。知製敎金正喜製進。
丁亥三月初三日午時,王世子座壽康齋。在院承旨入對時,行都承旨金學淳,左承旨金炳朝,左副承旨徐耕輔,假注書李根友,記事官白東奎,別兼春秋李穆淵以次進伏訖。學淳曰,臣則吏房而無公事矣。耕輔曰,臣則戶房而有公事一張矣。讀奏黃海監司狀達遺棄兒無乎事。炳朝曰,臣則兵房代房而有公事一張矣。讀奏黃海監司狀達中營將安岳郡守李志淵仍差察任事。又所達,臣則刑房而無公事,而今日肄儀時,相禮初不來待,以假相禮替行,莫重肄儀,以假官替行,已極未安。況相禮之春坊替直,旣在今朝,則其無實故可知,無實故而使假官擧行,誠甚駭然,所當重勘,而本院請推之外,無他可施之罰,何以爲之乎?令曰,下義禁府推考,可也。令曰,注書出去,公忠監司申本罪人等放未放成冊持入。賤臣承令持入。令都承旨讀之。學淳讀奏公忠監司申本頒敎文祗受事。令退,諸臣以次退出。
丁亥三月初三日申時,王世子座壽康齋。右承旨·統制使·南原府使同爲入對時,右承旨權敦仁,假注書金英淳,記事官白東奎,別兼春秋李穆淵,以次進伏。統制使李惟秀,南原府使吳致成,進伏楹外訖。令曰,統制使進前。惟秀進伏。令奏職姓名。惟秀起伏奏曰,三道統制使臣李惟秀矣。令曰,邊閫重地,小心做治。令曰,南原府使進前。致成進伏。令奏職姓名。致成起伏奏曰,南原府使臣吳致成矣。令曰,一念憧憧,着實做去。令奏七事。致成起伏奏七事。令承旨宣諭於純制使·南原府使。敦仁宣諭於楹外訖,就座。令退。諸臣以次退出。
丁亥三月初三日申時,王世子座壽康齋。左副承旨·全羅監司·楊州牧使同爲入對時,左副承旨徐耕輔,假注書金英淳,修撰官李若愚,別兼春秋李穆淵,全羅監司李光文,楊州牧使鄭基一,以次進伏訖。令曰,全羅監司進前。光文進前。令奏職姓名。光文起伏奏曰,全羅道觀察使臣李光文矣。令曰,何日發行乎?光文對曰,明再明間當離發矣。令曰,莅任後專心圖治,可也。光文曰,臣以無似,猥膺方面之寄,圖報之心,彝性同得,臣豈不欲殫竭思慮,對揚萬一,而見今民生之困瘁,財穀之罄絀,何道不然,而湖南爲最。且臣素乏才能,亦無踐歷,承流宣化,尙矣毋論,剸煩理劇,亦復昧方,惟僨誤是懼而已。令守令進前。基一進前。令奏職姓名。基一起伏奏曰,楊州牧使臣鄭基一矣。令曰,惕念做治,可也。令奏七事。基一奏七事。令曰,監司·守令宣諭。耕輔宣諭於楹外。令曰,麟蹄縣監何不入對乎?耕輔曰,未承下令矣。令耕輔書令旨曰,下令不傳,連事發明,極爲痛駭,當該中官捧現告,令該府拿處,勿拘齋日,嚴問捧口招以入。出令旨令曰,監司·守令先退。光文·基一先退。令承史退出。以次退出。
上在昌德宮。常參·經筵,以代理停。
王世子詣摛文院後,內閣·政院·藥房·玉堂·春坊口傳問安。答曰,知道。
金炳朝達曰,大司憲權丕應,執義朴英載,持平趙秉鉉未肅拜,掌令南達孫,金景煥在外,持平李正耆呈辭,監察茶時之意,敢達。令曰,知道。
令于徐耕輔曰,禮房承旨馳詣元陵,奉審摘奸,局內諸陵,一體奉審以來。
令于金炳朝曰,左承旨·右承旨·右副承旨入對。
令于權敦仁曰,閣臣入對。
令于徐耕輔曰,發遣吏郞,諸執事淸齋與否,摘奸以來。
吏曹口傳政事,以徐相祿爲永興府使,李常在爲聞慶縣監。
兵曹口傳政事,副護軍單李嘉愚。
徐耕輔,以禮曹言啓曰,園陵幸行時,王世子行禮儀節,不載於五禮儀,而就考臣曹謄錄所載,則謁陵時,王世子謁陵禮拜位北向,設於紅門外,行祭時,拜位西向,設於東階下,而英廟朝丙戌·庚寅兩年昭寧園幸行時,王世孫隨駕,而伊時節目中拜園辭園禮拜位,皆設於紅門外,至於行祭拜位,則節目中不過依禮文行祭,其詳則當在於儀註,而文蹟缺漏,他無可據矣。王世子隨駕,始自癸未徽慶園幸行時,而行祭時,殿下版位則設於丁字閣階上當中北面,王世子拜位則因陵所行祭時亞獻官本位,就東階下設位,而只改西向爲北向,昨年顯隆園行祭時,亦依此磨鍊,拜園辭園禮拜位,則顯隆園·徽慶園幸行時,皆設於紅門外矣。謹稽昭寧園式例,則展拜則殿下版位,設於紅門內北向,王世子拜位,設於版位之後近東北向,行祭時,殿下版位,設於丁字閣階上當中北向,王世子拜位,設於版位之後近東北向云,則丙戌·庚寅謄錄所載王世孫拜園時拜位之異於式例,雖未詳其所以,而第式例係是印頒之書,其所遵信,不可與謄錄論。且伏念,展謁展拜畤,殿下版位處所,雖無陵園之別,至於行祭時,陵寢則設於東階上近東西向,園寢則設於丁字閣階上當中北向,則園寢行禮之時,王世子拜位處所,不宜仍用陵所所用之禮。今此徽慶園展拜及行祭時,王世子拜位,以設於殿下版位之後近東北向,釐正磨鍊,顯隆園幸行時王世子行禮儀節,旣不載於宮園儀,王世子拜位處所,自今一體釐正,定式遵行,恐合事宜,而係關禮節,臣曹不敢擅便,問議大臣處之,何如?傳曰,允。
金鏴,以都摠府言達曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢達。令曰,知道。
又以御營廳言達曰,本營千摠李健植身病甚重,勢難察任,改差,何如?令曰,依。
金炳朝,以義禁府言達曰,時囚罪人徐左輔特爲分揀放送事,令旨達下矣。徐左輔卽爲放送之意,敢達。令曰,知道。
丁亥三月初四日辰時,王世子詣摛文院。齋宿入對時,左承旨金炳朝,右承旨權敦仁,左副承旨徐耕輔,右副承旨金鏴,假注書金英淳,記事官兪章煥,別兼春秋李景在以次陪立。時至,禮貌官跪請外備。王世子具翼善冠·衮龍袍,乘輿出貳極門,至協陽門降輿,至仁政門外乘輿,詣摛文院降輿,入齋室。諸臣權退。
丁亥三月初四日辰時,王世子座摘文院。齋宿時,閣臣入對時,右承旨權敦仁,假注書金英淳,記事官兪章煥,別兼春秋李景在,提學金履喬,朴宗薰,原任直提學李龍秀,檢校直提學趙鐘永,檢校直閣李嘉愚,檢校待敎徐憙淳·李憲瑋以次進伏訖。履喬等曰,春候多寒,而今日則稍晴暄,移次勞動,睿體,何如?答曰,一樣矣。令曰,徽慶園幸行時儀註,間已修正乎?禮判鐘永對曰,儀節之間,多有稟定處,姑未修正矣。令曰,今日閣番,誰也?嘉愚曰,姑未停當矣。令退。諸臣以次退出。
丁亥三月初四日午時,王世子座摛文院。齋宿時,諸承旨持公事入對時,左承旨金炳朝,右承旨權敦仁,右副承旨金鏴,假注書金英淳,記事官白東奎,別兼春秋李景在,以次進伏訖。炳朝讀奏公忠監司狀達雨澤事。敦仁讀奏水原留守狀達燒死人等處恤典題給事。鏴讀奏水原留守狀達濫騎驛馬無乎事。京畿監司狀達邪學無乎事。竝達下。令退。承史以次退出。
上在昌德宮。常參·經筵,以代理停。
內閣·政院·玉堂·春坊經宿口傳問安。答曰,知道。
藥房都提調沈象奎,副提調金鏴啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。
藥房都提調沈象奎,副提調金鏴達曰,移次齋宿,伏未審夜間,睿體,何如?臣等不任區區伏慮,敢來問安。答曰,知道。
趙忠植達曰,大司憲權丕應,執義朴英載,持平趙秉鉉未肅拜,掌令南達孫·金景煥在外,持平李正耆呈辭,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
令于徐耕輔曰,禮房承旨馳詣受香所,奉審摘奸以來。
令于金炳朝曰,左承旨·右承旨·左副承旨·右副承旨入對。
傳于金學淳曰,都事趙秉龜,閑司口傳相換。
吏曹口傳政事,南部都事趙秉龜,童蒙敎官申在念相換。
金學淳,以吏曹言達曰,掌議金學羲相換事,令下,而唱才在職者,更無善臚唱之人,無以相換,通禮院引儀金學羲改差,其代以日前臚唱取才時入格人,口傳備擬以入之意,敢達。令曰,知道。
吏曹口傳政事,以朴惟儉爲引儀。
令于徐耕輔曰,發遣吏郞,諸執事淸齋與否,摘奸以來。
以公忠監司徐俊輔狀達報恩等邑民家失火事,令于權敦仁曰,三邑民戶之延燒,人命之燒死,極爲驚慘,元恤典外,別加顧助事,分付。
金學淳,以禮曹言啓曰,以園幸時王世子展拜及行祭時拜位,設於殿下版位之後近東北向釐正磨鍊事,問議大臣處之事,草記允下矣。發遣郞廳,問議于大臣,則領中樞府事臣金載瓚,行判中樞府事臣韓用龜,行判中樞府事臣金思穆,行判中樞府事臣南公轍,行判中樞府事臣林漢浩,行判中樞府事臣李相璜,俱病未獻議云。議政府右議政臣沈象奎以爲,今此徽慶園展拜及行祭時,儀曹以王世子拜位釐正磨鍊,至請詢議而允下矣。禮堂之所考據,卽昭寧園刊印式例,則其視該曹謄錄,尤可遵信,實合照行。自今凡園所行禮,竝依此磨鍊,恐爲穩當,而係是禮節,臣不敢率爾仰對,伏惟上裁云。大臣之議如此,上裁,何如?傳曰,依大臣議昭寧園例,排設磨鍊。
趙忠植,以訓鍊都監言達曰,今此幸行時,隨駕武藝別監一百七十人饌價錢,每人二錢,門旗手二十七名饌價錢,每名一錢,依例分給之意,敢達。令曰,知道。
丁亥三月初五日酉時,王世子座摛文院。齋宿時,左承旨·右承旨·左副承旨·右副承旨入對時,左承旨金炳朝,右承旨權敦仁,左副承旨徐耕輔,右副承旨金鏴,假注書金英淳,記事官白東奎,別兼春秋李景在以次進伏訖。令曰,注書出去,持公事入來也。賤臣承令出,持公事還入。敦仁讀奏公忠監司狀達報恩等邑民家失火事。達下。令退。承史以次退出。
上在昌德宮。常參·經筵,以代理停。
內閣·政院·藥房·玉堂·春坊經宿口傳問安。答曰,知道。仍詣大報壇入齋室後,內閣·政院·藥房·春坊口傳問安。答曰,知道。省牲省器,還入齋室後,內閣·政院·藥房·春坊口傳問安。答曰,知道。親押還入齋室後,內閣·政院·藥房·春坊口傳問安。答曰,知道。陳設奉審還入齋室後,內閣·政院·藥房·春坊口傳問安。答曰,知道。
金學淳啓曰,明日經筵,取稟。傳曰,停。
金學淳達曰,明日常參,取稟。令曰,停。
金炳朝達曰,大司憲權丕應未肅拜,執義朴英載,持平趙秉鉉差祭,掌令南達孫·金景煥在外,持平李正耆呈辭,監察茶時之意,敢達。令曰,知道。
金鏴啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
令于徐耕輔曰,陳設後當親行奉審,該房知悉。
令于徐耕輔曰,旣承下敎,參班儒武應製應射,今日春塘臺親臨爲之,該房知悉。
令于徐耕輔曰,參班儒生應製時,試紙用大好紙。
令于徐耕輔曰,大提學待開門牌招。
令于金鏴曰,武試所試官,御將爲之。
丁亥三月初六日卯時,王世子詣大報壇。攝行動輿入對時,左承旨金炳朝,右承旨權敦仁,左副承旨徐耕輔,右副承旨金鏴,假注書金英淳,記事官白東奎,別兼春秋李景在,以次陪立。時至,禮貌官跪請外備。王世子具遠游冠·絳紗袍,乘輿出摛文院,詣大報壇齋室展拜,時至,禮貌官跪請外備。王世子改具冕服,乘輿至朝宗門外,降輿,由冽泉門,詣版位,行四拜禮,詣壇上奉審訖,省器,仍詣敬奉閣,奉審皇朝御筆訖,入幕次省牲。時至,禮儀使跪請外備。王世子詣省牲所省牲訖,仍詣典祀廳省鼎鑊,監取明水火訖,由冽泉門,至朝宗門外乘輿,還詣齋室,塡祝。時至,禮貌官跪請外備。王世子具冕服,乘輿至朝宗門外降輿,由冽泉門,詣壇上,行塡祝禮訖,由冽泉門至朝宗門外,乘輿還詣齋室,陳設。時至,禮貌官跪請外備。王世子具冕服,乘輿至朝宗門外降輿,由冽泉門,詣壇上,陳設奉審訖。鏴曰,壇上排設之遮日,幅多破裂,色又渝傷,典設司擧行,極爲駭然,當該官員,所當重勘,而本院請推之外,無他可施之罰,何以爲之乎?令曰,提調推考,當該官員,事過後拿處,可也。出擧條王世子由冽泉門,至朝宗門外,乘輿還詣齋室。承史仍爲陪立。
上在昌德宮。常參·經筵,以代理停。
王世子詣大報壇經宿後,內閣·政院·藥房·春坊·朝廷·二品以上口傳問安。答曰,知道。還內後,內閣·政院·藥房·玉堂·春坊口傳問安。答曰,知道。
王世子親臨春塘臺,參班應製儒生試取,還內後,內閣·政院·藥房·玉堂·春坊口傳問安。答曰,知道。
金炳朝達曰,大司憲權丕應,執義朴英載,持平趙秉鉉未肅拜,掌令南達孫·金景煥在外,持平李正耆呈辭,監察茶時之意,敢達。令曰,知道。
徐耕輔啓曰,明日再明日健陵忌辰祭齋戒正日相値,經筵頉稟之意,敢啓。傳曰,知道。
又啓曰,來十一日朝參日次矣,敢稟。傳曰,停。
徐耕輔達曰,明日再明日健陵忌辰祭齋戒正日相値,常參頉稟之意,敢達。令曰,知道。
又達曰,來十一日輪對日次矣,敢稟。令曰,爲之。
備忘記,惠山僉使鄭宅信下直,長弓一張,長箭一部,片箭一部,筒兒一箇賜給。
傳于徐耕輔曰,原任直閣鄭基善,馳詣健陵,奉審摘奸,仍詣顯隆園·華寧殿,一體奉審以來。
以大報壇守直官等書啓,傳于權敦仁曰,守直官王左說·王德元·王德欽竝相當職調用,正領三人竝邊將除授,其餘二十七人各內下弓子一張賜給,守僕等竝令該曹米布考例題給,書員一人令該曹米布題給。
金學淳達曰,吏曹郞廳來言,聞慶縣監李常在兩司俱未署經云。除在外外,未肅拜·呈告人員,竝卽牌招,以爲署經之地,何如?令曰,依。
令于金鏴曰,出宮門路,以貳極門爲之。
金鏴啓曰,今此幸行時,何大臣留都乎?敢稟。傳曰,金領府事留都。
又啓曰,卽者中樞府錄事來言,今此園幸時,領府事金載瓚留都事,命下,而有身病不得擧行云,何以爲之?敢稟。傳曰,李判府事留都。
金學淳達曰,直提學朴綺壽,以副摠管,下義禁府推考事,令下矣。依定式遞差令旨捧入之意,敢達。令曰,知道。
以執義朴英載,持平趙秉鉉·李正耆,司諫金正喜,獻納尹正鎭,正言朴來謙·閔永世牌不進罷職令旨,令于金學淳曰,只推。
金學淳達曰,守令署經事,令下矣。執義朴英載,持平趙秉鉉·李正耆,司諫金正喜,獻納尹正鎭,正言朴來謙·閔永世,旣有只推之令,與大司憲權丕應,行大司諫鄭元容,一體更爲牌招,以爲署經之地,何如?令曰,依。
兵曹,以南履翼爲留都大將。
金學淳,以吏曹言達曰,今此寒食祭祭官當爲磨鍊,而除老病公頉外,實無排比之路,依近例刑官·司饔院官員及年六十以上人,通融塡差以入,而其中時無職名人員,令該曹口傳付軍職,何如?令曰,依。
金鏴,以都摠府言達曰,今日入直內三廳武兼禁軍及軍兵等,當爲中日習射技放,而親臨試取相値,不得設行之意,敢達。令曰,知道。
又以兵曹言達曰,五衛將李儒甲,金東喆俱以身病猝重,無望供職,呈狀乞遞,南老病在鄕,上來無期云。侍衛之職,不可久曠,竝改差,何如?令曰,依。
徐耕輔,以禮曹言達曰,卽接宜寧幼學表興燁所志,則以爲,族弟得龍嫡妾俱無子,以其同姓八寸弟榮燁第二子彦章,欲爲繼後,兩家相議完定,未及禮斜之前,榮燁夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟明有可據,而不得登聞者,許令該曹論理草記事,曾有筵奏定式,而門長表興燁所訴旣如此,依定式表榮燁第二子彦章,立爲表得龍之後,何如?令曰,依。
又以禮曹言達曰,卽接奉化幼學金光宅所志,則以爲,族弟履德嫡妾俱無子,以其同姓十六寸兄棐宅第四子貞淳,欲爲繼後,兩家相議完定,未及禮斜之前,棐宅夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟明有可據,而不得登聞者,許令該曹論理草記事,曾有筵奏定式,而門長金光宅所訴旣如此,依定式金棐宅第四子貞淳,立爲金履德之後,何如?令曰,依。
金炳朝,以刑曹言達曰,謹依下令,冒入科場儒生,査實其姓名,則南部幼學李羲峻,以忠肅公李尙吉子孫,見漏於今番都錄,將與金炳夔同爲赴試,而炳夔欲爲療飢於泮中,以其科具筆囊,留置於渠,而他儒生盡入場內,故不待炳夔,先爲入門,而呼名打點之時,出示炳夔筆囊之號牌,至於現捉云矣。謹按律文,則大典通編戶籍條有曰,職役姓名不以實者,杖一百徒三年,諸科條有曰,大小科場不錄名闌入者,幼學以下限己身降定水軍,名例云二罪俱發,罪各等者,從一科斷,羲峻降定水軍,令兵曹定配所押送。雖以金炳夔言之,留置科具於他人,以致換牌闌入之擧,亦不可無罪,自臣曹考律勘處,何如?令曰,依。
江華留守徐有榘書曰,伏以惟天惟祖宗眷佑我邦家,代聽有命,縟儀誕擧,萬億年無疆惟休之祝,朝野惟均。仍念,臣天壤間一窮命也。以一飯不忘之誠,而長作草萊之逋臣,以百年喬木之家,而忍見生棟之覆屋,覆載高厚而眇身靡屆,日月貞明而蒙蔀莫照,抆血田廬,渾跡樵牧,自分爲聖世之棄物,忽忽已半生光陰矣。不自意四五年來,春陽一回,枯荄再蘇,臣叔量移,復申前命,竝州善地,視同故鄕,瘴癘危喘,少延時月,湛恩鴻渥,淪肌浹髓,行路聞之,亦且感涕,況爲臣之父子叔姪者,當作何心,至於徒流案爻周之命?尤是曠絶異數,謫籍永滌於王府,霈澤旁治於泉塗,使生死俱全,門戶復完,秋毫皆我大朝殿下之賜也。爲人臣而蒙被再造之澤,歷數乘牒,果有如臣之匹者乎?斗極筮魄,昔聞其語,而方之於臣,未爲厚幸,幽谷睹日,人亦有言,而喩之於臣,未盡形容,此恩此德,爲後人者曷由報塞?詩云欲報之德,昊天罔極,嗚呼,臣之謂也。臣自蒙恩以來,一息三歎,中夜屢興,心口相謀,未知死所,顧安有一分餘念,及於宦途進取哉?前縻東紱,收錄恩深,再授畿邑,飭勉鄭重,仰感俯怵,叩謝爲急,雖不得不拚棄四維,冒沒趨赴,而罔功濫竽,寵擢愈隆,則腰金結綬,自慙形影,對吏臨民,有靦面目,區區此心,鬼神鑑臨矣。下邑外除,猶且逡巡,況進於是而居留保障之地乎?聞命震惕,不知所以自措也。臣以菲才脆質,雖在强壯無故之時,本不足備數於淸朝器使之末,而一自退蟄以後,憂畏薰鑠,疾病侵尋,形骸徒存,神識銷亡,其不可以陳力就列,殆無異於死灰之不可復燃,非但臣之自知爲然,抑亦擧世之所共諒悉,苟非然者,臣之一身,非臣之有,夷險燥濕,惟命之從,顧安用備例飾讓,如慢如僞爲哉?昔在先朝辛丑,創置奎章外閣于沁都也,臣本生先臣浩修實膺保釐之命,至于今規劃之遺蹟未泯,舊日之部曲尙存,是將責臣以堂構,望臣以播穫,以臣之無能爲役,尙可以堪承其萬一乎?噫,臣之逖違天陛,今幾年所,況當离明代照,仁聞洋溢,重入脩門,一覲淸光,豈非臣至榮大願,而徊徨跼蹐,步武不前,瞻望雲天,心神飛越,倘蒙我邸下憐臣悲苦之衷,諒臣咫尺之守,將臣新授職秩,特許鐫改,仍令選部勿復檢擬,則臣當退伏畎畂,歌詠聖澤,尙以未盡之日,爲耕鑿報堯之民,臣無任云云。答曰,覽書具悉。卿其勿辭察任。
丁亥三月初七日子時,王世子詣大報壇。攝行祭入對時,左承旨金炳朝,右承旨權敦仁,左副承旨徐耕輔,右副承旨金鏴,假注書金英淳,記事官白東奎,別兼春秋李景在,以次陪立。攝行祭時至,禮貌官跪請外備。王世子具冕服乘輿,至朝宗門降輿,由冽泉門詣版位,行晨祼禮訖。禮儀使跪請行初獻禮。王世子詣壇上行初獻禮如儀,降復位,詣壇上行亞獻禮如儀,降復位,詣壇上行終獻禮如儀,降復位,詣壇上行受胙禮如儀,詣望燎位行望燎禮如儀。禮儀使跪請禮畢。王世子由冽泉門,至朝宗門外,乘輿詣齋室。令曰,問安勿爲之。出令旨禮貌官跪請外備。王世子改具遠游冠·絳紗袍,乘輿至仁政門外降輿,至協陽門外乘輿,由貳極門還內。禮貌官請出徽旨。軍兵解嚴,承史以次退出。
丁亥三月初七日辰時,王世子詣春塘臺。參班儒武應製試取入對時,左承旨金炳朝,右承旨權敦仁,左副承旨徐耕輔,右副承旨金鏴,假注書金英淳,記事官兪章煥,別兼春秋李景在以次陪立。時至,禮貌官跪請外備。王世子具翼善冠·衮龍袍,乘輿出重華門。鏴曰,今日動輿時,摠管陪衛一員,自相推諉,趁不來待,以致儀衛之未備,揆以事體,非但萬萬駭然,此若無警,無以懲後,當該摠管,捧現告從重推考,何如?令曰,下義禁府推考,可也。出擧條王世子仍由貳極門,詣春塘臺陞座,令儒武入門,令試官入對。大提學金履喬,對讀官尹秉烈·柳致睦·安光直,武試官御營大將趙萬永,以次進伏訖。令履喬書御題中原將帥憶廉頗詩,限申時,懸題,令武士放射。萬永曰,武士試取時,不可無參試官,以宣傳官李行敎差定擧行,似好矣。令曰,可。敦仁曰,俄以摠管陪衛之不備,至下嚴令矣。今聞入直一員待令於陪衛云。摠府入直之不敢擅離,法意嚴重,而因他員之不爲入來,入直之擅離直次,替行陪衛,事甚未安。當該入直摠管,從重推考,何如?令曰,依爲之。出擧條令曰,入門單子,何不入呈乎?敦仁曰,漢城府與成均館以俱無已例,互相推諉云矣。令曰,申飭入呈也。漢城府判官黃鍍進呈入門單子。敦仁讀奏訖曰,卽見漢城府官員所呈入門單子,以成均館官員姓名塡入矣。入門單子雖無修入之例,而申飭催促之下,忽以成均館單子替納,事極駭然。所當重勘,而本院請推之外,無他可施之罰,何以爲之乎?令曰,當該漢城府郞廳,拿問嚴勘,可也。出擧條敦仁又曰,今番應製,旣以錄名成冊應赴,則成均館之不爲入門單子,雖或無怪,旣有下令申飭,則終是與漢城府互相推諉,不爲修納,畢竟以該館官員姓名所塡之單子,使漢城府官員替納者,擧行極爲駭痛。成均官員亦當重勘,而本院請推之外,無他可施之罰,何以爲之乎?令曰,當該漢城府·成均館官員竝汰去,一體拿問嚴勘,可也。出擧條耕輔曰,今十三日徽慶園親祭祭文,當爲製進,大提學金履喬,待明朝牌招,使之製進,何如?令曰,依爲之。出擧條萬永修入武士試取榜目。令敦仁書令旨曰,參班武士試取入格柳葉箭貫一中邊二中前萬戶康漢喆,閑良李元熙,竝直赴殿試,貫一中邊一中閑良鄭錫祜直赴會試,邊二中經歷趙義錫等三人,各帿弓一張賜給,邊一中都事吳顯文等十人,各箭竹一百箇賜給。出令旨令曰,呈券儒生靑陽門外待令,入格武士亦爲待令也。炳朝奏收券爲七十張矣。令曰,五十張入之,親考取六人,其餘二十張,令大提學考之,取二人以入。履喬承令取二人入之。親以朱筆書三下二張,三下三張,次上四張,親坼三下一祕封,竝三下以下七張下之。炳朝次第讀奏封內。令炳朝書令旨曰,參班儒生詩居首三下一幼學金大根直赴殿試,之次三下二幼學吳取善直赴會試,之次三下幼學金錫淳給二分,之次三下幼學兪淸柱給一分,次上進士曺錫輔等四人,竝令該曹考例施賞。出令旨令曰,文忠公八代孫幼學金大根賜樂。出令旨令曰,忠武公九代孫李元熙一體賜樂。出令旨令曰,入格儒武入對。儒生幼學金大根·吳取善·金錫淳·兪淸柱,進士曺錫輔,童蒙敎宮兪碩柱,幼學裵晉用·李海瑞,武士前萬戶庚漢喆,閑良李元熙,漢旅閑良鄭錫祜,都摠府經歷趙義錫,漢旅閑良王德聖·王德健,都摠府都事吳顯文,訓鍊院判官李雲行,守門將李雲英,禁衛營哨官金海淳,漢旅閑良王德浩·黃儒宅·鄭錫中,閑良李麟九·趙存德·李雲莢以次陪立庭下,令張賜樂于金大根·李元熙處。令呼文武新來。景在與賤臣承令,呼文武新來。令入格儒武進奏職姓名。儒武次第進奏職姓名,還立庭下訖。令直赴殿試會試給分儒生及直赴殿試會試武士竝先退。仍令儒武施賞,施賞訖,令退。
上在昌德宮。常參·經筵,以代理停。
王世子大報壇祭親行經宿翌日,大殿·中宮殿·世子宮,內閣·政院·玉堂口傳問安。答曰,知道。世子嬪宮口傳問安。答曰,知悉。世子宮,朝廷·二品以上·六曹堂上口傳問安。答曰,知道。
進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
藥房都提調沈象奎,同副承旨趙忠植達曰,伏未審日間,大殿聖體,若何?中宮殿氣候,若何?壇享禮成,侵曉還內,勞動之餘,睿體,何如?臣等不任區區伏慮,敢來問安。答曰,大朝聖體安寧,坤殿氣候萬安,而余亦一樣矣。
趙忠植達曰,大司憲權丕應未肅拜,執義朴英載,持平趙秉鉉,李正耆罷職令旨未下,掌令南達孫·金景煥在外,監察茶時之意,敢達。令曰,知道。
金學淳達曰,左承旨金炳朝,右承旨權敦仁,右副承旨金鏴今日不爲仕進,竝卽牌招,何如?令曰,依。
趙忠植啓曰,藥房都提調持粟米飮來待矣。傳曰,封入。
令于徐耕輔曰,禮房承旨馳詣昭寧園,奉審摘奸,綏吉園一體奉審以來。
令于金學淳曰,留院公事入之。
令于金學淳曰,都承旨入對。
以執義朴英載,持平趙秉鉉·李正耆,司諫金正喜,獻納尹正鎭,正言朴來謙·閔英世再牌不進罷職令旨,令于金學淳曰,只推。
金學淳達曰,守令署經事,令下矣。執義朴英載,持平趙秉鉉·李正耆,司諫金正喜,獻納尹正鎭,正言朴來謙·閔英世,旣有只推之令,與大司憲權丕應,行大司諫鄭元容,一體牌招,以爲署經之地,何如?令曰,竝許遞,旣承下敎,前望單子入之。
臺諫前望單子入之,大司憲朴宗薰,大司諫徐憙淳,執義洪赫,司諫徐淇修,持平申冕周·白東奎,獻納洪彦謨,正言趙容和·任文白代點。
令于金學淳曰,新除授臺諫,竝卽牌招,守令署經。
令于金學淳曰,旣承下敎,文學·司書前望單子入之。
春坊前望單子入之,文學李憲瑋,司書林翰鎭代點。
令于金學淳曰,新除授春坊,卽爲牌招察任。
令于金學淳曰,旣承下敎,校理前望單子入之。
校理前望單子入之,朴英載代點。
獻納洪彦謨達曰,淸朝臺閣,責任綦重,如臣憃愚,不堪擬議,而且有區區私義之不宜冒參於聯達者,每蒙除旨,輒事引避,亟蒙體諒者,亦已屢矣。今玆納言除旨,恩出不遺,簪履義重,不俟駕屨,冒沒祗肅,粗伸微忱,而前後所處,宜無異同,以此情踪,何敢淟涊臺次?請令遞斥臣職。答曰,依達。
令于趙忠植曰,旣承下敎,獻納有闕之代,前望單子入之。
獻納前望單子入之,尹心圭代點。
金學淳達曰,聞慶縣監李常在諫院則雖已署經,憲府則行大司諫朴宗薰,持平申冕周·白東奎牌不進,掌令南達孫·金景煥在外,只有執義洪赫一人,無以備員署經,行大司憲朴宗薰,更爲牌招,以爲署經之地,何如?令曰,一司除署經。
以大司諫徐憙淳,正言任文白,持平申冕周·白東奎牌不進罷職令旨,令于金學淳曰,只推。
令于金學淳曰,兵工換房。
令于趙忠植曰,當該承旨推考,當該注書從重推考。
令于趙忠植曰,廷尉之時囚多滯,勿拘齋日開坐
兵曹口傳政事,護軍鄭元容,副司果李正耆·趙秉鉣·金正喜·朴鳴和,以上竝單付。
趙忠植,以內醫院都提調意達曰,副提調金鏴,今日問安,不爲仕進,卽爲牌招,何如?令曰,依。
以內醫院副提調金鏴牌不進罷職令旨,令于趙忠植曰,只推。
趙忠植,以戶曹言達曰,謹奉下令,延祐宮正堂面帳及朱簾乼等諸種修改吉日,令日官李一遂推擇,則今三月十六日卯時爲吉云。以此日時擧行之意,敢達。令曰,知道。
又以義禁府言達曰,朴綺壽以閣臣留置待令所,依例捧供後,出送待令所之意,敢達。令曰,知道。
又以義禁府言達曰,都摠府副摠管朴齊一·朴綺壽·蔡弘遠等推考事徽旨達下,朴齊一·蔡弘遠等今方待令,竝拿囚,朴綺壽閣臣,依法典留置待令所,而卿宰禁推該府草記,待批下捧供,載在大典通編矣。朴齊一·朴綺壽·蔡弘遠等,係是卿宰,敢達。令曰,捧供以入。
義禁府申目,漢城府判官黃鍍原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,成均館直講崔宗煥原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,典設別檢朴有壽原情云云。徽旨辭緣,泛稱遲晩,刑推得情,何如?判付達,除刑推議處爲良如敎。又申目,粘連向前李如發亦,渠以中官,全眛謹畏之意,敢於咫尺嚴令之下,飾詐欺罔,萬萬痛惡。如此無嚴之類,不可不痛懲,以此照律,何如?判付達,依準。又申目,粘連向前姜碩俒亦,還餉本自至重,典守尤當嚴謹,而所犯各穀,至過五百之多,已極無狀,況下送水營使之備納,在渠大是寬典是白去乙,今至四年,尙無一分備納之意,因循度日,殆若罔聞罔覺者,究厥所爲,眞箇是無良不法之類,不可不如法嚴勘,以此照律,何如?判付達,依準。又照目,副摠管朴齊一·朴綺壽·蔡弘遠等矣徽旨內,陪衛自相推諉,趁不來待,以致儀衛之未備,事體萬萬駭然,竝推考,罪笞五十收贖,解見任別敍,私罪。奉令依準爲旀,朴齊一段功議各減一等,朴綺壽·蔡弘遠等段,竝只功減一等爲良如敎。
丁亥三月初八日午時,王世子座壽康齋。在院承旨入對時,行都承旨金學淳,假注書李根友,記事官兪章煥,別兼春秋李景在以次進伏訖。令曰,注書出去,持公事入。賤臣承令持入。令讀之。學淳讀奏京畿監司申本邪學無乎事。義禁府原情三張,議處二張,照律一張達下。令書令旨曰,公事不謹之當該中官,令該府拿問處之。令曰,旣承下敎,玉堂前望單子入之。令曰,注書出去,玉堂前望促入。賤臣承令持入。朴英載代點下,仍書判付讀奏。令退,諸臣以次退出。
上在昌德宮。常參·經筵,以代理停。
金學淳啓曰,明日經筵,取稟。傳曰,停。
徐耕輔達曰,明日常參,取稟。令曰,停。
又啓曰,行大司憲朴宗薰,持平申冕周,白東奎未肅拜,執義洪赫呈辭,掌令南達孫,金景煥在外,監察茶時之意,敢達。令曰,知道。呈辭及在外臺諫許遞,旣承下敎,前望單子入之。
臺諫前望單子入之,執義南履懋,掌令柳幼麟·李南翼代點。
以右承旨權敦仁,右副承旨金鏴牌不進罷職令旨,令于金學淳曰,只推。
徐耕輔啓曰,藥房都提調持粟米飮來待矣。傳曰,封入。
令于趙忠植曰,同副承旨入對。
令于金學淳曰,右承旨·右副承旨,竝卽牌招。
徐耕輔達曰,副摠管洪命周旣入闕中,不爲肅謝,直爲出去,事甚未安。推考,何如?令曰,依。
令于金學淳曰,司諫·持平竝許遞,旣承下敎,前望單子入之。
臺諫前望單子入之,司諫安光直,持平金逸淵,張敎根代點。
傳于金學淳曰,輔德許遞。
傳于金學淳曰,輔德有闕之代,前望單子入之。
輔德前望單子入之,權敦仁添書落點。
金學淳達曰,新除授輔德權敦仁,以前任安岳郡守,方在解由未出中,何以爲之?敢稟。令曰,勿拘。
傳于金學淳曰,承旨未差之代,前望單子入之。
承旨前望單子入之,安光直添書落點。
金學淳達曰,新除授同副承旨安光直,卽爲牌招,何如?令曰,依。
金學淳啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,朴英載落點。
令于徐耕輔曰,右承旨入對。
傳于徐耕輔曰,奉審閣臣留待。
傳于徐耕輔曰,奉審閣臣入侍。
傳于金學淳曰,兼文學有闕之代,前望單子入之。
兼文學前望單子入之,洪赫落點。
令于金學淳曰,旣承下敎,校理前望單子入之。
玉堂前望單子入之,校理洪彦謨代點。
令于安光直曰,同副承旨入對。
承旨前望單子入之,金蘭淳代點。
徐耕輔達曰,明日傳香禮房承旨當爲齋宿,右承旨金炳朝所當牌招,而拘於廳規,不得請牌,何以爲之?敢稟。令曰,牌招。
金鏴以都摠府言達曰,都摠管洪顯周·金賢根俱有實病,副摠管鄭基善奉命在外,朴齊一·朴綺壽·蔡弘遠俱有實故,李復淵·尹郁烈差祭,都摠管申絢未肅拜,只有臣李觀植一人,伴直無人,都摠管申絢,令政院卽爲牌招,以爲入直之地,何如?令曰,奉命及有實故差祭未肅拜摠管竝許遞,旣承下敎,前望單子入之。
摠管前望單子入之,都摠管李勉昇,金敎根,完城君爔,副摠管鄭元容·金陽淳·李羲準·洪命周·李綱重·李鐵求代點。
令于安光直曰,留院公事入之
金鏴達曰,明日次對,兩司當爲進參,除在外差祭外,未肅拜·呈告人員,竝待開門牌招,何如?令曰,依。
金鏴,以備邊司言達曰,本司有司堂上李勉昇除拜摠管矣。職務相妨,摠管之任,今姑許遞,何如?令曰,依。旣承下敎,前望單子入之。
都摠管前望單子入之,金賢根代點。
以全羅監司曺鳳振狀達全州府民家失火事,令于金蘭淳曰,許多民戶失火,聞甚矜惻,元恤典外,別加顧助事,分付
兵曹,留都從事單趙冀永。
金學淳,以吏曹言達曰,今此徽慶園親祭時,齋郞前正言朴來謙塡差,而時無職名,令該曹口傳付軍職,何如?令曰,依。
兵曹口傳政事,副司果洪赫·尹正鎭·朴來謙·申冕周,以上竝單付。
金鏴,以兵曹言達曰,今此幸行時巡將監軍,依例以今三月十二日受點人員,十三日至使之仍察之意,敢達。令曰,知道。
又以兵曹言啓曰,闕內入直訓鍊都監·局別將·把摠哨官及內三廳將·守門將,禁衛營把摠·哨官等番單子,每中日入啓受點矣。今三月十三日卽中日當次,而幸行相値,勢難入啓受點,依例回鑾翌日,入啓受點,分所單子,待受點卽爲書入之意,敢啓。傳曰,知道。
又以左邊捕盜廳言達曰,去夜二更量,門旗手宋繼福,犯夜被捉於本廳巡邏處,而係是門旗手,不敢擅便,何以爲之?,敢達。令曰,知道。此因公役往來,故雖令放送,此後則憑公犯夜之類,一竝執捉草記,可也。
丁亥三月初九日卯時,王世子座壽康齋。同副承旨入對時,同副承旨趙忠植,假注書李根友,記事官兪章煥,別兼春秋李景在,以次進伏訖。令承旨讀公事。忠植讀奏黃海兵使申本發兵符傳受事,黃海兵使狀達到營事,廣州留守府內各陵寢奉審後舊新頉開錄事。達下。判付時,脫落立月。令曰,雖以初登筵席,做錯非細,當該承旨推考。出擧條令退,諸臣以次退出。
丁亥三月初九日申時,王世子座壽康齋。右承旨入對時,右承旨徐耕輔,假注書金英淳,記事官林翰鎭,別兼春秋李景在以次進伏訖。令耕輔書令旨曰,右副承旨許遞,旣承下敎,前望單子入之。出令旨又令書令旨曰,近日臺臣不參賓對,已成宿習,是豈成說?明日賓對,兩司俱爲進參,可也。令曰,注書出傳令旨,持公事入來也,賤臣承令出傳令旨,持公事還入。耕輔讀奏開城留守狀達壓死人處恤典題給事,黃海監司狀達巡審次離發事,東萊府使狀達東·西倭館摘奸事。竝達下。令退,承史以次退出。
丁亥三月初九日酉時,上御熙政堂。奉審閣臣入侍時,右承旨徐耕輔,假注書金英淳,記注官安仁,別兼春秋李景在,原任直閣鄭基善以次進伏訖。史官分左右。基善起伏奏曰,臣承命馳詣健陵奉審則無頉,丁字閣奉審則無頉,碑閣奉審則無頉,祭井祭器看審則無頉,諸執事摘奸則無頉矣。仍爲監祭,仍詣顯隆園奉審則無頉,仍詣華寧殿奉審則無頉矣。命史官就座。命退,諸臣以次退出。
丁亥三月初九日酉時,王世子座壽康齋。同副承旨入對時,同副承旨安光直,假注書金英淳,記事官林翰鎭,別兼春秋李景在,以次進伏訖。令光直書令旨曰,新除授左承旨,卽爲牌招察任。出令旨令曰,注書出傳令旨,持公事入來,可也。賤臣承令出傳令旨,持公事還入。光直讀奏黃海監司申本罪人宋義鑑黃岡縣到配事及罪人申順龍限滿,令該曹稟處事,知經筵鄭晩錫三度呈辭。竝達下。令于景在曰,李綱重可以隨行摠管之任乎?對曰,年今九十,且有脚病,似無以行公矣。令退,承史以次退出。
上在昌德宮。常參·經筵,以代理停。
藥房都提調沈象奎,提調金履載,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金炳朝啓曰,明日經筵,取稟。傳曰,停。
金炳朝達曰,明日常參,取稟。令曰,停。
金鏴,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
金鏴啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
令于金炳朝曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
令于金鏴曰,大臣·備局堂上引接。
金學淳達曰,新除授注書權大肯,自鄕上來云,卽爲牌招察任,何如?令曰,依。
金鏴,以都摠府言達曰,今此幸行時,侍衛·寶劍·守宮及陪衛,當爲備員,而都摠管金賢根,完城君爔,副摠管李綱重俱有實病,李鐵求在外,無以備員,令政院稟令變通,仍令該曹口傳差出,待下批,牌招,以爲備員進參之地,何如?令曰,依。
金鏴達曰,因都摠府草記,今此幸行時,侍衛·寶劍·守宮及陪衛,當爲備員,而都摠管金賢根,完城君爔,副摠管李綱重俱有實病,李鐵求在外,無以備員,令政院稟令變通,仍令該曹口傳差出,待下批,牌招事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
摠管前望單子入之,都摠管鄭晩錫·金履載,副摠管朴宗喜,李鐵求代點。
金學淳,以吏曹言達曰,今此徽慶園親祭時,執禮前司諫徐淇修塡差,而時無職名,令該曹口傳付軍職,何如?令曰,依。
兵曹口傳政事,副司果單徐淇修。
議政府·吏曹·館閣堂上同議弘文錄揀擇三點,李禮延·姜泰重·張敎根·李祉秀·朴容壽·金羽根·閔英世·徐左輔·李根中·鄭知容·吳致愚·李憲兢·李淵祥·趙秉鉉·趙容和·金鍏·李圭祊·徐萬淳。
金炳朝,以議政府右議政意達曰,今日都堂錄會圈時,吏曹堂上當爲進參,而參議李翊會病不來,令政院稟旨牌招,以爲備員擧行之地,何如?令曰,依。
令于金學淳曰,玉堂竝許遞,旣承下敎,政官牌招開政。
金學淳達曰,行吏曹判書金履喬,參判朴周壽,參議李翊會牌不進推考徽旨及罷職令旨,今方捧入,而開政令下之後,如是違牌,事甚未安。竝更牌招,何如?令曰,依。參議只推,一體更爲嚴飭牌招,如有違牌,勿爲呼望。
金炳朝達曰,玉堂上下番俱空,今日政,新除授玉堂,待下批,牌招,以爲推移入直之地,何如?令曰,依。
有政。吏批,判書金履喬進,參判朴周壽進,參議李翊會式暇,右承旨金炳朝進。以徐淇修爲應敎,徐左輔·李圭祊爲校理,張敎根爲副校理,金羽根·閔英世爲修撰,李根中·姜泰重爲副修撰,申在植爲工曹參判,李嘉愚爲禮曹參議,洪羲俊爲知經筵,申絢爲分內醫提調,金英集爲直講,宋一敎爲漢城判官,鄭始容爲忠勳都事,李勉友爲南部令,權莢爲監察,鄭善敎爲司僕主簿,張敎根爲西學敎授,李顯夔爲海美縣監,校書博士單金斗明,承文博士單金騏獻。
兵批,行判書金魯敬病,參判金熙華病,參議朴晦壽病,參知黃燾入直進,右副承旨金鏴進。以兵批言啓曰,前監司洪敬謨,自吏曹送西,而瓜滿監司,例爲隨品付樞銜矣,僉中樞箇滿之代,依例下批,何如?傳曰,允。
同知李澕,僉知洪敬謨,護軍權丕應,副護軍趙忠植·李若愚·鄭珪,副司直朴潞壽·尹秉烈·南達孫·金景煥·鄭禮容·洪彦謨·朴齊明·尹錫永·白東奎,副司果柳致睦·洪永觀·權馥·金盛淵·閔英世,以上竝單付,節度使單鄭元容。
令于金炳朝曰,江原監司望筒勿施,吏曹判書推考。
令于金炳朝曰,旣承下敎,見窠皆令差出。
吏批,再政。以韓植林爲持平,南履懋爲副應敎,趙容和爲副校理,金箕默爲戶曹佐郞,高時臣爲宗簿正,趙冀永爲相禮,金鍠爲惠陵令,宋繼洙爲漢城主簿,申大膺·李齊松爲典籍,徐珌修爲尙衣主簿,鄭元容爲江原監司,知經筵單洪奭周,同經筵單洪羲俊。
三政。以朴潞壽爲執義,宋能圭爲正言,李秉國爲儀賓都事,洪錫鵬爲長興主簿。
金鏴達曰,社稷署樂工廳失火事,擧條有所錯誤,致煩下令,臣之矇然捧入,惶恐待罪,當該注書,所當重勘,而本院請推之外,無他可施之罰,何以爲之?敢稟。令曰,承旨之不審,注書之不謹,萬萬未安。爾則推考,注書從重推考。
注書權大肯病,代以洪在喆爲假注書。
以吏曹參議李翊會牌不進罷職令旨,令于金炳朝曰,只推。
以江原監司洪敬謨狀達襄陽府民家失火事,令于金蘭淳曰,聞甚矜惻,元恤典外,別加顧助事,分付。
金學淳,以吏曹言達曰,社稷慰安祭大祝,副司果趙璟鎭塡差矣。聞以在外,而受香在明,雖不得不改付標以入,而以實軍職不爲受由,直爲下鄕,萬萬駭然,令該府拿問處之,何如?令曰,依。
金鏴,以兵曹言達曰,因刑曹草記,冒入科場儒生李羲峻,依律文降定驛子,押送之意,敢達。令曰,知道。
又以都摠府言達曰,副摠管李羲準·鄭元容·李觀植·洪命周差祭,李鐵求在外,都摠管金賢根·完城君爔,副摠管金陽淳·李綱重俱有實病,只有臣金敎根一人,伴直無人,實病摠管,令政院,竝卽牌招,以爲入直之地,何如?令曰,依。
又以訓鍊都監言達曰,謹依軍器寺別單達下,信箭造成時,信字針線匠本局砲手金相祿等三名處,各價布一疋施賞之意,敢達。令曰,知道。
又以義禁府言達曰,副司果趙璟鎭下去驪州地云,依例發遣府羅將拿來,何如?令曰,待待令拿囚。
吏曹,弘文館同議知製敎揀擇,趙冀永·徐淇修·洪赫·朴英載·尹秉烈·朴潞壽·南履懋·姜浚欽·朴升鉉·趙璟鎭·沈鈁·洪羲弼·李海淸·鄭禮容·沈能栻·尹永僖·尹心圭·李同淳·林翰鎭·金大坤·洪永觀·權馥·金裕憲·尹錫永·洪晩燮·鄭鴻慶·李敏會·朴齊明·洪彦謨·金盛淵·尹正鎭·柳致睦·朴來謙·徐英淳·李是遠·閔英世·姜泰重·朴容壽·李憲兢·張敎根·李根中·金羽根·徐左輔·李淵祥·趙秉鉉·趙容和·李圭祊·金周默·李游夏·朴鳴和·閔永勳·沈啓錫·白東奎·李景在·李穆淵。
丁亥三月初十日辰時,王世子座重熙堂。大臣·備局堂上引接入對時,右副承旨金鏴,假注書李根友,事變假注書金在榮,編修官李圭祊,別兼春秋李景在,右議政沈象奎,刑曹判書鄭晩錫,吏曹判書金履喬,兵曹判書金魯敬,行大護軍李勉昇·金履載,知中樞府事趙萬永·李龍秀,禮曹判書趙鐘永,工曹判書金敎根,知中樞府事申絢,行護軍申鴻周,吏曹參判朴周壽,行護軍洪起爕·柳相亮,副校理朴齊明,行大司憲朴宗薰,大司諫徐憙淳,執義南履懋,掌令柳幼麟·李南翼,持平張敎根,正言任文白·趙容和,以次進伏訖。象奎曰,近日晨夕猶峭寒,大殿聖體,若何?令曰,安寧矣。象奎曰,中宮殿氣候,何如?令曰,安寧矣。象奎曰,睿體,何如?令曰,一樣矣。令曰,次對爲之。象奎曰,此濟州牧使沈英錫狀啓也。以爲,本州聖廟處在濱海,受風頹傷,權安修葺之役,無歲無之,而州城之西,有藏抱安穩處,依士論待秋移建事,請令廟堂稟處矣。與其逐歲修葺,輒貽民弊,毋寧擇地改建,俾伸士論,依狀請施行之意,分付,何如?令曰,依爲之。出擧條象奎曰,各道營梱都試與試才時,沒技直赴殿試者之濫冒猥雜,其弊轉甚。故昨年秋,以沒技雖至多數,使之比較,取優劃一人,才有出擧條定式行會者,而但其比較之式,以當初沒技規矩,仍前試取者,實爲未便。蓋沒技擧論各處,其試取規矩,多者六技,少亦不下四技。槪倣原典京都試例,欲使應試者通習諸技之意也,而如片箭一矢十五分,鳥銃一中七分半,而貫則竝倍之,騎芻一中五分,柳葉箭一矢一分,而貫則二分,給分旣如是相懸,則其比較之時,若各使當初沒技之技試取,則柳葉箭沒技者,如非更爲沒技。雖四中俱貫,反讓於片箭邊一矢,鳥銃貫一中者,而鳥銃沒技者之於片箭,騎芻沒技者之於鳥銃,得中則雖多,計分則亦皆反遜。此不可不另以一技,定爲比較之式,而或者以爲善銃者未必善芻,善芻者未必善柳,以其所未善,使之比較,不無稱冤云,而此則不然。都試試才之法意,蓋使之通習諸技,勸奬武藝。故必取計劃居首而賞之,沒技又以其稀貴至難,與居首同賞,則只習單技,僥倖占取,所以啓此濫冒猥雜之弊也。間與兵判及諸將臣議之,皆以爲然,而無論其以何技,沒技比較則以柳葉箭定式,似爲得宜云,以此更爲知委施行,何如?令曰,依爲之。出擧條象奎曰,近來京外滯獄之弊,有不可勝說。臣於年前,亦有所仰奏於大朝者,而大抵死罪決限,法不過三十日,徒流笞杖,隨輕遞減。故爲淹延者,律至杖一百永不敍用,且凡道伯新赴之後,審理登聞,厥有定限。過限者,該房該曹,許令執奏,誠以禁暴之道,裁斷爲急,輔治之方,仁恤居先,國之大政,孰過於是?科條雖備,弁髦無難,苟無申明戒飭,必致荏苒放過。當此霈澤旁流之時,諸道道臣新赴,適多可合改錄者,毋或過限,未經錄聞者,各別看詳,速行處置,雖尋常爭訟之類,亦勿久繫。諸道四都,使之一體擧行,京師爲四方之先,其所對揚,尤當惕念久近重案。有可以容議傅生者,亟宜稟達,而外此拘囚,輒卽勘決之意,竝爲分付於各法司,何如?令曰,依爲之。出擧條象奎曰,臣於日前赴公之路,有成群遮車而訴者,泛稱鳴冤。故取覽其狀,則卽楚山民人,言其前府使徐萬修貪虐之狀,死於惡刑者,至爲七人,橫徵勒取之數,爲錢六七萬兩之多。皆具人名物數,各列條款,未可謂之虛捏,殊不意其此甚。如許饕婪振古罕聞,人命濫戕,尤極驚惋,伊來殺戕,冤其曷慰,阿之不烹,國將無法。今欲擬以當律,宜先覈其實贓,已發祕關於該道道臣,使之親執嚴査,而事端旣露之後,不可任其偃便。楚山前府使徐萬修,爲先令該府拿致嚴囚,以爲待道臣査狀,更稟處置之地,何如?令曰,聞極驚心,寧欲無言?何不先爲稟達,而直爲行關乎?當入稟大朝後處分矣。出擧條象奎曰,天生烝民,不能自治,而付之於君,君統萬民,不能獨理,而付之於臣。內而三公九卿,百司庶尹,何者非爲治理設,而若外之州縣守令,是謂涖民之官,親代其君,以施政於民者,尤爲切要,朝著之間,百官之衆,可以目擊而聲呼也。至如四方區域之遠,吾目不及見也,吾耳不及聞也,吾身不及親行而躬閱之也。惟代吾而施政者守令,而守令之藏否,又委監司而黜陟刺擧之。凡爲吾民,設爲治理之具者,官未嘗不如是之備,法未嘗不如是之周,而監司·守令,一有不得其人,則乃是漢明帝所謂殃其民者也。豈可不難之愼之哉?宋神宗嘗謂,以一州生靈付庸人,常痛心疾首,范仲淹又謂,一家哭何如一路哭?爲吾君掌推擇甄別之任,爲監司·守令之職者,能念此兩言,則寧爲循顧隱縱之擧,而豈無悚懼惕勵之心哉?宋臣蘇洵曰,天下之勢,近之可憂,未若遠之可憂之深,近之官吏賢耶?民譽之歌之,不賢耶?譏之謗之,譽歌譏謗者,衆則必傳,傳則必達於朝廷,是官吏之賢否易知也。一夫不獲其所,訴之刺史,刺史不問,則裹糧走京師,緩不過旬月,撾鼓叫號而有司不得不省矣,是民有冤易訴也。遠方之民,雖使盜跖,爲之郡守,擣扤饕餮,爲之縣令,郡縣之民,群嘲而聚罵者,雖百千爲輩,朝廷不知也。白日執人於市,誣以殺人,雖其兄弟妻子,亦不過訴之刺史,不幸刺史又抑之,則死且無告矣。故其民常多怨而易動,洵之此言,最患遠方官吏害民之弊,而階前萬里,雖終敗露置辟,恐無以慰其已多之怨,而安其已動之情也。遠之如此,古人固爲之深憂,而臣則誠憂近亦未易知,是將何道而無此患耶?亦有古人之言可誦而爲法者,玆錄宋仁宗時,蔡襄·歐陽修兩臣所奏於其君者,以備睿察,而此卽我朝別遣繡衣按廉之法也。可合人及今抄達,以爲不時發遣之地,使諸道悚然知朝廷賞善罰惡之意,按文責實,以救民疾苦害弊,必如漢之擧奏,唐之黜陟使之類,亦足爲今日爲民之先務,故敢達矣。令曰,依爲之。出擧條象奎謄進蔡襄·歐陽修兩臣所奏之言曰,宋仁宗時,蔡襄言,人主宅中國居法宮,而使幽遐異域,風謠習尙,冤隱沈抑,無一不陳于前者,託聰明于臣下故也。人主知其所託之難明,賞罰而馭之賞罰旣明,則臣下不敢蔽欺,而聰明無所壅也。今天下之俗,至有鉅室富家,兼竝貨財,作爲奢靡,超踰法制,交通大吏,欺轢愚弱,而貧者,父子轉流,闕養生送死之具,不幸孤獨癈疾,不得終其天年。州縣吏視而不能掩遏豪猛,矜哀窮厄,而又侵牟漁奪,不識休已。或愚繆昏耄,無所是非,或依倚權勢,壞裂公法,其焯然有狀,可指數也。監刺之官,大率以寬紓含隱爲良,旣發一姦贓,衆輒指目,以是須其自敗,乃始糾擿,或有所私慮垂敗之人,亦加意覆藏,使得脫去其蔽蒙。如此監司之設,僅與無同,吏之苟偸姑息,寢以成俗。頃年遣使,安撫諸郡,比其還奏,薦擧雖多,而蠹暴不察,惡吏不除,窮民不恤,有使之出,不如無出之愈。伏惟陛下,垂意生民,方使者之行,幸嚴賜告諭,令其畢力,推揚德音,以致于下,究悉利害,庶有輔于政治,勿徒使郡縣供具,吏民遮列道途,候迎往來,重爲此紛擾也。慶曆中,歐陽修言,天下之事,積弊已多,如治亂絲,未知頭緖。欲事事更改,則力未能周,而煩撓難行,欲漸漸整緝,則困弊已極,而未能速效。如欲用功少爲利博,及民速于事功,莫若精選强幹朝臣十許人,分行天下,盡籍官吏能否而升黜之。象奎曰,江原監司洪敬謨今已瓜滿,後日改差代之意,分付銓曹,故敢此仰達矣。令曰,唯。象奎曰,月前旣承大朝從便省楸之敎,而園幸後似可閑歇,將擬十七日間往省,故敢此仰達矣。令曰,往省,可也。象奎曰,判府事李相璜鄕廬,在於高陽之地,而年前稟于大朝,從便往來矣。代理後尙留京第,不得不更有仰達後,始可往來,而要臣替稟,故敢此仰達矣。令曰,唯。令曰,大臣就座。鏴曰,諸宰奏事。履喬曰,今日罷漏後,社稷署樂工廳二間被燒云,雖幸趁卽撲滅,莫重之地,有此失火,萬萬驚悚。慰安祭當自該曹稟旨擧行,被燒處修葺之節,臣已赴闕,燒燼形止,未及看審,失火根因,亦未及究覈。筵退後當爲馳進詳察,草記擧行,臣之常時不善檢飭之罪,萬萬惶恐,而本署入直官員不能致愼,誠極駭然。令該府拿問勘處,守直下屬等,令攸司從重科治,何如?令曰,依爲之。出擧條魯敬曰,皇朝人子孫,自前朝家,每示優待收用,與他自別,而其中錢塘太守黃功尤爲表著。蓋黃功以不屈淸朝,被係瀋陽,孝廟朝自瀋回駕時,陪駕東來,使之築室居接於本宮墻外。登極之後,給兵曹參議祿,以終其身,待以客禮。當日密勿之謨,多少詢議,雖筵席語祕,不得其詳,而本家遺傳所錄,可按而知。至今追想風泉之思,宛如昨日,可使忠義之士,愾念流涕。今其後孫,零替不振,擧有饑餓塡壑之慮,不可不另加收恤,而折衝載謙,以其後孫,曾經五衛將,近因新定式,以履歷不足,更不擧擬。只以巡將,僅霑寸祿,見甚可矜,如此之人,使之潦倒屈抑,寧不可惜?依金履坤例,爲先以五衛將調用,更觀其人器,如中軍守令等職,無礙差送,以爲特示另加收用,而五衛將以老職加資者,亦皆許之,則皇朝人子孫,尤爲自別。此後則雖非出身,陞資後,無礙擧擬之意,定式施行,何如?令曰,依爲之。出擧條魯敬曰,陵園動駕時,兵曹判書前後廂大將及留陣大將服色,皆以貼裏爲之矣。近來則皆用戰笠·戰服,而獨留陣依前用貼裏,中軍以下則皆用戰服,事涉斑駁,似緣因循,未及釐正,自今園幸爲始,以戰服擧行,亦於節目中改付標以入,何如?令曰,唯。萬永曰,宗廟大祭,若値遣官攝行,則舊以羊牲三口分薦,故羊頭則只用於第一室·第二室·第三室矣。英宗丙午,加定一口,乙丑又加定一口,正宗戊戌,又加定一口,合羊牲爲六口,而加定羊頭,則以未及徑稟,尙不入用。凡係牲薦,以首爲重,舍而不用,大是欠典。臣意則此後攝行時,以加定羊頭三部,薦用於第四室·第五室·第六室,而永寧殿攝行時,羊牲元定爲三口,加定爲二口,羊頭則只用元定三部。今亦依宗廟儀,以加定二部,竝爲分薦,恐合事宜,而享式至重,下詢大臣處之,何如?令曰,大臣之意,何如?象奎曰,羊牲旣有加定,而牲薦以首爲重,則本署提調所達,果是合當如此矣。令曰,依爲之。出擧條鍾永曰,社稷樂工廳失火後,本署提調,以慰安祭稟令設行之意,有所仰達矣。癸亥冬樂器庫燒燼時,已有慰安之祭。今此樂工廳,比之於樂器庫,則雖稍遠於神室,而莫重之地,有此失火,則其爲驚悚,與其時無異,慰安祭依例不卜日,以今十二日設行,何如?令曰,依爲之。出擧條鍾永曰,以濟州牧鄕校移建事,大臣有所仰達,已承下令矣。先告事由移還安祭香祝,令該司磨鍊下送,自該牧從便卜日,以爲擧行之地,何如?令曰,依爲之。出擧條周壽曰,臣廳軍官與北漢將校間,都目輪報久勤,自是定式,而間因軍官之不願,只報北漢將校,便成謬例矣。本廳旗牌官,則事役甚多,而無報仕之規,軍官不願之久勤,依他營例,移屬旗牌官,與北漢將校輪報,則在銓曹無創始之弊,在渠輩爲酬勞之方,下詢兵判處之,何如?令曰,兵判之意,何如?魯敬曰,俄於閤外,已聞摠使酬酢矣。在本曹旣無損益,在該營均於酬勞,臣亦無他見矣。令曰,依爲之。出擧條周壽曰,臣廳句管三南·海西月課火藥鉛丸,卽外邑陰雨之備,而向於己卯御廳火藥庫回祿之後,自該廳筵稟,限十年移劃矣。卽聞該廳藥丸,今已稍裕,且有歲製云。雖未滿移劃之限,列邑月課之多年停廢,亦甚可悶。自今年爲始,還屬本廳,如前分送外邑,恐合事宜,故敢此仰達矣。令曰,依爲之。出擧條宗薰等合達曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也。逆範懷忍之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲,如欲殺之則速出斬之等語,肆然發惡,而且太甲桐宮之說,果如諸賊一席酬酢於展開書傳,講其文義云者,與相吉·澤遂之招,若合符節。卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能亟施孥籍,趾賊等凶種,快施邦刑,獻遂設鞫得情。令曰,勿煩。出擧條宗薰等合達曰,噫嘻,痛矣。從古亂逆何限,而豈有如夏賊之窮凶極惡者哉?語其凶言則雲·海之所不道,論其逆節則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?化同之類,必有其人黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然?夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊,初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗·恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地?今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗·恒及夏賊親屬奴傔連伊夫妻,竝嚴鞫得情,快正典刑。令曰,勿煩。出擧條鏴曰,臺臣傳達之時,露出笏記,有違格例,推考,何如?令曰,依爲之。出擧條宗薰等合達曰,噫嘻,痛矣。明謙之凶謀逆節,實是亘萬古所無之賊也。身爲閫帥以下四字刀削已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠以下五字刀削逆復之愛姪也。一門之內,日夜綢繆,兩賊之門,出沒紹介,危機急變,迫在呼吸。何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,以下七字刀削鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在以下四字刀削杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙亟施孥戮,逆復庶子好石亟施處絞。令曰,勿煩。出擧條宗薰等合達曰,噫嘻,痛矣。亂逆之變,從古何限,而豈有若嶺啓中,諸賊之窮凶極惡者哉?嗚呼,際庚申天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳。抑何凶肚,包藏禍心?闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱竝施孥籍之律,金樂敎亟令王府,設鞫嚴覈,快正邦刑。令曰,勿煩。出擧條宗薰等合達曰,噫嘻,以下八行刀削宗薰等合達曰,噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘萬古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰,以脅持,曰,以判決云者,卽是适·璉之餘套,而獜·亮之後身,賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而及夫儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏施以孥籍之典。令曰,勿煩。出擧條宗薰等合達曰,噫嘻,痛矣。國榮·陽澤之通天罪惡,萬戮猶輕。千剮難贖,尙屈王章,是可曰,國有常刑乎?噫,諸賊之眼無國母,恣行胸臆,危逼之逆節慘毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然癈停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶胸,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今此陽澤之干犯彰著,其首惡則實榮賊也,凶鬼則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。令曰,勿煩。出擧條宗薰等合達曰,噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而擬亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕亟施孥戮之典。令曰,勿煩。出擧條宗薰等合達曰,噫嘻,痛矣。亂臣賊子何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知。聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量能之殊塗共轍,無不干犯於莫重莫大。煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。邸下試思之,前乎漢祿而豈有如漢祿,後乎漢祿,而豈有如漢祿?剖斬之律劓殄之誅,設或創行而施之,誠未爲過當,則推此追律之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之。烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿亟施孥戮之典。令曰,勿煩。出擧條宗薰等合達曰,噫嘻,痛矣。亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸。始因傾軋之習而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊。而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之劇逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,亟施散配之典。令曰,勿煩。出擧條宗薰等合達曰,噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣。平生伎倆,專在於凶國而讐君晝宵營爲,亦出於戕人而害物,好惡所到,凶逆立判,利勢所在,逋逃咸萃。附已者謂之向國而奬拔,汲引如恐不及,異已者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使。傳受凶圖,釀成煥·日滔天之禍,鼓唱悖論,馴致裕·玉讐國之計,一番逆變起而罔不根柢於渠,一番凶獄出而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘氣歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅則觀鎬曰,見驅,渠以爲非逆則觀鎬曰,非逆,耳濡口滑,看作茶飯,先入之見,掩諱不得。慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行已,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸。乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖話中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,臣等之最所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會?斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也。雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也·龜·祿應坐之典,烏可已乎?特以大官之曾忝也,鬼誅之先加也。故依律處斷雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。令曰,勿煩。出擧條宗薰等合達曰,噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也。凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生。幸西賊之有警,則以下半行刀肖分院兵助勢之策。湖南伯得差之願,無非劇逆之斷案,而乃與振采·光友等結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚,於鍾一·光友之徒,憑藉讖緯之書,濟其邪誕之術。二萬石軍糧之積峙,縉紳家火具之潛埋,以下八字刀削卯日而擧事爲期云者,莫非做作妖言。煽動人心之計,而以下八字刀削十三日至凶之說,與鍾一一而二,二而一。似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采竝施适·雲之例。令曰,勿煩。出擧條宗薰等合達曰,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用。薦振采於鍾一則稱有神術,逆賊光友,本以鄕曲賤孽,托爲凶徒死士,父事振采,兄事友文,以下八字刀削欲輸軍糧則轉到南陽。凡爲群凶之指使,率皆挺身而樂赴,以下十二字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢。卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身失之太輕,王章不嚴,輿憤未洩。請逆賊友文·光友加施孥戮之典,致後·延壽竝施孥籍之典。令曰,勿煩。出擧條宗薰等合達曰,今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之目,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。令曰,勿煩。出擧條宗薰曰,臣疎虞憒劣,本不襯似於風憲重任,而適當賓對,飭令繼降,玆不敢不粗伸叩謝,進身筵席,而傳達之際,不覺笏記之偶露。乃有承宣之請推,情跡惶恧,不可晏然於臺次,請令遞斥臣職。令曰,勿辭,亦勿退待。出擧條履懋等曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽。耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。令曰,勿煩。出擧條履懋等曰,噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫。此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎·坤之口,有曰,能文善生,有曰,綱之論豐德事,必被竄,有曰,綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中亟令王府,拿鞫嚴覈,快施典刑。令曰,勿煩。出擧條鏴曰,臺臣傳達之時,不爲起伏,有違筵體,推考,何如?令曰,依爲之。出擧條履懋曰,臣庸愚湔劣,初不一毫髣髴於臺閣之狀,睿鑑之所已俯燭,而亞憲特點,忽下於玉署持被之中,臣感恩怵義,不得不章皇出肅,冒沒登對,而傳達之際,未免顚錯。至被承宣問備之斥,滿心慙恧,無地自容,以此情踪,其何可晏然於臺次乎?請令遞斥臣職。令曰,勿辭,亦勿退待。出擧條文白等曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,快正王法。令曰,勿煩。出擧條文白等曰,逆賊尙魯,卽是千萬古所未有之極賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行守之太固,致使應行之律,不得施於此賊。萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。令曰,勿煩。出擧條文白等曰,梟示罪人性世,與極逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。令曰,勿煩。出擧條文白等曰,噫嘻,痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆。耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰,國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。令曰,勿煩。出擧條文白等曰,噫嘻,人心陷溺,世變層生,至有申綱·黃允中輩而極矣。渠以鄕曲卑微之類,敢懷譸張傾陷之計,或發通而圖聚不逞之徒,或投券而冒犯莫嚴之地。秦坑是何等時而比擬無難,錢唐是何等事而指斥有歸。渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也。申綱是未就鞫之奎·坤也,設鞫治逆,將以致天討也。根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,快申典刑。令曰,勿煩。出擧條文白曰,新除授獻納尹心圭時在公忠道石城地,請斯速乘馹上來事,下諭。令曰,依達。出擧條鏴曰,臺臣傳達之時,有所做錯,推考,何如?令曰,依爲之。出擧條文白曰,臣言儀風采,萬不近似於見職,而傳達之際,致此做錯,至有承宣請推之擧,以此情踪,何敢仍冒於臺次乎?請令遞斥臣職。令曰,勿辭,亦勿退待。出擧條齊明曰,帝王家學問之工,實是萬化之本,學問之功,推而廣之,則發而爲絲綸雲漢,動而爲政令施措,凡堯·舜·文·武之政,修齊治平之道,何莫非學問中做得,而學問之功,不以實則無學問之益。今我邸下,丙夜無安寢之暇,未明有求衣之勤,治法政謨,動遵祖宗,庶僚警惕,百度修擧,其於無逸之工,無容仰勉,而傅說之言念終始典于學,終字之先於始字,可見終始如一之意。魯論曰,學而爲政,學卽政之本,近日以來,講對久停,豈不有欠於念終始學爲政之意哉?當此萬機代聽,庶務總察之時,學問緝熙之功,尤有益於端本出治之道。古人云學問之於人,猶茶飯之不可一日廢也。又云患無學問之誠,不患無學問之暇,苟以懋實之工,進進不已,念念在玆,何患無講學之暇乎?見今春晷舒長,化旭和暖,延接宮僚,討論經史,日以爲常,無少間斷,以實一字爲進睿學之工程,則其體用功效,若河海之涵蓄,與天地而廣大,新而又新,聖而益聖之功,亶在是矣,伏願體念焉。令曰,所陳,好矣,當體念矣。令曰,都堂錄今日爲之。令吏官就座。令退,大臣諸宰先退。諸臣以次退出。
上在昌德宮。常參·經筵,以代理停。
金炳朝啓曰,明日再明日徽慶園親祭齋戒相値,經筵頉稟之意,敢啓。傳曰,知道。
金鏴達曰,明日再明日徽慶園親祭齋戒,常參頉稟之意,敢達。令曰,知道。
徐耕輔達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
令于金炳朝曰,禮房承旨馳詣社稷,奉審摘奸,仍詣受香所,一體奉審摘奸以來。
金鏴達曰,輪對官來待矣。令曰,入對。
令于金鏴曰,民生困瘁之如在塗炭者,都是貪虐之故,每念及此,不覺太息流涕。今於楚山民狀事,益知其所不知爲列邑守宰之臣,若有一毫向國之心,寧或有是耶?將行大懲創之政,以謝八方民心,而安知不幾百郡民情,皆如楚民之急乎?直欲無聞而無言,徐萬修則非無當律,又無所惜。如或不加窮覈,輕先置辟,則大非事體,廟堂之不卽陳達,先爲行關,臚列徐萬修罪犯者,豈不有因民訴罪官長之嫌耶?竊爲廟堂惜此擧也。行査之政,不可一委於道臣且承大朝下敎,以承政院右承旨金炳朝爲按覈使,不日下去,與道臣眼同,嚴覈登聞,以爲按律處斷之地,而楚山之民,雖不忍其痛苦剝割,至有此上京呼訴之擧,而以民告官,大關風化,後弊難言,令本道道臣一一捉囚,以待處分之意,一體自廟堂分付。
五政。以金在敬爲宗廟令,李義賓爲典籍。
六政。以鄭翼容爲禁府都事,李湜爲典籍。
七政。以李時復爲尙衣別提,李憲兢爲兵曹正郞,楚山府按覈使單金炳朝。
金鏴,以都摠府言達曰,今此幸行時,侍衛·寶劍·守宮及陪衛,當爲備員,而副摠管朴宗喜有實病,李鐵永在外,一員未差。無以備員,令政院稟令變通,仍令該曹以在京無故人口傳差出,待下批,牌招,以爲備員之地,何如?令曰,竝許遞,旣承下敎,前望單子入之。
摠管前望單子入之,都摠管李龍秀,副摠管尹命烈·李升權代點。
金鏴,以內醫院都提調意達曰,本院提調金履載,除拜摠管矣,園幸當前,職務相妨,摠管之任,今姑許遞,何如?令曰,依。
令于金鏴曰,旣承下敎,摠管前望子入之。
都摠管前望單子入之,申絢代點。
金鏴,以內醫院都提調意達曰,分提調申絢除拜摠管矣,無以留院,改差,其代令該曹,更爲差出,何如?令曰,依。
吏曹口傳政事,以金在昌爲分內醫提調。
金學淳,以弘文館言達曰,新除授副修撰姜泰重時在慶尙道安東地,經筵入番事緊,請斯速乘馹上來事,下諭。答曰,依達。
徐耕輔達曰,新除授執義朴潞壽,正言宋能圭,一體牌招,何如?令曰,依。
又達曰,行大司憲朴宗薰,掌令柳幼麟·李南翼,持平金逸淵·韓植林牌不進,執義朴潞壽差祭,監察茶時之意,敢達。令曰,知道。
以大司諫徐憙淳,司諫朴英載,正言任文白,掌令柳幼麟·李南翼,持平金逸淵·韓植林牌不進罷職令旨,令于徐耕輔曰,只推。
以校理徐左輔,副校理張敎根,修撰金羽根,副修撰李根中牌不進罷職令旨,令于金學淳曰,只推。
令于金蘭淳曰,左承旨入對。
令于金蘭淳曰,戶·兵換房。
安光直達曰,校理徐左輔旣入闕中,不爲肅謝,直爲出去,事甚未安。推考警責,何如?令曰,依。
金學淳,以吏批言啓曰,卽接通禮院牒報,則以爲,今此徽慶園幸行時,左右通禮不可不備員進參,而右通禮李毅遠身病猝重,萬無起動進參之路云,通禮院右通禮李毅遠改差,其代口傳備擬以入,何如?傳曰,允。
吏曹口傳政事,以權馥爲右通禮。
兵曹,留都從事官單金盛淵。
令于徐耕輔曰,楚山前府使徐萬修,令該府拿來嚴囚。
令于安光直曰,旣見箕伯狀達之後,不可仍置,在囚罪人徐萬修具格嚴囚。
令于安光直曰,旣見箕伯狀達,驚心痛惋,可謂按住不得,原狀達姑爲留中,以待按覈使回達,當下處分,按覈使使之明日辭朝,罔夜下去,星火行査以達之意,分付。
以金承業囚單子,令于安光直曰,飭已施矣,分揀放送。
金學淳,以社稷署都提調意達曰,昨日本署樂工廳失火處,提調臣金履喬筵退後,馳往看審,則廳舍二間道里以上瓦椽,全燒墜落,而柱壁俱存,所儲柷敔方臺之屬,自樂器庫分置者,多被燒燼。令戶工曹看審籌摘,庫舍趁卽改建,物件亦爲改備,至於失火根因,則樂工廳在於僻處,非常時往來之地。且其燒痕非自下延上者,則不可歸之於偶然失火,而救火汲水之際,見廳傍橋下,有人隱伏,幾捉而逃逸云必是偸漢之爲偸故燒者,前此亦有此患,捕得依律,而今此見失,極爲痛惋。嚴飭兩捕廳,使之各別譏詗,期於捉得,何如?令曰,依。
金鏴,以備邊司言達曰,御史可合人抄達,別單書入之意,敢達。令曰,知道。
又以兵曹言達曰,五衛將林最秀,慶熙宮衛將李澕,文臣兼宣傳官趙容和,俱以病難供職,呈狀乞遞,侍衛之職,輪番之任,不可久曠,竝改差,何如?令曰,依。
又以禁衛營言啓曰,徽慶園幸行時,本營留都事,命下矣。建陽門則把摠柳和中,別武士金甫相·朴仁采,訓局軍六十名,銅龍門則哨官申光浩,訓局軍三十名,西營則哨官李枝郁,訓局軍四十名,率領入直,新營則千摠具錫朋,騎士將李潤俊,哨官李東明·申錫元,敎鍊官魚成鱗,騎士二十五人,兼別破陣二名,工匠牙兵三十名率領入直,南別營則哨官柳學魯,別騎衛二人,京中哨軍十三名,率領守直,火藥庫則哨官金基浩,別破陣八名,兼別破陣六名,率領守直之意,敢啓。傳曰,允。
又以禁衛營言達曰,今三月初十日番中日時,本營別破陣兼司僕韓景孫鳥銃貫三中,依例別單書入之意,敢達。令曰,知道。
金蘭淳,以義禁府言達曰,旣見箕伯狀達之後,不可仍置,在囚罪人徐萬修具格嚴囚事,令下矣。嚴囚罪人徐萬修具枷杻,移囚南間之意,敢達。令曰,知道。
義禁府照目,粘連中官李如發亦,本府議達內,渠以中官,全昧謹畏之意,敢於咫尺嚴令之下,飾詐欺罔,萬萬痛惡,如此無嚴之類,不可不痛懲。以此照律,罪杖一百收贖,告身盡行追奪,徒三年定配,私罪,奉令依準爲旀,功減一等。又照目,粘連防踏前僉使姜碩俒亦,本府議達內,還餉本自至重,典守尤當嚴謹,而所犯各穀,至過五百石之多,已極無狀。況下送水營,使之備納,在渠大是寬典是白去乙,今至四年,尙無一分備納之意。因循度日,殆若罔聞罔覺者,究厥所爲,眞箇是無良不法之類,不可不如法嚴勘。以此照律,罪杖一百收贖,告身盡行追奪,流三千里定配,私罪,奉令依準。又申目,粘連向前崔宗煥亦,入門單子,雖是京兆所掌,而下令嚴飭之下,互相推諉,不卽擧行,萬萬駭然,以此照律,何如?判付達,依準。又申目,粘連向前朴有壽亦,壇享儀物,尤當敬謹,遮日之以綻裂者,排設於莫重之地,昏謬之罪,在所難免,以此照律,何如?判付達,依準。又申目,向前黃鍍亦,今番應製之自該府擧行,卽故例也。身爲該郞,入門單子之當自本府呈納者,昏迷顚錯,不知單子中書塡者爲何司何人,而矇然進呈於咫尺親臨之下,其擧措之駭妄,不可但以恇怯失措言,以此照律,何如?判付達,依準。
金蘭淳,以義禁府言達曰,時囚罪人李如發杖一百收贖,告身盡行追奪,徒三年定配照律公事判付內,依準,功減一等事,令下矣。李如發功減一等,杖九十收贖,告身盡行追奪,黃海道安岳郡眞木驛,徒二年半定配,而以議達內辭意,具罪目依例發遣府羅將,押送配所,何如?令曰,依。
又以義禁府言達曰,時囚罪人姜碩俒杖一百收贖,告身盡行追奪,流三千里定配照律公事判付內,依準事令下矣。姜碩俒杖一百收贖,告身盡行追奪,全羅道興陽縣流三千里定配,而以議達內辭意,具罪目依例發遣府書吏,押送配所,何如?令曰,依。
丁亥三月十一日午時,王世子座重熙堂。輪對官入對時,右副承旨金鏴,假注書洪在喆,記事官林翰鎭,別兼春秋李穆淵,輪對官尙瑞直長宋錫老,軍資直長南久淳,奉常副奉事金耆升,繕工奉事金定根,社稷令金履平,掌樂僉正南進和,內贍主簿金啓澧,平市直長趙洽,長興主簿李祉默,掌苑別提李靖淵,養賢兼直長尹錫祜,典牲直長韓鎭書,東學訓導金奎燮,西學訓導李冀楨,司錄李培林,瓦署別提李鏞,司䆃僉正尹匡烈,軍器僉正金慶淵,禁府都事李震遠,內資主簿宋之彦,禮賓參奉吳泰晉,典簿金箕詢,禮曹正郞趙德履,刑曹佐郞趙雲杓,工曹正郞崔致輔,漢城庶尹李麟秀,承文判校洪儼,司成李海淸,尙衣直長成憲曾,監役趙雲紹,司宰直長李懿喆,掌樂主簿權中履,平市令林正鎭,義盈主簿趙鼎錫,奉事李宜翼·宗簿直長鄭祉榮,南學訓導金熙逌,中學訓導金鉉復,內贍直長王師羲,廣興令尹五榮,長興奉事李寅弼,以次進伏訖。令曰,輪對官使之以次進前,奏職姓名及職掌也。錫老等以次奏職姓名及職掌,至社稷令金履平。令曰,昨日失火,在於何時也?履平曰,罷漏後失火云矣。令曰,俄見草記則有人跡云云矣。履平曰,臣聞失火之報,馳進看審後,追聞根因,則以爲,救火汲水之際,見廳傍橋下,有人隱伏,幾捉而逸云矣。令曰,其所謂隱伏者,行止殊常矣。履平曰,往在癸亥年失鼎時,亦有殊常之跡云矣。令曰,廳中所存者,何也?履平曰,自樂器庫分置如干雜物而已矣。進和曰,本院專管廟·社大樂,鼓吹法樂,別無他弊,而至於佾舞錯亂之弊,不得不擧槪仰達。蓋時仕樂工額數一百六十七名,而宗廟·兩殿竝享,樂工二百四十名入參,則不足爲七十三名。臘享廟·宮竝享,樂工二百三十四名入參,則不足爲六十七名。所以待年樂生名色,推移進參,待年樂生,以無料布之役,臨時責立,故不知樂律。不得不擧以備數於佾舞,佾舞每享七十二名,竝享一百四十四名,則其數亦多。待年生旣非實樂工,故佾舞錯亂,專由於是,非無變通之方,而提擧之臣,以重臣卿宰,摠攬大綱,未及細察於有司之事郞官小臣,無由自達於天日之下久不能釐正。今若下詢於提調,詳考舊典已例,從長變通,則當有釐弊之道,故敢此仰達矣。令曰,一二提擧相議,從長稟達,可也。出擧條海淸曰,臣旣在泮宮有一二泮弊可陳者矣。泮中卽國家元氣所萃,而泮民休戚,專係於懸房,自先朝爲泮民軫恤,固已靡不用極,而近年以來,泮民日漸凋瘵,莫可支保。此專由於懸房之撤業,而懸房之撤業,亦由於私屠疊屠之熾盛故也。懸房一屠,自是法例,而疊屠者往往有之,閭巷私屠,法禁至嚴,而私屠者愈往愈甚。此輩專利,懸房失業,此所以泮民之莫可支保,而又有所謂坐賣名色,列布坊曲,便同私庖,此爲疊屠私屠者之奸窩也。牛禁之蕩然,紀綱之解弛,莫此爲甚,而泮民之因此失業,亦非細憂,法司非不禁飭,而如此奸民,循例收贖而止,則無以懲畏。此後則本館及法司,若有現捉者,勿爲徵贖,隨卽嚴刑定配之意,嚴明申飭,則奸弊少可知戢,泮民庶有實效,故敢達矣。令曰,私屠之狼藉,非但泮民之失業,紀綱因此掃地,自法司各別痛禁,可也,而如或泛忽,則豈無處分乎?令政院招致該郞分付。出擧條令輪對官先退,仍令退。承史以次退出。
丁亥三月十一日申時,王世子座重熙堂。左承旨入對時,行左承旨金蘭淳,假注書洪在喆,記事官林翰鎭,別兼春秋李穆淵,以次進伏訖。令書令旨曰,不勤待令當該中官拿處。令書令旨曰,新除授摠管牌招。令書令旨曰,近來時囚之或稱有病,保放無常,眞有實病,誠或然也。無端圖便,是豈成說?此後則實病危劇之外,不得保放草記事,分付廷尉。令退,諸臣以次退出。
上在昌德宮。常參·經筵,以代理停。
午時未時,日暈。
安光直達曰,行大司憲朴宗薰,掌令柳幼麟·李南翼呈辭,執義朴潞壽,持平金逸淵·韓植林未肅拜,監察茶時之意,敢達。令曰,知道。
令于安光直曰,兩本宮衣幣香燭,當親臨封裹親傳,仍爲祗送,該房知悉。
金蘭淳達曰,卽者吏曹郞廳來言隨駕官單子,當爲書達,而憲府無進參之員云,差祭外未肅拜人員,竝卽牌招,何如?令曰,依。
令于金蘭淳曰,分內醫院提調金在昌,聞有實病,許遞,旣承下敎,前望單子入之。
分內醫院提調前望單子入之,趙貞喆代點。
令于金鏴曰,按覈使留待。
傳于安光直曰,按覈使入侍。
令于金鏴曰,右副承旨入對,按覈使同爲入對。
臺諫前望單子入之,大司憲李勉昇,大司諫洪起燮,掌令李海淸·南履懋,獻納洪永觀,正言李冕植·張敎根代點。
金蘭淳達曰,新除授正言李冕植以前任奉化縣監,方在解由未出中,何以爲之?敢稟。令曰,勿拘。
令于金蘭淳曰,行都承旨許遞,旣承下敎,前望單子入之。
令于金蘭淳曰,右承旨許遞,旣承下敎,前望單子入之。
承旨前望單子入之,洪起燮·朴晦壽代點。
金蘭淳達曰,今日齋宿,承旨當爲備員,新除授行都承旨洪起燮,所當牌招,而拘於廳規,不得請牌,何以爲之,而右承旨朴晦壽,卽爲牌招,何如?令曰,依。都承旨一體牌招。
金蘭淳達曰,今日齋宿,承旨當爲備員,左副承旨徐耕輔與右承旨朴晦壽,有應避之嫌,纔已緣故出去,無以備員,何以爲之?敢稟。令曰,左副承旨許遞,旣承下敎,前望單子入之。
承旨前望單子入之,趙寅永代點。
金蘭淳,以兵曹言達曰,明日幸行時,本曹堂上守宮及侍衛陪衛,當爲備員,而參議未差之代,令政院稟令變通,仍令該曹以在京無故人,口傳差出,待下批,牌招,以爲進參之地,何如?令曰,旣承下敎,前望單子入之,待下批,牌招進參。
兵曹參議前望單子入之,金道喜代點。
洪起燮達曰,今日齋宿,承旨當爲備員,新除授右副承旨趙寅永,卽爲牌招,何如?令曰,許遞。旣承下敎,前望單子入之。
承旨前望單子入之,李羲準代點。
金蘭淳啓曰,因兵曹草記,今此幸行時,左邊捕盜大將申絅,以西班陪從隨駕,回鑾間右邊捕盜大將趙華錫兼察事,允下矣。兼察左邊捕盜大將趙華錫,牌招聽傳敎,何如?傳曰,允。
令于洪起燮曰,臺諫有闕之代,旣承下敎,前望單子入之。
大司諫前望單子入之,李魯集代點。
以執義朴潞壽,持平金逸淵,韓植林牌不進罷職令旨令于金蘭淳曰,只推。
令于洪起燮曰,都承旨·右承旨入對。
令于洪起燮曰,旣承下敎,承旨前望單子入之。
承旨前望單子入之,金道喜代點。
以黃海監司沈能岳狀達薦新生石首魚節序差早,限內不得封進,惶恐待罪事,令于朴晦壽曰,卿其勿待罪事,回諭。
掌令李海淸達曰,臣庸愚湔劣,本不近似於淸朝耳目之任,而掌憲特點,忽下於夢想之外,臣感恩畏義。雖不得不章皇出肅,而第臣於本府,已經亞憲,揆以公格,在所當遞。請令遞斥臣職。答曰,依達,
金蘭淳,以都摠府言達曰,今此幸行時,侍衛·寶劍·守宮,當爲備員,而一員未差,無以備員,未差之代,令該曹,口傳差出,待下批,牌招,以爲備員之地,何如?令曰,旣承下敎,前望單子入之。
副摠管前望單子入之,李羲準代點。
令于金蘭淳曰,旣承下敎,兵曹堂上有闕之代,前望單子入之。
兵曹參議前望單子入之,趙寅永代點。
令于金蘭淳曰,明日動輿時,都承旨·右承旨·左副承旨陪從。
傳于金蘭淳曰,明日出宮內門路,以協陽門爲之。
令于金蘭淳曰,明日門路,以貳極門爲之。
兵曹口傳政事,大護軍朴宗薰,副護軍徐憙淳。
洪起燮,以吏曹言達曰,楚山府按覈使金炳朝,時無職名,令該曹,口傳付軍職,何如?令曰,依。
兵曹口傳政事,副護軍金炳朝。
朴晦壽,以奎章閣言達曰,守宮檢校直閣鄭基善,待開門牌招,何如?令曰,依。
金蘭淳,以兵曹言啓曰,今此幸行時,左邊捕盜大將申絅,以西班陪從隨駕矣。依前例回鑾間,右邊捕盜大將趙華錫,姑令兼察,何如?傳曰,允。
又以兵曹言達曰,今此慶熙宮經宿動輿時,宮內行巡,當爲磨鍊,衛將·部將,四所依例入直,逐更行巡,何如?令曰,依。
又以兵曹言達曰,卽伏見江原監司洪敬謨狀達達下者,則以三陟前營將李文馨遭父喪,鬱陵島搜討之行,隔在不遠,新營將,令該曹催促下送爲辭矣。新營將河始明,以前任全羅兵虞候,姑未上來,不可遲待其上京辭朝,使之除朝辭罔夜赴任,以爲及期搜討之意,各該道道帥臣處,行移,何如?令曰,依。
又以御營廳言達曰,本廳軍色從事官李穆淵,以別兼春秋,職務相妨,無以參陣,改差,何如?令曰,依。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
金道喜,以義禁府言達曰,慶尙監司李鶴秀申本內,長鬐前縣監金鎭喆罪狀,令收司稟處事,達下矣。金鎭喆下去京畿水原地云,依例發遣府書吏拿來,何如?令曰,依。
丁亥三月十二日辰時,上御熙政堂。按覈使入侍時,同副承旨安光直,假注書李根友,記注官安仁,記事官全道海,按覈使金炳朝,以次進伏訖。上曰,按覈使下去,着實按覈以來。炳朝起伏。上曰,史官還就座。仍命退,諸臣以次退出。
丁亥三月十二日辰時,王世子座重熙堂。右副承旨,按覈使同爲入對時,右副承旨金鏴,假注書洪在喆,記事官林翰鎭,別兼春秋李穆淵,按覈使金炳朝,以次進伏訖。令曰,按覈使進前。令曰,道臣狀達,昨已見之,而下去後着實行査,斯速馳達,公貨之有犯與否,亦爲詳覈,可也。令按覈使先退,炳朝退出。令曰,留院公事入之。出令旨令書令旨曰,呈辭及在外臺諫,竝許遞,旣承下敎,前望單子入之。令曰,在院承旨入對。出令旨行都承旨金學淳,行左承旨金蘭淳,左副承旨徐耕輔,以次進伏。令讀奏各房公事。學淳曰,臣吏房,無公事矣。鏴曰,臣戶房,有公事二張矣。仍讀奏達下。蘭淳曰,臣兵房,無公事矣。耕輔曰,臣刑房,有公事四張矣。仍讀奏達下。學淳曰,臣吏房,有同敦寧李綱重呈辭一張矣。令鏴讀奏,鏴讀奏訖,書加給由下。仍令退,諸臣以次退出。
丁亥三月十二日申時,王世子座重熙堂。都承旨·右承旨入對時,都承旨洪起燮,右承旨朴晦壽,假注書李根友,記事官兪章煥,別兼春秋李景在,以次進伏訖。起燮曰,凡於持公事入對之時,承旨不爲移席,則史官不得分左右,卽是古例也。向者分左右之例,詳考圖式,更爲指一仰達之意,有所仰達者,而尙此未定云。從今承旨入對,則史官勿爲進前,定式似好矣。令曰,唯。起燮曰,史官分左右,使之還就座乎?令曰,可之。史官還就座。起燮曰,新除授承旨李羲準,卽爲牌招齋宿,何如?令曰,許遞,可也。出擧條令曰,旣承下敎,承旨前望單子入之。入之,金道喜代點。起燮曰,新除授承旨金道喜卽爲牌招齋宿,何如?令曰,依爲之。出擧條令退,諸臣以次退出。
上在昌德宮。常參·經筵,以代理停。
自辰時至人定,灑雨下雨,測雨器水深八分。
自人定至十四日開東,灑雨下雨,測雨器水深五分。
大駕詣徽慶園幸行時,世子宮祗迎所入幕次後,內閣·政院·藥房·春坊口傳問安。答曰,知道。徽慶園入齋室後,王世子板位問安。答曰,知道。內閣·政院·玉堂·樂房·百官口傳問安。答曰,知道。世子宮,內閣·政院·玉堂·藥房·春坊·百官口傳問安。答曰,知道。親祭罷入齋室後,王世子,板位問安。答曰,知道。內閣·政院·玉堂·藥房·百官口傳問安。答曰,知道。世子宮,內閣·政院·玉堂·藥房·春坊·百官口傳問安。答曰,知道。歷臨東關王廟,入小次後,內閣·政院·玉堂·藥房口傳問安。答曰,知道。世子宮詣懿陵入齋室後,內閣·政院·藥房·春坊口傳問安。答曰,知道。親奉審入齋室後,內閣·政院·藥房·春坊口傳問安。答曰,知道。仍詣東關王廟板位問安。答曰,知道。還內後,王世子,板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。世子宮,內閣·政院·玉堂·藥房·春坊·朝廷二品以上·六曹堂上口傳問安。答曰,知道
朴晦壽啓曰,明日經筵,取稟。傳曰,停。
朴晦壽達曰,明日常參,取稟。令曰,停。
金蘭淳啓曰,司僕寺內乘來言,捲窓,取稟。傳曰,依例爲之。
傳于朴晦壽曰,王世子當詣懿陵奉審矣,該房知悉。
金蘭淳啓曰,撥馬回報,屢度申飭,而一向稽緩,萬萬駭然,隨駕將臣,所當重勘,而本院請推之外,無他可施之罰,何以爲之?敢稟。傳曰,從重推考。
洪起燮達曰,吏曹郞廳來言,臺諫有闕,政事,取稟。令曰,前望單子入之。
掌令前望單子入之,柳榮五落點。
金道喜達曰,卽者義禁府都事來言,今日幸行時,駕側鳴錚罪人卞浩鼎等四十六人,輿側鳴錚罪人宋民圭等六十人,移送秋曹云矣,敢達。令曰,知道。
金蘭淳,以都摠府言達曰,新除授副摠管李羲準,時無職名,令該曹口傳付軍職,何如?令曰,依。
兵曹口傳政事,護軍單李羲準。
朴晦壽,以奎章閣言達曰,大駕今已還宮,守宮檢校直閣鄭基善,依定式減下,何如?令曰,依。
金蘭淳,以禁衛營言達曰,隨駕本營將官將校軍兵等處,依定奪乾犒饋磨鍊分給之意,敢達。令曰,知道。
又以御營廳言達曰,隨駕將官及駕前別抄將校軍兵等處,依定奪乾犒饋磨鍊分給之意,敢達。令曰,知道。
又以摠戎廳言達曰,今番徽慶園幸行敎是時,隨駕將校軍兵等處,乾犒饋,依定式磨鍊分給之意,敢達。令曰,知道。
丁亥三月十三日辰時,大駕詣徽慶園。幸行親祭入侍時,行左承旨金蘭淳,右副承旨金道喜,同副承旨安光直,記事官韓鎭㦿,記注官安仁,別兼春秋李穆淵,提學金履喬,原任直提學李龍秀,檢校直閣李嘉愚,以次侍入。時至,上具翼善冠·衮龍袍,乘駕轎出宣化門。藥房提調金履載,行左承旨金蘭淳進前。履載曰,侵早勞動,聖體,若何?上曰,一樣矣。由協陽門·肅章門·進善門,出敦化門。通禮跪啓請少駐,大駕少駐。侍臣上馬,進至宗廟前路,下轎而過。還乘轎出興仁之門,宣傳官稟鳴金鑼鼓擧行,至東關王廟後路,下轎而過。還乘轎,進止安樂峴。命書傳敎曰,同副承旨馳詣懿陵,奉審以來。出駕敎至園所洞口,宣傳官稟鳴金鑼鼓止,上下轎乘輿,至齋室門,降輿入齋室。少頃,通禮跪啓展拜時至,命入外辦,上出幄次,通禮跪啓請乘輿,上乘輿,至紅箭門。通禮跪啓請降輿,上降輿入詣謁園禮板位,引儀唱俯伏興再拜興平身,上俯伏興平身,因詣園上奉審,碑閣奉審,入小次。少頃,親祭時至,通禮跪啓請行禮,上出小次,贊禮前導,升自東階,詣丁字閣板位。贊禮啓請再拜興平身,贊禮導上詣尊所西向立,執尊者擧冪,起燮酌酒,光直以盞受酒。上入詣靈床前,贊禮啓請跪,上跪,起燮奉香,光直奉爐。上三上香,光直奠爐于案,贊禮啓請執盃獻盃,起燮奉盞跪進,上執盞授光直,奠于靈床前。贊禮啓請俯伏興少退跪,上俯伏興少退跪,王世子以下在位者皆跪,大祝入靈座之右東向跪,讀祝文訖,上降復位。贊禮啓請亞獻禮,宮官引王世子入詣靈床前,行亞獻禮,降復位。執禮請行終獻禮,終獻官沈象奎詣靈床前,行禮如儀訖,降復位。贊禮啓請四拜興平身,上四拜興平身,王世子以下在位者皆四拜興平身,贊禮導上詣望燎位,望燎訖。贊禮跪啓請禮畢,導上至展拜板位,行辭園禮,仍出紅箭門外。上曰,百官揷羽。出傳敎上曰,侍衛軍兵雨具從便爲之。出傳敎上乘輿至齋室門外,通禮啓請降輿入齋室。上曰,諸司預備。出傳敎上曰,還宮時東關王廟歷臨,王世子隨詣矣。侍衛雲寶劍外置之,軍兵路上留駐。出傳敎命入外辦,通禮跪請乘輿,上改具戎服出,乘輿至園所洞口,通禮啓請降輿乘轎,上降輿乘轎過安樂峴,歷臨東關王廟,入小次。少頃,下敎曰,王世子自懿陵奉審所,動輿與否,問來入稟。連加促敎曰,王世子動輿問入。兵曹判書金魯敬所啓,今番塘馬擧行,不可但以駭然言,時刻已過,三時走馬,幾至五十,而不至十餘里之間,有去無來,最後數次來報者,亦不分明。聖念憧憧,日勢漸晩,群情之悶悚,容有其極。及至小朝隨詣關廟後,始聞陪衛承旨之言,則塘馬來到者只三次云,其前所去走馬,果往何處,而無形影乎?擧行之慢忽,紀律之懈弛,誠不可使聞於人,該營將臣,雖有政院察推之擧,不可不嚴加處分,故敢此仰達矣。上曰,拿處,可也。出擧條上行再拜禮,王世子行再拜後,命書傳敎曰,王世子問安置之。又敎曰,百官問安勿爲之事。上命入外辦,通禮跪啓請乘輿,上乘輿出大門外,通禮啓請降輿乘轎,上降輿乘轎,至興仁之門,宣傳官稟鑼吹止。入興仁之門,至宗廟前路下轎而過,還乘轎,入敦化門·進善門·肅章門,至協陽門·宣化門還內,出標信解嚴。諸臣以次退出。
丁亥三月十三日辰時,大駕詣徽慶園。展謁親祭擧動,王世子隨駕入對時,行都承旨洪起燮,右承旨朴晦壽,左副承旨金鏴,假注書洪在喆,別兼春秋李景在,檢校直閣李嘉愚,以次詣閤。時至,相禮贊請外備,王世子具戎服,由重華門以出,詣敦化門外祗迎所,入幕次。少間,相禮贊請出次,王世子出祗迎位。大駕至,鞠躬祗迎訖,仍進發,隨詣園所,就齋室外板位問安訖,入幕次。令曰,京畿監司率各務差使員待令。出令旨展拜時至,王世子改具翼善冠·淺淡服·烏犀帶,隨詣謁園禮板位,行禮訖。隨詣園上奉審,仍隨詣碑閣奉審,入小次。親祭時至,詣亞獻禮板位,行亞獻如儀訖,自園所洞口,至興仁之門外捧上言事。出令旨仍就親祭後問安板位,問安訖。令曰,京畿監司率各務差使員入對。出令旨行都承旨洪起燮,假注書洪在喆,記事官兪章煥,別兼春秋李景在,京畿監司徐長輔,地方官兼一路都差使員楊州牧使鄭基一,道路橋梁差使員坡州牧使趙存中,出宮時傳語差使員始興縣令林穎喆,還宮時傳語差使員陰竹縣監張極老,待令馬差使員平邱察訪朴載豐,日傘奉持差使員重林察訪金潤龜,以次進伏訖。令曰,以次奏職姓名也。長輔等奏職姓名。令曰,有何弊瘼乎?長輔曰,弊瘼則別無可奏者矣。令曰,農形,何如?長輔曰,春牟幾皆播種,而早耕處往往立苗矣。令曰,弊瘼以次陳之也。基一曰,別無弊瘼矣。存中曰,別無弊瘼矣。穎喆曰,別無弊瘼矣。極老曰,別無弊瘼矣。載豐曰,別無弊瘼矣。潤龜曰,別無弊瘼矣。起燮曰,每於幸行時,道臣及各務差使員特賜引接,蓋出於咨訪民隱之盛念,而輒以無弊仰奏,視若恒例,匪今斯今,文具之歎,此亦一端。顧今畿輔民瘼,比他道殆有甚焉,而申申俯詢之下,一辭以無弊爲對,道臣及秩高守令,尤爲慨然矣。宜附相規之義,以示責備之意,京畿監司徐長輔,楊州牧使鄭基一,竝推考,何如?令曰,依爲之。出擧條令退,長輔等先退,承史亦退閤外。王世子以奉審承命,詣懿陵,具戎服以出,諸臣以次陪從,王世子詣懿陵入齋室,改具翼善冠·衮龍袍,詣謁陵禮板位,行禮訖。仍詣陵上奉審,仍詣碑閣奉審,仍詣丁字閣奉審。令曰,有頉處,令戶曹堂郞,更爲看審後,修改等節草記擧行事,自政院分付,王世子還入齋室。令曰,諸司預待。出令旨王世子詣東關王廟,仍就板位問安訖,入幕次後,問安勿爲之事。出令旨仍詣行禮板位,行禮訖,行禮後問安勿爲之事。出令旨仍爲隨駕還宮,仍就板位問安訖,由貳極門還內。諸臣以次退出。
上在昌德宮。常參·經筵,以代理停。
大殿·中宮殿·世子宮,內閣·政院·玉堂翌日口傳問安。答曰,知道。世子嬪宮口傳問安。答曰,知悉。大殿·世子宮,朝廷二品以上·六曹堂上單子問安。答曰,知道。
藥房都提調沈象奎,提調金履載,行左承旨金蘭淳啓曰,祗謁園寢,聖慕克伸,向晩回鑾,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿,氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
朴晦壽啓曰,明日經筵,取稟。傳曰,停。
金蘭淳達曰,明日慶熙宮齋宿,再明日衣幣香燭封傳相値,常參頉稟之意,敢達。令曰,知道。
金道喜達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
洪起燮達曰,左副承旨金鏴今日不爲仕進,卽爲牌招,何如?令曰,依。
傳于金蘭淳曰,二十日瑞蔥臺當親臨矣,處所以春塘臺爲之,王世子侍座之節,一體磨鍊。
令于朴晦壽曰,禮房承旨馳詣宗廟·景慕宮,奉審摘奸以來。
金蘭淳啓曰,訓鍊大將申鴻周拿處事,命下矣。將兵之任,不可一刻無摠察之人,何以爲之?敢稟。傳曰,摠戎使兼察。
又啓曰,訓鍊大將,摠戎使兼察事,命下矣。兼察訓鍊大將朴周壽,卽爲牌招聽傳敎,何如?傳曰,允。
掌令南履懋達曰,臣言議巽軟,見識鹵莽,本不合於淸朝耳目之任,而栢府除旨,屢下於旬月之內,臣感激恩私,怵畏義分。雖不得不章皇出肅,粗伸叩謝之忱,而臣於本府,已經亞憲,今臣所叨,揆以公格,自在當遞,其何可仍因冒據乎?請令遞斥臣職。答曰,依達。
洪起燮啓曰,吏曹郞廳來言,臺諫有闕,政事,取稟。傳曰,前望單子入之,待下批,牌招察任。
掌令前望單子入之,金邁淳落點。
安光直達曰,卽者持平韓植林陳書到院,而語及北關事,有大臣趙泰億建白之句,泰億之負犯,何如?罪名,何如,而章奏之上,乃以官職姓名,肆然書之者,事之駭惋,莫此爲甚。原書纔已退却,而此等處不可不嚴降處分,何以爲之?敢達。令曰,原書捧入。
令于安光直曰,持平韓植林書中句語,卽遠人之妄發也,不必深責,故施以罷職矣。臺諫有闕之代,旣承下敎,前望單子入之。
持平前望單子入之,禹錫簡代點。
令于安光直曰,明日出宮門路,以貳極門爲之。
以執義朴潞壽,掌令柳榮五,持平金逸淵,司諫朴英載,獻納洪永觀,正言張敎根·李冕植牌不進罷職令旨,令于金道喜曰,只推。
以慶尙監司李鶴秀狀達寧海府民家失火事,令于安光直曰,聞甚矜惻,元恤典外,別加顧助事,分付。
以公忠監司徐俊輔狀達恩津等邑民家失火事,令于安光直曰,聞甚矜惻,元恤典外,別加顧助事,分付。
以公忠監司徐俊輔狀達,結城縣監李源祚,遭本生母喪事,令于安光直曰,令該曹口傳擇差,催促下送,而今此春務方殷之時,俾無曠官之弊,可也。
洪起燮,以吏曹言達曰,今此宗廟望祭大祝副司果朴宗璜,寒食節享,塡差於光陵大祝矣。其間日字已多,而謂以得病,中路淹留,受香在卽,終不來待,誠萬萬悚駭。原單子不得已改付標以入,其罪狀,令該府拿問處之,何如,而飭令之下臣之不善塡差,惶恐,敢達。令曰,該大祝令該府拿問處之。如此之人,何其塡差乎?該銓堂推考。
安光直,以戶曹言達曰,參判臣愚淳與正郞臣李謙秀,謹奉下令,馳詣懿陵,眼同本陵參奉臣徐有畬,奉審丁字閣有頉處,詳細籌摘,則正間北邊柱木傾側,東壁中防木蹲壓,神門仍爲開闔不便,月臺三面動退傾圮,大小層階隨以蹲陷,故修改吉日,令日官崔福基推擇,則來四月十三日卯時爲吉云。以此日時擧行,而正礎換柱之際,神御床當爲告由移安,令該曹趁期擧行,何如?令曰,依。
朴晦壽,以內醫院都提調·提調意達曰,副提調金鏴,今日問安,不爲仕進,卽爲牌招,何如?令曰,依。
金蘭淳,以兵曹言達曰,今番徽慶園幸行時,隨駕將校軍兵各差備等犒饋,依定奪以乾物分給之意,敢達。令曰,知道。
又以訓鍊都監言達曰,今番幸行時,隨駕將官將校軍兵及武藝別監等犒饋,依定奪以乾物磨鍊分給之意,敢達。令曰,知道。
又以御營廳言達曰,謹依啓下及達下,前排軍信箭手四名,各木二疋,牢子七十三名,巡令手六十九名等處,各木一疋施賞之意,敢達。令曰,知道。
金道喜,以義禁府言達曰,宗廟望祭大祝副司果朴宗璜拿問處之事,徽旨達下矣。朴宗璜下去京畿加平地云,依例發遣府羅將拿來,何如?令曰,依。
吏曹判書金履喬書曰,伏以,吉日陪駕,睿誠克展於拜園,好雨知節,民心益欣於瞻旄,禮叶情順,曷勝歡忭?仍伏念,臣以匪才,適叨銓地,仰覩我邸下代聽萬機,躬親勤勵,臣於是,豈不欲殫竭心思?搜才稱任,以對揚萬一,而其奈性質疎愚,見聞謏寡,觸處疵纇,有不可掩。雖以日前之政言之,東伯之初望首擬者,卽臣族親,素知其爲人剛介,見不義若浼,曾任畿邑豪强屛跡。其後西郡,廉聲載路,邇來屛居鄕里十數年,貧病已甚,而操履愈固,當此貪風日熾,民生受困之日,若得如此人,任之方面,則廉威自足殫壓,刺擧必不茹吐。故只取其得人,信心注擬,乃惟我邸下,憫其癃疾,憂其不堪,特令原望之勿施,仰認睿念,寔出於愼簡,臣不勝惶懼之至。改擬他望以入,而竊自思惟,則身居銓衡之任,一方伯之差遣,不能稱旨,致勤提飭,已是臣之不職。況旣擧所知,而進不能效古人補綴更奏之義,自著做錯,而退又不能任推薦失當之咎,淟涊含默,不陳本實,則有非所以以誠信無隱,事我邸下之道也。玆敢忘猥冒悚,披露自列,惟离明垂察焉。且伏念,臣受氣素薄,恒多疾病。近年以來,衰頹轉甚,筋骸無以自强,神思有時不續。夫筋骸難强,則常多鈍滯之患,神思不續,則易致差誤之失,雖尋常官職,閑漫事務尙不可任其鈍滯而不及,差誤而有失。況臣所叨之任,關係甚重,若復因仍久冒,自抵僨誤,則罪及於身,猶不足恤,害歸於公,當復,如何?伏乞离明,特令鐫改臣銓任,以幸公私,千萬至祝。臣無任云云。答曰,覽書具悉。日昨下令,余則謂有商量矣。卿言如此,還甚可愧,卿是重臣,何必難安?卿其勿辭行公。
持平韓植林書曰,伏以,臣生長北土,跡素微賤,性本庸愚,旣乏抱蘊之才,自絶榮塗之望矣。幸竊科第,偏被恩數,栢府除旨,忽下於千萬夢想之外,臣聞命惶蹙,實不知所以措躬之地也。臣感激洪恩,義當一陳叩謝之忱,而竊伏念,臺官之職,上以補闕拾遺,下以正風厲俗,則其爲責任,重且大矣。如臣之疎賤謭劣,何可一日冒據,從他嘲笑哉?臣內省自疚,不敢承當,暴陳血懇,仰瀆睿聽。伏乞邸下,特垂鑑諒,亟遞臣見職,以重名器,以安私分焉。臣於丐免之章,不宜贅及他說,而愚衷所激,不容泯默尾陳北事數款,不以人微而特賜察納焉。褒奬忠節,朝家之大典,而咸興之贈判書柳應秀之彰義祠,永興之贈參判金應福之精忠祠,鏡城之贈持平李鵬壽之彰烈祠,已賜恩額,而吉州之溟川祠,乃敵愾功臣贈諡孝莊公許惟禮之祠宇也。惟禮粵在光廟朝十二年丁亥施愛逆亂之時,以司饔別坐,供職在京,聞其父陷賊中,進榻前籲急請往,上許之。卽馳赴難,賊勢甚張,列郡風靡,朝廷震驚,至發六道兵,遣將臣魚有治等討之。賊旣負險,勢莫能抗,惟禮直入賊中,緩辭以誘,乃釋其父,至鏡城雲倭院,設奇策乘賊醉睡,絶幕繩覆而掩之,縛而斬之,招諭群醜,俾令歸順,人心悅服,大亂遂定。捷奏,上嘉其功,特除崇秩而封吉城君,召入內殿,賜宴璽書褒美曰,旣脫父於將亡,且敵予之所愾,夷險一節,忠孝兩全云云,而寵賜甚多。英廟朝丁未,因大臣趙泰億建白,贈判書諡孝莊,前後遺跡,班班可考,而壬辰倭寇,惟禮曾孫珍及玄孫大成,戰功最優,死敵殉節。甲子适變,惟禮五代孫秀敏及六代孫誠一,靖亂有功,載名勳籍,忠節世著,天褒屢降,有足以震耀人耳目,故凡有秉彝之心者,莫不觀感而慕仰之,立祠而竝享焉。此吉城君贈諡孝莊公許惟禮之祠宇也。肅廟朝己亥,有院宇毁撤之命,而因禮曹判書臣閔鎭厚啓達,自上以爲吉城君祠宇則功存社稷,特爲仍存事下敎列聖朝優奬之盛恩,逈出尋常,宜無所憾,而巋然屋宇,恩額未揭,居者慨惜,過者咨嗟,斯可謂朝家之欠典。臣以爲,特施賜額之典於吉州溟川之祠,一以彰惟禮之殊勳,一以慰遠人之觀瞻。挽近以來,每當監試,則饒財蔑學之類,爭買文筆,橫竊科試,雜踏場屋,濁亂風習,貧寒才學之士,擧多見落,向隅長歎,掩卷廢閣,荊圍纔撤,物論喧騰,此非設科之本意,而終始爲弊,不可勝道。若不大加嚴飭,則將至於無可奈何之地矣。其於作成培養之道,誠極寒心。臣以爲,自今秋本道式科,待其出榜,更令道臣面試取才,許赴會試,俾有實效,其無文筆者,充軍以懲。有北一路,有南關·北關,而北關地饒而穀賤,南關土瘠而穀貴,或値饉荒,則移北耗穀,而以爲調濟之策,實出於救飢之政也。豐年則無關於憂民之飢,而猶且移之,稱爲北來穀,而年年分還於南民者,奸吏輩因緣操弄,以爲例規,而釣利於穀貴之地故也。緣此而還外之還,次次加倍,所謂殘獨之戶,還米多至十石,各穀亦幾五石,貧民農作,終歲勤動,而猶不能滿十石之穀,安能以此而稱彼之還乎?孤殘之民,萬無一策,破家失業,景像愁沮,猶期畢捧,旁午出差,鷄犬不寧,鞭扑浪藉,痛楚不忍,非但移來北穀之弊爲然也。至於各邑,有邑倉山倉,而山倉穀麤,邑倉穀精,則每當秋捧之時,恣生其圖利之計,折耗於穀精之倉,至其麤處,則竝耗留庫。年年如之,將爲不勝其還,而無可奈何之地,則自山納邑,自野受山,幻弄無常,糶糴無度,孤單百姓,奔令不暇,名爲受還而來往之間,消融無餘,廚煙已空。自山納邑之時,距邑倉百里之民,負載裹糧,觸冒風雪,千萬辛苦,幸得至邑,則庫色輩按斛而睨視曰,穀不精矣,將以求賂之意也。因是而滯留者,一望有餘,無告小民,何以料生?慘惔之狀,懇惻之情,以臣庸愚,所不能形容仰達之萬一也。伏願邸下,廣運睿知,視聽於無形無聲,仰體我列聖朝軫念北路之盛恩隆眷,分付道臣,所謂北來穀,如非凶歉,則一切嚴禁,各邑之山野移受移納之弊,一一痛革,俾北路民,無至轉運之地,不勝幸甚。臣無任云云。覽書具悉。賜額有禁,面試非倉卒可行事也。至於還穀事,何道不然,而深北之最尤痼弊。卽余所深憂者,自廟堂行會本道道臣,使之另加釐革事,分付,爾書中有妄發,遠人不必深責,施以罷職之典。
丁亥三月十四日辰時,上御熙政堂。藥房入診入侍時,都提調沈象奎,提調金履載,行左承旨金蘭淳,記事官韓鎭㦿·金相鼎,別兼春秋李穆淵,檢校直閣李嘉愚,以次進伏,醫官李惟鐸·李命運·金殷相進伏楹外訖。象奎起伏奏曰,時雨旣降,昨日向晩回鑾,勞動亦多,夜間聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,醫官入診,何如?上可之。命運·殷相等,以次入診訖。命運·殷相退伏奏曰,脈候左右三部調均矣。象奎曰,臣省墓之行,前旣承從便往來之敎矣,以今十七日發去矣。嘉愚曰,向來大臣,以尊周彙編開印或謄寫事,仰奏蒙允,而今以謄寫停當矣。卷數則七卷,件數則十二件,所入物力,分付戶曹,使之量宜磨鍊,以爲趁卽擧行之地似好,故敢此仰達矣。上曰,依爲之。仍命退出,諸臣以此退出。
上在昌德宮。常參·經筵,以代理停。
世子宮詣慶熙宮後,內閣·政院·藥房·春坊口傳問安。答曰,知道。
藥房都提調沈象奎,提調金履載,副提調金鏴啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
洪起爕啓曰,明日經筵,取稟。傳曰,停。
金道喜達曰,行大司憲李勉昇陳書,執義朴潞壽,掌令柳榮五,持平金逸淵未肅拜,掌令金邁淳,持平禹錫簡在外,監察茶時之意,敢達。令曰,知道。
金蘭淳達曰,備邊司郞廳來言,今日賓廳日次,而咸興·永興兩本宮,衣幣香燭封傳齋宿相値,不得來會云矣,敢達。令曰,知道。
令于洪起爕曰,今日動輿時,左承旨·左副承旨陪從。
令于金蘭淳曰,南所衛將·部將爲先汰去,出付兵曹,嚴棍事,分付。
洪起爕,以侍講院言達曰,今日動輿時,宮官當爲全數進參,而文學未差,無以備員,令政院稟令差出,待下批,牌招,以爲進參之地,何如?令曰,依。旣承下敎,前望單子入之。
文學前望單子入之,金正喜代點。
傳于洪起爕曰,徽慶園親祭終獻官右議政沈象奎熟馬一匹面給,贊禮禮曹判書趙鍾永,執禮徐淇修,大祝李憲瑋,典祀官奉常正朴熙顯,禮房承旨朴晦壽竝加資,通禮以下諸執事,竝依乙酉年例施賞園官令南履愚陞敍,參奉金碩淳陞六,事知京守僕等帖加,守僕等考例施賞。
傳于洪起爕曰,東關王廟守直官權知參軍崔昌信·徐宅順,六品職調用,守僕等帖加,庫直等,依乙酉年例施賞。
傳于金蘭淳曰,飭已施矣,訓鍊大將申鴻周分揀放送。
金道喜,以義禁府言達曰,訓鍊大將申鴻周飭已施矣,分揀放送事,承令達下矣。申鴻周分揀放送之意,敢達。令曰,知道。
金蘭淳啓曰,訓鍊大將申鴻周分揀放送事,命下矣。卽爲牌招,傳授命召,何如?傳曰,允。
傳于洪起爕曰,卽聞領府事病重云,驚慮不已,御醫持藥物看病以來。
令于金蘭淳曰,明日還宮時,當歷臨明溫公主主第,該房知悉。
行左承旨金蘭淳,右承旨朴晦壽等達曰,卽伏見下令,明日還宮時,將歷臨明溫公主主第矣歷路移仗,睿念雖出於篤友,私第動輿,禮節終欠於守經,況齋居經宿之餘,連爲勞動,又非節宣保嗇之方,臣等職忝出納,憂愛自切,玆不得不相率仰籲。伏乞亟寢成令,以副區區之意,惶恐,敢達。答曰,歷臨主第,多有已例,暫時勞動,豈可有損於保躬乎?成令已下,友情難抑,卿等何不曲諒余心乎?卿其更勿煩瀆,卽令該司磨鍊以入。
以文學金正喜牌不進罷職令旨,令于金蘭淳曰,只推。
吏曹口傳政事,以申萬休爲結城縣監。
金蘭淳,以奎章閣言達曰,景慕宮望廟樓今望奉審,無頉之意,敢達。令曰,知道。
又以禮曹言達曰,因京畿監司狀達,懿陵丁字閣有頉處,俱係緊重,工役固當亟施,而正礎改柱,事體重大,稍觀今夏潦水增加與否,臣曹堂上進去奉審後稟處事,回達纔已依下,而卽伏見戶曹草記下者,本陵丁字閣正間北邊柱木傾側,東邊中防木蹲壓,月臺三面傾圮等處修改吉日時,以來四月十三日卯時推擇,告由之節,令該曹擧行事,依下矣。奉審之節,戶曹堂郞,已爲承令擧行。臣曹則更不進往,修改時先告事由祭,同日曉頭先行,祝文令藝文館撰出,而至於神御床移還奉,則謹考謄錄,自前陵寢丁字閣興役時,皆無移還安告由設行之例。今亦依此擧行,所入物力機械役軍,亦令各該司及京畿監營,磨鍊進排,而正間豎柱,事役至重,不可只令本陵官員兼監役擧行,依前例臣曹堂上,與戶曹郞廳·繕工監監役,眼同監董,何如?令曰,依。
又以兵曹言達曰,南所入直衛將部將汰去,令兵曹嚴棍事,令下矣。臣進去外,兵曹南所入直衛將閔百顔,部將朴熙命汰去後,各嚴棍二十度,該所書員軍士等,各嚴棍二十度之意,敢達。令曰,知道。
又以義禁府言達曰,宗廟望祭大祝副司果朴宗璜拿來事,草記依下,而朴宗璜自加平地,纔爲上來,今方待令,拿囚之意,敢達。令曰,知道。
又以禁衛營言達曰,謹依啓下及達下,前排軍信箭手四名各木二疋,牢子六十九名,巡令手六十五名等處,各木一疋施賞之意,敢達。令曰,知道。
又以御營廳言達曰,去夜初更量,內需司別提金駿協·趙延基犯夜被捉,依例令收司科治之意,敢達。令曰,知道。
又以刑曹言達曰,御營廳達辭內,去夜初更量,內需司別提金駿協·趙延基,犯夜被捉,依例令攸司科治之意,敢達。令曰,知道事,令下矣。金駿協·趙延基,依更數過齋後,各決笞三十度,放送之意,敢達。令曰,知道。
右議政沈象奎箚曰,伏以,徽慶園親祭禮成時,雨濡於方春,仗衛旋於晩日,聖慕克伸,雖自忘於勞動,群情擧欣,亦竊憂於霑冒,如臣之職居保護者,尤不勝下情之憧憧。昨於藥院入診,玉體彌康,朝者輿前承候,睿度萬安,瞻仰慶幸,曷有其極?臣以名忝大官,猥與執鬯之末,周旋駿奔,有事爲榮,顧自詑於盛遭,懼未能於虔相。今伏見大朝傳敎下者,列臣於諸祠官之首,而至有錫馬之命,榮實逾分,賞爲罔功,怵焉愧惕,靡所容措。玆具短章,敢瀆离明。伏乞亟卽稟旨收還,以重恩施,以安賤私,不任祈仰之至。取進止。答曰,覽箚具悉卿懇。卿其安心領受。仍令于金蘭淳曰,此下答,史官往諭于右議政。
江原監司鄭元容書曰,伏以,我大朝殿下,純德享天福祿來同,离明代照,重華協帝,方域頌仁孝之聞,宗國奠泰磐之勢,此誠我朝之晟際也,慶會也。幸躬遭逢,抃祝曷已?仍伏念,臣孤露餘生,念息榮塗,曩叨湖藩,猥陳私懇,荷聖上天地之仁,惻怛體下,察臣衷曲,特賜開允,獲伸至情,臣莊誦恩言,字字鏤肺,不知將何心身,少酬我聖恩之萬一也。値玆慶賀,忽焉忘私,彈冠從事,不遑啓處,臺省周廬,陪昵淸光,榮寵所加,志願已足,準擬公役閑暇,冒乞恩由,歸省墳墓,棲身松杉,與村氓·野夫,誇聖恩而頌睿德,以圖不報之報矣。不意今者,東藩須代,俾臣來旬,一之爲謬,其可再乎?臣靦然以慙,竦然以懼,蹙蹙然以不自安也。竊覸我邸下,聰明睿知,圖治日勤,一念生民,政本已立,彼愚而神,耕者相賀。苟使方伯共理之臣,仰體邸下之仁心,對揚邸下之明令,洞萬里於階前,藹陽春於蔀屋使邸下之深恩厚澤,浹民心而淪民,仰裨一初德化之盛,則古所謂臣主俱榮,顧不在此歟。今臣職旣居此,志固願此,而其奈才有所局,力有所限,何哉?臣昔日曬史五臺,遵海而東,見其地重嶺疊嶂,滄溟環之,野無十里之闢,田少上等之饒,剗石菑火,力倍收寡,峽室如罄,浦戶如艇。人煙不接,生理蕭條,官徵吏求,又從以縱橫其間,民鮮恒心,朝夕聚散。少遇靑州之飢荒,輒入監門之畫圖,環東之土,莫非王民,而其生之可哀,其業之極艱,恐無過於關以東之民矣。若非賢刺史明以察隱,威以戢奸,惠以懷保,廉以節省,則其何以答委毗之隆,而副衆民之望乎?以臣疎闇,以臣愚劣,雖欲從之,末由也已矣。使臣坐擁節旄,一無攸爲,餐松飮泉,遊眺名山而止,則後雖被不職之愆,將何補益於事乎?左右籌度,惟有一遞,公可以不辱隆簡,私可以不負初心。伏乞睿明,早垂鑑照,畫賜斥免,則奚但微臣之幸?抑亦東州之幸也,臣無任云云。答曰,覽書具悉。卿書中辭意,何如是一向固執耶?任卿東藩,意有在焉,卿其勿辭,往欽哉。用孚余委毗之心。
丁亥三月十五日卯時,王世子詣慶熙宮齋宿。動輿入對時,行左承旨金蘭淳,左副承旨金鏴,假注書洪在喆,別兼春秋李穆淵,原任直提學李龍秀,檢校待敎徐憙淳,以次詣閤。時至,相禮贊請外備,王世子具翼善冠·衮龍袍,由重華門以出。藥房提調金履載,副提調金鏴進前曰,侵早勞動,睿體,若何?答曰,一樣矣。至協陽門外,相禮贊請降輿,王世子降輿,由肅章門,過仁政門。相禮贊請乘輿,王世子乘輿,出敦化門。相禮贊請降輿乘輦,王世子乘輦進發,至興化門外。相禮贊請降輦乘輿,王世子乘輿,仍由興泰門入,令陪衛及承史以下權退。諸臣以次退出。
上在昌德宮。常參·經筵,以代理停。
自辰時至午時,日暈。
夜自一更至五更,月暈。
世子宮,內閣·政院·藥房·春坊·朝廷二品以上·六曹堂上經宿口傳問安。答曰,知道。
衣幣香燭封傳後,內閣·政院·藥房·春坊口傳問安。答曰,知道。
仍詣明溫公主主第後,內閣·政院·藥房·春坊口傳問安。答曰,知道。
還來後,內閣·政院·玉堂·藥房·春坊口傳問安。答曰,知道。
朴晦壽啓曰,明日經筵,取稟。傳曰,停。
朴晦壽達曰,明日常參,取稟。令曰,傳。
金道喜達曰,行大司憲李勉昇下答未下,執義朴潞壽,掌令柳榮五,持平金逸淵未肅拜,掌令金邁淳,持平禹錫簡在外,監察茶時之意,敢達。令曰,知道。
令于朴晦壽曰,今番右議政掃墳之行,雖許從便往來大臣禮使之道,不可無是擧,給由馬澆奠床,依例備給。
令于金蘭淳曰,諸司預待。
令于金蘭淳曰,宣傳官拿處安徐,當該洗馬,事過後拿問處之當該承旨,從重推考。
醫官秦慶煥書啓,臣敬奉下敎,馳往西部磐石坊藥田契領中樞府事金載瓚家,齎傳蔘料,病症看審,則自數日前,重添輪行毒感,兼以素患疝積,表裏交劇,寒熱往來,食飮全却,症形深重,脈度則左右三部洪數浮大,藥則主家連用人蔘養胃湯·藿香正氣散·茯苓補心湯等劑,姑無減勢云,此意詮次啓達。傳曰,知道。仍留看病。
金道喜達曰,卽者義禁府都事來言,今日動輿時,輿側呼訴罪人方載哲,移送秋曹云矣,敢達。令曰,知道。
以平安監司李羲甲狀達,郭山郡守任震白,閱月沈病,不得已罷黜事,令于金蘭淳曰,民農方作之時,如是曠官,極爲可憫,令該曹,口傳擇差,待下批,催促下送。
以金夢說原情申目,令于金道喜曰,飭已施矣,分揀放送。
醫官秦慶煥書啓,臣敬奉下敎,領中樞府事金載瓚病症,更爲看審,則比曉大勢一樣,而外感之沈痛,積氣之上升,似有減意,精神昏眩,食飮阻却,亦隨而少勝,而脈度洪數,姑無加減。藥則主家仍用茯苓補心湯,故齎來藥物,卽爲傳致,而臣則姑爲仍留之意,詮次啓達。傳曰,知道。仍留看病。
金蘭淳,以都摠府言達曰,今日入直內三廳,武兼禁軍及軍兵等,當爲中日習射技放,而衣幣·香燭封傳相値,不得設行之意,敢達。令曰,知道。
義禁府申目,副司果趙璟鎭原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通遍,議處,何如?判付達,依準。又申目,社稷令柳基豐原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又〈申目〉,宗廟望祭大祝副司果朴宗璜原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達,依準。又申目,長鬐前縣監金鎭喆原情云云。問目內辭緣,泛稱遲晩,所當請刑是白乎矣,年滿七十,法不當請刑,議處,何如?判付達,依準。又申目,粘連漢城府判官黃鍍矣本府議達內,今番應製之自該府擧行,則故例也。身爲該郞,入門單子之當自本府呈納者,昏迷顚錯,不知單子中書塡者,爲何日何人,而矇然進呈於咫尺親臨之下,其擧措之該妄,不可但以恇怯失措言。以此照律,罪杖八十收贖,奪告身三等私罪,奉令依準爲旀,功減一等爲良如敎。又照目,粘連典設司別提朴有壽矣本府議達內,壇享儀物,尤當敬謹,遮日之以綻裂者,排設於莫重之地,昏謬之罪,在所難免。以此照律,罪笞五十收贖,解見任別敍私罪,奉令依準爲旀,功減一等爲良如敎。又照目,粘連成均館直講崔宗煥矣本府議達內,入門單子,雖是京兆所掌,而下令嚴飭之下,互相推諉,不卽擧行,萬萬駭然。以此照律,罪笞五十收贖,解見任別敍私罪,奉令依準。
大司憲李免昇書曰,伏以,恭惟我大朝殿下,享周文無憂之福,行唐堯命攝之禮,乃以至重至大之任,擧而畀之於我邸下,邸下將以何術,上答付托之聖眷,下副蘄望之衆情也哉?臣猥忝籌司之任,趨簉賓對之筵,獲覩都兪吁咈之盛,大僚稟事,則周諮勤懇,必欲溯本而究末,臺臣進言,則答令諄複,必使隨事而竭論,圖治之念,藹然辭表,臣退歸私次,手舞足蹈,中心自語曰,有君如此,而不能躋斯世於太平,則臣下之罪也。臣雖無似,亦具彝性,願忠之誠,不後於人,安得無一言仰裨,以贊我邸下一初淸明之治也哉?邸下睿德天縱,令聞日彰,重祀典而必盡誠敬,軫獄訟而屢煩提飭,大小臣工,罔敢或怠,回漓返淳,指日可待。然而內而六官百司,外而八道·四都,稟達相續,機務甚繁,邸下之所自憂者,政在於不得其要領耳。禹之告舜曰,克艱厥后,舜之授禹曰,可畏非民。夫人君,貴爲天子,富有四海,作威作福,從心所欲,宜若無可艱可畏之事,而君臣相戒之際,必曰,艱曰,畏者何哉?一日萬幾,治忽立判,不亦艱乎?民心向背,安危是係,不亦畏乎?邸下代聽以來,懲貪恤隱,一念憧憧,嘉謨善政,史不勝書,艱畏之意,已與舜·禹一揆,臣固欽仰贊歎之不暇,而憂治世而危明主,古人所以未然之憂也。萬有一始勤而有終怠之患,察小而有遺大之失,則豈不有欠於艱畏之義也乎?臣竊覸邸下宵衣旰食,求治太速,積痼之弊,若將時日可祛,目今民情之轉急,時瘼之難醫,卽邸下之所親覩而憂歎者也。思所以振刷頹綱者,安得不然,而第伏念優遊不迫,天地之化也,代天行工,亦如是而已。先正臣李珥之言曰,紀綱,匪一朝發憤而可立也。須以公平正大之心,施之政事,直必擧枉必措,功必賞罪必罰,則紀綱可立矣。又曰,朝廷善善惡惡,得其公正,私情不行,然後紀綱可立,眞格言確論也。如欲振今日旣頹之綱,則雖日行一政,日出一令,救正之策,孰有過於此數言者乎?君臣上下,交相勉勵,施措之間,私不掩公,用捨之際,邪不勝正,則其亦庶乎?其可也。今日爲治之要,恐不外此,臣敢以是獻焉。若其制治之具,禮樂刑政是已。然臣本知識謏陋,不敢妄有陳奏,至如目下急先所當務者,其目有六。一曰,保護睿躬。惟天惟祖宗,保祐我家邦,邸下沖年代理,茂膺純嘏,此實億萬年無疆之慶也。受艱大之托,分乙丙之勞,入而問寢視膳,出而坐堂視事,不遑暇食,憂勤太過,如或小失於調護攝養之方,則其於上貽兩殿之憂,何哉?伏願愼起居以養身體,節嗜慾以養臟腑,靜思慮以養精神,謹好惡以養心志,固四百宗社之本,副億兆生靈之望焉。頤卦傳曰,動息節宣,以養生也,飮食衣服,以養形也,威儀行義,以養德也,推己及物,以養人也。然則王者之養其身,其亦異乎?人之養也,經邦之務,制治之具,由是而生焉。伏願邸下,念哉念哉。二曰,勤睿學。凡人之學之不可闕,如農夫之不可闕來耟也。況帝王之學,將大有爲也哉?伏惟邸下,以亶聰之姿,有好學之誠,書筵頻開,德業日進,臣誠萬萬欽誦。然讀書而無心得之要,遇事而無躬行之實,則是亦口耳記誦而止耳,非臣所望也。聖人之心,布在方策,如大學之三綱,中庸之九經,葩經勸懲之義,尙書訓戒之辭,何莫匪帝王致治之要哉?必也立志要高,作爲已有,如遇會心處,須要諷誦,諷誦之不足,更要體驗。惟恐吾之不如是,然後學問之力,始有不可誣者矣。如史記則亦爲襯切治亂盛衰之蹟,而瞭然如指掌,邪正進退之機,照然在目,必求其某事得某事,失所以興所以亡之理,每存設以身處之之念,驗之身心,發諸施措,則窮理之要,不外乎此。如朱夫子之封事·陸內相之奏議,先朝之所品惓惓致力者,聖意豈無以哉?讀古人之書,知古人之心,朝夕如對其面,左右如聞其言,則異代之材,可借爲用,稽古之功,豈淺淺乎哉?故相臣鄭光弼之言曰,人君好學,宗社之福也。然徒學其文,不體其實,則終無益也。此言甚切實有味,伏願留念焉。三曰,革科弊。科擧者,卽士君子立身事君之階,亦朝廷所以得賢而與共者也。爲主司者雖明目小心,猶懼有濫竽之弊,如或不然,通關囑而逞胸臆,則其所選者,皆躁進無恥之輩也。公卿大夫由是而升,方伯·守令,由是而出,國家將焉用彼哉?冠儒服儒之時,已不以直道自待,況於得志之後,其操身不正臨民以虐之狀,可知也已。欲致賢俊於廊廟之上,任循良於字牧之列,可不自科擧始乎?科場容私之弊,自昔已然。然昔之士也,猶以曲逕爲恥,惟恐人之或知,今之士也。臨科而無蹊逕,則反以爲恥,公傳塗說,視若茶飯,百方鑽刺,必得關節乃已,士習之乖,胡至此極?任有司之責者,苟能悏張公道,無一私之或干,則彼爲士者,何從而生心哉?京師爲矜式之所,而請托肆行,主司任掄選之責,而取捨失正。甚至於臨科而先有指目,及其榜目之出,不幸往往有中,設科取人之意,豈端使然哉?故八方人士,或有解體而廢擧業者,或有效嚬而鑽曲逕者,駸駸滔滔,馴致近日而極矣。此風不改,則民志無底定之日,世道無挽回之期,豈不大可悶哉?若其革弊之方,特轉移問事耳。通一經後,始許赴擧,放榜之日,必爲面試,無文而冒赴者,通情而被選者,竝與有司而同用科賊之律,則庶或爲矯救之一方也。此乃古制卽然,非臣創爲此刻薄之言也。見今慶禮纔擧,科期已涓,京外彈冠而起者,將以千萬計矣。考牌禁雜,固是嚴科場之道,而考試之地,如或不公,則是捨本而治末也。何以慰士望而正士趨哉?伏乞嚴降飭令,別立條例,使秉筆者,無容私意,赴擧者,知有公道,幸甚幸甚。四曰,懲貪墨。貪官汚吏,從古何限,而豈有如徐萬修之窮凶極惡者哉?行査有令,勘律有時,恭俟處分,不必煩瀆,而伏讀下令。有曰,安知不幾百郡民情,皆如楚民之急乎?若痌之念,藹如陽春,癉惡之意,嚴於鈇鉞,此政海東生民起死回生之秋也。噫,彼萬修,誠一變怪,貪者豈必人人如彼,而凡爲守宰者,小涉贓汚,則賊民一也。蓋擅弄公貨,剝害民生,輦輸馬載賂遺成風,使一境之民,富者蕩析,貧者流離,而莫之恤焉,將見民不民而國不國矣。書曰,民惟邦本,本固邦寧,民不固而邦寧者,臣未之聞也。計贓懲貪,自有常法,而銓擧不公賂門不塞,則雖日烹一人,令終不行,民隱固自如也。夫爲官擇人,古之道也,而爲人擇官,今已久矣。彼貪墨者,豈盡素性然哉?亦朝廷之責也。視賂厚薄,榮悴是判,殘蔭冷武之拚死生得一麾者,何苦而不貪哉?其情亦云慼矣。顧今通計八路,豈無廉潔謹飭之人哉?臣不敢爲誣一世之言,而亦不可謂全然無是事也,朝廷,四方之表準也。表端影直,不無其理,源淸流潔,亦有其望。若使朝廷之上,廉於辭受,銓擧稱其賢否,方伯嚴於黜陟,則貪汚之風,不期去而自去,如反掌之易,亦惟在邸下陟罰好惡之得其正。伏願邸下,留心而省察焉。五曰,破朋黨。朋黨之弊,可勝言哉?始也言議之不合,終焉戈戟之相尋,引類植援而利歸於私,黨同伐異而害及於公,必將敗人家國而後已。臣竊痛之,古之所謂朋黨者,君子小人,判作兩塗,惟在於在上者,用捨之,如何?一自中葉以來,賢愚邪正,錯雜無偏,一邊之人,未必皆是,一邊之人,未必皆非。故明知其可用,而非其黨也,則唯恐見用,明知其不可用,而苟其黨也,則唯恐見斥,善惡相混,用捨或倒,朝象日乖,莫知或恤式至于今矣。爲今日臣子者,願忠之心,人孰無之,而唯爲一私字所拘,稍欲自好者,亦未能超然自拔於圈套之外,邸下將誰與之共國哉?然此亦非其罪也,朋黨之弊,其來已久,與生俱生,習俗難變,銓衡之官,今日擧一人,則必曰,某也某黨,故有是擧,臺閣之臣,今日偏一人,則必曰,某也某黨,故有是偏,誹謗四起,疑忌群至,使不得措其手足,雖使智者當之,亦末如之何矣。恐惟我英宗大王,用是爲懼,所以五十年救藥者,不出乎蕩平二字,先大王所以繼述而救藥者,亦唯在蕩平二字,先王以是傳之大朝,大朝以是畀之邸下。邸下所以率舊章闡新化者,亦捨是而奚以哉?然所謂蕩平之義,豈但政注間用捨云乎哉?君心大公然後,可以責人之公,君心無私然後,可以祛人之私。是以董仲舒之言曰,正君心以正朝廷,惟願邸下,只察其賢邪優劣之分,勿先存計較安排之念,藏者陟之,否者黜之,能者進之,不能者退之。惟才器是視,心無偏係,則物情自底於和平,朝象無患其渙散,臣固不敢保其朋黨之必可祛,而一年二年,馴成治規,則其於救目前之弊,亦豈無一分之助乎?亦唯在邸下方寸之內而已。六曰,理財用。臣聞倉廩實而知禮節,衣食足而知榮辱,蓋倉廩不實,則禮節不得以導率之,衣食不足,則榮辱不得以勸懲之也。今日士夫,喪其廉恥,小民趨於詐僞,紀綱日頹,風俗日渝,何莫非公私財用匱乏之故也?古者上有餘財,下有餘力,不相征利,化行俗美,今也則不然。人莫不有父母妻子,仰哺於一己,而不饑而寒者,百無一二,安得不窮斯濫也?苟求厥由,繁瑣之文,奢侈之風,有以致此耳。大而冠昏喪祭之具,小而衣服飮食之需,競尙侈美,恥不如人。惟恐涯分之不越,瞻聆之不動,風俗亦異矣。彼食祿者,尙不自給,況無祿者乎?以無恒之産,當無益之貿,以至窘之力,當太侈之用,貴賤上下,無一不然,如是而不失廉恥者,幾人哉?居家失廉介之操,請囑大行,莅官恣貪黷之習,剝割是事,民受其弊,急如倒懸,其詐僞之成習,又何誅也?陸贄疏曰,朝廷取之方鎭,方鎭取之州,州取之縣,縣取之鄕,鄕將安取哉?是皆出於疲人之肝腦筋髓耳。賈誼疏曰,饑寒切於肥膚,欲其毋爲姦邪,不可得也,其今日之謂歟?廉恥固可勵,詐僞固可正,而旣未富矣,何所施其敎哉?臣於近年以來,病伏鄕廬,見所不見,凡所以害民傷民者,更僕而不可數。夫糶糴之設,所以爲民,而輕散重斂,反虐於民,難支之弊,已不可言,而田賦,卽什一之法,其實倍之。良丁,均一匹之役,疊者過半,以至山店野市船商馬估,莫不困於徵索,不安厥業,無貧無富。若將不保朝夕,一邑如此,一道可知,一道如此,八域可知。雖以日月之明,何以盡燭此狀耶?顧此弊也,亦匪一朝一夕之故也。臣伏間內而戶·兵·惠諸衙,外而監兵水各營,經用也支放也。每患不足,古所謂備數千里之旱,饋數十萬之兵,無可議論於今日。此固已萬萬寒心,而於是乎取剩於還穀,而農民受病,責補於各保,而良丁日縮,山田野畓之公屯旣遍,漁箭鹽盆之受稅太繁,一切取辦於下,地無閑土,人無遺利。故守令從而營私,吏胥乘而逞欲,民不料生,又從而姧之。今欲少撟此弊,則莫若崇儉德而省冗費,先裕國家之財,禁侈風減浮文,以紓朝臣之力,然後歲遣繡衣,採探民隱,凡係損下益上之政,次第除減,期於永革,使得以息肩安堵,保有父母妻子之樂,則廉恥有可勵之望,邪僞有可正之路,是所謂百姓足君誰與不足者也。伏願深留睿念焉。仍伏念臣姿性儱侗,言議骩骳,上不足以補衮闕,下不足以警具僚。此皆自知甚明者,況臣於丙辰冬,待罪正言時,以不言之罪,堂僚拿鞫之請,旣發於登筵之時,兩司屛裔之論,又出於勘放之役。伊後三十年來,屢叨臺銜,一未敢爲承膺之計,亦嘗控訴衷懇,竟得遞解,此通朝之所共知也。都憲特點,出於千萬夢想之外,園幸隔宵,召牌繼下,而適無行公之僚,將闕隨駕之班,臣他不暇顧,章皇出肅,半日陪扈,粗伸分義。然或夤緣幸會,晏若固有,不思所以自處之道,則不但臣心之自愧,亦將人言之謂何?似臣情勢,冒沒行公,自有臺閣以來所未有之例也。鐵限終不可踰,株守終不能改。伏乞俯垂鑑諒,特許鐫改,俾靖私義,以存臺體,千萬幸甚云云。答曰,覽書具悉。諸條所陳,何莫匪目下急務,適聞時弊,而侈風之日盛,賂遺之大行,尤是萬萬痛歎,莫可收爲。卿以都憲之任,先此有言,深庸感歎,陳勉之戒,亦當體念,卿其勿辭行公。
正言張敎根書曰,伏以,臣庸愚謭劣百不猶人之狀,卽睿鑑之所俯燭,而瀛選玷汚,已踰涯分,臣實感惶恧縮,靡所措躬。此際薇垣特除,又下於夢想之外,未敢知邸下,奚取於臣,而誤恩之聯翩,乃至於斯,臣固當怵畏義分,蹶趨走,而第伏念淸朝耳目之職任係綦重,屢試蔑效,揣量已熟,堪勝無路。且況臣於日前郊迎,猝得寒疾,帖席宛轉,時日之內,末由蠢動,由前而有僥濫之愧,由從而有逋慢之罪,以情以病,無以自恕,敢陳短章,仰控實狀。伏乞邸下,亟賜鐫斥,以安私分焉。臣方丐免,不暇贅他,而今於韓植林上書,竊有憂憤,不容泯默,惟离明垂察焉。噫,辛壬義理,卽撐天地亘,古今之莫嚴莫重者也。雖輿儓婦孺,皆知泰億輩之爲凶逆,則孰敢以官爵姓名,肆然筆之於章奏之間,視同無故之人哉?植林,雖曰,北路疎賤之蹤,渠之曾祖卽在垣,而在垣,迺辛壬凶徒中,一鷹犬也。出入臺閣,凶疏悖啓,無不參涉,許多罪惡,有難毛擧,而今其孫,認作世守之論,弁髦隄防,甘心愛護,平日茶飯,隨處破綻,敢於代理之初,欲售嘗試之計,何其無嚴無忌之甚,而可謂世變,無不有矣。睿答賜以循例,處分止於譴罷,此特出於包容遠人不屑深誅之睿念,而第若此輩,決不可以遠人之言,有所曲恕,屬之妄發也,明矣。若不大加嚴處,則隄防其將壞亂,義理終以晦塞,羸豕霜氷之憂,有不勝言,思之及此,寧不懍然而寒心哉?伏望邸下,仰稟大朝,前持平韓植林,爲先施以屛裔之典焉,臣無任云云。答曰,覽書具悉。日昨韓植林事,此迺遠人妄發,不必深責。故止以譴罷,今見爾書,豈如是太重乎?勿煩,爾其勿辭察職。
丁亥三月十六日卯時,王世子詣景賢堂。咸興·永興兩本宮衣幣·香燭親傳入對時,行左承旨金蘭淳,左副承旨金鏴,假注書洪在喆,別兼春秋李穆淵,奎章閣提學金履喬·朴宗薰,原任直提學李龍秀,檢校直提學趙鐘永,原任直提學朴綺壽,原任直閣鄭基善,檢校待敎徐憙淳,以次詣閤。時至,王世子具翼善冠·衮龍袍,由興泰門以出。藥房提調金履載,副提調金鏴進前曰,離次經宿,睿體,若何?答曰,一樣矣。王世子仍由崇賢門陞堂,詣親傳位,右承旨朴晦壽,檢校待敎李憲瑋,亦以該房及陪香官,從陞王世子,親審衣襨·香燭及祭品訖,閣屬官以次封裹,履喬等對擧以進。晦壽·鏴對擧,以授京畿監司徐長輔,長輔跪受以授執事官,仍奉彩轝,祭品亦奉架子上訖。相禮贊請詣祗送位,王世子詣祗送位,彩轝至,祗送如儀訖。晦壽曰,陪衛之徑先出外,擧行顚錯,兵曹堂郞及宣傳官,不可無警,何以爲之乎?令書令旨曰,當該宣傳官及兵曹堂郞,事過後,令該府拿問處之。王世子還由興泰門入。令陪衛及承史以下權退。諸臣以次退出。
丁亥三月十六日午時,王世子還宮動輿。明溫公主主第歷臨入對時,行左承旨金蘭淳,左副承旨金鏴,假注書洪在喆,別兼春秋李穆淵,原任直提學李龍秀,檢校待敎徐憙淳,以次詣閤。王世子由興泰門以出,至興化門外,相禮贊請降輿乘輦,王世子乘輦進發,仍歷臨明溫公主主第,令陪衛及承史以下權退。令曰,領府事患節不輕云,左副承旨先爲出送。令曰,輔德進去。領府事問疾以來。出令旨令曰,諸司預待。出令旨王世子由敦化門入。藥房都提調沈象奎進前曰,離次經宿之餘,向晩還宮,勞動亦多,睿體若何?令曰,一樣矣。王世子仍由貳極門還內。諸臣以次退出。
上在昌德宮。常參·經筵,以代理停。
大殿·中宮殿·世子宮,內閣·政院·玉堂翌日口傳問安。答曰,知道。世子嬪宮口傳問安。答曰,知悉。世子宮,朝廷二品以上·六曹堂上單子問安。答曰,知道。
藥房都提調沈象奎,提調金履載,行左承旨金蘭淳達曰,伏未審日間,大殿聖體,若何?中宮殿氣候,若何?移次齋宿,親傳香燭勞動之餘,睿體,何如?臣等不任區區伏慮,敢來問安。答曰,知道。大殿玉體萬康,坤殿氣候安康,余亦一樣矣。
洪起燮啓曰,明日經筵,取稟。傳曰,停。
又啓曰,來二十一日,朝參日次矣,敢稟。傳曰,停。
金道喜達曰,明日常參,取稟。令曰,停。
又達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
洪起燮達曰,來二十一日,輪對日次矣,敢稟。令曰,爲之。
又達曰,右承旨朴晦壽,今日不爲仕進,卽爲牌招,何如?令曰,依。
傳于洪起燮曰,江華留守及下直守令留待。
傳于洪起燮曰,江華留守及下直守令入侍。
令于洪起燮曰,江華留守及下直守令留待。
傳于安光直曰,前全羅監司留待。
傳于安光直曰,前全羅監司入侍。
令于洪起燮曰,都承旨入對,前全羅監司,江華留守,下直守令,同爲入對。
備忘記,江華留守徐有榘下直,長弓一張,長箭一部賜給。
洪起燮啓曰,三皇忌辰日,親行望拜禮,前期一日以稟事,曾有定式矣。今十九日毅宗皇帝忌辰日,親行望拜禮,何以爲之?敢稟。傳曰,謹當躬行矣,王世子陪參之節,依例磨鍊。
令于金道喜曰,當該騎省堂郞,竝下義禁府推考,守門將出付兵曹,嚴棍汰去,下隷亦令決棍。
令于金道喜曰,飭已施矣,兵曹參議·參知,分揀放送。
令于洪起燮曰,遣說書·領府事問疾以來。
令于洪起燮曰,諸承旨持公事入對。
令于洪起燮曰,旣承下敎,政官牌招開政。
吏曹口傳政事,以鄭日復爲郭山郡守。
洪起燮,以吏批言達曰,通禮院右通禮權馥呈狀內,矣身素患痰癖之症,當此換節之時,一倍添劇,時月之內,萬無起動供職之路,卽速入達遞改云。其身病,旣如是沈重,則有難强令察任,改差,何如?令曰,依。
又以吏批言達曰,奉常寺判官韓兢裕呈狀內,矣身素患痰癖之症,當此換節之時,一倍添劇,時月之內,萬無起動供職之路,卽速入達遞改云。其身病,旣如是沈重,則有難强令察任,改差,何如?令曰,依。
有政。吏批,行判書金履喬進,參判朴周壽,參議李翊會牌不進,行都承旨洪起燮進。以金正喜爲應敎,趙秉鉉爲副校理,朴宗喜爲同敦寧,李憲瑋爲戶曹參議,朴齊聞爲大司成,申在植爲同經筵,尹乘烈爲右通禮,鄭元善爲奉常正,鄭鴻慶爲司成,鄭煥章爲監察,任奭朝爲徽慶園參奉,林翰鎭爲東學敎授,李牧榮爲濬源殿令,承文正字單尹克培,奉常參奉單張周翼,禮曹判書趙鐘永,今加正憲,右承旨朴晦壽,今加嘉善,應敎徐淇修,文學李憲瑋,奉常正朴熙顯,今加通政,加資事,承傳。
兵批,行判書金魯敬禁府坐起進,參判金熙華禁推,參議趙寅永入直進,參知黃燾病,右副承旨金道喜進。以李明五爲晉州監牧官,同知金宅根,護軍金學淳·李綱重,副護軍徐耕輔·李憲瑋·朴熙顯,副司直南履懋·李海淸·李南翼·柳幼麟·尹心圭,副司果任文白·宋能圭·金碩淳,已上竝單付。
吏批,再政。以李穆淵爲文學,黃基安爲奉常判官,李祉點爲司饔主簿。
吏曹,知經筵趙鐘永,同經筵洪奭周,右賓客趙鐘永,左副賓客朴宗薰,右副賓客李龍秀,已上竝單付。
洪起燮,以吏曹言啓曰,今日政事中,禮曹判書趙鐘永,陞正憲矣。經筵及賓客,皆有座次,陞降未免漏落,矇然之失,臣不勝惶恐,而座次單子書入之意,敢啓。傳曰,知道。卿則推考。
金道喜達曰,行大司憲李勉昇,執義朴潞壽牌不進,掌令柳榮五,持平金逸淵陳書,掌令金邁淳,持平禹錫簡在外,監察茶時之意,敢達。令曰,知道。
以執義朴潞壽,司諫朴英載,獻納洪永觀,正言李冕植·張敎根牌不進罷職令旨,令于金道喜曰,只推。
以右承旨朴晦壽牌不進罷職令旨,金于洪起燮曰,只推。
以吏曹參議李翊會牌不進罷職令旨,令于洪起燮曰,只推。
洪起燮,以內醫院都提調提調意達曰,副提調金鏴,今日問安,不爲仕進,卽爲牌招,何如?令曰,依。
以內醫院副提調金鏴牌不進罷職令旨,令于洪起燮曰,只推。
醫官秦慶煥書啓,領中樞府事金載瓚病症,大槪昨晩以後,諸症別無加減,而積氣之上升,終未夬降,神精之昏瞀,有時來往,兼又咳喘孔劇,夜未交睫,脈則按其三部,一直洪數,藥則主家方用調中地黃湯,而太醫連日來留,病心益切悚悶云,此意詮次啓達。答曰,知道。主家之言雖如此,病勢尙無減節,姑爲仍留看病。
洪起燮,以禮曹言啓曰,今三月十九日,北苑親行望拜禮時,王世子陪參之節,依例磨鍊事,命下矣。出宮時,王世子祗迎處所,以何處磨鍊乎?敢稟。傳曰,依前爲之。
又以禮曹言啓曰,以今三月十九日,北苑親行望拜禮出宮時,王世子祗迎處所,取稟草記。傳曰,依前爲之事,命下矣。取考謄錄,則昨年再昨年,北苑親行望拜禮出宮時,王世子祗迎處所,自臣曹草記稟旨,而伏承批旨,俱以協陽門外磨鍊,今亦依此磨鍊,儀註以入之意,敢啓。傳曰,知道。
又以禮曹言達曰,卽接愍懷墓守衛官牒呈,則近有虎患,橫行於火巢內,奉審巡山之節,不得任意云矣。墓所至近之地,虎患若是狼藉,極爲驚心,卽令該軍門,發送砲手,期於捕捉事,分付,何如?令曰,依。
金道喜,以都摠府言達曰,副摠管李觀植,以武臣堂上朔試射試官,訓鍊院晝仕出去之意,敢達。令曰,知道。
又以兵曹言達曰,當該騎省堂郞,竝下義禁府推考,守門將,出付兵曹,嚴棍汰去,下隷,亦令決棍事,令下矣。謹依下令,金虎門守門將崔鳳佐,嚴棍二十度後汰去,近仗軍士及等牌軍士,亦各決棍十五度之意,敢達。令曰,知道。
又以禁衛營言達曰,本營哨官申錫元,身病猝重,勢難察任,改差,何如?令曰,依。
又以義禁府言達曰,兵曹參議趙寅永,參知黃燾等,分揀放送事,承令,達下矣。趙寅永·黃燾,竝分揀放送之意,敢達。令曰,知道。
又以義禁府言達曰,卿宰禁推,該府草記,待批下捧供,載在大典通編矣。金熙華,係是卿宰,敢達。令曰,捧供以入。
又以刑曹言達曰,昨日動輿時,楊州居方載哲,以山訟事,呼訴於衛外,其本訟曲直,未知如何,而如非持錚鳴金,以文字呼籲及言語白活之類,自考喧所,元不捉給刑曹,考喧都事,如或不遵定式,執送刑曹,刑曹初勿捧供,直爲退送事,曾有先朝壬寅受敎矣。今此方載哲,敢以文字,呼籲於蹕路之側者,萬萬頑濫,其習不可長,自臣曹考律重勘,考喧都事之違式執送,未免做錯,當該都事,捧現告推考警責,何如?令曰,依。
義禁府申目,翊衛司洗馬趙鶴年原情云云。洗馬之任,果在於徽旨擧行,而出宮前祗受,還宮後罷出,卽其所掌,陪衛之列,顚倒錯行,實非洗馬之所可檢察,事實如此,別無可罪之端,分揀,何如?判付達,依準。又申目,向前柳基豐亦,太社事體,何等至敬至嚴之地,而身爲守直之任,不善衛護,壇上至近之地,有此失火,萬萬驚悚,常時不能恪愼之罪,極爲駭然,決不可尋常輕勘,以此照律,何如?判付達,依準。又申目,向前金鎭喆亦,編配防守,法意至嚴,罪人之忽地逃躱,已不免稽忽之科,而在任時,未卽捉得,尤極駭然是白乎乃,考其失囚後,在官日字,則不過一月之間。此與法典所載百日之限,煞有不同,且已捉得,則亦非永失是白乎矣,當初之不善防守,以致逃躱者,不可以到今捉納,有所全恕,以此照律,何如?判付達,依準。又申目,向前朴宗璜亦,侍從軍銜之不得擅自尋鄕,卽不易之法,而陵享歸路,轉向他境,濡滯日字,以致享帖之臨時付標,事同擅離,時亦未及,極爲悚然,以此照律,何如?判付達,依準。又申目,向前趙璟鎭亦,旣聞山變,則情理雖曰,切急,擅自下鄕,大違法意,以致享官之不能趁時待令者,萬萬駭然,以此照律,何如?判付達,依準。又申目,兵曹正郞金建喆,佐郞崔重湜等原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
右承旨朴晦壽書曰,伏以,祗謁園寢,親灌禮成,聖慕冞增於感時,睿誠克伸於陪享,凡在瞻聆,孰不讚仰,而臣於玆際,適叨近侍之列,粗效陪扈之誠,周旋密邇,獲覩盛儀,區區下情,倍切欽頌。千萬不自意,以臣爲有該房勞,誤恩忽降,寵擢遽加,臣聞命惝怳,繼以震惕,誠不知措躬之所也。竊伏念臣之職事,本不過班聯趨走節目奉行,則有何勞勩之可紀,而藉曰,爲勞,諸僚惟均,在臣何謂?以是而仰干恩賞,萬萬非常情之所到,而今玆亞卿,命德之器,資級旣峻,位望自別,固宜廣詢公議,愼簡賢才,以之尊朝廷而勵臣工,則其不可因一時恩賞,輒以此授受也,明矣。臣身僥冒,有未暇論,而堂堂聖朝,名器輕褻其將由玆而始,豈不誠大可懼歟?噫,臣本菲才賤品,聲望不越乎下中,文質無當於左右,雖尋常百執事,固不足備數,則其於斯,尤萬萬非夢想之攸及。臣情到此,奚但爲循墻而走而已哉?仍伏念臣之從前所被,罔非踰濫,策名未及一紀,計年纔過强仕,節次推遷,居然躋下大夫列矣。夷考其前後踐歷,未嘗有分毫報答,而只自浮沈淟涊,剩爲身家之榮耀,每一思惟,惶汗遍體,而況更進一步,晏然廁跡於卿月之班也哉?恩踰其分,謂之僭,官非其人,謂之濫,司直之地,宜有駁正而靜俟屢日,迄未有聞,玆敢冒入文字,猥自披列。伏乞离明,念公器之不可虛假,諒臣言之非出飾讓,將臣新授資秩,稟旨收回,以幸公私,不勝大願,臣無任云云。答曰,覽書具悉。卿其勿辭行公。
掌令柳榮五書曰,伏以,臣姿性庸愚,自分樗櫟之散,門戶單寒,素無墻壁之依,而倖竊科第,濫廁朝籍,今已二十有五年矣。偏蒙我聖上覆庇之恩,前後除拜,罔非踰分,自顧迷劣之識,初無塵刹之報,居常愧懼,不知措躬之所矣。掌憲除旨,忽下於此際,臣怵畏義分,固當蹶趨承,而臣之老母,年今七十有八歲矣。衰耗日甚,眞元漸下,有若下山之日矣。近因春候之寒峭,以致外感之添苦,飮啖全却,轉側須人,臣左右扶將,實難暫時離捨,召牌之下,坐犯違傲,臣之情私,吁亦惶悶矣。玆敢據實呼籲於仁覆之下。伏乞特賜鐫斥,俾便救護焉。臣方乞免,不宜贅他而目下駭憤,不容泯默,敢此陳達,惟邸下少垂察焉。日前以楚山前府使徐萬修事,有按覈道査之令,而首尾數十百言,嚴截懇惻,凡所以恤隱懲貪之意,溢於辭表,苟有人心者,孰不欽頌而感激?年前萬修之任江東也,全事貪虐,民不聊生。故伊時本道道臣,卽爲狀罷,則渠當懲戢之不暇,而乃反逞憾肆毒,殫駁道臣,構捏無不至其全昧體統,不有國綱,猶屬薄物,而貪饕不法之狀,人孰不扼腕憤痛哉?爲銓官者,固當枳塞之,不敢議到於字牧之任,而今箕伯李羲甲,掌銓之日,肆然以楚山之腴邑,檢擬而差遣之,已是無嚴之極,而及爲道伯也。一向愛護,使之恣其舊習,惟意剝割,怨聲載路,醜聞溢境,至於呼訴之民,相續於營下,而不少矜恤,驅逐乃已。及至楚民之來籲京師,廟堂行關之後,掩護不得,始乃草草啓聞,以爲塞責之計者,吁亦巧矣,彼今老白首而位躋崇品矣。報國之心,宜倍恒人,而循私背公,惟勢利是貪,工於身謀,作爲家計,雖以秉銓時言之,率循請托專用貨賄,惟濟其私,卽平日伎倆,而容護萬修,至於此極,究厥情狀,罪浮萬修耳。臣與羲甲,少日相親,且以同朝之誼,有時尋訪矣。自其爵秩之崇顯,勢焰之薰灼,觀其所爲,實有畏避之意,足不躡其門者,今已十許年矣。目見其罪犯之如此,若以舊日親知之故,而不一痛陳而嚴攻之,則是負邸下也,負臣心也,臣豈爲此哉?今若只罪萬修,而不罪羲甲,則其可曰,王法之平乎?臣謂平安監司李羲甲,爲先施以竄配之典,斷不可已也。際又見韓植林之書本,有不勝駭憤者,夫以泰億之凶逆,而章奏之上,肆然書其官爵姓名,有若尋常無故之人,此亦一變怪,豈可以遠人而不之責乎?英廟朝處分,明白嚴截,昭揭日星雖輿儓婦孺,無不稔聞而熟知,則渠亦我東臣子,豈有昧然不聞知之理乎?況其曾祖在垣,當凶徒鴟張之日,悖啓凶疏,無不參涉,爲其鷹犬,而今其孫,傳爲家法,甘心護黨,而且必有一種不逞之徒,潛相稱冤,習而爲常。故渠亦狃於耳目,有此嘗試無嚴之計,論其罪犯,豈可但以譴罷而止哉?伏望特令王府,拿問前持平韓植林,以爲加罪之地焉,臣無任云云。覽書具悉。徐萬修事,極爲痛惋,已下廷尉,姑爲嚴囚,以待按覈之來,以爲處分,而西伯事,余亦豈無商量之意乎?爾言太過矣勿煩,韓植林事,已諭於兩臺書批,勿煩。爾其勿辭,救護母病。
持平金逸淵書曰,伏以,臣人器庸陋,才識淺短,凡百任使,無一堪承,況乎臺閣風裁之地,顧何可據議於其間,而前後恩除,虛縻挨過,飢烏之譏,仗馬之斥,固所甘心,只切自愧。今當邸下代理之初,庶政益新於聽斷,百工咸期於淬勵,其在橫目之列,莫不延頸而望,如臣無似,雖不可備數於執事之末,若其蹈忭之誠,不後於人。玆際持憲睿點,忽下於夢想之外,臣且惶且感,歷日未已,間者召牌屢下,繼而扈駕當前,入焉祗肅,出而叨陪,非但分義之固然,抑亦忱誠之所切。第臣有區區私義之不可冒膺者,荐犯違傲之罪,深頌忸蹙之私,言責之任,不可許久羈縻也決矣。玆敢冒入文字,仰請處分,伏惟离明,俯賜照察,鐫臣之職,治臣之罪,千萬顒祝之至,臣方丐免之爲急,不宜他說之是贅,而事出目下,憤激心內,不得不略綽尾陳焉。噫,何代無亂逆,而豈有如辛壬逆黨之至凶而且惡哉?惟彼泰億,卽世所稱三凶之一,逆律追施,國是大定,爲今日臣子者,孰不知泰億之有罪名,而卽伏見前持平韓植林上書,則其中論許惟禮賜諡事,而有曰,大臣趙泰億建白云云。此何言也?此何事也?朝廷所奪之官爵,渠敢仍之,擧世所去之姓字,渠獨存之,視若無故之人登諸章達之中,渠雖遠人,不聾不瞽。若謂不知而妄作,則斷無是理,如曰,已知而故犯,則抑獨何心,始也駭惋,終而訝惑?此若不加嚴處,義理將晦,隄防不嚴,及伏覩處分之下者,以其遠人之故,只罷其職而止。此雖出於包荒之念,實有欠於杜漸之義,臣謂前持平韓植林,加施屛裔之典,斷不可已也,臣無任云云。覽書具悉。辛壬義理,余豈不知?泰億之罪,亦豈不知?然此人之書,已知故作,則罪固當律,無知妄作,何足深責乎?罷職是亦不輕之典,前批豈不云乎?勿煩,爾其勿辭察職。
令江華留守徐有榘書,王世子若曰,周家愼保釐之任,尙傳策名之誥,宋朝重居留之責,特推簡心之恩,庸思輯撫之方,玆撤邇密之列念國家設四都之控制,伊沁府爲三輔之要衝。美哉,粉堞之周遭,地勢擅襟帶之固,紛然商舶之湊會,水利通湖·海之途。爰置秦府設險之形,亦爲晉陽保障之重,表裏成天塹之勢,飛渡江耶,綢繆講桑土之謨,毋忘莒也。外閣之寶書煥爛,自有建置之美規,眞殿之佳氣曈曨,尤是拱護之重地。撫字非比他處,凋瘵莫甚近年,內帑之藏漸空,經費歲絀,軍餉之儲每縮,吏奸日滋。矧惟役重而賦繁,民力已竭,又値旱損而水警,島農荐凶。苟非盤錯之相須,可別器利,何以裘帶之坐鎭,先得人和。惟卿,受知先朝,蜚英妙歲,三世傳靑箱之業,相繼閣學士之班,十載殫丹鉛之勞,早推行祕書之譽。歷翰苑而長論思之席,班綴深嚴,綰國子而處喉舌之任,地分淸切,伊來田廬之屛處,久矣。軒陛之逖違,方其門闌之芬華,獨存履盈之戒,及夫風波之憂畏,益見困得之工,機思敏深,文學特其餘事,姿標耿介。貞固足以幹治,行且召君,暫臥治於東紱,吾又縻爾,又進秩於畿麾。惟玆江都之往釐,政須廟剡之公擧。玆授卿以江華府留守兼鎭撫使,卿其祗服寵命,勉恢良圖,桐鄕之風猷尙存,可趾美於先武海防之節制久弛,毋狃安於平時,職是分司,或稱養閑之所,任重掌轄,詎忽經遠之謨,顧施措惟從便宜,而稟裁自有典憲。於戲,海山歗詠應勞玉樓之夢魂,時節起居,復聯靑瑣之步武,何用申申多誥,可期恢恢有餘。故玆令示,想宜知悉。檢校直閣李嘉愚製進。
丁亥三月十七日辰時,上御熙政堂。江華留守及下直守令入侍時,行都承旨洪起燮,假注書洪在喆,記注官安仁,別兼春秋李景在,江華留守徐有榘,永興府使徐相祿,聞慶縣令李常在,以次進伏訖。上曰,江華留守進前。有榘進前。上曰,下去,着實爲之也。上曰,守令以次進前。相祿·常在以次進前。上曰,爾等,亦着實爲之也。命江華留守·下直守令先退。又命退,承史以次退出。
丁亥三月十七日辰時,上御熙政堂。前全羅監司入侍時,同副承旨安光直,假注書洪在喆,記注官安仁,別兼春秋李景在,前全羅監司曺鳳振,以次進伏訖。上曰,前全羅監司進前。鳳振進前,上曰,有何弊瘼乎?鳳振曰,別無目下形現之弊矣。命退,諸臣以次退出。
丁亥三月十七日辰時,王世子坐重熙堂。行都承旨,前全羅監司·江華留守·下直守令,同爲入對時,行都承旨洪起燮,記事官韓鎭㦿,記事官林翰鎭,別兼春秋李景在,前全羅監司曺鳳振,江華留守徐有榘,永興府使徐相祿,聞慶縣令李常在,以次進伏訖。令以次進前,奏職姓名。鳳振奏職姓名,令曰,道內民弊,如有可言者,言之。鳳振曰,雖無目下時急之弊,臣數年待罪藩任,今登前席,有所區區仰達矣。令曰,道內農形,何如?鳳振曰,自春至今,頗悶旱矣。臣在路數次經雨,此若均洽,則足以解渴,誠幸矣。鳳振曰,以量田一事,有年前廟議,適値有事而還寢,尙爲識者之嗟歎矣。以本道査起時觀之,奸僞滋長,隱漏許多,畢竟査得數近五千,而又有無主冤徵之如干頉給者,其上縮公賦,下爲民隱。蓋如是矣,而其所謂査得與頉給,未必是盡得其可得,盡頉其可頉,不可不及今改量,以圖其公私竝濟,而但卄載一量,意有收在,而庚子後一百八年之間,廢閣不行,量案便成鬼錄,田形已幻桑海,事役極繁,設施甚難。若使金道大政,必欲一時齊擧,則非徒物財之無路取辦,易致民情之猝地騷繹,先從守令之可以責成者,今年行若而邑,明年又行若而邑。使之磨移歲月,次第經紀,則庶可不煩不撓,終有實效。更令廟堂,從長講確,以爲稟處之地,而凡係民邑事,何莫非守令之得其人,而欲擧此政,尤不可不擇差,每當差遣,深留睿意焉。令曰,有司堂上,已與聞乎?起燮曰,臣於閤外,雖未及參聞。蓋此事年,前有廟議,不輕而甚重,果未能克擧矣。令曰,令廟堂稟處,可也。出擧條鳳振曰,各項上納時情費,當初酌定,非無停當,而法久弊生,漸致濫觴。雖以稅大同言之,京司捧納時,下輩討索,比前無節,而甚至於各營軍上番時,亦有情費。蓋此上番,雖無他侵漁之患,器械資裝,隣族盡力,此已是矜惻,而從而有科外冗費,每當徵番,一境愁怨。令廟堂,另飭戶·惠廳及各營門,所謂情費,一切刪減,刊成冊子,下送諸道,以爲定式施行之地似好,故敢此仰達矣。令曰,有司堂上,亦已聞之乎?起燮曰,亦未及聞矣。此等文字,自公家刊行,實非經法,近來原人情三字,便同已例,至於上達文字,往往稱道,且上番一事,大是矜悶,以闕內入番鄕軍論之,此輩擧皆至貧之類,當初上番之時,偏被誅求之患,深所恤隱處矣。令曰,令廟堂稟處,可也。出擧條鳳振曰,各衙門屯土之在於各邑者,設屯之初,從其結摠,劃定稅納,雖是事勢之不得不然,而屢經饑饉,陳廢居多,又或有陵谷變嬗,永無形址者,而元定之摠,必準乃已,此豈非民隱之一端乎?其中奸民之以起爲陳,幸冀冒頉,亦難保其必無。令廟堂,嚴飭有屯土各衙門,定送幹事屯監,亦令道臣,關飭各邑,別定將吏,眼同打量,一從時起,更爲定稅似好,故敢此仰達矣。令曰,依爲之。出擧條鳳振曰,臣於路中,伏聞廟堂,以京外審理申飭事,筵稟行會云。臣無容更達,而詳覈啓覆,積年不行,各道滯囚之患,大關刑政。雖以本道言之,已錄啓者,洽爲三十人,而月三訊推,便作例套,甚至有已捧結案,尙未正法者,其中又或有參情恕罪,可付惟輕,而幸入稟啓,未見疏決者,錄啓文案,旣在該曹,亟令看詳稟達,其未錄啓者,亦使通臣,毋論久近。傅生與錄達間,一一論理登聞,隨其罪犯之輕重,亟行酌處,則亦足以導迎和氣,迓續休命。伏乞深留睿念焉。有榘奏職姓名。令曰,下去後着實爲之。有榘曰,臣受國厚恩,敢不殫竭矣。相祿·常在各奏職姓名,令起燮宣諭,起燮退伏楹外,宣諭還入伏。起燮曰,七事講,堂上守令,則有安徐之例,今番則何以爲之?令曰,爲之。相祿·常在各奏七事講,令前全羅監司,江華留守,下直守令先退。令曰,飭已施矣。兵曹參議趙寅永,參知黃燾,竝分揀放送。出令旨仍令退,諸臣以次退出。
丁亥三月十七日未時,王世子座重熙堂。諸承旨持公事入對時,行都承旨洪起燮,右副承旨金道喜,假注書洪在喆,記事官林翰鎭,別兼春秋李穆淵,以次進伏訖。下正言李冕植,掌令柳榮五書本,令都承旨讀奏,起燮讀奏訖,令書下答,起燮承書下答訖。令曰,公事讀奏也。起燮曰,臣吏房有公事二張,代房禮房,有公事一張矣。仍讀奏親達下,道喜曰,臣刑房有公事二張,代房兵房,有公事一張矣。仍讀奏親達下訖。令曰,今番擊錚原情及上言,將於入對時,商確存拔,明日仕進,稍早爲之,可也。仍令退,諸臣以次退出。
上在昌德宮。常參·經筵,以代理停。
午時未時,日暈。
朴晦壽啓曰,明日北苑望拜禮,再明日殿座相値,經筵頉稟之意,敢啓。傳曰,知道。
朴晦壽達曰,明日北苑望拜禮,再明日侍坐相値,常參頉稟之意,敢達。令曰,知道。
金道喜達曰,合辭許久闕達,事甚未安。除在外·受由陳書外,未肅拜·呈告人員,竝卽牌招,何如?令曰,依。
金蘭淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪起燮達曰,左副承旨金鏴,今日不爲仕進,卽爲牌招,何如?令曰,依。
令于洪起燮曰,都承旨·右副承旨入對。
令于洪起燮曰,都承旨·左承旨·右承旨·同副承旨入對。
令于洪起燮曰,吏曹參議有闕之代,旣承下敎,前望單子入之。
吏曹參議前望單子入之,吳熙常代點。
金道喜達曰,行大司憲李勉昇,執義朴潞壽,持平金逸淵牌不進,掌令柳榮五受由,金邁淳,持平禹錫簡在外,監察茶時之意,敢達。令曰,知道。
以執義朴潞壽,持平金逸淵,獻納洪永觀,正言張敎根牌不進罷職令旨,令于金道喜曰,只推。
傳于金蘭淳曰,明日出宮門路,以協陽門爲之。
令于金蘭淳曰,明日出宮門路,以貳極門爲之。
朴晦壽達曰,明日望拜禮時,闕字牌及罏盒,當爲奉來,門路何處爲之乎?敢稟。令曰,永肅門爲之。
又達曰,明日望拜禮時,九卿當爲進參,行戶曹判書李存秀在外,何以爲之?敢稟。令曰,次堂擧行。
金道喜達曰,明日望拜禮時,兩司長官,當爲進參,大司諫李魯集在外,何以爲之,而行大司憲李勉昇,卽爲牌招,以爲淸齋之地,何如?令曰,依。在外臺諫許遞,旣承下敎,前望單子入之。
大司諫前望單子入之,李翊會代點。
金道喜達曰,明日望拜禮時,兩司侍臣,當爲進參,除在外·受由陳書外,未肅拜·呈告人員,竝卽牌招,以爲淸齋之地,何如?令曰,依。
以大司諫李翊會牌不進罷職令旨,令于金道喜曰,只推。
以執義朴潞壽,持平金逸淵,司諫朴英載,獻納洪永觀,正言張敎根牌不進罷職令旨,令于金道喜曰,只推。
以慶尙監司李鶴秀狀達,聞慶縣民家失火人命燒死事,令于安光直曰,許多民戶之失火,延致十二人名之燒死,尤極驚慘,元恤典外,別加顧助,如有生前身還布,竝蠲蕩事,分付。
朴晦壽,以弘文館言達曰,新除授應敎金正喜,副校理趙秉鉉,竝卽牌招察任,何如?令曰,依。
以應敎金正喜牌不進罷職令旨,令于朴晦壽曰,只推。
金蘭淳,以禁衛營言啓曰,因禮曹草記,愍懷墓火巢內捉虎事,依下矣。本營善放砲手三十名,將校二人領率出送,着實行獵之意,敢啓。傳曰,知道。
又以御營廳言達曰,去夜三更量,銅峴近處,世子宮別監韓百興犯夜,被捉於本廳巡邏,而係是掖屬,不敢擅便,何以爲之?敢達。令曰,方今夜禁之嚴,無難犯夜,萬萬痛駭,出付攸司,照律嚴勘。
金道喜,以刑曹言達曰,御營廳達辭內,去夜三更量,銅峴近處,世子宮別監韓百興犯夜,被捉於本廳巡邏,而係是掖屬,不敢擅便,何以爲之?敢達。令曰,方今夜禁之嚴,無難犯夜,萬萬痛駭,出付攸司,照律嚴勘事,令下矣。謹按律文,則大明律夜禁條,有曰,三更犯者笞五十,制書有違條,有曰,凡奉制書,有所施行,而違者杖一百,名例云。二罪俱發,以重者論,韓百興,依此律從重論,決杖一百放送之意,敢達。令曰,知道。
醫官秦慶煥書啓,領中樞府事金載瓚病症,大槪昨日則潮熱之來往,咳喘之緊急,自朝至暮,不知有減,食飮一直厭却,神氣亦未開醒,而夜則燥鬱煩悶之症,比再昨夜,略有分數之減。今朝看審,則脈度洪數別無加減,而作氣凡節,姑未知顯有所勝,藥則主家方用加味逍遙散之意,詮次啓達。傳曰,仍留看病。
正言李冕植書曰,伏以,臣本庸愚,再叨言地,不能裨輔弘化,蹲冒虛銜,只增逋慢之罪,臣滿心悚忸,益不知措躬之所也。第臣於今番韓植林之書,不勝駭惋之至。噫,泰億之爲凶逆,卽萬古所無之大逆。雖愚夫愚婦,莫不知泰億之爲惡逆,孰不欲聲罪致討,而惟彼植林,雖居在遐土,亦吾東科目中人也。出入京洛,邇列淸班,有年矣。其聞見反不如愚夫愚婦,獨不聞泰億之爲逆乎?今當邸下攝理之日,謂此時可乘,闖進一書,指陳逆億之事業,有若引喩我朝名碩之事功者,此無他,隱然爲凶逆之前矛,欲爲嘗試之計也。世道之寒心,容有極哉?嗚呼,惟我英宗大王,以堯·舜之聖,臨御六十載,致治太平,治成制定,使龍蛇盡化爲赤子。凡於辛壬處分,天網恢恢,使此等惡逆,咸囿於深恩汪澤之中,得保首領,已是失刑之大者,惟彼植林,獨非英考化育中一物乎?睿答,雖出於綏遠之盛德,而方今邸下承祖宗艱大之業,受大朝付托之重,凡在繼述之道,彰明辛壬義理,爲第一急務也。伏願睿慈,亟降處分,拿問定罪,以爲嚴紀綱正人心之地焉。第臣有區區所蘊,敢此略陳,惟邸下特垂察焉。顧今聖明在上,睿德方隆,若有皐·夔·稷·卨之佐,伊·傅·周·召之臣,協贊至治,弘濟時艱,足可以媲隆三代,而目今艱虞溢目,百度縱弛,比如人之一身,上而耳目鼻口,下而四肢百骸,無處不受病。其對症投劑之要,惟在於端本澄源也,夫端澄之道無他焉。一曰,開言路。二曰,恤民隱。三曰,懲貪汚。四曰,禁奢侈。五曰,廣人材。夫國之所以置言責,欲以廣人主之耳目也。夫以一人之明,而智周乎萬物,其道無由也。故以堯之明而有誹謗之木,以舜之聖而有敢諫之鼓,蓋言路者,誠國家盛衰治亂存亡之機也。言路之閉塞,未有甚於近日。雖於乞免之章,尾附陳勉之語,則輒相率而譏之曰,陳腐也賴俗也。雖有欲言之誠,輒忸於譏侮,躕躇而不敢發,設令言責之臣,顧名思義,雖尋常陳勉之語,日積於公車,不害爲忠愛之至意,動輒見笑,以言爲諱,世俗之渝溥,從可知矣。如此則上而衮職之闕失,下而民生之艱虞,人君何由得聞也?以民隱言之,民猶水也,君猶舟也,水所以載舟。亦所覆舟,夫百姓足,君誰與不足也,百姓不足,君誰與足乎?人情莫不好生而惡死。今之民不然,惟願無生,其故,何也?終歲勤苦,手足腁胝,秋無擔石之蓄,樂歲終身苦,凶年不免於死亡,官吏枷棒之威,日及於鶉衣蟬腸之民,膏血已盡,生理何顧?棄其安土,流離四方,靡所止泊,九重深嚴,控告無所,衮我民生,何罪何辜?誠仁人君子,痛哭而流涕者也。以還弊言之,糶糴者,恤民之至意,秋納精實之穀,春給秕稃之粟,窮鄕編戶,甁無儲粟,廚乏隔宿,一聞糶令裹糧百里之外,及其受糶,盡爲空殼。或有棄之溝壑者,或有徒手空還者,是豈朝家設置救民之意也?以軍政言之,戶口不減於曩日,而黃口之丁,白骨之布,無邑不然。良閑之流,稍有財力,則百計謀避,或投托於官校之保軍,稱名於土豪之率下,依附於校院之募軍,逃入於士夫之墓奴,其餘則入於猾吏之舞弄。已死五六十年而徵布自如,始生七八九日而充丁無難,爲官長者蒙不覺察,一聽奸吏之指揮,如此則民生,安得不困瘁也哉?設令國家一有緩急,胎髮未燥之兒,其可負戈而從征也,骨肉已朽之人,其可起死而執役乎?凡此數條爲生民切骨之恨也,昔之所以便民便國,適所以殃之也。焉有仁人在位,殃民而可爲也?以貪汚言之,居官治民,匪所以利己也,而近來廉隅都喪,勤仕多年始得一麾,先問邑之豐約,看作利竇,罔念圖報之意,惟事肥家,父詔其子,兄勖其弟,以廉潔爲拙劣,以貪鄙爲能手,如是而其可曰,民安而國存乎?以奢侈言之,夫財者,民所衣食之厚也,取之有度,用之有節,然後無匱乏之患,而今有一夫作之,十人食之,一婦織之,十人衣之,雖欲無飢寒得乎?今有一盂之饌,而費人數月之食,一人之飾,而衣人十家之産,食非珍羞,不可以會親友,衣非綺紈,不可以行隣里,下至儓服之賤,市井之人,日費萬錢,坐享卿相之富貴。然則十人之食,孰如一人之食也?十人之衣,孰如一人之衣也?民窮財竭,職此之由也。以言乎人才,則吾東取人,不出科目之外,其他雖有茂材異等,如漢之賢良方正,存而不論,殊非古聖人立賢無方之意也。夫君子小人,類物之通稱,蹈道則爲君子,違之則爲小人,何嘗有二道也哉?是故太公,起釣屠而爲周師,傅說,擧鈑築而爲殷相,胡廣,累世農夫而位台輔。夫何近世以來,用人不廣,不問才之優劣,先問閥之高下,是豈國家培養人材之道乎?夫醴泉無源,靈芝無根,凡我朝名碩勳業之昭著者,未嘗盡出於華冑,顧其始則未嘗不由於冷族也。玉出於荊山,而和氏之外,未有美玉,馬産於冀北,而伯樂之後,無良馬是豈篤論也哉?惟在用捨之如何耳。夫楠樟之材必生於高山,而匠石取之,則可以爲棟樑,蚌蛤之珠,多藏於深淵,而泅者得之,則可以爲照乘,凡深藏而不市,韞櫝而待價者,奚特荊山之玉,冀北之馬而已哉?近而輦轂之下,遠而鄕谷之間,凡披褐而懷寶者,廣加搜訪,隨而擢用,足可爲振士風勵躁進之萬一矣。嗚呼,人主一心,卽萬化之本,苟能正心率物,民之化之速於置郵而傳命也。今當邸下一初之日,八域莫不延頸望治,擧有少須臾無死之願,正我邸下勵精圖治轉危爲安之一大機會也。誠願邸下,不以臣人微而忽之,狂瞽而不取,特加採納焉。臣素以痰癖,每當春夏之交,一倍加劇,委頓床席,承膺無路,義分是懼。玆敢呼籲,特令遞改臣職名,以安私分,是所區區之望也,臣無任云云。覽書具悉。韓植林事,前批已諭,勿煩。尾陳所懷,當留心,爾其勿辭察職。
丁亥三月十八日辰時,王世子座重熙堂。都承旨·右副承旨入對時,行都承旨洪起燮,右副承旨金道喜,假注書洪在喆,記事官兪章煥,別兼春秋李穆淵,以次進伏訖。令書令旨曰,遣史官·領府事問疾以來。令曰,擊錚原情及上言中,可以勿施者,置之勿施,當令稟處者,置之,稟處之秩,看詳區別以奏,而此皆已爲經覽者,卿等只擧大要以奏則當爲處分矣。起燮曰,朝家之許令擊錚上言,法意有在,而已經睿覽,又使臣等,登筵商確,期無猥雜遺漏之弊,微者無不畢燭,冤者俾以得伸,今日之事,大是盛擧也。臣方欽歎萬萬,而臣等一二人之見,猶不若廣詢博訪,在院承旨,使之同入,似好矣。令曰,左承旨·同副承旨入對。出令旨行左承旨金蘭淳,同副承旨安光直,以次進伏。起燮曰,玆有卞膺圭山訟事原情矣。此當呈于營邑,待其處決,猥濫鳴金,在所勿施,而觀其辭意,則有彼隻以掖屬怙勢云云等句語矣。今日筵中之擧,可使八方人心,感頌無地,而此或見漏,則愚民易惑,賤流無識,安知不事關近習,畢竟勿施云爾乎?此則姑置稟處之秩,以待該司覆奏恐好矣。令曰,所陳然矣,置之稟秩也。令曰,左副承旨入對。出令旨左副承旨金鏴進伏。令曰,領府事病患,何如?鏴曰,諸症別無加減,而最是火氣升降無常,方其火升之時,所見極爲悶迫,私情煎灼,無以盡達矣。以任㸁子公忠道幼學㝡常擊錚原情,令書令旨曰,放送。以東部李禾重妻擊錚原情,令書令旨曰,放送。令退,諸臣以次退出。
丁亥三月十八日申時,王世子座重熙堂。都承旨·左承旨·右承旨·同副承旨入對時,行都承旨洪起燮,行左承旨金蘭淳,行右承旨朴晦壽,同副承旨安光直,假注書洪在喆,記事官兪章煥,別兼春秋李穆淵,以次進伏訖。以吳彦誼子南部幼學泰雲上言,令書令旨曰,放送。以公州幼學李䀣上言,令書令旨曰,卽速收議。以長湍童蒙金兢昌上言,令書令旨曰,卽速收議。以廣州幼學閔致三上言,令書令旨曰,卽速收議。起燮曰,今見上言中,貢市人輩,以其弊瘼等說,鳴冤干恩者甚多,猥屑無嚴,莫此爲甚。此皆各有有司之臣,則在渠輩,各於有司之地,優可控訴,而無難上徹,民習可駭,臣旣忝籌司之職,此等處,略加懲治計料矣。令曰,置之也。起燮曰,上言中忠孝烈事,居其五分之四,而此最難愼處,顧其中亦必多實行實蹟者,而若以上言中辭意,只爲取捨之地,則其虛實相蒙,難保其善抄矣。況蹕路呼籲,許其鳴冤,非許干恩,而干恩之弊,日以益甚,亦覺慨然。且每當式年,京外之採探其有實蹟實行者,登聞稟處,自有法規,凡於此等上言,無寧竝置勿施之科,毋至虛實相蒙之歎,似或一道矣。令曰,雖若干張,採其卓絶者抄出好矣。起燮曰,睿念至此,其在彰善闡幽之擧,臣等不勝欽仰攢歎之至,而以其文字上云云。實無以辨別其卓絶與否矣,虛實之際,苟或一分相雜,則甚非所以彰闡之本意也。此臣所以難愼,而登筵諸臣之見,亦與臣別無參差矣。令曰,然則竝置之也。起燮曰,砥平梁鍾佖原情中豐德革邑事,旣非鳴冤,又非干恩,以是擊錚,大非恒情,其挾雜嘗試之計,極爲痛駭。此之不置於勿施之科者,出於不下該司,則無以嚴覈之睿意,而該司之臣,或難仰認,臣當以睿意所在,分付刑曹矣。令曰,唯。起燮曰,門限將近,而臣等有將退出闕外者,故敢比仰達矣。令曰,出去人先退。起燮·蘭淳及賤臣先退,令仕直史官替入,記事官韓鎭㦿追入進伏。晦壽曰,明日望拜禮時,兩司長官,當爲進參,新除授大司諫李翊會,卽爲牌招,以爲淸齋之地,何如?令曰,依爲之。出擧條令退,諸臣以次退出。
上在昌德宮。常參·經筵,以代理停。
夜自三更,至二十日開東,灑雨下雨,測雨器水深三分。
上詣北苑,望拜禮入幕次後,王世子板位問安。答曰,知道。
內閣·政院·玉堂·藥房口傳問安。答曰,知道。
王世子入幕次後,內閣·政院·藥房·春坊口傳問安。答曰,知道。
行禮後,王世子板位問安。答曰,知道。內閣·政院·玉堂·藥房口傳問安。答曰,知道。
王世子行禮後,內閣·政院·藥房·春坊口傳問安。答曰,知道。
還內後,王世子板位問安。答曰,知道。
內閣·政院·玉堂·藥房口傳問安。答曰,知道。
王世子還內後,內閣·政院·藥房·春坊口傳問安。答曰,知道。
金道喜達曰,行大司憲李勉昇呈辭,執義朴潞壽,持平金逸淵未肅拜,掌令柳榮五受由,掌令金邁淳,持平禹錫簡在外,監察茶時之意,敢達。令曰,知道。
金蘭淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪起燮達曰,今日望拜禮時,承旨當爲備員,而左副承旨金鏴,不爲仕進,卽爲牌招,何如?令曰,依。
令于安光直曰,同副承旨與禮曹堂上·戶曹郞廳,依定式馳詣宣武祠,奉審摘奸以來,
令于金道喜曰,掩置墨倅,罪在道臣,則惟當就事論事而已,而歷擧平生,滿紙臚列,顯售乘機搞撼之計,當此代聽之初,使此風習,有所覬覦,則將來之憂,有不可勝言。其在折奸萌之義,不當以臺言,有所曲恕,掌令柳榮五,爲先施以島配之典,以示不與同中國之義。
令于金道喜曰,辛壬義理,卽撑亘宇宙磨滅不得,而泰億,卽又三凶之一也。今日北面於朝者,必無扶護顧戀之意,而日昨韓植林之書,何爲而發也?特以遠人之故,略施譴罷之罰,而至於在下講明之道,不可草草而止,二三臺章,有若塞責,大臣三司,仍復寥寥,是豈丙申大處分之意乎?前持平韓植林,施以屛裔之典。
傳于安光直曰,前咸鏡監司留待。
傳于安光直曰,前咸鏡監司入侍。
令于安光直曰,前咸鏡監司留待。
令于安光直曰,前咸鏡監司入對。
洪起燮啓曰,吏曹郞廳來言,臺諫有闕,政事,取稟。傳曰,前望單子入之,待下批,牌招察任。
掌令前望單子入之,高鳴鶴落點。
大司憲李勉昇,大司諫李翊會,執義朴潞壽,司諫朴英載,持平金逸淵,獻納洪永觀,正言李冕植·張敎根達曰,請遲晩後,物故罪人啓能,亟施孥籍,趾賊等凶種,夬施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,夬正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,夬正邦刑。措辭見上措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫,期於得情,夬正典刑。措辭見上答曰,不從。時景等事,裕事,龜柱支屬事,亟停勿煩,夏賊等事,國榮事,更勿煩達,鍾一·振采事,友文·光友事,致後·延壽事,李永純·永喆等事不從。
大司憲李勉昇,執義朴潞壽,持平金逸淵達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上噫嘻,痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當蟠天極地磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道不可但施屛裔而止。請屛裔罪人韓植林,拿鞫得情,夬正典刑。新除授掌令高鳴鶴,時在全羅道濟州地,金邁淳,時在京畿楊州地,持平禹錫簡,時在慶尙道昌寧地,請竝斯速乘馹上來事,下諭。答曰,不從。申鼎朝等事不從,申綱·黃允中等事不從,韓植林事不從,下諭事,依達。
大司諫李翊會,司諫朴英載,獻納洪永觀,正言李冕植·張敎根達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上噫嘻,痛矣。世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備。于今百餘年之間,爲東土臣民者,無不戟手而裂䀝,心寒而膽掉。丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間,其官則稱以大官,其言則謂之建白,陽爲迷罔之狀,陰售嘗試之計,旨意所在,情狀莫掩。渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸。此豈如渠蟣蝨之賤,所可獨辦?必有一種不逞之徒,潛伏幽隱之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬正典刑。答曰,不從。申鼎朝等事不從,申綱·黃允中等事不從,韓植林事不從。
醫官秦慶煥書啓,領中樞府事金載瓚病症,大槪昨午以後,潮熱又復上升,神息凜綴,隔氣之煩悶,咳喘之緊急,一直孔劇,達夜無減。藥則早用逍遙散後,夕則更用地黃湯,曉則繼用五錢重人蔘粟米飮,而今朝看審,則形症與昨別無加減,脈度如前洪數之中,兼有滑大之意,詮次啓達。答曰,知道。仍留看病。
以左副承旨金鏴牌不進罷職令旨,令于金蘭淳曰,只推。
安光直達曰,副應敎·校理二員,副校理二員,修撰二員,副修撰一員未差,副修撰姜泰重在外,玉堂上下番俱空,事甚未安。應敎金正喜,卽爲牌招入直,何如?令曰,許遞與未差之代,旣承下敎,前望單子入之,待下批,牌招察任。
朴晦壽,以掌樂院一二提調意達曰,今三月十一日輪對官入對時,因本院僉正臣南進和所懷,一二提擧相議從長稟達可也事,令下矣。取見其所懷,則以爲,本院專管廟社大樂鼓吹法樂,別無他弊,而至於佾舞錯亂之弊,不得不擧槪仰達。蓋時仕樂工額數,一百六十七名,而宗廟兩殿竝享樂工二百三十四名入參,則不足爲六十七名。所以待年樂生名色,推移進參,待年樂生,以無料布之役,臨時責立,故不知樂律。不得不擧以備數於佾舞,佾舞每享七十二名,竝享一百四十四名,則其數亦多。待年生,旣非實樂工,故佾舞錯亂,專由於是非無變通之方,而提擧之臣,以重臣卿宰,摠攬大綱,未及細察於有司之事,郞官小臣,無由自達於天日之下,久不能釐正。今若下詢於提調,詳考舊典已例,從長變通,則當有釐弊之道云矣。本院案付樂生一百九十五名,樂工四百四十名,合六百三十五名,則各處祭享與侍衛鼓吹,宜無不足之端,而挽近以來,樂生與樂工實應役之數,合計不過二百五十七名。其餘三百七十八名,或因院例而除役,或作貢而納稅,不仕者數多。故莫重享役,反有不足之弊,於是募入待年樂生一百五十名,而以無料之故,常時不能肄習,臨時雇立,佾舞錯亂,果如輪對官所懷矣。待年樂生一百五十名內,減其七十八名,只存七十二名,以爲給料習舞,略存古規,減下額數,以不仕作貢之類,依本院古規,還仕應役,則似無闕額責立之弊,以此定式擧行,何如?令曰,依止。
金蘭淳,以都摠府言達曰,今日入直內三廳,武兼禁軍及軍兵等,當爲中日習射技放,而北苑親行望拜禮相値,不得設行之意,敢達。令曰,知道。
又以兵曹言達曰,今三月二十日,文臣朔試射日次,而殿座相値,不得爲之之意,敢達。令曰,知道。
又以訓鍊都監言達曰,謹依口傳下令,別監羅景敦,嚴棍二十度,韓百興,決棍十度之意,敢達。令曰,知道。
義禁府,兵曹參判金熙華,佐郞鮮于等當爲,金熙華段,身爲入直堂上,不善禁飭,有此逸馬躍入之擧,鮮于段,身爲入直郞官,不善檢察,至有奔逸之馬,躍入禁門,竝只推考罪,各笞四十收贖,附過還職,竝只私罪,奉令依準爲旀,金熙華段,功減一等爲良如敎。又照目,副司果趙璟鎭矣本府議達內,旣聞山變,則情理雖曰,切急擅自下鄕,大違法意,以致享官之不能趁時待令者,萬萬駭然,以此照律,罪笞五十收贖,解見任別敍私罪,奉令依準爲旀,功議各減一等爲良如敎。又照目,宗廟望祭大祝副司果朴宗璜矣本府議達內,侍從軍銜之不得擅自尋鄕,卽不易之法,而陵享歸路,轉向他境,濡滯日字,以致享帖之臨時付標,事同擅離,時亦未及,極爲悚然,以此照律,罪笞五十收贖,解見任別敍私罪,奉令依準爲旀,功減一等爲良如敎。又照目,社稷署令柳基豐矣本府議達內,太社事體,何等至敬至嚴之地,而身爲守直之任,不善衛護,壇上至近之地,有此失火,萬萬驚悚,常時不能恪愼之罪,極爲駭然,決不可尋常輕勘,以此照律,罪杖一百收贖,告身盡行追奪,流三千里定配私罪,奉令依準。又照目,長鬐前縣監金鎭喆矣本府議達內,編配防守,法意至嚴,罪人之忽地逃躱,已不免稽忽之科,而在任時未得捉得,尤爲駭然是白乎乃,考其失囚後在官日字,則不過一月之間,此與法典所載百日之限,煞有不同,且已捉得,則亦非永失是白乎矣,當初之不善防守,以致逃躱者,不可以到今捉納,有所全恕,以此照律,罪笞五十收贖解見任別敍私罪,奉令依準爲旀,功減一等爲良如敎。又申目,粘連向前金建喆·崔重湜等亦,整飭儀衛,責在本曹,而陪衛之未能檢察,有此顚倒錯行之擧,極爲悚然,竝只以此照律,何如?判付達,依準。
金道喜,以義禁府言達曰,時囚罪人柳基豐,杖一百收贖,告身盡行追奪,流三千里定配照律公事判付內,依準事,令下矣。柳基豐,杖一百收贖,告身盡行追奪,慶尙道慶山縣,流三千里定配,而以議達內辭意,具罪目,依例發遣府羅將,押送配所,何如?令曰,依。
又以義禁府言達曰,咸鏡道鍾城府投畀罪人吳彦誼,慶源府屛裔罪人任㸁,全羅道康津縣古今島勿限年定配罪人李禾重,竝放送事,承令,達下矣。吳彦誼·任㸁·李禾重竝放送事,分付該道道臣之意,敢達。令曰,知道。
又以義禁府言達曰,掩置墨倅,罪在道臣,則惟當就事論事而已,而歷擧平生,滿紙臚列,顯售乘機搞撼之計,當此代聽之初,使此風習,有所覬覦,則將來之憂,有不可勝言。其在折奸萌之義,不當以臺言,有所曲恕,掌令柳榮五,爲先施以島配之典,以示不與同中國之義事,令下矣。柳榮五,全羅道康津縣薪智島島配,而以下令內辭意,具罪目,依例發遣府羅將,押送配所,何如?令曰,依。
又以義禁府言達曰,辛壬義理,卽撑亘宇宙,磨滅不得,而泰億,卽又三凶之一也。今日北面於朝者,必無扶護顧戀之意,而日昨韓植林之書,何爲而發也?特以遠人之故,略施譴罷之罰,而至於在下講明之道,不可草草而止,二三臺章,有若塞責,大臣三司,仍復寥寥,是豈丙申大處分之義乎?前持平韓植林,施以屛裔之典事,令下矣。韓植林,全羅道興陽縣屛裔,而以下令內辭意,具罪目,依例發遣府羅將,押送配所,何如?令曰,依。
刑曹申目,粘連肅川府殺獄罪人宋公麟獄事段,惹鬧於昏黑之中,逞兇於滾鬪之際,毒手悍鋒,三人同然,而鬪場各異,器仗不同,立證明白,獰頑無比,取服償命,無容更議,訊推輸款,設法本意,扶倫爲重,而初檢不免有以妹證娚之嫌,初檢官肅川前府使李近植,從重推考,何如?判付達,依準。又申目,粘連郭山郡殺獄罪人李邦郁獄事段,胸腫右邊之紫黑堅硬圍圓闊大,日久不霽,三檢如一,推捽者雖是允景,而使之者卽邦郁也。搗築者雖是番德,而使之者亦邦郁也,論以主使人爲首之律,此獄正犯,的是邦郁,如此償命,更無他疑,訊推得情,何如?判付達,依準。
校理徐左輔·李圭祊,副校理趙容和·趙秉鉉,修撰金羽根·閔英世,副修撰李根中等聯名箚曰,伏以,人心陷溺,世變層生,至於今番韓植林之疏而極矣。渠以凶孽在垣之孫,托以言事,攙入泰億建白之句語,而肆然以官爵姓字,書之於章奏之上,陳之於邸下之前,噫嘻,此何事也?此何變也?夫辛壬義理,卽建天地俟百世磨泐不得之一大案,而泰億,亦其三凶之一,逆孽之魁也。況復丙申大處分以後,凡在撗目之列,孰不沫飮懲討,講明固守,而彼植林者,甘心護黨,背馳國是,是可忍也,孰不可忍也?臣等職在論思,宜卽嚴討,而未及周旋,方切憂慨,際伏見睿令下者,辭旨嚴重,處分明正,揭義理於日星,尊國綱於喬泰,辨淑慝之別明涇渭之分,責敎至及於三司,臣等相顧攢手,不覺欽誦,而繼之以慙悚萬萬也。第伏念莫重者義理也,莫嚴者隄防也,不可諉以遠人,置之不問之科,略施薄配而止,且渠是鄕曲蟣蝨之賤,斷未能獨辦此擧,必有怨懟失志之徒,指使慫慂,罔悛不逞之習,敢售嘗試之計者,明矣。此而不嚴加究覈,打破窩窟,則不知何樣潛線,伏在暗地,念之及此,寧不凜然而寒心哉?憂憤所激,按住不得,相率聯籲,敢效明張,伏願邸下,更加睿省,夬降明令。屛裔罪人韓植林,亟令王府,拿鞫得情,俾伸王法,永杜亂本焉。取進止。答曰,覽箚具悉。韓植林之罪,非無加施之罰。然已爲處分者,勿煩,以爾等言之,職在論思,寥寥無言,朝者下令之後,乃上聠箚,此必塞責之計也。朝廷義理之晦塞,甚爲歎惜,爾等竝施不敍之典。
丁亥三月十九日辰時,上與王世子,詣北苑。望拜禮入侍時,行都承旨洪起燮,行左承旨金蘭淳,同副承旨安光直,記事官韓鎭㦿,記注官崔致輔,別兼春秋李穆淵,檢校直閣李嘉愚,檢校待敎徐憙淳·李憲瑋,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金履載,行都承旨洪起燮進奏曰,侵早勞動,聖體,若何?上曰,一樣矣。至協陽門外,王世子出就祗迎位,鞠躬仍乘隨後,上由陽門,入靑陽門。通禮前導,至小次跪啓請降輿,上降輿入小次,參班儒武各就位。通禮跪啓請外辦,上具黑團領袍,出小次,通禮跪啓請乘輿,上乘輿至板位所。通禮跪啓請降輿,上降輿,贊儀唱四拜,上行四拜禮後,王世子行四拜禮訖。贊儀唱跪,上跪,司香二員,進香案前跪,三上香俯伏興退,贊儀唱四拜,上行四拜。通禮跪啓請乘輿,上乘輿還御小次,通禮跪啓請外辦,上具翼善冠·衮龍袍,出小次。通禮跪啓請乘輿,上乘輿,由靑陽門·協陽門,入宣化門,出標信解嚴。還內後,諸臣以次退出。
丁亥三月十九日辰時,上詣北苑望拜禮。王世子陪參入對時,行右承旨朴晦壽,右副承旨金道喜,假注書洪在喆,別兼春秋李景在,以次詣閤。時至,王世子具翼善冠·衮龍袍,由貳極門以出。令曰,遣司書·領府事問疾以來。出令旨王世子詣祗迎位,上至,王世子祗迎,仍隨詣北苑,上入幕次後,王世子詣板位問安。行禮時至,行禮如儀,仍詣板位問安,仍詣祗迎位,上還內,王世子祗迎,仍詣宣化門外板位問安訖,還由重華門入。諸臣以次退出。
丁亥三月十九日申時,上御熙政堂。前咸鏡監司入侍時,同副承旨安光直,假注書洪在喆,記注官崔致輔,別兼春秋李穆淵,前咸鏡監司李存秀,以次進伏訖。上曰,前咸鏡監司進前,存秀進前。上曰,有何弊瘼乎?存秀曰,關北一路,與他有異,道里脩敻,王澤未究,故顧其設施措劃之初,則庶幾其永無弊端。雖以田·軍·糴三政言之,非如他道之收稅收布,上納於京司者,以本道所出,付之本道公用,還穀之耗,亦無京司作錢。上納名色,竝付本道,道臣·守令之職,要不過以其土地所出,奠安邊民,保障邊塞而已。似無別般生弊之端,而多糴乃反生弊,糴弊之甚,爲八路之最。至於深北,則每戶所受,或至六七十石,終歲勤勞,無以充納,年年加耗者,仍成逋欠之藪,或歸尾閭之洩,此所以爲弊之源也。年前北評事臣金䥧,詳陳其弊,疏請通變,而其時廟堂覆奏以爲,新道伯下去,論理報來後,更爲稟處之地。故臣於其時,論理狀聞,北關半分之法,嚴立防閑,而南·北關穀去來之際,如非狀請,則不得擅便,北還中三萬石,從時價發賣,移貿南關,付之寧失之意,亦爲狀請矣。自朝家特許臣所請,數年之間,略加釐革,而外此諸弊,以臣之材短識淺,不能一一矯捄矣。上命前咸鏡監司先退,存秀先退。又命退,承史以次退出。
丁亥三月十九日申時,王世子座重熙堂。前咸鏡監司入對時,同副承旨安光直,假注書洪在喆,記事官林翰鎭,別兼春秋李穆淵,前咸鏡監司李存秀,以次進伏訖。令曰,無事上來乎?存秀曰,臣待罪二周年,幸免大段僨誤而來矣。令曰,有何弊瘼乎?存秀曰,關北一路,與他有別,當初設施,則期於弊不得生。田·軍·糴三事,是謂國之大政,而以田政言之,非如他道之收稅上納於京司者,以本道所出,付之本道,以爲本道公用之地。以軍政言之,又無上番及收布上納者。以糴政言之,又無京司作錢,以其取耗之穀,只付本道公用,道臣·守宰之職,要不過以其土地所出,愛養邊民而已。似無別般生弊之端,而道里脩敻,王澤未究,守宰之臣,守法而奉公者絶罕,爲道臣者,亦無以隨事照察,百弊俱生,其中糴弊最痼。至於深北,則每戶所分,多至六七十石,終歲耕作,無以充納,年年加耗,仍因成逋,此所以爲弊之源也。昔在顯廟丁未,故相臣閔鼎重按道時,釐革通變,立經振紀,便是開荒,而歲月寢久之後,其時規制,多有無端廢却者,百弊從以層出,民不可支活矣。年前北評事臣金䥧,疏請北關還政矯捄之方,其時廟堂覆奏以爲,新道伯下去,論理報來後,更爲稟處之地。臣於其時,有所狀請,分留之際,嚴立防限,而北關穀賤,南關穀貴,那移之間,弊日益增。故如非狀請,則南·北關穀,不得移去移來,而北關折米三萬石,從時價發賣,移貿南關,付之寧失之義,亦爲狀請,自朝家有特許之命。故數年以來,略加釐正,而臣材識淺短,外此諸弊,不能一一矯革矣。令曰,農形,何如?存秀曰,今年則纔爲解凍,姑未知將如何,而昨年則道內俱爲免歉,慶源·慶興,以雨水之過多爲尤甚。三·甲·長津,以早霜亦爲尤甚,而其亦不至於慘歉矣。大抵關北一道,自安邊,至慶源·慶興,列邑之分置,異於他道之星羅碁布,而有若疋練之狀,一邊山峽一邊沿海之故,雖以一邑言之,沿峽之分,農形判異。旱水之際,無以兩利,而風氣習尙,節序早晩,隨以不同矣。令曰,六鎭則巡行罕入乎?存秀曰,六鎭雖是一道之內,而處在絶遠,春秋兩巡,實無以如例爲之,而以其絶遠而置之,則使遐土之民,未見王人,亦非宣揚朝廷德化之意也。故前後道臣,多有入六鎭者,而雖滿瓜而歸,亦不過一次來往,臣亦只一入六鎭矣。蓋其一番往來,爲弊不少,每當巡部之時,則重嶺疊阨,多費民力,此亦不可不念。故頻入六鎭,事勢亦難矣。故在昔評事之差送也,必以有聲望人擇差,俾巡六鎭,以察民隱,而此亦漸不如古矣。臣有一二愚見之以擧條仰奏者,而以臣一人之見,其便否又未敢知,從當議于廟堂,待後日賓對陳達矣。令曰,何日離發乎?存秀曰,初六日離發,初八日交龜于安邊地矣。令退,諸臣以次退出。
上在昌德宮。常參·經筵,以代理停。
藥房提調金履載,行左承旨金蘭淳啓曰,伏來審夜間,聖體若何,寢睡·水刺之節,何如?臣等率諸御醫,趁早入診詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。世子嬪宮口傳問安。答曰,知悉。
藥房口傳啓曰,瑞蔥臺親臨,已有成命,儀衛具戒,而顧今雨意未霽,朝氣陰濕,此時之勞動玉體,有非大聖人保嗇之方,臣等職在保護,不勝憂慮,敢此仰籲。伏乞亟寢成命,千萬顒祝,惶恐,敢啓。答曰,知道。雨意如此,明日爲之。
朴晦壽啓曰,玉堂備員間,經筵頉稟之意,敢啓。傳曰,知道。
朴晦壽達曰,明日常參,取稟。令曰,停。
金道喜達曰,行大司憲李勉昇,執義朴潞壽,持平金逸淵呈辭,掌令高鳴鶴·金邁淳,持平禹錫簡在外,監察茶時之意,敢達。令曰,知道。
朴晦壽達曰,明日輪對爲之事令下,而侍坐相値,頉稟之意,敢達。令曰,知道。
金蘭淳達曰,備邊司郞廳來言,今日賓廳日次,而殿座相値,不得來會云矣,敢達。令曰,知道。
洪起爕達曰,左副承旨金鏴,今日不爲仕進,卽爲牌招,何如?令曰,依。
令于洪起爕曰,諸承旨持公事入對。
玉堂前望單子入之,應敎洪赫,副應敎南履懋,校理李同淳·尹心圭,副校理朴齊明·洪彦謨,修撰柳致睦·朴容壽·副修撰李憲兢·李淵祥代點。
朴晦壽啓曰,明日殿座相値,經筵頉稟之意,敢啓。傳曰,知道。
朴晦壽,以侍講院言達曰,今日瑞蔥臺侍座時,宮官當爲全數進參,而兼弼善·兼司書俱未差,無以備員,何以爲之?敢稟。令曰,旣承下敎,前望單子入之,待下批,牌招進參。
春坊前望單子入之,兼弼善金正喜,兼司書朴容壽代點。
兵曹口傳政事,副司果單金正喜。
朴晦壽,以內醫院提調意達曰,副提調金鏴,今日問安,不爲仕進,卽爲牌招,何如?令曰,依。
以內醫副提調金鏴牌不進罷職令旨,令于朴晦壽曰,只推。
以左副承旨金鏴牌不進罷職令旨,令于洪起爕曰,只推。
以副應敎南履懋牌不進罷職令旨,令于朴晦壽曰,只推。
以兼弼善金正喜牌不進罷職令旨,令于朴晦壽曰,只推。
醫官秦慶煥書啓,領中樞府事金載瓚病症,今朝看審,則諸症與昨別無形現動靜,而熱氣之升降無常,精神之昏瞀如前,而但過夜凡百,則咳喘膈煩,似有減意,達曙不寐,少無所勝,脈度則三部之洪數,亦無分數之加減。藥則連以粟米飮·地黃湯,相間用之之意,詮次啓達。傳曰,知道。仍留看病。
金蘭淳,以都摠府言達曰,都摠管鄭晩錫,以刑曹判書,本曹㘴起晝仕出去之意,敢達。令曰,知道。
刑曹申目,依下令,擊錚人梁鍾佖嚴加査實事,渠以悖類梁珪之子,世濟其惡,傳襲凶徒之腸肚,誹毁朝令,蹕路鳴錚,而原情辭緣,節節凶獰,句句陰慘。必有指使同謀之人,而一直抵賴,終不直告者,萬萬痛惡,而平問之下,難以取服,待用刑嚴訊得情,何如?判付徽旨內,大朝前後處分,不啻嚴截,則又有此嘗試之計者,誠甚痛駭。不可尋常處之,嚴刑究覈以聞爲良如敎。又申目,帖連,謹依徽旨內辭意,嚴加刑訊,反覆究覈,而其指嗾之窩窟,綢繆之徒黨,專事抵賴,終不直陳,究其情節,轉益妖惡,待栲訊限滿,加刑得情,何如?判付徽旨內依準。
副應敎南履懋書曰,伏以,臣於我邸下,今番韓植林屛裔之處分,竊不勝憂歎抑鬱之極也。噫嘻,泰億之掩護鏡逆,和應虎凶,窮天地亘古今之極惡大憝,此實載籍以來所無之逆,則所以丙申大處分,嚴如鈇鉞,炳若日星,而凡爲千百世海東臣子者。夫孰不腐心痛骨,寧欲無生也哉?噫,彼植林,渠亦在橫目之列,得賦彝性,則乃敢以朝廷所奪之爵,擧世所祛之姓,肆然加之於凶逆,筆之於章奏,心無國賊,略不顧忌,其絶悖無倫,至凶且憯,胡至此極。昔在辛壬之際,嚆矢劇賊,右袒凶論,卽在垣是也,而渠是在垣之孫,則此豈非梟獍遺種鬼蜮傳法,濡染有素,闖出而肆發也哉?臣於是尤有所凜然心寒者,安知無怨國不逞之徒,暗地潛伏,欲售嘗試,因渠素所蓄積,而慫慂之指嗾之,做出此奰悖之擧耶?臣伏見堂箚下答中,以非無加施之罰。然已爲處分者勿煩爲敎,此臣所以繞壁徊徨抑塞不已者,渠旣罪當嚴覈,罰合加施,則豈可拘於已處,而致有此刑政之失當乎?臣謂韓植林,亟令王府,拿鞫得情,快施當律,斷不可已,仍伏念臣之老父,今年爲八十有二歲矣。居常凜綴,寧日恒少,而近當換節之交素患風痰,挾感添劇,奄奄床玆,臣方左右扶將,跬步難捨,瀛館特點,忽下此際,揆以義分,豈容少俟駕屨,而情私煎迫,坐犯違傲,臣罪至此,合施何律?玆敢略控文字,悉暴衷懇。伏乞睿慈,特賜鑑諒,亟遞臣職,俾便救護,仍治臣瀆擾之罪,以肅朝綱焉,臣無任云云。覽書具悉。前批已諭,勿煩,爾其勿辭救護。
丁亥三月二十日午時,王世子座重熙堂。諸承旨持公事入對時,行都承旨洪起燮,行左承旨金蘭淳,行右承旨朴晦壽,同副承旨安光直,假注書洪在喆,記事官林翰鎭,別兼春秋李景在,以次進伏訖。令書令旨曰,遣文學·領府事問疾以來。令曰,公事讀奏也。起燮曰,臣吏房有公事矣。仍讀奏親達下,蘭淳曰,臣軍士房有公事矣。仍讀奏親達下。晦壽曰,臣禮房無公事矣。光直曰,臣工房無公事矣。令退,諸臣以次退出。
上在昌德宮。常參·經筵,以代理停
朴晦壽啓曰,明日經筵,取稟。傳曰,停。
又啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
金蘭淳達曰,明日常參,取稟。令曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金道喜達曰,行大司憲李勉昇,執義朴潞壽,持平金逸淵呈辭,掌令高鳴鶴·金邁淳,持平禹錫簡在外,監察茶時之意,敢達。令曰,知道。
傳于朴晦壽曰,童蒙敎官率童蒙,來月十一日待令。
令于朴晦壽曰,旣承下敎,前後直赴殿試人,今番慶科放榜時,一體放榜。
以江原監司洪敬謨狀達,原州牧民家失火事,令于安光直曰,聞甚矜惻,元恤典外,別加顧助事,分付。
醫官秦慶煥書啓,領中樞府事金載瓚病症,今朝看審,則形症凡百,別無顯減之效,而昨晩以後,升上之氣,雖或往來,而劇勢不無少減,喉膈之痰,暫似開利,而喘意亦頗止息,有時就臥,間間着睡。故神氣昏瞀,稍有開醒底意,脈度洪數,亦現分減之勢,而但食飮厭却,與前無異。藥則昨用粟米飮二貼,而今日亦依此用之之意,詮次啓達。答曰,知道。仍留看病。
洪起燮,以吏曹言達曰,向因備邊司草記,上京守令,催促卽爲下送事,令下矣。上京守令中,榮川郡守尹謙圭處催促,則魯城地省掃受由云。故自臣曹,以卽速還宮之意,知委該道道臣處事,草記蒙依,關問於該道矣。卽聞尹謙圭,纔已上京,身病猝重,不得下去云。雖未知其病勢之如何,而促敎成令,已過一望,有難等待其差歇,罷黜,何如?令曰,依。
朴晦壽,以禮曹言達曰,今丁亥年秋冬六朔內,各道各祭,今當磨鍊,而平壤武烈祠祭,例以八月中,丁日設行矣。今年八月中丁,在十四日,與明陵忌辰相値,依定式以三丁日退行之意,敢達。令曰,知道。
又以弘文館言達曰,新除授校理尹心圭,時在公忠道石城地,副修撰李淵祥,時在慶尙道慶州地,經筵入番事緊,請竝斯速乘馹上來事,下諭。令曰,依達。
安光直以訓錄都監言達曰,本局哨官具載鳳,擧措駭妄,爲先汰去之意,敢達。令曰,知道。
刑曹申目,粘連昌城府殺獄罪人李雲碩獄事段,打以石塊,可想絶悖之頭勢,檢其痕損,實在緊要之腎囊人命至重,法意莫嚴,依前訊推,期於取服,何如?判付達,依準。又申目,粘連定州牧殺獄罪人方孟孫獄事段,兩人血戰一死一生,死者之命,非渠誰償,自明之言,不足準信,依前訊推,期於輸款,何如?判付達,依準。
大司憲李勉昇書曰,伏以,臣於日前,以韓植林事,相率僚臺,仰請鞫問,而未蒙兪可,繼又伏見玉堂箚批下者,責之以塞責之計,施之以不叙之典,臣於是滿心慙惶,無地自容。下令提飭之後,始有請討之擧,玉堂與兩司均矣。論思之臣,尙被譴罰,況居在言地而不言者乎?伏地俟勘,亦已有日,側耳無聞,終難自恕,玆敢冒死陳章。伏乞亟被嚴譴,使刑政無偏,事體歸正,以肅朝綱,俾靖私義,千萬幸甚。臣方請伏邦憲之不暇,不宜贅及他說,而事係當覈,不得不復申前請,蓋韓植林事,可謂變怪之極也。三司諸臣,以達以箚,粗效致討之義而只伏承不從之例批,憤惋之極,繼以憂歎,若其罪狀,已陳於達辭中。今不必更事煩瀆,而究其旨意,則決非遐鄕蟣蝨之賤,所可自辦,必有慫慂指嗾,敢爲此嘗試之計者,此而不嚴覈定罪,則根本自在,將來之憂固自如也。豈不大可寒心哉?國是有撓奪之慮,人心無底定之期。伏乞亟從臺請拿致嚴鞫,期於覈得,快正典刑,使義理益明,隄防益嚴焉,臣無任云云。答曰,覽書具悉。臺閣已有聲討之章,異於玉堂,於臺閣何有?不必爲引,卿其勿辭行公。
修撰柳致睦書曰,伏以,臣向蒙恩禠,病淹邸次,棲屑未歸,卽又被記簪之睿念,復叨持綾之宿趼。臣感激恩私,怵畏義分,不得不章皇趨肅,而第臣與校理臣李同淳,有親査應避之嫌,春秋兼銜,自在當遞。伏乞睿慈,亟令該曹,照例遞改,以存公格焉,臣無任云云。覽書具悉。所請依施。
丁亥三月二十一日午時,上詣春塘臺·瑞蔥臺入侍時,行左承旨金蘭淳,右副承旨金道喜,同副承旨安光直,記事官韓鎭㦿,記注官安仁,別兼春秋李穆淵,原任直提學李龍秀,檢校直閣李嘉愚,檢校待敎李憲瑋,以次侍立。時至,上具戎服,乘輿出宣化門。藥房提調金履載,左承旨金蘭淳進前奏曰,侵早勞動,聖體,若何?上曰,一樣矣。由協陽門·建陽門,至明光門外,宣傳官,跪稟鳴金二下大吹打至靑陽門外,宣傳官,跪稟鳴金三下吹打止,至春塘臺,上降輿乘御榻,宣傳官奉命擧行。行兵曹判書金魯敬,訓鍊大將申鴻周,從事官洪彦謨,摠戎使朴周壽,御營廳從事官李正耆,以次進參訖。宣傳官稟曰,訓鍊院從事官進參時,有所失措,記過,何如?上曰,唯。魯敬曰,今日試射擧行,有所窘速之弊,幸行時,護從軍兵,丹楓亭·中日閣·不老門,分三處試射,似好矣。上曰,唯。魯敬曰,將臣及禁軍別將送信箭,分詣三處,何如?上曰,送信箭。魯敬啓曰,王世子聽政後,陪衛中挾輿軍·槍劍軍,依例磨鍊,而每於大朝動駕殿座時,禁衛營槍劍軍原額,只爲一百。故王世子隨駕與侍坐時,不得磨鍊,事甚未安。槍劍軍,且自是古制,爲欄後作門之最緊,故臣與禁·御兩營將臣,往復相議則不必增定軍額,而元軍中足以推移云。兩營各定三十名,以爲擧行之意,分付兩營似好,故敢此仰達矣。上曰,依爲之。出擧條又啓曰,今見宣傳官請過,則訓鍊正,初不來待,以致擧行之稽滯,極爲駭然,請當該訓鍊正,拿處,何如?上曰,依爲之。出擧條又啓曰,俄以訓鍊正不爲待令,請罪,而此非訓鍊正待令擧行之事,卽軍器寺擧行云,臣之誤認,亦不勝惶悚,而誤請之宣傳官事,極爲駭然,拿問處之,訓鍊正則分揀,何如?上曰,依爲之。出擧條魯敬曰,每當隨駕時,內吹擧行最多,而獨漏於賞典,誠有向隅之嘆,今番則一體施賞之地,何如?上曰,唯。上曰,回還上副使入侍。出榻敎宣傳官稟記過從事官,何以爲之乎?上曰,分揀。軍兵試技訖,上降御榻,乘輿由光明門·建陽門·協陽門,入宣化門還內,出標信解嚴。諸臣以次退出。
丁亥三月二十一日午時,上詣春塘臺。親臨瑞蔥臺,王世子侍坐入對時,行都承旨洪起燮,行右承旨朴晦壽,左副承旨金鏴,假注書洪在喆,別兼春秋李景在,以次詣閤。時至,上過貳極門前路,王世子具戎服,由重華門,乘馬以出,仍隨詣春塘臺。起燮曰,訓鍊正之誤爲請罪,雖由於宣傳官之不善擧行,而其未及詳審,致煩酬應,不可無警,兵曹判書金魯敬推考,何如?令曰,依爲之。出擧條令曰,徑先退出之侍衛摠管,捧現告,事過後,令該府拿問處之。出令旨令曰,回還上,副使入對。出令旨上使洪羲俊,副使申在植,以次進伏。令曰,無事往來乎?羲俊等曰,王靈所曁,幸免顚仆矣。令曰,行中有何弊瘼乎?羲俊等曰,別無弊端矣。令曰,彼中所聞,何如?羲俊等曰,彼中所聞,終無以詳悉,而昨年回子部落之動兵也,皇帝命楊遇春·武隆阿等,爲欽差大臣,參贊軍務,以太學士伊犂,將軍長齡,爲揚威將軍,令大小軍兵,咸受節制,調發陜西·甘肅官兵二萬餘名,而因嚴冬停戰矣。今年正月,長齡之奏捷也。拿獲頗多,而回疆之距皇城,恰過萬里,且其賊勢漸縮,皆以爲無足爲憂,而關東兵,以路遠之故,尙未趁往,而待春和,期於竝擧勦滅云云矣。令回還上,副使先退,羲俊·在植先退,王世子還內。諸臣以次退出。
上在昌德宮。常參·經筵,以代理停。
朴晦壽啓曰,明日·再明日,英陵忌辰祭齋戒正日,三明日·二十六日,明陵忌辰祭齋戒正日相値,經筵頉稟之意,敢啓。傳曰,知道。
朴晦壽達曰,明日·再明日,英陵忌辰祭齋戒正日,三明日二十六日,明陵忌辰祭齋戒正日相値,常參頉稟之意,敢達。令曰,知道。
金道喜,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金道喜啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴晦壽達曰,左副承旨金鏴,今日不爲仕進,卽爲牌招,何如?令曰,依。
令于朴晦壽曰,下直守令留待。
令于朴晦壽曰,下直守令入對。
令于朴晦壽曰,諸承旨持公事入對。
傳于朴晦壽曰,明日三日製,當親臨矣,處所,以仁政殿爲之,通方外,試紙用大好紙,王世子侍坐之節,依例磨鍊。
傳于金道喜曰,明日出宮門路,以協陽門爲之。
令于金道喜曰,明日出宮門路,以貳極門爲之。
令于朴晦壽曰,右承旨·同副承旨入對。
以平安道按覈使金炳朝狀達,道臣廢務,不得獨自行査事,令于金道喜曰,按覈使之任,所重何如,而以道臣之廢務,豈可不得行査乎?爾其獨斷詳覈,從速馳達,毋使朝令反輕査事遲滯,可也事,回諭。
令于金道喜曰,箕伯之廢務,是豈先公後私之意乎?廢務私義也,按査公事也,此重臣之不念國體,誠非矣。自廟堂星火行會,使之卽速擧行,可也。
金道喜達曰,卽者議政府錄事來言,右議政沈象奎以爲,臣獲蒙恩暇,往省父母墳墓,纔到山下榮感哀號之中,昨夕得伏見再昨處分韓植林下令,辭義嚴正,與丙申傳敎,前後一揆,方切憂惋,不勝欽仰,而植林之假托言事,投呈悖書,以逆賊泰億,稱爲大臣,具書姓名,如非病狂喪心,決是陰詭嘗試,變怪如此,駭憤莫甚。此在臣未下鄕之前,則臣之昏鈍憒謬,不卽聲罪致討,只以發行之已入稟,候班承批,便卽登途,若昧講明之義全失折凶之責,震懍慙恧獻所容措,徑發馳還,走伏金吾門外,恭俟嚴譴云。仍納命召,何以爲之?敢達。令曰,候班承批,便卽登途,卿之此擧,實是意外,且臺章之答寥寥之說,非專爲此日也,實爲後慮而言,卿何不深思,如是過當乎?卽爲安心還第事,史官往諭于右議政。仍傳命召,大臣還第後復令。
金道喜達曰,卽者義禁府都事來言,右議政沈象奎,今方待令于金吾門外云矣。係是大臣去就,敢達。令曰,知道。
又達曰,右議政沈象奎,又使錄事來言,伏奉卽下睿令,卿行徑發,雖緣私情之久菀,而未及聲討,自歸去就之不審,臣之昏謬,無所逃罪,衷情轉益悚蹙惟願遄被嚴憲云。仍納命召,何以爲之?敢達。令曰,俄者史官付答之後,意謂卿諒悉余意,卽爲還第,又見附奏,不覺失圖,見今代聽未久,廟務多滯,此豈輔相一時暫曠之日乎?卿之情事,前答已宣,更無可難安之端,卿其念國勢之至艱,諒余心之至切,卽爲安心還第事,爾其更爲宣諭。仍傳命召,卽速還第。
令于金道喜曰,大司諫及在外未肅拜臺諫,竝許遞,旣承下敎,前望單子入之。
臺諫前望單子入之,大司諫任存常,掌令趙直永·崔晉慶,持平睦台錫代點。
金道喜,以都摠府言達曰,明日殿座時,侍衛寶劍及陪衛,當爲備員,都摠管申絢受由在外,副摠管李羲準有實病,李觀植·洪命周就理,無以備員。令政院稟令變通,仍令該曹口傳差出,待下批牌招,以爲備員之地,何如?令曰,依。
金道喜達曰,因都摠府草記,明日殿座時,侍衛寶劍及陪衛,當爲備員,而都摠管申絢在外,副摠管李羲準有實病,李觀植·洪命周就理,無以備員。令政院稟令變通,仍令該曹口傳差出,待下批牌招事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
摠管前望單子入之,都摠管李存秀,副摠管尹致謙·尹郁烈·李忠運代點。
以左副承旨金鏴牌不進罷職令旨,令于朴晦壽曰,只推。
朴晦壽,以侍講院言達曰,明日三日製親臨侍坐時,宮官當爲全數進參,而兼弼善金正喜未肅拜,卽爲牌招,說書兪章煥,亦爲牌招,以爲備員進參之地,何如?令曰,依。
以兼弼善金正喜,說書兪章煥牌不進罷職令旨,令于朴晦壽曰,只推。
朴晦壽,以禮曹言啓曰,明日親臨仁政殿,三日製試取時,王世子侍坐事,命下矣。出宮時王世子祗迎處所,以何處磨鍊乎?敢稟。傳曰,延英門外爲之。
又以禮曹言啓曰,來四月初九日,王世子聽政慶科庭試文科親臨與命官,何以爲之,而處所以何處擧行乎?敢稟。傳曰,春塘臺爲之,親臨磨鍊,王世子侍座,依例磨鍊。
朴晦壽,以承文院都提調意達曰,今此冬至兼謝恩使齎來咨文中,有賜物事,使臣參宴事,漂民出送事矣。以前頭使行,另伸謝悃之意,撰出先通咨文,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?令曰,依。
金道喜,以義禁府言達曰,明日三日製以仁政殿親臨爲之時,本府都事,皆爲赴擧,只有武都事一員,而本府入直當直入直都事,公事回公都事,仁政門·光範門·崇範門禁亂官都事,無以推移,假都事五員,令該曹口傳差出,以爲分排之地,何如?令曰,依。
又以兵曹言達曰,謹依判下成冊,今番徽慶園幸行時,元內吹金宗炯等三十二名處,木各一疋分給之意,敢達。令曰,知道。
又以兵曹言達曰,瑞葱臺試射放入格內乘·別軍職·宣傳官·中官·司鑰·別監·假別監·事知·弓人·矢人統長·武藝別監·門旗手·駕後禁軍交龍旗馬上奉持步下奉持·龍虎營招搖旗次知敎鍊官,謹依達下別單,筒箇弓矢木布,分等施賞,而筒箇弓矢,以軍器寺所在者,取來頒給之意,敢達。令曰,知道。
又以禁衛營言達曰,瑞葱臺試射放時,把摠金榮秀,柳葉箭邊一中,片箭邊一中,弓矢一部,敎鍊官丁喜鎭,柳葉箭貫一中,帿弓一張,金敬國,柳葉箭邊一中,長弓一張,帳幕軍鳥銃貫一中邊二中,宋得福,木二疋布二疋,邊三中金光植,木二疋布一疋,貫一中邊一中金日孫等二名,邊二中韓起福等四名,各木一疋布一疋,邊一中,柳澤柱等十七名,各木一疋,謹依單子達下,以軍器寺弓矢及本營木布,施賞之意,敢達。令曰,知道。
又以禁衛營言達曰,頃因禮曹草記,愍懷墓火巢內捉虎次,出送砲手,使之行獵矣。今月二十一日,火巢內虎峰近處,捉得中豹虎一頭,謹此封進,而捉虎牙兵等,依例施賞,仍爲行獵之意,敢達。令曰,知道。
又以御營廳言達曰,瑞葱臺試射放時,柳葉箭入格駕前別抄金宗喆,貫一中邊一中,弓矢一部,崔光崙等三人,邊二中,各弓箭一部,宋國煌等十五人,邊一中,敎鍊官朴道成,邊一中,各長弓一張,片箭入格駕前別抄盧允龜等九人,邊一中,各帿弓一張,鳥銃入格帳幕軍金聖伊等二名,邊三中,各木二疋,李德春,貫一中邊一中,司空鉉等十一名,邊二中,木布各一疋,趙寬喜,貫一中,金興福等二十九名,邊一中,各木一疋,謹依別單達下,以軍器寺弓箭及本廳木布,施賞之意,敢達。令曰,知道。
又以刑曹言達曰,忠州良女金召史,以其夫鄭仁鎬殺獄稱冤事,擊錚於衛外,而此獄前已行査,姑未登聞,則不待結末,徑先呼籲,已極無嚴,且血書原情,雖係四件勿施事,曾有先朝乙巳受敎定式矣。今此金女原情,乃是血書,依定式勿施,而本獄則待道査登聞,卽爲稟處之意,敢達。令曰,知道。
義禁府申目,都摠府副摠管李觀植·洪命周等原情云云。徽旨內辭緣,泛稱遲晩,所當請刑是白乎矣。李觀植段曾經閫帥,洪命周段曾經侍從,勿爲請刑,載在大典通編,竝只議處,何如?判付達依準。又申目,宣傳官李行敎原情云云。徽旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付達依準。又照目,兵曹正郞金建喆,佐郞崔重湜等矣,本府議達內,整飭儀衛,責在本曹,而陪衛之時,未能檢察,致此顚倒錯行之擧,極爲悚然。竝只以此照律罪,各笞四十收贖,竝附過還職,竝只私罪,奉令依準爲旀,崔重湜段,功減一等爲良如敎。
醫官秦慶煥書啓,領中樞府事金載瓚病症,今朝更爲看審,則形症與脈度凡節,比昨無甚有異,而但便道夜又頻數,神氣隨而昏涔,目下所見,極爲凜綴,藥則別無他藥,連用粟米飮,而病中以爲,太醫之來留城外,已至多日,私心惶悶,如添一症之意,縷縷言及,而臣不敢擅便,姑爲仍留之意,詮次啓達。傳曰,知道。大臣之言,雖如此,姑觀一兩日入來。
事變假注書金在榮書達,臣敬奉令諭,傳宣于右議政沈象奎胥令處,則以爲下答睿令,至於此極,今方還第云。故臣亦仍爲復令之意,敢達。令曰,知道。
執義朴潞壽,正言張敎根等達曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典。斗恭親屬應坐之類,一例适·雲例擧行,斗恒及夏賊親屬,奴傔連伊夫妻,竝嚴鞫得情,夬正典刑。措辭見上請明謙·以謙,亟施孥戮逆復庶子好石,亟施處絞。措辭見上請時景·時星,竝施孥籍之律,金樂敎,亟令王府,設鞫嚴覈,快正邦刑。措辭見上
以下二十一字刀削請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上答兩司曰,不從。時景等事·裕事·龜柱支屬事,亟停勿煩。夏賊等事·國榮事,更勿煩達。鍾一·振采事,友文·光友事,致後·延壽事,李永純·永喆等事,不從。
執義朴潞壽達曰,請金甲島爲奴罪人申鼎朝,古今島爲奴罪人韓鼎鎭,亟令王府卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府拿鞫嚴覈,快施典刑。措辭見上噫嘻痛矣,世道詿誤義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所癈之姓字,引而爲說,殆若無故之人哉?夫亭亭當當蟠天極地磨滅他不得者,卽辛壬義理也,入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然,嘗試之計,安知無不逞之徒,潛伏出隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,夬正典刑。答府曰,不從。申鼎朝等事,不從,申綱·黃允中等事,不從,韓植林事,不從。
正言張敎根達曰,請金甲島爲奴罪人克觀,更令王府嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,遠配罪人黃允中,亟令王府拿鞫嚴問,盤覈得情,夬伸典刑。措辭見上噫嘻痛矣,世級日下,變怪層生,至於韓植林,事而極矣。噫,泰億,是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿第,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星聾瞽之人,亦皆聞知,則噫,彼植林,亦今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲䗖蝀於太淸,此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之義,不可以屛裔薄勘而上。請屛裔罪人韓植林,嚴鞫得情,快正典刑。答院曰,不從。申鼎朝等事,不從,申綱·黃允中等事,不從,韓植林事,不從。
丁亥三月二十二日辰時,王世子坐重熙堂。下直守令入對時,行右承旨朴晦壽,記事官韓鎭㦿·林翰鎭,別兼春秋李景在,結城縣監申萬休,以次進伏訖。令史官分左右。令曰,守令進前,職姓名。萬休奏職姓名。令七事講爲之,萬休七事講訖。令晦壽宣喩。晦壽退伏楹外,宣喩還入伏。令曰,守令何日發行?萬休曰,以明日發行矣。令曰,下去後操心以過也。令曰,守令先退。令曰,諸承旨持公事入對。賤臣承令出傳還入伏。令曰,前有李允謙玉堂者乎?晦壽曰,有之矣。令曰,其人尙在乎?晦壽曰,今不在矣。令曰,守令京居乎,鄕居乎?晦壽曰,聞居楊州矣。令曰,今文學,誰也?晦壽曰,李穆淵矣。令曰,前者翰圈,何時爲之?晦壽曰,昨年春爲之矣。右副承旨金道喜,持公事三度入伏,晦壽讀奏黃海監司狀達,各邑巡審後還營事,達下,道喜讀奏黃海監司狀達,康翎縣定配限滿罪人放送事,達下。又讀奏黃海監司狀達,康翎縣徒三年定配罪人到配事,達下。令曰,左承旨仕進乎?晦壽曰,不爲仕進矣。令曰,都承旨·左副承旨,竝不爲仕進乎?晦壽曰,然矣。令退,諸臣以次退出。
丁亥三月二十二日午時,王世子座重熙堂。右承旨·同副承旨入對時,行右承旨朴晦壽,同副承旨安光直,假注書洪在喆,記事官林翰鎭,別兼春秋李景在,以次進伏訖。令曰,公事讀奏也。晦壽·光直,以各該房讀奏,親達下訖。令曰,明日試望,若已修正,則持入也。賤臣承令持入,代點達下訖。令退,諸臣以次退出。
上在昌德宮。常參·經筵,以代理停。
自申時至人定,灑雨下雨,測雨器水深九分。
自人定至二十四日開東,灑雨下雨,測雨器水深六分。
上詣仁政殿。親臨還內後,內閣·政院·玉堂·藥房口傳問安。答曰,知道。王世子還內後,內閣·政院·藥房·春坊口傳問安。答曰,知道。
金道喜達曰,行大司憲李勉昇,執義朴潞壽,持平金逸淵呈辭,掌令趙直永·崔晉慶在外,持平睦台錫未肅拜,監察茶時之意,敢達。令曰,知道。
洪起燮達曰,左副承旨金鏴,今日不爲仕進,卽爲牌招,何如?令曰,依。
洪起燮達曰,卽者議政府錄事來言,右議政沈象奎以爲,人言罔測,情踪危蹙,不敢偃處私次,今方逬出城闉云。仍納命召,何以爲之?敢稟。令曰,卿是體國之大臣也,大朝之委任何如,朝野之期仰何如,而因一臺臣之妄斥,作此出城之擧,大非爲國之意,又非自重之道,卽爲還第,使我國事賴安。令于洪起燮曰,此下令,遣史官往諭于右議政。仍傳命召,卽爲偕入。
令于安光直曰,留院上書入之。
洪起燮啓曰,吏曹郞廳來言,臺諫有闕,政事,取稟。傳曰,前望單子入之,待下批,牌招察任。
大司諫前望單子入之,朴綺壽落點。
令于安光直曰,當該水使推考,承旨亦爲推考。
令于金蘭淳曰,當該記事官推考。
以左副承旨金鏴罷職令旨,令于朴晦壽曰,只推。
醫官秦慶煥書啓,領中樞府事金載瓚病症大槪,昨晩以後,神氣之昏涔,便道之頻數,若有減意,過夜凡節,亦得稍穩,脈度頗有隨症向差之意,藥則昨用淸血安神之劑,而間服粟米飮,大抵病根未祛,元氣未復,故症有進退無常,藥亦補瀉兼施也,病中以爲,賤疾大勢稍勝,隨症調治,則庶可差完,而御醫之相守,殆近旬日,私心之悚蹙,去益靡措,乞命召還,俾得便意調病,千萬顒祝云,而臣則仍留之意,詮次啓達。答曰,大臣之言如此,爾則還入。
又書啓,領中樞府事金載瓚看病書啓判下,有還入之命矣。臣依下敎,自今日還入之意,詮次啓達。答曰,知道。
朴晦壽,以禮曹言啓曰,來四月初九日,親臨春塘臺慶科庭試,文科試取時,王世子侍坐事,命下矣。出宮時王世子祗迎處所,以何處磨鍊乎?敢稟。傳曰,以協陽門外爲之。
金道喜,以左邊捕盜廳言達曰,去夜初更量,幼學沈英之犯夜被捉,而係是士子,移送秋曹之意,敢達。令曰,知道。
又以刑曹言達曰,因左邊捕盜廳達辭,去夜初更量犯夜幼學沈英之,移送秋曹事,令下矣。沈英之,待過齋,依更數決笞三十度,放送之意,敢達。令曰,知道。
左參贊趙貞喆書曰,伏以恭惟我大朝殿下,以大禹聖,有子啓賢,代理聽政,离明繼照,臣民忭賀,八域惟均。噫,辛壬之事,尙忍言哉?讎視宗國,鍛鍊誣獄,終至於誣逼不敢言之地者,卽振古以來所未有之惡逆也。粵自乙巳以後,雖彼一種不逞之徒,或庶幾咸懷於安反側之德,終底於化龍蛇之境,而竟至有戊申乙亥之變,則其奈梟性未悛,虺毒愈肆,何哉?於是乎懲討始行,王章粗伸,耇·輝追奪三凶削奪之請,亦出於渠輩自中之疏,則猶可謂天道大定而人彝同得也。伏況我先大王丙申初處分,昭若日星,嚴如鈇鉞,凡係我八方臣民之北面朝廷者,莫不知此箇義理之撐亘宇宙不惑百世者,于今四十有餘年矣。今此北人韓植林之疏,何爲而猝發於今日也?彼泰億,是何等凶逆也?主張逆魁之敎文,籠絡群凶之禍心,乙巳敎文中二三句語,指意陰慘,萬口皆傳,已是渠凶逆之斷案,而若夫前席所陳國老門生之說,卽自犯於脅迫誣衊之科,噫,是可忍也,孰不可忍也?雖使渠,自貳於耇·輝,不三於光·恒,亦不可得矣。若自百世下忠志之士觀之,惟當憤恨於牖下之偃斃孥戮之未加,孰敢以已奪之爵,已去之姓,肆然書之於章奏之間哉?彼植林卽不過遐土蟣蝨之賤也。外面驟看,固若無識妄發者然,而其祖在垣,本以光佐之所豢養,在昔辛壬之際,凶疏毒啓,或挺身而自當,或爛熳而聯參,生貙封豕,種落自在而然也。雖然,此亦豈么磨植林,所敢自辦者哉?噫,自戊乙以來,凶徒之自謂革面者,曷嘗無乘時覬覦之心,而猶不得變幻忠逆囫圇國是,則外藉蕩平之論,陰售嘗試之計者,固非一朝一夕之故也。安知無今日,又有如光佐之餘孽,豢養在垣之凶種,暗地指嗾,表裏相應而然乎?不幸如此,則目下義理之晦塞,猶屬第二件事,夫豈可以遐土之賤品,而視之若尋常哉?臣謂屛裔罪人韓植林,亟稟大朝,設鞫嚴問,斷不可已也。昔在壬辰三凶復官之日,臣父故參判臣榮順,痛紀綱之斁淪,憤忠逆之混紊,沫血飮泣,陳章告退,三年絶塞,屢經危域,而竟蒙天心悔悟,至敎以榮順,以乃祖之孫,固賢矣,卽賜宥還,天地生成之澤,至今感泣,而臣以臣父之子,不能明張於凶疏始發之初,雖緣身無言責,其亦忝生,大矣。顧何敢出口論人,而至若大小臣工,處在可言之地者,獨不念義理之可明家聲之或墜,而寥寥七八日之後,始有二三臺臣,塞責而止哉?苟使臣父得見今日,則又將以爲何如也?臣於是尤不勝傷惋之忱,臣無任云云。答曰,覽書具悉。辛壬義理,卽撐天亘地之義理,而噫,彼植林,有若嘗試而壞亂者,極甚痛惡,故已有處分,而遐鄕無識之類,何可深究?卿以卿家之人,有此痛陳,極爲嘉尙,今日朝廷,以此義理,相與講明,深所望也。
大司諫任存常書曰,伏以義理晦塞,變怪層生,至於今番韓植林事,而極矣。噫泰億是何等凶逆也?凡今日東土臣民,無不眦裂而膽掉,又況丙申處分,昭揭日星,而噫,彼植林,雖是遐土賤品,豈有不聞不知之理,而乃敢以逆臣官爵姓名,肆然筆之於章奏之間,傳神於渠祖在垣之凶論者,必有慫慂指使之類,此若不窮覈而嚴處則堅氷之漸,伏莽之憂,無所不至,亟令王府嚴鞫得情,夬正典刑焉。仍伏念臣姿愚識蔑,根孤植弱,倖竊科第,于今垂二十年之間,廁跡於下大夫之列,涯分已踰,報答無階,居常蹙蹙濫竽是愧,集木爲懼,而迺者諫職除拜,遽蒙睿點,榮寵所曁,感惶交摯,未知無似賤臣,何以得此於我邸下淬礪之時也?夫臺閣之職,何莫非淸峻,而至於一院之長,遴選尤重,責任自別,豈可以如臣庸陋最居人下者,苟然備數於言地乎?伏乞亟許鐫遞,以安微分爲。臣方丐免,不必贅他,而臣伏見我邸下自代聽以來,勤勤孜孜,靡時或豫,一政一令,動合典則,軫恤民生,則首懲貪虐之吏,董飭臣工,則痛斥挾雜之徒,大綱已擧,帀域俱聳,此政我國家無疆之基,而大有爲之會也。第念爲治之道,不可以獨運,雖以上聖之姿,特達之知,必待輔相之得人,然後可以降德于國人,而邸下試看今日之輔相,果爲何如人也?自在先朝,最荷殊眷,寔至今日,獨膺重寄,揆以常情,宜思報效,而本以小人之索性,加之鄙夫之患失,釣餌正是大好,劍蜜卽其長技,臣不暇一一索言,以傷忠厚之風,而惟其驕傲自恣,無所忌憚,奢泰已極,莫敢誰何,姑就其所居之室,驚心駭目,有不可勝說者。嗚呼,墻宇彫埈,夏書攸戒,屋壁紋繡,賈·傅所歎,而此則有甚,宏傑則擬天中之起,奇麗則殫人間之巧,木石之事,寒暑不撤,行將三十年所,甚至於世所稱唐屋新制,而不祥孰大焉?此實我東國所未嘗彷彿於見聞者也,於是乎凡係自奉之物,莫不稱此以求,財從何生?病必有歸,使斯人居斯室,欲責其禁濫礪廉抑奢反樸,贊邸下從欲之治,則不幾近於北轅而適越乎?夫驕不與奢期而奢自至,奢不與貪期而貪自至,今不先治其源,而欲流之得淸,難矣。輿論久沸,不可終遏,臣謂右議政沈象奎,亟行黜罷以謝一世,斷不已也。臣無任云云。覽書具悉。右相卽我先朝寵遇之閣臣,又是今日委任之大官,何可以第宅之事,若是論斥,而且況代聽之初,作此不美之風色乎?萬萬驚歎,萬萬駭然,以言獲罪,雖非美事,爾則姑先施以譴罷之典。
丁亥三月二十三日辰時,上詣仁政殿。三日製儒生試取入侍時,行都承旨洪起燮,右副承旨金道喜,同副承旨安光直,記事官韓鎭㦿,記注書崔致輔,別兼春秋李穆淵,檢校直閣李嘉愚以次侍立。時至,通禮跪啓請外辨。上具翼善冠·衮龍袍,乘輿,出宣化門。藥房提調金履載等進前奏曰,侵早勞動,聖體若何?上曰,一樣矣。仍出協陽門,由肅章門,入仁政門,通禮跪啓請降輿,上降輿陞座。蘭淳奏曰,儒生多聚仁政門西夾,一體開入,似好矣。上曰,唯。仍命試官行禮,讀券官行吏曹判書金履喬,行大護軍朴宗薰,吏曹參判朴周壽,對讀官行副護軍李若愚,兵曹參議趙寅永,戶曹參議李憲瑋,副司果李景在,率儒生行四拜訖,以次就座,上曰,懸題紙入之。對讀官封入懸題紙。上命履喬·宗薰,書賦題周雖舊邦其命維新。限申時,懸題訖。上命呼禮畢,通禮呼禮畢。上曰,王世子問安,置之。出榻敎上乘輿,出仁政門,由肅章門·協陽門,入宣化門,出標信解嚴。諸臣以次退出。
丁亥三月二十三日辰時,上親臨仁政殿。三日製儒生,通方外試取,王世子侍坐入對時,行左承旨金蘭淳,行右承旨朴晦壽,假注書洪在喆,別兼春秋李景在,以次詣閤。時至,王世子具翼善冠·衮龍袍,由重華門以出。至協陽門外,相禮贊請降輿,王世子降輿,仍詣祗迎位。上至,王世子祗迎,仍隨詣殿內,懸題訖。上還內,王世子詣祗迎位,祗迎訖。承命還詣殿內。令曰,坐直承旨·入直閣臣·入直兵曹堂上,讀券官加差下。入直玉堂·春坊·別兼春秋,對讀官加差下。出令旨蘭淳曰,卽者司諫朴英載,以其親病,投章徑行,原書以國忌齋戒纔已退却矣。所當直捧遞差令旨及禁推徽旨,而此與無端下鄕有異,從重推考,何如?令曰,依爲之。出擧條收券訖。王世子還內,諸臣以次退出。
丁亥三月二十三日申時,王世子座重熙堂科次入對時,行左承旨金蘭淳,假注書洪在喆,記事官林翰鎭,別兼春秋李穆淵,讀券官金履喬·朴宗薰·朴周壽·朴晦壽·李嘉愚·黃燾,對讀官李若愚·趙寅永·李憲瑋·李景在·李同淳·朴容壽·金裕憲,以次進伏訖。令曰,科次爲之。履喬曰,何以書等乎?令曰,以三下一三下二,正字三下四張,草三下四張,次上十張書之,可也。履喬承令書等訖,居首試券,親坼封下。令蘭淳讀奏,其餘使之坼封讀奏,蘭淳以次讀奏封內訖。令曰,三日製賦居首三下一幼學權溭,直赴殿試,之次三下二幼學兪象煥,直赴會試之次三下進士尹興圭等四人,給二分草三下幼學吳允善等四人,給一分,次上進士李源弼等十人,竝令該曹考例施賞。出令旨令曰,入格儒生明日待令。出令旨令退,履喬等先退。又令退。承史以次退出。
上在昌德宮。常參·經筵,以代理停。
安光直達曰,行大司憲李勉昇,執義朴潞壽,持平金逸淵呈辭,掌令趙直永·崔晉慶在外,持平睦台錫未肅拜,監察茶時之意,敢達。令曰,知道。
金蘭淳啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
又達曰,左副承旨金鏴,今日不爲仕進,卽爲牌招,何如?令曰,依。
令于朴晦壽曰,入格儒生入對。
令于朴晦壽曰,宗廟夏享大祭,誓戒處所,春塘臺爲之,齋宿處所,摛文院爲之。
金蘭淳達曰,右議政沈象奎,又使錄事來言,人言如是孔慘,遭罹如是醜厲,而逗留於城闉咫尺之地,私義之所不敢出,睿諭隆重,而惶蹙愈切,未蒙譴勘之前,無非危懔之日,今方轉向鄕外,恭俟斥黜之恩,瞻望雲天,祗不勝戀結之忱云。仍納命召,何以爲之?敢稟。令曰,迺者送史官,兼又別諭,意謂卿休休之量,體國之誠,應不介懷,幡然還第,今又自城闉,而轉向郊外,非但茫然失圖,其將誰與爲治?卿若念及於此,何可棄我?若是浼浼,望須隨史官入來,以副余如渴之望,仍令于金蘭淳曰,此別諭,使偕來史官傳于右議政,仍傳命召,卽爲偕入。
朴晦壽達曰,奏達文字,何等審愼,而昨日事變假注書望筒,以已陞六之李齊松誤擬,至蒙代點矣。臣之矇然捧入,不勝惶悚,而原望筒勿施,當該注書,所當重勘,而本院請推之外,無他可施之罰,何以爲之?敢稟。令曰,依拿處。
金在榮奉令在外,代以李冀楨爲事變假注書。
注書韓鎭㦿拿處,代以成遂黙爲假注書。
令于朴晦壽曰,回還書狀官留待。
令于朴晦壽曰,右承旨入對,回還書狀官同爲入對。
令于朴晦壽曰,右副承旨許遞,旣承下敎,前望單子入之。
承旨前望單子入之,申在植代點。
令于金蘭淳曰,都承旨許遞,旣承下敎,前望單子入之。
承旨前望單子入之,李憲瑋添書代點。
安光直達曰,卽伏見公忠監司徐俊輔罪人李憲猷限滿申本達下者,則令該府誤以令該曹書之,奏達文字,何等審愼,而如是疎忽,事甚未安。該道臣不可無警,推考,何如?令曰,依。
以左副承旨金鏴牌不進罷職令旨,令于金蘭淳曰,只推。
以全羅監司李光文狀達,任實等邑民家失火事,令于金蘭淳曰,聞甚矜惻,元恤典外,別加顧助事,分付。
兵曹口傳政事,護軍單洪起燮。
金蘭淳,以訓鍊都監言達曰,今番瑞蔥臺試射放時,本局將官·將校·軍兵等射砲藝入格之類,謹依達下單子,以軍器寺筒箇弓箭及戶曹木布,施賞之意,敢達。令曰,知道。
事變假注書金在榮書達,臣敬奉令諭,傳宣于西部盤松坊京營口契右議政沈象奎所住處,則大臣今方轉向京畿高陽地矣。臣旣承偕入之令,故臣亦偕往之意,敢逵。令曰,知道。
丁亥三月二十四日午時,王世子座重熙堂。入格儒生入對時,行右承旨朴晦壽,假注書洪在喆,記事官林翰鎭,別兼春秋李景在以次進伏。幼學權溭·兪象煥,進士尹興圭,幼學李寅奭·李文植·吳允善,進士尹行謨,幼學李明夏·李寅臯,進士李源弼,幼學任敎直·趙復林·任百完,進士任序常,幼學尹養善·趙英和·吳永喜·李名愚序立階下訖。令曰,入格儒生,使之以次進前,奏職姓名也。溭等以次進前,奏職姓名訖。晦壽曰,朴慶源·趙泰煥兩儒生,有故不得待令云矣。給分以上儒生先退,其餘以次領賞,掌儀唱鞠躬再拜興平身,源弼等,行禮如儀訖,以次退出。令曰,留院公事持入也。賤臣承令出去,持公事還入。令曰,左承旨入對。出令旨行左承旨金蘭淳,亦爲進伏。令曰,公事分奏也。蘭淳·晦壽以次讀奏達下訖。令退,承史以次退出。
丁亥三月二十四日申時,王世子座重熙堂。右承旨回還書狀官,同爲入對時,行右承旨朴晦壽,假注書成遂默,記事官林翰鎭,別兼春秋李穆淵,書狀官鄭禮容以次進伏訖。令進前奏職姓名。禮容奏職姓名。令曰,無事往還乎?禮容曰,王靈所曁,得以無事往還矣。令曰,以何日渡江乎?禮容曰,今月初五日渡江矣。令曰,書狀官先退。禮容退出。令書令旨曰,新除授承旨,卽爲牌招察任。仍令退,承史以次退出。
上在昌德宮。常參·經筵,以代理停。
藥房提調金履載,行左承旨金蘭淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。世子嬪宮口傳問安。答曰,知悉。
安光直達曰,行大司憲李勉昇,執義朴潞壽,持平金逸淵呈辭,掌令趙直永·崔晉慶在外,持平睦台錫未肅拜,監察茶時之意,敢達。令曰,知道。
申在植啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申在植達曰,左副承旨金鏴,今日不爲仕進,卽爲牌招,何如?令曰,依。
又達曰,備邊司郞廳來言,今日賓廳日次,而國忌齋戒相値,不得來會云矣,敢達。令曰,知道。
李憲瑋啓曰,今三月二十七日,祿都目政事爲之之意,敢啓。傳曰,知道。
李冀楨奉令在外,代以洪履信爲事變假注書。
令于申在植曰,在院承旨入對。
令于金蘭淳曰,留院上書入之。
金蘭淳,以內醫院提調意達曰,副提調金鏴,今日問安,不爲仕進,卽爲牌招,何如?令曰,依。
申在植,以都摠府言達曰,今此動駕時,侍衛·寶劍·守宮及陪衛,當爲備員,而都摠管金敎根,副摠管尹郁烈,俱有實故,無以備員。令政院稟令變通,仍令該曹口傳差出,待下批牌招,以爲備員之地,何如?令曰,依。
因都摠府草記,今此動駕時侍衛·寶劍·守宮及陪衛,當爲備員,而都摠管金敎根,副摠管尹郁烈,俱有實故,無以備員。令政院稟令變通,仍令該曹口傳差出,待下批牌招事,依下矣,合有變通之道,何以爲之?敢稟。令曰,竝許遞,旣承下敎,前望單子入之,待下批,牌招備員。
摠管前望單子入之,都摠管金賢根,副摠管洪起燮代點。
以左副承旨金鏴牌不進罷職令旨,令于申在植曰,只推。
以內醫副提調金鏴牌不進罷職令旨,令于申在植曰,只推。
申在植,以都摠府言達曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢達。令曰,知道。
朴晦壽,以觀象監提調意達曰,今丁亥年四月初一日丙午朔日食,雖在天中,食分甚少,不過四十六秒之微,則人目難以見驗,而以已例言之,則一分以下,不爲救食,今番日食救護一節,不爲擧論之意,敢達。令曰,知道。
申在植,以兵曹言達曰,卽伏見江原前監司洪敬謨武科直赴人起送狀達達下者,則鐵原選武軍官黃基哲,以今春等都試優等,直赴殿試人,渾同起送矣。黃基哲之優等狀達,昨下臣曹,而連値齋日,姑未回達,則該道之預以直赴殿試修達,事甚疎忽,該道臣,從重推考。黃起哲之起送與否,待回達擧行之意,分付,何如?令曰,依。
又以禁衛營言啓曰,愍懷墓近處,中豹虎一頭捉得後,連爲搜覓,更無虎跡,山行軍,今姑撤還之意,敢啓。傳曰,知道。
安光直,以義禁府言達曰,公忠監司徐俊輔申本內,道內忠州牧連原驛徒二年半定配罪人李憲猷,今已限滿,令該府稟處事,達下矣。李憲猷,甲申九月發配,至今徒限旣滿,依例放送事,分付該道道臣之意,敢達。令曰,知道。
申在植達曰,右議政沈象奎,又使錄事仍納命召,何以爲之?敢稟。令曰,遣史官更傳命召。
事變假注書金在榮書達,臣今月二十四日午時量,敬奉令諭,傳宣于京畿高陽郡下道面淸潭里右議政沈象奎所住處是白乎則,以爲,臣之不肖無狀,蒙被我兩聖朝至恩大德,蒙騃而敎詔之,坑穽而拯拔之,以至身極榮顯,名忝輔相,事我邸下於代聽之初,顧無才術,可以一分裨補於离化之淸明,惟其願忠之心,欲效之誠,豈嘗一飯蹔忘于中,而事乃大謬,禍有所召,悚怖慙負,窮無可歸,罪僇如彼,顚沛至此,而猶復曲加睿慈,假以異數,日降溫諭,遠辱荒野,鄭重隆盛,往而愈摯,徒屑恩禮,彌積罪負,有臣如此,生亦何爲?惟願卽賜斥黜,勘以當被之律,俾爲受恩不效者之戒,伏地扣祝,不知所達云是白遣,大臣仍爲離發,轉向高陽郡中面一牌里矣。臣旣承偕入之令,故臣亦偕往之意,竝以馳達云云。答曰,卿之去國,今纔二日,廟堂空虛,國事罔涯,卿之浼浼,有若不諒此事者然,此莫非余誠禮淺薄之致,自顧慙愧,寧欲無言。卿試思之,自古大官之橫罹人言者?何限,而輒皆奉身引退,不念盡瘁,則天下寧有是理哉?且況代聽未久,獨相決去,以余否德,其將誰依而誰恃乎?望卿勿以私義而掩公,卽日還朝,盡心輔余事,爾其更爲往諭,期於偕來。
行大司諫朴綺壽書曰,伏以惟天惟祖宗,眷佑我東方,我邸下受大朝付托之重,代聽庶政,八域臣民,歡欣鼓舞,思見德化之盛,太平萬歲,自今伊始,於休盛哉。臣竊瞷我邸下聰明睿哲,勵精圖治,一初之政,有可以聳動瞻聆,而開廣言路,不恥下問,求助之意,藹然溢於辭旨間,臣雖無似賤品,叨在言職,其可一向泯默,不思所以對揚乎?然而臣於往歲,屢忝宮僚,出入雷肆,輔導睿學,誠非不切,而緣臣才識空疎,毫無仰裨,族進旅退而止耳。今臣年日益衰邁,學日益銷亡,有何一得之見,可陳离明之前,以補淬勵之政哉?但臣於歲初,竊聞我邸下下令宮官,十行諄懇,深陳悠泛之悔,開示奮發之志,仍使持紫陽綱目,日三入對,此甚盛擧也。伏況淸燕講討之際,一治一亂,其必有槪於睿心,而顧今代理之初,臣竊以爲日夕監戒收用之資,尤當以是書爲先也。夫一部綱目,上自周末,不訖五季,備盡記載,而褒善貶惡,衮鉞森嚴,倣春秋之筆法,爲史家之會通,朱夫子一生精力,盡在是矣。臣嘗歷觀此書所載,治平之世,必其君憂勤惕厲,親賢臣遠小人者也,危亂之時,必其君,荒肆放縱,親小人遠賢臣者也。又或始勤終怠,而治忽有先後之判焉,夫前代治亂之君,亦豈不知憂勤惕厲之所當勉,賢臣之所當親,小人之所當遠,而爲人君者,常居芬華波蕩之中,聲色宴遊之可樂也,土木珍玩之可喜也?且治忽之幾,伏於隱幽,未易明見,故常謂已治已安,而憂勤惕厲之心,隨而解弛,此其勢有以馴致也。且其所謂賢臣者,讜直敢言,難進易退,不爲詭隨之態,故常患齟齬而不合,所謂小人者,阿諛苟容,趨走承順,而略無違拂之色,故常致膠固而難捨,此亦其勢然也。然而畢竟危亂之禍,未嘗不由此而生,豈不大可懼哉?因耳目之細娛,而不思國事之日非,由心志之順適,而一任奸小之作壞,其流之害,終至滔天,語其輕重大小,不難立辨,而三代而下,治日常少,亂日常多,如晉武·唐玄,始稱賢主,而平吳之後,天寶之末,大亂隨之,此無他,不忍嗜慾之滋長,深信諂諛之適意故也,此豈不爲百王之監戒乎?今我邸下,惟日孜孜,敬天勤民,絶無聲色玩好之爲累矣。才彦林立,輔翼薰陶,亦無諂佞奸回之爲患矣。其將奠宗宗國於泰山盤石,躋一世於春臺壽域,維新厥命,無可憂者,而竊附古人憂治世危明主之義,伏願邸下,萬幾之暇,緝熙前工,觀古治亂之跡,必深究厥由,實心體驗,以存柯則焉。夫帝王之學,異於匹庶,苟無以勸善懲惡,措諸事業,則烏在其爲學哉?然而古人論學,必曰,經經而緯史,經又史學之本也,聖人之言,布在方策,炳若丹青,片言隻字,罔不切要,精思力踐,浸灌義理,然後推之史書,而是非淑慝,自然如指掌紋,苟無在我之尺度權衡,則歷代事實之糾紛浩汗,將何以得其要領哉?孔子曰,道千乘之國,敬事而信,節用而愛人,使民以時此數句語,治國之道,實不外是,後王後辟,苟能遵而勿失,則豈有亂亡之國哉?經爲史書之本,言言如是,他可類推,至若惟精惟一允執厥中,卽堯·舜·禹相傳之心法也。夫純一無雜之謂精,固執不捨之謂一,周頌之之德之純,思傳之至誠無息,皆是也。洪惟我列聖朝以是傳之大朝,大朝以是傳之邸下,邸下其可不日乾夕惕,操存省察於人心道心之間乎?且整飭威儀,雖爲學之小節,而制乎外,所以養其中,學者未嘗不由此而入道。衛武公,賢君也,九十作抑戒詩曰,抑抑威儀,惟德之偶,又曰,敬愼威儀,惟民之則,又曰,敬爾威儀,無不柔嘉。一篇之內,丁寧反復,而屢致意焉,此豈無所以然乎?夫容貌辭氣,乃德之符,表裏交修,其致一也,其可以小節而忽之乎?臣又聞之,視遠惟明,聽德惟聰,張蘊古大寶箴亦曰,雖冕旒在前,而視於無形,紸纊塞耳,而聽於無聲,爲人上者,寄視聽於四方之賢俊,明目達聰,自有其道,固不以察察爲貴也。況我朝本以忠厚立國,禮遇士大夫,四百年來,自有成規,風流篤厚,未必專美於西京,蓋君使臣以禮,則士之報禮重,人人自愛,廉恥名節,皆由玆出,稍加優假,不專以束縛馳驟爲事,實亦照代之美事,臣之狂瞽妄論至此,尤增死罪,見今朝論橫潰,民生倒懸百弊蝟集,衆瘼鱗生,可言之事,更僕難數,而祖已之言曰,惟先格王,正厥事,傅說之告高宗,亦以念終始典于學,爲第一義諦,蓋一正君而四方正,源淸流潔,表端影直,其理則然,故今臣所論,亦不過勉睿學三字,伏惟留神焉。噫,世變層生,近日韓植林事,又何爲而發也?辛壬義理,撑亘宇宙,丙申處分,昭揭日星,而彼植林者,乃以渠祖之孫,全不畏戢,如泰億之以若負犯,名在罪籍者,官爵姓字,肆然筆之於章奏間,何其無嚴至此?歸之於無知妄作,則決無是理,律之以嘗試故犯,則合置何辟?此非但潛懷鬼胎,顯售蜮影,遐鄕蚩蠢之物,必無以自辦,暗地指使,明有其人,不可不嚴加究覈,而臺章論達,尙靳兪音,臣不勝抑菀之至。臣謂屛裔罪人韓植林,亟令王府拿鞫得情,斷不可已也。仍伏念臣本憃愚,百不猶人,而厚沐恩造,歷敡淸顯,至若薇垣長席,地望尤別,有非如臣者,所可忝叨,而前望特點,猥奉除旨,臣誠感激靡措,而素患風痺之疾,近益添苦,向日公退後,仍成委頓,頭目眩暈,肢末拘攣,食飮全却,涔涔不省,以此病狀,實無自力趨膺之望,玆敢疾聲呼籲。伏乞离明,特賜矜諒,亟許遞改,以便公私,千萬至祝,臣無任云云。答曰,覽書具悉。勉睿學事,所陳切實,當銘念,而韓植林事,已有處分,又諭前批,勿煩,卿其勿辭行公。
丁亥三月二十五日未時,王世子座重熙堂。在院承旨入對時,行都承旨申在植,行右承旨朴晦壽,右副承旨安光直,同副承旨李憲瑋,假注書成遂默,記事官林翰鎭,別兼春秋李穆淵,以次進伏訖。令曰,各房奏公事。憲瑋曰,臣則吏房,而有公事一張矣。讀奏咸鏡監司狀達麝香封進事。又奏曰,臣是戶房代房,而有公事一張矣。讀奏廣州留守狀達,加平郡大同船無弊護送事。晦壽曰,臣則禮房,而有公事三張矣。讀奏水原留守狀達雨澤事,開城留守狀達雨澤事,京畿監司申本,英陵忌辰祭設行事。在植曰,臣則兵房,而有公事二張矣。讀奏義州府尹狀達,鳳城將馳通出來事。仍奏曰,此狀達,將先奏後請罪矣。讀奏平安道假都事狀達鳳城將馳通出來事。光直曰,臣則刑房,而有公事二張矣。讀奏江原監司申本,罪人金炳夔橫城縣到配事,咸鏡監司申本,罪人金文澤北靑府到配事,竝達下。在植曰,諸道道臣之如非拿問與削黜,則凡干狀聞,不得以都事替行,而平安監司李羲甲,謂有情勢,鳳城將馳通出來事,狀達,以假都事替行,原狀達,雖不得不捧入,而揆以事體,極爲未安,推考,何如?令曰,依爲之。出擧條令曰,假都事狀達已見,向日下諭後發來者耶?晦壽曰,下諭秪受狀達,姑不入來,則狀達發來,似在未見下諭之前也。令曰,今番燕行,知彼中大臣之爲幾人耶?在植曰,內閣太學士,卽彼中之大臣也,合爲四人,而漢人滿人,各用二人矣。令曰,皇帝亦有著書之事。在植曰,此則未及聞之矣。令退,諸臣以次退出。
上在昌德宮。常參·經筵,以代理停。
朴晦壽啓曰,明日經筵,取稟。傳曰,停。
申在植達曰,明日常參,取稟。令曰,停。
李憲瑋達曰,行大司憲李勉昇,執義朴潞壽,持平金逸淵呈辭,掌令趙直永·崔晉慶在外,持平睦台錫未肅拜,監察茶時之意,敢達。令曰,知道。
申在植達曰,左副承旨金鏴,今日不爲仕進,卽爲牌招,何如?令曰,依。
令于朴晦壽曰,遣兼司書,領府事問疾以來。
以左副承旨金鏴牌不進罷職令旨,令于申在植曰,只推。
令于申在植曰,在院承旨入對。
大司成前望單子入之,金鏴代點。
承旨前望單子入之,徐淇修添書代點。
以平安假都事趙鎭翼狀達,監司李羲甲一向廢務事,令于安光直曰,廢務之後,飭令不啻申明,而一向固執,終不視務者,大關朝體,誠甚慨然。且以楚山事言之,徐萬修之貪虐無良,在於此道臣按道之時,則知而掩置,必無是理,而不知而不能論罪,其可曰按察一道之意乎?徐萬修,固當待按覈,以法從事矣,平安監司李羲甲,先施刊削之典事,回諭。
令于安光直曰,時箕伯旣施罰,則前道伯,亦不可無罪,前平安監司朴宗薰,亦施以刊削之典。
令于安光直曰,平安監司薦望,原任大臣議薦。
令于安光直曰,留院公事入之。
行都承旨申在植,行左承旨金蘭淳,行右承旨朴晦壽,右副承旨安光直,同副承旨李憲瑋等達曰,卽者持平睦台錫陳書到院,而語及皇朝時事,有馴致禍亂千右炯戒等句語,此非我東臣子所敢說道,臣等聚首相顧,愕然驚心,二百年來風泉之思,尙如一日,而登諸章奏,若是無嚴,事之駭惋,莫此爲甚。原書纔已退却,而臣等憂憤所激,相率聯籲。伏乞嚴降處分焉。惶恐敢達。答曰,睦台錫之書,何爲而發也?春秋之義,炳若日星,爲我東臣子者,凡屬皇明三皇帝事實,不敢爲不敬之語,則今此引喩,萬萬驚心,萬萬憤惋,其他句語之挾雜,有不暇道,持平睦台錫,爲先施以屛裔之典。
令于安光直曰,原書捧入。
令于安光直曰,留院上書箚子入之。
安光直,以兵曹言達曰,今此慶科庭試武科初試時,試官望,磨鍊以入,而當品中可擬之人乏少,堂上曾經兵使,竝擬以入之意,敢達。令曰,知道。
李憲瑋,以義禁府言達曰,今二十八日擧動時,大駕各差備都事,王世子左右考喧都事,本府入直都事,當以十二員磨鍊,而本府都事二員,武科一二所禁亂官進去,只有八員,無以推移,假都事四員,令該曹口傳差出,以爲分排之地,何如?令曰,依。
又以義禁府言達曰,持平睦台錫,爲先施以屛裔之典事,承令達下矣。睦台錫,咸鏡道利原縣屛裔,而以承令內辭意,具罪目,依例發遣府羅將,押送配所,何如?令曰,依。
事變假注書金在榮書達,臣於今月二十五日未時量,敬奉令諭,傳宣于京畿高陽郡中面一牌里右議政沈象奎所住處是白乎則,以爲,臣於泥塗淹之中,王人又復踵及於荒榛亂莽之地,傳宣睿諭,恩言尤爲隆摯,不啻諄諄然命之,責之以不念盡瘁,勉之以勿循私義,臣伏地莊誦,不覺汗浹于背而涕盈于眶,小人國所勿用,鄙夫君不可使,安石·林甫,又是何如底人,則將爲廟堂之空虛,被此斥者,其敢復進乎?邸下亦焉用此人,而其可復留之哉?臣今昏綴,雖不能思之,自古恐必無是也。奔波塗沾之餘,賤疾添作,今且停落路次附奏上對,不惟支煩爲懼,神精遁脫,僅同荒囈,尤是死罪。惟願卽賜譴黜,遄被嚴勘,上無至於害國體,而下亦得以安賤私,千萬泣祝云是白遣,大臣適有所患,姑爲仍留高陽中面一牌里矣。臣旣承偕入之令,故臣亦仍留之意,竝以馳達。答曰,余之望卿還朝,日深日加,再諭三諭,尙不知止者,果出於必致乃已,而卿則棄我浼浼,絡不回心。雖緣誠有未孚,禮有未盡,豈意卿若是固執,不念國事乎?余不多誥,望卿卽速入來,以副余心事,爾其更爲宣諭,與之偕還。
安光直達曰,右議政沈象奎,又使錄事來納命召,何以爲之?敢稟。令曰,遣史官更傳命召。
大司成朴齊聞書曰,伏以臣無文學空空之一賤品耳,遭逢明時,濫躋緋玉,愧蔑尺寸之長,以效絲毫之報,每自循省,祗覺背汗而顔騂,纔經禍釁,零丁孤苦,世情灰冷,惟以晨昏上壠,少伸孺慕,扶將老母,粗修子職,不復有榮塗之想矣。千萬不自意,伏奉本月十七日敎旨,以臣爲成均館大司成者,臣雙擎九頓,且惶且駭,莫知措躬之所也。夫師儒之任至重,敎士之法全隳,此固萬萬非如臣不肖,所可擬議之地,今若較絜人器,張皇辭遜,則亦近於稍可承當,姑先克讓者,臣不敢爲也。且以平日不堪之實,與夫目下難强之情私,冒昧仰陳,以冀离明之垂察焉。臣本稟性愚魯,痼疾在身,幼失問學之工,長乏師友之資,雖尋常詞章功令末技,全眛不識,恒對朋儕,語及文字,則中心忸怩,不啻若撻遂至四十而無聞,雖欲收之桑楡,得免爲魚魯之譏然頭腦已判,志氣怠惰,病不離身,習與性成,依舊一無識人止耳,人雖至愚,自知則明,臣竊嘗以爲,凡今之官,他或可以僥冒,惟是國子長,不可爲也。蓋其宿望實學,不足爲矜式而表準者,則除目一下,紟紳之徒,胥將指笑而代慙之矣。豈復肯就庭拱揖,考券其手也哉?況今邸下代理之初,廷臣之進勉,士林之仰望,必以右文興學,爲急先務。然則此時此任,尤宜愼簡,噫,虞廷敎胄之責,尙矣無論,唐室博士之規,猶有存者,育英材而正士趨,振文風於旣衰,上以贊以寧之治,下以致丕變之休,必得鴻儒碩士以處之,俾有觀感風動之效,然後庶可爲無忝於睿簡,而不負乎士望也,顧其職之興廢,而世道之汚隆係焉,可不愼歟?臣之千不當萬不近,不待自言,人亦有諒之者矣,鞶帶之遞,臣何必苦口費辭爲哉?至於情理之有難離側從宦,卽是同朝之所共知,臣之偏母年迫八耋,素㧪貞疾,寢啖興居,少失其宜,則病輒加劇,年來喪禍荐疊,老人精力,漸奪無餘,凜綴度日,駸駸如下山之勢,臣以終鮮之身,左右扶護須臾莫離,近因節換之際,寒煖不適,感証越添,頑痰流注,手部不仁,委頓床褥,轉側須人,臣方躬執刀圭,晝宵焦遑官職去就,未敢暇論,昔唐臣陽城入太學,而士多有親老歸養者,今臣離違病母奔走是職,則豈不爲陽城之罪人乎?臣雖無狀,不忍爲也。伏乞睿明,諒臣難强之情,察臣不堪之實,亟刊所帶之職,以安微分,仍治臣煩瀆之罪,以肅朝綱,公私幸甚。臣無任云云。覽書具悉。所請依施。
應敎洪赫,副應敎南履懋,校理李同淳,副校理朴齊明·洪彦謨,修撰柳致睦·朴容壽,副修撰李憲兢等箚曰,伏以臣等,卽伏見院議達辭睿答下者,有持平睦台錫屛裔之令矣。臣等於是,竊不勝萬萬驚愕,萬萬抑塞之至。噫,二百年春秋大義,卽我東君臣上下所與講明而世守,不敢跬步而或忘,不敢造次而或忽,渠亦北面於今日者,而乃敢以馴致禍亂千古炯戒等說,語逼皇朝,肆然無忌,此何事也?此何變也?其指意之陰慘,遣辭之凶悖,甘自犯於大不敬之科,臣等雖未見其原本,卽此八字,已爲渠之斷案,是豈可以屛裔薄勘而止哉?臣等謂屛裔罪人睦台錫,亟令王府拿鞫嚴問,覈得情節,快施典刑,斷不可已也。取進止。答曰,覽箚具悉。惟我皇朝,乃父母之上國,而思陵之殉社,千古炳然也。自我列聖朝,感再造之恩,而興風泉之思,至于今君臣上下,於乎,不忘之義,而噫,彼台錫,亦東土含生之倫,而抑何心肚,肆然說道,筆之章奏誣逼莫嚴乎?今日朝廷,若有一分義理,豈有如許變怪之事乎?誠甚驚痛,屛裔罪人睦台錫,加施島配之典。
行大司諫朴綺壽書曰,伏以皇明之於我朝,義則君臣,恩猶父子,再造藩邦,曲賜閔覆,而惟我毅宗皇帝,當瀋·遼板蕩之日,念藩國濱危之形,渙發恩旨,命將東援,雖因海路阻絶,師不入境,而其惻怛之恩意,實與萬曆東征之擧,前後一揆,凡我東土含生之倫,孰不感泣尊慕於千世之下哉?肆我英廟朝,曠世興感,竝擧壇享之禮,而聖聖相承,祼薦望拜,必躬必親庸寓風泉之思,禮曰,爲親者諱,爲尊者諱,假使毅皇帝,眞有闕政之可議,有非北面於今日者,所敢說到,況崇禎之世,流賊四起,天下之大勢已去,毅皇帝,不幸値此屯艱之會,遂致殉社之義,正大光明,如彼烈烈,而無一疵纇,可以指擬,我非亡國主一言,可釀千秋志士之淚,彼睦台錫者,獨何心腸,求過於無過之地,顯售詆誣,筆之章奏之間,遣辭絶悖,旨意陰慘,此誠無前之大變怪也。人心狃玩,義理晦塞,一部春秋,雖曰無地可讀,而豈意此事之出於今日哉?何幸處分嚴正,亟施屛裔,以示不與同中國之意,而律之以漢法大不敬,此不可尋常放竄而止,且外此龍淵虎山等句語,狂悖無倫,語歸凌犯,滿紙臚列,意在挾雜,有非人臣所敢道者,臣謂前持平睦台錫,亟令王府拿鞫嚴問,快正典刑,以明大義,以淑人心焉。臣無任云云。答曰,覽書具悉。已諭於堂批矣。
執義朴潞壽,持平金逸淵,獻納洪永觀,正言李冕植,正言張敎根等箚曰,伏以臣等,方以試事承牌際,伏見院議達辭,毛骨俱竦,心膽欲裂。噫,所謂睦台錫之悖書,何爲而發也?壞了萬古綱常,誠是一世變故人之無良,胡至此極?嗚呼,崇禎時事,尙忍言哉?旣値艱屯之運,遂致殉社之義,光明正大,如彼烈烈,況於我朝,憫覆之德,惻怛之意,淪膚浹髓,恩猶父子,義卽君臣,二百年風泉之感,數千里含生之倫擧切於戲不忘之思,報答之願愈久而愈深,尊敬之誠,靡怠而靡懈,忠臣烈士,所嘗扼腕而流涕,渠亦人耳,苟有一分秉彝,豈可以馴致禍亂以下等句語,肆然泚筆於章奏之間,援引不忍不敢之事,觸冒莫嚴莫重之地,外托陳勉,內售詆誣,苟非凶肚悖腸,素所蓄積,常懷背馳,乃焉敢全昧尊攘之義,自犯凌犯之罪也哉?及伏讀答旨,十行辭令,凜若霜雪,一部春秋,嚴於鈇鉞,臣等實不勝欽仰萬萬,而第究其旨意,論其情跡,萬戮猶輕,處分止於屛裔薄勘,於是乎相顧愕貽,繼以抑鬱,玆敢聯籲。伏乞邸下,亟令王府拿鞫得情,快正典刑,使義理大明,輿憤少洩焉。取進止。答曰,覽箚具悉。已諭於堂批矣。
持平睦台錫疏曰,伏以,臣姿愚學蔑,最居人下,跡畸性滯,不與世合,無足備數於淸朝耳目之任,臣實自知,無待人言,而年前待罪薇垣,請寢邪學罪人放釋之命,遂被其黨辛碩林所反噬醜辱備至,至請兩司刊改之典,雖聖度天大,不賜允從,在臣自靖之義,顧何敢更躡臺端一步乎?今玆柏府除旨,忽下於夢想之外,繼以試事有期,召令儼臨,而其奈鐵限在前,進退維谷,不得不冒控實狀,仰瀆睿聰。伏乞离明,察一介難冒之情,念四維至重之義,褫臣之職,治臣之罪,俾公私俱得焉。臣於丐免之章,靡暇他及,而區區願忠之誠,不能自已,妄有陳說,冀垂察納,夫帝王之學,與匹庶,有同有不同,而語其重,則非匹庶比也。爲文而藻飾鉛華,崇尙浮夸,君子之所恥,爲學而分析章句,牽制文義,通儒之所譏,必也格致誠正以爲本,修齊治平收其效,則是帝王與匹庶同也,匹庶則抱其所學,逢時得君,然後能有行焉。不然則獨善而已,齊家而已,帝王之學,一講一讀,必措諸事爲之間,深察治亂之幾,一政一令,必驗之方寸之中,不違聖賢之訓,然後方可以言學,而治平之效於是著焉。其重且大,豈可與匹庶,同日語哉?邸下睿質天縱,勤學好問,硏經傳而究義理之原,孜史乘以窮理亂之歸,培根立基,今已十數年矣。承大朝代勞之命,膺列祖無疆之休,躬親庶務,孜孜圖理,此政邸下行其所學,允躋三五之日也。若夫臻堯·舜精一之域,體文王不已之工,則猶有前頭無限用力處耳。苟或以事務之至繁,酬應之不暇,少懈於講讀之工,則本原何以堅固,施爲何所依據乎?須於問寢視膳之暇,引接省決之際,毋廢書筵,日三之講,終始如一如太甲,務時敏如高宗,日就月將如成王,然後萬化之原,昭融澄澈,酬酢萬變,不失其當矣。唯至靜,可以御天下之動,至簡,可以制天下之煩,子産之言曰,君子朝以聽政,晝以訪問,夕以修令,夜以安身,於是乎節宣其氣,勿使壅閉,壹之則生疾,使子産,不知治體則已,苟有所知,則此言,豈不信然矣乎?聽政修令,人君之所不可懈然,訪問之道,莫如講論經史,安身之要,惟在嚮晦宴息,弛張有時勞佚咸均,則收拾身心保惜精神之道,亶在於此。伏願邸下,力學以正此心,持敬以存此心,親近士大夫,以維此心,不徒勤勵於臨朝丕顯之日,而必涵養於深居燕閑之中,不徒兢業於延接臣隣之時,而必矜持於左右暬御之間,凡係翫好嗜欲之物,俱無足以移此心,則有如源澄而流淸,表端而影正,向所云事務之至繁,酬應之不暇者,處之裕如,各有攸宜,今日急務如立紀綱正風俗懲貪汚抑奢侈等事,亦一施措間耳,何有乎從欲以治,四方風動也?惟邸下懋哉。書曰,惟辟作福作威玉食,古語云,龍不可離於淵,虎不可離於山,人主不可離於柄,人君馭世之要,莫先乎摠攬權綱,然權者有綱有目,威福之柄,權之綱也,故必不可離人君之手,夾贊之功,權之目也,故人君不能獨運,不得不與臣下共之,付輔相以進賢退邪之權,付銓衡以揚淸激濁之權,付方伯以陟明黜幽之權,付臺閣以繩愆糾謬之權,衆目畢擧,散而不聚,則何憂乎權柄之下移,而如或有循私欺蔽潛盜擅弄者,威罰隨之,無所容貸,則手中之太阿,固自如也。不務大綱,竝其目而攬之,則君行臣職,而元首叢挫,臣不任君之事,而股肱惰矣,歷觀古昔總攬之要,非中主以下所可能,而作其聰明,勞而無功,卽明君哲辟之所深戒也。惟邸下念哉。書曰,亶聰明,作元后,旣聰且明,何患乎不聞不見?然四海之廣,兆民之衆,非一人之聰明,所可周知,故古之聖王,開言路以祛壅蔽,遣使臣以察民隱,而任言責膺使命者,或不能以公滅私,推廣德意,則時君世主,於是乎生厭薄之心,而無倚信之志,不得已寄耳目於左右近習矣。此輩類多小人,以便佞爲才,以諛訐爲忠,故始也畏威寡罪,不敢欺蔽,稍售窺覘之習,又被涵貸之恩,則終焉心濫手滑,無所不至。昔皇明毅宗皇帝,英明聰察,手翦大凶,委任士大夫,責其成效,數年之後,所任之人,擧不能當,聖心遂不信士流而信內臣,馴致禍亂,爲千古炯戒其失在於不知人,而非士流之罪也。大抵近習,豈無謹愼之類,而便僻者多,士流或廁奸諛之輩,而賢俊不少,決不可以近習小諒而遽信之,必須以汝明汝聽之責,委之大小臣僚,嚴其壅蔽欺隱之罪,勵其公正忠藎之節,然後治道成而庶事理矣。顧今明兩代照朝著淸謐之時,豈有此慮,而憂治危明,不害爲先事之戒,惟邸下愼哉。今於代聽之初,尤宜遹追先謨,謹守成憲,嚴於忠逆之分,使幽陰奰慝之徒,毋得有所覬覦,而噫,彼韓植林者,乃敢假托言事,極逆大凶如泰億者,稱其已奪之官爵,存其衆棄之姓字,是豈我東臣子,所可萌心發口者哉?此非獨渠祖世濟之惡,漸染有素,必有一種不逞之徒,慫慂使然耳,日前宰臣書睿答中,嘗試壞亂四字,旣已悉燭無遺,則嘗試朝廷,壞亂義理,是何等大辟,而不加嚴鞫,罰止編配,則義理將明而復晦,奸膽將破而復安,豈非大可憂者乎?府·院之達,聲討方張,而臣旣不得進參,大論憤惋愈切,復此尾陳,伏願亟降處分,設鞫嚴覈快正典刑焉。臣無任云云。令曰,原書還給。
丁亥三月二十六日未時,王世子座重熙堂。在院承旨入對時,行都承旨申在植,行左承旨金蘭淳,行右承旨朴晦壽,同副承旨李憲瑋,假注書洪在喆,記事官林翰鎭,別兼春秋李穆淵,以次進伏訖。令曰,公事讀奏也。在植讀奏公忠監司直赴殿試會試人起送事申本及統制使發兵符傳受事申本,晦壽讀奏水原留守雨澤農形狀達,及京畿監司雨澤狀達,及黃海監司雨澤狀達,仍達下訖。令書令旨曰,旣承下敎,大司成前望單子入之。令書令旨曰,旣承下敎,承旨有闕之代,前望單子入之。令書令旨曰,新除授承旨,卽爲牌招察任。令退,諸臣以次退出。
上在昌德宮。常參·經筵,以代理停。
李憲瑋達曰,行大司憲李勉昇陳書,執義朴潞壽,持平金逸淵試所進去,掌令趙直永·崔晉慶在外,持平一員未差,監察茶時之意,敢達。令曰,知道。
安光直啓曰,明日動駕,再明日·三明日,光陵忌辰祭齋戒正日相値,經筵頉稟之意,敢啓。傳曰,知道。
安光直達曰,明日動駕,再明日·三明日,光陵忌辰祭齋戒正日相値,常參頉稟之意,敢達。令曰,知道。
朴晦壽達曰,來初一日,輪對日次矣,敢稟。令曰,爲之。
安光直啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于申在植曰,下直守令留待。
令于朴晦壽曰,右承旨入對,下直守令同爲入對。
備忘記,海美縣監李顯夔下直,長弓一張,長箭一部,片箭一部,筒兒一箇賜給。
令于朴晦壽曰,遣司書,領府事問病以來。
洪履信奉令在外,代以張鉉喆爲事變假注書。
李憲瑋達曰,卽者義禁府都事來言,時囚無得過三日滯囚,曾有定式矣。時囚罪人韓鎭㦿奉供,李觀植·洪命周·李行敎等議處及申錫洪等上言回達,當爲擧行,而同義禁柳相亮武二所試官進,鄭基善在外,朴齊一受由,只有判義禁金魯敬一人,不得備員開坐云。何以爲之?敢稟。令曰,判義禁外竝許遞,旣承下敎,前望單子入之。
同義禁前望單子入之,尹命烈·金箕殷·金陽淳代點。
李憲瑋達曰,新除授同義禁尹命烈·金箕殷·金陽淳,竝卽牌招,以爲開坐之地,何如?令曰,依。
備邊司,以金逌根爲平安監司。
兵曹口傳政事,大護軍單李勉昇。
有政。吏批,行吏曹判書金履喬進,參判朴周壽病,參議吳熙常在外未肅拜,行都承旨申在植進。以趙貞喆爲大司憲,趙爲持平,李敏會爲校理,李羲準爲工曹參判,徐憙淳爲戶曹參議,任希存爲知春秋,朴宗琦·朴周壽爲同經筵,金魯敬爲藝文提學,李存秀爲左副賓客,李存秀爲長興提調,黃爲兵曹正郞,金永默爲社稷令,金益煥爲長興主簿,洪範猷爲靖陵直長,趙咸永爲羅州牧使,尹匡烈爲榮川郡守,李鏞爲迎華察訪,兼贊善單吳熙常,知製敎單趙璟鎭,平安監司單金逌根,兼執義鄭禮容減下。
兵批,行判書金魯敬進,參判金熙華病,參議趙寅永入直進,參知黃燾病,左副承旨安光直進。以權丕應·尹孝烈爲同知,李禎植·金道運·金邦孝·黃載謙·金光運爲五衛將,姜希澤·李孝植爲慶熙將,李景在爲文兼,李敏坤爲武兼,金應秀爲部將,李範錫爲守門將,趙永符爲老江僉使。訓鍊主簿單李圭徹,同知單鄭學淳,僉知三單李光根·張永燮·李煥懋,副護軍李魯集·李翊會·任存常·金道喜·朴齊聞,副司直金邁淳·高鳴鶴·禹錫簡·李同淳,副司果姜泰重,以上竝單付,別軍職吳鼎周,今加折衝加資事,承令,平安道兵馬節度使單金逌根,知事金順三加設,依定式減下。
吏批,再政。以金履載爲左參贊,魚在溟爲戶曹佐郞,任百能爲兵曹佐郞,南履愚爲司䆃僉正,兪春柱爲瓦署別提,李憲百爲司饔奉事,左賓客單李存秀,左副賓客單趙鐘永,靖陵直長洪範猷,司饔直長崔崑重相換。
傳于安光直曰,明日出宮門路,以協陽門爲之。
令于安光直曰,明日出宮門路,以貳極門爲之。
朴晦壽,以奎章閣言達曰,守宮檢校直提學朴綺壽,待開門牌招,何如?令曰,依。
又以弘文館言達曰,新除授校理李敏會,時在公忠道忠州地,經筵入番事緊。請斯速乘馹上來事,下諭。令曰,依達。
又以侍講院言達曰,明日動輿時,宮官當爲全數進參,而兼弼善金正喜未肅拜,卽爲牌招,以爲備員進參之地,何如?令曰,依。
以兼弼善金正喜牌不進罷職令旨,令于朴晦壽曰,只推。
安光直,以武一所試官意達曰,臣所今日辰時開場,擧子捧單數,自天字至寒字半字,合爲八百十一人矣。先自片箭試取,而元貫革外,加設二貫革,合六貫革試取之意,敢達。令曰,知道。
又以武二所試官意達曰,臣所今日開場擧子捧單數,自天字至冥字半字,合爲五百七十七人矣。先自片箭試取,而元貫革外,加設六貫革之意,敢達。令曰,知道。
又以武一所試官意達曰,臣所今日片箭應射擧子八百十一人內,貫一中邊二中入格一人,貫一中邊一中入格一人,邊二中入格三人,合爲五人矣。片箭旣已畢試,鐵箭鱗次試取之意,敢達。令曰,知道。
又以武二所試官意達曰,臣所今日片箭應射擧子五百七十七人內,二矢入格五人矣。片箭旣已畢試,鐵箭鱗次試取之意,敢達。令曰,知道。
朴晦壽,以禮曹言達曰,今此宗廟夏享大祭王世子攝事時,謹依今春皇壇祭享攝事時例,沃水承水,以宮官磨鍊,奉爐奉香授瓚授幣授爵,以承旨磨鍊以入之意,敢達。令曰,知道。
申在植,以吏曹言達曰,今此景慕宮朔祭大祝,前通禮權馥塡差,而時無職名。令該曹口傳付軍職,何如?令曰,依。
兵曹口傳政事,副司果單權馥。
金蘭淳,以戶曹言達曰,臣存秀與正郞臣李謙秀,工曹判書臣金敎根,佐郞臣任泰魯,依定式進詣於義本宮奉審,則姑無頉處之意,敢達。令曰,知道。
又以戶曹言達曰,文昭殿碑閣·蠶壇碑閣·追慕洞碑閣·養正齋·淨業院·流霞亭,依定式發遣本曹郞廳奉審,則淨業院碑閣,姑無頉處,文昭殿碑閣,兩漏一庫,蠶壇碑閣,雨漏二庫,追慕洞碑閣,雨漏一庫,養正齋,雨漏三庫,流霞亭,雨漏五庫,墻垣瓦子脫落處,竝爲分付修改之意,敢達。令曰,知道。
又以戶曹言達曰,臣存秀與正郞臣李謙秀,進詣慶熙宮差備內及內各司,依節目眼同看審後,有頉處別單書入,而修改則擇日擧行,何如?令曰,依。
又以戶曹言達曰,訓鍊院·慕華館,依定式發遣本曹郞廳摘奸,則姑無頉處之意,敢達。令曰,知道。
朴晦壽,以禮曹言達曰,前後直赴殿試人,今番慶科放榜時,一體放榜事,令下矣。取考謄錄,則文科直赴殿試人,例以恩賜,赴擧於殿試,而若於除初試庭試時,有直赴人同爲放榜之命,則隨其直赴年次,付之榜末,曾有英廟朝壬辰·乙未已例,今番恐當依此擧行,而自下不敢擅便,何以爲之乎?敢稟。令曰,依此爲之。
安光直,以武一所試官意達曰,臣所今日鐵箭應射擧子十八人內,三矢入格九人矣。日暮姑停,而明日以動駕相値,亦爲停試之意,敢達。令曰,知道。
又以武二所試官意達曰,臣所今日鐵箭應射擧子一百二人內,入格八人矣。日暮姑停,而明日動駕相値,亦爲停試之意,敢達。令曰,知道。
又以兵曹言達曰,明日動駕時,武科一二所停試事,自試所草記依下矣。試官中時帶領軍及侍衛之員,依例進參後,更爲進去試所之意,分付,何如?令曰,依。
李憲瑋,以義禁府言達曰,以廣州幼學閔致三,公州幼學李,長湍童蒙金兢昌等上言,卽速收議事,令下矣。謹依下令內辭意,收議于時原任大臣,則領府事金載瓚,判府事韓用龜·金思穆·南公轍·林漢浩·李相璜,俱以病未獻議,右議政沈象奎在外,姑未得擧行之意,敢達。令曰,知道。
又以義禁府言達曰,屛裔罪人睦台錫加施島配之典事,承令達下矣。睦台錫,全羅道珍島郡金甲島島配,而以承令內辭意,具罪目,依例發遣府羅將,押送配所,何如?令曰,依。
又以刑曹言達曰,西部居良人申興哲白活內,其父烜,被打於朴季孫處,仍爲致死云,故使之行檢矣。初覆檢,實因相左,依例發遣本曹郞廳,三檢擧行之意,敢達。令曰,知道。
義禁府申目,承政院注書韓鎭㦿原情云云。徽旨內辭緣,泛稱遲晩,所當請刑是白乎矣,時任史官,勿爲請刑,載在大典通編,議處,何如?判付達依準。又申目,粘連向前李觀植·洪命周等亦,侍衛之食代前無得退出,自是法例,則無端離次,極爲未安。竝只以此照律,何如?判付達依準。又申目,粘連向前李行敎亦,帳前擧行,何等敬謹,則請過之時,有此誤奏之擧,妄率不審之罪,在所難免,以此照律,何如?判付達依準。
刑曹申目,粘連罪人梁鍾佖,其所納供,如前抵頼,窩窟徒黨,專事掩諱,去益狡譎,渠以悖類之種,甘作凶徒之倀,造牒則稱以獨辦,原情則謂之自作,忍杖不服,萬萬痛惡,加刑得情,何如?判付達再次究問,一如前辭,此乃挾雜之徒,別無可疑更問之端,加刑放送爲良如敎。
行大司憲李勉昇書曰,伏以臣於臺地,有萬萬難冒之情勢,卽丙辰被論事也。伊後三十年來,屢叨臺職,一未承膺,每蒙體諒,向於都憲特點之後,一爲隨駕而出肅,一爲大論而行公,此皆非可已而已者,自來情勢固自如也,前已悉陳於离明之下。從今以往,爲自劃之計,故今日試牌,亦不敢進身,逋傲之罪,尤無所逃。且六朔旅邸,疾病侵尋,近又上嘔下泄,神元大脫,房闥起居,須人扶將,以情以病,萬無自强之路,不避猥越,短章自列。伏乞亟許鐫遞,俾保殘喘,仍令選部勿復檢擬幸甚。臣於包免之章,不宜贅他,而事在目下,不容不言,夫國家之有言路,譬之猶血脈,稱之爲耳目,治忽興替,由其開閉,今當一初淸明之時,宜恢容直之量,以爲來諫之道,而日前諫長之書,邸下遞加摧折,豈以爲語涉大官之故也耶?今雖如夏后之設鼓,漢帝之止輦以今骫骳之俗,難聞讜直之言,況今不假以色,反加以罪,欲望有謇諤盡言之效,誠難矣。豈不有欠於古昔哲王察邇納誨之盛德也哉?伏願离明,亟收前諫長任存常譴罷之令,以光優容之德,以開盡言之路焉。臣於治書將上之際,伏見院議達辭,則睦台錫之悖書句語,誠一變怪。噫嘻,渠獨非海東臣子,而乃敢以馴致禍亂千古炯戒等語,公肆譏斥,厚誣我烈皇帝盛德也哉?風泉之至痛,春秋之大義,卽是撐天亘地入夏出夷磨泐他不得,則環東土數千里之凡具彝性者,孰不搤腕而掩抑,腐心而講明,二百年如一日也哉?凡屬皇朝事實,擧似之際,雖一字一語,固當十分敬謹,而慢辭詆訕,少無顧忌,世敎之陵夷,人心之陷溺,胡至此極?專昧尊攘之義,少無哀痛之意,苟非凶肚悖腸常懷背馳者,焉敢詆誣於章奏之間,若是無難也哉?此不可但以大不敬論,及見府吏謄示之書本,則其所引喩,初不襯當,滿紙旨意,極其閃忽,豈意化理昭明之時,有此挾雜陰詭之徒哉?處分至嚴,義理益明,臣固欽仰萬萬,而第論其情跡,天彛斁絶,究其罪犯,萬戮猶輕,不可屛裔薄竄而止。伏乞离明,亟令王府拿鞫得情,快正典刑,使綱常復正,輿憤少洩爲。臣無任云云。答曰,覽書具悉。睦台錫事,已有處分,勿煩,任存常,論斥大官,故譴罷矣。卿言如是,特爲敍用,所請依施。
江原監司鄭元容書曰,伏以,曩徹辭章,獲攀恩批,辭敎隆盛,期勉備摯,未知愚魯賤臣,何以得此於我邸下也?惶感激切,他不暇顧,祗肅天門,行將持節東行矣。仍伏念臣父母墳山,在於京畿始興地,鮮民之生,祿不逮養,風樹纏慟,雨露增感,況當遠離,情何可已?伏乞睿慈,俯垂矜憐,亟許由暇,俾得往省,獲伸至情,不勝懇祝。臣無任云云。答曰,覽書具悉。卿其往省焉。
校理李同淳書曰,伏以,莫重者義理也,莫嚴者王章也。義理不明,則世敎淪陷,而人不得爲人,王章不立,則君綱解弛,而國不得爲國,是誠治亂興衰之大關棙也。噫,彼韓植林者,以遐鄕蟣蝨之賤,潛襲凶圖,祖護極逆顯售嘗試之計,壞亂我國家之大義理,而我邸下所以處之者,不過薄竄而止,夫甘心護逆干犯義理之罪,豈草草屛裔之典,所可當其律乎?於是乎義理不明,而王章不立,人將不得爲人,而國將不得爲國,臣竊懼之。臣伏見日前堂箚之答,有若曰,非無可施之罰,又曰,朝廷義理之晦塞,甚爲歎惜,辭旨嚴正,凜若鈇鉞,臣固欽誦攢祝之不暇,而側聽多日尙未有一番究覈之擧,使凶窩不破,而人心疑懼,天討不行,而刑政乖當,以邸下之明睿英斷,何不念及於此,而爲此姑息之擧也?臣竊惑焉。嗚呼,辛壬凶逆,糾蛇蚓之勢,逞梟獍之腸,凶謀逆節,茅殿相授,卽載籍以來,有君臣以後,所未有之極逆大憝,而彼泰億者,卽三凶之一,群賊之魁也,和應虎凶,掩護鏡逆,肆發凶言,讎視國家,思之膽掉,言之骨寒,凡今日爲我東臣子者,雖輿儓婦孺,孰不知泰億之爲凶爲逆,而彼植林者,乃以通籍朝著忝列臺閣之蹤,無嚴無忌,不必顧慮,肆然以泰億官爵姓名,筆之於章奏之上,詡之以建白之句,陳之於邸下之前,則是植林之心,獨不以泰億,爲凶爲逆也。渠亦今日北面於我邸下者,而乃敢扶護泰億之凶逆,讎視辛壬之義理者,豈有他哉?植林卽在垣之孫,而在垣卽凶黨之鷹犬也,一種醜類,互相傳法,耳濡目染,視若茶飯,如泰億之至凶極逆者,顧惜扶護之心,着在肚裏,自不禁發之口而筆之書也,是豈不凜然而心寒乎?雖然渠不過鄕曲卑賤之類耳,乃於邸下一初之政,敢售嘗試之計者,豈渠一人所能獨辦者乎?此必有辛壬餘黨,外革其面,而內不革心,綢繆於暗室之內,蓄積於凶肚之中,所欲壞亂者,辛壬之義理也,所欲營護者,泰億之凶逆也,潛懷不逞,慫慂指嗾,做出此絶悖之擧者,昭不可掩,此而不到底究覈,打破窩窟,則將何以明義理於宇宙,揭王章於日星,而使亂臣賊子有所懲懼乎?惟我邸下受大朝付畀之重,承列聖精一之法,所闡揚者義理也,所講明者義理也,而乃於干犯義理之賊,天討不加而王章不擧,則世道將何以底定,人心將何以固結乎?臣謂韓植林亟從臺請,拿鞫得情,夬施當律,斷不可已也。仍伏念臣之母年今六十有七歲矣。積年貞疾,篤老愈痼,居常凜綴,若不保朝夕,臣旣終鮮,理雖暫捨,惟是國有大慶,縟儀將擧,蹈舞之忱,跛躄惟均,幸母病不甚劇之間,爲數旬暫往還之計,遠道竭蹶,縱未趁呼嵩之班,東郊祗伏,亦旣遂瞻旄之願,方將歸護行有日矣。瀛館除旨,忽下於夢想之外,身旣在於京輦,義不俟於駕屨,不得不粗伸叩謝之忱,而離側之日已久,反面之期已過,換節之添劇必至,入而就直於靑綾,則常驚寢夢,出而逢人於旅館,則如聞急報,方寸如此,何以供職情私如此,何以抑按,玆敢略控文字,悉暴衷懇。伏乞睿慈,特垂鑑諒,遞臣職名,俾便歸護之願,治臣瀆擾之罪,以肅朝綱焉。臣無任云云。答曰,覽書具悉。韓植林事,勿煩,所請依施。
副校理朴齊明書曰,伏以,臣於昨日,以睦台錫之罪,聯箚陳籲,未蒙兪音,臣不勝徊徨憂惋之至。噫,我東之於皇明,雖百世之下,於乎可忘,江漢之義,愚夫亦知,風泉之思,志士流涕,苟非夷狄蠻貊之類,孰敢背馳於尊周之義哉?彼台錫,獨非我東之臣子,皇朝之遺民,而忍以崇禎間事,泚筆於章奏之上乎?世若有爲人子,而議父母之事,爲人臣而議祖宗之事,則私而爲犯倫常之人,公而爲戴鈇鉞之鬼,今日台錫之罪,亦何異於是哉?罪犯至重,當律未施,臣竊恐陽春一部,無地可讀,而吾東方尊攘之大義,無以講明於千載之後矣。臣謂台錫,亟令王府拿覈情節,快施典刑,斷不可已。仍伏念臣之老父,今年爲七十五歲矣,衰病自來貞痼,氣力恒爲凜綴,又於日前,以下堂之祟,重致傷損,氣血俱虛,風痰肆發,食飮全廢,轉側不得,症形甚重,刀圭未效,衷情轉灼,心神罔措,臣旣終鮮兄弟,無他傍侍,臣不在焉,則旣無以扶將,亦何以醫藥?臣於此際,見靡館銜,儤直久闕,罪戾冞增,陪扈只隔,進參無由,左右思量,莫知爲計。昨以沐浴之義,雖不得不進身請討,而臣之目下私情,實無造次離捨之望。玆敢不避猥越,仰暴衷懇。伏乞睿慈,特垂鑑諒,遞斥臣職,俾便救護,仍治臣瀆擾之罪,以肅朝綱焉。臣無任云云。答曰,覽書具悉。睦台錫事,已有處分,勿煩,爾其勿辭救護。
丁亥三月二十七日辰時,王世子座重熙堂。右承旨·下直守令同爲入對時,行右承旨朴晦壽,記事官權大肯·林翰鎭,別兼春秋李穆淵,海美縣監李顯夔,郭山郡守鄭日復,以次進伏訖。令史官分左右。令曰,守令進前,奏職姓名。顯夔·日復,以次進前,奏職姓名,令講七事。顯夔·日復,以次講七事。令曰,到任之後,着意做治,以副朝家愼簡之意,令晦壽宣喩。晦壽退伏楹外宣喩,還入伏侍。令曰,爾等何日發行?顯夔·日復以次奏曰,來月初一日發行矣。令守令先退,仍令退,承史以次退出。
上在昌德宮。常參·經筵,以代理停。
大駕詣毓祥宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。王世子入齋室後,內閣·政院·春坊·藥房口傳問安。答曰,知道。展拜後,內閣·政院·玉堂·藥房口傳問安。答曰,知道。仍詣宣禧宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。王世子入齋室後,內閣·政院·春坊·藥房口傳問安。答曰,知道。展拜後王世子板位問安。答曰,知道。內閣·政院·玉堂·藥房口傳問安。答曰,知道。王世子展拜後,內閣·政院·春坊·藥房口傳問安。答曰,知道。還內後內閣·政院·玉堂·藥房口傳問安。答曰,知道。
李憲瑋達曰,行大司憲趙貞喆未肅拜,執義朴潞壽,持平金逸淵呈辭,掌令趙直永·崔晉慶,持平趙在外,監察茶時之意,敢達。令曰,知道。
安光直啓曰,司僕寺內乘來言,捲簾,取稟。傳曰,捲三面。
朴晦壽,以奎章閣言達曰,大駕今已還宮,守宮檢校直提學朴綺壽,依定式減下,何如?令曰,依。
金蘭淳,以戶曹言達曰,謹奉下令,毓祥宮正堂簾帳修改吉日,令日官崔福基推擇,則來四月初一日卯時爲吉云,以此日時擧行之意,敢達。令曰,知道。
又以戶曹言達曰,卽接廣興倉所報,則來四月朔祿右議政沈象奎以爲,情地惶懍,不敢領受云。何以爲之?敢稟。令曰,還爲輸送。
李憲瑋達曰,卽者義禁府都事來言,今日動駕時,駕側鳴錚罪人文獻徵等二人,輿側鳴錚罪人李思大等三人,移送秋曹云矣,敢達。令曰,知道。
李憲瑋,以刑曹言達曰,令曰,爲父鳴冤,容或無怪,至於徐萬修,貪虐無良至登狀聞,其子之敢以被人誣陷之說,肆然鳴錚於蹕路,萬萬駭惋,出付刑曹,依律勘處事,令下矣。謹按律文,則大典通編訢冤條,有曰,冒濫上言,事理重者,依上書詐不以實律論,大明律上書詐不以實條,有曰,上書詐不以實者,杖一百徒三年,徐有圭依此律,待用杖決杖一百後,黃海道安岳郡徒三年定配所,卽爲押送之意,敢達。令曰,知道。
行大司憲趙貞喆書曰,伏以,臣年紀耄老見識鹵莽,本不合於淸朝耳目之任,而柏府除命,忽下於千萬夢想之外,臣始焉惝怳,終焉怵惕,罔知所以措躬也。臣以禍家餘生,臣從祖與臣父,未嘗一膺臺職,槪可見其悲苦之情,如臣無似,謂以歲月之駸遠,揚揚出入於臺端一步地,則其如忝先臣之遺武,招四方之譏笑,何哉?伏乞离明,諒臣至懇,亟令遞臣都憲之任,以安私分焉。臣於日前,冒陳一書,明辛壬之大義,冀邸下之嚴處,溫批鄭重,至有以今日朝廷,以此義理,相與講明,深所望也。此不但臣一身之榮感而已,爲今日臣民者,孰不爲之?仰邸下之睿旨,永有辭於天下後世也。然處分尙以遐鄕無識,終靳兪從,羸豕堅氷之憂,容有極哉?臣謂韓植林,依臺達拿致鞫問,亟施當律,斷不可已也。嗚呼,世變層生,辛壬之義,有漸墜之慮,春秋之書,無可讀之地,此何事也?臣昨伏見院議·堂箚·臺臣聯章,則睦台錫之罪,可勝誅哉?惟我毅宗皇帝,以聖明之姿,當百六之會,不幸天運之難回,遂殉宗社之大節,此乃千古帝王所未有盛德偉烈也。至若建虜猖獗,我邦濱危,渙發恩詔,命將東援惻怛之意,閔覆之德,與神宗皇帝壬辰再造,前望後聖,其揆一也。環東土含生之倫,莫不銘恩感義,浹髓淪肌,至今數百年,於戲,不忘之思,愈久愈深,猗我英宗大王,特配壇壝之享,庸寓風泉之感,此實義而君臣,恩而父子也。噫,彼睦台錫,以何心腸,乃敢覓疵於無疵,求瑕於無瑕,肆然誣詆,泚筆於章奏之間,顯然指斥,自犯於罔赦之罪?究其心跡,焉逭春秋之無將,漢法之不道乎?其原書還給,故臣姑未見全本,而以睿旨中其他句語之挾雜有不暇道,觀之,其造意之陰慘,遣辭之駭悖,非一朝一夕故也。論其情迹,彝倫斁絶,語其負犯,鈇鉞猶輕,不可以絶島定配而止。請島配罪人睦台錫,亟令王府設鞫嚴問,快正典刑,使王網得申輿情少洩,千萬幸甚。臣無任云云。答曰,覽書具悉。韓·睦兩事,已有處分,勿煩,卿其勿辭行公。
丁亥三月二十八日卯時,大駕詣毓祥宮·宣禧宮展拜擧動入侍時,行左承旨金蘭淳,左副承旨安光直,同副承旨徐淇修,記事官權大肯,別兼春秋李穆淵,檢校直閣李嘉愚以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金履載進前奏曰,侵早勞動,聖體若何?上曰,一樣矣。出協陽門·肅章門,至仁政門,通禮跪啓請降輿乘輦,上降輿乘輦進發,由進善門·敦化門。王世子祗迎後,仍爲隨駕。上至毓祥宮大門外,通禮跪啓請降輦乘輿,上降輦乘輿,入齋室。小頃,上與王世子詣板位,行再拜禮,仍入室奉審,仍詣奉安閣,詣板位,行四拜禮,奉審還入齋室。命書傳敎曰,行禮後王世子問安置之。仍敎曰,延祜宮,當遣王世子行禮,百官依例入參。仍敎曰,諸司預備事。出榻敎通禮跪啓請外辦,上與王世子,乘輿至宣禧宮,入齋室後,小頃,詣板位,行再拜禮,仍入齋室奉審後,命書傳敎曰,藏譜閣·懿昭廟,亦當遣王世子行禮,百官行禮置之事。出榻敎又命書傳敎曰,還宮時王世子祗迎祗送及還內後王世子問安竝置之事。出榻敎鼓三嚴,通禮跪啓請外辦,上乘輿出宮大門,通禮跪啓請降輿乘輦,上降輿乘輦,進至彰義宮大門外。通禮跪啓請降輦,上降輦步過宮大門後,通禮跪啓請乘輦,上乘輦由六曹前路敦化門·進善門,至仁政門。通禮跪啓請降輦乘輿,上降輦乘輿,入肅章門·協陽門·宣化門還內後,出標信解嚴,諸臣以次退出。
丁亥三月二十八日卯時,大駕詣毓祥宮·宣禧宮展拜擧動,王世子詣延祜宮·藏譜閣·懿昭廟展拜動輿入對時,行都承旨申在植,行右承旨朴晦壽,右副承旨李憲瑋,假注書成遂默,記事官兪章煥,別兼春秋李景在,檢校待敎徐憙淳以次詣閤。時至,相禮贊請外備,王世子具翼善冠·衮龍袍,乘輿,出重陽門。在植進前奏曰,日氣淸和,睿體若何?令曰,一樣矣。至協陽門外,相禮贊請降輿,王世子降輿,至仁政門外,相禮贊請乘輿,王世子乘輿至敦化門外祗迎所,降輿入幕次,大駕至,王世子出就祗迎位,祗迎訖,入幕次。少頃,相禮贊請出次乘輦,王世子乘輦,仍爲隨駕,至笆子橋,以徐有圭擊錚事。令曰,爲父鳴冤,容或無怪,至於徐萬修,貪虐無良,至登狀聞,其子之敢以被人誣陷之說,肆然鳴錚於蹕路之側,萬萬駭惋,出付刑曹,依律勘處。出令旨詣毓祥宮,入齋室。少頃,就版位,行再拜禮,仍入室奉審,詣奉安閣,就版位行四拜禮,仍奉審,還入齋室。少頃,乘輿詣延祜宮,展拜奉審如上儀,還入毓祥宮齋室。少頃,乘輿詣宣禧宮,入齋室。少頃,就版位行再拜禮,入室奉審,還入齋室移時,令曰,諸司預待,相禮跪請外備,王世子乘輿,詣藏譜閣,行四拜禮訖。仍爲奉審,入齋室後,問問勿爲之事。出令旨仍詣懿昭廟,展拜奉審,行禮後問安勿爲之事。出令旨相禮跪請外備,王世子出廟門外乘輦,由六曹前路,至敦化門外,降輦棄輿,至仁政門外降輿,過協陽門乘輿,由貳極門,還內,令出徽旨,軍兵解嚴,還宮後問安勿爲之事。出令旨諸臣以次退出。
上在昌德宮。常參·經筵,以代理停。
李憲瑋達曰,行大司憲趙貞喆未肅拜,執義朴潞壽,持平金逸淵試所進,掌令趙直永·崔晉慶,持平趙在外,監察茶時之意,敢達。令曰,知道。
申在植達曰,工曹參判李羲準,除拜後過三日不爲出肅,依定式,推考警責,仍卽牌招察任,何如?令曰,依。
令于金蘭淳曰,前統制使留待。
令于金蘭淳曰,左承旨入對,前統制使同爲入對。
令于金蘭淳曰,兼弼善文學·兼文學·兼司書竝許遞,旣承下敎,前望單子入之。
春坊前望單子入之,兼弼善尹秉烈,兼文學尹正鎭,兼司書金盛淵代點,文學李景在添書代點。
申在植達曰,卽伏見兼弼善前望代點下者,不踏達字矣。達下公事,何等審愼,而如是疎忽,事甚駭然。當該中官,所當重勘,而本院請推之外,無他可施之罰,何以爲之?敢稟。令曰,令該府拿問處之。
令于李憲瑋曰,余以沖年否德,猥承代聽之命,日夕兢懼,若負大何矣。至於日前曺鳳振事,而萬萬悚蹙,萬萬痛惋,歷屢日,而終不敢泯默,惟我大小臣工,咸聽余誥。噫,彼曺鳳振,遞來全羅監司入侍時,惟我大朝下詢一道內民弊·邑瘼之有無,此乃爲民聖念,藹如陽春,至仁盛德,有光史冊,伊日登筵諸臣,孰不欽仰感歎,而渠以北面之臣,乃敢以無弊,可陳仰奏,而及其入對小朝,錄陳三數條弊瘼,細究其心,則罪將何居?入侍大朝,則以無弊仰對,入對小朝,則以有弊錄陳,是豈人情臣分之所忍爲者耶?余於平日,若有觀感於臣僚者,則寧或有是哉?自反悚恧,無地可容。前全羅監司曺鳳振,爲先施以湖沿投畀之典,以示不置朝端之意,又爲無敬謹愛戴者之戒爲。
令于李憲瑋曰,僞造圖書之該宮屬兪在煥,出付該曹,嚴刑一次後,限己身充軍。
令于徐淇修曰,同副承旨入對。
徐淇修達曰,各道官鎭門聚點事,當以狀啓修上,而卽見前統制使李石求官鎭門聚點狀啓,則誤以狀達修上,原狀啓係是軍務,故雖不得不入啓,而當該帥臣,不可無警。從重推考,何如?令曰,依。
安光直,以兵曹言達曰,今日酉時量,知中樞府事李龍秀旣在闕中,謂有鳴冤,擊申聞鼓,依定式下該曹推問,而係是重臣,令攸司稟處,何如?令曰,原情捧入。
以知事李龍秀擊鼓原情,令于安光直曰,卿雖萬萬急於鳴冤,何爲此擧。有若與彼爭辨,且彼之原情旣留中,則又何爲露出此事,不念其語逼不敢言之地乎?余見彼原情之後驚懍悚惕,不能自定,更勿復提,以安余心,卿且思之,卿家之被彼誣陷,自有公論,則以此讎怨,作此搆捏,人孰信之,余又可以信之乎?卿雖崩迫罔措,至爲此擧,從今以後,更勿以此事,置於心發諸口,可也。
令于徐淇修曰,發遣吏郞,諸執事淸齋與否,摘奸以來。
安光直達曰,右議政沈象奎,又使錄事來納命召,何以爲之?敢稟。令曰,遣史官更傳命召。
張鉉喆奉令在外,代以洪履信爲事變假注書。
令于朴晦壽曰,當該入直玉堂,竝施削職之典。
朴晦壽達曰,副校理一員,副修撰一員未差,校理李敏會·尹心圭,副修撰李淵祥在外,玉堂上下番俱空,事甚未安。應校洪赫,副應敎南履懋,副校理朴齊明,修撰柳致睦·朴容壽,竝卽牌招,推移入直,何如?令曰,依。
兵曹口傳政事,副司果單李穆淵。
金蘭淳,以戶曹言達曰,時御所內各司,依定式發遣本曹佐郞臣魚在溟,與兵曹參議臣趙寅永,佐郞臣崔重湜,東所衛將臣李有璟,西所衛將臣洪槏,南所衛將臣康萬基,北所衛將臣尹孝達,眼同看審後,有頉處別單書入,而修改則擇日擧行之意,敢達。令曰,知道。
又以戶曹言達曰,謹奉下令,右議政沈象奎四月朔祿俸,還爲輸送事,分付該倉矣。卽接廣興倉所報,則右議政沈象奎,時在高陽地,自本倉無輸送之例云。議政在鄕外,則令地方官,月廩輸送,載在法典,依此擧行之意,分付本道道臣,何如?令曰,依。
安光直,以兵曹言啓曰,來四月初九日王世子聽政慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊,王世子侍座磨鍊。
安光直,以武一所試官意達曰,臣所今日平明開場,再昨日未畢試鐵箭,仍爲試取之意,敢達。令曰,知道。
又以武二所試官意達曰,臣所今日平明開場,再昨日未畢試鐵箭,仍爲試取之意,敢達。令曰,知道。
又以武二所試官意達曰,臣所今日鐵箭應射擧子四百七十五人內,入格三十九人矣。鐵箭今已畢試,騎芻鱗次試取之意,敢達。令曰,知道。
李憲瑋,以刑曹言達曰,令曰,僞造圖書之該宮屬兪在煥,出付該曹,嚴刑一次後,限己身充軍事,令下矣。謹依下令,罪人兪在煥,嚴刑一次後,咸鏡道吉州牧,限己身充軍,定配所,卽爲押送之意,敢達。令曰,知道。
又以刑曹言達曰,昨日動駕時,振威良人金福起,公州幼學李思大,以其山訟稱冤,三嘉幼學文獻徵,以其世系辨正事呼籲,俱爲鳴錚於衛外,而凡城內擊錚者,把子橋·通雲橋·惠政橋三處外,竝勿施事,曾有定式矣。今此金福起·李思大·文獻徵等擊錚,旣在三處之外,依定式勿施之意,敢達。令曰,知道。
又以義禁府言達曰,前全羅監司曺鳳振,爲先施以湖沿投畀之典事,承令達下矣。曺鳳振,全羅道咸平縣投畀,而以承令內辭意,具罪目,依例發遣府都事,押送配所,何如?令曰,依。
安光直,以武一所試官意達曰,臣所今日鐵箭應射擧子,自天字半字至盈字五百三十二人內,三矢入格三十三人,再昨日鐵箭入格九人,合爲四十二人矣,日暮姑停之意,敢達。令曰,知道。
又以武二所試官意達曰,臣所今日騎芻應射擧子五十一人內,入格十三人矣。日暮姑停之意,敢達。令曰,知道。
兵曹,來四月初九日王世子聽政慶科庭試武科,春塘臺親臨殿試敎是時,原榜人及直赴會試人規矩,鐵箭三矢一百五十步一矢,片箭三矢一百三十步一巡二中,騎芻一次四中,柳棄箭五矢一百二十步一巡三中,講書略已上五技,取四技代點。
兵曹,來四月初九日王世子聽政慶科庭試武科,春塘臺親臨殿試敎是時,直赴殿試人規矩,片箭三矢一百三十步一巡一中,柳葉箭五矢一百二十步一巡二中,講書粗已上三技,取二技代點。
義禁府照目,粘連都摠府副摠管李觀植·洪命周等矣本府議達內,侍衛食代前,無得退出,自是法例,則無端離次,極爲未安,竝只以此照律罪,各笞五十收贖,解見任別敍私罪,奉令依準爲旀,竝只功減一等。又照目,粘連宣傳官李行敎矣本府議達內,帳殿擧行,何等敬謹,則請過之時,有此誤奏之擧,妄率不審之罪,在所難免,以此照律,罪笞五十收贖,解見任別敍私罪,奉令依準爲旀,功減一等爲良如敎。又申目,粘連向前韓鎭㦿亦,已陞六人之誤擬堂后,大違格例,極爲顚錯,不可以未及照檢,有所曲恕,以此照律,何如?判付達依準。又申目,中官許昌福原情云云。徽旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付達依準。
李憲瑋,以義禁府言達曰,爾等卽我大朝北面之臣,亦有秉彝之同得,豈可無此言?嚴鞫則方有深諒,投畀罪人曺鳳振,加施竄配之典事,令下矣。全羅道咸平縣投畀罪人曺鳳振,咸鏡道明川府竄配,而前罪目,添書今番下令,依例發遣府都事,所到處執捉,仍令押送配所,何如?令曰,依。
假注書金在榮書達,臣於今月二十七日卯時量,敬奉令諭,傳宣于京畿高陽郡中面一牌里右議政沈象奎所住處是白乎則,以爲臣釁自辛未勘,而恩諭日勤,王人相續於泥塗捧莽之地,每一攀承,輒增懍迫,寵數冞屑,而罪負愈積,跼高蹐厚,窮無可歸睿旨已四宣,而輒附賤奏,尤萬萬非罪累之踪,所敢得爲,伏地戰恐,更無可達之辭云是白遣,大臣所患未差,姑爲仍留矣。臣旣承偕入之令,故臣亦仍留之意,竝以馳達云云。答曰,每有一番別諭,輒上一幅衷懇,余心則切於勉出,卿言則急於引退,上下相持,大損事面,如從卿懇,適中彼心,卿須諒之,余豈爲此?更勿過引,卽起簉朝事,爾其更爲宣諭。
館學儒生,進士白東佑·宋宅鎭·李寅在·金普根·徐碩輔·李顯禎·閔種性·宋象純·鄭遂慶·姜忠永·任得常·金鼎鉉·權·洪秉璐·丁義性·金龜煥·權尙贇·金養直·金佐鉉·金孝日·姜元默·洪進容·盧秆·金義正·沈東翼·洪萬學·李光泰·金受黙·宋鴻翼·柳道宗·徐珖輔·南宮晢·金商礪·洪昌學·韓光雋·洪遼·尹友謙·申秉·任序常·李紀城·洪達善·金處明·趙在祐·金取源·宋正洙·韓秀運·趙得鉉·姜漢喆·金鍊白·李謙九·李繪九·李孚豹·柳溵·洪明圭·姜頤亨·李膺淵·李文煥·池善臨·金炳斗·金大淵·徐元淳·權國仁·徐麟淳·宋在誠·尹致膺·李寅夔·金相喜·兪駿煥,生員趙台淳·兪星煥·金伯均·李·李秉植·李基祏·兪台柱·徐崙輔·權·趙述采·李羲書·金洛受·文命敷·鄭湜·睦仁秀·李廷觀·權·金顯鐸·尹深·李治亨·愼哲欽·鄭鴻淳·趙璟中·尹永燮·李正煥·丁義人·尹英培·洪燾·許石老·安潤蓍·金秉壽·李獻謙·洪頤勉·鄭勛祖·李衡宗·睦安中·尹喆浩·權用星·南履憲·吳應鎬·崔日昌·兪伯煥·張顯翼·韓用協·李萬容·金仁壽·外贊赫·李秉澈·金在田·申羲朝·尹致翼·李敏根·閔邦潤·徐緯輔·尹普淳·趙濟弘·李溥學·金在成·尹致容·李駿載·趙秉憲·趙·金魯謙·金在謙·洪鍾薰·權涑·洪翼周,幼學李寅臯·金愼根·尹養善·李鎭宅·李鎭永·吳千善·金鍾殷·金一淵·洪喆宜·趙應成·趙應柱·李商礪·朴思植·權重祚·權興祚·朴載基·李允明·朴永輔·金左善·金右善·朴思祖·趙遇文·徐在沼·高碩祐·鄭基華·朴文壽·鄭忠容·柳義輔·徐有容·吳建齊·鄭志淳·李己豐·閔有容·徐善道·金秀鍾·金一鍾·李亨鎭·趙春永·徐明淳·朴正圭·朴秀臣·李馨愚·權常鉉·南圭淳·鄭圭錫·金聲遠·吳廷常·趙瓊和·金在根·朴鼎德·金顯基·李源忠·洪在重·金東翕·趙秉恒·朴觀亨·韓英錫·姜彙震·李根·李長錫·韓用彦·金人柱·洪鏞·許傛·李宗濂·權錫·李基宇·李基宙·李師濂·李鼎沼·李晉沼·朴載昊·趙秉鎬·盧光殷·禹建榮·姜奎塡·李光根·崔祐秀·金潤稷·韓東善·朴寅柱·鄭榮鼎·禹榮應·金重善·金益鼎·柳聖牧·金紀柱·李光齊·李碩觀·李正準·朴玄壽·李時弼·姜鼎煥·愼承龜·愼永麟·李壕·申錫祚·申錫恒·李永年·李祉年·洪學九·洪鳳九·趙榮文·李之秀·鄭基稷·朴齊度·趙達永·金孟浩·朴顯圭·柳德永·李秉夏·金淵根·徐名輔·任學淳·朴基慶·李澩·李光應·崔龍羽·趙在慶·李肯愚·崔在新·柳晢·趙迪相·尹致彦·鄭老容·金鳳五·尹之鎔·洪竣謨·愼始徽·柳聖和·金炳喬·李墩·李玄中·洪在赫·尹致奭·李箕善·鄭夔容·鄭駿容·申用模·李廷翼·趙發永·徐有萬·鄭履錫·李晉在等書曰,伏以惟天惟祖宗,默佑我邦家,我邸下膺大朝付托之重,承列聖授受之統,一初之會,百度維新,猗歟盛矣,猗歟盛矣。嗚呼,今日卽邸下命哲之時也。凡厥治謨政猷,維我先大王曁大朝殿下相傳之心法,是彝是訓,而心法之要,莫先於明義理三字,義理之正,莫大於嚴忠逆一關,肆惟我先大王丙申御極之初,首下三凶追奪之命,噫,彼三凶卽光佐·錫恒及泰億也。泰億之凶贓逆節,尙忍言哉?斁絶倫紀,戕害善類,則運腸於同堂之逆耇,代撰文字,汚蠛至尊,則換面於巨魁之賊鏡,祕諱上候,鍜鍊誣獄,則固與光·恒,一而二二而一也。況其乙巳自製之文,前席所陳二說,指意陰慘,手脚畢露,直自犯於誣宗社脅君父之科者,此又維賢之前茅,鳳輝之後勁也。以若貫盈之惡,幸逭殄戮之刑,及在久遠之後,遽仍追奪之爵,國是之囫圇,人情之憤鬱,至此極矣。何幸丙申處分,大明中天,忠逆由是而永判,義理由是而夬伸,眞可謂建天地不悖,質鬼神無疑,俟百世不惑者也。自玆以往,五十餘年之間,君臣上下所相遵守而講明者,惟此焉而已。雖其梟種蝮卯之遺在地上者,尙不敢生心於懷亂之計矣。今此韓植林之書,奚爲而闖發於邸下代聽之初也。彼以在垣之孫,容或有漸染舊汚回戀宿處之習,而遐荒至微之類,廢疾垂死之身,以何力量,以何知覺,乃能辦此之容易耶?其必有何許不逞之孽,敢欲嘗試我初政,故縱痴蠢之物,外作迷藏之態,自爲聲勢之援,顯售和應之跡者,吁亦巧且憯矣。傳曰,本亂而末治者否矣。語曰,不見其形,願察其影,臣等請以今日已察之影溯,論忠逆義理之本,可乎?噫嘻,辛壬忠逆之分,不翅若黑白,義理之明,不翅若日星,雖婦孺輿儓之賤,莫不知出此入彼之爲人爲鬼,而惟彼群凶餘黨之孽芽朝廷者,亦自知渠輩罪惡,莫逃於天地之間,則敢以義理之辨別,歸之於朋黨,忠逆之合同,名之曰,蕩平,强欲漫漶其跡,掉脫其名,其亦無恥之甚,而欲巧而拙矣。蓋此朋黨云云,亦自渠輩始耳。不念淑慝之別,則輕於背師,轉生得失之患,則甘於護逆,一轉而爲甲戌,再轉而爲辛巳,讎視正論,壞敗名義,如水涓涓,如火炎炎,畢竟自至於辛壬惡逆之歸,而今欲捏而合之於最初黨論之目,隱然自居於兩是雙非之域者,其心所在,路人可知。至於蕩平云云,尤有痛焉。洪惟我英宗大王山藪恢量,天地好生,凡於辛壬之事,一切以安反側化龍蛇爲務,故誅討雖行,而漏網每多,忠逆雖分,而餘憾猶有,此當日忠臣志士,所以太息流涕,抗聲力爭,期於挽回天心者也。噫,聖祖不幸,而躬遭艱難,尙可以包荒爲德,至於後王後臣,則但當益闡其所不闡,益明其所不明,革心者承之庸之,不革心者威之殛之,揭斯義於天經地緯之大,熄其說人其人而已。今其曰,欲我後嗣王之繼述,則尤豈不誣悖之甚乎?彼植林之書,卽丙申後初有之變怪也。凡今北面我朝廷者,孰敢不明張沬飮同聲致討,以爲拔本塞源之圖,而二三臺章,草草塞責,大小臣工,寥寥袖手,竟使嚴明之處分,斷自特達之睿衷,至若重臣書批中講明二字,亶出於繼述我先大王曁大朝殿下心法,而卒無一箇人出而對揚,劈破源流者,臣等竊爲今日朝廷惜之也。臣等身是韋布,分在薤鹽,朝廷之議,非所與聞,而秉彝之天,固所同得,春秋之義,乃其宿講,尤不忍孤負我兩聖朝培養之澤。玆敢以家庭間平日所聞見,相率陳籲於离明之下。伏願邸下,特垂澄省,亟降處分,使忠逆之分,嚴而愈嚴,義理之正明而益明,不勝幸甚。臣等無任云云。答曰,覽書具悉。義理之晦塞,誠基慨然,而朝家已有處分者,勿煩,爾等退修學業。
大護軍金基厚書曰,伏以惟天惟祖宗,篤佑我邦家,我邸下承命代聽,賀儀已擧,無疆之休,中外咸頌,仍伏念臣年迫九耋,飾巾待盡之中,忽伏聞義禁府嚴囚罪人徐萬修之子有圭擊錚後原情辭意,則其詬辱奉朝賀臣李肇源者,極其張皇,而其中一句語,乃與臣相酬云者,不覺神遁魄,直欲覓死而不可得也。蓋臣於肇源,世好交誼,雖謂之不泛,可也。同朝逢着,雖謂之不疎,亦可也,而似此云云,初無依俙髣髴之可證者,未知萬修果聽於何處何人也。肇源旣非狂惑喪心者,豈忍以此等語,言之於臣?臣雖老誖無良,亦豈可以此等事,無難聽之乎?況臣處地異於他人,若或居其時聞其言,而聽若尋常,視以等閑,則天必誅之,神必殛之,更何必費辭煩陳,有若些少被誣者,剌口分疏也哉?噫,臣之於萬修,本不識其面目,恩怨之間,豈有相干者,而今於自陷重戾,將被邦憲之際,忽拈出臣之姓名,至以墮其術中等語,橫加搆捏,渠之於肇源,固有含怨者存,有此必欲逞毒之計,人孰不知,而竝與本昧面目本無恩怨之臣,勒加以不敢道不忍言之句,忽欲湛滅臣家者,百爾思之,臣誠不知其何故也。臣胸臆怔悸,衷情震迫,未暇緩聲冒死號籲。伏乞睿慈,俯賜監察洞加昭晰,使臣暗昧之冤,得以自伸,千萬泣祝,臣無任云云。答曰,覽書具悉。徐萬修之以重犯罪囚,縱子鳴錚,已是罔赦,而又況以不敢道不忍聞之說,肆然誣人,至及於卿,言之痛心,然此是留中之書,卿不必煩陳而余已洞悉其搆揑凶悖之狀,更勿發於口而登諸章奏,可也。
獻納洪永觀書曰,伏以世道日下人心陷溺,義理漸晦,變怪層生,如韓植林·睦台錫輩,先後迭發,或嘗試而背馳之,或包藏而詆誣之懲討未嚴,王章尙稽,輿憤所同,菀而未伸,臣於此際,又伏見曺鳳振處分下者,十行辭旨,諄複惻怛,光明嚴正,洞然若禹鼎之燭奸,凜然若象魏之懸法,臣奉讀未半,欽仰攢歎之不暇,而繼之以心寒膽掉直欲無生。噫,彼鳳振,厚被國恩,位至崇班,苟有一分秉彝,則敬謹愛戴之誠,宜倍他人,而乃有此無嚴不敬之擧,渠獨非今日北面於邸下之廷者乎?無一辭於大朝俯詢之下,進數條於离筵入對之時,究厥心腸,一言以蔽曰,非臣分也,非人道也,從古亂臣賊子何限,而未有若鳳振之巧憯叵測縱肆無忌者也,是可忍也,孰不可忍也?臣且伏讀下令中平日以下辭旨,有非今日臣子所可承聆者,臣於是尤不勝驚痛憤惋,有不可與此賊,一日共立於天地之間也。投畀薄勘,豈施之於如此之類乎?忠憤所激,忙陳短章,仰瀆於离明之下,臣謂投畀罪人曺鳳振,亟令王府設鞫得情,快正典刑,斷不可已也。臣無任云云。答曰,覽書具悉。爾等卽我大朝北面之臣,亦有秉彝之同得豈可無此言,嚴鞫則方有深諒,投畀罪人曺鳳振,加施遠竄之典。
大司憲趙貞喆書曰,伏以臣卽伏見睿旨下者,曺鳳振事,萬萬駭痛,萬萬驚心,恭惟我大朝殿下,不以邸下之代理,少弛宵旰之憂爲民,聖意藹然若陽春,方伯守令之辭階納符也,輒命入侍訪之以疾苦,恤之以弊瘼,每慮徭役之不均,惟恐拯濟之或懈,夙夜孜孜,罔或少忽,使八域含生之類,賴而安堵,若保赤子之聖念,卓越千古,爲今日臣子者,孰不體至仁盛德,而今此曺鳳振,以逖違之臣,當反面之初,宜其對揚聖詢,而抑何心腸,只以無弊二字了當之,及其入對也,乃以數三弊端,錄進之,其心所在,極爲叵測,處分雖極嚴正,投畀大是薄勘。且臣伏讀下令中平日以下辭旨,不覺毛骨悚然,斗膽輪囷,忠憤所激,按住不得,忙陳短章。伏乞离明,亟令王府,投畀罪人曺鳳振,設鞫嚴問,快正典刑,斷不可已也,臣無任云云。答曰,覽書具悉。已諭於臺臣之前批矣。
應敎洪赫,副應敎南履懋,副校理朴齊明·洪彦謨,修撰柳致睦·朴容壽,副修撰李憲兢等書曰,伏以,臣等卽伏見睿令下者,有曺鳳振,爲先施以湖沿投畀之處分,而首尾二白三十有餘言,句句嚴正,字字懇惻,臣等奉讀未半,相顧欽誦,繼之以抑塞也,噫,引進遞歸之道臣,俯詢民邑之痼瘼者,此乃大聖人憂念黎元恤窮察隱之盛德至意也。夫以湖南五十州之大,豈無可陳之事可矯之弊,而況獲此可言之會,政宜竭其見聞,一一條奏,以對揚休命,而反若無聞無見,初不片言之槪陳,但以無弊二字,草草仰對者,是誠何心?嗚呼,耿一念於宵旴軫八路之民庶,大朝小朝,固無間然,而彼於入對之際,忽以三數條弊瘼,錄陳於睿問之下,苟有弊也,何不以仰對於小朝者,先奏於大朝乎?苟無弊也,又何不以先奏於大朝者,仰對於小朝乎?揆諸天理,參以臣分,其所設心,合置何辟,是不但爲邸下之罪人,卽我大朝之罪人,此若曲加容貸,勘止投畀,則將無以振朝綱而洩輿憤矣,見無禮而效鷹鸇之逐,人臣之大分也,論不敬而行鈇鉞之討,王府之常憲也,臣等痛惋轉激,玆敢相率聯籲。伏乞离明,淵然深思,穆然遠覽,投畀罪人曺鳳振,拿鞫嚴問,快施當律,斷不可已也。臣等無任云云。答曰,覽書具悉。入直玉堂之寥寥無言,是豈秉彝同得人之所爲者乎?故已有處分,而曺鳳振事,已諭於臺批矣。
丁亥三月二十九日未時,王世子座重熙堂。左承旨·前統制使同爲入對時,行左承旨金蘭淳,假注書成遂默,記事官兪章煥,別兼春秋李景在,前統制使李石求。以次進伏訖。令曰,史官分坐。又令曰,前統制使進,前奏職姓名。石求進前奏告。令曰,無弊乎?石求曰,無弊矣。令曰,何時入來乎?石求曰,昨夕到城外,今日入來矣。令曰,前統制使先退。石求退出。蘭淳曰,臣俄伏見曺鳳振處分下令者,十行辭旨,嚴正明白,與諸承宣,讀之未半,不勝欽歎攢頌之不已,而大抵群下事上之道,固爲十分謹嚴,我邸下聽政以後,政令事爲之間,栽斷處決之際,尤當有精微義理之分,今於鳳振處分之後,淑人心靖世道,自今日爲始,三司諸臣,必有聲討之擧,惟願邸下,此等處嚴加處分,是臣區區之望也。蘭淳又奏曰,大護軍金基厚陳書到院,而此與儒疏及言事疏有異,故以齋日相値,不得捧入矣。令曰,捧入。仍令退,承史以次退出。
丁亥三月二十九日酉時,王世子座重熙堂。同副承旨入對時,同副承旨徐淇修,假注書成遂默,記事官兪章煥,別兼春秋李景在,以次進伏訖。令曰,注書出去,留院公事持入,曺鳳振配所草記,亦爲催促以入。賤臣承令趨出,以公事三張持入,進呈奏曰,配所草記,姑不入來矣。令讀奏。淇修讀奏廣州留守狀達射講單子上送事,廣州留守狀達雨澤事,江華留守狀達牙山倉漕船無弊護送事訖,竝達下。令曰,配所草記,更爲催促以入。賤臣承令趨出,以草記持入進呈。令曰,讀奏。淇修讀奏訖。奏曰,朝者前全羅監司曺鳳振處分,十行辭旨,嚴正磊落,世道可靖,民志可壹,臣不勝欽仰攢歎。而畢竟罰止於善地薄勘,失之太寬,繼以慨惋之至,列道民弊,湖南爲最,而入侍於大朝也,詢瘼之德意懇惻,可令南土生靈,鼓舞於和氣之中,則肆然以無弊二字仰對,渠之三載居藩,所按察者,何事?已極無嚴。又於入對於小朝也,錄進數條民瘼,前後所奏判若兩截,尤極放恣。揆諸天理,參以人心,合置何辟?臣旣借方寸之地,不避猥越,玆敢仰陳。伏乞亟從臺臣儒臣之請焉。令曰,自有深諒,勿煩。仍令退,承史以次退出。
上在昌德宮。常參·經筵,以代理停。
自酉時至人定,灑雨下雨,測雨器水深一寸。
自人定至夜五更,灑雨下雨,測雨器水深一寸四分。
藥房提調金履載,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。世子嬪宮口傳問安。答曰,知悉。
朴晦壽啓曰,玉堂備員間經筵頉稟之意,敢啓。傳曰,知道。
朴晦壽達曰,明日·再明日·三明日·初四日,宗廟夏享大祭散齋,初五日致齋,初六日初七日泰陵忌辰祭齋戒正日相値,常參頉稟之意,敢達。令曰,知道。
李憲瑋達曰,行大司憲趙貞喆未肅拜,執義朴潞壽陳書,掌令趙直永·崔晉慶,持平趙在外,持平金逸淵試所進,監察茶時之意,敢達。令曰,知道。
安光直啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
安光直達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
令于朴晦壽曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
以應敎洪赫,副校理朴齊明,修撰柳致睦·朴容壽牌不進罷職令旨,令于朴晦壽曰,只推。
以副應敎南履懋牌不進罷職令旨,令于朴晦壽曰,只推。
令于申在植曰,在院承旨入對。
玉堂前望單子入之,副校理金正喜,副修撰徐左輔代點。
臺諫前望單子入之,司諫洪百儀,掌令李猉峻·尹尙度,持平金盛淵代點。
兼司書前望單子入之,徐左輔代點。
吏曹參議前望單子入之,任存常添書代點。
安光直達曰,右議政沈象奎,又使錄事來納命召,何以爲之?敢稟。令曰,捧入。
事變假注書金在榮書達,臣於今月二十九日申時量,敬奉令諭,傳宣于京畿高陽郡中面一牌里右議政沈象奎所住處是白乎則,以爲臣自速釁負仰貽我邸下日勤睿念,曲垂憫矜,罪而猶貰恩實罔極,語其所遭,則殆孺子之入井,究彼所言,則宜慈母亦投杼,而今乃寵諭諄切,愈往愈摯,每一攀承,祗益咸泣,窮雖無歸,死亦何憾?卽其居第一事,作之誠妄,孽不可逭,臣雖甚騃,寧不終覺?而屋今卽毁,未足以明臣懲艾之心,惟有早被誅罰,斯可以戒濫俗而安賤私,伏地戰恐,不勝血禱云是白遣,大臣姑爲仍留矣。臣旣承偕入之令,故臣亦仍留之意,竝以馳達云云。令曰,爾則回來。
備忘記,敦勉遭言之大臣,使其出而膺令者,非但有乖事面,亦非禮待之義,毋寧早卽許副,以安其心,而固有在心之事矣。豈不一番洞言乎?代理國之大事,自朝廷庭請反汗,卽古規也道理也,而此大臣,乃以時任獨相,初無一言及此,且丙申代聽後,節目間無前創有之事,此皆因英廟朝特命擧行者,則在今日遵守之道,不待大朝下敎,豈可自廟堂,輕先稟裁乎?余心之惶悚恐懼,固宜卽有處分,而大朝旣降允許之音,余於其時,旋爲處分,亦極唐突,內而不發,忍至于今矣。不幸日前曺鳳振之事,而尤覺其源頭不淸流泒同濁之歎,如是而仍不洞諭,則未知朝廷復出幾箇鳳振矣。正事面明道理,則不可不先罪右相,右議政沈象奎,施以刊削之典,至於第宅侈麗,固不必爲言,政院知悉。
令于申在植曰,當該注書,從重推考。
以副應敎南履懋再牌不進罷職令旨,令于朴晦壽曰,只推。
以副校理朴齊明·金正喜,修撰柳致睦再牌不進罷職令旨,令于朴晦壽曰,只推。
以副校理朴齊明·金正喜,修撰柳致睦,副修撰徐左輔牌不進罷職令旨,令于朴晦壽曰,只推。
朴晦壽達曰,玉堂上下番俱空,已至經宿,事甚未安。副應敎南履懋,副校理朴齊明·金正喜,修撰柳致睦,副修撰徐左輔,旣有只推之令,竝更牌招,推移入直,何如?令曰,依。
又達曰,副應敎南履懋三牌不進,依定式,禁推徽旨捧入之意,敢達。令曰,知道。
以副應敎南履懋三牌不進禁推徽旨,令于朴晦壽曰,分揀。
令于李憲瑋曰,今見按覈使狀達,益聞其所不聞,其所驚心痛惋,有不可仍置不問,禁堂卽爲牌招,勿拘齋日開坐,楚山前府使徐萬修,各別嚴刑,一一取招以達。
令于李憲瑋曰,不善待令之當該中官金承業·申寬吉,令該府拿處。
令于安光直曰,明日出宮門路,以貳極門爲之。
李憲瑋達曰,持平金盛淵,旣在闕中,不爲肅謝,直爲出去,事甚未安。推考警責,何如?令曰,依。
安光直達曰,各道官鎭門聚點事,當以狀啓修上,而卽見慶尙左水使柳弘源官鎭門聚點狀啓,則誤以狀達修上,原狀啓係是軍務,故雖不得不入啓,而當該帥臣,不可無警,從重推考,何如?令曰,依。
朴晦壽,以侍講院言達曰,今此誓戒時,宮官當爲備員,新除授兼司書徐左輔,卽爲牌招,以爲進參之地,何如?令曰,依。
以兼司書徐左輔牌不進罷職令旨,令于朴晦壽曰,只推。
令于朴晦壽曰,副修撰書批已下,卽爲牌招,如有違牌,勿爲呼望,使之春坊進參,受誓戒動輿時之地。
申在植,以吏曹言達曰,今此宗廟夏享大祭王世子攝行時,祭官中時無職名人,令該曹口傳付軍職,何如?令曰,依。
兵曹口傳政事,副司果李圭祊·趙容和·趙秉鉉·閔英世·韓兢裕,以上竝單付。
令于安光直曰,陪衛軍兵雨具,從便爲之。
左副承旨安光直,同副承旨徐淇修等達曰,誓戒令將行禮,輿衛亦皆已備,而雨勢緊注,一直不止,此時勞動,大非節宣之方,體兩殿惟憂之念,軫睿躬保嗇之道,亟寢成令,以副群情,千萬顒祝,惶恐敢達。答曰,雨勢雖有,更尙遠矣。且儀威已戒,豈可寢令乎?亦非大段損躬,爾等勿煩。
藥房口傳達曰,誓戒有令,儀衛已戒,而見今雨勢,姑無開霽之望,不但霑服失容,於禮有虧此時勞動,有違節宣,非所以仰體兩殿惟憂之念。伏乞亟寢成令,攝儀行事,千萬顒祝,惶恐敢達。答曰,已諭於院批,此不必煩瀆之事,卿等勿煩。
朴晦壽,以禮曹言達曰,各陵園墓所今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守已爲區別狀達,昭寧園·綏吉園植木,則局內樹木茂密,今番停止云矣,敢達。令曰,知道。
安光直,以兵曹言達曰,今三月各廳堂下武臣朔試射,臣曹連因有故不得爲之之意,敢達。令曰,知道。
又以兵曹言啓曰,禁軍習陣,當爲設行,而本曹連因有故,不得爲之之意,敢啓。傳曰,知道。
又以訓鍊都監言達曰,本局別將柳相穆,身病甚重,勢難察任,改差,何如?令曰,依。
金蘭淳,以宣惠廳言達曰,三月令宗廟薦新蕨菜慶尙道當次,而貢人處,使之趁期採納矣。今年節候差晩,今始萌芽,尙不採得,故限內不得封進,莫重薦新,致此過限,臣則惶恐待罪,而在前如此之時,有退限之例,待稍長新採,卽爲封進之意,分付該曹,何如?令曰,依。勿待罪。
安光直,以武一所試官意達曰,臣所今日平明開場,昨日未畢試鐵箭,仍爲試取之意,敢達。令曰,知道。
又以武二所試官意達曰,臣所今日平明開場,昨日未畢試騎芻,仍爲試取之意,敢達。令曰,知道。
又以武一所試官意達曰,臣所今日鐵箭應射擧子,自昃字至寒字半字二百六十一人內,三矢入格四十二人,前二日鐵箭入格四十二人,合爲八十四人矣。鐵箭旣已畢試,木箭自天字,鱗次試取之意,敢達。令曰,知道。
又以武一所試官意達曰,臣所今日木箭應射擧子,自天字至地字半字八十六人內,三矢入格一人矣。木箭旣已畢試,騎芻鳥銃,鱗次試取之意,敢達。令曰,知道。
又以武一所試官意達曰,臣所今日各技畢試,而元額一百五十人內,四技入格,只有一人,不足之數爲一百四十九人矣。實無備數,出榜之意,敢達。令曰,知道。
又以武二所試官意達曰,臣所今日騎芻應射擧子九人內,入格二人矣。騎芻今已畢試,木箭鱗次試取之意,敢達。令曰,知道。
又以武二所試官意達曰,臣所今日木箭應射擧子十五人內,入格八人矣。木箭旣已畢試,鳥銃鱗次試取之意,敢達。令曰,知道。
又以武二所試官意達曰,臣所今日鳥銃應放擧子八人內,入格七人矣。各技皆已畢試,而初試分定一百五十人內,四技入格爲七人,則不足爲一百四十三人,雖不滿原額,仍爲計劃修正榜目之意,敢達。令曰,知道。
行大司諫朴綺壽書曰,伏以,臣於武所監試之際,伏見下令,則以曺鳳振之事,辭旨截嚴,處分旋降,臣奉讀未半,不覺心寒骨顫,直欲無生,渠於藩任遞歸之日,大朝之垂問一路民瘼,如傷若保之聖意,藹若春噓,則渠當一一條陳之不暇,而乃以無弊可陳仰奏,此果五十三州,無一弊端而然歟?然則所以陳達於我邸下者,亦當同其一辭,而何獨有此數三條陳列也?本道弊瘼,鱗集蝟萃,最甚諸路,固不止於數三條件也。臣於待罪之日,非無矯捄之心,而才短識闇,未免素饕,孤負國恩,尙切愧悚,以若積弊之地,幸承咫尺聖問,渠何忍以全無仰對乎?陳列於离筵者,又胡不條奏於大朝乎?其心所在,萬萬叵測,渠於大朝,受恩偏厚,釋褐未幾,致位八座,感激思報,宜倍於人,而若是無嚴,全沒臣分,爲今日臣子者,承此平日以下不忍聞之辭旨,孰不抑塞而憤痛乎?以若情犯,薄施投畀,則刑政之失大矣。臣於日暮罷試後方纔治書將上,而際見僚臺上書下答者,則雖施加等之典,至於鞫問,以有所深諒爲敎,臣未敢知,我邸下何所顧措,而不賜兪音乎?彝性同得,輿憤莫洩,臣謂遠竄罪人曺鳳振,亟令王府設鞫得情,明正典刑,斷不可已也。臣無任云云。答曰,覽書具悉。曺鳳振事,已論於前批矣。
執義朴潞壽書曰,伏以,臣荒類譾劣,百不猶人,淸朝耳目,初非近似,而柏府除旨,忽下於夢想之外,臣義分是懼,懲討方急,章皇出肅,于今旬有餘矣。臣近以試役,方在武所,卽伏見曺鳳振處分下者,十行辭旨,字字懇則句句嚴正,赫如日月之光明,凜若霜雪之振肅,陰螝莫逃於太淸,奸狀畢露於禹鼎,臣伏讀將半,萬萬欽仰攢誦之不已,而繼以毛骨俱悚,心膽欲裂,夫事君之道,盡心爲忠,慤勤爲敬,隨事無隱,是其職耳,彼鳳振,以華閥世族,厚被國恩,位至崇顯,苟有一分秉彝,則其於報效之誠,固宜乎罄竭之不暇,而及其遞任入侍之日,大朝殿下至仁大德,字恤群生,俯詢一道疵瘼,而渠敢以一無字仰陳,乃於离筵入對之時,略達數條,片時晉接之間,前後異心,擧措極爲叵測,情狀亦甚閃忽,渠亦人耳,抑何心腸,爲人臣不敢爲之事,犯古牒所未有之罪,肆然無所憚而無所畏也哉?且伏讀令旨中末段數句,有非今日臣子所敢承聆者,臣不覺驚心痛骨,誓不與壞倫紀而滅義分者,共生於覆載之間也。故犯之罪,自有當律,此不可遠竄薄勘而止,憤惋所激,按住不得,玆敢仰籲於离明之下。請遠竄罪人曺鳳振,亟令王府設鞫得情,快正典刑焉。臣無任云云。答曰,覽書具悉。曺鳳振事,已諭於前批矣。
持平金逸淵書曰,伏以,漢法不敬,罪固罔赦,春秋無將,人得以誅,臣伏覩我邸下處分曺鳳振者,十行令旨,一部陽秋,凜然如霜雪之肅物,嚴乎若鈇鉞之施威,鬼蜮如見肝肺,魑魅莫逃情狀,於是乎鳳振不敬之罪,無將之心,雖欲掩護而不可得矣。噫,彼鳳振,立朝幾年,致位八座,厚被恩數,宜思報效,而乃於莫嚴之地,作此罔赦之罪,是可忍也,孰不可忍也?恭惟我大朝殿下憂民一念,耿耿宵旰,謂渠方面之遞歸,特許威顔之賜對,民邑詢瘼,天語諄諄,有如仁春,及物則生,渠當感激欽歎條列敷陳,而不此之爲,以無爲告,及其入對震邸,錄上弊條,此何心腸,此何義分?俄者所無之弊,今從何生?大朝下詢之時,一片錄紙已在渠袖中,而所不陳於大朝者,忽陳於小朝者,是豈今日北面於朝者,所可爲哉?其所設心,其所爲計,思之頭顫,言之手戟,繩以漢法,乃是不敬,律之春秋其亦無將,爲人臣者,犯此罪,而得保首領,則世上天下,寧有是理?且其下令中末端一句,尤非臣隣所敢承聞者,鳳振之罪,至此而極,而人可得以誅之矣。臣伏蒙試點,雖在復令之前,目見亂逆之出,而心切忠憤之激,誓不與此賊,共戴一天,通宵無寐,按住不得。玆敢略控文字,仰瀆睿聰,其所負犯,若是深重,則決不可以遠竄而止。臣謂竄配罪人曺鳳振,亟令王府拿鞫得情,快正典刑,斷不可已也。臣無任云云。答曰,覽書具悉。曺鳳振事,已諭於前批矣。
正言張敎根書曰,伏以,臣昨於試所,伏見曺鳳振投畀之令,辭旨惻怛,處分嚴正,臣不勝萬萬欽誦,繼之以區區駭惋。噫,彼鳳振亦淸朝化育中物耳。苟有一分臣節,念受恩之如天,宜報答之倍人,而乃於前席俯詢之下,敢以無弊仰對,及登离筵,始以諸條陳之,其所達於邸下者,不欲陳之於大朝者,是果何故也?將謂大朝不必與聞於國事耶?抑謂臣下不足奏事於大朝耶?其咫尺面謾之狀,直犯於無嚴不敬之科,而旨意莫掩於侮聖,形跡自歸於貳心,是可忍乎?吁亦憯矣,愛戴之誠,秉彛之所同得,無隱之義,臣分之所當然,不能致敬於大朝之前者,其肯盡節於邸下之前乎?如此蔑倫犯分之類,決難容貸於覆載之間,而負大朝藹然之德意,貽睿心慽然之辭敎,渠罪至此,合置何辟?雖因僚臺之請,加施遠竄之典,而逆節已著,王法斯在,其淑人心靖世道之義,不可尋常薄勘而止臣謂達竄罪人曺鳳振,拿鞫得情,快施典刑,斷不可已也。臣無任云云。答曰,覽書具悉。曺鳳振事,已諭於前批矣。
正言李冕植書曰,伏以,臣本以庸愚,忝居臺閣,當世變層生之日,不能明張聲討,顧臣溺職之罪,無所容措,而臣素以痰癖,每當春夏之交,輒復闖肆,轉輾床席,蠢動無望,以此情病,何敢蹲冒於臺次乎?伏乞睿慈,亟加鐫免,以安私分焉。第伏見睿令下者,曺鳳振入侍陳對事,有不勝萬萬駭惋者,惟我大朝殿下俯詢民瘼,固當逐條敷奏,以體我大朝察眉之至仁盛意,而懷中之奏,屛而不出,及對邸下,有此錄陳弊條,究厥心跡,有若軒輊於其間,回互傾邪,誠不知其所以,寧不寒心而痛惋哉?惟我邸下之代聽庶務,不過爲大朝分勞也。凡今日北面於朝廷者,當竭誠盡情,以效無隱,固是臣分,而一有憸侫之徒乘機逞計,以售欺蔽,則其爲目前之害,將來之憂有不可勝言,睿斷嚴正,卽降處分,出尋常萬萬,臣不勝欽仰贊歎,而究其罪狀,不可以薄勘而止。臣請遠竄罪人曺鳳振,亟令王府拿鞫得情,快正典刑焉。臣無任云云。答曰,覽書具悉。曺鳳振事,已諭於前批矣。爾其勿辭察職。
副應敎南履懋,副校理朴齊明,修撰柳致睦等書曰,伏以,臣等昨於入直玉堂削職之典,處分明正,嚴如霜雪,臣等於是兢惶恧蹙,直欲鑽地,而不可得者也。噫,彼曺鳳振之全蔑義分不敬無嚴之罪,今日北面於我大朝殿下及我邸下之庭者,夫孰不小大痛惋,思竭明張之義,則是豈容晷刻少緩,而凡於箚疏之際,簡通諸僚,待其齊進後,同聲陳籲,蓋欲其懲討之不可不致嚴也,忠憤之不可不同洩也。昨日聯章之時,未卽周旋,致煩恩勘,只緣臣等之家在各處,自致稽緩,若論其罪,在直出直,實無異同,其何敢晏若無故,獨逭應被之律乎?召牌之下,情踪危蹙,短章自列,仰瀆睿聽。伏乞离明,俯垂鑑諒,亟降威罰,以勵臣分,千萬至祝,臣等於俟勘之中,何暇及他,而事係目下,不容泯黙,玆敢附陳焉。卽伏見睿令下者,前右議政沈象奎,施以刊削之典,辭旨懇惻,處分嚴正,臣等實不勝欽仰攢頌之至,夫恪遵常憲,尤是大臣之責,事係重大,則其所審愼,蓋復何如,而向於代聽之命,在下道理,凡係擧行,但當依乙未年節目,至若英廟朝別下條件,亦當待大朝處分,稟旨奉行,方合克審克愼之道,而直自廟堂,徑先稟裁,此豈古大臣重大,事遵常憲之義哉?一或於此等處,踰越分寸,厥罪何居?今玆令旨洞諭,光明諄複,事面克正於一初,義理卓越於百王,凡在臣隣,孰不萬萬莊誦,而彼大臣之罪,於是乎尤大矣。俄下處分,恐失太寬,伏願淵然深思,亟揮睿斷,前右議政沈象奎,更加當勘之律,俾國體尊而朝綱肅焉。臣等無任云云。答曰,覽書具悉。昨日事,入直玉堂之責,於爾等別無自引之理,爾其勿辭察職,前右相事,已有處分者,勿煩。
副修撰徐左輔書曰,伏以,臣猥以無似,偏承洪造,雷肆瀛館,非分兜攬,每一循省,騂汗浹背,畢竟僨敗自知已審,果於向者,至蒙恩譴。噫,莫嚴者義理,而不省懲討之爲急,莫重者言責,而不念尸素之可愧,昏謬如此,罪將何居?蹙伏訟愆,莫如攸措,忽於夢想之外,收敍如故,除旨聯翩,召牌嚴臨,包荒之睿度,雖極感惶,蔑效之宿趼,自顧慙恧。且伏念臣之本末長短,固已离明之所俯燭,而抑亦同朝之所共知也。顧何嘗一毫彷彿於顧問論思之任哉?徒以承藉先蔭,感激恩私,不敢爲循例飾讓之計,而今於溺職之餘,雖欲揚揚冒膺,非但私義之難安,豈無有識之竊歎,揣分量情承膺無路,玆陳短章,略暴微懇。伏乞亟賜鐫削,以幸公私焉。臣旣不以見職自居,而忠憤所激,不得不冒陳。噫,彼曺鳳振,亦豈非今日北面之臣乎?婦孺之愚,尙具彝性,皀隷之賤,亦知道理,渠以崇顯之班,久叨委畀之重,苟有一分君臣之心,豈敢乃爾?臣昨伏讀睿令下者,莊誦百回,不覺聲淚之俱發也,引接納節之道臣,俯詢窮蔀之民瘼,寔我大朝殿下憂念黎元,耿耿宵旴之盛德至意也,渠旣得此可言之會,宜盡對揚之義,而乃敢以無弊仰對者,何遽條達於小朝乎?苟究其心,百慝俱備,若論厥罪,萬剮猶輕。嗚呼,春秋之所必討者,無將也,漢法之所必誅者,不敬也。此而不嚴鞫情節,快施典刑,則其可曰,國有法乎?伏願邸下仰稟大朝,亟從三司諸臣之請,使輿憤洩而王章伸焉。臣無任云云。答曰,覽書具悉。向日事,豈可更提乎?曺鳳振事,已喩於前批矣。爾其勿辭察職。
丁亥三月三十日卯時,王世子座重熙堂,在院承旨入對時。行都承旨申在植,行左承旨金蘭淳,行右承旨朴晦壽,左副承旨安光直,右副承旨李憲瑋,假注書成遂默,編修官金裕憲,別兼春秋李景在,以次進伏訖。令曰,有何公事乎?在植曰,臣則吏房而無公事矣。蘭淳曰,臣則戶房而無公事矣。晦壽曰,臣則禮房而無公事矣。光直曰,臣則兵房而有公事二張矣。令讀奏。光直讀奏事變假注書書達及武一所開場草記。憲瑋曰,臣則刑房而無公事矣。臺臣方以聲討,陳書到院,故敢此持入矣。令讀奏。憲瑋讀奏行大司諫朴綺壽書本,執義朴潞壽書本,正言李冕植書本,正言張敎根書本,持平金逸淵書本訖。令晦壽,各書下答。晦壽曰,應敎洪赫,副應敎南履懋,副校理朴齊明,修撰柳致睦·朴容壽,旣有只推之令,竝更牌招,推移入直,何如?令曰,依爲之。出擧條令曰,旣承下敎,玉堂未差之代,前望單子入之。出令旨在植曰,新除授副修撰徐在輔,方在不敍中,何以爲之乎?令曰,敍用,其時不敍之玉堂,一竝敍用,可也。出擧條令曰,新除授玉堂,牌招察任。出令旨令曰,在外臺諫許遞,旣承下敎,前望單子入之。出令旨令曰,臺諫兼帶春坊許遞,旣承下敎,前望單子入之。出令旨令曰,山林兼帶吏議許遞,旣承下敎,前望單子入之。出令旨令晦壽書備忘記書訖。令賤臣出去頒布。賤臣承令趨出,頒布後,還入進伏。在植曰,臣等有區區所懷,敢此仰達矣。昨日曺鳳振處分,嚴正光明,有可以靖世敎而淑人心者,臣等誠不勝萬萬欽歎矣。鳳振以按藩之臣,入侍大朝,弊瘼下詢之際,固當一一詳陳,對揚我大朝如傷若保之至仁盛德,而敢以無弊仰奏,及對小朝,錄進數三弊端,究厥心腸,其意何居?今番代聽之擧,仰文王無憂之德,叶大舜重華之治,一政一謨,莫非大朝之政令,而我邸下代聽而分勞,則凡今日北面之臣,孰敢潛懷二心,較量分數,於莫重莫嚴之地乎?噫,彼鳳振,乃敢異同於詢問之下者,苟有一分彝性之同得,何敢若是其無嚴乎?三司諸臣,相繼陳請,而尙靳兪從,下情抑鬱,容有極哉?亟從三司之請,以正邦憲,爲人臣懷二心者之戒焉。至於前右相沈象奎事,尤不勝駭憤之忱矣。今此刊削之典,實仰尊事面正道理之睿意,尤不勝欽誦,而代聽命下之後,身爲時相,固當按例庭請,以少紓我邸下惶悶不安之心,而不此之爲焉。乃於授受光明之際,莫重儀節,不遵故規者,事之駭惋,莫此爲甚。司直之地,必當有聲討之擧,伏願亟賜開納,以爲嚴事面正道理之方焉。臣等適登方寸之地,不容泯黙,敢此仰陳矣。令退,承史以次退出。
上在昌德宮。常參·經筵,以代理停。
安光直,以都摠府言啓曰,今日入直內三廳武兼禁軍及軍兵等,中日習射技放。請出標信。傳曰,知道。
安光直啓曰,來初五日朝參日次矣,敢稟。傳曰,停。
朴晦壽達曰,輪對官來待矣。令曰,入對。
傳于朴晦壽曰,景祐宮夏享祭,王世子攝行磨鍊。
令于李憲瑋曰,按覈使狀達中,楚山吏校之誘其貪倅,恣行不法之漢,固無惜耳。依律處斷,其外諸漢,從輕重酌處,由吏在逃者,今爲達下罪人,渠焉敢隱避?新道伯到界後,刻期捕捉,限死嚴繩,按覈使則今旣竣事矣。卽爲復路事,回諭。
令于李憲瑋曰,楚山民之以民告官之諸漢,使之囚置營獄,將欲嚴繩矣。更思之,無告之民,不忍其剝割唆血,控訴路阻,命在朝夕,遂不得不裏足千里來訴京師,而乃謂以民告官,竟至於刑之配之,則哀我將死之民,其將訴於天乎?訴於地乎?此若嚴治,卽是使斯民,必死乃已,豈忍爲此?豈忍爲此?待新伯到營,捉入營庭,諭之以道理之不當如是,責之以分義之不敢如是後,分輕重科治放送,可也。
令于申在植曰,貪吏子孫之勿許淸顯,法典卽然,此後徐萬修之子,雖或有通籍者,勿許淸顯之意,分付銓曹,以爲錄置之地,可也。
行大司憲趙貞喆,行大司諫朴綺壽,執義朴潞壽,司諫洪百儀,持平金逸淵·金盛淵,獻納洪永觀,正言李冕植·張敎根,副修撰徐左輔等達曰,噫嘻痛矣,沈象奎,本以斗筲之才,早竊科第,巧於涉世,工於謀身,遍歷華要,驟躋隆班,而罔念圖報之義,反懷壞亂之習,今春代理之命,卽我大朝殿下分勞之聖意,而此乃國朝罕有之大事,則成命之下,爲大臣者,相率反汗之請,卽古規也。沈象奎,以時任獨相,初無一言半辭,及成節目,因英廟朝特敎擧行之無前創有者,不待大朝下敎,輕先稟裁,無所留難,以邸下天縱之姿,豈有不察之理?伏讀昨下備忘記,山藪之量,卓越百王,而此不嚴賜處分,則其可曰,國有常典乎?若其第宅之奢麗,猶屬薄物細故,論其情節,語其負犯,不可刊削而止,請刊削罪人沈象奎,爲先施以中道付處之典。答三司曰,大官刊削,卽重典也。勿煩。
行大司憲趙貞喆,行大司諫朴綺壽,執義朴潞壽,司諫洪百儀,持平金逸淵,獻納洪永觀,正言李冕植·張敎根等達曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本,則能賊也,逆範懷刃之凶,究其本,則能賊也,特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,且太甲桐宮之說,果如諸賊一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲一時之所做出,和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,至於夏賊子女囚禁待年之命,臣等尙今抑鬱,欲溘然,夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收拏瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。噫嘻痛矣,明謙之凶謀逆節,實是亘萬古所無之賊也,身爲閫帥,四字刀割已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰。而況渠五字刀割逆復之愛姪也,一門之內,日夜綢繆,兩賊之門,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖八字刀割鉤覈之路,惟在此賊之盤問,而不如究覈不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京擧兵除惡等語?究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律。金樂敎,亟令王府設鞫嚴覈,快正邦刑。九行刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布至凶絶悖之狀,不可但以邪學言也。請來大舶,裝載兵器曰,以脅持曰,以判決云者,卽是适·璉之餘套,而獜·亮之後身也。賴天之靈,旋加誅殛,而向使其討得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也,春間治獄之時,只以邪黨而誅鋤,或徑先物故,或誅止其身,而及夫儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉,承望至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供肆然廢停,共坐深嚴之地,而宮人之栲掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以諭其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髪豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已拏籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則亦榮賊也,幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫噫痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑潛圖不逞之計,是可忍也,吁亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,兪出兪凶,至於外朝不知之言,詩句引用之意而極矣。末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而旣有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。邸下試思之。前乎漢祿而豈有如漢祿,後乎漢祿而豈有如漢祿,剖斬之律,劓殄之誅,設或創行而施之,誠未爲過當,則惟此追律之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少拽臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之律,一依尙魯例,亟施散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸柱腹,都是禍心,聽言觀貌,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳受凶圖,釀成煥日滔天之禍,鼓倡悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥有久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也。龜·祿之絶慝而掩護者渠也,渠以爲見驅,則觀鎬曰,見驅,渠以爲非逆,則觀鎬曰,非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士類也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士類,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯·賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖話中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自唱之迹,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染迹,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者,鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則半行夕割分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,縉紳家火具之潛埋,七八字刀割指卯日而擧事爲期云者,莫非做作妖言煽動人心之計,而七八字刀割十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一則稱有神術,逆賊光友,本以鄕曲賤孽,托爲凶徒死士,父事振采,兄事友文,以下十字刀割欲輸軍糧則轉到南陽,凡爲群凶之指使,率皆挺身而樂赴,以下十一字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施拏戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常,況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火,永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。噫嘻痛矣,曺鳳振之罪,可勝誅哉?渠以世祿之臣,厚受罔極之恩,欲報之誠,宜自百倍,而乃於遞藩復命之日,惟我大朝殿下,極念萬民之苦,俯詢一道之弊,若保聖念,藹如春噓,爲臣子者,宜其奉承陳奏之不暇,而乃以無弊二字,無難仰對,及承离筵之垂問,則俄者所無之書,忽出於袖裏,而錄進數條之弊,其宅心之巧憯,情態之閃忽,卽前古史冊之所無者也。何其無嚴不道之若是耶?如此凶肚悖腸之人,只以遠竄薄勘而止,則亂臣賊子,必將接跡而起矣。請遠竄罪人曺鳳振,亟令王府設鞫嚴問,快正典刑。答兩司曰,不從。時景等事·裕事·龜柱支屬事,亟停勿煩。夏賊等事·國榮事,更達。鍾一·振采事,友文·光友事,致後追奪事,李永純·永喆等事,不從。曺鳳振事,今日合達,尙云晩矣,遠竄罪人曺鳳振,加施島配之典。
行大司憲趙貞喆,執義朴潞壽,持平金逸淵·金盛淵等達曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢塘之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其幸逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府拿鞫嚴覈,夬施典刑。噫嘻痛矣,世道詿誤,義理晦塞,至於韓植林上疏中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當蟠天極地,磨滅他不得者,卽辛壬義理也,入則爲忠,出則爲逆,婦孺輿臺之所知也。曾謂名登仕籍,身居臺地者,反不知婦孺輿臺之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴堤防折奸萌之道,不可但施屛裔而止。請屛裔罪人韓植林,拿鞫得情,夬正典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情迹,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府設鞫嚴問,快正典刑。新除授掌令李麒峻,時在慶尙道善山地,尹尙度時在京畿楊州地。請竝斯速乘馹上來事,下諭。答府曰,不從。申鼎朝等事,不從。申綱·黃允中等事,不從。韓植林事,勿煩。睦台錫事,勿煩。下諭事,依達。
行大司諫朴綺壽,司諫洪百儀,獻納洪永觀,正言李冕植·張敎根等達曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫雪。請金甲島爲奴罪人克觀,更令王府嚴鞫得情,夬正王法。逆賊尙魯,卽是千萬古所未有之劇賊,而拏戮之典,旣施旋寢,噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝,金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。梟示罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也。設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辯無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事脈絡之連通,表裏之和應,至此昭綻,無復餘蘊,然則奎·坤,是已伏法之申綱也。申綱,是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府拿鞫嚴問,盤覈得情,夬伸典刑。噫嘻痛矣,世級日下,變怪層生,至於韓植林事而極矣。噫,泰億是何等凶逆也?密贊鏡賊之迹,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星聾瞽之人,亦皆聞知,則噫,彼植林,亦今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲䗖蝀於太淸,此豈如渠蟣蝨之賤,所可獨辦,必有一種不逞之徒,潛伏幽隱之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴堤防之義,不可以屛裔薄勘而止。請屛裔罪人韓植林,嚴鞫得情,夬正典刑。噫嘻痛矣,義理晦塞,燮怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞫嚴問,明正典刑。答院曰,不從,申鼎朝等事,不從。申綱·黃允中等事,不從。韓植林事,勿煩。睦台錫事,勿煩。
以應敎洪赫,修撰朴容壽牌不進罷職令旨,令于朴晦壽曰,只推。
朴晦壽,以弘文館言達曰,上番闕直,事甚未安。應敎洪赫,副應敎南履懋,副校理朴齊明·金正喜,修撰柳致睦·朴容壽,竝卽牌招,以爲推移入直之地,何如?令曰,依。
以副應敎南履懋,副校理朴齊明·金正喜,修撰柳致睦牌不進罷職令旨,令于朴晦壽曰,只推。
以應敎洪赫,修撰朴容壽再牌不進罷職令旨,令于朴晦壽曰,只推。
朴晦壽,以奎章閣言達曰,景慕宮望廟樓,今朔奉審無頉之意,敢達。令曰,知道。
朴晦壽,以禮曹言達曰,去三月二十八日動駕時,西部幼學尹致學妻朴氏,以其夫出繼事,衛外擊錚,而刑曹申目內,令禮曹稟處事,達下,自臣曹當爲回達,而前因故郡守尹度東妻金氏上言,以致學,許令立後於其子載烈事,循例回達,姑未判下,故今此朴氏原情,則限內不得回達之意,敢達。令曰,知道。
金蘭淳,以戶曹言達曰,本曹正郞李謙秀,今已報瓜矣。所帶別例房之任,係是緊務,有難付之生手,今姑仍任,何如?令曰,依。
安光直,以兵曹言達曰,去春等能麽兒考講時,都摠府經歷李兢緖,訓鍊院主簿申道顯,武臣兼宣傳官林秉周·張天翼·高惠鎭,部將李仁模·朴榮遇,守門將李允默,二次不通,訓鍊院判官申鍾命,主簿尹命植,守門將羅敬南,一次不通,竝依定式,從重推考,何如?令曰,依。
又以御營廳言達曰,本廳哨官金仁豐,行己不謹,有駭聽聞,爲先汰去之意,敢達。令曰,知道。
又以刑曹言達曰,罪人梁鍾佖更覈申目徽旨內,再次究問,一如前辭,此乃挾雜之徒,別無可疑更問之端,加刑放送,因本曹堂上聯名上書。答曰,覽書具悉。梁鍾佖,本是挾雜之類,別無深究之端,故已有加刑放送之令,何如是更提此事煩瀆乎?此漢姑不放送,卽爲放送,已爲放送,則勿煩事,令下矣。梁鍾佖,謹依徽旨,更加嚴刑一次,放送之意,敢達。令曰,知道。
義禁府申目,罪人徐萬修亦,以下令及狀達內辭意,發問目箇箇考察,嚴刑究覈,則貪虐諸條,一一輸款是白乎乃,至於殺害人命事段,法外淫刑,雖不敢發明,而因杖致斃,終不直陳,究厥情狀,尤極獰頑,待拷限,更加嚴刑,期於得情,何如?判付達。觀此供招,渠旣自服,人之貪虐無良,何至此極?此若不治之以逆律之次,則將何以謝八方人民,又何懲許多貪吏乎?此囚雖不得用身首異處而律,豈可施略干刑推而止?禁府諸堂,開坐於鍾樓通衢,大會民人,序立百官,拿致徐萬修,更加嚴刑一次,如是後遠惡島圍籬安置,使之三倍道之意,分付押去都事爲良如敎。
義禁府照目,粘連承政院注書韓鎭㦿矣本府議達內,已陞六人之誤擬堂后,大違格例,極爲顚錯,不可以未及照檢,有所曲恕,以此照律,罪笞五十收贖,解見任別敍私罪,奉令依準爲旀,功議各減一等爲良如敎。又申目,粘連向前許昌福亦,達下公事,當爲審愼,而擧行昏錯,不能小心之罪,在所難免,以此照律,何如?判付達分揀放送。又申目,中官金承業·申寬吉等原情云云。徽旨內辭緣,泛稱遲晩,所當請刑是白乎矣,長番內官勿爲請刑,載在大典通編,竝只議處,何如?判付達分揀放送。
李憲瑋,以義禁府言達曰,罪人徐萬修口招公事判付內,觀此供招,渠旣自服,人之貪虐無良,何至此極?此若不治之以逆律之次,則將何以謝八方人民,又何懲許多貪吏乎?此囚雖不得用身首異處之律,豈可施略干刑推而止?禁府諸堂,開坐於鍾樓通衢,大會民人,序立百官,拿致徐萬修,更加嚴刑一次,如是後遠惡島圍籬安置,使之三倍道之意,分付押去都事事,令下矣。謹依判付內辭意,罪人徐萬修,鍾樓通衢,大會民人序立百官,更加嚴刑一次後,全羅道靈巖郡楸子島,圍籬安置,而以判付內辭意,具罪目,依例發遣府都事,與地方官眼同,圍籬安置之意,敢達。令曰,知道。
又以義禁府言達曰,兩司合達,答曰,曺鳳振事,今日合達,尙云晩矣。遠竄罪人曺鳳振,加施島配之典事,令下矣。咸鏡道明川府遠竄罪人曺鳳振,全羅道珍島郡金甲島島配,而前罪目,添書今番批旨,依例發遣府都事所到處執捉,仍令押送于新定配所,何如?令曰,依。
行刑曹判書鄭晩錫,參判洪命周,參議李寅溥等聯名書曰,伏以,臣等伏見本曹在囚罪人梁鍾佖加刑申目徽旨下者,有加刑放送之令,臣等非不仰睿念之深軫好生,而竊恐有違於生道殺人刑期無刑之道也。噫,彼鍾佖,本以鄕曲蟣蝨之賤,傳襲凶徒之亂言,力抗朝家之處分,肆然擊錚於蹕路之傍,而原情句語,節節凶悖,顯懷不滿之心者,是豈渠所自獨辦哉?其必有不逞之孽,暗地糾結,潛伺竊發,敢欲嘗試於代聽初政,粧出癡騃之物,陰售迷藏之習,其爲計至妖且憯矣。今若因其頑忍抵賴,而徑先酌放,有若尋常罪犯之略加刑懲而止,則其指嗾和應之徒,少無懲畏,轉益跳踉,若此類必將接踵竝起,換面迭出,煽惑人心,醞釀禍機,而其爲國家之憂,有不可勝言者矣。臣等職忝攸司,用是憂懼,玆敢聯陳短章。伏願邸下,俯垂睿察,亟寢成令,仍令臣曹,更加嚴訊盤覈,期得眞贓,以打破其凶窩,杜絶其亂本,斷不可已也。臣等無任云云。答曰,覽書具悉。梁鍾佖,本是挾雜之類,別無深究之端,故已有加刑放送之令,何如是更提此事煩瀆乎?此漢姑不放送,卽爲放送,已爲放送,則勿煩。
平安監司金逌根書曰,伏以臣伏奉除旨,以臣爲平安道觀察使者,臣聞命以還,愧恧悚懍,無地自容也。惟彼關西一路,管轄四十二州,物衆地大,舟車之所都會,貨賄之所委輸,其人則尙氣而輕財,其俗則惡儉而好侈,鉅麗繁華,甲於邦內,而壤地又與大國相接,一有事變,呼吸可通,其爲綦重,有非諸路可比,數十年以來,漸就凋弊,重經喪亂,莫可收拾,縱使完厚如昔,無一可憂,猶將逡巡却顧,不敢承當,況今已敗之局,日下之勢,而擧以畀之,不少留難,臣誠究其說而不得也。噫,爲人臣而願忠於其君,爲人子而願孝於其親,願忠則思盡其職,願孝則思致其養,此寔秉彝之同得,而常情之固然也。臣之無似,遭逢明時,厚被我大朝殿下拂拭之隆私,釋褐未及卄年,爵秩已躋八座,顧其身,雖曰榮且顯矣,然於內於外,未嘗有一職一事之可以裨補治化報答洪造者,未可謂盡其職矣。性本疎闊,不諳家務,非但平日之言動擧止,爲父母所念,雖如衣食之微,殆未免爲貽憂,古人所謂養志,尙矣無論,而口體之奉,猶不如人,未可謂致其養矣。今若因此幸會,殫竭心慮,以效一日之責,將往老親,以娛暮年之心,則亦足爲一分盡職致養之道,豈不誠大願至祝,而其奈才智魯下,神精短少,遇事則茫無頭緖,全沒理會,處劇則前忘後失,不能領略,兼以踐歷已尠,簿書期會,財賦出入,都不省其爲何事,如是而尙何望一道之整頓,仰副九重之深念也哉?抑臣處地異於他人,而名位崇顯,履盈處滿,縱使杜門斂迹,銷聲落華,世路崎嶇,未俗迫阨,尋常云爲,易招譏謗,況處一世歆艶之職,任猝地生疎之政,則睢盱非笑,尤當萬倍於往日,豈不大可懼哉?歷日思量,悶阨轉甚,玆敢不避猥越,悉陳衷懇。伏乞离明,俯賜鑑諒,亟許遞免,以重藩寄,以安賤分焉。臣無任云云。答曰,覽書具悉。卿之於余,義雖君臣,情則至親,卿之願忠之心,必倍於恒人,當此西關民生困瘁之日,以卿委任,意有在焉。卿其往欽哉,以釋余西顧之憂。
副校理金正喜書曰,伏以人心陷溺,世變層生,至有今番曺鳳振事而極矣。嗚呼,凡爲今日北面之臣者,以事我大朝之心,事我邸下,以事我邸下之心,事我大朝,卽臣分之當然,卽天常人彝之所同得者也。此個義理,雖婦孺輿儓,夫孰不知?以鳳振受恩隆厚致位崇顯,而敢懷不良之心,顯售無嚴之習,咫尺不違之天,而暋不知畏,諄複臨筵之諭而聽若裒如,所謂數條錄陳者,故匿於大朝俯詢之下,而旋進於离筵入對之時,究厥心腸,胡可忍也?其無禮於大朝,不敬於大朝如此,而所以事我邸下者,果自謂有臣節乎?無將之討,不施於鳳振而將於何施之也?噫,當此明兩繼照睿化新暢之初,乃敢謂上天可誣,謂君父可欺,陰逞嘗試,直露手脚,斁倫干紀,至此之極,此而不嚴加究覈,明正典刑,竊恐不逞之徒,將接迹而起,方來之憂,不但爲一鳳振而已,不可以遠地薄竄而止。臣謂明川府遠竄罪人曺鳳振,亟令王府嚴鞫得情,夬正邦憲,斷不可已也。臣繼伏見刊削罪人沈象奎處分下者,辭旨明正,睿斷截嚴,凡在臣隣,孰敢不震懾而欽頌也哉?噫,居具瞻之尊,荷委毗之隆,處地何如,倚任何如,而當代理命下之日,不能克遵故規,以效大臣之責,且況乙未節目中,因特敎創行者,固當惟大朝處分是俟,以致至重至愼之義,而先自廟堂稟裁,妄意徑行,甘自歸於斁法之科,猗歟十行令旨,誕敷昭揭,离明以照之,洊雷以震之,爲臣子而承此睿諭,不感激惻怛于中者,無人心也,不能效明張沬飮之義者,隳臣分也。薄施譴削,決不可以塞其負犯,請刊削罪人沈象奎,更加嚴斷,亟施當勘之律,使國綱益尊焉。仍伏念臣頃於持被之中,不愼下堂之戒,左足受傷,踝骨違節,扶舁還次,于今浹月,跬步不能自運,轉側亦復須人,鍼焫屢加,責效尙遲,宛轉床笫,作一蘧篨,除旨聯翩而輒犯違傲,輿衛屢戒,而一未陪扈,義分都虧,忱誠莫伸,今又蒙瀛館特除之恩,庚牌繼降,欲起旋仆,末由趨膺當此聲討方嚴之時,慢蹇至此,厥罪滋大,冞增惶懍。伏乞睿慈,亟賜鐫斥,以肅朝綱,以安微分,不勝大願。臣無任云云。覽書具悉。曺·沈兩事,已諭於前批矣。爾其勿辭察職。
修撰朴容壽書曰,伏以,臣於日昨,以遠竄罪人曺鳳振懲討事,諸僚相率,同聲仰籲矣。際伏見有入直玉堂削職之令,臣於是惶懍恧蹙,措躬無地,夫館僚之箚疏也,先爲簡通,以待齊會,寔出於忠憤之所同,聲討之莫嚴,而伊日聯章之時,秪緣諸僚之家在各處,未及周旋,以致時刻之稽緩,若論其罪,臣與在直等耳。顧何敢以倖逭同律,厭然自揜,殆同無故之人乎?此臣所以屢犯違傲,寧被慢蹇之罪,而不敢爲冒進之計者也,昨在享班,未卽仰暴,今始自列,所失尤大。伏乞离明,俯垂鑑諒,亟降威罰,千萬至祝,臣方俟勘之不暇,何可剌口及他,而伏見備忘下者,有刊削罪人沈象奎處分矣。睿斷亟其嚴截,辭旨若是明正,臣不勝欽仰攢頌之至。噫,居輔相之職,任委寄之隆者,宜其恪守常憲,無越分寸,至於莫重莫大之事,必盡克審克愼之道,務歸於義理之稱停,事面之正大,而向於代聽之命下也。旣不能克遵故規,以效大臣之責,至若乙未節目中,因特敎,創行條件,則亦宜恭俟大朝處分,以爲奉行之地,卽是當然底事,而直自廟堂,輕先稟裁,率意徑行,不少留難,究厥負犯,罪當何居?昨者令旨十行洞諭,諄複丁寧,有足以感豚魚而孚木石,凡在臣隣,夫孰不感激惻怛,思效明張之義乎?此不可只施刊削薄勘而至。伏乞淵然深思,更加嚴斷,刊削罪人沈象奎,亟施當勘之律,俾國體尊而世道靖焉。臣無任云云。覽書具悉。前批豈不云乎?於爾等何有?爾其勿辭察職,沈事,勿煩。
丁亥四月初一日子時,王世子詣春塘臺。宗廟夏享大祭,受誓戒入對時,行都承旨申在植,行左承旨金蘭淳,行右承旨朴晦壽,右副承旨李憲瑋,假注書成遂默,記事官林翰鎭,別兼春秋李景在,檢校待敎徐憙淳以次陪立。時至,相禮贊請外備,王世子具遠遊冠·絳紗袍,乘輿出貳極門,由靑陽門至春塘臺,相禮贊請降輿,王世子降輿,相禮贊請執圭,王世子執圭詣褥位立,諸享官及宗親文武百官,行再拜禮訖。吏曹判書讀誓文,刑曹判書聽誓文,在位諸臣,行再拜禮,相禮跪白禮畢,贊請釋圭,王世子釋圭,相禮贊請乘輿,王世子出靑陽門,由貳極門還內,令出徽旨,軍兵解嚴,承史以次退出。
丁亥四月初一日辰時,王世子座重熙堂。輪對官入對時,行右承旨朴晦壽,記事官權大肯,記注官尹正鎭,別兼春秋李穆淵,以次進伏。輪對官掌苑別提李靖淵,奉事李在稼,司圃直長尹行麟,養賢兼直長尹錫祐,典牲直長韓鎭書,東學訓導金奎燮,西學訓導李冀禎,議政府司錄李培林,忠勳都事鄭始容,西氷庫別提李致元,造紙別提金師善·趙基謙,以次進伏楹外訖。令曰,史官分左右。令曰,輪對官以次進前,奏職姓名及職掌,可也。靖淵等,以次奏職姓名及職掌,至掌苑奉事李在稼,遺在數爻,有所錯誤,晦壽請推考。令曰,依爲之。出擧條令曰,各奏所懷。靖淵等,以次奏無所懷。令曰,輪對官先退。仍令退。承史以次退出。
上在昌德宮。常參·經筵,以代理停。
傳于申在植曰,鼎席俱虛,廟務積滯,一時爲悶,判府事南公轍領議政,判府事李相璜左議政,重卜,可也。
申在植啓曰,判府事南公轍領議政,判府事李相璜左議政重卜事,命下矣。政官牌招,開政下批,何如?傳曰,允。
又啓曰,行吏曹判書金履喬,參判朴周壽,參議任存常牌不進推考徽旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,一體牌招,違牌勿爲呼望。
有政。吏批,行判書金履喬進,參判朴周壽進,參議任存常進,行左承旨金蘭淳進。以金敎根爲知經筵,南公轍爲內醫都提調,李敬達爲工曹佐郞,鄭羲淳爲徽慶園令,領議政單南公轍,左議政單李相璜,兼世子師單南公轍,承文都提調二單南公轍·李相璜,贊善單吳熙常,戶曹正郞李謙秀仍任事,承令,書題單金永修差下事,承令,承文博士單李廷憲。
兵批,行判書金魯敬病,參判金熙華病,參議趙寅永病,參知黃燾入直進,同副承旨徐淇修進。同知姜希潭,僉知三單,李禎損·金邦孝·金道運,僉知加設二單,吳致賢·吳鼎周,副司直朴英載·趙直永·崔晉慶·趙,以上竝單付。
吏批,再政。以權曦爲監察,知經筵單洪羲俊,同經筵單金敎根。
朴晦壽,以弘文館言達曰,上番闕直,事甚未安。應敎洪赫,副應敎南履懋,副校理朴齊明·金正喜,修撰柳致睦·朴容壽,旣有只推之令,竝卽牌招,以爲推移入直之地,何如?令曰,依。
朴晦壽啓曰,明日經筵,取稟。傳曰,停。
行大司憲趙貞喆,行大司諫朴綺壽,執義朴潞壽,司諫洪百儀,持平金逸淵·金盛淵,獻納洪永觀,正言李冕植·張敎根,副修撰徐左輔等達曰,噫嘻痛矣,沈象奎,本以斗筲之才,濟以奸回之性,巧於涉世,工於謀身,罔念圖報之義,反懷壞亂之習,心術揣摩,無非陰陽闔闢,手分現化,全是左右顧瞻,至於今番事,而情狀盡露無餘矣。惟我大朝殿下,特軫分勞之聖念,有此代聽之成命,其事則天人俱順,其禮則祖宗攸行,而群下之庭請反汗,卽是尊事面也,循規例也。彼以時任獨相,倡出已見,隱然若不可爲之事,拑制人口,疑亂衆心,其意所在,已不可知,至若節目磨鍊,又何等重大,而不待大朝下敎,徑先稟裁,遵守成典,在臣分則然,而初不致愼,惟意擅斷,甘自歸於得罪名義之科,寧不痛惋?備忘處分,固仰睿德之有光,而刊削薄勘,未免刑政之有失,昨者合達答旨,不惟不賜依從,乃以大官重典爲敎,臣等竊不勝相顧抑鬱之至。罰之輕重,專觀罪之淺深,豈可以大官之故,有所顧藉而低昂之乎?若其第宅之踰侈,服翫之奢巧,固是蠧世病俗,而此猶薄物細故,向來陳情之疏,盛言追服之非禮,止請由暇之從便,言若有據,意在固位,執其心跡,眞所謂患失之鄙夫也。論其前後負犯,決不可不加施重典。請刊削罪人沈象奎,爲先施以中道付處之典。答三司曰,沈事,前答已諭,勿煩。
行大〈司〉憲趙貞喆,行大司諫朴綺壽,執義朴潞壽,司諫洪百儀,持平金逸淵,獻納洪永觀,正言李冕植·張敎根等達曰,請遲晩物故罪人啓能,亟施孥藉,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,夬正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府設鞫嚴覈,快正邦刑。措辭見上請逆䄄第二子·第三子,快正典刑,以絶亂本焉。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上噫嘻痛矣,曺鳳振之罪,可勝誅哉?渠以世祿之臣,偏受罔極之恩,致位八座,叨寄兩藩,若有彝性,宜念臣分,而乃於今番遞歸之日,旣承大朝俯詢之音,則固當仰體德意,備陳聞見,而不此之爲直以無弊爲辭,及登离筵,始陳諸條所錄,民邑軫念,一是無間,而其以所達於邸下者,不欲陳之於大朝,果何故也?將謂大朝不必咨謀於群下耶?抑謂群下不當奏事於大朝耶?不然,曰無,曰有,何其頃刻之判異也?於敵以下,固不可較計彼此,君父之前,尙何敢顧瞻前後乎?旨意莫掩於回互,形跡自歸於侮慢,無嚴不敬,一至於此,蔑倫犯分,孰大於是?邸下深燭情狀,渙發辭敎,此誠淑人心靖世道之一助,而昨者合達答旨,只降島配之令,雖緣臣等之誠淺,愈見輿情之憤鬱,若使當律未施,從此亂臣賊子,將何所懲畏乎?請島配罪人曺鳳振,設鞫得情,明正典刑。答兩司曰,不從。時景等事·裕事·龜柱支屬事,亟停勿煩。夏賊等事·國榮事,更勿煩達,鍾一·振采事,友文·光友事,致後·延壽事,李永純·永喆等,不從。曺鳳振事,島配非輕律,勿煩。
行大司憲趙貞喆,執義朴潞壽,持平金逸淵·金盛淵等達曰,請金甲島爲奴罪人申鼎朝,古今島爲奴罪人韓鼎鎭,亟令王府卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府拿鞫嚴覈,夬施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府設鞫嚴問,快正典刑。措辭見上答府曰,不從。申鼎朝等事,不從。申綱·黃允中等事,不從。韓植林事,勿煩。睦台錫事,勿煩。
行大司諫朴綺壽,司諫洪百儀,獻納洪永觀,正言李冕植·張敎根等達曰,請金甲島爲奴罪人克觀,更令王府嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,遠配罪人黃允中,亟令王府拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不從。申鼎朝等事,不從。申綱·黃允中等事,不從。韓植林事,勿煩。睦台錫事,勿煩。
以副校理金正喜牌不進罷職令旨,令于朴晦壽曰,只推。
以全羅監司李光文狀達,長興府人物渰死事,令于金蘭淳曰,聞甚矜惻,元恤典外,別加顧助,如有生前身還布,竝蠲蕩事,分付。
以全羅監司李光文狀達,寶城郡民家失火事,令于金蘭淳曰,聞甚矜惻,元恤典外,別加顧助事,分付。
朴晦壽,以成均館同知館事意達曰,臣聞居齋儒生等,今日朝食堂,不爲設行,馳詣泮宮,招致諸生,問其捲堂之由,則諸生等,書進所懷以爲,伏以天地澄淸而蛇虺莫肆,日月光明而鬼魅難逃,則其自生疑沮,輒懷怨懟者,往往有之日昨睦台錫之書是已,原書還出,雖未詳知其顚末,而觀於堂箚,參以塗聽,亦可得其梗槪矣。嗚呼,皇明之於我朝,欲報之德,昊天罔極,黍離之悲,欲語哽塞,匪風之思,有淚滂沱,尙何忍提說於崇禎年間之事,而況今离明繼照,八域均歡,萬年無疆之時,渠欲援比古昔,則聖帝明主,何代無之,而乃敢以馴致禍亂千古炯戒等語,無難發口,遣辭凶慘,指意陰險,其他句語之肆然怨詛,不復顧忌者,凶肚逆腸,畢露無餘,雖寸斬而萬剮,猶不足以洩一國臣民之憤矣。一部春秋,無地可讀,而豈意義理晦塞,至於此極哉?噫,彼台錫,本以梟獍之種蟣蝨之賤,奰慝閃忽,雖其本性,而苟有一分人心,則豈敢肆凶於代聽之初哉?究厥心腸,不勝骨驚而膽掉,若不得明覈情節,克正典刑,則誓不與此賊共戴一天,臣等卽當沫飮聲討,而時値以植林事,治書已具,不得疊架,繼以有掌議實故,發論多日,叫閽無路,無將之義,不道之誅,迄未夬伸,自顧悚恧,實多孤負,以此情踪,何可晏然入堂乎?退伏私次,恭俟處分云云。臣以聖廟捲堂,事體至重,卽爲還入之意,多般開諭,諸生等,終不回聽,何以爲之?敢達。令曰,春秋義理,豈不知而處分乎?朝家已有成令者,卽爲曉諭,使之還入。
又以成均館同知館事意達曰,本館草記,令曰,春秋義理,豈不知而處分乎?朝家已有成令者,卽爲曉諭,使之還入事,令下矣。臣謹依睿敎,招致諸生,傳宣令旨,仍爲勸入,則諸生等以爲,睿敎若是鄭重,不勝感惶,謹當還入云,故仍設食堂,臣則退去之意,敢達。令曰,知道。
又以承文院提調意達曰,今此日食已過,禮部回咨,依例撰出,正書安寶後,定禁軍,騎撥下送于灣府,使之傳給鳳城將處,以爲轉致北京之地,何如?令曰,依。
安光直,以訓鍊都監言達曰,今此王世子聽政慶科庭試武科殿試時本局將校軍兵漢旅及武藝廳中,直赴殿試·會試應試應頉之類,竝別單書入之意,敢達。令曰,知道。
又以禁衛營言達曰,本營騎士將閔楫,身病猝重,勢難察任,改差,何如?令曰,依。
又以禁衛營言達曰,今此慶科庭試武科殿試時,本營將校軍兵中直赴應試應頉人,別單書入之意,敢達。令曰,知道。
又以御營廳言達曰,今此王世子聽政慶科庭試武科殿試時,本營將校軍兵直赴應試人,別單書入之意,敢達。令曰,知道。
又以摠戎廳言達曰,今此王世子聽政慶科庭試武科殿試時,本廳招搖旗次知敎鍊官招搖旗手及南陽·坡州·長湍別驍士直赴人,別單書入之意,敢達。令曰,知道。
副應敎南履懋,副校理朴齊明,修撰柳致睦等書曰,伏以,臣等之於日前,刊削罪人沈象奎之仰請加律也,大有所疎忽不審,滿心惶懍,歷日靡措,章奏文字,何等敬謹,而伊時臣等上書中結辭之際,旣被刊削之罪人,誤以前右議政書之者,雖緣急於聲討,識慮未周之致,而論其所失,合被重誅,玆敢聯章首實,仰瀆睿聽,伏願遄降處分,以安私分,千萬至祝,臣等無任云云。覽書具悉。何必如是?爾等勿辭察職。
應敎洪赫書曰,伏以,臣於再昨,以島配罪人曺鳳振聲討事,諸僚相率聯籲矣。際伏見入直玉堂削職之令,臣於是惶懍悚蹙,措躬無地,蓋入直玉堂之未卽陳書,只緣其家在各處,未及齊會,治書封進之際,自致時刻之稍緩,豈或有忽於懲討而然哉?若論其罪,臣與在直等耳,顧何敢以倖逭同律,殆同無故之人,而晏然承牌而就直乎?此臣所以寧被違慢之罪,而不敢爲冒進之計者也。臣於昨日,適差雩壇享役,未卽仰暴,今始自列,所失尤大。伏乞离明,俯垂鑑諒,亟降威罰,以肅朝綱,以安微分焉。臣於俟勘之際,不宜贅及他說,而卽伏見備忘下者,有刊削罪人沈象奎處分矣。睿斷嚴截,辭旨明正,臣不勝欽仰攢頌,而噫,彼沈象奎,身居輔相之職,不念委任之重,向於代聽之命下也,宜其恪守典憲,無越分寸,而不待大朝下敎,徑先稟裁,初不致愼,惟意擅斷,甘自歸於得罪,名義之科,究厥負犯,實難容貸,此不可只施刊削薄勘而止。臣謂刊削罪人沈象奎中道付處之三司合達,亟賜依從,俾爲尊國體靖世道之地,千萬幸甚。臣無任云云。覽書具悉。已諭前批矣。爾其勿辭察職。
上在昌德宮。常參·經筵,以代理停。
朴晦壽啓曰,明日經筵,取稟。傳曰,停。
安光直啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳長官來言,今日本廳軍兵,日次私習云矣,敢啓。傳曰,知道。
申在植達曰,新拜左議政李相璜,時在京畿高陽地,上來事,依例遣史官往諭,上來時給馬事,本道監司處,下諭,何如?令曰,依。當別諭書下矣。
朴晦壽啓曰,在前親臨庭試,有宗宰磨鍊入侍之例,今番則何以爲之?敢稟。傳曰,依例磨鍊。
又啓曰,在前親臨庭試,有時原任大臣入侍之例,今番則何以爲之?敢稟。傳曰,依例磨鍊。
令于朴晦壽曰,日昨之雨,可謂及時甘霈,注秧無愆期,兩麥又當茁茂,言念民事,極爲喜幸,而蔀屋貧氓,當此窮春,農糧想已乏絶,耕作必無其望,念之及此寢食靡安。惟我八道道臣,四都留守,以至列邑守宰,各盡對揚之意,必有接濟之策,而春耕助給,王政之所必先,道守臣則關問列邑,邑宰則躬自省審,艱食廢農者,添糧而勸耕,懶惰不耕者,察飭而歸農,使之民皆在野,農不失時。然後民生可無餒餓,穡事可期有秋,以此下令,自廟堂,卽速知委於八道及四都,雨澤與農形,竝使陸續馳達,可也。
令于安光直曰,左承旨·左副承旨入對。
持平金盛淵達曰,臣之言議風采,本不合於淸朝耳目之任,而柏府特除,忽下於春坊持被之中,臣義重叩謝,且爲大論之方張,雖不得不張皇出肅,而臣有區區私義之不可冒參於合達者,臣曾叨臺職,卽爲引避,至蒙體諒之恩,今臣處義,宜無異同。臣以此情蹤,何可冒據於臺次乎?請令遞斥臣職,答曰,依達。
申在植啓曰,吏曹郞廳來言,臺諫有闕,政事,取稟。傳曰,前望單子入之。持平前望單子入之,趙容和落點。
以京畿監司徐長輔狀達,長湍府使朴蓍會遭父喪事,令于申在植曰,令該曹,口傳差出,催促下送。
吏曹口傳政事,以沈鍾奎爲長湍府使。
副應敎南履懋,持平金逸淵,正言李冕植,副修撰徐左輔等達曰,請刋削罪人沈象奎,爲先施以中途付處之典。措辭見上答三司曰,沈事,前答已諭,勿煩。
持平金逸淵,正言李冕植等合達,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之律,一依尙魯例,亟施散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例,措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等更爲設鞫嚴問,期於得情,快正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,極停勿煩。夏賊等事,國榮事,更勿煩達。鍾一·振采事,友文·光友事,致後·延壽事,李永純·永喆等事不從。曺鳳振事,島配非輕律,勿煩。
持平金逸淵達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,快正典刑。措辭見上答府曰,申鼎朝等事不從,申綱·黃允中等事不從。韓植林事勿煩,睦台錫事勿煩。
正言李冕植達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配非人黃允中,亟令王府,拿鞫嚴問,盤覈得情,夬申典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不從。申鼎朝等事不從,申綱·黃允中等事不從。韓植林事勿煩,睦台錫事勿煩。
兵曹,今初九日王世子聽政慶科庭試武科,春塘臺親臨殿試敎是時,原榜人及直赴會試人規矩,片箭三矢一百三十步一巡一中,柳葉箭五矢一百二十步一巡二中,講書略已上三技取一技,改代點。
兵曹,今初九日王世子聽政慶科庭試武科,春塘臺親臨殿試敎是時,直赴殿試人規矩,片箭三矢一百三十步一巡一中,柳葉箭五矢一百二十步一巡二中,講書粗已上三技取一技,改代點。
安光直,以兵曹言達曰,五衛將金道運,景福宮衛將金宅根,慶熙宮衛將姜希澤,俱以除授在外,上來無期云。文臣兼宣傳官張敎根,病難供職,呈狀乞遞,侍衛之職,輪番之任,不可久曠,竝改差,何如?令曰,依。
又以訓鍊都監言達曰,本局局別將金衡遠,身病甚重,勢難察任,改差,何如?令曰,依
奉朝賀李肇源書曰,伏以我邸下代聽萬機之辰,卽我四百年宗社日益磐泰之秋也,以武王之睿德,贊文王之無憂,發號施令,動中理致,臣老而不死,攢手頂祝,尤切少須臾之忱也。仍伏念臣立朝三紀,年躋七耋,念古人知止之訓,遵禮經大防之嚴,屢控血懇,猥乞殘骸,幸蒙我大朝至仁惠澤,俾得以曲遂微願,頂踵毛髮,皆歸造化,桑楡崦嵫,自足餘景,譬若鷗鷺鳬雁,任意游泳於沙洲湖汀之間,物我無涉,身世兩忘者,亦已有月矣。不謂一時刺擧之責,久作十載切齒之怨,中間之積困醜辱,儘非人理所堪,甚至有日昨急變而極矣。噫,彼凶狠,急於滅臣,自犯其至所重不敢言之罪,而在臣道理,何忍騰諸頰舌,煩諸文字?殆若相訟爲也,只當抱玆崩迫,泥首荒郊,生死禍福,恭俟日月之俯照而已。唯是臣之子,痛其父之橫陷不測,乃有擊鼓籲冤之擧,臣未果挽止者,誠以臣心,只屬自己,而臣子之情,爲其屬於渠父也。乃者十行睿敎,嚴明諄複,洞揭受誣之實,昭脫人鬼之域,燎原之火色纔息,陰厓之陽春復回,再造之德,昊天無極,復起之渥,河海莫量,臣瞻望雲霄,手擎恩言,闔室聚首,有淚被面,區區感戴之私,不但緘在髓骨而止,將令世世萬子孫,胥告交勖,期以隕結也。第念臣家室單薄,福履眇綿,挽近以來,父子叔姪,官位太榮,人猜物忌,理所當然。今玆橫逆之來,尤爲臣殃災之速,不啻兆見已矣,而臣之所自悼者,則又有之,苟使臣,平日忠信,見孚於當世,則彼雖無良,必不以此等凶誣,自做而勒加之,念及於此,直欲羞愧以死,而不可得也。臣未敢以受恩曠絶,保有危喘爲幸,仍自居以晏然無故,玆不得不略控情懇,仰伸叩謝之誠,兼附自引之義。伏乞睿慈,俯賜鑑察,將臣班資,永行刋削,以爲行己無素受人陷害者之戒焉,臣無任云云。答曰,覽書具悉。日前卿子原情之答,已洞言無餘矣。彼之構誣,卽一世之所共知,則今何必煩諸奏,且語逼莫重,則何可更爲提說乎?勿復提難安處義等言,以傷事面,余諭至此,卿其諒之。
吏曹參議任存常書曰,伏以臣於月前,適忝言地,愚衷所激,冒陳一書,罰止薄罷,旋蒙收敍,恩出望外,感惶靡極,千萬不自意,三銓特點,何爲而忽及於臣身哉?臣於是震越懍惕,莫省攸措。臣本庸陋賤品,百無一能,最居人下,而倖通仕籍,厚沐我大朝殿下陶甄之澤,出入三司,周旋邇列,志願已足,涯分有踰,區區永矢于心者,若蟄蟲之守戶,向前進取,雖閑司漫職,視若分外,況榮途一步,是豈嘗夢寐攸到哉?竊念周官六典,孰非難愼,而苟,究設職之本,則莫如天官之綦重,至於佐貳之職,顧其爲任,雖巽於長席,若其主激揚淸濁之政,任辨別臧否之責,取舍之際,靡不參論,注擬之事,有時代斲,苟非言行素孚於同朝,聲望允叶於公議者,不可人人而冒據也審矣。臣自伏承恩除,驚惶踧踖,左右思量已熟,若感恩怵義,揚揚冒進,則一身顚沛,雖不暇恤,其於官非其人,玷累名器,何哉?違傲之餘,召牌勿呼,雖不敢不出肅參政,而夤緣蹲仍,斷無其望,玆敢冒控衷懇,仰瀆离明。伏乞亟賜鞶禠之恩,以重公選,以安私分焉,臣無任云云。覽書具悉。爾其勿辭察職。
丁亥四月初三日申時,王世子坐重熙堂,左承旨入對時,行左承旨金蘭淳,記事官韓鎭㦿·林翰鎭,別兼春秋李穆淵,以次進伏訖。左副承旨安光直,依下令追入伏,令達下公忠監司狀達二度,結城縣監申萬休到任事,天安郡田稅船裝發事,水原留守狀達一度,武科直赴殿試人開坐事,仍令退,諸臣以次退出。
上在昌德宮。常參·經筵,以代理停。
朴晦壽啓曰,明日經筵,取稟。傳曰,停。
安光直,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
安光直啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,臣光直,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
朴晦壽達曰,臣晦壽今日宗廟夏享大祭肄儀,議政府進去,下直之意,敢達。令曰,知道。
朴晦壽,以弘文館言達曰,上番副應敎臣南履懋,以宗廟夏享大祭祭官,下番修撰臣柳致睦,以永寧殿夏享大祭祭官,今日議政府禮曹肄儀時,晝仕出去之意,敢達。令曰,知道。
令于朴晦壽曰,藥院提擧有闕之代,旣承下敎,前望單子入之。
內醫提調前望單子入之,趙萬永代點。
令于安光直曰,明日出宮門路,以貳極門爲之。
令于申在植曰,國之置相,何時不重大,而顧今時尤爲重且大焉,蓋民生有倒懸之急,綱紀有解紐之歎,內外之財穀,蕩竭無餘,藩邑之弊瘼,到底成痼,言路如人之血脈,而壅閑已久,人才需國之根本,而銓選不公,人心未固,騷訛易動,貪虐大行,侈麗日熾,無事不病,指不勝數,苟能爲相之地,循公忘私,盡誠盡職,一念不懈於民國,威望憚壓於一世,則移風變俗,轉危回安,豈不在於反掌間乎?端揆新被刋削,廟堂多日空虛,大朝之特授卿元輔者,聖心深有所在,輿情又此允叶,王國有賴安之喜,朝野切拭目之望,而且況余小子,以沖年否德,當此代聽之初,學識未通經史,知慮不周事物,日夕兢惕,若履薄氷,何幸如卿宿德,首居鼎席?敎導必以正,協贊必有方,自有重卜之命,余果喜而不寐,望卿卽起視事,以副區區之望。仍令于申在植曰,此別諭,遣史官,宣諭于領議政。
令于申在植曰,自卿之職在賓客,余之托心者,已爲十數年久矣。今日之重膺三事,卽出於大朝特簡,而輿望非徒允叶,余心實甚喜幸,卿之老成宿望,何難百僚之董率?端凝雅重,咸稱淸朝之賢,保民國之事,卿必作爲己任,輔導之責,卿又無間領相,人心之陷溺,世道之訛誤,民生之不保朝夕,財穀之日就罄竭,卿須一念慥慥,有若救焚而拯溺,使我國勢民命,奠之於泰盤之安,則余之所托心於卿者,豈不有副於今日邪?況余否德,猥膺代聽,治理之所恃者,在於輔相,典學之所恃者,又在於師傅,望卿卽日簉朝,盡心輔余。仍令于申在植曰,此別諭,遣史官,宣諭于左議政。
安光直,以訓鍊都監言達曰,本局中軍李晳,身病甚重,勢難察任,改差,何如?令曰,依。
兵曹,以尹郁烈爲都監中軍。
安光直,以都摠府言達曰,副摠管李忠運,以御營中軍軍兵等中日試射放事,南小營晝仕出去之意,敢達。令曰,知道。
朴晦壽,以禮曹言達曰,卽接咸陽幼學金宗閏所志,則以爲,族叔明運,嫡妾俱無子,以其同姓八寸弟亨瓃第五子思相,欲爲繼後,兩家相議完定,未及禮斜之前,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹,論理草記事,曾有筵奏定式,而門長金宗閏所訴旣如此,依定式,金亨瓃第五子思相,立爲金明運之後,何如?令曰,依。
執義朴潞壽,正言張敎根等達曰,請遲晩後物故罪人啓能,亟施孥籍,趾賊等凶種,夬施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,夬正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,夬正邦刑。措辭見上措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩,夏賊等事,國榮事,更勿煩達。鍾一·振采事,友文·光友事,致後·延壽事,李永純·永喆等事不從,曺鳳振事,島配非輕律,勿煩。
執義朴潞壽達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,快正典刑。措辭見上答府曰,申鼎朝等事不從。申綱·黃允中等事不從,韓植林事勿煩,睦台錫事勿煩。
正言張敎根達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不從。申鼎朝等事不從。申綱·黃允中等事不從,韓植林事勿煩,睦台錫事勿煩。
左參贊金履載書曰,伏以臣有區區私懇,不可不冒悚仰瀆者,臣之貞疾,祟在眼家,積年進退,源委已深,今當春夏之交,肝氣越盛昏翳尤甚,擬趁此時,就湖西藥泉,飮洗治療,兼試鍼灸,冀收祛根之效,而臣所兼帶藥院提擧,職在嘗藥,有難時日離曠,玆附疾痛之呼,猥陳短章。伏乞离明,俯垂矜諒,特遞臣藥院之任,俾便往還,得遂微願,千萬幸甚,臣無任云云。答曰,覽書具悉。所請依施。
平安監司金逌根書曰,伏以臣之亡父墳山,在於京畿利川地,昨冬乞暇,幸蒙恩許,得伸攀掃之私,祗行焚黃之禮,榮寵侈於泉壤,光耀動于閭里,感激洪私,殆無憾於死生之間矣。時序易嬗,倏焉歲改,而春徂雨露之感,冞增怵惕,際伏奉藩臬新除,辭不獲免,恩批鄭重。臣於是惶懍震越,固不敢更事煩瀆,惟有策礪駑鈍,殫竭誠悃,思效塵刹之報,而第念高牙大纛,只爲一身之榮,厚奉隆養,莫逮九原之邃,古人風樹之哀,政謂臣今日情事,行當遠出,孺慕更切,職守有限,展省將曠,瞻望松楸,益不勝戀觖之至,玆敢不避猥越,仰籲於孝理之下。伏乞睿慈,特賜臣數日之暇於陛辭之前,得以往來,俾伸至情焉,臣無任云云。答曰,覽書具悉。卿其往省焉。
上在昌德宮。常參·經筵,以代理停。
世子宮,詣摛文院,宗廟夏享大祭齋宿後,內閣·政院·玉堂·春坊·藥房口傳問安。答曰,知道。
藥房副提調申在植啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴晦壽啓曰,明日·再明日,泰陵忌辰祭齋戒正日相値,經筵頉稟之意,敢啓。傳曰,知道。
李憲瑋達曰,行大司憲趙貞喆,執義朴潞壽,持平金逸淵·趙容和呈辭,掌令李麒峻·尹尙度在外,監察茶時之意,敢達。令曰,知道。
安光直達曰,備邊司郞廳來言,今日賓廳日次,而宗廟夏享大祭齋戒相植,不得來會云矣,敢達。令曰,知道。
洪履信奉令在外,代以金奎燮爲事變假注書。
令于安光直曰,閣臣入對。
令于朴晦壽曰,八方多士咸聚觀光,試紙有不足之慮,大好紙通用事,分付。
令于朴晦壽曰,旣承下敎,翰圈爲之。
朴晦壽達曰,翰圈爲之事,令下矣。別兼春秋張敎根·李景在·李穆淵,竝卽牌招,以爲會圈之地,何如?令曰,依。
以別兼春秋張敎根牌不進罷職令旨,令于朴晦壽曰,只推。
朴晦壽達曰,翰圈爲之事,令下矣。別兼春秋張敎根,旣有只推之令,更爲牌招,何如?令曰,依。
以公忠道罪人放未放成冊,令于李憲瑋曰,趙晉錫·李馨萬·金永玉·洪羲書·李海瑛·李翼在·成達榮·李溟夏·金履萬·金遇明,放。
以江原道罪人放未放成冊,令于李憲瑋曰,李周豐·趙台錫·安光質·尹敏東·朴長輿·張翼·張良得·李亨謙·韓鐘運,放。
以黃海道罪人放未放成冊,令于李憲瑋曰,徐世輔·廉世寧·曺錫駿·崔英泰·趙禹錫,放。
以全羅道罪人放未放成冊,令于李憲瑋曰,李益培·李晦祥·張錫胤·洪在敏·李禾重·夫士敏·徐京輔,放。
以慶尙道罪人放未放成冊,令于李憲瑋曰,金宇光,放。
以平安道罪人放未放成冊,令于李憲瑋曰,尹明儉·李相龍·尹相重·尹東亨·金潤玉·姜錫永,放。
令于徐淇修曰,留院上書入之。
兼春秋全道海書達,臣於本月初四日酉時量,敬奉令諭,馳往傳宣于東部蓮花坊蓮地洞契議政府領議政南公轍所住處,則以爲,臣釋負就閑,今至四年之間,杜門窮巷,寄性命於刀圭,怪符到之尙遲,無復有一分生意矣。天所已廢,而惟聖明起之,世所相忘,而惟聖明記之,復收瓦缶之賤,授以金甌之卜,繼又近侍之臣,臨宣睿諭,首尾凡二百七十有三言,字字懇摯,憂世恤民勵精思治之念,藹然於辭旨之問,臣奉讀以還感淚被面,而亦不知無狀賤臣,何以得此大小朝特達之恩也?顧今离明代照,仁聲令聞播誦,帀域跛躄皆起,思欲見重華之協,臣當此時叨此職,何敢爲逡巡占便之計,而有廉防之決難冒進者,臣曾控瀝血之懇,屢上乞骸之章,而素乏古人之勇決,未忍明時之便訣,遲回戀祿,久作四維外之人,臣實自慙,人謂斯何,代聽一初之政,置相尤宜審愼,而得來一知進不止之賤流,苟充其位,則將何以贊我邸下從欲之治,以副委毗之盛意也哉?有事勢之決難自强者,臣本有衆所共知之貞疾,癃殘與年而俱加,氣息隨日而益綿,比之年前濫叨重卜黽勉一出之時,又不知落下幾層,長委床笫,直一未冷之屍耳。簿書朝見,而夕忘廟務,茫未省爲何事,且相職,不以筋力爲禮云者,此只知大體之泛論也例談也。設有十番公故,將懸九次病頉,寧有如許國體,如許臣分?中書長作養病之坊,外議隨有素餐之譏,臣何足言,貽累則哲,誠非細故,二者,皆是臣以鐵爲限之情與勢也,何敢外飾,自干上欺,神魂遁失,言不知裁?伏望睿慈,亟稟大朝,收還成命,若臣逋慢之罪,自有當勘之律,伏地顒俟云矣,敢達。令曰,昨日宣諭,罄悉衷情,以卿忠愛,意謂卽起,今見附奏,若是浼浼,非徒失望,實不知何以爲計,國勢之岌嶪,非卿誰恃,民命之遑急,非卿誰任?余之所期望於卿者,果何如,而卿則不思所以濟艱憂佩安危之道,國事之罔涯,容有極哉?重卜異於新拜,筋力猶幸康旺,且今廟務多滯,一日爲悶,望卿勿復固辭,卽日簉朝,以副余小子側席如渴之思。仍令于朴晦壽曰,此敦諭,遣亞卿宣諭。
事變假注書洪履信書達,臣於本月初四日酉時量,敬奉令諭,馳往宣諭于高陽郡下道面玄川里左議政李相璜所住處,則以爲,臣於郊次病伏之中,伏奉大朝除命,復叨此不敢當之任,臣之獲卸重負,僅爲二考,有若虛位而待,非臣莫可,臣是何人?乃敢當此,惶隕震懍,歷日靡定,卽又珥筆之臣,臨宣睿令,奬借之隆,期勉之重,卽古昔盛際,眷寄碩輔之曠數也。此尤萬萬非臣之所敢當者,至於托心之諭,才始擎讀,聲淚交逬,於敵以下,偶有一言相知,猶欲以死報之,臣之愚下,今乃得之於上,有非萬死所能仰酬,苟使臣,有知可殫,有力可竭,湯火赴蹈,顧所不避,矧玆感激之居先,敢忘趨走之爲恭,而第臣見叨,卽臣已試蔑效之地,首尾兩載,無一裨補,有百僨誤,尸居重位,積失輿望,臣豈故欲爲是哉?天分所拘,知力有限耳。臣雖復入,將見歇後糊塗,猶夫前爾,上累則哲之明,下速焉用之譏而已。無說可進,爲負滋大,情實則如右,敦勉則及此,左右迫塞,不知心處,張皇附達,非但嚴不敢爲此,病思迷瞀,實亦莫知所以仰對,稍俟幾日,收召精爽,謹當冒入文字,恭俟仰稟反汗云矣。臣則今方復路,緣由馳達云云。令曰,纔先別諭,望卿簉朝,不意史官虛還,辭巽甚固,以卿忠愛,何不體大朝特簡之聖意,念小子如渴之企望乎?廟堂之多日空虛,已極可悶,而國勢民命之到底艱憂,又莫如今日,則此時拜相,何可爲備例辭巽乎?憂時之念,體國之誠,固不當如是浼浼,且況重叨三事,迥異新卜,又何必張皇陳章?卿其卽日還第,仍卽出膺以副余望,弘濟時艱。仍令于金蘭淳曰,此敦諭,遣亞卿,宣諭于左議政。
令于金蘭淳曰,領相敦諭,都承旨宣諭,左相敦諭,左承旨宣諭。
兵曹,以金鍈爲摠戎中軍。
以慶尙監司李鶴秀狀達,薦新生竹笋,限內不得封進,惶恐待罪事,令于朴晦壽曰,卿其勿待罪事,回諭。
李憲瑋,以義禁府言達曰,今此宗廟夏享大祭攝行時,各差備都事及本府入直·當直入直·公事回公都事,當爲磨鍊,而都事申錫浩·趙然大,奉令在外,無以推移,其代竝令該曹,口傳相換,以爲分排之地,何如?令曰,依。
吏曹口傳政事,禁府都事申錫浩,武兼權曦相換,禁府都事趙然大,司饔奉事朴奎源相換。
申在植,以司饔院都提調·提調意達曰,蘇魚所監捉官奉事朴奎源,移拜義禁府都事矣。其代以主簿李祉默,急速下送,以爲竣事之地,何如?令曰,依。
李憲瑋,以義禁府言達曰,新除授都事朴奎源,前以司饔院奉事,奉令在外,其代令該曹,口傳相換,以爲動輿時差備進參之地,何如?令曰,依。
吏曹口傳政事,禁府都事朴奎源,繕工奉事徐冕輔相換。
安光直,以禁衛營言達曰,去夜二更量,武藝廳門旗手趙文珏,被捉於本營巡邏,何以爲之?敢稟。令曰,移送秋曹,依律勘斷。
李憲瑋,以刑曹言達曰,禁衛營達辭內,去夜二更量,武藝廳門旗手趙文珏,被捉於本營巡邏,何以爲之?敢稟。令曰,移送秋曹,依律勘斷事,令下矣。謹按律文,則大明律夜禁條,有曰二更犯者笞五十,趙文珏待用杖,決笞放送之意,敢達。令曰,知道。
又以義禁府言達曰,各道放未放成冊達下,江原道徒配罪人,放秩李周豐·趙台錫·安光質,稟秩尹敏東·朴長輿·張翼·張良得·李亨謙,未放秩韓鍾運等名下,竝放字書下。公忠道徒配罪人,稟秩李憲猷·趙晉錫·李馨萬·金永昌·洪羲書·李海瑛·李翼在·成達榮·李溟夏·金履萬·金遇明等名下,竝放字書下。黃海道徒配罪人,放秩徐世輔·廉世寧·曺錫駿·崔英泰·趙禹錫等名下,竝放字書下。平安道定配罪人,稟秩尹明儉·李相龍·尹相重,仍秩尹東亨·金潤玉·姜錫永等名下,竝放字書下。慶尙道定配罪人,未放秩金宇光名下,放字書下,全羅道定配罪人,放秩李益培名下,放字書下。仍秩罪人寅柱·李永純·王道恒名下,竝仍字書下,李晦祥·張錫胤·洪在敏·李禾重·夫士敏·徐京輔等名下,竝放字書下矣。江原道鐵原府豐田驛徒二年半定配罪人李周豐,洪川縣蓮峯驛徒一年半定配罪人趙台錫,杆城郡淸澗驛徒二年半定配罪人安光質,平康縣林丹驛徒三年定配罪人尹敏東,橫城縣蒼峯驛徒三年定配罪人朴長輿,江陵府臨溪驛徒三年定配罪人張翼,歙谷縣貞德驛徒三年定配罪人張良得,伊川府乾川驛徒二年半定配罪人李亨謙,橫城縣蒼峯驛徒二年半定配罪人韓鍾運,公忠道保寧縣靑淵驛徒三年定配罪人趙晉錫,林川郡靈楡驛徒三年定配罪人李馨萬,鎭川縣長楊驛徒三年定配罪人洪羲書,徒一年半定配罪人李海瑛,燕岐縣金沙驛徒二年定配罪人李翼在,韓山郡新谷驛徒三年定配罪人成達榮,忠州牧連原驛徒三年定配罪人李溟夏,藍浦縣藍田驛徒一年半定配罪人金履萬,鴻山縣宿鴻驛徒一年半定配罪人金遇明,黃海道黃岡縣敬天驛徒三年定配罪人徐世輔,徒二年半定配罪人崔英泰,遂安郡位羅驛徒三年定配罪人廉世寧,長淵縣新行驛徒三年定配罪人曺錫駿,徒二年半定配罪人趙禹錫,平安道朔州府勿限年邊遠定配罪人尹明儉,寧遠郡投畀罪人李相龍,朔州府邊遠充軍罪人尹相重,碧潼郡定配罪人尹東亨,楚山府流三千里定配罪人金潤玉,殷山縣定配罪人姜錫永,全羅道錦山郡充軍罪人李益培,靈巖郡流二千里定配罪人夫士敏,珍島郡金甲島不限年定配罪人徐京輔等,竝卽放送。全羅道靈巖郡楸子島安置罪人寅柱,珍島郡絶島減死安置罪人李永純,康津縣薪智島減死充軍罪人王道恒等,竝仍事,分付各該道道臣。全羅道康津縣古今島勿限年定配罪人李禾重,因上言放送事令下,已爲放送,公忠道忠州牧連原驛徒二年半定配罪人李憲猷,因該道限滿狀本,亦已放送。沃川郡嘉禾驛徒三年定配罪人金永昌,今三月物故,竝勿論,全羅道龍安縣量移罪人李晦祥,珍山郡量移罪人張錫胤,益山郡量移罪人洪在敏,慶尙道熊川縣加德鎭絶島定配罪人金宇光等,罪犯深重,臣府不敢循例擧行之意,敢達。令曰,知道。依例擧行。
判義禁金魯敬,同義禁尹命烈·金箕殷·金陽淳等書曰,伏以卽伏見各道放未放中,有李晦祥·張錫胤·洪在敏·金宇光特放之令,臣等竊不勝憂歎之至。噫,彼四罪人之負犯何如,罪名,何如也?晦祥·錫胤·在敏之年前量移,縱出於曠蕩好生之聖德,而亦豈可遽議全釋之科乎?且況宇光則凶逆之私人也,鞫獄之緊證也。尙今假息,已是失刑,其在嚴隄防愼刑政之道,決不當如是破壞,臣等職忝攸司,義在執藝,玆敢聯籲於离明之下。伏乞邸下,淵然深思,亟寢成令焉,臣等無任云云。答曰,覽書具悉。此事已承大朝下敎而處分者,勿煩。
應敎洪赫,修撰朴容壽等聯名書曰,伏以臣等,伏見睿令下者,有量移罪人洪在敏·李晦祥·張錫胤放釋之擧矣。臣等不勝愕眙憂歎之至,値玆曠前之慶,遽有格外之澤,臣等固知好生之德,出尋常萬萬,而此輩之負犯旣重,關係不輕,則豈可遽然全釋,以致隄防之壞了無餘乎?臣等職忝論思,不容泯默,玆敢疾聲仰籲。伏乞离明,亟寢成令,俯循公議焉,臣等無任云云。覽書具悉。已諭於前批,勿煩。
大司諫朴綺壽書曰,伏以臣卽伏見全羅道放未放成冊判下者,李晦祥·張錫胤·洪在敏,竝在放中,臣誠惝怳愕眙,不知我邸下何爲而有此處分也。夫此三罪人負犯,俱係至重,島配猶屬輕典,年前量移之擧,寔出寬大之恩,而天網太恢,隄防不嚴,群下之所竊歎而隱憂者,尙今未已。今此施以全釋,混歸於尋常雜犯之科,刑政失當,諒非細故也。方當代理一初之政,尤宜致嚴於此等處,玆敢忙陳短章,仰塵离明。伏願三竄放釋之令,亟賜收還,俾隄防益嚴,而民聽無惑焉。仍伏念臣實病難强之狀,前已略陳,而近値木旺之節,一倍添劇,症樣奇怪,頭目旋轉,手足攣掣,最是神識昏瞀,如墮煙霧,胃氣積敗,阻食太甚,見方委頓床笫,㱡㱡欲盡,當此聲討方張之日,豈敢言病,而以今所見,實無自力蠢動之望,玆敢冒死哀籲,仰陳實狀。伏乞邸下,俯垂矜諒,特賜鐫改,以幸公私,千萬至祝,臣無任云云。答曰,覽書具悉。已諭於諸禁堂之批,勿煩,卿其勿辭行公。
執義朴潞壽書曰,伏以臣卽伏見諸道罪人放未放秩,有李晦祥·張錫胤·洪在敏及金宇光等放釋之令,臣愕然失圖,尤歎刑政之乖當也。夫裕賊,卽窮天地亘萬古極逆大憝,而此皆卵育於凶窩,蚓結於陰計,負犯何如,關係何如,而其臚列罪案,昭載丹書,年前量移,雖仰聖德之好生,今日全釋,實非王政之稱停,逌是而懲勵漸疎,隄防益壞,將來之慮,有不可勝言,憂憤所激,忙陳短章,玆敢仰籲於离明之下。伏乞淵然三思,洞察四罪,卽使王府,繳還成令焉,臣無任云云。覽書具悉。已諭於諸禁堂矣,勿煩,
丁亥四月初五日辰時,王世子詣摛文院,宗廟夏享大祭齋宿入對時,行都承旨申在植,行左承旨金蘭淳,行右承旨朴晦壽,左副承旨安光直,記事官韓鎭㦿·林翰鎭,別兼春秋李景在,原仕直提學李存秀,檢校待敎徐憙淳以次陪立。時至,相禮跪贊請外備,王世子具翼善冠·衮龍袍,乘輿以出。藥房提調趙萬永等進前奏曰,侵早勞動,睿體若何?令曰,一樣矣。因出貳極門,歷建陽門,進至協陽門外,相禮跪贊請王世子降輿步過。王世子降輿步過,因出肅章門,歷仁政門外,相禮跪贊請乘輿。王世子乘輿,出進善門至摛文院,王世子降輿,入堂內齋宿所,諸臣以次權退。
丁亥四月初五日辰時,王世子詣摛文院,閣臣入對時,左副承旨安光直,記事官權大肯·兪章煥,別兼春秋李景在,提學金履喬,原仕直提學李存秀,檢校直提學趙鐘永,原仕直閣鄭基善,檢校直閣李嘉愚,檢校待敎徐憙淳,以次進伏訖。履喬進前奏曰,侵早勞動,睿體,若何?令曰,一樣矣。履喬奏曰,臣以動輿時陪從閣臣事,有仰達者矣。凡於京外動輿時,閣臣當陪從,而雖隨駕動輿時,亦然,此後則不必以單子受點,以何閣臣陪從,臨時入稟,待下令陪從似好,故敢此仰達矣。答曰,依此爲之。令曰,閣臣先退。令曰,八方多士咸聚觀光,試紙有不足之慮,大好紙通用事,分付。出榻敎敎于景在曰,翰圈幾時爲之乎?景在曰,去年正月爲之矣。令曰,旣承下敎,翰圈爲之。又敎于景在曰,今日可完圈乎?景在曰,別兼三員然後可以會圈,而館規自來以下位會圈矣。臣與下番臣李穆淵外,有張敎根·趙容和二人,而係是右位,當援例陳疏,下位之方在外任者,有金鍏·吳致愚二人,例當下諭乘馹上來,會圈早晩,姑未預知矣。令退,諸臣以次退出。
上在昌德宮。常參·經筵,以代理停。
世子宮經宿後,內閣·政院·玉堂·春坊·藥房口傳朝問安。答曰,知道。
李憲瑋達曰,行大司憲趙貞喆,持平趙容和陳書,執義朴潞壽,持平金逸淵呈辭,掌令李麒峻·尹尙度在外,監察茶時之意,敢達。令曰,知道。
安光直啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營㕔將官來言,今日本㕔軍兵,日次私習云矣,敢啓。傳曰,知道。
朴晦壽達曰,臣晦壽依定式,進詣香室,奉審香祝樻·祝板袱子,則精潔之意,敢達。令曰,知道
傳于安光直曰,前宣傳官李周聖,出身柳相鼎·吳一善·李煥昇,閒良元世勳,竝別軍職差下。
兵曹口傳政事,訓鍊主簿加設單李周聖,部將加設二單柳相鼎·李煥昇,南行加設二單吳一善·元世勳。
令于李憲瑋曰,誤踏達字之當該中官,從重推考。
以別兼春秋張敎根牌不進罷職令旨,令于朴晦壽曰,只推。
朴晦壽達曰,翰圈爲之事,令下矣。別兼春秋張敎根,旣有只推之令,更爲牌招,何如?令曰,依。
以別兼春秋張敎根再牌不進罷職令旨,令于朴晦壽曰,只推。
朴晦壽達曰,翰圈爲之事,令下矣。別兼春秋張敎根,旣有只推之令,更爲牌招,以爲會圈之地,何如?令曰,依。
令于朴晦壽曰,發遣吏郞,諸執事淸齋與否,摘奸以來。
行都承旨申在植書達,臣於本月初五日申時量,敬奉令諭,馳往傳宣于東部蓮花坊蓮池洞契議政府領議政南公轍所住處,則以爲,臣於昨日史官之回,略暴衷懇,中夜倚斗,不寐耿耿,顒俟离明之俯燭體諒,不意銀臺之長,臨宣睿旨,一札十行,恩禮愈加,諭以國勢之岌嶪,民命之遑急,末又以佩安危濟艱憂之道,期之望之,臣雙擎九頓,感涕汎瀾,怳若昵近香案,躬承德音,而亦不知措躬之所也。廉防疾病,俱爲鐵限之情勢,情者情有難安之謂也,勢是勢所不可之稱也。乞退而復來,捐廉而忘義,此乃難安之情也,病至於氣息促而行步艱,凡於朝班公座,一切闕參,此又不可之勢也。今世之人,必遭人彈駁,然後始稱情勢,而殊不念貪戀榮寵,進不知止,爲莫嚴之廉防,蹣跚周行,喘汗欲仆,更有甚於遭罹,夫所謂情勢者,孰有大於此者乎?今若徒恃區區愛戴之微誠,冒沒復出,進退無所遽,公私俱狼狽,則臣身雖不足言,其於國事何?臣近因日候之不適,本症之外,重患毒感與泄痢,寒熱交攻,方此委痛,謹俟一兩日調治,更以文字,仰請慢令之罪云矣,敢達。令曰,知道。更當別諭矣。
安光直,以兵曹言達曰,今四月初八日,宗廟·永寧殿夏享大祭時,守門當爲塡差,而本曹郞廳,都摠府郞廳,五衛將,除入直與在外,排擬苟艱,依定式軍門將官,代差以入之意,敢達。令曰,知道。
李憲瑋,以義禁府言達曰,今此慶科庭試,春塘臺爲之時,本府都事,皆爲赴擧,只有武都事一員,本府入直·當直入直·公事回公都事,弘化門·通化門·靑陽門·月覲門·集春門·丹楓亭禁亂都事,無以推移,假都事八員,令該曹口傳差出,以爲分排之地,何如?令曰,依。
又以義禁府言達曰,本府達辭內,全羅道珍山郡量移罪人張錫胤,益山郡量移罪人洪在敏,龍安縣量移罪人李晦祥,慶尙道熊川縣加德鎭絶島定配罪人金宇光等,罪犯深重,臣府不敢循例擧行事,草記批旨內,依例擧行事,令下矣。張錫胤·洪在敏·李晦祥·金宇光等,竝卽放送事,分付各該道道臣之意,敢達。令曰,知道。
行大司憲趙貞喆書曰,伏以臣伏見令旨下者,有量移罪人李晦祥·張錫胤·洪在敏等放釋之擧,臣不勝驚心惝怳,莫知所以也。噫嘻,裕賊,卽千古所無之元惡大憝也。其沮戲背馳之狀,綻露無餘,而王法未施,鬼誅先加,輿情之憤惋,二十年如一日,惟彼李晦祥,以裕賊圈套中人,構疏則停身而密參,停啓則極力而陰圖。張錫胤則祕謀參裕賊之疏,凶節出魯賢之招,而又其侍坐於達淳待命之所,排擬於翊謨當銓之日,其腸肚之相結,可以推知。至於洪在敏之罪,則職居記注,身廁近密,肆陳一疏,滿紙張皇,無非讎視義理,斁絶彝倫者也。三罪人之當初島配,昨年量移,雖出於大朝殿下好生之德,今若全釋,逆孽凶徒,將生覬覦之心,羸豕霜氷,實有無窮之憂,玆敢略陳短章。伏乞离明,卽收成令,使王綱嚴而公議行焉,臣無任云云。答曰,覽書具悉。已諭於前批,勿煩。
司諫洪百儀書曰,伏以臣人旣鈍滯,才又魯莽,言議風采,百不猶人。淸朝耳目之任,初不近似,而猥荷兩聖朝深仁厚德,無物不遂,獲霑科第,又廁臺閣,出入多年,未效涓埃之報,每顧職名,恒切愧恧之忱。粵在乙亥忝叨亞憲,因一論人,爲世所枳,遂被銓罰,退伏窮廬者,十有餘年矣。自分爲明時之棄物,臣之情地,非但爲聖明之所俯燭,抑亦爲睿鑑之已下諒矣。復廁周行,重入脩門,已矣無望,迺者薇垣除旨,忽下於千萬夢想之外,臣驚惶震懍,罔知攸措。雙擎九頓,感淚無從,臣是何人,得此誤恩於一初之會也?然而廉防至嚴,進身無路,而聲討時急,秉彝同得,有不可言私,章皇出肅,齊聲共討,而臣之情勢旣如此,則雖緣事會而行公,豈可因仍而蹲冒乎?玆敢短章自列,伏乞睿慈,憐臣悶臣,特許鐫免,以安私分焉。臣於昨日,伏見各道放未放判下者,有李晦祥·張錫胤·洪在敏·金宇光放釋之令矣。夫此晦祥·錫胤·在敏三罪人,所犯至重,當初島配,已是輕典,而年前量移之擧,雖出於寬大之聖恩,有關於隄防之不嚴,群下之隱憂而竊歎者久矣。且況宇光,凶逆之私人,鞫獄之緊證,其臚列罪案,昭載丹書,而到今有全釋之令,則其爲惝怳愕眙,駭惑群聽,當如何哉?當此代聽之初,凡係刑政,尤宜嚴正,而負犯如此之類,何可混歸於雜犯之科乎,伏願亟收成令,俾爲嚴隄防之地焉,臣無任云云。覽書具悉。已諭於前批,勿煩。
獻納洪永觀書曰,伏以臣伏見各道放未放成冊判下者,有諸罪人放釋之處分,値此慶會,霈澤旁流,有足以仰認恢蕩之睿念,凡在臣隣,孰不欽仰,而第其中李晦祥·洪在敏·張錫胤·金宇光等放送之令,實不勝惝怳,繼之以憂歎。噫,此輩之負犯何如,關係何如,而向來量移,雖出寬大之恩,已爲失刑之大,義理由是而漸晦,隄防由是而不嚴,輿情之抑菀,厥惟久矣。今此全釋,何爲而有此過中之擧也?況當一初之會,講明之義,尤宜致愼,懲癉之政,亦所當嚴,豈可以似此干犯之罪案,視若尋常之編配,遽議於遇赦卽放,而不少留難也哉?臺章爭執,禁堂執藝,公議可見,而尙未蒙反汗之音,是豈臣等所望於邸下者乎?玆敢略陳短章,仰塵离明,伏願亟寢四罪人放釋之令,俾義理益明,隄防益嚴焉,臣無任云云。覽書具悉。已諭於前批,勿煩。
持平金逸淵書曰,伏以臣伏見諸道放未放達下者,有罪人李晦祥·張錫胤·洪在敏等放釋之令,臣未敢知邸下何爲而有此擧也。惟彼三罪人者,負犯各有關係,罪名俱是深重,年前量移,雖仰好生之德,刑政失宜,久致輿憤之菀,今因大霈之旁流,乃有全釋之特旨,有若尋常編配之遇赦蒙宥者然。噫,莫重者義理,而義理由是而不明,莫嚴者堤防,而堤防因此而不固,臣名忝言責,義難泯默。玆敢忙構短章,仰瀆崇聽,還寢成令,以光睿德,一以爲義理之重,一以爲堤防之嚴,千萬顒祝之至,臣無任云云。覽書具悉。已諭於前批,勿煩。
持平趙容和書曰,伏以莫重者義理也,莫嚴者堤防也。義理不明,則人心靡所底定,堤防或弛,則王綱從以解紐,豈不大可懼哉?臣昨伏見各道罪人放未放秩下者,有李晦祥·張錫胤·洪在敏等放釋之令,臣於此有不勝萬萬憂歎者矣。噫嘻,裕賊,卽窮天地亘萬古所未有之元惡大憝也。其沮戲背馳之凶圖逆節,綻露無餘,自辛酉,至于今二十餘年,尙令人髮豎膽掉心寒骨顫,凡厥徒黨之干係至重者,律以春秋之法,在所當治,彼三罪人者,皆是裕賊之爪牙也羽翼也。或密參凶疏,陰圖停啓,或表裏和應,爛熳逆招,或投進悖疏,斁倫干紀,其前後臚列,布在人耳目,當初刑章之寬貸,近者島配之量移,寔出於我大朝殿下好生之德,而今又竝宥而全釋之,有若尋常罪籍之遇霈肆赦者,則隄防由是而將壞,義理由是而益晦霜氷之憂,容有極哉?輿憤所激,敢陳短章。伏乞离明卽收成令,以嚴王綱,以靖人心焉。仍伏念臣曾忝館職,以韓植事,有所聯箚,而罪犯稽遲,至蒙嚴譴,到今追惟,惶汗浹背,今臣見叨臺銜,雖曰稍異於館職,其有言責則一也。揆以微諒,實難冒膺,而大論方張,聲討爲急,臣於日者,固已章皇出肅,進身臺次,而前此溺職之罪,少無以自贖,伏願睿慈,俯垂鑑燭,亟行刋改,使朝綱肅而私分安焉,臣無任云云。覽書具悉。已諭於前批,勿煩,爾其勿辭察職。
正言李冕植書曰,伏以臣伏見諸道放未放秩,有李晦祥·洪在敏·張錫胤等放釋之令,臣不勝愕然憂歎,不知所以爲諭也。蓋此輩負犯何如,關係何如,而年前量移之擧,雖出於大朝殿下好生之德,至於全釋,則豈非失刑之大者乎?臣恐隄防自此而不嚴,義理由是而不明,玆敢不避猥越,忙陳短章。伏願邸下,淵然深思,亟寢成令焉,臣無任云云。覽書具悉。已諭於前批,勿煩。
上在昌德宮。常參·經筵,以代理停。
世子宮經宿後,內閣·政院·玉堂·藥房·春坊口傳問安。答曰,知道。詣宗廟入齋室後,內閣·政院·玉堂·藥房·春坊口傳問安。答曰,知道。親奉審後,內閣·政院·玉堂·藥房·春坊口傳問安。答曰,知道。
朴晦壽啓曰,明日經筵,取稟。傳曰,停。
朴晦壽達曰,明日常參,取稟。令曰,停。
安光直啓曰,來十一日,朝參日次矣,敢稟。傳曰,停。
朴晦壽達曰,來十一日,輪對日次矣,敢稟。令曰,爲之。
又達曰,來十一日,專經文臣殿講日次矣,敢稟。令曰,十二日爲之。
李憲瑋達曰,行大司憲趙貞喆,執義朴潞壽,持平金逸淵呈辭,掌令李麒峻·尹尙度在外,持平趙容和差祭,監察茶時之意,敢達。令曰,知道。
朴晦壽達曰,翰圈爲之事,令下矣。別兼春秋張敎根,旣有只推之令,卽爲牌招,何如?令曰,依。
以別兼春秋張敎根再牌不進罷職令旨,令于朴晦壽曰,只推。
朴晦壽達曰,翰圈爲之事,令下矣。別兼春秋張敎根,旣有只推之令,更爲牌招,何如?令曰,依。
以別兼春秋張敎根再牌不進罷職令旨,令于朴晦壽曰,只推。
令于朴晦壽曰,春方兼帶玉堂許遞,旣承下敎,前望單子入之。
玉堂前望單子入之,副修撰張敎根代點。
朴晦壽達曰,應敎洪赫,副應敎南履懋,副校理朴齊明,修撰柳致睦·朴容壽差祭,校理李敏會·尹心圭,副修撰李淵祥在外,玉堂上下番俱空,事甚未安。副校理金正喜,副修撰張敎根,竝卽牌招入直,何如?令曰,依。
以副校理金正喜,副修撰張敎根牌不進罷職令旨,令于朴晦壽曰,只推。
令于安光直曰,當該門將,捧現告,事過後,竝令該府,拿問處之。
令于安光直曰,當該承旨推考,當該兵曹郞廳,從重推考。
令于朴晦壽曰,陳設後當親奉審矣,該房知悉。
李憲瑋達曰,廟門之內,例不得高唱號令,而俄者禁喧之際,高唱號令,事極駭然。當該宣傳官,所當重勘,而本院請推之外,無他可施之罰,何以爲之?敢稟。令曰,無妄之過,從重推考。
申在植啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李若烈落點。
朴晦壽,以侍講院言達曰,兼司書徐左輔,時無職名,令該曹,口傳付軍職,何如?令曰,依。
兵曹口傳政事,副司果單徐左輔。
朴晦壽,以禮曹言達曰,卽接宗廟署所報,則今此慶科庭試時,本署官員,俱爲觀光云矣。依定式,本曹佐郞柳宜貞,差送假官,以爲代直後赴試之地,何如?令曰,依。
又以禮曹言達曰,卽接景慕宮官員所報,則今此慶科庭試時,本宮官員,俱爲觀光云矣。依定式,假官一員,令吏曹,以成均館官員,口傳達下,以爲代直後赴試之地,何如?令曰,依。
又以禮曹言達曰,卽接永禧殿官員所報,則今此慶科庭試時,本殿官員,俱爲觀光云矣。依定式,假官一員,令吏曹,以成均館官員,口傳達下,以爲代直後赴試之地,何如?令曰,依。
安光直,以都摠府言達曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢達。令曰,知道。
丁亥四月初七日卯時,王世子詣宗廟夏享大祭攝行動輿入對時,行都承旨申在植,行左承旨金蘭淳,行右承旨朴晦壽,左副承旨安光直,記事官韓鎭㦿·兪章煥,別兼春秋李景在,原仕直提學李存秀,檢校待敎徐憙淳以次陪立。時至,相禮跪達外備,王世子具遠遊冠·絳紗袍,乘輿出齋宿所,藥房提調趙萬永等,進前奏曰,侵早勞動,睿體,若何?令曰,一樣矣。出敦化東狹門,相禮跪達降輿乘輦。王世子降輿乘輦,宮官進圭,王世子執圭,進至宗廟大門外,降輦乘輿所,相禮跪達降輦乘輿。王世子降輦乘輿,王世子釋圭,宮官跪受圭,由宗廟門西挾入齋室,問安勿爲之事,下令。出令旨小頃,相禮跪達外備,王世子具冕服,出齋室門,宮官進圭,王世子執圭,詣望廟禮板位,行四拜禮,仍詣廟內第一室奉審,次詣各室奉審訖。相禮前導,詣省器位視滌濯,執事者以次擧羃告潔,晦壽與香室官,奉香祝進前準祝,王世子親塡祝訖,王世子仍詣永寧殿,行望殿禮,詣殿內,奉審省器訖。入幕次,小頃,相禮跪達外備,王世子詣省牲位南向立,禮儀使趙鐘永,達請省牲,掌牲官,率其屬牽牲,此向跪擧手曰,腯,諸大祝,各巡牲一帀,西向擧手曰,充,俱還復位,省牲訖。禮儀使導王世子,詣齋室門外,王世子釋圭,宮官跪受圭,王世子入齋室後有頃,宗廟·永寧殿祭物陳設後,王世子行親奉審,相禮導王世子,詣宗廟第一室奉審,次詣各室奉審,仍詣永寧殿,殿內奉審訖,還入齋室,諸臣以次陪立。
上在昌德宮。常參·經筵,以代理停。
自辰時至申時,日暈。
夜自一更至三更,月暈。
大祭罷後,內閣·政院·玉堂·藥房·春坊口傳問安。答曰,知道。
朴晦壽啓曰,玉堂備員間,經筵頉稟之意,敢啓。傳曰,知道。
又啓曰,明日殿座相値,經筵頉稟之意,敢啓。傳曰,知道。
朴晦壽達曰,明日侍坐相値,常參頉稟之意,敢達。令曰,知道。
令于朴晦壽曰,專經文臣殿講處所,以春塘臺爲之。
傳于安光直曰,明日出宮門路,以協陽門爲之。
令于安光直曰,明日出宮門路,以貳極門爲之。
朴晦壽達曰,翰圈爲之事,令下矣。別兼春秋金鍏,時在江東縣任所,吳致愚,時在龍岡縣任所,竝斯速乘馹上來事,下諭,何如?令曰,竝許遞
又達曰,翰圈爲之事,令下矣。別兼春秋張敎根,旣有只推之令,卽爲牌招會圈,何如?令曰,依。
又達曰,翰圈爲之事,令下矣。前別兼春秋趙容和,令該曹,口傳還付,牌招會圈,何如?令曰,依。
吏曹口傳政事,別兼春秋單趙容和。
令于申在植曰,大司憲許遞,旣承下敎,前望單子入之。
大司憲前望單子入之,南履翼代點。
令于徐淇修曰,領議政偕來正卿,前大司憲趙貞喆進去。
安光直達曰,領議政偕來正卿,前大司憲趙貞喆進去事,令下矣。時無職名,令該曹,口傳付軍職,何如?令曰,依。
兵曹口傳政事,大護軍單趙貞喆。
李憲瑋達曰,卽者義禁府都事來言,昨日動輿時,鳴錚罪人崔永淳等二人,移送秋曹云矣,敢達。令曰,知道。
安光直達曰,今此試官望中,時無職名人,令該曹,口傳付軍職,何如?令曰,依。
兵曹口傳政事,副司果單金盛淵·李根中。
司諫洪百儀,副應敎南履懋,持平趙容和等達曰,請刋削罪人沈象奎,爲先施以中道付處之典。措辭見上答三司曰,沈象奎事,依達,
司諫洪百儀,持平趙容和等達曰,請遲晩後物故罪人啓能,亟施孥籍,趾賊等凶種,夬施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲〈例〉擧行,斗恒及夏賊親屬,奴嫌連伊夫妻,竝嚴鞫得情,夬正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,夬正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,亟施散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,夬正典刑。措辭見上請島配罪人曺鳳振,亟令王府,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩,夏賊等事,國榮事,更勿煩達,鍾一·振采事,友文·光友事,致後·延壽事,李永純·永喆等事不從,曺鳳振事,島配非輕律,勿煩。
趙容和達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問夬正典刑。措辭見上答府曰,不從。申鼎朝等事不從,申綱·黃允中等事不從。韓植林事勿煩,睦台錫事勿煩。
司諫洪百儀達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上新除授正言李若烈,時在慶尙道丹城地,請斯速乘馹上來事,下諭。答院曰,不從。申鼎朝等事不從,申綱·黃允中等事不從。韓植林事勿煩,睦台錫事勿煩,下諭事,依達。
朴晦壽,以宗廟署提調意達曰,謹依下令,臣萬永,與戶曹判書臣李存秀,偕詣奉審,則神御路磚石,間間動退,外三門西邊一間傾側,不可不及時修改擇日等節,令該曹擧行,何如?令曰,依。
又以禮曹言達曰,宗廟神御路磚石,間間動退,外三門西邊一間傾側,不可不及時修改之意,本署提調趙萬永,戶曹判書李存秀,承令奉審後,擇日等節,令該曹擧行事,本署草記依下矣。修改吉日時,令日官崔福基推擇,則今四月十九日卯時爲吉云,以此日時始役,而修改之由,同月十五日望祭祝文中,措辭添入,所入物種,令各該司,磨鍊進排,亦令繕工監,別定監役官修改,而本署提調·戶曹判書,仍爲監董,恐合於重事體之道,以此擧行,何如?令曰,依。
又以禮曹言達曰,前後文科直赴殿試人,隨其年次,付之今番庭試榜末事,草記依下矣。卽接四館所牒呈,則丙戌別試以後直赴殿試儒生,同年九月秋到記製述入格進士金元根,同年十一月柑製入格生員趙斗淳,丁亥二月人日製入格進士金胤根,同月春到記製述入格生員宋祥來,殿講入格幼學金奎瑞,同年三月皇壇參班儒生應製入格幼學金大根,同月三日製入格幼學權溭合爲七人,丙戌以前直赴殿試儒生,壬午十月秋到記製述入格生員徐念淳,癸未九月秋到記殿講入格幼學李垿,俱因遭故,乙酉·丙戌殿試時,不得赴擧,而徐念淳姑未闋服,李垿已爲闋服,乙酉十二月,濟州儒生試取入格幼學金柔,以海外之人,未赴於丙戌殿試,今番亦未上來云。李垿·金元根·趙斗淳·金胤根·宋祥來·金奎瑞·金大根·權溭等八人,隨其直赴年次,付之榜末,以爲一體放榜之地,而徐念淳·金柔等二人,則依例許赴後科殿試之意,敢達。令曰,知道。
又以禮曹言達曰,卽接舒川幼學申琰所志,則以爲,族姪錫鼎,嫡妾俱無子,以其同姓十寸弟錫祿第四子判逸,欲爲繼後,兩家相議完定,未及禮斜之前,錫鼎夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹,論理草記事,曾有筵奏定式,而門長申琰所訴旣如此,依定式,申錫祿第四子判逸,立爲申錫鼎之後,何如?令曰,依。
安光直,以兵曹言達曰,去丙戌重試對擧別試武科初試入格閑良權東守·金元錫,俱以朞服未葬陳試矣。明日殿試,依例赴擧之意,敢達。令曰,知道
又以兵曹言達曰,直赴殿試奉承傳親騎衛金禹鉉等二百五人,直赴會試奉承傳閑良李麟九等二十七人,隨其錄名,依例許赴於明日殿試之意,敢達。令曰,知道。
又以兵曹言達曰,卽伏見濟州牧使沈英錫狀達達下者,則去乙酉式年武科初試入格閑良申英倫,申飭起送,去己卯式年武科初試入格閑良安敏行,以身病未赴懸錄,而追接該牧牒報,則直赴人狀達時,安敏行,適有身病懸頉,今旣差病,起送爲辭矣。本州以候風駕海之故,初試隨其上來,許赴於當前他科,載在法典,今此申英倫·安敏行,依法典,明日殿試時,竝爲許赴之意,敢達。令曰,知道。
又以兵曹言達曰,知彀官車謹行及其子旗牌官益寬,俱爲直赴殿試,奉承傳矣。同時唱榜,有違法式,益寬,追後赴殿試,何如?令曰,依。
又以兵曹言達曰,今此慶科庭試武科殿試時,直赴殿試人及直赴會時人應試,別單書入之意,敢達。令曰,知道。
安光直,以御營廳言啓曰,今四月初九日,春塘臺親臨王世子聽政慶科庭試文武科試取時,東營·集春營入直軍中,各二十名除出,弘化門·月覲門外排立矣。今夜行巡,無以分排,京中哨軍四十名,添入警巡之意,敢啓。傳曰,知道。
李憲瑋,以義禁府言達曰,因三司合達,刋削罪人沈象奎,爲先施以中道付處之典事,依達事,令下矣。沈象奎,江原道伊川府,中道付處,而以合達內辭意,具罪目,依例發遣府都事,自高陽郡執捉,仍令押送于配所,何如?令曰,依。
行左承旨金蘭淳書達,臣於本月初五日戌時量,敬奉令諭,馳往宣諭于高陽郡下道面玄川里左議政李相璜所住處,則以爲,昨於宣諭史官復命之行,雖嚴不敢章皇附達,而若其決不敢冒出之情,決無以强策之病,冒死槪擧,丐蒙愍燭,更擬日間呼籲,畢陳苦衷,而神爽失守,病思不續,見無以收拾締構,旣不能披瀝情實,卽爲上徹,而重任之虛縻在身,居然爲多日矣。卽又宰臣齎諭,遠辱荒郊,睿遇愈隆,臣罪愈大,顧以逋傲之蹤,重之瘝廢之辜,竟又自陷於偃處坐要之科,釁負至此,益無所容。今奉睿旨,首尾一百二十有餘言,誨之以上體仰念之常分,責之以憂時體國之不當如是,又申之以出處之意,諄復鄭重,殆若慈父之詔迷子,臣雖愚昧,敢不仰感俯怵,思所以生死向前,而左右反復,終不敢爲趨走之恭者,臣蓋爲民國計耳。今日國勢民命之到底艱虞,卽睿念之所憧憧,而至誠惻怛,發爲辭旨,臣實莊誦欽祝,思見德化之盛。然第念終古有爲之主,未有輔相之不得其人,而能從欲爲治者,今於一初之會,命以三事之重者,至及於如臣庸下,民國之事,竟有何補,適見醫疾失劑,其效愈邈耳。固知目下慢命之爲大何,而若緣臣復入,重致僨誤則臣雖萬死,何以自贖,況臣賤疾,比又增苦,郊居距城,一舍非遙,而飭令之下,亦無以自力蠢動,義分都虧,冞增死罪,伏地隕越,恭俟嚴誅云矣,臣則今方復路,緣由馳達云云。令曰,更當別諭矣。
領議政南公轍書曰,伏以淸廟夏享,睿慕克伸,還內萬安,群情胥欣,仍竊伏念擇相,爲治天下國家之先務,得其人則庶績咸熙,書之元首起股肱良是也,不得其人,則僨國事而其形赧汗,易之覆公餗是也。顧今离明代照,體大朝分勞之聖念,夏禹之陰是惜,周文之食不遑,大小臣民,延頸拭目,佇見大有爲之治,甚盛甚盛。適會廊廟久曠,機務多滯,朝野顒企,思得眞宰相第一流,協贊一初之政,而及其除目之出,卽如臣屢試蔑效,作一籧篨之人,於是乎又皆相顧失望曰,今雖置相,與不置相等耳。臣雖杜門病淹,全無聞知,以己度人,寧不揣量?臣伏讀頃下睿諭,十行辭旨,哀痛懇惻,如朱子所謂一毛一髮,無不受病者,邸下旣皆洞燭無餘矣,而畢竟救時之策,期望於臣,譬如强僬僥以萬勻之重,策駑以千里之驟,摧壓顚踣,可立而待矣。雖然此以論道經邦之相業言也,臣何敢當之?臣之前所陳廉防病勢,實係難進,且雖欲進而有不可得者,六十一而求去,六十八而復來,昔賢之言,爲臣準備,跳躍朝堂,示不老病,鄙夫無恥,至今嗤罵,臣之將此二者,視作鐵限,豈過語也哉?臣受聖朝不世之遇,致身至此,糜粉常以自誓,湯火在所不辭,苟有毫分可强而有裨治化者,則邸下雖欲斥遣,臣則有百進自效之義,今乃退托却步,不思擔當者,揆以常情,寧有是理?此必有甚不得已者存耳。今之論臣去就者,或以爲朝臣之分義疎遠者,進退猶可自由,而斯人地位,異於他人,此時此擧,未爲深量。噫,此說,爲臣慮則至矣,而未見其爲國家之長策也,邸下睿學高明,歷觀前史,曷嘗有進不以禮,退不以義,而爲賢相者乎?先正臣文純公李滉之言曰,人臣之義,雖以趨走爲恭,不當進而進,進不爲恭,人君知此道理,然後可以使臣矣,人臣知此道理,然後可以事君矣。苟邸下欲矯今日之弊習,先自勵廉恥始,欲勵廉恥,先斥不肖如臣者,然後始可以尊朝廷而示四方矣。臣聞命以來,意有臺閣之劾正,歷日以俟,寥寥無聞,玆敢冒入文字,仰首呼籲。伏乞睿慈,念重任之不宜虛縻,諒至懇之未可終拂,仰稟大朝,亟賜鞶禠,仍治臣逋慢瀆擾之罪,俾微諒遂而公法伸焉,臣無任云云。答曰,覽書具悉卿懇。余已再宣敦諭,卿則一直固辭,雖緣誠禮之未盡,益切企望之如渴,今見來章,不覺失圖,至於情勢二字,尤非可言,上下之情志,若相有孚,則今何可浼浼如是乎?國勢之奠安,民命之賴活,專係於卿之去就,余豈不日夕苦待,不遑寢食乎?以老成國耳公耳之心,念小子必致乃己之意,勿復巽辭,卽日出肅,則國事豈不萬幸,民事豈不萬幸?輔相異於庶僚,禮遇又極自別,肩輿簉朝,庶可彌綸機務,臥閤論道,何難燮理陰陽?余不多誥,望卿卽爲出膺,弘濟時艱。仍令于朴晦壽曰,此下答,遣正卿宣諭,仍與偕來。
別兼春秋張敎根書曰,伏以翰圈有令,召牌荐降,臣旣叨別兼春秋之銜,曷敢不蹶趨膺?第伏念館中古規,有違越他不得者,蓋圈事,下位主之,從下而備三員,則可以成圈,而顧臣下僚,有在外任者,且有未付者,臣豈可忝居諸僚之右,替行下位之事乎?義在必辭,格難自壞,連事違傲,罪戾實大,玆敢短章仰籲。伏乞离明,俯垂諒察,亟遞臣別兼之任,以存舊規,以完新薦焉,臣無任云云。覽書具悉。所請依施。
丁亥四月初八日子時,王世子詣宗廟夏享大祭攝行入對時,行都承旨申在植,行左承旨金蘭淳,行右承旨朴晦壽,左副承旨安光直,記事官韓鎭㦿·兪章煥,別兼春秋李景在,原仕直提學李存秀,檢校待敎徐憙淳以次陪立。時至,相禮跪達請外備,王世子具冕旒冠·黑黲袍·玉帶·赤舃以出,禮儀使導王世子,至東門外。禮儀使達請執圭,宮官進圭,王世子執圭,詣板位西向立。執禮請行事,禮儀使達請行事,軒架作保太平之舞,作樂八成,執禮請四拜。禮儀使達請鞠躬四拜興平身,王世子行四拜禮,樂九成,執禮請行晨祼禮。禮儀使導王世子,請盥洗位,達請搢圭,王世子搢圭盥手訖。禮儀使達請執圭,王世子執圭,禮儀使導上陞自阼階,詣第一室尊所東向立。登歌作保太平之樂,保太平之舞作,執尊擧羃,瓚爵官酌鬱鬯,禮儀使導王世子,詣神位前北向立,達請跪搢圭。王世子跪搢圭,在植奉香,光直奉爐,王世子三上香,禮儀使達請執瓚灌地,進幣,瓚爵官金履喬,奉瓚跪進,王世子執瓚灌地,以瓚授奠幣瓚爵官徐憙淳,禮儀使達請執幣,獻幣,履喬奉幣跪進,王世子執幣授憙淳,奠于案,禮儀使達請執圭俯伏興平身,王世子執圭俯伏興平身,次詣各室,上香灌鬯奠幣,竝如第一室儀訖,登歌止,禮儀使導王世子降復位,執禮請進饌,軒架作豐安之樂,諸祝史撤毛血盤,授諸齋郞而捧出,典祀官引饌入自正門,捧俎官等,各捧牲匣,薦俎官捧奠于各室訖。執禮請行初獻禮,禮儀使導王世子,詣第一室尊前東向立,因詣神位前跪搢圭。禮儀使達請執爵獻爵,履喬奉爵跪進,王世子執爵授憙淳,奠于神位前,執圭俯伏興少退跪,樂止,大祝進東向跪,讀祝文訖。王世子俯伏興平身,次詣各室,獻爵讀祝,如一室儀,行禮訖。禮儀使導王世子降復位,保太平之舞退,定太平舞進,執禮請行亞獻禮。亞獻官東寧都尉金賢根,行亞獻禮如儀,執禮請行終獻禮。終獻官刑曹判書鄭晩錫,行終獻禮亦如儀,執禮請行飮福禮。禮儀使導王世子,詣飮福位,跪搢圭,禮儀使達請受爵,履喬奉爵跪進,王世子受爵飮訖,履喬受爵授大祝復於坫。禮儀使達請受俎,薦俎官李存秀奉俎跪進,王世子受俎授在植,在植出授司饔院官訖。王世子執圭俯伏興平身,降復位訖,禮儀使達請四拜。王世子行四拜禮,執禮請撤籩豆,大祝入撤籩豆,登歌止,雍安之樂,七祀功臣,祝史齋郞,各撤籩豆訖。軒架作興安之樂,禮儀使達請四拜,王世子行四拜禮訖。執禮請望燎,王世子詣望燎位,望燎訖,禮儀使跪唱禮畢,導王世子還入齋室。王世子釋圭,宮官跪受圭,王世子入齋室釋冕服,諸臣陪立於外。令曰,諸司預待,出令旨相禮跪外備,王世子具遠遊冠·絳紗袍以出,相禮跪達乘輿,王世子乘輿進,止宗廟大門內。令曰,神御路及外三門修改,本署提調與戶判,奉審擧行。仍出西狹門,至降輿乘輦所,相禮跪達請降輿乘輦。王世子降輿乘輦,進至諸臣上馬所,相禮詭達請少駐,敎陪衛之官乘馬,因進發,由把子橋,敦化門外。相禮跪達請降輦乘輿,王世子降輦乘輿,入敦化東狹門·進善門,至仁政門外。王世子降輿步過,還乘輿入肅章門,至協陽門外。王世子降輿步過,還乘輿入建陽門·貳極門還內,出徽旨解嚴,諸臣以次退出。
上在昌德宮。常參·經筵,以代理停。
藥房提調趙萬永,副提調申在植達曰,伏未審日間,大殿聖體,若何?中宮殿氣候,若何?移次齋宿,廟享禮成,連日勞動之餘,睿體,何如?臣等不任區區伏慮,敢來問安。答曰,大殿聖體萬安,坤殿氣候安吉,余亦一樣矣。大殿·中宮殿口傳問安。答曰,知道。世子嬪宮口傳問安。答曰,知悉。
朴晦壽啓曰,明日經筵,取稟,傳曰,停。
朴晦壽達曰,明日常參,取稟,令曰,停。
徐淇修達曰,行大司憲南履翼,掌令李麒峻·尹尙度在外,執義朴潞壽,持平金逸淵·趙容和呈辭,監察茶時之意,敢達。令曰,知道。
申在植達曰,今日殿座,承旨當爲備員,而左副承旨安光直式暇,無以備員,何以爲之?敢稟。令曰,許遞,旣承下敎,前望單子入之。
承旨前望單子入之,趙寅永代點。
令于趙寅永曰,良人黃鍾九,締結宦侍,圖得武監,紀綱所關,萬萬痛駭,嚴刑遠配。
以別兼春秋趙容和牌不進罷職令旨,令于朴晦壽曰,只推。
丁亥四月初九日卯時,上詣春塘臺。親臨慶科庭試,文武科庭試試取,王世子侍坐入對時,行右承旨朴晦壽,右副承旨趙寅永,同副承旨徐淇修,記事官韓鎭㦿·兪章煥,別兼春秋李景在,檢校待敎徐憙淳,以次詣閤。時至,相禮跪贊請外備,王世子具翼善冠·衮龍袍,乘輿出重華門·貳極門,歷建陽門,詣祗迎位,大駕至,鞠躬祗迎訖。相禮跪贊王世子乘輿,復由建陽門·靑陽門,隨詣春塘臺,相禮跪贊請降輿。王世子降輿,詣侍坐位侍坐訖。王世子承命,令懸題紙入之,對讀官等封入懸題紙,王世子承命,令讀券官金履喬·李存秀·金魯敬·金履載等,各書表題,擬宋蘇軾請如先王之爲天下,使天下欣欣然常有無窮之心,賦題,懸鐘鼓磬鐸鞀,以待四方之士,限申時,對讀官等,承令懸題訖,令京表鄕賦。令書令旨曰,今番庭試,取二十人,賦取十三人,表取七人。行都承旨申在植曰,陪衛禁軍排立之際,擧行有所做錯,當該宣傳官,所當重勘,而本院請推之外,無他可施之罰,何以爲之乎?令曰,事過後拿處,可也。出擧條令書令旨曰,當該司鑰,事過後,令攸司,從重科治。又令書令旨曰,堂上對讀官·讀券官,加差下。又令書令旨曰,都承旨·左承旨·右副承旨·陪衛兵曹堂上竝讀券官,加差下。賤臣出傳令旨,諸試官,分考編次訖,令科次爲之。憙淳讀奏賦一張,讀券官金鏴讀奏表一張訖。仍令書等,履喬請竝書三下。令可之。履喬以次書等訖,王世子親坼賦三下一皮封還下,晦壽讀奏封內,令晦壽,以次坼封,讀奏封內訖。相禮跪告禮畢,仍贊請乘輿,王世子乘輿,由靑陽門·貳極門,入重華門還內,諸臣以次退出。
丁亥四月初九日卯時,上詣春塘臺。親臨王世子聽政慶科庭試,文武科殿試試取入侍時,行都承旨申在植,左副承旨李憲瑋,右副承旨趙寅永,同副承旨徐淇修,記事官權大肯,別兼春秋李穆淵,檢校直閣李嘉愚以次侍立。時至,通禮跪啓請外辦,上具翼善冠·衮龍袍,乘輿出宣化門,藥院提調趙萬永,進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·靑陽門,陞春塘臺,讀券官行吏曹判書金履喬,行戶曹判書李存秀,行兵曹判書金魯敬,左參贊金履載,禮曹判書趙鐘永,工曹判書金敎根,漢城判尹宋冕載,吏曹參判朴周壽,行護軍鄭基善·洪起燮,對讀官戶曹參議徐憙淳,行副護軍李若愚·李奎鉉,吏曹參議任存常,大司成金鏴,輔德權敦仁,行副護軍李光正·金道喜,禮曹參議李嘉愚,行副護軍金鼎均·金䥧,副校理朴齊明,副司直徐左輔,副司果李圭祊·尹正鎭,修撰朴容壽,弼善金裕憲,文學李景在,副司果李穆淵·李正耆,考官大護軍趙萬永,護軍申鴻周·申絅,參考官行副護軍徐有素·任聖臯,宗簿正高時臣,都摠經歷具鏘和,以次入就拜位,引儀唱四拜訖,以次陞座侍立。上命書傳敎曰,武科殿試處所,以中日閣,命官爲之。出榻敎魯敬進前奏曰,試題已懸,多士方以謄題紛擾,還內時作路,以丹楓亭爲之似好,而亦有先朝已行之例,故敢此仰達矣。上曰,依爲之。通禮跪啓請乘輿,上乘輿入靑陽門,由銅龍門·建陽門·協陽門,出標信解嚴,入宣化門還內,諸臣以次退出。
上在昌德宮。常參·經筵,以代理停。
藥房提調趙萬永,副提調申在植啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
申在植啓曰,明日經筵,取稟。傳曰,停。
朴晦壽達曰,明日常參,取稟,令曰,停。
趙寅永,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
趙寅永達曰,備邊司郞廳來言,今日賓廳日次,而領議政南公轍,左議政李相璜未肅拜,右議政未差,不得來會云矣,敢達。令曰,知道。
趙寅永啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申在植達曰,行左承旨金蘭淳,今日不爲仕進,卽爲牌招,何如?令曰,依。
注書韓鎭㦿病,代以林永洙爲假注書。
傳于申在植曰,按覈使留待。
傳于申在植曰,按覈使入侍。
令于朴晦壽曰,按覈使下直,守令留待。
令于朴晦壽曰,右承旨入對,按覈使下直,守直同爲入對。
朴晦壽達曰,翰圈爲之事,今下矣。前別兼春秋張敎根,令該曹,口傳還付,牌招會圈,何如?令曰,依。
申在植啓曰,吏曹郞廳來言,新恩政事,取稟。傳曰,當日爲之。
令于李憲瑋曰,更思之,俄筵承宣所奏果是矣。罷職中官金承業,令該府,照律定配。
承旨前望單子入之,金鏴·尹秉烈代點。
大司成前望單子入之,金炳朝代點。
兼弼善前望單子入之,李圭祊代點。
注書權大肯病,代以李鼎在爲假注書。
有政。吏批,行判書金履喬進,參判朴周壽病,參議任存常病,行都承旨申在植進。以金元根爲兵曹參議,金敎根爲知經筵,鄭禮容爲右通禮,學諭單金奎燮,典籍單林原培,文科甲科第一人,禮賓主簿單李寅華,武科甲科第一人,新及第金元根,通訓今加通政,登科前資窮準職,依法典陞堂上,故學生姜文耇,贈戶參例兼,姜昚贈戶議,姜尙胤贈樂正,已上同知姜壽渭三代,故僉知裵興唐,贈戶參例兼,孝行卓異贈職事承傳。
兵批,判書金魯敬式暇,參判金熙華病,參議未差,參知黃燾入直進,左副承旨李憲瑋進,同知李孝植,僉知金光運,護軍金蘭淳,副護軍安光直·徐淇修,以上竝單付。
吏批,再政。兵曹參議單黃燾,兵曹參知單金元根。
令于朴晦壽曰,在外玉堂許遞。
令于朴晦壽曰,向於代聽後初賓對,以開言路三字,前席陳達,卽前持平高時臣一人,而此人,以乃祖之後孫,有此嘉言,余心尙用感歎,且念湖南一路,在國家關係何如,而高官顯爵之許久未出者,甚是欠事,以此仰稟,旣承下敎,宗簿寺正高時臣,校理除授,待明朝牌招察任。
朴晦壽,以禮曹言啓曰,今四月十七日巽時,王世子聽政慶科庭試,文武科放榜時,親臨與權停例,何以爲之,而處所以何處擧行乎?敢稟。傳曰,親臨磨鍊,春塘臺爲之,王世子侍座之節,依例磨鍊,
又以禮曹言啓曰,今四月十七日巽時,親臨春塘臺,慶科庭試文武科放榜時,王世子侍坐之節,依例磨鍊事,命下矣。出宮時王世子祗迎處所,以何處磨鍊乎?敢稟。傳曰,協陽門外爲之。
吏曹口傳政事,別兼春秋單張敎根。
翰林本館會圈三點,金英淳·成遂默·李根友·宋持養·趙秉常·李鼎在·洪在喆,已上取七人。
李鼎在在外,代以徐有贊爲假注書。
大護軍趙貞喆書達,臣於本月初八日戌時量,敬奉書答,馳往傳宣于東部蓮花坊蓮池洞契領議政南公轍所住處,則以爲,臣纔上披瀝之懇,鞶帶之禠,攢手顒企,如擧子之待榜,如累人之望赦,卽又正卿之臣,臨宣下答,不惟不賜從兪,字字恩言,惻怛懇摯,諭以日夕苦待不遑寢食,終又勉之以肩輿簉朝臥閤論道,古昔盛際名臣碩輔之得此於其君者,能有幾人,如臣無似,誠不敢當,奉讀未半,不覺聲淚之交逬,而若以情勢之無可言爲諭,則臣愚死罪,亦不能無憾於此也。世固有迫於君命,不得固守所執者,此近所謂分義居先廉防在後者也。臣亦豈敢自異於人,而至於有疾而不能陳力就列者,上無以勉之,下無以强之也。將此病而供是職,失儀於謹嚴之地,闕禮於候賀之班,居則尸素,出而顚蹶,則竊恐招譏於具瞻,貽累於則哲,念及國事私計,其將極狼狽而大可悶矣。至懇便歸於例讓,微諒未孚於睿衷,恩數愈隆,罪戾冞積,跼天蹐地,此何人斯?固知屢煩書籲之萬萬悚懼,而疾痛之極,不暇擇聲,將不得不更入文字,仰請威罰,而重臣之來留陋止,亦爲臣惶隘之一端,偕來之令,亦卽收還,使殘喘,得以少延,千萬泣祝云矣。臣旣承偕來之令,姑爲仍留之意,敢達。答曰,纔有日昨之答,意謂卿卽日幡然,非但出膺尙遲,巽辭一直浼浼,何不念上下相持,有損事面,一番陳書,已悉卿之可言,則更何必至於再乎?卿先出肅,然後左揆又當簉朝,卿其隨正卿入來,余方側席以待。仍令曰,此敦諭,偕來正卿,更爲宣諭,期於偕入。
金鏴,以摠戎廳言達曰,本廳中軍金煐纔已達下,而呈辭在外,身病沈重,不得來現,改差,何如?令曰,依。
兵曹,以李石求爲摠戎中軍。
金鏴,以都摠府言達曰,副摠管李忠運,以御營中軍軍兵等中日試射放事,南小營晝仕出去之意,敢達。令曰,知道。
李憲瑋,以義禁府言達曰,中官金承業,令該府照律定配事,承令達下矣。金承業,今方待令,拿囚之意,敢達。令曰,知道。
金鏴,以兵曹言達曰,訓鍊院僉正沈正書,病難供職,呈狀乞遞,改差,何如?令曰,依。
又以兵曹言達曰,卽伏見慶科庭試武科殿試榜目達下者,則選武軍官許敬濂之敬字,以敏字書之,鄕騎士金道源之道字,以星字書之,鄕騎士曺錫哲之哲字,以喆字書之,科榜事體,何等審愼,而如是誤書,殊涉未安,原榜目中,付標以入,而當該試官推考,何如?令曰,依。
又以兵曹言達曰,因刑曹草記,昨日親臨試士時,攔入科場,冒濫上言罪人鄭哲欽·鄭乃濂·李濟鳳·全享祿,依律文降定水軍,令兵曹,定配所押送事,依下矣。冒濫上言罪人鄭哲欽,平安道寧遠郡,水軍充定,鄭乃濂,咸鏡道利原縣,水軍充定,李濟鳳,慶尙道蔚山府,水軍充定,全享祿,全羅道茂長縣,水軍充定,驛子押送之意,敢達。令曰,知道。
李憲瑋,以義禁府言達曰,罷職中官金承業,令該府,照律定配事,令下矣。承令內,更思之,俄筵承宣所奏果是矣。令該府,照律定配罪,取考律文,則大明律公式條,有曰若將不合行事務,乘時矇朧稟說施行者,依詐傳各衙門官員言語律,科罪同律。詐僞條,有曰若詐傳一品二品衙門官言語者,杖一百徒三年。大典通編推斷條,有曰犯私罪,杖一百以上決杖,告身盡行追奪。雜令條,有曰王府決杖,代以金贖云矣。金承業,杖一百收贖,告身盡行追奪,江原道蔚珍縣興富驛,徒三年定配,而以承令內辭意,具罪目,依例發遣府書吏押送配所,何如?令曰,依。
又以刑曹言達曰,令曰,良人黃鍾九,締結宦侍,圖得武監,紀綱所在,萬萬痛駭,嚴刑遠配事,令下矣。謹依下令,黃鍾九,嚴刑一次後,全羅道羅州牧,定配所,卽爲押送之意,敢達。令曰,知道。
又以刑曹言達曰,昨日親臨試士時,知禮鄭哲欽,慶山鄭乃濂,開城府李濟鳳,江東全享祿,瑞興金行五,三登李益相,沔川李秉默等,闌入科場,冒濫上言,中部李錫求,冒稱幼學,毆打衛軍罪,竝令臣曹勘處事,令下矣。謹按律文,則大典通編諸科條,有曰闌入科場者,限己身降定水軍。訴冤條,有曰冒濫上言,事理重者,依上書詐不以實律,杖一百徒三年。名例云,二罪俱發罪各等者,從一科斷。戶籍條,有曰役姓名不以實書者,杖一百徒三年,竝依此律,鄭哲欽·鄭乃濂·李濟鳳·全享祿,限己身降定水軍,令兵曹,定配所押送,李錫求,決杖一百後公忠道鴻山縣,徒三年定配所,卽爲押送,金行五年今七十五,依法典收贖放送,李益相·李秉默,多岐譏詗,尙未就捕,待捉得,一體擧行之意,敢達,令曰,知道。
刑曹申目粘連,大邱蔡師仲獄事段,腦後肉坋雖緣孔女之推擠,乳邊血癊,實由蔡漢之踢打,實因明的,詞證俱備,訊推償命之意,分付,何如?判付達,依準。又申目粘連,江西韓敬麟獄事段,兩檢再査,皆以光祿爲正犯,末梢會査,始乃換定於敬獜,而其所換定者,一則取證於四德之變招,一則執贓於敬獜之約賂,道啓所云,雖非必殺之心,焉逭償命之律者,甚是確論,敬獜,訊推得情,何如?判付達,依準。
刑曹申目粘連,忠原李大鳳獄事,謹依判付,取考原案,則鬪毆日中之場,斷送當下之命,實因明的,詞證俱備,此獄正犯,非渠伊誰,一案旣成,三尺莫嚴,依前訊推之意,分付道臣,何如?判付徽旨內依準。又申目粘連,楊州洪邊大獄事,實因不明,詞證不備,疑眩極多,無一明備,決折甚難,而遽成完獄,有非審克之政,更令道臣,到底査究,論理登聞後稟處,檢案,何等審愼,而許多錯誤,不可但以疎漏言,初覆官,竝從重推考爲白乎旀,徽旨見下,雲山鄭殷石獄事段,傷損,竝著於速死必死處,則實因的矣。傍觀,旣有李·林·張·韓等諸供,則詞證備矣。殺人者死,三尺至嚴,成獄償命,斷不可已,如法訊推,期於輸款,何如?判付徽旨內依準。又申目粘連,道啓傅生,不無竟見,而但彼則一打,而此則再打,彼則擲打,而此則執打,其所以打之者,煞有緊歇之不同,且被打致死,明有檢因,依前訊推,期於得情爲白乎旀,徽旨見下,安山朴永祿獄事段,肐肘之三處皮脫,胸膛之三寸堅硬,俱是結縛毆打之症,雖云三人之竝力,不出一漢之行兇,而且屍親不能掩護,兇身惟願速死者,已是自服之斷案,今若强覓疑端,遽傅輕典,則幽冤無以洩,國法有所屈,如法訊推,從速償命,何如?判付徽旨內依準。
行大司諫朴綺壽,司諫洪百儀,副應敎南履懋,掌令尹尙度,持平金逸淵·趙容和,獻納洪永觀,正言李冕植,副修撰張敎根等達曰,請伊川府中道付處罪人沈象奎,爲先施以遠竄之典。措辭見上答三司曰,沈象奎事,大官付處,非輕律,勿煩。前後達辭中沈事,更以沈象奎改書事有令。行大司諫朴綺壽,司諫洪百儀,掌令尹尙度,持平金逸淵·趙容和,獻納洪永觀,正言李冕植等達曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上以下十八字刀割請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩,夏賊等事,國榮事,更勿煩達,鍾一·振采事,友文·光友事,致後·延壽事,李永純·永喆等事不從,曺鳳振事,島配非輕律,勿煩。掌令尹尙度,持平金逸淵·趙容和等達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上新除授行大司憲南履翼,時在廣州地,請斯速乘馹上來事,下諭。答府曰,申鼎朝等事不從,申綱·黃允中等事不從,韓植林事勿煩,睦台錫事勿煩,下諭事,依達。行大司諫朴綺壽,司諫洪百儀,獻納洪永觀,正言李冕植等達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不從。申鼎朝等事不從,申綱·黃允中等事不從,韓植林事勿煩,睦台錫事勿煩。
左議政李相璜書曰,伏以臣之辭禠相職,歲才一周,始臣之陳辭於我大朝殿下也。豈不以上之所期望於下者甚重,而下之所報答於上者甚蔑,爲臣心之所甚愧,而抑淵鑑之所悉燭也耶?不惟報答期望之不能副稱而已,頹者益頹,棼者益棼,轉至於莫可收拾,此又臣之所大懼也。故旣籲又籲,不一籲而始得準辭,是豈臣謬爲遜辭而然哉?亦我大朝殿下,有以俯察其本實爲然耳。今此除命,又何爲而及於臣身也?重以十行睿札,鄭重優渥,以臣年前所承受於大朝,而竟未免孤負者,又擧毗而敦勉之,有若前用之未卒而後效之可責,惝怳悸恧,實不省置躬之所,明主出治,必注意於相,其人之得失,而國之治亂係焉。今我邸下,方受丕子之責於我大朝殿下,代聽萬幾,時際一初,正宜得賢與共,汲汲陳紀,以爲永圖,屋極之鎭重,而撐柱則棟樑之是倚,車箱之服遠,而運斡則輪軸之是須,若以易橈之材,不攻之料,爲棟爲軸,責其撐柱運斡之功,則將何所恃而爲屋與車哉?臣之綿力薄德,眞易橈之材而不攻之料也。若强其任受,失於量授,則將見其決不支而必且僨矣,不支與且僨,是豈臣一己之私憂哉?若謂試可,則臣固旣試,而已見其不可也,若謂苟充,則其號甚大,非若冗官漫銜之或可以苟然充員也。抑又謂元輔居右,仰成有恃,則此說固然,而若其協贊共貞,臣亦未嘗全無其責,今有重器於此,使二人對擧,力有不齊,一能勝而一不能勝,則竟能措是器於安處,而無傾欹攧撲之慮有不敢保,然則得無以不能勝之故,而竝敗其能勝之績哉?不能勝任,臣實自知,左右思惟,臣實無說可以冒受於上,上實無說可以濫受於下,臣之當退而不當進,其義較然若是,而抑又臣有危疾,久不敢自齒於平人,臂脚之痛,其去偏廢也無幾,頭目之眩,時欲或起而旋仆,朝氣稍醒而暮氣甚惛,昨候或勝而今候不逮,齒不期衰而衰日甚,衰不期病而病日痼。懕懕負玆,餘景良苦,丐恩從便,退尋鄕廬,汲淸潄津,息煩寧神,爲須臾延喘之計,而若又奔奏鍾漏,行不知休,無補於公,而將見賤疾之益不可爲,若蒙恩慈,俯加垂憐,實曲遂微物之至仁大化也。玆列苦衷,仰干睿聰。伏乞仰稟大朝,亟許鐫改臣見叨相職,無致匪據而冒玷。仍使有願而獲伸,則公私不勝大幸,臣無任云云。答曰,覽書具悉卿懇。卿之封章,余日企待,及其見之,非徒無幡然之意,聽我若是漠漠,視我若是浼浼,以卿體國之誠,今何如此?自不覺茫然失圖,惟將積余之誠禮,以俟卿心之回悟而已,而廟務之委廢,事面之有損,亦豈不萬萬憂悶哉?望卿勿復圖辭,卽膺特簡之命。仍令曰,此下答,遣京兆尹宣諭,與之偕來。
別兼春秋趙容和書曰,伏以臣於日昨,伏奉恩旨,授臣以別兼春秋,召臣以翰圈之事。臣於是仰感俯怵,宜卽叩謝,而第念會圈之規,必從下位備員,不得越次替行,便成金石之法,日前張敎根之陳籲蒙準者,職由是耳。今臣所處,實無異同,而若諉以在外兩僚之已爲遞去,揚揚趨膺,則非但貽笑同列,其如壞了館規,何哉?卽此一事,已是臣難冒之端,而況臣見銜,與監事臣李相璜,有舅甥應避之嫌,在下當遞,揆例則然,公格私義,去就已決,自犯違傲,冞增悚蹙,敢陳短章,仰塵离明。伏乞睿慈,將臣別兼之任,亟賜遞改,以存格例,俾安微分焉,臣無任云云。覽書具悉。所請依施。
丁亥四月初十日辰時,上御熙政堂。按覈使入侍時,左副承旨李憲瑋,記事官權大肯,記注官安仁,別兼春秋李穆淵,按覈使金炳朝,以次進伏訖。上曰,史官分左右,上曰,按覈使進前。上曰,何以爲之而來乎?炳朝奏曰,楚山事,已陳於狀達,而其外有見聞者,楚山民之來訴,皆以爲戶役日滋,還弊歲增,還上折米,爲三萬二千餘石,民戶則三千餘戶中,受還之戶,不過爲一千七百餘戶。又有戶錢,一年都數,爲二千五百餘兩,民戶歲縮,徵錢無減,此實闔境切骨之瘼,臣意則還米限一萬石,以錢代捧,移送穀小邑,戶錢,毋敢如前橫徵,庶有支保之效,待新道伯赴任,往復廟堂,從便稟處似好,而以此擧條,方欲詳細仰達於小朝矣。上曰,唯。仍命退,按覈使先退,承史以次退出。
丁亥四月初十日午時,王世子座重熙堂,按覈使,下直守令同爲入對時,行右承旨朴晦壽,記事官權大肯·兪章煥,別兼春秋李穆淵,按覈使金炳朝,長湍府使沈鍾奎,以次進伏訖。令曰,史官分左右,令曰,按覈使進前。令曰,善爲往來乎?炳朝曰,憑依寵靈,無事來往矣。令曰,狀達之外,更無他事乎?炳朝曰,臣只以楚山事行査,故道內之事,未得詳知,而楚山事,已陳於狀達,行査外見聞,則臣行到平壤也,楚山民之鎭日來訴於臣者,不啻幾百,而以爲戶役日滋,還弊歲增,勢將至朝夕渙散之境云。故問其事實,則本邑民戶,爲三千三百餘戶,而分還應受之戶,不過爲一千七百餘戶,還上折米之數,則爲三萬二千餘石之多,以千七百戶,受三萬二千餘石之還,而加之以倉捧則橫濫無節,官用則督責多端。又有名以戶錢斂於民而納於官者,一年都數,爲二千五百餘兩,在昔則謂以邑軍官需用,如干徵捧於軍官把定之民,近年以來,革罷軍官之名,排捧於一邑,而民戶歲縮,徵錢無減。此實闔境切骨之瘼爲言,可見民情之難支,臣意則以爲還穀折米,限一萬石待秋糴,以錢代捧,移轉於穀小邑,所謂戶斂之錢,毋敢如前橫徵,則庶有祛瘼支保之效,新道伯赴任後,更加詳察其虛實,往復廟堂,從便稟處之地似好,故敢此仰達矣。令曰,依爲之。出擧條令曰,楚山民捉囚營獄者,爲幾人?炳朝曰,十餘人,而臣又到營後捉來者,亦十餘人矣。令曰,前道伯,自何時廢務乎?炳朝曰,自去月十八日矣。令曰,何日入來乎?炳朝曰,今方直爲復令矣。令曰,按覈使就座,令曰,按覈使先退。令曰,下直守令進前。鍾奎進前,奏職姓名,講七事。令曰,下去着意爲之。晦壽達曰,宣諭乎?令曰,唯。晦壽與鍾奎,退伏楹外宣諭,還入伏。令曰,下直守令先退,令曰,諸承旨持公事入對。賤臣承令出閤外傳令。行都承旨申在植,右副承旨趙寅永,以次進伏訖。令曰,公事讀奏。在植讀奏全羅監司李光文雨澤狀達,寅永讀奏黃海監司沈能岳農形雨澤狀達。令曰,何承旨不爲仕進乎?在植曰,左承旨病狀,同副承旨式暇矣。令曰,左承旨·同副承旨許遞,旣承下敎,前望單子入之。賤臣承令出閤外,持前望還入伏。令曰,應敎,誰也?晦壽曰,洪赫矣。令曰,兩司亞長,誰也?晦壽曰,司諫洪百儀,執義朴潞壽矣。承旨前望,金鏴·尹秉烈代點。令曰,尹秉烈登科頗久乎?晦壽曰,十五年矣。令曰,新除授承旨,牌招察任。令曰,大司成·兼弼善有闕之代,旣承下敎,前望單子入之。前望單子入之,大司成金炳朝,兼弼善李奎祊代點。晦壽達曰,昨者黃鍾九處分,寔出於折奸防微之睿意,臣固不勝欽仰,而第其罪目,在於締結宦侍則當該中官,宜施當律,而仍置勿問,有非宮府一體之義,此等處尤合嚴處,故敢此仰達矣。令曰,已自內勘處矣。出擧條令曰,童蒙單子,修正以入,可也。晦壽曰,俄者大殿,亦有童蒙單子修正以入之敎,故已爲嚴飭,待其修正,卽當入達矣。令曰,唯。令退,諸臣以次退出。
上在昌德宮。常參·經筵,以代理停。
朴晦壽啓曰,明日經筵,取稟。傳曰,停。
朴晦壽達曰,明日殿講相値,常參頉稟之意,敢達。令曰,知道。
又達曰,來十六日,漢學文臣殿講日次矣,敢稟。令曰,十八日爲之。
又達曰,來十六日,日次儒生殿講日次矣,敢稟。令曰,爲之。
令于金鏴曰,下直守令留待。
令于金鏴曰,右承旨入對,下直守令,同爲入對。
金鏴達曰,輪對官來待矣。令曰,入對。
傳于申在植曰,都承旨·左承旨,率童蒙入侍。
金鏴,以兵曹言達曰,明日春塘臺,王世子代臨專經文臣殿講座堂時,本曹堂上陪衛二員,當爲進參,而參知金元根,唱榜前不得出肅,無以備員,令政院稟令變通。仍令該曹,以在京無故人,口傳差出,待下批,牌招以爲進參之地,何如?令曰,依。
金鏴達曰,因兵曹草記,明日春塘臺,王世子代臨專經文臣殿講坐堂時,本曹堂上陪衛二員,當爲進參,而參知金元根,唱榜前不得出肅,無以備員,令政院稟令變通。仍令該曹,以在京無故人,口傳差出,待下批,牌招事,依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參知前望單子入之,柳季麟代點。
申在植達曰,卽者漢城府官員來言,山訟擊錚,當爲回達,而判尹宋冕載奉令在外,次堂例不得擧行云,何以爲之?敢稟。令曰,許遞,旣承下敎,前望單子入之。
判尹前望單子入之,李存秀代點。
申在植達曰,擊錚回達,當爲擧行,新除授漢城判尹李存秀,卽爲牌招,何如?令曰,依。
申在植,以吏曹言啓曰,卽接通禮院牒報,則以爲,明日文臣殿講時,相禮不可不備,而相禮趙冀永,身病猝重,萬無起動進參之路云。通禮院相禮趙冀永改差,其代口傳備擬以入,何如?傳曰,允。
吏曹口傳政事,以徐左輔爲相禮。
令于尹秉烈曰,明日出宮門路,以貳極門爲之。
吏曹,兵曹參議單柳季麟,參知單黃燾。
兵曹口傳政事,副護軍單金元根。
趙寅永,以吏曹言達曰,奉常寺奉事金龍翼,受由過限不上來,依例改差,何如?令曰,依。
又以吏曹言達曰,成均館司成鄭鴻慶,溫陵令成好謙,成均館典籍李濟翼·姜時永等呈狀內,矣身素患痰癖之症,當此換節之時,一倍添劇,時日之內,萬無起動供職之望云。其身病,俱如是沈重,則有難强令察任,竝改差,何如?令曰,依。
又以兵曹言達曰,今四月十一日,武臣賓廳武經講書時,訓鍊院判官申鍾命,三略不通,依定式推考警責,何如?令曰,依。
又以兵曹言達曰,今四月十一日,立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
司諫洪百儀,副應敎南履懋,掌令尹尙度,修撰朴容壽等達曰,請伊川府中道付處罪人沈象奎,爲先施以遠竄之典。措辭見上答三司曰,沈象奎事,大官付處非輕律,勿煩。
司諫洪百儀,掌令尹尙度等達曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施拏籍之律,金樂敎,亟令王府,設鞫嚴覈,快正邦刑。措辭見上
以下十八字刀割請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩,夏賊等事,國榮事,更勿煩達,鍾一·振采事,友文·光友事,致後·延壽事,李永純·永喆等事不從,曺鳳振事,島配非輕律,勿煩。
掌令尹尙度達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上答府曰,申鼎朝等事不從,申綱·黃允中等事不從。韓植林事勿煩,睦台錫事勿煩。
司諫洪百儀達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不從。申鼎朝等事不從,申綱·黃允中等事不從。韓植林事勿煩,睦台錫事勿煩。
義禁府申目,門將韓元植·洪·鄭邦采·李禎植·康萬基·具錫朋·李義權·李兢緖·李顯城·梁迪洙·洪槏·李煥懋等原情云云。徽旨內辭緣,泛稱遲晩,韓元植·洪·鄭邦采·李禎植·具錫朋·李義權·李兢緖·李顯城·梁迪洙等段,所當請刑是白乎矣,曾經宣傳官·都摠府郞廳,勿爲請刑,載在大典通編,竝只議處,康萬基·洪槏·李煥懋等段,竝只刑推得情,何如?判付達,依準爲旀,康萬基·洪槏·李煥懋等段,竝只除刑推議處爲良如敎。又申目,宣傳官兪章煥原情云云。徽旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付達,依準。
丁亥四月十一日午時,上御熙政堂。都承旨·左承旨,率童蒙入侍時,行都承旨申在植,行左承旨朴晦壽,假注書徐有贊,別兼春秋張敎根·李景在,以次進伏。童蒙敎官洪鍾浩·兪碩柱·洪吉周·趙秉龜,各率訓下,進伏楹外訖。上命諸童蒙進講,在植曰,以次呼名,使之進講,似好矣。上曰,唯。諸童蒙,各持所讀冊子,以次進講。在植曰,在前童蒙入侍之時,每有諸童蒙應製之例矣。上仍命出題,在植承命,書綠陰芳草勝花時七字,頒示諸童,各給紙筆,使之製進。上命承史及敎官權退,少間更命入侍。承史先入,在植曰,敎官旣已權退,更使入侍,以爲出去時,各率訓下退出,似好矣。上可之。賤臣出去,與敎官偕入進伏,諸童蒙各進所製。上命承旨分考,仍命頒賞,承旨分考訖。出楹外呼名,各給紙筆墨後,上命敎官率訓下先退。仍命退,承史以次退出。
丁亥四月十一日辰時,王世子座重熙堂。右承旨·輪對官·下直守令,同爲入對時,右承旨金鏴,假注書徐有贊,記事官兪章煥,別兼春秋張敎根,以次進伏。輪臺官瓦署別提趙孝珍,中樞府都事魏鍾敏·權友容,敦寧府判官李玄好,參奉李章五,司䆃寺奉事林孝謙,司僕寺主簿鄭善敎,羅州牧使趙咸永,榮川郡守尹匡烈,進伏楹外訖。令曰,輪臺官使之進前,奏職姓名及職掌也。孝珍等,以次奏職姓名及職掌。鏴曰,瓦署別提趙孝珍,奏對之際,做錯非細,推考,何如?令曰,依爲之。出擧條令曰,守令進前,咸永等,以次奏職姓名及七事。仍令宣諭,鏴出楹外宣諭訖。令守令先退,承史以次退出。
上在昌德宮。常參·經筵,以代理停。
自人定至五更,灑雨下雨,測雨器水深八寸。
王世子詣春塘臺,專經文臣殿講還內後,內閣·政院·藥房·玉堂·春坊口傳問安。答曰,知道。
朴晦壽啓曰,明日經筵,取稟。傳曰,停。
朴晦壽達曰,明日常參,取稟,令曰,停。
李憲瑋達曰,行大司憲南履翼,掌令李麒峻在外,執義朴潞壽,掌令尹尙度,持平金逸淵·趙容和呈辭,監察茶時之意,敢達。令曰,知道。
金鏴啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于朴晦壽曰,專經文臣殿講居首成均館直講趙渡賞格,依例捧令旨。
以司錄李培林,兵曹正郞李在鶴,佐郞任百能,修撰朴容壽,說書兪章煥,承文校檢愼尙欽,副正字洪佑順·李根友,典籍姜時永,副司果李圭枋禁推徽旨,令于朴晦壽曰,分揀。
以黃海監司沈能岳狀達,今四月朔進上乾秀魚卵等,限內不得封進,惶恐待罪事,令于申在植曰,卿其勿待罪事,回諭。
以全羅監司李光文狀達,康津縣人物渰死事,令于趙寅永曰,聞甚矜惻,元恤典外,別加顧助,如有生前身還布,竝蠲蕩事,分付。
朴晦壽,以禮曹言達曰,卽接公州幼學李芳演所志,則以爲,族兄宗演,嫡妾俱無子,以其同姓六寸兄慶雲第三子箕東,欲爲繼後,兩家相議完定,未及禮斜之前,生養父母,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹,論理草記事,曾有筵奏定式,而門長李芳演所訴,旣如此,依定式李慶雲第三子箕東,立爲李宗演之後,何如?令曰,依。
朴晦壽,以成均館知成均館事意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成未差,典籍李濟翼身病呈旬,直講洪龜燮差祭,時無入直之員,以他郞官,姑爲代直,何如?令曰,依。
金鏴,以司僕寺一二提調意啓曰,大靜前縣監金在浩遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
義禁府申目,向前韓元植·洪槏·鄭邦采·李禎植·康萬基·具錫朋·李義權·李克緖·李顯城·梁迪洙·洪槏·李煥懋等亦,大享守門,固當敬謹解鍵,雖緣食代暫坐,亦出無妄,而論其稽慢之罪,有難曲恕,竝只以此照律,何如?判付達,分揀放送。又申目,向前兪章煥亦,陪衛禁軍出入之時,不能審愼,做錯非細,雖緣生疎,難恕昏謬,以此照律,何如?判付達,分揀放送。
刑曹申目,粘連金晪本以極妖之種,犯此罔赦之科,百般抵賴,一辭漫漶,今於金慶魯對質之後,始乃以臺疏與籌啓,私自僞造,雖已首實,至於批旨之僞造,終始牢諱,參究情跡,欲巧反拙,嚴加刑訊,期於輸款,金慶魯段,驟看雖涉可駭,細究莫非見瞞,參酌放送,何如?判付達,依準。
漢城判尹宋冕載書達,臣於本月十一日辰時量,敬奉書答,馳往宣諭于高陽郡下道面玄川里,左議政李相璜所住處,則以爲,臣洊上附達,繼徹苦懇,萬一冀倖,方在於俯賜愍諒,仰首攢手,兪準是俟,及奉下答,又失所圖,賤末去就,何足多少於明廷,而至以企待爲諭,十行諄複,眷視愈隆,仍有正卿偕來之令,此又特絶曠異之寵數也,如臣愚下,何敢當此?臣實不知所以自措,臣又不知所以仰對,惟君所命,固是常分,而進退有防,未嘗專以是爲歸,亦惟義是視耳。今臣所叨,以私則久病之喘强策,奈無其望,以公則蔑效之地復入,苦無其說,若曰力有可陳,則非臣之所可能也,若曰量而可入,則亦臣之所自知也。終不敢以唯諾之恭,易去就之宜,上而誤特簡之聖眷,累則哲之睿知,而下又不免自愧於心,重駭物情而爲羞淸朝也。反覆思惟,無以蠢動,惟有屛營泯伏,恭俟威譴,而緣臣逋慢,朝廷素重之臣,遠來相守於僻陋之所,已萬萬非賤私之所敢安,而況外邑廚傳之勞,荒村繹騷之弊,皆臣之故,病思悶蹙。又添一病,雖一宿之間,少可調息,如可擔舁登塗,則謹當進伏城闉,更入文字,仰請處分,偕來之令,則卽賜收還,千萬顒祝云矣。臣旣承偕入之令,姑爲仍留,緣由竝以馳達云云。令曰,卿則回來。
又書達,臣以左議政李相璜偕來事,高陽地仍留之由,已爲馳達爲白有在果,左議政李相璜,今月十二日午時量,自高陽郡下道面玄川里離發,轉向京第爲白乎等以,臣亦復路,緣由竝以馳達云云。
令于申在植曰,今見畿伯狀達,始知卿還第,國事賴將爲安,余心賴以有恃,苦企之餘,喜當如何?且首揆當於不日簉朝,卿亦卽起視務,毋負余如渴之望。仍令于申在植曰,此敦諭,遣左承旨,往諭于左議政。
丁亥四月十二日辰時,王世子詣春塘臺。專經文臣殿講入對時,行都承旨申在植,行左承旨朴晦壽,右承旨金鏴,左副承旨李憲瑋,記事官韓鎭㦿,假注書徐有贊,記事官徐左輔,別兼春秋李景在,檢校待敎徐憙淳,以次對立。相禮跪達請外辦,王世子具翼善冠·衮龍袍,乘輿出重華門,藥房提調趙萬永進前奏曰,連日勞動,睿體,若何?答曰,一樣矣。由貳極門·靑陽門,至春塘臺,降輿陞座,諸臣以次進伏。考官行吏曹判書金履喬,行戶曹判書李存秀,行護軍洪起燮,參考官行副護軍李奎鉉·李翊會·尹命圭·安光直,行再拜禮訖。晦壽曰,栍筒不善知委,以致擧行之遲滯,當該承文院官員,所當重勘,而本院請推之外,無他可施之罰,何以爲之乎?令曰,拿處,可也。出擧條仍令應講文臣李培林等三十九人,次次進講訖。相禮跪贊請乘輿,王世子由靑陽門·貳極門還內,出標信解嚴,諸臣以次退出。
上在昌德宮。常參·經筵,以代理停。
自辰時至申時,灑雨下雨,測雨器水深八分。
未時,雨狀如小豆。
朴晦壽啓曰,明日·再明日,順陵忌辰祭齋戒正日相値,經筵,頉稟之意,敢啓。傳曰,知道。
朴晦壽達曰,明日·再明日,順陵忌辰祭齋戒正日,三明日,殿講相値,常參,頉稟之意,敢達。令曰,知道。
李憲瑋,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李憲瑋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴晦壽達曰,右承旨金鏴,今日不爲仕進,卽爲牌招,何如?令曰,依。
又達曰,日次儒生殿講爲之事,令下矣。處所,以何處爲之乎?敢稟。令曰,春塘臺爲之。
李憲瑋達曰,來十八日,專經武臣殿講日次矣,敢稟。令曰,十九日爲之。
令于朴晦壽曰,都承旨許遞,旣承下敎,前望單子入之。
承旨前望單子入之,金炳朝代點
以右承旨金鏴牌不進罷職令旨,令于朴晦壽曰,只推。
令于朴晦壽曰,右承旨更爲牌招。
令于朴晦壽曰,戶曹判書·吏曹參判有闕之代,旣承下敎,前望單子入之。
戶曹判書前望單子入之,李存秀代點。
吏曹參判前望單子入之,金陽淳代點。
令于朴晦壽曰,京兆尹有闕之代,旣承下敎,前望單子入之。
漢城判尹前望單子入之,李勉昇代點。
李憲瑋達曰,摠戎使朴周壽,時無職名,令該曹,口傳付軍職,何如?令曰,依。
兵曹口傳政事,護軍單朴周壽。
以承文判校洪儼拿處徽旨,令于趙寅永曰,分揀。
以咸鏡道放未放成冊,令于趙寅永曰,柳漢源·具信喜·金·李晦植,放。
李憲瑋,以都摠府言達曰,副摠管臣李升權,參議臣柳季獜,來詣中日廳,自宣傳官,至兼司僕發射矣。雨勢如此,不得設行之意,敢達。令曰,知道。
又以兵曹言達曰,今此王世子聽政慶科庭試武科殿試時,直赴殿試人親騎衛金禹鉉等二百五人內,一百九十人應試參榜所授帖文,依例爻周,武藝別監金友權,別武士李大命,親騎衛張鵬天·李民淳,別隊馬兵趙鉉驥·朴萬大·吳聖郁,步下奉持朴鎭弘,火兵金宗達,敎鍊官徐冕奎,帳幕軍李興信等十一人遭故。竝依法典陳試,旗牌官車益寬,以父子相避,不爲應試,依例陳試,親騎衛姜希遠,馬兵金衡祚,以身病不赴,係是三式年內,竝依例陳試,塘馬騎士宋仁澤作故。直赴會試人閑良李麟九等二十七人內,二十三人應試所授帖文,依例爻周,馬兵安宗發,遭故,依法典陳試,張鎭亨·李春乾,身病不赴,竝依例勿施,所授帖文,收聚爻周,馬兵韓永祿,無緣不赴,其委折,關問該道稟處,何如?令曰,依。
趙寅永,以刑曹言達曰,今四月初九日親臨試士時,闌入科場,冒濫上言之李益相·李秉默,待捉得擧行之由,前已草記,伏承徽旨矣。多日譏詗,尙不就捕,究厥民習,萬萬痛駭,決不可仍置勿問,而益相居在三登,秉默居在沔川云。發關各該道,卽爲掩捕,仍自該道,依本律限己身降定水軍,押送配所後,形止狀達之意,分付兩道道臣處,何如?令曰,依。
大護軍趙貞喆書達,臣於本月初十日辰時量,敬奉令諭,更爲傳宣于東部蓮花坊蓮池洞契議政府領議政南公轍所住處,則以爲,臣於日昨附奏之後,其心漸迫,其望愈切,今伏承溫諭下者,又失所圖,每一擎讀,添一罪負,如窮無歸,不知所云。以臣襪線之材,黔驢之技,重據廟堂之首席,復奉朝廷之末議,本非可擬,而況今貞疾轉痼,人形雖具,鬼事且迫,不量而出,顚仆澌絶,知在不日,僨誤至此,羞辱至此,則雖悔曷追,伏讀令旨,又諭以卿先出肅,然後左揆又當簉朝,臣則有左相所無之情勢,旣以鐵限,矢言於廣朝矣。今雖欲忘廉冒出,臣亦在禮使之列,邸下若以此先督賤臣,則臣猶有所憾矣。目下病情加添,無以自力於筆硯,當俟日間調治,冒萬死再煩書籲,而重臣之多日滯留,國體萬萬屑越,私分萬萬悚蹙,卽令召還,伏地顒祝云矣。臣旣承偕入之令,姑爲仍留之意,敢達。令曰,知道。
又書達,臣於本月十三日辰時量,敬奉睿答,更爲傳宣于東部蓮花坊蓮池洞契議政府領議政南公轍所住處,則以爲,臣瀝血封章,恭俟違慢之罪,正卿之臣,又傳下答,煌煌睿札,蓬蓽動色,懇惻之旨,愈往愈勤,不知癃廢不肖之身,何以得此於邸下也?到此地頭,雖今日暫出,明日還入,劻勷顚倒之譏,有不暇顧,更當一兩日調治病軀,以爲叩謝之計,而重臣之鎭日來留,其爲惶隘,一時爲悶,卽令召還,千萬至祝云矣。臣旣承偕入之令,姑爲仍留之意,敢達。答曰,知道。卿則回來。
義禁府申目,粘連擊錚罪人幼學朴宗兢,爲其曾祖弼夔伸理事,童蒙金喜男,爲其父潤玉定配請放事,竝令該府稟處亦爲白置。金潤玉段,纔因該道放未放成冊,已蒙宥釋勿論爲白乎旀,朴弼夔事,收司株連,旣非當律,陳疏被劾,可暴心跡,今其稱冤,雖曰無怪,百年之案,無以遽議,今姑置之,何如?判付達依準。
行大司憲南履翼,持平金逸淵,獻納洪永觀,校理高時臣,修撰柳致睦等達曰,請伊川府中道付處罪人沈象奎,爲先施以遠竄之典。措辭見上答三司曰,沈象奎事,大官付處非輕律,勿煩。
行大司憲南履翼,持平金逸淵,獻納洪永觀等達曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,夬正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩,夏賊等事,國榮事,更勿煩達。鍾一·振采事,友文·光友事,致後·延壽事,李永純·永喆等事,不從。曺鳳振事,島配非輕律,勿煩。
行大司憲南履翼,持平金逸淵等達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,快正典刑。措辭見上答府曰,申鼎朝等事不從,申綱·黃允中等事不從。韓植林事勿煩,睦台錫事,勿煩。
獻納洪永觀達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施好戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不從。申鼎朝等事不從,申綱·黃允中等事不從。韓植林事勿煩,睦台錫事勿煩。
領議政南公轍書曰,伏以臣近於旬日之內,書籲者一,附奏者四,意已竭矣,言亦當止矣,而疾痛之呼,此非可已而不已者也。與心爲謀,曾不詢乎蓍筮,積誠爲期,又干冒於旒聽,煩瀆之罪,臣實難逃。夫以分義廉防爲先後而趨走爲恭者,世或有之,而至於垂盡之病,欲起還仆,則非兪扁之藥所可效也,嘗見盲於目者,或不聾於耳,而臣則視聽俱妨矣。神精耗竭者,或誇以脚力則猶健,而臣則二者皆無所恃矣。貪戀者,每於量己不明,如曰我雖有病,愛君憂國,故不忍去位也。鐘漏冥行,不計顚沛,則此其人,當何如哉?邸下徒取其憂愛之誠,而置之具瞻之位,旣不能發慮謀事,又無以筋力自效,及至國事狼狽,公議峻發,則於是雖罪臣黜臣,有何所補哉?且臣素乏才望,而猥被兩朝之恩遇,得備任使者久,曾在强壯之時,粗稱近小之役,惟其疎懶之性,僅有謹拙之譽,邸下不察其空空無實老益不堪,遽謂欀桷之材,可勝棟樑之任,誤加恩禮,欲其尺寸之有補,若論古人鞠躬盡瘁之忠,此豈賤臣奉身自便之時,而其奈濟艱無其術,鎭俗無其量,何哉?每思已往之蔑效,益知方來之難圖,今又哀鳴而不止者,亦出於其情甚迫,其言愈煩耳。申望邸下,俯垂矜憐,亟賜體諒,俾全終始之澤,仍令有司,議其屢瀆違拒之罪,嚴行勘斷,臣當以罪爲榮,結草圖報,臣無任云云。答曰,覽書具悉卿懇。卿無不可出之端矣,出則有體國之喜,余有必欲致之心矣,致則爲進賢之幸,卿若固執而不出,余又曲循而勉從,則此豈爲今日之美事,後之議之者,亦當曰,何如邪?如欲日日宣諭,促卿簉朝,則殆近督迫,有乖禮待,故寥寥無一言者,今爲三日矣。卿書又至,巽辭愈切,國事之罔涯,余心之缺望,實不知何以爲計,望卿亟回初心,卽日出膺,以副余渴悶之思。仍令于尹秉烈曰,此書答,使偕來正卿,更爲宣諭,期於偕入。
吏曹參判朴周壽書曰,伏以臣,以若無似,佐貳銓衡,今已三箇月矣。負乘招譏,懼冞切於致寇,糠粃在前,罪尤深於妨賢,用是悚蹙,如負大何,夙夜思惟,耿耿一念,不啻若渴者之思飮,縛者之求解,而只緣怵分畏義,未暇言私,到今黽免,諒非獲已。今何敢更事丐免,重犯瀆擾之誅,而第臣於日昨試役歸後,重添外氣,痞積衝亘,寢啖全減,痰濕流住,行坐俱妨,雜試刀圭,見效尙遲,時日之內,實無束帶供職之望。縱令臣微他事故,決不當久縻重任,以曠天職,況今疾病乘之,竝與趨走之常分,而不能自力,若復徒事嚴畏,一直蹲仍,則其於病中之添病,罪上之加罪,何哉?玆敢不避猥越,據實仰籲。伏乞离明,曲垂諒察,特解臣所帶銓任,使公而免尸素之譏,私而獲調治之宜,不勝大願。臣無任云云。答曰,覽書具悉。所請依施。
上在昌德宮。常參·經筵,以代理停。
趙寅永達曰,行大司憲南履翼,執義朴潞壽,掌令尹尙度,持平金逸淵·趙容和呈辭,掌令李麒峻在外,監察茶時之意,敢達。令曰,知道。
令于金鏴曰,禮房承旨,馳詣宗廟·景慕宮,奉審摘奸以來。
注書韓鎭㦿病,代以林永洙爲假注書。
傳于李憲瑋曰,聞領相明日簉朝云,國事萬幸,次對勿拘齋日,依例來會。
趙寅永達曰,次對兩司長官,當爲進參,行大司諫朴綺壽,待開門牌招,何如?令曰,依。
令于尹秉烈曰,留院上書入之。
金鏴,以奎章閣言達曰,明日卽書香閣夏孟朔大奉審日次,時原任閣臣,依節目,進詣擧行之意,敢達。令曰,知道。
趙寅永,以義禁府言達曰,咸鏡道放未放成冊達下,本府所管定配罪人柳漢源·任㸁·吳彦誼·具信喜·金·李晦植等名下,竝放字書下,趙東暹·柳性浩·李相寬等名下,竝仍字書下矣。任㸁·吳彦誼,頃因擊錚原情,已蒙宥釋,勿論,勿限年遠配罪人鏡城府柳漢源,會寧府具信喜,鍾城府金等,竝放送。不限年定配罪人茂山府趙東暹,穩城府柳性浩等竝仍事,分付該道道臣,茂山府減死定配罪人李晦植,罪犯深重,臣府不得循例擧行之意,敢達。令曰,依例擧行。
判義禁金魯敬,同義禁尹命烈·金箕殷·金陽淳聯名書曰,伏以臣等,卽伏見咸鏡道放未放成冊達下者,茂山府減死定配罪人晦植,亦被宥釋之典矣。噫,彼晦植之罪,可勝誅哉?渠以幺麽武臣,濫被兵閫特擢之恩,敢售妖凶之計,東源·兌鎭,卽千古至邪至憯不逞之尤也。或稱以先生,或置之幕府,締結和應,做出妖言,書尺往復,以爲人鬼,海島去來,指無爲有,誑惑人心,欺罔朝廷,及其情節綻露,則竟爲輸款於鞫庭,論其所犯,直與源·兌兩賊,一而二二而一。王法之所不容,天討之所當先,生出獄門,至今假息窮荒禦魅,已是失刑之大者,今當霈澤旁流,雜犯死罪,雖蒙曠蕩之典,以如此罪犯,尙可以擬議於全釋之典乎?亂賊由是而無懼,刑政由是而大壞,方來之憂,有不可勝言。臣等忝在有司之列,憂憤交中,相率聯籲。伏乞离明,淵然深思,亟寢晦植放釋之令,千萬顒祝,臣等無任云云。答曰,覽書具悉。已諭於臺批矣。
大司憲南履翼書曰,伏以遇慶頒赦,國之霈澤也,而一或濫失,則亂賊無以懼,造妖興訛,國之大憝也,而一或倖逭,則世道無以靖,臣於茂山府減死定配罪人晦植特放之令,竊不勝抑鬱訝惑之至。噫,彼晦植之煽亂謊誕,罪關妖賊,卽與東源·兌鎭,一而二二而一,而斷案旣具,常憲自在,則渠之得保首領,尙今假息於覆載之間。雖或出於舜德之好生,迺玆遽置於全釋之科,大有欠於周典之克審,方來之憂虞益甚,大小之憤惋轉激,玆敢忙控短章,仰瀆离明。伏願邸下,淵然深思,穆然遠覽,亟寢成令,俾亂賊懼而世道靖焉,臣無任云云。答曰,覽書具悉。已諭於前批矣。
大司諫朴綺壽書曰,伏以國有大慶,霈澤旁流,凡厥罪累,竝蒙宥釋,至若罪關罔赦,而亦從赦例,則邦憲廢壞,民志狃玩,方來之憂,有不可勝言者矣。噫,茂山府減死定配罪人晦植,當初罪犯何如也,干係何如也?渠所爛熳綢繆之東源·兌鎭兩賊,竝皆伏法,渠亦無辭承款,而畢竟得全首領,生在地上者,寔出聖朝寬大之典。今以時月寢久,而遽爾全釋,則刑政之失,無大於此者,今於特放之令,臣竊惝怳訝惑,求其說而不得也。宥旨渙降,特出一時之恩,亂類無懼,實爲萬世之憂,宜邸下之致愼於此,不待臣言之畢也。玆敢略構短章,仰瀆离明。伏乞減死定配罪人晦植放釋之令,亟賜收還,以重邦憲,以解群惑焉,臣無任云云。答曰,覽書具悉。旣奉聖敎,已爲處分者,勿煩。
上在昌德宮。常參·經筵,以代理停。
午時未時,日暈。
藥房都提調南公轍,提調趙萬永,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
朴晦壽啓曰,明日經筵,取稟。傳曰,停。
李憲瑋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴晦壽達曰,右承旨金鏴,今日不爲仕進,卽爲牌招,何如?令曰,依。
傳于李憲瑋曰,大臣·備局堂上引見。
朴晦壽達曰,漢學文臣殿講,十八日爲之事,令下矣。處所,以何處爲之乎?敢稟,令曰,春塘臺爲之。
令于朴晦壽曰,大司成有闕之代,旣承下敎,前望單子入之。
令于李憲瑋曰,明日出宮門路,以貳極門爲之。
大司成前望單子入之,李奎鉉代點。
行左承旨朴晦壽書達,臣於本月十三日丑時量,敬奉睿諭,馳往宣諭于南部會賢坊松峴契議政府左議政李相璜所住處,則以爲,臣以公則蔑效之地,實無復入之望,以私則久病之喘,實無可强之勢,前此屢辱令飭,若昧蠢動者,實非臣得已而然,今之冒歸私次,豈或出於夤緣冒出之計哉?重臣之遠淹荒郊,將不知拖延幾日,重以貽弊於民邑,奔走繹騷者,又不知何時當已。此皆緣臣而致此者,病思悶蹙,轉無所措,意或移近城闉,若蒙偕來收還之令,則庶可以少安賤分,擔舁寸寸,纔得還稅,而喉舌之臣,又奉恩諭,中夜辱臨,勉出冞勤,有若微末去就,眞有關係於國事,尤萬萬非如臣不肖,所敢承當者,情實則無以趨膺,恩數則去益屑越,左右迫塞,不知所達。臣之株諒薪憂,已悉於前後書達,而抗顔陳力之兩無其望,臣豈故爲此假飾之辭,以誣睿聽哉?惟其懇愈切而愈不能有槪於上者,辭拙誠淺,無以仰孚耳。反躬自訟,惶愧欲死,附達體嚴,有不敢一事張皇,謹當更入文字,仰請處分,而痰眩之祟,重有觸冒於擔還之時,神思迷罔,雖數行構綴,見無以自力,將不免遲到數日,尤增悸恐,伏地俟讉而已云矣,敢達。令曰,知道。
以右承旨金鏴牌不進罷職令旨,令于朴晦壽曰,只推。
朴晦壽達曰,左議政李相璜書答,遣正卿宣諭,仍與偕入事,令下矣。何正卿進去乎?敢稟。令曰,大護軍宋冕載進去。
朴晦壽達曰,宣諭正卿宋冕載,時無職名,令該曹,口傳付軍職,何如?令曰,依。
兵曹口傳政事,大護軍單宋冕載。
大護軍宋冕載書達,臣於本月十五日申時量,敬奉書答,馳往宣諭于南部會賢坊松峴契議政府左議政李相璜所住處,則以爲,臣以情病實狀,申控苦懇,顒俟兪準,而淺誠未孚,睿聽愈邈,重臣奉令,再辱蓬蓽,勉責開導,辭旨冞隆,而睿翰煒煌,龍光被體,雙擎莊誦,感涕自逬,緣臣逋慢,致此曠數之屑越,尤增死罪,不知所云。今則區區株諒,有不暇恤,敢不遄承恩旨,粗效微分,而賤疾尙苦,見無以自力,若蒙一兩日恩暇,許臣調息,則謹當俟間趨朝,少伸叩謝之忱。仍以前懇之未畢者,爲面陳冀倖之計,而王人之淹守陋所,實萬萬悶蹙,偕來之令,先賜收還,千萬至祝云矣。臣旣承偕來之令,姑爲仍留之意,敢達。答曰,卿則回來。
尹秉烈,以奎章閣言達曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢達。令曰,知道。
又以奎章閣言達曰,景慕宮望廟樓,今望奉審無頉之意,敢達。令曰,知道。
趙寅永,以義禁府言達曰,因本府達辭,咸鏡道茂山府減死定配罪人李晦植,罪犯深重,臣府不得循例擧行事,批旨內依例擧行事,令下矣。李晦植放送事,分付該道道臣之意,敢達。令曰,知道。
左議政李相璜書曰,伏以臣苦衷危疾,兩無以蠢動趨召,始而口達,繼以血籲,以冀倖於聽卑之下,而及承答諭,不惟未蒙兪可,奬借冞隆,勉責冞勤,相守之京尹纔還,奉令之承宣又辱,一札十行,睿旨鄭重萬萬,非如臣無似,所敢承任者,臣誠震悸恧,轉無所措。臣自受命以來,耿耿晨暮,反覆於心,求其說於進退之間者屢矣。文謨貽燕,舜攝協華,一初圖理,仁聞藹然,雖素疎甚賤不識何狀之人,咸思振勵,欲自奮於任使之末,況臣位遇之隆,歷數朝臣,少與倫比,膺聖簡而托睿契,辱以新命恩貺出心,密勿昭融,竊感斯會,高天厚地,於何補報?惟有心心塵刹,進思盡忠,以效致身之義而已。由是而言,臣之進身,顧何待於敦召之勤摯,寵數之頻煩哉?然而夷考臣近日去就,偃然若傲,蠢然若昧,歷屢日而猶不知變,是豈臣甘樂爲此哉?惟其不敢冒進,亦未嘗無說,趨走爲恭,臣職固然,而亦惟視分量而爲進退耳。苟非然者,聖人垂經,何以有陳就量入之戒?上之命臣,或及於一二事爲,或責以一二知解,擔負重輕,稱臣肩背,臣雖老鈍,敢不盡臣涯分之所極,俛焉自力,恭聽進止,爲涓埃萬一之圖哉?今臣所受,是眞椳臬而替棟樑之寄,斗筲而備鍾鼎之用,小器大受,其災決不止於摧殘濫溢而已。將竝與其所受,而顚壓而不可救,流離而不可收矣,寧不大可懼哉?臣於年前,猥忝是職,歇后糊塗,無往非罪,試問視務之頃,何事能擧,何業可稱,則尸素本末,輿論可知,抑有何據,可以復入?今玆之命,蓋出於誤恩與遺燭耳。遽以恩燭之誤遺,而自謂叨竊之爲倖,復據匪據,有若擔夯向前,則此其罪有浮於始入之不量,而將不免爲夫也,饕利死不知止者,臣何忍爲此,重負我特達之聖知,曠絶之睿托哉?能否固所自知,分義有時互重,百爾思惟,決無以抗顔於新命,而臣之病狀,實亦無就列之望,風痰爲祟,比衰益苦,升而爲眩暈則頃刻欲絶,降而爲流注則屈伸俱妨,較計劇歇,平分日月,則一年之間,寧日無幾多矣。筋力奔奏,亦無以動盡常分,臣又何所藉手,可以呈身,玆又畢臚情實,重犯瀆撓,惟邸下,曲垂离照,仰請乾斷,將臣台司見任,亟行鐫改,無使不肖者居位,用肅新政,仍許有願而獲遂,以昭大化,則臣之今日籲免,亦或爲不報之報,情急聲疾,言不知裁,尤增死罪,臣無任云云。答曰,覽書具悉卿懇。卿之還第有日,日企簉朝,巽牘又至,不意老成,有此浼浼,領閤今已出膺,又行賓對,國事誠萬幸,望卿卽日出肅,共濟時艱。仍令于尹秉烈曰,此下答,遣正卿宣諭,仍與偕入。
丁亥四月十五日辰時,上御熙政堂。藥房入診,大臣·備局堂上引見入侍時,都提調南公轍,提調趙萬永,副提調朴晦壽,假注書徐有贊,記事官全道海,別兼春秋張敎根,檢校待敎徐熹淳,左副承旨李憲瑋,假注書林永洙,事變假注書金奎燮,行刑曹判書鄭晩錫,行吏曹判書金履喬,行戶曹判書李存秀,行兵曹判書金魯敬,工曹判書金敎根,行護軍申鴻周·朴周壽·洪起燮·柳相亮,行大司憲南履翼,行大司諫朴綺壽,執義朴潞壽,司諫洪百儀,掌令尹尙度,持平金逸淵·趙容和,獻納洪永觀,副校理朴齊明,修撰柳致睦,以次進伏。醫官李惟鐸·李命運·金殷相,進伏楹外訖。公轍曰,節候雖和,雨後日氣朝夕過涼,聖體,若何?上曰,一樣矣。公轍曰,中宮殿氣候,何如?上曰,一樣矣。公轍曰,世子宮氣候,何如?上曰,一樣矣。公轍曰,醫官來待,入診,何如?上曰,唯。命運·殷相,以次診候。上曰,李惟鐸同爲入診,可也。惟鐸診候訖,退伏楹外,命運等奏曰,脈候左右三部調均,不必議定湯劑矣。公轍曰,臣於年前,幸蒙天恩,釋負調病,殘軀之至今全保,莫非我殿下賜也。千萬不自意,又復授臣以此職,癃病之蹤,惟殿下記以起之,惶惕之中,感戴無地,繼蒙小朝邸下眷遇之恩,前後睿諭,皆是不敢當之恩禮,且當代聽一初之政,愛戴報效之心,百倍他時,雖今日拜命,明日復入,一謝爲急,今果擔舁出肅,而將此病狀,供此職務,實是行不得之事,思之誠茫然矣。臣於前後上書及附奏,悉暴無餘,而竊恐此後,以臣去就,多爲大小朝下念酬應之端,尤豈不萬萬惶悚乎?臣雖爲一番叩謝而出,實無久蹲於此職之望矣。上曰,次對爲之。公轍曰,卽見開城留守李鍾運狀達,則以爲,本營屬礪峴鎭,昨秋穡事,比他少遜,種太難備,民情遑急,該鎭留庫太一百十一石,特許加分事,請令廟堂,稟處矣。種糧艱乏,民事宜念,而所請數爻,亦不夥多,依狀辭許施,而謹依頃下小朝睿旨,加濫之弊,另爲措辭嚴飭,何如?上曰,依爲之。出擧條又所啓,卽見濟州牧使沈英錫狀啓,則以爲,旌義縣淵尾浦漂到船一隻,淵洞浦漂到船一隻,俱是大淸國江南省人之行商漂到者,而船隻完固,皆願從水路還歸。故衣袴糧饌,照例題給,已爲發送爲辭矣。漂船旣已還歸,依已例,令槐院撰出咨文,定禁軍騎撥下送于灣府,使之傳給鳳城將處,以爲轉致北京之地,何如?上曰,依爲之。出擧條又所啓,卽見統制使李惟秀狀達,則以爲,全羅左水使金魯甲,旣是親姻,在法應避,請令廟堂,稟處矣。三南水使之與統帥相避,載在法典,全羅左水使金魯甲,姑令改差,何如?上曰,依爲之。出擧條又所啓,本司有司堂上洪起燮職務相妨,兼帶摠管之任許遞,何如?上曰,依爲之。出擧條又所啓,藥房入侍先退,就坐次對爲之事下敎之後,左右史不卽進前,極爲未安,當該史官,竝從重推考,何如?上曰,依爲之。出擧條又所啓,雖緣史官之飭令進前,小臣奏對未畢之前,從傍勦說,筵體未安,當該承旨,亦爲推考,何如?上曰,依爲之。出擧條,上命大臣就坐,諸宰奏事。履喬進前奏曰,前僉知朴興緖,今年歲首,以朝官年九十,自本道抄啓,而朝官之旣以年八十陞資,又以年九十陞資,謂非法典。伊時與李綱重,自臣曹草記勿施,李綱重,旋因大臣之筵稟,特蒙恩資。故今番行幸,朴興緖之子,以此呼籲,事下臣曹,姑未及覆達矣。李綱重旣已陞資,則其在一視之政,朴興緖,似不可異同,故敢此仰達矣。上曰,加資,可也。出擧條又所啓,平壤崇靈殿參奉,依北道參奉例,滿六十朔遷轉事,英廟朝癸酉,故相臣金在魯筵奏蒙允,定式行會,而其後參奉,絶無準朔者,年前崔尙綸,以軍功除是職,始滿六十朔,而以定式之久遠,遷轉之未卽施行,又加七朔而遞,伊後慰諭使鄭元容,上疏請西路參奉計朔內遷。御史朴來謙書啓,又請箇滿者遷轉陞六,而廟堂回啓以爲,箇滿遷轉,亦有舊式,當自該曹修明云矣。今欲修明舊式,則已準朔之崔尙綸,宜許陞六,姑付虛司果,待本殿令有窠,區處似好,而亦係官方,不可不一番經稟,故敢此仰達。上曰,依爲之。出擧條存秀曰,北關三剩穀名色,久爲北民切骨之瘼,朝家之所嘗痛禁,而近年以來,比前益增者,專由於紀綱之不嚴,爲守令者,無所忌憚而然也。輒藉廩俸之素薄,漸致法外之濫斂,臣於在任時,溯考其源委,則自前果不無些少收斂之事,而故相臣文忠公閔鼎重按藩時,爲救此弊,守令則以軍官五奴馬各五,料資劃給,非但去來時也,在官之時,毋論率去與不率去,依此數,以戶曹句管穀放下。又以軍資穀之九分耗,盡付本官,此非但忠信重祿之意也,欲其無科外斂民之弊矣。及其年久,橫斂之習,往往復售,及至近年,無邑不然,而甚至有一邑橫斂,近萬石之多者,念彼荒服之無告,寧不哀矜?向因北評事金䥧之疏,本道覆啓,廟堂稟處,特蒙允許,一切禁斷,其間一兩年,果不無革謬之效,而歲月稍久之後,難保其復不如前,自廟堂,更爲措辭嚴飭,以三剩謬習之有無形止,每年終啓聞,如有犯者,施以贓律之意,申明著式,何如?上曰,依爲之。出擧條又所啓,北關諸邑,距監營程途甚遠,聽聞難悉,照察易遺,故守令之無犯科者,良以此也。其中鏡城,以營下劇邑,物衆地大,百弊所萃,邑倅差遣,比他尤宜另擇,而地旣絶遠,邑又弊破,故侍從峻望之人,初不議擬,此亦事勢之易然,而兵使之兼付鏡城府使,意義有在,民邑大事,責在府使,至於細務,判官參佐,設官法意,本自如此,而爲兵使者,以府使兼銜,視若弁髦,戎政以外,都屬判官,反不如喬桐·甕津初無判官處帥臣之專意民事也。判官,苟爲得人則誠幸矣,而差遣之際,其所擇差,每遜於便近名邑,故其害自歸於民邑,官制變通,雖不得輕易議到,循名責實,卽爲矯捄之一道,自今爲始,鏡城民邑之事,府使主管,判官則只行參佐之職,凡係三政,苟有僨事,朝家勘處之道,當以兼府使爲先,判官次之。此雖非創始之論,亦係通變之一端,下詢大臣處之,何如?上曰,大臣之意,何如?公轍曰,治不治,在於得人,人存則政擧,兵使之長,勝於判官,判官之長,不如兵使,雖未可知,而兵使旣是兼府使,則民邑之事,亦豈可不任?依前北伯所奏施行後,亦不弛提飭,則似不無其效矣。上曰,依爲之。出擧條又所啓,北關作錢之禁,旣已狀聞申明,南關穀換添北關之弊,亦又定式嚴防,而第念年久之後,恐或有漸致解弛之慮,此亦依剩謬有無年終登聞之例,一體措辭修啓之意,自廟堂,分付該道,何如?上曰,依爲之。出擧條又所啓,穀簿之名色多端,實爲紊亂之階,然而分留異規,取耗不同,雖難通同合錄,就其中盡分全耗者,半分取耗者,十分一陞耗者,分三條,各各合錄,則實爲省繁防弊之道,取耗之數,比前亦無加損,此是戶曹句管穀也,自戶曹,知委該道道臣,何如?上曰,依爲之。出擧條又所啓,南兵營之行營,在於甲山始,以兵使移住時支接之有弊,替送虞候,後因虞候之支接亦有弊,遂罷行營移住之法者,今爲數百年之久,以其有空廨與軍餉也。故自兵營送裨守廨,仍令主管其軍餉之斂散,甲山還弊,本來最甚,而兵裨之作弊於斂散之際者,比邑還尤爲倍蓰,民皆疾首,南關各邑,皆有兵營餉穀,邑倅管之,未嘗自兵營送裨句管,則奚獨於甲山,爲此他邑所無之事乎?已自昨年,禁其送裨,軍餉軍器,皆令邑倅掌之,此不過管下兵閫,幕屬分送事之釐革也,固不足上煩朝廷,而若無備局知委之定式,日後之更襲前謬,難保必無,令廟堂,分付監兵營,以爲著式之地,何如?上曰,依爲之。出擧條魯敬曰,龍虎營習陣,以春秋爲之,曾有定式,而今年三春,連因事故,不得設行矣。盛熱前爲之似好,故敢此仰達矣。上曰,唯。履翼等進前,所懷奏曰,噫嘻,痛矣。沈象奎,本以斗筲之才,濟以奸回之性,巧於涉世,工於謀身,罔念圖報之義,反懷壞亂之習,心術揣摩,無非陰陽闔闢,手分現化,全是左右顧瞻,至於今番事,而情狀盡露無餘矣。惟我殿下,特軫分勞之聖念,有此代聽之成命,其事則天人俱順,其禮則祖宗攸行,而群下之庭請反汗,卽是尊事面也,循規例也。彼以時任獨相,倡出已見,隱然若不可爲之事,拑制人口,疑亂衆心,其意所在,已不可知,至若節目磨鍊,又何等重大,而不待下敎,徑先稟裁,遵守成典,在臣分則然,而初不致愼,惟意擅斷,甘自歸於得罪名義之科,寧不痛惋?備忘處分,固仰小朝睿德之有光,而近地付處,猶未罪罰之相當,人臣負此罪名,而得逭重典者,自古及今,未或聞焉,見方衆論如沸,莫可止遏。今若以大官之故,而不施當施之律,則其於事體何,國綱何哉?若其第宅之踰侈,服翫之奢巧,固是蠧世病俗,而此猶薄細故,向來陳情之疏,盛言追服之非禮,止請由暇之從便,言若有據,意在固位,執其心跡,眞所謂患失之鄙夫也。論其前後負犯,決不可不加施重典,臣等謂伊川府中道付處罪人沈象奎,爲先施以遠竄之典。上曰,不允。出擧條憲瑋曰,三司合啓之時,大司憲南履翼,所懷奏對之際,笏記露出,事甚未安。推考,何如?上曰,依爲之。出擧條憲瑋曰,三司所懷合啓之時,副校理朴齊明,修撰柳致睦,不卽進前,事甚未安。竝推考,何如?上曰,依爲之。出擧條履翼等所懷奏曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果如諸賊一席酬酢於展開書傳講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。臣等謂遲晩後物故罪人啓能,亟施拏籍,趾賊等凶種,快施邦刑,獻遂,設鞫得情。上曰,不允。出擧條又所懷,噫嘻,痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?化同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今推究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然?夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過么麽一賤女,則決非渠所可獨辦者也,是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈,臣等謂夏賊子女,亟施跪斬之典。斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。上曰,不允。出擧條又所懷,噫嘻,痛矣。明謙之凶謀逆節,實是亘萬古所無之賊也。身爲閫帥,以下四字刀割已是劇逆之斷案,而乙巳春,諸賊指日擧兵之時,自擬內應大將,至於書給四柱,先占身數,其所爲計,至凶極獰,而以下八字刀割逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞,以謙,以逆復之子,傳襲其父之凶圖,以下七字刀割鉤覈之路,惟在此賊之盤問,不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當,夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。臣等謂明謙·以謙,亟施孥戮,逆復庶子好石,亟施處絞。上曰,不允。出擧條又所懷,噫嘻,痛矣。亂逆之變,從古何限,而豈有若嶺啓中諸賊之窮凶極惡者哉。嗚呼,際庚申天崩地坼之痛,大小中外,惟有血泣攀號,直欲無生而已。噫,彼逆魁時景兄弟,渠亦今日臣民耳。抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。臣等謂時景·時昱,竝施孥籍之律,金樂敎,亟今王府,設鞫嚴覈,快正邦刑。上曰,不允。出擧條以下十行八字刀割上曰,不允。出擧條又所懷,噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘萬古所無之變怪,而就以恒儉輩鞫案觀之,其所綢繆排布至凶絶悖之狀,不可但以邪學言也。請來大舶,裝載兵器,曰以脅持曰以判決云者,卽是适·璉之餘套,而獜·亮之後身,賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也。追惟及此,不覺毛骨俱竦,恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而及夫儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?臣等謂物故罪人家煥·哲身,正法罪人承薰·樂敏,施以孥籍之典。上曰,不允。出擧條又所懷,噫嘻,痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者營賊,而陽澤焉承望,至於丙申節獻之闕封,己亥宮女之逮訊,而倫綱之斁敗無餘地矣。處在保護之任,而端陽之例供,肆然廢停,共坐深嚴之地,而宮人之栲掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂,當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今此陽澤之干犯彰著,其首惡則實榮賊也,凶鬼則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?臣等謂物故罪人國榮,亟施孥籍之典。上曰,不允。出擧條又所懷,賊裕之罪,可勝誅哉?辛酉夏一疏,包凶蓄禍暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘,渠以北面之臣,乘國運不幸之時,而擬亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律,臣等謂物故罪人裕,亟施孥籍之典。上曰,不允。出擧條又所懷,噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追律之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,臣等謂逆賊漢祿,亟施孥戮之典。上曰,不允。出擧條又所懷,噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也。莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙有,國家之隱憂無窮,臣等謂追奪罪人龜柱支屬應坐之類,一依尙魯例,施以散配之典。上曰,不允。出擧條又所懷,噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,凶逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳受凶圖,釀成煥日滔天之禍,鼓唱悖論,馴致裕·玉讎國之計,一番逆變起,而罔不根柢於渠一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯·賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖話中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也。故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,臣等謂追奪罪人鍾秀支屬應坐之類,一依尙魯·漢祿例施行。上曰,不允。出擧條又所懷,噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則以下十八字刀割分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,縉紳家火具之潛埋,以下七字刀割指卯日而擧事爲期云者,莫非做作妖言煽動人心之計,而以下九字刀割十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?臣等謂大逆不道罪人鍾一·振采,竝施适·雲之例。上曰,不允。出擧條又所懷,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,以下八字刀割欲輸軍糧,則轉到南陽,凡爲群凶之指使,率皆挺身而樂赴,以下十一字刀割將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。臣等謂逆賊友文·光友,加施孥戮之典,致後·延壽,竝施孥籍之典。上曰,不允。出擧條又所懷,今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常。況以鍾一爲妹夫,致後爲死友,掌中書字之語,出於後招,指曰往來之說,證以一傔,則綢繆之跡,明若觀火。永喆·鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端而鞫治未竟,竝加酌處,獄體疎虞,輿憤轉激。臣等謂李永純·永喆等,更爲設鞫嚴問,期於得情,快正典刑。上曰,不允。出擧條又所懷,噫嘻,痛矣。曺鳳振之罪,可勝誅哉?渠以世祿之臣,偏受罔極之恩,致位八座,叨寄兩藩,若有人性,宜念臣分,而乃於今番遞歸之日,旣承殿下俯詢之音,則固當仰體德意,備陳聞見,而不此之爲,直以無弊爲辭,及登小朝离筵,始陳諸條所錄,民邑軫念,一是無間,而其以所達於小朝者,不欲陳之於殿下,果何故也?將謂殿下不必咨謀於群下耶,抑謂群下不當奏事於殿下耶?不然,曰無曰有,何其頃刻之判異也?於敵以下,固不可較計彼此,君父之前,尙何敢顧瞻前後乎?旨意莫掩於回互,形跡自歸於侮慢,無嚴不敬,一至於此,蔑倫犯分,孰大於是?小朝深燭情狀,渙發辭敎,此誠淑人心靖世道之一助,而昨者合達答旨,只降島配之令,雖緣臣等之誠淺,愈見輿情之憤鬱,若使當律未施,從此亂臣賊子,將何所懲畏乎/臣等謂島配罪人曺鳳振,設鞫得情,明正典刑。上曰,不允。出擧條潞壽等進前,所懷奏曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?臣等謂金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。上曰,不允。出擧條又所懷,噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賊,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎·坤之口,有曰能文善生,有曰綱之論豐德事,必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅則奎·坤猶自在,奎·坤旣誅,則綱何以獨漏?根窩未破,憂虞轉深,臣等謂充軍罪人申綱,遠配罪人黃允中,亟令王府,拿鞫嚴覈,快施典刑。上曰,不允。出擧條又所懷,噫嘻,痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當蟠天極地,磨滅他不得者,卽辛壬義理也。入則爲忠,出則爲逆,婦孺輿臺之所知也。曾謂名登仕籍,身居臺地者,反不如婦孺輿臺之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢。故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下小朝處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。臣等謂屛裔罪人韓植林,拿鞫得情,快正典刑。上曰,不允。出擧條又所懷,噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。臣等謂島配罪人睦台錫,亟令王府,設鞫嚴問,快正典刑。上曰,不允。出擧條憲瑋曰,執義朴潞壽,所懷奏對之時,不爲進前起伏,事甚未安。推考,何如?上曰,依爲之。出擧條百儀等進前,所懷奏曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。臣等謂金甲島爲奴罪人克觀,更令王府,嚴鞫得情,快正王法。上曰,不允。出擧條又所懷,逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,臣等謂逆賊尙魯,亟施孥戮之典。上曰,不允。出擧條又所懷,梟示罪人性世,與劇逆載榮,一而二二而一者也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以己爲梟示,不施當施之律,臣等謂梟示罪人性世,亟施孥戮之典。上曰,不允。出擧條又所懷,噫嘻,痛矣。人心陷溺,世變層生,至於秋曹兩囚而極矣。渠以鄙微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?臣等謂金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。上曰,不允。出擧條又所懷,噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤,是已伏法之申綱也,申綱,是未就鞫之奎·坤也,設鞫治逆,將以致天討也。根窩未破,憂虞轉深,則豈可以鞫事之已撤,而有所持難於更設乎?臣等謂充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。上曰,不允。出擧條又所懷,噫嘻,痛矣。世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也。豈有不聞不知之理,而乃敢以逆臣官爵姓名?肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於小朝一初之政,敢欲䗖蝀於太淸,此豈如渠蟣蝨之賊,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至。俄下小朝處分,雖極嚴正,而其在明義理嚴隄防之義,不可以屛裔薄勘而止。臣等謂屛裔罪人韓植林,嚴鞫得情,快正典刑。上曰,不允。出擧條又所懷,噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。臣等謂島配罪人睦台錫,亟令王府,拿鞫嚴問,明正典刑。上曰,不允。出擧條憲瑋曰,司諫洪百儀,所懷奏對之際,做錯非細,事甚未安。推考,何如?上曰,依爲之。出擧條履翼曰,臣衰耄昏憒淸朝耳目之任,萬不近似,而都憲特點,忽及於跧伏鄕廬之中,見今大論之方張,莫敢私次之偃處,不得不扶病上來,章皇出肅,粗效同聲之討,猥登前席之對,傳啓之際,以眼昏之致,露出笏記,至被承宣問備之斥,滿心慙悚,無地自容。以此情踪,其何可一刻晏然於臺次乎?請命遞斥臣職。上曰,勿辭,亦勿退待。出擧條潞壽曰,臣鹵莽譾劣,淸朝耳目,初不近似,而怵畏義分,冒沒出肅,已過屢朔矣。政値聲討之時,猥登前席之對,至於傳啓之際,做錯非細,乃有承宣問備之擧,臣滿心慙恧,無地自容。以此情踪,其何可一刻晏然於臺次乎?請命遞斥臣職。上曰,勿辭,亦勿退待。出擧條百儀曰,臣庸愚鈍滯,本不合於淸朝耳目之任,而且況積年廢蟄之餘,初登筵席,傳啓之際,做錯非細,至有承宣請推之擧,臣滿心惶恧,無地自容。以此情踪,其何敢一刻晏然於臺次乎?請命遞斥臣職。上曰,勿辭,亦勿退待。出擧條上命大臣先退。仍命退,諸臣以次退出。
上在昌德宮。常參·經筵,以代理停。
世子宮還內後,內閣·政院·玉堂·春坊·藥房口傳問安。答曰,知道。
趙寅永達曰,行大司憲南履翼,執義朴潞壽,掌令尹尙度,持平金逸淵·趙容和呈辭,掌令李麒峻在外,監察茶時之意,敢啓。令曰,知道。
金鏴啓曰,明日文武科放榜相値,經筵頉稟之意,敢啓。傳曰,知道。
金鏴達曰,明日文武科放榜,再明日漢學文臣殿講,三明日專經武臣殿講相値,常參頉稟之意,敢達。令曰,知道。
李憲瑋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,老江僉使趙永符下直,長弓一張,長箭一部,片箭一部,筒兒一箇賜給。
令于金鏴曰,向來處分之後,以余平日尊慕,竊欲示意矣。今又金忠獻·趙忠翼之孫,俱爲登第,尤可見積蔭所發,何可無一番致侑?四忠祠,遣左承旨致祭,祭文令弘文館製入。
李憲瑋達曰,專經武臣殿講,十九日爲之事,令下矣。處所以何處爲之乎?敢稟。令曰,春塘臺爲之。
令于金鏴曰,入格儒生,明日待令。
令于金鏴曰,入格儒生,依例捧令旨施賞。
傳于李憲瑋曰,明日出宮門路,以協陽門爲之。
令于李憲瑋曰,明日出宮門路,以貳極門爲之。
以黃海監司沈能岳申本,文化縣定配罪人徐有圭到配事,令于趙寅永曰,徐萬修,已爲處分矣。其子之亦被流配,有乖於朝家寬仁之政,右定配罪人徐有圭,特爲放送事,分付。
金鏴,以禮曹言達曰,卽接昌平幼學柳震喆所志,則以爲,族弟震亨,嫡姜俱無子,以其同姓八寸弟震源第三子道曄,欲爲繼後,兩家相議完定,未及禮斜之前,震亨夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長柳震喆所訴旣如此,依定式,柳震源第三子道曄,立爲柳震亨之後,何如?令曰,依。
李憲瑋,以都摠府言達曰,今日入直內三廳武兼禁軍及軍兵等,當爲中日習射技放,而日次儒生殿講代臨相値,不得設行之意,敢達。令曰,知道。
又以兵曹言達曰,今四月十七日春塘臺親臨,慶科庭試文武科放榜時,別雲劍申在植,時無職名,依例口傳付軍職,何如?令曰,依。
兵曹口傳政事,護軍單申在植。
李憲瑋,以兵曹言達曰,今四月十七日,武臣堂上朔試射日次,而慶科庭試文武科親臨放榜相値,不得爲之之意,敢達。令曰,知道。
又以兵曹言達曰,專經武臣講官抄達人員及減下人員,別單書入之意,敢達。令曰,知道。
吏曹申目,粘連達下是白有亦,向前西部幼學卞光夏上言據,其父宗禹年果九十六與否,移關漢城府,使之考籍報來是白加尼,卽接該府移文,則以爲,原州丁卯帳籍中,宗禹時年,爲七十六,到今計之,合於九十六是如是白乎所,卞宗禹之年,旣過九十,則似當施以加資之典是白乎矣,係于恩典,徽裁,何如?判付達,依回達施行爲良如敎。
丁亥四月十六日辰時,王世子詣春塘臺,日次儒生殿講入對時,行都承旨朴晦壽,左承旨金炳朝,右承旨金鏴,左副承旨李憲瑋,假注書徐有贊,記事官林翰鎭,別兼春秋張敎根,檢校待敎徐憙淳,以次對立。時至,相禮跪達請外備。王世子具翼善冠·衮龍袍,乘輿出重華門,藥房提調趙萬永,進前奏曰,連日勞動,睿體,若何?答曰,一樣矣。由貳極門·靑陽門,至春塘臺,降輿陞座,諸臣以次進伏。考官兼吏曹判書金履喬,兼戶曹判書李存秀,兵曹判書金魯敬,參考官大司成李奎鉉,行副護軍金道喜·徐耕輔,副司果朴齊明,率應講儒生,行再拜禮訖。進士李寅夔等三十六人,中學掌議幼學金永爵等二十四人,次次進講。令曰,未講者,餘幾人乎?炳朝曰,寄齋生及四學生四十人矣。令曰,日已暮矣。分講好矣,而參考官金道喜·徐耕輔·朴齊明,使之一邊主試,可也。寄齋生李槦等二十人,四學生趙迪相等二十人,次次進講訖。令曰,殿講時通進士兪星煥等三人,各紙五卷·筆五枝·墨五笏,略生員李萬初等五人,各紙四卷·筆四枝·墨四笏,粗生員奇在善等十六人,各紙三卷·筆三枝·墨三笏賜給,出令旨相禮跪請乘輿,王世子乘輿,由靑陽門·貳極門還內,出標信解嚴,諸臣以次退出。
上在昌德宮。常參·經筵,以代理停。
自辰時至未時,灑雨下雨,測雨器水深一寸六分。
王世子詣春塘臺,慶科庭試放榜,還內後,內閣·政院·藥房·玉堂·春坊口傳問安。答曰,知道。
金鏴啓曰,明日經筵,取稟。傳曰,停。
趙寅永啓曰,來二十一日,朝參日次矣,敢稟。傳曰,停。
金鏴達曰,來二十一日,輪對日次矣,敢稟。令曰,爲之。
尹秉烈達曰,行大司憲南履翼,執義朴潞壽,掌令尹尙度,持平金逸淵·趙容和呈辭,掌令李麒峻在外,監察茶時之意,敢達。令曰,知道。
傳于朴晦壽曰,左議政·江原監司留待。
傳于朴晦壽曰,左議政·江原監司入侍。
令于金炳朝曰,江原監司留待。
令于金炳朝曰,左承旨入對,江原監司同爲入對。
備忘記,江原監司鄭元容下直,長弓一張,長箭一部賜給。
令于趙寅永曰,明日出宮門路,以貳極門爲之。
令于金炳朝曰,入格儒生,延英門外施賞。
金炳朝達曰,今日入格儒生頒賞之時,戶曹郞廳,趁不待令,事未前有,萬萬駭然。所當重勘,而本院請推之外,無他可施之罰,何以爲之?敢稟。令曰,令該府拿問處之。
傳于金鏴曰,文科新及第金元根·趙斗淳·金大根,武科新及第李奎煥·吳一善,竝賜樂。
令于朴晦壽曰,閣臣兼帶承旨許遞,旣承下敎,前望單子入之。
承旨前望單子入之,金元根添書代點。
兵曹口傳政事,副護軍李憲瑋。
朴晦壽達曰,卽者副校理朴齊明,以其親病,陳疏徑出,原疏纔已捧入矣。所當直捧禁推徽旨,而此與無端徑出有異,推考警責,何如?令曰,依。
尹秉烈達曰,卽伏見江原監司洪敬謨雨澤農形狀達,則水㾗狼藉,狀達封裹,何等審愼,而不善堅緻,有此滲濕,事甚疎忽,原狀達係是雨澤農形。故雖不得不捧入,而該道臣,不可無警,推考,何如?令曰,依。
尹秉烈,以刑曹言達曰,本曹赦前發配未至配所罪人黃澗·黃喜大,元嬪墓所生松犯斫罪,與已蒙放甕津崔順吉,罪名相同,永春韓壽福,搶奪人財物罪,與已蒙放海南鄭泓琯,罪名相同矣。旣是同罪,則不可異同,一體放送之意,分付配所道臣,何如?令曰,依。
又以刑曹言達曰,因黃海道文化縣徒三年定配罪人徐有圭到配申本,徐萬修已爲處分矣。其子之亦被流配,有乖於朝家寬仁之政,右定配罪人徐有圭,特爲放送事,分付事,書下矣。徐有圭,卽爲放送後,徒流案頉下之意,分付道臣,何如?令曰,依。
令江原監司鄭元容書,王世子若曰,國家用人,有時輕內而重外,臣隣盡節,莫若宣化而承流,肆有虞岳牧爰咨,亦粵漢循良共理,自古簡賢而授,顧念捨卿其誰?眷玆關東一區,寔我漢上重鎭,八百里疆域甚廣,左畿右湖,卄六州民物寔繁,環海間嶺,地比靑州之利。雖魚鹽賴以聊生,土異黃壤之饒,嗟磽确每多失稔,邇來水旱之荐至,加以弊瘼之漸滋,松禁弛而四山日童,蔘稅紊而衆商胥怨,習俗頑蠢,固一朝而難馴,長吏恬嬉,奈百度之俱廢,苟非疎通鍊達,允愜副手之良才,將何經理排鋪,克體方面之委寄?惟卿,瑚璉稟質,詩禮承家,惟端方愷悌之足稱,孝友著於鄕黨,若夷險燥濕之不擇,忠藎見於言辭,翰苑蜚英,珥筆之風采想見,奎壁視草,蓮燭之寵光偏荷,不惟邃學淸文,黼黻賁飾,抑亦高才慧識,履屐皆當,澹泊捿心,無關名利場得失,淸若勵志,不輟簡編上工夫,惟誠勤受大朝之知,故歷敡遍榮塗之選,綰國子而佐銓席,績用已成,長銀臺而處薇垣,望實俱茂,薄試下邑,已見民俗之備諳,遂置籌司,亦許機務之恭決,如欲試盤錯之器,宜先任屛翰之權,向來南臬之必辭,卿心庶諒,今日東節之復授,余意攸存。玆授卿以江原道觀察使兼兵馬水軍節度使·巡察使·原州牧使,卿其勉殫弘猷,祗服明訓,爲政則寬猛相濟,必保小民,考績而黜陟惟公,無殫大吏,專尙撫字,庶峒戶漁村之咸懷,申嚴科條,亦山鎭海防之必飭,豈徒致力於簿書期會之末,政須加意於威望彈壓之方?惟綜理固其所優,若稟裁自有已例。於戲,往敷九重之惠澤,好作一路之福星,仙區之風景殊佳,寧效潘孟陽流連之樂,瘠土之民憂孔棘,宜追趙淸獻鎭撫之功,曰惟汝諧,徒得君重。故玆令示,想宜知悉。知製敎臣李嘉愚製進。
副校理朴齊明書曰,伏以臣於月前,以臣父之病狀,仰瀆睿聽,獲蒙恩由,安意救護,父子相對,感誦恩私,而間因僚員之未備,番次之苟簡,不得不黽勉就直,今玆五宿于承明之廬矣。依近於觚稜之際,趨起於起居之後,君親攸同,榮幸雖切,而第臣之老父,以八旬之齡,無一日之寧。向來重病以後,症情頻加,差完尙遠,臣自鎖直以來,焦煎之私,度日如年,更漏將深,思慮萬端,曉鑰纔開,憂遑一倍,際玆伻人踵至,病情益添。臣聞此信,神精飛越,方寸擾亂,臣若徒懷嚴畏,不卽歸視,則臣旣終鮮,無他傍侍,刀圭茶飮,誰能勸之,扶將調護,疇可依之,左右思量,按住不得,玆敢忙陳短章,徑出禁扃。伏乞睿慈,特垂矜諒,亟令遞臣職名,俾便救護,仍治臣瀆擾之罪,以爲安私分肅朝綱之地焉,臣無任云云。答曰,覽書具悉。爾其勿辭救護。
校理高時臣書曰,伏以臣本逖矣南土,蚩貿一氓,庸愚湔劣,百無一取,粗習句讀,倖竊科第,榮途進取,斷無其望,永矢田間,以終餘年,千萬不自意昨冬來,雷肆柏府,華誥聯翩,晝對賓筵,溫諭鄭重,且惶且感,無地圖報。縮伏旅次,感戴洪造,迺者十行恩褒,寵踰華衮,特除臣瀛館淸銜,臣承令惝怳,五內震駴,莫省攸措。仍念臣向日登筵,蹤跡齟齬,言辭拙陋,有意莫吐,欲語未暢,畢竟句當,不過是開言路三字而止,更無所引發睿志,獻替可否,爲邸下萬一之補也。豈意此三字,偶槪睿衷,歷數月而尙蒙記念,乃有此萬萬非常之恩也。且況臣先祖遺烈,所居遐陬,一一歷揭,寶墨煌煌,象賢之意,綏遠之德,藹乎可見,靳靳不置。臣於是,尤不勝徊徨踧踖,惶愧交至,今雖溘然無吪,更無餘恨。然是職也,非比尋常,顧問之責,論思之任,其重且大,果何如也,而乃以如臣庸愚,遽然畀之,不少留難,竊恐有國名器,初政愼簡,因臣而滓汚,由臣而錯誤,臣誠左右思量,萬無承膺之路。黽勉一肅,義分雖怵終始蹲冒,廉防有乖,玆不得不冒死呼籲,仰瀆睿察。伏願邸下,諒臣情之難安,念公器之難褻,亟遞臣職,以便私分焉。臣方丐免,不宜贅他,而顧臣草茅賤品,過蒙誤恩,殊渥隆私,若偏臣身,臣雖粉身虀骨,旣無以一毫有報於河海之澤,則更何忍淟涊緘默,不思所以一瀝衷腔,以冀絲縷之補也哉?顧今國勢之日蹙,邦本之日斲,何莫非可言,而臣本鄕人,請以居鄕所見聞者,仰塵睿聽焉。臣按父母之於子,遂其所樂,祛其所惡,靡所不用其極,人君誠以父母斯民爲心,則一民之失所,皆我赤子之入井,將狂奔盡力而救之,孰有袖手坐視,晏然談笑,以爲常者乎?臣嘗於村秀里正之間,側聽而竊觀之,則卽今嗷嗷,殆有甚於赤子之入井,軍而族里之遍徵,田而都結之加斂,旣灰之骨,尙載簽簿,懸磬之室,混入饒籍,箠楚日督,怨咨四起,重之以糶糴之弊,尤是難支之勢,斂而停退,反作豐年之厲階,臥與不受,便爲猾吏之利竇,一戶所受,多至數十包,終歲勤苦,盡輸公庭,歸而視之,甁罌井臼,蕭然無一粒留者,哀此㷀獨,已無可言,而哿矣富人,亦安所恃,此實生民切骨之弊,而以臣愚昧,雖無救措之策,詢諮廟堂,亦豈無從長變通之道?且自己甲大無之後,今幸田野稍闢,而陳起相混,起或漏稅,而陳多白徵,去年所謂査陳云者,起處則査出而徵稅,陳處則依舊而白徵,朝家本意,決不必如是,而本道擧行,有此不審之失,群吪四起,尙今嗷嗷,若不更加釐正,以其新起之所徵,免給舊陳之勒捧,則民情無以支接,而當初爲民之德意,亦無以宣布矣。伏念我邸下,天姿夙就,睿知卓越,無逸篇中,已知小人之依,鄒聖書裏,旣講四先之義,則亦當孶孶於是,念念在玆,惜民力若肌肉之難割,畜民産若調飢之求飽,烹阿之典,遍施於貪墨,發棠之惠,旁及於窮蔀,選擇守牧,而俾盡矯捄之策,分遣繡衣,而曲察幽隱之情,凡可以紓民力而卸民勞者,仰稟大朝,快斷自衷,霈澤旁流,枯涸皆霑,則八域含生之類,庶可以昭蘇煦嫗,如草木之發榮,勃然興起,若夏苗之得雨矣。今若不此之務,因循姑息,荏苒度日,一弊未革,一政不擧,徒諄諄然朝號暮令曰,我欲安民云爾,則是非誠心愛民也,斯民也至愚而神,豈得以口舌相欺也哉?此臣所以恤民隱,爲一對證之劑,而竊嘗疑斯民之疾苦,果何所祟,而至於此極也?及至都下,耳目之所覩記,風俗之所擩染,未有若今日之侈汰也。臣乃怳然大覺曰,凡今戕民之斧,剸民之刀,未有甚於奢侈者也。竊覸爲今日卿大夫者,苟非華軒之乘,煖帛之衣,處殊涼燠,玩極奇巧,則擧皆靦然自恥,若不能自容者,卿大夫旣如是矣,庶官效大夫爲之,庶官旣如是矣。士庶效庶官爲之,士庶旣如是,則輿儓下賤,閭閻屠販,莫不欲與卿大夫相埒,甚至貂鼠珠貝,無人不飾,輿馬第宅,無人不侈,十室之邑,農者一二,而晏坐華屋,厭飫玉食者,多至八九,如此而國用安得不菌縮,民財安得不耗竭乎?然其爲害也,旣入膏肓,似難猝改,而以臣愚見,苟能自上率之,則其猶反手易也,何者?夫奇玩珍具,不作於上,則下豈能創作新制,轉相則效也,峻宇雕墻,不興於上,則民何以蹈襲侈靡,自速其辜也?且今日爲邸下蒼生者,卽亦堯之民禹之民,而若其回淳反朴,起廢興隆之道,則亶係我邸下躬率之如何耳。以邸下英明之質,勤儉之德,宮茅衣菲,動法堯·舜,則凡百民庶,擧皆霈然如水之就下,堯·禹之治,庶可挽於今日矣。伏願离明,克體往哲節用之戒,丕承祖宗崇儉之節,凡所祛奢革侈之方,自宮中始,內而珍膳不御之美,寢衣不澣之德,丕承先烈,克恢睿德,外而車馬第宅之侈忲踰制者,燕貨紋緞之禁條貿來者,竝令攸司,申明舊典,各別嚴禁,俾海隅億兆臣庶,擧皆知我邸下崇儉祛奢之德,則必將不令而自化,不威而自服,一朝轉移,自底於淳厖之治矣。此臣所謂抑奢侈,實爲救民之本,然今蠧國之害,蠱民之疾,苟欲言之,豈但此而已。紀綱之解紐也,廉恥之都喪也,奔競之成習也,貪風之大熾也,皆莫非今日難醫之弊。雖不得一一殫擧於盈尺之紙,而顧今顯而臺閣,隱而巖穴,夙抱經綸,憂嘅世道者,豈無其人?苟以我邸下好問之德,從諫之美,渙發德音,博詢臣工,亟下求言之令,以示如竭之誠,上自搢紳大夫,下至芻蕘匹賤,皆使之有志必伸,各貢一見,則爲今邸下之臣者,孰不竭叩其衷?畢露餘蘊,公車日積,琅函踵至,凡係生民疾苦,朝廷得失,莫不畢陳,無一遺漏矣。苟如是,則四聰不患不達,四目不患不明,環東土數千里疆域,擧在於明見之中,而無一壅蔽矣。此臣所以區區微衷,耐不得於咫尺之前矣。不幸近日以來,一種不逞之徒,敢售傾軋之計,凶章悖書,次第踵起。噫,夫春秋大義,日星昭揭,辛壬懲討,斧鉞斯嚴,渠獨何心?指斥營護,殆無顧忌,外若矇瞹,內實陰譎,如此悖戾之習,邦有常憲,豈可容貸?且況沈象奎之身爲大官,罪著不敬,曺鳳振之前席擧措,回互叵測,負犯至大,關係莫重,此不嚴覈,國幾無法,而乃者三司請討,歷日冞切,輿人憤鬱,去益層激,尙未得快蒙依許,亟施當律。嗚呼,三司,卽言責之地,而旣如是靳持,輿論卽大同之心,而又如是泄沓,則我邸下好問之德,從諫之美,果安在哉?邸下旣以臣開言路三字,有此隆褒,則固知睿衷之有槪,而乃其發於施爲,出於政令,終無所渙然俯從之意,臣未敢知何故而然也。臣玆敢更申前說,以冀垂察。伏願邸下,亟許三司之請,允副輿人之情,繼下索言之令,廣開不諱之門,俾臣子傾葵之忱,皆得以曲遂,而務求至當,戒勿雷同,捨其短而取其長,奬其善而勵其否,如或言出挾雜,意在傾軋,則快施邦刑,不少寬假,則察邇之德,懲惡之政,益有光於离明之下矣。且伏念治道之隆替,君德之成就,專在於經筵,而側聽近日以來,書筵召對,許久停撤,雖緣機務浩繁,酬應無暇,而對越經傳,不可暫時或忽,三晝設講,不可一日闕課,顧今專經殿講,排日有令,此雖日次應行之務,而較之於親講法筵,其輕重緩急,果何如也?志勤則事無不理,工課則日維不足,雖日親三講之餘,亦足以勵庶政而理百務矣。惟此之爲務,而不於問學上慥慥,則不幾近於捨本趨末,遺內徇外之病乎?伏願繼自今,日日接書筵,作爲課程,無少間斷,以爲作聖之根本,治國之基業,是臣區區之望,今邸下代理之政,不過五旬有餘矣。百令皆得正當,庶務悉歸公平,八域含生,莫不引領額手,以待淸明之治,思見德化之盛,此政邸下,益勵宵旰,毋少豫怠之時,而如或倦勤之意,便萌于中,姑息之政,發見于外,不能副此臣民之顒望,朝野之蘄祝,則是豈愼終如始之意哉?斷斷愚忱,書累牘而不知止。伏願邸下,隨事益懋,觸處恒勤,惟新厥初,克圖其終,自今嗣後之日,常如一初之時,則輿望可以洽慰,民風可以丕變,惟我邸下,懋哉懋哉,臣無任云云。答曰,覽書具悉。勉學則出於愛戴,說弊則言之懇切,而至於聲討事,已諭諸答矣。爾其勿辭,盡言毋諱。
丁亥四月十七日辰時,上詣春塘臺。王世子聽政,慶科庭試文武科放榜入侍時,行都承旨朴晦壽,左副承旨李憲瑋,同副承旨尹秉烈,記事官韓鎭㦿,記注官崔致輔,別兼春秋李景在,檢校待敎徐憙淳,以次侍立。時至,通禮跪啓請外辦。上具遠遊冠·絳紗袍,乘輿出宣化門,藥房提調趙萬永等,進輿前奏曰,侵早勞動,聖體,若何?上曰,一樣矣。仍由協陽·建陽·靑陽諸門,至春塘臺。通禮跪啓請降輿,上降輿。晦壽進圭,上執圭陞座,贊儀唱文武百官入就位行四拜禮,文武百官,就位行禮。文武新恩,分庭東西行四拜,仍行文武科新恩放榜,放榜官,唱文武擧人就位,行四拜禮訖,擧行,可也。仍各賜紅牌,次賜花及蓋訖,宣醞,行四拜禮退出,致詞官致詞,文武百官行禮訖,通禮跪告禮畢。憙淳曰,出入之際,有所做錯,當該承旨,推考,何如?上曰,依爲之。出擧條命書傳敎曰,文科新及第金元根·趙斗淳·金大根,武科新及第李奎煥·吳一善,竝賜樂。上曰,左議政·江原監司入侍,賤臣承命出傳。出傳敎左議政李相璜,江原監司鄭元容,竝入侍。領議政南公轍,同爲入侍,公轍曰,早朝勞動,聖體,若何?上曰,一樣矣。公轍曰,中宮殿氣候,何如?上曰,一樣矣。世子宮睿體,何如?上曰,一樣矣。上曰,江原監司進前奏職姓名。元容進前奏職姓名訖。上曰,下去後着意善做。元容曰,臣材具未逮,當此重任,實爲惶憫矣。上曰,江原監司先退。相璜曰,臣之至庸極陋,已試蔑效之實狀,豈待臣言,而始爲聖鑑离明之所俯燭哉?實未敢知今番恩命,何爲而又及於臣身,且臣賤疾,前已屢陳,而蓋風痰爲崇,比衰益痼,雖或劇歇有時,而要之劇時,多於歇時,方其劇時,則頃刻欲絶,牽掣不仁,自起居步履,而不得自由,以此病狀,亦無趨走爲恭之望,才知則如彼,筋力則如此,以臣視臣,顧安有一事可以籍手事上者哉?怵畏義分,今雖抗顔登筵,而惶愧之極,不知所達,顧今代聽之初,庶政咸擧,目下急務,莫先於進賢而退不肖,如臣無似之此時叨竊,豈不有欠於聖世難愼磨礪之政乎?遄賜斥退,以幸公私,千萬仰祝。公轍曰,日前聞御將所傳,則世子嬪宮胎候,今至多朔,率醫官診候,則諸節連爲平順云。宗社無疆之慶,大小臣民,今方蹈舞顒祝,設廳等節,從當稟旨,次第擧行,而臣等今旣聞知,自藥院更爲擇吉,依例請診爲好,故敢此仰達矣。上曰,依爲之。出擧條通禮跪啓請乘輿,上降座乘輿,上釋圭。晦壽跪受圭,命書傳敎曰,侍衛軍兵雨具,從便爲之。仍由靑陽·建陽·協陽諸門,入宣化門還內,出標信解嚴,諸臣以次退出。
丁亥四月十七日辰時,王世子入春塘臺幕次,左承旨入對,江原監司同爲入對時,左承旨金炳朝,假注書林永洙,記事官兪章煥,別兼春秋張敎根,江原監司鄭元容,以次進伏訖。令曰,江原監司進前,元容進前,令奏職姓名。元容起伏奏曰,江原道觀察使臣鄭元容矣。令左承旨宣諭,炳朝出楹外,宣諭于元容訖,還入進伏,令先退江原監司,仍令退,承史諸臣以次退出。王世子出幕次,令曰,陪衛軍兵雨具,從便爲之。炳朝進前奏曰,相禮趁不待令,以致擧行之遲滯,事甚未安。當該相禮,推考,何如?令曰,依爲之。出擧條相禮跪贊請乘輿,王世子乘輿,由靑陽門·集禮門,入貳極門·重華門還內,諸臣以次退出。
上在昌德宮。常參·經筵,以代理停。
王世子詣春塘臺,漢學文臣殿講,還內後,內閣·政院·藥房·玉堂·春坊口傳問安。答曰,知道。
尹秉烈達曰,行大司憲南履翼,執義朴潞壽,掌令尹尙度,持平金逸淵·趙容和呈辭,掌令李麒峻在外,監察茶時之意,敢達。令曰,知道。
金潞啓曰,明日經筵,取稟。傳曰,停。
朴晦壽達曰,右承旨金潞,今日不爲仕進,卽爲牌招,何如?令曰,依。
趙寅永啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以懿陵丁字閣修改別單,令于金炳朝曰,監董禮曹判書趙鍾永,內下大虎皮一令賜給。佐郞柳宜貞,戶曹正郞李謙秀,繕工監役宋文熙,竝兒馬一匹賜給。兼監役本陵令洪蓍謨陞敍,參奉徐有畬陞六。地方官楊州牧使鄭基一,熟馬一匹賜給。擇日官·奏時官,計士看役牌將,其餘員役工匠,本陵員役等,竝考例施賞。
令于朴晦壽曰,無論專經與漢學,設講法意,果何如,而近來文臣,全不講習,無弊越講者,十無一二,事之寒心,莫此爲甚。今番則初次之故,雖不深罪,此後若又如今番,斷當重勘,第以先令之意,自政院嚴加申飭。
令于趙寅永曰,明日出宮門路,以貳極門爲之。
以司錄李培林,吏曹佐郞金聖謙,禮曹正郞金持泰,佐郞柳宜貞,兵曹正郞李在鶴·金建喆,佐郞任百能,說書兪章煥,承文副正字金英淳·金穰根·李根友,直講趙渡,副司果李根中·李光載禁推徽旨,令于尹秉烈曰,俄者下令,初次,故斟酌矣,特爲分揀。
吏曹,校理單李道在,副修撰單宋祥來。
傳于金鏴曰,新恩謝恩當親受,該房知悉。
令于金鏴曰,新恩謝恩,當親受於春塘臺,該房知悉。
令于金鏴曰,翰林召試,以今二十三日,春塘臺爲之。
令于金鏴曰,漢學文臣殿講居首人,依例捧令旨。
令于朴晦壽曰,上京守令,催促下送。
趙寅永,以都摠府言達曰,副摠管尹命烈,以同知義禁府事,本府坐起,晝仕出去之意,敢達。令曰,知道。
義禁府申目,戶曹佐郞金箕默原情云云。徽旨內辭緣,泛稱遲晩,刑推得情,何如?判付達。除刑推議處爲良如敎。
校理尹心圭書曰,伏以臣之負死罪久矣,君召不俟駕,人臣事君之疏節也。婦孺蒙識,尙知斯義,而臣自通籍以來,猥蒙謬恩,三司除召,前後頻繁,而臣一未承膺,長事違傲,殆若全昧臣分者然。噫,臣亦何心哉?自知審故,有不得不然。蓋臣本以場屋賤品,老不知止,僥倖科名者,初非有志於世道也,亦非希望榮翥也,只爲竊祿救餓之計矣。不幸而謬入淸選,監叨三司,以臣所聞,三司之爲任,不輕而重,古人擬之行道之職。苟非學足以裨君德,才足以識治體,忠直足以任獻替,公正足以持議論,博雅足以備顧問,則不可以居是官耐是職。而臣之鹵莽蔑裂,自顧其中,無一可以彷彿於是者,則面目有靦,欲進還縮,自以爲寧可逋慢而受誅,不宜負乘而包羞。邇來五六年間,一味逡巡,跡涉慢蹇,而聖度包容,迄無譴罰之及,已爲踰分之幸,而況今代理有命,縟儀斯擧。中外懽忭,跛躄咸聳,而臣獨屛伏田里,未克趁參於呼嵩之班,臣分蔑如,惶蹙方深。不意乃者,納言召旨,遽下於跼蹐俟罪之餘,五情震越,罔知所以措躬。臣之情踪,固無前後之殊,而蒲柳孱質,年又望七衰病侵尋,恒在呻囈,而素苦風祟,近益添劇,面部浮腫,視暈聽聵,便作廢疾之身,扶曳登途,萬無其望,故敢因縣道,陳章自列矣。千萬夢想之外,玉署召旨,繼降於旬日之間,如臣無似罪積逋慢,而恩旨荐疊,胡乃至此?心神駭隕,直欲鑽地而不可得,惟冀前所陳情,得塵睿覽,或蒙矜諒,因賜罷斥,庶幾私分之少安。所上章本,以有書寫之違式,見阻喉院,至於還下,鄕野疎闇,致此做錯,已極慙悚,區區肝膈之愬,竟未仰徹,職名虛縻,鐫免無期,罪上添罪,寧欲無訛。今臣情病之實難强進,薇垣玉署,彼此無異,疐跋之勢,不勝悶鬱,玆不得不更掇前章,冒昧呼籲。伏願邸下,諒臣迷執之不容中變,憐臣病軀之末由强策,仰稟大朝,亟罷見職,仍令永刊仕籍,以勘從前違傲之罪,不勝祈懇之至。至於前章之尾附贅說,寔出於區區憂愛之忱,不容以言職旣遞而便可已者,不避猥越,復此瀆進,願垂睿察焉。於維我殿下,以止慈之仁,則哲之明,深知睿質之夙就,遠惟宗社之至計,一朝快斷,擧萬機之繁,而畀邸下以代聽,其所付托之重,期望之深,當如何也?亦惟我邸下,承命以來,踧踖靡安,憂勤懍惕之心,又當如何哉?顧今日八方之蘄向方切,群僚之瞻仰維新,不知邸下,將何以擔負囏大,恢弘謨烈,以副朝野之顒望,而致聖上之悅豫耶?何況比來,天災眎警,無歲無之,民生困窮,日甚一日,而綱紀頹弛,殆乎三尺不行,風俗渝下,幾於四維不張,國勢之岌嶪,時象之板蕩,有識爲之寒心者久矣。當此之時,思有以振發警策,挽回世道,則其可優游荏苒,談笑安閑而能之乎?其必早夜匪懈,一念慥慥,簡拔才德,布列朝著,而愼賞罰之柄,嚴黜陟之科,剛方敢言者登庸之,不嫌疎賤,驕濫諂佞者屛退之,不饒貴近。選廉白而懲貪墨,抑躁競而奬名節,尙儉約而斥奢華,先行檢而後文藝,于以振肅頹綱,風勵汙俗而後,方可以措置政務。矯弊擧墜,澤及於生民,而聖上之付托方可副,中外之期望,方可塞矣。然而凡天下百千萬事,無不本於人主一心上運用,夫所謂心正身修而后,家齊國治者,乃是不易之定理故也。臣伏下土,未嘗昵侍前席,惟邸下學問之如何,踐履之如何,固不能仰悉,而第伏念,雖上聖之姿,十五而志學,以及三十四十而後,方至於立與不惑,而德乃成焉。今邸下寶齡,僅過志學之年矣。雖睿姿天縱,聰穎拔萃,學問踐履,顧何能已臻精熟之域乎?此正邸下,遜志懋學,惟日孜孜之時也。且況政謨治法,元是學問中事,而讀書稽古而後,方可以貫穿綜理者乎?然而夫所謂讀書講學,非尋行數墨,探索幽眇之是貴也,只是溫習經史,討論大旨,要以體行乎身心,鑑戒乎得失耳。若夫浮靡藻繪之文,徒歸玩物喪志之科,先儒所謂無益之書勿看,無益之文勿爲者此也。臣伏聞邸下,近頗留意於詞律之工,疎遠傳聞,有不敢信,而雖閭巷匹士之稍欲自好者,尙多不屑於此,何況帝王經天緯地,彌綸一世之學術文章,安用此無益爲哉?伏願邸下,勿以臣言爲妄,而無則勉而有則改焉。讀書講學,誠爲今日急務,而若邸下,方寸之地,苟無操存之實功,而未保虛明之本體,則雖朝誦暮習,旣勤且博,亦只書自書我自我耳。無所益於身心,先儒謂心不存,則學問無湊泊處,此誠切至之論也。是以先儒論學,必以一敬字,爲宗旨要法,乃謂心爲一身之主宰,而敬又爲一心之主宰,蓋敬非別件物事,只是操心謹畏之謂也。操心不謹畏,則神氣昏惰,意念橫騖,視而不見,聽而不聞,又何可以臨文探義,反身開益乎?易大傳曰,危者使平,易者使傾,其道甚大,百物不廢,懼以終始,其要無咎,此之謂易之道也。懼者敬之謂也,夫以易道之至大,而聖人,獨擧一懼字以句當焉,則大道之要,豈有可以加於此者乎?是故凡人之事功,雖有大小深淺之殊,皆莫不以危而成而敗於安,以憂而得而失於樂,以虛而益而損於盈,物理人事,其歸一也。是以聖人君子,所以修己而立敎者,自堯·舜·禹·湯·文·武·周·孔·思·孟而下,至於程·朱夫子,曰欽,曰敬,曰懼,曰恭,曰小心,曰謹,曰畏,立言雖殊,皆是一意,而程·朱夫子,尤重言複言,大煞分疏,其實則朱子之畏,卽程子之敬也,程子之敬,卽大學之愼獨,中庸之戒懼也。庸·學之戒懼愼獨,卽孔翼之敬以直內,懼以終始也。由是而上,根極於大堯之欽一字,而要之爲保安濟危之道也。然則日用動靜之間,安往而非謹畏?明焉而天可畏也,幽焉而神可畏也,接人則失人可畏也,臨事則僨事可畏也,發言則逸口可畏也,動容則喪儀可畏也,靜而無事,則此心之昏放可畏也。何時何處,可無此謹畏耶?今夫人君,處崇高之位,而威福隨意,似若無可畏者,而以其居高也。故一動一言,一嚬一笑,擧爲臣民之所視效,而離合聚散,決於晷刻。古語曰,水能載舟,而又能覆舟,聚則吾民,而散則寇敵,以是言之,人君之有可畏,反有甚於士庶矣。伏願邸下,恒以一畏字,存於心中,念玆在玆,無時或妄焉,則以之講學,睿德將日就矣,以之臨政,治化將日敷矣。皇天祖宗,庶幾眷顧默佑,而向所謂板蕩之時象,岌嶪之國勢,從可有挽回之道。若其政謨治法之經緯條理,損益變通,惟在邸下得人,而措施之如何,非臣之空疎所敢容易指陳於造次間者也。臣以愚陋賤蹤,乃於乞免之章,張皇論說,極知僭猥,而衰癃之身,旣無造朝之望,螻蟻之微,猶有秉彝之性。瞻望雲天,按住不得,敢將蒭蕘之見,粗效芹曝之獻,勿以人微而竝棄其言也,千萬幸甚。臣無任云云。答曰,覽書具悉。爾之所陳諸言切實,余當體念,而爾職則已許遞矣。
丁亥四月十八日辰時,上御熙政堂。新恩謝恩親受入侍時,左承旨金炳朝,右副承旨尹秉烈,記事官韓鎭㦿,記注書崔致輔,別兼春秋張敎根,檢校待敎李憲瑋,以次進伏訖。上曰,史官分左右。上曰,文武科新恩進前,各奏職姓名,而武科則只壯元進前奏職姓名。文科壯元林原培,武科壯元李寅華先進前,各奏職姓名訖。文科睦用錫·金驪書·李道在·任秀龍·徐程淳·吳正秀·李寅臯·朴奎賢·李承憲·趙昌敎·權馦·金學秀·朴敏樹·趙秉玖·李羽采·辛涵·姜獜岳·李寅弼·李殷相·李垿·金元根·趙斗淳·金胤根·宋祥來·金奎瑞·金大根·權溭,以次進前,各奏職姓名。上曰,李道在與別兼李景在,從行兄弟乎?炳朝曰,爲六寸矣。上曰,徐程淳爲誰?炳朝曰,京畿觀察使徐長輔之子矣。上曰,李寅臯爲誰?炳朝曰,前參判李止淵之子矣。上曰,今遭艱人之子乎?炳朝曰,然矣。上曰,權馦爲誰?炳朝曰,前校理權馥之從弟矣。上曰,宋祥來爲誰?炳朝曰,故大司憲宋瑩中之從孫矣。上曰,金大根是奉朝賀之孫乎?秉烈曰,然矣。上曰,在院承旨,誰也?憲瑋曰,左副承旨趙寅永,右副承旨尹秉烈矣。上曰,同副承旨金元根,以何服色仕進乎?憲瑋曰,以新恩服色仕進矣。上曰,同副承旨,明日亦爲仕進乎?憲瑋曰,似然矣。上曰,今日新恩謝恩時,後倍入來乎?炳朝曰,今月則無後倍矣。上曰,新恩先退。仍命退,承史閣臣,以次退出。
丁亥四月十八日辰時,王世子詣春塘臺。漢學文臣殿講入對時,行都承旨朴晦壽,左承旨金炳朝,右承旨金鏴,左副承旨趙寅永,假注書林永洙,記事官兪章煥,別兼春秋張敎根,檢校待敎李憲瑋·徐憙淳,以次陪立。時至,相禮跪贊請外備,王世子具翼善冠·衮龍袍,乘輿出重華門。藥房提調趙萬永,副提調朴晦壽進前奏曰,侵早勞動,睿體,若何?令曰,一樣矣。由貳極門,詣春塘臺,相禮跪贊請降輿,王世子降輿陞座,大令曰,文武新恩謝恩當親受文武新恩,次第入對,文武新恩分左右,各一人進前,奏職姓名。文科新恩林原培·睦用錫·金驪書·李道在·任秀龍·徐程淳·吳正秀·李寅臯·朴奎賢·李承憲·趙昌敎·權馦·金學秀·朴敏樹·趙秉玖·李羽采·辛涵·姜麟岳·李寅弼·李殷相·李垿·金元根·趙斗淳·金胤根·宋祥來·金奎瑞·金大根·權溭,武科新恩李寅華等,以次奏職姓名訖。令退文武科新恩,文武新恩,以次退出。令曰,旣承下敎,懿陵丁字閣修改禮曹堂上以下別單書入,出令敎。令曰,旣承下敎,新及第李道在校理除授,宋祥來副修撰除授。出令敎。令曰,試官以下行禮。引儀唱行再拜禮,試官及應講文臣,如儀行禮訖。考官行吏曹判書金履喬,行護軍申在植,行護軍鄭基善,參考官戶曹參議徐憙淳,行副護軍李若愚,行副護軍徐耕輔,行副護軍尹命圭,以次進伏。晦壽奏曰,漢學文臣應講人書達進不進懸錄,多有誤錯,事極駭然,當該承文院官員,所當重勘,而本院請推之外,無他可施之罰,何以爲之乎?令曰,拿處,可也。又所達,應講人之或稱病在外,無緣不參,事甚未安。規避不進人員,竝所當重勘,而本院請推之外,無他可施之罰,何以爲之乎?令曰,竝拿處,可也。出擧條令曰,開講。應講文臣,以次進講訖。令曰,講居首人,還內後捧令旨。相禮跪贊請乘輿,王世子乘輿,由靑陽門·集禮門,入貳極門·重華門還內。諸臣以次退出。
上在昌德宮。常參·經筵,以代理停。
開東,灑雨下雨,測雨器水深四分。
金鏴啓曰,明日經筵,取稟。傳曰,停。
金鏴達曰,明日常參取稟,令曰,停。
尹秉烈達曰,行大司憲南履翼,執義朴潞壽,掌令尹尙度,持平金逸淵·趙容和呈辭,掌令李麒峻在外,監察茶時之意,敢達。令曰,知道。
令于趙寅永曰,雨勢如此,專經武臣殿講,明日爲之。
金鏴達曰,明日殿講相値,常參頉稟之意,敢達。令曰,知道。
令于金鏴曰,輔德許遞,旣承下敎,前望單子入之。
輔德前望單子入之,金元根添書代點。
令于朴晦壽曰,承旨有闕之代,旣承下敎,前望單子入之。
承旨前望單子入之,權敦仁代點。
朴晦壽達曰,假注書林永洙,身病猝重,勢難察任,今姑改差,何如?令曰,依。
注書韓鎭㦿病,代以徐程淳爲假注書。
徐程淳有頉,代以權溭爲假注書。
權溭有頉,代以李寅臯爲假注書。
李寅臯有頉,代以李殷相爲假注書。
李殷相有頉,代以李寅弼爲假注書。
李寅弼有頉,代以睦用錫爲假注書。
林永洙改差,代以趙斗淳爲假注書。
趙斗淳有頉,代以金驪書爲假注書。
金驪書有頉,代以金大根爲假注書。
金大根有頉,代以趙秉玖爲假注書。
趙秉玖有頉,代以李垿爲假注書。
令于尹秉烈曰,臺諫竝許遞,旣承下敎,前望單子入之。
臺諫前望單子入之,大司憲朴宗薰,大司諫任存常,執義趙璟鎭,司諫趙冀永,掌令林翰鎭·金邁淳,獻納徐英淳,持平權馥·柳幼麟,正言鄭德和·尹正鎭代點。
尹秉烈達曰,新除授大司憲朴宗薰,方在刊削中,何以爲之?敢稟。令曰,蕩滌敍用。
正言尹正鎭達曰,臣於春坊持被之中,伏奉正言除旨,臣且惶且感,竭蹶肅恩,而第臣於本院,已經納言,揆以公格,自在當遞,請令遞斥臣職。答曰,依達。
朴晦壽,以吏曹言達曰,上京守令,催促下送事,令下矣。自臣曹催促,則春川府使尹行直,天安郡守李應淵,沔川郡守李鍾仁,金城縣令李賢耆,甑山縣令鄭文升,永同縣監李啓朝,聞慶縣監李常在,平康縣監金來淳,俱以今十九日下去云。古阜郡守李祖植,二十日下去云,瑞山郡守金益哲,二十一日下去云,石城縣監金晉敎,二十二日下去云,燕岐縣監金箕明,受由下去於水原地云。卽速還官之意,發關知委於該留守處,而金浦郡守權中任,親病危重,不得下去云。寧海府使尹成圭,瑞興府使沈應奎,順安縣令趙基恒俱以爲身病沈重,不得下去云。特令催促之下,不卽下去者,揆以事體,誠極未安,而親病則異於身病,金浦郡守權中任改差。寧海府使尹成奎,瑞興府使沈應奎,順安縣令趙基恒,竝罷黜,何如?令曰,依。
令于朴晦壽曰,守令有闕之代,旣承下敎,政官牌招開政。
令于朴晦壽曰,吏曹參判,更爲牌招,違牌勿爲呼望。
令于朴晦壽曰,臺諫兼帶春坊許遞,今日政差出。
令于朴晦壽曰,弼善許遞,今日政差出。
有政。吏批,行判書金履喬進,參判金陽淳牌不進,參議未差,右副承旨尹秉烈進。以李穆淵爲正言,徐英淳爲弼善,李道在爲兼文學,趙秉鉉爲司書,李翊會爲敦寧都正安光直爲刑曹參議,李龍秀爲知經筵,金陽淳爲同經筵,李存秀爲禮賓提調,尹心圭爲宗簿正,沈能栻爲司成,卓瑊爲溫陵令,沈能恕·盧尙熙爲典籍,李象祖爲長興奉事,徐碩輔爲懿陵參奉,鄭宗顯爲寧海府使,金漢淳爲瑞興府使,洪夔謨爲高陽郡守,吳慶元爲金山郡守,朴肯源爲金浦郡守,魚在溟爲珍島郡守,金有喜爲順安縣令,金鼎爲銀溪察訪,金斗明爲獒樹察訪,金鉉復爲景陽察訪。訓鍊都監提調單李存秀,奉常奉事單李敏衡東學訓導單金耆升。副護軍朴興緖折衝今加嘉善,朝官年九十一加資事承傳,幼學卞宗禹年九十六,今超通政,因其子上言,覆達判下。
兵批,判書金魯敬進,參判金熙華病,參議柳季麟病,參知黃燾入直進,左副承旨趙寅永進。啓曰,全羅右水使,今當差出,而擬望之人乏少,未準朔禁軍將及他道僉使,竝擬,何如?傳曰,允。以趙貞喆爲知事,李石求爲副摠管,金載琬爲僉知,盧尙任爲五衛將,李春光爲五衛將,元是健爲景福將,金應鎭爲慶熙將,孔鎭爲訓鍊僉正,宋祥來爲文兼,李元夏爲宣傳官,沈宜豐爲宣傳官,金遜根爲東道參軍,李行敎爲全羅左水使,韓應浩爲右水使,田致學爲鉢浦萬戶,鄭貴龍爲明月萬戶。訓鍊主簿吳一善別軍職登科,依法典陞六事,栗浦權管單曺允豐,安原權管單尹昌殷,大護軍南履翼,護軍朴綺壽,副護軍李寅溥·金命淵,副司直朴潞壽·洪百儀·李猉峻·尹尙度·洪永觀·趙容和·金逸淵·李敏會·尹心圭。副司果李若烈·李冕植·李淵詳·崔尙崘·尹正鎭·徐有畬·李奎煥·柳光魯,以上竝單付。
吏批,再政。以趙寅永爲吏曹參議,金羽根爲獻納,權曦爲戶曹佐郞,李獜秀爲膳工副正,都寅曄爲典籍,韓季獜爲陽城縣監,兼養賢主簿單沈能恕,奉常副奉事單趙相玉,中學訓導單卜來相。
兵批,再政。以安光贊爲宣傳官,韓用正爲訓鍊判官,尹義儉爲永宗僉使,同知單元是健,僉知二單盧尙任·李春光。
吏批,三政。以李寅溥爲承旨,南進和爲漢城庶尹,金孝基爲東部令,柳和中爲禁府都事。
兵批,三政。以尹禹鉉爲宣傳官,李奎煥爲宣傳官,同知單金應鎭,護軍朴興緖,副護軍朴宗學·魚錫命·卞宗禹,副司果金致鉉·李鎭默,以上竝單付。
尹秉烈達曰,右副承旨趙寅永,移拜吏曹參議,伴直無人,左副承旨金鏴,所當牌招,而拘於廳規,不得請牌,何以爲之?敢稟。令曰,牌招。
令于尹秉烈曰,禮·刑換房。
以慶尙左水使柳弘源狀達,盈德縣人物渰死事,令于尹秉烈曰,聞甚矜惻,元恤典外,別加顧助,如有生前身還布,竝蠲蕩事,分付。
尹秉烈,以都摠府言達曰,今日入直內三廳武兼禁軍及軍兵等,當爲中日習射技放,而專經武臣殿講代臨相値,不得設行之意,敢達。令曰,知道。
又以侍講院言達曰,新除授弼善徐英淳,時在公忠道公州地,書筵入番事緊,斯連乘馹上來事,下諭,何如?令曰,依。
又以戶曹言達曰,時御所內各司雨漏處修改吉日,令日官崔福基推擇,則今四月二十九日辰時爲吉云,以此日時擧行之意,敢達。令曰,知道。
又以戶曹言達曰,慶熙宮差備內有頉處修改吉日,令日官崔福基推擇,則今四月二十二日午時爲吉云,以此日時擧行之意,敢達。令曰,知道。
又以禮曹言達曰,卽接宜寧幼學權平夏所志,則以爲再從祖世中,嫡妾俱無子,以其同姓二十六寸弟三益第二子龍孫,欲爲繼後,兩家相議完定。未及禮斜之前,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長權平夏所訴旣如此,依定式,權三益第二子龍孫,立爲權世中之後,何如?令曰,依。
又以備邊司言達曰,惠局事務,久曠可悶,提調未差之代,知中樞府事李龍秀差下,使之察任,何如?令曰,依。
又以兵曹言達曰,今四月二十日文臣朔試射試官望,纔已受點,而專經武臣殿講座堂相値,不得爲之之意,敢達。令曰,知道。
又以禁衛營言達曰,本營哨官沈正樂,身病猝重,勢難察任,改差,何如?令曰,依。
上在昌德宮。常參·經筵,以代理停。
王世子詣春塘臺,代臨專經武臣殿講罷還內後,內閣·政院·玉堂·春坊·藥房口傳問安。答曰,知道。
藥房提調趙萬永,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李寅溥啓曰,明日經筵,取稟。傳曰,停。
李寅溥達曰,明日常參取稟,令曰,停。
金鏴達曰,行大司憲朴宗薰,掌令金邁淳在外,執義趙璟鎭,掌令林翰鎭,持平權馥·柳幼獜未肅拜,監察茶時之意,敢達。令曰,知道。
又達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
朴晦壽達曰,左副承旨權敦仁,今日不爲仕進,卽爲牌招,何如?令曰,依。
傳于朴晦壽曰,平安監司留待。
傳于朴晦壽曰,平安監司入侍。
令于朴晦壽曰,平安監司留待。
令于朴晦壽曰,平安監司入對。
備忘記,平安監司金逌根下直,長弓一張,長箭一部,片箭一部,筒兒一箇賜給。
李垿有頉,代以徐程淳爲假注書。
睦用錫有頉,代以金大根爲假注書。以左副承旨金鏴牌不進罷職令旨,令于朴晦壽曰,只推。
令于金鏴曰,專經武臣殿講居首人,依例捧令旨。
令于朴晦壽曰,諸承旨持公事入對。
以左副承旨權敦仁牌不進罷職令旨,令于朴晦壽曰,只推。
令于李寅溥曰,右承旨入對。
令于朴晦壽曰,左副承旨·同副承旨竝許遞,旣承下敎,前望單子入之。
承旨前望單子入之,柳筞·李瀅夏代點。
令于朴晦壽曰,新除授承旨牌招察任。
令于朴晦壽曰,右副承旨牌招。
令于金鏴曰,在外京兆堂上許遞,旣承下敎,前望單子入之。
京兆堂上前望單子入之,判尹李龍秀,左尹金陽淳代點。
令于朴晦壽曰,吏曹參判有闕之代,旣承下敎,前望單子入之
吏曹參判前望單子入之,柳相祚代點。
李寅溥,以弘文館言達曰,新除授校理李道在,副修撰宋祥來,竝卽牌招察任,何如?令曰,依。
以校理李道在牌不進罷職令旨,令于李寅溥曰,只推。
義禁府申目,侍講院弼善金裕憲,奉常寺直長金騏獻,副司果沈啓錫,前直講崔錫玄等原情云云。徽旨內辭緣,泛稱遲晩,金裕憲·沈啓錫等段,所當請刑是白乎矣,曾經侍從,勿爲請刑,載在大典通編,竝只議處,金騏獻·崔錫玄等段,竝只刑推得情,何如?判付達,依準爲旀,金騏獻·崔錫玄等段,竝只除刑推議處爲良。〈如敎。又〉申目,中官申吉寬,原情云云。徽旨內辭緣,泛稱遲晚,所當請刑是白乎矣,長番內官,勿爲請刑,載在大典通編,議處,何如?判付達依準。又申目,承文院校檢愼尙欽原情云云。徽旨辭緣,泛稱遲晩,刑推得情,何如?判付達,除刑推議處爲良如敎。又申目粘連,向前金箕默亦,頒賞擧行,卽其職掌,而未及待令者,雖因雨勢之適値,暫時離次,終涉稽忽,以此照律,何如?判付達依準。
敎平安監司金逌根書。王世子若曰,乃眷四十郡管轄,是吾股肱,其誰二千石循良,托玆肺腑,惟其國耳公耳,弗擇險夷,所以往哉欽哉。聊試盤錯,寔出愼簡,豈曰外輕?顧浿關素稱重藩,而屛翰最冠八路,直京師五百里,舟車貨幣之四方委輸。歷箕井數千年,城池市廛之一大都會,人物樓觀之華麗,地比蘇·杭,士卒弓馬之精强,界接楡薊。一日苟有緩急,呼吸相通,七邑列爲關防,形勝足恃,邇來俗習不古,隨而弊源滋興,瘡痍餓疫之未蘇,民失其業,徵發科斂之已甚,吏緣爲奸,供億難繼於星槎,事近毛刮,帑藏徒擁於虛簿,財洩尾閭,民力已竭,而墨倅多橫,貨路不通,而侈風益盛。武略弗競,陰雨之備禦多疎,善俗難回,陽春之德惠誰布?故玆西路鎖鑰之重,久貽北宸宵旰之憂,殆若敗局殘枰,最難着手,可使輕車熟路,坐鎭邊頭,歷數在廷,誰當其任?惟卿,才德兼備,望實俱隆,忠孝詩禮之相傳,家庭承義方之訓,吉慶福祥之所萃,塤箎盡湛樂之和。處卿相之家而敦儒素之風,居休戚之地而務謙約之操。蓋自羽儀之始,蔚有瑚璉之譽,由金馬玉署,屢踐華膴,歷籌司銓貳,遂躋崇班。入則橫經於胄筵,一心輔導,出而演綸於藝苑,餘事文章,淸簡凝深,繫朝野山斗之望,公平正直,爲國家柱石之臣。當朝夕贊襄之辰,豈或暫舍,以中外歷試之意,欲煩一行,恩化遙宣,誰任召公之責,地望自別,要藉申伯之賢。果廷議僉曰,維諧,亦余意徒得君重,玆授卿以平安道觀察使兼兵馬水軍節度使·都巡察使·管餉使·平壤府尹。卿其祗承重宸寵授之鉞,快試平日善藏之刀,位著有難才之歎,豈或借於異代?王臣效盡瘁之義,宜百倍於他人。樽俎折衝,庶致近悅而遠懷,氷蘗勵操,自當威生而奸戢,澄淸一路,解綬必多望風,懷保小民,去帷可以章德。沈靜廉雅之量,固知規模之簡嚴,綢繆撫綏之方,惟在措置之纖悉,無謂吏事之或鄙,務令民瘼之悉祛,其餘稟裁,厥有常度。於戲,今當離違之日,應深戀結之誠,春風之旌旆遙望,曷禁予懷之悵失,湖山之裘帶自愛,須體聖眷之隆深,故玆令示,想宜知悉。知製敎柳致睦製進
丁亥四月二十日辰時,上御熙政堂。藥房入診,平安監司同爲入侍時,提調趙萬永,都承旨朴晦壽,假注書林永洙,別兼春秋張敎根,檢校待敎徐憙淳,平安監司金逌根,以次進伏,醫官李命運·金殷相·李惟鐸,進伏楹外訖。萬永進前奏曰,近來日氣,晨夕過涼,聖體,若何?上曰,一樣矣。中宮殿氣候,何如?上曰,一樣矣。世子宮氣候,何如?上曰,一樣矣。仍命醫官入診,命運·殷相·惟鐸,以次診候退伏楹外奏曰,脈候左右三部調均,不必議定湯劑矣。萬永起伏奏曰,藥院所在白淸不足,則或有別卜定取用之例矣。見今庫儲垂乏,所産慶尙·全羅·公忠·江原四道監營及平安兵營,各五斗式,別卜定取用似好,故敢此仰達矣。上可之。出榻敎上命平安監司進前,逌根進前,命奏職姓名。逌根起伏奏曰,平安道觀察使臣金逌根矣。上命先退,平安監司,仍命退,承史諸臣,以次退出。
丁亥四月二十日辰時,王世子詣春塘臺。代臨專經武臣殿講入對時,行都承旨朴晦壽,左承旨金炳朝,右承旨李寅溥,右副承旨金鏴,假注書金大根,記事官徐左輔,別兼春秋張敎根,檢校待敎徐憙淳,以次陪立。時至,相禮跪贊請外備,王世子具翼善冠·衮龍袍,乘輿出重華門·貳極門,由靑陽門,詣春塘臺。相禮跪贊請降輿,王世子降輿陞座,令試官行禮。引儀唱再拜,考官行兵曹判書金魯敬,行護軍柳相亮·李石求,參考官行副護軍李若愚·李憲瑋·柳相弼,僉知中樞府事李鍾永,率應講人員,行再拜訖。進伏開講,應講諸人,以次進講。令曰,注書出去,平安監司入對。賤臣承令出傳,與平安監司金逌根,偕入進伏。令曰,奏職姓名。逌根進前奏職姓名,令曰,宣諭爲之。晦壽與平安監司,出楹外讀宣諭,還入進伏。令曰,下去着念察任。逌根起伏,令都承旨,奏平安監司諭書,晦壽讀奏訖。下玉印,禮房承旨李寅溥,翊贊李俊秀,踏印後還入,令平安監司先退,逌根退出。晦壽曰,假注書徐程淳·金大根,時無職名,令該曹依例付軍職,冠帶常仕,何如?令曰,依爲之。出擧條炳朝曰,承旨奏事之時,春坊記事官,不爲進前,事甚未安。當該春坊,從重推考,何如?令曰,依爲之。出擧條令曰,當該中官,令該府拿問處之。出令旨令曰,當該春坊推考。出令旨令曰,榜目則還內後書入,可也。令唱禮畢,仍降座,相禮贊請陞輿,王世子乘輿出靑陽門,由貳極門·重華門還內後,諸臣以次退出。
丁亥四月二十日未時,王世子座重熙堂。諸承旨持公事入對時,行都承旨朴晦壽,右承旨李寅溥,右副承旨金鏴,同副承旨尹秉烈,假注書徐程淳記事官趙秉鉉,別兼春秋張敎根,以次進伏訖。令曰,承旨奏事。晦壽曰,臣吏房而無公事矣。寅溥曰,臣禮房而有公事一張矣。仍讀奏,慶尙監司狀達勿待罪事,有旨祗受事。鏴曰,臣兵房而無公事矣。秉烈曰,臣戶房·工房代房而無公事,刑房有公事二張矣。仍讀奏江原監司申本罪人表啓昌高城郡到配事,禁府都事申錫浩,狀達罪人徐萬修靈巖郡楸子島圍籬安置事。令曰,入之。入之親達下。晦壽曰,俄者假注書,以口傳付軍職之意仰達,而無口傳之例云,依例付軍職,何如?令曰,唯。令曰,今日坐直注書,誰也?賤臣曰,金大根矣。令退,承史以次退出。
丁亥四月二十日酉時,王世子座重熙堂。坐直承旨入對時,右承旨李寅溥,假注書金大根,記事官趙秉鉉,別兼春秋張敎根,以次進伏訖。令曰,左副承旨·同副承旨竝許遞。出令旨令曰,注書出去,承旨前望及公事持入。賤臣承令出持入,寅溥讀奏全羅監司狀達古阜等邑大同船裝載發船事,公忠監司狀達韓山等邑大同船無事過境事,全羅監司狀達羅州等邑大同船依例護送事,公忠監司狀達雨澤事,江原監司申本濫騎驛馬無乎事,江原監司申本邪學無乎事,全羅監司申本罪人姜億只同福縣到配事,慶尙監司申本罪人李景淵丹城縣到配事,慶尙監司申本罪人李哲新新寧縣到配事,江原監司申本本道付處罪人沈象奎伊川府到配事,江原監司申本罪人等刑訊開坐事,入之親達下。令曰,注書出去,門考後入來。賤臣承令出,放鑰後還入伏。令曰,在外京兆堂上許遞,旣承下敎,前望單子入之。出令旨令曰,吏曹參判前望單子入之。秉鉉承令出。令曰,新除授承旨牌招察任。出令旨令曰,日記修定乎?敎根曰,近日臺達與日記浩繁,姑未修定云矣。令退,諸臣以次退出。
上在昌德宮。常參·經筵,以代理停。
朴晦壽啓曰,明日經筵,取稟。傳曰,停。
朴晦壽達曰,明日常參取稟,令曰,停。
李寅溥達曰,來二十五日,朝參日次矣,敢稟。令曰,停。
又達曰,合辭許久闕達,事甚未安。除在外外,未肅拜人員,竝卽牌招,何如?令曰,依。
李寅溥啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本聽軍兵,日次私習云矣,敢啓。傳曰,知道。
朴晦壽達曰,同副承旨金鏴,今日不爲仕進,卽爲牌招,何如?令曰,依。
令于朴晦壽曰,諸承旨持公事入對,輪對官同爲入對。
朴晦壽達曰,假注書金大根,身病猝重,勢難察任,今姑改差,何如?令曰,依。
又達曰,三品官之無得過三日,循例請牌,曾有定式矣。敦寧都正李翊會,除拜後過三日不爲出肅,事體所在,誠極未安,從重推考,仍卽牌招察任,何如?令曰,依。
朴晦壽,以弘文館言達曰,校理李道在,旣有只推之令,卽爲牌招察任,何如?令曰,依。
金大根改差,代以金胤根爲假注書。
持平柳幼獜達曰,臣姿性庸愚,言辭拙訥,本不合於淸朝耳目之任,而栢府特除,遽及於無似賤臣,且惶且感,義分是懼,雖不得不章皇出肅,而臣於本府,已經掌憲,揆以格例,在所當遞,請令遞斥臣職。答曰,依達。
朴晦壽啓曰,吏曹郞廳來言,臺諫有闕,政事,取稟。傳曰,前望單子入之。持平前望單子入之,黃贊熙落點。
金胤根有頉,代以權馦爲假注書。
令于朴晦壽曰,瑞興府使金漢淳,延安府使李游相換。
以右承旨李瀅夏牌不進罷職令旨,令于朴晦壽曰,只推。
令于朴晦壽曰,右承旨許遞,旣承下敎,前望單子入之。
承旨前望單子入之,李魯集代點。
兵曹口傳政事,大護軍李勉昇。
權馦有頉,代以李羽采爲假注書。
以徐相五·李雲行·李周聖·吳一善·吳顯文·李雲英·金善永·金海淳囚單子,令于李寅溥曰,分揀。
李寅溥,以兵曹·工曹·漢城府·御營廳言達曰,臣魯敬臣羲準臣陽淳臣萬永,今日宮城·都城巡審時,鷹峯下後苑主脈補築處,眼同看審,則修築之土石莎草,如前完固,左右水道疏導處,亦爲無頉之意,敢達。令曰,知道。
以同副承旨金鏴牌不進罷職令旨,令于朴晦壽曰,只推。
以司諫趙冀永牌不進罷職令旨,令于李寅溥曰,只推。
朴晦壽,以禮曹言達曰,試考恩賜儒生直赴帖,過科後,令成均館,收聚爻周後草記事,曾有定式矣。卽接成均館所報,則今番慶科庭試時直赴殿試儒生幼學李垿,進士金元根,生員趙斗淳,進士金胤根,生員宋祥來,幼學金奎瑞·金大根·權溭等八人,已付榜末,故前所受帖文,一竝收聚以送云矣。依定式爻周之意,敢達。令曰,知道。
李寅溥,以兵曹言達曰,今四月二十一日武臣賓廳講書時,都摠府經歷具鏘和,守門將張仁源,通鑑第一卷不通。御營廳哨官禹弘健,摠戎哨官金俊喆,通鑑第二卷不通,依定式,竝推考警責,何如?令曰,依。
又以兵曹言達曰,敦化門東西挾守門將,外兵曹嚴棍事,令下矣。謹依下令,臣進去外兵曹,敦化門東挾門守門將吳信範,西挾門守門將權宅臣,各嚴棍二十度之意,敢達。令曰,知道。
又以兵曹言達曰,惠化門部將李圭錫,嚴棍汰去事,令下矣。謹依下令,臣進詣外兵曹,惠化門部將李圭錫,嚴棍二十度後,汰去之意,敢達。令曰,知道。
又以御營廳言達曰,謹依口傳下令,南小營入直哨官玄煜,火藥庫入直哨官李重業,竝嚴棍懲勵之意,敢達。令曰,知道。
又以訓鍊都監言達曰,謹依口傳下令,下都監入直別武士羅應台,嚴棍二十度,彰義門闕直守門軍鄭道豐·任宗祐,各嚴棍二十度除案,而臣不能常時檢飭,致有此入直將校不持器械,守門軍卒無難闕直之擧,惶恐待罪之意,敢達。令曰,知道。勿待罪。
行大司憲南履翼,行大司諫朴綺壽,執義朴潞壽,司諫洪百儀,掌令尹尙度,持平金逸淵·趙容和,獻納洪永觀,副校理朴齊明,修撰柳致睦等達曰,噫嘻痛矣。沈象奎,本以斗筲之才,濟以奸回之性,巧於涉世,工於謀身,罔念圖報之義,反懷壞亂之習,心術揣摩,無非陰陽闔闢,手分現化,全是左右顧瞻,至於今番事,而情狀盡露無餘矣。惟我大朝殿下,特軫分勞之聖念,有此代聽之成命,其事則天人俱順,其禮則祖宗攸行,而群下之庭請反汗,卽是尊事面也,循規例也。彼以時任獨相,倡出已見,隱然若不可爲之事,拑制人口,疑亂衆心,其意所在,已不可知。至若節目磨鍊,又何等重大,而不待大朝下敎,徑先稟裁,遵守成典,在臣分則然,而初不致愼,惟意擅斷,甘自歸於得罪名義之科,寧不痛惋?備忘處分,固仰睿德之有光,而近地付處,猶未罪罰之相當,人臣負此罪名,而得逭重典者,自古及今,未或聞焉。見方衆論如沸,莫可止遏,今若以大官之故,而不施當施之律,則其於事體何,國綱何哉?若其第宅之踰侈,服翫奢巧,固是蠧世病俗,而此猶薄物細故,向來陳情之疏,盛言追服之非禮,止請由暇之從便,言若有據,意在固位,執其心跡,眞所謂患失之鄙夫也。論其前後負犯,決不可不加施重典。請伊川府中道付處罪人沈象奎,爲先施以遠竄之典。答三司曰,沈象奎事,大官付處非輕律,勿煩。
行大司憲南履翼,行大司諫朴綺壽,執義朴潞壽,司諫洪百儀,掌令尹尙度,持平金逸淵·趙容和,獻納洪永觀等達曰,噫嘻痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主。待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然䝱持。百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供。而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果如諸賊,一席酬酢於展開書傳,講其文義云者。與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑。獻遂設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到令追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理。目今究覆之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧。此亦古今所無之變怪,而渠不過幺麽一賤女,則決非渠所可獨辦者也。是必其夫,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适雲例擧行,斗恒及夏賊親屬奴傔連伊夫妻,竝嚴鞫得情,快正典刑。噫嘻痛矣,明謙之凶謀逆節,實是亘萬古所無之賊也。身爲閫帥,四字刀割已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠五字刀割逆復之愛侄也。一門之內,日夜綢繆,兩賊之間,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,七字刀割鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變振古所無,殄滅無遺育者,政爲此賦準備語,則其在鋤逆種杜後患之道,殄之滅之不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚申天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀?假托占夢,誑惑人心妄附星緯,煽動妖言,驅䝱蚩蠢之村氓,乘夜直犯於官府,肆發縳官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快正邦刑。九行刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以䝱持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也。追惟及此,不覺毛骨俱竦。恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而及夫儉賊賊之鞫案始出,渠輩之逆節昭著,則神人之憤,久而益切,實欲手磔口臠,而不可及矣。恒儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣。國榮·陽澤之通天罪惡,萬戮猶輕,千剮難贖,而尙屈王章,是可曰,國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,而陽澤焉承望。至於丙申節獻之闕封,己亥宮女之逮訊,而倫綱之斁絶,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服。亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,肯馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人憤痛,容有極哉?噫,原疏之陰憯,逆腸之難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦澤破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批。臣等誠不勝抑塞悲憤之至。邸下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之誠未爲過當,則惟此推套之名,雖謂生前一律,而顧其擧行,則不過是收奪告身而已。以此律而施之於此賊,果可以快雪君父之讐,少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不至權變,一味膠鼓致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸。始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密。八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,亟施散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者,謂之向國而奬拔汲引,如恐不及,異己者,謂之背馳而隮陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳受凶圖,釀成煥·日滔天之禍,鼓昌悖論,馴致裕·玉讐國之計。一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何〈幸〉乾道孔昭,自作難逭渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也。渠以爲見驅,則觀鎬曰,見驅,渠以爲非逆,則觀鎬曰,非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私押之客,托身於榮賊之家,而備盡諂諛之態。至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字。以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且慘乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資。指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而䝱持君父,以是而威喝朝野,魯·賢之逆變,由是醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭,不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論。使夫迷溺不悟者,曉然知龜·祿之不可染跡,而乃附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎。然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙快允,梟獍之凶種尙遺,國家隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則半行刀割分院兵助勢之策。湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒。憑藉讖緯之書,濟以邪誕之術,二萬石軍糧之積峙,縉紳家火具之潛埋,八字刀割指卯日而擧事爲期云者,莫非做作妖言,煽動人心之計,而至於五字刀割十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,十字刀割欲輸軍糧,則轉到南陽,化爲群凶之指使。率皆挺身而樂赴,十一字刀割將臣家,將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢。卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典致後·延壽,竝施孥籍之典。今番逆獄之至凶至憯,實是亘古所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之侄子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。噫嘻痛矣。曺鳳振之罪,可勝誅哉?渠以世祿之臣,偏受罔極之恩,致位八座,叨寄兩藩,若有人性,宜念臣分,而乃於今番遞歸之日,旣承大朝俯詢之音,則固當仰體德意,備陳聞見,而不此之爲,直以無弊爲辭。及登离筵,始進諸條所錄,民邑軫念,一是無間,而其以所達於邸下者,不欲陳之於大朝,果何故也?將謂大朝,不必咨謀於群下耶?抑謂群下,不當奏事於大朝耶?不然,曰無,曰有,何其頃刻之判異也?於敵以下,固不可較計彼此,君父之前,尙何敢顧瞻前後乎?旨意莫掩於回互,形跡自歸於侮慢,無嚴不敬,一至於此,蔑倫犯分,孰大於是?邸下深燭情狀,渙發辭敎,此誠淑人心靖世道之一助。昨者合達答旨,只降島配之令,雖緣臣等之誠淺,愈見輿情之憤鬱。若使當律未施,從此亂臣賊子,將何所懲畏乎?請島配罪人曺鳳振,設鞫得情,明正典刑。答兩司曰,不從。時景等事,裕事,龜柱支屬事,亟停勿煩。夏賊等事,國榮事,更勿煩達。鍾一·振采事,友文·光友·致後·延壽事,李永純·永喆等事,不從。曺鳳振事,島配非輕律,勿煩。
行大司憲南履翼,執義朴潞壽,掌令尹尙度,持平金逸淵·趙容和等達曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之類,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之犯科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券。蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則贏豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名狼藉出於奎賊之口。有曰,能文善生,有曰,綱之論豐德事必被竄,有曰,綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏。根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,快施典刑。噫嘻痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心?稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也。入則爲忠,出則爲逆,婦儒輿儓之所知也。曾謂名登仕籍,身居臺地者,反不知婦儒輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常。乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,快正典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者?萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。新除授行大司憲朴宗薰時在京畿楊州地,掌令金邁淳,時在楊州地,請斯速乘馹上來事,下諭。答府曰,申鼎朝等事,不從,申綱·黃允中等事,不從,韓植林事,勿煩,睦台錫事,勿煩,下諭事,依達。
行大司諫朴綺壽,司諫洪百儀,獻納洪永觀等達曰,罪人克觀,以妖妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴覈得情,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未服王章,徑自殞斃,已極神人之憤矣。假使此賊頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固。致使應行之律,不得施於此賊。萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰,國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸。渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴。今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辯無餘,鬼蜮情狀,無所遁匿,而鉏根潰癰之論,寔出遠慮,何邸下,不念生道殺人之義,而亦靳一喩也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事。脈絡之連通,表裏之和應,至此昭綻,無復餘蘊。然則奎·坤,是已服法之申綱也。申綱,是未就鞫之奎·坤也。設鞫治逆,將以致天討也。根窩未破,憂虞轉深,豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。噫嘻痛矣。世級日下,變怪層生,至於韓植林事而極矣。噫,泰億,是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白。陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘。乃於邸下一初之政,敢欲螮蝀於太淸,此豈如渠蟣蝨之賤所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑。此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,快正典刑。噫嘻痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏。誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答院曰,不從。申鼎朝等事,不從。申綱·黃允中等事,不從。韓植林事,勿煩。睦台錫事,勿煩。
義禁府申目粘連,向前金騏獻段,托以入直,不爲應講,雖緣昧例,自歸違法,以此照律爲白乎旀,金裕憲段,旣參春坊之陪衛,特以擧案之懸頉,不得應講,則其失專在於擧案之不善修整是白遣,沈啓錫段,亦旣待令,而名漏擧案,則與金裕憲,均無所失是白遣,崔錫玄段,卽一前銜,亦非冠帶常仕,法不得入闕,遂致漏落於擧案,無以應講,事勢卽然,別無可罪之端。金裕憲·沈啓錫·崔錫玄段,竝分揀,何如?判付達依準。又申目粘連,向前愼尙欽亦,應講擧案之擧行,旣自本院則雖曰,只憑各司之來呈,初不審察進不進,多所錯誤者,其昏謬之罪,不可不勘,以此照律,何如?判付達依準。又申目粘連,向前申寬吉公事擧行,何等審愼,而有此遲滯慢忽之罪,在所難免,以此照律,何如?判付達依準。又照目戶曹佐郞金箕默矣本府議達內,頒賞擧行,卽其職掌,而未及侍令者,雖因兩勢之適値,暫時離次,終涉稽忽,以此照律,罪笞五十收贖,解見仕別敍私罪,奉令依準爲旀,功議各減一等爲良如敎。
校理李道在書曰,伏以臣,至愚極陋,菲才蔑識,平居行爲,不能自比於凡人,而承藉先蔭,猥玷仕塗,周流郡縣,亦旣有年矣。勞勩無著,治行蔑聞,賤齒已迫遲暮,駑足無望强策,恒思解官歸田,歌咏聖化,以終餘年。幸遇邦慶無前,遠邇蹈舞,偶隨癃躄之後,要伸快覩之願,不謂臣名,忽廁榜眼,少習功令,其求在此,求而得之,豈不爲幸,而自顧老醜,人將謂何?宜退斯進,匪榮伊羞,迺者玉署特除,遽下於夢寐之外,春坊兼銜,又縻於隔日之間,華誥聯翩,庚牌繼臨。臣惝怳驚霣,五內失守,誠不知聖明之世,此何擧措也?噫,凡此殊恩異數,雖古之名碩,尙或逡巡而不敢當者,則臣是何人,居然致此?夫人必試而後用,官必量而後授,卽聖王官人之常制,而今也不待諮訪,不加裁度,釋褐之日,越次驟進。將謂臣有可用之才,則本無尺寸之能,將謂臣有可稱之名,則初無鄕曲之譽,名實朽然,兩無所當,睿明奚取於斯,而有此誤恩也?臣於謝恩之日,隨衆前對,邸下問其名而使之年,伏未知邸下,以臣故家之裔,而年又老大,或意其掇拾於見聞者,有可以資啓沃而備顧問耶?臣雖在少壯之時,尙不能猶人。況今蒲柳早衰,菁華已竭,直一倥倥無用之物已。乃以非常之恩,加之無用之物,其爲貽累於淸朝,傳笑於四方,亦豈細故也哉?伏願邸下,俯垂鑑諒,亟賜鐫改,使公器無濫,微分獲安焉。臣方精神遁喪,丐免不暇,而願忠之心,彝性未泯,略貢瞽說,以備睿察。臣竊伏見近日令旨下者,以侈風太盛,丁寧諄復,非止一再。臣莊誦欣抃,自言于心曰,節儉是我朝家法,侈忲爲今日痼弊。惟我邸下,以問寢視膳之暇,膺分勞代聽之命,式遵家法,欲祛痼弊,此誠制治之要道,正俗之先務也。古人云奢侈之害,甚於天災,蓋物之生有限,人之慾無藝,擧世交騖於侈,而不知節焉,則民窮財竭,邦本以蹶,此豈一時災異之可比也哉?故愛民必自節用,裕國必先崇儉,第未知邸下,覽先聖垂戒之言,考前史已驗之跡,而有是令耶?若然則臣愚僭妄,猶以爲未也。此不過知儉爲美德,侈爲惡俗而已。必也誠心好之,誠心惡之,好節儉如粱肉之益人,惡奢侈如酖毒之害人,眞正見得,不假勉强,然後方有實效。明知大布大帛之優於錦罽文繡,峻宇雕墻之不如土階茅宮,先自服食器玩,而痛加節省,每有一事,必曰,得無奢乎,每見一物,必曰,得無侈乎?可已之興作,軫其傷財,無益之奇巧,念其累德,凡不由於正供,有踰於舊制者,一例斷斥。自身而家,自家而國,其所觀感遷移之效,直是擧斯加彼之頃,何待屢煩提飭乎?苟不能如是,則雖日橽而求其楚,臣恐下之人,不從其令,而從其所好也。唐楊綰曰,止貪莫如禁奢,禁奢莫如自上始,及綰爲相制下之日,黎幹減騶徒,崔寬毁第舍,置相得人,其效之速,猶如桴鼓。況爲上者,躬行節儉,風動之化,豈止於減騶徒毁第舍而已乎?昔漢文帝,不營露臺,以上書囊爲帷,宋仁宗,擊碎紅甆器,不食蛤蜊,二君皆能致富庶之治。顧今八域臣民,咸以唐·虞盛際,顒望於邸下,而或於躬修導率之方,不能無愧於漢宋中主,則其有歉於睿德,倘復如何?燕閑深嚴之地,臣雖不敢知,而以流俗不能丕變,有以知節省儉約之工,或有所未盡也。臣不避猥越,冒陳膚淺,惟邸下,不以人廢其言,非但微臣之幸,實爲世道之幸,臣無任云云。覽書具悉。所陳諸言切實,當體念,爾其勿辭察職,益勉啓沃之責。
丁亥四月二十一日卯時,王世子座重熙堂。諸承旨持公事,輪對官同爲入對時,行都承旨朴晦壽,左副承旨金炳朝,右副承旨李寅溥,假注書徐程淳,記事官趙秉鉉,別兼春秋張敎根,以次進伏。輪對官軍器寺副正金命孝,主簿申義恒,義禁府都事李秉祜·徐冕輔,內資寺直長徐膺淳,禮賓寺直長鄭在容,以次進伏楹外訖。晦壽田,臣吏房而無公事矣。炳朝田,臣禮房而無公事矣。寅溥曰,臣戶房·兵房·工房代房,而無公事,刑房有公事二張矣。仍讀奏公忠監司申本忠州牧殺獄罪人李代鳳依例訊推之意,申飭推官事。公忠監司申本保寧縣殺獄罪人趙順得及應問各人等依例捉致,詳査申聞計料事。令曰,入之。入之,親達下。令曰,輪對官進前。命孝曰,臣軍器寺副正金命孝,而職掌與無他所懷矣。義恒曰,臣軍器寺主簿申義恒,而職掌爐冶色,時遺在,三升鐵胄參百柒拾頂,三升鐵甲衣貳百拾件,豆錫環刀貳百捌拾捌柄,銀入絲環刀壹百玖拾參柄,偃月刀拾陸柄,長劍貳柄,而無他所懷矣。秉浩曰,臣禁府都事李秉浩,而職掌奉敎推鞫,所懷則無矣。冕輔曰,臣禁府都事徐冕輔,而職掌奉敎推鞫,所懷則無矣。膺淳曰,臣內資寺直長徐膺淳,而職掌時遺在,粘米酒粘米竝壹仟肆百捌拾石壹斗,赤豆貳佰參拾壹石拾肆斗,菉豆貳百拾石壹斗,白荏子陸石拾肆斗,造米捌百貳拾肆石玖斗,小麥麥芽竝貳仟參拾陸石拾貳斗,黃豆參拾貳石㭍斗,木麥米貳拾陸石拾壹斗,而無他所懷矣。在容曰,臣禮賓寺直長鄭在容,而職掌造果色時遺在,小麥貳仟肆百拾壹石,直油拾參石捌斗,淸蜜染拾染石陸斗,大麥捌拾陸石拾參斗,所懷則無矣。令輪對官先退,命孝等以次退出。晦壽曰,明日四忠祠致祭時,有左承旨進去之令,而座次已換,故敢達矣。令曰,依前下令。炳朝進去,令退,承史以次退出。
上在唱德宮。常參·經筵,以代理停。
自午時至申時,日暈。
金炳朝啓曰,明日經筵,取稟。傳曰,停。
金炳朝達曰,明日座堂相値,常參頉稟之意,敢達。令曰,知道。
李寅溥達曰,合辭方張之時,兩司無預臺之員,事甚未安。除在外·未署經外,未肅拜·呈告人員,竝卽牌招,何如?令曰,依。
李光正啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴晦壽達曰,同副承旨金鏴,今日不爲仕進,卽爲牌招,何如?令曰,依。
李羽采在外,代以李承憲爲假注書。
朴晦壽啓曰,時原任閣臣,爲承候來待矣。傳曰,入侍。
又啓曰,時原任大臣,爲承候來待矣。傳曰,入侍,藥房提調同爲入侍。
朴晦壽達曰,時原任閣臣,爲承候來待矣。令曰,入對。
又達曰,時原任大臣,爲承候來待矣。令曰,入對,藥房提調同爲入對。
金炳朝達曰,翰林召試,二十三日爲之事,令下矣。領監事以下館閣堂上,竝待開門令招,何如?令曰,依。
令于朴晦壽曰,民農方殷之時,守令許久曠官,極爲可悶,未下直守令,皆令當日辭朝,差使員上來守令,一體催促下送事,分付。
朴晦壽,以吏曹言達曰,未下直守令,皆令當日辭朝,差使員上來守令,一體催促下送事,令下矣。自臣曹催促,則寧海府使鄭宗顯,高陽郡守洪夔謨,珍島郡守魚在溟,金山郡守吳慶元,順安縣令金有喜,陽城縣監韓季麟,竝今日辭朝。差使員守令咸悅縣監南永周,親病沈重,不得下去云,改差,何如?令曰,依。令該曹口傳差出,催促下送。
備忘記,高陽郡守洪夔謨下直,長弓一張,長箭一部,片箭一部,筒兒一箇賜給。
吏曹口傳政事,以李宅鉉爲咸悅縣監。
傳于金炳朝曰,前江原監司留待。傳于金炳朝曰,右承旨入侍,前江原監司同爲入侍。
令于金炳朝曰,前江原監司留待,令于金炳朝曰,右承旨入對,前江原監司同爲入對。
朴晦壽達曰,新除授右副承旨李魯集時在京畿驪州地,斯速乘馹上來事,下諭,何如?令曰,許遞,旣承下敎,前望單子入之,待下批,牌招察任。承旨前望單子入之,閔鼎秀代點。
令于金炳朝曰,明日出宮門路,以貳極門爲之。
以右副承旨金鏴,同副承旨閔鼎秀牌不進罷職令旨,令于朴晦壽曰,只推。
承旨前望單子入之,朴長復代點。
朴晦壽達曰,新除授同副承旨朴長復,卽爲牌招,何如?令曰,依。
令于金炳朝曰,輔德許遞,旣承下敎,前望單子入之。輔德前望單子入之,洪敬謨代點。
李承憲有頉,代以朴奎賢爲假注書。
以司諫趙冀永,掌令林翰鎭,持平權馥牌不進罷職令旨,令于李寅溥曰,只推。
李寅溥,以都摠府言達曰,今日入直內三廳武兼禁軍及軍兵等,當爲中日習射技放,而內試射相値,不得設行之意,敢達。令曰,知道。
義禁府照目粘連,承文院校檢愼尙欽矣本府議達內,應講擧案之擧行,旣自本院,則雖曰,只憑各司之來呈,初不審察進不進,多所錯誤者其昏謬之罪,不可不勘,以此照律,罪笞五十收贖,解見任別敍私罪,奉令依準爲旀,功減一等爲良如敎。又照目粘連,奉常寺直長金騏獻依本府議達內,托以入直不爲應講,雖緣昧例,自歸違法,以此照律,罪笞四十收贖,附過還職私罪,奉令依準。又照目粘連,中官申寬吉矣本府議達內,公事擧行,何等審愼,而有此遲滯慢忽之罪,在所難免,以此照律,罪笞五十收贖,解見任別敍私罪,奉令依準爲旀,功減一等爲良如敎。
大司諫任存常,執義趙璟鎭,校理李道在,正言鄭德和,副修撰宋祥來等達曰,請伊川府中道付處罪人沈象奎,爲先施以遠竄之典。措辭見上答三司曰,沈象奎事,大官付處非輕律,勿煩。
大司諫任存常,執義趙璟鎭,正言鄭德和等達曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上一行刀割請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩。夏賊等事,國榮事,更勿煩達。鍾一·振采事,友文·光友事,致後·延壽事,李永純·永喆等事,不從。曺鳳振事島配非輕律,勿煩。
執義趙璟鎭達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上新除授持平黃贊熙,時在慶尙道尙州地,請斯速乘馹上來事,下諭。答府曰,申鼎朝等事,不從。申綱·黃允中等事,不從。韓植林事,勿煩。睦台錫事,勿煩。下諭事,依達。
大司諫任存常,正言鄭德和等達曰,請金甲島爲奴罪人克觀,更令王府,嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不從。申鼎朝等事,不從。申綱·黃允中等事,不從。韓植林事,勿煩。睦台錫事,勿煩。
刑曹申目,京囚朴貴才獄事,頭顱血癊堅硬,的是致命之傷,頷頦色白柔軟,決是假縊之㾗,長作木一打再打,非但時卜·先宗之一辭同然,兇身亦不敢掩諱,則明郁之被打死而假作自縊,斷無他疑,連訊取報,何如?判付達依準。
吏曹參議趙寅永書曰,伏以臣於喉院鎖直之中,伏奉除旨,以臣爲吏曹參議者,臣聞命惝怳,繼之以兢懼,莫知所以自措,而逃遁不得,卽地出肅,是豈臣一毫可堪而然哉?特以叩謝是急,廉維反輕故耳。夫佐貳之職,異於庶僚,皆所以承佐長官,弼成洪化,則顧其難愼,六部攸均,而惟天官最重焉。官方之秤量也,人物之鑑別也,非但預聞而已。乃或有代斲之時,則其選之淸·任之要,莫此若也。苟非才猷見識,言議標望,足以取重於一世,則上不宜濫授,下不宜冒據也,決矣。況今离明代照,庶務畢張,百僚拭目,八方延頸,此正我邸下一初淬礪之會也。一政一令,不可或忽,而乃以淸朝激揚之任,不少持疑,猝然畀之於至庸極愚如賤臣者,其爲玷名器而辱朝廷,不亦甚哉?臣本菲質,最居人下,且嬰奇疾,遂闕世務,空空然一措大耳。從前踐歷,何莫非猥越,而未有如今日新授之千不近萬不似也。臣之自諒,尙云如此,人所爲言,當復何如?抑臣家世受恩,與天無極,臣又榮顯至此,其所自效於涓涘者,卽惟矢心向前,不避夷險之一條路也。然而不揣其分,不量其力,晏然自居於睢盱之地,以致畢竟之僨誤,則臣身狼狽,固不足恤,辜負寵靈,雖死難贖,玆不得不畢控情懇,仰瀆睿聽。伏乞邸下,俯賜諒察,將臣所帶職名,特賜鐫改,以重公器,以安私分,千萬幸甚。臣無任云云。覽書具悉。爾其勿辭察職。
獻納金羽根書曰,伏以臣,生長草野,素無知識,待罪論思,上不能贊揚睿德,下不能講明義理,凶如韓植林書,而不念所以懲討,致有下令之後,隨班上箚,亦不之力,罪將不測,自知者審。迺以邸下重光日月之明,體大朝天地好生之德,刑戮不加,而恩數備至,薄勘而旋敍,臣感激洪造,惶愧萬萬。方此內訟不暇之中,納言除令,忽下於千萬夢想之外,召牌儼臨,臣且惶且驚,措躬無所。臣以若情踪,固不合於淸朝耳目之任,而聲討方張,故冒沒廉防,雖不得不章皇出肅,以效一半分臣子之責。然臣前旣有溺職之罪,後當有冒據之譏,則臣何敢抗顔於三司之列,而不知所以自裁哉?伏願离明,特令遞斥臣職,一以遂萬物生成之澤,一以爲後來懲勵之道焉。臣於丐免之章,不容說他,而憂憤所激,有不能自已,敢此尾陳,惟邸下,裁處焉。第伏念我國家受命以來,四百有餘年,明王繼作,眞儒輩出,莫不以講明春秋,固守義理,爲祈天永命之本,而光明正大,竢百世而不惑者,莫如辛壬義理,謹嚴尊敬,建天地而不悖者,莫如春秋大義。則爲今日北面於朝者,孰敢有異同於此箇義理,而不幸近者,韓植林·睦台錫書,相繼而出,有若常試者然。以此輩之設心論之,其將晦塞我義理,壞亂我春秋,然後快於心歟?是必有不逞之徒,讐視義理,背馳春秋者,爲之謀主,而使此無知之輩,潛爲輕重之計也。世道之日就汚下,寧不寒心哉?爲大官而獨任國家大事者,固當審愼,而沈象奎則不然,代理處分,斷自宸衷,而成命之下,不敢庭請者,有所顧望而然也。擧行節目,非下所擅,而下敎之前,徑先稟裁者,無所忌憚而然也。旣曰,大官,而無所忌憚,有所顧望,則厥罪何居?繼而有曺鳳振事出,而益知睿令之至當矣。名爲重臣,受國厚恩者,設心巧僞,前後異辭,決非臣子一心事君之義也。近日處分,固不害於罪疑從輕之義,而罪在不疑,則豈可使此輩,假息於覆載之間哉?臣以爲亟從三司之請,可以遠竄者竄之,可以拿鞫者鞫之,俾輿憤洩而王章伸焉。臣無任云云。覽書具悉。沈象奎等事,已諭於前批矣,勿煩。爾其勿辭察職。
丁亥四月二十二日卯時,上御熙政堂。時原任大臣·閣臣承候,藥房提調同爲入侍時,都提調南公轍,提調趙萬永,副提調朴晦壽,假注書徐程淳,記注官安仁,別兼春秋李景在,判府事韓用龜,左議政李相璜,提學金履喬,檢校直提學趙鍾永,原任直提學朴綺壽,原任直閣鄭基善,檢校待敎徐憙淳,以次進伏訖。用龜曰,近來日候和暢,聖體,若何?上曰,一樣矣。用龜曰,中宮殿氣候,何如?上曰,一樣矣。用龜曰,天祐東邦,嬪宮彌月之慶在邇,宗社億萬年無疆之休,自今伊始,顒望之餘,不勝慶忭之忱。公轍曰,頃因御將所傳,得聞世子嬪宮胎候,今至多朔,以擇吉入診之意,臣有所仰奏矣。今日卽入診吉日,而聞醫官出傳之言,則脈度諸節,調和平順,調補湯劑,亦不必進服云。宗社億萬年無疆之慶,大小臣民,蹈舞顒祝,謹稽國朝故事,産室廳,每前期三朔擧行,今番設廳,當在閏五月,更當稟承下敎,而待五月,令日官擇吉日,凡諸等事,預爲準備,以爲臨時擧行之地,何如?上曰,依爲之。出擧條公轍曰,産室設廳後,則醫女之逐日診脈,古例卽然,而設廳前,亦不可不種種診候,每於五日日次,使之待令于差備門似好,故敢達矣。上曰,唯。上曰,注書,誰也?晦壽曰,徐程淳矣。上曰,誰之子?晦壽曰,京畿監司臣徐長輔之子也。上命就坐。仍命退,大臣諸臣,以次退出。
丁亥四月二十二日辰時,王世子座重熙堂。時原任大臣·閣臣承候,藥房提調同爲入對時,都承旨朴晦壽,假注書徐程淳,記事官趙秉鉉,別兼春秋李景在,判府事韓用龜,領議政南公轍,左議政李相璜,提學金履喬,檢校直提學趙鐘永,原任直提學朴綺壽,原任直閣鄭基善,檢校待敎徐憙淳,藥房提調趙萬永,以次進伏訖。用龜曰,大殿承候,聖體候萬安,坤殿氣候亦萬康,不勝喜幸。近日暄暢,睿體,若何?令曰,一樣矣。用龜曰,天祐東方,嬪宮有彌月之慶,宗社無疆之休,臣民祈仰之情,何可形達,而俄伏聞入診醫官所傳,則脈度平順,調補湯劑,亦不必進服云,尤不勝慶忭之忱。公轍曰,頃因御將所傳,嬪宮胎候擇吉入診之意,有所仰奏於大朝矣。今日卽入診吉日,而伏聞醫官所傳,則脈候諸節,調和平順云云。宗社億萬年無疆之慶,大小臣民,方此蹈舞顒祝。謹稽古事,則産室廳,每於前期三朔擧行,今番當在閏五月,故待五月,令日官擇吉擧行,而凡諸等事,臨時更當稟承下敎,次第擧行之意,俄者大朝入侍,已爲仰達,故玆請承候仰奏矣。令曰,大臣就坐。又令先退,大臣·閣臣先退。令曰,注書年爲幾何?賤臣對曰,今爲二十一歲矣。令曰,同副承旨許遞,旣承下敎,前望單子入之。仍令退,承史以次退出。
丁亥四月二十二日申時,上御熙政堂。前江原監司入侍時,右承旨金炳朝,假注書徐程淳,記注官安仁,別兼春秋李景在,前江原監司洪敬謨,以次進伏訖。上曰,前江原監司進前。敬謨進前。上曰,有何弊瘼乎?敬謨曰,本道土瘠民貧,豈可無些小之弊,而此則營邑,種種董飭,隨時矯捄,目下別無上達之巨弊矣。命退,諸臣以次退出。
丁亥四月二十二日申時,王世子座暎花堂。右承旨,前江原監司入對時,右承旨金炳朝,假注書徐程淳,編修官李圭祊,別兼春秋李景在,前江原監司洪敬謨,以次進伏訖。令曰,前江原監司進前。敬謨進前。令曰,無弊瘼乎?敬謨曰,本道土瘠民貧,豈可無些少之弊,而此則營邑,種種董飭,略加矯捄,目下別無上達之大弊矣。令曰,農形,何如?敬謨曰,兩麥茁長,可占豐登矣。令曰,畓農,何如?敬謨曰,伊來雨澤周洽,注秧及時,以今所見,可期有秋,誠萬萬喜幸矣。令曰,守令皆能善治乎?敬謨曰,擧皆惕念率職矣。令曰,去朔日記,皆已修整耶?炳朝曰,今日始粧冊,臣當考準,而俄因奉令出去,姑未準矣。景在曰,適因言端,有所提稟矣。二月日記中,多有錯誤處,而旣已達下,不可自下任改,亦不可仍置,則有一番仰稟後,似可以較正矣。令曰,有何錯誤乎?景在曰,達下後始見,則聽政翌日書筵時刻,以午正爲之事,下令於承旨入對,臣之愚見,則春坊一員,以記事官登對,則必是下令于春坊,而日記中,以午正爲之出令旨書之,實違格例,外此筵說及座目,亦多錯誤處矣。令于炳朝曰,此果誤書矣,更考釐正,可也。令書令敎曰,當該統將,令攸司科治。出令敎炳朝曰,今於入對之時,丹楓亭下軍幕,司僕寺官員,橫竹俯視,臣等旣詣閤於靑陽門,則靑陽門,卽閤內門也。且以朝體言之,承旨入對之路,該司郞官,恐不當如是慢蹇,當該官員,所當重勘,而本院請推之外,無他可施之罰,何以爲之乎?令曰,令該府拿處,可也。出擧條令退,諸臣以次退出。
上在昌德宮。常參·經筵,以代理停。
王世子詣春塘臺,翰林召試罷還內後,內閣·政院·藥房·春坊口傳問安。答曰,知道。
金炳朝啓曰,明日經筵取稟。傳曰,停。
李寅溥達曰,明日常參取稟,令曰,停。
又達曰,行大司憲朴宗薰,掌令金邁淳,持平黃贊熙在外,執義趙璟鎭,掌令林翰鎭,持平權馥呈辭,監察茶時之意,敢達。令曰,知道。
朴晦壽達曰,右副承旨金鏴,今日不爲仕進,卽爲牌招,何如?令曰,依。
金炳朝達曰,大提學金履喬,奎章閣提學金履喬,弘文提學李存秀,藝文提學金魯敬,知春秋金在昌·任希存牌不進,推考徽旨,今方捧入,而翰林召試令下之後,如是違牌,事甚未安。竝更牌招,何如?令曰,依。知春秋竝許遞,旣承下敎,與同春秋未差之代,前望單子入之。
令于金炳朝曰,領監事,更爲令招。
春秋堂上前望單子入之,知春秋趙萬永,同春秋金陽淳·申在植·朴晦壽代點。
金炳朝達曰,新除授同春秋申在植,一體牌招,何如?令曰,依。
令于金炳朝曰,二十五日,文臣製述,春塘臺爲之。
弼善前望單子入之,尹錫永代點。
令于李寅溥曰,夜巡申飭,前後不啻截嚴,而夜以繼晝,白衣遍行,該營將臣,猶不知而不禁,此亦稱巡邏乎?紀綱之解弛,莫此爲甚,該營大將,捧現告拿問重勘,巡邏將卒,自該營嚴棍汰去。去夜適有所察而如此,則前日之夜巡可知。訓鍊大將·御營大將·左右捕將,竝施越捧三等之典,常時不能申明嚴飭之該兵判,亦施越捧三等之典。
李寅溥啓曰,禁衛大將柳相亮,拿問重勘事,令下矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,禁衛大將,御將兼察事,命下矣。兼察禁衛大將趙萬永,牌招聽傳敎,何如?傳曰,允。
朴奎賢在外,代以金奎瑞爲假注書。
金奎瑞在外,代以吳正秀爲假注書。
吳正秀在外,代以姜麟岳爲假注書。
姜麟岳在外,代以辛涵爲假注書。
辛涵在外,代以金學秀爲假注書。
金炳朝,以禮曹言達曰,卒領中樞府事金載瓚,曾經師矣,當有擧哀臨弔之節,而不敢循例磨鍊,何以爲之乎?敢稟。令曰,今聞領府事之卒逝云,驚悼萬萬。國之元老,朝野之倚重,而於余,曾經師傅矣。豈無擧哀臨弔之擧?然臨弔則前所罕聞,而擧哀則當稟大朝奉承下敎後,下令矣。
傳于金炳朝曰,此大臣,自在先朝,受知也深,而逮予嗣服之後,委任最久,事功最著,至于今巋然作國家之蓍龜,頹俗之砥柱。无妄一疾,竟至長逝,天不憖遺,予將誰賴?正色立朝之儀,夷險盡節之誠,無以復見於斯世,傷衋之極,不知爲喩。卒領府事金載瓚家,東園副板一部輸送,成服日,遣承旨致祭,祿俸限三年仍給,令弘文館,不待諡狀,卽爲議諡,子孫待闋服調用,其餘應行之節,令該曹依例擧行事,分付。
金炳朝,以禮曹言啓曰,五禮儀,大臣之喪,自上有擧哀之節,而取考謄錄,則或因特敎擧行矣。自下有不敢循例取稟之意,敢啓。傳曰,知道。擧哀之節置之。
令于金炳朝曰,擧哀處所,以時敏堂舊基爲之。
令于金炳朝曰,右承旨入對。
令于金炳朝曰,左承旨·右副承旨竝許遞,旣承下敎,前望單子入之。
承旨前望單子入之,權敦仁·安光直代點。
金學秀在外,代以朴敏樹爲假注書。
朴敏樹在外,代以趙昌敎爲假注書。
趙昌敎在外,代以任秀龍爲假注書。
任秀龍在外,代以李寅弼爲假注書。
以右副承旨金鏴牌不進罷職令旨,令于朴晦壽曰,只推。
以咸鏡監司金啓河狀達,咸興府民家失火事,令于李寅溥曰,聞甚矜惻,元恤典外,別加顧助事,分付。
兵曹口傳政事,副護軍單金元根。
吏曹口傳政事,檢閱單李根友。
以全羅監司李光文申本,谷城縣邪學罪人等所犯情節,定査官參覈馳達事,令于李寅溥曰,若使一世之人,知倫常之至重,畏法禁之切嚴,則寧或有是哉?思之及此,不覺凜然而懼。且況黨徒延蔓,染汚必多,如此禽獸不若之類,殺之無惜。道臣從輕重,一一狀達後處置,以爲掃蕩除根之道,而如或有悔悟者,諭之以父子之倫,使之革心後,可以放送者放送,可以竄配者竄配,而無或有一人橫罹濫死之歎,可也事,回諭。
李寅溥,以禁衛營言達曰,謹依下令,去夜城內一二三四牌巡邏牌將全春福·李鎭文·白師興·金盛浩,軍成仁弼等十四名,各嚴棍二十度,汰去之意,敢達。令曰,知道。
又以刑曹言達曰,謹依下令,去夜犯夜罪人李元吉·慶益熙·李潤春·鄭興得·趙喜完·孫在得·申允壽等,竝嚴刑一次後,元吉慶尙道咸陽郡,益熙英陽縣,潤春平安道永柔縣,喜完慈山府,興得全羅道興德縣,在得茂長縣,竝遠地定配所,允壽平安道龜城府,充軍定配所,竝卽押送之意,敢達。令曰,知道。
義禁府申目,禁衛大將柳相亮原情云云。徽旨下令內辭意發問目,反覈究問是白乎則,一事漫漶,終不直陳,極爲駭然,所當請刑是白乎矣,曾經閫帥,勿爲請刑,載在大典通編,徽裁,何如?判付達。除刑推議處爲良如敎。又申目,司僕寺主簿任重白原情云云。徽旨內辭緣,泛稱遲晩,所當請刑是白乎矣,年滿七十,法不當請刑,議處,何如?判付達依準。
丁亥四月二十三日辰時,王世子詣春塘臺。代臨翰林召試試取入對時,行都承旨朴晦壽,右承旨金炳朝,左副承旨李寅溥,假注書徐程淳,編修官李圭祊,別兼春秋張敎根,原任直閣鄭基善,檢校待敎徐憙淳,以次陪立訖。相禮跪贊請外備,王世子具翼善冠·衮龍袍,乘輿出重華門。藥房提調趙萬永,副提調朴晦壽,進前奏曰,侵早勞動,睿體,若何?令曰,一樣矣。令曰,時囚罪人柳相亮,嚴問捧口招以入。出令旨仍出貳極門,由靑陽門,詣春塘臺,相禮跪贊請降輿,王世子降輿陞座,贊儀唱試官以下再拜禮,讀券官領事南公轍先陞堂。知春秋趙萬永,同春秋金陽淳·申在植·朴晦壽,對讀官校理李道在,副修撰宋祥來,司書,趙秉鉉,以次行禮訖。公轍曰,日間大殿聖體,若何?令曰,安寧矣。公轍曰,中宮殿氣候,何如?令曰,安寧矣。公轍曰,侵早勞動,睿體,若何?令曰,一樣矣。令書睿題詩,武帝旌旗在眼中,押中,限申時,懸題訖。寅溥曰,司僕寺官員任重白之白字,昨日禁推徽旨,以百字誤書達下矣。奏達文字,何等審愼,而有此錯誤,臣之矇然捧入,不勝萬萬惶悚,而當該注書,不可無警,推考,何如?令曰,依爲之。承旨亦爲推考,可也。出擧條令曰,公事持入。賤臣承令持入,寅溥讀奏,親達下訖。令曰,春坊幾員不參耶?晦壽曰,兼輔德金鏴有實故,弼善徐英淳在外,說書兪章煥呈辭受由,兼說書未差矣。令書令旨曰,弼善·說書竝許遞,旣承下敎,弼善前望單子入之。出令旨令曰,翰林召試取四人。出令旨令曰,科次爲之。對讀官校理李道在,副修撰宋祥來,司書趙秉鉉,以次對讀訖。公轍承令書等,晦壽坼封讀奏訖。敎根曰,左右史不可不備,召試被選人李根友,令該曹口傳單付,牌招入直,何如?令曰,依爲之。出擧條敎根曰,時政記纂修事緊,召試被選人李根友,付職後署前行公,何如?令曰,依爲之。出擧條相禮跪贊請禮畢,王世子降座乘輿,由重華門還內,諸臣以次退出。
丁亥四月二十三日亥時,王世子座重熙堂。右承旨入對時,右承旨金炳朝,假注書徐程淳,記事官徐左輔·李根友,以次進伏訖。令書令旨曰,此大臣乃宿德元老,而先朝之知遇,聖上之禮待者,而且余曾經師傅也。今聞長逝之報,余心之驚悼,不可勝言,旣稟大朝,領府事金載瓚喪擧哀之節,卽爲磨鍊,遣宮官致祭,擇日擧行。令曰,此大臣何時卒逝云耶?炳朝曰,只見卒逝單子,而未聞時刻矣。令曰,承旨出去,擧哀儀註,卽速書入之意,申飭該曹,可也。令退,承史以次退出。
上在昌德宮。常參·經筵,以代理停。
王世子詣時敏堂舊基擧哀後,內閣·政院·玉堂·春坊·朝廷二品以上·六曹堂上奉慰單子問安。答曰,知道。藥房口傳問安。答曰,知道。還內後,內閣·政院·玉堂·春坊·藥房口傳問安。答曰,知道。
金炳朝啓曰,明日停朝市相値,經筵頉稟之意,敢啓。傳曰,知道。
金炳朝達曰,明日停朝市相値,常參頉稟之意,敢達。令曰,知道。
安光直達曰,行大司憲朴宗薰,掌令金邁淳,持平黃贊熙在外,執義趙璟鎭,掌令林翰鎭,持平權馥呈辭,監察茶時之意,敢達。令曰,知道。
令于安光直曰,出宮門路,以貳極門爲之。
令于金炳朝曰,文臣製述,以二十八日退行。
李寅弼在外,代以洪祐順爲假注書。
金炳朝,以禮曹言達曰,領中樞府事金載瓚喪擧哀事,令下矣。今已夜深,待明朝擧行,而百官依例入參助哀事,知委,何如?令曰,依。
金炳朝,以奎章閣言啓曰,原任提學金載瓚喪,依定式遣檢書官,傳給內賜賻物以來之意,敢啓。傳曰,知道。
以京畿監司徐長輔狀達,富平府使金鑅遭父喪事,令于朴晦壽曰,令該曹口傳差出,催促下送。
吏曹口傳政事,以徐鳳輔爲富平府使。
金炳朝,以侍講院言達曰,兼輔德金鏴,時無職名,令該曹,口傳付軍職,何如?令曰,依。
兵曹口傳政事,副護軍單金鏴。
安光直,以禁衛營言啓曰,今四月二十五日,下番鄕軍賞試才,當爲設行於南別營,而停朝市相値,依例以二十六日退行,而銅龍門·建陽門·西營三處入直將官軍兵,依定式,待標信出試。而銅龍門·建陽門入直與把守,以入直訓鍊都監砲手替把,將則以先試者替代,外營各處入直將官軍兵,依例除標信出用之意,敢啓。傳曰,知道。
又以御營廳言啓曰,今四月二十五日,下番鄕軍賞試才,當爲設行於南小營,而停朝市相値,以二十六日退行,而各處入直將官軍兵,依例除標信出試。東營·集春營入直將官軍兵,依定式,待標信赴試之意,敢啓。傳曰,知道。
吏曹判書金履喬書曰,伏以臣於銓地,承乏忝叨,于今至三矣。點檢前後,凡所以搜才量能,振淹滯收遐遠,以裨補朝廷用舍之政者,無一分稱塞,其不能勝任,臣實自知,則屢玷而久據,祗益罪戾。加以年邁衰甚,疾病轉痼,雖欲强策,而不可得,則寤寐一念,惟在丐遞。向者控辭,未得蒙許,黽勉行政,亦復踰月。欲更籲則煩瀆是懼,欲仍冒則狼狽轉甚,左右思量,氷炭交中,昨於筵退之後,宿症痰眩,猝地添劇,胸膈壅閼,呼吸不續,肢體痿痺,轉動須人。蓋此證形,夙有源委,乘虛而發,則雖加藥餌治療,諒非時日可痊,見今京察,只隔數月,苟非聚精會神,旁羅廣搜,考閱參互,預有所稱量可否,則難以了事。今臣病情非常,神精消耗,實無以自力爲此,則惟宜早自遞代,毋使國事,畢竟至於僨誤,玆不得不短章控實,疾聲仰籲。伏願离明,俯賜鑑諒,亟遞臣銓任,回授可堪之人,以幸公私,臣所兼帶內閣·兩館提學之任,竝許遞免,俾得以屛閑任便,安意調治,恩念所曁,病庶良已,生成之德,千萬顒祝。臣無任云云。答曰,覽書具悉。卿其勿辭,調理行公。
丁亥四月二十四日辰時,王世子詣時敏堂舊基。擧哀入侍時,行都承旨朴晦壽,左承旨金炳朝,右承旨權敦仁,左副承旨李寅溥,假注書徐程淳,記事官趙秉鉉·李根友,以次詣閤訖。相禮跪贊請外備,王世子具翼善冠·黲袍·烏犀帶·黑皮靴,乘輿出重華門。藥房提調趙萬永,副提調朴晦壽進前曰,侵早勞動,睿體,若何?令曰,一樣矣。仍出貳極門,由集英門,詣時敏堂舊基板位前。相禮跪贊請降輿,王世子降輿陞座,贊儀唱鞠躬再拜興平身,文武百官,鞠躬再拜興平身,相禮跪贊請降座王世子降座。相禮跪贊請爲故領中樞府事金載瓚擧哀,王世子哭,贊儀唱俯伏哭,文武百官俯伏哭,相禮跪贊請止哭,王世子止哭,贊儀唱止哭興平身,文武百官,止哭興平身。相禮跪贊請陞座,王世子陞座。引儀引班首詣奉慰位,贊儀唱跪,文武百官跪,班首奉慰訖。贊儀唱俯伏興平身,文武百官,俯伏興平身,相禮跪贊請降座,王世子降座,相禮跪贊請乘輿,王世子乘輿。令曰,當該相禮推考。出令旨由重華門還內,諸臣以次退出。
上在昌德宮。常參·經筵,以代理停。
藥房提調趙萬永,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
權敦仁啓曰,明日經筵取稟。傳曰,停。
權敦仁達曰,明日常參取稟,令曰,停。
朴長復達曰,行大司憲朴宗薰,掌令金邁淳,持平黃贊熙在外,執義趙璟鎭,掌令林翰鎭,持平權馥呈辭,監察茶時之意,敢達。令曰,知道。
安光直達曰,備邊司郞廳來言,今日賓廳日次,而停朝市相値,不得來會云矣,敢達。令曰,知道。
令于安光直曰,右副承旨入對。
令于安光直曰,留院公事入之。
承旨前望單于入之,李光正代點。
權敦仁啓曰,卒領府事金載瓚成服日,遣承旨致祭事,命下矣。何承旨進去乎?敢稟。傳曰,左承旨進去。
權敦仁,以奎章閣言啓曰,原任提學金載瓚喪,第三日依定式遣檢書官,致弔恤孤,仍爲勸粥以來之意,敢啓。傳曰,知道。
又以宗廟署提調意達曰,外三門重修及神御路磚石改鋪之役,提調臣萬永,與戶曹判書臣李存秀,同爲監董,自今月十九日爲始,今日畢役之意,敢達。令曰,知道。
又以禮曹言達曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·馬祖壇·漢江壇·厲壇壇上及四面紅箭門·墻坦階砌,俱爲無頉,而祈雨壇東邊紅箭門橫木折傷,南邊紅箭門頹仆,司寒壇南邊紅箭門頹仆,卽爲修改事,分付該監,而此後看護等節,另加申飭之意,敢達。令曰,知道。
朴長復,以都摠府言達曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢達。令曰,知道。
又以都摠府言達曰,副摠管金陽淳,以騎兵點考坐起事,外兵曹晝仕出去之意,敢達。令曰,知道。
權敦仁,以宣惠廳言達曰,本廳郞廳李馨秀,纔已達下矣。當此漕捧之時,擧行甚多,令該曹口傳付軍職,以爲冠帶常仕之地,何如?令曰,依。
兵曹口傳政事,副司果李馨秀。
朴長復,以訓鍊都監言達曰,本局把摠沈說泰,身病甚重,勢難察任,改差,何如?令曰,依。
又以御營廳言達曰,本廳千摠白能洙,身病甚重,勢難察任,改差,何如?令曰,依。
又以刑曹言達曰,中部居私婢春德發告內,其娚春奉,爲人戕殺,投諸井中云,故使之行檢矣。初覆檢,正犯不得歸一,無以決折,發遣本曹郞廳,依例三檢擧行之意,敢達。令曰,知道。
丁亥四月二十五日申時,王世子座重熙堂。右副承旨入對時,右副承旨安光直,假注書洪祐順,編修官尹錫永,記事官李根友,以次進伏訖。令書令旨曰,右承旨許遞,旣承下敎,前望單子入之。賤臣承令出,持承旨前望還入,光直持望單跪進,行副護軍李光正,代點以下。令曰,新榜及第,幾皆爲假注書耶?光直曰,幾皆爲之云矣。令曰,今日何注書當坐直耶?賤臣曰,徐程淳當坐直矣。卽令退,承史以次退出。
上在昌德宮。常參·經筵,以代理停。
自開東至未時,灑雨下雨,測雨器水深三分。
權敦仁啓曰,明日經筵取稟。傳曰,停。
權敦仁達曰,明日常參取稟,令曰,停。
令于朴長復曰,當該承旨推考。
權敦仁達曰,端午帖製述人,旣已抄達矣。大提學金履喬,待明朝牌招,以爲出韻科次之地,何如?令曰,依。
金炳朝啓曰,臣以卒領府事金載瓚致祭進去,下直之意,敢啓。傳曰,知道。
權敦仁,以奎章閣言啓曰,原任提學金載瓚喪成服日,依定式遣檢書官,致祭以來之意,敢啓。傳曰,知道。
權敦仁達曰,今此端午帖製述人抄達中,時無職名人,令該曹,口傳付軍職,何如?令曰,依。
又以吏曹言達曰,新除授金浦郡守朴肯源呈狀內,矣身今年爲年限,則新授職名,揆以公格,不可冒赴,卽速入達遞改云。朴肯源之年,取考官案,爲甲申生,丙子夏守令講冊,書其年爲五十三而署名,則到今計之,爲六十四歲,年限尙遠,自臣曹擬望,至蒙恩點。今以此呈訴,雖未知當初書年之何故有違,而旣據本年乞遞,則不可仍置,改差,何如?令曰,依。當初擬望,雖憑講冊而誤擬,其後爲日已久,則年限之已過,豈不的知,而當此民農方殷之時,憧憧一念,專在於曠官。銓曹亦必惕念於此,而不卽草記,延拖至今,遲待該倅之上來自列之後,始爲登聞,使之許久曠官者,萬萬未安,當該長銓,施以讉罷之典。
又達曰,大提學金履喬讉罷事,令下矣。弘文提學李存秀,待明朝牌招,以爲端午帖出韻科次之地,何如?令曰,依。
令于權敦仁曰,民農方殷之時,各邑之許久曠官,極爲可悶,未下直閫帥守令,皆令明日辭朝。
兵曹口傳政事,副司果金裕憲·徐英淳竝單付。
李光正,以都摠府言達曰,副摠管金陽淳,以漢城府左尹,本府坐起,晝仕出去之意,敢達。令曰,知道。
又以兵曹言啓曰,來五月二十八日景祐宮夏享祭,王世子攝行時,陪衛軍兵,當爲磨鍊,而謹考前例,則訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。傳曰,依此擧行。
刑曹申目粘連,肅川前府使李近植檢驗不審之罪,旣已遲晩,所當照律是白乎矣,時帶二品職,徽裁,何如?達照律爲良如敎。二十六日又申目粘連,照律令是白乎矣,檢律郭手本內,李近植,以檢官,以妹證甥,從重推考罪,不應得爲而爲之,事理重者杖八十,李近植段,右律施行,何如?判付達,奉令依準爲旀,功減一等爲良如敎。
應校洪赫,持平權馥,獻納金羽根,副修撰宋祥來等達曰,請伊川府中道付處罪人沈象奎,爲先施以遠竄之典。措辭見上答三司曰,沈象奎事,大官付處非輕律,勿煩。
持平權馥,獻納金羽根等達曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上一行刀割請物故罪人家煥·哲身正法罪人承薰·樂敏施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱,支屬應坐之類,一依尙魯例,亟施散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩。夏賊等事,國榮事,更勿煩達。鍾一·振采事,友文·光友事,致後·延壽事,李永純·永喆等事,不從。曺鳳振事,島配非輕律,勿煩。
持平權馥達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上答府曰,申鼎朝等事,不從。申綱·黃允中等事,不從。韓植林事,勿煩。睦台錫事,勿煩。
獻納金羽根達曰,請金甲島爲奴罪人克觀,更令王府,嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,遠配罪人黃允中,亟令王府拿鞫嚴問,盤覈得情,快伸典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不從。申鼎朝等事,不從。申綱·黃允中等事,不從。韓植林事,勿煩。睦台錫事,勿煩。
上在昌德宮。常參·經筵,以代理停。
朴晦壽啓曰,明日經筵取稟。傳曰,停。
朴晦壽達曰,明日座堂相値,常參頉稟之意,敢達。令曰,知道。
李光正啓曰,御營廳將官來言,今日本廳軍兵,日次私習云矣,敢啓。傳曰,知道。
朴晦壽達曰,來初一日,輪對日次,而景慕宮夏享大祭齋戒相値,頉稟之意,敢達。令曰,知道。
朴晦壽達曰,左承旨金炳朝,右承旨權敦仁,今日不爲仕進,竝卽牌招,何如?令曰,依,
令于李光正曰,下直閫帥·守令留待。
令于李光正曰,左副承旨入對,閫帥·守令同爲入對。
令于朴晦壽曰,諸承旨持公事入對。
備忘記,全羅左水使李行敎下直,長弓一張,長箭一部,片箭一部,筒兒一箇賜給。
令于朴晦壽曰,明日出宮門路,以貳極門爲之。
朴晦壽啓曰,吏曹郞廳來言,本曹判書有闕,政事,取稟。前望單子入之。
吏曹判書前望單子入之,金敎根添書落點。
朴長復達曰,平安監司金逌根,赴任之路,辭職上書,以家僮來呈矣。辭陛道臣之無狀達,家僮呈書,係是格外所當退却,而此與尋常辭職有異,故雖不得不捧入,而該道臣,不可無警,推考,何如?令曰,依。
令于安光直曰,未下直邊將,當日下送。令于安光直曰,下直邊將留待。
令于安光直曰,在院承旨入對,下直守令·邊將同爲入對。
備忘記,永宗僉使尹義儉下直,長弓一張,長箭一部,片箭一部,筒兒一箇賜給。
朴晦壽達曰,今此試官望中,時無職名人,令該曹,口傳付軍職,何如?令曰,依。
兵曹口傳政事,副護軍單李瀅夏。
安光直,以都摠府言達曰,副摠管金陽淳,以漢城府左尹,本府坐起,晝仕出去之意,敢達。令曰,知道。
以左承旨金炳朝,右承旨權敦仁牌不進罷職令旨,令于朴晦壽曰,只推。
朴晦壽,以司僕寺二提調意達曰,楊州監牧官沈正禮,身病沈重,呈狀乞遞,有難察任,改差,何如?令曰,依。
李光正,以兵曹言達曰,今日各廳堂下武臣朔試射·騎芻試取時,武臣兼宣傳官李鼎相,初以呼不,晩後任自出馬,揆以試體,萬萬駭然,決棍汰去之意,敢達。令曰,知道。
又以兵曹言達曰,今日各廳堂下武臣朔試射時,南行宣傳官李元夏·沈宜豐,未滿十朔,成才間,姑爲停試之意,敢達。令曰,知道。
李光正,以禁衛營言啓曰,來五月當十二番後部右司屬慶尙右道二哨四十名,左道一哨五十七名,合四哨軍兵逢點實數四百五名,已爲點閱整齊。來五月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來六月當十三番後部後司屬慶尙左道四哨軍兵,來閏五月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來五月閏五月兩朔應立前部前司屬慶尙左道四哨軍兵四百九名,今已逢點整齊矣。五月初一日,與舊番後部後司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來六月七月兩朔應立前部左司屬慶尙左道四哨軍兵,閏五月二十五日,京中逢點。六月初一日,與前司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知會之意,敢啓。傳曰,知道。
應敎洪赫,掌令林翰鎭,正言鄭德和,修撰朴容壽等達曰,請伊川府中道付處罪人沈象奎,爲先施以遠竄之典。措辭見上答三司曰,沈象奎事,大官付處非輕律,勿煩。
掌令林翰鎭,正言鄭德和等達曰,請遲晩後物故罪人啓能,亟施孥籍,趾賊等凶鍾,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上十九字刀割請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩。夏賊等事,國榮事,更勿煩達。鍾一·振采事,友文·光友事,致後·延壽事,李永純·永喆等事,不從。曺鳳振事,島配非輕律,勿煩。
掌令林翰鎭達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上答府曰,申鼎朝等事,不從。申綱·黃允中等事,不從。韓植林事,勿煩。睦台錫事,勿煩。
正言鄭德和達曰,請金甲島爲奴罪人克觀,更令王府,嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不從。申鼎朝等事,不從。申綱·黃允中等事,不從。韓植林事,勿煩。睦台錫事,勿煩。
刑曹申目粘連,開城府趙禿尙獄事段,始也一壚酒同醉,終焉二兩錢起鬧,猝曳毆打於沙石之場,而一日內,斷送一縷,成獄償命,斷無他疑,依前訊推云。金允信獄事段,部位或左,淺深各異,何不檢驗至三,痕損歸一乎?乍入旋出,可謂見幾而作,我班爾常,亦非興戎之言,而纔移樓下之步,遽招杖頭之魂,何其慘惻之深也?如法訊推,期於得情云。李命錫獄事段,村門駐足,有甚罪案,毆踼流血,遽絶殘縷,細究情跡,誠極兇獰,如法訊推之意,竝只分付道臣,何如?達依準。
平安監司金逌根書曰,伏以臣以菲才,猥叨重藩,心常凜惕,若將朝暮僨敗,果於赴任之路,忽遭千古所無之凶變,精魄遁爽,情理慘酷。樹節前進,初非可擬,冤憤慙痛,只欲溘然,玆敢收拾迷亂之神思,略陳梗槪焉。臣初意到營之後,卽迎臣老母及本生母,以爲一時榮養之計,而率眷旣非其時,則兩老人扶將,不可無人。臣之庶弟婦及賤妾,先爲踵臣之行,以爲整頓等待之地,行及瑞興,臣則入處公廨,弟婦與妾,住泊店舍矣。日暮時,忽有德川郡退吏張姓漢,數次請謁,爲閽所阻,則厥漢直往店舍,解衣抽劍,突入房內,逢人便刺。臣妾走而得免,弟婦及主媼,竝被毒手而死,營屬私婢之被傷垂絶者二人,傷而不至於死者三人,此實千古所無之凶變也。噫,臣雖未及赴任,卽管轄四十州民衆之人,隨行之家屬,雖曰卑微,卽係營眷,而部下之一退吏,敢肆賊虐,略無畏怯,臣以何顔面,强對關西之吏民?此則以公而不可晷刻冒據者也。若其私慟之萬萬難抑,緣臣之故,而禍及兄弟,中道遭變,光景凶毒,尙忍何心,依舊作行?況臣老母,聞此慘變,必無含哀就養之理,臣母不來,臣何以遠離親側,安心理事?由前由後,臣之不可前進,於義已決,此莫非臣過福而招災,不肖而貽慼,撫心悼恧,尙誰怨尤?泥首路次,疾聲仰籲,促使家僮投呈。伏乞离明,俯垂鑑察,卽許遞改,以便公私,不勝顒祝。至於凶犯,今方捉囚府獄,按法處斷,卽有司存,非臣所敢煩請,北望雲天,恭俟兪音而已。臣無任云云。答曰,覽書具悉。今見來章,萬萬驚慘,不覺心寒,人之凶悍獰毒,胡至此極?世變層出,直欲無言,卿之情理,雖曰,切悲,身佩密符之閫外重藩,豈可因一强盜之變,而遽然遞改乎?然而旣不能將往老親,則許久離違,決非至情之所可堪,且令强其難强,一向相持,則亦非禮使之道,所請依施,至於凶漢,從當依律處斷矣。
丁亥四月二十七日辰時,王世子座重熙堂。左副承旨下直,閫帥·守令同爲入對時,左副承旨李光正,假注書徐程淳,記事官趙秉鉉·李根友,全羅左水使李行敎,富平府使徐鳳輔,以次進伏訖。令曰,史官分左右。令曰,閫帥·守令進前奏職姓名。行敎等以次進前,奏職姓名訖。令曰,爾等下去,惕念爲治也。令曰,宣諭別諭爲之。光正承令,宣諭別諭訖,令行敎等先退。令曰,諸承旨持公事入對。出令旨行都承旨朴晦壽,同副承旨朴長復,以次進伏。令曰,公事讀之。晦壽曰,臣吏房而無公事,代房禮房而有公事二張矣。仍讀奏,親達下。光正曰,臣兵房而有公事一張矣。仍讀奏,親達下。長復曰,臣工房而無公事,代房戶房而有公事一張矣。仍讀奏,親達下訖。令曰,同副承旨何時堂上乎?長復曰,癸未年十月矣。令曰,緣何堂上?長復曰,癸未十月宗廟大祭攝享時,得參加資矣。令曰,其時何官?長復曰,其時相禮矣。令曰,年爲幾何?長復曰,今年五十矣。令曰,履歷何官乎?長復曰,兩司矣。令曰,或在鄕乎?長復曰,在京矣。令曰,幾次爲承旨乎?長復曰,自甲申二月,至今爲六次矣。令曰,顯祖誰乎?長復曰,故吏曹參判贈諡忠簡公朴彝敍七代孫矣。令曰,誰之子?長復曰,故溫陵參奉前銜年八十加資僉知朴道敏之子矣。令退,承史以次退出。
丁亥四月二十七日未時,王世子座重熙堂。在院承旨,下直守令·邊將入對時,行都承旨朴晦壽,左副承旨李光正,右副承旨安光直,假注書徐程淳,記事官趙秉鉉·李根友,咸悅縣監李宅鉉,永宗僉使尹義儉,以次進伏。鉢浦萬戶田致鶴,進伏楹外訖。令曰,守令·邊將進前。宅鉉·義儉·致鶴,以次進前,奏職姓名訖。令曰,爾等下去後,須着念爲之也。令守令·邊將先退。宅鉉等先退。令曰,公事讀奏也。晦壽等以各該房讀奏,親達下訖。令退,諸臣以次退出。
上在昌德宮。常參·經筵,以代理停。
王世子代臨春塘臺,文臣製述罷,還內後,內閣·政院·藥房·春坊口傳問安。答曰,知道。
權敦仁啓曰,明日經筵,取稟。傳曰,停。
權敦仁達曰,明日常參,取稟,令曰,停。
安光直達曰,行大司憲朴宗薰,掌令金邁淳,持平黃贊熙在外,執義趙璟鎭,掌令林翰鎭,持平權馥呈辭,監察茶時之意,敢達。令曰,知道。
李光正啓曰,禁衛營將官來言,今日本營軍兵,日次私習云矣,敢啓。傳曰,知道。
令于安光直曰,昨見箕伯上書,此豈但爲一人一家之事?大關世變,萬萬驚慘。今若不快施典刑,其可曰,國有常憲,又豈可懲戢凶盜乎?旣奉聖旨,行兇之張漢,該道帥臣,馳往瑞興府,大會人民,梟首警衆,梟首罪人之妻與子,竝令遠惡地爲奴事,一體分付。
備邊司,以徐能輔爲平安監司。
兵曹口傳政事,大護軍金逌根。
安光直啓曰,卽者義禁府都事來言,時囚無得過三日滯囚,曾有定式矣。時囚罪人柳相亮·任重白當爲議處,而判義禁未差,次堂例不得擧行云。未差之代,政官牌招開政差出,待下批牌招,以爲開坐之地,何如?傳曰,允。
有政。吏批,判書金敎根在外未肅拜,參判柳相祚在外未肅拜,參議趙寅永進,同副承旨朴長復進。啓曰,小臣獨政未安,何以爲之?敢稟。傳曰,只出緊任。以金逌根爲工曹判書,徐淇修爲刑曹參議,任希存爲兼判義禁,朴宗薰爲兼左賓客,金學淳爲典牲提調,李時佐爲金浦郡守,李寬永爲全義縣監。平安監司單徐能輔,瑞興府使金漢淳,延安府使李游相換。
兵批,判書金魯敬試官進,參判金熙華,參議柳季麟陪衛進,參知黃燾入直進,右副承旨安光直進。以李熙耈爲楊州監牧官,崔廷臣爲水原監牧官,護軍李錫祜·金魯甲,副護軍柳·李寅溥·李魯集·尹秉烈·閔鼎秀·金相順,副司直柳幼麟,副司正兪章煥·徐程淳竝單付。兼平安道兵馬水軍節度使,管餉使平安監司徐能輔。
傳于朴長復曰,見窠皆令差出。
吏批,再政。以申絢爲知經筵,金敎根爲社稷提調,李羲斗爲司僕僉正,金錫喜爲掌樂僉正,李升淵爲軍資判官,洪檼爲贊儀,沈宜晩爲濟用主簿,柳民根爲典獄主簿,李在稼爲軍資奉事,李鏵爲懷仁縣監,金克善爲典設別提,左賓客單李存秀,右賓客單趙鐘永,左副賓客單朴宗薰。
備邊司薦望,以洪羲俊爲廣州留守。
李光正,以備邊司言啓曰,重藩曠務,一時爲悶,新除授廣州留守,令政院,政官牌招開政下批,使之卽速交龜,關西新道伯,亦於不多日內,辭朝之意,分付,何如?傳曰,允。
令于權敦仁曰,文臣製述入格人,依例捧令旨。
朴長復達曰,左賓客李存秀,旣在闕中,不爲肅謝,直爲出去,事甚未安。推考,何如?令曰,依。
有政。吏批,判書金敎根在外未肅拜,參判柳相祚在外未肅拜,參議趙寅永進,同副承旨朴長復進。以金敎根爲司宰提調,柳宜貞爲厚陵令,徐有畬爲司饔主簿,金在善爲掌苑奉事,廣州留守單洪羲俊,典牲副奉事洪耆燮,濟用副奉事趙鎭相換。
兵批,行判書金魯敬文臣製述試官進,參判金熙華陪衛進,參議柳季獜陪衛進,參知黃燾入直進,左副承旨安光直進。南漢守禦使單洪羲俊。
傳于朴長復曰,見窠皆令差出。
李光正,以摠戎廳言達曰,本廳中軍李石求呈辭在外,曠任可悶,改差,何如?令曰,依。
兵曹,以申絅爲摠戎中軍。
權敦仁,以禮曹言啓曰,來五月十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
禮曹來五月十五日,中宮殿誕日陳賀時,應行節目,參考前例磨鍊,依此擧行,何如?判付啓,權停爲良如敎。
李光正,以都摠府言達曰,今日入直內三廳武兼禁軍及軍兵等,當爲中日習射技放,而文臣製述代臨相値,不得設行之意,敢達。令曰,知道。
又以兵曹言達曰,今日各廳堂下武臣朔試射時,中樞府都事魏鍾敏,都摠府經歷趙義錫·李兢緖,都事吳顯文·洪憲祖·韓元植,訓鍊院副正徐相五·李敎彬,僉正尹佑成·李羲命·金祉垕,判官韓用正·申鍾命·李雲行·曺鵬·金益鍾·柳享植,主簿柳相立·申鳳圭·鄭球·李圭夏·許瀷·柳謙喆·張奎·李顯稷,參軍李春英,兼內乘申從洛,宣傳官白魯洙·李圭殷·李錫遠·李煥永·韓亨植·金翰喆·金秉浩·李容駿,武臣兼宣傳官白龜鎭·韓啓轍·宋得鼎·金景賢·金熙鍾·申在弘·李鍾應·崔柱德·吳泰學·金善問·高惠鎭·洪羲象·李厚,部將南濟和·金性浩·李羲鍾·張在良俱未滿四中,依定式,竝各決棍十度。訓鍊院僉正孔鐵,宣傳官李日榮,各柳葉箭二中,騎芻一中,以矢數計之,雖未滿四中,騎芻倍劃,載在法典,不爲決棍。其餘呈辭·受由·身病人等,退試次,姑爲懸頉以入之意,敢達。令曰,知道。
又以備邊司言達曰,卽見黃海監司沈能岳狀達,則以爲,本營支放穀停退蕩減條給代,每以加分耗,請得取用。且昨年本道穡事,畓農雖曰免歉,田種擧皆失稔。當此窮節,農糧艱乏,道內會付穀應留中各穀限一萬四千石,特許加分事,請令廟堂稟令分付矣。加分給代,已成近例,麥嶺艱食,民事當念,依狀請數爻,許令加分,而加濫之弊,謹依向下睿令,一體申飭,何如?令曰,依。
又以訓鍊都監言達曰,本局局別將李晩植,身病甚重,勢難察任,改差,何如?令曰,依。
禁府申目粘連,向前柳相亮亦,夜巡法意,何等嚴重,而身爲該營將臣,若能申飭於發巡將卒,則當夜白衣,豈如是雜遝乎?常時不能操束之罪,在所難免,以此照律,何如?判付達依準。又申目粘連,向前任重白亦,帳內橫竹,未能回避,雖緣旡妄,終欠敬謹,以此照律,何如?判付達依準。
刑曹申目,京囚朴旕龍獄事,曹完決內,渠以編髮之漢,已狃肆頑之習,不分少長,不論是非,替當重之事,遽成殺越之變,成獄償命,無容更議,嚴訊得情,何如?判付達依準。
行大司憲朴宗薰書曰,伏以臣,曩叨西藩,期歲爲政,昏憒疎懦,無往非溺職僨事,而今以徐萬修事見,益無所逃其罪矣。彼之贓汚殘虐,若是之狼藉濫越,民不堪命,籲冤無從,殆未前聞。噫,其甚矣。臣始無照察之明,且乏彈壓之威,不能使彼望風而解綬,又不能掀發罪狀,臚其實而擊去之,畢竟稔玩至此。由是而言,縱容長惡之罪,臣實爲首,而睿度寬大,曲垂推恕,匪怒之敎,藹如陽和,薄施之譴,止於刊削。臣於是,仰感恩私,俯誦愆尤,屛伏郊坰,若無所容。迺者特點,忽侈於風憲,異數旋降於蕩滌,馹召遠臨,村閭動色,臣尤感惶恧蹙,繼以悚惕也。以罪則宜重而適輕,以恩則匪分而遽貸,前後所被,其亦倖矣。夫人臣禔躬,廉恥爲之大防,國家制治,刑政爲之大柄,今臣若徒恃寵靈,忘厥罪戾,揚揚復出,則其於乖廉恥而累刑政何哉?況後臣而居藩者,旣與臣而同罪,收錄之典,臣獨先之,亦安得無媿於心乎?恬然自安,以進爲榮,尤非私義之所敢出,玆敢不揆僭越,悉暴情懇。伏乞睿慈,俯垂諒察,鐫臣所帶之職,勘臣當被之律,是所區區之祝也。臣方自訟而俟罪,顧何敢刺口論事,而忠憤所激,有不容泯默者。猗我邸下,承大朝命,代聽庶務,文謨燕翼,舜華協帝,宗社增慶,天人俱順,而廷請反汗,古例卽然,此非但爲重事體而已。凡今日北面事上者,乃於此時,敢售揣摩壞亂之習,則厥罪何居?沈象奎,時居百僚之首,抑獨何心,箝制衆口,有若隱然有不可爲之端,節目則擅自裁定,全無重大致愼之義,成典旣壞,臣分都虧,似此負犯,何可以付處輕典而蔽之哉?曺鳳振,崇顯之秩,愛戴宜倍餘人,前席之詢,欽頌卽是常情,而一道弊瘼,有無倐變,同時登對,語默判異,揆以臣分,忍敢爲此?睿諭誕宣,情狀莫遁,而王章尙逭,輿憤沸鬱,邸下何不念衆論之終不可遏乎?噫,爲我東臣子者,不知有辛壬義理,則是無臣節也,不知有春秋義理,則是無人理也。決非不知,而肆然干犯,又何等臣節人理也?韓植林則敢書罪人爵姓,有同無故,必有隱情,在所當覈,睦台錫,則誣斥毅皇時事,敢所不敢,罪大不敬,法不容誅。嗚呼,今日卽我邸下一初之會,化理淸明,百度咸熙,不幸而有干紀亂常,犯分背理之徒,出於其間,則政宜洞察奸萌,嚴行誅討,揭禹鼎以警一世,懸周象以示百代,然後奸黠者,庶有懲畏,愚頑者,得以憬悟,偕底大道,共享太平,此先王所以生道殺人,而秋霜肅殺之氣,實爲春和發育之本也。三司論達,卽朝廷公議,而乃邸下,一例靳持,不賜依準,抑謂竄謫略行,足以飾斧鉞而存隄防乎?臣竊以爲未也。伏願离明,淵然而思,廓然而斷,亟從臺請,使朝廷益尊,義理益明焉。臣無任云云。答曰,覽書具悉。書中聲討,已悉於前後臺達之答,勿煩。卿其勿辭,卽速上來行公。
丁亥四月二十八日辰時,王世子代臨春塘臺。文臣製述試取入對時,行都承旨朴晦壽,左承旨金炳朝,右承旨權敦仁,左副承旨李光正,假注書徐程淳,記事官趙秉鉉·李根友,原任直閣鄭基善,檢校待敎徐憙淳·李憲瑋,以次侍立訖。相禮跪贊請外備,王世子具翼善冠·衮龍袍,乘輿出重華門。藥房提調趙萬永,副提調朴晦壽,進前奏曰,侵早勞動,睿體,若何?令曰,一樣矣。仍出貳極門,由靑陽門,詣春塘臺。相禮跪贊請降輿,王世子降輿陞座,贊儀唱試官以下再拜禮。讀券官行戶曹判書李存秀,行兵曹判書金魯敬,行護軍金蘭淳,對讀官副護軍徐鼎輔,大司成李奎鉉,副護軍李憲瑋·李若愚,以次行禮訖。試官陞堂就座,令書睿題表,擬唐宰相等,謝於延英殿,奏事之日,諭以朕入宮中,所與處者,獨宮人宦官,樂與卿等共談,不知倦也。限未時,懸題訖。存秀曰,日次殿講時,弘文館所在四書·三經,每有不足之患,若値如此之時,則例當知委於各道,刊印以來而其所入物力,以儲置米上下。若自戶曹印出,則其所入,自該曹上下,而內閣多刊置,餘件則不必分定於各道,閣中所在四書·三經各一帙,送于弘文館,以免不足之歎,似甚便好矣。令曰,可也。令曰,判義禁,更爲牌招,如有違牌,勿爲呼望。出令旨令曰,收券,幾何?時限不遠,申飭呈券。令曰,公事持入。賤臣承令持入,令曰,公事讀之。晦壽曰,臣吏房而無公事矣。炳朝曰,臣戶房而無公事矣。敦仁曰,臣禮房而無公事矣。光正曰,臣兵房而無公事,代房工房,亦無公事,代房刑房,有公事一張矣。仍讀奏,親達下。令曰,試官考券。令曰,史官分左右。存秀曰,次上以下,例不得入格,以此擧行,何如?令曰,可也。存秀曰,已考券矣,等第與批點爲之乎?令曰,可也。敦仁拆封,伏奏宋持養等七十人封內職姓名訖。令曰,榜目則還內後,正書以入。令退,試官存秀等退出。敦仁曰,弘陵丁字閣修改告由祭祭文,自藝文館繕寫之際,誤書以元陵,已爲達下矣。陵號誤書,極爲惶悚,原祭文,爲先改書入達,臣以該房,不察之失,惶恐待罪,而當該翰林,亦不可無警,推考,何如?令曰,依爲之。爾亦推考,可也。相禮跪唱禮畢,王世子降座乘輿,由靑陽門,詣重華門還內,諸臣以次退出。
上在昌德宮。常參·經筵,以代理停。
朴長復啓曰,明日經筵,取稟。傳曰,停。
朴長復達曰,明日常參取稟,令曰,停。
又達曰,假注書洪祐順,身病猝重,勢難察任,今姑改差,何如?令曰,依。
洪祐順改差,代以李殷相爲假注書。
朴長復達曰,明日傳香,禮房承旨當爲齋宿,右承旨權敦仁,不爲仕進,所當牌招,而拘於廳規,不得請牌,何以爲之?敢稟。令曰,牌招。
安光直達曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?令曰,依。
義禁府照目粘連,禁衛大將柳相亮矣本府議達內,夜巡法意,何等嚴重,而身爲該營將臣,若能申飭於發巡將卒,則當夜白衣,豈如是雜遝乎?常時不能操束之罪,在所難免,以此照律,罪杖八十收贖,奪告身三等私罪,奉令依準爲旀,功議各減一等爲良如敎。
又照目粘連,司僕寺主簿任重白矣本府議達內,帳內橫竹,未能回避,雖緣无妄,終欠敬謹,以此照律,罪笞五十收贖,解見任別敍私罪,奉令依準爲旀,功議各減一等爲良如敎。
備邊司,禁衛大將金祖淳·李海愚·金基厚。
備邊司,禁衛大將趙萬永·申鴻周。
以右承旨權敦仁牌不進罷職令旨,令于朴長復曰,只推。
朴長復,以禮曹言達曰,卽接開城幼學李枝茂所志,則以爲同姓三寸姪孟復,嫡妾俱無子,以其同姓八寸弟繼孫第二子元紀,欲爲繼後,兩家相議完定。未及禮斜之前,孟復夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長李枝茂所訴旣如此,依定式,李繼孫第二子元紀,立爲李孟復之後,何如?令曰,依。
安光直,以義禁府言達曰,前令成好謙,中學訓導卜來相,成均館學正朴偀·張鉉喆等,竝推考事,徽旨達下矣。成好謙·朴偀·張鉉喆,今方待令,竝拿囚,卜來相,下去公忠道靑陽地,依例發遣府羅將拿來,何如?令曰,依。
大司諫任存常,執義趙璟鎭,副校理朴齊明,修撰朴容壽等達曰,請伊川府中道付處罪人沈象奎,爲先施以遠竄之典。措辭見上答三司曰,沈象奎事,大官付處非輕律,勿煩。
大司諫任存常,執義趙璟鎭等達曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上十九字刀割請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩。夏賊等事,國榮事,更勿煩達。鍾一·振采事,友文·光友事,致後·延壽事,李永純·永喆等事,不從。曺鳳振事,島配非輕律,勿煩。
執義趙璟鎭達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上答府曰,申鼎朝等事,不從。申綱·黃允中等事,不從。韓植林事,勿煩。睦台錫事,勿煩。
大司諫任存常達曰,請金甲島爲奴罪人克觀,更令王府,嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不從。申鼎朝等事,不從。申綱·黃允中等事,不從。韓植林事,勿煩。睦台錫事,勿煩。
廣州留守洪羲俊書曰,伏以臣,姿本庸下,識又謭劣,不足備數於淸朝器使之末,而陶甄於大化之中,濫廁於八座之列,前後踐歷,已踰涯分,未效涓埃之報,常懷悚恧之心。昨冬適因承乏之會,猥膺專對之任,幸賴王靈,竣事復命,伏不勝感祝之至,而衰軀遠役,重冒風雪,僅保殘命,歸仍添病,委頓床玆,閱旬叫苦。千萬不自意,伏奉除旨,以臣爲廣州府留守兼守禦使者,臣誠驚惶震越,莫省措躬之所也。噫,保釐之任,何莫非愼重,而惟此南漢一府,控衛三輔,職專於繭絲保障,摠制一營,責重於陰雨鎖鑰,無異於漢之扶風,趙之晉陽,而且況入則參贊乎廟謨,出則鎭撫乎民社,緩急是係,委寄甚重,苟非才猷素著,望實俱茂者,實無以居是職而效其責矣。顧臣衰頹空疎之姿,其何敢謬膺特簡,冒當匪據乎?左右揣量,趨承無路,玆敢不避猥越,仰陳短章。伏乞离明,念本任之不可輕授,察微懇之非出飾讓,將臣新除職名,亟許鐫改,以重公器,以安私分,千萬幸甚。臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
藥房都提調南公轍,提調趙萬永,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
安光直啓曰,明日景慕宮夏享大祭齋戒相値,經筵頉稟之意,敢啓。傳曰,知道。
安光直達曰,明日景慕宮夏享大祭齋戒相値,常參頉稟之意,敢達。令曰,知道。
令于安光直曰,傳香承旨馳詣宗廟·景慕宮,奉審摘奸以來。
傳于李光正曰,大臣·備局堂上引接。
朴晦壽達曰,假注書李殷相,時無職名,令該曹依例付軍職,冠帶常仕,何如?令曰,依。
李光正,以備邊司言啓曰,禁衛大將新望擬入事,命下矣。擬望之人乏少,以二望擬入之意,敢啓。傳曰,知道。
備邊司,以申絅爲禁衛大將。
李光正啓曰,新除授禁衛大將申絅,卽爲牌招,傳授命召,何如?傳曰,允。
兵曹,以李晢爲摠戎中軍。
令于安光直曰,發遣吏郞,諸執事淸齋與否,摘奸以來。
令于朴晦壽曰,未下直守令,催促下送。
令于權敦仁曰,俄筵憲臺,以前箕伯事,前陳所懷,而聞其措語,則全不成說,賤妾率去,不過是赴任人多有之事,則謹拙與否,何關於此,而乘人不幸之際,敢售嘗試之計者,究厥心腸,萬萬狡惡。俄以臺體之故,雖不得不退送,而其在杜奸絶讒之道,不可仍置。執義趙璟鎭,爲先施以竄配之典。
朴晦壽啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,南履懋落點。
朴晦壽達曰,掌令金邁淳,下諭後過限不上來,依定式,遞差令旨及禁推徽旨捧入之意,敢達。令曰,知道。
以前掌令金邁淳禁推徽旨,令于權敦仁曰,分揀。
朴晦壽啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,金裕憲落點。
吏曹口傳政事,掌樂僉正金錫喜,漢城庶尹南進和相換。
權敦仁,以義禁府言達曰,執義趙璟鎭,爲先施以竄配之典事,承令達下矣。趙璟鎭,平安道碧潼郡竄配,而以承令內辭意具罪目,依例發遣府羅將,押送配所,何如?令曰,依。
令于權敦仁曰,向者柳榮五之書,是不過隱暎說去,略示嘗試之計,故乃以防微杜漸之義,施以竄逐之典,而今日趙璟鎭筵奏,卽是直犯手勢,露出姓名矣。余以否德,猥承代聽之命,日夕兢惕,若履薄氷,余於平日,貶薄我外家之意,何嘗示之於朝臣而代聽未幾,柳榮五·趙璟鎭輩,乃敢換面幻頭,相爲前矛後殿,必欲壞亂我朝廷,湛滅我外家,究厥心腸,其將做出何變乎?此非渠所可獨辦者,今若不鉤覈其暗中指使,明正典刑,則余實無入拜坤聖之顔。以此入稟,旣承聖敎,待明朝當親往禁衛營,鞫問竄配罪人趙璟鎭,該房知悉。
令于李光正曰,明日出宮門路,以貳極門爲之。
李光正達曰,明日鞫問事,令下矣。時原任大臣,待開門令招,金吾堂上·兩司諸臺·左右捕將,竝待開門牌招,何如?令曰,依。
令于安光直曰,兼輔德許遞,旣承下敎,前望單子入之。
兼輔德前望單子入之,權敦仁添書代點。
令于安光直曰,同副承旨許遞,旣承下敎,前望單子入之,承旨前望單子入之,金鏴代點。
令于安光直曰,新除授承旨,待城門開牌招。
令于朴晦壽曰,禮·刑換房。
令于安光直曰,旣承下敎,判義禁許遞,前望單子入之。
判義禁前望單子入之,金魯敬代點。
李光正達曰,事變假注書金奎燮,身病猝重,勢難察任,今姑改差,何如?令曰,依。
金奎燮改差,代以徐有贊爲事變假注書。
以司諫趙冀永,獻納金羽根,正言鄭德和,掌令林翰鎭,持平權馥牌不進罷職令旨,令于權敦仁曰,只推。
李光正,以兵曹言啓曰,今此王世子,親往禁衛營鞫問時,以訓局軍八百名,馬軍二哨,中軍率領,爲先後牌,禁軍二番磨鍊,何如?傳曰,允。
又以兵曹言啓曰,今此王世子,親往禁衛營鞫問時,墻外環衛軍,以外各營入直軍,除營直除出,御營廳中軍,率領排立,何如?傳曰,允。
又以兵曹言達曰,今此王世子聽政,慶科庭試武科殿試時,直赴會試人韓永祿無緣不赴委折,關問該道稟處事,草記依下後,關問該道道臣矣。卽接公忠監司徐俊輔回牒,則韓永祿以身病不赴云,依例勿施,所授帖文,收取爻周,何如?令曰,依。
又以訓鍊都監言達曰,本局哨官閔致鳳,將官射會,謂有身病,不爲應射,揆以法意,萬萬駭然,爲先汰去之意,敢達。令曰,知道。
權敦仁,以義禁府言達曰,竄配罪人趙璟鎭,待明朝鞫問事,令下矣。罪人趙璟鎭,爲先發遣府都事,具格拿來嚴囚,何如?令曰,依。
義禁府申目,前令成好謙,成均館學正朴偀,張鉉喆等原情云云。徽旨內,今四月二十八日文臣製述時,無緣不參,竝推考罪,各笞四十收贖,附過還職,竝只私罪,奉令依準爲旀,成好謙段,功減一等爲良如敎。
刑曹啓目,婢福梅,弑夫節次,旣已箇箇承款,係是三省罪人,依法典,福梅移義禁府,發遣都事拿來後稟處。奴完孫潛奸福梅,謀殺本夫情節,亦旣承款,依例結案取招後稟處。潛通淫女之金時彬,疑亂獄情之姜季達,竝自臣曹,考律重勘,何如?判付啓依允。
權敦仁,以義禁府言啓曰,刑曹啓目內,婢福梅,弑夫節次,旣已箇箇承款,係是三省罪人,依法典移義禁府,發遣府都事拿來後稟處事,允下矣。罪人婢福梅,方囚典獄署,依例發遣府都事拿來,何如?傳曰,允。
刑曹申目粘連,廣州府殺獄罪人李大得殺事段,雖未檢驗,而事情之明白無疑,反復勝於已檢之獄是白乎所,渾身破傷,流血狼藉之狀,酒婆金女,說出如畫。初打臂膊,再打頭顱之擧,干犯三漢,亦未掩諱,情節兇毒,罕與倫比,此若以未經檢驗,未卽償命,幽冤莫洩,國法莫伸,同正犯李大得,捧遲晩卽速償死之意,分付守臣,何如?判付達依準。
今四月三十日辰時,王世子座重熙堂。大臣·備局堂上引接入對時,左副承旨李光正,假注書李殷相,記事官徐左輔·李根友,事變假注書金奎燮,領議政南公轍,左議政李相璜,行戶曹判書李存秀,禮曹判書趙鍾永,知中樞府事趙萬永,漢城判尹李龍秀,行護軍申鴻周·朴周壽·洪起燮·朴綺壽,大司諫任存常,執義趙璟鎭,副校理朴齊明,以次進伏訖。令曰,史官分左右。令曰,大臣進前。公轍曰,近日日氣漸和,大殿聖體,若何?令曰,安寧矣。公轍曰,中宮殿氣候,何如?令曰,安寧矣。公轍曰,勞動旣多,早臨賓筵,睿體,何如?令曰,一樣矣。令曰,次對爲之。公轍曰,卽見京畿監司徐長輔狀達,則以爲懿陵·昭顯墓丁字閣有頉處修改之役,極爲浩大,而所入物力,有難取辦於該邑儲置,依各年補土時例,以某衙門錢,限三千兩劃下事,請令廟堂,稟令分付矣。此事間未及回達,而已令該道,從便擧行矣。許劃雖不可已,所請終涉太多,以禁御兩營錢,各一千兩特爲區劃,何如?令曰,依爲之。出擧條公轍曰,卽見東萊府使尹景鎭狀達,則枚擧訓別等手本,以爲關白生孫,告慶差倭之先文頭倭,今已來到,京接慰官及差備譯官等,依已例預爲差出事,請令廟堂,稟令分付矣。告慶差倭,今將來到云。京接慰官及差備譯官之差送,贈給禮單之措備等節,分付該曹·該院,使之照例擧行,何如?令曰,依爲之。出擧條公轍曰,卽見京畿監司徐長輔狀達,則以爲本營軍需雇馬,兩庫蕩債給代條丙戌賑餘穀中,小米三百五十七石,皮各穀四千一百七十六石,從民邑所願,竝令準折作租,待秋捧納事,請令廟堂,稟令分付矣。各穀準作,旣多已例,又是民邑之所願,依狀請施行之意,分付,何如?令曰,依爲之。出擧條公轍曰,臣向於朝參入對,以八條有所陳達矣。邸下不以人廢言,燕閒之暇,時或省察否乎?其中以毋作聰明爲言者,臣則於此一段,自以爲頗用力焉。顧今邸下,體大朝分勞之聖意,一念圖治,紀綱之頹墮者,必欲奮發修擧,臣不勝欽歎萬萬,而天下事,皆有本末先後。邸下必先將大處實地,審知其爲弊之所以然,熟量其捄弊之所以當,百度之解弛者,次第修擧,而要須立志堅固,勿過用有限之聰明於應文細節,徐徐乎毋或其急也,念念乎毋或其弛焉。古之聖人,善用聰明,宵衣旰食,孜孜勤政之中,常存保惜精神之道,故志氣淸明,持守悠久,而無始勤終怠之慮,區區憂愛之忱,又此仰獻矣。近日書筵召對,停闕已久,伏想邸下,無暇於機務而然,而第念學問政事,自是一致,學問卽政事,政事亦學問,而臣聞學而後爲政,未聞政而後爲學也。傅說之告殷宗,以典學爲本,欲其一念終始,朱子之論財政奏箚,爲千言萬語,而率皆本之聖學,每以工夫間斷爲憂。古之聖賢,勸戒其君者,豈不知而爲此言哉?不讀聖經賢傳,而能治平天下國家者,自古及今,未之有也。臣之此言,雖似陳腐,而爲治之道,莫先于此,伏願繼自今,雖於機務無暇之中,念念在玆,不使有間斷之時,則實爲學問事功交修竝進之道,而大本自立矣,惟邸下,懋哉懋哉。令曰,所言好矣,當服膺矣。萬永曰,向來輪對時,掌樂僉正南進和,條陳所懷蒙依,方始釐正之際,進和移拜漢城庶尹,樂僉已爲差代矣。矯弊之責,難付生手,漢城庶尹南進和,掌樂僉正金錫喜,令該曹口傳相換,何如?令曰,依爲之。出擧條存常·璟鎭·齊明等合達曰,請伊川府中道付處罪人沈象奎,爲先施以遠竄之典。措辭見上答曰,大官付處非輕律,勿煩。出擧條光正曰,臺臣傳達之際,有違格例,當該諫臺,推考,何如?令曰,依爲之。出擧條存常曰,臣言議風采,本不合於淸朝耳目之任,而賓對有令,猥登前席,傳達之際,露出笏記,至有承宣請推之擧,滿心慙恧,無地自容,以此情踪,其何可一刻晏然於臺次乎?請令遞斥臣職。答曰,勿辭,亦勿退待。出擧條光正曰,臺臣避嫌時,不爲起伏,有違格例,推考,何如?公轍曰,近來臺諫請推,雖成已例,而臺諫之露出笏記,容或無怪,承宣似不必每每請推,臣意則奏對之際,如非大段做錯,從今以往,審愼請推似好矣。齊明曰,諫臺以笏記露出,被推於承宣,當其避嫌之際,憲臺之不爲起伏,別無所失,而承宣之以此請推有所不審,當該承旨推考,何如?令曰,依爲之。出擧條存常·璟鎭等合達曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上答曰,不從。出擧條請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上答曰,不從。出擧條請明謙·以謙,亟施孥戮,逆復庶子好石,亟施處絞。措辭見上答曰,不從。出擧條請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上答曰,不從。出擧條一行刀割答曰,不從。出擧條請物故罪人家煥·哲身,正法罪人承薰·樂敏,施以孥籍之典。措辭見上答曰,不從。出擧條請物故罪人國榮,亟施孥籍之典。措辭見上答曰,不從。出擧條請物故罪人裕,亟施孥戮之典。措辭見上答曰,不從。出擧條請逆賊漢祿,亟施孥戮之典。措辭見上答曰,不從。出擧條請追奪罪人龜柱支屬應坐之類,一依尙魯例,施以散配之典。措辭見上答曰,不從。出擧條請追奪罪人鍾秀支屬應坐之類,一依尙魯·漢祿例施行。措辭見上答曰,不從。出擧條請大逆不道罪人鍾一·振采,竝施适·雲之例。措辭見上答曰,不從。出擧條請逆賊友文·光友,加施孥戮之典,致後·延壽,竝施孥籍之典。措辭見上答曰,不從。出擧條請李永純·永喆等,更爲設鞫嚴問,期於得情,快正典刑。措辭見上答曰,不從。出擧條請島配罪人曺鳳振,設鞫得正,明正典刑。措辭見上答曰,島配非輕律,勿煩。出擧條璟鎭曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上答曰,不從。出擧條請充軍罪人申綱,遠配罪人黃允中,亟令王府,拿鞫嚴覈,快施典刑措辭見上答曰,不從。出擧條請屛裔罪人韓植林,拿鞫得情,快正典刑。措辭見上答曰,勿煩。出擧條請島配罪人睦台錫,亟令王府,設鞫嚴問,快正典刑。措辭見上答曰,勿煩。出擧條光正曰,憲臺傳達之際,不但露出笏記,擧措又多失當,當該憲臺推考,何如?令曰,依爲之。出擧條璟鎭曰,臣庸愚謭劣,全昧臺體傳達之際,露出笏記,至有承宣問備之擧,滿心慙恧,無地自容,以此情跡,何可一刻晏然於臺次乎?請令遞斥臣職?答曰,勿辭,亦勿退待。出擧條璟鎭曰,臣於平安前監司金逌根行中遭變,竊有一言仰達者矣。今此慘變,實是前古所未聞之一大變怪也。變出於意慮不到之地,固何可歸咎於此重臣,而第念重臣處地,尤宜謹拙,竊伏聞此變,蓋由於賤眷挈往之擧云。重臣之地望,何如,而建節莅營之行,先挈賤眷,殊非謹拙之規模,忽遭此無前之變,大駭八方之聽聞,遂致大世之喧藉,其在戒飭之道,不可無警。臣謂平安前監司金逌根,施以譴罷之典爲宜。令曰,更思之,從當處分矣。出擧條令曰,史官就座。令退,諸臣以次退出。
上在昌德宮。常參·經筵,以代理停。
自人定至初二日開東,灑雨下雨,測雨器水深五分。
金炳朝啓曰,明日經筵取稟。傳曰,停。
金炳朝達曰,明日常參取稟。令曰,爲之。
權敦仁達曰,來初五日朝參日次矣,敢稟。令曰,停。
又達曰,行大司憲朴宗薰,自鄕上來云,卽爲牌招,以爲鞫問時進參之地,何如?令曰,依。
令于金炳朝曰,戶·禮換房。
令于金炳朝曰,禮房承旨,馳詣景慕宮,奉審摘奸以來。
以左副承旨金鏴牌不進罷職令旨,令于朴晦壽曰,只推。
令于朴晦壽曰,左副承旨,更爲牌招,如有違牌,勿爲呼望。
令于金炳朝曰,輔德許遞,旣承下敎,前望單子入之,輔德前望單子入之,金鏴代點。
令于朴晦壽曰,承旨有闕之代,旣承下敎,前望單子入之,承旨前望單子入之,洪敬謨代點。
權敦仁啓曰,義禁府都事以委官意來言,三省推鞫事命下,而今日齋戒相値,不得擧行云矣,敢啓。傳曰,知道
令于權敦仁曰,禁府坐起,勿拘齋日爲之。
權敦仁以禁府言達曰,今此鞫問時,罪人往來之際,例有軍兵排圍之事,令訓鍊都監擧行,何如?令曰,依。
洪敬謨,以訓鍊都監言啓曰,因義禁府草記,罪人往來之際,排圍軍一百名,定送之意,敢啓。傳曰,知道。
問事郞廳六望,洪赫·洪永觀·洪晩爕·朴齊明·閔英世·尹正鎭。
權敦仁以禁府言達曰,今此鞫問時,假都事十員,令該曹口傳差出,以爲擧行之地,何如?令曰,依。
金炳朝,以弘文館言達曰,上番副校理臣朴齊明,以親鞫時問事郞廳,今日晝仕出去之意,敢達。令曰,知道。
洪敬謨,以都摠府言達曰,副摠管李忠運,以御營中軍,禁衛營墻外環衛事,晝仕出去之意,敢達。令曰,知道。
傳于權敦仁曰,趙璟鎭事,不過論一重臣,請律止於譴罷薄罰,而其旨意之凶憯,明是乘機惎間之計,故小朝之必欲鞫覈,在刑政誠宜矣。余之許之亦此也,更思之。因一么麽不逞之徒,而張大其事,反損國體,姑且含忍,使渠輩自露其情狀,亦是禹鼎昭奸之義。趙璟鎭鞫問置之,嚴刑一次後,加施絶島荐棘之典。
金炳朝,以奎章閣言達曰,景慕宮望廟樓,今朔奉審無頉之意,敢達。令曰,知道。
令于安光直曰,留院上書入之。
洪敬謨達曰,事變假注書徐有贊,身病猝重,勢難察任,今姑改差,何如?令曰,依。
徐有贊改差,代以金熙逌爲事變假注書。
洪敬謨,以都摠府言達曰,今日入直內三廳武兼禁軍及軍兵等,當爲中日習射技放,而景慕宮夏享大祭齋戒相値,不得設行之意,敢達。令曰,知道。
朴晦壽,以吏曹言達曰,今此端午祭祭官,當爲分排,而除老病公頉,實無推移排比之路,依近例,刑官·司饔院官員年六十以上,通融塡差以入,而其中時無職名人員,令該曹口傳付軍職,何如?令曰,依。
兵曹口傳政事,副司果鄭鴻慶·姜浚欽,以上竝單付。
朴晦壽以司饔院監膳提調意達曰,鷹師契貢人等呼訴內,京貿山雉,今已垂乏,無以推移封進云。依前傳敎定式,今日爲始,各殿宮日下生雉,以活鷄全數代封之意,敢達。令曰,知道。
洪敬謨,以訓鍊都監言達曰,去夜初更量,幼學鄭彦錫,犯夜被捉於本局邏卒處,依例移送秋曹之意,敢達。令曰,知道。
又以刑曹言達曰,因訓鍊都監達辭,去夜初更量,犯夜幼學鄭彦錫,移送秋曹事,令下矣。鄭彦錫待過齋,依更數決笞三十度放送之意,敢達。令曰,知道。
權敦仁,以義禁府言達曰,罪人趙璟鎭鞫問置之,嚴刑一次後,加施絶島荐棘之典事,命下矣。趙璟鎭全羅道羅州牧黑山島荐棘,而以傳敎內辭意,具罪目,依例發遣府都事,三倍道押送,而與地方官,眼同擧行之意,敢達。令曰,知道。
權敦仁以禁府言啓曰,弑夫罪人婢福梅,今已拿來,係是綱常,依法例三省推鞫,何如?傳曰,允。
權敦仁啓曰,因義禁府草記,罪人婢福梅,三省推鞫事,允下矣。委官何大臣進去乎?敢稟。傳曰,領議政進去。
應敎洪赫,校理高時臣·李道在,副校理朴齊明,修撰柳致睦·朴容壽,副修撰張敎根·宋祥來等聯名書曰,伏以臣等卽伏見大朝傳敎下者,有島棘罪人趙璟鎭鞫問置之之命,臣等相顧愕貽,繼之以憂嘆焉。噫,彼璟鎭昨日所懷,究厥心腸,卽一壞亂不逞之徒也。賤眷挈往,自是赴任者例行之事,則何獨於前箕伯,張皇爲說,有若人所不爲而此重臣創爲之者然。其乘機嘗試之計,惎間售讒之習,明若觀火,而若其辭語之狡惡,指意之陰祕,決非如渠么麽者類,所可獨辦,暗地指使,平日綢繆,必有其人。何幸睿鑑孔昭,至降究問之令,奸狀可以打破,凶窩可以掀拔,而今者酌處之命,遽下於群情之外。我大朝寬大之德,含忍之度,臣等非不欽仰,而如許挾雜之類,如不一番窮覈,永拔根柢,則其將讒說殄行,奸萌潛滋,朝著無寧靖之日,世道有詿誤之慮,豈不大可憂哉?伏願离明,亟稟大朝,島棘罪人趙璟鎭,嚴加鞫問,明正典刑焉。臣無任云云。覽書具悉。已諭於前批,爾等勿煩。
行大司憲朴宗薰,執義南履懋,掌令林翰鎭·金裕憲,持平權馥等聯箚曰,伏以人心不淑,世變層生,至於趙璟鎭日昨筵奏而極矣。外面驟看,卽不過論一重臣,罰擬譴罷,而其旨意之狡憯叵測,昭不可掩。向來柳榮五之書,閃忽隱映,顯售嘗試之習,而璟鎭之奏,又不至於隱暎而嘗試,則其所改換頭面,傳襲手勢,愈往愈巧,無忌無憚者,專出於包藏禍心,壞亂朝廷,此何可看作論一人言一事而已哉?此決非渠所可獨辦,必有不逞之徒,暗地指使而然,到底鞫問,覈其根窩,卽刑政之所不可已。成令旣下,群情胥快,及奉聖敎,乃以張大其事,反損國體,遽命酌處,臣等竊不勝抑鬱憂歎之至也。夫杜奸折讒,固不可以含忍而待其自露,況此壞亂嘗試之巧計毒手,關係甚大,醞釀有素,將見其去益滋蔓,而必無自露之時矣。思之及此,寧不凜然而可懼哉?伏乞离明,更加三思,仰稟大朝,亟行嚴鞫,以爲得其情明典刑之地。答曰,覽箚俱悉。已有大朝處分,勿煩。
大司諫任存常,司諫趙冀永,獻納金羽根,正言鄭德和·李穆淵等聯箚曰,伏以世道日下,怪鬼層出,人心至憯,惎讒肆行,至於今番趙璟鎭之至凶悖絶巧惡之筵奏而極矣。渠本以憸邪之性,鄙悖之行,平生云爲,搢紳莫不嗤點,晝霄營求,皁隷亦皆唾罵,習性未改,爲世所棄者,積有年所。果於昨日賓對之席,情狀畢露,手勢顯售,稱以所懷,挺身進前,橫豎說去,全沒倫脊,隱暎拈出,無非挾雜。蓋前箕伯之橫來所遭,振古罕有之變,推以仁人君子之用心,則無論知與不知,孰無血氣之齊憤,而抑獨何心,忽地閃倐,頃刻提斥,至於此極乎?雖以本事言之,藩邑赴任之行,隨眷之或先携挈,或後奉率者,每念供具之預備,亦因事面之便宜。通朝近例,率多如此,而執此爲說者,包藏之心,必有蓄積,譴罷之請,甚於擠陷,此豈渠一己之所可獨辦者哉?向來柳榮五之書,其所以露奸慝售惎間者,誠是壞亂朝廷,嘗試機巧之計,而璟鎭之此擧,卽前矛後殿,手脚盡露,幻面改頭,腸肚相連,覈其根窩,刑政固宜。睿令旣下,群情胥快,及奉聖敎,乃以張大其事,反損國體,遽命酌處,臣等竊不勝抑鬱憂歎之至。夫杜奸折讒,固不可含忍而待露,況關係甚大,滋蔓難圖,則一番窮覈,斷不可已。伏乞离明,仰稟大朝,亟行嚴鞫,得其情節,快正典刑。答曰,覽箚俱悉。已有大朝處分,勿煩。
上在昌德宮。常參·經筵,以代理爲之。
金炳朝啓曰,明日再明日寧陵忌辰祭齋戒正日相値,經筵頉稟之意,敢啓。傳曰,知道。
金炳朝達曰,明日·再明日寧陵忌辰祭齋戒正日相値,常參頉稟之意,敢達。令曰,知道。
令于洪敬謨曰,廣州留守留待。
令于洪敬謨曰,廣州留守入對。
備忘記,廣州留守洪羲俊下直,長弓一張·長箭一部賜給。
傳于朴晦壽曰,今初八日景祐宮誕辰,茶禮當親行矣。門路以協陽門·曜金門爲之,雲·寶劍置之,侍衛入直磨鍊,王世子隨駕之節,一體磨鍊。
問事郞廳二洪赫·朴容壽。
權敦仁啓曰,臣敦仁今日三省推鞫,進去下直之意,敢啓。傳曰,知道。
洪敬謨達曰,卽見黃海監司沈能岳,兵使李恒權,刑曹關文祗受狀達,則令旨謄書中,俱有一字誤書處,奏達文字,何等審愼,而如是錯誤,事甚未安。原狀達係是承令擧行事故,雖不得不捧入,而該道道帥臣,不可無警,竝推考,何如?令曰,依。
又達曰,密符親納例也,而前平安監司金逌根,使其褊禆替納,事甚未安。推考,何如?令曰,依。
又達曰,密符親納例也,而前廣州留守徐能輔,使其褊禆替納,事甚未安。推考,何如?令曰,依。
吏曹,檢閱單洪在喆。
權敦仁,以義禁府言達曰,今此三省推鞫時,本府都事,當爲備員,出使都事鄭翼容,令該曹口傳相換,以爲擧行之地,何如?令曰,依。
吏曹口傳政事,禁府都事鄭翼容,尙衣別提李時復相換。
朴晦壽,以內醫院都提調·提調意達曰,前鍼醫玄應喆,旣已闋服,依例還屬本院,令該曹口傳付軍職,冠帶常仕,何如?令曰,依。
兵曹口傳政事,副司果單玄應喆。
以京畿監司徐長輔狀達,趙仁成假托掖隷稱奉封書討索官吏事,令于安光直曰,覽此狀達,可謂無變不有,僞造封書死罪也,假稱掖隷,作弊外邑,亦死罪也。此若不用法,何可懲後弊壹民志乎?移送秋曹,使之依本律處斷。
令于李光正曰,當該不察之承旨推考,不能審愼之注書,從重推考。
安光直,以訓鍊都監言達曰,本局局別將尹勉鎭,身病甚重,勢難察任,改差,何如?令曰,依。
三省推鞫時,罪人婢福梅,原情後捧遲晩。
三省推鞫時,弑夫罪人婢福梅,捧結案。
義禁府,弑夫罪人婢福梅,年二十七矣結案白等,矣身根脚段,父士仁生存,父矣父名不知故,母婢月今生存,母矣父名不知故白良乎,父母以胎生於公忠道,林川地。十二歲上京,仰役於中部大寺洞契沈班之家,原無入籍之事是白乎旀,行兇節次段,矣身本以妖兇之物,與奴春奉居,生厭薄本夫,潛通奴完孫,狼藉行淫,約以拒絶春奉,下鄕同居,而本夫則至於絶纓休書之擧矣。四月十八日夕,春奉入坐於矣身房中,拔出刀子,先刺矣身,渠亦自刺其項之際,完孫入來,取春奉之刀,欲爲戕殺。春奉,雖爲昏倒,或慮發聲,矣身則以布袱塞其口,完孫則以刀割其頸,旣殺之後,完孫擧其頭,矣身扶其足,曳到園洞,投之井中。同謀行兇,罪惡彰著,弑夫情節的實,遲晩的只罪,婢福梅段,不待時凌遲處死事。
令廣州留守洪羲俊書曰,南漢爲趙保障,最冠四都,西京倣宋居留,特簡八座,得君重耳,往汝欽哉。睠玆廣州舊城,實維左海巨鎭,襟松江而通海口,舟楫車轂之相往來,挹蜂嶽而開翼門,戈甲糇糧之所儲峙。距京師五十里,金湯得形,添守禦數萬兵,旌旗動色,與沁華爲唇齒。尙矣李完豐創規,接湖·嶺作咽喉,宛然溫祚王遺堞,戎務軍實之所關。允宜桑土備雨,地望人器之自別,奚翅棠茇宣風,伊來數百載昇平,詎無一二事疎漏,恬嬉成習,戈亭之綠沈滋多,姦猾夤緣。僧倉之紅腐漸縮,當是時屬之,誰也?顧今日無如卿焉。惟卿,喬木世臣,圭璋美質,篤忠貞於王室,乃祖乃孫,襲絲綸於家庭,是父是子,靑年被奎華之選。先朝之寵遇彌隆,白首保樸素之風,當世之輿望攸重,試牛刀於沿邑,武城之弦歌洋洋,設虎皮於庠宮,吏部之文章郁郁,亦云晩矣。纔躋宰輔之班,綽有餘哉,堪作文武之憲。玆授卿以廣州府留守兼南漢守禦使,卿其祗服寵命,殫竭弘猷,峙乃餱敹乃甲,宜盡戎政之繕修,鑿斯池築斯城,克壯王國之捍衛。輕裘緩帶,可想羊太傅風儀,木屑竹頭,須念陶刺史綜理,若夫重農而興學,自是時措之宜,凡係利國而便民,何待勸勉之摯?於戲,夙知卿一介斷斷,須體予十行諄諄,燕槎始還,雖勞原隰之役,漢節方按,益恢保釐之方,故玆令示,想宜知悉。知製敎柳致睦製進
平安監司徐能輔書曰,伏以臣待罪南城,歲再周而瓜又熟矣。任重而才短,心勞而手拙,賑濟則徒煩朝家措畫之勞,保釐則莫效絲毫禆補之益,日夕愧懼,惟大何是俟。千萬不自意,西藩重寄,有隕自天,臣誠驚惶震越,莫省所以。噫,臣以鹵材蔑識,百不猶人,兩載居留,已試無效,今此關西鎖鑰之重,何嘗一毫彷彿,而無難冒膺於此時此任哉?方面之重,何道不然,而之屛之翰,西爲其最,地是檀·箕之舊都,境接遼·瀋之要衝。封疆之所綰轂,而冠蓋絡繹,舟車之所都會,而貨財委輸,其俗則尙氣任俠,其民則貿遷爲事,而非得才猷茂著,望實俱優者,固不足以彈壓拊綏。唯其椎魯近質,樸直好義,右武而有燕·代之風,能文而有齊·魯之俗,人懷親長之心,民鮮忮戕之習。自古稱西土爲易治,而簿書期會之暇,足以娛樂,江山樓臺之勝,尙傳昭代之盛觀。臣於十數年前,按廉是邦,周行閭里,人民之富,府庫之實,已有不如古之歎,又經辛壬搶攘,一路創殘。挽近以來,百弊蝟集,吏奸肆橫,而倉儲都是虛簿,鄕帖公行,而軍政太半闕伍,甁甖之罄,租稅無從,杼軸之空,愁歎相繼。此蓋誅求多端,困瘵益甚,以致人心自爾無恒,鄕俗從以不古,若保之德意雖切,而流亡未盡安集,懲貪之邦憲雖嚴,而侵漁尙難永祛,民病俗弊,莫可收拾。是宜妙選廷臣,必得如漢良二千石,擧而畀之,然後,始可以少紓西顧之憂,而畢竟苟充,乃至於此。上以誤聖簡,下以缺民望,其爲朝廷之累,果何如哉?今若不量其才,不揣其力,惟以高牙大纛,坐享厚廩,自爲得計,則其如四十州生靈何哉?左右思量,承膺無路,玆敢畢暴衷懇,仰瀆离明。伏乞邸下,俯賜鑑諒,亟遞臣平安道觀察使之任,回授可堪之人,不勝幸甚云云。答曰,覽書具悉。當此關西一路,民事孔艱,卿曾行按廉,深知其弊,而且居留漢南,不負宿望,故以卿委寄,卿其勿辭往欽哉,對揚予意。
輔德金鏴書曰,伏以臣之伯父,歷事三朝,幸際聖明之治,位極上相,偏蒙特異之渥,以至病且革也,醫問踵臨,珍劑荐降,臣伯父一息未綴之前,枕上嗚咽,只頌君恩。迺於訃徹之日,特蒙我大小朝不世之眷遇,悼惜之歎,至登於隱卒,擧哀之典,斷行於禁中,重以賜賵慰諭,鎭日便蕃,此誠曠古殊絶之恩,而不圖親見於臣家也。若使幽冥有知,感泣攢祝,圖報無地,而臣雖糜粉隕結,亦何以仰答萬一耶?仍伏念臣生纔踰歲,臣父見背,繼此數年,臣母且沒,覆巢之卵,理必無全,而遂爲臣伯父之所鞠養,哀憐而極其慈愛,撫育而盡其敎迪。以至飮食疾病,出入興處,無事不察,無往非恩,殆有踰於已出者,其果四十年如一日矣。禮經所稱猶父猶子者,以其似之謂也。其與親父子差有間焉,而臣之於伯父,是父是子而已。未或有毫髮之間,則不可但以猶父子而槪論之也。緣臣誠淺孝薄,未盡色志之養,罪大釁積,遽抱終天之慟,臣於是,五內崩絶,萬念都休,苟可以徑情而直遂,則雖行三喪之制,未足爲罔極之報,而禮制有限,不敢踰越,私心痛毒,寧欲無生。竊計自今至葬,才數月間耳。若於此前,得賜寬暇,親將朝晡之奠,不離棺和之側,儀容聲欬,如或得其髣髴,則猶可爲恔心之一端,終事之一節,而昨除承宣,違牌路阻,遂不得不紆靑拖紫,廻翔禁闥,自顧臣身,當作何心?且今宮銜來縻,豹直有次,念之及此,誠不勝萬萬悶阨矣。臣嘗讀李令伯陳情表曰,報陛下之日多,報祖母之日短,每不禁三復流涕,顧臣今日情界,古人寔先獲之矣。自今至死之年,皆是報邸下之日而所以報伯父者,則爲日無幾,臣情到此,此何人斯?繼伏念忠孝本非二致,情禮同出一塗,孝苟未盡,忠於何有?情之所當,禮亦有合,今於孝理之下,庶蒙矜恤之恩,而粵在我先大王朝,臣之伯父,改窆臣祖母,疏陳悲苦之衷,乞以三月之服,特寓三年之義。伊時批旨若曰,義起緣情,往往有無於禮而合於禮者,特賜允許。大哉,聖人之言,臣伯父,莊誦爲沒身之感,今臣所處,以情則出於父事,以禮則重於緬服,倘蒙我邸下,以先大王之所施於伯父者,施之於臣,則非直爲臣家歷世之感,抑亦增光於重華之德矣。伏乞睿明,特垂矜憐,俯從至願,千萬泣祝云云。覽書具悉。爾之情理,非不憐悶,而服制由限,自有定例,朝家法典,豈可許格外之暇乎?情雖無窮,禮有常典,固不可以情而踰禮,且供職之中,亦豈無伸情之道?所請不從,卽爲入來察職。
丁亥五月初二日卯時,王世子座重熙堂。常參入對時,行都承旨朴晦壽,右承旨權敦仁,原妖任直閣鄭基善,檢校待敎徐憙淳,假注書徐程淳,記事官徐左輔·李根友先行再拜禮,以次陞堂就痤。贊儀唱常參官入就拜位。東班,領議政南公轍,左議政李相璜,行戶曹判書李存秀,禮曹判書趙鍾永,右參贊李錫奎,判尹李龍秀,吏曹參議趙寅永,掌令金裕憲,校理高時臣,正言李穆淵,吏曹正郞李賢默,戶曹佐郞權曦,禮曹佐郞李遇榮,監察鄭煥章,司錄李培林,西班,行刑曹判書鄭晩錫,行兵曹判書金魯敬,工曹參議尹羽烈,兵曹正郞高萬九,刑曹佐郞蔡弘勉,工曹佐郞李敬達,以次入就位。贊儀唱再拜,常參官以次行禮如儀訖,贊儀唱有達事官陞堂,無達事官退出。公轍·相璜·裕憲·時臣·穆淵以次陞堂進伏,其餘退出。公轍曰,達宵雷雨之餘,大殿聖體,若何?令曰,安寧矣。公轍曰,中宮殿氣候,何如?令曰,安寧矣。公轍曰,侵早臨筵,睿體,何如?令曰,一樣矣。公轍曰,臣嘗於先朝,得聞聖敎,若曰,人君聽言之道極難,挾雜者·逞憾者·陰售其嘗試者,明察而嚴斥之,然後爲可,聖人閱理甚熟,慮事常遠,故大哉之王言如此,臣至今欽仰莊誦矣。日昨趙璟鎭事,不可但以嘗試言,眞有禍心之叵測者矣。外面觀之,則不過請一重臣譴罷,而細究之,則心術極其凶憯,手勢欲售壞亂,思之及此,寧不凜然而寒心?近日以來,一二不逞之徒,繼踵迭出,有若茅殿之相應,世道無窮之憂,豈有極哉?此決非一璟鎭所可獨辦,暗中指使,必有窩窟,嚴覈不可少緩,而大朝酌處之命遽下,雖出曰生之大德,而大聖人以生道殺人,然後方來滋蔓之禍,可以永熄矣。憂憤之忱,達宵耿耿,今借方寸之地,玆有仰陳。伏乞亟稟大朝,收還成命,拿致鞫覈,期得情狀,俾人心底定,輿憤快洩焉。令曰,渠之所爲,雖切切狡惡,已有大朝處分,勿煩。出擧條公轍曰,今日卽代聽後初行常參,而六曹長堂及詞訟財賦衙門堂上,無一員稟事而退出,其在事體,尤爲未安,竝推考,何如?令曰,依爲之。出擧條相璜曰,元輔纔以趙璟鎭事仰達,而臣等之聚首憂歎者,豈爲一人一家之事而然哉?璟鎭之日昨筵達,誠爲變怪,潛蓄包藏之禍心,必欲壞亂我世道,抑出何腸,是豈一璟鎭之所可獨辦者哉?此必樂禍之類,伏在幽陰,自作根柢,而散布枝葉,種種作怪,嘗試之不足而竟乃直露其情狀,至有璟鎭事而自有可以察影而知形者。此若不究覈掀拔,絶其亂本,則方來之憂,將安所極?大朝酌處之命,雖仰寬大之政,而似此不逞之徒,決非仁恩之所可感,而無所懲畏,適見其釀禍而滋亂而已,豈不懍然可懼哉?古聖王所以生道殺人者,蓋如是然後,始可以止辟而無刑故耳。臣等今日所陳,不亶爲目下刑政,實有不能自已於永念深憂者。伏願更恢睿思,仰稟大朝,亟令嚴鞫得情,快伸邦憲,使世道民志,少有底靖之效,臣等區區之望,實在於此矣。令曰,已諭於領相之答矣。卿亦勿煩。出擧條裕憲·時臣·穆淵等曰,噫嘻痛矣。沈象奎本以斗筲之才,濟以奸回之性,巧於涉世,工於謀身,罔念圖報之義,反懷壞亂之習,心術揣摩,無非陰陽闔闢,手分現化,全是左右顧瞻,至於今番事,而情狀盡露無餘矣。惟我大朝殿下,特軫分勞之聖念,有此代聽之成命,其事則天人俱順,其禮則祖宗攸行,而群下之庭請反汗,卽是尊事面也,循規例也。彼以時妖任獨相,倡出己見,隱然若不可爲之事,箝制人口,疑亂衆心,其意所在,已不可知。至若節目磨鍊,又何等重大而不待大朝下敎,徑先稟裁,遵守成典,在臣分則然,而初不致愼,惟意擅斷,甘自歸於得罪名義之科,寧不痛惋?備忘處分,固仰睿德之有光,而近地付處,猶未罪罰之相當,人臣負此罪名而得逭重典者,自古及今,未或聞焉。見方衆論如沸,莫可止遏,今若以大官之故,而不施當施之律,則其於事體何,國綱何哉?若其第宅之踰侈,服翫之奢巧,固是蠧世病俗,而此猶薄物細故,向來陳情之疏,盛言追服之非禮,止請由暇之從便,言若有據,意在固位,執其心跡,眞所謂患失之鄙夫也。論其前後負犯,決不可不加施重典。請伊川府中道付處罪人沈象奎,爲先施以遠竄之典。答三司曰,大官付處,非輕律,勿煩。出擧條裕憲·穆淵等曰,噫嘻痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說。爛熳於前後諸賊之供,而妖妖任埋凶之計,究其本則能賊也,逆範懷刃之凶,究其本則能賊也,特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之則速出斬之等語,肆然發惡,而且太甲桐宮之說,果如諸賊一席酬酢於展開書傳講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於麟·亮之稱兵,鏡·虎之凶言,不啻百倍,則古今天下,安有以此賊子女而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗垣尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變恠,而渠不過幺麽一賤女,則決非渠所可獨辦者也。是必其夫,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗·恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。噫嘻痛矣。明謙之凶謀逆節,實是亘萬古所無之賊也。身爲閫帥,刀削四字已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠刀削六字逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,刀削七字鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮。逆復庶子好石,亟施處絞。噫嘻痛矣。亂逆之變,從古何限,而豈有若嶺啓中,諸賊之窮凶極惡者哉?嗚呼,際庚申天崩地拆之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳。抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡惡。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎亟令王府,設鞫嚴覈,快正邦刑。刀削九行噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變恠,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,麟·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣。國榮·陽澤之通天罪惡,萬戮猶輕,千剮難贖,而尙屈王章,是可曰,國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之妖任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘瞻之凶肚,來黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身。製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯。卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。亂臣賊子,何代無之,而豈有如漢祿之窮天地亘古今,至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪。千恠百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。邸下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以快雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之。烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來,所未有之極逆大熟也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳伸於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物。好惡所到,忠·逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計。一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰,見驅,渠以爲非逆,則觀鎬曰,非逆,耳濡口滑,看作茶飯。先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態。至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸。乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣。鍾秀之身計旣得。則龜·祿之眞贓掩矣。其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有恠鬼十千輩,寧或售疑亂之計,而鍾秀敢以掠美之術,欲爲立幟之資。指無謂有,眩惑群聽,有若恠鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而脅持君父,以是而威喝朝野,魯·賢之逆變,由是而醞釀,達·瀅之邪說,由是而源委。候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖說中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡。入告出語,變幻無常,左闔右捭,機關至密,千罪莫惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡。而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也。故依律處斷,雖限未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則刀削十八字分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一,光友之徒,憑藉讖緯之書,濟其邪誕之術。二萬石軍糧之積峙,搢紳家火具之潛埋刀削八字指卯日而擧事爲期云者,莫非做作妖言,煽動人心之計。而刀削八字十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一,振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,刀削八字欲輸軍糧則轉到南陽,凡爲群凶之指使,率皆挺身而樂赴。刀削十一字將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之侄子也。始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。噫嘻痛矣。曺鳳振之罪,可勝誅哉?渠以世祿之臣,偏受罔極之恩,致位八座,叨寄兩藩,若有人性,宜念臣分,而乃於今番遞歸之日,旣承大朝俯詢之音,則固當仰體德意,備陳聞見,而不此之爲,直以無弊爲辭。及登离筵,始進諸條所錄,民邑軫念,一是無間,而其以所達於邸下者,不欲陳之於大朝,果何故也?將謂大朝不必咨謀於群下耶?抑謂群下不當奏事於大朝耶?不然,曰無,曰有,何其頃刻之判異也?於適以下,固不可較計彼此,君父之前,尙何敢顧瞻前後乎?旨意莫掩於回互,形跡自歸於侮慢,無嚴不敬,一至於此,蔑倫犯分,孰大於是?邸下深燭情狀,渙發辭敎,此誠淑人心靖世道之一助,而昨者合達答旨,只降島配之令,雖緣臣等之誠淺,愈見輿情之憤鬱,若何?當律未施,從此亂臣賊子,將何所懲畏乎?請島配罪人曺鳳振,設鞫得情,明正典刑。答兩司曰,不從。曺鳳振事,島配非輕律,勿煩。出擧條裕憲曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一妖任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰,能文善生,有曰,綱之論豐德事必被竄,有曰,綱亦吾黨。苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅則奎·坤猶自在,奎·坤旣誅則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,快施典刑。噫嘻痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也,入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常。乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,快正典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。答府曰,申鼎朝等事不從。申綱·黃允中等事不從。韓植林事勿煩。睦台錫事勿煩。出擧條穆淵曰,罪人克觀,以妖妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰,國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微乏類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸。渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也。申綱是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。噫嘻痛矣。世級日下,變恠層生,至於韓植林事而極矣。噫,泰億是何等凶逆也,密贊鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備。于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計。旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸,此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,快正典刑。噫嘻痛矣。義理晦塞,變恠層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝。求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答院曰,不從。申鼎朝等事不從。申綱,黃允中等事不從。韓植林事勿煩。睦台錫事勿煩。出擧條裕憲所懷,臣以昨日聯箚餘意,有所仰達矣。趙璟鎭事,以其事則不過論一重臣,以其請則不過譴罷薄罰,而細究裏面,則實有無限包藏之禍心,無限陰譎之憯計,此豈可看作一人一家事耶?誠朝廷罕有之變,世道無窮之憂也。臣伏讀前後睿令下者,辭旨嚴正,其乘機嘗試之狡惡心腸,暗中指使之叵測情節,照燭無餘。若禹鼎圖物,魑魅不若之流,莫敢遁其狀,大小群情,孰不欽仰萬萬乎?鞫問鉤覈,旣有成令,而大朝聖敎,遽至酌處,此固出於大聖人好生之盛德,而如是則窩窟何以打破,根柢何以掀拔乎?況其情狀之至狡慝,蹤跡之至陰祕,雖以天地之大德,決不可以孚感而革心,適見其藏形匿影,暗地指嗾者之幸其姑免綻露,益將肆其陰譎,思之及此,豈不凜然?臣以下位獨臺,有不敢張皇仰達,而大抵明有根窩,則決不可不究覈矣,旣欲究覈,則決不可不鞫問矣。箚未得請,達宵憂惋,幸借方寸,玆又仰達,伏願更加三思,仰稟大朝,亟爲設鞫,覈其情節,以爲折亂萌靖世道之地焉。令曰,已有大朝處分,勿煩。出擧條穆淵所懷,趙璟鎭事,憲臺已有所仰達,而臣亦有所懷,敢此仰達矣。趙璟鎭事,以外面看之,則不過論一重臣,請律雖止於譴罷,而其心術之巧惡,旨意之憯慝,必欲壞亂朝廷,惎間嘗試之計也。此豈渠一己之見,倉卒間所可獨辦者哉?必有根因之盤結,窩窟之相連,明若觀火,若不到底窮覈,得其情節,則朝著無寧靜之日,恠鬼無掃除之望矣。且以令敎辭意言之,實無入拜坤聖之顔,論其罪犯,豈不至重而且大乎?此非可島棘而止,伏願更稟大朝,拿鞫得情,明正典刑,斷不可已也,故敢此仰達矣。令曰,已諭於前答,勿煩。出擧條敦仁曰,臺臣登筵傳達之際,若値齋日,則以所懷仰奏例也,而今日旣非齋日,傳達依例爲之,而又以所懷尾陳者,雖出於昨箚未盡之意,有乖臺體,當該兩司臺諫,竝推考,何如?令曰,依爲之。出擧條裕憲曰,臣言議風采,本不合於淸朝耳目之妖任,而常參有令,猥登前席,以無故日論人以所懷不以達辭之故,至被承宣之請推,臣滿心慙恧,無地可容,以此情踪,何可一刻晏然於臺次乎?請令遞斥臣職。令曰,勿辭,亦勿退待。出擧條,穆淵曰,臣言議風采,本不合於淸朝耳目之妖任,而初登筵席,臺體生疎,奏達之際,格例未詳,致有承宣請推之擧,臣何敢一刻晏然於臺次乎?請令遞斥臣職。令曰,勿辭,亦勿退待。出擧條敦仁曰,玉堂有所懷乎?時臣曰,別無所懷矣。敦仁曰,今日常參,始行於久停之餘,且是代聽後初擧也,玉堂職在論思之地,以無所懷仰奏者,事甚未安。當該玉堂,推考,何如?令曰,依爲之。出擧條根友日,翰林被選人間月付職,自是古規,而若値左右史不備之時,則稟達後翌月付職,亦多已例,當次人洪在喆,令該曹口傳單付檢閱,仍卽牌招入直,何如?令曰,依爲之。根友曰,時政記纂修事緊,檢閱當次人洪在喆,付職後使之署前行公,何如?令曰,依爲之。出擧條常參官以次先退。令曰,廣州留守入對。出令旨廣州留守洪羲俊進伏。令曰,廣州留守進前。羲俊進前。令曰,下去必善爲也。令廣州留守先退,羲俊退。仍令退,承史以次退出。
上在昌德宮。常參·經筵,以代理停。
世子嬪宮産室廳擇日後,藥房口傳問安。答曰,知悉。
洪敬謨達曰,行大司憲朴宗薰,執義南履懋,掌令林翰鎭·金裕憲,持平權馥呈辭,持平黃贊熙在外,監察茶時之意,敢達。令曰,知道。
李光正啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪敬謨達曰,同副承旨安光直,今日不爲仕進,卽爲牌招,何如?令曰,依。
令于洪敬謨曰,都承旨許遞,旣承下敎,前望單子入之。
承旨前望單子入之,洪起燮代點。
安光直,以弘文館言達曰,副應敎未差,校理高時臣,修撰柳致睦,副修撰宋祥來差祭,校理李道在在外,副修撰張敎根以別兼春秋進,上番闕直,事甚未安。應敎洪赫,副校理朴齋明·金正喜,竝卽牌招,以爲推移入直之地,何如?令曰,依。
兵曹口傳政事,護軍單朴晦壽。
洪敬謨達曰,明日傳香,禮房承旨當爲齋宿,而左承旨金炳朝,不爲仕進,所當牌招,而拘於廳規,不得請牌,何以爲之?敢稟。令曰,牌招。
傳于李光正曰,世子嬪宮産室廳設廳日字,來月旬前擇入。
李光正,以內醫院都提調意啓曰,世子嬪宮産室廳,以來月旬前擇入事,命下矣。令日官崔聲遠推擇,則閏五月十一日卯時最吉云,以此日擧行之意,敢啓。傳曰,知道。
又以內醫院都提調意達曰,嬪宮産室廳,以來月旬前擇入事,命下矣。令日官崔聲遠推擇,則閏五月十一日卯時最吉云,以此日擧行之意,敢達。令曰,知道。
又以內醫院官員,以都提調意啓曰,世子嬪宮産室設廳,閏五月十一日爲之事,蒙允矣。捲草官,令政院政官牌招,開政差出,何如?傳曰,允。
有政。吏批,判書金敎根,參判柳相祚,竝在外未肅拜,參議趙寅永進,同副承旨安光直進。啓曰,判書金敎根,參判柳相祚,竝未肅拜,少臣獨政未安,何以爲之?敢稟。傳曰,只出緊任。以洪羲俊爲捲草官,以李鍾明爲山淸縣監,接慰官單徐英淳。
兵曹,行判書金魯敬病,參判金熙華入直進,參議柳季獜病,參知黃燾病,右副承旨李光正進,副護軍朴長復,副司直金邁淳,以上竝單付。
令于李光正曰,留院上書入之。
以公忠監司徐俊輔狀達,連山縣民家失火事,令于李光正曰,聞甚矜惻,元恤典外別加顧助事,分付。
以左承旨金炳朝牌不進罷職令旨,令于洪敬謨曰,只推。
以應敎洪赫,副校理朴齊明·金正喜牌不進罷職令旨,令于李光正曰,只推。
李光正,以內醫院都提調意啓曰,世子嬪宮産室廳護産官,以御醫吳千根,議藥同參李命運·金殷相,差下之意,敢啓。傳曰,知道。
又以內醫院都提調意達曰,嬪宮産室廳護産官,以御醫吳千根,議藥同參李命運·金殷相,差下之意,敢達。令曰,知道。
又以內醫院都提調意啓曰,依下敎,御醫康晉三,護産官差下之意,敢啓。傳曰,知道。
又以內醫院都提調意達曰,依下敎,御醫康晉三,護産官差下之意,敢達。令曰,知道。
又以內醫院都提調意啓曰,世子嬪宮産室廳別入直,醫官御醫李惟鐸·玄在德,鍼醫玄鳳瑞,議藥同參金漢雋差下,別掌務官崔漢植差下之意,敢啓。傳曰,知道。
又以內醫院都提調意達曰,嬪宮産室廳別入直醫官,御醫李惟鐸·玄在德,鍼醫玄鳳瑞,議藥同參金漢雋差下,別掌務官,崔漢植差下之意,敢達。令曰,知道。
又以內醫院都提調意啓曰,世子嬪宮産室廳待令書員高守謹·金宗範·朴仁基·吳鐵植差下,醫女德愛·孝節·福禧差下之意,敢啓。傳曰,知道。
又以內醫院都提調意達曰,嬪宮産室廳待令書員高守謹·金宗範·朴仁基·吳鐵植差下,醫女德愛·孝節·福禧差下之意,敢達。令曰,知道。
又以吏曹言達曰,各陵忌辰祭及節祭贊謁者,以近陵入直官員,各捧現告於陵隷而塡差,乃是定式,故今此端午祭順陵贊者,以恭陵入直令權達準塡差,出名帖知委矣。恭陵下隷,今方來告,本陵令權達準,初非入直,亦不請由,而私自下鄕云。順陵贊者,更以恭陵入直參奉洪琠塡差知委,權達準之不爲受由,私自下鄕之罪,令該府拿問處之,誤告之陵隷,令攸司科治,何如?令曰,依。
又以兵曹言啓曰,在前景祐宮動駕時,訓鍊大將,率廣智營西營入直軍,矅金門外布帳外排立矣。今亦依此擧行,何如?傳曰,允。
洪敬謨,以義禁府言達曰,恭陵令權達準,令該府拿問處之事,徽旨達下矣。權達準下去慶尙道安東地云,依例發遣府羅將,拿來,何如?令曰,依。
又以義禁府言啓曰,弑夫罪人婢福梅,旣已承服正刑,依法典,其子女爲奴婢·破家瀦澤等事,令各該司,奉承傳擧行,何如?傳曰,允
戶曹參判金愚淳書曰,伏以臣年老且病,跧伏鄕廬,于今十有餘年矣。蹤跡漸疎於朝班,名姓罕及於銓家,固知散木之無用,自分明時之永棄,而犬馬之性,泯滅不得,更入修門,一瞻觚稜,乃是寤寐之至願。不意昨冬,度支除命,忽降於蓬蓽之累,室家相慶,隣里爭賀。臣於其時,病伏床笫,而蹶然起坐,不知病之所在,且惶且感,涕泣交下。仍伏念惟我聖上,遠而不忘,癈而復起,記存於淹滯之中,復廁於簪纓之列,臣是何人,得此殊恩於君父,若是之多也?不敢言病,强策登途,必欲一謝恩命,而遲回旅次,未忍言歸,以至于四五月之久矣。今以葬妻告由,倉黃還鄕,而葬期尙遠,由限已過,如欲趁限趨進,則非但告由之不誠,而私情之所不忍也。又欲臨壙克襄,則非但曠官之可悶,而分義之所不安也,左右思量,進退俱難矣。且臣數年病瘧,朽敗益甚,近又驅馳悲悼之餘,一倍添甁,精神筋力,無復餘地,遠路行役,其勢末由。伏乞离明,俯察情病之不可强,亟遞臣見帶之職,以安私分,以尊公格,千萬至願,臣不勝云云。答曰,覽書具悉。所請依施。
上在昌德宮。常參·經筵,以代理停。
洪起燮啓曰,玉堂備員間,經筵頉稟之意,敢啓。傳曰,知道。
洪起燮達曰,明日常參,取稟。令曰,停。
李光正達曰,行大司憲朴宗薰,執義南履懋,掌令林翰鎭·金裕憲,持平權馥呈辭,持平黃贊熙在外,監察茶時之意,敢達。令曰,知道。
李光正啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪起燮達曰,左承旨金炳朝,右承旨權敦仁,左副承旨洪敬謨,今日不爲仕進,卽爲牌招,何如?令曰,依。
又達曰,副應敎未差,校理高時臣,修撰柳致睦·朴容壽,副修撰宋祥來差祭,校理李道在在外,副修撰張敎根別兼春秋進,玉堂上下番俱空,事甚未安。應敎洪赫,副校理朴齊明·金正喜,旣有只推之令,竝卽牌招,以爲推移入直之地,何如?令曰,依。
令于安光直曰,傳香承旨,馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
傳于洪起燮曰,當該注書推考。
令于洪起燮曰,吏兵換房。
洪起燮,以兵曹言達曰,今日辰時量,安東居幼學金永敎,有所鳴冤,冒着香陪書吏服色,自金虎門入來,擊申聞鼓。毋論本事之如何,旣不由敦化西挾門,則自在勿施,而渠以幺麽鄕儒,變服攔入,肆然擊鼓者,萬萬驚駭。其罪狀,令該曹照法嚴繩,常時不能禁飭,臣不勝惶恐,而該門守門將,不可無警,令該府拿問處之,何如?令曰,依。
安光直達曰,卽伏見兵曹草記,則安東幼學金永敎,自金虎門入來,擊申門鼓云。闕門守直,何等嚴重,而有此攔入之擧,萬萬驚該。常時不能檢飭之入直兵曹堂上,從重推考,郞廳及當該守門將,竝所當重勘,而本院請推之外,無他可施之罰,何以爲之?敢稟。令曰,依,拿處。
以左承旨金炳朝,右承旨權敦仁,左副承旨洪敬謨牌不進罷職令旨,令于李光正曰,只推。
以應敎洪赫,副校理朴齊明·金正喜牌不進罷職令旨,令于李光正曰,只推。
李光正達曰,玉堂上下番俱空,事甚未安。應校洪赫,副校理朴齊明·金正喜,旣有只推之令,竝更牌招,推移入直,何如?令曰,依。
李光正,以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成沈能栻受由在外,直講洪龜燮,典籍沈能恕,俱以差祭,時無入直之員,以他郞官姑爲代直,何如?令曰,依。
安光直,以戶曹言達曰,臣存秀,今日以全羅道群山倉漕船點檢事,出來江上矣。慶尙道右漕倉所屬晉州等七邑丙戌條田稅大同,合米一萬九千五百十六石零,太一千九百十四石零,本倉元漕船二十隻分載。左漕倉所屬昌原等八邑丙戌條田稅大同,合米一萬三千九百七十七石零,太二千二十七石零,本倉元漕船十五隻分載,追後來泊于西江前洋,故一體點檢之意,敢達。令曰,知道。
又以戶曹言達曰,今日漕船點檢,湖南之群山倉,嶺南之左·右漕倉米色,抽栍看品,則嶺南兩倉之米品,多有麤劣,事當退却,而恐貽民弊。雖不得已捧之,漕納之法,漕倉邑都差使員及領運差使員,眼同收捧,自是格例,苟能存心守法,恪遵節目,寧有如是麤劣之弊也?左漕倉都差使員昌原府使金宅基,領運差使員龜山僉使宋彦民,右漕倉都差使員晉州牧使閔師寬,領運差使員赤梁僉使黃重河,竝令該府,拿問處之,何如?令曰,依。
李光正,以觀象監領事·提調意啓曰,今此世子嬪宮産室排設敎是時,待令日官前同知崔聲遠,兼敎授池宅龜,泛鐵官前正朴周學,奏時官前察訪韓守根,前主簿崔柔植差定,使之擧行之意,敢啓。傳曰,知道。
李光正,以觀象監領事·提調意達曰,今此嬪宮産室排設敎是時,待令日官前同知崔聲遠,兼敎授池宅龜,泛鐵官前正朴周學,奏時官前察訪韓守根,前主簿崔柔植差定,使之擧行之意,敢達。令曰,知道。
安光直,以都摠府言達曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢達。令曰,知道。
又以備邊司言達曰,卽見開城留守李鍾運狀達,則以爲昨秋田農,未免歉荒,峽民種糧,專靠還穀,而見今例分旣畢,麥嶺尙遠,蔀屋事情,萬萬遑急。本府所管各邑鎭留庫各穀,限二千六百六十四石,特許加分事,請令廟堂稟處矣。加分旣非經常,餉還尤當難愼,且況向來飭令之後,有不可隨請輒許,而守臣論達,旣據民情,則農食乏絶,不可不念,依狀請數爻,特許加分,何如?令曰,依。又以刑曹言達曰,兵曹達辭內,今日辰時量,安東居幼學金永敎,有所鳴冤,冒着香陪書吏服色,自金虎門入來,擊申聞鼓。毋論本事之如何,旣不由敦化西挾門,則自在勿施,而渠以幺麽鄕儒,變服攔入,肆然擊鼓者,萬萬驚駭。其罪狀,令該曹照法嚴繩,常時不能檢飭,臣不勝惶恐,而該門守門將,不可無警,令該府拿問處之,何如?令曰,依事令下矣。謹按律文,則大明律越訴條有曰,擊登聞鼓申訴而不實者,杖一百,金永敎決杖一百,放送之意,敢達。令曰,知道。
上在昌德宮。常參·經筵,以代理停。
自人定至初六日開東,灑雨下雨,測雨器水深六分。
藥房提調臣趙萬永,副提調臣洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉
洪起燮達曰,明日常參,取稟。令曰,停。
洪敬謨達曰,合辭許久闕達,事甚未安。除在外外,呈告人員,竝卽牌招,何如?令曰,依。
洪起燮達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
又達曰,左承旨金炳朝,右承旨權敦仁,今日不爲仕進,竝卽牌招,何如?令曰,依。
以應敎洪赫,副校理朴齊明·金正喜再牌不進罷職令旨,令于李光正曰,只推。
李光正達曰,玉堂上下番俱空,事甚未安。應敎洪赫,副校理朴齊明·金正喜,旣有只推之令,與校理高時臣,修撰柳致睦·朴容壽,一體牌招,以爲推移入直之地,何如?令曰,依。
行大司憲朴宗薰,大司諫任存常,執義南履懋,司諫趙冀永,掌令林翰鎭·金裕憲,持平權馥,獻納金羽根,正言鄭德和·李穆淵等達曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎亟令王府設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,爲先設鞫嚴問,期於得情,快正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩。夏賊等事,國榮等事,更勿煩達。鍾一·振采事,友文·光友事,致後·延壽事,李永純·永喆等事,不從。曺鳳振事,島配非輕律,勿煩。
行大司憲朴宗薰,執義南履懋,掌令林翰鎭·金裕憲,持平權馥等達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,快正典刑。措辭見上噫嘻,趙璟鎭憸詖之性,鄙瑣之行,爲世所目,與人不齒者,久矣。至於日昨筵達,何爲而發也?外託進言,內蓄禍心,旨意閃忽,遣辭慘毒。蓋其心,固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使,假名於柳榮五,而機關潛動,接踵於趙璟鎭,而手脚畢露。其計則愈出愈巧,而顯售嘗試,其意則無忌無憚,而陰懷壞亂。所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變恠,終必至於禍人家國,況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日,鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,夬正典刑。答府曰,申鼎朝等事,不從。申綱·黃允中等事,不從。韓植林事,勿煩。睦台錫事,勿煩。趙璟鎭事,已諭於大朝處分,勿煩。
大司諫任存常,司諫趙冀永,納獻金羽根,正言鄭德和·李穆淵等達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上噫嘻,世道詿誤,人心憯慝,怪鬼之徒,敢售跳踉之習。惎讒之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也。此豈幺麽一不逞,倉卒間所可獨辦也哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳榮五之隱映嘗試,極其痛惋,今焉趙璟鎭之顯露手勢,豈非一套中現幻出來乎?吁亦愈往愈巧,至凶至憯者矣。此必有一種樂禍之類,潛伏暗地,縱其嚆矢,爲茅爲殿,釀出亂本者也。此豈可看作一人一家之事而已哉?思之及此,寧不凜然?鞫覈有令,群情胥夬,及伏承大朝酌處之命,不勝愕貽抑鬱之至。此雖出於大聖人好生之德藏疾之度,而生道殺人,卽辟而止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁。又將互換頭面,締結腸肚,種種作淸,平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,夬正典刑焉。答院曰,不從。申鼎朝事,不從。申綱·黃允中等事,不從。韓植林事,勿煩。睦台錫事,勿煩。趙璟鎭事,已有大朝處分,勿煩。
令于洪敬謨曰,在外臺諫許遞,旣承下敎,政官牌招開政。
洪敬謨達曰,吏曹判書金敎根,參議趙寅永牌不進,推考徽旨及罷職令旨,今方捧入,而開政令下之後,如是違牌,事甚未安。參判柳相祚在外,判書更爲牌招,何如?令曰,參議只推,一體牌招。
又達曰,吏曹判書金敎根,參議趙寅永再牌不進,推考徽旨及罷職令旨,今方捧入,而開政令下之後,連事違牌,事甚未安。判書所當更請牌招,而係是一日三牌,何以爲之?敢稟。令曰,更爲牌招。
以吏曹參議趙寅永再牌不進罷職令旨,令于洪敬謨曰,只推。
洪敬謨達曰,吏曹參議趙寅永,旣有只推之令,一體牌招,何如?令曰,依。
令于洪敬謨曰,吏判書答已下,更爲牌招,如有違牌,勿爲呼望,參議一體勿爲呼望。
有政。吏批,判書金敎根進,參判柳相祚在外未肅拜,參議趙寅永進,左副承旨洪敬謨進。以吏批言啓曰,兼侍講院說書,今當差出,而可擬之人,只有二人,以二望擬入之意,敢啓。傳曰,知道。以金永鎭爲持平,徐左輔爲副應敎,徐有贊爲說書,洪在喆爲兼說書,朴晦壽爲戶曹參判,趙渡爲禮曹佐郞,金奎燦爲掌樂主簿,李會在爲昭顯墓守衛官,贈吏判任珗贈左贊成文衡例兼,贈吏參任守寬贈吏判例兼,故監司任舜元贈吏參·弘提例兼,以上前判義禁任希存三代。
兵批,判書金魯敬進,參判金熙華病,參議柳季獜入直,參知黃燾進,左承旨金炳朝進。以兵曹言達曰,僉知中樞府事金載琬,內禁衛將卞浩德,五衛將李禎植·尹孝達·洪槏·張永燮,忠壯衛將鄭邦采,俱以病難供職,呈狀乞遞。五衛將盧尙任·李春光,景福宮衛將元是健,俱爲老病在鄕,上來無期云,竝改差,何如?令曰,依。以宋冕載爲知事,朴晦壽爲副摠管,李師漢爲僉知,李秉逵爲內禁將,朴弘鎭·崔弘德爲兼司僕將,金錫秋·張鉉擧·徐章輔·趙亨錫·全萬弘·李桓五爲五衛將,金宗淳·李志淵爲忠壯將,金致大爲景福將,徐灝淳爲司禦,鄭鳳賢爲武兼,李濟和爲廣州中軍,訓鍊判官加設二單李景純·李周聖,護軍金愚淳,副司直黃贊熙,副司果王德欽。
吏批,再政。以李圭祊爲相禮,鄭義命爲直講。
兵批,再政。以洪奭周爲知事,同知單金致大,僉知三單金萬弘·李桓五·金錫秋,副摠管單朴晦壽。
以右承旨權敦仁牌不進罷職令旨,令于洪起燮曰,只推。
以應敎洪赫,校理高時臣,副校理朴齊明·金正喜,修撰柳致睦·朴容壽牌不進罷職令旨,令于金炳朝曰,只推。
以公忠監司徐俊輔申本,罪人李錫求鴻山縣到配事,令于金炳朝曰,特爲放送。
洪起燮,以都摠府言達曰,副摠管金陽淳,以漢城府左尹,本府坐起,晝仕出去之意,敢達。令曰,知道。
又以禁衛營言達曰,本營把摠李鍾振,哨官柳學魯,俱有身病,勢難察任,改差,何如?令曰,依。
又以禁衛營言達曰,本營哨官洪埨,身病猝重,勢難察任,改差,何如?令曰,依。
又以禁府言達曰,左漕倉都差員昌原府使金宅基,領運差使員龜山僉使宋彦民,右漕倉都差使員晉州牧使閔師寬,領運差使員赤梁僉使黃重河等,漕納苟能存心,恪遵節目,寧有如是麤劣?竝拿問處之事,徽旨達下矣。宋彦民·黃重河,今方待令,竝拿囚,金宅基·閔師寬,俱在任所云,依例發遣府書吏羅將,竝拿來,何如?令曰,待待令拿囚。
又以刑曹言達曰,因公忠道鴻山縣徒三年定配罪人李錫求到配申本,令曰,特爲放送事,令下矣。李錫求卽爲放送後,徒流案頉下之意,分付道臣,何如?令曰,依。
義禁府申目,兵曹佐郞任百能,守門將吳信範等原情云云。徽旨內辭緣,泛稱遲晩,竝只刑推得情,何如?達,竝只除刑推議處爲良如敎。
吏曹判書金敎根書曰,伏以臣幸蒙恩暇,往省先壠,祗焚榮誥,感結幽明。不意玆者,伏奉冢宰新命,出自大朝特簡,除書遠臨,馹召繼降,臣誠惶隕,莫省所以攸措也。噫,臣本菲才蔑識,百不猶人,而偏被我大朝殿下剪拂之恩,釋褐數十餘年,內而淸要華膴,外而雄藩大都,靡不兜攬,節次推遷,竟至於躐躋八座之列而極矣。恩重邱山,報蔑絲毫,中夜循省,每不覺惶汗浹背。且臣犬馬之齒,已過六旬,衰朽忒甚,疾病頻仍,筋力奔走,漸不如前。近年以來,惟思絶意榮塗,歸身鄕廬,歌詠聖澤,遂畢餘生,以爲不報之報者,乃臣區區之願,雖是間司漫職,猶懼其不堪强策,至於銓衡重任,是豈夢寐之攸到也哉?是職也,臣嘗忝居佐貮,一再行政,益知其至重至難,不可人人冒當者矣。甄別賢愚,激揚淸濁,是果以何等才識何等力量,而直前擔夯,到底恢張,上以贊淸朝之化理,下以副一世之期望也哉?曩不過承揚下風,時或代斵,而到今追省,尙訟愆尤,今復冒居首席,自任主權,畢竟瘡疣,理所必至,一身顚沛,縱不自恤,辜負聖簡,當居何辟?伏況中批特授,逈踰常格,在古名碩,亦尙逡巡。目今變怪層生,而窺覬多端,調劑鎭服,尤係銓任之對揚,如臣庸陋,何以堪此?承命亦旣多日,而揣量已熟,冒膺無望,飭令連下,窮蹙愈切,義分雖急於反面,情地自阻於進身,不得不疾聲呼籲,仰瀆崇聽。伏乞离明,特垂曲諒,亟遞臣新授吏曹判書之職,毋使名器久䙝,且令私分獲安,千萬顒祝,臣無任云云。答曰,覽書具悉。大朝之特除,聖意有存,余心之期望,亦自不淺,近來紛競成風,世道日下,居銓之臣,若能一心對揚,一心恢公,則豈可無變俗移風之幸乎?卿其體特除之聖意,念期望之余心,無或有誤焉。
檢閱洪在喆書曰,伏以臣父都承旨臣起燮,例兼春秋館修撰官之任矣,臣之春秋兼銜,自在當遞,間値齋日,今始仰籲。伏乞离明,俯垂鑑諒,亟改臣職,以安公私,不勝幸甚,臣無任云云。答覽書具悉。下該曹稟處。
平安監司徐能輔書曰,伏以臣猥膺藩寄,辭不獲遞,且有促敎,行將辭陛矣。臣之父母墳山,在於廣州地,松楸入望,雨露增感,今當遠離,情私難抑。伏乞离明,特許臣數日之暇,得以往省,俾伸至情,千萬幸甚,臣無任云云。答曰,覽書具悉。卿其往省焉。
上在昌德宮。常參·經筵,以代理停。
金炳朝達曰,明日再明日長陵忌辰祭齋戒正日,三明日獻陵忌辰祭齋戒,初十日十一日孝昌墓忌辰祭齋戒正日相値,常參頉稟之意,敢達。令曰,知道。
洪起燮達曰,右承旨權敦仁,右副承旨李光正,今日不爲仕進,竝卽牌招,何如?令曰,依。
金炳朝達曰,卽者副應敎徐左輔,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
又達曰,玉堂上下番俱空,事甚未安。應敎洪赫,校理高時臣,副校理朴齊明·金正喜,修撰柳致睦·朴容壽,副修撰張敎根,竝卽牌招,推移入直,何如?令曰,依。
執義南履懋,持平權馥,獻納金羽根,正言鄭德和等達曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩。夏賊等事,國榮事,更勿煩達,鍾一·振采事,友文·光友事,致後·延壽事,李永純·永喆等事,不從。曺鳳振事,島配非輕律,勿煩。
執義南履懋,持平權馥等達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來嚴鞫,快正典刑。措辭見上請充軍罪人申綱,遠配罪人黃允中亟令王府,拿鞫嚴覈,夬施典刑。措辭見上屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上答府曰,申鼎朝等事,不從。申綱·黃允中等事,不從。韓植林事,勿煩。睦台錫事,勿煩。趙璟鎭事,已有大朝處分,勿煩。
獻納金羽根,正言鄭德和等達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑。措辭見上答院曰,不從。申鼎朝等事,不從。申綱·黃允中等事,不從。韓植林事,勿煩。睦台錫事,勿煩。趙璟鎭事,已有大朝處分,勿煩。
以右承旨權敦仁,右副承旨李光正牌不進罷職令旨,令于洪起燮曰,只推。
以應敎洪赫,校理高時臣,副校理朴齊明·金正喜,修撰朴容壽,副修撰張敎根牌不進罷職令旨,令于金炳朝曰,只推。
令于金炳朝曰,右承旨許遞,旣承下敎,前望單子入之。承旨前望單子入之,李奎鉉代點。
令于金炳朝曰,大司成有闕之代,旣承下敎,前望單子入之。大司成前望單子入之,李元默代點。
令于金炳朝曰,玉堂入直之前後申飭,何等截嚴,則近日玉堂,未久時月,又復如初,此何紀綱乎?違牌玉堂,一竝罷職,在外及未肅拜徑出玉堂,一竝遞差,旣承下敎,前望單子入之。
令于金炳朝曰,左右史已爲備員,別兼春秋竝減下。
以京畿監司徐長輔申本,罪人朴完根所犯情節,定査官眼同盤覈馳達事,令于洪敬謨曰,渠之口招中掖隷二人,出付秋曹,與朴漢頭面査實後,更爲達聞矣。朴漢移送秋曹事,分付。
洪敬謨,以都摠府言達曰,副摠管金陽淳,以漢城府左尹,本府坐起,晝仕出去之意,敢達。令曰,知道。
義禁府申目粘連,向前任百能·吳信範等亦,門禁申飭,何等截嚴,而俱當內巡之任掌閽之責,至於雜人變服攔入之擧,而矇然不知者,極爲駭然,竝只以此照律,何如?判付達,依準。
刑曹申目粘連,海州牧殺獄罪人車成凡獄事段,無人處行兇,其事摸晦,有罪者莫逭,厥理孔昭,老女少女之各自㥘打,旣有得哲之目覩。於是乎金女·申女之致命根因,昭然竝著,東圭·成凡之行兇情節,畢綻無餘。此若不償命,則幽鬱足以干和,東圭之徑先致斃,雖甚可惋,惟此成凡,決不可任其抵賴,不卽用律,嚴加訊推,期於償命。金召史,申召史,俱以鄕曲卑微,有此卓異之行,合有拔例褒賞之典,此非臣曹所關,令禮曹稟處。鳳山郡殺獄罪人韓宗元獄事段,右肋上血癊堅硬,係是必死處致命傷,則實因旣的,七十衰老,四日連活,實是幸矣。宗元之爲此獄正犯,斷無他疑,同正犯韓宗元,如法訊推,期於得情之意,分付道臣,何如?判付達,依準。
副應敎徐左輔書曰,伏以臣於持被之中,卽接家信,則臣母素患痰癖之證,値此日候之不調,本證之外,又添重感,委頓床笫,食飮全却,眞元漸減,轉側須人,促臣歸視。臣自聞此報,中心焦灼,按住不得,玆敢不避猥屑,忙陳短章,徑出禁扄,瀆擾之罪,固無所逃。伏乞离明,俯賜鑑諒,卽令遞改臣職,以安私分,因治臣罪,以肅朝綱焉,臣無任云云。覽書俱悉,爾其勿辭救護。
上在昌德宮。常參·經筵,以代理停。
洪起燮啓曰,明日長陵忌辰祭正日,再明日獻陵忌辰祭齋戒,三明日十一日孝昌墓忌辰祭齋戒正日相値,經筵頉稟之意,敢啓。傳曰,知道。
安光直達曰,行大司憲朴宗薰,執義南履懋,掌令林翰鎭·金裕憲,持平權馥呈辭,金永鎭未肅拜,監察茶時之意,敢達。令曰,知道。
安光直啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
洪起燮達曰,來十一日,輪對日次,而孝昌墓忌辰祭正日相値,頉稟之意,敢達。令曰,知道。
安光直達曰,戶曹參判朴晦壽,除拜後過三日不爲出肅,依定式推考警責,仍卽牌招察任,何如?令曰,依。
令于洪起燮曰,吏·禮換房。
令于洪起燮曰,左副承旨許遞,旣承下敎,前望單子入之。
承旨前望單子入之,趙冀永代點。
洪起燮達曰,新除授同副承旨趙冀永,卽爲牌招,何如?令曰,依。
令于洪起燮曰,飭已施矣,前平安監司李羲甲,蕩滌敍用。
玉堂前望單子入之,應敎徐左輔,副應敎李圭祊,校理尹錫永·朴英載,副校理朴來謙·南履懋,修撰尹正鎭,副修撰趙容和·洪永觀代點
令于趙冀永曰,臺諫有闕之代,旣承下敎,前望單子入之。
司諫前望單子入之,洪百儀代點。
令于洪起燮曰,弼善·執義有闕之代,旣承下敎,前望單子入之。
弼善前望單子入之,徐萬淳添書代點。
執義前望單子入之,朴潞壽代點。
洪起燮,以侍講院言達曰,兼輔德權敦仁,兼文學李道在,時無職名,令該曹口傳付軍職,何如?令曰,依。
兵曹口傳政事副護軍權敦仁,副司果李道在,竝單付。
洪起燮,以侍講院言達曰,明日動輿時,宮官當爲全數進參,而弼善徐萬淳,兼文學李道在在外,無以備員。令政院稟令差出,待下批,牌招,以爲進參之地,何如?令曰,依。
洪起燮達曰,因侍講院草記,明日動輿時,宮官當爲全數進參,而弼善徐萬淳,兼文學李道在在外,無以備員,令政院稟令差出,待下批,牌招事依下矣。合有變通之道,何以爲之?敢稟。令曰,竝許遞,旣承下敎,政官牌招開政,待下批,牌招進參。
令于洪起燮曰,相禮有闕之代,旣承下敎,前望單子入之。
相禮前望單子入之,金正喜代點。
令于洪起燮曰,左副承旨許遞,旣承下敎,前望單子入之。
承旨前望單子入之,金元根代點。
令于洪起燮曰,在院承旨入對。
令于洪起燮曰,留院公事入之。
令于洪起燮曰,各司卯酉仕無故不進人,竝捧現告推考。
令于安光直曰,明日出宮門路,以貮極門爲之。
洪起燮達曰,吏曹判書金敎根,參判柳相祚,參議趙寅永牌不進,推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依。參議只推,一體牌招。
又達曰,吏曹判書金敎根,參判柳相祚,參議趙寅永再牌不進推考徽旨及罷職令旨,今方捧入,而開政令下之後,連事違召,不卽承膺,事體所在,誠極未安。判書·參判,所當更請牌招,而係是一日三牌,何以爲之?敢稟。令曰,參議只推,與判書·參判,一體更爲牌招,如有違牌,勿爲呼望。
洪起燮,以吏曹言啓曰,卽接通禮院牒報,則以爲明日動輿時,相禮當爲進參,而新除授相禮金正喜,身病沈重,萬無進參之路,其代卽速變通,以爲擧行之地云。身病旣如是,則有難强令察任,改差,其代口傳以入,何如?傳曰,允。今日政差出。
兵曹口傳政事,副司果單金正喜。
令于趙冀永曰,大司憲·大司諫·在外未肅拜臺諫,竝許遞,今日政差出。
有政。吏批,判書金敎根進,參判柳相祚進,參議趙寅永式暇,右承旨李奎鉉進。以朴升鉉爲執義,洪羲弼爲司諫,崔致憲爲持平,柳致睦爲弼善,徐英淳爲兼文學,柳相祚爲同經筵,尹行肅爲禮賓主簿,徐左輔爲西學敎授,崔供辰爲義陵參奉,黃鍾人爲殷山縣監。
兵批,行判書金魯敬病,參判金熙華病,參議柳季獜差祭,參知黃燾入直進,同副承旨趙冀永進。上護軍李羲甲,大護軍朴宗薰,副護軍任存常·洪敬謨·李光正·金載琬·吳準常,副司直朴潞壽·洪百儀·金永鎭·徐萬淳,副司果宋祥來,以上竝單付。
安光直,以都摠府言達曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢達。令曰,知道。
吏曹申目,粘連達下是白有亦,觀此藝文館檢閱洪在喆上書,則以爲臣父都承旨起燮,例帶春秋館修撰館之任矣。臣之春秋兼銜,自在當遞,俯垂鑑諒,亟改臣職亦爲白有臥乎所,相避之法,在下當遞,而翰林兼帶春秋,法不得減下。洪起燮所帶修撰官之任,似當減下是白乎矣,宰臣所帶進退當否,臣曹不敢擅便,徽裁,何如?判付達,依所達施行爲良如敎。
刑曹申目粘連,朴完根段,冒法罔赦之案,敢懷圖脫之計,粧撰遁辭,援引他人,及夫日字之違錯,紅褓之發覺也,僞造封書,誣引委折,箇箇承款,係是一律,當請結案,而旣伏承査實達聞之令,敢此査實以入。河俊學段,素昧旣有傍證,援引竝歸落空,別無可罪之端。安相煥段,衣服互借可欺其方,而由渠所借,致此變怪,不可全然無罪,自臣曹懲治放送,何如?判府達,觀此供招,朴漢兇悖之情節,渠旣以承款,直捧結案。掖隷段,初無相關,卽爲放送爲良如敎,
丁亥五月初七日辰時,王世子座重熙堂。在院承旨入對時,行都承旨洪起燮,左承旨金炳朝,右承旨李奎鉉,假注書李殷相,記事官徐有贊·洪在喆以次進伏訖。令曰,留院公事入之。出令旨奎鉉讀奏同經筵朴周壽三度呈辭,仍達下。炳朝曰,臣戶房而無公事矣。起燮讀奏開城留守李鍾運狀達雨澤事,仍達下。奎鉉曰,俄承各該司昨今日卯酉仕進不進知入事,令下矣。卯酉衙門中,兵曹·工曹·義禁府·司僕寺,則每以五日一仕,故昨日非當仕之日,戶曹·刑曹·漢城府·宣惠廳,則逐日仕進,而今見昨日擧案,則戶曹正郞李謙秀病不進,鄭淵始初五日入直,初六日辰時出番,佐郞金箕默身病呈旬,李允植式暇,刑曹佐郞宋欽明病,漢城判官宋一敎呈辭在外,主簿李能淵式暇矣。令曰,各司卯酉仕無故不進人,竝捧現告推考。出令旨令退,承史以次退出。
上在昌德宮。常參·經筵,以代理停。
世子嬪宮,藥房口傳問安。答曰,知悉。景祐宮展拜後,王世子板位問安。答曰,知道。內閣·政院·玉堂·藥房·春坊口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。還內後,王世子板位問安。答曰,知道。內閣·政院·玉堂·藥房·春坊口傳問安。答曰,知道。世子宮還內後,內閣·政院·玉堂·藥房·春坊口傳問安。答曰,知道。
安光直達曰,大司憲未差,執義朴升鉉,持平崔致憲在外,掌令林翰鎭·金裕憲,持平權馥呈辭,監察茶時之意,敢達。令曰,知道。
洪起燮達曰,今日動駕,承旨當爲備員,而右副承旨金元根,不爲仕進,卽爲牌招,何如?令曰,依。
吏批,再政。以金陽淳爲大司憲,李魯秉爲大司諫,南履懋爲相禮。
洪起燮達曰,今日動駕時,承旨當爲備員,而右副承旨金元根牌不進,無以備員,何以爲之?敢稟。令曰,動駕在卽,如是違牌,萬萬未安,更爲嚴飭牌招,如有違牌,勿爲呼望。
以右副承旨金元根牌不進罷職令旨,令于洪起燮曰,只推。
金炳朝,以弘文館言達曰,應敎徐左輔受由,校理朴英載在外,副校理一員,修撰一員未差,本館下番闕直,事甚未安。校理尹錫永,副校理朴來謙,修撰尹正鎭,副修撰洪永觀·趙容和,竝卽牌招,以爲推移入直之地,何如?令曰,依。
又以侍講院言達曰,今日動輿時,宮官當爲備員,兼輔德權敦仁,卽爲牌招,以爲進參之地,何如?令曰,依。
令于金炳朝曰,左承旨入對。
以副校理朴來謙,修撰尹正鎭,副修撰洪永觀牌不進罷職令旨,令于金炳朝曰,只推。
以兼輔德權敦仁牌不進罷職令旨,令于金炳朝曰,只推。
丁亥五月初八日卯時,上詣景祐宮,展拜入侍時,行都承旨洪起燮,左副承旨安光直,同副承旨趙冀永,假注書徐程淳,記注官安仁,記事官李根友,檢校直閣李嘉愚,檢校待敎李憲瑋以次侍立。時至,通禮跪啓請外辦。上具翼善冠·衮龍袍,乘輿出宣化門。藥房都提調南公轍,副提調洪起燮進前曰,侵早勞動,聖體,若何?上曰,一樣矣。仍由協陽門·曜金門,至景祐宮齋室前。上曰,王世子問安置之。出傳敎問安勿爲之事。出傳敎通禮跪啓請降輿,上入齋室。展拜時至,上由齋室,仍詣展拜位,行禮訖,還入齋室。上曰,還宮時,王世子祗迎置之。出傳敎還宮時至,通禮跪啓請外辦。上乘輿,由曜金門·宣化門還內。出標信解嚴,諸臣以次退出。
丁亥五月初八日卯時,上詣景祐宮展拜,王世子隨駕入對時,左承旨金炳朝,右承旨李奎鉉,假注書李殷相,記事官徐有贊·洪在喆,原任提學朴宗薰,檢校待敎徐憙淳以次陪立。出宮時至,相禮跪贊請外備。王世子具翼善冠·衮龍袍乘輿出重華門外。藥房提調趙萬永進前曰,侵早勞動,睿體,若何?令曰,一樣矣。奎鉉曰,大司憲金陽淳,旣在闕中,不爲肅謝,直爲出去,事甚未安。推考,何如?令曰,依爲之。出擧條由貮極門,至協陽門外。相禮跪贊請降輿,王世子降輿,步過仁政門外。相禮跪贊請乘輿,王世子乘輿,由曜金門,詣祗迎位。大駕至,鞠躬祗迎訖,相禮跪贊請乘輿,王世子乘輿,仍隨詣景祐宮。展拜時至,王世子隨詣展拜位。行禮訖,還入便次。右副承旨金元根承牌入來,仍爲詣閤。令曰,諸司預待。出令旨還宮時至,相禮贊請乘輿,王世子乘輿。出齋室門時,令書令旨曰,誤傳門路,致有陪衛之顚倒者,萬萬駭然,當該中官,捧現告,令該府拿問重勘。由曜金門·貮極門還內,諸臣以次退出。
丁亥五月初八日酉時,王世子座重熙堂,左承旨入對時,左承旨金炳朝,假注書李殷相,記事官徐有贊·洪在喆以次進伏訖。令曰,留院公事入之。出令旨炳朝讀奏都摠管李龍秀再度呈辭,加給由達下。炳朝又讀奏水原留守金相休狀達上京事,慶尙監司李鶴秀狀達給馬有旨祗受事,平安道假都事趙鎭翼狀達順安縣令金有喜到任事,全羅監司李光文狀達獒樹察訪金斗明到任事,仍達下。令退,承史以次退出。
上在昌德宮。常參·經筵,以代理停。
自巳時至未時,灑雨下雨,測雨器水深二分。
安光直達曰,大司憲金陽淳未肅拜,執義朴升鉉,持平崔致憲在外,掌令林翰鎭·金裕憲,持平權馥呈辭,監察茶時之意,敢達。令曰,知道。
安光直啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪起燮達曰,右副承旨金元根,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,李憲瑋代點。
安光直啓曰,禁衛大將申絅,以本營習陣事,明日鷺梁出去矣。兼帶左邊捕盜大將所佩命召及大將牌·傳令牌,何以爲之?敢稟。傳曰,仍佩往來。
令于洪起燮曰,在院承旨入對。
兵曹口傳政事,副護軍單金元根。
安光直,以備邊司言達曰,卽見京畿監司徐長輔狀達,則以爲本道還穀,自來不敷,而見今農糧難繼,民情切悶,留庫各穀中,限二千石特許加分事,請令廟堂稟處矣。畿甸元還,比他最少,狀請加分,便成年例,而今又麥熟稍遲,農食艱乏,民情在所當念,依狀請數爻,許令加分,而加濫之弊,謹依向下睿旨,亦爲申飭,何如?令曰,依。
又以義禁府言達曰,金浦兼任通津府使李儒斌拿來,與京畿監司徐長輔狀達,宣惠廳粘目憑閱處之事,徽旨達下矣。李儒斌以兼營將守令,時在任所,依例發遣府書吏,差兼官後拿來,何如?令曰,依。
丁亥五月初九日未時,王世子座重熙堂,在院承旨入對時,行都承旨洪起燮,右承旨李奎鉉,左副承旨安光直,右副承旨李憲瑋,假注書李殷相,記事官趙秉鉉·洪在喆以次進伏訖。令曰,公事讀奏也。奎鉉讀奏黃海監司沈能岳狀達,延安府使金漢淳赴任事。起燮讀奏全羅監司李光文申本,南原府反庫事,咸鏡監司金啓河申本,鏡城府反庫事,廣州留守洪羲俊狀達,遺棄兒無乎事。奎鉉又讀奏黃海監司沈能岳狀達雨澤事。光直讀奏廣州留守洪羲俊申本邪學無乎事。憲瑋讀奏黃海監司沈能岳申本,罪人僧弘善長連縣到配事,慶尙監司李鶴秀申本,罪人李濟鳳蔚山府到配事,全羅監司李光文申本,罪人黃鍾九羅州牧到配事,廣州留守洪羲俊申本,罪人禁訊次數開錄事,黃海監司沈能岳狀達,梟首罪人張淳擧妻與子査出發配後登聞計料事,仍達下。令退,承史以次退出。
上在昌德宮。常參·經筵,以代理停。
藥房提調趙萬永,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李憲瑋達曰,大司憲金陽淳未肅拜,執義朴升鉉,持平崔致憲在外,掌令林翰鎭·金裕憲,持平權馥呈辭,監察茶時之意,敢達。令曰,知道。
安光直啓曰,御營廳將官來言,今日本廳軍兵,日次私習云矣,敢啓。傳曰,知道。
令于金炳朝曰,禮房承旨,馳詣孝昌墓,奉審摘奸以來。
安光直達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
令于趙冀永曰,留院公事入之。
令于趙冀永曰,文蔭官應製,再明日春塘臺爲之矣,該房知悉。
令于安光直曰,再明日出宮門路,以貮極門爲之。
安光直,以都摠府言達曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢達。令曰,知道。
又以義禁府言達曰,文蔭官應製,明日春塘臺爲之時,本府都事,皆爲赴擧,只有武都事一員,本府入直當直入直都事·公事回公都事·靑陽門禁亂都事,無以推移。假都事三員,令該曹口傳差出,以爲分排之地,何如?令曰,依。
上在昌德宮。常參·經筵,以代理停。
金炳朝啓曰,明日經筵,取稟。傳曰,停。
金炳朝達曰,明日座堂相値,常參頉稟之意,敢達。令曰,知道。
李憲瑋達曰,大司憲金陽淳未肅拜,執義朴升鉉,持平崔致憲在外,掌令林翰鎭·金裕憲,持平權馥呈辭,監察茶時之意,敢達。令曰,知道。
安光直,以都摠府言達曰,明日文蔭官應製座堂時,陪衛當爲備員,而都摠管李存秀,副摠管李忠運,俱有實病,都摠管金賢根有實故,副摠管李石求·尹致謙在外,李升權以禁軍別將,內三廳入直進,二員未差,無以備員。令政院稟令變通,仍令該曹,以在京無故人口傳差出,待下批牌招,以爲進參之地,何如?令曰,依,
安光直達曰,因都摠府草記,明日文蔭官應製座堂時,陪衛當爲備員,而都摠管李存秀,副摠管李忠運,俱有實病,都摠管金賢根有實故,副摠管李石求·尹致謙在外,李升權以禁軍別將,內三廳入直,二員未差,無以備員。令政院稟令變通,仍令該曹,口傳差出,待下批牌招事,依下矣。合有變通之道,何以爲之?敢稟。令曰,竝許遞,令該曹,在京無故人與未差之代,口傳差出,待下批牌招進參。
兵曹口傳政事,以金敎根·柳相祚·金蘭淳爲都摠管,李愚在·李羲準·洪命周·尹郁烈·李觀植爲副摠管。
兵曹,副摠管柳相祚·金蘭淳。
令于洪起燮曰,在院承旨入對。
令于金炳朝曰,吏文製述,再明日春塘臺爲之矣,該房知悉。
以江原監司鄭元容狀達,伊川府使趙琮鎭,謂有私義之難安,廢閣公務,不得已罷黜事,令于李奎鉉曰,當此民農方殷之時,外邑之一日曠官,極爲可悶,令該曹口傳差出,催促下送。
吏曹口傳政事,以尹致謙爲伊川府使。
丁亥五月十一日辰時,王世子座重熙堂。在院承旨入對時,行都承旨洪起燮,左承旨金炳朝,右承旨李奎鉉,同副承旨趙冀永,假注書李殷相,編修官柳致睦,記事官洪在喆,以次進伏訖。令曰,公事讀奏也。奎鉉讀奏宗廟·景慕宮望祭祭官望。奎鉉又讀奏公忠監司徐俊輔狀達,書答下諭事,有旨祗受事。起燮讀奏公忠水使沈日永申目,全羅道海南等邑大同船致敗事。炳朝曰,臣禮房而無公事矣。冀永曰,臣工房而無公事矣。兵房代房與推考房代房,竝有公事矣。令曰,讀奏。冀永讀奏濟州牧使沈英錫申本,邪學無乎事,禁府都事鄭翼容狀達,全羅道羅州牧黑山島荐棘罪人趙璟鎭押到靈巖郡,以風勢不利姑爲候風事,仍達下。令退,承史以次退出。
上在昌德宮。常參·經筵,以代理停。
王世子代臨春塘臺,文蔭官應製,罷還內後,內閣·政院·玉堂·藥房·春坊口傳問安。答曰,知道。
金炳朝啓曰,明日經筵,取稟。傳曰,停。
金炳朝達曰,明日座堂相値,常參頉稟之意,敢達。令曰,知道。
李憲瑋達曰,大司憲金陽淳未肅拜,執義朴升鉉,持平崔致憲在外,掌令林翰鎭·金裕憲,持平權馥呈辭,監察茶時之意,敢達。令曰,知道。
安光直啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于洪起燮曰,下直閫帥·守令留待。
備忘記,全羅右水使韓應浩下直,長弓一張·長箭一部·片箭一部·筒兒一箇賜給。
安光直達曰,卽伏見全羅右水使發兵符傳授兵曹申目達下者,則誤踏達字,事甚駭然。臣之矇然判付,不勝惶悚,而當該中官,所當重勘,而本院請推之外,無他可施之罰,何以爲之?敢稟。令曰,當該承旨,從重推考,中官,令該府拿問處之。
洪起燮,以吏曹言達曰,黃海監司沈能岳狀達,黃岡縣監李羲玄,以省掃事受由上京,尙不還任,當此農殷,劇邑公務之許久瘝曠,誠爲可悶,令該曹催促下送事,達下矣。自臣曹催促,則以爲身病猝重,不得下去云,黃岡縣監李羲玄罷黜,何如?令曰,依。此時民農方殷,劇邑多務,不可不擇,今日政差出。
有政。吏批,判書金敎根進,參判柳相祚牌不進,參議趙寅永試官進,同副承旨趙冀永進。啓曰,玉堂闕員,今當差出,而擬望之人乏少,外任竝擬,何如?傳曰,允。
又啓曰,黃岡縣監,今當差出,而本縣以營下劇邑,素稱難治,不可不擇差,他道有聲績未準限已準朔守令,竝擬,何如?傳曰,允。以李鼎秉爲大司諫,沈能栻爲執義,李基華爲持平,鄭知容爲副校理,李趾秀爲修撰,金基常爲左尹,朴晦壽爲同義禁,朴潞壽爲掌樂正,鄭在絅爲京畿都事,李賢耆爲黃岡縣監,開城敎授單林孝憲。
兵批,行判書金魯敬試官進,參判金熙華陪衛進,參議柳季麟入直進,參知黃燾陪衛進,左副承旨安光直進。副護軍李魯秉·李思謙,副司直朴升鉉·崔致憲,竝單付。
吏批,再政。以李是遠爲司成,金箕晢爲金城縣令,許晟爲沃溝縣監,尹錫永爲扶安縣監。
吏批,三政。以李淵祥爲校理,李能淵爲景慕宮令。
吏曹申目,粘連達下是白有亦,觀此藝文館檢閱李根友上書,則以爲,臣與同副承旨趙冀永,有娚妹應避之嫌,臣所帶春秋之銜,揆以公格,在下當遞,亟許鐫改亦爲白有臥乎所,相避之法,在下當遞是白乎矣,史官春秋,法不得減下,趙冀永所帶春秋館修撰官之任,今姑減下,何如?判付達,依準。
令于金炳朝曰,閣臣兼帶承旨及同副承旨,竝許遞,旣承下敎,前望單子入之,待下批,牌招察任。
承旨前望單子入之,權敦仁·徐耕輔代點。
金炳朝達曰,修撰尹正鎭,副修撰洪永觀,旣入闕中,不爲肅謝,直爲出去,事甚未安。竝推考,何如?令曰,依。
以慶尙左水使柳弘遠狀達,淸河等邑人物渰死事,令于安光直曰,聞甚矜惻,元恤典外,別加顧助,如有生前身還布,竝蠲蕩事,分付。
安光直,以兵曹言達曰,考見諸道今春官鎭門聚點及北兵營巡操狀啓,則黃海前兵使柳相弼狀啓中,道內團束軍兵聚點時,金川等四邑鎭,戰馬瘦駑,服色麤劣云。全羅兵使李鼎會狀啓中,道內束伍軍兵聚點時,長水等兩邑器械或有破傷,服色間多渝弊云。北兵使鄭來升啓本中,各邑鎭堡巡操時慶源等十九邑鎭,軍器什物,間有執頉云矣。聚點巡操,俱係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,各該道執頉當該邑鎭守令邊將,竝推考警責,何如?令曰,依。
刑曹啓目粘連,罪人朴完根,假稱掖隷,僞造封書之狀,渠已箇箇承款,依例結案取招後,報議政府詳覈施行,何如啓,判付內,依允。
吏曹參判柳相祚書曰,伏以我邸下震宮養德,离輝繼明,上而膺大朝代聽之命,下而副群生延頸之望,實我東方億萬年無彊之休,凡在含生之倫,莫不歡欣蹈舞。況臣世受國恩,職忝宰列,區區慶忭之忱,有倍恒人,而跧伏遐鄕,不能從諸大夫後,獲覩嵩呼之盛儀,瞻望雲天,只切耿結之戀,迺者天官佐貮之命,特降於蓬蓽之中,除旨臨門,閭里動色,臣且感且悚,誠不知措躬之所也。伏念臣至愚極陋,不足備數於人,而伏蒙我大朝殿下,以臣爲先朝舊物,特加剪拂之恩,前後兜攬罔非涯分之極,而銓曹淸選,尤是夢想之外,屢控辭章,得蒙恩遞,退伏窮廬,隨分飮啄,時與村翁野叟,歌詠聖澤,爲畢命田野之計矣。今於我邸下勵精圖治之日,選部特點,又何爲而及於臣身也?臣生長鄕曲,無所見聞,倖竊科第,全昧機務,雖閑司漫任,猶難稱塞。況是職也,專任雖異於長席,峻望自別於庶官,夾贊銓衡,低昂人物,苟非公心眼明,爲當世推重者,莫宜居之,豈如臣倥侗湔劣望實無素者,所可承當哉?臣若强所不能,晏然冒據,則名器之玷汚,公議之嗤笑,顧不暇論,而其貽累於一初愼簡之政,非細憂也。且臣積歲沈痼之疾,已絶榮塗之望,而殘齡狗馬之誠,尙切觚稜之戀,賀儀雖違於千里,微忱庶伸於一肅,强策登途,浹旬艱關,纔抵都下,庚牌荐臨,至有勿呼望之令,怵畏義分,不敢不蹶趨肅,而長程積瘁之餘,宿祟隨以闖發,頑痰塞胸,氣息艱通,肢體牽引,轉側須人,方在僵伏垂盡之中,又於去夜,伏承摠管除旨下者,臣惝怳隕越,罔知攸爲,奔走陪班,卽是臣職之當然,昵近耿光,又爲微分之榮幸,而病與心違,欲起還仆,罪犯違傲,情益窘蹙,以此病勢,決無供職祗事之望,玆敢收召神精,悉暴衷悃。伏乞睿慈,諒臣才器無用之實,憐臣疾病難强之狀,亟遞臣所帶職名及經筵摠府兼銜,以重公器,以安私分,不勝幸甚。臣無任云云。答曰,覽書具悉。卿其勿辭行公。
大司成李元默書曰,伏以臣罪著僨試,而恩荷含垢,拔諸抨擊之中,置之全安之域,薄竄旋宥,職秩自如,感祝洪造,河海莫量。迺者西塞乘障,義同往役,雖無處義之敢論,猶愧去就之放倒,豈意陰崖之下,化日遍照,邊紱旣投,遺簪復收,國子恩除,有隕自天,我邸下包容曠蕩之德,藹然若春風之噓枯,滓累賤臣,何以得此?惝怳隕越,有淚被面,揆分怵義,固宜蹶趨承,以伸叨謝之忱,而顧臣遭罹之憯,有非尋常之比,至今追思,夢魂猶噩,何可以事屬架鑿,視同橫逆,不念廉愧之防,惟以貪冒爲榮哉?噫,科試有國之重事也,豈臣無似,所敢承當,而仰感委畀之恩,俯存避事之戒,愚不自量,黽勉冒膺,顧以威望之無素,而重之董飭之乖方,當日之紛雜囂聒,自臣視臣,臣亦自羞。雖曰,考較檢戢,各有所司,而其實皆臣之責耳,以此劾臣,臣當愧謝,而乃因僨誤之目,演出註脚,一節轉深,勒加罔測之案,言之者雖甚容易,當之者不亦難乎?臣不欲呶呶辨說,以傷事面,而苟使臣平日言行,見孚於人,則人之爲言,寧至於此?此臣所以撫膺慚恨,直欲無生者也。睿念縱勤甄錄,微衷轉益危蹙,其敢謂時月之稍久,薄勘之已經,晏若無故,復玷簪紳之列哉?至於見職之萬萬不稱,有不暇竝煩覼縷,而顧其爲任之綦重,實非如臣蒙陋之識畸危之蹤,所可一日冒叨。今若譬引前輩備例蘄免之語,則亦近於粗若可堪,而故爲此飾讓者之爲,故誠不敢廣陳蕪說,以溷睿聽,而只以臣目下情勢言之,尤豈忍據臯比揖諸生,抗顔師儒之職,以辱名器之重哉?禠鞶之恩,必不待臣言之畢。伏乞睿慈,曲垂矜察,亟削臣職名,重勘臣罪負,以爲爲人臣溺職者之戒,不勝大願。臣無任云云。覽書具悉。爾其勿辭察職。
檢閱李根友書曰,伏以臣與同副承旨臣趙冀永,有娚妹應避之嫌,臣所帶春秋之銜,揆以公格,在下當遞,連値齋日,今始仰籲。伏乞离明,俯垂鑑諒,亟許鐫改焉。臣無任云云。覽書具悉。下該曹稟處。
丁亥五月十二日卯時,王世子代臨春塘臺。文蔭應製入對時,行都承旨洪起燮,左承旨金炳朝,右承旨李奎鉉,右副承旨李憲瑋,假注書李殷相,記事官徐有贊·洪在喆,原任提學朴宗薰,檢校待敎徐憙淳,以次陪立。時至,王世子具翼善冠·衮龍袍,乘輿出重華門外。藥房提調趙萬永,副提調洪起燮進曰,侵早勞動,睿體,若何?令曰,一樣矣。由貮極門·靑陽門,仍詣春塘臺,相禮贊請降輿,王世子降輿陞座。引儀唱再拜,讀券官行兵曹判書金魯敬,行大護軍朴宗薰,行護軍申在植,對讀官吏曹參議趙寅永,行副護軍徐耕輔·李寅溥·尹命圭,率文蔭應試人,行再拜禮訖。魯敬等以次就座。仍令頒紙,令書表題曰,擬唐舍人賈至謝朝朝染翰侍君王,限未時,懸題訖。令曰,下直閫帥·守令入對。出令旨全羅右水使韓應浩,廣州中軍李濟和,懷仁縣監李鏵,以次進伏訖,令各奏職姓名,應浩等以次奏職姓名。令奏七事,鏵奏七事。令各宣諭,奎鉉各宣諭別諭於前訖。令曰,閫帥以下先退,應浩等先退。令曰,在外臺諫竝許遞,旣承下敎,政官牌招開政。出令旨令曰,未下直守令,皆令當日辭朝。出令旨令曰,吏曹參判書答已下,更爲牌招。出令旨令曰,下直守令留待。出令旨令曰,下直守令入對。出令旨伊川府使尹致謙,金浦郡守李時佐,殷山縣監黃鍾人,山淸縣監李鍾明以次進伏訖。令各奏職姓名,致謙等,以次奏職姓名。令奏七事,時佐·鍾人·鍾明等,以次奏七事。令各宣諭,奎鉉各宣諭別諭於前訖。令曰,守令先退。致謙等先退。令曰,科次爲之。魯敬曰,文蔭取幾人乎?令曰,各取五人。魯敬以次書等,憲瑋坼封讀奏訖。令曰,文蔭應製文居首三下一副修撰趙容和陞敍,三下二副司果柳榮河,奎章全韻一件賜給。草三下司果鄭鴻慶等三人,各紙二卷·筆四枝·墨二笏賜給。蔭居首三中司禦朴宗吉,直赴會試。三下主簿李正履,奎章全韻一件賜給。草三下敎官洪吉周等三人,各紙二卷·筆四枝·墨二笏賜給。出令旨令曰,明日出宮門路,以貮極門爲之。出令旨相禮跪白禮畢。王世子由靑陽門·貮極門還內,諸臣以次退出。
上在昌德宮。常參·經筵,以代理停。
世子嬪宮,藥房口傳問安。答曰,知悉。
吏文製述試取還內後,內閣·政院·藥房·春坊,玉堂口傳問安。答曰,知道。
洪起燮啓曰,明日經筵,取稟。傳曰,停。
洪起燮達曰,明日常參,取稟。令曰,停。
權敦仁達曰,大司憲金陽淳未肅拜,執義沈能栻,持平李基華在外,掌令林翰鎭·金裕憲,持平權馥呈辭,監察茶時之意,敢達。令曰,知道。
安光直啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
注書韓鎭㦿受由在外,代以趙斗淳爲假注書。
令于洪起燮曰,都承旨入對。
安光直,以都摠府言達曰,今日入直內三廳武兼禁軍及軍兵等,當爲中日習射技放,而吏文製述代臨相値,不得設行之意,敢達。令曰,知道。
洪起燮,以弘文館言達曰,新除授校理朴英載,時在京畿驪州地,副校理鄭知容,時在全羅道扶安縣任所,修撰李趾秀,時在沃溝縣任所,經筵入番事緊,請竝斯速乘馹上來事,下諭。令曰,依達。
又以弘文館言達曰,副校理朴來謙,修撰尹正鎭,竝卽牌招察任,校理李淵祥,自鄕上來云,一體牌招察任,何如?令曰,依。
刑曹申目粘連,安岳郡殺獄罪人盧京一獄事段,一獄兩犯,奸僞徒滋,誰正誰干,終未決定,而盧京一踢痕,著於胸膛,金仁必踢痕,現於胯腿,而論其傷損,彼重此輕,則京一難免正犯,京一足踢之後,脚戲獵酒,幾如平常。仁必足踢之後,經宿隕絶,則兩犯一也,而仁必旣蒙酌配,京一之獨滯牢獄,有違欽恤,人命至重,獄體甚嚴,有非臣曹所敢擅斷,徽裁,何如達。徽旨內,依回達施行爲良如敎。
丁亥五月十三日卯時,王世子代臨春塘臺。吏文製述試取入對時,行都承旨洪起燮,左承旨金炳朝,右承旨權敦仁,左副承旨李奎鉉,假注書李殷相,記事官徐有贊·洪在喆,原任提學朴宗薰,檢校待敎徐憙淳以次陪立。時至,王世子具翼善冠·衮龍袍,乘輿出重華門外。藥房提調趙萬永,副提調洪起燮進曰,連日勞動,睿體,若何?令曰,一樣矣。由貮極門·靑陽門,仍詣春塘臺。相禮跪贊請降輿,王世子降輿陞座。引儀唱再拜,讀券官行兵曹判書金魯敬,行大護軍朴宗薰,行護軍金箕殷,對讀官吏曹參議趙寅永,行副護軍李若愚·金鼎均·金,率應試人,行再拜禮訖。令試官及應試人退待賓廳。王世子入便次,仍下御題筒,賤臣奉御題筒,往賓廳頒示訖,仍奉還入。令曰,當該春坊,從重推考。出令旨令曰,科次入對。出令旨王世子座暎花堂。行都承旨洪起燮,假注書李殷相,記事官徐有贊,洪在喆,讀券官金魯敬·朴宗薰·金箕殷,對讀官趙寅永·李若愚·金鼎均·金,以次進伏訖。令曰,史官分左右。令曰,科次爲之。魯敬曰,製述試取,異於他科,雖外更竝爲出榜,可爲優等者與其餘,竝爲以次書等,恐好矣。令曰,唯。魯敬以次書等訖。起燮坼封讀奏,三下一副司果柳榮河,三下二承文副正字趙秉常,司書趙秉鉉,讀奏訖。令曰,吏文製述入格人,考例捧令旨。出令旨令曰,試官先退。試官以次先退。令曰,春坊誰之子乎?徐有贊起伏奏曰,前參奉臣徐格修之子矣。令曰,注書誰之子乎?賤臣起伏奏曰,故通德郞臣李源晦之子矣。起燮曰,今江界府使臣李德鉉之孫也,曾經輔德矣。令曰,李奎鉉爲幾寸乎?賤臣曰,十四寸祖孫行也。令退,承史以次退出。少頃,王世子出次,相禮跪白禮畢。王世子由靑陽門·貮極門還內,諸臣以次退出。
丁亥五月十三日酉時,王世子座重熙堂,都承旨入對時,行都承旨洪起燮,假注書李殷相,記事官徐有贊·洪在喆,以次進伏訖。令曰,公事讀奏也。起燮讀奏京畿監司徐長輔狀達,金浦郡守李時佐赴任事,江華留守徐有榘狀達,慶尙道後漕倉船及全羅道舒川等邑大同田稅船無弊護送事,公忠監司徐俊輔狀達,全羅道海南等邑大同船致敗穀物所拯數爻馳達事,黃海兵使李恒權狀達,文山萬戶金仁瑞,恣行不法,勒捧民錢,爲先罷黜,其罪狀,令攸司稟處事,竝親達下。起燮曰,明日朝講時,兩司當爲入參,兩司旣入,則不可無傳達,若無承史,則又無以傳達,當待處分擧行,故敢此仰達矣。令曰,講罷後,使之詣臺廳傳達,可也。令退,承史以次退出。
上在昌德宮。常參·經筵,以代理停。
藥房提調趙萬永,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金炳朝啓曰,明日經筵,取稟。傳曰,停。
金炳朝達曰,明日常參,取稟。令曰,停。
令于洪起燮曰,禮房承旨,馳詣宗廟·景慕宮,奉審摘扞以來。
李奎鉉達曰,假注書趙斗淳,時無職名,令該曹依例付軍職,冠帶常仕,何如?令曰,依。
令于洪起燮曰,諸承旨持公事,入對。
令于洪起燮曰,同副承旨許遞,旣承下敎,前望單子入之。
承旨前望單子入之,趙寅永代點。
令于洪起燮曰,吏曹參議未差之代,旣承下敎,前望單子入之。
吏曹參議前望單子入之,權敦仁代點。
令于洪起燮曰,承旨有闕之代,旣承下敎,前望單子入之。
承旨前望單子入之,洪敬謨代點。
令于洪起燮曰,新除授承旨,牌招察任。
令于洪起燮曰,承旨有闕之代,旣承下敎,前望單子入之。
承旨前望單子入之,李羲準代點。
令于洪起燮曰,未下直守令,皆令明日辭朝。
令于徐耕輔曰,右副承旨入對。
司諫洪羲弼達曰,臣言議風采,本不合於淸朝諫諍之任,而亞諫恩除,忽下於梨院待罪之際,臣怵畏義分,雖不得不章皇出肅,少伸叨謝之忱,而第於合達中有不可聯參者,曾忝臺地,輒事引避,屢蒙體諒,今臣處義,宜無異同,賤疾適苦,今始來避,所失尤大,以此情踪,其何敢冒據於臺次乎?請令遞斥臣職。答曰,依達。
洪起燮啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,朴潞壽落點。
副應敎李圭祊,掌令林翰鎭,正言鄭德和,副修撰趙容和等達曰,請伊川府中道付處罪人沈象奎,爲先施以遠竄之典。措辭見上答三司曰,沈象奎事,大官付處非輕律,勿煩。
掌令林漢鎭,正言鄭德和等達曰,請遲晩後物故罪人啓能,亟施孥籍。趾賊等凶種,快施邦刑。獻遂設鞫得情。措辭見上請夏賊子女,亟施跪斬之典。斗恭親屬應坐之類,一依适·雲例擧行。斗恒及夏賊親屬奴傔連伊夫妻,竝嚴鞫得情,夬正典刑。措辭見上請明謙·以謙,亟施孥戮。逆復庶子好石,亟施處絞。措辭見上請時景·時昱,竝施孥籍之律。金樂敎亟令王府,設鞫嚴覈,快正典刑。措辭見上
刀削一行請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,夬正典刑。措辭見上請島配罪人曺鳳振,設鞫得情,明正典刑。措辭見上答兩司曰,不從。時景等事,裕事,龜柱支屬事,亟停勿煩。夏賊等事,國榮等事,更勿煩達。鍾一·振采事,友文·光友事,致後·延壽事,李永純·永喆等事,不從。曺鳳振事,島配非輕律,勿煩。
掌令林翰鎭達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,決正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐蕀罪人趙璟鎭,亟令王府,拿鞫得情,快正典刑。措辭見上請新除授執義沈能栻,時在慶尙道善山地,持平李基華,時在京畿楊根地,請竝斯速乘馹上來事,下諭。答府曰,申鼎朝等事,不從。申綱·黃允中等事,不從,韓植林事,勿煩,睦台錫事,勿煩,趙璟鎭事,已有大朝處分,勿煩,下諭事,依達。
正言鄭德和達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐蕀罪人趙璟鎭,亟令王府,拿鞫得情,夬正典刑。措辭見上請新除授大司諫李鼎秉,時在慶尙道慶州地,請斯速乘馹上來事,下諭。答院曰,不從。申鼎朝等事,不從。申綱·黃允中等事,不從,韓植林事,勿煩,睦台錫事,勿煩,趙璟鎭事,已有大朝處分,勿煩,下諭事,依達。
以校理李淵祥,副校理朴來謙,副修撰尹正鎭牌不進罷職令旨,令于金炳朝曰,只推。
金炳朝,以弘文館言達曰,校理李淵祥,副校理朴來謙,旣有只推之令,竝卽牌招察任,何如?令曰,依。
以副校理朴來謙牌不進罷職令旨,令于洪起燮曰,只推。
金炳朝,以弘文館言啓曰,今此議諡時,贈左參贊魚漢明諡號首望,吏曹判書朴崙壽諡號副望,觸犯國諱,臣等之矇然擬入,不勝惶恐,而原諡望,改議以入之意,敢啓。傳曰,知道。
金炳朝,以弘文館言達曰,今此議諡時,贈左參贊魚漢明諡號首望,吏曹判書朴崙壽諡號副望,觸犯國諱,臣等之矇然擬入,不勝惶恐,而原諡望,改議以入之意,敢達。令曰,知道。
又以禮曹言達曰,卽接沃川幼學全聖培所志,則以爲同姓五寸叔宗燮,嫡妾俱無子,以其同姓八寸兄養心第二子時奎,欲爲繼後,兩家相議完定,未及禮斜之前,養心夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受文蹟,明有可據,而不得登聞者,許令該曹,論理草記事,曾有筵奏定式,而門長全聖培所訴旣如此,依定式,全養心第二子時奎,立爲全宗燮之後,何如?令曰,依。
李奎鉉,以兵曹言達曰,武臣賓廳講書及武經講書人員,加抄別單書入之意,敢達。令曰,知道。
又以兵曹言達曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試代行祿試射之例,今亦依此擧行,何如?令曰,依。
又以兵曹言達曰,宣傳官李源祖,五衛將康萬基,忠翊衛將李煥懋,俱以病難供職,呈狀乞遞,五衛將金錫秋,景福宮衛將金致大,除授在外,上來無期云。侍衛之職,輪番之任,不可久曠,竝改差,何如?令曰,依。
又以訓鍊都監言達曰,本局別將李源祖,身病甚重,勢難察任,改差,何如?令曰,依。
徐耕輔,以義禁府言達曰,黃海兵使李恒權狀達內,文山鎭萬戶金仁瑞,爲先罷黜,其罪狀,令攸司稟處事,達下矣。金仁瑞時在任所,依例發遣府羅將,交代後拿來,何如?令曰,待待令拿囚。
同副承旨趙寅永書曰,伏以臣卽伏奉銀臺除旨,庚牌儼臨,固當不俟駕屨,而第臣與都承旨洪起燮,有內外從應避之嫌,在法當遞,玆不得不忙陳短章。伏乞离明,俯賜諒察,亟遞臣新除職名,以重公格,千萬幸甚云云。覽書俱悉,所請依施。
副修撰趙容和書曰,伏以臣見叨館職,而所帶春秋兼銜,與監事臣李相璜,有舅甥應避之嫌,揆以格例,自在當遞,玆綴短章,仰塵离明。伏乞俯垂鑑諒,將臣記事之銜,亟賜遞改,使公格存而私分安焉,臣無任云云。覽書俱悉,所請依施。
丁亥五月十四日午時,王世子座重熙堂。諸承旨持公事入對時,行都承旨洪起燮,右承旨權敦仁,左副承旨李奎鉉,右副承旨徐耕輔,同副承旨安光直,假注書趙斗淳,記事官徐有贊·洪在喆以次進伏訖。令曰,公事讀之。奎鉉曰,臣吏房有公事矣。仍讀奏全羅監司李光文狀達,咸悅縣監李宅鉉到任事,親達下。耕輔曰,臣代房戶房有公事矣。仍讀奏開城留守李鍾運狀達,慶尙道後漕倉元漕船無弊護送事,親達下。起燮曰,臣禮房有公事矣。仍讀奏平安假都事趙鎭翼狀達雨澤事,全羅監司李光文狀達雨澤農形事,開城留守李鍾運狀達農形事,慶尙監司李鶴秀狀達雨澤事,親達下。起燮曰,前平安監司李羲甲,今於敍用之後,雨澤狀達,又使假都事替行,大違法式,原狀達雖不得不捧入,而揆以事體,萬萬未安,從重推考,何如?令曰,依爲之。出擧條光直曰,臣軍士房無公事矣。敦仁曰,臣推考房有公事矣。仍讀奏全羅監司李光文申本,罪人崔光釗谷城縣到配事,公忠監司徐俊輔申本,罪人李完國唐津縣到配事,親達下。耕輔曰,臣工房無公事矣。令退,承史以次退出。
丁亥五月十四日申時,王世子座重熙堂。右副承旨入對時,右副承旨徐耕輔,假注書趙斗淳,記事官徐有贊·洪在喆以次進伏訖。令曰,公事讀之。耕輔讀奏廣州留守洪羲俊狀達,中軍李濟和到任事,親達下。全羅監司李光文申本,罪人咸利初寶城郡到配事,罪人鄭興得興德縣縣到配事,罪人孫在得茂長到配事,慶尙監司李鶴秀申本,罪人白文煥,自該道更定配所,本道徒流案頉下事,親達下。令曰,承旨有闕之代,旣承下敎,前望單子入之。出令旨令曰,新除授承旨,牌招察任。出令旨令退,承史以次退出。
上在昌德宮。常參·經筵,以代理停。
自酉時,灑雨下雨,測雨器水深二分。
中宮殿誕日,大殿·世子宮,內閣·政院·玉堂口傳問安。答曰,知道。
中宮殿,單子問安。答曰,知道。世子嬪宮口傳問安。答曰,知悉。大殿·世子宮,朝廷二品以上·六曹堂上口傳問安。答曰,知道。中宮殿,單子問安。答曰,知道。
李奎鉉啓曰,明日經筵,取稟。傳曰,停。
李奎鉉達曰,明日常參,取稟。令曰,停。
洪敬謨達曰,大司憲金陽淳未肅拜,執義沈能栻,持平李基華在外,掌令林翰鎭·金裕憲,持平權馥呈辭,監察茶時之意,敢達。令曰,知道。
又達曰,備邊司郞廳來言,今日賓廳日次,而中宮殿誕日問安相値,不得來會云矣,敢達。令曰,知道。
洪起燮達曰,行左承旨李羲準,今日不爲仕進,卽爲牌招,何如?令曰,許遞,旣承下敎,前望單子入之,待下批,牌招察任。
承旨前望單子入之,金敎喜代點。
洪起燮達曰,新除授左承旨金敎喜,時在平安道寧邊府任所,斯速乘馹上來事,下諭,何如?令曰,依。
令于洪起燮曰,諸承旨持公事,入對。
令于洪起燮曰,下直守令留待。
令于洪起燮曰,下直守令入對。
承旨前望單子入之,南履懋代點。
令于洪起燮曰,新除授承旨,牌招察任。
李奎鉉達曰,副摠管金蘭淳,旣入闕中,不爲肅謝,直爲出去,事甚未安。推考,何如?令曰,依。
令于洪起燮曰,左副承旨許遞,旣承下敎,前望單子入之。
承旨前望單子入之,徐耕輔代點。
令于李奎鉉曰,右承旨·左副承旨入對。
李奎鉉,以弘文館言達曰,副校理朴來謙,旣有只推之令,與修撰尹正鎭,一體牌招察任,何如?令曰,依。
兵曹口傳政事,副護軍李憲瑋。
以副校理朴來謙,修撰尹正鎭牌不進罷職令旨,令于李奎鉉曰,只推。
令于洪起燮曰,守令有闕之代,旣承下敎,政官牌招開政。
洪起燮達曰,吏曹判書金敎根,參判柳相祚,參議權敦仁牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依。參議只推,一體更爲牌招。
又達曰,吏曹判書金敎根,參判柳相祚,參議權敦仁再牌不進推考徽旨及罷職令旨,今方捧入,而開政令下之後,連事違召,事甚未安。判書·參判,所當更請牌招,而係是一日三牌,何以爲之?敢稟。令曰,參議只推,一體更爲牌招。
又達曰,吏曹判書金敎根,參判柳相祚三牌不進推考徽旨,今方捧入,而開政令下之後,連事違召,無意承膺,誠極未安。參議權敦仁陳書,判書·參判,所當更請牌招,而係是一日四牌,何以爲之?敢稟。令曰,書答已下,與判書,參判,一體更爲牌招,如有違牌,勿爲呼望。
有政。吏批,判書金敎根進,參判柳相祚式暇,參議權敦仁式暇,右承旨李奎鉉進。以李敦夏爲正言,姜泰重爲副修撰,朴周壽爲工曹參判,柳致睦爲掌樂正,徐英淳爲相禮,李源吉爲漢城主簿,李鐵求爲寧邊府使,成均博士單金耆升。
兵批,行判書金魯敬病,參判金熙華入直進,參議柳季獜病,參知黃燾病,右副承旨洪敬謨進。護軍李羲準,副護軍趙寅永·安光直·趙冀永·金敎喜,副司直洪羲弼,副司果李穆淵·洪永觀,副司正趙斗淳,以上竝單付,
吏批,再政。以趙容和爲弼善,金永受爲典設別提。
吏批,三政。以金邁淳爲副修撰。
李奎鉉,以弘文館言達曰,本館下番闕直,事甚未安。修撰尹正鎭,旣有只推之令,與新除授副修撰姜泰重,一體牌招,以爲推移入直之地,何如?令曰,依。
以禁府都事鄭翼容狀達,地方官羅州牧使趙咸永,身病危重,萬無駕海之望,罪人荐棘,臣不敢擅自獨行,惶恐待罪事,令于洪敬謨曰,爾其勿待罪。
李奎鉉,以奎章閣言達曰,景慕宮望廟樓,今望奉審無頉之意,敢達。令曰,知道。
洪敬謨,以備邊司言達曰,卽見全羅監司李光文狀達,則以爲左右水營及羅州等二十二營邑鎭所在牟還,旣非土宜,而摠多爲弊,均役廳句管癸丑皮牟四萬一千七百五十五石零,眞麥九百七十三石零,特許待秋作租,而該廳夏穀耗條,則竝與秋穀耗,而同時作錢事,請令廟堂稟令分付矣。從便換作,量宜裒益,無損於公簿,有紓於民力。今此所請,不必靳許,而第念豫備之方,夏穀有時反緊,則多數通變,亦難遽議。皮牟二萬石,特令作租,眞麥數爻未滿一千,亦依狀達,一例許施,耗條則待秋作錢之意,竝爲分付,何如?令曰,依。
又以義禁府言達曰,全羅監司李光文狀達內,羅州牧使趙咸永罪狀,令攸司稟處事,達下矣。趙咸永時在任所,依例發遣府羅將,拿來,何如?令曰,待待令拿囚。
吏曹參議權敦仁書曰,伏以臣伏蒙代點恩除,以臣爲吏曹參議,臣滿心震惕,不知所處。臣本菲姿,遭際嘉運,廁名榮塗,十年有餘,散材非需世之具,游宦爲干祿之計,而特荷大朝殿下不世之恩,擢自群萃,寘之邇密,遍逷華膴,濫齒緋玉,臣實何能,滾至于此?終始皆我殿下之所曲成也。嗚呼,無勞被遇,有恩蔑報,歷數朝紳,莫與臣比,今邸下代理庶務,器使百工,如臣無狀,固宜斥遠之不暇,而夙夜院務,便無虛日,實兼宮銜,皆出特授,淸朝華貫,若偏臣身,臣雖感激鴻私,不辭趨承,常以智力不可强就,恩寵不可久謬,慄慄祗畏,以榮爲憂,豈意昧進不已,又當此萬萬非常之命乎?夫銓地極選也,甄別進退,未嘗非長堂是主,而參與承佐,亦可謂爲任不輕,以此畀之才殖峻茂地望赫舃者,人無不逡巡却顧,難於遽受,顧臣素門凡流,端窾無取,托根孤畸,輪翮寡依,雖閒漫官司,奔走筋力者,固不可糠粃於人,嗤點當時,今此所叨,尤豈一毫近似於臣哉?夫受知特達,翶翔淸要,人臣大願,百世一値,況臣寒陋,蒙此異渥,寧有不進以爲榮,益思所以報效者?第小人祿薄,過福招災止足之分,臣合自守,且邸下政理維新,百度咸允,政宜嚬笑俱惜,名器無濫,若緣臣無似,上誤睿簡,物議不止,傾覆尋至,臣身狼狽,不甚可恤,其於累睿德而褻名位何哉?參倚前衡,義當必禠,政牌屢臨,承膺無路,玆敢披瀝衷懇,仰瀆离明。伏乞睿慈,特垂照察,劃卽鐫改,以安私分,以重公器焉,臣無任云云。覽書具悉。爾其勿辭察職。
正言李穆淵書曰,伏以臣見叨臺職,與新除授司諫臣朴潞壽,有姨從四寸應避之嫌,揆以格例,在下當遞,玆敢援例陳章,仰瀆离明。伏乞俯垂鑑諒,照例遞改,以存公格,以安私分,不勝幸甚,臣無任云云。覽書具悉。所請依施。
丁亥五月十五日辰時,王世子座重熙堂。諸承旨持公事,下直守令同爲入對時,行都承旨洪起燮,左副承旨李奎鉉,同副承旨洪敬謨,假注書趙斗淳,記事官趙秉鉉·洪在喆以次進伏,金城縣令金箕晳,扶安縣監尹錫永,沃溝縣監許晟,以次進伏楹外訖。令曰,公事讀之。起燮曰,臣吏房有公事矣。仍讀奏全羅監司李光文狀達,珍島郡守魚在溟到任事,親達下。敬謨曰,臣代房戶房有公事矣。仍讀奏平安假都事趙鎭翼狀達,遺棄兒給糧事,親達下。奎鉉曰,臣兵房有公事矣。仍讀奏平安假都事趙鎭翼申本,邪學無乎事,親達下。奎鉉曰,臣代房刑房有公事矣。仍讀奏禁府都事鄭翼容狀達,羅州牧使趙咸永身病危重,罪人栫棘,一時爲急,臣不敢擅自獨行,惶恐待罪事,親達下。全羅監司李光文狀達,羅州牧使趙咸永,未知病症之何如,而罪人栫棘,致此擧行之稽滯者,揆以事體,萬萬未安,其罪狀,令攸司稟處事,親達下。令曰,史官分左右,下直守令進前。箕晳·錫永·晟,以次進前,奏職姓名及七事講。令起燮宣諭訖。令曰,守令先退。箕晳·錫永·晟先退。仍令退,承史以次退出。
丁亥五月十五日午時,王世子座重熙堂。右承旨·左副承旨入對時,右承旨金炳朝,左副承旨李奎鉉,假注書李殷相,記事官趙秉鉉·洪在喆,以次進伏訖。令曰,公事讀奏也。炳朝讀奏咸鏡監司金啓河申本,濬源殿端午祭設行事。奎鉉讀奏全羅監司李光文狀達,羅州等邑秋麥作錢亦甚便宜,令廟堂稟令分付事,竝親達下。令曰,在外承旨許遞,旣承下敎,前望單子入之。出令旨賤臣承令出,持入前望單子,南履懋代點。令曰,吏曹參議上書入來乎?奎鉉曰,姑未入來矣。令曰,南履懋及第,今爲幾年?奎鉉曰,癸酉增廣爲之,今十五年矣。令曰,趙冀永何年及第乎?奎鉉曰,甲戌年矣。令書令旨曰,新除授承旨,牌招察任。令退,承史以次退出。
上在昌德宮。常參·經筵,以代理停。
徐耕輔啓曰,明日經筵,取稟。傳曰,停。
徐耕輔達曰,明日常參,取稟。令曰,停。
洪敬謨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪敬謨達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
洪敬謨啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪起燮達曰,左承旨金炳朝,今日不爲仕進,卽爲牌招,何如?令曰,依。
令于洪起燮曰,諸承旨持公事,入對。
傳于洪起燮曰,平安監司留待。
傳于洪起燮曰,平安監司入侍。
令于徐耕輔曰,平安監司留待。
令于徐耕輔曰,左副承旨入對,平安監司同爲入對。
備忘記,平安監司徐能輔下直,長弓一張,長箭一部,片箭一部,筒兒一箇賜給。
令于洪起燮曰,在院承旨入對。
弼善前望單子入之,林翰鎭代點。
掌令前望單子入之,朱弼相代點。
令于洪起燮曰,在院承旨入對。
輔德前望單子入之,金炳朝代點。
承旨前望單子入之,金鏴代點。
兼輔德前望單子入之,金鏴代點。
以修撰尹正鎭再牌不進罷職令旨,令于徐耕輔曰,只推。
大司憲金陽淳,掌令林漢鎭·金裕憲,持平權馥牌不進,執義沈能栻,持平李基華在外,監察茶時之意,敢達。令曰,知道。
以掌令林翰鎭·金裕憲,持平權馥,獻納金羽根,正言鄭德和牌不進罷職令旨,令于洪敬謨曰,只推。
正言李敦夏達曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。梟示罪人性世,與劇逆載榮,一而二,二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋曹聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰,國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辯無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘薀,然則奎·坤是已伏法之申綱也,申綱是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申網,遠配罪人黃允中,亟令王府,拿鞫嚴問,盤覈得情,夬伸典刑。噫嘻痛矣,世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星,聾瞽之人,亦皆聞知。噫,彼植林,亦今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘。乃於邸下一初之政,敢欲蝶蝀於太淸,此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬正典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇明事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意極閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻,世道詿誤,人心憯慝,怪鬼之徒,敢售跳踉之習,惎讒之說,莫掩萌蘖之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也,此豈幺麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態不忍正視。向者柳榮五之隱暎嘗試,極其痛惋,今焉璟鎭之顯露手勢,豈非一套中現幻出來乎?吁亦愈往愈巧,至凶至憯者矣。此必有一種樂禍之類,潛伏暗地,縱其嚆矢,爲矛爲殿,釀出亂本者也,豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕貽抑鬱之至。此雖出於大聖人好生之德藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,夬正典刑焉。新除授司諫朴潞壽,時在京畿長湍地,請斯速乘馹上來事,下諭。答院曰,不從。申鼎朝等事,不從,申綱·黃允中等事,不從,韓植林事,勿煩,睦台錫事,勿煩,趙璟鎭事,已有大朝處分,勿煩,下諭事,依達。
令于李奎鉉曰,左承旨入對。
洪敬謨,以備邊司言達曰,卽見水原留守金相休狀達,則以爲會付還餉,自來不敷,當此農殷,巡分難繼,本府還餉留庫中租米太合三千四百六十八石,及屬邑所在南漢餉租二千四百五十七石零,特許加分事,請令廟堂稟令分付矣。麥嶺艱食,民事宜念,且今年所請,比昨年稍爲精約,本府及屬邑加分,竝依狀請數爻許施,而加濫之弊,謹依向下睿旨,亦爲申飭,何如?令曰,依。
李奎鉉,以戶曹言達曰,臣存秀,今日以全羅道法聖倉漕船點檢事,出來江上矣。慶尙道後漕倉所屬密陽等六邑丙戌條田稅大同合米一萬五千三百九十五石零,太二千四百五十五石零,本倉元漕船十七隻分載,追後來泊于西江前洋,故一體點檢之意,敢達。令曰,知道。
洪敬謨,以兵曹言達曰,本曹佐郞鮮于身病猝重,累度呈狀乞遞,宿衛重地,不可久曠,今姑改差,何如?令曰,依。
令平安監司徐能輔書,王世子若曰,南城任保釐之責,績庸三年,西土仗旬宣之才,詢謀四岳,撤崇班於八座卿月,副群情於一路福星。眷玆薩·浿雄藩,卽是關阨重鎭,民物襲檀·箕之舊,數千載俗厚風淳,城界接遼·薊之衝,四十州星羅霧列,弓馬甲兵之素剽勁,視趙代而竝稱,玉帛金銀之所委輸,埒川蜀而何讓?顧委重有倍於諸道,而爲治莫難於此時。念庚癸蔀屋之憂,凋瘵已甚,經辛壬萑澤之變,瘡痍未完,冠蓋織於綠江,廚傳供億之不給,貨幣通於燕市,駔奸僞之多端,關防有疎虞之嘆,政急衣袽之預備,庤儲多濫越之弊,奈此杼軸之俱空。苟非材望素著之人,孰任軍民專制之寄?惟卿,資性雅潔,器識通明,律己動遵於規繩,不改儒素樣子,奕世迭襲於珪組,咸推愷悌藎臣。往日趨巡撫之軍,運戎籌於千里,玆土膺按廉之命,諳民情於一方,經帷銓席之歷揚淸要,遂左棘之班綴,海臬沁都之宣布德化,菀甘棠之歌謠。惟外內踐履之旣多,矧前後聲實之冞暢,僉議至登於薦剡,捨子伊誰?寵光特侈於簡毗,得君之重。玆授卿以平安道觀察使兼兵馬水軍節度使都巡察使管餉使平壤府尹,卿其祗服明訓,克恢良獻,勤事務若陶士行運甓朝暮,律貪黷如范孟博攬轡澄淸,課農桑均賦役,以及戎兵不可偏廢,精獄訟謹簿書,而明黜陟在所當先,凡區劃宜肩乃心,若稟裁有掌故耳。於戲,遠畢諴於禁闥,豈無內輕之歎?出仲淹於鄜延,爲寬西顧之慮,行且召矣,往其欽哉?故玆令示,想宜知悉。修撰朴容壽製進。
丁亥五月十六日卯時,王世子座重熙堂。諸承旨持公事入對時,行都承旨洪起燮,左副承旨徐耕輔,右副承旨洪敬謨,同副承旨南履懋,假注書趙斗淳,記事官趙秉鉉·洪在喆,以次進伏訖。令曰,公事讀之。起燮曰,臣吏房無公事矣。履懋曰,臣代房戶房無公事矣。起燮曰,臣代房禮房無公事矣。耕輔曰,臣兵房無公事矣。敬謨曰,臣刑房有公事矣。仍讀奏黃海監司沈能岳申本,罪人金貴孫豐川府到配事,罪人趙秉淵文化縣到配事,罪人李明孫白川郡到配事,親達下。履懋曰,臣工房無公事矣。令退,承史以次退出。
丁亥五月十六日辰時,上御熙政堂。平安監司入侍時,行都承旨洪起燮,假注書李殷相,記事官李根友·洪在喆,平安監司徐能輔,以次進伏訖。上曰,史官分左右。上曰,平安監司進前奏職名。能輔進前奏職姓名。上曰,下去着實爲之,可也。命平安監司就座,能輔就座。起燮曰,宣諭別諭,何以爲之乎?上曰,出去爲之也。命平安監司先退,能輔先退。又命退,承史以次退出。
丁亥五月十六日辰時,王世子座重熙堂。左副承旨入對,平安監司同爲入對時,左副承旨徐耕輔,假注書趙斗淳,記事官趙秉鉉·洪在喆,平安監司徐能輔,以次進伏訖。令曰,史官分左右。平安監司進前,能輔進前。令曰,下往後惕念爲之。令曰,楚山事,卿之赴任後,當有酌處者乎?能輔對曰,前道臣已爲分等酌處云矣。令耕輔宣諭別諭訖。令平安監司先退,能輔退出。仍令退,承史以次退出。
丁亥五月十六日午時,王世子座重熙堂。在院承旨入對時,行都承旨洪起燮,左承旨金炳朝,右承旨李奎鉉,右副承旨洪敬謨,同副承旨南履懋,假注書李殷相,記事官趙秉鉉·洪在喆,以次進伏訖。令曰,公事讀奏也。起燮等以次讀奏,親達下。令曰,春坊有實故人乎?秉鉉曰,別無有實故人,而弼善趙容和,與左議政,有春秋兼銜應避云矣。令曰,弼善許遞,旣承下敎,前望單子入之。出令旨令曰,掌令有闕之代,旣承下敎,前望單子入之。出令旨令退,承史以次退出。
丁亥五月十六日申時,王世子座重熙堂。在院承旨入對時,行都承旨洪起燮,右承旨李奎鉉,左副承旨徐耕輔,右副承旨洪敬謨,同副承旨南履懋,假注書李殷相,記事官趙秉鉉·洪在喆,以次進伏訖。令曰,公事讀奏也。起燮讀奏訖,親達下。令曰,判付,令守廳承旨考例書頒,可也。令曰,輔德許遞,旣承下敎,前望單子入之。出令旨令曰,承旨有闕之代,旣承下敎,前望單子入之。出令旨起燮曰,左承旨移拜輔德矣,守廳何承旨進去乎?令曰,同副承旨進去。令曰,兼輔德許遞,旣承下敎,前望單子入之。出令旨令退,承史以次退出。
丁亥五月十六日戌時,王世子座梨花亭。左承旨入對時,左承旨李奎鉉,假注書趙斗淳,記事官趙秉鉉·洪在喆,以次進伏訖。令曰,公事讀之。奎鉉讀奏京畿監司徐長輔狀達,雨澤事,親達下。令曰,左承旨爲宮官幾年?奎鉉對曰,丙子以後,連帶宮銜,間有一年長帶時矣。令曰,畿伯狀達中雹災,是何邑耶?奎鉉對曰,楊州·驪州矣。令曰,俄下應製,方製之乎?奎鉉曰,姑未盡製矣。奎鉉曰,門鑰將下,假注書使之先出門考,恐好矣。令曰,唯。賤臣承令先出,未及還入,承史退出。
上在昌德宮。常參·經筵,以代理停。
徐耕輔啓曰,明日經筵,取稟。傳曰,停。
洪敬謨啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
徐耕輔達曰,明日常參,取稟。令曰,停。
李光正達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
又達曰,來二十一日,輪對日次,而顯隆園忌辰祭正日相値,頉稟之意,敢達。令曰,知道。令于洪起燮曰,諸承旨持公事,入對。
令于洪起燮曰,在院承旨入對。
令于徐耕輔曰,玉堂竝許遞,旣承下敎,前望單子入之。
玉堂前望單子入之,應敎金正喜,副應敎徐左輔,校理沈鈁·朴來謙,副校理洪永觀·張敎根,修撰金大坤·李同淳,副修撰李趾秀·鄭知容代點。
徐耕輔達曰,玉堂上下番俱空,事甚未安。新除授應敎金正喜,副應敎徐左輔,校理沈鈁·朴來謙,副校理洪永觀·張敎根,修撰金大坤·李同淳,副修撰李趾秀·鄭知容,竝卽牌招,推移入直,何如?令曰,依
徐耕輔啓曰,應敎金正喜,副應敎徐左輔,校理朴來謙,副校理洪永觀·張敎根牌不進,校理沈鈁,修撰金大坤·李同淳,副修撰李趾秀·鄭知容在外,玉堂上下番俱空,事甚未安。副提學未差之代,政官牌招開政差出,何如?傳曰,允。
金鏴達曰,新除授副修撰李趾秀,以沃溝縣監,鄭知容以扶安縣監,前任解由,俱爲未出云,何以爲之?敢稟。令曰,勿拘。
令于洪起燮曰,大司諫許遞,旣承下敎,前望單子入之。
大司諫前望單子入之,金鏴添書代點。
令于洪起燮曰,承旨有闕之代,旣承下敎,前望單子入之。
承旨前望單子入之,李光正代點。
令于洪起燮曰,新除授承旨,牌招察任。
李光正達曰,大司諫金鏴,旣已肅謝,不出姑停望,直爲出去,事甚未安。推考,何如?令曰,依。
令于洪起燮曰,在院承旨入對。
有政。吏批,判書金敎根進,參判柳相祚牌不進,參議權敦仁進,行都承旨洪起燮進。以金鏴爲副提學,金正喜爲檢詳,姜時永爲兵曹佐郞。
兵批,行判書金魯敬病,參判金熙華病,參議柳季麟入直進,參知黃燾呈辭在外,同副承旨南履懋進。副護軍李鼎秉·李源祖,副司直李淵祥·朴英載·趙容和,副司果尹正鎭·金邁淳·姜泰重,以上竝單付。
以應敎金正喜,副應敎徐左輔·校理朴來謙,副校理洪永觀·張敎根牌不進罷職令旨,令于徐耕輔曰,只推
徐耕輔達曰,玉堂上下番俱空,事甚未安。副應敎徐左輔,校理朴來謙,副校理洪永觀·張敎根,旣有只推之令,與新除授副提學金鏴一體牌招,推移入直,何如?令曰,依。
吏批,再政。以李朝鉉爲大司諫,朴英載爲應敎,舍人單金正喜。
徐耕輔達曰,新除授應敎朴英載,一體牌招,推移入直,何如?令曰,依。
李光正達曰,大司憲金陽淳,掌令金裕憲,持平權馥牌不進,執義沈能栻,掌令朱弼相,持平李基華在外,監察茶時之意,敢達。令曰,知道。
以掌令金裕憲,持平權馥,獻納金羽根,正言鄭德和·李敦夏牌不進罷職令旨,令于李光正曰,只推。
徐耕輔,以侍講院言達曰,兼弼善李圭祊,時無職名,令該〈曹〉口傳付軍職,何如?令曰,依。
兵曹口傳政事,副司果李圭祊。
以全羅監司李光文狀達,光州牧民家失火事,令于李奎鉉曰,聞甚矜惻,元恤典外,別加顧助事,分付。
以副應敎徐左輔,校理朴來謙,副校理洪永觀·張敎根再牌不進罷職令旨,令于徐耕輔曰,只推
以副提學金鏴牌不進罷職令旨,令于徐耕輔曰,只推。
令于洪起燮曰,都承旨入對。
洪敬謨,以都摠府言達曰,副摠管朴晦壽,以武臣堂上朔試射試官,訓鍊院晝仕出去之意,敢達。令曰,知道。
又以武臣堂上朔試射試所試官意達曰,今日試射時,折衝趙光弼·李雲大,無緣不參,竝依承傳罷職,何如?令曰,依。
刑曹啓目粘連,大明律殺死姦夫條云,其妻妾因姦同謀殺死親夫者,姦夫處斷。向前罪人奴完孫,右律以施行,何如?判付啓,以此律施行爲良如敎。
丁亥五月十七日辰時,王世子座重熙堂。諸承旨持公事入對時,行都承旨洪起燮,右承旨徐耕輔,左副承旨金鏴,右副承旨洪敬謨,同副承旨南履懋,假注書趙斗淳,記事官徐有贊·洪在喆,以次進伏訖。令曰,公事讀之。起燮曰,臣吏房無公事矣。履懋曰,臣代房戶房無公事矣。耕輔曰,臣禮房無公事矣。鏴曰,臣兵房有公事矣。仍讀奏全羅左水使李行敎申本,到任事,親達下。敬謨曰,臣推考房無公事矣。履懋曰,臣工房無公事矣。令曰,玉堂竝許遞,旣承下敎,前望單子入之。出令旨令退,承史以次退出。
丁亥五月十七日午時,王世子座重熙堂。在院承旨入對時,行都承旨洪起燮,左承旨李奎鉉,右承旨徐耕輔,同副承旨南履懋,假注書李殷相,記事官徐有贊·洪在喆,以次進伏訖。令曰,玉堂前望單子入之。令曰,新除授承旨牌招令旨,令守廳承旨書頒,可也。賤臣承令出傳。令曰,公事讀奏也。起燮等,以次讀奏訖,竝親達下。令退,承史以次退出。
丁亥五月十七日申時,王世子座重熙堂。在院承旨入對時,行都承旨洪起燮,左承旨李奎鉉,右承旨徐耕輔,右副承旨李光正,同副承旨南履懋,假注書趙斗淳,記事官徐有贊·洪在喆,以次進伏訖。令曰,公事讀之。光正讀奏全羅監司李光文申本,邪獄罪人分輕重酌處事,親達下訖。令退,承史以次退出。
丁亥五月十七日戌時,王世子座梨花亭。都承旨入對時,行都承旨洪起燮,假注書李殷相,記事官徐有贊·洪在喆,以次進伏訖。令曰,此是京獄回達者,留中未下,已爲經覽,而刑政之際,最合審愼,卿今登筵,須卽看詳,其中如或有一分起疑傅輕者,區別以奏也。仍下諸案。起燮曰,今承此令,仰認惻怛之盛念,臣不勝萬萬欽歎矣。靜夜親閱,至勤俯詢,此天地曰生之大德也。諸案顧無以倉卒細達,仰揚德意,而臣於辛巳年間,以秋議,參聞審理,其時啓語,在於粘連中,今可按也。區區之見,豈與前異,而其後之案,則秋堂跋辭,亦有論斷之淺深者,當次第仰奏,以待處分矣。令曰,玄得相·金弘哲·金景喆·金鼎燁四案,情跡之間,似或有可議者,此則出付秋曹,使該堂就議大臣,論理更達,其餘則竝達下也。起燮書判付訖。令退,承史以次退出。
上在昌德宮。常參·經筵,以代理停。
徐耕輔啓曰,玉堂備員間,經筵頉稟之意,敢啓。傳曰,知道。
徐耕輔達曰,明日常參,取稟。令曰,停。
李光正達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
洪敬謨啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐耕輔曰,檢校直閣李嘉愚,馳詣顯隆園,奉審摘奸,仍詣健陵·華寧殿,一體奉審以來。
令于洪起燮曰,諸承旨持公事,入對。
徐耕輔達曰,玉堂上下番俱空,事甚未安。副提學金鏴,副應敎徐左輔,校理朴來謙,副校理洪永觀,旣有只推之令,竝更牌招,推移入直,何如?令曰,依。
令于洪起燮曰,在院承旨入對。
令于徐耕輔曰,右承旨入對。
以副提學金鏴,副應敎徐左輔,校理朴來謙,副校理洪永觀牌不進罷職令旨,令于徐耕輔曰,只推。
徐耕輔達曰,玉堂上下番俱空,已至經宿,事甚未安。副提學金鏴,副應校徐左輔,校理朴來謙,副校理洪永觀,旣有只推之令,竝更牌招,推移入直,何如?令曰,依。
李光正達曰,大司憲金陽淳,掌令金裕憲,持平權馥牌不進,掌令朱弼相,持平李基華在外,監察茶時之意,敢達。令曰,知道。
以大司諫李朝鉉,獻納金羽根,正言鄭德和·李敦夏,掌令金裕憲,持平權馥牌不進罷職令旨,令于李光正曰,只推。
臺諫前望單子入之,執義鄭禮容,司諫朴升鉉,掌令朴齊明,持平任文白代點。
李光正達曰,新除授掌令朴齊明,方在罷散中,何以爲之?敢稟。令曰,敍用。
以副提學金鏴,副應敎徐左輔,校理朴來謙,副校理洪永觀再牌不進罷職令旨,令于徐耕輔曰,只推。
徐耕輔達曰,玉堂上下番俱空,已至經宿,事甚未安。副提學金鏴,副應敎徐左輔,校理朴來謙,副校理洪永觀,旣有只推之令,竝更牌招,推移入直,何如?令曰,依。
洪敬謨,以都摠府言達曰,副摠管李觀植,以禁衛中軍,本營諸將官射會監試事,南別營晝仕出去之意,敢達。令曰,知道。
李光正,以義禁府言達曰,公忠監司徐俊輔申本內,海南縣監申在衡罪狀,令攸司稟處事,達下矣。申在衡時在任所,依例發遣府羅將拿來,何如?令曰,待待令拿囚。
又以義禁府言達曰,北兵使鄭來升狀達內,森森坡萬戶胡慶文,爲先罷黜,其罪狀,令攸司稟處事,達下矣。胡慶文時在任所云,依例發遣府羅將,交代後拿來,何如?令曰,待待令拿囚。
義禁府申目,恭陵令權達準原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,金浦兼任通津府使李儒斌原情云云。徽旨問目內辭緣,泛稱遲晩,刑推得情,何如?判付達,除刑推議處爲良如敎。又申目,左漕倉領運差使員龜山僉使宋彦民,右漕滄領運差使員赤梁僉使黃重河等原情云云。徽旨內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目,中官趙浚英原情云云。徽旨內辭緣,泛稱遲晩,所當請刑是白乎矣,長番內官勿爲請刑,載在大典通編,議處,何如?判付達,依準。又申目,長番內官鄭喜常原情云云。徽旨內辭緣,泛稱遲晩,所當請刑是白乎矣,長番內官勿爲請刑,載在大典通編,議處,何如?判付達,依準。又照目粘連,兵曹郞廳任百能,守門將吳信範等矣本府議達內,門禁申飭,何等截嚴,而俱當內巡之任,掌閽之責,至於雜人變服攔入之擧,而曚然不知者,極爲駭然,竝只以此照律罪,各笞四十收贖,附過還職私罪。奉令依準爲旀,任百能段,功減一等爲良如敎,
丁亥五月十八日午時,王世子座重熙堂。諸承旨持公事入對時,行都承旨洪起燮,右承旨徐耕輔,左副承旨洪敬謨,右副承旨李光正,記事官權大肯·徐有贊·洪在喆,以次進伏訖。令曰,公事讀奏。起燮曰,臣吏房而無公事矣。耕輔曰,臣禮房而無公事矣。敬謨曰,臣兵房而有公事一張矣。仍讀奏水原留守狀達,今十五日問安班進參後,當日還營事,親達下。光正曰,臣刑房而無公事,戶房·工房代房而竝無公事矣。令退,承史以次退出。
丁亥五月十八日未時,王世子座重熙堂。在院承旨入對時,行都承旨洪起燮,右承旨徐耕輔,右副承旨李光正,同副承旨南履懋,假注書趙斗淳,記事官徐有贊·洪在喆,以次進伏訖。令曰,公事讀之。耕輔讀奏黃海監司沈能岳狀達,農形事,親達下。光正讀奏咸鏡監司金啓河申本,罪人趙在九等文川等邑到配事,親達下。公忠監司徐俊輔申本,公州牧邪學罪人朴性三等,定査官嚴覈,且待在逃諸漢之就捉,更爲到底究覈陳聞計料事,親達下。履懋讀奏公忠監司徐俊輔申本,全羅道樂安郡大同船致敗,監色沙格等情節,嚴覈馳達事,親達下。北兵使鄭來升狀達,森森坡萬戶胡慶文,擧措乖宜,到處受侮,爲先罷黜,其罪狀,令攸司稟處事,親達下。令曰,在外臺諫竝許遞,旣承下敎,前望單子入之。出令旨令退,承史以次退出。
丁亥五月十八日申時,王世子座重熙堂。右承旨入對時,右承旨徐耕輔,假注書趙斗淳,記事官徐有贊·洪在喆,以次進伏訖。令曰,公事讀之。耕輔讀奏京畿監司徐長輔狀達,雨澤事,親達下。江華留守徐有榘狀達,長寧殿薍薕修改事,親達下。全羅左水使李行敎狀達,鉢浦萬戶田致鶴到任事,親達下。令退,承史以次退出。
上在昌德宮。常參·經筵,以代理停。
申時,灑雨下雨,測雨器水深二分。
自人定至二十日開東,灑雨下雨,測雨器水深九分。
洪敬謨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐耕輔達曰,明日·再明日,顯隆園忌辰祭齋戒正日相値,常參頉稟之意,敢達。令曰,知道。
李光正達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
洪敬謨啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
令于洪敬謨曰,諸承旨持公事,入對。
令于徐耕輔曰,賓客未差之代,旣承下敎,前望單子入之。
賓客前望單子入之,李羲甲代點,左賓客單李羲甲,右賓客單李存秀。
令于洪敬謨曰,旣承下敎,禮曹判書前望單子入之。
禮曹判書前望單子入之,李勉昇代點。
令于洪敬謨曰,兵曹判書有闕之代,旣承下敎,前望單子入之。
兵曹判書前望單子入之,金逌根添書代點。
令于洪敬謨曰,在院承旨入對。
洪敬謨啓曰,新除授兵曹判書金逌根,卽爲牌招,傳授命召,何如?傳曰,允。
洪敬謨達曰,新除授兵曹判書金逌根,時在京畿驪州地,命召傳授,一時爲急,斯速乘馹上來事,下諭,何如?令曰,依。
兵曹口傳政事,上護軍金魯敬。
兵曹口傳政事,大護軍趙鐘永。
令于洪敬謨曰,在院承旨入對。
令于徐耕輔曰,副提學書答已下,更爲牌招入直,如有違牌,勿爲呼望。
徐耕輔達曰,副應敎徐左輔,校理朴來謙,副校理洪永觀三牌不進,竝依定式,禁推徽旨捧入之意,敢達。令曰,知道。
以副應敎徐左輔,校理朴來謙,副校理洪永觀三牌不進禁推徽旨,令于徐耕輔曰,分揀。
洪敬謨達曰,寧邊府使李鐵求,促令之下,謂有情勢,來待朝房,屢度申飭,無意變動。武臣之不敢稱情勢,前後飭敎,何等截嚴,一守令去就,尤何敢仰煩酬應,而有若相持,大關事體,事未前有,萬萬可駭,所當重勘,而本院請推之外,無他可施之罰,何以爲之?敢稟。令曰,武臣之不敢稱情勢,自有前後飭敎,而且於昨日下令,不啻截嚴,則一守令之去就,如是煩涉乎?自政院,更加嚴飭,入來肅謝。
令于李光正曰,右副承旨入對,下直守令同爲入對。
徐耕輔,以弘文館言達曰,應敎朴英載,校理沈鈁,修撰金大坤·李同淳,副修撰李趾秀·鄭知容在外,副校理張敎根呈辭受由,下番闕直,事甚未安。副應敎徐左輔,校理朴來謙,副校理洪永觀,旣有分揀之令,竝卽牌招,以爲推移姑降入直之地,何如?令曰,依。
李光正達曰,大司憲金陽淳,執義鄭禮容,掌令朴齊明·金裕憲,持平權馥·任文白牌不進,監察茶時之意,敢達。令曰,知道。
以大司諫李朝鉉,獻納金羽根,正言鄭德和·李敦夏,執義鄭禮容,掌令朴齊明·金裕憲,持平權馥·任文白牌不進罷職令旨,令于李光正曰,只推。
以副應敎徐左輔,校理朴來謙,副校理洪永觀牌不進罷職令旨,令于徐耕輔曰,只推。
以平安假都事趙鎭翼狀達,鐵山府民家失火事,令于南履懋曰,聞甚矜惻,元恤典外,別加顧助事,分付。
洪敬謨,以都摠府言達曰,副摠管李觀植,以禁衛中軍,軍兵等中日試射放事,南別營晝仕出去之意,敢達。令曰,知道。
又以備邊司言達曰,卽見摠戎使朴周壽所報,則以爲北漢城餉,近因移轉邑之連年捧留,不得糶糴,多致腐傷,而其中一千八百十三石,爲尤甚,依癸未已例,分給於各倉保主人等處,以秋一斗春三升條,限五年排捧,俾準元摠爲請矣。餉穀法意,固有所重,畿邑事勢,輒爲軫念,故邑捧多留,城儲漸陳,苟欲化腐而爲新,惟有許分而排捧,依所報施行之意,分付,何如?令曰,依。
又以兵曹言達曰,今五月二十日,文臣朔試射日次,而顯隆園忌辰祭齋戒相値,不得爲之之意,敢達。令曰,知道。
副提學金鏴書曰,伏以臣之釋褐,今纔五年矣。簪笏恒侍於邇密,名姓不離於淸顯,久叨宮銜,無絲毫輔導之效,特授恩資,有涯分踰濫之懼,每承一番除旨,輒增一層憂凜。知遇明時,雖爲人臣之極榮,過福招災,粗聞君子之至誡,以榮爲懼,居寵若驚。今此玉署新除,又何爲而及於臣身也?貫銜之太耀,職責之愈隆,尤不啻臣所曾叨之諸任矣,方寸失守,寢夢猶悸,實不知何以自措也。噫,經幄之職,是何等淸切,是何等榮顯?衮職有闕,則補綴者,是任也,王言如綸,則演潤者,亦是任也。而經傳子史之顧問,治法政謨之周諮,是任也,無不與焉。況其一館之長,地望尤峻,苟非文識足以華國,才猷優於需世者,則固不可視同儻來,晏然冒當也,明矣。顧今世級已降,人才漸尠,啓沃論思之實,雖不及古昔盛際,而未有如今之萬萬濫叨者也。顧臣被天地化育之澤,依日月光華之末,四體幸無疾病,一念不擇夷險,若使備數朝端,循序任使,則趨走率職,殫竭爲期者,未敢或後於人,而今乃用之無漸,進之太驟,左右兜攬,朝夕推遷,濫竽之愧,無異猴猿之章甫,集木之懼,甚於蚊虻之邱山。臣身一己之私,雖不足恤,而淸朝愼官之政,決不當若是苟然也。與其冒進而自速殃咎,無寧方命而早被典章,召牌荐降,承當無望,瀝盡血懇,猥控文字,言非飾外,情實由中。伏乞离明,亟遞臣新授職名,使公器無玷,賤分獲安焉,臣無任云云。覽書具悉。爾其勿辭察職,益勉啓沃之責。
行兵曹判書金魯敬書曰,伏以臣才不人踰,病與年至,濫蒙我大朝殿下山海之恩,前後歷揚,罔非踰濫。況此中權之任,尤何嘗一毫近似,而辭不獲已,黽勉趨承,亦已屢月。況今离明繼照,八域拭目,一初之會,奔走率職,卽惟臣子之常分,臣白首不死,獲親晟化,非不欲殫竭微誠,仰裨治理之萬一,以勉塵刹之報,而奈臣受氣綿脆,蒲柳早零,賦性庸愚,樗櫟無當,數月之間,又添金吾之任,力疾供職,晨夜奔忙,衰氣日甚,實無抵敵之望,虛殼徒存,每多顚仆之時,戎權劇務也,議讞重事也。雖在不病之時,左右兜攬,殆若負乘,今則神精盡耗,疾病隨添,韎韋之鑑別無路,宿衛之趨走末由,竝與奏讞之暫時開坐,亦無以趁時擧行,以副我邸下服念之至意,觸處瘡疣,無往非罪,式至今苟免大戾者,實惟我邸下,庇覆寬容,若偏臣身,曲施造化之力而已。乃若公家之事,日誤一日,每一回思,惶汗浹背。臣受恩如天,致住崇顯,一毫一髮,莫非雨露涵濡之澤,則點檢平生,旣無他能,矢心自勉,秪在不擇夷險,蹈赴惟甘,而飾詐占便,臣不忍爲也。誠得解此劇任,投閒郊廬,少親藥餌,調理心神,亦可以自勵衰倦,仰備駈策,目下本兼,非臣養病之坊,豈可一日暫曠,重獲瘝素之辜也?百爾思量,實無蹲仍之望。玆敢冒入文字,疾聲仰籲。伏乞离明,亟遞臣本兵金吾之任,以幸公私,不勝大願。臣無任云云。答曰,覽書具悉。所請依施。所帶金吾之任,時囚多滯,姑爲行公。
丁亥五月十九日卯時,王世子座重熙堂。諸承旨持公事入對時,行都承旨洪起燮,右承旨徐耕輔,左副承旨洪敬謨,右副承旨李光正,假注書趙斗淳,記事官徐有贊·洪在喆,以次進伏訖。令曰,公事讀之。起燮曰,臣吏房無公事矣。耕輔曰,臣禮房無公事矣。敬謨曰,臣兵房無公事矣。光正曰,臣推考房有公事矣。仍讀奏平安假都事趙鎭翼申本,罪人申允壽龜城府到配事,親達下。令曰,新除授禮判,聞方在鄕云,使之斯速上來,可也。起燮承令訖。令退,承史以次退出。
丁亥五月十九日辰時,王世子座重熙堂。右副承旨入對,下直守令同爲入對時,右副承旨李光正,假注書趙斗淳,記事官徐有贊·洪在喆,寧邊府使李鐵求,以次進伏訖。令曰,史官分左右。令曰,下直守令進前。鐵求進前奏職姓名。令曰,赴任後着念做治。令光正宣諭別諭訖。令曰,守令先退。鐵求先退。令曰,景祐宮攝享齋宿,當爲一日乎,二日乎?承旨出去後,詳考更達,可也。令退,承史以次退出。
丁亥五月十九日午時,王世子座重熙堂。在院承旨入對時,行都承旨洪起燮,右承旨徐耕輔,左副承旨洪敬謨,同副承旨南履懋,假注書趙斗淳,記事官徐有贊·洪在喆,以次進伏訖。令曰,公事讀之。耕輔讀奏公忠監司徐俊輔狀達,農形雨澤事,親達下。江原監司鄭元容申本,邪學無乎事,親達下。光正讀奏禁府都事鄭翼容狀達,罪人趙璟鎭馳到津頭,風勢不利,姑爲候風事,親達下。履懋讀奏江原監司鄭元容申本,狼川縣田稅大同船分載發送事,親達下。公忠監司徐俊輔申本,全羅道順天等邑田稅船無事,護送事,親達下訖。令退,承史以次退出。
丁亥五月十九日未時,王世子座重熙堂。在院承旨入對時,行都承旨洪起燮,右承旨徐耕輔,右副承李光正,同副承旨南履懋,假注書趙斗淳,編修官林翰鎭·洪在喆,以次進伏訖。令曰,公事讀之。光正讀奏公忠監司徐俊輔申本,罪人林聖寬石城縣到配事,罪人金正甲提川縣到配事,罪人田聖得恩津縣到配事,親達下。履懋讀奏公忠監司徐俊輔狀達,沔川郡衙門納米裝發事,親達下。江原監司鄭元容狀達,渰燒死人等處,恤典題給事,親達下。江原監司鄭元容申本,遺棄兒無乎事,親達下訖。令退,承史以次退出。
上在昌德宮。常參·經筵,以代理停。
藥房啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李光正達曰,大司憲金陽淳,執義鄭禮容,掌令朴齊明,持平任文白未肅拜,掌令金裕憲,持平權馥呈辭,監察茶時之意,敢達。令曰,知道。
洪敬謨達曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢達。令曰,知道。
令于李奎鉉曰,在院承旨入對。
傳于李奎鉉曰,工曹判書有闕之代,前望單子入之。
工曹判書前望單子入之,柳相祚添書落點。
令于李奎鉉曰,在院承旨入對。
令于李奎鉉曰,留院公事入之。
令于李奎鉉曰,前全羅左水使留待。
令于李奎鉉曰,前全羅左水使入對。
令于李奎鉉曰,玉堂有闕之代,旣承下敎,前望單子入之。
副校理前望單子入之,朴升鉉代點。
李奎鉉啓曰,吏曹郞廳來言,臺諫有闕,政事,取稟。傳曰,政官牌招開政。
令于李奎鉉曰,在院承旨入對。
李奎鉉,以弘文館言達曰,應敎朴英載,校理沈鈁,副校理朴升鉉,修撰金大坤·李同淳,副修撰李趾秀·鄭知容在外,下番闕直,事甚未安。副應敎徐左輔,校理朴來謙,副校理洪永觀,旣有只推之令,竝卽牌招,以爲推移姑降入直之地,何如?令曰,依。
又以吏曹言達曰,司宰監奉事崔璜呈狀內,矣身素患痰癖之症,每當換節之際,時時闖發,又添毒感,時日之內,萬無起動供職之望云。典牲副奉事趙鎭呈狀內,矣身毒素患痰癖之症,當此換節之時,挾感添劇,時月之內,萬無起動供職之路,卽速入達遞改云。其身病,俱如是沈重,則有難强令察任,竝改差,何如?令曰,依。
有政。吏批,判書金敎根進,參判未差,參議權敦仁牌不進,左承旨李奎鉉進。以徐左輔爲司諫,趙容和爲右通禮,金逌根爲軍器提調,李顯在爲司宰奉事,李程淳爲典牲副奉事,宋成龍爲結城縣監,訓鍊都監提調單金逌根,禁衛提調單金逌根,御營提調單金逌根。
吏批,再政。以金盛淵爲副應敎。
兵批,判書金逌根在外未肅拜,參判金熙華入直進,參議柳季獜病,參知黃燾受由在外,左副承旨洪敬謨進。副司直沈能栻·朴潞壽·朱弼相·李基華·張敎根,竝單付,都摠管柳相祚陞降。
以吏曹參議權敦仁牌不進罷職傳旨,傳于李奎鉉曰,只推。
以校理朴來謙,副校理洪永觀牌不進罷職令旨,令于李奎鉉曰,只推。
丁亥五月二十日辰時,王世子座重熙堂。在院承旨入對時,左承旨李奎鉉,右副承旨李光正,同副承旨南履懋,假注書趙斗淳,記事官徐有贊·洪在喆,以次進伏訖。令曰,公事讀之。履懋讀奏副校理張敎根三度呈辭,踏達字。光正讀奏副摠管金蘭淳再度呈辭,書加給由。令曰,留院公事入之。出擧條令退,承史以次退出。
丁亥五月二十日午時,王世子座重熙堂。在院承旨入對時,左副承旨洪敬謨,右副承旨李光正,同副承旨南履懋,記事官權大肯·趙秉鉉·洪在喆,以次進伏訖。令曰,公事入之。賤臣承令出閤外,持公事二張還入伏。光正讀奏咸鏡監司狀達,藥材進上上送事,全羅左水使狀達,狀啓謄錄上送事,達下。令曰,前全羅左水使留待。出令旨令曰,玉堂有闕之代,旣承下敎,前望單子入之。令曰,前全羅左水使入對。出令旨魯甲進伏。令曰,史官分左右。令曰,前全羅左水使進前。魯甲進前奏職姓名。令曰,準瓜而來乎?魯甲曰,臣與統制使,有親査應避徑遞矣。令曰,本營無弊乎?魯甲曰,別無可陳之弊矣。令曰,前全羅左水使先退,玉堂前望單子入達。賤臣承令出持入。副校理朴升鉉代點。令退,承史以次退出。
丁亥五月二十日申時,王世子座重熙堂。在院承旨入對時,左承旨李奎鉉,右副承旨李光正,同副承旨南履懋,假注書趙斗淳,記事官趙秉鉉·洪在喆,以次進伏訖。令曰,公事讀之。奎鉉讀奏公忠監司徐俊輔狀達,木川縣大同船裝發事,達下。履懋讀奏公忠監司徐俊輔狀達,懷仁縣監李鏵到任事,達下。履懋讀奏京畿監司徐長輔狀達,雨澤事,廣州留守洪羲俊狀達,雨澤事,達下。令曰,李鏵,誰也?光正對曰,忠義出身矣。令曰,木川縣監,卽昨年以明陵參奉陞六者乎?光正對曰,然矣。令退,承史以次退出。
上在昌德宮。常參·經筵,以代理停。
徐耕輔啓曰,來二十五日,朝參日次矣,敢稟。傳曰,停。
李奎鉉達曰,明日常參,取稟。令曰,停。
洪敬謨達曰,大司憲金陽淳,執義鄭禮容,掌令朴齊明,持平任文白未肅拜,掌令金裕憲,持平權馥呈辭,監察茶時之意,敢達。令曰,知道。
令于洪敬謨曰,在院承旨入對。
令于洪敬謨曰,同副承旨許遞,旣承下敎,前望單子入之。
承旨前望單子入之,金蘭淳代點。
令于洪敬謨曰,在院承旨入對。
令于洪敬謨曰,嶺南一路,卽我鄒魯之鄕,敦尙詩禮,俗又忠質,儒賢輩出,名碩相望,朝家賴以爲重,果何如?新除工判,以其家之人,位躋亞卿,已多年,且今老白首矣。昨日大朝之特擢,聖意有存,令政院牌招察任。
令于洪敬謨曰,在院承旨入對。
傳于金蘭淳曰,奉審閣臣入侍。
以平安假都事趙鎭翼狀達泰川縣民家失火事,令于金蘭淳曰,聞甚矜惻,元恤典外,別加顧助事,分付。
李奎鉉,以弘文館言達曰,應敎朴英載,校理沈鈁,副校理朴升鉉,修撰金大坤·李同淳,副修撰李趾秀·鄭知容在外,下番闕直,事甚未安。校理朴來謙,副校理洪永觀,旣有只推之令,與新除授副應敎金盛淵竝卽牌招,以爲推移姑降入直之地,何如?令曰,依。
以副應敎金盛淵,校理朴來謙,副校理洪永觀牌不進罷職令旨,令于李奎鉉曰,只推。
洪敬謨,以義禁府言達曰,公忠監司徐俊輔申本內,樂安郡守李濟道罪狀,令攸司稟處事,達下矣。李濟道時在任所云,依例發遣府書吏,拿來,何如?令曰,待待令拿囚,
丁亥五月二十一日辰時,王世子座重熙堂。在院承旨持公事入對時,行都承旨洪起燮,左承旨李奎鉉,右承旨徐耕輔,右副承旨李光正,記事官權大肯·趙秉鉉·洪在喆,以次進伏訖。令曰,公事讀奏。奎鉉讀奏京畿監司申目,長湍府反庫事,耕輔讀奏江華留守狀達,雨澤事,光正讀奏禁府都事鄭翼容狀達,荐棘罪人趙璟鎭,幸得順風,向往黑山島事,竝達下。令曰,同副承旨許遞,旣承下敎,前望單子入之。賤臣承令出閤外,持前望還入伏。承旨前望金蘭淳代點。起燮曰,新除授承旨金蘭淳,卽爲牌招察任,何如?令曰,依爲之。出擧條令退,承史以次退出。
丁亥五月二十一日午時,王世子座重熙堂。在院承旨入對時,行都承旨洪起燮,行左承旨金蘭淳,左副承旨徐耕輔,右副承旨洪敬謨,同副承旨李光正,假注書趙斗淳,記事官趙秉鉉·洪在喆,以次進伏訖。令曰,公事讀之。蘭淳讀奏水原留守金相休狀達,雨澤事,達下。令曰,禮判上來乎?起燮曰,除拜日字屬耳,未及聞之矣。令退,承史以次退出。
丁亥五月二十一日申時,王世子座重熙堂。在院承旨入對時,行都承旨洪起燮,右承旨李奎鉉,左副承旨徐耕輔,右副承旨洪敬謨,同副承旨李光正,假注書趙斗淳,記事官趙秉鉉·洪在喆,以次進伏訖。令曰,讀奏公事。奎鉉讀奏平安假都事趙鎭翼狀達,泰川縣民家失火事,達下。水原留守金相休申本,顯隆園忌辰祭設行事,達下。平安假都事趙鎭翼狀達,雨澤事,達下。耕輔讀奏平安假都事趙鎭翼狀達,鳳城將馳通出來事,平安兵使許溟申本。義州府尹李寅泰申本,竝上同達下。令退,承史以次退出。
丁亥五月二十一日申時,上御熙政堂。奉審閣臣入侍時,行左承旨金蘭淳,記事官權大肯,記注官安仁,記事官洪在喆,檢校直閣李嘉愚,以次進伏訖。上曰,奉審無頉乎?嘉愚進前曰,顯隆園奉審則無頉。仍詣健陵·華寧殿一體奉審則無頉矣。上命閣臣先退,嘉愚退出。又命退,承史以次退出。
上在昌德宮。常參·經筵,以代理停。
李奎鉉達曰,明日·再明日,健元陵忌辰祭齋戒正日,三明日二十六日,景祐宮夏享祭散齋,二十七日致齋相値,常參頉稟之意,敢達。令曰,知道。
徐耕輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐耕輔達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
徐耕輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于洪起燮曰,諸承旨持公事入對。
李奎鉉,以弘文館言達曰,應敎朴英載,校理沈鈁,副校理朴升鉉,修撰金大坤·李同淳,副修撰李趾秀·鄭知容在外,副校理洪永觀呈辭受由,下番闕直,事甚未安。副應敎金盛淵,校理朴來謙,旣有只推之令,竝卽牌招,以爲推移姑降入直之地,何如?令曰,依。
以校理朴來謙牌不進罷職令旨,令于李奎鉉曰,只推。
徐耕輔達曰,大司憲金陽淳,執義鄭禮容,掌令朴齊明·金裕憲,持平權馥·任文白牌不進,監察茶時之意,敢達。令曰,知道。
以大司諫李朝鉉,司諫徐左輔,獻納金羽根,正言鄭德和·李敦夏,執義鄭禮容,掌令朴齊明·金裕憲,持平權馥·任文白牌不進罷職令旨,令于徐耕輔曰,只推。
李奎鉉,以弘文館言達曰,下番闕直,事甚未安。校理朴來謙,旣有只推之令,更爲牌招,姑降入直,何如?令曰,依。
以校理朴來謙再牌不進罷職令旨,令于李奎鉉曰,只推。
徐耕輔,以都摠府言達曰,副摠管洪命周,以刑曹參判,本曹坐起,晝仕出去之意,敢達。令曰,知道。
又以備邊司言達曰,卽見咸鏡監司金啓河狀達,則以爲本道昨年穡事,未免穴農,目今民勢,甁罌已罄。凡係種糧,還穀是恃,而麥事尙遠,應分難繼,元還餉及交濟穀應留條中,各穀限三千石特許加分事,請令廟堂稟令分付矣。麥未及熟,農糧艱乏,可想民情之切急,特爲依所請施行,而加濫之弊,依向下睿旨,另加申飭,何如?令曰,依。
令于洪起燮曰,此時守令之曠官,極可悶也,旣承下敎,守令有闕之代,政官牌招開政。
有政。吏批,判書金敎根進,參判未差,參議權敦仁進,右承旨李奎鉉進。啓曰,原州都護府使,分當差出,而本州以邊上重地,不可不擇差,他道未準朔守令,竝擬,何如?傳曰,允。
以朴綺壽爲吏曹參判,黃基協爲文義縣令,吳泰重爲昌寧縣監,贈吏參柳宗春贈吏判例兼,工曹判書柳相祚考。
兵批,判書金逌根在外未肅拜,參判金熙華病,參議柳季麟入直進,參知黃燾受由在外,左副承旨徐耕輔進。副護軍南履懋。
吏批,再政。以閔銑爲慶基殿令,吳致賢爲厚州府使,李秉祜爲定山縣監。
徐耕輔,以義禁府言達曰,慶尙監司李鶴秀狀達內,還穀未捧虛勘巨濟前府使鄭履逵,㓒谷前府使金宗淳,鎭海前縣監李殷常,泗川前縣監李時榮等罪狀,令攸司稟處事,達下矣。鄭履達以南虞候,時在任所,李殷常以厚州府使,時在任所云,依例發遣府書吏,交代後竝拿來,金宗淳·李時榮,今方待令,拿囚之意,敢達。令曰,知道。竝待待令拿囚。
義禁府申目粘連,向前李儒斌亦,漕船護送,法意甚重,苟能審愼於指路前導等節,豈至臭載之境乎?本律自在,不可濶狹,亦無他律可據之例,依法典罷黜放送,何如?判付達,依準。又申目粘連,向前宋彦民·黃重河等亦,近來正供之全不致愼,以致穀色之麤劣,念極駭然,領運則雖與濫捧有異,矇然受載,亦極疎忽,竝只以此照律,何如?判付達,依準。又申目粘連,向前權達準亦,陵官之病親呈辭外從便往來,自是流來定式,差祭之必以入直,亦是格例,此囚之非呈辭下鄕,以出直差祭,則俱無可罪之端是白乎矣,所居雖曰遠道,日字無端曠久,不可無警,以此照律,何如?達,依準。又申目粘連,向前鄭喜常亦,近來中官輩,睯不知畏,已極痛歎,門路頒布,何等至嚴,則無端誤傳,以致臨時改下之境,擧行之妄錯,節節駭然,不可不嚴勘,以此照律,何如?判付達,依準。又申目粘連,向前趙浚英亦,公事出入,何等敬謹,則身爲中官,誤踏達字,事甚駭然,以此照律,何如?判付達,依準。
工曹判書柳相祚書曰,伏以臣嶺外一野夫耳。猥叨匪分之銓地,冒控不稱之實狀,誠淺辭拙,未蒙準許,屢違召令,徒增悚懍,水部長官之命,又何爲而特出於聖簡也?臣惝怳感祝,徹夜靡措。繼伏奉令旨下者,臣雙擎三復,感涕自零,誠不知何以得此異數於兩日之內也。嗚呼,八座寵擢,旣出常格,十行睿旨,曠絶今古,全嶺一路,待之以鄒魯,古家遺俗,許之以忠質,緬儒賢之輩出,特起曠感,追名碩之相望,仍示倚重,而念舊之眷,至及於臣家,恩言一播,瞻聆俱聳,此實爲七十州人士之寵光,豈止臣一家一身之榮而已哉?臣本菲才,莫追家聲,幸際明時,濫通仕籍。惟我先大王,念及先故,過加拂拭,每被一番引對,輒蒙一番恩渥,私廟賜侑之榮,前席頂玉之寵,寔人臣之所罕有,而亦惟我大朝殿下,不遺疎逖,眷注彌隆,欲其榮顯也,則躋之以卿月,欲其世祿也,則襲之以勳府,前後除拜,俱是踰濫,蓋臣之立朝三十餘年,頂踵毛髮,無非受恩罔極之日,而樗櫟無用,蒲柳易衰,貞疾纏身,跧伏田廬,猶不能自强筋力,少效涓埃。臣每中夜思惟,顔騂而背汗。況今所叨之職,亞於三孤,列於六官,地望自別,責任愈重,如臣空疎潰裂,疾病侵尋者,不可一日冒據也,決矣。恩旨渙宣,召牌儼臨,臣於是感激居先,廉隅反輕,雖不得不冒昧出肅,粗伸義分,而百爾思量,豈有一分蹲仍之望哉?嗚呼,臣之衰老難强,离明旣已俯燭之矣。倘蒙天地生成之澤,俾遂田野退伏之願,則臣謹當抱此恩諭,歸與鄕黨父老,相對莊誦,以終餘年,此莫非我邸下賜也,在臣身志願畢矣,榮耀極矣。玆敢披瀝衷肝,仰瀆崇嚴。伏乞睿慈,特垂鑑諒,還收臣新授爵秩,仍治臣瀆擾之罪,以重公器,以安私分焉。臣無任云云。答曰,覽書具悉。嶺南一路,是我邦鄒魯之鄕,儒賢輩出,絃誦猶傳,而卿以卿家之人,素有習尙淳俗者,而乃我大朝特擢,聖意有存也,故仰聖意之如是,昨令出肅矣,卿何辭之乎?卿其勿辭行公。
丁亥五月二十二日辰時,王世子座重熙堂。諸承旨持公事入對時,行都承旨洪起燮,行左承旨金蘭淳,右承旨李奎鉉,假注書趙斗淳,記事官趙秉鉉·洪在喆,以次進伏訖。令曰,讀奏公事。起燮曰,臣吏房無公事矣。蘭淳曰,臣戶房有公事矣。仍讀奏黃海監司沈能岳狀達,遺棄兒無乎事,親達下。奎鉉曰,臣禮房無公事,臣代房兵房刑房有公事矣。仍讀奏慶尙監司李鶴秀狀達,邪學無乎事,親達下。黃海監司沈能岳申本,罪人成威重康翎縣到配事,親達下。奎鉉曰,臣代房工房無公事矣。令退,承史以次退出。
上在昌德宮。常參·經筵,以代理停。
自辰時至人定,灑雨下雨,測雨器水深一寸七分。
徐耕輔達曰,大司憲金陽淳,執義鄭禮容,掌令朴齊明,持平任文白未肅拜,掌令金裕憲,持平權馥呈辭,監察茶時之意,敢達。令曰,知道。
令于李奎鉉曰,禮房承旨,馳詣健元陵,奉審摘奸,局內諸陵,一體奉審以來。
令于金蘭淳曰,留院公事入之。
李奎鉉,以弘文館言達曰,校理沈鈁,副校理朴升鉉,修撰金大坤·李同淳,副修撰李趾秀·鄭知容在外,副校理洪永觀呈辭受由,下番闕直,事甚未安。校理朴來謙,旣有只推之令,應敎朴英載,自鄕上來云,竝卽牌招,以爲推移姑降入直之地,何如?令曰,依。
李奎鉉啓曰,明日健元陵忌辰祭正日相値,經筵頉稟之意,敢啓。傳曰,知道。
以校理朴來謙牌不進罷職令旨,令于李奎鉉曰,只推。
刑曹申目粘連,京囚金景喆獄事,就議于大臣,則領議政南公轍,以爲踢痕抵賴,杖痕自服,年久重案,有難遽議傅生云。左議政李相璜,以爲實因旣的,斷案已成,不可以被踢時看證無人,遽議惟輕云,臣等以爲檢庭發問,只擧杖打,而凶身供招,忽惹足踢,計雖出於免脫,跡莫掩於雉鳴,訊推得情,何如?達,金景喆段,渠云二三杖,而實因則踢痕丁寧,此是大段疑端,大臣秋堂,更爲爛商,從意見回達爲良如敎。又申目粘連,京囚玄得相獄事,就議于大臣,則領議政南公轍,以爲論其跡,則亦難以故犯的定,但其傷在必死處,則傅生有不可輕議云。左議政李相璜,以爲本情則雖異於必殺,其傷則實符於速死,罪疑之律,不可輕議云,臣等以爲,原其情宜無必殺,考其情則亦非故犯,而左肋腎囊之紫黯堅硬,係是必死速死處,則有難遽議,依前訊推何如?達,玄得相段,非但渠所發明而已,旣無必欲殺彼之心,則謂之邂逅致斃亦可,且殺獄至重,不可輕易處分,大臣秋堂,更爲爛商,從意見回達爲良如敎。又申目粘連,京囚金弘哲獄事,就議于大臣,則領議政南公轍,以爲以傷痕論之,俱係速死處,而拖至十日之久,有違法文,以情以法,付之惟輕,不害爲好生之德云。左議政李相璜,以爲檢傷將近二尺,足勢所及,必不能如此,似此之案,付之生議,恐爲盛世欽恤之政云。臣等以爲,檢案旣有四條之可疑,囚供亦有一分之足徵,似此罪疑之類,合施適輕之政,而獄體至嚴,臣曹不敢擅便,徽裁,何如?達,金弘哲踢李今金事段,李今金之致命,旣過法限,獄情多有疑眩,生前傷痕,只袒示肩胛臂膊,則死後檢驗,忽著於腎囊胸膛者,旣無必踢之眞贓,又無償命之斷案兺除,大臣爲傅生之議,秋堂有從輕之論,金弘哲段,不可直謂之踢殺李今金,特用好生之政,施以減死之配爲良如敎。又申目粘連,京囚金鼎燁獄事,就議于大臣,則領議政南公轍,以爲死者臨絶,旣云被踢,傍觀立證,亦曰足踢,不可以訊推年久,遽逭三尺之律云。左議政李相璜,以爲踢有傍證,死纔踰日,償命之律,無容更議云。臣等以爲,卽地昏窒,翌日殞絶,細究文案,更無疑端,依前訊推,期於得情何如?達,金鼎燁踢殺權廷翼事段,前有今秋判償命之啓,今有兩大臣難逭之議,依回達施行爲良如敎。
徐耕輔,以刑曹言達曰,京囚金弘哲獄事,就議大臣申目判付內,金弘哲踢殺李今金事段,李今金之致命,旣過法限,獄情多有疑眩,生前傷痕,只袒示肩胛臂膊,則死後檢驗,忽著於腎囊胸膛者,旣無必踢之眞贓,又無償命之斷案兺除,大臣爲傅生之議,秋堂有從輕之論,金弘哲段,不可直謂之踢殺李今金,特用好生之政,施以減死之配事,判下矣。謹依判付,罪人金弘哲,全羅道海南縣減死定配所,卽爲押送之意,敢達。令曰,知道。
上在昌德宮。常參·經筵,以代理停。
洪起燮啓曰,明日經筵,取稟。傳曰,停。
洪敬謨達曰,大司憲金陽淳,執義鄭禮容,掌令朴齊明,持平任文白未肅拜,掌令金裕憲,持平權馥呈辭,監察茶時之意,敢達。令曰,知道。
徐耕輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪起燮達曰,吏曹參判朴綺壽,除拜後過三日不爲出肅,依定式推考警責,仍卽牌招察任,何如?令曰,依。
令于李光正曰,留院公事入之。
令于徐耕輔曰,兵判書答已下,自政院嚴飭上來,其去就,令龍虎營走馬知入。
洪起燮,以吏曹言達曰,今此毓祥宮夏享祭執禮,前通禮李毅遠塡差,而時無職名,令該曹口傳付軍職,何如?令曰,依。
兵曹口傳政事,副司果單李毅遠。
洪敬謨達曰,明日次對,兩司當爲進參,未肅拜·呈告人員,竝待開門牌招,何如?令曰,依。
兵曹判書金逌根書曰,伏以臣行負神明,天地不容,向來海西所遭,尙忍言哉?變起不戒,禍及同己,符節滯淹,威靈虧損,上而貽君親之驚憂,下而致公私之僨誤,不忠不孝,身名喪敗,雖使臣卽日溘然,將無以自贖其罪,頑甚木石,恬若無故,忘其恥辱,以生爲幸,以臣自視,尙覺靦面,以人視臣,將謂斯何?追聞伊日陳書入來之際,都下人情,莫不憤惋驚惑,有若別樣事變,在於其間,風靡波蕩,光景危怖云,當此之時,雖离明之無方,難保其無疑於睿衷,而況他人乎哉?果然臺臣箴警之言,發於前席,孽由自作,何尤於人?第其所言不過責備,擬罰止於譴罷,如臣所思,可謂忠厚之至,何嘗近似於湛滅?苟若無是,人心雖曰不古,將何以藉口,今果有是,臣顧何人,人不敢論哉?然而大小朝處分,俱爲過中,刑配島棘,旣極峻急,前後辭旨,太欠稱停,此實盛世之累德,明時之疵政,而朝廷之上,不聞匡救之論,臣不暇自憂,竊憂國體之大傷也。噫,臣父子兄弟,偏蒙我大朝殿下庇覆之洪恩,衣被寵光,門闌烜爀,安享富貴,三十年于玆,涓埃塵刹,報答無階,而反以臣故,玷累聖德,爻象不佳,物情難平,臣罪至此,尤合萬殞,設使臺言,有所不槪於聰聽,政宜包荒納汚,以示優容,豈可逆探言外之旨,遽加雷霆之威乎?刑政之失,恐無大於此事,邸下之所以欲全保臣者,適所以促臣之命也。臺臣未蒙宥還之前,無往非臣必死之日,臣不以求生於必死之中,仰望於邸下,則是臣負邸下也。邸下不以生之於必死之中,俯垂於臣,是邸下棄臣也,天下寧有是哉?哀痛之至,言至於此,苟邸下哀臣而憐臣,俾開其生路,則伏乞亟稟大朝,宥還臺臣,臣雖死之日,猶生之年,惟邸下哀之憐之,少垂察焉。至若日者,西銓代點之擧,邸下謂臣尙可以復廁簪紳之列而然耶?顧安有不忠不孝如臣,僨誤公私如臣,抗顔復起,束帶供職者耶?眞小人之無忌憚也,雖鈇鉞在前,嶺海在後,臣不敢萌此念也。際玆自來醜惡之貞疾,如期復發,床笫之間,痛楚萬端,天之所廢,又可驗矣。飭令之下,情窮勢迫,玆敢收召驚爽之心神,冒萬死疾聲呼籲,申乞离明,亟遞臣新授職名,仍命選部,削去搢紳之籍,又治臣公私僨誤之罪,以爲爲人臣不忠不孝者之戒,臣謹當含恩戴義,沒齒田野,以圖懲咎訟罪之道焉。臣無任瞻天涕泣伏地血祝之至,謹昧死以聞。答曰,覽書具悉。卿之情理,何忍更提?向來臺臣處分,此非爲卿一家一己之事而下此處分也。乖亂朝廷之習,暗地嘗試之計,豈不防微而杜漸乎?卿之以此爲難進者,誠非所望於卿者,且本兵何等重任,而多日曠務,是豈國體乎?毋復苦辭,卽日上來行公。
上在昌德宮。常參·經筵,以代理停。
藥房都提調南公轍,提調趙萬永,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李奎鉉啓曰,明日經筵,取稟。傳曰,停。
徐耕輔,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
洪敬謨達曰,大司憲金陽淳,執義鄭禮容,掌令朴齊明·金裕憲,持平權馥·任文白牌不進,監察茶時之意,敢達。令曰,知道。
徐耕輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于徐耕輔曰,兵·工換房。
令于李光正曰,大臣·備局堂上引接。
李奎鉉,以弘文館言達曰,校理朴來謙,卽爲牌招察任,何如?令曰,依。
以校理朴來謙牌不進罷職令旨,令于李奎鉉曰,只推。
李奎鉉,以弘文館言達曰,校理沈鈁,時在京畿富平地,副校理朴升鉉時在公忠道忠州地,修撰金大坤,時在慶尙道昌寧地,李同淳時在禮安地,經筵入番事緊,請竝斯速乘馹上來事,下諭。答曰,依達。
以大司諫李朝鉉,司諫徐左輔·獻納金羽根,正言鄭德和,執義鄭禮容,掌令朴齊明·金裕憲,持平權馥·任文白牌不進罷職令旨,令于洪敬謨曰,只推。
李光正,以都摠府言達曰,副摠管李觀植,以禁衛中軍,軍兵等中日試射放事,南別營晝仕出去之意,敢達。令曰,知道。
吏曹判書金敎根書曰,伏以臣以百無肖似之才,膺萬不堪承之任,猥陳衷懇,斷非飾讓,而不惟未蒙準請,乃反下答鄭重,逈出尋常,臣不勝感激隕越,冒沒祗肅,出而行政,亦已屢矣。區區愚忱,敢不欲策勵駑鈍,殫竭誠力,少答我邸下盛意之萬一,而其奈才拙而識淺,年衰而精耗,觸事昏憤,殆若瞽者之擿埴何哉?今幸忝叨未久,瘡疣未甚,如使及時而獲遞,則臣身可免於顚躓,國事不至於僨敗。況臣素患疝積之症,每當暑濕之節,一倍添苦,動輒數月沈綿,而日昨政席,侵夜歸次,宿證闖發,委身床笫,雜試藥餌,劇歇無常,時日之內,實無以强起陳力,玆不得不疾聲呼籲。伏乞睿慈,特賜體諒,亟解臣見帶之職,以便公私,千萬大願。臣無任云云。答曰,覽書具悉。銓任不可數遞,卿其勿辭行公。
丁亥五月二十五日辰時,王世子座重熙堂。大臣·備局堂上引接入對時,同副承旨李光正,假注書趙斗淳,事變假注書金熙逌,記事官徐有贊·洪在喆,領議政南公轍,左議政李相璜,大護軍趙鐘永,知事趙萬永,漢城判尹李龍秀,工曹參判朴周壽,行都承旨洪起燮,行護軍申絅,應敎朴英載,正言李敦夏,以次進伏訖。公轍曰,朝晝異候,大殿聖體,何如?令曰,安寧矣。公轍曰,中宮殿氣候,何如?令曰,安寧矣。公轍曰,日間睿體,何如?令曰,一樣矣。公轍曰,數日之雨頗洽,移秧適當其時,麥農亦均登云,民事誠多幸矣。令曰,次對爲之。公轍曰,卽見全羅監司李光文所報,則以爲本營內庫穀丙子未捧,今年耗米九百七石零,依已例以乙亥賑餘各穀,準折劃下,俾補支放爲辭矣。本穀見縮,支放不足,每以賑餘穀區劃給代,已成年例,今亦依所請,許令準折取用,何如?令曰,依爲之。出擧條公轍曰,卽見全羅監司李光文所報,則以爲雲峰縣花水山碑閣將卒支放,每年爲六十七石零,而以該縣所在別付米,取耗以用矣。己庚大歉之後,元穀幾皆停蕩,見存之數,只爲二十八石零,而取耗排用,實無其路,本司句管穀中,限七百石劃下爲辭矣。元穀比縮而餘數無多,耗條隨減而支放難繼,此不可以屢煩別劃而不施,就備局句管穀會錄耗中,以此數,許令添劃於見在本穀,每年盡分取耗需用,而後雖値遇歉停蕩之時,此穀則勿令混入,俾無來頭不足之患,何如?令曰,依爲之。出擧條公轍曰,卽見摠戎使朴周壽所報,則以爲北關穀七千石之劃付者,今旣還寢,而本廳事力,凋弊日甚,以嶺南穀七千石,特許永劃,俾爲取耗支放爲辭矣。當初北穀區劃,出於不獲已之政,而旋因該道狀聞還寢,而第該廳事勢,較前無異,不可無給代之擧,故每以各道耗穀劃給,而今又有此請報,顧今諸路封舂,在在枵然,元穀割出,實難議到,就嶺南所在備局句管穀會錄耗中七百石,今年亦爲劃給,以爲需用之地,而此非歲以爲例之事,竝以此分付,何如?令曰,依爲之。出擧條公轍曰,楊州牧檜巖無學·指空碑改建事,曾有成命矣。蓋兩碑,粵自國初,命詞臣撰述豎建,自昔聖意,出於紀功,而非崇尙異敎而然也。所重有在,此不可以財力之難辦,久寢不行,就嶺南移貿錢中三千兩,特爲許劃,使之從便經紀,速卽竣役。又因慶尙監司李鶴秀狀達,豐基郡鳴鳳寺修改時,空名帖三百張成給一款,令廟堂稟處事,有吏曹申目判下者矣。該寺爲兩胎室守護之所,而梵宇頹圮,殘衲渙散不可不及今經紀云。空名帖,非賑政不可輕許,而在前似此之役,或多有特施之例,以二百張成送,何如?令曰,依爲之。出擧條公轍曰,向因八道邸吏等上言稟處事,判下矣。邸弊積痼,漸難支保,此亦都下民瘼中一端,前後申飭,亦旣屢遭,而初若有效,久輒解弛,朝令之不行,寧不駭然?渠輩之以此呼籲,雖極猥越,其在軫念之道矯捄之方,亦不容少緩。上言中諸條,竝依節目,申明施行,俾無敢更煩朝飭,或致重究之意,措辭分付於諸道及各該司,何如?令曰,依爲之。出擧條公轍曰,以賓客相見禮事,頃承遣宮官下詢,而臣曾亦欲以此仰奏而未果矣。相見禮,自是敬待賓僚之美意,而至於重來人,則隨除輒行,事近煩屑,因此而講筵或有掣礙停闕之時,此亦不可不念,在前序次陞降後,輒皆行禮,因其時賓客筵奏有勿行之敎,序次陞降,與重來宜無異同,自今新除賓客,只行相見禮,而重來人,勿爲疊行似好,故敢此仰達矣。相璜曰,賓客相見禮事,臣亦以此,與領相有酬酢於閤外者,領相纔有仰達,臣亦無他見矣。上之於下,以敵禮相接,無見於禮書者,惟一見於宋史祥符年間,仁宗出閤,眞宗選僚佐,令王答拜,伊後倣而行之。至我朝亦然,蓋以賓接之際,禮不可簡也,故援士相見禮,而有此儀節也。鄭玄釋士相見禮曰,士相親始承摯相見,繹始字之義,則每見之不如是可知。然則今此賓客之每除輒行,未見有據,領相纔又擧故相金若魯所奏仰達,而故相,以座次爲節之論,亦未見有襯合於古禮者。臣意則以士禮爲照,而歸重於始見,初拜人一番行禮之後,陞降與重來,竝爲除禮,恐好矣。令曰,依此爲之,可也。公轍曰,訓鍊大將申鴻周,有實病,今日次對,來待朝房,而不能登筵矣。令曰,大臣就座。光正曰,諸宰奏事。鐘永等曰,臣等無稟達事矣。光正曰,玉堂有所懷乎?英載曰,臣別無所懷矣。敦夏所懷,臣謂金甲島爲奴罪人克觀,更令王府,嚴鞫得情,夬正王法,宜矣。令曰,不從。出擧條臣謂逆賊尙魯,亟施孥戮之典,宜矣。令曰,不從。出擧條臣謂梟示罪人性世,亟施孥戮之典,宜矣。令曰,不從。出擧條臣謂金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑,宜矣。令曰,不從。出擧條臣謂充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑,宜矣。令曰,不從。出擧條臣謂屛裔罪人韓植林,嚴鞫得情,夬正典刑,宜矣。令曰,不從。出擧條臣謂島配罪人睦台錫,亟令王府,拿鞫嚴問,明正典刑,宜矣。令曰,勿煩。出擧條臣謂黑山島荐棘罪人趙璟鎭,亟令王府,嚴鞫得情,夬正典刑,宜矣。令曰,已有大朝處分,勿煩。出擧條光正曰,臺諫傳達之際,奏對有所不審,事體極涉未安,推考,何如?令曰,依爲之。出擧條敦夏曰,臣以遐土賤蹤,言議風采,本不合於淸朝耳目之任,而猥登筵席,所懷奏達之際,做錯非細,至有承宣請推之擧,臣以此情踪,何敢一刻晏然於臺次乎?請令遞斥臣職。令曰,勿辭,亦勿退待。出擧條光正曰,臺臣被推,例當避嫌,而措語之際,做錯非細,臺體本自嚴重,生疎亦宜有警,推考,何如?令曰,依爲之。出擧條敦夏曰,臣於避嫌奏達之際,言辭拙訥,至於承宣再推之擧,臣滿心惶悚,無地可容,以此情踪,其何可一刻蹲冒於臺次乎?請令遞斥臣職。令曰,勿辭,亦勿退待。出擧條光正曰,今日賓對,憲府諸臺,無一人進參,事甚未安。竝推考,何如?令曰,依爲之。出擧條令退,大臣諸宰先退,承史以次退出。
上在昌德宮。常參·經筵,以代理停。
徐耕輔達曰,合辭許久闕達,事甚未安。未肅拜·呈告人員,竝卽牌招,何如?令曰,依。
李奎鉉啓曰,明日景祐宮夏享祭齋戒相値,經筵頉稟之意,敢啓。傳曰,知道。
洪起燮,以兵曹言達曰,明日動輿時,本曹堂上陪衛二員,當爲備員,而參知黃燾,受由在外,無以進參,令政院稟令變通,仍令該曹,以在京無故人口傳差出,待下批,牌招,以爲備員之地,何如?令曰,依。
洪起燮達曰,因兵曹草記,明日動輿時,本曹堂上陪衛二員,當爲備員,而參知黃燾,受由在外,無以進參。令政院稟令變通,仍令該曹,以在京無故人口傳差出,待下批,牌招事,依下矣。合有變通之道,何以爲之?敢稟。令曰,許遞。旣承下敎,前望單子入之。
兵曹參知前望單子入之,洪敬謨代點。
吏曹,兵曹參議單洪敬謨,參知單柳季獜。
令于洪起燮曰,承旨有闕之代,旣承下敎,前望單子入之。承旨前望單子入之,金鏴代點。
洪起燮達曰,新除授右副承旨金鏴,卽爲牌招,以爲淸齋之地,何如?令曰,依。
注書權大肯病,代以李寅皐爲假注書。
令于李奎鉉曰,副提學有闕之代,旣承下敎,前望單子入之。
副提學前望單子入之,鄭基善代點。
徐耕輔達曰,大司憲金陽淳,執義鄭禮容,掌令朴齊明·金裕憲,持平權馥·任文白牌不進,監察茶時之意,敢達。令曰,知道。
以大司諫李明鉉,司諫徐左輔,獻納金羽根,正言鄭德和·李敦夏,執義鄭禮容,掌令朴齊明·金裕憲,持平權馥·任文白牌不進罷職令旨,令于徐耕輔曰,只推。
令于洪起燮曰,明日出宮門路,以貮極門爲之。
令于李光正曰,發遣吏郞,諸執事淸齋與否,摘奸以來。
李光正達曰,密符親納例也,而前平安監司李羲甲,謂有身病,所佩密符,使其褊禆替納,事甚未安。推考,何如?令曰,依。
義〈禁〉府照目粘連,左漕倉領運差使員龜山僉使宋彦民,右漕倉領運差使員赤梁僉使黃重河等,矣本府議達內,近來正供之全不致愼,以穀色之麤劣,念極駭然,領運則雖與監捧有異,矇然受載,亦極疎忽。竝只以此照律,罪各笞四十收贖,附過還職私罪。達依準。又照目粘連,恭陵令權達準,矣本府議達內,陵令之病親呈辭外,從便往來,自是流來定式,差祭之必以入直,亦是格例,此囚之非呈辭下鄕,以出直差祭,則俱無可罪之端是白乎矣,所居雖曰遠道,日字無端曠久,不可無警,以此照律,罪笞五十收贖,解見任別敍私罪。達依準爲旀,功減一等爲良如敎。又照目粘連,中官趙浚英,矣本府議達內,公事出入,何等敬謹,則身爲中官,誤踏達字,事甚駭然。以此照律,罪笞四十收贖,附過還職私罪。達依準爲旀,功減一等爲良如敎。又照目粘連,長番內官鄭喜常,矣本府議達內,近來中官輩,睯不知畏,已極痛歎,門路頒布,何等至嚴,則無端誤傳,以致臨時改下之境,擧行之妄錯,節節駭然,不可不嚴勘。以此照律,罪杖一百收贖,告身盡行退奪私罪。達依準爲旀,功減一等爲良如敎。
上在昌德宮。常參·經筵,以代理停。
王世子詣景祐宮,入齋室後,內閣·政院·藥房·春坊口傳問安。答曰,知道。
金蘭淳啓曰,明日經筵,取稟。傳曰,停。
洪起燮達曰,明日常參,取稟。令曰,停。
又達曰,大司憲金陽淳,執義鄭禮容,掌令朴齊明,持平任文白未肅拜,掌令金裕憲,持平權馥呈辭,監察茶時之意,敢達。令曰,知道。
金蘭淳達曰,來初一日輪對日次矣,敢稟。令曰,爲之。
令于李奎鉉曰,禮房承旨,馳詣受香諸處,奉審摘奸以來。
洪起燮達曰,假注書李寅臯,時無職名,令該曹依例付軍職,冠帶常仕,何如?令曰,依。
承旨前望單子入之,安光直代點。
洪起燮達曰,新除授同副承旨安光直,卽爲牌招,以爲淸齋之地,何如?令曰,依。
司諫前望單子入之,洪赫代點。
安光直達曰,新除授司諫洪赫,方在罷散中,何以爲之?敢稟。令曰,敍用。
玉堂前望單子入之,校理趙萬協·朴齊明,副校理洪彦謨·尹正鎭,修撰朴容壽·李憲兢,副修撰徐萬淳·高時臣代點。
金鏴達曰,新除授副修撰徐萬淳,以前任殷山縣監,方在解由未出中,何以爲之?敢稟。令曰,勿拘。
掌令前望單子入之,柳可均代點。
吏曹口傳政事,以具載默爲通津府使。
金蘭淳,以侍講院言達曰,兼司書徐左輔,時無職名,令該曹口傳付軍職,何如?令曰,依。
兵曹口傳政事,副司果單徐左輔。
安光直達曰,卽者義禁府都事來言,動輿時輿側鳴錚罪人李鼎夏等六人,移送秋曹云矣,敢達。令曰,知道。
丁亥五月二十七日辰時,王世子詣景祐宮,夏享祭攝行動輿入對時,行都承旨洪起燮,行左承旨金蘭淳,右副承旨金鏴,假注書趙斗淳,記事官徐有贊·洪在喆,檢校直提學趙鐘永,檢校直閣李嘉愚,檢校待敎徐憙淳以次陪立。時至,王世子具翼善冠·衮龍袍,乘輿出貮極門,至協陽門外,相禮贊請降輿,王世子降輿。至肅章門外,相禮贊請乘輿,王世子乘輿,由進善門。至敦化門外。相禮贊請降輿乘輦,王世子乘輦。至景祐宮大門外,相禮贊請降輦乘輿,王世子乘輿。至齋室門外,相禮贊請降輿,王世子降輿,入齋室。少頃,相禮贊請外備,王世子出詣望位禮位板,行再拜禮,仍入室奉審訖,還入齋室,入齋室後問安勿爲之事。出令旨令曰,司諫許遞,旣承下敎,前望單子入之。出令旨令曰,不善待令中官,令該府拿處。出令旨令曰,近來中官之習,益無嚴,至於今番趙文遠言之,廟庭出入,行步徐緩,屢次令召,終不來待,紀綱所在,萬萬痛駭,爲先罷職,令該府拿問嚴勘。出令旨令曰,當該承旨遞差,旣承下敎,前望單子入之。出令旨睿製夏享齋居聯句,令承史·閣臣·春坊賡進。令曰,玉堂入直與副提學外,竝許遞,旣承下敎,前望單子入之。出令旨令曰,當該承旨推考。出令旨令曰,臺諫有闕之代,旣承下敎,前望單子入之。出令旨令曰,未下直守令,皆令明日辭朝。出令旨令曰,新除授玉堂中罷散人,竝敍用,削職人,竝蕩滌敍用。出令旨令曰,守令有闕之代,旣承下敎,令該曹口傳擇差。出令旨諸臣以次輪回詣閤。
上在昌德宮。常參·經筵,以代理停。
自巳時至人定,灑雨下雨,測雨器水深二寸三分。自人定至二十九日開東,灑雨下雨,測雨器水深九分。
大祭罷後,內閣·政院·藥房·春坊口傳問安。答曰,知道。還內後,內閣·政院·藥房·春坊口傳問安。答曰,知道。
金蘭淳啓曰,明日經筵,取稟。傳曰,停。
洪起燮達曰,明日常參,取稟。令曰,停。
洪起燮,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
安光直達曰,合辭許久闕達,事甚未安。未肅拜·呈告人員,竝卽牌招,何如?令曰,依。
洪起燮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,原州府使吳致賢下直,長弓一張·長箭一部·片箭一部·筒兒一箇賜給。
令于金蘭淳曰,向來申飭之後,禮判之尙不上來者,其不有損於事體乎?令政院各別申飭,使之卽速上來察任。
令于洪起燮曰,夜聞兵判之近到東郊,若將卽見,不勝欣喜,今已日晩,尙無入城之報,余心之企待鬱念,當作何懷?自政院招致龍虎營將校,其去就,卽刻知入,余方臨軒而待,以此意一體申飭。
令于洪起燮曰,禮·工換房。
金蘭淳達曰,明日傳番,禮房承旨當爲齋宿,右副承旨李光正,卽爲牌招,何如?令曰,依。
持平任文白達曰,臣素乏風裁,重以聾瞽,淸朝耳目之官,初不近似,而柏府特點,忽下夢想之外,臣感激恩私,雖不得不章皇祗肅,粗伸叨謝之忱。第臣於本府,已經掌憲,揆以公格,在所當遞,賤疾間添,召牌屢違,來避此遲,所失尤大,以此情踪,何可晏然蹲冒於臺次乎?請令遞斥臣職。答曰,依達。
金蘭淳啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,李祖馨落點。
令于安光直曰,都承旨·左承旨·右承旨竝許遞,旣承下敎,前望單子入之。
承旨前望單子入之,李嘉愚·李憲瑋·南履懋代點。
以大司諫李朝鉉,司諫洪赫,獻納金羽根,正言鄭德和·李敦夏,執義鄭禮容,掌令柳可均·金裕憲,持平權馥牌不進罷職令旨,令于安光直曰,只推。
李光正,以弘文館言達曰,新除授校理趙萬協,副修撰高時臣·徐萬淳在外,下番姑降入直,事甚未安。校理朴齊明,副校理洪彦謨·尹正鎭,修撰朴容壽·李憲兢,竝卽牌招,以爲推移入直之地,何如?令曰,依。
以副校理洪彦謨·尹正鎭,修撰李憲兢牌不進罷職令旨,令于李光正曰,只推。
安光直,以都摠府言達曰,副摠管李觀植,以禁衛中軍,軍兵等中日試射放事南別營晝仕出去之意,敢達。令曰,知道。
李光正以成均館同知館事意達曰,文廟守僕,依宗社守僕例,試才抄擇別單達下事,曾有定式矣。守僕梁翊東瓜朔,代以生徒守僕試才抄擇備三望受點次,別單書入之意,敢達。令曰,知道。
禮曹判書李勉昇書曰,伏以臣於病伏沈淹之中,伏奉令旨,以臣爲禮曹判書者,臣惝怳震越,如夢如眞。臣賦性儱侗,到處瘡疣,而邸下寬假之,涉世迂闊,自分棄捐,而邸下收錄之,陶甄之澤,若偏臣身,臣是何人,霑鴻渥而荷龍光,若是隆且厚哉?惟宜不竢駕屨,少伸叨謝之忱,而半年京邸,重罹疾病,急於調治,顚倒尋鄕,非惟昔疾未愈,不幸別症又加,外而風痺麻木,手脚蹇澁,內而癖積衝亘,嘔泄交作,刀圭不效,神氣漸脫,見方委頓床笫,動須人扶,陳力就途,初非可論。蓋人臣事君,不一其方,文學政事,言論才諝,孰非可以藉手者,而臣未嘗有一於此,區區所自期者,只在筋力趨走,以爲沒身報效之道矣。命與仇謀,事與心違,蠢動無期,涓埃莫酬,拊躬自悼,此何人斯?北望雲天,有淚如瀉而已。今欲貪榮畏義,生死向前,則氣力之所不可强也,坐犯違傲,淹延時月,則義分之所不敢出也。玆敢不避猥屑,仰暴實狀,縣道封函,益增悚蹙。伏乞离明,諒臣困劇之狀,察臣危苦之情,亟許鐫遞臣職名,仍令選部,勿復檢擬,俾得安意調息,少保殘喘,千萬血祝。且臣所帶籌堂有司之任,亦非閒司漫職之比,匪才僥冒,已多尸素之愧,跨朔虛縻,又添瘝曠之罪。況今病勢,萬無時月之內就列之望,亦願竝賜遞免,以存國體,以安私分,幸甚幸甚。臣無任云云。答曰,覽書具悉。病情則雖未知何如,而世祿之臣,擧懷長往之心,則朝廷其將無人乎?此乃余自反處,不勝瞿然。
丁亥五月二十八日子時,王世子詣景祐宮,夏享祭攝行入對時,行都承旨洪起燮,行左承旨金蘭淳,左副承旨金鏴,同副承旨安光直,假注書趙斗淳,記事官徐有贊·洪在喆,檢校直提學趙鐘永,檢校直閣李嘉愚,檢校待敎徐熹淳,以次侍立。時至,王世子具翼善冠·衮龍袍以出。贊禮導王世子,導至板位前。贊禮贊請再拜,仍行奠幣禮。贊禮導王世子,詣盥洗位,盥手訖。陞自東階,詣神位前,北面跪。起燮奉香,鏴奉鑪以進,贊禮贊請三上香,王世子三上香。贊禮贊請執瓚灌池,進幣瓚爵官朴宗薰奉瓚跪進,王世子執瓚灌池。贊禮贊請執幣獻幣,宗薰奉幣進,王世子執幣,授奠幣瓚爵官權敦仁,奠于案。贊禮贊請降復位,贊禮贊請行初獻禮,王世子陞自東階,詣神位前。宗薰奉爵以進,王世子獻爵,大祝讀祝文訖,王世子俯伏興。贊禮導王世子,降復位,執禮請行亞獻禮,謁者引亞獻官李相璜,詣神位前,行禮訖。執禮請行終獻禮,謁者引終獻官洪顯周,詣神位前,行禮訖。贊禮導王世子,詣飮福位,禮訖降復位,行再拜禮。贊禮導王世子,詣望燎位,禮訖。贊禮贊請禮畢,王世子還入齋室,諸臣以次陪立。相禮贊請外備,王世子具翼善冠·衮龍袍以出。相禮贊請乘輿,王世子乘輿。至大門外,降輿乘輦。相禮贊請進發,至敦化門外,相禮贊請降輦乘輿,由進善門,至肅章門外,相禮贊請降輿,至協陽門外,相禮贊請乘輿,王世子乘輿,由貮極門還內後,請臣以次退出。
上在昌德宮。常參·經筵,以代理停。
翌日大殿·中宮殿·世子宮,內閣·政院·玉堂·藥房口傳問安。答曰,知道。世子嬪宮口傳問安。答曰,知悉。
藥房提調趙萬永,左承旨李光正啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
藥房提調趙萬永,左承旨李光正達曰,伏未審日間,大殿聖體,若何?中宮殿氣候,若何?宮享禮成,勞動之餘,睿體,何如?臣等不任區區伏慮,敢來問安。答曰,大殿聖體萬康,坤殿玉候萬安,余亦一樣矣。大殿·中宮殿口傳問安。答曰,知道。世子嬪宮口傳問安。答曰,知悉。
李光正啓曰,明日經筵,取稟。傳曰,停。
李光正達曰,明日常參,取稟。令曰,停。
安光直達曰,合辭許久闕達,事甚未安。未肅拜·呈告人員,竝卽牌招,何如?令曰,依。
李憲瑋達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
令于李光正曰,禮房承旨,馳詣宗廟·景慕宮,奉審摘奸以來。
李光正達曰,新除授同副承旨南履懋,時在廣州地,斯速乘馹上來事,下諭,何如?令曰,依。
令于李光正曰,都承旨牌招。
李光正達曰,右副承旨李嘉愚,今日不爲仕進,卽爲牌招,何如?令曰,與在外承旨許遞,旣承下敎,前望單子入之,待下批,牌招察任。
承旨前望單子入之,趙寅永·尹秉烈代點。
令于安光直曰,左承旨許遞,旣承下敎,前望單子入之。
承旨前望單子入之,金元根代點。
安光直達曰,新除授同副承旨金元根,卽爲牌招,何如?令曰,依。
令于安光直曰,右承旨許遞,旣承下敎,前望單子入之。
承旨前望單子入之,柳鼎養代點。
金鏴,以弘文館言達曰,副校理洪彦謨·尹正鎭,修撰李憲兢,旣有只推之令,竝卽牌招察任,何如?令曰,依。
又以弘文館言達曰,新除授校理趙萬協,時在京畿楊州地,副修撰高時臣,時在全羅道昌平地,徐萬淳時在平安道殷山縣任所,經筵入番事緊,請竝斯速乘馹上來事,下諭。令曰,依達。
金鏴達曰,卽者檢閱李根友,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
令于尹秉烈曰,余則言必敷心,而兵判則一向固執,揆以道理實爲可歎,公私之際,私不可掩公,兵曹判書金逌根,爲先下義禁府推考。
令于尹秉烈曰,兵判禁推分揀,招致政院,問達以入。
令于尹秉烈曰,問達置之,肅單卽刻捧入,余方臨軒以待,政院卽速擧行,毋敢遲滯。
尹秉烈達曰,兵曹判書金逌根,屢屢飭令之下,謂有情勢,終不肅謝,直出禁扄,揆以事體,誠極未安,從重推考,何如?令于尹秉烈曰,前後書答,敷心洞言,今夜飭令,有足感回,而一向固執,直爲出去者,非但大違道理,余心之缺望,尤當如何?事旣至此,不可仍寘,兵曹判書金逌根,施以罷職之典,雖以爾等言之,傳令之地,不能據職,坐見其出禁扄者,誠爲萬萬寒心,竝遞差。
令于尹秉烈曰,承旨有闕之代,旣承下敎,前望單子入之。
以右副承旨趙寅永牌不進罷職令旨,令于尹秉烈曰,只推。
以副校理洪彦謨·尹正鎭,修撰李憲兢牌不進罷職令旨,令于尹秉烈曰,只推。
兵曹口傳政事,護軍洪起燮。
兵曹口傳政事,副護軍李嘉愚。
掌令柳可均達曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺塲屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辨也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒。伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰,能文善生,有曰,綱之論豐德事,必被竄,有曰,綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。噫嘻痛矣,世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃以一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得正,夬正典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻,趙璟鎭憸詖之性,鄙瑣之行,爲世所目,與人不齒者久矣。至於日昨筵達,何爲而發也?外託進言,內蓄禍心,旨意閃忽,遣辭憯毒,蓋其心固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使,假名於柳榮五,而機關潛動,接踵於趙璟鎭,而手脚畢露,其計則愈出愈巧,而顯售嘗試,其意則無忌無憚,而陰懷壞亂。所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國。況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日,鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,夬正典刑。答府曰,申鼎朝等事,不從,申綱·黃允中等事,不從,韓植林事,勿煩,睦台錫事勿煩,趙璟鎭事,已有大朝處分,勿煩。
以大司諫李朝鉉,司諫洪赫,獻納金羽根,正言鄭德和·李敦夏,執義鄭禮容,掌令金裕憲,持平權馥·李祖馨牌不進罷職令旨,令于尹秉烈曰,只推。
尹秉烈,以都摠府言達曰,副摠管洪命周,以刑曹參判,本曹坐起,晝仕出去之意,敢達。令曰,知道。
義禁府申目,左漕倉都差使員昌原府使金宅基原情云云。徽旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達,依準。又申目,㓒谷前府使金宗淳,泗川前縣監李時榮等原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,竝只議處,何如?判付達,依準。又申目,中官趙文遠原情云云。徽旨內辭緣,泛稱遲晩,所當請刑是白乎矣,長番內官勿爲請刑,載在大典通編,議處,何如?判付達,依準。又申目,中官朴道性原情云云。徽旨內辭緣,泛稱遲晩,所當請刑是白乎矣,長番內官勿爲請刑,載在大典通編,議處,何如?判付達,依準。
兵曹判書金逌根書曰,伏以臣於日前,悉陳危苦慙痛之情狀,仰備聰聽,竊庶幾邸下俯垂鑑諒,卽賜斥退,俾臣得以杜門訟愆,沒齒自靖矣。及伏奉下答,不惟不加哀矜,惻怛之仁,乃反操切縛束,逃遁不得,必欲使臣,顚倒昌披,喪其所守而後已,何邸下薄臣爲人,至於此極也?臣實死罪,不能無憾於平日所仰望者也。臣雖無似,亦嘗奉敎於君子,粗聞緖餘,人臣之義,不徒以趨走爲恭,承奉爲忠,進退出處之間,惟視其義理當否而已。義固可進,卽駕屨在所不俟,苟爲不然,循墻亦謂之恭,何嘗有一切之法,硬定而不易者哉?管子云,禮義廉恥,國之四維,四維不張,國乃滅亡。廉恥之於人臣,所關尤大,以臣之情地與所遭,對人言笑,食息如常,尙論之士,猶或非之。今若迫於嚴令,諉以趨走承奉,拚棄禮義,冒沒廉恥,揚揚貪進爲世所棄,是宜邸下之所甚不欲也。臣之一身,固不足恤,而聖朝四百年培養士大夫禮防,果何如,而得不爲管子之罪人乎哉?臣之平日言行,雖無裨益於世道,而亦不忍國家四維之壞亂,自臣始也。噫,器滿則覆,步驟則顚,福過災生,官成禍隨,人事固然,惟明者察微炳幾,善處乎屈伸消長之際,猶難保其萬無一虞,而臣之昏闇庸愚,昧於事理,當滿驟之時蹈禍之地,而進進不已,圖占雄藩,此乃所以天奪其魄,俾至顚覆也。中路慘變,振古所無,而不於臣身,橫及無辜,使臣抱終身之恨,負難洗之累,天之惡滿忌盈,報施於臣者,亦甚著矣。臣向固無知妄作,理宜一敗,今者亡羊補牢,雖曰晩時,折臂成醫,尙有餘日,榮塗一步,鐵限在前,臣自西歸時,寸心已矢,人言雖在於矢心之後,矢心愈堅於人言之後,以此以彼,臣之不可以常人自處,婦孺皆可知之,復何云哉?飭令轉嚴,株守莫改,上下相持,徒損事體,擔舁病軀,來伏郊外,又此哀鳴於离明之下。伏乞,特垂好生之德於不報之地,哀憫其窮蹙無歸之狀,卽賜鐫斥,仍治臣逋慢抗令之罪,以正朝綱焉。臣無任云云。答曰,覽書具悉。余爲卿洞言之矣,余之所依賴於卿家者,奚但外家而已哉?卿家之於王國,勳勞之大,誠忠之切,其果,何如,而一介趙璟鎭,暗懷不良之心,外施嘗試之計,驟看而論之,處分雖似過中,徐察而言之,島棘猶屬輕寬,且此非渠所可自辦,慫慂指使,明若觀火,則未及査得,先爲解放,豈不爲群不逞之適中所願乎?未得根窩之前,璟鎭雖老死海中,不可使生出島棘,余意已決矣。以卿家謙謹之規,以此爲萬萬難安者,不害爲美事,而在朝家防微杜漸之道,豈可不嚴懲而痛斥乎?且卿若還朝,供職如前,宵小之窺覘,永無彤影,則曲從卿言,以安卿心,余無所惜,而今何可議到於宥還乎?自卿之來住近郊,思戀之情,一倍難抑,卿亦豈無是心耶?人情克伸,則天理無悖,卿其毋復固執,卽速入來,以慰許久相阻之情也。余言至此,卿亦豈不犁然?
副提學鄭基善書曰,伏以經幄仰關帝學,初政尤宜遴選,必得醇儒任之,然後發揮道要,感格君心,大明謹始之規,以爲出治之本,此朱子告時君之辭,臣嘗三復于斯,以爲今日着題語也。竊伏惟离明代照,器使群工,除書一下,朝野拭目,此政謹始端本之會,尤宜妙選儒學之士,裨補聲明之治,而日者玉署代點,何爲而及於臣身也?臣誠惝怳悸恐,歷屢日而不知措躬之所也。夫是職也,古所稱經幄之任,而一館之長,其責尤重,敷析精微之蘊,開廣緝熙之工,以之資啓沃而備顧問,卽其職耳。今邸下,將以是責之於臣也,則萬萬非其人矣,將以榮其身侈其銜而已也,則其亦異朱子之言矣。臣本菲姿,跡又孤畸,而遭逢休熙,厚沐恩造,班聯不離邇密,踐歷殆遍淸華,臣實何能,僥冒至此,罔非我大朝殿下庇覆曲成之德之恩,而今邸下,又加甄拔,眷錄愈隆,同朝艷聳,閶門攢祝,洪私若偏,感激居先。況今睿志方勤,至化有兆,士苟負才,此正其時,獨恨臣有其時無其才耳。噫,臣始旣魯莽,近益荒廢,前經古史,都屬矇昧,一知半解,亦歸昏忘,自顧枵然,便一沒字之碑,今雖欲感恩畏義,趨走爲恭,將何所藉手而爲役哉。祗足以玷淸選而累睿簡,此臣所以徊徨踧踖,不敢爲冒進之計者也。抑臣又聞之,驅策所以服馬,而必程其力,乳哺所以養子,而必節其飽,誠以逾於力則致顚,過於飽則成疾故也。今臣綿薄之力,無以重任,而小器之受,不啻過量,區區犬馬之忱,雖切於圖報,亦安得不疾痛必呼,重有望於睿慈之下?伏乞离明,俯垂鑑諒,將臣新授職名,劃卽鐫改,以重公器,以安私分焉。臣無任云云。答曰,覽書具悉。卿其勿辭行公。
同副承旨金元根書曰,伏以臣卽奉除旨,以臣爲承政院同副承旨,臣固當趨承之不暇,而臣與右承旨臣李憲瑋,有內外從應避之嫌,在下當遞,法例卽然,玆敢短章呼籲。伏乞离明,亟遞臣職,以存公格。
檢閱李根□書曰,伏以臣母,素以風眩之症,寧日恒少,而卽接家信,則近因暑雨之薰濕,遂致調理之失宜,重添感冒,一倍澌綴,委頓床笫,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞离明,亟命鐫改臣職,以便救護,仍治臣擅離之罪,以肅朝綱焉。臣無任云云。覽書具悉。爾其勿辭救護。
上在昌德宮。常參·經筵,以代理停。
安光直啓曰,明日經筵,取稟。傳曰,停。
安光直達曰,明日常參,取稟。令曰,停。
安光直啓曰,來初五日,朝參日次矣,敢稟。傳曰,停。
安光直達曰,合辭許久闕達,事甚未安。未肅拜·呈告人員,竝卽牌招,何如?令曰,依。
安光直啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
安光直達曰,輪對官來待矣。令曰,入對。
又達曰,右承旨趙寅永,左副承旨柳鼎養,同副承旨金元根,今日不爲仕進,竝卽牌招,何如?令曰,依。
承旨前望單子入之,申在植·李鼎秉代點。
安光直達曰,新除授右副承旨李鼎秉,卽爲牌招,何如?令曰,依
安光直啓曰,卒領府事金載瓚等諡望,議政府粘目,達下矣,政官牌招開政下批,何如?傳曰,允。
又啓曰,吏曹判書金敎根,參判朴綺壽,參議權敦仁牌不進推考徽旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
令于安光直曰,右承旨·左副承旨·右副承旨·同副承旨竝許遞,旣承下敎,前望單子入之。
承旨前望單子入之,李嘉愚·徐耕輔·金元根·金敎喜代點。
安光直達曰,新除授左副承旨徐耕輔,右副承旨金元根,同副承旨李嘉愚,竝卽牌招,何如?令曰,依。
又達曰,新除授承旨金敎喜,以前任寧邊府使,方在解由未出中,何以爲之?敢稟。令曰,勿拘。
安光直,以侍講院言達曰,兼輔德金鏴,時無職名,令該曹,口傳付軍職,何如?令曰,依。
兵曹口傳政事,副護軍單金鏴。
兵曹口傳政事,副護軍單李憲瑋。
令于安光直曰,都承旨·左承旨竝許遞,旣承下敎,前望單子入之。
承旨前望單子入之,金鏴·尹秉烈代點。
金元根達曰,大司憲金陽淳,執義鄭禮容,掌令柳可均·金裕憲,持平權馥·李祖馨牌不進,監察茶時之意,敢達。令曰,知道。
以大司諫李朝鉉,司諫洪赫,獻納金羽根,正言鄭德和·李敦夏,執義鄭禮容,掌令柳可均·金裕憲,持平權馥·李祖馨牌不進罷職令旨,令于金元根曰,只推。
徐耕輔啓曰,吏曹判書金敎根,參判朴綺壽,參議權敦仁再牌不進推考徽旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書參判更爲牌招。
以吏曹參議權敦仁三牌不進禁推徽旨,令于徐耕輔曰,分揀。
徐耕輔啓曰,吏曹判書金敎根,參判朴綺壽,參議權敦仁三牌不進推考徽旨及禁推徽旨,今方捧入,而開政命下之後,連事違召,無意承膺,事體所在,誠極未安。參判陳書,判書所當更請牌招,而係是一日四牌,何以爲之?敢稟。傳曰,書答已下云,與判書·參議,更爲牌招。
徐耕輔達曰,吏曹參議權敦仁四牌不進,依定式,禁推徽旨捧入之意,敢達。令曰,知道。
以吏曹參議權敦仁四牌不進禁推徽旨,令于徐耕輔曰,分揀。
有政。吏批,判書金敎根,參判朴綺壽進,參議權敦仁牌不進,右承旨徐耕輔進。卒領府事金載瓚爲文忠,贈禮曹判書周世鵬爲文敏,贈左參贊魚漢明爲忠景,卒吏曹判書申公濟爲貞敏,卒工曹判書柳戇爲孝簡,卒吏曹判書朴崙壽爲忠憲,卒知事金太虛爲襄武,卒吏曹判書趙尙鎭爲翼貞,卒吏曹判書洪羲臣爲翼靖。以南履懋爲禮曹參議,李時學爲寧陵令,兪春柱爲禁府都事,金炳祥爲昭顯墓守衛官,李啓祚·李遠培爲愍懷墓守衛官。
兵批,判書未差,參判金熙華入直進,參議洪敬謨病,參知柳季獜受由,右副承旨金元根進。護軍申在植·金蘭淳,副護軍李奎鉉·李光正·柳鼎養·趙寅永·李鼎秉·金敎喜·南履懋·黃燾,副司直任文白·沈鈁·朴來謙·朴升鉉·洪永觀,副司果金大坤·李同淳·李趾秀·鄭知容,副司正李寅皐,以上竝單付。
徐耕輔,以奎章閣言達曰,景慕宮望廟樓,今朔奉審,無頉之意,敢達。令曰,知道
又以弘文館言達曰,副校理洪彦謨·尹正鎭,修撰李憲兢,旣有只推之令,竝卽牌招察任,何如?令曰,依。
以副校理洪彦謨·尹正鎭,修撰李憲兢牌不進罷職令旨,令于徐耕輔曰,只推。
徐耕輔,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
刑曹申目粘連,京囚玄得相獄事,更爲就議于大臣,則領議政南公轍以爲,踢傷,旣在速死處,而其死在於翌日,則論以獄體,難付傅生,而平日無必殺之怨,孱質急自脫而然,惟望睿裁云。左議政李相璜以爲,踢旣由渠,死實由踢,原情傅輕,終有乖於皐陶曰,殺之義,已獻前議,今無異見云,臣等以爲其事也,只要脫身而使足其情也。非由故犯而必殺,則參情援據,宜付惟輕,而持法議讞,恐難原恕,依前訊推,何如?判付達,玄得相段,旣無必殺之心,急於自救之計,則直歸之於償命者,似非恤刑之意,特用傅生,施以減死定配之律爲良如敎。又申目粘連,京囚金景喆獄事,更爲就議于大臣,則領議政南公轍以爲,足踢,只出屍親之招,他無詞證,意或有一分稱冤之端,而自下所守者法耳,恐不可輕議傅生云。左議政李相璜以爲,反復原案,慗不無疑眩之端,今此踢傷,更無他證之可引,則傅之罪疑,恐難輕議云,臣等以爲,實因雖著踢痕,詞證只憑屍親,古人所謂起疑於無疑者,政指此等處,而推諉無人,公法難撓,依前訊推,何如?達。金景喆段,大臣·秋堂,皆以不無可疑爲議,則可疑之獄,何可爲償命乎?與其旣不償命,而置之於不生不殺之科,無寧卽施次律,金景喆,特爲減死,勿限年遠惡地定配爲良如敎。
吏曹參判朴綺壽書曰,伏以輿衛夙戒,宮享禮成,徹曉勞動,睿度彌康,歡忭之情,大小惟均,臣於月前,伏奉除旨,以臣爲吏曹參判者,臣誠惝怳悸恐,久益靡措。噫,淸朝愼揀,何官不然?而至於選部,責任尤重,凡所以甄別流品,激揚淸濁,乃其職耳,佐貮之任,雖與長官有間,而通塞之際,無不預聞,承乏之時,或至代斵,一例差擬,無拘緊漫,此又惡三堂之別也,臣亦嘗猥參銓席之末議,而效蔑毫毛,愧深汗顔,今何可諉以宿趼,而晏然趨冒於更進一步地乎?臣本樗櫟散材,文質無當,而偏蒙大朝非常之恩造,周旋邇密,歷揚淸顯,前後所叨,罔非踰分,風雲雨露,薰沐滿身,感激圖報,不知死所。志願已足,更何希冀?顧今离明代照,勵精圖治爲官擇人,其難其愼,而乃於一初之會,又畀臣以萬萬不敢承當之任,如臣無似,何以得此?居寵若驚,撫躬增恧,臣身之過福招災,固不足恤,竊恐玷名器而累睿簡,非細故也。且臣稟性迂拙,罕接人事,公退之暇,閉門却掃,年衰白紛,聾聵日甚,太不近似於見職之狀,抑亦一世之所共知,臣何敢故爲飾辭,自附循墻之義也哉?召牌屢臨,承膺無路,玆敢冒入文字,仰暴衷懇。伏乞离明,俯垂諒察,將臣新除職名,亟賜鐫遞,回授可堪之人,不勝大願,臣無任云云。答曰,覽書具悉卿其勿辭行公。
丁亥閏五月初一日辰時,王世子座重熙堂,輪對官入對時,左承旨安光直,假注書李寅臯,記事官徐左輔·洪在喆,以次進伏,輪對官吏曹正郞李賢默,佐郞張鳳周,戶曹正郞李謙秀·安仁,佐郞金箕默,東氷庫別提南勉中,儀賓都事李秉國,典簿金箕詢,以次進伏楹外訖。令曰,輪對官以次進前,奏職姓名及職掌所懷也。賢默等,以次奏職姓名及職掌訖,輪對官以次先退,令退,承史以次退出。
上在昌德宮。常參·經筵,以代理停。
巳時午時,日暈。
徐耕輔啓曰,明日經筵,取稟。傳曰,停。
徐耕輔達曰,明日常參,取稟,令曰,停。
尹秉烈,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
尹秉烈達曰,合辭許久闕達,事甚未安。未肅拜·呈告人員,竝卽牌招,何如?令曰,依。
尹秉烈啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于尹秉烈曰,夜深與如有小朝擧行之事,則以徽旨開閉事定式。
金鏴達曰,假注書趙斗淳,身病猝重,勢難察任,今姑改差,何如?令曰,依。
趙斗淳改差,代以李源益爲假注書。
令于金鏴曰,前兵曹判書金逌根敍用。
兵曹口傳政事,大護軍單金逌根。
尹秉烈達曰,大司憲金陽淳,執義鄭禮容,掌令柳可均·金裕憲,持平權馥·李祖馨牌不進,監察茶時之意,敢達。令曰,知道。
以大司諫李朝鉉,司諫洪赫,獻納金羽根,正言鄭德和·李敦夏,執義鄭禮容,掌令柳可均·金裕憲,持平李祖馨·權馥牌不進罷職令旨,令于尹秉烈曰,只推。
徐耕輔達曰,諡號,憲府則雖已署經,諫院則尙未署經,未肅拜·呈告人員,竝卽牌招,以爲署經之地,何如?令曰,依。
令于金鏴曰,兵曹判書有闕之代,旣承下敎,前望單子入之。
兵曹判書前望單子入之,金逌根代點。
尹秉烈達曰,新除授兵曹判書金逌根,時在京畿楊州地,命召傳授,一時爲急,斯速乘馹上來事,下諭,何如?令曰,依。
令于尹秉烈曰,日昨兵判處分,雖出於尊事面之意,而余心之悵失不安,歷二日而猶覺在中。且以兵判言之,伊夜擧措,是豈樂爲?以謙謹之規,兼難進之義,屢度嚴飭之下,決意守株,亦可見不愧古人之風,而所守無過私義,情勢亦已一伸矣。今番則必不當如前乖激,且念余之至情苦心,則豈不頓改前執,幡然出膺乎?一邊自政院察飭,一邊自畿營行會,兵判去就,斯速知入。
以大司諫李朝鉉,司諫洪赫牌不進罷職令旨,令于尹秉烈曰,只推。
徐耕輔,以弘文館言達曰,副校理尹正鎭,旣有只推之令,副修撰徐萬淳,自鄕上來云,一體牌招察任,何如?令曰,依。
金鏴,以吏曹言達曰,新除授宗簿寺正尹心圭,除拜後過限未肅拜,依例改差,何如?令曰,依。
尹秉烈,以刑曹言達曰,京囚玄得相·金景喆獄事,就議大臣申目判付內,玄得相段,旣無必殺之心,急於自救之計,則直歸之於償命者,似非恤刑之意,特用傅生,施以減死定配之律。金景喆段,大臣·秋堂,皆以不無可疑爲議,則可疑之獄,何可爲償命乎?與其旣不償命,而置之於不生不殺之科,無寧卽施次律,金景喆,特爲減死,勿限年遠惡地定配事判下矣,謹依判付。罪人玄得相,慶尙道機張縣,減死定配,金景喆,咸鏡道穩城府,勿限年減死定配所,竝卽押送之意,敢達。令曰,知道。
刑曹啓目粘連,邪術之滅絶倫紀,實有萬世之深憂,而噫,彼梟獍之徒,潛伏嶺湖之間,翻謄妖書,摸畫醜像,暗地講習,誑惑愚氓之李景彦·金大權·李儒定·李太權·李日彦·申太甫·鄭太奉等七囚,手脚畢露,情跡無疑,依例令道臣,具格捧結案,啓聞後稟處。李儒震·金道明·金之性等,就其拱招,究其情跡,則所云改悟,有難準信,洋國報名之說,亦不可不到底究覈,依前嚴囚,察其動靜,探其言語,回心與否,報名有無,痛覈眞僞,更爲論理登聞,以爲稟處之地。其餘金成集·金士興·劉興淳·金淳郁·申阿只·李道元等,或廣播魔簇,或倩謄妖書,或全家染汚,或同已沈溺,妖肚兇腸,同歸一套,竝當殄滅,無俾易種,而其所負犯,比諸李景彦等七名,或不無輕淺之別,依辛酉定式,以次律定配於極邊遠惡地。亦令配所官,着實防守,俾無傳染之弊,此外在囚諸罪人等,隨其所坐酌處一款,依狀請施行之意分付,何如?啓依允。
上在昌德宮。常參·經筵,以代理停。
自開東至人定,灑雨下雨,測雨器水深二寸九分,夜自五更,至初四日開東,灑雨下雨,測雨器水深二分。
徐耕輔啓曰,明日經筵,取稟。傳曰,停。
徐耕輔達曰,明日常參,取稟,令曰,停。
尹秉烈達曰,合辭許久闕達,事甚未安。未肅拜·呈告人員,竝卽牌招,何如?令曰,依。
金鏴達曰,右副承旨金元根,今日不爲仕進,卽爲牌招,何如?令曰,依。
徐耕輔達曰,檢閱李根友,由限已過,卽爲牌招入直,何如?令曰,依。
以副校理尹正鎭牌不進罷職令旨,令于徐耕輔曰,只推。
李源益有頉,代以徐程淳爲假注書。
尹秉烈達曰,假注書徐程淳時無職名,令該曹依例付軍職,冠帶常仕,何如?令曰,依。
金鏴達曰,奏達文字,何等審愼,而誤書仕記,致勤下問,臣之矇然捧入,不勝惶悚,而當該注書,所當重勘,而本院請推之外,無他可施之罰,何以爲之?敢稟。令曰,不審之當該承旨,從重推考,不愼書入之當該注書,令該府拿問處之。
李寅皐拿處,代以兪章煥爲假注書。
令于金鏴曰,生疎所致,飭已施矣,前注書李寅皐,特爲分揀放送。
持平李祖馨達曰,臣庸愚忒甚,言論風采,萬不近似於淸朝諫諍之任,而柏府特點,忽下於望想之外,承令悚恧,罔知攸措,連日召牌,義分是懼,雖不得不冒沒出肅,而第於本府,已經掌憲,揆以公格,在所當遞,臣何敢蹲仍臺次乎?請令遞斥臣職,答曰,依達。
金鏴啓曰,吏曹郞廳來言,臺諫有闕,政事,取稟。傳曰,前望單子入之,持平前望單子入之,李家淳落點。
徐耕輔達曰,卽者修撰朴容壽,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
徐耕輔,以弘文館言達曰,下番修撰臣朴容壽,陳書徑出矣,校理趙萬協,副修撰高時臣在外,下番闕直,事甚未安。應敎朴英載,副應敎金盛淵,校理朴齊明,副校理尹正鎭,修撰李憲兢,副修撰徐萬淳,竝卽牌招,以爲推移入直之地,何如?令曰,依。
以大司諫李朝鉉,司諫洪赫,獻納金羽根,正言鄭德和·李敦夏,執義鄭禮容,掌令金裕憲·柳可均,持平權馥牌不進罷職令旨,令于尹秉烈曰,只推。
以右副承旨金元根牌不進罷職令旨,令于金鏴曰,只推。
以應敎朴英載,副應敎金盛淵,校理朴齊明,副校理尹正鎭,修撰李憲兢,副修撰徐萬淳牌不進罷職令旨,令于徐耕輔曰,只推。
尹秉烈,以都摠府言達曰,副摠管李觀植,以禁衛中軍,本營諸將官射會監試事,南別營晝仕出去之意,敢達。令曰,知道。
副校理洪彦謨書曰,伏以臣與承政院都承旨金鏴,有從娚妹應避之嫌矣,臣之所帶春秋兼銜,在下當遞,玆敢援例陳章。伏乞亟許遞改,以存公格,千萬幸甚,臣無任云云。覽書具悉。所請依施。
修撰朴容壽書曰,伏以臣父,八旬耆耋,十年貞痼,轉動輒須扶將,委綴長在牀褥,臣每夙宵焦煎,實難時日離捨,而猥蒙特點,館銜復侈,向來薄罷,恩敍旋降,龍光所被,感惶居先,遂不俟屨,仍又持被,今已多日于玆矣,卽接家信,則臣父宿疴之外,重添新症,暑雨爲祟,澌頓倍劇,痰火升而咳喘兼作,胃土敗而水穀全阻,夜未交睫,朝又昏暈,臣自聞此報,心神飛越,按住不得,玆敢忙綴短章,徑出禁扃。伏乞离明,俯垂鑑諒,亟遞臣職,俾便救護仍治臣罪,以昭法紀焉,臣無任云云。覽書具悉。爾其勿辭救護。
檢閱李根友書曰,伏以臣於日前,猥陳請急之章,冒犯擅離之罪,歸護母病,少伸情理,感惶之私,歷日冞深,顧今由限已滿,召牌儼臨,在臣分義,固當竭蹶趨承,而第臣母自來貞疾,重添丹漸,食飮全癈,眞元葸削,氣息凜綴,轉側須人,而藥餌調護,左右扶將,只有臣一人,目下事情,萬無離舍就直之望,再瀆睿聽,極知猥越,而情私悶隘,冒死申籲。伏乞离明,俯垂矜諒,亟遞臣所帶之職,俾便救護,仍治臣逋慢之罪,以肅朝綱焉,臣無任云云。覽書具悉。爾其勿辭救護。
上在昌德宮。常參·經筵,以代理停。
世子嬪宮,藥房口傳問安。答曰,知悉。
徐耕輔啓曰,明日經筵,取稟。傳曰,停。
徐耕輔達曰,明日常參,取稟。令曰,停。
尹秉烈達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
金鏴達曰,左承旨安光直,右副承旨金元根,今日不爲仕進,竝卽牌招,何如?令曰,依。
又達曰,事變假注書金熙逌,身病猝重,勢難察任,今姑改差,何如?令曰,依。
尹秉烈達曰,卽者義禁府都事來言,時囚無得過三日滯囚,曾有定式矣,時囚罪人金宗淳·李時榮·趙文遠·朴道性·金宅基,當爲議處,閔師寬,當爲捧供而同義禁尹命烈·朴晦壽在外,金箕殷服制,只有判義禁金魯敬一員,不得備員開坐云,何以爲之?敢稟。令曰,判義禁外竝許遞,旣承下敎,前望單子入之,同義禁前望單子入之,鄭基善·洪起燮·柳相亮代點。
尹秉烈達曰,新除授同義禁柳相亮,方在奪告身中,何以爲之?敢稟。令曰,蕩滌敍用。
又達曰,新除授同義禁鄭基善·洪起燮·柳相亮,竝卽牌招,以爲開坐之地,何如?令曰,依,
徐耕輔,以弘文館言達曰,校理趙萬協,副修撰高時臣在外,修撰朴容壽受由,下番連日闕直,事甚未安。應敎朴英載,副應敎金盛淵,校理朴齊明副校理尹正鎭,修撰李憲兢,副修撰徐萬淳,旣有只推之令,竝卽牌招,以爲推移入直之地,何如?令曰,依。
尹秉烈達曰,大司憲金陽淳,執義鄭禮容,掌令金裕憲·柳可均,持平權馥牌不進,持平李家淳在外,監察茶時之意,敢達。令曰,知道。
以大司諫李朝鉉,司諫洪赫,獻納金羽根,正言鄭德和·李敦夏,執義鄭禮容,掌令金裕憲·柳可均,持平權馥牌不進罷職令旨,令于尹秉烈曰,只推。
令于金鏴曰,違牌臺諫竝許遞,旣承下敎,政官牌招開政
有政。吏批,判書金敎根進,參判朴綺壽牌不進,參議權敦仁牌不進,都承旨金鏴進。以金箕殷爲大司憲,大司諫洪敬謨·尹命圭·洪益聞未下,以朴升鉉爲執義,朴潞壽爲司諫,朴來謙·李昌瑞爲掌令,宋能圭爲持平,李根中爲獻納,朴心壽·徐有贊爲正言,李海淸爲宗簿正,金熙華爲軍器提調,金英業爲敬陵令,趙寬錫爲竹山府使,南履懋爲慈山府使,鄭奎行爲龜城府使,姜九成爲藍浦縣監,李是鍊爲保寧縣監,李若源爲比安縣監,申在順爲靈山縣監,崔成範爲機張縣監,李文欽爲成歡察訪,趙鼎錫爲長水察訪,白萬榮爲參禮察訪,金持泰爲金郊察訪,徐志輔爲祥雲察訪,承文著作尹克培,訓鍊都監提調金逌根,禁衛營提調金逌根,御營提調金逌根,閣監金在溫,以上竝單付,以李羲準爲同義禁。
兵批,判書金逌根未肅拜,參判金熙華病,參議洪敬謨入直進,參知柳季麟受由,右承旨徐耕輔進,護軍金陽淳·柳相亮,副護軍李朝鉉·林東鎭·徐羲輔·李應會·金魯赫·鄭亨大,副司直鄭禮容·洪赫·金裕憲·柳可均·權馥·金羽根·李祖馨,副司果李敦夏·鄭德和,以上竝單付。
徐耕輔啓曰,玉堂備員間,經筵頉稟之意,敢啓。傳曰,知道。
吏批,再政。以李元默爲大司諫,李鼎在爲說書,趙冀永爲禮曹參議,鄭顯璞爲禮曹正郞,鄭善敎爲監察,梁日煒爲思陵令。三政。以金永受爲司僕主簿,盧尙熙爲奉常主簿。四政。以李湜爲司藝。
以左承旨安光直,右副承旨金元根牌不進罷職令旨,令于金鏴曰,只推。
以應敎朴英載,副應敎金盛淵,校理朴齊明,副校理尹正鎭,修撰李憲兢牌不進罷職令旨,令于徐耕輔曰,只推。
以吏曹參議權敦仁牌不進罷職令旨,令于金鏴曰,只推。
金熙逌改差,代以金彝燮爲事變假注書。
尹秉烈,以義禁府言達曰,時囚罪人李寅皐,分揀放送事,承令達下矣,李寅皐,分揀放送之意,敢達。令曰,知道。
又以刑曹言達曰,京囚金景喆,勿限年減死定配於咸鏡道穩城府事草記蒙依,方令押送配所矣。景喆已自獄中,猝得重病,連日叫痛,今日物故云,故使之摘奸,則果爲的實,發配一款,置之之意,敢達。令曰,知道。
刑曹申目粘連,因全羅道邪學罪人李景彦折獄事,李景彦·金大權·李儒定·李太權·李日彦·申太甫·鄭太奉等七囚,手脚畢露,情跡無疑,令道臣具格捧結案啓聞之意,今方覆啓,李儒震·金道明·金之性等三囚,所云改悟,有難準信,姑爲依前嚴囚,察其動靜,探其言語,洞覈其眞僞,更爲論理登聞,以爲稟處之地,金成集·文士興·劉興淳·金淳郁·申阿只·李道元等,比語李景彦等七名,或不無差輕差淺之別,依辛酉定式,以次律定配於極邊遠惡地,外此在囚諸罪人等隨其所坐依律酌處,依狀請施行何如達,依準。
兵曹判書金逌根書曰,伏以臣,罪積逋慢,罰止薄罷,旋蒙宥敍,官職自如,臣知邸下以不治治臣也,慙惶震越,靡所容措,繼又伏奉下令,恩言鄭重懇惻,敎戒丁寧,開釋備至,不啻若耳提而面命,臣雖迷甚豚魚,寧不知感,雙擎九頓,血淚被面,不知無狀賤臣,何以得此於邸下也?雖然臣之抑鬱悚悶,反有甚於前者,玆又冒死披陳,惟邸下,少垂察焉,臣欲進而承令乎,則名義至重,禮防難越,欲退而嘿嘿乎,則重任久曠,有損國體,進退卽當,方寸如焚,噫,臣以世臣,猥添肺腑,受國厚恩,致位崇顯,休戚榮辱,義所不避,旣無高蹈遠去之心,又無大何爲上所棄,今邸下,眷注如彼,敦迫如彼,揆以分義,豈不欲一肅恩命,以伸情禮?而力抗嚴令,矢死靡悔,顧其中,必有甚不得已者存焉,豈其計出於固寵邀恩,以冀僥倖也哉?若其難進之情狀,悉暴於前後所陳之書,無容架疊,而匹夫之志難奪,故孟子稱志士不忘在邱壑,勇士不忘喪其元,以許虞人之非其招不往,今臣懷至切之慙痛,負難贖之罪戾,矢心自靖,以謝公議,斷斷此言,可質神明,所以甘心爲此者,欲知世間,亦有羞恥事耳,其情豈眞虞人非其招不往之類也?大抵人臣之進退,固當熟講於始,以圖其終,可進則進,可退則退而已,豈敢心口不應前後橫決,夤緣苟且,乍却乍前,全沒着落,爲世所笑者乎?臣雖無狀,死不忍爲此態也,抑臣之區區愚見,竊不能無疑於中,敢以仰復於邸下,臣之自西而歸也,已蒙水部之除旨,邸下苟欲臣之出而膺令,臣亦苟可以就而供職,卽其所帶之職,可決其去就,何必更以西銓,濫加誤恩哉?去就實係於義理之當否,不係於官職之侈儉,然則是臣因禍媒榮,以罪爲幸也,邸下之使臣,亦不以禮而以利也,得不爲有識之所竊歎乎?抱此耿耿,干冒嚴威,罪當萬死,然勿以人廢言,千萬幸甚,噫,臣言脫於口,期不負心,不負其心,乃所以不負上天也,不負邸下也,臣若內懷冒沒之計,而外爲必辭之態,是負上天也,負邸下也,欺負君天之人,尙可以人數數之耶,邸下亦何故,致此人於朝廷之上哉?嶺海在前,鈇鉞在後,臣言畢矣。伏乞睿慈,俯垂矜諒,亟賜斥退,俾國綱無虧,私義獲伸,千萬顒祝,臣無任云云。答曰,覽書具悉。余之不見卿,已爲幾許日月,卿又棲屑鄕廬,尙未還朝,此時戀想,已不自勝,而且於日昨失面,豈可成說乎?余懷如此,則惟我坤聖友于之情,尤當如何?卿之曠候,亦已久矣,此豈天理人情之所可忍耶?今不復以處義,督迫於卿,卿若念余之苦心,體坤聖之至情,則不待兩言,可以卽日出膺,望卿毋復如前固執,卽爲入來,聽余面諭。
上在昌德宮。常參·經筵,以代理停。
辰時巳時,灑雨下雨,測雨器水深九分。
夜自五更,至初六日開東,灑雨下雨,測雨器水深一寸五分。
藥房副提調金鏴啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,爾不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐耕輔啓曰,明日經筵,取稟。傳曰,停。
徐耕輔達曰,明日常參,取稟。令曰,停。
尹秉烈達曰,合辭許久闕達,事甚未安。除在外外,未肅拜人員,竝卽牌招,何如?令曰,依。
尹秉烈,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
尹秉烈啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹秉烈達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
令于金鏴曰,內醫提調有闕之代,旣承下敎,前望單子入之。
內醫提調前望單子入之,李羲甲代點。
金彝燮在外,代以李學曾爲事變假注書。
李學曾在外,代以姜英國爲事變假注書。
尹秉烈達曰,大司憲金箕殷,持平宋能圭牌不進,執義朴升鉉,掌令朴來謙·李昌瑞,持平李家淳在外,監察茶時之意,敢達。令曰,知道。
以大司諫李元默,司諫朴潞壽,獻納李根中,正言朴心壽·徐有贊,持平宋能圭牌不進罷職令旨,令于尹秉烈曰,只推。
徐耕輔,以弘文館言達曰,副校理尹正鎭,旣有只推之令,卽爲牌招察任,何如?令曰,依。
尹秉烈,以都摠府言達曰,副摠管李觀植,以禁衛中軍,軍兵等中日試射放事,南別營晝仕出去之意,敢達。令曰,知道。
又以刑曹言達曰,謹依下令,誤捉亂廛之布廛市民等及釣餌漢,捉來嚴査,則廛人李天興·金榮昌·徐允祥·强俊英等所告內,以爲渠等,信聽釣餌崔雲學之所傳,未及詳審,多率廛民,昨朝往搜武藝別監朴道煥家及門外假家,不得尺布之贓,而如是之際,打翻樻子,散其雜物,果爲的實,斧子則將欲破樻次持去矣。强俊英,渠果首先斫門,布疋則非欲暗投,實爲繫縛亂廛人次持去,旣未執贓,則誤捉之罪,實無所逃云,崔雲學所供內,以爲渠以無賴之類,耽於廛人之錢兩,密探亂廛,而生布二十六尺之斥賣者,出自武監朴道煥家云,故徑先往傳于廛人,以至搜索之境,而竟無執贓,則誣人之律,在所難免云矣,廛人則以誤捉自服,釣餌則以誣人遲晩,謹按律文,則大典通編禁制條,有曰,廛民之稱以亂廛,貽弊外方者,隨現嚴刑,今此市民之誤捉,在於城內,而有異於貽弊外方,謹依大明律不應得爲而爲之,事理重者杖八十之文,李天興·金榮昌·徐允祥·强俊英等,各決杖八十,懲勵放送,崔雲學,則以不係廛案而亂廛者杖八十罪,依誣告者加三等之律,決杖六十後,公忠道木川縣,徒一年定配所,卽爲押送,何如?令曰,依,武監雖幸目前無贓物,不炊之堗,似無烟生之理,使該番統長,另加申飭,俾無後弊,可也。
義禁府申目,右漕倉都差使員晉州牧使閔師寬原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目粘連,向前朴道性亦,身爲中官,下令之下,不善擧行,究厥所犯,誠極駭慢,以此照律,何如?判付達,依準。又申目粘連,向前趙文遠亦,中官之任,卽不過趨走使令,則廟前出入,行步徐緩,屢次令召,終不來待,苟有一分嚴畏之心,焉敢若是?紀綱所在,極爲駭妄,不可不嚴勘,以此照律,何如?判付達,依準。又申目粘連,向前金宗淳·李時榮等亦,還上法意,本自至嚴,未捧十包以上,俱有當律,則身爲守宰,因循挨過,致登道達,究厥所犯,誠極駭痛,第此兩邑,俱是流來前逋,漆谷則昨年入於尤甚,泗川則該倅之在官,不過五朔,査出隱逋二千餘石,其間督捧,爲一千九百餘石,所謂未捧,數亦無多是白乎矣,不可以事勢之稍異於無端虛勘,有所曲恕,竝只以此照律,何如?判付達,依準。又申目粘連,向前金宅基亦,正供所重,何如?而近來穀品之漸不如前,誠爲可駭,身當監捧之任,正宜極意精捧,而今此所納若是麤劣,至有該曹請勘之境,則爰辭中,推諉於右倉,殆若無罪而混被論勘者然,益見其窘遁是白如乎,當律自在,不可曲恕,以此照律,何如?判付達,依準。
知中樞府事趙萬永書曰,伏以臣,猥叨嘗藥之地,今已三個月矣,固當殫竭爲期,而偶於昨者赴院,忽添暑感,重以挾滯,似瘧非瘧,寒熱交作,貼席委痛,症形不輕,至於今日日次,亦無以趨造,悚悶之極,如添一病,此雖炎顯例祟,實難以時日責其痊可,則職係莫重,不宜虛縻,玆敢略控實狀,仰瀆离明。伏乞邸下,俯賜矜察,亟解臣所帶藥院之任,以便調治,不勝幸甚,臣無任云云。答曰,覽書具悉。所請依施。
上在昌德宮。常參·經筵,以代理停。
徐耕輔啓曰,明日經筵,取稟。傳曰,停。
徐耕輔達曰,明日常參,取稟。令曰,停。
尹秉烈達曰,合辭許久闕達,事甚未安。除在外外,未肅拜人員,竝卽牌招,何如?令曰,依。
金鏴達曰,右副承旨金元根,今日不爲仕進,卽爲牌招,何如?令曰,依。
徐耕輔達曰,檢閱金根友,由限已過,卽爲牌招入直,何如?令曰,依。
姜英國有頉,代以卓碩行爲事變假注書。
卓碩行在外,代以洪履信爲事變假注書。
以右副承旨金元根牌不進罷職令旨,令于金鏴曰,只推。
以副校理尹正鎭牌不進罷職令旨,令于徐耕輔曰,只推。
徐耕輔,以弘文館言達曰,副校理尹正鎭,旣有只推之令,卽爲牌招察任,何如?令曰,依。
尹秉烈達曰,大司憲金箕殷,持平宋能圭牌不進,執義朴升鉉,掌令朴來謙·李昌瑞,持平李家淳在外,監察茶時之意,敢達。令曰,知道。
以大司諫李元默,司諫朴潞壽,獻納李根中,正言朴心壽·徐有贊,持平宋能圭牌不進罷職令旨,令于尹秉烈曰,只推。
以副校理尹正鎭牌不進罷職令旨,令于徐耕輔曰,只推。
金鏴,以吏曹言達曰,成均館司成李是遠呈狀內,矣身素患痰癖之症,挾感添劇,時日之內,萬無起動供職之望,卽速入達遞改云,其身病旣如是沈重,則有難强令察任,改差,何如?令曰,依。
尹秉烈,以禁衛營言達曰,觀此公忠監司徐俊輔狀達,則海南縣大同船添載禁衛營納丙戌條移劃米竝船價一百二十三石五斗,致敗於藍浦地爲辭矣,取見全羅道移劃米成冊,則本營納丙戌條,初無分定於海南縣,而有此誤錄者,雖未知緣何致此,而本營則旣無添載之穀,今不可爲回達之意,敢達。令曰,更査以達之意,自廟堂,行關公忠監司處,可也。
又以禁衛營言達曰,本營中軍李觀植,千摠李吉會,俱有身病,勢難察任,今姑改差,何如?令曰,依。
義禁府照目粘連,中官朴道性矣本府議達內,身爲中官,下令之下,不善擧行,究厥所犯,誠極駭慢,以此照律,罪笞五十收贖,解見任別敍私罪,奉令依準爲旀,功減一等爲良如敎。又照目粘連,中官趙文遠矣本府議達內,中官之任,卽不過趨走使令,則廟前出入,行步徐緩,屢次令召,終不來待,苟有一分嚴畏之心,焉敢若是?紀綱所在,極爲駭妄,不可不嚴勘,以此照律,罪杖一百收贖,告身盡行追奪私罪,奉令依準爲旀,功減一等爲良如敎。又照目粘連,左漕倉都差使員昌原府使金宅基矣本府議達內,正供所重,何如?而近來穀品之漸不如前,誠爲可駭,身當監捧之任,正宜極意精捧,而今此所納,若是麤劣,至有該曹請勘之境,則爰辭中,推諉於右倉,殆若無罪而混被論勘者然,益見其窘遁是白如乎,當律自在,不可曲恕,以此照律,罪杖一百收贖,告身盡行追奪私罪,奉令依準爲旀,功減一等爲良如敎。又照目粘連,漆谷前府使金宗淳,泗川前縣監李時榮等矣本府議達內,還上法意,本自至嚴,未捧之十包以上,俱有當律,則身爲守宰,因循挨過,致登道達,究厥所犯,誠極駭痛,第此兩邑,俱是流來前逋,漆谷則昨年入於尤甚,泗川則該倅之在官,不過五朔,査出隱逋二千餘石,其間督捧,爲一千九百餘石,所謂未捧,數亦無多是白乎矣,不可以事勢之稍異於無端虛勘,有所曲恕,竝只以此照律,罪各杖八十收贖,奪告身三等,竝只私罪,奉令依準爲旀,竝只功減一等爲良如敎。又申目,向前閔師寬亦,漕倉裝載之法,右倉則河東·南海等邑,果非都差員之監捧,囚供云云。其例則然,而取見該曹點檢時抽栍記,則地字船晉州·昆陽·丹陽·河東,宿字船泗川·昆陽,往字船河東·固城,皆以穀品之麤劣執頉,而不獨河東一邑,自晉州本邑,至於他邑,莫不皆然,此不可以河東之混入其中而全恕監捧之都差員,本律自在,不可闊狹,以此照律,何如?判付達,依準。
義禁府照目粘連,右漕倉都差使員晉州牧使閔師寬矣本府議達內,漕倉裝載之法,右倉則河東·南海等邑,果非都差員之監捧,囚供云云。其例則然,而取見該曹點檢時抽栍記,則地字船晉州·昆陽·丹城·河東,宿字船泗川·昆陽,往字船河東·固城,皆以穀品之麤劣執頉,而不獨河東一邑,自晉州本邑,至於他邑,莫不皆然,此不可以河東之混入其中而全恕監捧之都差員,本律自在,不可闊狹,以此照律,罪杖一百收贖,告身盡行追奪私罪,奉令依準爲旀,功減一等爲良如敎。
上在昌德宮。常參·經筵,以代理停。
徐耕輔啓曰,明日經筵,取稟。傳曰,停。
徐耕輔達曰,明日常參,取稟。令曰,停。
徐耕輔啓曰,來十一日,朝參日次矣,敢稟。傳曰,停。
金元根達曰,合辭許久闕達,事甚未安。除在外外,未肅拜人員,竝卽牌招,何如?令曰,依。
徐耕輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐耕輔達曰,來十一日,輪對日次矣,敢稟。令曰,當次人受點,後日次待令。
徐耕輔達曰,卽者副修撰徐萬淳,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
徐耕輔,以弘文館言達曰,下番副修撰臣徐萬淳,陳書徑出矣,校理趙萬協,副修撰高時臣在外,下番闕直,事甚未安。應敎朴英載,副應敎金盛淵,副校理洪彦謨·尹正鎭,修撰朴容壽·李憲兢,竝卽牌招,以爲推移入直之地,何如?令曰,依。
金元根達曰,大司憲金箕殷,持平宋能圭牌不進,執義朴升鉉,掌令朴來謙·李昌瑞,持平李家淳在外,監察茶時之意,敢達。令曰,知道。
以大司諫李元默,司諫朴潞壽,獻納李根中,正言朴心壽,持平宋能圭牌不進罷職令旨,令于金元根曰,只推。
以應敎朴英載,副應敎金盛淵,副校理洪彦謨·尹正鎭,修撰朴容壽·李憲兢牌不進罷職令旨,令于徐耕輔曰,只推。
徐耕輔,以弘文館言達曰,下番闕直,事甚未安。應敎朴英載,副應敎金盛淵,副校理洪彦謨·尹正鎭,修撰李憲兢,旣有只推之令,竝更牌招,以爲推移入直之地,何如?令曰,依。
兵曹,以李復淵爲禁衛中軍。
兵曹口傳政事,大護軍單金逌根。
令于徐耕輔曰,兵曹判書有闕之代,旣承下敎,政官牌招開政。
有政。吏批,判書金敎根進,參判朴綺壽進,參議權敦仁牌不進,右承旨徐耕輔進。啓曰,晉州牧使,今當差出,而本州以營下劇邑,素稱難治,不可不擇差,他道有聲績未準朔守令,竝擬,何如?傳曰,允。
以任存常爲大司成,鄭禮容爲司成,趙鎭翼爲晉州牧使,李圭男爲昌原府使,兼春秋單宋成龍。
兵批,判書未差,參判金熙華入直進,參議洪敬謨病,參知柳季獜受由在外,左承旨安光直進,副司正單徐程淳。
令于徐耕輔曰,左副承旨·同副承旨許遞,旣承下敎,前望單子入之。
承旨前望單子入之,韓義運·李寅泰代點。
兵曹口傳政事,副護軍單李嘉愚。
令于徐耕輔曰,守令有闕之代,今日政差出。
徐耕輔,以吏曹言達曰,接慰官徐英淳呈狀內,矣身親病,長時彌苦,當此炎節,一倍沈綿,情私煎悶,實無以遠離之望,卽速入達遞改云,其親病有難遠離,則不可强令下送,改差,何如?令曰,依。
吏批,再政。啓曰,平壤庶尹,今當差出,而本府以營下劇邑,素稱難治,不可不擇差,他道有聲績已準限未準朔守令,竝擬,何如?傳曰,允。以洪羲俊爲兵曹判書,朴晦壽爲同經筵,金喆遠爲豐川府使,趙濟仁爲平壤庶尹,接慰官單宋祥來。
兵批,再政。副護軍單尹秉烈。
吏批,三政。啓曰,蔚山都護府使,今當差出,而本府以營下劇邑,素稱難治,不可不擇差,他道有聲績未準朔守令,竝擬,何如?傳曰,允。以元錫範爲蔚山府使,訓鍊都監提調單洪羲俊,禁衛營提調單洪羲俊,御營廳提調單洪羲俊。
四政,以徐灝淳爲泰仁縣監。
徐耕輔達曰,新除授兵曹判書洪羲俊,以前任廣州留守,時在任所,命召傳授,一時爲急,斯速乘馹上來事,下諭,何如?令曰,依。
以吏曹參議權敦仁牌不進罷職令旨,令于徐耕輔曰,只推。
徐耕輔,以訓鍊都監言達曰,本局別將柳相弼,身病甚重,勢難察任,改差,何如?令曰,依。
金元根,以刑曹言達曰,産室設廳後,京外各衙門坐衙用刑,勿拘爲之,而只於當朔停刑事,旣有己巳定式矣,今番産室設廳後,依己巳定式擧行之意,預先分付于八道四都,何如?令曰,依。
義禁府申目,羅州牧使趙咸永原情云云。問目內辭緣,泛稱遲晩,刑推得情,何如?判付達,除刑推議處爲良如敎。
刑曹申目粘連,因公忠道邪學獄事,就見諸道査案,則其傳用惑衆者,全云惡爲魁,多蓄邪具者,朴性三爲首,而兩漢,又是渾家竝染,當置極律,而染邪之跡,未盡査發,反覆看詳,無以參驗,上項十五囚,更加嚴訊,務盡鉤覈,蠱惑淺深,悔悟眞僞,査究登聞後稟處之意,分付道臣,何如?判付達,依準。
兵曹判書金逌根書曰,伏以臣,課日違傲,不加譴何,三控血懇,未蒙恩諒,其情愈往而愈苦,其鳴愈急而愈哀,跼高蹐厚,此何人斯,匹夫匹婦,不獲其所,聖人猶以爲恥,今臣誠無足數,亦聖朝化育中一物也,雨露之所喣濡,日月之所照臨,萬物咸囿,各遂其生,獨使臣不被容光之明,自阻膏沐之化,倀倀失所,窮蹙無歸,一朝卒然塡丘壑,邸下豈不爲之惻然也?噫,臣逖違天陛,三月于玆矣,中更禍患,便一滄桑,而苟全性命,竄伏荒郊,瞻望觚稜,戀結尤倍,日前之夜,復入修門,咫尺軒墀,昵侍路阻,禮曠情觖,負罪如山,及奉答旨,哀憫矜念之至意,溢於辭表,終又勉之以天理人情,感戴攢祝,銘心鏤骨,然至於旬朔起居之禮,不係於官職之有無,而目下情地則固自如,何敢爲晏然進身之計也?慰勉若是鄭重,孤負如彼無狀,冥頑之極,眞木石之不如也,竊以今之議臣者,謂臣以臺言之故,輒爲難進之端,雖以向者下答仰度,邸下亦必以臣爲然,然此有不然者,臣與此臺臣,雖有衆所共知之世嫌,至於今日,無必欲相害之心,灼然無疑,以臣度彼,彼亦固然,其所論臣,極其歸趣,不過曰,無情所致,彼固不諒,於臣何有?臣雖無似年過不惑,位躋八座,一身去就,所關非輕,豈因過去之說,便生長往之心乎?萬萬無是理矣,況臣之生死榮辱,皆係於邸下,彼何敢嘗試謂哉?特以擬律太過,刑政失平,竊爲盛世惜此擧也,向使臺言,設有加於此者,不審邸下,將何以待之乎?此臣所以冒死陳請,仰乞宥還,不敢以賤臣之故,仰累朝廷,寧有他意哉?臣生長安樂,涉世昧方,雖在平常無事之日,睢盱齮齕,不患不足,況今躬造變怪,孽由自作,譏笑唾罵,幾半一世,鼎鐺有耳,亦或入聞,何獨於此臺臣,深致怨怒也哉?臣自西以還,成一棄物,進則無報效之益,退則有息補之理,公私之間,得失較然,此臣所以決意自靖,以畢餘生也,邸下苟以是成就臣,豈不有光於睿德乎?且臣請宥臺臣,不賜開納,言不行矣,乞解重任,又不諒施,情不孚矣,徒事虛文,曠日相持,命令屑越,分義虧闕,臣雖欲拚棄四維,冒沒承膺,將何以抗顔對人,藉手事君乎哉?徊徨屢日,衷情轉迫,玆又不避覼縷,瀝血號籲,惟邸下,垂察焉,臣無任云云。答曰,覽書具悉。卿之所執,愈往愈固,所懇愈往愈切,謹約之規,高潔之操,誠有卓乎難及處,若以官職,一向敦迫,非但有傷事面,大非禮使之道,所帶兵判之任,特爲許遞,卿試思之,曠候兩殿,凡幾月日,夜瞻北斗,朝望觚稜,戀結之忱,其當如何?旣無官職之有妨進身,則有時承候,以伸忱誠者,豈非天理人情之所當然者乎?遞解職任,以開進身,卽余禮使之意,入以承候,俾伸情理,卽卿當行之道,上下相須,各得其宜,此豈非聖世美事乎?卿須卽日入來相面,以慰許久戀想之情,至於趙璟鎭事,卿何更言,以傷事面乎?余心已定,不欲提起。
副修撰徐萬淳書曰,伏以臣於持被之中,卽接家信,臣老母素患風痺之病,近因霖熱所祟,證情甚劇,轉側須人促臣歸視,臣旣鮮兄弟,無他救護,自聞此報,按住不得,玆敢忙陳短章,徑出禁扃,乞被擅離之罪,以肅朝綱,以安私分,千萬幸甚,臣無任云云。覽書具悉,爾其勿辭救護。
上在昌德宮。常參·經筵,以代理停。
徐耕輔啓曰,玉堂備員間,經筵頉稟之意,敢啓。傳曰,知道。
徐耕輔達曰,明日常參,取稟。令曰,停。
安光直,以都摠府言啓曰,今日入直內三廳武兼禁軍及軍兵等,中日習射技〈放〉,請出標信,傳曰,知道。
安光直達曰,合辭許久闕達,事甚未安。除在外·未署經外,未肅拜人員,竝卽牌招,何如?令曰,依。
安光直啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金鏴達曰,同副承旨金元根,今日不爲仕進,卽爲牌招,何如?令曰,依。
金鏴達曰,新除授左承旨韓義運前任豐川府使,左副承旨李寅泰前任義州府尹,時在任所,竝斯速乘馹上來事,下諭,何如?令曰,竝許遞,旣承下敎,前望單子入之。
承旨前望單子入之,趙冀永·趙忠植代點。
金鏴達曰,新除授左副承旨趙忠植,同副承旨趙冀永,竝卽牌招,何如?令曰,依。
徐耕輔達曰,卽伏見弘文館再次牌招草記依下者,修撰朴容壽,不爲請牌,事甚疎忽,當該入直玉堂,從重推考,何如?令曰,依。
以大司諫李元默,司諫朴潞壽,獻納李根中,正言朴心壽,持平宋能圭牌不進罷職令旨,令于趙冀永曰,只推。
令于金鏴曰,未下直守令察訪,皆令當日辭朝。
金鏴達曰,卽者吏曹郞廳來言,藍浦縣監姜九成,比安縣監李若源,兩司俱未署經云,除在外·未署經外,未肅拜人員,竝卽牌招,以爲署經之地,何如?令曰,依。
大司憲金箕殷達曰,臣於淸朝言責之任,初不近似,而都憲恩點,忽下於千萬夢想之外,召牌連降,義分是懼,雖不得不冒沒出肅,而第臣於合達中,有私義之不可聯參者,從前陳懇,輒蒙體諒之恩,今臣處義,宜無異同,間緣私故,今始來避,所失尤大,以此情踪,其何可一刻晏然於臺次乎?請令遞斥臣職,答曰,依達。
徐耕輔啓曰,太祖高皇帝忌辰日,若値閏五月,則以閏五月取稟事,曾有定式矣,今初十日親行望拜禮,何以爲之?敢稟。傳曰,謹當躬行矣。
趙忠植,以兵曹言達曰,再明日北苑親臨望拜禮時,本曹堂上侍衛,當爲備員,而參議臣洪敬謨,與判書臣洪羲俊,有三寸叔姪應避之嫌,不得行公,參知臣柳季麟在外,令政院稟令變通,竝令該曹,以在京無故人口傳差出,待下批,牌招,以爲進參之地,何如?令曰,依。
趙忠植達曰,因兵曹草記,再明日北苑親行望拜禮時,本曹堂上侍衛,當爲備員,而參議洪敬謨,與判書洪羲俊,有三寸叔姪應避之嫌,不得行公,參知柳季麟在外,令政院稟令變通,竝令該曹,以在京無故人口傳差出,待下批,牌招事依下矣,合有變通之道,何以爲之?敢稟。令曰,參議·參知竝許遞,旣承下敎,前望單子入之。
兵曹堂上前望單子入之,參議趙寅永,參知黃燾代點。
趙忠植達曰,卽者兵曹郞廳來言,今初十日北苑親行望拜禮時,侍衛節目,當爲磨鍊,而判書洪羲俊未肅拜,不得擧行云,何以爲之?敢稟。令曰,次堂擧行。
趙忠植,以都摠府言達曰,再明日北苑親行望拜禮時,侍衛寶劍,當爲備員,而都摠管柳相祚,副摠管尹命烈·朴晦壽在外,尹郁烈·李愚在俱有實故,三員未差,無以備員,令政院稟令變通,仍令該曹,口傳差出,待下批,牌招,以爲備員進參之地,何如?令曰,依。
趙忠植達曰,因都摠府草記,再明日北苑親行望拜禮時,侍衛寶劍,當爲備員,而都摠管柳相祚,副摠管尹命烈·朴晦壽在外,尹郁烈·李愚在俱有實故,三員未差,無以備員,令政院稟令變通,仍令該曹,口傳差出,待下批,牌招事依下矣,合有變通之道,何以爲之?敢稟。令曰,竝許遞,與未差之代,令該曹,在京無故人口傳差出。
又達曰,卽者兵曹郞廳來言,摠管口傳差出事令下,而判書洪羲俊未肅拜,次堂例不得擧行云,何以爲之?敢稟。令曰,次堂擧行。
兵曹口傳政事,以李錫奎·李龍秀爲都摠管,金陽淳·金蘭淳·朴宗琦·朴蓍壽·李復淵·尹郁烈爲副摠管。
以應敎朴英載,副應敎金盛淵,副校理洪彦謨·尹正鎭,修撰李憲兢再牌不進罷職令旨,令于趙冀永曰,只推。
趙冀永,以弘文館言達曰,校理趙萬協,副修撰高時臣在外,徐萬淳受由,下番闕直,事甚未安。應敎朴英載,副應敎金盛淵,副校理洪彦謨·尹正鎭,修撰李憲兢,旣有只推之令,與修撰朴容壽,一體牌招,以爲推移入直之地,何如?令曰,依。
趙忠植啓曰,明日經筵,取稟。傳曰,停。
備邊司,以金魯敬爲廣州留守,徐淇修爲義州府尹。
趙忠植,以備邊司言啓曰,本兵久曠之餘,授符爲急,新除廣州留守,令政院政官牌招,開政下批,使之不日交龜,何如?傳曰,允。
以同副承旨金元根牌不進罷職令旨,令于金鏴曰,只推。
以咸鏡監司金啓河狀達,會寧府使申純身死事,令于金鏴曰,關防重地,而兼緊農節,有闕之代,令該曹各別擇差,催促下送。
有政。吏批,判書金敎根牌不進,參判朴綺壽進,參議權敦仁牌不進,同副承旨趙冀永進啓曰,判書金敎根,參議權敦仁竝牌不進,小臣獨政未安,何以爲之?敢稟,傳曰,仍爲之。
以李文會爲大司憲,尹秉烈爲禮曹參議,吳熙常爲刑曹參議,金在昌爲判義禁,朴宗薰爲弘文提學,李錫奎爲景慕宮提調,金逌根爲繕工提調,李觀植爲會寧府使,行廣州留守單金魯敬,守義州府尹單徐淇修。
兵批,判書洪羲俊在外未肅拜,參判金熙華入直進,參議趙寅永病,參知黃燾病,左承旨安光直進,護軍金箕殷,副護軍韓義運·李寅泰·洪敬謨·柳季麟竝單付,南漢守禦使單金魯敬。
以吏曹參議權敦仁牌不進罷職傳旨,傳于金鏴曰,推考徽旨捧入。
以大司諫李元默,司諫朴潞壽,獻納李根中,正言朴心壽,持平宋能圭牌不進罷職令旨,令于趙冀永曰,只推。
金鏴達曰,守令署經事令下矣,大司諫李元默,司諫朴潞壽,獻納李根中,正言朴心壽,持平宋能圭,旣有只推之令,竝更牌招,以爲署經之地,何如?令曰,依。
趙忠植,以都摠府言達曰,副摠管洪命周,以刑曹參判,本曹坐起,晝仕出去之意,敢達。令曰,知道。
趙冀永,以義禁府言達曰,公忠監司徐俊輔申本內,靈巖郡守李健緖罪狀,令攸司稟處事達下矣。李健緖,時在任所,依例發遣府羅將拿來,何如?令曰,待待令拿囚。
義禁府申目粘連,向前趙咸永亦,罪人之倍道押付,何等嚴急,而中路病淹,雖緣實狀,因此稽滯,致煩登聞,極爲未安,以此照律,何如?判付達,依準。
上在昌德宮。常參·經筵,以代理停。
李嘉愚啓曰,明日北苑望拜禮相値,經筵頉稟之意,敢啓。傳曰,知道。
李嘉愚達曰,明日北苑望拜禮相値,常參頉稟之意,敢達。令曰,知道。
趙冀永達曰,大司憲李文會未肅拜,執義朴升鉉,掌令朴來謙·李昌瑞,持平李家淳在外,持平宋能圭令旨未下,監察茶時之意,敢達。令曰,知道。
金鏴達曰,右承旨徐耕輔,左副承旨趙忠植,右副承旨金元根,今日不爲仕進,竝卽牌招,何如?令曰,依。
金鏴達曰,三品官之無得過三日循例請牌,曾有定式矣,大司成任存常,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
趙冀永達曰,副摠管尹郁烈牌招,在於去夜,肅單今始來呈,致使牌望,經夜遲滯者,揆以事體,萬萬駭然。從重推考,何如?令曰,武臣慢騫,漸不可長,令該府拿問處之,雖以承宣言之,只請推考者,巽軟莫甚,從重推考。
令于金鏴曰,右承旨·左副承旨許遞,旣承下敎,前望單子入之,待下批,牌招察任。
承旨前望單子入之,李嘉愚·洪赫代點。
以同副承旨洪赫牌不進罷職令旨,令于金鏴曰,只推,新資承旨之無端違牌,前所未聞,萬萬駭怪矣。令政院,知入其違牌委折。
令于金鏴曰,同副承旨,更爲牌招。
以應敎朴英載,副應敎金盛淵,副校理洪彦謨·尹正鎭牌不進罷職令旨,令于李嘉愚曰,只推。
以大司諫李元默,司諫朴潞壽,獻納李根中,正言朴心壽,持平宋能圭牌不進罷職令旨,令于趙冀永曰,只推。
李嘉愚啓曰,明日北苑望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
趙冀永達曰,卽者兵曹郞廳來言,明日北苑親行望拜禮時,別侍衛不可不備,而判書洪羲俊未肅拜,不得擧行云,何以爲之?敢稟。令曰,次堂擧行。
李嘉愚達曰,明日北苑望拜禮時,九卿當爲進參,而禮曹判書李勉昇,兵曹判書洪羲俊,工曹判書柳相祚,左參贊金履載在外,刑曹判書鄭晩錫,判尹李龍秀方在受由中,何以爲之?敢稟。令曰,禮兵判外竝許遞,旣承下敎,前望單子入之。
又達曰,明日北苑望拜禮時,兩司長官,當爲進參,大司憲李文會,大司諫李元默病不進,竝卽牌招,以爲淸齋之地,何如?令曰,依。
又達曰,明日北苑望拜禮時,兩司侍臣,當爲進參,除在外·未署經外,未肅拜人員,竝卽牌招,何如?令曰,依。
刑曹判書前望單子入之,李勉昇代點。
工曹判書前望單子入之,鄭晩錫代點。
漢城判尹前望單子入之,朴宗薰代點。
左參贊前望單子入之,南履翼代點。
令于金鏴曰,禮曹判書有闕之代,旣承下敎,前望單子入之。禮曹判書前望單子入之,李羲甲代點。
李嘉愚達曰,明日北苑望拜禮時,九卿當爲進參,而新除授刑曹判書李勉昇,左參贊南履翼在外,何以爲之,而行禮曹判書李羲甲病不進,卽爲牌招,以爲淸齋之地,何如?令曰,依。左參贊許遞,旣承下敎,前望單子入之。左參贊前望單子入之,宋冕載代點。
趙冀永,以都摠府言達曰,都摠管李錫奎·李龍秀,副摠管朴宗琦·朴蓍壽·金陽淳未肅拜,尹郁烈就理,金蘭淳有實故,李復淵有親嫌,一員未差。只有臣洪命周一人,今方入直,伴直無人,未肅拜摠管,令政院竝卽牌招,以爲入直之地,何如?令曰,有實故·有親嫌不就理摠管竝許遞,與未差之代,旣承下敎,前望單子入之。摠管前望單子入之,都摠管李羲甲,副摠管申在植·洪起燮·柳相亮代點。
趙冀永,以備邊司言達曰,本司有司堂上洪起燮,除拜摠管矣,職務相妨,所帶摠管之任,今姑許遞,何如?令曰,依。
又以都摠府言達曰,都摠管李羲甲·李錫奎·李龍秀,副摠管柳相亮·朴宗琦·朴蓍壽·金陽淳·申在植未肅拜,一員未差。只有臣洪命周一人,伴直無人,未肅拜摠管,令政院竝卽牌招,推移入直之地,何如?令曰,依嚴飭牌招。
令于趙冀永曰,摠管有闕之代,旣承下敎,前望單子入之。摠管前望單子入之,都摠管金敎根代點。
傳于趙冀永曰,明日出宮門路,以協陽門爲之。
令于李嘉愚曰,藥房提調除拜,已爲多日,且産室設廳,期在再明,而今日問安,亦不進參者,誠極未安。令政院牌招察任。
以大司諫李元默牌不進罷職令旨,令于趙冀永曰,只推。
以司諫朴潞壽,獻納李根中,正言朴心壽,持平宋能圭牌不進罷職令旨,令于趙冀永曰,只推。
李嘉愚達曰,守令署經事,令下矣。大司諫李元默,司諫朴潞壽,獻納李根中,正言朴心壽,持平宋能圭,旣有只推之令,與新除授大司憲李文會,一體牌招,以爲署經之地,何如?令曰,依。
以大司諫李元默,司諫朴潞壽,獻納李根中,正言朴心壽,持平宋能圭再牌不進罷職令旨,令于李嘉愚曰,只推。
李嘉愚達曰,守令署經事,令下矣。大司諫李元默,司諫朴潞壽,獻納李根中,正言朴心壽,持平宋能圭,旣有只推之令,與大司憲李文會,一體牌招,以爲署經之地,何如?令曰,依。更爲嚴飭牌招,違牌勿爲呼望。
以大司成任存常牌不進罷職令旨,令于李嘉愚曰,只推。
趙冀永,以濬川司言達曰,本司都廳禁衛營別將任聖臯改差,代以訓鍊都監別將權膺祜差下,使之察任,何如?令曰,依。
又以禁衛營言達曰,本營騎士別將任聖臯,身病猝重,勢難察任,改差,何如?令曰,依。
又以御營廳言達曰,本廳中軍李忠運,身病甚重,勢難察任,改差,何如?令曰,依。
吏曹申目粘連,觀此承政院左副承旨趙忠植上書,則以爲,臣之偏母,今年爲六十有二矣,稟賦虛脆,自少善病,近年以來,累經荼毒,氣血枯涸,百疾乘之,絶無粗安之時,長在床褥,氣息凜綴。在今將護之道,必須盡其飮啖之節,藥餌之補,而臣家素貧寒,旣無擔石之儲,性又疎闊,不貫治生之業,菽水之供,尙患難繼,蔘术之劑,從何得辦,人子情理,到此〈慼〉矣。伏乞特令選部,畀臣一小邑,俾遂便養之願,以伸至情亦爲白臥乎所,趙忠植之家貧親老,菽水難繼之狀,卽通朝之所共知,許畀一邑,俾遂其便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,徽裁,何如?判付達,依回達施行爲良如敎。又申目粘連,觀此藝文館檢閱李根友上書,則以爲,臣與同副承旨趙冀永,有娚妹應避之嫌,臣之春秋兼銜,揆以公格,自在當遞,亟許鐫改亦爲白有臥乎所,相避之法,在下當遞是白乎矣,史官春秋,法不得減下,趙冀永所帶春秋館修撰官之任,今姑減下,何如?判付達,依準。
上護軍李羲甲書曰,伏以臣,衰耕昏憒,無一可稱,而猥膺重寄,待罪西藩,亦旣經二考矣。臣威不足以先事逆折,明不足以卽地刺擧,乃使貪虐之吏,出於臣部內,議臣溺職,何辟合置?而睿度天大,曲加涵貸,刊削未勘,非罪伊榮,臣蹙伏私次,含恩訟愆,去益懍惶,措躬無所。千萬不自意,蕩滌收敍,恩出特令,繼而雷肆藥院除旨聯翩,庚牌儼臨,促臣行公,臣聞令驚惶,似夢非眞,只不禁淸淚之被面,今臣逖違文陛之餘,來伏城闉之外,且有日矣,咫尺觚稜,非但犬馬之戀倍切,洪惟皇天祖宗,默垂陰隲,嬪宮邸下,祥膺斗樞之繞電,期屆華渚之流虹,別直承候,吉日此近,臣旣忝保護之任,歡欣慶祝,有倍他人,況玆賤臣去就,至煩記念,令旨渙宣,戒飭截嚴,揆諸義分,參以情私,豈敢不不俟駕屨,竭蹶趨造,以伸起居之誠,兼暴叩謝之忱?而第向來人言,極其危懍,身名僇辱,殆無餘地,情蹤窮蹙,去而益甚,息補無路,薰沐難施,修門如天,莫遂重入之願,五雲入望,徒增耿結之私,噫,徐萬修之差遣,卽臣之擬薦不審也。徐萬修之長惡,卽臣之摘發不早也,遂令彼楚一方之無告赤子,蕩析破敗,莫能聊生,以此罪臣,臣將拜而受之,今玆言者者之言,不論虛實,不計罅漏,耽耽然惟欲擠陷之汚衊之,搆勒凌踏,殆不知維號斯言,有倫有脊,臣固不足言,緣臣而貽羞朝紳,至此之極,臣亦備數周行,顚髮盡白,庸詎呶呶而與之爭辨,重傷事體也哉?顧臣早犯不幸之戒,通籍爲三十八年,遭遇我先大王曁我大朝殿下拂拭眷顧之恩,河海莫量,惟以守法奉公,爲一分報效之圖,炳然寸丹,質諸彼蒼,今於白首之年,忽被此背公循私,請托貨賂之目,與生平自矢於心,一切相反,而更無可暴之日,撫躬慙悼,尙復何說?從今以往,鏟跡朝端,棲身田間,歌詠聖澤,以終餘生,裨補我邸下張四維之晠化,庶幾爲少贖愆尤之道,榮塗一步,艮限萬重,收簪雖極感惶,守株無以變改,玆敢略控危苦之衷,隨牌投進,伏惟离明,鑑諒而矜憐之,將臣所授職名,亟行鐫免,仍治臣溺職慢令之罪,以昭法紀。不任云云。答曰,覽書具悉。向來人言,尙何言哉?彼之無良,於卿何有?且旣處分之下,邪心已分,則以卿老成,豈可復提?況今産室設廳,只隔二日,卿其卽爲入來察任。
禮曹判書李勉昇書曰,伏以臣,伏奉春曹除旨,仰暴病狀,恭竢恩遞,及伏承批旨下者,首尾四十有一字,開諭諄複,誨責備至,至有爲臣子者不敢承之辭敎,臣驚惶震懍,求死不得,席藁涕泣,不知所云。卽宜歸身司敗,請伏嚴誅,而病日益深,氣日益下,欲起還蹶,無望陳力,上不得仰答殊眷,下不得少伸私義,有臣如此,生不如死,仍伏念臣,特一恒調庸品耳,科目進身,懷祿戀寵,初非林下高蹈者比也,遭逢晠明之際,備數班聯之末,依近日月,以畢餘生,卽至願也大幸也,方今寵除聯翩,恩諭鄭重,榮動簪紳,感極門閭,叨此恩光於离明之下者,凡幾人也?臣雖不肖,亦具彝性,殞結之報,食息不忘,何苦違拒隆旨,屛伏荒野,負抆拭之恩,犯逋慢之罪而莫之恤也,決有萬不得已之情,在於其間者。蓋臣本以脆弱之質,少嬰疾病,徒緣養息之功,强備驅策,今則犬馬之齒,已逾六旬,元氣衰落,宿恙發作,種種醜惡之形,悉陳前章,今不敢更煩崇聽,而客症層生,敗兆疊現,宛轉床玆,動嚲不得,苟非然也,臣非木石,寧或冥頑至此?受恩如天,報答無期,負罪如山,譴罰不加,臣情到此,亦云窮矣。且臣性本疎愚,命又崎嶇,與世寡合,隨處生疣,假使臣病不至於困劇,力猶足以勉强,固不當貪榮冒進,自取顚沛,以累我邸下則哲之明,況可以强所難强,擔曳顚仆,委恩旨於道塗溝壑之間乎?疾痛呼父,凡人之常情也,無物不遂,上天之慈覆也,臣安得不仰首疾聲以冀曲諒之恩也哉?玆不得不冒萬死復申前懇,封章縣道,罪積慢蹇,萬殞難贖。伏乞睿慈,俯垂矜哀,亟遞臣所帶職名,仍令有司,勘以重律,以整頹綱,以存朝體,千萬血祝。臣無任云云。答曰,覽書具悉。病情想已向瘳,前飭不啻申複,則一向在外,無意上來者,此豈分義之所可宜乎?毋待更飭,卽爲上來行公。
廣州留守金魯敬書曰,伏以臣,病難陳力,材不堪任,頃於待罪中權之日,冒陳衷懇,特蒙我邸下體下之仁,劃許鞶褫,臣感戴洪造,優閒調養,殆如執熱之濯涼,擔重之息肩,今此南漢居留之任,又何爲而及於臣也?臣誠惝怳驚顧,莫省所措。噫,成周保釐之命,尙矣無論,晉陽繭絲之責,於今益難,況復梁山之避狄,仰翠華之如昨,平城之貽羞,挽滄海而難湔,金湯徒屹,儲胥猶峙,政宜一念薪膽,百年如朝暮,壯其關防,固其牧禦,于以蒐軍實而峙糧餉,恒軫未雨之慮,庶爲補牢之道,而挽近以來,綢繆漸弛,組練益疎,古所謂地利人和,俱無可恃,而許多流弊,難一二擧,豈可使視之以閒局,處之以冗材,甚至如臣之屢試蔑效,重以衰聵,萬萬不堪者,苟然承乏,而徒爲養病之坊,則公私之僨誤,當復如何?臣之長短,臣自知之,苟有一技一能之足以如人,中間兜攬,罔非自效之地,而夷考前後,無往非瘝溺之罪,幸免大何,滾到崇班,卽不過遭値寬大之朝,濫被包荒之盛而已。況今离明繼照,策勵董率,尤急於一初淸明之時,則又有此誤恩者,豈不大有欠於綜實之政乎?左右思量,承膺無路,玆敢冒瀆。伏乞睿慈,察臣由中之懇,遞臣留後之任,不勝大願。臣無任云云。答曰,覽書具悉。卿其勿辭行公。
左副承旨趙忠植書曰,伏以臣以顓蒙,獲忝邇班,榮耀已極於一身,報答全蔑於絲毫,居常愧恧,如負大何。夫豈有一分進取之望,而第臣有至懇之情,至切之私,若徒知干冒之爲懼,不一陳列,則是臣自阻於仁覆之下,而非所以廣邸下孝理之政也。玆敢冒萬死仰首嗚呼,以冀离明之憐察焉。臣之偏母,今年爲六十有二矣,稟賦虛脆,自少善病,近年以來,累經荼毒,氣血枯涸,百疾乘之,絶無粗安之時,今日不及昨日,今年甚於去年,長在床褥,氣息凜綴。在今將護之道,必須盡其食啖之節,藥餌之補,而臣家素貧寒,旣無擔石之儲,性又疎闊,不慣治生之業,菽水之供,尙患難繼,蔘术之劑,從何得辦?人子情理,到此慼矣。伏乞睿慈,哀之憐之,特令選部,畀臣一小邑,俾遂便養之願,則庶可以捐其廩餘,以供甘毳,調養母病,以伸至情,私分之幸,固已萬萬,而其於聖世錫類之化,亦未必無小補矣。臣遭遇盛際,匪材充位,無一事可以仰塞職責,而每以私懇,瀆擾至此,冞增罪戾,不知所云。臣無任云云。覽書具悉。下該曹稟處。
大司成任存常書曰,伏以臣,至庸賤品,濫通仕籍,才學一無可取,質文兩非攸當,前後踐歷,踰溢涯分,苟非我大朝殿下曁我邸下幈幪陶甄之至仁盛澤,臣何以得至於此哉?惟以不憚夷險,蹈赴向前,爲一分塵刹之報,而至若官愈淸而職愈顯,才不堪於是官是職,則義所必辭,是臣區區之株守久矣。臣於日前,伏奉除旨,以臣爲成均館大司成者,華誥擎攀,窮閭動色,感惶之極,繼之以懍惕,歷屢日而益不知措躬之所也。夫是職也,卽周官敎國子之任也,瞽宗絃誦,賢士之攸關,皐比問難,宿儒之所處,誘掖而導迪之,師表而矜式焉,培養元氣,挽回三英之敎,禆補文治,振作二膠之化,而且況國典之設課試,卽考較文藝,奬進雋乂,上以闡育莪之美,下以開發軔之路者也。在昔鴻匠碩輔,夙抱學術,蔚諸聲望者,莫不却顧而逡巡,則是任之不可人人而冒授也審矣,今豈可以如臣闒茸湔劣,百不猶人者,苟然充數,貽累於則哲之明,玷汚於其難之選哉?噫,仁天恩露,無不曲遂而均被,寶墨華貫,殆若節次而推遷,是豈私分之所敢承當,而看作倘來,揚揚冒膺哉?左右思量,進身無路,玆敢控籲衷懇,仰瀆离明。伏乞亟許鐫免,以重公器,以安微諒焉。臣無任云云。覽書具悉。爾其勿辭察職。
檢閱李根友書曰,伏以臣與新除授同副承旨臣趙冀永,有娚妹應避之嫌,臣之春秋兼銜,揆以公格,自在當遞。伏乞离明,俯賜鑑諒,亟許鐫改臣職名,以安微分焉。臣無任云云。覽書具悉,下該曹稟處。
上在昌德宮。常參·經筵,以代理停。
自人定至十一日開東,灑雨下雨,測雨器水深一寸。
上詣北苑,入幕次後,內閣·政院·玉堂·藥房口傳問安。答曰,知道。望拜禮後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
藥房副提調金鏴啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,爾不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金元根啓曰,明日經筵,取稟。傳曰,停。
金元根達曰,明日常參,取稟。令曰,停。
李嘉愚啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李嘉愚達曰,備邊司郞廳來言,今日賓廳日次,而北苑望拜禮親行相値,不得來會云矣,敢達。令曰,知道。
金鏴達曰,判義禁金在昌,除拜後過三日不爲出肅,依定式推考警責,仍卽牌招察任,何如?令曰,依。
令于金鏴曰,禮判事,誠未可知也,九卿參班,今日問安,仍不進身,此何處義,此何道理,昨下書答,昭晰開諭,旣無餘蘊,則明日設廳,其將不欲入參乎?令政院嚴勅牌招。
令于金鏴曰,禮判之連日違牌,無意變動者,誠萬萬寒心矣,産室設廳,其將無提擧而設廳乎?揆以國體,寧欲無言,更爲嚴飭牌招,牌去來各別申飭。
令于金鏴曰,禮曹判書,更爲牌招,如有違牌,勿爲呼望,牌去來星火申飭。
洪赫達曰,行禮曹判書李羲甲,特令申飭之下,謂有情勢,奉牌闕外,無意承膺,事體所在,誠極未安。從重推考,何如?令曰,依。
金鏴達曰,行禮曹判書李羲甲,旣承前後昭晰之旨,又奉開鑰以待之令,而謂有情勢,無意變動,揆以事體,萬萬未安,從重推考,何如?令曰,不必請推,以待其肅謝,可也。
金鏴,以弘文館言達曰,副校理尹正鎭,旣有只推之令,卽爲牌招察任,何如?令曰,依。
李嘉愚,以備邊司言達曰,會寧府使申純,在任身死矣,返柩時擔軍,依法典題給之意,分付所經各道,何如?令曰,依。
行禮曹判書李羲甲書曰,伏以臣,猥將危蹙之懇,仰塵崇嚴之聽,逋慢瀆擾,罪無所逃,及承答旨,不惟威罰之不加,上下五十七恩言,開釋慰藉,鄭重諄複,顧惟無狀賤臣,何以得此於我邸下?雙擎九頓,感泣無地,然而保護重任,非但自如,春官摠府,荐奉除旨,召牌連降,而莫由承膺,北苑九卿之陪衛,藥院日次之起居,若無知識,俱未進參,誠禮都缺,罪戾冞積,況今産室設廳,只隔一日,凡百擧行,藥院是主,備員會同,格例卽然,而臣又迷不知變,尙此縮伏,邸下召之而不敢進,邸下諭之而不敢承,截嚴之飭令連下,而只事違傲,此豈臣全昧分義,不畏法紀,惟徑情直行而已者哉?嗚呼,人主馭世,四維爲重,人臣事君,一心是藉,臣雖不肖,亦聞君子之敎矣,公耳國耳,曾所自矢於心者,而忽地人言,一筆句斷,居外而爲掩護贓吏之人,居內而爲背公循私之人,外此汚衊醜詆,殆無餘地,決東海之流,無以滌滿身滓穢,臣旣失藉手,又歸負心,茫茫宇宙,置身無所,有如朽敗之木,忽經斧斤之橫侵,賴天之仁,雨露滋濡,枝榦芽葉,雖免摧折,而狼藉瘢痕,終不可消磨,矧敢憑恃寵靈,忘廉冒恥,復隨諸大夫之後,揚揚出入於周行,重以貽累我邸下一初淬礪之治,則直是無忌憚之小人耳,我邸下安用如此之臣,亦何至置臣於是地耶?進退維谷,惶隘轉甚,連日陳懇,極知煩瀆,而驚遑抑塞之至,不得不略入文字,申暴危衷。伏乞离明,亟賜矜諒,臣之本兼諸職,竝行鞶褫,仍下臣司敗,勘以慢令之律,千萬泣祝,臣無任云云。答曰,覽書具悉。處義自處義,道理自道理,身帶藥院之任,不欲入參於産室設廳者,可謂只知處義也,余不更言。
丁亥閏五月初十日辰時,上詣北苑,望拜禮入侍時,都承旨金鏴,右承旨金元根,左副承旨李嘉愚,右副承旨趙冀永,同副承旨洪赫,記事官韓鎭㦿·金相鼎·洪在喆,檢校待敎徐憙淳·李憲瑋·金正喜,以次侍立,時至,通禮跪啓請外辦,上具翼善冠·衮龍袍,乘輿出宣化門,由協陽門·建陽門·靑陽門,至北苑小次前,通禮跪啓請降輿,上降輿入小次,參班儒武各就位,通禮跪啓請外辦,上具黑團領袍出小次,通禮跪啓請乘輿,上乘輿至板位所,通禮跪啓請降輿,上降輿,贊儀唱四拜,上行四拜禮訖,贊儀唱跪,上跪,司香二員,進香案前跪三上香,俯伏興退,贊儀唱四拜,上行四拜禮訖,通禮跪啓請乘輿,上乘輿還御小次,命書傳敎曰,戶房承旨與禮曹堂上戶曹郞廳,依定式馳詣宣武祠,奉審以來,通禮跪啓請外辦,上具翼善冠·衮龍袍出小次,通禮跪啓請乘輿,上乘輿,還由靑陽門·建陽門·協陽門,入宣化門還內,出標信解嚴,諸臣以次退出。
上在昌德宮。常參·經筵,以代理停。
自開東至人定,灑雨下雨,測雨器水深九分。
世子嬪宮産室設廳後,大殿·中宮殿·世子宮,內閣·政院·玉堂·藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
金元根啓曰,明日經筵,取稟。傳曰,停。
金元根達曰,明日常參,取稟。令曰,停。
趙冀永達曰,大司憲李文會,持平宋能圭呈辭,執義朴升鉉,掌令朴來謙·李昌瑞,持平李家淳在外,監察茶時之意,敢達。令曰,知道。
傳于金鏴曰,大臣·閣臣承候入侍。
令于金鏴曰,大臣·閣臣承候入對。
令于金元根曰,去夜下令,卽是禮待之意,則意謂禮判,卽爲肅謝,今已天明,尙無變動,事體所在,萬萬駭然,行禮曹判書李羲甲,招致政院,問達以入。
令于金元根曰,禮判問達置之,肅單嚴飭捧入。
金鏴達曰,中官之傳命外,不得張傘於闕內出入之時者,古規則然,而俄者中官出去之路,肆然張傘,事未前有,萬萬駭妄,所當重勘,而本院請推之外,無他可施之罰,何以爲之?敢稟。令曰,拿處。
令于趙冀永曰,左承旨許遞,旣承下敎,前望單子入之。
承旨前望單子入之,金道喜代點。
令于趙冀永曰,漢城右尹老病許遞,旣承下敎,前望單子入之。
右尹前望單子入之,朴晦壽添書代點。
令于洪赫曰,禮曹參議許遞,旣承下敎,前望單子入之。
禮曹參議前望單子入之,徐憙淳,代點。
令于洪赫曰,新除授漢城右尹·禮曹參議,卽爲牌招察任。
令于洪赫曰,卽見奉審中使書達,則宣禧墓西麓外白虎內大君墓壓逼處,有新葬民塜云,聞甚驚駭,不可因置,漢城右尹·禮曹參議,偕詣奉審,詳細摘奸以來。
以副校理尹正鎭牌不進罷職令旨,令于金元根曰,只推。
金元根,以弘文館言達曰,副校理尹正鎭,旣有只推之令,卽爲牌招察任,何如?令曰,依。
以平安監司徐能輔狀達,祥原郡民家失火事,令于洪赫曰,聞甚矜惻,元恤典外,別加顧助事,分付。
李嘉愚,以都摠府言達曰,今日入直內三廳武兼禁軍及軍兵等,當爲中日習射技,而産室廳直宿間,依例停止之意,敢達。令曰,知道。
金元根,以産室都提調·提調意啓曰,世子嬪宮産室,今旣排設,自今日提調,輪直於本院,待令醫官,竝直於差備近處,別入直醫官,亦令各其處所輪直,進排各司,使之依例待令之意,敢啓。傳曰,知道。進排各司待令,依己巳年例爲之。
又以産室都提調·提調意達曰,嬪宮産室,今旣排設,自今日提調輪直於本院,待令醫官,竝直於差備近處,別入直醫官,亦令各其處所輪直,進排各司待令,依己巳年例爲之事,命下矣。敢達。令曰,知道。
又以世子嬪宮産室,今日卯時排設之意,詮次啓達,醫官臣吳千根·康晉三·李命運·金殷相,傳曰,知道。
又以産室都提調·提調意啓曰,別入直知事趙萬永,童蒙敎官趙秉龜,自當朔本院竝直時,亦令直宿之意,敢啓。傳曰,知道。
又以産室都提調·提調意達曰,別入直知事趙萬永,童蒙敎官趙秉龜,自當朔本院竝直時,亦令直宿之意,敢達。令曰,知道。
又以産室都提調·提調意啓曰,産室廳待令醫官以下員役等,依例供饋事,分付該曹之意,敢啓。傳曰,知道。
又以産室都提調·提調意達曰,産室廳待令醫官以下員役等,依例供饋事,分付該曹之意,敢達。令曰,知道。
李嘉愚,以訓鍊都監言達曰,本局軍器,或有宜多而少者,或有應有而無者,其中擧其最緊要者,或新備或修改,黑角軍弓二百六十張,校子弓三百四十張,鳥銃七十柄,環刀一百柄,拒馬槍二百叢,菱鐵六千箇,擔燈鐵籠二十四雙,軍中鐵籠一百七十盞,旗竹七十五柄,火箭六百六十枝,油衫八百領,油芚六十浮,新造着漆間竹弓一百張,鳥銃五十四柄環刀四十柄拒馬槍二百二十叢軍中鐵籠四百五十盞修補,今已畢役,而監官知彀官嘉善李東殷,旗牌官司果洪德寬,看役別武士前僉使張重齡等,屢朔殫誠,監董效勞矣,在前軍器新改造,若滿千數,則例有監董人論賞激勸之事,而係是恩典,不敢擅便,令該曹考例稟處,何如?令曰,依。
又以禁衛營言達曰,本營哨官李羲錫,身病猝重,勢難察任,改差,何如?令曰,依。
丁亥閏五月十一日辰時,上御景春殿。大臣·閣臣承候入侍時,都承旨金鏴,假注書兪章煥,記事官李根友·洪在喆,領議政南公轍,左議政李相璜,原任提學朴宗薰,原任直提學李存秀·洪奭周·朴綺壽,原任直閣鄭基善,檢敎直閣李嘉愚,檢敎待敎徐憙淳·金正喜,以次進伏訖。公轍曰,昨今之雨,可謂周冾矣,近間聖體,若何?上曰,一樣矣。公轍曰,中宮殿氣候,何如?上曰,一樣矣。公轍曰,世子宮氣候,亦一樣安寧乎?上曰,一樣矣。公轍曰,日吉辰良,世子嬪宮産室廳,今已排設,而伏聞入診醫官所傳,則脈度調和,諸節平順云,慶祝歡忭之忱,無以盡達矣。上命退,公轍等以次先退,又命退,承史以次退出。
丁亥閏五月十一日辰時,王世子座涵仁亭,大臣·閣臣承候入對時,都承旨金鏴,假注書兪章煥,記事官李鼎在·李根友,領議政南公轍,左議政李相璜,原任提學朴宗薰,原任直提學李存秀·洪奭周·朴綺壽,原任直閣鄭基善,檢校直閣李嘉愚,檢校待敎徐憙淳·金正喜,以次進伏訖。公轍曰,甘澍普洽,近間大殿聖體,若何?令曰,安寧矣。公轍曰,中宮殿氣候,若何?令曰,安寧矣。公轍曰,睿候,何如?令曰,一樣矣。公轍曰,吉日令辰,産室設廳,今已擧行,而伏聞入診醫官所傳,則脈度諸節,一向平順云,區區慶祝之忱,無以盡達矣。令曰,自今日當爲輪直乎?鏴曰,俄自本院,草記啓稟,而姑未下矣,令退,諸臣以次退出。
上在昌德宮。常參·經筵,以代理停。
世子嬪宮,藥房口傳問安。答曰,知悉。
李嘉愚啓曰,明日經筵,取稟。傳曰,停。
李嘉愚達曰,明日常參,取稟。令曰,停。
金道喜達曰,大司憲李文會,持平宋能圭呈辭,執義朴升鉉,掌令朴來謙·李昌瑞,持平李家淳在外,監察茶時之意,敢達。令曰,知道。
金鏴達曰,左承旨金元根,今日不爲仕進,卽爲牌招,何如?令曰,依。
李嘉愚達曰,卽者檢閱李根友,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
令于金鏴曰,戶曹參議有闕之代,旣承下敎,前望單子入之。
戶曹參議前望單子入之,金元根添書代點。
令于金鏴曰,左承旨有闕之代,旣承下敎,前望單子入之。
令于金鏴曰,承旨有闕之代,旣承下敎,前望單子入之。
承旨前望單子入之,趙寅永代點,柳相亮添書代點。
李嘉愚達曰,新除授承旨柳相亮,資是嘉善,都承旨金鏴,乃是通政,座次有違格例,何以爲之?敢稟。令曰,新除授承旨許遞,旣承下敎,前望單子入之。
承旨前望單子入之,李憲瑋代點。
令于李嘉愚曰,入直文蔭官應製,明日春塘臺爲之,試官都承旨爲之,對讀官兼司書徐左輔,檢校待敎金正喜差下,該房知悉。
令于洪赫曰,明日出宮門路,以貮極門爲之。
令于金鏴曰,好雨雖洽,農務可念,上京守令,催促下送。
金道喜達曰,卽者兵曹郞廳來言,明日春塘臺,王世子代臨入直文蔭官應製時,陪衛節目,當爲磨鍊,而本曹判書洪羲俊未肅拜,次堂例不得擧行云,何以爲之?敢稟。令曰,次堂擧行。
金道喜,以兵曹言達曰,明日春塘臺,王世子代臨文蔭官應製時,本曹堂上陪衛二員,當爲備員,而參議未差之代,令政院稟令變通,仍令該曹,以在京無故人口傳差出,待下批,牌招,以爲進參之地,何如?令曰,旣承下敎,前望單子入之,待下批,牌招進參。
兵曹參議前望單子入之,金鼎均代點。
以梁大宜·崔吉昌囚單子,令于金道喜曰,今日與他日有異,且梁大宜,伏侍三朝,望七老物,特爲分揀放送,崔吉昌,特爲一體分揀放送。
金道喜達曰,卽者義禁府都事來言,時囚無得過三日滯囚,曾有定式矣,時囚罪人趙咸永,當爲照律,而判義禁金在昌未肅拜,次堂例不得擧行云,判義禁卽爲牌招,以爲開坐之地,何如?令曰,依。
又達曰,判義禁金在昌牌不進,推考徽旨今方捧入,而開坐令下之後,如是違牌,事甚未安。更爲牌招,何如?令曰,依。
令于金鏴曰,時囚之多滯可悶,違牌判義禁許遞,旣承下敎,前望單子入之。
判義禁前望單子入之,鄭晩錫代點。
金道喜達曰,開坐事令下矣,新除授判義禁鄭晩錫,牌招開坐,何如?令曰,依。
又達曰,判義禁鄭晩錫牌不進,推考徽旨今方捧入,而開坐令下之後,如是違牌,事甚未安。更爲牌招,何如?令曰,依。
以右尹朴晦壽,禮曹參議徐憙淳狀達,宣禧墓西麓外白虎新葬民塜摘奸事,令于金道喜曰,卽見狀達與圖形,滿心驚駭,直欲無言,民心之無憚無畏,胡至此極?若不嚴加刑法,則豈可曰,國有常憲乎?宣禧墓白虎外火巢內肆然入葬之李浩升,令秋曹,爲先各別嚴刑取招以達,令次堂擧行。
令于金道喜曰,李浩升,則今方以法嚴繩,而新葬之塜,不可晷刻留置,發遣京兆郞廳·當部都事,卽爲掘去後,形止自京兆草記。
令于金道喜曰,各宮次知,非但次知本宮事而已,至於墓所凡事,亦無不看檢守護,則今番宣禧宮次知,何敢免罪?爲先罷職,令該府拿問勘處,雖以典監輩言之,安知無從中作奸乎?竝爲先汰去,出付攸司,從重科治。
令于金鏴曰,刑曹參判許遞,旣承下敎,前望單子入之。
刑曹參判前望單子入之,金箕殷代點。
令于金道喜曰,刑曹參判金箕殷,卽爲牌招察任。
以副校理尹正鎭牌不進罷職令旨,令于李嘉愚曰,只推。
李嘉愚,以弘文館言達曰,副校理尹正鎭,旣有只推之令,卽爲牌招察任,何如?令曰,依。
以京畿監司徐長輔狀達,果川縣監金勉淳遭母喪事,令于金鏴曰,令該曹口傳差出,催促下送。
右副承旨趙冀永書曰,伏以臣,與新除授左副承旨金道喜,有娚妹應避之嫌,在下當遞,法例卽然,玆敢短章仰籲,伏願离明,俯賜鑑諒,亟遞臣職,以存公格焉,臣無任云云。覽書具悉。所謂依施。
檢閱李根友書曰,伏以臣,頃陳請急之章,再蒙給暇之恩,救護母病,少伸情私,而由限莫越,召牌繼降,黽勉就直,行將旬日于玆矣,卽接家信,則臣母所患前症,倍加添劇,丹毒上升,而面頰腫膿,風邪外攻,而唇舌浮高,頭目眩暈,潮熱之來往無常,神精昏涔,眞元之澌鑠轉甚,食飮全却,氣息凜綴,轉倒須人,促臣歸視,臣自聞此報,方寸煎灼,按住不得,臣非不知屢瀆崇聽,罪無所逃,而臣旣鮮弟兄,無他扶將,徒懷嚴畏,而不思所以歸護之方,則有非人理之所可爲也,玆敢忙暴情實,徑出禁扃。伏乞离明,俯賜矜諒,亟遞臣職名,仍勘臣擅離,以便公私,千萬幸甚,臣無任云云。覽書具悉。爾其勿辭救護。
上在昌德宮。常參·經筵,以代理停。
世子嬪宮,藥房口傳問安。答曰,知悉。
李嘉愚啓曰,明日經筵,取稟。傳曰,停。
李嘉愚達曰,明日常參,取稟。令曰,停。
洪赫達曰,大司憲李文會,持平宋能圭呈辭,執義朴升鉉,掌令朴來謙·李昌瑞,持平李家淳在外,監察茶時之意,敢達。令曰,知道。
備忘記,會寧府使李觀植下直,長弓一張,長箭一部,片箭一部,筒兒一箇賜給。
吏曹口傳政事,以李玄好爲果川縣監。
洪赫達曰,判義禁鄭晩錫再牌不進,推考徽旨今方捧入,而開坐令下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。令曰,更爲牌招,如有違牌,勿爲呼望。
又達曰,開坐事令下矣,判義禁鄭晩錫書答已下,卽爲牌招,以爲開坐之地,何如?令曰,依。
又達曰,判義禁鄭晩錫牌不進,推考徽旨今方捧入,而開坐令下,已至經宿,如是違牌,事甚未安。更爲牌招,何如?令曰,更以前牌催促,如有違牌,勿爲呼望。
令于洪赫曰,判義禁聞有實病,許遞,旣承下敎,前望單子入之。
判義禁前望單子入之,任希存代點。
洪赫達曰,新除授判義禁任希存,卽爲牌招,以爲開坐之地,何如?令曰,依。
又達曰,判義禁任希存牌不進,推考徽旨今方捧入,而開坐令下之後,如是違牌,事甚未安。更爲牌招,以爲開坐之地,何如?令曰,依。
金道喜,以都摠府言達曰,副摠管洪命周,時無職名,令該曹,口傳付軍職,何如?令曰,依。
兵曹口傳政事,護軍單洪命周。
金鏴,以吏曹言達曰,好雨雖洽,農務可念,上京守令,催促下送事令下矣,自臣曹催促,則三登縣令趙㝡永,明日下去云,淮陽縣監鄭漪,文川郡守洪遠謨,俱以爲身病猝重,不得下去云,雖未知其病勢之如何,而特令催促之下,不卽下去者,揆以事體,誠甚未安。淮陽縣監鄭漪,文川郡守洪遠謨,竝罷出,何如?令曰,依。
令于金鏴曰,守令有闕之代,旣承下敎,政官牌招開政。
有政。吏批,判書金敎根進,參判朴綺壽牌不進,參議權敦仁牌不進,同副承旨洪赫進,以金陽淳爲戶曹參判,金逌根爲藝文提學,朴綺壽爲典牲提調,李允植爲敦寧判官,劉志義爲康陵令,徐有稷爲瓦署別提,尹師殷爲文川郡守,金履平爲玉果縣監,趙忠植爲淮陽縣監,兼贊善單吳熙常,故牧使徐命敏贈吏參例兼,故牧使徐宗璧贈吏議,以上義州府尹徐淇修兩代。
兵批,判書洪羲俊在外未肅拜,參判金熙華陪衛進,參議金鼎均陪衛進,參知黃燾入直進,右副承旨金道喜進,大護軍南履翼·金履載·李龍秀,護軍柳河源·柳相亮,副護軍徐耕輔·安光直,趙忠植·趙冀永·朴永元·尹秉烈,以上竝單付。
吏批,再政。以洪秉球爲戶曹佐郞,李震遠爲社稷令。
吏批,三政。以尹行肅爲禁府都事,南勉中爲敦寧主簿。
吏批,四政。以李鍾岱爲禮賓主簿。
以吏曹參議權敦仁牌不進罷職令旨,令于李嘉愚曰,只推。
以副校理尹正鎭牌不進罷職令旨,令于李嘉愚曰,只推。
洪赫,以漢城府言達曰,李浩升,則今方以法嚴繩,而新葬之塜,不可晷刻留置,發遣京兆郞廳·當部都事,卽爲掘去後,形止自京兆草記事令下矣。謹依下令,發遣臣府郞廳及北部都事,新葬之李浩升父塜,卽爲掘去之意,敢達。令曰,知道。
金道喜,以御營廳言達曰,本廳軍色從事官李正耆,身病甚重,勢難察任,改差,何如?令曰,依。
刑曹申目,宣禧廟火巢內犯葬情節,嚴加刑訊,反覆究問,則李浩升之蔽於山慾,犯葬於火巢內,爲防後慮,行賂於墓屬情狀,箇箇遲晩,所當照律勘斷,而旣伏承取招以達之令,徽裁敎是白乎旀,勸令犯葬之吳哥,標內裁穴之地師,考律勘處計料,典監與廟屬輩之不惟不禁其犯葬,乃反受賂而掩護,究厥罪狀,萬萬痛惡,典監科治,雖承下令,書員守僕與山直輩,一體照法嚴勘,何如?判付達,雖以申目觀之,李浩升之行賂偸葬,渠旣自服,則此豈可尋常處之?待限滿加刑一次,遠惡地勿限年充軍,典監輩之受其賂貨,潛許入葬者,罪無減於浩升,竝箇箇侤察,嚴刑一次後,遠地定配,吳哥則初旣指示,終又捧錢,誠是法外亂民,爲先嚴刑究問以達爲良如敎。
判義禁鄭晩錫書曰,伏以臣,伏奉金吾除旨,繼以召牌儼臨,在臣分義,固當蹶承膺不俟駕屨,而第臣於三昨公退之後,中暑挾滯,痰濕肆孽,轉成暴痢,登溷無數,晝不暇坐,夜不暇寐,得病纔過三日,諸症已具百惡,刀圭蔑效,食飮全阻,筋力澌脫,神識蒙昧,不省四到,奄奄若朝夕垂盡,以此病狀,實無束帶就列,赴衙開坐,參考法律,斟量議讞之望,屢犯違傲,罪合萬死,惶隕窮蹙,罔知攸惜,玆敢倩手搆草,疾聲號籲。伏乞睿慈,俯垂鑑諒,亟賜鐫免,公務無滯,私分獲安,而仍治臣逋慢瀆擾之罪,以肅朝綱,千萬幸甚,臣無任云云。答曰,覽書具悉。卿其勿辭行公。
丁亥閏五月十三日辰時,王世子詣春塘臺,入直文蔭官應製入對時,都承旨金鏴,左承旨李憲瑋,右承旨李嘉愚,左副承旨趙寅永,假注書兪章煥,記事官徐左輔·洪在喆,原任提學朴宗薰,檢校待敎徐憙淳·金正喜,以次陪立,時至,王世子具翼善冠·衮龍袍,乘輿出重華門,藥房提調李羲甲,副提調金鏴進前奏曰,侵早勞動,睿體,若何?令曰,一樣矣。由貮極門·靑陽門,至春塘臺,降輿陞座,鏴曰,今日亦當有試所承旨矣,何承旨擧行乎?令曰,左承旨爲之,試官金鏴,對讀官金正喜·徐左輔,率應製人以次行禮訖,令書詔題,擬唐賜近臣細葛香羅,限未時,懸題訖,嘉愚曰,申刻已屆,代押時臣當擧行故敢達矣。令曰,今爲禮房乎?嘉愚曰,臣今禮房矣。令曰,卽往擧行也,令科次,鏴承令科次,書等訖,憲瑋以次坼封讀奏,令書令旨曰,詔居首三中軍資主簿李正履,奎章全韻一件,之次三下修撰李憲兢等二人,各紙三卷筆三枝·墨三笏,次上禮賓主簿吳泰晉等七人,各紙二卷·筆二枝·墨二笏賜給,相禮跪白禮畢,王世子降座陞輿,由靑陽門·貮極門還內,出徽旨解嚴,諸臣以次退出。
上在昌德宮。常參·經筵,以代理停。
初昏,流星出天中淡雲間,入東方天際,狀如拳,尾長尺許,色赤。
世子嬪宮,藥房口傳問安。答曰,知悉。
李嘉愚啓曰,明日經筵,取稟。傳曰,停。
李嘉愚達曰,明日常參,取稟。令曰,停。
洪赫達曰,大司憲李文會,持平宋能圭呈辭,執義朴升鉉,掌令朴來謙·李昌瑞,持平李家淳在外,監察茶時之意,敢達。令曰,知道。
金鏴達曰,左承旨李憲瑋,今日不爲仕進,卽爲牌招,何如?令曰,依。
令于李嘉愚曰,禮房承旨馳詣宗廟·景慕宮,奉審摘奸以來。
金鏴達曰,假注書兪章煥,身病猝重,勢難察任,今姑改差,何如?令曰,依。
兪章煥改差,代以李寅皐爲假注書。
金鏴達曰,假注書李寅皐,時無職名,令該曹依例付軍職,冠帶常仕,何如?令曰,依。
洪赫達曰,判義禁任希存再牌不進,推考徽旨今方捧入,而開坐令下之後,連事違召,無意承膺,事體所在,誠甚未安,所當更請牌招,而係是一日三牌,何以爲之?敢稟。令曰,更爲牌招,如有違牌,勿爲呼望。
令于金鏴曰,副提學有闕之代,旣承下敎,前望單子入之。
副提學前望單子入之,趙寅永代點。
令于金鏴曰,承旨有闕之代,旣承下敎,前望單子入之。
承旨前望單子入之,徐耕輔代點。
洪赫達曰,都承旨金鏴藥院直,左承旨徐耕輔未肅拜,右承旨李嘉愚內閣直,院中只有臣一人,伴直無人,左承旨徐耕輔,所當牌招,而拘於廳規,不得請牌,何以爲之?敢稟。令曰,牌招。
注書韓鎭㦿病,代以金大根爲假注書。
以左承旨李憲瑋牌不進罷職令旨,令于金鏴曰,只推。
令于金鏴曰,左承旨·右副承旨許遞,旣承下敎,前望單子入之。
承旨前望單子入之,林景鎭·趙庭和代點。
金鏴達曰,新除授左副承旨林景鎭前任安邊府使,右副承旨趙庭和前任安東府使,俱在任所,竝斯速乘馹上來事,下諭,何如?令曰,竝許遞,旣承下敎,前望單子入之。
承旨前望單子入之,金敎喜·尹命圭代點。
令于金鏴曰,未下直守令,皆令當日辭朝。
備忘記,義州府尹徐淇修下直,長弓一張,長箭一部,片箭一部,筒兒一箇賜給。
令于金鏴曰,守令有闕之代,旣承下敎,令該曹口傳差出,使之不日內下送。
吏曹口傳政事,以李寅溥爲安東府使,金邁淳爲安邊府使。
李嘉愚,以弘文館言達曰,副校理尹正鎭,旣有只推之令,卽爲牌招察任,何如?令曰,依。
洪赫,以御營廳言達曰,本廳中軍李石求呈辭在外,今姑改差,何如?令曰,依。
兵曹,以柳和源爲御營中軍。
兵曹口傳政事,副護軍單李憲瑋。
洪赫,以刑曹言達曰,宣禧墓火巢內犯葬罪人李浩昇査實申目判付內,雖以申目觀之,李浩昇之行賂偸葬,渠旣自服,則此豈可尋常處之?待限滿加刑一次,遠惡地勿限年充軍,典監輩之受其賂貨,潛許入葬者,罪無減於浩昇,竝箇箇侤察,嚴刑一次後,遠地定配,吳哥則初旣指視,終又捧錢,誠是法外亂民,爲先嚴刑究問以達事判下矣,謹依判付,罪人李浩昇,待栲訊限滿,加刑一次後,咸鏡道茂山府,勿限年充軍,典監千成宅·崔顯明,守僕崔昌起·房應柱,書員崔昌奎,竝箇箇侤察,嚴刑一次後,成宅慶尙道機張縣,應柱河東府,顯明平安道龍川府,昌起全羅道海南縣,昌奎長興府,竝遠地定配所,卽爲押送,地師金晉勳,長番山直金元喆·尹孝得,各嚴刑一次,懲勵放送,何如?令曰,依。
刑曹申目粘連,罪人吳大重,嚴刑究問,則初旣指示買山之蹊逕,終又勸令給賂於墓屬,而渠亦捧賂等情節,箇箇遲晩,所當考律嚴勘,而旣伏承究問以達之判付,徽裁,何如?判付達,渠旣自服,一體遠地定配爲良如敎。
洪赫,以刑曹言達曰,罪人吳大重査實申目判付內,渠旣自服,一體遠地定配事判下矣,謹依判付,罪人吳大重,慶尙道長鬐縣,遠地定配所,卽爲押送之意,敢達。令曰,知道。
義禁府申目,都摠府副摠管尹郁烈原情云云。徽旨內辭緣,泛稱遲晩,所當請刑是白乎矣,曾徑閫帥,勿爲請刑,載在大典通編,議處,何如?判付達,依準。又申目,宣禧宮次知中官吳福謙原情云云。徽旨內辭緣,泛稱遲晩,所當請刑是白乎矣,年過七十,法不當請刑,議處,何如?判付達,依準。又照目粘連,羅州牧使趙咸永矣本府議達內,罪人之倍道押付,何等嚴急,而中路病淹,雖緣實狀,因此稽滯,致煩登聞,極爲未安。以此照律,罪笞四十收贖,附過還職私罪奉令依準爲旀,功減一等爲良如敎。
上在昌德宮。常參·經筵,以代理停。
藥房提調李羲甲,副提調金鏴啓曰,伏未審日間聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
徐耕輔啓曰,明日經筵,取稟。傳曰,停。
徐耕輔達曰,明日常參,取稟。令曰,停。
尹命圭達曰,大司憲李文會,持平宋能圭呈辭,執義朴升鉉,掌令朴來謙李昌瑞,持平李家淳在外,監察茶時之意,敢達。令曰,知道。
李嘉愚達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
傳于金鏴曰,廣州留守留待。
傳于金鏴曰,廣州留守入侍。
令于金鏴曰,廣州留守留待。
令于金鏴曰,廣州留守入對。
備忘記,廣州留守金魯敬下直,長弓一張,長箭一部賜給。
徐耕輔達曰,檢閱李根友,由限已過,卽爲牌招入直,何如?令曰,依。
金鏴達曰,假注書金大根,時無職名,令該曹依例付軍職,冠帶常仕,何如?令曰,依。
又達曰,卽者吏曹郞廳來言,玉果縣監金履平,諫院則雖已署經,憲府則執義朴升鉉,掌令朴來謙·李昌瑞,持平李家淳在外,只有持平宋能圭一人,無以備員署經云,大司憲李文會,卽爲牌招,何如?令曰,一司除署經。
令于尹命圭曰,其時處分,蓋防微杜漸也,罰已施矣,定配罪人金承業,特爲分揀放送。
李嘉愚達曰,密符親納例也,而前廣州留守洪羲俊,使其褊裨替納,事甚未安。推考,何如?令曰,依。
李嘉愚啓曰,兵曹判書洪羲俊,前任廣州留守,今已交龜矣,卽爲牌招,傳授命召,何如?傳曰,允。
李嘉愚達曰,兵曹判書洪羲俊牌不進,推考徽旨今方捧入,而命召傳授,一時爲急,如是違牌,事甚未安。更爲牌招,何如?令曰,依。
又達曰,兵曹判書洪羲俊再牌不進,推考徽旨今方捧入,而命召傳授,一時爲急,連事違牌,不卽承膺,事體所在,誠極未安。所當更請牌招,而係是一日三牌,何以爲之?敢稟。令曰,更爲牌招。
金鏴達曰,假注書金大根,身病猝重,勢難察任,今姑改差,何如?令曰,依。
徐耕輔,以奎章閣言達曰,景慕宮望廟樓,今望奉審,無頉之意,敢達。令曰,知道。
以副校理尹正鎭牌不進罷職令旨,令于徐耕輔曰,只推。
徐耕輔,以弘文館言達曰,副校理尹正鎭,旣有只推之令,卽爲牌招察任,何如?令曰,依。
檢閱李根友書曰,伏以臣,日昨聞臣母病報,請急歸護,而其間數日,母病苦無減勢,症情一味危綴,面部赤腫,舌本浮高,固是丹毒之外肆,而言語謇,神精瞢迷,似爲風邪之內侵,表裏交攻,醫治益難,臣五內煎熬,晝宵扶將,而由限已滿,庚牌又臨矣,目下情理,萬無暫時離捨之望,阨窮惶蹙,不得不更爲呼籲,臣之供職,曾未數月,冒請恩暇,不啻屢次,孝理之下,雖蒙曲諒,而怵惕之私,瀆屑之懼,愈往而愈切。伏乞睿慈,俯垂矜察,特遞臣見帶之職,仍治臣猥越之罪,臣無任云云。覽書具悉。爾其勿辭救護。
令廣州留守金魯敬書,王世子若曰,四都重保障之地,南城最要,八座撤崇顯之班,上心惟簡,煩卿一往,敷予十行,眷玆南漢一隅,寔是海左重鎭,枕松江而控引湖嶺,形勝則襟帶山河,踞蜂巖而設立城池,險固也布絡墩堠,邑居民物之殷富,至今說溫祚·王建都,地利形便之要衝,所以有李完豐設府,拱衛王都,則同漢左輔,專制方面,則若宋西京,坐擁數萬甲兵,不啻北府之勁銳,足支十年糧餉,實有長子之富完,矧自守禦營移設以來,尤重留後臣委毗之責,有若摠戎廳之出鎭,陪漢師而咸統爪牙,殆同鎭撫使之例兼,與沁都而相爲唇齒,緩急之機務專係,不可以升平時疎虞,老成之位望特殊,奚啻如觀察使綦重,顧斯任可不愼歟?當是時屬之,誰也?惟卿,義同休戚,世篤忠貞,魁偉有鎭物之量,淸朝碩輔,儒雅承傳家之訓,古相肖孫,顧前後倚毗之冞隆,而內外敡歷之旣遍,管畿輔輔而按嶺臬,夙著試盤錯之才,掌東銓而典西樞,每有別鑑衡之譽,明時擅華國之手,掌詞命於弘藝文垣,隻目登橫經之筵,任輔導於左右賓客,再叨專對之任,廉簡素孚,久典樞密之謨,績庸尤著,顧眷毗之冞摯,豈使于外而勞,念保釐之有方,爰思得君之重,玆授卿以廣州府留守兼南漢守禦使,卿其祗服寵命,殫竭弘猷,築斯城鑿斯池,克壯王國之捍禦,峙乃糇敹乃甲,益思戎政之繕修,罇俎折衝,寇平仲之威望可伏,裘帶嘯詠,羊叔子之風流有餘,於戲,往汝欽哉,且吾召矣,迨天未陰綢繆,春秋之操習莫違,終日如對戰陳,風雲之儲胥常護,密勿籌策,自可稟裁擧行,尋常政謨,許令便宜從事,追古人之運甓,克勤保晉陽之方,體重宸之分符,無替釐周郊之命,故玆令示,想宜知悉。知製敎臣李憲兢製進,
丁亥閏五月十五日辰時,上御熙政堂。藥房入診,廣州留守同爲入侍時,提調李羲甲,副提調金鏴,假注書李寅皐,記注官崔致輔,記事官洪在喆,檢校直閣李嘉愚,廣州留守金魯敬,以次進伏,醫官吳千根·李命運·金殷相,進伏楹外訖,羲甲進前曰,日熱轉甚,聖體,若何?上曰,一樣矣。羲甲曰,寢睡·水刺之節,何如?上曰,一樣矣。羲甲曰,中宮殿氣候,何如?上曰,一樣矣。羲甲曰,世子宮氣候,何如?上曰,一樣矣。羲甲曰,世子嬪宮彌月之慶,期在不遠,産室亦已設廳,此誠莫大之慶,臣等區區之忱,不任歡祝,而近間諸節一向調順乎?上曰,一樣矣。羲甲請醫官診候,上曰,診候置之,廣州留守進前,魯敬進前奏職姓名訖,上曰,下去着念爲之也,命就座,魯敬就座,羲甲曰,今春別劑啓下淸心元六劑,安神丸五劑,蘇合元二十劑,廣濟丸三劑所入麝香,合爲四百五十七部內,春等用餘麝香九十四部六分一里除,加入爲三百六十二部三分九里,而已爲取用,令戶曹依數會減之意,當爲分付故敢達矣。上曰,依此爲之也,命廣州留守先退,魯敬退出,又命退,諸臣以次退出。
丁亥閏五月十五日辰時,王世子座重熙堂,廣州留守入對時,都承旨金鏴,假注書金大根,記事官趙秉鉉·洪在喆,廣州留守金魯敬,以次進伏訖。令曰,廣州留守進前,魯敬進前,令曰,下去後須着實爲之。令曰,今日當赴任耶?魯敬曰,今當直爲發行,交龜于東門外,而仍爲赴任計料矣,令廣州留守先退,魯敬退出,又令退,承史以次退出。
上在昌德宮。常參·經筵,以代理停。
自卯時至人定,灑雨下雨,測雨器水深六分。
世子嬪宮,藥房口傳問安。答曰,知悉。
徐耕輔啓曰,明日經筵,取稟。傳曰,停。
徐耕輔達曰,明日常參,取稟。令曰,停。
尹命圭達曰,大司憲李文會,持平宋能圭呈辭,執義朴升鉉,掌令朴來謙·李昌瑞,持平李家淳在外,監察茶時之意,敢達。令曰,知道。
金敎喜達曰,同副承旨洪赫,今日不爲仕進,卽爲牌招,何如?令曰,依。
金大根改差,代以徐程淳爲假注書。
李嘉愚達曰,兵曹判書洪羲俊三牌不進,推考徽旨今方捧入,而命召傳授,一時爲急,連事違牌,終不承膺,揆以事體,誠甚未安。所當更請牌招,而係是一日四牌,何以爲之?敢稟。令曰,更爲嚴飭牌招。
又達〈曰〉,兵曹判書洪羲俊書答已下,卽爲牌招,傳授命召,何如?令曰,依。
令于李嘉愚曰,前兵判之一向以官職敦迫者,非禮使之道,故雖不得不體諒,而此亦專爲入候而然,此重臣一直固執者,其意誠未曉也,處義自處義,道理自道理,令政院,嚴飭入來承候。
以同副承旨洪赫牌不進罷職令旨,令于金敎喜曰,只推。
令于金敎喜曰,同副承旨許遞,旣承下敎,前望單子入之。
承旨前望單子入之,洪學淵代點。
金敎喜達曰,新除授同副承旨洪學淵,時在谷山府任所,斯速乘馹上來事,下諭,何如?令曰,依。
令于徐耕輔曰,守令有闕之代,旣承下敎,政官牌招開政。
有政。吏批,判書金敎根進,參判朴綺壽牌不進,參議權敦仁牌不進,右承旨徐耕輔進,以朴蓍壽爲谷山府使。
兵批,判書洪羲俊進,參判金熙華病,參議金鼎均入直,參知黃燾病,左副承旨尹命圭進,以金逌根爲知事,李復淵爲副摠管,姜海祚爲僉知,柳相弼爲宣傳官,任泰瑛爲訓鍊僉正,金會鍾爲左捕從事官,宋友淵爲司禦,權聖祜爲水原中軍,李光龍爲南虞候,宋獜瑞爲波知僉使,李基赫爲古群山僉使,金萬成爲文山萬戶,洪天用爲森森坡萬戶,金羲桓爲臨津別將,護軍單鄭基善,副護軍單金道喜·林景鎭·趙庭和·洪赫,副司正單李寅皐。
令于徐耕輔曰,瑞山郡守金益喆,白川郡守相換。
以副校理尹正鎭牌不進罷職令旨,令于徐耕輔曰,只推。
徐耕輔,以弘文館言達曰,副校理尹正鎭,旣有只推之令,卽爲牌招察任,何如?令曰,依。
以吏曹參議權敦仁牌不進罷職令旨,令于徐耕輔曰,只推。
徐耕輔,以奉常寺都提調·提調意達曰,東耤親耕田所種大麥打作,則所出爲六石十斗,小麥打作,則所出爲十三斗之意,敢達。令曰,知道。
李嘉愚,以兵曹言達曰,內外中日停止間,文臣朔試射及式臣堂上堂下試射,竝依例停止之意,敢達。令曰,知道。
義禁府申目,樂安郡守李濟道原情云云。問目內辭緣,泛稱遲晩,所當請刑是白乎矣,曾徑宣傳官,勿爲請刑,載在大典通編,議處,何如?判付達,依準,又申目,海南縣監申在衡原情云云。問目內辭緣,泛稱遲晩,所當請刑是白乎矣,曾徑宣傳官,勿爲請刑,載在大典通編,議處,何如?判付達,依準。
兵曹判書洪羲俊書曰,伏以臣,素以無似之質,猥叨居留之職,莅任未幾,無所猷爲,恐負委寄之恩,方切悚恧之忱,千萬不自意,伏奉除旨以臣爲兵曹判書者,諭旨繼下,使臣乘馹上來,臣雙擎華誥,驚惶感激,不知措躬之所也,噫,是職卽書所稱司馬,而統大師平邦國者也,入掌宿衛,出詰戎兵,銓選靺韋,則竝於天官,句管貨布,則亞於地部,苟非才識足以甄別人器,綜明足以考核文簿,則實無以承當此職,是以古之名碩望實俱茂者,亦莫不逡巡退讓,不敢遽膺,蓋其職任之大,遴選之重,果何如?而今乃以如臣之衰頹謭劣者,苟然擧畀,不少難愼,何也?伏況离明代理,庶政咸熙,六官之長,無不愼揀,而獨於夏官之重任,委之於人望之外,則亦豈不累聖簡而僨國事乎?臣本以樗櫟之材,厚蒙山海之渥,前後踐歷,罔非踰濫,而纔膺保釐之任,旋擢中權之職,兜攬華顯,有若非臣莫可者然,無狀賤品,何以得此於聖朝也?臣之頂踵毛髮,皆由造化,生死向前,矢心自期,豈敢不感恩怵義,蹶趨承,少效涓埃之報?而第臣癃老之姿,兼以麻痺之症,重添暑雨感冒之餘,神精有時昏瞀,行步居常艱澁,以若衰耗,何以鑑別於政注之間,以若筋力,何以趨走於陪衛之班,而至於戎政之重,財簿之繁,亦無以照管,則豈可徒恃恩寵,不自量度,冒沒出膺,自取僨誤也哉?況今大政隔月,事務益煩,自顧精力,萬無擔夯之路,召牌荐降,屢犯違傲,伏地悚懍,冞增罪戾,玆敢略陳短章,仰瀆离明。伏乞睿慈,念重任之不可輕畀,察微懇之匪出飾讓,亟命還收臣本兵之職,回授可堪之人,以重公器,以安私分,千萬幸甚,臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
世子嬪宮,藥房口傳問安。答曰,知悉。
夜自五更,至十八日開東,灑雨下雨,測雨器水深二分。
徐耕輔啓曰,明日經筵,取稟。傳曰,停
徐耕輔達曰,明日常參,取稟。令曰,停。
李嘉愚啓曰,來二十一日,朝參日次矣,敢稟。傳曰,停。
徐耕輔達曰,來二十一日,輪對日次矣,敢稟。令曰,當次人受點,後日次待令。
尹命圭達曰,大司憲李文會,持平宋能圭呈辭,執義朴升鉉,掌令朴來謙·李昌瑞,持平李家淳在外,監察茶時之意,敢達。令曰,知道。
徐耕輔達曰,假注書徐程淳,時無職名,令該曹依例付軍職,冠帶常仕,何如?令曰,依。
以副校理尹正鎭牌不進罷職令旨,令于徐耕輔曰,只推。
徐耕輔,以弘文館言達曰,副校理尹正鎭,旣有只推之令,卽爲牌招察任,何如?令曰,依。
又以內醫院都提調提調意達曰,內醫番次,極爲苟艱,不可無變通之道矣,御醫金珪·安橚·秦慶煥,使之姑降入直於內醫廳,何如?令曰,依。
李嘉愚,以兵曹言啓曰,今當儲窠之月,虛司果,例不得循例區處,而在前積滯之時,勿拘儲窠,以虛司果擬入,已多近例,今亦依此擧行,以爲次次疏滯之地,何如?傳曰,允。
李嘉愚,以兵曹言達曰,訓鍊都監挾輦把摠哨官,禁衛營槍劍把摠哨官,滿二十四朔後,啓稟加資陞六事,曾有定式矣,今此挾輦把摠元榘,槍劍哨官金海淳,俱已滿二十四朔,依定式,元榘加資,金海淳陞六,何如?令曰,依。
尹命圭,以義禁府言達曰,定配罪人金承業,特爲分揀放送事,承令達下矣,江原道蔚珍縣定配罪人金承業,分揀放送事,分付該道道臣之意,敢達。令曰,知道。
義禁府申目粘連,向前尹郁烈亦,朝臣承牌,宜有不俟駕屨之義,伊日病狀,未知何如,而經宿之後,始爲肅命,事未前有,不可無警,以此照律,何如?判付達,依準。又申目粘連,向前李濟道,其所添載,雖非私穀,裝載法意,未免違越,揆以式例,不可無警,以此照律,何如?判付達,依準。又申目粘連,向前申在衡亦,所載穀物之非有私添,觀於道達,雖有可據,揆以經法,不可無責,以此照律,何如?判付達,依準。又申目粘連,向前吳福謙亦,墓所至近之地,有所偸葬,實是無前之變怪,次知中官之常時不能檢飭,推此可知,不可薄勘而止,以此照律,何如?判付達,依準。
義禁府照目粘連,都摠府副摠管尹郁烈矣本府議達內,朝臣承牌,宜有不俟駕屨之義,伊日病狀,未知何如,而經宿之後,始爲肅命,事未前有,不可無警,以此照律,罪杖八十收贖,奪告身三等私罪,奉令依準爲旀,功議各減一等爲良如敎。又照目粘連,樂安郡守李濟道矣本府議達內,其所添載,雖非私穀,裝載法意,未免違越,揆以式例,不可無警,以此照律,罪笞四十收贖,附過還職私罪,奉令依準爲旀,功減一等爲良如敎。又照目粘連,海南縣監申在衡矣本府議達內,所載穀物之非有私添,觀於道達,雖有可據,揆以經法,不可無責,以此照律,罪笞四十收贖,附過還職私罪,奉令依準。又照目粘連,宣禧宮次知中官吳福謙矣本府議達內,墓所至近之地,有所偸葬,實是無前之變怪,次知中官之常時不能檢飭,推此可知,不可薄勘而止,以此照律,罪杖一百收贖,告身盡行追奪私罪,奉令依準爲旀,功減一等爲良如敎,
上在昌德宮。常參·經筵,以代理停。
世子嬪宮,藥房口傳問安。答曰,知悉。
人定,灑雨下雨,測雨器水深二分。
尹命圭啓曰,明日經筵,取稟。傳曰,停。
尹命圭達曰,明日常參,取稟。令曰,停。
徐耕輔達曰,大司憲李文會,持平宋能圭呈辭,執義朴升鉉,掌令李昌瑞,持平李家淳在外,掌令朴來謙未肅拜,監察茶時之意,敢達。令曰,知道。
金鏴達曰,左承旨金敎喜,今日不爲仕進,卽爲牌招,何如?令曰,依。
又達曰,假注書李寅皐,身病猝重,勢難察任,今姑改差,何如?令曰,依。
李寅皐改差,代以李寅弼爲假注書。
令于徐耕輔曰,刑判之飾召,前後如何,而何故不來耶?此重臣別無情勢,豈有無端不出之理乎?且秋曹覆達時急,自政院嚴飾上來,使之行公。
以金煐爲都監中軍。
以左承旨金敎喜牌不進罷職令旨,令于金鏴曰,只推。
令于金鏴曰,同副承旨許遞,旣承下敎,政官牌招開政。
金鏴達曰,吏曹判書金敎根,參判朴綺壽,參議權敦仁牌不進,推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依。
以吏曹參議權敦仁牌不進罷職令旨,令于金鏴曰,只推。
金鏴達曰,吏曹參議權敦仁,旣有只推之令,一體更爲牌招,何如?令曰,依。
令于金鏴曰,前會寧府使徐鳳淳敍用。
有政。吏批,判書金敎根進,參判朴綺壽進,參議權敦仁牌招不進,左副承旨尹命圭進。啓曰,武承旨今當差出,而可擬之人乏少,外任竝擬,何如?傳曰,允。以朴齊一爲禮曹參判,趙萬永爲右副賓客,瑞山郡守金益哲,白川郡守李度明相換,以徐鳳淳爲承旨。
兵批,判書洪羲俊病,參判金熙華入直進,參議金鼎均病,參知黃燾差祭,右承旨徐耕輔進,護軍李愚在,副護軍洪學淵·沈有祖·吳泰斗,副司正徐程淳,以上竝單付。
兵批,再政。僉知徐鳳淳單付。
令于金鏴曰,在外未肅拜臺諫竝許遞,旣承下敎,前望單子入之,臺諫前望單子入之,執義李海淸,掌令李集運·全性有,持平金裕憲代點。
以副校理尹正鎭牌不進罷職令旨,令于尹命圭曰,只推。
尹命圭,以弘文館言達曰,副校理尹正鎭,旣有只推之令,卽爲牌招察任,何如?令曰,依。
以吏曹參議權敦仁再牌不進罷職令旨,令于金鏴曰,只推。
以副校理尹正鎭牌不進罷職令旨,令于尹命圭曰,只推。
金鏴,以吏曹言達曰,守令有闕之代,令該曹口傳差出,使之不日內下送事令下矣,新除授安邊府使金邁淳,時在楊州地,除拜已至多日,尙不上來,故自臣曹,屢度催促,則謂有身病,終不肅謝,雖未知其病勢之如何,而促令之下,稱以身病,揆以事體,誠極未安。令該府拿問處之,何如?令曰,旣有年前大朝處分,則今何可如是乎?拿處置之,使之明日內辭朝。
徐耕輔,以御營廳言達曰,本廳軍色從事官李道在,身病甚重,勢難察任,改差,何如?令曰,依。
上在昌德宮。常參·經筵,以代理停。
自開東至人定,灑雨下雨,測雨器水深四寸二分。
世子嬪宮,藥房口傳問安。答曰,知悉。
尹命圭啓曰,明日經筵,取稟。傳曰,停。
尹命圭達曰,明日常參,取稟。令曰,停。
徐鳳淳達曰,大司憲李文會,持平宋能圭呈辭,執義李海淸,持平金裕憲未肅拜,掌令李集運·全性有在外,監察茶時之意,敢達。令曰,知道。
徐耕輔達曰,假注書李寅弼,時無職名,令該曹依例付軍職,冠帶常仕,何如?令曰,依。
傳于金鏴曰,鼎席不可不備,卜相。
金鏴啓曰,卜相事,命下矣。領議政南公轍,左議政李相璜,卽爲命招,何如?傳曰,允。
又啓曰,卜相事,命下矣。政官牌招,何如?傳曰,允。
傳于金鏴曰,加卜。
賓廳加卜,李存秀落點。
傳于金鏴曰,戶曹判書有闕之代,今日政差出。
有政。吏批,判書金敎根進,參判朴綺壽進,參議權敦仁牌不進,左承旨金敎喜進,以朴宗薰爲戶曹判書,李相璜爲世子傅,白慶楷爲宗簿正,金永鎭爲金泉察訪,右議政單李存秀,承文院都提調單李存秀。
兵批,判書洪羲俊病,參判金熙華病,參議金鼎均入直進,參知黃燾病,同副承旨徐鳳淳進,副司直朴升鉉·李昌瑞·朴來謙·李家淳,副司正李寅弼,以上竝單付。
尹命圭,以弘文館言達曰,副校理尹正鎭,旣有只推之令,卽爲牌招,何如?令曰,依。
以吏曹參議權敦仁牌不進罷職傳旨,傳于金鏴曰,只推。
以副校理尹正鎭牌不進罷職令旨,令于尹命圭曰,只推。
徐耕輔,以兵曹言啓曰,卽接西道參軍申在貞牒報,則訓鍊都監所授肅靖門西邊第四城廊近處體城二間許頹圮云,爲先令繕工監,堅實圍排,分授軍門,急速修築,而把守軍兵亦,令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城肅靖門西邊第四城廊近處體城二間許頹圮處,令該軍門,卽速修築,把守軍兵,量宜定送事,自兵曹草記矣,今日爲始,砲手二十名,將校一人率領,限改築間,嚴加守直之意,敢啓。傳曰,知道。
知事金逌根書曰,伏以臣於頃者,伏奉印可之答旨,仍蒙體諒之恩私,臣之志願,邸下幸已成就之矣,臣感結銘鏤,竊喜從今以往,臣之去就行止,綽然有餘,可以優游自在,畢命田間,忽於日昨,自喉院傳布下令,趣臣入承起居之禮,臣誠惝怳驚惑,不知所以仰對也,今若以西樞異於實職,承候謂非公役,遽然趨膺,則邸下,何嘗見無軍銜之人,闌入脩門,而以面君之禮,諉之於私事者乎?然則臣之一身進退,將無所據,而判作兩截之人,臣何敢出此乎?且況臣之初書所陳,斷斷是血腔赤忱中出來,非一毫矯飾之辭也,臣旣以言者,未蒙宥之前,無非臣必死之日,質言於邸下矣,臣旣質言於邸下,而未見言者之獲蒙恩霈,徒懷嚴畏之心,遽爲進身之計,則是自食其言也,言而可食,古之人何以曰,白圭尙可磨,而斯言不可磨也,臣將自欺而欺人,欺人而欺君,以至欺天而不之顧畏乎?設使臣,容有一分可進之望,而爲言者訟,邸下不賜矜諒,則是不幾於欲其入而閉其門乎,是又臣之不敢曉也,抑臣自西還歸之初,臣之生父,方在鄕廬,故仍爲往省,在側經旬,臣以臣去就之所講,質之臣父,則臣父許可,而及臣之進伏城外也,臣父執臣之手而勉之曰,守官不如守道,聖人之訓,爾所當勉也,君使臣以禮,朝家之所不可忽也,今爾之所講,實不違於分義道理,朝家亦庶幾體諒爾心,萬一不然,雖嶺海在前,鈇鉞在後,所守不可失也,臣拜受而行,晝夜莊誦於心,臣若躍出於言者自在之中,是背臣父之訓也,臣寧可自守區區之迷,得譴何於邸下,不敢墜失庭誡於俄頃之間,重爲不孝之人也,言至於此,涕淚無從,玆敢悉暴餘蘊,更瀆离照之下,惟邸下哀之命也,不哀之亦命也,臣何敢費辭張皇爲哉?臣無任云云。答曰,覽書具悉。自古人臣之遭人言者,何嘗以言者獲罪,爲自靖之擧耶?卿乃以親敎爲言,余亦承聖旨而勉出卿矣,卿其思之,此豈許久相持之事乎?今以處義,竝與承候而不爲,其在分義情理,俱爲不當,卿若不入來,趙璟鎭,雖廢死島棘,萬萬無處分之理,且以卿之去就,低昂刑政,則在卿心,尤豈可安乎?卿其卽日入來承候。
副提學趙寅永書曰,伏以臣,學淺詞拙,兩無所底,微分只合於冗散,始願不及於淸峻,而邇來驟躐,恒居人先,凡所稱華而膴者,做得殆遍,有若非此莫可者然,臣雖不能量材度能,力辭恩命,亦嘗聞負且乘之戒,服不衷之譏矣,每當一番光寵,輒增一番愧懼,食息靡甘,寢夢俱驚,臣非大耐者也,又非敢以矯辭飾其外也,特人之常情,相稱則安,太過則不便故耳,臣於從前踐歷,尙云如此,況加之以萬萬不敢當之瀛銜乎?此誠何等任也,臣是何狀人也,以臣而處是任,非但臣所不料,抑物論可否之所未嘗到也,除旨一下,萬目瞠然,而臣適待罪喉院,無地鑽避,顚之倒之,唯叩謝是急,譬如癡人方醉,不以四維自居也,第伏念我朝遴選之職,必以玉署爲最,玉署之中,尤重長官,而當品擬議,其例絶罕,苟非其人,寧闕不置,今乃以如臣無似,亦廁濫跡,則其於知人擇人之道,當復如何,我邸下,將使臣,竭智殫誠,以稱塞明旨之萬一乎?此必有格君之術,華國之才,兼以淸裁正論,表準乎當世,然後庶可曰,盡其職也,臣之愚騃,果有一毫彷彿於此否乎?恐不待臣言之畢,而本末長短,已莫逃於离明之照燭也,或又以臣,承藉先業,偏加隆眷,遂欲華美其貫銜,以爲臣身家榮乎?臣旣無能爲役,不足裨聖朝亦世之化,則此非所以榮之也,乃速其災也,古人有言曰,不賢而居高位,是播其惡於衆也,今臣所叨,不幸類是,人猜鬼呵,理所必至,臣所以徊徨蹙踖,罔知措躬之所也,玆敢悉暴衷懇,仰瀆崇聽。伏乞邸下,念公器之不輕,察輿情之未叶,特鐫臣新授職名,俾臣無至於量過而溢,擔重而蹶,則實朝家生成之澤也,臣無任云云。覽書具悉。爾其勿辭察職。
上在昌德宮。常參·經筵,以代理停。
藥房提調李羲甲,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹命圭啓曰,明日經筵,取稟。傳曰,停。
尹命圭達曰,明日常參,取稟。令曰,停。
徐鳳淳達曰,大司憲李文會,持平宋能圭呈辭,執義李海淸,掌令李集運,持平金裕憲未肅拜,掌令全性有在外,監察茶時之意,敢達。令曰,知道。
又達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
金鏴達曰,右承旨徐耕輔,今日不爲仕進,卽爲牌招,何如?令曰,依。
令于金敎喜曰,諸承旨持公事入對。
傳于尹命圭曰,明日遣王世子,景慕宮展拜矣,該房知悉,門路,以月覲門·逌覲門爲之。
令于徐鳳淳曰,明日出宮內門路,以貮極門爲之。
令于尹命圭曰,士者國之元氣,幼學壯行,將以需當世之用,鳴國家之盛,進身一路,亦由科擧,而近因俗尙之不古,以致科弊之滋興,每當科年,輒有一番新規,而迄無實效者,余嘗慨然於此,只責士習之不美,不責有司之不公,則多士之心,亦安得厭伏乎?科場用情,自有當律,先擇有司之臣,責以恢公之道,則爲儒生者,亦豈無率敎之理乎?今因節目之達下,先示余意,臨時另飭,當與廟堂更議,該房知悉。
令于尹命圭曰,司書有闕之代,旣承下敎,前望單子入之。
司書前望單子入之,徐萬淳代點。
尹命圭達曰,新除授司書徐萬淳,以前任殷山縣監,方在解由未出中,何以爲之?敢稟。令曰,勿拘。
尹命圭,以弘文館言達曰,副校理尹正鎭,旣有只推之令,卽爲牌招察任,何如?令曰,依。
以右承旨徐耕輔牌不進罷職令旨,令于金鏴曰,只推。
以副校理尹正鎭牌不進罷職令旨,令于尹命圭曰,只推。
徐鳳淳,以訓鍊都監言達曰,本局中軍金煐,在外未現,今姑改差,何如?令曰,依。
兵曹,以趙華錫爲都監中軍。
尹命圭,以禮曹言達曰,卽接議政府右參贊李錫奎單子,則以爲,同姓七寸姪啓宇,嫡妾俱無子,以其同姓十寸兄啓亨第二子裕命,欲爲繼後,兩家諸族,相議完定,而啓亨夫妻,俱爲作故,拘於常規,不得循例禮斜,依定式草記稟處事呈單矣,凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長李錫奎單辭旣如此,依定式,李啓亨第二子裕命,立爲李啓宇之後,何如?令曰,依。
徐鳳淳,以兵曹言達曰,卽接西道參軍申在貞牒報,則訓鍊都監所授肅靖門西邊第四城廊近處體城二間許頹圮云,爲先令繕工監,堅實圍排,分授軍門,待晴卽速修築之意,敢達。令曰,知道。
又以兵曹言啓曰,卽接東道參軍金遜根牒報,則御營廳所授肅靖門東邊第一城廊近處體城四間許及第二城廊近處體城四間許頹圮云,爲先令繕工監,堅實圍排,分授軍門,急速修築,而兩處把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內肅靖門東邊第一城廊近處體城四間許及第二城廊近處體城四間許頹圮處,令分授軍門,卽速修築,把守軍兵,量宜定送事,自兵曹草記矣,修築則待晴擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
又以兵曹言達曰,卽接東道參軍金遜根牒報,則御營廳所授肅靖門東邊第一城廊近處體城四間許及第二城廊近處體城四間許頹圮云,爲先令繕工監,堅實圍排,分授軍門,待晴卽速修築之意,敢達。令曰,知道。
又以御營廳言達曰,本廳字內肅靖門東邊第一城廊近處體城四間許及第二城廊近處體城四間許頹圮矣,修築則待晴擧行之意,敢達。令曰,知道。
司書趙秉鉉書曰,伏以臣見帶春秋兼銜,與監事臣李存秀,有舅甥應避之嫌,在法當遞,玆敢援例陳章,仰塵离明。伏乞俯垂鑑諒,亟許鐫改,俾存公格,以安私分焉,臣無任云云。覽書具悉,所帶本職許遞矣。
丁亥閏五月二十日辰時,王世子座重熙堂,諸承旨持公事入對時,左承旨金敎喜,左副承旨尹命圭,右副承旨李嘉愚,同副承旨徐鳳淳,假注書李寅弼,記事官徐左輔·洪在喆,以次進伏訖。令曰,公事讀之。敎喜曰,臣戶房無公事矣。命圭曰,臣禮房有公事二張矣,仍讀奏平安監司徐能輔狀達雨澤事,江原監司鄭元容狀達雨澤事,竝親達下,嘉愚曰,臣工房無公事矣。鳳淳曰,臣刑房無公事,而代房兵房有公事矣,仍讀奏平安監司徐能輔狀達望後巡檢大國人出來事,義州府尹李寅泰狀達望後巡檢大國人出來事,竝親達下,令退,承史以次退出。
上在昌德宮。常參·經筵,以代理停。
世子嬪宮,藥房口傳問安。答曰,知悉。
王世子詣景慕宮,入齋室後,內閣·政院·藥房·春坊口傳問安。答曰,知道。展拜後,內閣·政院·藥房·春坊口傳問安。答曰,知道。還內後,內閣·政院·藥房·春坊口傳問安。答曰,知道。
尹命圭啓曰,明日經筵,取稟。傳曰,停。
尹命圭達曰,明日常參,取稟。令曰,停。
徐耕輔啓曰,來二十五日,朝參日次矣,敢稟。傳曰,停。
徐鳳淳達曰,大司憲李文會,持平宋能圭呈辭,執義李海淸,掌令李集運,持平金裕憲未肅拜,掌令全性有在外,監察茶時之意,敢達。令曰,知道。
金鏴達曰,戶曹判書朴宗薰,除拜後過三日不爲出肅,依定式推考警責,仍卽牌招察任,何如?令曰,依。
徐耕輔達曰,卽伏見摘奸書達下者,議政府代直訓導李學述,耆老所守直假官皮尙龜,司譯院入直主簿邊稷,惠民署入直參奉方遠鏞,大報壇守直官王佐說,無難闕直,事極駭然,令攸司科治,南關王廟闕直之訓鍊院參軍朱景厚,亦令兵曹,決棍汰去,北所入直部將張錫鉉,擅離直所,所當重勘,而本院請推之外,無他可施之罰,何以爲之?而其餘各司入直官員之不着公服,各營入直將校之解去櫜鞬,員役軍士等之擅離直所者,令各該司各該營,從輕重査治,何如?令曰,依,令該府拿問處之。
尹命圭,以弘文館言達曰,副校理尹正鎭,旣有只推之令,卽爲牌招察任,何如?令曰,依。
令于金鏴曰,違牌玉堂許遞,旣承下敎,前望單子入之。
副校理前望單子入之,閔英世代點。
金鏴,以吏曹言達曰,司宰監奉事李顯在,除拜後過限未肅拜,依例改差,何如?令曰,依。
徐耕輔以兵曹言達曰,本曹佐郞姜時永,身病猝重,屢度呈狀乞遞,宿衛重地,不可久曠,今姑改差,何如?令曰,依。
又以兵曹言達曰,卽接慶熙宮衛將鄭學信牒報,則本宮內都摠府南邊大松一株,因雨拔根顚仆云,依例斫去之意,敢達。令曰,知道。
丁亥閏五月二十一日辰時,王世子詣景慕宮,展拜入對時,都承旨金鏴,左承旨金敎喜,右承旨徐耕輔,右副承旨李嘉愚,假注書徐程淳,記事官徐左輔·洪在喆,直提學李龍秀·朴綺壽,檢校待敎李憲瑋,以次陪立時至,王世子具翼善冠衮襲袍,由重華門以出,藥房提調李羲甲,副提調金鏴進前曰,侵早勞動,睿體,若何?令曰,一樣矣。羲甲曰,都提調不得入來,臣則當爲留院矣,王世子仍由貮極門·月覲門·逌覲門,至齋室門外,王世子降輿入齋室,展拜時至,王世子詣展拜位行禮,仍爲奉審訖,仍詣望廟樓,行展拜禮,仍爲奉審訖,還入齋室,令曰,諸司預待。出令旨王世子由逌覲門·月覲門·重華門還內,諸臣以次退出。
上在昌德宮。常參·經筵,以代理停。
世子嬪宮,藥房口傳問安。答曰,知悉。
尹命圭啓曰,明日經筵,取稟。傳曰,停。
尹命圭達曰,明日常參,取稟。令曰,停。
徐耕輔達曰,大司憲李文會,持平宋能圭呈辭,執義李海淸,掌令李集運,持平金裕憲未肅拜,掌令全性有在外,監察茶時之意,敢達。令曰,知道。
令于徐耕輔曰,同副承旨許遞,旣承下敎,前望單子入之。
承旨前望單子入之,金基常代點。
徐耕輔達曰,新除授承旨金基常,資是嘉善,都承旨金鏴,乃是通政,座次有違格例,何以爲之?敢稟。令曰,新除授承旨許遞,旣承下敎,前望單子入之。
承旨前望單子入之,鄭漪代點。
令于徐耕輔曰,前淮陽縣監鄭漪敍用。
徐耕輔達曰,新除授承旨鄭漪,資是嘉義,都承旨金鏴,乃是通政,座次有違格例,何以爲之?敢稟。令曰,新除授承旨許遞,旣承下敎,前望單子入之。
承旨前望單子入之,李憲瑋代點。
令于尹命圭曰,漢城左尹未差之代,旣承下敎,前望單子入之。
漢城左尹前望單子入之,金陽淳代點。
令于徐耕輔曰,三明日次對,依例來會。
徐耕輔達曰,假注書徐程淳,身病猝重,勢難察任,今姑改差,何如?令曰,依。
徐程淳改差,代以趙斗淳爲假注書。
令于徐耕輔曰,大報壇守直官王佐說,科治置之,令該府拿問處之。
備忘記卜相今爲五日,上自朝廷,下至閭巷,皆曰,國之相得矣,余於此,益知其輿情所屬,非卿莫可,卿於先朝,知遇已深,曁我大朝,委任且重,外內之職,茂績已著,而威望足以鎭頹俗,誠忠足以贊王室,余之所期望於卿者,豈不重且大歟?望卿,益勉承弼之道,以副枚卜之重,仍令于尹命圭曰,此別諭,遣史官往宣于右相。
令于徐耕輔曰,當該承旨,從重推考。
尹命圭,以弘文館言達曰,新除授副校理閔英世,時在公忠道稷山地,經筵入番事緊,請斯速乘馹上來事,下諭,令曰,許遞,旣承下敎,前望單子入之,副校理前望單子入之,朴來謙代點。
徐耕輔,以兵曹言達曰,慶熙宮衛將金應鎭文臣兼宣傳官李景在·宋祥來,俱以病難供職,呈狀乞遞,竝改差,何如?令曰,依。
又以兵曹言達曰,承令摘奸時,南所入直五衛將李桓五,北所入直五衛將全萬弘,脫衣脫襪,入直忠壯衛將金奎集,入直武兼鄭煥東·金善問,東關王廟入直訓鍊院參軍申景周不着公服之狀,俱極駭然,竝令該府,拿問處之,何如?令曰,依。
又以兵曹言達曰,南關王廟守直之訓鍊院參軍,令兵曹決棍汰去,宗廟入直軍士,永禧殿入直軍士,決棍事令下矣。謹依下令,南關王廟守直之訓鍊院參軍朱景厚,決棍十五度汰去,宗廟軍士池喜大·安得尙,永禧殿軍士金癸卜等,各決棍十五度懲礪之意,敢達。令曰,知道。
又以兵曹言達曰,承令摘奸時,肅靖門部將朴珍成,昭義門部將金柱元·崔光日,興仁門部將朴命得,或不着軍服,解去櫜鞬,或頹臥午睡之狀,俱極痛駭,竝決棍十五度汰去,昭義門闕直之袱直老味,亦爲嚴棍懲礪之意,敢達。令曰,知道。
又以訓鍊都監言達曰,承令摘奸時,南營入直不卽待令之馬兵金大千·李道哲,各決棍十五度除案,該哨官朴奎晟,身爲入直將領,不能操束軍卒,亦爲解去櫜鞬,事極駭然,決棍十度汰去,新營入直旗牌官李昌潤,解去櫜鞬之狀,極爲無嚴,決棍十度汰去,下都監入直別武士李殷光,諸具不備,擧措駭然,揆以法意,萬萬痛惡,決棍十五度汰去,而臣亦有常時不能檢飭之失,惶恐待罪之意,敢達。令曰,知道。卿其勿待罪。
又以禁衛營言達曰,謹依下令,南別營北門不爲守直之京中哨軍崔好仁,査問其委折,則雖在營內,不能把守之罪,無辭遲晩云,嚴棍二十度懲勵之意,敢達。令曰,知道。
又以御營廳言達曰,本廳新營入直千摠李顯英,承令摘奸時,不佩櫜鞬,事極駭然,爲先汰去之意,敢達。令曰,知道。
義禁府申目粘連,北所入直部將張錫鉉原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
事變假注書洪履信書達,臣於本月二十二日申時量,敬奉令諭,往宣于東部蓮花坊蓮池洞契右議政李存秀所住處,則以爲,臣自伏承萬萬不敢當之命,驚怳震剝,歷日靡措,卽者簪筆之臣,臨宣別諭,十行辭旨,鄭重諄復,尤非如臣無似所敢承當者,未敢循例附奏,謹當冒入文字,仰冀矜諒之恩云矣,敢達。令曰,知道。
戶曹判書朴宗薰書曰,伏以臣,解惠局之務裁,三月矣,方其黽俛供給,匪才是懼,及夫夤緣卸脫,賤分稍愜,竊意自今,庶得以優游冗散,調息病軀,不復馳驟於涯量之外矣,玆者地部新除,遽及於臣,比之前務,其要則均,而事體綦重,其劇也同,而領轄較煩,殆似謂臣,眞有過人才具,揀箇要劇而處之,不於彼則於此,莫使之暫間也,臣之才具有無,所試旣多,靡蘊不見,何待臣自述乎?抑姑取其資歷而已,則萬萬非聖朝難愼置官之意也,他官猶不當爾,況此大農,卽財賦之所總滙,民國之所滋植,鉤校紐計,而國用之贏詘以判,湊撥檢放,而民生之性命攸係,故古人所云備物置用,以濟當世之急者,卽其事也,顧今財源旣渴,尾閭轉廣,國無一年之蓄,民無一日之食,譬如老人,氣血消耗,榮衛柴鑠,縱得華扁之技,亟投笭术之味,猶恐接續之未易爲力,尙可以付之妄醫,一任其鹵莽蔑裂乎?凡人臣辭職,輒曰,才具不稱,則例歸謙讓,擧難見槪,良以蘊抱在內,非如黑白之易見,功效在後,姑無一二之可數故耳,若臣則心觕精短,智淺性疎,兼以病孱衰謝,筋骸凋敝,卽其形於外而試於前者,灼有可證,確無可疑,不翅黑白之見,一二之數而已,至於年來踐颺,太偏而無漸,凡屬淸貫膴仕,推遷無虛日,周遍無餘分,此固臣之所大懼,而今又更轉一重任,私懷兢惕,益覺無措躬之所也,左右參倚,冒膺無說,玆將衷曲,疾聲哀籲。伏乞离明,俯賜鑑亮,將臣新授職名,亟行鐫改,回授可堪之人,俾公器重而微分安,不勝大願,臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
世子嬪宮,藥房口傳問安。答曰,知悉。
金鏴啓曰,明日經筵,取稟。傳曰,停。
金鏴達曰,明日常參,取稟。令曰,停。
尹命圭達曰,大司憲李文會,持平宋能圭呈辭,執義李海淸,掌令李集運,持平金裕憲未肅拜,掌令全性有在外,監察茶時之意,敢達。令曰,知道。
金鏴達曰,左承旨金敎喜,今日不爲仕進,卽爲牌招,何如?令曰,依。
徐耕輔達曰,假注書趙斗淳,時無職名,令該曹依例付軍職,冠帶常仕,何如?令曰,依。
令于李憲瑋曰,章陵丁字閣修改監董禮堂以下書達書入。
以章陵丁字閣修改監董禮曹堂上以下書達,令于李憲瑋曰,監董禮曹參議徐憙淳加資,正郞鄭顯璞兒馬一匹賜給,兼監役本陵令許結陞敍,參奉丁學冕陞六,地方官金浦郡守李時佐兒馬一匹賜給,擇日官·奏時官·計士·看役牌將·員役·守僕·工匠等,竝考例施賞。
李憲瑋達曰,卽者修撰朴容壽,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
李憲瑋,以弘文館言達曰,校理趙萬協,修撰李憲兢,副修撰高時臣在外,副修撰一員未差,修撰朴容壽受由,下番闕直,事甚未安。應敎朴英載,副應敎金盛淵,副校理洪彦謨·朴來謙,竝卽牌招,以爲推移姑降入直之地,何如?令曰,依。
以左承旨金敎喜牌不進罷職令旨,令于金鏴曰,只推。
以應敎朴英載,副應敎金盛淵,副校理洪彦謨·朴來謙牌不進罷職令旨,令于李憲瑋曰,只推。
令于金鏴曰,在外未肅拜玉堂竝許遞,旣承下敎,政官牌招開政。
有政。吏批,判書金敎根進,參判朴綺壽,參議權敦仁牌不進,左副承旨徐耕輔進,以金正喜爲校理,李道在爲副校理,金羽根爲修撰,趙容和·金裕憲爲副修撰,南履翼爲判尹,徐憙淳爲戶曹參判,安光直爲禮曹參議,鄭義命爲兵曹佐郞,李定愚爲司宰奉事,閔致祿爲章陵參奉,學祿單金奎燮,禮曹參議徐憙淳今加嘉善加資事承令,訓鍊都監提調單朴宗薰。
兵批,判書洪羲俊病,參判金熙華病,參議金鼎均病,參知黃燾入直進,右副承旨尹命圭進,僉知單徐鳳淳,護軍徐憙淳·金基常·鄭漪,副司直趙萬協·朴來謙·尹正鎭·閔英世,副司果李憲兢·高時臣·趙秉鉉·丁學冕,副司正趙斗淳,以上竝單付。
吏批,再政。以鄭煥義爲持平,朴宗薰爲禮賓提調,朴來謙爲右通禮,文養正爲直講。
以吏曹參議權敦仁牌不進罷職令旨,令于金鏴曰,只推。
義禁府申目,南所入直五衛將李桓五,北所入直五衛將全萬弘,入直忠壯衛將金奎集,武兼鄭煥東·金善問,東關王廟入直訓鍊院參軍申景周等原情云云。徽旨內辭緣,泛稱遲晩,竝只刑推得情,金善問段,曾徑宣傳官,勿爲請刑,載在大典通編,議處,何如?判付達,依準爲旀,李桓五·全萬弘·金奎集·鄭煥東·申景周等段,除刑推議處爲良如敎。又申目,大報壇守直官王佐說原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
修撰朴容壽書曰,伏以臣,頃陳請急之章,獲蒙給暇之恩,省護父病,少伸子職,父子相對,感惶交摯,間緣僚員不備,直次苟艱,不得不黽勉而持被矣,卽接家信,則臣父自數日以來,宿疴之外,重添暑祟,暈暍迭發,泄痢兼作,龠匙全阻,湯焫罔效,調治之方,惟臣是竢,臣自聞此報,心神飛越,有不得一時按住,玆敢忙綴短章,徑出禁扄,煎迫之至,雖未暇緩聲,屢瀆之罪,固無所自逃。伏乞睿慈,俯垂鑑諒,遞臣所帶之職,俾便救護,勘臣當被之律,以昭法紀焉,臣無任云云。覽書具悉。爾其勿辭,救護父病。
上在昌德宮。常參·經筵,以代理停。
世子嬪宮,藥房口傳問安。答曰,知悉。
李憲瑋啓曰,玉堂備員間,經筵頉稟之意,敢啓。傳曰,知道。
李憲瑋達曰,明日常參,取稟。令曰,停。
尹命圭達曰,大司憲李文會,持平宋能圭呈辭,執義李海淸,掌令李集運,持平鄭煥義未肅拜,掌令全性有在外,監察茶時之意,敢達。令曰,知道。
金敎喜達曰,假注書李寅弼,身病猝重,勢難察任,今姑改差,何如?令曰,依。
李寅弼改差,代以趙秉常爲假注書。
李憲瑋,以弘文館言達曰,下番闕直,事甚未安。新除授校理金正喜,副校理李道在,修撰金羽根,副修撰金裕憲·趙容和,竝卽牌招,以爲推移入直之地,何如?令曰,依。
李憲瑋啓曰,明日經筵,取稟。傳曰,停。
尹命圭達曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?令曰,依。
以校理金正喜牌不進罷職令旨,令于李憲瑋曰,只推。
徐耕輔,以都摠府言達曰,副摠管金陽淳,以漢城府左尹,本府坐起,晝仕出去之意,敢達。令曰,知道。
又以兵曹言啓曰,卽接西道參軍申在貞牒報,則訓鍊都監所授肅靖門西邊第四城廊近處前日頹圮把守連接處體城四間許,又爲頹圮云,爲先令繕工監,堅實圍排,分授軍門,急速修築,而把守軍兵,旣是連接處,則不必如例定送,令該軍門,量宜加定,與前把守軍,限改築間,合力守直之意,分付,何如?傳曰,允。
又以訓鍊都監言啓曰,本局分授都城肅靖門西邊第四城廊近處體城前日頹圮連接處體城四間許,又爲頹圮,令該軍門,卽速修築,把守軍兵,量宜加定事,自兵曹草記矣,今日爲始,砲手五名加定,與前把守將卒,限改築間,合力守直之意,敢啓。傳曰,知道。
上在昌德宮。常參·經筵,以代理停。
藥房都提調南公轍,提調李羲甲,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李憲瑋啓曰,明日乃是初伏,自明日處暑間,經筵頉稟之意,敢啓。傳曰,知道。
李憲瑋達曰,明日常參,取稟。令曰,停。
尹命圭達曰,大司憲李文會,執義李海淸,掌令李執運,持平宋能圭·鄭煥義牌不進,掌令全性有在外,監察茶時之意,敢達。令曰,知道。
以大司諫李元默,司諫朴潞壽,獻納李根中,正言朴心壽,執義李海淸,掌令李集運,持平宋能圭·鄭煥義牌不進罷職令旨,令于尹命圭曰,只推。
李憲瑋達曰,戶曹參判徐憙淳,除拜後過三日不爲出肅,依定式推考警責,仍卽牌招察任,何如?令曰,依。
趙秉常有頉,代以李垿爲假注書。
徐耕輔達曰,假注書李垿時無職名,令該曹依例付軍職,冠帶常仕,何如?令曰,依。
令于徐耕輔曰,大臣·備局堂上引接。
徐耕輔啓曰,訓鍊大將申鴻周許遞事令下矣。將兵之任,不可一刻無摠察之人,何以爲之?敢稟。傳曰,訓局都提調兼察。
又啓曰,訓鍊大將,以都提調兼察事,命下矣。在前如此之時,或有命招都提調之例,或有郞廳發牌聽傳敎之例,今番則何以爲之?敢稟。傳曰,發牌聽傳敎。
徐耕輔達曰,命召親納例也,而前訓鍊大將申鴻周,謂有身病,使營校替納,事甚未安。推考,何如?令曰,依。
備邊司薦望改望,以趙萬永爲訓鍊大將。
徐耕輔啓曰,新除授訓鍊大將趙萬永,卽爲牌招,命召傳授,何如?傳曰,允。
又啓曰,御營大將趙萬永,移拜訓鍊大將矣,將兵之任,不可一刻無摠察之人,何以爲之?敢稟。傳曰,都提調兼察,從事官發牌聽傳敎。
備邊司,薦望改望,以柳相亮爲御營大將。
徐耕輔啓曰,新除授御營大將柳相亮,卽爲牌招,命召傳授,何如?傳曰,允。
洪履信汰去,代以魏文喆爲事變假注書。
魏文喆在外,代以金在榮爲事變假注書。
令于徐耕輔曰,日昨擅離直所拿汰人外,以不着公服,解去櫜鞬拿汰人,竝分揀。
李憲瑋,以弘文館言達曰,校理金正喜,旣有只推之令,卽爲牌招察任,何如?令曰,依。
徐耕輔,以兵曹言達曰,內禁衛將朴潤榮,以其身病猝重,無望供職,呈狀乞遞,領軍之任,不可久曠,改差,何如?令曰,依。
又以兵曹言達曰,今月二十八日,一內禁軍番次矣,該番將未差之代,依承傳口傳擬入之意,敢達。令曰,知道。
兵曹口傳政事,以金魯甲爲內禁將。
徐耕輔,以兵曹言達曰,卽接西道參軍申在貞牒報,則訓鍊都監所授肅靖門西邊第四城廊近處前日頹圮連接處體城四間許,又爲頹圮云,爲先令繕工監,堅實圍排,分授軍門,一體卽速修築之意,敢達。令曰,知道。
又以訓鍊都監言達曰,本局分授都城肅靖門西邊第四城廊近處體城二間許頹圮事,自兵曹前已草記,而連接體城四間許,今日又爲頹圮之意,敢達。令曰,知道。
尹命圭,以義禁府言達曰,日昨擅離直所拿汰人外,以不着公服,解去櫜鞬拿汰人,竝分揀事令下矣。不着公服拿汰人李桓五·全萬弘·金奎集·鄭煥東·金善問·申景周等,竝放送之意,敢達。令曰,知道。
義禁府申目粘連,向前李桓五·全萬弘·金奎集·鄭煥東·金善問·申景周等亦,雨中就直之際,旣多霑濕,則暫脫曬乾,事或無怪是白乎矣,摘奸迎接之時,未有公服,有失常憲,竝只以此照律,何如?判付達,依準。又申目粘連,向前王佐說亦,家旣在遠,又値阻水,則摘奸來到之前,未及就直,勢或似然是白乎矣,事涉漫忽,以此照律,何如?判付達,依準。又申目粘連,張錫鉉亦,登溷之時,適有摘奸之行,未及迎接,事或無怪是白乎矣,旣至執頉,則有難曲恕,以此照律,何如?判付達,依準。
戶曹參判徐憙淳書曰,伏以臣於日昨,伏奉書達下者,進臣以嘉善大夫,繼伏奉除書,以臣爲戶曹參判,臣聞令若驚,怳怳震越,歷日而不自措也,夫序事考典,進有功而章有善,此所以卿班之爲命德器也,今臣數日敦匠,勞無可記,年少驟躐,進亦無名,誠未敢知淸朝爵賞之政,何若是疎謬也,噫,車服以庸,衣裳在笥,功懋懋賞,德懋懋官,卽三代晟際御世出治之具,而人臣之進退辭受,亦於是藉手矣,臣遭値休熙,久處邇密,偏蒙我大朝殿下鴻慈厚渥,如天如海,今又离明代照,眷庇愈隆,所以期望我邸下,惟願哲於知人,欽於命官,惜名器而資磨勵,進功能而熙績庸,爲堯爲舜,復覩於今日,豈意罔功冒賞,仰累命德之典,反自臣身而始也?臣本魯下,謏才蔑學,早倖玷籍,厚沐恩造,淸塗華轍,不離禁近,蓮燭綾衾,殆無虛日,而居然與當世之學士大夫,綰帶飄裳,燦然緋玉之列,亦多年所,自顧無似,何以至此?涯分已踰,小器易盈,可止而不可進明矣,更進一步,初豈夢想之所及哉?感恩畏義,秉彝之常心,趨榮愛爵,中人之同情,臣亦自揆己量,苟可以驅策任使,少酬奬遇,夷驗赴蹈,亦所不辭,而今若進進不已,疾趨顚躓,上而蔑涓埃之報,下而犯滿盈之戒,則負乘致寇,必至之勢,無或有傷於天地曲遂之仁乎?此臣以徊徨踧踖,寧被慢命之誅,不敢爲冒進之計者也,參倚前衡,披瀝衷懇。伏乞睿慈,俯垂鑑諒,察臣言之非出飾讓,念公器之不可濫授,特收臣新授職秩,以安賤分焉,臣無任云云。答曰,覽書具悉。卿其勿辭行公。
丁亥閏五月二十五日辰時,王世子座重熙堂,大臣·備局堂上引接入對時,左副承旨徐耕輔,假注書李垿,事變假注書洪履信,記事官李鼎在·洪在喆,領議政南公轍,左議政李相璜,行禮曹判書李羲甲,行大護軍趙鐘永,戶曹判書朴宗薰,行大護軍趙萬永·李龍秀,兵曹判書洪羲俊,吏曹判書金敎根,工曹參判朴周壽,行護軍洪起燮·申絅,吏曹參判朴綺壽,副校理李道在,以次進伏訖。令曰,史官分左右,令曰,大臣進前。公轍曰,三庚姑未及,而日熱甚劇,大殿聖體,若何?令曰,安寧矣。公轍曰,中宮殿氣候,何如?令曰,安寧矣。公轍曰,近間睿體,何如?令曰,一樣矣。令曰,次對爲之。公轍曰,卽見慶尙左水使柳弘源狀達,則以爲,本營,以船艙之不便,前後擬移之處,合爲四處,而或以事役之張大,或以關防之疎虞,尙未決定矣,距本營七里許,有南川浦爲名處,地勢之得宜,眞天作藏船之所,移設艙所,恐不可捨此而遠求,但外洋不遠,港內東南邊及前面船泊處,不可不石築防遮,而仍設留防,虞候居之,如統營之見乃梁,則地形軍制,俱得其宜,若其容入物力,留防設施,待移艙議定,往復道臣,從便商確計料事,請令廟堂稟處矣,本營船艙,漸至湮塞,或當詰戎之時,則騎船而不能運船,水操而無異陸操,待變重地,疎虞無實,不可使聞於隣國矣,移設之論,其來已久,自臣待罪嶺營時,因帥臣所報,所謂機張之武知浦,蔚山之章生浦,東萊之多大鎭,遍遣裨校,看審地形,又量其屈沙與廨宇建設之物財,俱報廟堂,而非但甲乙之論,不能歸一,時詘擧贏,終未成就,至今二十六年之久,前後帥臣之登聞,廟堂之關門,非止一再,而寇適未至,故狃安成習,射姑難辦,而因循至今,今此南川浦,帥臣旣以距營便近,浦港爲天作藏船之所爲言,想必有意見,而但其所謂石築延袤之以把計之者,說時則果似詳密,而做時之無一出入,有未可保,留防之依見乃梁措置,亦不可容易議到者,更爲關問於該道臣及統制使,詳探形便,其他區劃變通之方,爛加商確,具意見報來後稟處,何如?令曰,依爲之。出擧條公轍曰,卽見前統制使李石求啓本,則以爲,閑山島,卽古戰捷之地,而介於嶺湖,關防緊重,以守防將名色,改稱別將,召募軍卒,成一鎭堡,仍以營校自辟擇送事,請令廟堂,稟旨分付矣,閑山一島,實是海防之門戶,水寨之保障,萊府之金井,完營之南固,旣有自辟差送之規,則帥臣此論,亦或無怪,而營校防守,旣有前人之成籌,行之已久,今不必更爲變通,置之,何如?令曰,依爲之。出擧條公轍曰,臣於年前,以西亂時殉節人白慶翰·林之煥之子,依韓浩運子例,初仕調用之意,筵奏蒙允矣,其後慶翰之宗倫,擬於寢郞之望,而之煥之子孝謙,以副望受點,宗倫則尙未蒙調用之恩,其時諸義士之忠節,可樹百代之風聲,聖朝之褒贈隆至,恤錄其孤,竝霑祿仕,若敖之鬼,得以不餒,而宗倫之獨爲向隅,甚可矜憫,見今都政不遠,白宗倫,更爲檢擬於初仕一窠之意,分付銓曹,何如?令曰,依爲之。出擧條公轍曰,內需司判下手本之轉報備局者,自前有之,而近年以來,以至微之事足可論報者,無難登聞,致勤判下,非但事體之猥越,誠非細憂,其中亦多有許實相蒙,民邑受弊者矣,往在戊辰,故相以微事之每每登聞,次知中官,請令拿問嚴勘,伊後廟堂之筵奏申飭,不啻截嚴,至有定式,而飭久則弛,旋復襲謬,旣往雖姑不究,亦不可一向任置,此後則事關緊重,不得不入達者外,自內司只擧其實,論報備局,以爲量宜許施之地,如或不悛舊習,更有濫屑之事,則當該中官,從重勘律之意,分付,何如?令曰,依爲之。出擧條公轍曰,新榜出後,當卽分館,而因上下博士之受由下鄕,不得擧行云,故自承文院,連加催促,而自前規避成習,臨時由暇,比比有之,今番則未知實故之如何,而若至過限不來,則兩博士,令政院,直捧禁推徽旨,何如?令曰,依爲之。出擧條公轍曰,行禮曹判書李羲甲,戶曹判書朴宗薰,議政府左參贊宋冕載,知中樞府事金逌根,竝備堂還差,都承旨金鏴,踐歷才猷,俱合參聞廟謨,副提調差下,李羲甲關西句管,朴宗薰湖南句管,吏曹判書金敎根貢市堂上差下,使之察任,何如?令曰,依爲之。出擧條公轍曰,訓鍊大將申鴻周,謂有身病,來詣朝房,不爲進參,未知實之如何,而揆以事體,極爲未安,從重推考,仍爲申飭,何如?令曰,聞有老病,今姑許遞,可也。出擧條公轍曰,藥房提調李羲甲,當此輪直之時,職務相妨,所帶摠管之任,今姑許遞,何如?令曰,依爲之。出擧條令曰,泮通之人,必爲吏議乎?公轍曰,古法未必如是,亞銓三銓,皆爲直通,而往在英廟壬申年間,故相臣金在魯建白,以經筵爲亞銓之階,以泮長爲三銓之階,行之幾年,而逮夫先朝,以文學政事之各適其用之意,泮長三銓,分爲二逕,以禮議爲三銓之階,愼惜官方,器使群工之盛德,孰不欽誦,而行之稍久,前後掌銓之臣,率不能對揚明旨,俗尙又以要津爭先,故泮長何等淸峻之職,而彼此取捨,輕重逈異,臣嘗爲之憫然伊時朝議,亦多以爲不便,故臣於己卯年間,以泮長銓地,合爲一逕,還復舊規之意,筵稟定式,行之至今矣,大抵文學政事錢穀甲兵,固當惟才分任,而我國用人,則自前不得如此,而惟獨銓曹·國子,分而爲二,且以禮議言之,一曹之內,長堂亞堂不爲通淸,獨於三堂,通淸於官方,甚爲斑駁,合一則官方,似無岐異之歎,取捨亦無優劣之論矣,且雖通於泮,何必盡擬於三銓乎?惟在銓家之權衡矣。相璜曰,古未嘗如是,雖以英廟先朝時言之,多有已經泮長而不爲吏議之人矣。令曰,泮長三銓,更爲如前分通,則將何如耶?公轍曰,泮長三銓,分爲二逕,竊覸聖意所存,出於一時變通,而合爲一逕,事在屬耳,若不得確見其更分之後明有實效,而又復變通,則還涉煩複,不可不難愼矣。相璜曰,當初春泮分通,蓋出於先朝文學政事之各得其用之聖意,而年久之後,又不能無弊,趨避生而去就異,轉輾可悶,又有年前復合之事,卽領相之所仰達復舊者,復合之後,雖未見效益之顯勝於分通時,而若曰,反不如分通時,則臣亦未之見,旣無彼此便否之較然可見,而屢煩變通,只有銷刻之嫌,臣不敢以更爲分通爲得矣。令曰,泮通之人,循次通擬於三銓耶,就其中,或又峻選通擬耶?公轍曰,旣曰,通之,則豈有循次通擬之規耶?自泮通已爲峻選,則自然多爲吏議矣,愼惜名器,惟才是用,自上先爲存心,飭勵一世,爲銓官者,善爲對揚,則仕路自淸,豈可見一時生弊,而官防隨而頻改乎?敎根曰,近來則以泮通次第,通擬於三銓矣。公轍曰,若以通泮次第,按簿盡通,則一政吏足矣,銓家之用人權衡,豈如此乎?令曰,然則就泮通人中,尤當峻選耶?公轍曰,古法元自如是矣。相璜曰,已泮通而未銓通之多有其人,臣纔已仰達矣。令曰,大臣就座,公轍·相璜就座,羲甲曰,關西各邑之大同庫·雇馬庫,卽田稅大同之劃付儲置,以支公用者也,當初設置,法意甚重,一部定例,各有恒式,而法久生弊,吏亦舞奸,舊例之外,新制層生,物則有限,用之無節,一年所收,無以當一年之支放,則或督責於鄕色,或收斂於民人,如此痼弊,比比有之,大抵田稅大同之儲置而用下,卽莫重之公貨也,惟意濫用,輒致乾沒者,已非定式之意,況使疲殘之鄕色,先爲進排,仍不償報,以之蕩敗其家産者,萬不成說,而至若民人處再徵,尤是法外,臣之在任,則另飭列邑,定例以外之謬例,俾不得上下,以爲先淸本源之地,而其中,亦有不可不添入之例,不可不變通之式,故欲都聚各邑事例,更爲存拔釐正而未果矣,臣意自廟堂,知會箕營各邑大同庫雇馬庫錢穀支放,一洗謬例,申明舊制,而就其中,不可不添入變通之條,則亦於守宰,爛商添書於定例,以爲永久遵行之地,而如是定式之後,又復費冗而用濫,或有督責於鄕色,收斂於民人之弊,則該守令,狀聞論勘爲宜,故敢此仰達矣。令曰,依爲之。出擧條羲甲曰,關西·關北,多有未量之邑,故每年年分,以比摠啓下者,法意有存,蓋豐年之摠,以古之豐年爲比,荒年之摠,以古之荒年爲比,各項災頉,自在其中,故比摠兩道,初無災結名色矣,關西則自數十年來,復有災結請得之例,大抵地部之事目比摠,遠地年事,或未及詳察,所比之摠,不能與年事相當,當年之災結,無以盡俵故也,然旣頒比摠之令,又有給災之例,萬一虛實相蒙,則必有架疊之弊,臣意則年分比摠,或不相當,則使道臣,更請他年之比摠,以爲當年災頉均俵之地,災結之狀請,更無敢議到,以重田政,以存事體爲宜,故敢此仰達矣。令曰,依爲之。出擧條羲甲曰,崇仁殿·崇靈殿齋郞之次次遷轉,至於陞授京職者,新有定式,此誠關西士民作興慰悅之美制也,參奉準朔,權作奉事,奉事準朔,權作直長,旣有定式,此則無所窒礙,而但直長,俱經崇靈殿,然後始陞京職,故直長二人或三人,序陞於殿令一窠之際,第二直長或第三直長,則直長準朔之後,更過三十朔或六十朔,然後始付殿令,又過三十朔,始陞京職,自參奉筮仕計朔,殆爲一百五十朔之多,如是淹滯,不無積屈之歎,臣意則直長十五朔準滿之後,殿令無以卽遷,則直長窠,仍各權作,令窠各準三十朔後,陞付京職,而直長窠,還作參奉初仕,一依廣興倉軍資監自辟官員敍陞之例施行,似爲便宜,然而事係官制變通,下詢大臣·銓臣處之,何如?令曰,大臣·銓臣之意,何如?公轍曰,近年以來,遠人,銓家全不收用,齎鬱久矣,令窠之權作,旣無窒礙,移遷之無滯,實爲慰悅,依前道臣所達施行似好矣,相璜曰,如是則可以無積滯之歎,而亦無他窒礙之處,依重臣所奏變通果好矣。敎根曰,前箕伯所達甚好,臣無他見矣。令曰,依爲之。出擧條羲甲曰,各道武士諸般都試,有沒技人竝直赴殿試自是已例,而弄奸於沒技之弊,逐年滋蔓,故昨年秋賓對時,以沒技人,更爲比較,而只取居首一人許赴殿試之意,筵稟施行者,果出於嚴科場杜奸弊之意也,但沒技者,更爲比較之際,居首一人之外,應爲直赴殿試者,俱不得參榜,許多武士,不能無齎鬱之歎,臣於昨秋關西都試也,沒技而落於比較之武士,屢度呼訴,或有哭泣不已者,關西卽奬勸弓馬之地,而物情之抑鬱如此,已不可不念,況科場用奸,自有莫嚴之禁制,惟在隨時申明之如何耳,不必使自昔流來之規,一朝革罷,不顧許多武士勸奬之道,而事係科制變通,下詢大臣·兵判及諸將臣,從長處之似好,故敢此仰達矣。令曰,大臣·兵判·諸將臣之意,何如?公轍曰,無論文武試欲嚴科場,則當責其主司,嚴束妨奸,而弊自去而已,年久法典,何必輕改?近聞各道武士,以此多有抑鬱之端,而西北松都,尤爲解體,至有焚弓矢徙他業者云,本意專出於嚴科場,而遠方物情,則未及詳知故也,依前箕伯所奏,如前施行,此後如有京外雜亂之徒,冒籍借名,作奸圖占者,則當者,自兵曹另加照察,一一拔去于原榜目後,依律文定罪,主試人斷以科場用情之律,則奸弊不期息而自息,亦爲慰悅之道矣。相璜曰,臣等自閤外已以此事,有所酬酌,而當初沒技比較,雖出於嚴科式之意,而以試規則不無掣礙,以群情則聞甚抑鬱,而沒技之恩賜直赴,蓋舊典也,臣於領相依前施行之論,亦無異見矣。羲俊曰,臣亦無他意見,還復舊規甚好矣。萬永曰,諸道都試沒技之人,比較而只取居首一人,爲武士者,擧懷抑鬱之歎,今此前箕伯所達甚好,臣無異見矣。周壽曰,前箕伯所達甚好,臣則更無異見矣,絅曰,科制之依舊遵行,亦係激勸之方,而禮判所奏誠好,臣無他見矣。令曰,依爲之,各道都試,一體依前施行,可也。出擧條相璜曰,臣等奏事未畢之前,勦說未安,當該備堂推考,何如?令曰,依爲之。出擧條萬永曰,御營廳別抄,卽宿衛將士,故與他自別,而雖有加資者,衛將實職,無借銜之階,騎士則每都目,自臣營望報,故或至三四次曾經之人,臣意則別抄與騎士,間都目衛將調用,別抄可以激勸,騎士不必疊差,下詢兵判處之,何如?令曰,兵判之意,何如?羲俊曰,御將所奏甚好,臣別無他見矣。令曰,依爲之。出擧條萬永曰,漏局書員元額,不過七名,若値節享之時,則額數不足,必也雇軍奏時,苟艱甚矣,書員二名,不可不加定使役,而料布,依元額例,分付戶曹定給似好,故敢此仰達矣。令曰,依爲之。出擧條道在曰,睿學時敏之工,不可一日間斷,而近來書筵之無端停閣,爲日許久,臣固知代理以後,酬應萬機,勤孜專篤之工,不得不少損於代理以前,而第伏念一日之間,有朝講焉,有晝講焉,有夕講焉,又有別講召對焉,苟欲誠心開講,則何患無可乘之時?而每曰,停講,便作常事,此非但睿學間斷之爲可憫,其爲貽累於睿德,亦恐不細,今則政値三庚之時,法講例當停止,而古人亦有雖盛熱不必停講之論,若於朝夕淸涼之際,間間召對,未爲不可,且伏念歲初,以每日勤講之意,別下令旨,洞諭宮僚,小臣追後伏聞,不勝欣忭,曾未幾何,乃有不勝權輿之歎,區區下情,不勝悶鬱,伏願深留睿意焉。令曰,所陳好矣,當留念矣。出擧條耕輔曰,今日賓對,兩司無一人進參,事甚未安。違牌諸臺,竝推考,何如?令曰,依爲之。出擧條令大臣以下先退,公轍等先退,令曰,傳令注書之行步可駭矣。令曰,當該注書汰去。出令旨又令退,承史以次退出。
上在昌德宮。常參·經筵,以代理停。
世子嬪宮,藥房口傳問安。答曰,知悉。
李憲瑋達曰,明日常參,取稟。令曰,停。
尹命圭達曰,大司憲李文會,持平宋能圭呈辭,執義李海淸,掌令李集運,持平鄭煥義未肅拜,掌令全性有在外,監察茶時之意,敢達。令曰,知道。
又達曰,都監哨官朴奎晟,昨因下令,旣已分揀,則差代之任泰錫,自在勿施,而混入於入直單子,至有受點之擧矣。朴奎晟則所當付標以入,而直書姓名於下端,當初臣等之矇然捧入,不勝惶悚,原單子今方改修整以入,而入直兵曹堂上,不可無警,推考,何如?令曰,依,爾等之矇然捧入者,極爲疎忽,亦爲推考,可也。
金敎喜達曰,假注書趙斗淳,身病猝重,勢難强令察任,今姑改差,何如?令曰,依。
趙斗淳改差,代以金胤根爲假注書。
李憲瑋,以內醫院都提調提調意達曰,金喜成·金昌寬,書員加差下,待窠陞實事令下矣。依下令,竝加差下之意,敢達。令曰,知道。
尹命圭,以兵曹言達曰,謹依下令,不着公服,解去櫜鍵之肅靖門部將朴珍成,昭義門部將金柱元·崔光日,興仁門部將朴命得,竝還屬禁旅,俄者達下,原申目勿施,何如?令曰,依。
尹命圭,以禁衛營言啓曰,來六月當十三番後部後司屬慶尙左道四哨軍兵逢點實數四百五名已爲點閱整齊,來六月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來八月當一番前部前司屬慶尙左道四哨軍兵,來七月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來六月七月兩朔應立前部左司屬慶尙左道四哨軍兵四百九名,今已逢點整齊矣,六月初一日,與舊番前司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來八月九月兩朔應立前部中司屬慶尙左道四哨軍兵,七月二十五日,京中逢點,八月初一日,與左司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
義禁府照目粘連,大報壇守直官王佐說矣本府議達內,家旣在遠,又値阻水,則摘奸來到之前,未及就直,勢或似然是白乎矣,事涉慢忽,以此照律,罪笞四十收贖,附過還職私罪,奉令依準。又照目粘連,北所入直部將張錫鉉矣本府議達內,登溷之時,適有摘奸之行,未及迎接,事或無怪是白乎矣,旣至執頉,則有難曲恕,以此照律,罪笞四十收贖,附過還職私罪,奉令依準。
前行戶曹判書李存秀書曰,伏以臣,冥升榮塗,濫躋崇班,內外兜攬,涯分踰溢,過福招災,貞疾轉痼,陳力就列,尙無其路,擬將仰暴情實,謝却簿書之煩,專意刀圭之事,或可以復尋生路,而嚴畏趑趄,方且未敢,不意此際,有枚卜之命,迺以千萬不相襯之任,加諸尺寸無可稱之身,臣驚惶震駴,神魂飛越,不知措躬之所。噫,輔相之職,上格君心,下正百僚,國家之治忽,生民之休戚係焉,得其人,則君道逸而國體尊,苟不得人,則反是焉,以今人材之渺然,必待論道經邦之賢,方備疑承輔弼之職,則誠亦難矣,就其中,人望素孚,績庸夙著,可以彌綸世道,髣髴官名者,亦豈全無?而遽以如臣無似,擢之而備其位,臣誠惝怳,莫知所以也,臣本空疎謭劣,百不猶人,自在釋褐之初,人之見待,臣之自期,判非擔重之器,徒以先蔭之故,偏蒙我先大王曁大朝殿下陶甄之澤,節次推遷,混到上卿之列,而不過是充位竊祿,未嘗有一言一事之裨朝政而效官守,端居無事,靜言思惟,前後尸素,罔非孤負,聖朝寬大,矜其不能,縱不施譴黜之典,投閑致散,乃分之宜,具贍重任,何嘗近似,況今离明代照,求治方勤,官人之政,尤宜難愼,而反以一賤臣登庸之誤,上以累則哲之明,下以玷名器之重,此子參政之譏,歇後作相之誚,將見四面而至,此尤臣之大罪也,臣自聞命之日,五情失守,百憂攻中,忘寢忘飧,繞壁彷徨,非但爲臣一身之私而已,恭俟駁正之論,默祝反汗之恩,而側聽屢日,迄未有聞,玆敢披瀝肝血,仰控短籲。伏乞睿慈,特垂鑑諒,仰稟大朝,將臣新授議政職秩,亟許鐫改,以幸公私,不勝大願,臣無任云云。答曰,覽書具悉卿懇。余之期望於卿者,豈徒然哉?俗尙澆漓,紀綱解弛,如無宿德老成,坐鎭廊廟,彌綸世道,則難望國事之日就奠安,卿其卽起簉朝,與領·左相,同心協贊,共濟時艱,是余日夕憧憧,卿其諒之,仍令于李憲瑋曰,此下答,遣史官傳宣于右議政。
上在昌德宮。常參·經筵,以代理停。
世子嬪宮,藥房口傳問安。答曰,知悉。
李憲瑋達曰,明日常參,取稟。令曰,爲之。
徐耕輔達曰,大司憲李文會,持平宋能圭呈辭,執義李海淸,掌令李集運,持平鄭煥義未肅拜,掌令全性有在外,監察茶時之意,敢達。令曰,知道。
李憲瑋達曰,來初一日,輪對日次矣,敢稟。令曰,當次人受點,後日次待令。
金敎喜達曰,左副承旨徐耕輔,今日不爲仕進,卽爲牌招,何如?令曰,依。
備忘記,森森坡萬戶洪天用下直,長弓一張,長箭一部,片箭一部,筒兒一箇賜給。
尹命圭達曰,假注書金胤根,時無職名,令該曹依例付軍職,冠帶常仕,何如?令曰,依。
李憲瑋達曰,明日常參,兩司長官,當爲進參,大司憲李文會,大司諫李元默,竝待開門牌招,何如?令曰,依。
又達曰,明日常參,兩司無進參之員,除在外·未署經外,未肅拜·呈告人員,竝待開門牌招,何如?令曰,依。
又達曰,明日常參,九卿當爲進參,而右參贊李錫奎,行工曹判書鄭晩錫,判尹南履翼病不進,竝待開門牌招,何如?令曰,依。
以左副承旨徐耕輔牌不進罷職令旨,令于尹命圭曰,只推。
尹命圭,以司僕寺二提調意達曰,內司僕寺所在法鞍錢中二百五十兩,依下令,移送別軍職廳之意,敢達。令曰,知道。
吏曹申目粘連,觀此弘文館修撰金羽根上書,則以爲,臣身世零丁,早失所怙,惟有偏母在堂,而家本貧寒,計亦疎闊,十年棲屑,屢曠晨昏之奉,半生脆弱,未效樵漁之勞,秋無擔石之儲,廚乏菽水之供,常時調養之節,種種失宜,揆以己分,雖云當來,而言念情私,寧不憫迫?玆敢不避猥越,冒陳短章,伏願特令銓曹,許畀臣一小邑,獲伸一時便養之情亦爲白有臥乎所,金羽根之家貧親老,菽水難繼之狀,卽通朝之所共知,許畀一邑,俾遂其便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,徽裁,何如?判付達,依回達施行爲良如敎。
都承旨金鏴書曰,伏以臣,緋玉之躋,纔及半載,華顯之貫,偏萃一身,始旣忝叨於國子之銜,繼以玉署銀臺,裒然爲首便若朝除而暮拜,不翅一歲而三遷,臣是何人,遭此恩渥?榮感雖結於肺腑,忱誠莫效於絲毫,每承一番華誥,輒增百倍兢惶,集木隕淵,尙難爲喩,千萬不自意,日昨賓對,又以臣爲備局副提調者,臣誠惝怳震懾,益不知其自措也,臣之匪才蔑識,百不堪承之狀,不待自陳,而莫揜其實,則今不暇張皇置卞,而在邸下曲成臣身,克保終始之念,似不宜太驟而無漸也,天地以生物爲仁,而雨露以時,然後物得以有遂,父母以止慈爲心,而乳哺以節,然後子得以無病,邸下之愛惜臣者,誠以生物之仁,兼止慈之心,而惟其成就曲保之道,何乃若是其太乖耶?矧玆見任,上以佐廊廟之謨,外以應邊圉之機,以至句管錢穀,期會簿書,亦莫不與聞而參決,則此誠莫重莫要之務,而其遴揀,最可難愼者也,至於三品官之得廁是任,尤何等極望峻選,歷數近日,指不多屈,今乃以如臣庸愚,濫竽其間,將何以責其綜鍊,望其參贊也哉?噫,上之任官也,必因才而器使,不强其所不能,故朝無瘝官之失,下之受任也,亦必量力而承當,不冒其所不堪,故國無僨事之歎,今以斗筲之器焉,而强其大受,則傾溢也必矣,僬僥之力焉,而任其重負,則顚蹶也決矣,若使臣,知榮而不知懼,知進而不知退,冒沒出膺,黽勉從事,則非但隨處潰疣而已,畢竟狼狽,可立而待也,竊又伏念,臣頂踵毛髮,莫非造化之恩,磨放隕糜,宜思萬一之報,則凡在任使,惟力是視,飾讓曲遜,非敢萌心,而惟此所叨,萬萬踰濫,尤非從前諸任之比,則過福招災,卽臣身倘來之憂,非才失據,又今日必辭之義,左右參倚,承膺無路,玆敢略暴衷懇,仰瀆睿聽。伏乞离明,諒臣苦情,察臣至懇,亟遞臣籌司之任,使公器無褻,微分獲安焉,臣無任云云。覽書具悉。爾之材器,余已知矣,爾豈如是辭巽乎?爾其勿辭察職,夙夜匪懈,勿負余心。
修撰金羽根書曰,伏以臣,百無一似,最居人下,而倖蒙洪造,濫廁經幄,感恩頌祝,圖報無地,第伏念臣,身世零丁,早失所怙,惟有偏母在堂,而家本貧寒,計亦疎闊,十年棲屑,屢曠晨昏之奉,半生脆弱,未效樵漁之勞,秋無擔石之儲,廚乏菽水之供,常時調養之節,種種失宜,揆以己分,雖云當來,而言情私,寧不憫迫?玆敢不避猥越,冒陳短章,仰瀆离明,伏願邸下,俯垂鑑憐,特令銓曹,許畀臣一小邑,獲伸一時便養之情,千萬伏祝,臣無任云云。覽書具悉。書辭下該曹稟處。
上在昌德宮。〈常參〉經筵,以代理停。
世子嬪宮,藥房口傳問安。答曰,知悉。
李憲瑋達曰,明日常參,取稟。令曰,停。
尹命圭達曰,大司憲李文會,執義李海淸,掌令李集運,持平宋能圭·鄭煥義牌不進,掌令全性有在外,監察茶時之意,敢達。令曰,知道。
以大司諫李元默,司諫朴潞壽,獻納李根中,執義李海淸,掌令李集運,持平宋能圭·鄭煥義牌不進罷職令旨,令于尹命圭曰,只推。
傳于李憲瑋曰,産室廳別入直處所,以監印所爲之。
徐耕輔,以兵曹言啓曰,每都政,新資五窠,例爲差出,而今番營將中軍,姑無準二十朔者,雖未滿朔數,依近例推移內遷,何如?傳曰,允。
又以兵曹言達曰,今閏五月二十八日,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
丁亥閏五月二十八日辰時,王世子座重熙堂,常參入對時右承旨李憲瑋,左副承旨徐耕輔,假注書金胤根,記事官徐左輔·洪在喆,檢校直提學趙鐘永,檢校待敎徐憙淳,先入庭行再拜禮,以次陞堂,領議政南公轍,左議政李相璜,先陞堂再拜,王世子降座答拜,公轍·相璜,還出門外位立,常參官東班行禮曹判書李羲甲,吏曹判書金敎根,戶曹判書朴宗薰,左參贊宋冕載,右尹朴晦壽,校理朴齊明,正言朴心壽,吏曹正郞崔漢翼,禮曹正郞鄭顯璞,戶曹佐郞權曦,監察徐有皓,司錄李培林,西班兵曹判書洪羲俊,工曹參判朴周壽,刑曹參判金箕殷,兵曹正郞高萬九,工曹正郞趙雲象,刑曹佐郞宋欽明,以次入就位,行禮如儀,引儀唱有達事官陞堂,無達事官退出,耕輔曰,自産室設廳以後,兩司不得傳達,故每以監察茶時擧行矣,今因常參,臺臣入來傳達,何以爲之乎?令曰,使之退去臺廳,出姑停望,可也。公轍·相璜·宗薰·齊明,以次陞堂進伏訖,公轍曰,近日晨夕稍涼,而午熱轉甚,大殿聖體,若何?令曰,安寧矣。公轍曰,中宮殿氣候,何如?令曰,安寧矣。公轍曰,睿體,何如?令曰,一樣矣。公轍曰,民惟邦本,本固邦寧,經訓也,顧今生民之困瘁,迫於溝壑,念之哀痛,然而饑者何以盡賜其食,寒者豈可盡給其衣?惟擇字牧之官,無虐無擾,則庶乎可已,今當代聽一初之治,掌銓之臣,想必精白一心,不待提飭,而臣曾叨兩銓,行政㝡多,故自有閱歷而知者,西漢之用循吏而致少康者,良有以也。近世銓家,每當一窠之缺,必欲得才能而任之,而以臣見之,才能於國事者少,才能於私計者多,且自紀綱之漸頹,昔之欲盡其能於國事者,率多反用其才於私計,無所顧忌,生民何以支保乎?如欲矯今之弊,當以廉謹質實者,爲取人之先,如此雖似遲無顯效而自有歲計之益,又使人人,知朝家取舍之本意,則風俗亦可反樸,愚見雖難自信,斯言未必無效,且簿書之吏,職非淸華,而輒視地閥,等其豐薄,至於初倅,則尤宜惟人是取,而每以出六詞訟之先後次第,按簿差送,然則一政吏足矣,權衡人物之義,果安在哉?臣嘗病之,顧今大政不遠,將此擧條,申飭東銓,俾有對揚之效,此不獨爲擇守令而言也,先廉謹而後才能,勿專尙門閥,而爲官擇人,兵批亦當自勉,竝以此預爲分付,何如?令曰,才能次之,廉謹爲先之論果甚好,分付銓曹,可也。出擧條公轍曰,吏批初仕,雖是蔭補之職,而古則擇文識操行於寒畯疏遠之人,幾半參用,故人才多得,而亦爲風勵之一助,近年以來,卿相家遺裔,十占八九,而寒畯之有文行者,至老死而不得着一帽,聖世用人之道,豈容如是?十室忠信,古今無異,豈眞無其人?蓋亦求之不誠耳,都政隔月,申飭銓曹,先從初仕,另加擇差,讀書飭躬,而坐於寒素,不能自達者,廣加搜訪,首先收用,勿以窠窄難排爲嫌,兵曹則遠方武士中,多取其身言書判之可合者,亦使之着意檢擬於初仕諸窠,一以爲對揚德意之道,一以爲慰悅遐遠之意,一體分付,何如?令曰,依爲之。出擧條公轍曰,産室設廳後,中外試射放皆停止,故今番都政,西銓之各樣取才,不得設行云,外方武士之遠赴空還,在所當念,取人當以人器,何必以一射藝爲準?此不可無闊狹之政,宣部守三薦復職二窠及宣薦初仕一窠則兵判擇其可堪之人,另加調用,西·北·六道初仕三窠,必以各其道內人,試以身言書判,拔其尤者而照擬,以示朝家拔例軫念之意,此後若値射放停止之時,則依此擧行事,永爲定式,何如?令曰,依爲之。出擧條相璜曰,日前以各營門巡邏事,有申飭營校,自閤門外,直奉睿令,諸將臣及騎判,有來俟處分於朝房之擧,而喉院未及知云,區區愚見,竊以爲此事,恐不當然也,家豈可有喉院之所不知之命令,朝臣亦豈有喉院所不知之去就乎?此後則凡有令飭,雖微細之事,必使喉院擧行,以專其出納之責似好,故敢此仰達,而諸將臣及兵判之一時齊會於朝房,擧措不輕,而不使喉院知之者,未免有失,推考,何如?令曰,依爲之。出擧條令曰,大臣就座,公轍·相璜就座,宗薰曰,昨年秋,前前戶判鄭晩錫,因繡衣別單,廟堂覆啓,以各道拯劣米太,竝於當年,代錢收納,勿許遞減,而至於年久條,則百石以下,限歲前畢納,百石以上,則視此排年事,筵奏定式矣,此實出於杜吏胥偸弄之奸,防民間疊徵之苦,非但爲督納而已,其爲紓力省弊,亦甚便好,外邑擧行,當倍惕念,而百石以內歲前當納邑之尙今未納者,至爲十餘邑之多,前後關飭,竝無實效,定式之初已如此,來頭之事,從可知矣,紀綱良足寒心,該守令解由拘礙,自有所定奪,而臣於其時,待罪惠局,以責在道臣,另加察飭,毋或疎忽之意,亦爲仰稟行會矣,一向稽忽,不可無警,不飭之各該道臣,竝推考,更加嚴飭,使之刻期來納之意,申明分付,何如?令曰,依爲之。出擧條宗薰就座,齊明曰,近日講對,久爲停輟,群情泄菀,今日常參,朝講有令,臣實欽仰,而第念講學之工無間斷,然後有將就之益,帝王之學,異於匹庶,上以接千聖之統,下以應萬機之煩,苟無學問之實,曷以施措於政令也哉?堯·舜之精一執中,文·武之遹駿令聞,皆從學問上出來,臣固知邸下於燕涓蠖濩之中,不廢溫繹繙閱之工,而宋儒胡文定之言曰,與良朋論一夜書,勝三日課讀之工,蓋與人論難之效,着住心上,久而不忘故耳,向來睿題,有共談爲理之要,不知爲倦之語,睿意所在,孰不欽歎?顧今庚炎方盛,日三法講,雖或間停,而朝晝之間,淸涼之時,頻接宮僚,討論經史之旨,講究理亂之源,進進不已,念念在玆,則九仞一簣之歎,一曝十寒之戒,何由而作?伏願於緝熙二字上,深留睿念焉。令曰,所陳切實,當留念矣。出擧條憲瑋曰,玉堂朴齊明,所懷陳達之後,未承就座之令,而徑先退出,事甚未安。推考,何如?令曰,依爲之。出擧條令曰,大臣以下退出,大臣及常參官先退,又令退,承史以次退出。
上在昌德宮。常參·經筵,以代理停。
自申時至人定,灑雨下雨,測雨器水深三分。
世子嬪宮,藥房口傳問安。答曰,知悉。
金鏴達曰,明日常參,取稟。令曰,停。
尹命圭達曰,大司憲李文會,持平宋能圭呈辭,執義李海淸,掌令李集運,持平鄭煥義未肅拜,掌令全性有在外,監察茶時之意,敢達。令曰,知道。
令于金鏴曰,閫帥·守令有闕之代,旣承下敎,政官牌招開政。
令于徐耕輔曰,卿已陳書承答矣,何不體大朝委寄之重,念小子企待之切,卽起簉朝,以國事爲己任乎?卿之德望,朝野仰之若山斗,卿之謨猷,內外已著其茂績,則綱紀之解弛,其將賴卿而復振,民命之倒懸,庶可賴卿而獲安,以至人心也世道也,莫非賴之於卿者,望卿毋復固辭,卽日出膺,以濟時艱,仍令曰,此別諭,遣史官宣諭于右議政。
令于金鏴曰,政令在於申後,而望筒之如是遲滯者,紀綱所在,萬萬駭然,當該銓官,竝從重推考。
有政。吏批,判書金敎根進,參判朴綺壽病,參議權敦仁病,右承旨李憲瑋進,以洪赫爲兵曹參議,以趙邦植爲長興府使,故郡守徐應輔贈吏參例兼,戶曹參判徐憙淳考。
兵批,判書洪羲俊進,參判金熙華病,參議未差,參知黃燾入直進,右副承旨尹命圭進,以宋冕載·鄭基善·徐憙淳爲都摠管,以金蘭淳·李忠運爲副摠管,以沈樂臣·申錫朋爲五衛將,以李良求爲忠壯將,以李敏德爲忠翊將,以尹亨儉爲宣傳官,以鄭球爲都摠都事,以趙文錫爲慶尙右兵使,副護軍趙寅永·金鼎均,副司正李垿·金胤根,訓鍊都監把摠元榘,今加折衝加資事承令。
以吏曹參議權敦仁牌不進罷職令旨,令于金鏴曰,只推。
徐耕輔,以備邊司言達曰,卽見公忠監司徐俊輔狀達,則以爲,本道穀簿,自來不敷,只以應分之數,實無排巡之路,還運餉留庫條中米租太各限一千石,特許加分事,請令廟堂,稟令分付矣,方値農殷,民食甚艱,所請加分之數,參較比年,約而無過,依狀辭許施,謹依頃下令旨,此後加濫之弊,各別申飭,何如?令曰,依。
又以禁衛營言達曰,本營千摠李信泳,身病猝重,勢難察任,改差,何如?令曰,依。
事變假注書金在榮書達,臣於本月二十九日巳時量,敬奉令諭,往宣于東部蓮花坊蓮池洞契右議政李存秀所住處,則以爲,臣以萬萬無似之賤,承萬萬非常之命,冒陳瀝血之懇,顒祝反汗之恩,微誠淺薄,反歸例讓,睿批鄭重,尙靳兪許,撫躬慙悚,若無所容,卽又史官儼臨,齎宣別諭,十行令旨,曠絶隆摯,縷縷奬勉之辭,雖古聖王待一代名碩之言,無以加此,此豈不肖賤臣所可與論其萬一?擎讀未半,惶汗浹背,四體震掉,惟有攢地而不可得也,顧不敢猥比附奏之例,張皇煩瀆,更當畢暴衷懇,恭俟處分云矣,敢達。令曰,知道。
上在昌德宮。常參·經筵,以代理停。
夜自三更,至六月初一日開東,灑雨下雨,測雨器水深一寸一分。
藥房提調李羲甲,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李憲瑋達曰,明日常參,取稟。令曰,停。
尹命圭達曰,大司憲李文會,持平宋能圭呈辭,執義李海淸,掌令李集運,持平鄭煥義未肅拜,掌令全性有在外,監察茶時之意,敢達。令曰,知道。
徐耕輔達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
令于徐耕輔曰,禮房承旨馳詣宗廟·景慕宮,奉審摘奸以來。
令于尹命圭曰,前判書金履喬,前參判李友秀竝敍用,前留守李光憲,蕩滌敍用。
尹命圭達曰,卽者正言朴心壽,以其親病,投章徑歸,原書纔已捧入矣,所當直捧遞差令旨及禁推徽旨,而此與無端下鄕有異,從重推考,何如?令曰,依。
吏曹參議權敦仁書曰,伏以臣,叨忝見職,今且數月矣,悉情籲願,未蒙曲察,冒恥蹲任,若固堪承,怵焉反顧,臣豈自安?蓋以睿遇罔極,感激居先,咫尺微諒,有不暇恤耳,臣誠才具疎短,見識謏寡,雖不合於周旋末議,參佐銓衡,趨走爲恭,庶竭魯鈍,庸是區區,以幸圖報之萬一,近日以來,中暑忒毒,眞元隨鑠,素抱癥癖,忽復闖作,種種衝亘之時,裏外不收,籧篨是似,雖或稍安,氣壅滋濕,胃敗養痰,食飮頓却,四體酥軟,厭厭在床,蠢動無望,連値政命,而徒事違傲,臣非出於占便,甘犯逋慢也,顧乃病日益劇,氣日益憊,時月確痊,强策奔湊,斷然無以爲期,若使有召輒違,一向虛縻,則臣心悚蹙,固不足言,而其於事體,復何如哉?臣於昨日政牌,擬陳衷懇力疾治書,繕寫之際,門限已過,書未及徹,而牌則自淹,追伏聞以政事遲滯,睿敎截嚴,特下政官問備之令,夫政事入達,視臣牌望,而緣臣遲誤,致勤提促,則罪實臣作,罰宜自被,長堂現告,替臣受勘在臣廉隅,此尤難冒之大端也,以病以情,萬無承膺之路,玆敢不避猥越,短章呼籲。伏乞离明,俯賜鑑燭,亟許鐫改,以安私分,不勝大願,臣無任云云。覽書具悉。幾番政令,未見吏議之進字,余則意怪,今來之章,始知爾實病矣,所請依施。
正言朴心壽書曰,伏以臣,遠離庭闈,見縻臺銜,衮補蔑效於一字,子職久曠於千里,卽接鄕信,則臣之老父,年今七旬,近添暑濕,因發暴痢,登溷無數,食飮專却直元澌綴,若不保朝夕,臣自聞此報,神精飛越,方寸撓搗,臣旣終鮮,又無兒息,父子二人,相依爲命,臣若徒懷嚴畏,不卽歸視,則刀圭茶飮,誰能勸進?扶將調護,疇所依憑,左右思量,按住不得,玆敢忙陳短章,徑尋鄕路。伏乞睿慈,俯垂矜諒,亟遞臣職,仍治臣擅行之罪,以肅朝綱焉,臣無任云云。覽書具悉。所請依施。
上在昌德宮。常參·經筵,以代理停。
自開東至人定,灑雨下雨,測雨器水深二寸七分。自人定至初二日開東,灑雨下雨,測雨器水深三分。
世子嬪宮,藥房口傳問安。答曰,知悉。
尹命圭達曰,來初五日朝參日次矣,敢稟。令曰,停。
李憲瑋達曰,明日常參,取稟。令曰,停。
尹命圭達曰,大司憲李文會,持平宋能圭呈辭,執義李海淸,掌令李集運,持平鄭煥義未肅拜,掌令全性有在外,監察茶時之意,敢達。令曰,知道。
李憲瑋達曰,翰林被選當次人成遂默薦狀達下矣,令該曹口傳單付,卽爲牌招入直,何如?令曰,依。
吏曹口傳政事,檢閱單成遂默。
令于李憲瑋曰,賓客拜相之代,旣承下敎,前望單子入之。
賓客前望單子入之,金逌根代點。
右賓客單朴宗薰,左副賓客單趙萬永,右副賓客單金逌根。
傳于李憲瑋曰,吏兵批歲抄點下者,依例捧傳旨。
令于尹命圭曰,兩司諸臺,竝許遞,旣承下敎,政官牌招開政。
有政。吏批,判書金敎根進,參判朴綺壽進,參議未差,左承旨金敎喜進。啓曰,臺諫多窠,今當差出,而擬望之人乏少,外任竝擬,何如?傳曰,允。
以金鏴爲吏曹參議,趙鍾永爲大司憲,安光直爲大司諫,朴齊明爲執義,金裕憲爲司諫,鄭藎·李遠翊爲掌令,鄭東煥·崔致憲爲持平,朴宗璜爲獻納,李應信·趙秉鉉爲正言,金履喬爲判義禁,徐憙淳爲同經筵。
兵批,判書洪羲俊病,參判金熙華病,參議黃燾入直進,左副承旨徐耕輔進,僉知沈樂臣·申錫朋·李敏德,上護軍金履喬,護軍李文會·李友秀·李光憲,副護軍權敦仁·李元默·洪祐燮·尹載鐸·趙運永·李儒斌·元永象·元榘,副司直李海淸·朴潞壽·李集運·全性有·李根中·鄭煥義·宋能圭,副司果朴心壽·徐有贊,以上竝單付。
令于金敎喜曰,承旨有闕之代,旣承下敎,前望單子入之。
承旨前望單子入之,洪起燮代點。
再政。以李淵祥爲校理,鄭知容爲副修撰,洪益聞爲禮曹參議,宋應龍爲殷栗縣監。再政。護軍單柳和源。
李憲瑋,以奎章閣言達曰,景慕宮望廟樓,今朔奉審無頉之意,敢達。令曰,知道。
禮曹,今六月十八日大殿誕日陳賀時,應行節目,參考前例磨鍊爲白去乎,依此擧行,何如?啓權停爲良如敎。
李憲瑋,以禮曹言啓曰,今六月十八日大殿誕日陳賀時,王世子致詞陳賀之節,依例磨鍊乎?敢稟。傳曰,權停。
徐耕輔,以備邊司言達曰,本司武郞廳李應謙,通計宣傳官前仕,則奔走勤仕,今已滿十五朔,依例六品遷轉事,捧承令施行,何如?令曰,依。
又以備邊司言達曰,本司武郞廳鄭寅基,奔走勤仕,已滿十五朔,依例陞敍或守令除授事,捧承令施行,何如?令曰,依。
又以備邊司言達曰,慶尙右兵使李近植,在任身死矣。返柩時擔軍,依法典題給之意,分付所經各道,何如?令曰,依。
尹命圭,以義禁府言達曰,全羅監司李光文狀達內,長興前府使李亨在,寶城郡守張有聞等罪狀,竝令攸司稟處事,達下矣。李亨在·張有聞,俱在任所云。依例發遣府羅將,竝拿來,何如?令曰,竝待待令拿囚。
上在昌德宮。常參·經筵,以代理停。
世子嬪宮,藥房口傳問安。答曰,知悉。
李憲瑋達曰,明日常參,取稟。令曰,停。
尹命圭達曰,行大司憲趙鍾永,執義朴齊明,持平崔致憲未肅拜,掌令鄭藎·李遠翊,持平鄭東煥在外,監察茶時之意,敢達。令曰,知道。
令于尹命圭曰,籌坐法意,何等重大,而廢閣不行,今爲幾許年月?廟堂無異長鎖,事面極爲寒心。自今朔爲始,月六之會,雖未如例盡行,頻頻開坐,講確廟謨之意,招致備邊郞,諭此令旨。
令于尹命圭曰,刑曹判書書答已下,卽爲牌招。
以刑曹判書李勉昇牌不進推考徽旨,令于尹命圭曰,更爲嚴飭牌招。
令于尹命圭曰,刑判之屢招不進者何事耶?紀綱所係,萬萬駭然。施以譴罷之典。
令于尹命圭曰,日熱如此,輕囚放釋。
尹命圭達曰,臣命圭敬奉令旨,馳往義禁府,取考囚徒案,則時囚罪人李健緖,以靈巖郡守,稅穀濫載罪,係是輕囚,故依下令放送。仍爲馳往典獄署,取考囚徒案,則結案罪人三名,殺獄罪人十九名,御寶僞造罪人三名,僞造臺疏批旨罪人一名,係是重囚,故竝爲仍囚。其餘各司雜犯,他錢不報,人物招引,酗酒作挐,誘人雜技等罪人趙哲·朴春光·金愼默·洪興得·高召史·金亨根·尹德根·林道恒·鄭文基·鄭宅基·洪範九·申大永·崔辰甲·奴龍得·貴得·金廷弼·李啓喆·高昌大·鄭英孫·金甲得·禹英伊·奴卜乭·王元得·張成昌·鄭漢明·尹喜文·金者斤金·文景喜·韓光善·崔昌福·金鼎九·趙振學·揷沙里·咸致範·金廷臣·李守甲·李億仁·金宗大·石壽福·鄭壽喆·孫永哲等四十一名,罪名旣係輕囚,故竝依下令放送之意,敢達。令曰,知道。
洪起燮達曰,卽者吏曹郞廳來言,長興府使趙邦植,諫院則雖已署經,憲府則不備,不得署經云。除在外外,未肅拜人員,竝卽牌招,以爲署經之地,何如?令曰,一司除署經。
令于洪起燮曰,未下直閫帥·守令,皆令當日辭朝。
令于洪起燮曰,下直守令留待。
令于洪起燮曰,都承旨入對,下直守令同爲入對。
尹命圭,以兵曹言達曰,新除授慶尙右兵使趙文錫戶奴呈狀內,矣上典老父,今年爲八十一歲,法不當遠離赴任云。閫帥之親年七十五歲者,許遞其任,載在法典矣。慶尙右兵使趙文錫,依法典改差,何如?令曰,依口傳差出。
兵曹口傳政事,以權膺祜爲慶尙右兵使。
洪起燮,以弘文館言達曰,新除授校理李淵祥,時在慶尙道慶州地,經筵入番事緊,請斯速乘馹上來事,下諭。令曰,依達。
又以弘文館言達曰,新除授副修撰鄭知容,卽爲牌招察任,何如?令曰,依。
尹命圭,以內醫院都提調·提調意達曰,本院提調,例不得兼帶刑獄之官矣。副提調洪起燮所帶同義禁,今姑許遞,何如?令曰,依。
洪起燮,以禮曹言達曰,圖畫署,有別遞兒祿窠,而畫員中勤勞國役者,使之次次許付矣。付祿李壽民有頉代,畫員李義養,前後國役,多有勤勞,依例許付,何如?令曰,依。
尹命圭,以兵曹言達曰,僉知中樞府事姜海祚,除授在外,上來無期。五衛將沈樂臣前任晉州營將,申錫朋前任順天營將,忠壯衛將李良求前任忠州營將,忠翊衛將李敏德前任北虞候,俱在任所,上來間該廳番次苟艱云。五衛將李有暻,以其身病,呈狀乞遞,竝改差,何如?令曰,依。
尹命圭,以兵曹言啓曰,卽接西道參軍申在貞牒報,則訓鍊都監所授肅靖門西邊第四城廊近處前日頹圮,把守連接處,體城一間許,又爲頹圮云。爲先令繕工監,堅實圍排,分授軍門,一體修築,而旣是連接處,則把守軍兵,不必加定。以前把守軍兵,限改築間嚴加守直之意,分付,何如?傳曰,允。
又以訓鍊都監言啓曰,本局分授都城肅靖門西邊第四城廊近處體城前日頹圮,連接處,一間許又爲頹圮,而把守軍兵,則係是連接處,不必加定事,自兵曹草記矣。以前把守將卒,限改築間一體守直之意,敢啓。傳曰,知道。
尹命圭,以御營廳言達曰,本廳千摠柳聖魯,身病甚重,勢難察任,改差,何如?令曰,依。
刑曹判書李勉昇上書,伏以臣有必死之病而得不死,有當死之罪而亦不死,天地造化之力,若偏臣身。臣雖頑如木石,寧不知含恩怵義,蹶趨承之爲當然底道理,而病旣不能自强,情亦有所難冒,恩除相續,而迷不知感,嚴飭屢下,而睯不知畏,縮伏鄕廬,惟譴何是竢。迺者秋曹移除,旣出特簡,喉院奉令,又下恩諭,不知無狀賤臣,何以得此於离明之下也,病枕席藁,只有感淚之被面而已。臣於待罪都憲時,猥上一書,而文不知裁,辭不達意,受人過情之疑,至登章奏之間,雖因不露姓名,未得顯言情勢,而亦豈敢揚揚仕路,自處以無故之人哉?前後恩旨,徒事違傲,一再陳籲,冀獲鐫免者,不獨疾病之故也。大抵臣之前疏,卽不過老生常談也。始旣無心而發,信手而書。今乃隨人分疏,殆若有眞箇經意者存焉,則亦非臣之本情,不幾近於不誠之歸乎?然臣若早自鳴暴,悉陳事狀,則庶幾蒙體諒之恩,而始也行己無素,不能孚信於人,終焉不卽自引,徒煩恩禮之重,此亦臣死罪之一也。罪累徒積,義分是懼,擔舁病軀,顚倒入城,而難進之情,固自如也。且臣竊有所自悼者,臣之立朝,三十有四年矣。徑情直行,本少商量。到今思之,臣之一生,都是妄耳。斷斷無它之心,可質彼蒼,而狂瞽之說,自取顚躓。顧臣未死之前,率是而行,何往非罪?毋寧謝跡朝端,沒身田間,以爲息黥補劓之道,見職去就,非所可論。玆敢冒萬死更申前懇,兼暴本情。伏乞睿慈,特垂鑑諒,亟許刊改,分付選部,勿復檢擬,仍治臣逋慢之罪,以肅朝綱,千萬泣祝。臣無任云云。答曰,覽書具悉。向者書事,豈可自引乎?且前後申飭,何如而一向如是?誠萬萬乖當。卿其勿辭,卽爲入來肅謝。
副校理李道在書曰,伏以臣年旣衰邁,識又荒疎,論思之職,萬不近似,非但臣之自知者明,竊庶幾离明,業已俯燭也。祗緣厚被恩造,咸激居先,鵜梁貽譏,從他嗤點,鸞掖華貫,視若固有,觸事生疣,無往非愆,亦理勢之所必至耳。乃於日前賓對,猥登前席,以近日睿學之間斷,略效陳勉之忱,而誤認書筵亦有盛暑停講之例,奏對之際,援以爲說。及夫時日稍久之後,聽於宮儕,稽諸古例,則始知盛暑停講,獨經筵爲然,書筵則初無是例,於是乎臣之昏謬妄發,無所逃罪矣。古人於尋常告君之辭,一字之誤,猶稱死罪。今臣名添儒臣,所陳者又是講學,而講筵格例,茫未分解,咫尺陳奏,顚錯至斯。雖睿度含弘,反賜優答,顧臣私義,何敢因仍泯默,不思所以自訟之義乎?玆敢略入文字,據實仰暴。伏乞亟降威罰,以爲儱侗不審者之戒焉。臣方引咎自列,何敢更陳瞽說?而伊日筵席,迫於嚴畏,區區所懷,未敢罄暴,衷情耿耿,歷日未已,敢竭餘蘊,又此附陳,惟离明垂察焉。噫,以邸下天姿之高明,睿學之夙就,豈不知典學之要,在於誠勤,緝熙之工,不可間斷,而書筵之稀闊,莫近日若,此其故何哉?臣愚死罪,妄竊以爲,邸下臨講旣久,日三之筵,視以爲例套,問學旣邃,群下之說,無足以啓發,遂以開講一事,歸之於循例之文具,殊不知出治之大本,正在於是也。今夫一日之間,萬幾叢集,毫忽之頃,得失斯判,苟非一部權度,先具於胸中,則酬酢之際,其何以泛應曲當,各得其宜乎?夫所謂權度者何也?其理則著於經,而從古聖賢裁制折衷之旨,燦然具備,其事則載於史,而從古人辟興亡治亂之端,燎然可尋。邸下苟不欲治則已,如有願治之意,則捨經史而何以哉?邸下代聽以後,勵精圖理,一政一令,務欲得當,而施措之際,猶未免有得失之可言者,此無他,權度無素定故也。邸下何不試以臣言,驗之於經史?今日覺得一理,明日驗諸一事,于以櫽括於旣往,則前日之疑滯眩惑,不得其中者,必有惕然而省悟矣。于以絜度於方來,則目下之糺紛錯亂,莫適其宜者,可以沛然而無難矣。日復一日,行之習熟,明效益驗,收用日廣,則將見不待仰勉,欲罷不能,格致誠正之工,精一執中之學,皆從這裏推去矣。然則向所謂例套文具,豈非出治之要道妙方,而儘不可一日停閣者耶?顧今三庚已屆,日候蒸熱,法服臨筵,雖或有妨於節宣之方,而若於朝夕稍涼之際,夜氣淸明之時,或講或對,引接宮僚,討論旨意,講究義理,一堂上下,情志流通,樂此不疲,如古所云,則卽玆規模氣像,足令百僚抃聳,八方鼓舞,邸下何殫而不爲乎?日前朝講之設,乃在於久停之餘,大小臣僚,莫不胥欣,動色相告。夫一日開講,而人情之歡喜,乃如是焉,若果行之不已,日新又新,至於繼續光明之域,則其風動之效,丕應之休,尤何可量耶?第伏念十寒一曝,古聖所戒,旣始之工,若或復停,時敏之學,依舊間斷,則當日開筵,不過爲蹔時應文之歸,而群下之缺望,當何如哉?臣固知我邸下好學之誠,必無是理,而區區過慮,亦不能無先事之憂,不揆僭妄,又此瀆撓。伏乞离明,益加勤勵,以光睿德,勿以人廢言焉。臣無任云云。覽書具悉。小誤何傷?所陳勉學,切實懇惻,余豈不銘念乎?令春坊,明日朝講爲之。
檢閱洪在喆書曰,伏以臣父新除授都承旨臣起燮,例帶春秋館修撰官之任矣。臣之春秋兼銜,揆以私義,實難冒據,玆敢短章仰籲。伏乞离明,俯賜曲諒,亟許遞改臣職名,以安微分,不勝幸甚。臣無任云云。覽書具悉。書辭,下該曹稟處。
丁亥六月初二日申時,王世子座涵仁亭。都承旨入對,下直守令同爲入對時,行都承旨洪起燮,假注書李垿,記事官徐左輔·成遂默,以次進伏,長興府使趙邦植,白川郡守金益喆,瑞山郡守李度明,殷栗縣監宋應龍,進伏楹外訖。令曰,注書出去,公事持入。令曰,守令進前。邦植進前,奏職姓名及七事訖。令曰,下去後着實爲之。益喆進前,奏職姓名及七事訖。令曰,今番將往老母耶?益喆曰,然矣。令曰,下去後各別惕念也。度明進前,奏職姓名及七事訖。令曰,下去後着實爲之。應龍進前,奏職姓名及七事訖。令曰,下去後着實爲之。令宣諭。起燮承令,宣諭別諭。令守令先退。邦植等退出。令曰,公事讀之。起燮讀奏親達下訖。令退。承史以次退出。
上在昌德宮。常參·經筵,以代理停。
世子嬪宮,藥房口傳問安。答曰,知悉。
洪起燮達曰,明日常參,取稟。令曰,停。
尹命圭達曰,行大司憲趙鍾永,執義朴齊明,持平崔致憲未肅拜,掌令鄭藎·李遠翊,持平鄭東煥在外,監察茶時之意,敢達。令曰,知道。
洪起燮達曰,三品官之無得過三日,循例請牌,曾有定式矣。吏曹參議金鏴,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
令于徐耕輔曰,下直閫帥·虞候留待。
令于徐耕輔曰,諸承旨持公事入對,下直閫帥,虞候同爲入對。
備忘記,慶尙右兵使權膺祜下直,長弓一張·長箭一部,片箭一部·筒兒一箇賜給。
令于洪起燮曰,吏曹參判未差之代,旣承下敎,前望單子入之。吏曹參判前望單子入之,申在植代點。
以吏曹參議金鏴牌不進罷職令旨,令于洪起燮曰,只推。
徐耕輔,以兵曹言達曰,卽接西道參軍申在貞牒報,則訓鍊都監所授肅靖門西邊第四城廊近處,前日頹圮連接處,體城一間許,又爲頹圮云。爲先令繕工監,堅實圍排,分授軍門,一體卽速修築之意,敢達。令曰,知道。
又以訓鍊都監言達曰,本局分授都城肅靖門西邊第四城廊近處體城,前日頹圮連接處一間許,今日又爲頹圮之意,敢達。令曰,知道。
又以御營廳言達曰,本廳中軍柳和源,身病甚重,勢難察任,改差,何如?令曰,依。
吏曹申目粘連,觀此藝文館檢閱洪在喆上書,則以爲,臣父都承旨臣起燮,例兼春秋館修撰官之任矣。臣之春秋兼銜,揆以私義,實難冒據,亟許遞改臣職名亦爲白臥乎所。相避之法,在下當遞,而史官春秋,法不得減下。洪起燮所帶春秋兼銜,似當減下是白乎矣。宰臣兼帶遞因當否,臣曹不敢擅便,徽裁,何如?達依回達施行爲良如敎。
吏曹參判朴綺壽書曰,伏以臣以百無肖似之身,膺萬不堪承之任,辭不獲免,感戴洪私,進參政席,亦旣數四。或備員於新望通擬之際,或代斵於長堂有故之時,而議論蔑贊於持衡,愧懼徒切於濫竽。因循泯默,以至今日,臣之見叨此職,居然已三箇月矣。顧臣素患風痹之疾,當暑益苦,肢體麻木,神精眩瞀。昨者,赴公之餘,暴泄又作,不計度數,元氣大陷,委頓床玆,目下病情,猝無蠢動之望,見今政月已屆,而虛縻職名,不思所以自處。事體廉義,寧容如是?悶隘之極,若添一病,玆敢疾聲號籲,仰暴實狀。伏乞离明,俯垂矜諒,將臣所帶職名,亟賜遞改,俾得以安意調治,回授無故可堪之人,以幸公私,千萬至祝。臣無任云云。答曰,覽書具悉。所請依施。
吏曹參議金鏴書曰,伏以臣於日前,乞解籌司之任,略陳衷赤之懇,而言辭拙訥,未槪睿聰,不惟不賜兪許,乃反寵奬恩諭,㢠出尋常,末又勉之以無負。臣奉讀未半,感淚自零,繼之以惶蹙兢懼,歷屢日而不能自已也。臣雖愚迷,亦具彝性,受眷如此,豈忍負之?秪因一念王事,生死向前,俯竭塵露之微,仰答天地之大,而苟不量己揣分,冥行昧進,則畢竟僨誤,可以翹俟。臣雖欲矢心不負,其歸也,辜負而已,臣身萬隕,亦何補哉?臣用是思惟,計在必辭,方擬悉暴底蘊,復申前懇。際此而三銓新除,何爲而又至也?計其日則曾無幾何,以其職則轉加逾濫,臣誠愕眙失圖,直欲鑽地以入而不可得矣。竊伏念過福之憂,招損之戒,卽臣自劃之苦心至懇,而此猶屬臣一己之私,則不敢更事覶縷。顧今邸下之拂拭賤臣,曲加恩造,世所稱名官好爵,不數月而叢于一身者,豈欲使之侈其銜榮其身而止耶?公器固不可若是輕褻,用人亦不宜若是驟躐也。抑謂臣眞有材具,可堪任使,待之以非常之眷,任之以不次之位,殆若非此莫可者耶。審如是也,誠恐有累於則哲之明矣。臣之無似,臣實自知。語其學則一未通方,以其識則百不猶人,其材也樗櫟之散,其器也斗筲之小,凡於需世之具,無適擬議,而今乃以至重且要之任,責其參決廟籌,彌綸世道,則其將貽鵜梁之譏,速麟楦之謗,而終無效於絲毫也。至於天官之佐,愼厥惟簡,自昔伊然,非但地淸望重,官惟其人,凡係品流之甄別也,人才之銓量也,雖在參聞之地,亦有代斲之時,則顧其職果何如哉?見今群彦林立,不患無人,而如臣愚下,遽先叨玷,在私分而增集木之懼,在公議而致積薪之歎,將來鑄錯,姑不暇論,淸朝公選,豈容如是?左右思量,誠不勝憫隘憂惜之至。噫,詩云,夙夜匪懈,以事一人。傳曰,國耳忘家,公耳忘私。臣嘗粗聞斯義,罔敢或忽,不揀官途之亨屯,不擇責任之劇易,盡力所至,不知其他,庶幾不至於自負其心,而蚊山任重,擔夯不去,則將恐顚沛在卽,殫竭無日,此臣於見任,必辭乃已者也。夫人臣之辭爵,或有循例飾讓,便若故事,而今臣此懇,斷由衷曲。伏惟我邸下,睿照洞達,豈有不垂恤而曲諒也哉?伏乞离明,亟遞臣備局提擧及三銓之任,以幸公私焉。臣無任云云。覽書具悉。籌司之任,旣有前答,何敢如是乎?更勿煩瀆,銓任則勿辭察職。
丁亥六月初三日卯時,王世子座涵仁亭。諸承旨持公事入對,下直閫帥·虞候同爲入對時,行都承旨洪起燮,左副承旨徐耕輔,右副承旨尹命圭,假注書金胤根,記事官徐左輔·成遂默,以次進伏。慶尙右兵使權膺祜,南虞候李光龍進伏楹外訖。令曰,公事讀之。起燮讀奏吏曹參判朴綺壽遞差令旨及吏曹參議金鏴推考徽旨。耕輔曰,兵房無公事矣。命圭曰,刑房無公事矣。令曰,史官進伏。令曰,閫帥·虞候進前。膺祜進伏奏職姓名訖。令曰,下去善爲之。光龍進伏奏職姓名訖。令曰,下去善爲之。令宣諭。耕輔承令宣諭訖。令曰,閫帥·虞候先退。膺祜等退出。令史官就座,又令退。承史以次退出。
上在昌德宮。常參·經筵,以代理停。
世子嬪宮,藥房口傳問安。答曰,知悉。
李憲瑋達曰,明日常參,取稟。令曰,停。
洪起燮達曰,左承旨金敎喜,今日不爲仕進,卽爲牌招,何如?令曰,依。
又達曰,假注書金胤根,身病猝重,勢難察任,今姑改差,何如?令曰,依。
金胤根改差,代以趙啓昇爲假注書。
令于洪起燮曰,未肅拜吏曹參議許遞,旣承下敎,前望單子入之。
兵曹口傳政事,副護軍金鏴。
吏曹參議前望單子入之,金鏴代點。
徐耕輔,以備邊司言達曰,副提調金鏴,差下之後,尙不行公,今日籌坐,亦不來會,事體極爲未安,推考警責,令政院卽爲牌招進參,何如?令曰,依。
又以備邊司言啓曰,詞訟劇地,長堂之久曠可悶。刑曹判書未差之代,令政院,政官牌招開政差出,何如?傳曰,前望單子入之。
令于尹命圭曰,前刑判之譴罷,一時警責,而飭已施矣,敍用。
刑曹判書前望單子入之,李勉昇代點。
令于尹命圭曰,刑獄劇理,因秋堂未備,多朔積滯誠悶,新除授刑曹判書,卽爲牌招,如有違牌,勿爲呼望。
尹命圭達曰,刑曹判書李勉昇,前後飭令,何等截嚴,而謂有情勢,奉牌闕外,屢度催促,無意承膺,揆以事體,萬萬未安。從重推考,何如?令曰,依。前後申飭如何,而于今奉牌闕外,是何道理?嚴飭入來肅命。
令于尹命圭曰,刑曹判書李勉昇,招致政院,問達以入。
令于尹命圭曰,刑曹判書問達置之,肅單捧入。
以左承旨金敎喜牌不進罷職令旨,令于尹命圭曰,只推。
以備局副提調金鏴牌不進罷職令旨,令于徐耕輔曰,只推。
兵曹,以金煐爲御營中軍。
徐耕輔,以濬川司言達曰,本司都廳訓鍊都監別將權膺祜外任,代以訓鍊都監別將朴潤榮差下,使之察任,何如?令曰,依。
上在昌德宮。常參·經筵,以代理停。
藥房提調李羲甲,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李憲瑋達曰,明日常參,取稟。令曰,停。
徐耕輔達曰,行大司憲趙鍾永,掌令李遠翊,持平崔致憲未肅拜,執義朴齊明呈辭,掌令鄭藎,持平鄭東煥在外,監察茶時之意,敢達。令曰,知道。
又達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
洪起燮達曰,同副承旨李嘉愚,今日不爲仕進,卽爲牌招,何如?令曰,依。
令于徐耕輔曰,昨日籌坐,卽行於積年廢閣之餘,且有日前飭令,而備堂之來會者,不過七八人。若有一分紀綱,寧或如是?衆所共知實故及在外外,竝施越俸二等之典。
徐耕輔,以兵曹言達曰,禁軍別將李升權,素患痰癖之症,當暑添劇,無望供職,呈狀乞遞矣。實病旣如此,則領軍之任,不可暫曠,改差,何如?令曰,依。
兵曹,以金煐爲禁軍別將。
金在榮偕來進去,代以李冀楨爲事變假注書。
以同副承旨李嘉愚牌不進罷職令旨,令于金敎喜曰,只推。
令于金敎喜曰,輔德許遞,旣承下敎,政官牌招開政。
金敎喜達曰,吏曹判書金敎根,參判申在植,參議金鏴牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,一體更爲牌招,如有違牌,勿爲呼望。
又達曰,吏曹參判申在植書答已下,卽爲牌招,何如?令曰,依。
有政。吏批,判書金敎根進,參判申在植式暇,參議金鏴進,左副承旨徐耕輔進。啓曰,輔德今當差出,而擬望之人乏少,外任竝擬,何如?傳曰,允。以安光直爲輔德,李止淵爲同義禁,李羲甲爲瓦署提調,故僉使權綸贈兵參例兼,故通德權壽龍贈左承旨,故通德權植贈僕正,以上慶尙右兵使權膺祜三代。
兵批,判書洪羲俊進,參判金熙華病,參議黃燾病,參知洪赫入直,左承旨金敎喜進。以李海愚爲副摠管,李朝鉉·洪觀浩爲僉知,李志淵爲兼司僕將,閔晢·元榘·洪聖益·任希慶爲五衛將,許楫爲忠翊將,吳在臣爲忠壯將,李重著爲景福將,宋景奎爲慶熙將,柳亨植爲都摠經歷,申在英爲訓鍊主簿,李穆淵·朴容壽爲文兼,金海淳爲武兼,護軍朴綺壽·李止淵,副護軍李紀淵·金炳朝·趙雲炯·姜海祚,以上竝單付。
吏批,再政。以李紀淵爲大司諫。
兵批,再政。以洪羲象爲訓鍊判官,姜棨爲守門將,同知單李重著,都摠管單李海愚。
事變假注書金在榮書達,臣於本月初五日申時量,敬奉令諭,往宣于東部蓮花坊蓮池洞契右議政李存秀所住處,則以爲,臣再控瀝血之懇,恭俟裭鞶之恩,伏奉睿批,不惟不賜矜許,所以期望而敦勉者,愈往愈摯,至有隨史官偕入之令,惶隕恧蹙,益不知置身之所。臣之屢犯瀆擾,仰冀體諒者,非敢妄援中書故例也。顧名思職,量己度分,萬無一冒沒承當之望,斷斷衷懇,毫無假飾。恩命之下,不敢爲轉動之計,逋慢之罪,益無所逃,伏地悸恐,乞被郵罰。簪筆之臣,相守陋巷,尤增臣罪,卽令召還,以安賤分,區區顒祝云矣。臣旣承偕入之令,故姑爲仍留之意,敢達。令曰,知道。
前行戶曹判書李存秀書曰,伏以臣猥被殊眷,叨此重任,公憂私懼,罔知所出,敢控血懇,顒祝恩兪,伏奉睿批,未蒙矜諒,繼而有萬萬不敢當之特諭,惶恧震懍,益無措躬之所,譬如身負大何者之未經勘處也。臣本庸駑,最居人下,語其材則散樗之無用,語其器則枵瓠之無當。知識昏短,全昧一切世務,性情懦弱,不足爲人輕重,未嘗擬議於任重致遠,而蒙被謬恩,通籍三十餘年,所歷官職,非淸則要,非要則膴,年年敡躐,一一兜攬,居然滾到於八座崇班,揆己循分,踰濫已極,而今此非常之命,又出於夢寐之外,傳所云昏冥於升,知進而不知止者,卽臣之謂也。臣亦有一段畏懼羞惡之心,何敢冒不稱之譏,昧量入之義,輕視名器,抗顔出膺,周旋於前疑後丞之列,唐突於謀體斷論之地乎?朝廷之一政一令,八方所瞻聆也。政令之大,孰有加於置相者乎?輔相之職,異於庶僚。治道之汚隆,朝象之平陂,生民之休戚,咸於是係焉。膺是選者,縱未必盡如周官之所稱,而或有以公亮正直,獻替繩糾者,或有以德望器量,鎭物容衆者,或有以才猷政術,革弊救時者,所長各異,要之皆有可稱之望實,然後居之。望者,不可襲而取之也,實者,不可假而有之也。如臣倥倥碌碌,百無肖似者,何嘗髣髴於是職,而今乃猝然拔之人望之外,躋之巖廊之上,其於中外之駭聽而瞠眼何哉?雖則哲之明,偶失照察,臣則自知甚明,其不可强顔冒進也決矣。且臣貞疾實狀,前日上書,略已仰暴,而蒲柳已衰,膏肓漸痼,近年以來,痰眩成厥,發作無常,方其甚時,神精昏瞀,不省四到。以此症形,雖冗司散班,實無束帶趨造之望,中書之重,是豈刀圭床笫之身,所可虛縻者也?若其不虞之寵,必有無妄之災,此尤臣命卒之秋也。螻蟻之微,亦是造化中物,疾痛之呼,出於人情所迫。以邸下愛欲生之盛德,惻然垂念,必有所以處臣者矣。至於日前別諭之曠絶隆摯,卽古昔盛際期勉名碩之意也。邸下何爲,因一賤臣,不念辭令之失當乎?益覺不肖姓名之玷汚聖簡,無往非罪戾也。玆敢不避僭猥,申暴衷懇。伏乞离明,深念國體之重,曲垂慈覆之仁,仰稟大朝,亟寢臣新授議政之命,仍令刊臣名於枚卜之望,俾臣得以復還本分,則天地生成之澤,臣敢不隕結以報也?臣無任云云。答曰,覽書具悉卿懇。卿之拜相,已過旬朔,書凡再上矣。以卿體國之誠,何如是遲遲?國勢之艱憂,方欲賴卿而奠安,民命之倒懸,亦將賴卿而解急,卿豈可徒事備例,不思所以卽日出膺乎?余之所望於卿者,若是之重且大矣,望卿以平日國耳公耳之心,念目下不可不出之義,隨史官卽爲入來,以副余如渴之思。仍令曰,此下答,遣史官宣諭于右議政,與之偕入。
吏曹參判申在植書曰,伏以臣菲才冥升,猥躋卿月,從前㨮攬,罔非分外,每一循省,慙恧實多。惟其廁身閒散,竭力奔走,卽萬一報效之計而已,榮途進步,夢想不到。迺者亞銓新旨,忽下於杜門病伏之際,煌煌恩誥,榮動弊廬,惝怳震駴,歷日靡定。第伏念臣亦嘗備數於雷肆講讀之列,昵侍溫文之儀,積有年所。其文質無當,謭劣空疎之實,卽我邸下之所俯燭,而加以蒲質已朽,貞病轉痼,髮白齒豁,志氣衰頹,自分以不堪器使,未料其得此恩造也。顧今代聽一初之會,庶績咸熙,百度惟貞,凡厥有位,俱合掄簡,而至若見職,尤係難愼。名以選部,已失其選,使臣無似,參聞政注,將何以責其甄別人才,激揚淸濁乎?臣於旣往忝叨佐貮,曾無絲毫之補,徒貽負乘之譏。方其位未甚高,年未甚衰,尙媿濫竽,追思汗騂。況此地望視前益淸峻,精力視前益惛耗。今若徒恃寵靈,抗顔出膺,其將累則哲之知人,乖惟賢之任官,玷汚名器,所關非細,參倚前衡,義實難進,短章陳暴,仰瀆睿聽。伏乞离明,特許鐫改,以重銓選,以安賤分焉云云。答曰,覽書具悉。卿其勿辭行公。
上在昌德宮。常參·經筵,以代理停。
午時未時日暈。
世子嬪宮,藥房口傳問安。答曰,知悉。
金敎喜達曰,明日再明日,明陵忌辰祭齋戒,正日相値,常參頉稟之意,敢達。令曰,知道。
洪起燮達曰,右副承旨尹命圭,同副承旨李嘉愚,今日不爲仕進,竝卽牌招,何如?令曰,竝許遞。旣承下敎,前望單子入之。
承旨前望單子入之,金炳朝·洪赫代點。
金敎喜達曰,新除授右承旨金炳朝,同副承旨洪赫,竝卽牌招,何如?令曰,依。
兵曹口傳政事,副護軍李嘉愚。
兵曹口傳政事,以李升權爲御營中軍。
上在昌德宮。常參·經筵,以代理停。
世子嬪宮,藥房口傳問安。答曰,知悉。
洪赫達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之意,敢達。令曰,知道。
洪赫啓曰,來十一日朝參日次矣,敢稟。傳曰,停。
金炳朝達曰,來十一日輪對日次矣,敢稟。令曰,當次人受點,後日次待令。
洪起燮達曰,左副承旨李憲瑋,右副承旨徐耕輔,今日不爲仕進,竝卽牌招,何如?令曰,依。左副承旨許遞,旣承下敎,前望單子入之,待下批,牌招察任。
承旨前望單子入之,權敦仁代點。
令于金炳朝曰,右承旨·同副承旨入對,下直守令同爲入對。
注書權大肯病,代以朴奎賢爲假注書。
弼善前望單子入之,金正喜代點。
兵曹口傳政事,副護軍單李憲瑋。
以左副承旨徐耕輔牌不進罷職令旨,令于金敎喜曰,只推。
刑曹啓目粘連,因慶尙道邪學罪人等獄事,辛亥辛酉之鋤治雖嚴,湖西·湖南之遺種自在,按法誅鋤,不容少緩。朴甫祿·安思興·金思健·朴士儀等罪犯罔赦,情跡無疑。依例令道臣,具格捧結案,啓聞後稟處。金得三·李希官·金占孫等,始也執迷而求死,終焉設誓而丐生。供招屢變,情跡可惡,宜置極典,以絶後患,而不悛則誅,知非則宥,雨露霜雪,莫非造化。若不明辨眞僞,有難遽判生死,姑爲依前嚴囚,察其動靜,聽其言語,開悟與否,更加明覈,論理登聞。金德有·金聲玉·金幸得所謂悔悟,固難準信,供辭懇到,似有大覺,依狀請施以次律,以開自新之路,而其中金幸得,年纔十六,矇無知覺,聞家庭之言而是崇是信,隨他人之口,而曰死曰生,參以情跡,容有可恕,令道臣益加誨誘,參酌放送。金思健妻聖任·李化仁妻弟興艷,女囚中最强梁梗化之類,究情與跡,遽難全恕,亦以次律施行。其外在囚及保授諸罪人等,非元惡首犯之比,竝只付之道臣,斟酌輕重,分等勘處。在逃之金宗哲等七漢,關飭各鎭營,刻期詗捕,嚴覈狀聞之意,分付,何如?判付啓依允。
刑曹申目粘連,因慶尙道邪學罪人等獄事,朴甫祿等四囚,罪犯罔赦,情跡無疑。依例令道臣,具格捧結,啓聞後稟處之意,今方覆啓,而金思健等以下,與啓目單抄,少無異同,而判付則達依準。
丁亥六月初七日辰時,王世子座重熙堂。右承旨·同副承旨,下直守令同爲入對時,右承旨金炳朝,同副承旨洪赫,假注書趙啓昇,記事官李鼎在·成遂默,平壤庶尹趙濟仁以次進伏訖。令曰,史官分左右,守令進前奏職姓名。濟仁進前奏職姓名,仍奏七事。令曰,宣諭。赫退出楹外,宣諭訖。赫進前。令曰,守令先退。濟仁退出。令曰,弼善許遞,旣承下敎,前望單子入之。出令旨令退,承史以次退出。
上在昌德宮。常參·經筵,以代理停。
世子嬪宮,藥房口傳問安。答曰,知悉。
權敦仁達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之意,敢達。令曰,知道。
金炳朝達曰,明日常參,取稟。令曰,停。
洪起燮達曰,左承旨金敎喜,今日不爲仕進,卽爲牌招,何如?令曰,許遞,旣承下敎,前望單子入之
承旨前望單子入之,鄭祖榮代點。
又達曰,新除授右副承旨鄭祖榮,卽爲牌招,何如?令曰,依。
又達曰,新除授右副承旨鄭祖榮,時在公忠道公州地,斯速乘馹上來事,下諭,何如?令曰,依。
又達曰,假注書朴奎賢,時無職名,令該曹依例付軍職,冠帶常仕,何如?令曰,依。
令于洪起燮曰,同副承旨遞差。
令于洪起燮曰,承旨有闕之代,旣承下敎,前望單子入之。
承旨前望單子入之,金元根代點。
洪起燮達曰,新除授右承旨金元根,卽爲牌招,何如?令曰,依。
令于權敦仁曰,留院上書入之。
槐院分館,睦用錫·金驪書·徐程淳·吳正秀·李寅皐·朴奎賢·李承憲·權馦·金學秀·趙秉玖·李羽采·姜麟岳·李寅弼·李殷相·李垿·趙斗淳·金胤根·金圭瑞·金大根·權溭已上三點。
以右承旨金元根牌不進罷職令旨,令于洪起燮曰,只推。
以慶尙監司李鶴秀狀達,禿用別將金鼎默遭父喪事,令于洪起燮曰,令該曹口傳差出,催促下送。
兵曹口傳政事,以李允默爲禿用別將。
兵曹口傳政事,副司果單金正喜。
令于洪起燮曰,未肅拜有實故在外玉堂·春坊及說書,竝許遞,旣承下敎,政官牌招開政。
洪起燮達曰,吏曹判書金敎根,參判申在植,參議金鏴牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,與判書·參判,一體更爲牌招。
傳于金炳朝曰,見窠皆令差出。
有政。吏批,判書金敎根牌不進,參判申在植牌不進,參議金鏴進,左承旨金炳朝進。啓曰,判書金敎根,參判申在植,竝牌招不進,小臣獨政未安,何以爲之?敢稟。傳曰,只出緊任。以金正喜爲應敎,趙秉鉉·姜泰重爲校理,林翰鎭爲副校理,尹正鎭爲弼善,鄭來成爲兵曹參知,趙寅永爲戶曹參議,金命淵爲敦寧都正,兵曹參議單鄭來成,參知單黃燾。
兵批,判書洪羲俊病,參判金熙華病,參議黃燾入直進,參知未差,左副承旨徐耕輔進。副護軍李嘉愚·尹命圭·金敎喜·洪赫·李翊會,副司直林翰鎭·朴英載·李淵祥·洪彦謨,副司正李鼎在·朴奎賢,以上竝單付。
令于徐耕輔曰,吏曹判書·參判,竝從重推考。
徐耕輔,以備邊司言達曰,卽見全羅監司李光文狀達,則以爲,農糧艱乏,排巡難繼,還餉留庫中各穀,限一萬石特許加分事,請令廟堂稟令分付矣。當此農節,艱食宜念,本道加分,便成年例,依狀請數爻,特許加分。加濫之弊,謹依頃下睿旨,各別申飭,何如?令曰,依。
又以訓鍊都監言達曰,本局千摠李誾彬,身病甚重,勢難察任,改差,何如?令曰,依。
獻納朴宗璜書曰,伏以邸下,以天縱之睿姿,懋日新之明德,代理之初,振勵奮發,凡於一言一動之際,一政一令之間,無幽不燭,無微不擧,百僚震肅,萬姓咸聳。我東方億萬年無疆之休,實基于此。臣不勝欣忭蹈舞之忱,而當今民生困悴,風俗澆漓,紀綱陵夷,士習不正,積痼鉅瘼,莫可矯捄,而治不自成,弊不自祛。苟欲轉移而挽回,則惟在邸下一心上存養省察耳。漢儒董仲舒曰,人君正心,以正朝廷,正百官正萬民,而陰陽和風雨時,諸福之物畢至。伏願邸下,戒愼恐懼,精一執中,日用言行,粹然一出於正,表準群下,則唐虞之治,不難致矣。念哉念哉。臣嘗有區區愚衷,不能自已者,玆敢仰陳,伏乞垂察焉。夫國之大事,在於祀典,器皿必要精完,膳品所貴蠲潔,執事宜駿奔盡誠。臣伏覩近日廟宮攝享,邸下必躬省牲器,務盡誠敬,戒飭執事,俾知嚴謹肅雍,在廟之睿德至誠,譪然發見于外,臣固欽仰萬萬,而至於陵寢祭享,則有司之臣,不能一念奉承,磁器則或苦窳而大小不均,木器則或傷破而髹漆盡脫,餠袱泡袱,弊破不精,仰帳揮帳,前有今無。各條弊件,問其所以然,則以爲,道臣奉審時,雖執頉論報,而該曹拘於經費,不卽擧行,荏苒時日,自爾如此云。各陵守僕,多有懵不解事,眩於擧行者,本寺熟手,或有衣服藍縷,難於任使者。祭官則以如臣迷劣者,苟然充數,致使莫重莫嚴之地,有此不誠不潔之歎。臣每以典祀官,目覩其如此,悚懍之懷,恒切于中。臣請自今以後,嚴明知委於各該所掌,器皿之執頉改備者,必使製樣平正,工造堅緻,而十年內傷破者,以不謹典守之罪,論責員役,則新備自有精完之美,而該掌亦無難繼之慮矣。守僕則陵官使之講習祭儀,而考其勤慢,施以賞罰,則自爾鍊熟,而擧行之際,必無顚錯之患矣。熟手則每値祭享,該寺掌務官,嚴飭下屬,使之澣濯衣服,則任使之時,自無褻汚之弊矣。且以香大廳,典祀廳公廨言之,一椽之朽,一瓦之傷,隨卽修補,則宜無經費張大之慮,而陵官處以逆旅,視若尋常,雨漏修改處,不卽論報該曹,而該曹亦慮濫費,初不許施,乃至樑棟傷頹之後,不得已有改建之役,則其糜費,尤當如何?臣意則使陵官隨毁隨補,從便擧行,而以是爲殿最之階,則公廨可有修繕之道,而該曹似無濫費之慮矣。仍伏念臣地寒人微,才短識疎,本不足備數於百執事之末,而日昨薇垣除旨,忽下於千萬夢想之外,臣聞令惝怳,莫知措躬之所也。諫官者,人主之耳目也。耳目聰明則視聽自廣,耳目壅蔽則血氣不行,是豈如臣庸愚謭劣者所可承當者哉?朝講有令,義分是懼,雖不得不章皇出肅,粗伸叩謝之忱,而因仍蹲冒,歷日惶懍,敢陳衷曲,仰瀆睿聽。伏乞离明,俯垂鑑諒,亟令遞改,以安私分焉。臣無任云云。覽書具悉。所言好矣,當體念,而尾陳事,令該曹稟處,爾其勿辭察職。
上在昌德宮。常參·經筵,以代理停。
世子嬪宮,藥房口傳問安。答曰,知悉。
權敦仁達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之意,敢達。令曰,知道。
金元根達曰,明日常參,取稟。令曰,停。
洪起燮啓曰,吏曹郞廳來言,臺諫有闕,政事,取稟。傳曰,政官牌招開政。
有政。吏批,判書金敎根進,參判申在植牌不進,參議金鏴進,右承旨金元根進。以任百能爲正言,鄭爲說書。
兵批,判書洪羲俊病,參判金熙華病,參議鄭來成在外未肅拜,參知黃燾入直進,左承旨徐耕輔進。同知單宋景奎,僉知單元榘,副護軍權常五。
令于洪起燮曰,呈告賓客許遞,旣承下敎,前望單子入之。
賓客前望單子入之,金相休代點。
右賓客單金相休,左副賓客單朴宗薰。
令于洪起燮曰,右副賓客金逌根,待開門嚴飭牌招,使之進參書筵。
金元根,以弘文館言達曰,新除授應敎金正喜,校理趙秉鉉·姜泰重,副校理林翰鎭,竝卽牌招察任,何如?令曰,依。
以應敎金正喜,副校理林翰鎭牌不進罷職令旨,令于金元根曰,只推。
金元根,以禮曹言達曰,卽接健元陵·顯陵·穆陵·徽陵·崇陵·惠陵·元陵官員聯報,則火巢內,虎患滋甚。晝宵出沒而甚至囕傷人命於火巢至近之村,爲二次,陵上奉審之節,局內巡飭之行,不得任意爲之云矣。莫重之地,虎患若是,萬萬驚心。卽令該營門,發遣校卒,期於捕除,何如?令曰,依。
徐耕輔,以兵曹言達曰,禁軍別將金煐,猝得身病,時月之內,無望供職,呈狀乞遞矣。實病旣如此,則勢難强令察任,改差,何如?令曰,依。
以李復淵爲禁軍別將。
徐耕輔,以兵曹言達曰,五衛將閔晳前任尙州營將,洪聖益前任江華中軍,任希慶前任公忠監營中軍,忠翊衛將許楫前任羅州營將,忠壯衛將吳在臣前任平安兵虞候,俱在任所,上來間該廳番次苟艱云。景福宮衛將李重著,慶熙宮衛將鄭學淳,俱以病難供職,呈狀乞遞,竝改差,何如?令曰,依。
又以御營廳言啓曰,東道七陵火巢內,虎患滋甚,晝宵出沒,卽令該軍門,發遣校卒,期於捕除事,自禮曹草記依下矣。本廳善放砲手五十名,定將校率領,今月初十日爲始,出送行獵之意,敢啓。傳曰,知道。
權敦仁,以義禁府言達曰,平安監司徐能輔狀達內,龜城前府使李應會罪狀,令攸司稟處事,達下矣。李應會今方待令,拿囚之意,敢達。令曰,知道。
刑曹啓目粘連,因公忠道邪學罪人等獄事,全云惡段,傳習堂獄之篇,沈溺可知,誤認佛經之招,邪猾無比,發明無足憑信,律文明有可據。依例令道臣,具格捧結案,啓聞後稟處。朴性三段,妖書幾乎充棟,兇魁與之同室。咸時孫·李善兼·朴成汝等段,習邪誡如誦己言,受兇具看作寶藏。上項四囚,合置極典,而姑從寬典,施以次律,定配於極邊遠惡地。朴太辰·全成大等段,窩窟不出兩家,鄕里渾成一套,差重差輕,不足較論,亦用次律。咸祝萬段,沈惑最深,贓跡盡露,而考其年則十五也。以血氣未定之兒,當隣里盡染之日,但知其術可學,不知法禁可畏。及夫刑以怵之,悔心眞萌,指死爲誓,設誓祈生,況童子何知?家長宜坐。自道臣益加誨誘,姑爲全釋,以開自新之路。朴介不·朴福伊·孫龍山·張召史·金召史·孫召史·尹召史等段,愚夫愚婦,初無主見,始迷而終悟。分付道臣,隨其所坐深淺,參酌勘處,而其中張召史等四女囚,卽云惡性三之眷屬也,有難遽放,更加探察,明知其開悟,然後懲放之意,分付,何如?判付內依允。
副修撰趙容和書曰,伏以臣方忝叨館職,而見帶春秋兼銜,與監事臣李相璜,有舅甥應避之嫌,揆以格例,自在當遞,玆綴短章,仰塵离明。伏乞俯垂鑑諒,將臣兼帶記事之銜,亟賜遞改,以存公格焉。臣無任云云。覽書具悉。所辭,下該曹稟處。
吏曹申目粘連,達下是白有亦,觀此弘文館副修撰趙容和上書,則以爲,臣方忝叨館職,而見帶春秋兼銜,與監事李相璜,有舅甥應避之嫌,揆以格例,自在當遞。伏乞俯垂鑑諒,將臣兼帶記事之銜,亟賜遞改亦爲白有臥乎所。相避之法,在下當遞,趙容和所帶春秋館記事官之任,今姑減下,何如?判付達依準。
上在昌德宮。常參·經筵,以代理停。
藥房提調李羲甲,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金元根達曰,明日常參,取稟。令曰,停。
權敦仁達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之意,敢達。令曰,知道。
徐耕輔達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
令于金炳朝曰,左副賓客金逌根,更爲嚴飭牌招。
令于金炳朝曰,書筵體重,豈因賓客情勢,不得設行乎?昨今兩日,飭令截嚴,而一向逡巡者,事體所在,誠極未安。更爲嚴飭牌招。
令于金炳朝曰,此重臣之前後敦勉,不啻申嚴,而畢竟曲循,卽欲姑慰其悲切之情,則其在分義道理,惟當隨時承候,以伸忱誠,而一直固執,無意變動者,已是處義之萬萬乖當。且今晝講令下之後,又有幾度嚴飭,而日已晩午,終不入來。賓客異於他任,勸講又非供職,則竝與書筵出入,必欲處義者,是豈成說乎?夫君臣大倫,無所逃於天經地義,而乃以至親之私情,至欲廢此大倫,卽古今之所未聞也。揆以紀綱,不可一向曲諒。右副賓客金逌根,水原府留守補外,使之當日下送。
金炳朝啓曰,水原留守,當爲下批矣。政官牌招開政,何如?傳曰,允。
傳于金炳朝曰,翁主爲永溫翁主。
傳于金炳朝曰,永溫翁主封爵,今日政下批。
有政。吏批,判書金敎根進,參判申在植病,參議金鏴病,左副承旨徐耕輔進。以文養正爲兵曹佐郞,趙鍾永爲右副賓客,金履喬爲繕工提調,永溫翁主封爵事承傳,水原留守單金逌根,華寧殿提調單金逌根,左副賓客單趙鍾永,右副賓客單朴宗薰。
兵批,判書洪羲俊病,參判金熙華病,參議鄭來成在外未肅拜,參知黃燾入直進,左承旨金炳朝進。上護軍單金相休,兼摠理使單金逌根。
令于徐耕輔曰,水原留守留待。
令于徐耕輔曰,左副承旨入對,水原留守同爲入對。
備忘記,水原留守金逌根下直,長弓一張,長箭一部賜給。
以吏曹參議金鏴牌不進罷職傳旨,傳于金炳朝曰,推考傳旨捧入。
兵曹,以具信喜爲禁衛中軍。
金炳朝,以侍講院言達曰,新除授右賓客金相休,時在水原府任所,斯速乘馹上來事,下諭,何如?令曰,依。
又以禮曹言達曰,因獻納朴宗璜上書尾陳事,令該曹稟處事,下答矣。取見其書本,則以爲,陵寢祭享,則有司之臣,不能一念奉承,磁器則或苦窳而大小不均,木器則或傷破而髹漆盡脫,餠袱泡袱,弊破不精,仰帳揮帳,前有今無,各條弊件,問其所以然,則以爲,道臣奉審時,雖執頉論報,而該曹拘於經費,不卽擧行,荏苒時日,自爾如此云。各陵守僕,多有懵不解事,眩於擧行者,本寺熟手,或有衣服藍縷,難於任使者,祭官則以如臣迷劣者,苟然充數,致使莫重莫嚴之地,有此不誠不潔之歎。臣每以典祀官,目覩其如此,悚懍之懷,恒切于中。臣請自今以後,嚴明知委於各該所掌,器皿之執頉改備者,必使製樣平正,工造堅緻,而十年內破傷者,以不謹典守之罪,論責員役,則新備自有精完之美,而該掌亦無難繼之慮矣。守僕則陵官使之講習祭儀,而考其勤慢,施以賞罰,則自爾鍊熟,而擧行之際,必無顚錯之患矣。熟手則每値祭享,該寺掌務官,嚴飭下屬,使之澣濯衣服,則任使之時,自無褻汚之弊矣。且以香大廳,典祀廳,公廨言之,一椽之朽,一瓦之傷,隨卽修補,則宜無經費張大之慮,而陵官處以逆旅,視若尋常,雨漏修改處,不卽論報該曹,而該曹亦慮濫費,初不許施,乃至樑棟傷頹之後,不得已有改建之役,則其糜費,尤當如何?臣意則使陵官隨毁修補,從便擧行,而以是爲殿最之階,則公廨可有修繕之道,而該曹似無濫費之慮,爲辭矣。各陵寢每年春秋道臣奉審時,公廨各處及器皿鋪陳,各樣物種之可以修改者,一一執頉狀聞,則自臣曹文移戶曹,使之修改者,卽定式也。今此臺臣上書中,磁器之苦窳,木器之破傷,餠袱泡袱之破弊不精,仰帳揮帳之前有今無云者,事體所在,誠甚悚懍。今春奉審執頉後,或有未及修補者,則更爲詳審,或修補或改備以送,而器皿帷帳等屬之改備後破傷者,以不謹典守論責,果合於警飭之方。而第此器皿帷帳之屬,或有十年可支者,或有五年可支者,不可以一例硬定量定年條,限內破傷者,嚴勘員役事,竝令戶曹稟處。至於公廨之隨毁隨補事,各陵園寢陵上殿內微有頉處,劃卽從便修改,卽朝家之所許令擧行者也。矧此公廨之一椽一瓦破傷者,卽爲修改,然後可無日後張大之慮?竝與守僕輩之講習祭儀,賞罰勤慢事,而自臣曹,嚴飭各該齋官等處,亦以修改等節之勤幹與否,論及於殿最之中事,載之臣曹謄錄,以爲永久惕念遵行之地。熟手之澣衣供役事,非但淨衣爲然,莫重祭器,吉蠲釋蒸,卽此輩擧行。故必使臨時沐浴,衣服亦皆澣濯,務盡澡潔之道者,自是流來舊規也。今此臺臣所陳,又復如此,自臣曹,謄關知委於太常掌務官處,俾爲隨時嚴飭,無或有一毫不謹之弊。亦以載之謄錄,申明戒飭之意,嚴飭,何如?令曰,依。
又以戶曹言達曰,因獻納朴宗璜上書下答,禮曹草記內,各陵寢器皿帷帳等屬之改備後,破傷者,以不謹典守論責,果合於警飭之方,而第此器皿帷帳之屬,或有十年可支者,或有五年可支者,不可以一例硬定,量定年條,限內破傷者,嚴勘員役事,竝令戶曹稟處事,依下矣。各陵園墓祭器中,磁器隨毁改備,木器限三年,鍮器限十年,鐵器限五年,而若於限內有頉,則該陵官査實論罪,守僕移法司重勘事,曾在壬子,自臣曹啓稟定式矣。今不必更定年限,以申明舊式,恪遵擧行之意,更加各別嚴飭於各陵園官墓所守直官,何如?令曰,依。
徐耕輔,以訓鍊都監言達曰,本局千摠李應植,身病甚重,勢難察任,改差,何如?令曰,依。
校理趙秉鉉書曰,伏以臣見叨瀛銜,例兼春秋,而臣之內舅臣李存秀,時帶監事矣。法當相避,在臣應遞,玆綴短章,仰瀆睿聽。伏乞俯垂諒察,亟許照例鐫改,以存公格,不勝幸甚。臣無任云云。覽書具悉。所辭下該曹稟處。
吏曹申目粘連達下是白有亦。觀此弘文館校理趙秉鉉上書,則以爲,臣見叨瀛銜,例兼春秋,而臣之內舅臣李存秀,時帶監事矣。法當相避,在臣應遞。伏乞俯垂諒察,亟許照例鐫改,以存公格亦爲白有臥乎所。相避之法,在下當遞。趙秉鉉所帶春秋館記注官之任,依例減下,何如?判付達,依準。
令水原留守金逌根書曰,一面當保障之重,正須彈壓之人,八座揀望實之隆,俾居摠理之地,特用補外之例,爰畀留後之任。惟卿,世篤忠貞,家傳詩禮。處地與他自別,同休戚於國家,雅望爲世所推,參訏謨於廊廟。躋崇秩而常懷兢惕,謙約卽其成規,抱利器而合試錯盤,文章乃是餘事。蜚英早歲,贊黼黻而歷敡者旣多,斂跡名途,佐銓衡則卸免而乃已。向也,西藩之許解,不過曲循其私,至於中權之力辭,特推禮使之義。眷玆華城拱護之地,卽我先朝經始之基,衛仙寢而翼神京,體貌爲四都之冠,控畿甸而作巨鎭,管轄處三路之衝。山川草木,尙被雲漢之輝,城郭樓譙,永鞏陰雨之備。原廟奉月遊之所,漢西京之瞻依斯存,高山頌天作之詩,周東郊之保釐最重。玆授卿以水原府留守兼摠理使,卿其祗服厥命,往愼乃司,繕財賦而撫軍民,罔忽三輔之防禦,修城池而簡卒乘,克體重宸之委毗。楨翰播譽,豈專申伯之美蹟?裘帶坐鎭,宜追叔子之遺風。是吾股肱,非威望孰能鎭也?託以肺腑,伊揀選豈徒然哉?何可使置散而投閒?蓋欲其視外而猶內。淸愼恬簡,已著克家之雅規,保輯懷綏,益勉作屛之嘉績。於戲,四時奉芬苾之禮,慰余羹墻之思,一府壯鎖鑰之威,藉卿靲轄之略,故玆令示,想宜知悉。校理姜泰重製進。
丁亥六月初十日戌時,王世子座重熙堂。左副承旨入對,水原留守同爲入對時,左副承旨徐耕輔,假注書趙啓昇,記注官徐英淳,記事官成遂默,水原留守金逌根以次進伏訖。令曰,史官分左右,水原留守進前奏職姓名。逌根起伏奏職姓名。令曰,向來事,意外也,而卿之以此一向固執,豈不過中乎?今則卿須下往,以奉老親,安心善過,而時時上來,以爲承候,可也。逌根曰,臣之所遭,前古所無也。自此以後,豈復有抗顔對人之心乎?第臣處地自別,故不敢遽然遠離,來住城闉之近處矣。今承外補之令,異於尋常供職。故雖爲下往,而公簿間事,不可循例視之。且大殿誕辰只隔,而亦無以進參候班矣。令曰,此豈成說乎?坤殿企待甚切,先退承候,可也。逌根退出,仍令退,承史以次退出。
上在昌德宮。常參·經筵,以代理停。
世子嬪宮,藥房口傳問安。答曰,知悉。
金炳朝達曰,明日常參,取稟。令曰,停。
權敦仁達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之義,敢達。令曰,知道。
金炳朝達曰,來十六日,日次儒生殿講日次矣,敢稟。令曰,爲之。
金炳朝達曰,右承旨金元根,今日不爲仕進,卽爲牌招,何如?令曰,依。
以右承旨金元根牌不進罷職令旨,令于金炳朝曰,只推。
徐耕輔,以都摠府言達曰,副摠管李復淵,以訓鍊院兼都正,褒貶進參事,晝仕出去之意,敢達。令曰,知道。
傳于金炳朝曰,翁主旣已封壽,供上等節,依例磨鍊。
金炳朝,以戶曹言啓曰,永溫翁主,旣已封爵,供上等節,依例磨鍊事,命下矣。供上各種及乳保母以下宣飯衣纏,依定式別單書入,而依此進排之意,分付各司,何如?傳曰,允。
又以吏曹言達曰,今日本曹褒貶坐起時,堂上不可不備員,而參判申在植病不來,令政院牌招,以爲同參開坐之地,何如?令曰,依。
又以承文院都提調意達曰,成均分館人金履燮·姜英國·李學曾,聞其人地,合置槐院,而今乃混置於次點,公議稱惜云。分館後稱屈人之揀擇時陞付,自前多有已例,上項三文臣,以槐院施行之意,分付,何如?令曰,依。
吏曹申目,權知承文院副正字睦用錫·金驪書·徐程淳·吳正秀·李寅皐·朴奎賢·李承憲·權馦·金學秀·趙秉玖·李羽采·姜麟岳·李寅弼·李殷相·李垿·趙斗淳·金胤根·金圭瑞·金大根·權溭爲等如,口傳施行,何如?判付達,依準。
前戶曹判書李存秀書曰,伏以臣披瀝血懇,再瀆崇嚴,區區蘄望,不啻如縳者之求解。史官儼臨,睿批誕宣,鄭重諄複,敻越尋常,仍有偕入之令。臣於是,震懍惶隘,直欲逃遁而不可得也。臣之前後控籲,意已殫矣,誠亦竭矣,而微誠未格,兪音終靳,豈邸下,以臣爲備例飾辭之讓,而不少垂察耶?抑以爲位著旣備,他相得人,一介庸駑之冒廁末席,不足甚爲損益而然耶?顧臣空疎憒劣,不合重任,不但臣自知之明,同朝之僅識臣面者,亦無不知之。況蒲柳早零,潢汙先渴,衰朽顚頓之狀,又是衆目之所共覩,非臣之所得而飾也。今臣所叨之任,有非百司庶僚之比,百司庶僚,猶不可以非其人而僥冒,輔相之職,交須協贊,上關君德,下繫民望,其爲重且大,顧何如也?而尙可使如臣無似者,備員而濫授耶?國之有三公,如鼎之有三足,一足不勝其任,亦不免覆餗之災。故與其匪才而苟充,無寧虛位而待人,此所謂官不必備,惟其人者也。昔臣祖文簡公臣天輔,遭際英廟,明良相得,致位三事,進退皆憂,一念王室。我先大王特垂追感,臣父之終始眷注,臣身之簡拔陶甄,莫非記念先故之聖恩也。感激銘鏤,敢擇夷險,而臣之庸愚,無能爲役於前人,今乃叨此萬萬不敢當之寵命,愧懼居先,未敢爲榮。況今朝綱解紐,民生受病,百隷怠事,小大恬嬉,目下艱虞,凜凜如中流之遇風,爲今日維持之道,惟在於左右輔弼之爲副手梢工,而若不量其才器之能否,遽然任之於萬不可堪之人,則其必傾檣而臭載,不待知者而後可卜矣。一身狼狽,固不足言,其於國事何哉?臣聞古之事君者,量而後入,不入而後量,臣之自量,亦已熟矣。今欲以彌綸康濟之術,擬議於臣,是猶盲者之不可使視,痿者之不可使步,雖欲勉强而不可得矣。假使臣拚棄廉隅,冒沒膺命,不過隨行旅進,伴食苟容,爲竊位懷祿之歸而已,在朝廷,將焉用是也?官名不襯於賤身,王人相守於陋巷,惶隕悶迫,若窮無歸,而亦不敢連章更瀆,自比相府三籲之故事,泯默縮伏,今又屢日,迄未有反汗之處分,玆不得不畢披肝膈之蘊,重犯瀆擾之罪。伏乞睿慈,念名器之至重,察臣言之非飾,亟賜體諒,使天工無曠,私分獲安,不勝幸甚。臣無任云云。答曰,覽書具悉卿懇。余之望卿,愈往愈切,卿之辭職,愈往愈甚,老成如卿,德望如卿,何爲乎浼浼如此?國事之艱憂,民生之困悴,卿豈忍視之恝然,不思所以奠安拯濟乎?三章之古例已備,一日之不膺可悶,而余之結契知心,已在於卿之爲賓客時,則卿之知余心者,亦已多年矣。上下相孚之道,貴在知心,望卿無復固辭,卽日幡然,以副輿望,以幸國事。仍令曰,此下答,遣左承旨宣諭于右議政,期與偕來。
徐耕輔達曰,右議政李存秀書答,遣左承旨宣諭事,令下矣。左承旨金炳朝,所當牌招,而拘於廳規,不得請牌,何以爲之?敢稟。令曰,牌招。
令曰,偕來史官還入。
上在昌德宮。常參·經筵,以代理停。
藥房都提調南公轍,提調李羲甲,副提調洪起燮啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
權敦仁達曰,明日常參,取稟。令曰,停。
又達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之意,敢達。令曰,知道。
又達曰,行都承旨洪起燮藥院進,左承旨金炳朝偕來進去,右承旨金元根不爲仕進,左副承旨徐耕輔式暇,同副承旨鄭祖榮在外,院中只有臣一人,伴直無人,右承旨金元根,所當牌招,而拘於廳規,不得請牌,何以爲之?敢稟。令曰,牌招。
又達曰,行都承旨洪起燮藥院進,左承旨金炳朝偕來進去,右承旨金元根牌不進,左副承旨徐耕輔式暇,同副承旨鄭祖榮在外,臣獨在院,伴直無人,何以爲之?敢稟。令曰,更爲牌招。
又達曰,假注書朴奎賢,身病猝重,勢難察任,今姑改差,何如?令曰,依。
朴奎賢改差,代以李承憲爲假注書。
以右承旨金元根牌不進罷職令旨,令于權敦仁曰,只推。
令于權敦仁曰,右承旨許遞,旣承下敎,前望單子入之。
承旨前望單子入之,李羲肇代點。
權敦仁達曰,新除授左承旨李羲肇,所當牌招伴直,而拘於廳規,不得請牌,何以爲之?敢稟。令曰,牌招。
以左承旨李羲肇牌不進罷職令旨,令于權敦仁曰,只推。
權敦仁達曰,行都承旨洪起燮藥院進,左承旨李羲肇牌不進,右承旨金炳朝偕來進去,左副承旨徐耕輔式暇,同副承旨鄭祖榮在外,院中只有臣一人,伴直無人,何以爲之?敢稟。令曰,左承旨·左副承旨竝許遞,旣承下敎,前望單子入之。
承旨前望單子入之,李友秀·鄭基善代點。
令于權敦仁曰,左右番武藝統長,令攸司科治。
權敦仁達曰,卽者義禁府都事來言,時囚無得過三日滯囚,曾有定式矣。時囚罪人李應會,當爲捧供,而判義禁金履喬,同義禁李止淵在外,李羲準有身病,只有同義禁柳相亮一員,不得備員開坐云。同義禁李羲準,卽爲牌招,以爲開坐之地,何如?令曰,依。
又達曰,同義禁李羲準牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。
又達曰,同義禁李羲準再牌不進推考徽旨,今方捧入,而開坐令下之後,連事違牌,不卽承膺,誠極未安。所當更請牌招,而係是一日三牌,何以爲之?敢稟。令曰,許遞。旣承下敎,前望單子入之。
同義禁前望單子入之,鄭基善代點。
權敦仁,以都摠府言達曰,都摠管宋冕載·李龍秀,副摠管申在植,俱有實病,都摠管李海愚,副摠管李忠運,俱有實故,金蘭淳呈辭受由,洪命周在外,徐憙淳內閣進,一員未差。只有臣李復淵一人,伴直無人。令政院稟令變通,仍令該曹,以在京無故人,口傳差出,待下批,牌招,以爲入直之地,何如?令曰,近來摠管之番,全不成樣,各圖其便,一武摠管入直,已至二旬,是何事耶?稱病之摠管,竝施越俸二等之典,有實故及受由在外閣臣兼帶摠管,竝許遞,與未差之代,旣承下敎,前望單子入之,待下批,牌招入直。此後若更有如許之弊,則從重嚴勘矣,自政院嚴飭。
摠管前望單子入之,都摠管朴宗薰,副摠管李愚在·趙晉和·朴晦壽·鄭漪·李升權代點。
左承旨金炳朝書達,臣於本月十一日申時量,敬奉令諭,往宣于東部蓮花坊蓮池洞契右議政李存秀所住處,則以爲,臣情窮勢迫,三控血懇,顒俟曲諒之恩,反荷非常之寵,銀臺之臣,儼臨陋巷,誕宣睿答,首尾一百三十有餘言,字字隆摯,萬萬曠絶。至於結契知心之諭,人臣之得此殊眷者,歷數今古,有幾人乎?雙擎九頓,不覺涕泗之被面,繼以惶愧,置身無地。臣於是,欲出而膺命,則有冒沒放恣之罪,欲固守微諒,則有孤負慢傲之懼,進退維谷,去益悶隘。區區不敢冒進之義,前後辭本,已爲悉暴,伏地戰恐,恭俟嚴勘而已。喉舌之臣,特令偕來,尤是殊禮也。臣何敢當?眷待愈隆,情地愈蹙,卽爲召還,以尊國體。千萬至祝云矣。臣旣承偕來之令,故姑爲仍留之意,敢達。令曰,知道。
權敦仁,以都摠府言達曰,副摠管李復淵,以部將褒貶磨勘事,外兵曹晝仕出去之意,敢達。令曰,知道。
又以刑曹言達曰,謹依下令,懿昭廟廊底相鬪之黃致鳳·趙完璧,捉來査問,則互相鬪毆之罪,俱已遲晩矣。謹按律文,則大明律宮內忿爭條有曰,宮內忿爭相毆者,杖一百。黃致鳳·趙完璧,依此律各決杖一百,放送之意,敢達。令曰,知道。
丁亥六月十二日辰時,上御熙政堂。藥房入診入侍時,都提調南公轍,提調李羲甲,副提調洪起燮,檢校直閣李嘉愚,假注書趙啓昇,記事官洪在喆·成遂默,以次進伏,醫官李惟鐸·李命運·金殷相·李亨基·趙宗翊·李顯養·韓相瑚·白成五,以次進伏楹外訖。公轍曰,庚炎轉甚,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。公轍曰,世子宮氣候,何如?上曰,各殿宮氣候一樣矣。仍命醫官入診。惟鐸·殷相以次診候,退伏奏曰,脈候左右三部調均矣。命退,諸臣·承史以次退出。
上在昌德宮。常參·經筵,以代理停。
夜自五更至十四日開東,灑雨下雨,測雨器水深二分。
世子嬪宮,藥房口傳問安。答曰,知悉。
鄭基善達曰,明日常參,取稟。令曰,停。
又達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之意,敢達。令曰,知道。
又達曰,日次儒生殿講爲之事,令下矣。處所以何處爲之乎?敢稟。令曰,春塘臺爲之。
令于鄭基善曰,昨日令飭,何如?而新除摠管,多有違牌,是豈成說乎?違牌摠管,竝從重推考,更爲牌招,使之入直。
令于鄭基善曰,日昨書答之後,意謂卿卽起造朝,及見附奏,誠不覺愕然失圖。卿若不起,則其於國事何,其於民命何?緣余誠禮淺薄,不能使卿卽日出膺,只自愧甚。然而禮雖簡而意則切,望卿隨承宣入來,以副此如渴之思。仍令曰,此別諭,使偕來承旨,更爲傳宣後,期於偕入。
令于洪起燮曰,向以科事,略有飭令,而今秋監試時,凡百措處,應自廟堂,有所指揮,而近來科弊,誠不勝寒心。若有先令,則爲士子者,寧或不遵朝令,自犯法禁乎?我朝作成之化,專在於禮待士子,今何可不先敎諭,以法束縛哉?科場之弊,專由亂雜,亂雜之弊,出於隨從。堂堂禮圍之中,無賴閒散之輩,焉敢肆然攔入乎?身爲士子,口誦聖賢之書,家承父兄之戒,而忍爲此欺君之事,則天下寧有是耶?若有一分謹飭嚴畏之心,如是洞諭之後,豈不頓變前習,一從令甲乎?至於節目中苛細巧密之法,大非待士之道,有司堂上,往于大臣家,更加商確,卽速行會,而務從寬平,毋傷事面,可也。如是而或有所犯科者,豈可曰士子乎?旣非士子,則斷當有別般處置之道,以此意,一體行會于八道·四都也。
鄭基善達曰,行都承旨洪起燮藥院直,行右承旨李友秀書答未下,左副承旨金炳朝偕來進去,右副承旨權敦仁式暇,同副承旨鄭祖榮在外,院中只有臣一人,伴直無人,何以爲之?敢稟。令曰,右承旨書答已下,卽爲牌招入直。如有違牌,勿爲呼望。
又達曰,密符親納例也,而前水原留守金相休,謂有身病,使其褊裨替納,事甚未安。推考,何如?令曰,依。
令于李友秀曰,日熱如此,三明日儒生日次殿講,來月望念間退行。
令于李友秀曰,不謹公事之中官,令該府拿問嚴勘。
以公忠水使沈日永狀達,所斤僉使李周翰遭父喪事,令于李友秀曰,令該曹口傳差出,催促下送。
兵曹口傳政事,以金百麗爲所斤僉使。
以黃海監司沈能岳狀達,谷山等邑民家頹壓事,令于鄭基善曰,觀此狀達,萬萬驚慘。許多民家,一時頹沒,熱陽如火,庇身無所,號哭棲遑之狀,如在目前。元恤典外,另加優給,至於結構構方,方伯守宰,出力助給後形止,卽速狀達。近千石落田畓之覆沙汰落,亦甚可念。秋成後執災之時,俾無白徵橫斂之意,自廟堂措辭申飭,可也。
以江華留守徐有榘狀達,捄弊五條,臚列陳聞事,令于李友秀曰,所陳諸條,實有意見,令廟堂爛商後稟處,可也。
李友秀,以弘文館言達曰,本館上番校理臣趙秉鉉,以訓鍊都監從事官,今日本營軍布上下事,晝仕出去之意,敢達。令曰,知道。
左副承旨金炳朝書達,臣於本月十三日未時量,敬奉令諭,更爲傳宣于議政府右議政李存秀所住處,則以爲,臣承此萬萬不敢當之命,今焉二十有五日耳,陳章者三,附奏者四,披瀝肝膈,悉暴情懇,而微誠未格,睿聽愈邈,誤恩尙靳還寢,寵答去益曠絶,惶隕迫隘,莫知所措。卽又伏奉別諭,十行辭旨,鄭重繾,有踰常格,雙擎莊誦,感極而涕ㅍ到今不敢更犯瀆擾之罪,雖欲一伸叩謝之忱,而自奉新命以後,驚懍震剝,神遁魄奪,茫然如墜萬丈煙霧之中,憂懼內燻,暑毒外乘,委頓叫苦,轉動不得,醜穢病形,雖未敢煩陳,目下實狀,萬無束帶趨造之望。謹當俟少間,抗顔冒入,更暴血懇於前席,仰冀處分,承宣偕來之令,先爲收還,千萬伏望云矣。臣旣承偕入之令,姑爲仍留之意,敢達。令曰,知道。右相從當出膺云,誠甚萬幸。爾則入來。
李友秀,以禁衛營言達曰,本營中軍具信喜,身病甚重,勢難察任,今姑改差,何如?令曰,依。
又以御營廳言達曰,因禮曹草,東道七陵局內捉虎事,定將校率領砲手,今月初十日出送行獵矣。十二日申時量,泰陵曲墻近處,大虎一頭捉得。故謹此封進,而仍爲行獵之意,敢達。令曰,知道。
判義禁金履喬書曰,伏以臣於向來,忝居銓任,獲際我邸下代聽庶務,一初淬勵之時,區區自效之誠,不後於人,豈不思殫竭心力,對揚令旨?而材本疎鈍,年又衰頹,觸事憒憒,自速罪戾,睿度寬假,罰止薄罷,臣不勝慙惶感鏤,退伏田廬,以罪爲榮。曾未幾何,恩敍遽下,繼有金吾除旨,臣固當承令竭蹶,卽伸叩謝之忱,而不惟臣前愆是訟,冒進爲悚,目下病情,亦無以運動,遷延積日,冞增戰懼。臣本受氣甚薄,屢傷毒暑,伏火在中,根委已固,上消下瀉之症,每値炎節,如期發作。至於今夏,症形尤劇,醫治少功,轉輾沈淹,旬時之內,無望差痊,而到今本症之外,眞元虛脫,津液枯渴,食飮全却,委頓不省,雖欲擔舁强赴於數舍之地,其勢末由。顧今王府,雖無時囚議讞之事,而身縻重任,偃處曠日,揆以事體,寧容若是?況今候班在邇,而亦無以進身隨參於起居之列,虧分闕禮,尤無以自容。玆敢短章具由,仰陳疾痛之呼。伏乞离明,俯賜矜諒,亟遞臣金吾之任,仍治臣瀆擾之罪,以安私分,以肅朝綱,千萬幸甚。臣無任云云。答曰,覽書具悉。何其前誤自引乎?不必如是,而且議讞多滯,卿其勿辭卽速上來行公。
行右承旨李友秀書曰,伏以臣庸愚生疎,觸事瘡疣,居官任職,無一善狀。今春待罪秋曹也,適有無賴輩,捽曳良女之擧,事端雖不過鬪鬨,駭悖無異於强暴。固當加倍嚴勘,以爲杜後弊戢亂民之道,而臣視若尋常輕囚,不免草草勘斷。身爲掌法之官,自歸溺職之科,有司失刑,厥罪何居?睿度寬大,罰止薄罷,非罪伊榮,感惶交竝。前月收敍,已出特恩,銀臺除旨,又下此際,臣敢不感激怵畏,竭蹶叩謝,而舊愆自訟,愧悚尙切。今不可以事在旣往,已經薄勘,有所自恕,晏然冒進,玆敢不避猥越,短章自列。伏乞离明,俯賜鑑諒,亟施鐫斥之典,以昭法紀,仍治瀆擾之罪,以安賤分焉。臣無任云云。答曰,覽書具悉。往事不必更引,卿其勿辭行公。
上在昌德宮。常參·經筵,以代理停。
世子嬪宮,藥房口傳問安。答曰,知悉。
李友秀達曰,明日常參,取稟。令曰,停。
金炳朝達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之意,敢達。令曰,知道。
李友秀達曰,右副承旨權敦仁,今日不爲仕進,卽爲牌招,何如?令曰,依。
令于李友秀曰,禮房承旨,馳詣宗廟·景慕宮,奉審摘奸以來。
鄭基善啓曰,本院今春夏等褒貶,當爲磨勘,而行都承旨洪起燮藥院進。不得如例磨勘之意,敢啓。傳曰,知道。
鄭基善達曰,臣基善,以同義禁,今日本府坐起,進去下直之意,敢達。令曰,知道。
以吳英煥囚單子,令于金炳朝曰,飭已施矣,特爲分揀放送。
以右〈副〉承旨權敦仁牌不進罷職令旨,令于李友秀曰,只推。
兵曹,以柳和源爲禁衛中軍。
金炳朝,以備邊司言達曰,今番令旨,申飭科試,寔出於禮待多士之盛念,欽仰之至。行會爲急,而如京畿儒生及各道儒生中來觀京試者,竝自本邑,照訖給帖等一二條件,不可不略加修潤於節目中。以此意知委擧行,而亦爲分付於該曹,何如?令曰,依。
又以御營廳言達曰,泰陵曲墻近處,大虎一頭,捉得封進之後,連爲行獵,十四日巳時量,大虎一頭,又爲捉得於徽陵曲墻近處,故謹此封進,而仍爲行獵之意,敢達。令曰,知道。
吏曹申目粘連達下是白有亦。觀此承政院右承旨李友秀上書,則以爲,臣兄右議政臣存秀,例帶春秋館監事矣。臣之所兼修撰官之任,揆以法例,自在當遞。伏乞俯垂鑑諒,亟賜遞改,以存公格亦爲白有臥乎所,相避之法,在下當遞,李友秀所帶春秋館修撰官之任,似當減下是白乎矣。宰臣兼帶,遞仍當否,臣曹不敢擅便,徽裁,何如?判付達,依回達施行爲良如敎。
右承旨李友秀書曰,伏以臣兄右議政臣存秀,例帶春秋館監事矣。臣之所兼修撰官之任,揆以法例,自在當遞。玆敢援例陳章。伏乞離明,俯垂鑑諒,亟賜遞改,以存公格焉。臣無任云云。答曰,覽書具悉。所辭,下該曹稟處。
上在昌德宮。常參·經筵,以代理停。
藥房提調李羲甲,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李友秀達曰,明日常參,取稟。令曰,停。
權敦仁達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之意,敢達。令曰,知道。
金炳朝達曰,備邊司郞廳來言,今日賓廳日次,而上前開坼相値,不得來會云矣,敢達。令曰,知道。
鄭基善啓曰,各道殿最之未滿日限,則具由啓聞例也,而水原留守金逌根,不爲修啓,事甚未安。推考,何如?傳曰,允。
又啓曰,卽伏見諸道今春夏等褒貶啓本,則江原監司鄭元容,公忠監司徐俊輔,守令無一人居下,殊無嚴明殿最之意,竝推考警責,何如?傳曰,允。
權敦仁啓曰,卽伏見諸道今春夏等褒貶啓本,則全羅監司李光文,左水使李行敎,邊將無一人居中居下,京畿水使趙恩錫,公忠水使沈日永,慶尙左水使柳弘源,南兵使李完植,邊將無一人居下,殊無嚴明殿最之意,竝推考警責,何如?傳曰,允。
金炳朝達曰,殿最入啓,載在節目,而慶尙左兵使尹載鍵,左水使柳弘源,濟州防禦使沈英錫,淸北防禦使申緖啓本中,有以申本修上者。褒貶事重,雖不得不捧入,而疎忽之失,不可無警,當該帥臣及防禦使,竝從重推考,何如?令曰,褒貶啓本,事重,何如,而如是疎忽者,萬萬駭然。當該帥臣及防禦使,竝施削職之典。
備邊司薦望,以李行敎爲濟州牧使。
李友秀,以奎章閣言達曰,景慕宮望廟樓,今望奉審無頉之意,敢達。令曰,知道。
李友秀,以奎章閣言啓曰,本閣今丁亥年春夏等褒貶,當爲磨勘,而提學二員,直提學一員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
鄭基善,以中樞府言啓曰,本府郞廳及醫員錄事等,今丁亥年春夏等褒貶,當爲等第,而判中樞府事臣韓用龜,臣金思穆,臣林漢浩,俱有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人。今丁亥春夏等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周·東寧尉臣金賢根,俱有身病,限內不得爲之之意,敢啓。傳曰,知道。
又以敦寧府言啓曰,本府郞廳等今春夏等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以忠勳府言啓曰,本府今丁亥年春夏等褒貶,當爲磨勘,而有司堂上豐安君臣柳相祚在外,鈴原君臣尹行直外任,無以備員,限內不得爲之之意,敢啓。傳曰,知道。
又以吏曹言啓曰,本曹所屬尙瑞院官員等矣,今丁亥年春夏等褒貶,當爲磨勘,而副直長洪疇,與本曹判書臣金敎根,有親査應避,故臣獨自磨勘之意,敢啓。傳曰,知道。
又以吏曹言啓曰,〈本〉曹所屬宗簿寺,司饔院官員等矣,今丁亥年春夏等褒貶,當爲等第,而俱因提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今丁亥春夏等褒貶,依前例磨鍊以入,而軍資監·內資寺·長興庫·平市署,因都提調·提調有故,不得磨勘。去秋冬等褒貶時,軍資監·內資寺·濟用監·司宰監·司圃署·平市署·五部,因都提調·提調有故,漢城府判尹未差,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以禮曹言啓曰,各陵殿園墓,本曹郞廳,四學童蒙敎官通禮院·典牲署·禮賓寺·東西活人署·東南關王廟·圖畵署官員等,今丁亥年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西氷庫·觀象監·內醫院·司譯院·惠民署·典醫監官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
又以禮曹言啓曰,今此本曹所屬各司褒貶等第時,四學官員啓本中,一處刀擦之意,敢啓。傳曰,知道。
又以宣惠廳都提調意啓曰,本廳郞廳等,今丁亥年春夏等褒貶等第,磨勘以入之意,敢啓。傳曰,知道。
又以弘文館館事意啓曰,本館今春夏等褒貶,當爲等第磨勘,而以大提學不備,限內不得爲之之意,敢啓。傳曰,知道。
金炳朝,以兵曹言啓曰,本曹今丁亥年春夏等褒貶啓本中,刀擦九處之意,敢啓。傳曰,知道。
又以兵曹言啓曰,本曹今丁亥年春夏等褒貶等第,磨鍊以入,而曹所屬軍器寺·司僕寺褒貶,因各其司提調有故,不得一體磨勘之意,敢啓。傳曰,知道。
金炳朝,以兵曹言達曰,宣傳官安光贊,五衛將趙亨錫,文臣兼宣傳官李穆淵,俱以病難供職,呈狀乞遞。侍衛之職,輪番之任,不可久曠,竝改差,何如?令曰,依。
金炳朝,以義禁府言啓曰,今春夏等府郞廳褒貶等第,當爲磨勘以入,而判義禁金履喬在外,限內不得擧行之意,敢啓。傳曰,知道。
鄭基善,以工曹言啓曰,本曹郞廳等矣,今丁亥年春夏等褒貶,及屬司瓦署官員等矣,今丁亥年春夏等褒貶,合二度磨勘以入,而屬司中尙衣院·繕工監·掌苑署·造紙署·典涓司,今丁亥年春夏等褒貶,因各該司提調有故,限內不得磨勘,而尙衣院·繕工監·掌苑署·造紙署·典涓司,去丙戌年秋冬等褒貶,亦因各該司提調有故,限內不得磨勘。其時官員,多有遷轉者,依近例蕩滌之意,敢啓。傳曰,知道。
金炳朝,以刑曹言啓曰,今十三日本曹褒貶時,屬司典獄署官員等,今春夏等褒貶,本曹參議,例與刑房承旨,同爲磨勘,而參議吳熙常在外未肅拜,不得磨勘以入之意,敢啓。傳曰,知道。
又以漢城府言啓曰,本府郞廳及五部官員等,去丙戌年秋冬等褒貶,判尹未差,限內不得磨勘之意,曾已頉啓矣。其時官員,已多遷轉,無可考績,依近例本府郞廳褒貶蕩滌,而戶曹所磨勘五部官員褒貶,一體蕩滌之意,分付戶曹,何如?傳曰,允。
又以訓鍊都監都提調意啓曰,本局從事官禁松參軍及諸將官等,今丁亥年春夏等褒貶,當爲等第,而都提調臣金思穆,有身病,限內不得磨勘之意,敢啓。傳曰,知道。
又以禁衛營言啓曰,本營從事官及諸將官,今丁亥春夏等褒貶,當爲等第,而都提調未差,限內不得磨勘之意,敢啓。傳曰,知道。
金炳朝,以御營廳言達曰,大虎二頭,封進之後,連爲行獵,十四日申時量,大豹虎一頭,又爲捉得於健元陵火巢內,故謹此封進,而更無虎跡,山行軍仍爲撤還。陵寢近處,一獵三捉,則該校論賞,曾有已例矣。捉虎將敎鍊官司果金懿燦,宜有論賞之擧,而臣不敢擅便,令該曹考例稟處,何如?令曰,行山素難於此時,而火巢之內,連捉三虎者,亦甚可嘉,各別從厚施賞,可也。
金炳朝,以御營廳言啓曰,因禮曹草記,東道七陵局內獵虎事,定將校率領砲手,今月初十日,出送行獵矣。大虎二頭,大豹虎一頭捉得,而更無虎跡,山行軍仍爲撤還之意,敢啓。傳曰,知道。
又以御營廳言啓曰,本廳從事官及諸將官,今丁亥年春夏等褒貶,當爲等第,而都提調臣韓用龜,有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今丁亥年春夏等褒貶等第,磨勘以入。去丙戌年秋冬等褒貶,亦當追磨勘,而其時都廳·郞廳,已多遞易,依例蕩滌之意,敢啓。傳曰,知道。
令于鄭基善曰,當該承旨,從重推考。
令于鄭基善曰,坐直承旨,竝罷職,旣承下敎,前望單子入之。
鄭基善達曰,坐直承旨罷職事,令下矣。行右承旨李友秀,左副承旨金炳朝,竝卽牌招入直,何如?令曰,依。
承旨前望單子入之,安光直·尹景鎭代點。
義禁府申目,龜城前府使李應會原情云云。問目內辭緣,泛稱遲晩,所當請刑是白乎矣。曾經宣傳官勿爲請刑,載在大典通編,議處,何如?達,依準。又申目,文山萬戶金仁瑞原情云云。問目內辭緣,泛稱遲晩,刑推得情,何如?達,除刑推議處爲良如敎。
上在昌德宮。常參·經筵,以代理停。
世子嬪宮,藥房口傳問安。答曰,知悉。
李友秀達曰,明日常參,取稟。令曰,停。
又達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之意,敢達。令曰,知道。
又達曰,新除授右副承旨尹景鎭,時在東萊府任所,斯速乘馹上來事,下諭,何如?令曰,依。
以右承旨金炳朝牌不進罷職令旨,令于李友秀曰,只推。
令于安光直曰,左副承旨入對。
令于安光直曰,華留旣佩符到營,而不爲修啓,則其不視務,推此可知。揆以紀綱,萬萬寒心。爲先從重推考,此後則無敢如是之意,自政院嚴加申飭,更勿以此等事煩稟,可也。
令于李友秀曰,承旨有闕之代,旣承下敎,前望單子入之。
承旨前望單子入之,閔鼎秀代點。
李友秀達曰,新除授右副承旨閔鼎秀,卽爲牌招,何如?令曰,依。
令于安光直曰,飾辭欺罔之罪,萬萬痛駭。當該中官,令該府拿問嚴勘。
令于閔鼎秀曰,雖以箕伯事言之,他道方伯無是例,而獨於箕伯之仕日單子,以申本入達。伊時雖未照察,不可無罪,施以越俸二等之典。
令于閔鼎秀曰,吏曹參判許遞,旣承下敎,前望單子入之。
吏曹參判前望單子入之,朴宗琦代點。
令于閔鼎秀曰,新除授吏曹參判朴宗琦,卽爲牌招。如有違牌,勿爲呼望。
令于安光直曰,聞右相,明日出膺云,誠甚萬幸。二十日次對,進定於明日。
安光直達曰,明日次對,兩司當爲進參。除在外外,未肅拜·呈告人員,竝待開門牌招,何如?令曰,依。
備邊司薦望,以金爲東萊府使。
安光直,以兵曹言達曰,今月十九日,一內禁軍番次矣。該番將未差之代,依承傳口傳擬入之意,敢達。令曰,知道。
兵曹口傳政事,以金相順爲內禁將。
安光直,以御營廳言達曰,去夜初更量,二石橋近處,武藝別監朴基宗,犯夜被捉於本廳巡邏,而係是掖屬,不敢擅便,何以爲之?敢達。令曰,出付秋曹,依律勘斷。
令于安光直曰,當該統長,令攸司科治。
安光直,以刑曹言達曰,御營廳達辭內,去夜初更量,二石橋近處,武藝別監朴基宗,被捉於本廳巡邏,而係是掖屬,不敢擅便,何以爲之?敢稟。令曰,出付秋曹,依律勘斷。令曰,當該統長,令攸司科治事,令下矣。謹按律文,則大明律夜禁條有曰,京城夜禁初更犯者,笞三十。朴基宗依此律,決笞三十度放送。統長黃大呂,不能操束之罪,旣已遲晩,自臣曹考律勘處,何如?令曰,依。
閔鼎秀,以吏曹言啓曰,今日本曹開坼坐起時,考見諸道褒貶啓本,則綾州牧使洪容默,以斷訟胡滯爲目,巨濟府使具聖魯,以檢何違式爲目,定平府使李升德,以勉在剛克爲目,梁山郡守沈能燮,以杖欠太猛爲目,草溪郡守申紹,以盍察奸欺爲目,金川郡守尹行徹,以損體可惜爲目,軍威縣監李漢奎,以做能如說,何憂之有爲目,義興縣監朴魯壽,以戒在節嗜爲目,洪原縣監趙永傑,以差任盍愼爲目,靑嚴察訪李秉德,以瑣謗且恕爲目,則俱宜置下考,而置諸中考。鐵原府使元永麟,以謬勿姑襲爲目,橫城縣監兪漢宗,以訟必欲公爲目,利原縣監李慶蕃,以家近易干治規當嚴爲目,尙州牧使洪世周,以爲治之本,節用爲先爲目,密陽府使李和淵,以益勉振刷爲目,善山府使李亨會,以姑恕他事爲目,沔川郡守李鍾仁,以病或妨務爲目,高城郡守柳喆祚,以杖何必濫爲目,南海縣令洪瀷,以姑免僨誤爲目,安義縣監兪長柱,以客或有謗爲目,麟蹄縣監洪殷燮,以吏猾穀紊,不束不邑爲目,保安察訪李升坤,以殘卒宜恤爲目,則俱宜置中考,而置諸上考。殊無嚴明殿最之意,六道道臣,推考警責。鐵原府使元永麟,橫城縣監兪漢宗,利原縣監李慶蕃,綾州牧使洪容默,巨濟府使具聖魯,定平府使李升德,梁山郡守沈能燮,草溪郡守申紹,金川郡守尹行徹,軍威縣監李漢奎,義興縣監朴魯壽,洪原縣監趙永傑,靑嚴察訪李秉德,竝罷黜。尙州牧使洪世周,密陽府使李和淵,善山府使李亨會,沔川郡守李鍾仁,高城郡守柳喆祚,南海縣令洪瀷,安義縣監兪長柱,麟蹄縣監洪殷燮,保安察訪李升坤,竝中考施行,何如?傳曰,允。
安光直,以兵曹言啓曰,拆見諸道褒貶啓本,則江華府留守徐有榘啓本中,昇天堡別將柳寅英,以曷不束濕,初考故恕爲目,鐵串堡別將劉大元,以債訟可駭爲目,統制使李惟秀啓本中,晴川別將崔斗星,以船械多疎爲目,慶尙左水使柳弘源啓本中,開雲浦萬戶朴聖得,以始若有爲,終何放過爲目,則竝宜置下考,而置諸中考。黃海兵使李恒權啓本中,九月別將李光福,以宜勉察禁爲目,則宜置中考,而置諸上考。大峴別將韓益秀,以瓜熟將歸怨胡入聞爲目,則宜置下考,而置諸中考。殊無嚴明殿最之意,各該守臣·帥臣,竝推考警責。九月別將李光福,中考施行。昇天堡別將柳寅永,鐵串堡別將劉大元,晴川別將崔斗星,開雲浦萬戶朴聖得,大峴別將韓益秀,竝下考施行。江原監司鄭元容啓本中,中軍營將別具不書是白齊三字,北兵使鄭來升啓本中,虞候別具不書是白齊三字,仍書上字,俱違格例。奏御文字,何等審愼,而如是疎忽,不可無警。江原監司鄭元容推考,北兵使鄭來升,從重推考,何如?傳曰,允。
又以兵曹言達曰,今六月十六日立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火。奎章閣·議政府·承政院·漢城府,一體頒火之意,敢達。令曰,依。
吏曹申目,權知承文院副正字金彝燮·姜英國·李學曾爲等如,口傳施行,何如?判付達依準。又申目,權知校書館副正字魏文喆·辛涵·任秀龍·卓碩行·趙昌敎爲等如,口傳施行,何如?判付達,依準。又申目,權知成均館學諭朴敏樹,口傳施行,何如?判付達依準。
刑曹啓目帖連,安東府邪學罪人金世博·李在行等,一是自首,一是被捉,或自少而學,或傳父之術,到老冞篤,至死靡悔,開諭而終不回悟,刑罰無所懲畏,邪黨之中,凶狡最甚,依例具格捧結案,啓聞後稟處爲遣,崔海鎭·崔永孫·嚴才哲等,被誘而略誦邪誡,服罪而知有天倫,宜傅推輕之律,俾開自新之路,分輕重酌決之意,分付,何如?判付啓依允。
行都承旨洪起燮書曰,伏以臣於僚員罷職之令,竊有所不敢自安者。蓋當初兩閫帥之請罪,特以誤認殿最之申本修上也。及夫啓下之後,始覺該閫殿最,則竝皆啓聞,而其所申本修上者,乃將官到防計仕等狀也。到防計仕,旣無關於等第,則其以申本,卽所宜也。近來外道擧行,或不無易眩而未審者,今此兩閫之自以爲致詳,竟不免重勘,處分之嚴於明微,臣不勝欽仰,而事未周檢,罪遽混請,其失專在於本院。深夜屢稟,寧不知悚?只慮政敎失平,事體或虧耳。方其誤認請罪之時,臣在藥院,固已與聞,畢竟稟辭,雖出僚員,而臣又藥直,身在本院,終始敷陳,靡不共議。臣以無似,忝居一院之長,罪則爲首,而威罰獨加於僚員,滿心慙懼,無地自容。玆敢短章自列,仰瀆睿聰,乞垂鑑諒,俾蒙同勘,千萬幸甚。臣無任云云。答曰,覽書具悉。到防計仕,雖無關於等第,自古有例,同封於上前開坼之中,則與褒貶一也。承宣終始以申本爲宜者,未免臨時遁辭。且論箕伯,他道方伯無是例,而獨於箕伯申本者,亦不可無罪,故俄有下令矣。此事豈如是相持之事耶?已有可據之方,一出令甲,則在下道理,固有承順,而徹夜煩稟,故爲困余者,是何故耶?卿不必加罪,勿辭,更勿煩瀆。
右承旨金炳朝書曰,伏以臣於昨夜坐直承旨罷職之令,竊有所萬萬難安者。蓋彼兩帥臣之被罪,實由於臣以該房,仰請問備,而坐直承旨之特罷,亦緣於請收兩帥臣之被罪,則臣之貽累刑政,而罰及同僚,於是乎無所逃罪矣。顧何敢晏然自恕,揚揚冒膺於出納之任乎哉?滿心悚恧,不容泯默,玆敢略暴情實,仰瀆崇聽。伏乞離明,亟賜郵罰,以昭紶網,以安賤分,不勝幸甚。臣無任云云。覽書具悉。無損失,然而姑爲許遞。
丁亥六月十六日辰時,王世子座重熙堂。左副承旨入對時,左副承旨安光直,假注書李承憲,記事官徐左輔·成遂默以次進伏訖。令曰,持入公事讀奏。光直讀奏華城留守狀達,顯隆園·華寧殿奉審無頉事。全羅監司狀達,雨澤農形事,仍達下令曰,昨夜事,何其相持耶?仕日單子,若非殿最之類,則何以每年六臘,封進於上前開坼之中耶?如以閫帥申目爲是,則他道伯之啓目,何不請罪耶?光直曰,仕日單子,亦是考勤慢之意,則是亦殿最也。昨夜承宣之稟辭,似因辭不達意也。令書箕伯越俸之令,敎訖,仍令退,諸臣以次退出。
上在昌德宮。常參·經筵,以代理停。
自午時至酉時,灑雨下雨,測雨器水深二分。
世子嬪宮,藥房口傳問安。答曰,知悉。
安光直達曰,明日常參,取稟。令曰,停。
閔鼎秀達曰,行大司憲趙鍾永,執義朴齊明,掌令李遠翊,持平崔致憲牌不進,掌令鄭藎,持平鄭東煥在外,監察茶時之意,敢達。令曰,知道。
閔鼎秀啓曰,來二十一日朝參日次矣,敢稟。傳曰,停。
安光直達曰,來二十一日輪對日次矣,敢稟。令曰,當次人受點,後日次待令。
傳于安光直曰,大臣·備局堂上引見。
令于李友秀曰,都承旨許遞,旣承下敎,前望單子入之。
承旨前望單子入之,朴晦壽代點。
令于李友秀曰,左副承旨許遞,旣承下敎,前望單子入之。
承旨前望單子入之,李憲瑋代點。
備邊司,以李復淵爲北兵使。
安光直啓曰,兵曹郞廳來言,北兵使下批,政事,取稟。傳曰,當日爲之。
李友秀啓曰,吏曹郞廳來言,政事當日爲之事命下,而判書金敎根,參判朴宗琦,俱以病不來,參議金鏴在外,不得開政云。判書·參判,竝卽牌招,何如?傳曰,允。如有違牌,勿爲呼望。
有政。吏批,判書金敎根進,參判朴宗琦進,參議金鏴在外,右承旨安光直進。以金元根爲輔德,洪遇燮爲右尹,金蘭淳爲知春秋,徐憙淳爲同義禁,趙鍾永爲弘文提學,徐憙淳爲長興庫提調,李齊松爲直講,李儒常爲宣川府使,東萊府使單金,濟州牧使單李行敎,鏡城府使單李復淵,故學生李文燮贈吏參例兼,故學生李世馨贈吏議,故學生李善積贈僕正,以上同知李重著三代。
再政。左尹單洪遇燮,右尹單金陽淳,同春秋單金蘭淳。
兵批,判書洪羲俊進,參判金熙華入直,參議鄭來成在外未肅拜,參知黃燾替直,右副承旨閔鼎秀進。以金相休爲知事,李止淵·朴興緖爲同知,朴綺壽·李忠運爲副摠管,柳相亮爲兼訓鍊都正,申性浩爲宣傳官,金鍵·李惟穆·柳宗協·吳鼎周爲五衛將,金履坰爲景福將,崔宗赫爲慶熙將,趙秉鉉爲文兼,王熙澤爲武兼,李惟臣爲部將,任聖皐爲慶尙左兵使,李誾彬爲全羅左水使,大吉號里權管單崔亨復,以崔相一爲南陽監牧官,元有永爲蔚山監牧官,咸鏡北道兵馬節度使單李復淵,護軍申在植·鄭來升,副護軍徐耕輔·金炳朝·李羲肇·尹景鎭·趙文錫·安光贊,副司果趙秉玖·李羽采·魏文喆。
再政。以尹義儉爲慶尙左水使,同知單金履坰,護軍尹孝烈。
三政。以南錫圭爲永宗僉使,同知單崔宗赫。
令于安光直曰,兵曹判書推考。
以執義朴齊明,掌令李遠翊,持平崔致憲,司諫金裕憲,獻納朴宗璜牌不進罷職令旨,令于閔鼎秀曰,只推。
令于安光直曰,當該承旨,從重推考,當該注書,令該府拿問處之。
令于閔鼎秀曰,毆打掖隷無賴金哥漢,令秋曹照法嚴繩。
兵曹口傳政事,護軍單洪起燮,副護軍單金元根。
兵曹,以柳和源爲禁軍別將。
刑曹申目粘連,江原道金化縣殺獄罪人李枝燁獄事段,乳上脅下,部分緊要,旣揮且踢,看證明白,一案已具,無容更議,而踢傷止於皮損,立證亦多存疑。況以子爲父,情理卽然,爛飮狂酗之漢,將犯其父,爲其子者,一揮一踢,容或無怪。特其死也邂逅,非慮所及。道臣罪疑惟輕之論,儘合平允之政,特從寬典,施以次律,何如?判付達,罪疑惟輕,儘合平允云者,深得審獄之體。李枝燁段,施以次律爲良如敎。又申目粘連,江原道金化縣殺獄罪人廉孝側獄事段,詞證之始呑終吐,免不得正犯之目,屍親之免檢行檢,何足爲自明之證?五六處傷重,脈錄無疑,卄四年旬推,鐵案旣成,嚴刑取招,期於償命,何如?判付達,五六處傷痕已著,卄四年獄案自在,依前訊推,期於取服爲良如敎。
刑曹申目粘連,保寧縣殺獄罪人趙順得獄事段,伊夜更打之說,有不可信,一可疑也。棄其將死之母,乘船遠出,二可疑也。怪疾雖難硬定,本傷未必的然,三可疑也。場市之行,澣衣之擧,四可疑也。詞證都是屍親邊人,五可疑也。更査稟處,何如?判付達,審決一獄,有此五疑,有不可輕易句斷。令道臣,更加詳査登聞爲良如敎。又申目粘連,沃川郡殺獄罪人朴性烈獄事段,小腹卽速死之處,而左右之痕損,喝起實因。大東無往日之讐,而咫尺之看證,終無異辭,償命之律,烏可免乎?連加訊推,期於取服,何如?判付達,雖曰,腫潰濃出,必是搗築致死,更加嚴訊,期於得情爲良如敎。又申目粘連,德山縣殺獄罪人私奴萬大獄事段,兒女之口順言輕,有何怨嫌之事?鬧場之木打手毆,行此憯毒之擧,嚴加訊推,期於得情,何如?判付達,此獄段,木打手毆,明有看證,尋醫救病,卽其斷案,依前訊推爲良如敎。
安光直,以兵曹言達曰,因口傳下令,嬪宮司鑰二人,別監十六名,水賜間別監二名朔下衣資,別單書入之意,敢達。令曰,知道。
又以御營廳言達曰,謹依下令,捉虎先殺砲手朴興孫等三名,各木五疋,布三疋,再殺砲手洪昌海等三名,三殺砲手李大玄等三名,各木四疋,布二疋從厚施賞,而更依營例,木二十一疋,布十八疋,分等加給。捉虎將敎鍊官金懿燦,兵曹已爲論賞,而自本廳,依對擧例,木二疋別爲施賞之意,敢達。令曰,知道。
右議政李存秀箚曰,伏以臣含恩怵義,冒沒祗肅,自顧匹夫之諒,有愧素心。竊聽輿人之議,不覺騂顔,匪據之職,今已出膺,前所兼長興庫提調,自在當遞,乞令該曹,照例差代焉。取進止。答曰,覽箚具悉卿懇。所請依施。仍令曰,此下答,遣史官宣諭于右議政。
今六月十七日辰時,上御熙政堂。大臣·備局堂上引見入侍時,右承旨安光直,假注書李承憲,事變假注書李冀楨,記事官洪在喆·成遂默,領議政南公轍,左議政李相璜,右議政李存秀,行禮曹判書李羲甲,行工曹判書鄭晩錫,行廣州留守金魯敬,戶曹判書朴宗薰,議政府左參贊宋冕載,右參贊李錫奎,知中樞府事趙萬永,行大護軍李龍秀,兵曹判書洪羲俊,吏曹判書金敎根,知中樞府事申絢,工曹參判朴周壽,行護軍柳相亮·申絅,開城留守李鍾運,行護軍朴綺壽,副校理李道在,以次進伏訖。上曰,大臣進前。公轍曰,日氣去益蒸熱,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。上曰,次對爲之。公轍曰,卽見京畿監司徐長輔所報,則枚擧楊州牧使鄭基一牒呈,以爲楊州松石橋西邊四間頹圮處,不可不及今改造。依癸卯已例,修築之節,自訓局擧行之意,請自廟堂分付矣。此橋修築之使訓局擧行者,別無畿營與本營文蹟之的有可考者,而詳考濬川司謄錄,則其時橋役與財力,訓局似專當擧行,而此亦無明的者矣。無論如此如彼,輦路所重,與他自別。且以董役之鞏固,容入之措辦而言,則莫如自京軍門擧行之爲便。令訓局,定送勤幹將校,與地方官着意修改,而所入物力,觀其多寡,待竣役從實區劃,何如?上曰,依爲之。出擧條公轍曰,北兵使鄭來升,以其身病,呈狀乞遞矣。實聞果難强云,今姑改差,何如?上曰,依爲之。出擧條公轍曰,文臣登科之年滿五十人,分館後陞六,載在法典矣。今亦有如此之人云,依例陞六之意,分付銓曹,何如?上曰,依爲之。出擧條公轍曰,今番邪學罪人之合置大辟者,諸道當卽修啓擧行,而第於此時,似此文書之入徹,極涉未安。罪人則姑爲仍囚,而啓聞則待用刑擧行之意,知委於各該道道臣似好,故敢此仰達矣。上曰,唯。存秀曰,臣於萬不襯當之職,何敢唐突出肅,而三上書於小朝,未蒙體諒,書答與敦諭,轉益隆摯,每有一番上書,反徼一層恩禮,惶隕恧蹙,不敢更爲煩籲,欲借方寸之地,畢暴血懇,冒沒出肅,仍爲登筵,而新命未還寢之前也。故不敢走伏於卿宰之班,不得已隨入於大臣之後,置身無地四字,正謂臣今日情踪也。臣自通籍以來,蒙被誤恩,淸要華膴,倖冒旣多,而曾無一言一事之裨補國家。臣之無才無能,雖百執事之末,無以稱塞,非但臣之自量而自知也,通朝之人,無不知之。日月之明,豈有未燭之理,而今此不敢當之恩命,必是偶失照察也。蓋有司之職,在國家非不緊重,而一司不得其人,則不過一司之僨事而已,至於輔相之職,上而君德,下而民憂,與夫世道朝象,莫不係焉。此何等重且大之任,而遽加於如臣無似者之身,是豈其難其愼之義耶?譬如駑已疲,而加之以千斤,斗筲已滿,而注之以洪流,雖欲不顚不溢,不可得也。臣之一身狼狽,固不足恤,其將於國事何哉?枚卜之後,旋命還收,而其人無礙行公於卿宰之職者,國朝故事,的有可據之例,此是祖宗盛際之事也。今日之援用此例,還寢臣議政之命,在朝政,不可謂之銷刻,以賤臣言之,卽是還依本分也,實爲公私之大幸,乞蒙矜諒之恩矣。公轍曰,鼎席備員,爲國事喜甚,而臣亦有私幸者。顧臣癃廢之狀,豈有一日居此職之望乎?今姑黽勉行公,而其間則凡於次對籌坐等諸般公故,臣所難强而不能自力者,可以相議推移矣。昔在先朝,首相若有故,則自上,多令左右僚相時時替行,又伏聞列聖朝,大臣若有故,則只命備堂入侍,稟覆諸般公事者,多有之。近來無此例,而在前則如此,臣嘗聞而見之矣。此後凡於賓對籌坐,及不時公故,臣若値疾病添加,未及如例來會,則自大小朝,特爲軫念,兼遵舊例,或令推移替行,於公私俱幸,亦是共濟相須之道,故敢此仰達矣。相璜曰,如享官陪從之公役,豈無可以推移替行之時,而至於廟謨之謀體斷論者,旣有首相,則爲下僚者,安敢替行其事乎?首相纔以先朝時事,援比陳達,而其時則洪領敦寧·蔡領府事,俱是大耋之年。故雖有一時權宜之下敎,首相年歲,姑未及於兩大臣其時年歲,此實非可援之古事矣。公轍曰,先朝時事,臣與左相,所共及覩者,故如是仰奏矣。此後臣等,亦當自下推移,而特蒙大小朝軫念之恩,時使之分力,然後國事可以有共濟之效矣。上曰,大臣就座。存秀曰,臣之今番登筵,不敢以大臣自居。故初筵有進言之故事,而未敢爲之。且不但愚魯空疎,無螢爝可補之瞽說也,於蘄懇一事,務積誠意,期欲感回天心,未暇他說,只以乞免之辭,不避煩瀆,縷縷陳達,而未蒙允許之音,畢竟落莫而退,下情不勝抑菀矣。上曰,諸宰奏事。皆曰,無可奏矣。上曰,玉堂陳所懷。道在曰,無所懷矣。公轍曰,近來次對,備堂無一奏事,便成規例,諸宰或身帶重任,雖非重任,各自有實兼職掌,豈無一言之可以稟奏者乎?今日諸堂來會,則頗濟濟可喜,而奏事則皆以無仰對,殊甚慨然。吏·兵判·戶惠堂及將兵居留之臣,竝從重推考,其外入侍備堂,亦爲一體推考,何如?上曰,依爲之。出擧條光直曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。上命大臣先退。公轍等以次先退。仍命退,承史以次退出。
上在昌德宮。常參·經筵,以代理停。
大殿誕日,內閣·政院·玉堂單子問安。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。大殿,朝廷二品以上·六曹堂上·兩司長官單子問安。答曰,知道。中宮殿·世子宮口傳問安。答曰,知道。
世子嬪宮,藥房口傳問安。答曰,知悉。
安光直達曰,明日常參,取稟。令曰,停。
閔鼎秀達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之意,敢達。令曰,知道。
以假注書李承憲拿處徽旨,令于閔鼎秀曰,生疎所致,飭已施矣,分揀。
閔鼎秀達曰,行大司憲弘文提學趙鍾永,旣入闕中,不爲肅謝,直爲出去,事甚未安。推考,何如?令曰,依。
安光直,以奎章閣言啓曰,箋文封進,事體甚重,而原任直閣金邁淳,以安邊府使,謂有情勢,今此誕日,箋文不爲封進,誠極未安。爲先推考,仍爲申飭,使之追卽封進,何如?傳曰,允。
又以禮曹言啓曰,今此大殿誕日,水原留守金逌根,賀箋不爲封進,事體所在,誠極未安。推考,何如?傳曰,允。
又以禮曹言啓曰,今此大殿誕日,諸道賀箋封進人員中,慶尙左兵使尹載鍵,左水使柳弘源,宣川防禦使申緖,濟州牧使沈英錫,纔已削職。綾州牧使洪容默,礪山府使金見臣,亦爲坐罷。所封箋文,依前例竝不爲捧入之意,敢啓。傳曰,知道。
上在昌德宮,常參·經筵,以代理停。
世子嬪宮,藥房口傳問安。答曰,知悉。
安光直達曰,明日常參,取稟。令曰,停。
閔鼎秀達曰,行大司憲趙鍾永,持平崔致憲未肅拜,執義朴齊明,掌令李遠翊呈辭,掌令鄭藎,持平鄭東煥在外,監察茶時之意,敢達。令曰,知道。
注書權大肯病,代以林永洙爲假注書。
令于安光直曰,賀箋封進,何等重大事,則華留之無故不行者何事也,前後申飭,何如,則誕辰候班,何不進參乎?事極寒心。自政院各別嚴飭,箋文追于封進,此後候班,亦爲進參事,分付,可也。
令于安光直曰,閣臣兼帶承旨許遞,旣承下敎,前望單子入之。
承旨前望單子入之,朴歧壽代點。
兵曹口傳政事,副護軍單李憲瑋。
兵曹,以李升權爲禁衛中軍。
兵曹,以金煐爲御營中軍。
令于安光直曰,守令有闕之代,旣承下敎,政官牌招開政。
有政。吏批,判書金敎根進,參判朴宗琦牌不進,參議金鏴受由在外,左副承旨安光直進。以趙冀永爲成川府使,李在陽爲引儀,故判書李文源贈領議政例兼,右議政李存秀考,故通德郞朴新祐贈戶參例兼,同知朴興緖考。
閔鼎秀啓曰,兵批無緊窠,吏批無送西,無政事之意,敢啓。傳曰,知道。
令于安光直曰,在外·未肅拜臺諫,竝許遞,今日政差出。
兵曹口傳政事,大護軍單趙鍾永。
吏批,再政。以柳相祚爲大司憲,尹濟弘爲大司諫,李道在爲掌令,李憲兢·崔重湜爲持平,姜時永爲正言。
吏批,三政。以張敎根爲副校理,李義爲兵曹佐郞,李善永爲司宰主簿。
兵批,判書洪羲俊病,參判金熙華入直進,參議鄭來成在外未肅拜,參知黃燾病,右副承旨閔鼎秀進。以李殷會爲管城將,朴宗茂爲白峙僉使,副護軍李紀淵,副司直鄭藎·崔致憲·鄭東煥,副司果李應信,竝單付。
閔鼎秀啓曰,卽伏見平安監司徐能輔今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
鄭祖榮啓曰,卽伏見平安監司徐能輔今春夏等褒貶啓本,則守令無一人居下,殊無嚴明殿最之意,推考警責,何如?傳曰,允。
安光直達曰,全羅左水使李行敎,移拜濟州防禦使,有除朝辭赴任之令矣。密符則以前任水使時所佩仍佩,諭書則安寶,使院吏齎傳,何如?令曰,依。
安光直,以禁衛營言達曰,本營把摠徐永淳,身病猝重,勢難察任,改差,何如?令曰,依。
上在昌德宮。常參,經筵,以代理停。
自酉時至人定,灑雨下雨,測雨器水深三分。
自人定至二十一日開東,灑雨下雨,測雨器水深一寸三分。
藥房提調李羲甲,副提調朴晦壽啓曰,伏未審日間聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮口傳問安。答曰,知悉。
朴歧壽達曰,明日常參,取稟。令曰,停。
閔鼎秀達曰,行大司憲柳相祚在外,執義朴齊明,掌令李遠翊呈辭,掌令李道在,持平李憲兢·崔重湜未肅拜,監察茶時之意,敢達。令曰,知道。
傳于朴歧壽曰,來八月社稷大祭·景慕宮秋享大祭·南壇祭·文宣王釋奠祭,香祝親傳,王世子攝行磨鍊。
閔鼎秀達曰,卽者義禁府都事來言,時囚無得過三日滯囚,曾有定式矣。時囚罪人李應會·金仁瑞等,當爲議處,而判義禁金履喬在外,次堂例不得擧行云。何以爲之?敢稟。令曰,待判堂出肅擧行。
令于閔鼎修曰,廷尉時囚,議處多滯,判堂之至今不爲出肅者,何事也?向日書答已諭,則一向逡廵,不顧事體,是何道理乎?判義禁金履喬,爲先推考,自政院嚴飭上來,卽爲肅命,使之開坐,可也。
以慶尙監司李鶴秀狀達,晉州等邑民家漂頹,人物渰死事,令于鄭祖榮曰,許多民戶之至百頹壓者,聞甚矜惻。元恤典外,別加顧助,使之結構奠接之方,令道臣分付各該守宰處,人物渰死,亦爲身還布蕩減事,一體分付,可也。
朴歧壽,以禮曹言達曰,來八月內行各祭,今當磨鍊,而四賢祠祭例,以中丁日設行矣。今年八月中丁,在十四日,與明陵忌辰相値,依定式以三丁日,退行之意,敢達。令曰,知道。
安光直,以兵曹言達曰,五衛將金鍵前任全州營將,李惟穆前任慶尙監營中軍,柳宗協前任黃海監營中軍,俱在任所,上來間該廳番次苟艱云。景福宮衛將尹道郁·金履坰,慶熙宮衛將崔宗赫,文臣兼宣傳官朴容壽,俱以病難供職,呈狀乞遞,竝改差,何如?令曰,依。
又以兵曹言啓曰,考見平安道褒貶啓本,則監司徐能輔啓本中,監營中軍權灝,以勿以幕閑或忽謹愼爲目,廣梁僉使禹弘儉,以何必苛評·瓜近姑恕爲目,壬海別將李陽烈,以勿思規避·益勉報效爲目,則竝宜置中考,而置諸上考。兵使許溟啓本中,方山萬戶金光潤,以吏校莫信·倉簿宜察爲目,廣坪權管金允哲,以近家是欠·曠堡宜念爲目,則竝宜置下考,而置諸中考。殊無嚴明殿最之意,該道帥臣,竝推考警責。監營中軍權灝,廣梁僉使禹弘儉,壬海別將李陽烈,竝中考施行。方山萬戶金光潤,廣坪權管金允哲,竝下考施行,何如?傳曰,允。
閔鼎秀,以刑曹言達曰,令曰,毆打掖隷無賴金哥漢,令秋曹,照法嚴繩事,令下矣。謹按大明律鬪毆條有曰,毆制使者,杖一百徒三年。毆打掖隷之金斗萬,依此律決杖一百後,黃海道甕津府,徒三年定配所,押送之意,敢達。令曰,知道。
上在昌德宮。常參·經筵,以代理停。
自開東至巳時,灑雨下雨,測雨器水深二寸一分。
世子嬪宮,藥房口傳問安。答曰,知悉。
朴歧壽達曰,明日常參,取稟。令曰,停。
安光直啓曰,來二十五日朝參日次矣,敢稟。傳曰,停。
閔鼎秀達曰,行大司憲柳相祚在外,執義朴齊明,掌令李遠翊呈辭,掌令李道在,持平李憲兢·崔重湜未肅拜,監察茶時之意,敢達。令曰,知道。
備忘記,乫坡知僉使宋麟瑞下直。長弓一張·長箭一部·片箭一部·筒兒一箇賜給。
令于朴歧壽曰,閣圈當日爲之。
朴歧壽啓曰,閣圈當日爲之事,令下矣。政官牌招開政,何如?傳曰,允。
朴歧壽,以奎章閣言達曰,閣圈當日爲之事,令下矣。檢校提學金祖淳,檢校直提學趙鍾永,檢校待敎徐憙淳·李憲瑋·金正喜,卽爲牌招,以爲會圈之地,何如?令曰,依。
奎章閣圈點直閣徐萬淳·李景在·趙容和,待敎趙斗淳·金英淳·成遂默。
令于朴歧壽曰,在外直提學許遞,與未差之代,今日政差出。
有政。吏批,判書金敎根進,參判朴宗琦牌不進,參議金鏴受由在外,同副承旨鄭祖榮進。以趙寅永·金鏴爲直提學,徐萬淳爲直閣,趙斗淳爲待敎。
再政。兼直閣單徐萬淳,兼校書校理單徐萬淳,兼校書副正字單趙斗淳。
閔鼎秀啓曰,兵批無緊窠,吏批無送西之人,無政事之意,敢啓。傳曰,知道。
朴歧壽,以奎章閣言啓曰,新除授直提學趙寅永,直閣徐萬淳,待敎趙斗淳,竝待明朝牌招,推移入直。直提學金鏴受由在外,待上來牌招察任,何如?傳曰,允。
又以奎章閣言啓曰,新除授直提學趙寅永·金鏴,直閣徐萬淳,待敎趙斗淳敎旨安寶次,濬哲之寶請出之意,敢啓。傳曰,知道。
令于朴歧壽曰,原任直提學李鶴秀,檢校差下
鄭祖榮達曰,金虎門仍留令下之後,宣傳官趁不待令,以致徽旨擧行之遲滯,事未前有,萬萬駭然。當該宣傳官,所當重勘,而本院請推之外,無他可施之罰,何以爲之?敢稟。令曰,拿處。
以平安監司徐能輔狀達,大同·普通兩江,俱爲泛濫,綾羅·羊角二島,幾皆沈墊事,令于李友秀曰,島民棲遑之狀,如見矣,極爲慘惻。令該道伯,奠接之方,加意助給。田畓水沈,早穀披偃,言念民事,誠爲悶憂。民戶漂頹多寡,各穀受災形止,斯速登聞,可也。
朴歧壽,以吏批言啓曰,今日政廳,考見平安道褒貶啓本,則嘉山郡守李容鉉,以斂豈無名·謬莫更襲爲目,熙川郡守李憲植,以奚信薏謗·且勤芻牧爲目,寧遠郡守李源奎,以盍察吏橫爲目,魚川察訪具齡錫,以瑣謗何多爲目,則俱宜置下考,而置諸中考。渭原郡守金時和,以苟嚴束薪·不妨哦松爲目,則宜置中考,而置諸上考。殊無嚴明殿最之意,該道道臣,推考警責。上項四邑守令,一驛察訪,竝罷黜,何如?傳曰,允。
安光直,以兵曹言達曰,今六月二十一日武臣賓廳講書日次,而內外中日旣已停止,試講依例停止之意,敢達。令曰,知道。
又以兵曹言達曰,宣薦內禁衛取才三技入格別單,及宣部守三薦參上武臣前銜作散人別取才入格矢數落仕年條居住薦名,各其名下,懸註以入之意,敢達。令曰,知道。
上在昌德宮。常參·經筵,以代理停。
世子嬪宮,藥房口傳問安。答曰,知悉。
朴歧壽達曰,明日常參,取稟。令曰,停。
閔鼎秀達曰,行大司憲柳相祚在外,執義朴齊明,掌令李遠翊呈辭,掌令李道在,持平李憲兢·崔重湜未肅拜,監察茶時之意,敢達。令曰,知道。
令于朴歧壽曰,當該承旨推考。
令于閔鼎秀曰,大司諫·說書許遞,旣承下敎,前望單子入之。
大司諫前望單子入之,李友秀添書代點。
說書前望單子人之,李鼎在代點。
閔鼎秀達曰,行左承旨李友秀,移拜大司諫,伴直無人,同副承旨鄭祖榮,卽爲牌招,何如?令曰,依。
閔鼎秀啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,徐耕輔代點
閔鼎秀達曰,行大司諫李友秀,旣在闕中,不爲肅謝,直爲出去,事甚未安。推考,何如?令曰,依。
閔鼎秀,以侍講院言達曰,說書鄭入直矣,纔已蒙遞出去,下番闕直,事甚未安。兼說書洪在喆呈辭受由,司書徐萬淳,兼司書徐左輔,竝卽牌招,新除授說書李鼎在,亦爲一體牌招,以爲推移入直之地,何如?令曰,依。
安光直,以兵曹言達曰,五衛將元榘,身病猝重,無望供職。新除授永宗僉使南錫圭,與前僉使尹義儉,有妻三寸叔姪應避之嫌,俱爲呈狀乞遞,竝改差,何如?令曰,依。口傳差出。
上在昌德宮。常參·經筵,以代理停。
自辰時至人定,灑雨下雨,測雨器水深五寸七分。
世子嬪宮,藥房口傳問安。答曰,知悉。
鄭祖榮達曰,明日常參,取稟。令曰,停。
閔鼎秀達曰,行大司憲柳相祚在外,執義朴齊明,掌令李遠翊呈辭,掌令李道在,持平李憲兢·崔重湜未肅拜,監察茶時之意,敢達。令曰,知道。
朴晦壽達曰,左承旨朴歧壽,左副承旨徐耕輔,今日不爲仕進,竝卽牌招,何如?令曰,依。違牌勿爲呼望。
注書韓鎭㦿病,代以林永洙爲假注書。
鄭祖榮,以吏曹言啓曰,今六月二十五日,都目政事爲之之意,敢啓。傳曰,知道。
傳于鄭祖榮曰,今番都政,當親臨,該房知悉。處所以熙政堂爲之。
令于安光直曰,承旨有闕之代,旣承下敎,前望單子入之。
令于安光直曰,都承旨·左承旨,竝許遞,旣承下敎,前望單子入之。
承旨前望單子入之,金鏴·金炳朝·金元根代點。
令于鄭祖榮曰,未下直閫帥,守令·邊將,皆令明日辭朝。
鄭祖榮,以奎章閣言啓曰,直提學趙寅永,書答已下,卽爲牌招察任,何如?傳曰,允。
又以奎章閣言啓曰,新除授直提學金鏴,自鄕上來云。卽爲牌招察任,何如?傳曰,允。
令于鄭祖榮曰,吏曹參議有闕之代,旣承下敎,前望單子入之。
吏曹參議前望單子入之,李光正代點。
鄭祖榮達曰,摠戎使朴周壽,時無職名,令該曹口傳付軍職,何如?令曰,依。
兵曹口傳政事,護軍單朴周壽。
以司書徐萬淳,兼司書徐左輔牌不進罷職令旨,令于鄭祖榮曰,只推。
兵曹口傳政事,以李義權爲永宗僉使,李東弼,爲五衛將。
鄭祖榮,以吏曹言達曰,惠陵令金鍠呈狀內,矣身素患痰癖之症,當此換節之時,一倍添劇,時日之內,萬無起動供職之望云。其身病,旣如是沈重,則有難强令察任,改差,何如?令曰,依。
江華留守徐有榘書曰,伏以臣之本生父母墳山,在京畿長湍地。不但久曠省掃,且方有事於塋壠,而臣之生家,無長成主祀之人,凡百措處,待臣往幹。符節縻身,不敢擅便,冒入文字,仰陳微懇。伏乞睿慈,俯賜諒察,特許臣往來之暇,俾伸至情焉。臣無任云云。答曰,覧書具悉。所請依施。
直提學趙寅永書曰,伏以臣聞,人臣事君,莫榮於邇密,有國分職,莫顯於淸華。今臣所叨奎章閣直提學之任,卽所謂邇密而淸華者也。臣惝怳感激,如夢如癡,躬隨牙牌,手擎丹誥,闔門含恩,通朝動色,其爲榮且顯,不止臣一身也。雖然,臣竊伏以爲,我先大王,運撫休明,右文出治,博稽我聖朝及前代故事,建置此閣,以爲笙鏞黼黻之具,故其於揀選也,必取其地閥之赫舃·姿性之端方·文學之贍美,使之表準一世,賁飾皇猷,而至若奉雲漢之昭回,贊奎璧之光華,事體冞尊,責任不輕,則有非尋常官職,或可以承乏苟充者比也。夫建置之本意,有如彼,揀選之古規,又若此,而忽於衆望之所不到,拈出賤名,加以謬恩。豈不使四方聽聞,謂朝廷無人哉?臣於是,不知其邇密淸華之爲榮顯,而乃反愧恧之不足,惶懼之居先也。臣本庸質陋品,最居人末,且嬰奇疾,遂自荒廢,凡於文字工程,皆闕如也,雖謂之魚魯豕亥之不能辨,儘非過語。向者玉署長之辭免也,竭誠積懇,已陳實狀。伏想我邸下,亦或記有之矣。況今職名之焜燿,較諸瀛銜,不啻倍蓰。臣於前日,旣不敢冒處,則顧此倍蓰之地,雖欲晏然若倘來,不可能也。臣不過一措大耳,外而雄府大藩,內而國子三銓,貪進不已,做得無遺,居然滚到於金華之列,此乃當品之極峻選也。臣以何才具以何福分,其能有堪於萬一乎?嗚呼,惡盈者天之道也,曲成者聖人之德也。臣旣盈矣,天必惡之,爲臣之計,惟當以聖人所以曲成者,仰望我邸下而已。悶隘之至,言不知裁。伏乞离明,特賜諒察,亟遞臣內閣之職,仍令刊名於原望,以重公器,以安微分,千萬幸甚。臣無任云云。覽書具悉。爾其勿辭察職。
左副承旨徐耕輔書曰,伏以臣與都承旨臣朴晦壽,有妻叔姪應避之嫌,公格所在,臣固當遞。玆敢援例陳章,仰瀆崇聽。伏乞睿慈,俯賜鑑諒,亟遞臣職,以便公私,千萬幸甚。臣無任云云。覽書具悉。所請依施。
上在昌德宮。常參·經筵,以代理停。
自開東至未時,灑雨下雨,測雨器水深三寸六分。
自人定至二十五日開東,灑雨下雨,測雨器水深三分。
世子嬪宮,藥房口傳問安。答曰,知悉。
鄭祖榮達曰,明日親臨都政相値,常參頉稟之意,敢達。令曰,知道。
金元根達曰,行大司憲柳相祚在外,執義朴齊明,掌令李遠翊呈辭,掌令李道在,持平李憲兢·崔重湜未肅拜,監察茶時之意,敢達。令曰,知道。
金鏴達曰,左承旨金炳朝,右承旨安光直,今日不爲仕進,竝卽牌招,何如?令曰,依。如有違牌,勿爲呼望。
令于鄭祖榮曰,下直閫帥·守令·邊將留待。
令于鄭祖榮曰,同副承旨入對,下直閫帥·守令·邊將同爲入對。
備忘記,北兵使李復淵,慶尙左兵使任聖皐,全羅左水使李誾彬,東萊府使金,宣川府使李儒常下直,各長弓一張,長箭一部,片箭一部,筒兒一箇賜給。
令于金炳朝曰,禮·工換房。
金元根,以兵曹言達曰,明日親臨都目政事時,本曹堂上,不可不備員,而參議鄭來成,在外未肅拜。令政院稟令變通,仍令該曹,以在京無故人口傳差出,待下批牌招,以爲同參之地,何如?令曰,依。
金元根達曰,因兵曹草記,明日親臨都目政事時,本曹堂上,不可不備員,而參議鄭來成在外未肅〈拜〉,令政院稟令變通,仍令該曹,以在京無故人口傳差出,待下批,牌招事,依下矣。合有變通之道,何以爲之?敢稟。令曰,許遞。
吏曹口傳政事,以崔命顯爲兵曹參議。
金鏴,以吏曹言啓曰,親政爲之事,命下矣。本曹權減窠正郞·佐郞各一員,依定式復設,口傳備擬以入,何如?傳曰,允。
吏曹口傳政事,以李正耆爲吏曹正郞,宋能圭爲佐郞。
令于金元根曰,右副承旨許遞,旣承下敎,前望單子入之。
承旨前望單子入之,金道喜代點。
令于金元根曰,大司諫·司諫·執義·獻納·持平,竝許遞,旣承下敎,前望單子入之。
臺諫前望單子入之,大司諫李鍾穆,司諫金正喜,持平朴宗休·李鐸遠代點。執義朴宗學,獻納黃浩民添書代點。
鄭祖榮,以奎章閣言啓曰,直閣徐萬淳書答已下,卽爲牌招察任,何如?傳曰,允。
又以奎章閣言啓曰,待敎趙斗淳書答已下,卽爲牌招察任,何如?傳曰,允。
金元根,以兵曹言達曰,卽接慶熙宮衛將宋景奎牒報,則本宮內漏局大廳南邊,中松四株,因雨顚仆云。依例斫去之意,敢達。令曰,知道。
又以兵曹言啓曰,卽接東道參軍金遜根牒報,則御營廳所授惠化門北邊第五城廊近處體城三間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以兵曹言達曰,卽接東道參軍金遜根牒報,則御營廳所授惠化門北邊第四城廊近處體城三間許頹圮云。爲先令繕工監,堅實圍排,分授軍門,卽速修築之意,敢達。令曰,知道。
又以兵曹言啓曰,卽接東道參軍金遜根牒報,則御營廳所授惠化門北邊第四城廊近處體城三間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內惠化門北邊第四城廊近處體城三間許及第五城廊近處體城三間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而出番鄉軍,各二十名式,將官率領,限改築間,輪回嚴加把守之意,敢啓。傳曰,知道。
又以兵曹言啓曰,卽接南道參軍金翊根牒報,則禁衛營所授昭義門南邊體城三間半,及北邊體城一間許頹圮云。爲先令繕工監,堅實圍排,分授軍門,急速修築,而兩處把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以兵曹言達曰,卽接南道參軍金翊根牒報,則禁衛營所授昭義門南邊體城三間半,及北邊體城一間許頹圮云。爲先令繕工監,堅實圍排,分授軍門,一體卽速修築之意,敢達。令曰,知道。
又以禁衛營言啓曰,本營字內昭義門北邊體城一間許,南邊體城三間半許頹圮處,把守軍兵,令該軍門量宜定送事,自兵曹草記矣。哨官各一員,出番鄉軍各二十名,嚴飭定送,限修築間,輪回守直之意,敢啓。傳曰,知道。
又以兵曹言達曰,卽接東道參軍金遜根牒報,則御營廳所授惠化門北邊第五〈城〉廊近處體城三間許頹圮云。爲先令繕工監,堅實圍排,分授軍門,卽速修築之意,敢達。令曰,知道。
又以御營廳言達曰,本廳字內惠化門北邊第四城廊近處體城三間許,及第五城廊近處體城三間許頹圮矣。修築則待晴擧行之意,敢達。令曰,知道。
又以刑曹言達曰,卽接西部民金啓孫所訴,則渠姪永祿,米廛負卜爲業,而以米帒見失事,與人爭詰之後,宜嬪墓典監,多發墓屬,持墨牌搜捕永祿而不得,則捉去啓孫及米廛卜房所任兩漢,結縛亂打,驅到墓所,竝決杖十五度後,兩漢則仍爲拘囚,啓孫,以捉納渠姪之意,姑爲放送,而啓孫則捉去時被打傷重,方在危境云。故看審其傷處,則許多痕損,且置勿論,脊背與右乳上,浮高血癊,最爲緊重。査實決處,在所不已,作黨諸漢,爲先捉來査實,則墓軍三漢之共力毆打,果爲的實。故文移該曹,使之捉送,則典監謂以非禮曹所管,不爲捉送。故以不可不送之意,更爲往復於典監,則或稱廵山,或稱無罪,終不起送。大抵毆打訟決,自有法司,典監之發牌推捉,已是法外,杖打拘囚,敢行法司之事。此而任之,則民安所措手足乎?況毆打傷人者,辜限捉囚,自是法例,而因一典監,法不得行,言念紀綱,萬萬寒心。犯打諸漢,今方推捉,而當該典監,出付臣曹,以爲照法勘處,何如?令曰,依。
義禁府申目,宣傳官尹禹鉉原情云云。徽旨內辭緣,泛稱遲晩,所當請刑是乎矣,宣傳官勿爲請刑,載在大典通編,議處,何如?判付達,依準。又申目,中官李得世原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目粘連,向前李應會亦,定配罪人之不善操飭,以致逃失,旣未登時推捕,又爲多年掩置,始爲現發於新官之論報者,由前由後,難逭重勘。以此照律,何如?判付達,依準。又申目粘連,向前金仁瑞亦,徵錢於鎭屬,囚供雖以公廨修補之許贖爲言,而設使鎭屬來歷,十分眞的,不刷而贖,已是法外,況非公用歸私橐,帥臣旣有論列,則不可以渠之發明,有所寬恕。以此照律,何如?判付達,依準。
直閣徐萬淳書曰,伏以臣至庸極陋,百無肖似,而通籍五載,厚蒙恩造,廁跡於瀛館之選,備員於講肆之班,間者下邑之奉檄,亦遂便養之至願,敭歷已踰於涯分,夢寐不及於進取,千萬不自意伏奉本月二十一日除旨,以臣爲奎章閣直閣兼校書館校理者,牙牌踵臨,義分是懼。雖不得不冒沒祗肅,而退而循省,滿心慙悚,實不知置身之所也。噫,臣之所叨,奚可但以華顯言哉?是閣之設,粵自先朝初元,而其義則世祖·肅廟之遺志也,其制則唐·宋皇明之故事也。揀一代之才彦,掌三淸之圖書,地分淸切,職任綦重,遴選之難,五十年如一日也。是豈如臣空疎,所可擬議於其間者乎?況今离明代照,器使群工,凡厥有位,必惟其人。臣之出入書筵,亦旣屢矣。其本末長短,宜莫逃於睿鑑之下,則歷數同朝,夫豈有不如臣者,而今乃加之以非常之眷,授之以非分之職,臣未敢知以邸下則哲之明,奚取於臣,而乃有此誤恩之濫及也。若以臣世臣之裔,而欲備任使於邇列也,則臣之庸愚,無能爲役於先大夫也,若以臣門內之曾有是官,而俾得接武於華貫也,則國之名器,非所可私於臣家者也。臣雖欲視若固有,趨走爲恭,其將何所据而自解乎?公議之嗤點,猶屬臣身,而睿簡之貽累,臣罪尤大,左右參倚,冒仍無蹃,玆敢悉暴衷懇,仰瀆聦聽。伏乞睿慈,俯賜鑑諒,將臣新授閣銜,亟行鐫改,使公器重而私分安,不勝幸甚云云。覧書具悉。爾其勿辭察職。
待敎趙斗淳書曰,伏以臣謬幸科第,兢戒叢集,門戶之零替旣久,嗟先徽之莫攀,蹤跡之單寒太甚,懼冥行之易蹈,重以素學無聞,貞疾在身,志識常患乎蒙蔀,技業不離乎軋茁,惟是退步榮顯之塗,置身閒靜之地,從事書籍,專精刀圭,上不貽明時之累,下不爲老父之憂,區區寸心,所儌止此,有時耿然,明發不寐。千萬不自意,內閣新命,遽及委巷賤品,有司宣旨,牙牌臨召。臣惟聞義例之莫越,不遑辭受之暇顧,雖不免章皇祗肅,遂鎖深嚴,而始也如夢如醉,不省其眞,旣已收攝震悸,反復思惟,有若海鳥猝遇鍾鼎,溝木謬被丹艧,匪直文質交舛,殆令心目俱駴。嗚呼,我先大王所以建是閣而設是官,其弘摹偉制之焜燿無窮也,寵簡華掄之峻絶當時者,顧何如也?奉謨烈而摛圖書之光,上應乎奎經璧緯,儲才英而需笙鏞之賁,遠過於玉堂金馬。至若待制之選,尤係參外雋望,掌絲綸則專主院務,資啓沃則兼綰瀛銜,秩最庳而揀最嚴,職愈要而責愈重,苟非其人,莫宜居之。念臣通籍未幾月耳,踐歷旣無暇論,長短尤何所著?代忝記注,尙不猶人,憒憒之狀,竊庶幾睿鑑孔昭,俯燭無遺。顧臣最下之愚,不中之才,初何嘗毫分近當於所叨之職也哉?噫,騫淸翥華,臣子之至榮也,援己厚恕,凡人之恒情也,而今臣媒跡淸華,而莫知爲榮,反躬援恕,而不得其情,是豈臣闇劣所使,全昧事理而然哉?良以盛簡至愼,不可誤辱,私分過惕,有難冒據也。今若以旣肅龍光,旋叨豹直,諉之已出,恬若固有,則是直自放初心,徒戀寵祿之一鄙夫耳。不審我邸下,亦將焉用如臣者爲也?其在礪一世之道而張四維之政,非細故也。玆敢披瀝本末,仰瀆聰聽。伏乞离明,察臣言之非出飾讓,念淸選之不容久玷,亟令褫改臣所授新銜,以重官方,以遂微願焉。臣無任云云。覧書具悉。爾其勿辭察職。
丁亥六月二十四日辰時,王世子座重熙堂。同副承旨入對,下直閫帥·守令·邊將同爲入對時,同副承旨鄭祖榮,假注書林永洙,記事官李鼎在·成遂默,以次進伏。北兵使李復淵,慶尙左兵使任聖臯,全羅左水使李誾彬,宣川府使李儒常,東萊府使金䥧,成川府使趙冀永,以次進伏楹外。白峙僉使朴宗茂進伏階上訖。令曰,史官分左右。令曰,下直閫帥·守令·邊將,以次奏職姓名。復淵·聖臯·誾彬·儒常·䥧·冀永,以次進前奏職姓名。令于冀永曰,何日下去乎?冀永起伏奏曰,來初一日當下去矣。宗茂階上奏職姓名。令曰,竝赴任後,着念做治。令于祖榮曰,宣諭出去政院,別諭爲之。仍令先退閫帥·守令·邊將。又令退,承·史以次退出。
上在昌德宮。常參·經筵,以代理停。
藥房提調李羲甲,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭祖榮達曰,明日穆陵忌辰祭齋戒,再明日健陵忌辰祭齋戒,三明日二十九日懿陵忌辰祭齋戒,正日相値,常參頉稟之意,敢達。令曰,知道。
金道喜達曰,行大司憲柳相祚,執義朴宗學,持平朴宗休·李鐸遠在外,掌令李道在未肅拜,李遠翊呈辭,監察茶時之意,敢達。令曰,知道。
安光直達曰,備邊司郞廳來言,今日賓廳日次,而親臨都政相値,不得來會云矣,敢達。令曰,知道。
傳于鄭祖榮曰,檢校直閣李嘉愚,馳詣健陵,奉審摘奸,仍詣顯隆園·華寧殿,一體奉審以來。
令于金元根曰,潦雨連日注下,蔀屋生涯,不言可知,且墻頹屋毁,露處棲遑,必有是患。余處廈氈,錦玉靡安。令京兆發遣五部官,民家頹壓,一一摘奸以達。
傳于金鏴曰,守令之治不治,專在於初仕之擇不擇,苟非其人,難望字恤之責。每當都政,反歸文具之科,今番則誠心對揚,俾有實效之地事,分付兩銓。
傳于金鏴曰,西北·松都人忠臣·淸白吏子孫落仕最久人,各別收用事,分付兩銓。
令于金鏴曰,庶類許通,卽我大朝曲遂萬物之盛德大惠,而許通多年,尙無實效者,是豈對揚之意,又豈示信之政乎?自今大政爲始,外之守令,內之通淸,與郞署擬望以入,俾無抑鬱之歎事,分付兩銓。
令于金炳朝曰,兵·戶換房。
鄭祖榮達曰,玉堂上下番俱空。今日政新除授玉堂,竝待下批,牌招,推移入直,何如?令曰,依。
注書權大肯陞六,代以兪章煥爲假注書。
林永洙陞六,代以金熙逌爲假注書。
金鏴,以吏曹言啓曰,今都目大政時,本曹堂上,不可不備員,而參議李光正未肅拜,令政院牌招,以爲同參開政之地,何如?傳曰,允。如有違牌,勿爲呼望。
親臨都政。吏批,判書金敎根進,參判朴宗琦進,參議李光正進,都承旨金鏴進。以南興中爲義盈主簿,李鳳九爲典設別提,徐鴻輔爲氷庫別提,申常顯爲瑞興府使,閔致文爲金川郡守,廣興主簿單魚在璿,以尹行德爲義興縣監,李秉國爲高山縣監,李建基爲眞寶縣監,成奎柱爲陽川縣監,金裕淳爲軍威縣監,弘文正字單趙斗淳,典籍四單尹錫祜·金在榮·李廷憲·金騏獻,以鄭澤友爲宗廟直長,金定根爲宣陵直長,尹昇大爲順陵直長,具行益爲靑嚴察訪,安仁爲魚川察訪,李憲瑋爲大司成,廣興直長單李和愚,以洪栴爲平市主簿,崔昆重爲活人別提,金啓沂爲引儀,朴宗有爲朔寧郡守,趙雲明爲金堤郡守,尹泰兢爲內資奉事,洪膺疇爲繕工奉事,吳泰晉爲禁府都事,洪翰周爲儀賓都事,趙基謙爲景慕宮令,李宜鉉爲禧陵直長,徐冕輔爲靖陵直長,洪在果爲泰陵直長,鄭翼容爲永陵令,徐有畬爲監察,直閣單徐萬淳,以申從洛爲定平府使,吳致豐爲明川府使,閔恒錫爲巨濟府使,尹佑成爲草溪郡守,徐相五爲嘉山郡守,朴巘壽·徐騏輔爲禁府都事,成祐曾爲濟用奉事,李彙寧爲瑞山郡守,崔弘岱爲唐津縣監,李顯英爲鐵原府使,尹喜用爲昌城府使,權聖彦爲富寧府使,閔晢爲渭原郡守,吳致勛爲碧潼郡守,徐膺淳爲造紙別提,趙洽爲尙衣別提,成憲曾爲司饔主簿,徐有稷爲陰城縣監,任百謙爲丹城縣監,尹永僖爲執義,朴來謙爲司諫,文致中·趙亨基爲掌令,李道在爲獻納,朴春秀·金永黙爲持平,趙顯休·李鼎在爲正言,李錫祜爲同經筵,金景善爲和順縣監,李震遠爲井邑縣監,金箕詢爲同福縣監,朴宗吉爲新寧縣監,楚珏爲龍安縣監,南勉中爲長寧殿令,李玹爲內資直長,趙然大爲平市直長,朴奎源爲尙衣直長。
金鏴,以司饔院都提調·提調意達曰,本院奉事李玹,以柴場摘奸事,已爲下直出去,而今日都政,內資寺直長遷轉矣。燔造物力之措辦,不可付之生手。本院直長中依例相換,以爲竣事之地,何如?令曰,依。
以金永受爲典簿,趙鎭運爲齊陵令,金箕默爲濟用判官,李信泳爲礪山府使,李玉鉉爲柒谷府使,趙學默·韓致定爲司饔奉事,趙萬大爲繕工奉事,李兢緖爲熙川郡守,金祉垕爲利原縣監,李嘉愚爲輔德,趙斗淳爲兼說書,朴綺壽爲工曹參判,申在植爲漢城左尹,元植爲刑曹正郞,王師羲爲瓦署別提,崔致輔爲戶曹正郞,趙渡爲禮曹正郞,徐章輔爲寧遠郡守,金蘭淳爲同經筵,李友秀爲同義禁,沈兢祖·兪膺煥爲監察,徐膺淳爲戶曹佐郞,宋繼洙爲北部令,徐有皓爲司僕主簿,金啓沂爲監察,朴在皥爲典籍,李正耆爲文學,李鎭華爲弼善,鄭煥義爲司書,金大根爲說書,韓鎭書爲引儀,李懿喆爲造紙別提,李佑伯爲典籍,成建鎭爲興德縣監,鄭弼漢爲高山察訪,林孝謙爲典牲直長,金在善爲內贍直長,朴祥發爲司宰直長,徐有素爲靈光郡守,李雲行爲陽德縣監,宋錫老爲漢城主簿,黃贊熙爲梁山郡守,宋冕載爲冬至兼謝恩使,李愚在爲副使,洪遠謨爲書狀官,洪彦謨爲應敎,柳致睦爲副應敎,徐左輔·朴容壽爲校理,宋祥來·閔英世爲副校理,洪晩燮·李淵祥爲修撰,尹正鎭·姜泰重爲副修撰,鄭冑錫爲掌苑奉事,林勉洙爲司䆃奉事,尹學善爲內贍奉事,李廷憲爲禮曹佐郞,李湜爲工曹正郞,金履載爲藝文提學,朴龍天·金致鉉爲典籍,崔漢翼爲洪原縣監,金奎浩爲延日縣監,兼春秋單李湜,以徐有皓爲健陵令,洪疇爲尙瑞直長,金宅善爲綾州牧使,尹勉鎭爲平山府使,朴弘錫爲橫城縣監,徐鴻輔爲工曹佐郞,洪疇爲司僕主簿,尹命圭爲順天府使,洪赫爲定州牧使,姜弼煥爲吏曹正郞,洪耆燮爲尙瑞副直長,宋禹錫爲氷庫別提,朴有壽爲敦寧主簿,朴奎瑞爲省峴察訪,徐有贊爲茂長縣監,沈淳祖爲濟用副奉事,洪升淵爲氷庫別檢,申命藻爲典設別檢,閔致默爲遂安郡守,趙秉鉉爲獻納,盧尙熙爲司藝,金命珠爲惠陵令,金在宣爲社稷令,林永洙爲典籍,洪耆燮爲尙瑞直長,柳鼎養爲刑曹參議,洪祐燮爲江陵府使,李敎彬爲平海郡守,趙存奎爲康津縣監,贊善單吳熙常,以金命喜爲禁府都事,李義爲社稷令,趙秉玖爲典籍,李鎭默爲奉常主簿,金逸淵爲務安縣監,朴齊崙爲尙瑞副直長,金秀爲禮賓主簿,金盛淵爲司僕正,李海淸爲右通禮,林永洙爲兵曹佐郞,申在念爲瓦署別提,李鳳秀爲掌樂正,沈碩奎爲宗廟副奉事,左尹單金陽淳,右尹單申在植,禁府都事朴巘壽,內贍奉事尹學善相換,以李羽采爲典籍,崔尙綸爲崇靈殿令,崇仁殿奉事二單李煥五·鮮于濬,以李秉九爲健元陵參奉,林膺洙爲南部都事,尹日善爲永禧殿參奉,李學在爲童蒙敎官,李基成爲貞陵參奉,白宗倫爲獻陵參奉,閔洙龍爲英陵參奉,朴履浩爲顯陵參奉,元有五爲思陵參奉,金仁根爲敬陵參奉,鄭象晉爲宣陵參奉,洪羲晉爲靖陵參奉,成退默爲泰陵參奉,鄭在勉爲長陵參奉,李鳳采爲徽陵參奉,趙星鎭爲禮賓參奉,李秉儀爲昭寧園守奉官,睦用錫爲順康園守奉官,洪完謨爲典獄參奉,李景燁爲順康園守奉官。
兵批,判書洪羲俊進,參判金熙華進,參議崔命顯入直進,參知黃燾進,右承旨安光直進。以具康爲僉知,呂齊軾爲五衛將,魚錫命爲忠壯將,張通一爲景福將,李碩孝爲慶熙將,訓鍊判官蔡興永,主簿金和豐·洪埨·金俊喆加設,以上依定式減下,訓鍊主簿崔昌信本院去官,以金宗珣·金亨潤爲五衛將,鄭亨大爲忠翊將,李觀德爲忠壯將,洪羲弼爲文兼,全義喆爲景福將,高行侃爲加設訓鍊判官,禹弘健·金有興·金宗鉉爲加設主簿,李宜植爲尙州營將,徐翯淳爲全州營將,李玄升爲羅州營將,尹秀烈爲晉州營將,金善一爲平壤中軍,鄭珪爲忠州營將,李有暻爲順天營將,許槃爲江華中軍,洪槏爲公忠中軍,李煥懋爲北虞候,李壽豐爲慶尙中軍,李惇五爲平安兵虞候,曺允鵬爲釜山僉使,申性浩爲滿浦僉使,具載龍爲阿耳僉使,朴宗默爲黃海中軍,鄭垕爲公忠兵虞候,蔡學永爲慶尙左兵虞候,申義和爲右兵虞候,趙耕鎭爲加德僉使,崔弘源爲善績僉使,金商熙爲西生僉使,金尙義爲許沙僉使,金禹績爲群院僉使,李敬國爲麟山僉使,李敏益爲月串僉使,康漢喆爲乶下僉使,李寬益爲智島萬戶,洪大容爲蛇梁萬戶,閔弘範爲加背梁萬戶,金鳳爀爲梨津萬戶,任致淵爲呂島萬戶,金景羲爲玉浦萬戶,金宗寬爲南桃浦萬戶,崔昌國爲木浦萬戶,玄義俊爲開雲浦萬戶,鄭弘哲爲多慶浦萬戶,胡泳瑗爲所己萬戶,金鎭哲爲助泥萬戶,兪道希爲濟物萬戶,金奎烈爲植松萬戶,元景弘爲位羅萬戶,安思賢爲山羊會萬戶,崔鎭河爲仇寧萬戶,白東弼爲方山萬戶,田昌俊爲靑水萬戶,宋益華爲永達萬戶,兪元宅爲在德萬戶,李賢郁爲黑山島別將,李宗稷爲新門別將,趙鼎煜爲守門將,李萬柱爲慶尙左水虞候,李道在爲北評事,李成實爲大峴別將,趙鎭輝爲九月別將,同知單李孝植,僉知三單李顯喆·朴元植·柳春起,護軍李友秀·朴晦壽,副護軍尹濟弘·朴歧壽·徐耕輔·閔鼎秀·任存常·鄭來成,副司直朴齊明·金裕憲·李憲兢·崔重湜·朴宗璜,副司果尹慶烈·金履疇,副司正鄭,竝單付,尙州營將李宜植,全州營將徐翯淳,羅州營將李玄升,晉州營將尹秀烈,平壤中軍金善一,以上今加折衝加資事承傳。以白能洙爲宣傳官,李奎東爲訓鍊正,李雲紀爲左捕從,李周聖爲訓鍊僉正,盧在豐爲順天監牧官,同知單李碩孝,僉知李觀德,副護軍李宜植·徐翯淳·李玄升·尹秀烈,以尹商大爲武兼,洪羲象·李景純爲訓鍊僉正,金益範爲五衛將,吳顯文爲都摠經歷,同知單張通一,僉知三單呂齊軾·魚錫命·鄭亨大,以金在三爲司禦,吳顯文爲內乘,梁迪洙爲備邊郞,吳一善爲訓鍊判官,任泰瑛爲宣傳官,李圭徹爲都摠都事,洪憲祖爲經歷。
安光直,以兵曹言達曰,新除授永宗僉使李義權,與前僉使尹義儉有外三寸叔姪應避之嫌,呈狀乞遞,改差,何如?令曰,依。
以金炳元爲翊衛,趙秉龜爲副率,李吉會爲永宗僉使,李圭夏爲都摠都事,李完華爲訓鍊主簿,孔鐵爲神光僉使,韓元植爲都摠經歷,李圭徹爲訓鍊僉正,李昞植爲都摠都事,吳一善爲訓鍊僉正,尹命植爲都摠都事,李得壽爲訓鍊主簿,孫綏遠爲群山僉使,趙孝珍爲守門將,李圭徹·李景純爲訓鍊副正,李圭煥爲訓鍊判官,柳謙喆爲平南萬戶,李應謙爲訓鍊主簿,洪憲祖爲右捕從,申命漢爲訓鍊判官,李奎煥·柳相朝爲訓鍊僉正,徐亮輔爲訓鍊主簿,趙義錫爲宣傳官,吳信範爲晴川別將,洪吉模爲訓鍊主簿,李昞植爲都摠經歷,申在忠爲訓鍊判官,李顯稷爲都摠都事,李奎煥爲訓鍊副正,崔柱悳爲都摠經歷,李命集爲都事,僉知單金益範,以金海淳·白龜鎭爲訓鍊主簿,訓鍊副正加設單李景純,以洪翼謨爲訓鍊僉正,南允東爲武兼,副司果權大肯,以申勉求爲訓鍊主簿,金錫彬爲武兼,副司果鮮于瓅·徐瑾修·金箕龍·池宅龜·李圭靑·金漢英·裵弘達·徐宅順,以方禹聲·金廷煥爲武兼,韓宅履爲訓鍊判官,安弼壽爲武兼,申在弘爲訓鍊主簿,李惟臣爲武兼,尹興圭爲洗馬,柳相琦·任泰錫·趙建和·柳永魯爲武兼,鄭周應·張鉉德爲部將,金樂洪·金㝡和·龍得信·白師奭·李魯喆·金明厚爲守門將,李台成爲西道參軍,馬馬海權管鄭文熙,舊波知權管李明錫,同仁權管申泰羲,吾村權管魏鍾訥,三千浦權管丁志老,廣坪權管全禮成,梁永萬洞權管李光熙,副司果申在貞·梁建洙·林一馥·金魯鵬·權聖履·宋得鼎·韓啓轍·申在德·趙秉吉·李雲英·金璹·金大英·李景源。
以兵曹參議崔命顯牌不進罷職令旨,令于金鏴曰,只推。
以應敎洪彦謨,副應敎柳致睦,校理徐左輔·朴容壽,修撰洪晩燮,副修撰尹正鎭·姜泰重牌不進罷職令旨,令于鄭祖榮曰,只推。
以說書金大根牌不進罷職令旨,令于鄭祖榮曰,只推。
以漢城府民家頹壓別單,令于金元根曰,恤典,令該廳卽爲分給事,分付。
鄭祖榮,以侍講院言達曰,下番闕直,事甚未安。文學李正耆,旣在闕中,姑降入直,何如?令曰,依。
又以禮曹言達曰,卽接健元陵·顯陵·穆陵·徽陵·崇陵·惠陵·元陵官員聯報,則今月望間,連捉三虎之後,虎患宜乎寢息,而伊後他虎之往來咆哮,倍於前日,晝不得廵山,夜不得守直云矣。莫重之地,虎患尙不寢息,萬萬驚心。更令該營門,發送校卒,期於盡除,何如?令曰,依。
又以禮曹言達曰,卽接社稷署所報,則今番雨後,壇內北壝門顚仆云矣。告由修改之節,待快晴,卽爲擇日擧行,何如?令曰,依。
安光直,以兵曹言達曰,卽接慶熙宮入直衛將宋景奎牒報,則本宮內西所後松木一株,拔根顚仆云。依例斫去之意,敢達。令曰,知道。
又以兵曹言達曰,卽接南道參軍金翊根牒報,則禁衛營所授昭義門北邊前日頹圮連接處,體城一間半,又爲頹圮云。爲先令繕工監,堅實圍排,分授軍門,一體卽速修築之意,敢達。令曰,知道。
安光直,以兵曹言啓曰,卽接南道參軍金翊根牒報,則禁衛營所授昭義門北邊前日頹圮把守連接處,體城一間半,又爲頹圮云。爲先令繕工監,堅實圍排,分授軍門,一體修築,而旣是連接處,則把守軍兵,不必加定,以前把守軍,限改築間嚴加守直之意,分付,何如?傳曰,允。
安光直,以禁衛營言達曰,本營字內昭義門北邊體城昨日頹圮連接處,一間半許,又爲頹圮之意,敢達。令曰,知道。
又以禁衛營言達曰,本營字內昭義門北邊體城一間許,南邊體城三間半許頹圮矣。修築則待晴擧行之意,敢達。令曰,知道。
安光直,以禁衛營言啓曰,本營字內昭義門北邊體城昨日頹圮連接處,一間半許,又爲頹圮,而把守軍兵,則係是連接處,不必加定事,自兵曹草記矣。以前把守將卒,限改築間一體守直之意,敢啓。傳曰,知道。
又以御營廳言啓曰,東道七陵局內,連捉三虎之後,他虎往來,倍於前日。更令該營門發送校卒,期於盡除事,自禮曹草記依下矣。本廳善放砲手五十名,定將校率領,今月二十六日爲始,出送行獵之意,敢啓。傳曰,知道。
刑曹申目粘連,平壤府白大采妻孥流配事,兇身一鎌之下,斷送五人之命。天凡妻之竝奸夫被刺,尙非渠手之當殺,昌烈之婦,與二兒竝命,竟又何罪而致此?自知彌天之罪,終有溺井之擧,王法未伸,良可憤惋。斷付財産流配妻孥之典,決不容貸,而係是未結案罪人,遽用此律,有非臣曹擅便,徽裁,何如?判付達,依回達施行爲良如敎。
吏曹參議李光正書曰,伏以國有六職,天官最重,是固自昔然矣。今之佐貮,雖不若冢宰之重,而所以甄別人才,進退而激揚之者,不但佐冢宰爲政而已。蓋通塞則靡不與聞,注擬則或有代斲,其掄揀之峻,責任之要,非如他曹佐貮無甚可否事之比。是以先輩雋彦叨是選者,率皆器識有裕,地望自別,授之不謬,受之不僭也明矣。臣聞有其才者有其官,苟非然者,莫宜居之。然則今日除旨,何爲而及於臣身也?噫,臣本疎闇,實無藝能,通籍以後,告身不過十數計,曾於執事之末,未或有絲毫歷驗,則人之知臣,必不若臣之自知,而近或周旋於邇密之列,本末淺深,庶幾離明,亦已照燭矣。夫銓選之重,政爲得人,而臣非其人,則選法之壞,自臣身始耳。其失於官不必備之義,諒非細故。況臣於政事,尤所昧昧,尋常班簿,初未領略,應行格例,全不通諳。見今大政方開,臨殿有命,此盛擧也。一朝卒然置之政席之末,茫然若土偶,而無所省識,是猶責聾瞽,以司視聽,事之苟簡,孰甚於此?不權乎長短,不核乎名實,非臣愚劣攸聞也。此臣之甘犯慢蹇之誅,不敢爲冒進之計者也。召牌之下,承膺無路,玆敢略入文字,仰瀆睿聽。伏願將臣三銓新銜,卽許遞免,回授可堪之人,以重公器,以安賤分。臣無任云云。覽書具悉。爾其勿辭察職。
丁亥六月二十五日辰時,上御熙政堂。親臨都政,王世子侍座入侍時,都承旨金鏴,左承旨金炳朝,右承旨安光直,左副承旨金元根,右副承旨金道喜,同副承旨鄭祖榮,記事官權大肯,假注書林永洙,記事官洪在喆·成遂默,直提學趙寅永,檢校待敎徐憙淳·李憲瑋,直閣徐萬淳,待敎趙斗淳,吏曹判書金敎根,參判朴宗琦,兵曹判書洪羲俊,參議崔命顯,參知黃燾,吏曹正郞李賢默·崔漢翼·李正耆,佐郞張鳳周·金聖謙·宋能圭,兵曹正郞李在鶴·金建喆·高萬九·黃,佐郞鄭義命·文養正·金相鼎,尙瑞直長宋錫老,副直長洪疇,以次進伏訖。敎根進前起伏奏曰,今都目大政,各歧仕滿應遷者相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員,竝擬,何如?上曰,依爲之。出擧條又〈啓〉曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之規矣。今春夏等褒貶,不得爲之。故當出六品者,未免積滯,依例遷轉,何如?上曰,依爲之。出擧條又〈啓〉曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?上曰,依爲之。出擧條又曰,六品官之陞五品者,每於過都政後照擬,而見今在職者,絶無經一考之人,五品官無以推移備擬,未經一考之人,依例勿拘陞擬,何如?上曰,依爲之。出擧條又曰,鐵原防禦使,今當差出,而擬望之人乏少,他道未準朔守令,竝擬,何如?上曰,依爲之。出擧條又曰,大司成今當差出,而擬望之人乏少,承旨及外任,竝擬,何如?上曰,依爲之。出擧條又曰,玉堂·春坊,今當差出,而擬望之人乏少,相避及外任,竝擬,何如?上曰,依爲之。出擧條羲俊進前奏曰,今都政時,本曹堂上,不可不備員,而參判金熙華病不來。令政院卽爲牌招,以爲同參政事之地,何如?上曰,依爲之。出擧條又曰,營將·中軍·虞候·僉使,今當差出,而擬望之人乏少,已準朔守令·虞候·僉使,未準朔禁軍將·守令,竝擬,何如?上曰,依爲之。出擧條又曰,參下官仕日不足十日以下者,曾有啓稟出六之規矣。武兼宋得鼎·韓啓轍·申在德·趙秉吉,守門將李雲英·金璹·金大英·李景源仕日不足,俱爲二日,竝依例陞六,何如?上曰,依爲之。出擧條命書傳敎曰,當該吏曹銓官推考。出榻敎命書傳敎曰,入侍注書,尙瑞院官員,依例陞六。上還入便次,口傳下敎曰,吏批十度,兵批八度以下,代點爲之。王世子令鏴,因承傳色口傳啓曰,雖伏承代點之命,極爲惶悚,不敢奉行矣。上口傳下敎曰,安心爲之。王世子令鏴口傳啓曰,下敎旣如此,謹當奉行矣。光直進前達曰,兵批單付單子,啓下已久,而睿覧件,趁不書入,事甚稽忽。當該兵批政官,推考,何如?令曰,依爲之。出擧條令曰,定州牧使之,代以文官堂上差出。出令敎令曰,其父之效勞旣多,前僉使金益範,五衛將擬入。出令敎令曰,前僉使朴弘錫,守令擬入。出令敎令曰,吏曹參議書答已下,卽爲牌招。出令敎令曰,玉堂竝許遞,都憲諫長外,兩司諸臺,竝許遞。出令敎令曰,弼善·文學·司書,竝許遞。出令敎令曰,兵曹判書推考。出令敎令曰,在外漢城左尹·刑曹參議,竝許遞。出令敎上口傳下敎曰,日熱如此,王世子率政官詣重熙堂,開政,可也。諸臣以次退出。
丁亥六月二十五日午時,王世子座重熙堂。代臨都政入對時,都承旨金鏴,左承旨金炳朝,右承旨安光直,左副承旨金元根,右副承旨金道喜,假注書兪章煥·金熙逌,編修官李圭祊,記事官成遂默,直提學趙寅永,檢校待敎徐憙淳,吏曹判書金敎根,參判朴宗琦,參議李光正,兵曹判書洪羲俊,參議崔命顯,參知黃燾,吏曹正郞李賢默·崔漢翼·李正耆,佐郞張鳳周·金聖謙·宋能圭,兵曹正郞李在鶴·金建喆·高萬九·黃,佐郞鄭義命·文養正·金相鼎,尙瑞直長宋錫老,副直長洪疇以次進伏。王世子還入便次,以口傳下令曰,吏·兵批政官,權退小宙閤樓開政。令曰,新除授說書,牌招察任。出令敎令曰,當該吏曹政官推考。出令敎吏·兵批政官,以畢度之意,口傳入稟。王世子座堂,令曰,吏·兵批政官入對。仍令退,諸臣以次退出。
上在昌德宮。常參·經筵,以代理停。
夜自五更至二十七日開東,灑雨下雨,測雨器水深一寸一分。
世子嬪宮,藥房口傳問安。答曰,知悉。
金炳朝達曰,左副承旨金元根,今日不爲仕進,卽爲牌招,何如?令曰,依。
傳于鄭祖榮曰,守令·邊將,初仕人留待。
傳于鄭祖榮曰,守令·邊將,初仕人入侍。
令于鄭祖榮曰,守令·邊將,初仕人留待。
令于鄭祖榮曰,守令·邊將,初仕人入對。
令于鄭祖榮曰,綾州牧使,西原縣監相換。
以漢城府民家頹壓別單,令于金炳朝曰,恤典,令該廳卽爲分給事,分付。
以左副承旨金元根牌不進罷職令旨,令于金炳朝曰,只推。
鄭祖榮,以弘文館言達曰,應敎洪彦謨,副應敎柳致睦,校理徐左輔·朴容壽,修撰洪晩燮,副修撰尹正鎭·姜泰重,旣有只推之令,竝卽牌招察任,何如?令曰,依。
以校理徐左輔·朴容壽,修撰洪晩燮,副修撰尹正鎭牌不進罷職令旨,令于鄭祖榮曰,只推。
兵曹口傳政事,副司果單金正喜。
鄭祖榮,以吏曹言達曰,今此宗廟朔祭大祝,前佐郞宋能圭塡差,而時無職名,令該曹口傳付軍職,何如?令曰,依。
兵曹口傳政事,副司果單宋能圭。
鄭祖榮,以奎章閣言啓曰,原任提學金載瓚卒哭日,依定式遣檢書官,勸肉以來之意,敢啓。傳曰,知道。
又以侍講院言達曰,新除授弼善李鎭華,時在江原道江陵府任所。書筵入番事緊,斯速乘馹上來事,下諭,何如?令曰,依。
又以承文院都提調意達曰,院製述官金箕龍出六代,吏文學官申匡一陞付。吏文學官有闕代,幼學朴宗天差下,使之付軍職,冠帶常仕,何如?令曰,依。
又以承文院都提調意達曰,本院製述官徐瑾修瓜滿代,前監牧官南石老差下,使之付軍職,冠帶常仕,何如?令曰,依。
安光直,以兵曹言達曰,昨日都政,都摠都事望李命集,時帶武兼,而誤以訓鍊主簿,書入蒙點,至出其代。臣之矇未照察,不勝惶恐,而原望筒付標以入,訓鍊主簿望筒,勿施,何如?令曰,依。
安光直,以兵曹言啓曰,卽接西道參軍李兊成牒報,則訓鍊都監所授彰義門西邊第三城廊近處體城七間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以兵曹言啓曰,卽接東道參軍金遜根牒報,則御營廳所授興仁門北邊第二城廊近處體城二間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
安光直,以兵曹言達曰,卽接西道參軍李兊成牒報,則訓鍊都監所授彰義門西邊第三城廊近處體城七間許頹圮云。爲先令繕工監,堅實圍排,分授軍門,急速修築之意,敢達。令曰,知道。
安光直,以訓鍊都監言啓曰,本局分授都城彰義門西邊第三城廊近處體城七間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間嚴加守直之意,敢啓。傳曰,知道。
安光直,以訓鍊都監言達曰,本局分授都城彰義門西邊第三城廊近處體城七間許頹圮矣。待晴修築之意,敢達。令曰,知道。
安光直,以御營廳言啓曰,本廳字內興仁門北邊第二城廊近處體城二間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而出番鄉軍二十名,將官率領,限改築間,輪回嚴加把守之意,敢啓。傳曰,知道。
又以摠戎廳言達曰,本廳右司把摠閔致鶴,身病猝重,勢難察任,改差,何如?令曰,依。
金炳朝,以賑恤廳言達曰,謹依漢城府民家頹壓,恤典別單達下,東部字內完少頹多一戶,布一疋,西部字內完少頹多二戶,各布一疋,南部字內全家頹壓一戶,錢二兩,北部字內全家頹壓三戶,各錢二兩,完少頹多四戶,各布一疋,依例分給之意,敢達。令曰,知道。
丁亥六月二十六日辰時,上御熙政堂。守令·邊將,初仕人入侍時,右承旨安光直,同副承旨鄭祖榮,假注書金熙逌,記事官洪在喆·成遂默,定州牧使洪赫,順天府使尹命圭,江陵府使洪祐燮,靈光郡守徐有素,綾州牧使金宅善,鐵原府使李顯英,昌城府使尹喜用,富寧府使權聖彦,平山府使尹勉鎭,礪山府使李信泳,柒谷府使李玉鉉,碧潼郡守吳致勛,寧遠郡守徐章輔,橫城縣監朴弘錫,興德縣監成建鎭,延日縣監金奎浩,巨濟府使閔恒錫,定平府使申從洛,明川府使吳致豐,草溪郡守尹佑成,遂安郡守閔致默,平海郡守李敎彬,熙川郡守李兢緖,嘉山郡守徐相五,務安縣監金逸淵,茂長縣監徐有贊,洪原縣監崔漢翼,義興縣監尹行德,軍威縣監金裕淳,和順縣監金景善,高山縣監李秉國,陰城縣監徐有稷,丹城縣監任百謙,井邑縣監李震遠,同福縣監金箕詢,唐津縣監崔弘岱,龍安縣監楚珏,新寧縣監朴宗吉,康津縣監趙存奎,利原縣監金祉垕,陽德縣監李雲行,永禧殿參奉尹日善,健元陵參奉李秉九,永宗僉使李吉會,釜山僉使曺允鵬,滿浦僉使申性浩,群山僉使孫綏遠,神光僉使孔鐵,許沙僉使金尙義,麟山僉使李敬國,柔院僉使金禹績,乶下僉使康漢喆,智島萬戶李寬益,蛇梁萬戶洪大容,加背梁萬戶閔弘範,梨津萬戶金鳳焃,玉浦萬戶金景羲,開雲浦萬戶玄義浚,呂島萬戶任致淵,木浦萬戶崔昌國,位羅萬戶元景弘,植松萬戶金奎烈,仇寧萬戶崔鎭河,永達萬戶宋益華,在德萬戶兪元宅,多慶浦萬戶鄭弘哲,所己萬戶胡泳瑗,助泥萬戶金鎭哲,濟物萬戶兪道希,以次進伏訖。上曰,次次進前,各奏職姓名,可也。定州牧使洪赫等,以次進前,奏職姓名。上曰,邊將則以宣傳官傳奏職姓名,可也。群山僉使孫綏遠等,以次序立階下,奏職姓名。上命退,承史以次退出。
丁亥六月二十六日辰時,王世子座重熙堂。守令·邊將,初仕人入對時,右承旨安光直,同副承旨鄭祖榮,假注書兪章煥,記注官李正耆,記事官成遂默,定州牧使洪赫,順天府使尹命圭,江陵府使洪祐燮,靈光郡守徐有素,綾州牧使金宅善,鐵原府使李顯英,昌城府使尹喜用,富寧府使權聖彦,平山府使尹勉鎭,礪山府使李信泳,柒谷府使李玉鉉,碧潼郡守吳致勛,寧遠郡守徐章輔,橫城縣監朴弘錫,興德縣監成建鎭,延日縣監金奎浩,巨濟府使閔恒錫,定平府使申從洛,明川府使吳致豐,草溪郡守尹佑成,遂安郡守閔致默,平海郡守李敎彬,熙川郡守李兢緖,嘉山郡守徐相五,務安縣監金逸淵,茂長縣監徐有贊,洪原縣監崔漢翼,義興縣監尹行德,軍威縣監金裕淳,和順縣監金景善,高山縣監李秉國,陰城縣監徐有稷,丹城縣監任百謙,井邑縣監李震遠,同福縣監金箕詢,唐津縣監崔弘岱,龍安縣監楚珏,新寧縣監朴宗吉,康津縣監趙存奎,利原縣監金祉垕,陽德縣監李雲行,永禧殿參奉尹日善,健元陵參奉李秉九,永宗僉使李吉會,釜山僉使曺允鵬,滿浦僉使申性浩,群山僉使孫綏遠,神光僉使孔鐵,許沙僉使金尙義,麟山僉使李敬國,柔院僉使金禹績,乶下僉使康漢喆,智島萬戶李寬益,蛇梁萬戶洪大容,加背梁萬戶閔弘範,梨津萬戶金鳳焃,玉浦萬戶金景羲,開雲浦萬戶玄義浚,呂島萬戶任致淵,木浦萬戶崔昌國,位羅萬戶元景弘,植松萬戶金奎烈,仇寧萬戶崔鎭河,永達萬戶宋益華,在德萬戶兪元宅,多慶浦萬戶鄭弘哲,所己萬戶胡泳瑗,助泥萬戶金鎭哲,濟物萬戶兪道希,以次進伏。令曰,守令以下進前。定州牧使洪赫等,以次進前奏職姓名。令曰,邊將則以宣傳官傳奏職姓名,可也。群山僉使孫綏遠等,以次序立階下,奏職姓名訖。令先退,赫等先退。令書令旨曰,綾州牧使,西原縣監相換。仍令退。承史以次退出。
上在昌德宮。常參·經筵,以代理停。
世子嬪宮,藥房口傳問安。答曰,知悉。
進御二錢重人蔘粟米飮,自今日一貼式,限二貼煎入事。榻前下敎
中宮殿進御二錢重人蔘粟米飮,自今日一貼式,限二貼煎入事。榻前下敎
金鏴啓曰,藥房三提調,持粟米飮來待矣。傳曰,封入。
金道喜達曰,行大司憲柳相祚,執義尹永僖,持平朴春壽在外,掌令文致中,持平金永默未肅拜,掌令趙亨基呈辭,監察茶時之意,敢達。令曰,知道。
鄭祖榮達曰,來初一日輪對日次矣,敢稟。令曰,當次人受點,後日次待令。
金炳朝達曰,右承旨安光直,左副承旨金元根,今日不爲仕進,竝卽牌招,何如?令曰,依。
鄭祖榮達曰,工曹參判朴綺壽,除拜後過三日不爲出肅,依定式推考警責,仍卽牌招察任,何如?令曰,依。
又達曰,三品官之無得過三日循例請牌,曾有定式矣。刑曹參議柳鼎養,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
令于鄭祖榮曰,留院公事入之。
安光直啓曰,卽伏見全羅右水使韓應浩今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
安光直,以兵曹言達曰,領中樞府事有闕之代,行判中樞府事韓用龜,從座目依例陞付之意,敢達。令曰,知道。
令于鄭祖榮曰,在外臺諫許遞,旣承下敎,政官牌招開政。
令于鄭祖榮曰,領敦寧與議政同品,司僕一提調之,代以二提調擬望。
有政。吏批,判書金敎根受由,參判朴宗琦進,參議李光正牌招不進,同副承旨鄭祖榮進。啓曰,判書金敎根受由,參議李光正牌招不進,小臣獨政未安,何以爲之?敢稟。傳曰,仍爲之。以趙貞喆爲大司憲,李元八爲大司諫,林翰鎭爲執義,鄭顯璞爲持平,李廷郁爲昭顯墓守衛官,黃履健爲懿昭墓守衛官,韓用龜爲社稷都提調,南公轍爲司譯都提調,南公轍爲禁衛都提調,金敎根爲司僕提調,內資直長李玹,司饔直長洪範猷相換,綾州牧使金宅善,西原縣監李德秀相換,兼養賢直長單朴偀,兼春秋單宋應龍。
兵批,判書洪羲俊受由,參判金熙華病,參議崔命顯入直進,參知黃燾病,右承旨安光直進。領府事單韓用龜,副護軍李鍾穆·南錫圭·李義權·成履源·李東膺·鄭鴻觀·安明坤,副司直尹永僖·朴春壽,副司果南石考,副司正李能權,副司勇朴宗天,以上竝單付。
以左副承旨金元根牌不進罷職令旨,令于金炳朝曰,只推。
以吏曹參議李光正牌不進罷職令旨,令于鄭祖榮曰,只推。
以刑曹參議柳鼎養牌不進罷職令旨,令于金道喜曰,只推。
以咸鏡監司金啓河狀達,安邊等邑民家漂頹及人命渰死事,令于金炳朝曰,民家之漂沒頹壓,人命多渰死,聞甚驚惻。渰死人段,元恤典外,別加顧助,使之厚埋,如有生前身還布,竝蕩減。頹漂民家結構奠接之方,加意助給,俾無一民棲遑之患事,令廟堂,各別回諭于該道伯處,可也。
鄭祖榮,以禮曹言達曰,卽接光陵參奉所報,則今番雨後,奉審陵上,則王后陵上巳午方階砌下,有沙汰處,長爲四十四尺,廣爲二十七尺,深爲三尺。申酉方階砌下,有沙汰處,長爲五十尺,廣爲三十一尺,深爲六尺五寸,所見一時悚悶云矣。凡係陵上曲墻以外有頉,則慰安奉審之節,勿爲磨鍊事,曾有受敎定式,事當依此擧行,而今此汰落處,果如齋官所報,則長廣與深,尺量不小,爲先發遣本曹郞廳,詳細看審以來後,稟處,何如?令曰,依。
又以禮曹言達曰,卽接長陵令所報,則本陵六朔焚香受香,在今二十八日,兩官中一員,當爲袛受陪進,而新除授參奉鄭在勉,在外未肅拜,勢無及期上來之望。故依定式假官,代直實官,將欲上來受香,而令忽患暑霍,症情危重,萬無登程之路云矣。本陵令之病勢旣如此,無以上來受香,在外參奉,今姑改差,其代卽令該曹,以在京無故人,口傳差出,以爲趁期受香之地,何如?令曰,依。
安光直,以兵曹言達曰,卽接東道參軍金遜根牒報,則御營廳所授興仁門北邊第二城廓近處體城二間許頹圮云。爲先令繕工監,堅實圍排,分授軍門,急速修築之意,敢達。令曰,知道。
又以訓鍊都監言達曰,本局千摠南錫九,身病甚重,勢難察任,改差,何如?令曰,依。
又以御營廳言達曰,本廳字內興仁門北邊第二城廓近處體城二間許頹圮矣。修築則待晴擧行之意,敢達。令曰,知道。
金炳朝,以賑恤廳言達曰,謹依漢城府民家頹壓恤典別單達下,南部字內全家頹壓六戶,各錢二兩,完少頹多三戶,各布一疋,北部字內全家頹壓三戶,各錢二兩,全家漂失一戶,錢二兩,依例分給之意,敢達。令曰,知道。
上在昌德宮。常參·經筵,以代理停。
世子嬪宮,藥房口傳問安。答曰,知悉。
安光直達曰,行大司憲趙貞喆,執義林翰鎭,掌令文致中,持平鄭顯璞·金永默未肅拜,掌令趙亨基呈辭,監察茶時之意,敢達。令曰,知道。
金炳朝達曰,左副承旨金元根,右副承旨金道喜,今日不爲仕進,竝卽牌招,何如?令曰,依。
金鏴啓曰,藥房提調·副提調,持粟米飮來待矣。傳曰,封入。
令于鄭祖榮曰,禮房承旨,馳詣懿陵,奉審摘奸以來。
令于金炳朝曰,左副承旨許遞,旣承下敎,前望單子入之。
承旨前望單子入之,李光正代點。
傳于金炳朝曰,奉審閣臣入侍。
令于鄭祖榮曰,童蒙敎官洪鍾浩,洗馬趙鶴年相換。
令于鄭祖榮曰,吏曹參議有闕之代,旣承下敎,前望單子入之。
吏曹參議前望單子入之,金元根添書代點。
令于鄭祖榮曰,漢城左尹許遞,旣承下敎,前望單子入之。
漢城左尹前望單子入之,李紀淵添書代點。
吏曹,左尹單申在植,右尹單李紀淵。
金炳朝達曰,傳香禮房承旨,當爲齋宿,右承旨李光正,卽爲牌招,何如?令曰,禮工換房。
吏房口傳政事,以趙然明爲長陵參奉。
鄭祖榮,以吏曹言達曰,新除授延日縣監金奎浩呈狀內,矣身自昨日,猝得毒感,萬無行役之路,卽速入達遞改云。和順縣監金景善呈狀內,矣身父今年爲七十四歲,近以暑泄之症,一倍添劇,萬無離側遠赴之望,卽速入達遞改云。身病親病,俱如是沈重,則有難强令赴任。延日縣監金奎浩罷黜,和順縣監金景善,改差,何如?令曰,依口傳差出。
吏曹口傳政事,以金貞根爲延日縣監,申綏爲和順縣監。
鄭祖榮達曰,吏曹郞廳來言,定平府使申從洛,明川府使吳致豐,草溪郡守尹佑成,遂安郡守閔致默,平海郡守李敎彬,熙川郡守李兢緖,嘉山郡守徐相五,軍威縣監金裕淳,高山縣監李秉國,眞寶縣監李建基,丹城縣監任百謙,新寧縣監朴宗吉,井邑縣監李震遠,同福縣監金箕詢,龍安縣監楚珏,唐津縣監崔弘岱,利原縣監金祉垕,陽德縣監李雲行,康津縣監趙存奎,兩司俱未署經云。除在外·未署經·差祭外,未肅拜人員,竝卽牌招,以爲署經之地,何如?令曰,依。
又達曰,守令署經事,令下矣。憲府則雖已署經,諫院則大司諫李元八在外,司諫朴來謙牌不進,獻納趙秉鉉差祭,正言李鼎在未署經,只有正言趙顯休一人,不得備員署經,何以爲之?敢稟。令曰,一司除署經。
以右副承旨金道喜牌不進罷職令旨,令于金炳朝曰,只推。
以執義林翰鎭,司諫朴來謙牌不進罷職令旨,令于鄭祖榮曰,只推。
以平安監司徐能輔狀達,雨澤農形事,令于鄭祖榮曰,觀此狀達,可知西土水災,言念民事,極爲驚悶。各邑之雨水多寡,農形利害,及漂頹民戶之摘奸形止,待其報來,星火登聞事,分付,可也。
以漢城府民家頹壓別單,令于金炳朝曰,恤典令該廳卽爲分給事,分付。
以漢城府民家頹壓別單,令于金炳朝曰,恤典,令該廳卽爲分給事,分付。
安光直,以備邊司言達曰,營將·中軍·虞候,每都政,以新資五窠區處,又軫舊堂之積滯若干窠,不得已時或闊狹,而其中嶺南·湖西·海西中軍,尤非新資窠,而今番一例內遷者,合爲十餘窠之多。年前筵稟定式之後,襲謬每患如此,揆以事面,極爲未安。虛司果多出之時,瓜滿水虞候之無端移擬於兵虞候,亦係不審。三道中軍內遷及差代望筒,公忠兵虞候望筒,竝勿施,當該銓官,推考,何如?令曰,依。
又以備邊司言達曰,橫城,以兼營將討捕使,分管道內戢盜之政,職務與他有異,難付生疎之人。新除縣監朴弘錫,以他相當閒邑中,使之相換之意,分付,何如?令曰,依。
安光直,以司僕寺一二提調意啓曰,濟州出來先運歲貢馬二百匹內,九匹到中路故失,十四匹到中路病留,七匹到津頭逃逸,二匹到本寺病留,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十六匹,禾毛色別單書入之意,敢啓。傳曰,知道。
金炳朝,以戶曹言達曰,時御所內各司,依定式發遣本曹佐郞臣徐膺淳,與兵曹參議臣崔命顯,佐郞臣文養正,東所衛將臣金光運,西所衛將臣李顯喆,南所衛將臣林致浩,北所衛將臣黃載謙,眼同看審後,有頉處別單書入,而修改則擇日擧行之意,敢達。令曰,知道。
刑曹申目粘連,和順縣殺獄罪人金永快獄事段,他人煙竹之爭,干渠甚事,當場石塊之打,行此毒手,肉綻骨露之痕損,實因無疑。得贊·順乭之證招,公案自在。成獄償命,無容更議,如例訊推,期於得情爲白乎旀。羅州牧殺獄罪人朴代坤獄事段,朴致根,爲金明玉之所殺,金明玉,爲致根七寸叔代坤之所殺,明玉,卽致根子孫之讐,非代坤之讐,則勒殺明玉,卽情法之外也。使明玉,死於長業之手打,則渠當無辭,死於代坤之手,則寧不稱冤?分付道臣,更査狀聞,致根原案,亦爲粘付上送,以爲憑考稟處之地,何如?達,判付內,金永快事,道曹曺讞,有此矛盾,議大臣稟處爲旀,朴代坤事,依秋曹議讞,更令道臣,論理狀聞爲良如敎。又申目粘連,臨陂縣殺獄罪人金鍾祿獄事段,以班族未笄之女,蒙意外極累之名,當者之死以自期,在所當然,其娚之視之若讐,亦或無怪。洪女則酷受縛打而死,金女則極被汚衊而死,互償其命,亦不悖理。今若因一洪女,鍾祿之兄妹竝死,則無異一命兩償,法難容貸,情有參恕。臣曹不敢擅便,徽裁,何如?達,判付內,傅生償命之間,有難遽議,問議大臣稟處爲良如敎。又申目粘連,任實縣殺獄罪人姜福孫獄事段,疑怒始於妾逃,憎嫉激於姑責,手毆足踢,無所不至,背右帶紫硬之色,脅邊有撞築之痕,殘忍兇毒,至此之極乎?此而不施當律,九泉之冤,何以洩?連加嚴訊取服,償命之意,分付道臣爲白乎旀。鎭安縣殺獄罪人姜召史獄事段,不容其夫之所愛,竟使他邑之各居,以若猜妬之心,鶉奔反幸,及其推還之後,獅吼益甚,今日明日,旣打又打,不計器仗之大小,不論部分之緊歇,只顧厮打,肆其㦧毒,情跡狡惡,嚴訊取服,何如?達,判付內,姜福孫事,粘案已成,無他起疑之端,依前嚴訊,期於取服爲旀。姜女事,情犯節節可惡,償命粘粘無疑,嚴加推訊,卽速取服爲良如敎。又申目粘連,全州府殺獄罪人宋足干獄事段,滕築叫苦,薛得坤之目擊丁寧,瘀血命藥,梁大漢之口招明的,滅燈賭場,何怒之有?執裾滚鬪,必殺乃已,柴糧貿給之擧,躬犯莫撓,葬埋厚助之說,心慌可知。道臣傅生之論,雖出審克之義,所引之律,似不襯切,已成之案,遽難撓改,如例訊推之意,分付,何如?達,判付內,七年成案之獄,不可一朝改易,依曹讞連訊取服爲良如敎。又申目粘連,杆城郡殺獄罪人崔迪成獄事段,周牢而至於脛折,烙刑之及於面部,自有刑罰以來,未有若此之兇且慘者,烏免償命之律乎?如法訊推取服之意,分付道臣爲白乎旀。伊川府殺獄罪人李完大獄事段,完大打胷,雲行捽髻,亦有立證,成獄償命,無容更議是白乎矣。辱說及父,呼牛呼馬,爲其子者,豈有安坐順受之理哉?共力一打,事勢卽然,而兄曰兄打,弟曰弟打,爭先自首,視死如歸,納供之辭,情至義盡,考閱獄案,參究情法,則不但情有可原,抑又法非無據。道臣三條之疑,儘有商量,傅之惟輕之科,政合審克之道,特用次律之意,分付,何如?達,判付內,崔迪成段,道査曹讞,俱得緊要,依前訊推,期於取服爲旀。李完大段,一獄兩犯,本非獄體,兄弟之爭先自首,視死如歸者,可見其篤倫至行,李完大兄弟,特施減死之律,而兄弟同配一處,以爲相隨相依之地爲良如敎。
丁亥六月二十八日申時,上御熙政堂。奉審閣臣入侍時,左承旨金炳朝,假注書金熙逌,記事官洪在喆·成遂默,檢校直閣李嘉愚以次進伏訖。上曰,奉審無頉乎?嘉愚進前奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則無頉,碑閣·丁字閣奉審則無頉。仍詣華寧殿,殿內奉審則無頉矣。上曰,史官就座。上曰,閣臣先退。又命退,承史以次退出。
上在昌德宮。常參·經筵,以代理停。
藥房提調李羲甲,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭祖榮達曰,明日常參,取稟。令曰,停。
金道喜達曰,行大司憲趙貞喆,執義林翰鎭未肅拜,掌令文致中·趙亨基,持平鄭顯璞·金永默呈辭,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌正日相値,不得來會云矣。敢達。令曰,知道。
備忘記,尙州營將李宜植,晉州營將尹秀烈,順天營將李有暻下直,各長弓一張,長箭一部,片箭一部,筒兒一箇賜給。
令于鄭祖榮曰,禮房承旨馳詣宗廟·景慕宮,奉審摘奸以來。
令于安光直曰,都承旨·左承旨竝許遞,旣承下敎,前望單子入之。
承旨前望單子入之,洪起燮·金鼎均代點。
令于李光正曰,飭已施矣,前承旨鄭基善·權敦仁敍用。
令于金道喜曰,達字誤踏當該中官,令該府拿處。
金道喜達曰,和順縣監申綏,以前任健元陵令,見方入直,而肅單誤爲來呈,事甚駭然。不審之當該通禮院官員,所當重勘,而本院請推之外,無他可施之罰,何以爲之?敢稟。令曰,令該府拿問處之。
兵曹口傳政事,副護軍單金鏴。
令于鄭祖榮曰,留院公事入之。
以慶尙監司李鶴秀狀達,靈山縣監申在順,催促下送事,令于李光正曰,令該曹催促下送。
金鏴,以産室都提調·提調意啓曰,謹考前例,産室設廳後當朔,則三提調竝直矣。臣等自明日依例竝直,而依下敎,移接于內司僕寺。承候官亦爲別入直,醫官等亦令竝直於各其處所,何如?傳曰,允。戚臣別入直,以初十日爲之。
金道喜,以司僕寺一二提調意啓曰,濟州出來後運年例進上馬八匹,三名日進上馬六十匹,凶咎駑駘馬二十匹,合八十八匹內,一匹到中路故失,六匹到中路病留,七匹到津頭逃逸,三匹到本寺病留除,實納馬七十一匹,禾毛色別單書入之意,敢啓。傳曰,知道。
安光直,以賑恤廳言達曰,謹依漢城府民家頹壓恤典別單達下,西部字內全家頹壓十戶,各錢二兩,完少頹多二戶,各布一疋,南部字內全家頹壓一戶,錢二兩,依例分給之意,敢達。令曰,知道。
又以賑恤廳言達曰,謹依漢城府民家頹壓恤典別單達下,西部字內全家頹壓四戶,各錢二兩,完少頹多一戶,布一疋,完多頹少一戶,布一疋,依例分給之意,敢達。令曰,知道。
金道喜,以兵曹言啓曰,卽接南道參運金翊根牒報,則禁衛營所授昭義門北邊體城二間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
金道喜,以兵曹言達曰,卽接南道參軍金翊根牒報,則禁衛營所授昭義門北邊體城二間許頹圮云。爲先令繕工監,堅實圍排,分授軍門,急速修築之意,敢達。令曰,知道。
又以訓鍊都監言達曰,本局把摠鄭弘相,身病甚重,勢難察任,改差,何如?令曰,依。
金道喜,以禁衛營言啓曰,本營字內昭義門北邊體城二間許頹圮處,把守軍兵,令該軍門量宜定送事,自兵曹草記矣。哨官一員,出番鄉軍二十名,嚴飭定送,限修築間輪回守直之意,敢啓。傳曰,知道。
金道喜,以禁衛營言達曰,本營字內昭義門北邊體城二間許頹圮矣。修築則待晴擧行之意,敢達。令曰,知道。
又以禁衛營言達曰,本營哨官趙存兢·權奎容,俱有身病,勢難察任,改差,何如?令曰,依。
又以御營廳言達曰,本廳中軍金煐,身病甚重,勢難察任,改差,何如?令曰,依。
又以義禁府言達曰,假引儀金昌源拿處事,徽旨達下,而假引儀以雜歧,例自刑曹擧行,曾有定式矣。金昌源移送秋曹之意,敢達。令曰,知道。
領議政南公轍箚曰,伏以臣爲藥院都提之任者,今至四朔矣。保護重地,一味虛縻,五日起居常禮也,而此亦闕參居多。雖荷聖朝寬假,不加譴斥,臣心慙悚,當復如何?時値嬪宮産室設廳,宗社無疆之慶籙,大小臣民,今方蹈舞顒祝,此際此任,不敢遽爲辭免之計,因仍至今,而當朔竝直,期在明日,自量筋力,實無强策效誠之望。蓋臣病隨年痼,澌削已甚,而又當無前酷暑,諸般症形,一倍添劇,床笫房,轉側行步,輒多須人,而爲移直之後,應行諸事,皆屬敬謹,而恐多有失儀不及之慮。論以國體,不宜緣臣之故而或致苟艱也。今日卽日次問安,而亦不能進身,玆不得不冒入文字,仰暴實狀。伏乞睿慈,特垂諒察,亟賜遞解,仍治闕禮之罪,以肅朝綱焉。取進止。答曰,覽箚具悉卿懇。愼節奉慮。藥院雖已竝直,卿則元老也,余以有所諒矣。卿其安心調理。仍令于李光正曰,此下答,遣史官宣諭于領相。
領敦寧金祖淳箚曰,伏以日昨太僕提擧之差代也,睿旨以臣秩視議政,有二提擧差出之令,而臣遂爲一提擧。臣於是,大覺有不安于中者,謹按通編本寺條註,有提調二員,一員議政兼之文。此不刊之式也。豈可以無故遽改?雖云小事,竊恐有違於式遵之義。況臣於大臣,位次禮數,雖有相等之處,蓋出朝家優禮之典而已,其實非議政也。今臣憑恃寵靈,冒昧承當,則是便以議政自居也,亦將使本寺,不復有議政之兼帶也,大非古昔受敎之本意。臣安得無皇愧怵惕之心乎?玆敢冒控短箚,仰瀆睿聰。伏乞亟賜遞改臣太僕提調之任,仍命以議政差代,以存舊典,以安私心焉。取進止。答曰,覧箚具悉卿懇。卿其安心勿辭。仍令于李光正曰,此下答,遣史官宣諭于領敦寧。
上在昌德宮。常參·經筵,以代理停。
夜自一更至初二日開東,灑雨下雨,測雨器水深三分。
元孫宮順娩二七日,大殿·中宮殿·世子宮,內閣·政院·玉堂單子問安。答曰,知道。世子嬪宮單子問安。答曰,知悉。
王世子代傳香還內後,內閣·政院·春坊·玉堂口傳問安。答曰,知道。
藥房口傳啓曰,日間世子嬪宮氣候,何如?元孫宮氣候,何如?日屆二七,臣等益不勝歡欣慶忭之忱,敢此問安。答曰,知道。嬪宮氣度,安順,元孫宮氣度,亦平安,萬萬慶幸矣。
藥房口傳達曰,日間嬪宮氣候,何如?元孫宮氣候,何如?日屆二七,臣等益不勝歡欣慶忭之忱,敢此問安。答曰,知道。嬪宮氣候,康吉,元孫,日就長成,氣度亦平康,奇幸矣。
鄭祖榮啓曰,來初五日,朝參日次矣,敢稟。傳曰,停。
鄭祖榮達曰,行大司憲宋冕載,執義洪晩燮,掌令柳可均,持平李遇榮呈辭,掌令李東迪,持平金基石在外,監察茶時之意,敢達。令曰,知道。
令于權敦仁曰,左承旨馳詣景慕宮,奉審摘奸以來。
鄭祖榮達曰,翰林被選當次人金英淳薦狀,旣已達下矣,令該曹,依例口傳單付,仍卽牌招入直,何如?令曰,依。
吏曹口傳政事,檢閱單金英淳。
鄭祖榮達曰,吏文製述,以何日爲之乎?敢稟。令曰,九月望間爲之。
又達曰,文臣製述,以何日爲之乎?敢稟。令曰,十三日爲之。
又達曰,今聞幼學徐有圭,稱以鳴冤,攔入禁門,被捉於兵曹,移送秋曹云,兵曹之不由喉院,徑付法司者,非但事甚疎忽,門禁之常時不能檢飭,萬萬駭然,當該入直堂上推考,郞廳及守門將,所當重勘,而本院請推之外,無他可施之罰,何以爲之?敢稟。令曰,依。郞廳及守門將,竝令該府,拿問處之。
令于李若愚曰,明日出宮門路,以賓陽門爲之。
令于鄭祖榮曰,發遣吏郞,諸執事淸齋與否,摘奸以來。
鄭祖榮,以侍講院言達曰,明日南壇祭香祝代傳時,宮官當爲全數進參,而弼善未差,無以備員,令政院稟令差出,以爲進參之地,何如?令曰,依。
鄭祖榮啓曰,因侍講院草記,明日南壇祭香祝代傳時,宮官當爲全數進參,而弼善未差,無以備員,令政院稟令差出事,依下矣。政官牌招,開政差出,何如?傳曰,允。
令于鄭祖榮曰,左副承旨·右副承旨竝許遞,今日政差出。
鄭祖榮啓曰,吏曹判書趙萬永,參判李羲準,參議金炳朝牌不進推考徽旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體更爲牌招。
兵曹口傳政事,副護軍單金元根。
令于鄭祖榮曰,留院公事入之。
禮曹,今八月初九日王世子生辰陳賀習儀乙良,百官除良,執事·禮貌官兺,預爲講習爲白乎矣,正日,王世子具冕服,出坐重熙堂,宗親文武百官,以黑團領行禮,知委擧行何如達,權停爲良如敎。
鄭祖榮,以吏曹言達曰,今此景祐宮秋享祭亞獻官預差,前參判朴晦壽塡差,而時無職名,令該曹口傳付軍職,何如?令曰,依。
兵曹口傳政事,護軍單朴晦壽。
鄭祖榮,以上號都監都提調意達曰,本都監郞廳司僕寺主簿洪疇,身病猝重,勢難察任,今姑改差,其代以前縣監李奎淵差下,使之察任,而時無職名,令該曹口傳付軍職,以爲冠帶常仕,何如?令曰,依。
兵曹口傳政事,副司果單李奎淵。
鄭祖榮,以奎章閣言達曰,景慕宮望廟樓,今朔奉審,無頉之意,敢達。令曰,知道。
又以吏曹言達曰,公忠左道京試官徐萬淳呈狀內,矣身老母素患風昡之症,當此換節之時,一倍添劇,轉側須人,目下情私,實無離捨遠出之望云,咸鏡道都事白東奎呈狀內,矣身自月初,忽得眼疾,瞳瞖爛赤,萬無遠赴考券之望云,其親病身病俱如是,則有難强令往赴,公忠左道京試官徐萬淳改差,咸鏡道都事白東奎罷黜,何如?令曰,依。
又以吏曹言達曰,成均館司成姜浚欽呈狀內,矣身素患痰癖之症,當此換節之時,一倍添劇,時日內,萬無起動供職之望云,成均館典籍李寅弼呈狀內,矣身素患痰癖之症,當此換節之時,一位添劇,時日內,萬無起動供職之望云,宣陵參奉鄭象晉呈狀內,矣身素患貞疾,當此換節之時,一倍添劇,時日內,萬無起動供職之望云,其身病俱如是沈重,則有難强令察任,竝改差,何如?令曰,依。
又以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,以來月望間擇入,詣健元陵展謁。
又以兵曹言達曰,內吹螺赤及龍虎營兼內吹螺赤等,今秋等習角賞格木,謹依達下別單,分等施賞之意,敢達。令曰,知道。
又以訓鍊都監言達曰,本局把摠李定鉉,身病甚重,勢難察任,改差,何如?令曰,依。
又以訓鍊都監言達曰,本局分授都城彰義門西邊第三城廊近處體城七間許頹圮處,今八月初二日爲始,改築之意,敢達。令曰,知道。
又以訓鍊都監言達曰,本局兼內吹,今秋等習角賞格,謹依達下單子,木綿二十四疋施賞之意,敢達。令曰,知道。
又以禁衛營言達曰,謹依本營兼內吹今秋等習角賞單達下,愼石哲等十一名處,木綿各二疋施賞之意,敢達。令曰,知道。
又以御營廳言達曰,本廳兼內吹,今秋等習角賞格,謹依單子達下,李禧哲等十一名處,各木二疋施賞之意,敢達。令曰,知道。
丁亥八月初一日辰時,王世子詣明政殿月臺。景慕宮秋享大祭代傳香入對時,行都承旨李止淵,行左承旨權敦仁,右承旨朴岐壽,假注書金權,記事官金大根·成遂默,直提學金鏴,檢校待敎徐憙淳,以次陪立。時至,王世子具翼善冠·衮龍袍,步出賓陽門,相禮前引就縟位,引儀引初獻官,陞詣縟位之左俯伏,相禮贊請跪,王世子跪,香室官員奉香祝,以次跪授,岐壽·岐壽傳捧跪進,王世子受香祝,傳授初獻官金履喬,履喬跪受興,相禮贊請興,王世子興,相禮前引,降就階下祗送位,履喬奉香祝,由正階出,王世子祗送訖,由賓陽門還內,諸臣以次退出。
上在昌德宮。常參·經筵,以代理停。
夜自四更至初三日開東,灑雨下雨,測雨器水深一寸二分。
王世子還內後,內閣·政院·藥房·春坊·玉堂口傳問安。答曰,知道。
鄭祖榮達曰,行大司憲宋冕載,執義洪晩燮,掌令柳可均,持平李遇榮呈辭,掌令李東迪,持平金基石在外,監察茶時之意,敢達。令曰,知道。
令于朴岐壽曰,禮房承旨馳詣受香諸處,奉審摘奸以來。
令于鄭祖榮曰,禮曹判書趙鍾永,戶曹判書朴宗薰,兩殿進爵主管堂上差下,禮曹郞廳二員,戶曹郞廳一員,尙方郞廳一員,廚院郞廳二員,進爵時郞廳差下,凡百等節中,有稟定事,草記爲之,進爵內外習儀,依例擧行。
傳于鄭祖榮曰,己巳邦慶後,初七適値肅廟誕辰矣,今元孫四七,又在於伊日,事不偶然,十五日眞殿茶禮,兼行酌獻禮,該房知悉,王世子陪參之節,一體磨鍊,時·原任大臣閣臣,宗親·儀賓二品以上,依己巳年例入參。
鄭祖榮,以禮曹言啓曰,以陵幸取稟草記,傳曰,以來月望間擇入,詣健元陵展謁事,命下矣。幸行吉日,令日官崔聲遠推擇,則來九月十一日十三日俱吉云,以何日定行乎?敢稟。傳曰,以二十一日爲之,親祭磨鍊,可也。
傳于鄭祖榮曰,來九月二十一日,健元陵親祭後,元陵展謁,仍詣徽慶園,展拜親祭矣,作路以中良浦爲之。
健元陵·元陵·徽慶園幸行時軍令,九月二十一日出宮,廟洞晝停所,自闕門十六里,健元陵展謁,自晝停所十五里,以上三十一里,親祭元陵展謁,仍詣徽慶園,展拜親祭,當日還宮。
傳于鄭祖榮曰,今番幸行,京擧動例爲之,出宮時植炬置之,凡係民事,皆以儲置米會減事,分付。
令于鄭祖榮曰,左承旨許遞,今日政差出。
鄭祖榮達曰,行都承旨李止淵不爲仕進,右承旨朴岐壽奉審進去,左承旨·左副承旨·右副承旨未差,院中只有臣一人,伴直無人,行都承旨李止淵,所當牌招,而拘於廳規,不得請牌,何以爲之?敢稟。令曰,牌招。
令于鄭祖榮曰,大司憲·大司諫外,臺諫竝許遞,今日政差出。
鄭祖榮,以上號都監都提調意達曰,本都監郞廳刑曹佐郞趙雲杓,以詞訟劇地,職務相妨,令該曹,口傳閑司相換,何如?令曰,依。
吏曹口傳政事,刑曹佐郞趙雲杓,敦寧判官李允植相換。
鄭祖榮達曰,行都承旨李止淵不爲仕進,右承旨朴岐壽奉審進去,左承旨·左副承旨·右副承旨未差,院中只有臣一人,吏兵批兼進之意,敢達。令曰,知道。
鄭祖榮,以兵曹言達曰,五衛將鄭處宗,病在鄕廬,上來無期云,洪應燮·吳鼎周,忠翊衛將姜彝五,武臣兼宣傳官方禹聲,俱以病難供職,呈狀乞遞,竝改差,何如?令曰,依。
有政。吏批,判書趙萬永進,參判李羲準牌不進,參議金炳朝進,同副承旨鄭祖榮進。以徐左輔·孔胤恒·李海淸爲承旨,洪彦謨爲弼善,朴宗薰爲藝文提學,尹永僖爲司成,金輦爲典籍,朴容壽爲公忠左道京試官,李是遠爲慶尙左道京試官,洪晩燮爲全羅左道京試官,李穆淵爲平安南道京試官,姜浚欽爲全羅都事,尹正鎭爲江原都事,申冕周爲咸鏡都事,學正單全奎燮,學諭單尹孟烈,兼掌令徐萬淳·李道在·趙容和,兼持平趙秉鉉,已上減下,光陵補土堂上單鄭基一差下事承令,故通德李尙誠贈吏參例兼,故判官李翊胄贈吏議,以上兵曹參判李瀅夏兩代,李章五爲宣陵參奉。
兵批,判書南履翼進,參判李瀅夏入直進,參議崔命顯病,參知黃燾病,同副承旨鄭祖榮進。以朴履正·崔聲遠·林以松爲五衛將,李元臣·黃處中爲忠翊將,尹信烈爲景福將,金廷禹爲慶熙將,李圭夏爲訓鍊僉正,兪致信爲訓鍊判官,李遠振爲訓鍊主簿,康鵬南爲武兼,朴鳳一爲造山萬戶,朴春達爲三田渡別將,護軍權敦仁,副護軍李若愚,副司果姜浚欽·李鼎基·安聖臣·李海璡,以上竝單付。
吏批,再政。以權馥爲執義,洪永觀爲司諫,金秀萬·劉師坪爲掌令,兪章煥·韓鎭㦿爲持平,李明緖爲獻納,金基敍·李寅弼爲正言,李道在爲掌樂正,洪祐喆爲敦寧參奉,兼執義單洪晩燮,兼掌令單李是遠·朴容壽·李穆淵。
兵批,再政。以徐相圭爲都摠都事,申勉求爲訓鍊主簿,同知金鼎禹,僉知林以松,副司直洪晩燮·金周默·李東迪·柳可均·趙·李遇榮·金基石,副司果朴來陽·權筴,以上竝單付。
鄭祖榮達曰,行都承旨李止淵牌不進,伴直無人,新除授同副承旨李海淸,卽爲牌招,何如?令曰,依。
令于鄭祖榮曰,明日出宮門路,以賓陽門爲之。
令于鄭祖榮曰,發遣吏郞,諸執事淸齊與否,摘奸以來。
鄭祖榮,以備邊〈司〉言達曰,象譯之有功勞可合任使者,間三年抄入陞資,自是定式,而間因本院之有故,未能抄入者,今至十年之久,積滯無如近甚,四學譯官中,可合陞用者十三人,因本院酌定,依例別單書入,令該曹加資施行,何如?令曰,依。
又以禮曹言啓曰,今此健元陵展謁出宮時,王世子闕門外祗送,還宮時,城門外祗迎及隨駕等節,何以爲之乎?敢稟。傳曰,隨駕之節,依例磨鍊,亞獻爲之。
又以內醫院都提調·提調意達曰,年例燕貿唐藥材,依例磨鍊,別單書入之意,敢達。令曰,知道。
又以兵曹言啓曰,今此幸行時,王世子隨駕事,命下矣。今春幸行隨駕時,禁軍一番,挾輿軍八十名,餘軍二十名磨鍊陪衛,而前後牌軍兵,以大駕前後廂軍兵仍用矣,今亦依此擧行,何如?傳曰,允。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而再昨年健元陵幸行時,三百名,餘軍一百名擧行矣,今番則何以爲之乎?敢稟。傳曰,依再昨年例爲之。
又以兵曹言啓曰,在前幸行時,摠戎使率訓局餘軍,弘化門外留陳矣,今亦依此擧行,何如?傳曰,允。御將代領,可也。
又以兵曹言啓曰,在前幸行,當日回鑾時侍衛,連以全數磨鍊矣,今亦依此擧行,何如?傳曰,允。
又以兵曹言啓曰,今此幸行時,隨駕營門,依定式以春幸時隨駕營門,當爲磨鍊,而今春幸行時,訓局步軍八哨,馬軍四哨,訓鍊大將率領爲先廂,禁衛營京鄕軍五哨,兩營騎士四番,摠戎使代領爲後廂,禁軍三番隨駕,禁衛大將率三營餘軍留都矣。今番則後廂大將,以何營爲之,而留都及禁軍馬步軍,以幾番幾哨磨鍊乎?敢稟。傳曰,依今春例爲之。
又以兵曹言啓曰,在前幸行時,先廂步軍一哨,晝停所連爲作門,十里外斥堠伏兵·傳語軍,以畿邑所屬束伍步軍擧行矣,今亦依此磨鍊,何如?傳曰,允。
又以兵曹言達曰,幸行回鑾後,隨駕軍兵犒饋,連以乾物分給矣,今亦依此擧行,何如?令曰,依。
左承旨朴岐壽書達,臣承令馳詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣三角山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣白岳山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位板奉審則無頉,祭物·祭器·看審則精潔,諸執事·進排官摘奸則無頉矣,臣則還詣南壇享所,仍留監祭,待將事還奉神位板後,復令之意,敢達。令曰,知道。
檢閱金英淳書曰,伏以臣,猥忝翰苑之選,以當次口傳付職,召牌儼臨,含恩怵分,趍詣祗肅,旋卽持被,亦已經宿,而第臣妻父右議政臣李存秀,兼監春秋館事,臣之見職,在法當遞,昨値齋日,今始援例陳懇。伏乞离明,卽賜遞改,以存公格,不勝幸甚,臣無任云云。覽書具悉。書辭下該曹稟處。
吏曹申目,粘連達下是白有亦,觀此藝文館檢閱金英淳上書,則以爲,臣妻父右議政臣李存秀,兼監春秋館事,臣之見職,在法當遞爲白有臥乎所,翰林與領監事相避,則翰林遞改,載在法典矣。藝文館檢閱金英淳,依法典改差何如?達依準。
丁亥八月初二日辰時,王世子詣明政殿月臺。南壇代傳香入對時,右承旨朴岐壽,假注書金權,記事官金大根·金英淳,直提學金鏴,檢校待敎徐憙淳,以次陪立。時至,王世子具翼善冠·衮龍袍,步出賓陽門,相禮前引就縟位,引儀引初獻官,陞詣縟位之左俯伏,相禮贊請跪,王世子跪,香室官員奉香祝,跪授岐壽,岐壽傳捧跪進,王世子受香祝,傳授初獻官南延君球,球跪受興,相禮贊請興,王世子興,相禮前引,降就階下祗送位,球捧香祝,由正階出,王世子祗送訖,由賓陽門還內,諸臣以次退出。
上在昌德宮。常參·經筵,以代理停。
自開東至未時,灑雨下雨,測雨器水深一寸七分。
自人定至初四日開東,灑雨下雨,測雨器水深六分。
王世子詣明政殿月臺。文廟釋奠大祭代傳香還內後,內閣·政院·藥房·春坊·玉堂口傳問安。答曰,知道。
李海淸達曰,行大司憲宋冕載呈辭,執義權馥,持平兪章煥·韓鎭㦿未肅拜,掌令金秀萬·劉師坪在外,監察茶時之意,敢達。令曰,知道。
令于鄭祖榮曰,右承旨馳詣受香諸處,奉審摘奸以來。
令于李止淵曰,吏戶換房。
令于鄭祖榮曰,明日出宮門路,以賓陽門爲之。
令于鄭祖榮曰,發遣吏郞,諸執事淸齋與否,摘奸以來。
徐左輔,以禮曹言達曰,今此進爵時,本曹郞廳二員,當爲差下,而正郞趙德履,身病沈重,勢難供職,佐郞李廷憲,除拜三朔,尙未肅謝,無以備員擧行,竝今姑改差,其代卽令該曹,以在京無故人,口傳差出,以爲擧行之地,何如?令曰,依。
吏曹口傳政事,以任百能爲禮曹正郞,沈啓錫爲佐郞。
朴岐壽,以戶曹言達曰,本曹正郞臣鄭淵始,纔已報瓜矣,見今都監策應,曹務益繁,難付生手,姑爲仍任,何如?令曰,依。
徐左輔,以承文院都提調意達曰,龍川漂漢人入送咨文,順付於齎咨官之意,筵稟蒙允矣。燒船鐵物數爻狀達,尙未上來,不可不待其原狀達上來後,原咨文,使之修正,定禁軍騎撥下送于齎咨官所到處,而今此漂民出送事,禮部咨文出來矣,以前頭使行別伸謝悃之意,撰出先通咨文,正書安寶後,同爲順付帶去之地,何如?令曰,依。
又以禮曹言達曰,今此大殿·中宮殿上冊寶,以親上磨鍊乎?敢稟。令曰,謹當自內親上矣。
鄭祖榮,以兵曹言達曰,今日午時量,行大護軍金基厚,謂有鳴冤,擊申聞鼓,依定式下該曹推問,而係是重臣,令攸司稟處,何如?令曰,原情捧入。
又以司僕寺一二提調意啓曰,今此健元陵·元陵·徽慶園幸行時及王世子隨駕時,補把驛馬,勿論遠近道,限五十匹分排,知委各驛,以爲入用之地,何如?傳曰,允。
又以司僕寺一二提調意啓曰,今此健元陵·元陵·徽慶園幸行時及王世子隨駕時,各差備入把馬數磨鍊,別單書入,而其中驛馬,竝令兵曹,依例知委各驛,使之直爲入把,何如?傳曰,允。
又以司僕寺一二提調意達曰,謹依達下,錢文二千兩,輸送內需司之意,敢達。令曰,知道。
又以訓鍊都監言達曰,本局把摠崔垠,身病甚重,勢難察任,改差,何如?令曰,依。
又以禁衛營言達曰,本營字內昭義門北邊體城二間許頹圮兩處,今八月初四日始役,改築之意,敢達。令曰,知道。
又以御營廳言達曰,本廳字內肅靖門東邊第一城廊近處體城四間許及第二城廊近處體城四間許頹圮處,今八月初四日爲始,改築之意,敢達。令曰,知道。
左議政李相璜箚曰,伏以皇天篤棐,元孫誕降,萬年之鴻基永鞏,睿孝上格,聖心勉回,兩殿之顯冊將擧,八域含生,擧皆蹈舞於歡聲協氣之中,區區忭祝,曷有其極?仍伏念臣之忝承藥院除旨,爲日無多,何敢爲陳辭丐免之計,而纔遭至切之私慼,躬自臨視,以此犯染之蹤,冒入淸禁之地,有非敢論,而雖欲出處他所,薰沐赴公,許久離次,亦有臣目下情理之所不能忍者,玆敢宿齋,具箚冒悚瀆聽。伏乞睿慈,曲賜愍諒,許解臣保護之任,俾伸公私,不勝幸甚。取進止。答曰,覧箚具悉卿懇。所懇如是,今姑許副。仍令于朴岐壽曰,此答,遣史官,往諭于左相。
丁亥八月初三日辰時,王世子詣明政殿月臺。文廟釋奠大祭代傳香入對時,行都承旨李止淵,左承旨朴岐壽,右承旨鄭祖榮,左副承旨徐左輔,假注書金權,記事官金大根·成遂默,直提學金鏴,檢校待敎徐憙淳,以次陪立。時至,王世子具翼善冠·衮龍袍,步出賓陽門,相禮前引就縟位,引儀引初獻官,陞詣縟位之左俯伏,相禮贊請跪,王世子跪,香室官員奉香祝,跪授岐壽,岐壽傳捧跪進,王世子受香祝,傳授初獻官柳相祚,相祚跪受興,相禮贊請興,王世子興,相禮前引,降就階下祗送位,相祚奉香祝,由正階出,王世子祗送訖,由賓陽門還內,諸臣以次退出。
上在昌德宮。常參·經筵,以代理停。
自開東至人定,灑雨下雨,測雨器水深四寸六分。
自人定至初五日開東,灑雨下雨,測雨器水深六分。
社稷大祭代傳香罷,還內後,內閣·政院·玉堂·藥房·春坊口傳問安。答曰,知道。
朴岐壽達曰,明日常參,取稟。令曰,停。
李海淸達曰,行大司憲宋冕載呈辭,執義權馥,掌令金秀萬,持平兪章煥·韓鎭㦿未肅拜,掌令劉師坪在外,監察茶時之意,敢達。令曰,知道。
令于朴岐壽曰,禮房承旨馳詣社稷,奉審摘奸以來。
令于徐左輔曰,吏兵批歲抄點下者,依例捧令旨。
令于孔胤恒曰,留院公事入之。
以大護軍金基厚擊鼓原情,令于李海淸曰,今春書答,已悉余意,且本事之全出構捏,亦已洞悉,則今何至於擊鼓乎?勿煩。
以公忠監司徐俊輔狀達,沔川郡守李鍾仁,身病沈重,供職無望,不得已罷黜事,令于徐左輔曰,令該曹口傳差出,催促下送。
以全羅監司李光文狀達,參禮察訪白萬榮賀箋差員,無難稱頉,不得已罷黜事,令于徐左輔曰,令該曹口傳差出,催促下送。
吏曹口傳政事,以趙雲杓爲沔川郡守,李協心爲參禮察訪。
徐左輔,以吏曹言啓曰,公忠左道京試官朴容壽呈狀內,矣身八耋老父,以積月毒痢,方在朝夕危篤之中,目下形症,萬無離側之路云,黃海道都事張敎根呈狀內,矣身素患痰癖之症,當此換節之時,一倍添劇,萬無起動赴任之望云,其親病身病俱如是,則有難强令往赴,公忠左道京試官朴容壽改差,黃海道都事張敎根罷黜,其代試期不遠,竝口傳擬入,何如?傳曰,允。
吏曹口傳政事,以韓鎭㦿爲公忠左道京試官,金周默爲黃海都事。
以義禁府赦單子,令于李海淸曰,胡慶文·李止敬放。
徐左輔,以禮曹言達曰,謹稽謄錄,則每於上尊號時,冊寶造成後,擇日內入,待正日還爲請出,行禮捧進,而亦有百官行禮節次矣,今番則大殿·中宮殿冊寶,伏承自內親上之令,正日請出冊寶一節,自當不爲磨鍊,而自內親上時,不可無百官外庭行禮,此則待中使臨時出傳,同時擧行,恐合事宜,以此添入儀住,而冊寶內入處所及百官行禮處所,以何殿擧行乎?敢稟。令曰,冊寶內入處所,以慈慶殿爲之,門路萬八門爲之,百官行禮處所,以明〈政〉殿爲之。
又以上號都監,以進爵主管堂上意達曰,禮曹郞廳二員,戶曹郞廳一員,尙方郞廳一員,廚院郞廳二員,進爵時郞廳差下事,令下矣。戶曹正郞鄭淵始,禮曹正郞任百能,佐郞沈啓錫,尙衣院僉正李秉奎,司饔院僉正朴宗聞,奉事趙學點竝郞廳差下,使之擧行之意,敢達。令曰,知道。
孔胤恒,以戶曹言達曰,謹奉下令,璿源殿簾帳等,修改吉日,令日官金宜鍾推擇,則今八月初八日卯時爲吉云,以此日時擧行之意,敢達。令曰,知道。
鄭祖榮,以兵曹言達曰,卽接宗廟署入直部將李藎永牒報,則宗廟大門西邊舊築墻垣四間許頹圮云,臣履翼,馳詣看審後,爲先令繕工監,以杻把子堅實圍排,依例樹柵,而衛軍二名定立,限改築間,嚴加守直,令該曹卽速修築,亦令廵邏營門,申飭校卒,各別廵察之意,分付,何如?令曰,依。
又以都摠府言達曰,秋景苑北邊內宮墻一間許頹圮之意,敢達。令曰,知道。
又以兵曹言啓曰,卽接西所衛將張鉉擧牒報,則集城門北邊內宮墻前頹圮連接處二間許,又爲頹圮云,爲先令紫門監,以杻把子及長木,堅實圍排,把守軍,則旣有前把守軍十名矣,五名加把,限修築間,嚴加守直,而連接東所衛將金光運牒報,則秋景苑內宮墻一間許,因雨頹圮云,爲先令紫門監,以杻把子及長木,堅實圍排,把守軍,則銅龍門入直軍八名除出,限修築間,嚴加修直之意,敢啓。傳曰,知道。
又以兵曹言達曰,卽接西所衛將張鉉擧牒報,則集成門北邊內宮墻前頹圮連接處二間許,又爲頹圮云,爲先令紫門監,以杻把子及長木,堅實圍排,把守軍,則旣有前把守軍十名矣,五名加把,限修築間,嚴加守直,而連接東所衛將金光運牒報,則秋景苑內宮墻一間許,因雨頹圮云,爲先令紫門監,以杻把子及長木,堅實圍排,把守軍,則銅龍門入直軍八名除出,限修築間,嚴加守直之意,敢達。令曰,知道。
又以訓鍊都監言啓曰,因兵曹草記,集成門北邊內宮墻前頹圮連接處二間許又爲頹圮處,金虎門入直軍五名除出,與前把守軍,限改築間,一體守直之意,敢啓。傳曰,知道。
又以訓鍊都監言達曰,集成門北邊內宮墻前頹圮連接處二間許,又爲頹圮矣,待晴改築之意,敢達。令曰,知道。
又以禁衛營言啓曰,因兵曹草記,秋景苑內宮墻一間許頹圮處,以銅龍門入直軍八名,哨官一員率領,限修築間,嚴加守直之意,敢啓。傳曰,知道。
又以禁衛營言達曰,秋景苑內宮墻一間許頹圮矣,限修築間,嚴加守直之意,敢達。令曰,知道。
又以兵曹言啓曰,卽接廣智營入直哨官李德升手本,則集春門北邊宮墻舊築四間許頹圮云,爲先令紫門監,以杻把子,堅實圍排,依例樹柵,卽速修築,而把守軍兵,廣智營入直軍十五名除出,限改築間,嚴加守直之意,分付,何如?傳曰,允。
又以兵曹言達曰,卽接廣智營入直哨官李德升手本,則集春門北邊宮墻舊築四間許頹圮云,爲先令紫門監,以杻把子,堅實圍排,依例樹柵,而卽速修築之意,敢達。令曰,知道。
又以訓鍊都監言達曰,集春門北邊宮墻四問許頹圮矣,待晴改築之意,敢達。令曰,知道。
又以禁衛營言達曰,本營千摠尹明儉,身病猝重,勢難察任,改差,何如?令曰,依。
李海淸,以刑曹言達曰,兵曹移文內,闕門出入,何等審愼,而卽者徐有圭爲名人,冒着吏胥服色,攔入現捉,此等無嚴之類,不可尋常處之,照法嚴繩,以杜後弊云,故聞甚驚駭,攔入人徐有圭,卽地捉來,照法嚴勘次捧遲晩之際,謂以爲父訟冤,書納原情內,以爲,矣身父,一段危忠,惟知爲國,必死力討肇源之逆節,反爲陷害,㦧被酷禍,竟作島中之冤魂,爲人子者,一縷未滅之前,固當汲汲訟冤,而第聞闕庭之設鼓,以來臣子鳴冤之路也。纔經襄事,慟冤崩迫,益切罔極,不顧禮節,以此衰麻之身,變着吏胥之服,從敦化門西挾入,直抵設鼓之處,㧪鼓泣擊,見者甚衆,事當捧原情,卽地入達,而入直騎堂,抑何心腸,迺匿擊鼓之事,謂之攔入而毆打逐出,必欲壅蔽天聰,自犯欺罔之科,似或未詳肇賊之凶逆,而有此阻搪耶?矣身春間鳴錚之時,附上矣父之未徹之疏草,而留中不下,未布朝廷,尙稽國人共誅之義也,今因事端,玆控矣父之疏辭,其槪曰,爲父訟冤,仰格君心,使其父當刑除刑,將死復生,而以矣身不肖無狀,忱誠淺薄,控辭率略,私而莫伸父冤,上而徒煩睿聰,俯仰懍蹙,如窮無歸,念彼凶徒之構陷矣父,愈往愈㦧,而殺告之三及,甚於曾子,毁言之日至,有若卽墨,觀其所誣之條列,固當闔門就戮,而矣父之生出獄門,矣身之到配蒙放,莫非寬仁之特恩,憐恤之睿念,上天曲軫於全保,而奸黨惟欲其必殺,王府之加杖,係是法外,而爲廷尉者,以其姻好,爲賊報仇圍籬之壓簷,旣非國典,而爲禁郞者,聽嗾操緃子奴之通涉,亦無朝飭,而爲士倅者,受嘱防禁,諸所經遭,一切相反於付生安置之聖意,一子一力,不得救視,一飮一洗,無以勸試,而首尾兩朔,終爲餓死之孤魂,古今穹壤,豈有如矣身情理之冤酷崩慟者哉?欲言而胸先塞,欲書而淚爲血。嗚呼,矣父之橫罹非辜,死於非命,莫不由於肇賊父子滅口之計,而矣身之父,以斷斷丹衷,不顧死生,唯知爲君父復讎,爲國家討賊,而爲渠仇嫉,禍及于身,噫,肇賊之甲戌凶圖逆節,將不知至於何境,而幸賴時相之嚴斥,未得售計,其時禍機,人孰不膽掉骨顫,且況矣身父未徹疏睿覧之後,願忠之臣,直言之士,無一討賊,而尙此寥寥者,一自矣身父橫死,匿其憤惋之心,畏彼凶毒之鋒,不欲先聲請誅,而肇賊之威勢,至於此極矣。第以龍秀之原情言之,所謂鳴冤,一無近似於凶圖之辨明,而不能掩其父之逆節,金基厚之上書觀之,其所發明,無非窮遁之辭,而只著綢繆之狀,至以肇賊之疏言之,厥罪所犯,無辭自明,則初無盤覈之請,敢以橫逆等語,猥雜說去,苟有一半分北面於邸下之心,其無嚴無憚,寧至此耶?第念矣父以是被誣之顚末,已大槪控,庶幾淵鑑之俯燭,而及夫按達之後,當矣父納招之時,非但病眩不省,嚴問之下,且以悚惶莫措,唯以負罪自引,而未得一一陳暴,生而飮恨,死不瞑目,玆敢捫心瀝血,申訴于天,伏願哀矜而特加照燭焉。所謂人命枉死,矣身之父,在官及歸,邊邑獠俗,期欲感化,兩載捧糴,民不受杖,獄無滯囚,且一萬五千石隱逋,宮穀準捧,而無一徵族,無一被罪,凡於有罪者,輒先曉諭而戒飭,終不悛改則懲治,重者棍不過七八度,輕者亦無過三四度,十八朔爲吏,一無以杖得病而死,數百名官屬之所睹,十三面民人之所知,至於七人之致命,專是構誣,則顧何足辨說,而其曰,安時憲之死,無論各邑,新官排朔,或以除拜日,或以辭朝日計之,皆是例也,矣身之父,乙酉七月十六日除拜,二十日下直,八月二十二日到任,而前官,以六月瓜遞,且爲貶罷,八月念前之廩捧,皆自用之矣。時憲,以其時由吏,主管會計,故使之考例,以辭朝日,新舊排朔,區別劃付,而此非斑駁執詰之事,何故罪渠,以至五朔相持,再用惡刑,屢次決棍乎?一杖之不加,一刑之不用,前官亦知,而今忽以虛錄被罪之時被刑之數,欲爲立的者然,其所捏無,胡至此極?且曰,時憲妻之優憤成病而死者,尤不滿一哂,李義福之逐出其姪,不給衣食,金大坤之子婦冤死,不爲葬祭,事係倫常,而屢入廉問,略治示戒,政不可已者,況十度之棍,旣是歇杖,屢朔後身死,亦不但以踰限言,則其曰,雖與杖下卽斃,差有間焉,俱是備經惡刑,惡刑卽何刑,其曰,究其事由,竝出橫徵,蹟其死囚,均是杖傷,橫徵何所謂,杖傷何所驗,皆是抑勒說去者也。至於李義福妻之身死云云,尤未可知者也。其曰,尹基玉·金華謙之死,尹之子得倫之潛商,旣發於李庭駿之所告,金之子應坤之潛商,且露於潛商輩之轉告,則其所懲治,法固宜然,今曰,尹·金兩漢,驚怯生病,竟至身死,夫尹基玉之八十癃病,金華謙之屢年沈疾,其死無怪,而且其父之病不病,非官長所知,其子之冒禁潛商,自有一律,則略治其罪,亦可謂法輕,而乃以其父之死,謂之由我之目,在所難免,是豈成說乎?尹得倫惡刑云云,尤無是也,而周牢者一經縛懸,㾗在平生,驗其兩股,可知其虛無,金應坤亦自査所推問,故俱是歇治,而當者初無所傷,則其父之死否,況何可論?潛商事,非但在法當禁,且昨秋九月營關別飭,不啻截嚴,故以是申飭矣。其後數朔,以潛商之水蔘,潛賣於灣商事,有面報有民告,有潛商輩互相告奸,而爲十餘名,故付諸査所,推問捧侤,而潛商輩,或推蔘於灣商,或以賣蔘錢持來,自該所言稟,故禁物露捉,屬公當然,蔘爲一百三十餘本,而適値遞任,未暇劃付,盡置本邑,以待營邑之區處,錢爲一千二百五十兩,而添出官用一百八十五兩合錢一千四百三十五兩,買田付官廳,防給民戶之所納雉鷄,其數爻也,其劃付也,一邑皆知,至若譏察,則産蔘各邑,例以年年差定,而自邑擧行,故只許其出而已,今此潛商綻露者之所納以蔘以錢之區劃者外,夫豈有一毫勒徵於譏察之理也?譏察中綻露潛商者多,而渠輩自知潛商之一律,故混稱譏察,欲掩其罪而構誣官長者也。潛商之冒錄名姓,虛張數爻,已極罔測,今乃一從其言之猶爲不足,加增人物,不啻十倍,大而金銀蔘之幾斤,小而貂鼠㺚之一領,無非虛詤說去,惟欲構陷,如此理外行不得之事,不待條辨而可知,所謂査監,每當査事,輒出三四人,自來已然,而楚邑倉弊與隱逋,矣父赴任之初,欲以査正,擇出二十餘人,以了査事,蓋數人行査,每患循私,故多數定監,以爲相制禁奸之方,而革弊捧逋之後,欲使擧行邑事,因而置之,則所謂別設査所,又定査徵監官,以爲捧蔘云者,豈可預料其一周年未來之事,爲潛商而別設査所乎?夫潛商之付諸査所而擧行者,俾爲當者曲輸情款,衆論毋敢容私也,其所爲說者,未知何故,各倉監色處査徵穀事,楚以數十年來,弊瘼滋興,至於倉謬十三條之多,而監色之侵漁日極,民生爲困瘁日甚,乃以七千還戶,至于乙酉,只爲一千六百三十八戶,而餘民,益不堪其苦,擧皆荷擔而立,矣父査櫛倉謬,視事三朔,痛革其弊,卽降戶拔戶例·不受例·合授例·唐米代捧例·種穀代捧例·爻案例·臥還例,加分也·濫觴也·斛內也·攫取也·釣鯤也·乞穀也十三條是已,推給其穀於民戶,兩年蒙惠,力爲三萬餘石之太,革弊諸條,欲使永遵,以爲刊規,而自來謀利之類,與監色輩,幻弄國穀,翻作私穀,留倉作奸者査出折米,爲二千一百七十四石零,又疊分條査得,八百三十一石零,昨年監色,復爲作奸於合受·不受·加分·臥還等名色,而奸民輩,不有禁飭,乃授其例,故査出穀二千五百四十五石零,吏民和應,弊源難防,毋以更給其穀於民戶,竝爲劃付於各面各庫各廳,以防民斂,各面則以米二百五十五石,錢一百四十兩,大同·雇馬兩庫,則米四百二十八石零,各廳則買田劃付價五千四百十六兩,以錢劃付一百五十兩,別付帖下米八百二十六石零,錢六百九十五兩,儒生接料與峰把將卒鹽醬條及軍器別備火藥五十斤,鉛丸一萬七千四百介,作軍服十六件,喇叭·旗鎗·軍幕·朱氈笠等物,廵牢服色,官舍修理等各項所入等錢,爲八百五十九兩三錢零,已上劃付,如是斑斑,至夫臥還,每有見捉,本來官用之謬例,而矣父則在官首尾,輒設饌物,日以饗儒鄕軍吏,且貿貼藥丸劑,廣濟衆民,又以米錢,賙給四窮,夫所謂又耗,自是官用,而此爲數百年由來之例,則今謂之矣身父創出,全然爽實,其外別耗·別剩之名色,亦不啻在官時不知,今始初聞者,其所謂都合八千餘石云者,非但沒着,其虛張數爻,尤可見構誣之狀,其曰捧賂差任,無論首任下班,每當差出,各使薦望劃出,至正至公,設邑罕有,而今反以聯錄姓名,布列物種,抑勒構陷,罔有紀極,第有一言可辨者,設若其言潛商處金銀茸貂,旣曰幾斤幾兩,又此差任人處以金銀茸貂價懸錄者,亦多其數,已錄金銀茸貂之外,又有金銀茸貂之不知其數者,此雖動一國之力,不過數朔,難以辦得,則有非一邑之所擬議其虛妄之說,推此可知。其曰,官奴致百·行一正錄永得徵出錢,渠以官奴,或屢百石負逋,或盜吞廳財,或負庫用,而及當倉穀捧逋,廳庫査正之時,各自現露負犯,故分付該掌收殺,則當者之赤立與否,有不可顧,今乃曰勒徵取用者,未知何據也。文蹟自有,不必煩陳,至於民人處勒捧云者,全是無理之事,雖急構誣,又何其虛謊之甚也。且道達所謂未輸去錢萬餘兩,矣身父一自到任之後,爲念民間錢荒之弊,官廳廩穀與各項排朔,一不發賣,始自昨冬,才爲作錢,果未及輸來矣。若係非理之物,則當預先區處,以掩其跡,豈可留他而使人知之?其曰冤徵人處分給云者,實未知冤徵者何人,是何虛妄之至此?此外諸條,事甚鄙瑣,言之汚口,私心痛冤,無大無小,而屑屑仰瀆,極涉猥越,不爲悉辨,道達之全數構誣,按覈之百般抑勒,惟視肇賊之勢力,全無行査之公正,矣父之被誣,一至此甚矣。嗚呼,罪惡如此,不死至今,未暴父冤,奄過埋葬,窮天之哀,極地之痛,不欲晷刻偸生,得聞母病,纔自墓來,而冤枉抑塞,按住不得,冒入脩門,敢以擊鼓鳴冤。伏願邸下,特垂鑑察,仍下矣父疏留中者,明示廷臣,亟正肇賊之當律,昭雪矣身父被誣橫死之冤,千萬血祝,原情本末,槪如是矣,爲父訟冤,係是聖世不可已之事也,爲國討賊,廼爲臣子當然底道也。惟願覧此後,無如騎堂之護黨操縱,卽達矣身之供狀,俾正忠逆之分,快雪橫被之冤,而攔入闕門之罪,無辭遲晩矣。徐有圭攔入之罪,固當考律勘處,而稱以爲父訟冤,論人罔測,其所爲說,關係甚重,有非臣曹所可擅斷,徽裁,何如?令曰,攔入禁門,肆然擊鼓,荒誣之說,益甚於今春原情,不可薄勘,考律遠配。
又以刑曹言達曰,以徐有圭捧供草記,令曰,攔入禁門,肆然擊鼓,荒誣之說,益甚於今春原情,不可薄勘,考律遠配事,令下矣。謹按大典通編訴冤條,有曰,冒濫上言,事理重者,依上書詐不以實律論,大明律詐僞條,有曰,上書詐不以實者,杖一百徒三年,當依此律勘處,而徒年之定配近道,雖是法例,旣承遠配之令,徐有圭,杖一百收贖後,咸鏡道洪原縣,定配所押送之意,敢達。令曰,知道。
奉朝賀李肇源書曰,伏以臣,不忠不忠,死罪死罪,窮獸被搏,尙能自鳴,鬼魅迷方,終有所止,而今臣則頂天履地,此生無歸,眞禽獸之不若,而鬼魅之不及也。臣自遭春間罔極之凶誣,進不能拘身司敗,恭俟斧鑕,退不能引刀自決,白見冤狀者,誠以臣子擊鼓之後,仰戴日月之至明,奉佩勿煩之飭令,徒知感泣之居先,終不自請其辨覈者,此亦臣之死罪也。彼又一番再番,自處以沬血飮泣之義,驅臣以極逆大憝,則夫論人惡逆者,必有十分無疑,明白可執之贓案,然後始可以推上朝廷,不然則是誣也,其時凶言,彼果親聞而親睹耶?抑得之於所傳聞耶,若得之傳聞云,則傳之者,又必有其人,到此地頭,臣何庸一毫自明?只願下臣廷尉,與彼對質,彼言若誣,則自有反坐之當律,彼若非誣,則臣固當甘心就戮,臣精爽飛越,崩迫靡指,未暇緩聲而知裁,玆效古人獄中上書之義,泥首席藁,冒萬死呼籲。伏乞离明,特降嚴覈之令,以重王章,以存國體焉,臣無任云云。答曰,覧書具悉。卿之橫被誣害,前已洞悉,則卿雖萬萬崩迫罔措,余意則已得所定,且言出於仇怨矣,人孰信之乎?究覈云云,徐萬修身故之後,今何指的?其勿更煩。
刑曹判書李勉昇書曰,伏以天休滋至,文孫誕生,大德必得,徽號將上,萬年昌熾之慶,基業永鞏,八域蹈舞之情,小大惟均,臣以攔入闕門罪人徐有圭捧招事,纔已草記矣,見其原情,則稱以其父未徹之疏,以李肇源甲戌年間事,張皇聲罪,無非不敢言不忍聞之說也。果如有圭所供之辭,則是何等極逆大憝耶?其在主辱臣死之義,明張致討,不可晷刻少緩,苟出於挾憾而構陷,則誣人反坐之律,亦不可一日仍置,只以朝家刑政言之,關係逆節,至登招案,而置之不問之科者,古今天下,寧有是耶?蓋以此事,國言之喧藉已久矣,今於囚供露出之後,不卽洞劈明辨,以判人鬼,則不但輿情之憤鬱而已,國體之虧損,尤當如何?玆附執藝之義,猥陳短章。伏乞离明,明賜處分,極許窮覈,使王章伸而世道靖焉,臣無任云云。答曰,覧書具悉。事沒㾗着,年且久遠,到今究覈,果非可論矣。
刑曹參議柳鼎養書曰,伏以臣,見差於社壇秋享薦爼之官,纔入齋所,不得與長僚會坐於攔入罪人徐有圭捧供之時,取見其原情,辭意有萬萬驚惋,心骨俱顫者,夫父子,天倫之至情也,其父雖犯死罪,爲其子者欲其生,萬端痛迫之情,旣切于中,則嚴畏之誅,有不暇顧,或疾聲呼籲,仰首哀鳴,乞以身,代以贖其命,如漢之緹嫈,梁之吉翂者,未必不爲仁人君子之所哀矜,而彼有圭之自以謂鳴冤者,稱有其父未徹之疏,乃以口不敢道筆不敢書至凶至㦧之說,滿紙臚列,始旣鳴金於在囚之日,今又擊鼓於已死之後,加人以極逆之目,置人於罔測之科,噫嘻痛矣。其言是實,被告者,覆載之所不容,其言是誣,造言者,晷刻之所難貸,小事不可屬之漫漶,況人鬼之所關係,處乎匹夫,不可置之䵝䵢,況重臣之已崇顯者乎?臣職非言官,雖不得直請嚴鞫,而決不當自本曹循例勘律,有若尋常攔入者然,玆敢忙陳執藝之章,仰瀆崇嚴之聽,伏願离明,亟降處分焉,臣無任云云。覧書具悉。已諭於判堂之書矣。
丁亥八月初四日辰時,王世子詣明政殿月臺。社稷秋享大祭代傳香入對時,行都承旨李止淵,左承旨朴岐壽,右承旨鄭祖榮,左副承旨徐左輔,假注書李殷相,記事官金大根·成遂默,直提學金鏴,檢校待敎徐憙淳,以次陪立。時至,王世子具翼善冠·衮龍袍,步出賓陽門,相禮前引就縟位,引儀引初獻官,陞詣縟位之左俯伏,相禮贊請跪,王世子跪,香室官員奉香祝,以次跪授岐壽,岐壽傳捧跪進,王世子受香祝,傳授初獻官完城君爔,爔跪受興,相禮贊請興,王世子興,相禮前引,降就階下祗送位,爔奉香祝,由正路出,王世子祗送訖,由賓陽門還內,諸臣以次退出。
上在昌德宮。常參·經筵,以代理停。
自開東至人定,灑雨下雨,測雨器水深一寸二分。
自人定至初六日開東,灑雨下雨,測雨器水深一寸。
藥房提調李羲甲,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴岐壽達曰,明日常參,取稟。令曰,停。
孔胤恒達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
朴岐壽達曰,右承旨鄭祖榮,左副承旨徐左輔,今日不爲仕進,竝卽牌招,何如?令曰,依。
備忘記,近來科弊之莫可奈何,思之痛心,言之憤惋矣,豈意取士之公法,反爲取怨之一事耶?凡在掌試之臣,若有一半分畏法向國之誠,則寧或有是,寧或有是?忘國蔑公,斁法循私,其可曰忠乎逆乎?惟其忠逆之分,在於公私之間,凡今各道掌試之官,自相勉飭,一念恢公,以忠逆二字,着在心上,毋敢或忽,則庶可免忘公行私之歎,且勿以慶科,一毫泛歇於嚴束操縱之際,無或抵罪,無或有悔,階前萬里,從當有照燭之道矣。
令于朴岐壽曰,承旨有闕之代,旣承下敎,前望單子入之。
承旨前望單子入之,金鏴·安光直代點。
令于朴岐壽曰,都承旨許遞。
令于朴岐壽曰,新除授承旨,竝卽爲牌招。
朴岐壽啓曰,吏曹郞廳來言,臺諫有闕,政事,取稟。傳曰,政官牌招開政,如有違牌,勿爲呼望。
有政。吏批,判書趙萬永進,參判李羲準家在城外,參議金炳朝進,左承旨朴岐壽進。以鄭東煥爲司諫,金元根爲輔德,權敦仁爲禮曹參判,南寅老爲同敦寧,李相璜爲內醫院都提調,趙容和爲司僕正,康國龍爲直講,柳英根爲敦寧判官,兼持平朴容壽減下,戶曹正郞鄭淵始仍任事承令。
兵批,判書南履翼病,參判李瀅夏病,參議崔命顯入直進,參知黃燾病,同副承旨孔胤恒進,同知加設單金見臣,護軍李止淵·朴宗喜·尹郁烈·具信喜·李貞坤·元永麟,副護軍沈英錫·尹載鍵·李亨謙·柳弘源·申緖·李宗祥·李周豐·尹明儉·李應會·金宅基·朴敬鎭·趙德永·尹喜豐·李德謙·金宗淳·金時和·權灝·柳聖台·兪漢宗·李慶蕃·李煥懋,以上竝單付。
以右承旨鄭祖榮,左副承旨徐左輔牌不進罷職令旨,令于朴岐壽曰,只推。
以右承旨安光直牌不進罷職令旨,令于朴岐壽曰,只推。
朴岐壽,以上號都監都提調意達曰,本都監郞廳敦寧府判官趙雲杓,移拜外任矣,其代以前縣監李海存差下,使之察任,而時無職名,令該曹口傳付軍職,以爲冠帶常仕,何如?令曰,依。
兵曹口傳政事,副司果單李海存。
又以內醫院提調意達曰,姑降內醫金珪·安橚·秦慶煥,還陞御醫,何如?令曰,依。
孔胤恒,以兵曹言達曰,五衛將金益範,慶熙宮衛將宋景圭,文臣兼宣傳官趙秉鉉,俱以病難供職,呈狀乞遞,竝改差,何如?令曰,依。
又以都摠府言達曰,貳極門西邊內宮墻一間半許,頹圮之意,敢達。令曰,知道。
又以兵曹言啓曰,卽接東所衛將成鼎源牒報,則貳極門西邊內宮墻一間半許,因雨頹圮云,爲先令紫門監,以杻把子及長木,堅實圍排,把守軍,則建陽門入直軍十名除出,限修築間,嚴加守直之意,敢啓。傳曰,知道。
又以兵曹言達曰,卽接東所衛將成鼎源牒報,則貳極門西邊內宮墻一間半許,因雨頹圮云,爲先令紫門監,以杻把子及長木,堅實圍排,把守軍,則建陽門入直軍十名除出,限修築間,嚴加守直之意,敢達。令曰,知道。
又以訓鍊都監言啓曰,因兵曹草記,集春門北邊宮墻四間許頹圮處,廣智營入直軍十五名除出,將校一人率領,限改築間,嚴加守直之意,敢啓。傳曰,知道。
又以訓鍊都監言達曰,本局把摠權友仁,身病甚重,勢難察任,改差,何如?令曰,依。
又以禁衛營言啓曰,因兵曹草記,貳極門西邊內宮墻一間半許頹圮處,建陽門入直軍十名除出,哨官一員率領,限修築間,嚴加守直之意,敢啓。傳曰,知道。
又以禁衛營言達曰,貳極門西邊內宮墻一間半許頹圮矣,限修築間,嚴加守直之意,敢達。令曰,知道。
行大司憲宋冕載,行大司諫朴齊一,執義權馥,掌令金秀萬,持平兪章煥等箚曰,伏以臣等,伏見秋曹堂上上書答下者及徐有圭原情草記達下者,誠不勝沬血飮泣之至。噫嘻,蓋自甲戌以來,國言喧藉,指目有歸,凶謀逆節,昭不可掩,而以其氣燄,鉗制一世之故,人莫敢先發,至于今忍戴一天,此政我東方臣子未嘗一日忘者也。漢祿之罪,國人所共知,而天討久而始行,今日大論之發,雖云晩矣,亦可見天理之孔昭,有罪者終莫逃矣。惟彼李肇源,地閥何如,受恩何如,而乃其包藏凶禍,讎視國家,以莫敢誰何之勢,蓄無所不爲之心,故乃有此至凶至㦧之謀,不忍不敢之說,苟使有圭之供,出於挾憾構陷,則誣人惡逆,固有當律,而此非有圭一人之言,卽擧國共公之憤,秋堂請覈,事體卽然,而其實不待盤覈,眞贓斷案,綻露無餘矣。且以渠書言之,秋堂書已上之後,渠便是待鞫之罪人,焉敢自同無故,晏然投章乎?卽此可知其眼無國法,無嚴無忌之狀,而渠若欲請質,則何不於春間徐萬修在時,而今欲與有圭對質者,爲其㓕口之後,或有掉脫之路也,究其情節,去益叵測,漢祿罪關先大王,而我大朝殿下,不得不誅之,今肇源罪關我大朝,而邸下,安得以容貸之乎?衷情所迫,相率齊籲。伏乞睿明,廓揮剛斷,亟令王府,設鞫得情,快正典刑,俾王法伸而亂賊懼焉。取進止。答曰,省箚具悉。卿等姑先遞差矣。
應敎林翰鎭,副應敎朴齊明,校理李是遠·李淵祥,修撰鄭知容,副修撰柳致睦·姜泰重等箚曰,伏以臣等,卽伏見秋堂書答下者,以事沒痕着,年且久遠,到今究覈,果非可論爲答,繼又徐有圭考律遠配之令,臣等相顧愕貽,不勝憂憤之至。噫嘻,似此關係至重之事,豈可以在久遠而不爲追究,沒㾗着而不思窮覈,使其言未辨虛實,俾群情轉益駭惋乎?設令徐有圭之供,只出於挾私逞憾之計,此言已發之後,固不可不到底嚴覈,以明國家之典憲,況其爲說,下寧作證,明白可據,則其何可一任掩置,不賜處分,以致王章未擧,輿論愈激乎?徐萬修雖已身故,其子旣自立證,其言果實也,則設施凶謀者,宜伏必誅之罪,其言或虛也,則誣人惡逆者,當被反坐之律。伏乞亟令王府,嚴加盤覈,期於得情,俾國法伸而輿憤洩焉。取進止。答曰,覧箚具悉。爾等更勿煩瀆。
同副承旨李海淸書曰,伏以臣,得見秋堂書本及徐有圭納招者,讀之未半,心膽欲墜,毛骨俱竦。嗚呼,此卽甲戌年間流播之說,而其言也,耳不忍聞,其計也,口不忍道,國言喧騰,指有所歸,特其發之者,有圭之言,而其事則擧一世共公之憤也。噫嘻,亂臣賊子凶圖逆節,振古何限,而豈有如李肇源之至慝且㦧者哉?父子兄弟,爭據權要,蝨附倖門,蚓結凶徒,撑腸拄腹,都是禍心,凶謀悖論,莫不主掌,貪鄙根於天性,而惟勢利是趨,名義絶於人理,而視國是爲仇,至發窮天地亘萬古至凶絶悖罔測不道之說而極矣。凶圖則耇·輝之所不敢,逆節則龜·祿之所未有,前乎肇源,豈有肇源,後乎肇源,亦豈有肇源?齎憤忍痛,凡爲幾年,而以其關係至重,證左未彰也,故聲討尙此不加,輿論去益如沸,今幸秋曹執藝,情節盡露,固當嚴施邦憲,不可晷刻容貸,而睿度包涵,兪音此靳,朝野齎憤,容有其極?且況渠敢以常人自處,稱以鳴冤,肆然陳章而請質,無嚴無憚,胡至此極?渠眞有可辨之冤,苟欲請質,則何不於春間有圭擊錚之時也,前之所以不敢請質者,言者生存,自知其無辭可明而然也。今忽以請質等語,眩惑於言者身故之後者,計雖急於迷亂,跡自著於反拙,不待盤覈,眞贓自綻,凡今日環東土含生之倫,孰不欲明張致討,北首爭死而司直之地,迄此稽緩,臣竊爲之慨歎也。臣職忝惟允,衷憤轉激,敢效匡救之義,兼陳沬飮之忱。伏乞离明,穆然澄省,明降處分,以光睿德,以伸王法焉,臣無任云云。答曰,覽書具悉。爾非論事之任,而妄作出位之言者,豈非樂禍乎?爾則施以投畀之典。
司諫洪永觀書曰,伏以臣,卽伏見秋曹罪人徐有圭之原情及秋判執藝之書,則有不勝骨顫膽掉,直欲無生者矣。噫,甲戌以後云云之說,卽爲今日臣子者所不忍言所不敢道之凶謀逆節也,蓋自十餘年來,國論沸騰,指目有歸,而特以關係至重,證案未露,公議愈久而愈菀,聲討宜擧而未加,逮至今春,徐有圭擊錚之供,竟未頒下,李龍秀申聞之辭,亦無明白,由是而衆口難掩,輿憤轉激,今於秋判之書出,而有圭之供露矣。夫李肇源之於徐萬修,自來仇隙,世所共知,若使有圭之供,出於含怨而報復,則誣人反坐,自有當律,如其不然,則此何等人鬼之關,忠逆之判,而置之於勿問之科乎?今以供辭觀之,則線脈證左,俱有可覈之端,覈而得實,則無將不道之誅,其不可一刻容貸也,明矣。秋堂執藝之論,卽一國共公之言,而終始靳持,不賜從兪,睿度雖出於包容,而刑政大欠於覈實,且肇源自鳴之書,又何其放恣無嚴也?見今公議拂鬱,處分未下之前,肆然以人類自處,乃敢陳章者,已萬萬唐突,全沒忌憚,而況渠之請以對質云者,此何言也?苟有眞箇對質之冤,則何不於春間自鳴之時,而今此萬修身故之後,自以爲面質無人,乃敢發口,欲作眩亂之計者,尤是渠難明之斷案,則究覈之道,豈無指的,懲討之義,亦豈可以久遠而不嚴乎?伏乞离明,念忠逆之不可混置,察輿情之不可終遏,亟令王府,嚴加鞫覈,以爲明國是靖人心之地焉,臣無任云云。答曰,覧書具悉。今此陳書,出於懲討乎,出於挾雜乎?只請究覈,則容或爲說,而乃以無忌憚難明之斷案等句語,歸人於惡逆之科,人心之不良,胡至此極?且此重臣之處地位望,固何如,而豈可若是論斷乎?如爾喜事之徒,不可以臺臣而勿論,今姑施以刊削之典。
持平韓鎭㦿書曰,伏以亂賊惡逆,從古何限,而豈有如今番秋曹罪人徐有圭原情中所告之至凶絶悖者乎?臣覧之未畢,心骨俱寒,蓋自甲戌以後,凶說流行,擧國喧騰,萬口難掩,十手同歸,爲世指目,厥惟久矣。噫,彼李肇源,亦是海東臣子,非禽獸夷狄之類,則何忍以此等凶國之謀,懟天之計,萌之心而發諸口也?此正天下所無之極變,載籍初有之大憝,此事之播傳世間,聞者憤惋,而以其所關,則莫重莫大,其心則至凶至慝,而朝廷之上,迄未見明辨聲罪之擧者,實爲群下懲討不嚴之罪也。今則秋判之書旣出,而有圭之供,塗諸耳目矣,是豈一刻掩置容貸於覆載之間者哉?且臣於肇源對辨之章,尤有所萬萬驚憤者,當此輿情如沸,公憤愈激之時,以若負犯,肆然陳書,已是僭越,而有若自暴,請以對質者,抑未知其計何所居也,苟欲請質,何不於向春自鳴之書,而今於當者身故之後,始以請質爲辭,前後異說,窘遁莫甚,祕計則雖出於眩亂,情節則自歸於就服,眞贓盡露,斷案已成,執藝之論,大可見公議所在,而不賜從兪,群情抑塞,且於肇源書答下者,有所仰復者究覈之前,何以認其誣與不誣,而人雖仇怨,言旣公論,則亦豈可以人廢言哉,以邸下至明至睿,雖欲包容之寬貸之,何不念及於關係之重大,輿憤之莫遏也耶?伏乞离明,亟降處分,嚴加鞫覈,以爲闡明大義,壹靖世道之地焉,臣無任云云。答曰,覧書具悉。爾則遞差矣。
上在昌德宮。常參·經筵,以代理停。
自巳時至人定,灑雨下雨,測雨器水深四分。
自人定至初七日開東,灑雨下雨,測雨器水深三寸。
朴岐壽達曰,明日常參,取稟。令曰,停。
安光直達曰,大司憲·執義·掌令一員,持平二員未差,掌令劉師坪在外,監察茶時之意,敢達。令曰,知道。
金鏴達曰,右副承旨徐左輔,今日不爲仕進,卽爲牌招,何如?令曰,依。
令于金鏴曰,凄風冷雨,連日不止,盈野已登之穀,其將受傷甚多,言念民事,寢食靡安,祈晴祭,令該曹不卜日設行。
令于金鏴曰,祈晴祭香祝,當詣仁政殿親傳,該房知悉。
令于金鏴曰,當該承旨,從重推考。
安光直,以兵曹言達曰,明日祈晴祭,王世子親傳香時,本曹堂上陪衛二員,當爲備員,而參知黃燾有身病,無以進參,令政院稟令變通,仍令該曹,以在京無故人,口傳差出,待下批牌招,以爲備員之地,何如?令曰,依。
安光直達曰,因兵曹草記,明日祈晴祭,王世子親傳香時,本曹堂上陪衛二員,當爲備員,而參知黃燾有身病,無以進參,令政院稟令變通,仍令該曹,口傳差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參知前望單子入之,閔鼎秀代點。
吏曹,兵曹參議單閔鼎秀,參知單崔命顯。
令于金鏴曰,右副承旨·同副承旨許遞,旣承下敎,前望單子入之。承旨前望單子入之,權敦仁·金炳朝代點。
令于金鏴曰,吏曹參議有闕之代,旣承下敎,前望單子入之。吏曹參議前望單子入之,金道喜代點。
金鏴達曰,卽者宗廟署官員來言,永寧殿西門瓦子墜落處,提調一員,當爲奉審,而都提調韓用龜有身病,提調趙萬永以別入直,不得擧行云,何以爲之?敢稟。令曰,許遞,旣承下敎,前望單子入之。宗廟提調前望單子入之,朴宗薰代點。
金鏴達曰,事變假注書李冀楨,身病猝重,勢難察任,改差,何如?令曰,依。
李冀楨改差,代以洪履信爲事變假注書。
洪履信有頉,代以金奎燮爲事變假注書。
以右副承旨徐左輔牌不進罷職令旨,令于金鏴曰,只推。
金鏴啓曰,吏曹郞廳來言,臺諫有闕,政事,取稟。傳曰,前望單子入之。臺諫前望單子入之,大司憲趙鐘永,大司諫李文會,執義崔時淳,掌令李毅遠,持平鄭日泰·李履熙落點。
金鏴,以上號都監都提調意達曰,本都監提調禮曹判書趙鐘永,移拜大司憲矣,都監事役方殷,職務相妨,所帶臺職,今姑許遞,何如?令曰,依。
兵曹口傳政事,大護軍單趙鐘永。
令于安光直曰,明日出宮門路,以貳極門爲之。
金鏴,以禮曹言達曰,祈晴祭,令該曹不卜日設行事,令下矣。四門禜祭,不卜日,今初八日爲始,設行三日而止事,知委,何如?令曰,依。
又以禮曹言達曰,卽接宗廟署所報,則永寧殿西門東北角朴工上瓦子十餘張及西南角朴工上瓦子十餘張,今日雨後墜落云矣,此與正殿頉處有異,慰安之節,不爲磨鍊,修改之役,待日晴擇吉擧行,何如?令曰,依。
又以禮曹言達曰,卽接穆陵參奉所報,則本陵大王陵上庚酉方曲墻五尺五寸,外面頹落,甲卯方曲墻六尺五寸,外面頹落,懿仁王后陵上辛戌方曲墻六尺五寸,外面頹落云矣,外面頹落,與內面有異,慰安奉審等節,不爲磨鍊,改築之役,待日晴擇吉擧行,何如?令曰,依。
又以禮曹言達曰,卽接顯陵參奉所報,則本陵大王陵上曲墻辰巽方三尺五寸許,外面頹落云矣,外面頹落,與內面有異,慰安奉審等節,不爲磨鍊,而補築之役,待日晴擇吉擧行,何如?令曰,依。
安光直,以兵曹言達曰,今此健元陵·元陵·徽慶園幸行時,各差備所把驛馬,別單磨鍊以入,而本曹驛馬外不足之數,依前例,京畿驛馬十五匹補把事,分付本道之意,敢達。令曰,知道。
又以兵曹言達曰,謹依達下,標紙錢二千兩,輸送內需司之意,敢達。令曰,知道。
又以都摠府言達曰,貳極門東邊內宮墻一間許,缺落之意,敢達。令曰,知道。
又以兵曹言啓曰,卽接東所衛將成鼎源牒報,則貳極門東邊內宮墻一間許,半邊缺落云,爲先令紫門監,以杻把子及長木,堅實圍排,而把守軍,則與全頹有異,建陽門入直軍五名除出,限修築間,嚴加守直之意,敢啓。傳曰,知道。
又以兵曹言達曰,卽接東所衛將成鼎源牒報,則貳極門東邊內宮墻一間許,半邊缺落云,爲先令紫門監,以杻把子及長木,堅實圍排,而把守軍,則與全頹有異,建陽門入直軍五名除出,限修築間,嚴加守直之意,敢達。令曰,知道。
又以兵曹言達曰,卽接訓鍊都監旗牌官趙榮麟手本,則通化門越邊含春苑墻垣五間許頹圮云,爲先令繕工監,堅實圍排,依例樹柵,卽速修築,而衛軍二名定立,限改築間,嚴加守直,亦令巡邏營門,申飭校卒,各別廵察之意,分付,何如?令曰,依。
又以都摠府言達曰,建陽門東邊內宮墻二間許頹圮之意,敢達。令曰,知道。
又以兵曹言啓曰,卽接東所衛將成鼎源牒報,則建陽門東邊內宮墻二間許,因雨頹圮云,爲先令紫門監,以杻把子及長木,堅實圍排,把守軍,則係是建陽門傍近,以元把守軍,晝察夜廵之意,敢啓。傳曰,知道。
又以兵曹言達曰,卽接東所衛將成鼎源牒報,則建陽門東邊內宮墻二間許,因雨頹圮云,爲先令紫門監,以杻把子及長木,堅實圍排,把守軍,則係是建陽門傍近,以元把守軍,晝察夜廵之意,敢達。令曰,知道。
又以扈衛廳大將意達曰,別將金鐘謙,身病猝重,勢難察任,改差,何如?令曰,依。
又以訓鍊都監·禁衛營·御營廳言達曰,卽接東關王廟守直官所報,則本廟東邊墻垣四間許頹圮云,爲先堅實圍排,待晴合力改築之意,敢達。令曰,知道。
又以禁衛營言達曰,謹依達下,標紙錢文二千兩,輸送于內需司之意,敢達。令曰,知道。
又以御營廳言達曰,謹依下令,錢文三千兩,輸送內需司之意,敢達。令曰,知道。
又以禁衛營言啓曰,因兵曹草記,貳極門東邊內宮墻一間許半邊缺落處,建陽門入直軍五名除出,哨官一員率領,限修築間,嚴加守直之意,敢啓。傳曰,知道。
又以禁衛營言達曰,貳極門東邊內宮墻一間許半邊缺落矣,限修築間,嚴加守直之意,敢達。令曰,知道。
又以義禁府言達曰,同副承旨李海淸,施以投畀之典事,承令達下矣。李海淸,平安道定州牧投畀,而以書答內辭意,具罪目,依例發遣府書吏,押送配所,何如?令曰,依。
應敎林翰鎭,副應敎朴齊明,校理李是遠·李淵祥,修撰鄭知容,副修撰柳致睦·姜泰重等書曰,伏以臣等,聯陳盤覈之請,未蒙兪允之音,衷情如沸,憂憤轉激,玆敢相率更籲,而伏見諸臺臣書答下者,處分過中,或削或遞,臣等尤不勝憂慨之至。噫,彼李肇源窮凶絶悖之罪,卽今日臣子之所共必誅者也。今此諸臺所論,實出於明張之義,而邸下乃反過加摧折,不賜改納,使王章未伸,輿憤愈鬱,此豈辨忠逆嚴懲討之意哉?臣等職忝論思,不容泯默,玆又聯綴短牘,粗效匡救之忱。伏乞离明,淵然深思,亟寢諸臺臣刊削遞差之令,仍令王府,嚴加鞫覈,俾天計得行,公憤快洩焉,臣等無任云云。答曰,覧書具悉。被罪者之言,若皆出於公,則何必罪乎?爾等勿煩。
副提學鄭基善書曰,伏以臣於日昨,退自享綴,病淹床玆,猥控由單,獲蒙恩暇,竊自幸專意刀圭,賴以調病,際伏聞館僚議進箚本,以臣忝居長席,有所簡示,而迹違暇告,名阻聯籲,自不勝伏枕徊徨,不寐耿耿。仍伏念天下萬世,莫嚴者忠逆之分,一或相混,國無以爲國,人不得爲人,五常之義,昭揭日星,十惡之列,懸法象魏,此人主之所惕然深省,而爲人臣者之所大懼也。今徐有圭之秋曹爰辭,卽一上變之急書,滿紙張皇,心膽俱驚,以其言則不忍不敢,以所係則至重至大,加人以惡逆之名,置人於罔測之科,如其實也,大憝之不容誅也,如其誣也,反坐之不可緩也,此誠忠逆之分,而人鬼之關,不可使䵝而不章,混而無辨,姑置之藏信藏疑之域明矣。秋堂執藝之論,事體得宜,而書答靳兪,盤覈不加,臣誠愕貽,莫曉睿意之攸在也。苟謂言出仇怨,計在逞憾,則政宜痛辨,以正造言之罪,苟爲念軫世家,恩推全保,則尤不可使因仍掩覆,指目自在,白首齎冤,沒齒難容,邸下何惜而不爲是也?見今公車日積,群議莫遏,而不惟不從,荐加威罰,司直之地,遽下削籍,出納之臣,蒼皇去國,擧措過中,景色愁沮,竊恐輿情之拂鬱,轉成激磯,民口之壅決,難於防川,自此以往,朝著無寧靖之期,豈不大可憂哉?職忝論思,義難泯默,玆敢冒進短章,仰瀆睿聰。伏乞离明,念忠逆之不可混置,察公議之不可終拂,亟令王府,嚴加鞫覈,臺臣刊削之典,承宣投畀之令,竝卽收還以靖世道,以慰人心焉,臣無任云云。答曰,覧書具悉。已諭於諸答,勿煩。
副校理趙萬協書曰,伏以惟天惟祖宗,眷佑我家邦,元孫篤生,寶籙無疆,兩殿定號,縟儀將擧,環東土數千里,內而大小臣工,外而億兆生靈,莫不蹈舞懽虞,而臣忝在百僚之末,遭逢無前之洪休,慶忭之忱,尤有所自倍矣。第伏念臣,姿性庸愚,知識蒙昧,幸占科第,猥忝仕籍者,居然十六年于玆矣。每荷不遺之聖眷,屢叨匪分之職名,春坊通列,玉署淸銜,無不次第歷揚,有若倘來者然,每承除旨,只增悚恧,粵在仲春,我邸下代聽之初,臣以館職,獲登筵席,做錯非細,致有大僚請罷之擧,臣承命退出,惶汗浹背,以若情踪,復叨淸班,實非始望之所及,而忽於月前,伏奉睿旨,以臣爲弘文館副校理,至承馹召之令,顧臣無似之質,何以得此於淸明之世也哉?且驚且惶,罔知措躬之所矣。臣於是職,由前則有踰分冒據之嫌,由後則致昧例損體之失,館一步,便成鐵限,焉敢爲抗顔進身之計,而適値慶禮,爲參賀班,不得不暫時出膺,而今若因玆蹲冒,則有愧廉防。伏乞睿慈,特令選部,鐫削臣所叨之職,以重公器,以安微分,不勝幸甚。臣旣不以見職自居,則雖不得隨衆聯參,而事在目下,不容泯默,敢此附陳焉。臣卽伏見秋堂書答下者,以事沒㾗着,年在久遠,到今究覈,果非可論爲答,繼又有徐有圭考律遠配之令,臣繞壁彷徨,不勝憂惋之至。噫嘻,關係至重,義在沐浴,則豈可以沒㾗着在久遠,不爲追究乎?今此徐有圭之言,旣有丁寧作證,明白可據,則其何可一任掩置於䵝昧之中,使王章未伸,輿情駭惋乎?伏願亟令王府,嚴加盤覈,期於得情,斷不可已也,臣無任云云。覽書具悉。已諭於諸答,勿煩,亦勿辭察職。
上在昌德宮。常參·經筵,以代理停。
自開東至酉時,灑雨下雨,測雨器水深二寸。
祈晴祭代傳香罷,還內後,內閣·政院·玉堂·藥房·春坊口傳問安。答曰,知道。
安光直啓曰,來十一日,朝參日次矣,敢稟。傳曰,停。
金鏴達曰,明日常參,取稟。令曰,停。
金炳朝達曰,大司憲未差,執義崔時淳,掌令劉師坪,持平李履熙在外,掌令李毅遠,持平鄭日泰未肅拜,監察茶時之意,敢達。令曰,知道。
金鏴達曰,來十一日,輪對日次矣,敢稟。令曰,當次人受點,後日次待令。
又達曰,右承旨朴岐壽,今日不爲仕進,卽爲牌招,何如?令曰,依。
又達曰,同敦寧南寅老,除拜後過三日不爲出肅,依定式推考警責,仍卽牌招察任,何如?令曰,依。
令于安光直曰,右副承旨·同副承旨分詣受香諸處,奉審摘奸以來。
令于金鏴曰,十一日文臣製述爲之,處所以魚水堂爲之,十三日吏文製述爲之,處所以魚水堂爲之。
金鏴達曰,今十五日眞殿親行酌獻禮祭文,當爲製進,大提學金履喬,待明朝牌招,使之製進,何如?令曰,依。
鄭祖榮達曰,明日傳香禮房承旨,當爲齋宿,右承旨朴岐壽,所當牌招,而拘於廳規,不得請牌,何以爲之?敢稟。令曰,牌招。
金鏴啓曰,吏曹郞廳來言,臺諫有闕,政事,取稟。傳曰,前望單子入之。大司憲前望單子入之,柳相祚落點。
鄭祖榮,以奎章閣言達曰,原任直閣鄭基善,當爲候班進參,而時無職名,令該曹,口傳付軍職,何如?令曰,依。
兵曹口傳政事,護軍單鄭基善。
安光直,以兵曹言達曰,宣傳官任百觀,身病猝重,時月之內,無望供職,呈狀乞遞,侍衛之職,不可久曠,改差,何如?令曰,依,以文臣堂上口傳差出。
兵曹口傳政事,以金元根爲宣傳官。
以公忠監司徐俊輔申本,魯城·石城稅穀竝載船致敗,不飭之地方官泰安郡守具定默罷黜事,令于鄭祖榮曰,令該曹口傳差出。
吏曹口傳政事,以金殷相爲泰安郡守。
鄭祖榮,以禮曹言達曰,卽接宗廟署所報,則今日雨後,南神門西邊內墻一間半許頹圮云矣,正殿至近之地,有此墻垣之頹圮,不可無慰安之擧,慰安祭,不卜日,今初九日設行,修改之節,待日晴,擇吉擧行,何如?令曰,依。
又以禮曹言達曰,卽接永禧殿官員所報,則今日雨後,正殿南邊內墻一間許頹圮云矣,正殿至近之地,有此墻垣之頹圮,不可無慰安祭,不卜日,今初九日設行,修改之節,待日晴,擇吉擧行,何如?令曰,依。
又以吏曹言達曰,宗廟慰安祭大祝,前都事權大肯,永禧殿慰安祭大祝,前執義權馥塡差,而時無職名,竝令該曹,口傳付軍職,何如?令曰,依。
兵曹口傳政事,副司果單權馥·權大肯。
以右承旨朴岐壽牌不進罷職令旨,令于金鏴曰,只推。
金鏴,以吏曹言啓曰,今番歲抄中,前牧使趙存中,當入於罷職秩,而臣曹不能照檢,未免見漏矣,曚不覺察,臣則惶恐待罪,而歲抄法意,本自嚴重,不可仍置,前牧使趙存中罪名,別單書入之意,敢啓。傳曰,知道。勿待罪。
鄭祖榮,以司饔院監膳提調意達曰,今日監膳時,供上生鮮,以腐傷體小者待令,故屢次點退,萬無改備之路,日勢漸晩,雖不得不捧入,而莫重供上,如是不謹,揆以事體,萬萬痛駭,當該貢人,今方令攸司嚴繩,而貢人等呼訴內,霖雨連仍,江水大漲,八江之內,設網無路,四處廣求,擧皆空還,明日日下生鮮,將至闕供之境,不勝罔措云,臣之不能檢飭,惶恐待罪,而在前如此之時,曾有稟旨變通之事,而莫重御供,自下不敢擅便,惶恐敢達。令曰,限潦退封進,爾其勿待罪。
安光直,以兵曹言啓曰,卽伏見京畿監司徐長輔狀啓,則本道進上封進時,敦義門,明日爲始,開閉一節,令兵曹稟旨分付爲辭矣,敦義門,依前例令政院,臨時請出標信開閉,何如?傳曰,允。
又以兵曹言達曰,卽接慶熙宮衛將李孝植牒報,則興化門北邊墻垣三間許及武德門西邊墻垣五間許頹圮云,爲先令繕工監,把子圍排,卽速修築,而亦令廵邏營門,申飭校卒,限改築間,嚴加廵察之意,分付,何如?令曰,依。
又以兵曹言啓曰,卽接南道參軍金翊根牒報,則禁衛營所授敦義門南邊體城一間半許及昭義門南邊新倉後體城六間許頹圮云,爲先令繕工監,堅實圍排,分授軍門,卽速修築,而兩處把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以禁衛營言啓曰,本營字內昭義門南邊新倉近處體城六間許及敦義門南邊體城一間半許頹圮處把守軍兵,令該軍門,量宜定送事,自兵曹草記矣,哨官各一員,出番鄉軍各二十名,嚴飭定送,限修築間,輪回守直之意,敢啓。傳曰,知道。
又以禁衛營言啓曰,因兵曹草記,建陽門東邊內宮墻一間半許頹圮處,係是建陽門傍近,以元把守將卒,限修築間,晝察夜廵之意,敢啓。傳曰,知道。
又以禁衛營言達曰,建陽門東邊內宮墻一間半許頹圮矣,限修築間,晝察夜廵之意,敢達。令曰,知道。
行大司諫李文會箚曰,伏以,噫嘻痛矣,秋曹罪人徐有圭之供辭出,而李肇源甲戌年窮凶絶悖之語,肆發於金基厚之家者,月日有稽,指的丁寧,繼而有三司承宣之齊討,則其凶謀異圖,所由來者漸,眞贓狼藉,國論沸騰,凡今日北面於庭者,莫不骨顫而膽掉,實是載籍以來所無之君讎國賊也。盤覈得情,不容晷刻少緩,而執藝之請,兪音尙靳,言事之臣,竄削相繼,處分過中,輿情轉激,如許大憝,因循容貸,則其將國不國而人不人,思之及此,寧不懍然而心寒哉?沬飮之極,不暇緩聲,忙陳短箚,伏願邸下,克恢睿斷,亟令王府,設鞫嚴覈,明正王法,以言獲罪之承宣臺臣,一竝反汗,以光睿德焉。取進止。答曰,覧書具悉。已諭於諸批,更勿煩瀆。
掌令李毅遠書曰,伏以臣,跧伏窮鄕,跡罕京輦,今已三十有餘年矣。見値國家曠前之大慶,爲參嵩呼之班,粗效跛躄之起,仍又病淹旅邸,不省戶外之事,及叨見職之後,得接堂書臺箚,始知有徐有圭之秋曹爰辭,而李肇源窮凶絶悖之說,塗人耳目。噫嘻,自載籍以來,此何等大變也?以其言則不忍不敢,以其計則至㦧至慝,聞者髮豎,思之骨顫,爰辭若誣,則誣人惡逆,固有反坐之律,而如其不誣,則君讎賊,不可晷刻容貸,此所以秋堂盤覈之請,諸臣聲討之章,相續於公車,而乃邸下,旣靳兪許,或加摧折。嗚呼,忠逆相混,則國不得爲國,人鬼不辨,則人不得爲人,古今天下,寧有如許刑政耶?輿情去益憤鬱,國論去益沸騰,此而不劃卽嚴覈,明正典刑,則主辱臣死之義,果安在哉,沬血飮泣之忱,其可遏乎?臣病中蹶起,不覺魄,玆陳短章,仰瀆睿聽,伏願邸下,淵然深思,廓然快斷,亟令王府,嚴鞫得情,以正王法,承宣投畀之令,臺臣刊削之罰,一竝還收,以光睿德,不勝幸甚,臣無任云云。覧書具悉。已諭於前批,更勿煩瀆。
丁亥八月初七日辰時,王世子詣仁政殿月臺。祈晴祭親傳香入對時,行都承旨金鏴,右副承旨安光直,同副承旨鄭祖榮,假注書金權,記事官金大根·成遂默,檢校待敎徐憙淳,以次陪立。時至,王世子具翼善冠·衮龍袍,乘輿出貳極門,至協陽門外,相禮贊請降輿,王世子降輿,相禮前引,由仁政殿東門入就縟位,引儀引諸獻官,陞詣縟位之左俯伏,相禮贊請跪,王世子跪,香室官員奉香祝,以次跪授鏴,鏴以次傳捧跪進,王世子受香祝,以次傳授諸獻官,諸獻官以次跪受興,相禮贊請興,王世子興,相禮前引,降就階下祗送位,諸獻官以次奉香祝,由正階出,王世子祗送訖,相禮前引,由東門出,過協陽門,贊請乘輿,王世子乘輿,由貳極門還內,諸臣以次退出。
上在昌德宮。常參·經筵,以代理停。
元孫宮順娩三七日,大殿·中宮殿·世子宮,內閣·政院·玉堂單子問安。答曰,知道。世子嬪宮單子問安。答曰,知悉。藥房口傳啓曰,日間世子嬪宮氣候,何如?元孫宮氣候,何如?日屆三七,臣等不勝歡欣慶忭之忱,敢此問安。答曰,知道。嬪宮氣度,安順,元孫宮氣度,亦平安,萬萬慶幸矣。
藥房口傳達曰,日間嬪宮氣候,何如?元孫宮氣候,何如?日屆三七,臣等益不勝歡欣之忱,敢此問安。答曰,知道。嬪宮氣候,平安,元孫氣度,康順,奇幸而日屆三七,益切喜幸矣。
金炳朝達曰,行大司憲柳相祚,掌令李毅遠,持平鄭日泰未肅拜,執義崔時淳,掌令劉師坪,持平李履熙在外,監察茶時之意,敢達。令曰,知道。
金鏴達曰,明日誕辰相値,常參頉稟之意,敢達。令曰,知道。
令于金鏴曰,傳香承旨馳詣宗廟·永禧殿,奉審摘奸以來。
令于金炳朝曰,大司諫許遞。
令于金鏴曰,寥寥無言之世,姜泰重獨言我過失,褒㢡之典,不用於此,而用於何處,旣承下敎,副修撰姜泰重,大司諫除授,仍卽牌招察任。
金鏴,以成均館大司成意達曰,照訖講時,一所試官朴潞壽,二所試官李景在·李根友俱有實故,不得擧行,令政院稟令變通,以爲備員捧講之地,何如?令曰,依。
金鏴達曰,因成均館草記,今此照訖講時,一所試官朴潞壽,二所試官李景在·李根友,俱有實故,不得擧行,令政院稟令變通事,依下矣。合有變通之道,何以爲之?敢稟。令曰,改差,令該曹口傳差出。
吏曹口傳政事,照訖講一所試官朴潞壽有頉代趙秉鉉,二所試官李根友有頉代李鼎在,李景在有頉代權大肯。
金鏴,以上號都監都提調意達曰,本都監郞廳工曹佐郞徐鴻輔,身病猝重,勢難察任,今姑改差,其代以前判官徐秉淳差下,使之察任,而時無職名,令該曹口傳付軍職,以爲冠帶常仕,何如?令曰,依。
兵曹口傳政事,副司果單徐秉淳。
以右承旨朴岐壽牌不進罷職令旨,令于金鏴曰,只推。
金鏴,以禮曹言啓曰,來九月初九日,大殿·中宮殿上尊號後,親臨頒敎陳賀處所,以何處磨鍊擧行乎?敢稟。傳曰,明政殿爲之。
又以禮曹言達曰,來九月初九日大殿·中宮殿上尊號後進爵時,王世子所進致詞,纔已睿製以下矣。王世子嬪所進致詞及先後唱樂章,竝令文任撰出,公主致詞,左命婦致詞,右命婦致詞,宗親致詞,儀賓致詞,戚臣致詞,竝令承文院擧行,何如?令曰,依。
又以禮曹言達曰,來九月初九日大殿·中宮殿尊號冊寶,王世子自內親上時,王世子所進致詞箋文,王世子嬪所進致詞,竝令文任撰出,大殿·中宮殿陳賀時百官所進致詞箋文,世子宮陳賀時百官所進致詞,亦令承文院·藝文館擧行,何如?令曰,依。
又以上號都監都提調意達曰,謹考都監儀軌,則玉冊簡數,每貼或用五簡,或用六簡,而自都監臨時稟定矣,壬辰丙申上號時,每貼用五簡,壬戌嘉禮時,用六簡,今番則何以爲之乎?敢稟。令曰,五簡爲之。
又以上號都監都提調意達曰,本都監事役方殷,而郞廳戶曹正郞李謙秀,今番進爵時,以其所帶職掌,多有擧行之事,不無掣礙之端,本都監郞廳戶曹正郞李謙秀,進爵時擧行郞廳戶曹正郞鄭淵始,相換差下,各令專管察任,何如?令曰,依。
安光直,以備邊司言達曰,曾於癸未,以包蔘失利,不可不矯捄,故元定數二百斤外,加定八百斤,草記蒙允,行之數年矣。潛商漸熾,包價無利,公用將至減縮,象譯轉益凋殘,目今事勢,實有一時不得挨過之慮,自今年爲始,癸未加定八百斤外,加定二十斤,從便入送於曆節兩行,而隨時增減,毋敢濫雜之意,分付該院,至於潛商一款,前後飭禁,不啻截嚴,而法無有施,弊固自在,若有一分紀綱,寧敢如是?更爲措辭關飭於産蔘諸道及平安監司義州府尹處,以爲嚴加禁戢,毋或如前慢忽之地,何如?令曰,依。
又以都摠府言啓曰,中日習射技放,自明日當爲擧行,而謹稽謄錄,則三七日後設行時,砲放有待下敎擧行之例,今番則何以爲之乎?敢稟。傳曰,依己巳年例爲之。
又以兵曹言達曰,卽接南道參軍金翊根牒報,則禁衛營所授敦義門南邊體城一間半許及昭義門南邊新倉後體城六間許頹圮云,爲先令繕工監,堅實圍排,分授軍門,卽速修築之意,敢達。令曰,知道。
又以訓鍊都監·禁衛營·御營廳言達曰,卽接東關王廟守直官所報,則本廟東邊墻垣前日頹圮處,連十三間,又爲頹圮云,爲先堅實圍排,待晴合力改築之意,敢達。令曰,知道。
又以禁衛營言達曰,本營字內昭義門南邊新倉近處體城六間許及敦義門南邊體城一間半許頹圮矣,修築則待晴擧行之意,敢達。令曰,知道。
副修撰姜泰重書曰,伏以今年雨澤之極備,殆挽近所無,以諸道申本而觀之,兩西之漂渰,已極驚心,而乃者水涸之節,有此淫潦之不止,淒風冷雨,浹日連宵,小瀆大川,變陸成江,垂成之穀,傷損殆盡,近峽去處,因冷成腐,沿江所在,隨水盡沒,指日登場,望絶糊口,則終歲勤動之民情,當復如何?不寧惟是,頹壓渰溺之慘,想必多有,而將不知害了幾箇人命矣,思之及此,寧不寒心?臣昨伏見令旨下者,憂民之言,誠心惻怛,至有寢食靡安之敎,祈晴之祭,不日設行,臣竊仰邸下此言,有足以孚格上下,弭災而召和矣,臣固欽仰感歎之不暇,而第伏念以邸下一初淸明之政,一念憂愛之心,求所以致此之由,而不能得,且天之於今日,眷佑之亦不可謂不厚矣,新舊邦之命,篤錫胤之慶,以永鞏我億萬年無疆之業,而邸下上答天心,下循人情,遇慶歸美,揄揚我大朝·中宮殿功德之顯,大號已定,寶冊將擧,則邸下尊親之孝,可以格天矣,吉祥之洊,萬民歡忭,和氣之協,庶穀登足,瑞應之來,固其宜也,而近日之雨,又何汗漫而不知收,年穀之未免始豐而終歉也,臣竊究之於天人應感之理,則在天之雨澤,卽人主之爵賞也,雨以潤物,而恒雨則咎,爵以勸人,而濫爵則慢,以時而不可恒,待功而不當濫,而且況位曰天位,祿曰天祿,職曰天職,則人主之命官授職,不過代天章命,而非人主之所得以私者也。傅說之告高宗曰,惟治亂在庶官,官不及私昵,惟其能,自古聖王之重名器不輕授者,爲是故也,臣竊伏見邸下,代聽之後,陞資者幾人,被擢者幾人,位躋二器,人帶經筵之銜,朝授緋玉,夕入銀臺之望,値慶覃恩,自古有例,而凡今日躁進而驟升者,未必皆歷試論定,積仕考績之人,則未知別有可錄之才,可酬之功否乎?以至惟允之地,除遞無常,前望之下,添書居多,體天造化之妙,臣不得以知,而以臣愚見,亦未知進退之皆由於能否,惟簡之允合於望實,則爵賞之不可謂不濫也,人主一心之得失,上天之休咎斯應,如影隨形,如鼓響桴,甚可畏也,況明有可致之失,而何蘄其無示警於上耶?臣不欲傅會經傳,妄談天人,如漢儒五行之傳,而至於爵賞之濫,而淫雨之咎,應感之未敢曰,無其理也,則以是而論今日致之之由,亦非臣妄言也。且箕聖洪範,以貌言視聽思,分配於雨暘煥寒風,而五事之允脩,入徵之以時,則天人之際,類應之機,聖人之所垂戒也,臣不敢曰,某事失某徵應,如先儒所譏,而伏願邸下,念上天垂佑之仁,惕一時示警之意,因慶祥而益勉致祥之道,遇災沴而益求消災之方,反己責躬,恐懼修省,勵精不懈於始勤,持心每軫於終怠,則一心上不祈之祈,已先圭璧之禱,而佇見暘雨之時,百穀之成矣。臣頃陳愚見,塵瀆睿聰,伏承留念之音,未見採納之實,固知迂拙之言,不摡睿衷,而旅次漏床之中,澒洞之憂,徹夜繞壁,轉輾不寐,略綴文字,敢冒萬死一言之,惟邸下,赦其狂妄而澄省焉,臣無任云云。覧書具悉。自余代聽之後,今爲幾許月?寂然無一人之言余過失,今爾乃爲此忠愛之言,在余可謂藥石,可不存心而存戒?爾其勿辭,隨事盡言。
吏曹判書趙萬永書曰,伏以惟天惟祖宗,默佑陰隲,篤生元孫,以鞏我宗社無疆之基,而運際亨嘉,諸福畢臻,猗歟我兩殿殿下,盛德巍勳,誕膺顯號,寶冊將擧,縟儀載涓,此實我東方千一之會也。小大臣民,歡欣蹈舞,擧在於春風和氣之中,如臣無似,猥叨直宿,誠雖自切,勞於何有?賞功之典,至蒙晉秩,臣於是,急於祝慶,未遑辭遜,不得不冒沒趨謝,而實非臣一日之所敢自安也。仍又伏念臣,庸材鈍質,濫竊寵權,旣掌戎政,又握銓柄,兜攬之不足,蹲據之已久,畢竟顚沛,卽其所料,控辭一念,憧憧于中,而只緣事會之相妨,逃遞不得,晏然若固有者,是豈臣本情然哉?乃者儒臣之書出,而臣之罪戾,尤無所自逃矣。其所臚列中經筵銀臺等句語,乃指臣近日通擬事也。曾經銓任之通經筵,已行三司之擬銀臺,卽政格也,其遲其速,其早其晏,惟在於政官之備其人,元無可否於其間,則臣不過循例照望而已,何嘗以此念及於招謗,而人之爲言,今至於此,臣心危怖,無地自容,臣固不敢以平說之言,强欲自引,而其書則出於論事,其事則關於銓注,又安能默然無辦乎?且臣所處,殊異於衆,願忠之悃,人一己百,而緣臣僨誤,以致貽累於官方,臣雖萬死,何以自贖?到今官職去就,卽其餘事。伏乞离明,俯賜諒察,亟削臣本兼諸任,仍收新授資級,以重公器,以謝人言,千萬幸甚,臣無任云云。答曰,覧書具悉。儒臣之言是矣,卿何深引乎?勿辭行公。
行大司憲柳相祚疏曰,伏以天休滋至,元孫載誕,睿孝上格,徽號已定,萬世昌熾之基,從此永鞏,八域蹈忭之情,曷有其極?伏念臣,職忝大夫之後,病滯畎畝之間,爲參賀班,扶曳登道,葵誠縱切於傾陽,縟儀莫逮於呼嵩,來伏闕外,恭竢逋慢之誅,不意憲府除旨,特降於夢想之外,伏未知邸下,何取於微臣,而恩數之鄭重至此也。夫都憲之職,任重而責備,除非言議風采聳動人耳目者,莫宜居之,今臣以草野賤品,得藉先蔭,濫躋卿月,而才不足以振肅朝綱,學不足以匡救闕失,而數朔之內,誤恩再加,揆分度義,萬不近似,臣之被人嗤點,姑置與論,得不有損於則哲之明,難愼之義乎?終宵懍惶,實不知措躬之所也。且臣積歲沈痼之疾,近添長途沾濕之祟,百症叢發,四到不分,僵伏旅次,萬無供職祗事之望,玆敢忙貢短章,略暴情實。伏乞睿慈,特垂矜諒,亟令鐫遞,使公器重而私分安焉。臣於近日事,竊有所骨顫膽掉,按住不得者,敢此仰陳焉,臣卽伏見秋判李勉昇書本,則李肇源不敢言不忍道之凶說,出徐有圭之供,而以國言之喧藉已久爲言,且以諸臣之書觀之,或曰,蓋自十餘年來,國論沸騰,指目有歸。或曰,甲戌以來,國言喧藉,凶謀逆節,昭不可掩。或曰,此是甲戌年間流播之說,而擧一世公共之憤。或曰,甲戌以後凶說流行,擧國喧騰,或曰,丁寧作證,明白可據,其所爲說,如出一口。苟如是,則肇源之凶謀逆節,不待有圭之供,而綻露無餘矣。邸下以沒㾗着在久遠爲答,而反罪言者,臣於此,不勝憂慨之至。蓋天下之極惡,無過於逆,臣子之共憤,莫切於逆,而情節如彼其難掩,輿論因此而愈激,固不可一刻容貸。伏乞睿慈,特令王府,嚴加盤覈,快正邦憲,且臺諫國家論事之臣,承宣喉院出納之任,設使所言過中,恐不當如是摧折,況其言旣出於共憤之輿議,削之黜之,實爲明政之累,卽令還寢,以安人心,不勝幸甚,臣無任云云。答曰,攬書具悉。已諭於諸批,勿煩,卿其勿辭行公。
贊善吳熙常書曰,伏以景祿發祥於元孫,邦基增鞏,顯號載揚於大朝,睿孝克闡,吉慶齊湊,神人胥悅。仍伏念臣,欺誣竊寵,積犯違逋,居恒惴惴,若負大何,値玆大小蹈舞之辰,區區微諒,又末由致身周衛,粗伸犬馬之誠,其闕禮虧分,罪尤難逭。竊擬露章自列,而嚴畏囁嚅,不意斯際,內下匪頒之錫,忽洎於賤臣,至令守土之臣,齎宣蓬蓽,臣拜稽祗領,而恩出非常,滿心惶忸,有不暇以榮爲喜也。噫,臣未嘗一日出而供職,登雷肆之席,侍溫文之容,則初蔑可紀之勩,詎可與夙夜之賢當事服勞者,一視而混施哉?睿衷縱出於飾慶,恩典大沙於濫褻,在明廷綜覈之政,匪直失嚬笑之宜,苟探其本,卽臣冒據匪據之故耳,前後控辭,非止一再,而忱誠鮮薄,未蒙回照,曠歲虛縻,靡有了期,將見充隱之譏,復作於今日,是由臣而厚玷邸下一初淸明之化,臣每念及此,不覺氷炭交中,中夜屢興也。伏望离明,特垂財諒,收還臣所被恩齎,俾重事體,仍令永鐫臣職名,用昭懋實之政,不勝大願也,臣無任云云。答曰,攬書具悉爾懇。爾其勿辭領授。仍令于鄭祖榮曰,此下答,遣史官,往諭于贊善。
司諫鄭東煥書曰,伏以臣,年已衰邁,病又貞痼,自春徂夏,跧伏鄉廬,自同疎逖之蹤,恒抱戀結之誠,屬値國家無前之慶會,蹈舞懽忭之忱,豈敢或後於跛躄之起,而適得泄痢,時月淹苦,身委床笫,跡阻班聯,義分都虧,怵惕靡措,少幸痊可,未敢偃處,自力擔舁,纔入城闉,亞諫新除,已至踰日,自顧無似,何以得此?見今大論方張,虛縻增悚,豈可自處以新從下土,敢或緩聲於明張致討乎?噫嘻,秋堂執藝之書上,而徐有圭之原情始發,有圭聲討之言出,而李肇源輩逆節畢露,本事之關係,果何如?厥罪之干犯,果何如?其所綢繆者,至㦧至慝,其所和應者,不忍不敢,梟腸獍肚,蛇盤蚓結,謂天可欺,謂時可乘,凶謀之設施,聞之骨顫,禍機之醞釀,思之髮竪,國無三尺則已矣,如果有之,無將之誅,不道之律,不施之於此等大憝,而將安所用哉?甲戌以來迄今十有餘年之久,而不能覈發根窩,快施誅殛,已是失刑之大,今於指目有歸,情踪自露之後,猶復掩置,不之鋤治,則亂臣賊子,其將無所懲畏,接踵而起,寧不大可懼哉?雖以有圭之供,直歸之於挾憾報怨之計,其言旣如彼,則固不可不亟加窮覈,不容緩討,況其張皇臚列,俱有端緖,丁寧指說,可執贓案,其何可晷刻容貸,使王章未伸,輿憤愈鬱乎?臣謂徐有圭原情中所指告之凶逆,爲先竝令頭質,一一訊覈,期於得情,亟施當律,斷不可已也。今此懲討之擧,卽一國公共之論,而公車日積,群情莫遏,惟邸下,不惟不從,又從以摧折之,出納之臣,至被譴謫,司直之地,亦繼削遞,不意一初之政,有此過中之擧也。伏乞离明,克恢睿度,承宣及臺臣處分,竝令收還,使天討行而公議伸焉,臣無任云云。攬書具悉。已諭於諸批,勿煩。
上在昌德宮。常參·經筵,以代理停。
世子宮誕日,大殿·中宮殿,內閣·政院·玉堂·朝廷二品以上·六曹堂上口傳問安。答曰,知道。世子宮,內閣·政院·玉堂·春坊·朝廷二品以上·六曹堂上單子問安。答曰,知道。世子嬪宮,內閣·政院·玉堂·春坊口傳問安。答曰,知悉。
朴岐壽啓曰,明日聖節望闕禮,依例爲之之意,敢啓。傳曰,知道。
又達曰,明日聖節望闕禮習儀,再明日座堂,三明日貞陵忌辰祭齋戒,十三日·十四日明陵忌辰祭齋戒正日,十五日眞殿酌獻禮相値,常參頉稟之意,敢達。令曰,知道。
金炳朝達曰,行大司憲柳相祚,掌令李毅遠,持平鄭日泰未肅拜,執義崔時淳,掌令劉師玶,持平李履熙在外,監察茶時之意,敢達。令曰,知道。
令于朴岐壽曰,吏文製述,以十六日退行。
金奎燮奉令在外,代以李敏衡爲事變假注書。
令于金鏴曰,輔德有闕之代,旣承下敎,前望單子入之。
輔德前望單子入之,安光直代點。
令于金鏴曰,承旨有闕之代,旣承下敎,前望單子入之。
承旨前望單子入之,李紀淵代點。
金鏴達曰,新除授行右承旨李紀淵,卽爲牌招察任,何如?令曰,依。
朴岐壽啓曰,卽者禮曹郞廳來言,明日宗廟·永寧殿·永禧殿秋奉審時,本曹判書,當爲進參,而判書未差,次堂例不得擧行云,未差之代,政官牌招,開政差出,何如?傳曰,前望單子入之。
禮曹判書前望單子入之,趙鐘永落點。
金炳朝達曰,明日聖節望闕禮習儀,兩司侍臣,當爲進參,除在外外,未肅拜人員,竝待開門牌招,何如?令曰,依。
以大司諫姜泰重牌不進罷職令旨,令于金炳朝曰,只推。
以咸鏡監司金啓河狀達,永興等邑民家漂頹,人物渰死事,令于鄭祖榮曰,聞甚矜惻,元恤典外,別加顧助,如有生前身還布,竝蠲蕩,埋置奠接之方,令道臣出力優助事,分付。
鄭祖榮,以都摠府言達曰,今日入直內三廳武兼禁軍及軍兵等,當爲中日習射技,而誕辰相値,不得設行之意,敢達。令曰,知道。
朴岐壽,以吏曹言達曰,貞陵忌辰祭獻官預差,前參知黃燾塡差,而時無職名,令該曹,口傳付軍職,何如?令曰,依。
兵曹口傳政事,副護軍單黃燾。
金炳朝,以司饔院都提調·提調意達曰,各道所封物膳,例皆前期封進,而今此誕日物膳中,公忠道所封生鰒,尙不來到,其所擧行,萬萬駭然,當該道臣,爲先從重推考,封進官,亦令該府拿問處之,遲滯委折,使之査實馳達,何如?令曰,依。
行右承旨李紀淵書曰,伏以臣,卽伏奉喉院除旨,牌召儼臨,積違之餘,義當蹶,而第臣於前副修撰姜泰重上書,有瞿然慙恧者,臣之向來亞尹之除,以資秩則特擢也,以職名則添書也,至於經筵之銜,又卽濫通者也,自顧無似,僥冒至此,尋常兢懼,若無所容,今玆譏斥之來,殆若專屬臣身,何可諉之以異於露名,而不思所以自處乎?朝詣起居之班,而不敢祗肅兼銜者,蓋欲自存廉隅,而見叨雖曰宿趼,私義實難冒膺,玆敢甘犯違傲,略陳衷懇。伏乞睿慈,俯垂鑑諒,特令還收已陞之秩,刊改已通之望,以謝人言,以安賤分焉,臣無任云云。答曰,覽書具悉。卿不必深引,勿辭行公。
上在昌德宮。常參·經筵,以代理停。
藥房都提調李存秀,提調李羲甲,左副承旨朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭祖榮達曰,合辭許久闕達,事甚未安。除在外外,未肅拜人員,竝卽牌招,何如?令曰,依。
又達曰,備邊司郞廳來言,今日賓廳日次,而聖節望闕禮習儀相値,不得來會云矣,敢達。令曰,知道。
朴岐壽達曰,今日聖節望闕禮習儀時,憲府則監察代行矣,雖無諫院,仍爲行禮之意,敢達。令曰,知道。
又達曰,臣岐壽,以今日聖節望闕禮習儀進去,下直之意,敢達。令曰,知道。
鄭祖榮達曰,行都承旨金鏴,行左承旨權敦仁,行右承旨李紀淵不爲仕進,左副承旨朴岐壽聖節望闕禮習儀進去,右副承旨金炳朝式暇出去,院中只有臣一人,伴直無人,行右承旨李紀淵,所當牌招,而拘於廳規,不得請牌,何以爲之?敢稟。令曰,牌招。
又達曰,假注書金權,身病猝重,勢難察任,今姑改差,何如?令曰,依。
以李寅臯爲假注書。
令于鄭祖榮曰,捧納承旨推考,當該守臣,從重推考。
鄭祖榮達曰,卽者奉常寺官員來言,明日英陵·寧陵秋夕祭祭物,提調當爲看品,而都提調韓用龜有身病,提調李龍秀在外,不得擧行云,何以爲之?敢稟。令曰,在外提調許遞,令該曹,以在京無故人,口傳差出。
吏曹口傳政事,以李羲準爲奉常提調。
鄭祖榮,以內醫院都提調·提調意達曰,副提調金鏴,今日問安,不爲仕進,卽爲牌招,何如?令曰,依。
又以侍講院言達曰,明日代臨魚水堂,文臣製述試取時,宮官當爲全數進參,而兼文學金盛淵,以上號都監都廳進,兼司書李根中受由,無以備員,令政院,稟令變通差出,以爲進參之地,何如?令曰,依。
鄭祖榮達曰,因侍講院草記,明日代臨魚水堂,文臣製述試取時,宮官當爲全數進參,而兼文學金盛淵,以上號都監都廳進,兼司書李根中受由,無以備員,令政院稟令變通差出事,依下矣。合有變通之道,何以爲之?敢稟。令曰,兼文學·兼司書許遞,旣承下敎,前望單子入之。
春坊前望單子入之,兼文學朴容壽,兼司書宋祥來代點。
鄭祖榮,以內醫院都提調·提調意達曰,入診待令醫官之稍遠地守令除拜者,近地相換,自有已例矣。泰安郡守金殷相,畿邑中,令該曹,口傳相換,何如?令曰,依。
吏曹口傳政事,泰安郡守金殷相,加平郡守成禹圭相換。
令于鄭祖榮曰,玉堂有闕之代,旣承下敎,政官牌招開政。
鄭祖榮達曰,吏曹判書趙萬永,參判李羲準,參議金道喜牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依。參議只推,一體更爲牌招。
又達曰,吏曹判書趙萬永,參判李羲準,參議金道喜再牌不進推考徽旨及罷職令旨,今方捧入,而開政令下之後,連事違召,不卽承膺,事體所在,誠極未安。判書陳書,參判所當更請牌招,而係是一日三牌,何以爲之?敢稟。令曰,更爲牌招。
以吏曹參議金道喜再牌不進罷職令旨,令于鄭祖榮曰,只推。
鄭祖榮達曰,吏曹參議金道喜,旣有只推之令,一體更爲牌招,何如?令曰,依。
兵曹口傳政事,大護軍單趙萬永。
鄭祖榮達曰,吏曹參判李羲準三牌不進推考徽旨,今方捧入,而開政令下之後,連事違傲,終不承膺,事體所在,萬萬未安。判書未差,參議書答已下,卽爲牌招,參判所當更請牌招,而係是一日四牌,何以爲之?敢稟。令曰,更爲牌招。
鄭祖榮,以兵曹言達曰,宣傳官白能洙,五衛將崔聲遠,慶熙宮衛將金廷禹,俱以病難供職,呈狀乞遞,實病旣如此,則侍衛之職,輪番之任,不可久曠,竝改差,何如?令曰,依。
有政。吏批,判書未差,參判李羲準牌招不進,參議金道喜進,行右承旨李紀淵進。啓曰,判書未差,參判李羲準牌招不進,小臣獨政未安,何以爲之?敢稟。傳曰,只出緊任。以李止淵爲禮曹參判,李光憲爲刑曹參判,徐萬淳爲副修撰,兼持平單韓鎭㦿,兼直閣單徐萬淳。
兵批,判書南履翼病,參判李瀅夏入直進,參議閔鼎秀病,參知崔命顯病,同副承旨鄭祖榮進。大護軍宋冕載,護軍李文會·朴齊一·洪敬謨,副護軍徐左輔·孔胤恒·趙存中·李殷相·任百觀·白能洙,副司直金秀萬·兪章煥·韓鎭㦿,以上竝單付。
令于鄭祖榮曰,明日出宮門路,以貳極門爲之。
以司諫鄭東煥,掌令李毅遠,持平鄭日泰牌不進罷職令旨,令于鄭祖榮曰,只推。
鄭祖榮達曰,行大司憲柳相祚,掌令李毅遠,持平鄭日泰牌不進,執義崔時淳,掌令劉師坪,持平李履熙在外,監察茶時之意,敢達。令曰,知道。
以大司諫姜泰重,司諫鄭東煥,掌令李毅遠,持平鄭日泰牌不進罷職令旨,令于鄭祖榮曰,只推。
鄭祖榮,以奎章閣言達曰,景慕宮·望廟樓今秋大奉審,臣斗淳,與本宮提調李錫奎進詣,展奉奉審,無頉之意,敢達。令曰,知道。
又以禮曹言達曰,卽接奉常寺所報,則今八月十五日璿源殿酌獻禮親行時祭物,依永禧殿祭享時例封進,而祭器則依前例,以戶曹所在取用,造果廳則依近例,以崇範門內內三廳爲之云矣。今亦依所報擧行之意,分付,何如?令曰,依。
又以備邊司言達曰,卽見補土堂上楊州牧使鄭基一狀達,則以爲,光陵陵上階砌下沙汰處補築物力錢,先以三千兩劃下,則從略需用,有餘則還納,不足則加請,役軍則依近例雇軍使用,鐵器械,令三軍門進排,用後還下,空石及木物,令三軍門·戶曹·畿營,分定進排,相地官·奏時官,令該司定送事,請令廟堂,稟令分付矣。今此汰落處,非比昨年崇陵役處之浩大,則負土浮莎,雖曰稍遠,所請物力,終涉過多,以禁·御兩營錢各一千兩許劃,使之務從精固,以爲竣事之地,鐡器械·木物·空石之分定進排,相地官·奏時官之依前定送等事,分付各營衙門,役軍雇用,亦爲依狀辭施行,何如?令曰,依。
又以備邊司言達曰,近因雨澤之頻仍,近畿新穀,阻水不來,且値名節在近,科儒聚會之時,都下米直,比前翔貴云。在前如此之時,多有貢價引等之例,今亦以惠廳所下貢價中米邊之來等上下者,就石數稍優之月,使之前期推移,迨此出給,則庶可爲目下效益之道,以此意分付該廳,何如?令曰,依。
又以義禁府言達曰,公忠水使沈日永拿問處之事,徽旨達下矣。沈日永,時在任所,依例發遣府都事,交龜後拿來,何如?令曰,待待令拿囚。
又以義禁府言達曰,石城縣監金晉敎拿問勘處事,徽旨達下矣。金晉敎,下去江原道春川地云,依例發遣府羅將拿來,何如?令曰,待待令拿囚。
贊善宋穉圭書曰,伏以皇天眷佑,元孫誕降,慶溢宗祊,歡洽殿宮,頒誥所到,蹈舞惟均,臣衰癃殘喘,床席奄奄,而猶幸及此無疆之休,則區區攢祝,北望馳誠,尤有倍蓰於常情者矣。仍伏念臣於邸下聽政之後,以公則當伸慶忭之忱,以私則當乞兼銜之解。臣夙嬰奇疾,隨衰轉痼,而比年以來,更添風痰之證,全失精神,僅存形殼,雖其少安之時,猶是懵瞀之日,數行構疏,不能自力,因循泯默,時序累易,其所以虧臣分而壞朝綱者,罪實不容誅矣。苟非特蒙寬假,何以偃息至今?臣感戴洪私,益不知措躬之所也。噫,我邸下,睿質天成,令聞夙彰,而未滿弱冠之年,遽膺代勞之命,責任之重,宜若不能無動心者,而克念克敬,夙夜匪懈,政令施措之間,罔或有違,群情翕然,愛戴彌切,我聖上所以嘉悅之者,於是乎可以仰揣,而邸下之所以爲孝,未有過於是者矣。然邸下之心,寧或以是而自足哉?必須益懋睿學,益進睿德,所知所行,各臻其極,然後可以躋治於唐·虞,有光于祖宗,而所以懋學進德之要,朱子之告於其君者,詳且盡矣。命取其奏箚諸篇之最切於今日受用者,而進講於書筵,深究而實體之,則其收效也,當如何哉?向在春間,臣得元初下令于春坊者而伏讀之,其惻怛之意,勤勵之志,實三代以後所未聞者,四方傳誦,欽仰聳動。夫如是,則勸講之官,所當極其遴揀,而如臣空疎老病,許久虛縻者,宜蒙首先罷斥,仄聽累月,寥寥無聞,臣誠愚昧,莫省所以也。豈邸下,以臣久誤大朝恩禮,故不欲遽棄之,而姑待其自列邪?然則臣之尙遲陳乞,尤無所逃罪矣,玆敢力疾,悉暴微衷。伏願离明,俯垂洞察,先削臣兼帶諸職,仍命有司,勘臣罪狀焉。臣無任云云。答曰,覽書具悉卿懇。所陳諸言當體念,卿其勿辭。仍令曰,此下答,遣地方官傳宣。
吏曹判書趙萬永書曰,伏以臣,昨因瀛牘,丐免銓銜,及承批旨下者,乃反責之以深引,諭之以勿辭,臣且惶且感,繼之以阨塞,不知所以自措也。臣於本事,非敢深引也,過辭也。然而受以爲過慮,違政格與之相較,恐礙官箴,故其事雖著,而其詞也微,其情雖急,而其聲也緩,此其不能有槪於睿聽者也。今又開政有令,庚牌儼臨,臣固當藉此恩言,蹶之不暇,而抑其中,實有不獲已而不敢出者存焉。玆又仰首悉暴,惟邸下察之。夫國家之治忽,係於官爵,官爵之當否,係於通塞,而問其所以主此者,卽冢宰是已。況淸選之如經筵,緊任之如銀臺,乃有此拈出譏評,則勿論其指意之如何,語脈之如何,苟求其歸,臣實當之。臣雖萬萬無似,亦忝禮使之末,而今欲使之拚棄四維,耐彈赴政,則不亦縱恣而無忌憚乎?仍伏念臣,本以百無能之身,乃叨萬不堪之職,始不能克辭寵旨,終無以允愜物情,致有此駁正之論,而上貽淸朝之疵累,下招八方之訕笑,臣之狼狽,吁亦極矣。雖然,彼儒臣之就事論事,不爲之請勘者,特欲使臣自引而去耳,非謂臣得此論斥,亦可以晏然抗顔於注擬之地也。假使臣初無是事,亦當積誠蓄懇,以圖卸免,況今情蹤之危蹙,如右所陳乎?臣知不足以見幾,明不足以察影,而此個理勢,自量已熟,今若因仍蹲冒,復或有加於此幾倍之事,則臣雖欲求遞,亦不可能矣。邸下雖欲曲爲之全保,亦不可能矣,曷若迨此時而俯賜矜諒,俾蒙生成之澤,不至於重陷大戾而莫之捄乎?玆敢不避煩猥,更瀆离明。伏乞邸下,亟削臣吏曹判書之任,以快人言,以安微分,千萬幸甚。臣無任云云。答曰,覽書具悉。宜欲一伸,姑爲許遞。
吏曹參判李羲準書曰,伏以臣,卽伏見令旨下者,則長堂以經筵承宣之擬望事,復陳難安之忱,至蒙體諒之恩矣。經筵擬望之時,則臣實參政,揆以私義,自無異同,開政有令,牌召屢降,而臣之去就,今非可論,玆敢略構短章,仰瀆睿聽。伏乞离明,俯賜鑑諒,亟遞臣職,以謝人言,以靖私分焉。臣無任云云。答曰,覽書具悉。於卿何當?勿辭行公。
吏曹參議金道喜書曰,伏以惟天惟祖宗,默佑陰隲,元孫誕生,鞏邦基於萬年,聖德揄揚,準睿孝於四海,凡在含生之倫,孰不慶忭蹈舞,欽仰攢祝也?仍伏念臣,才識最居於人下,望實未孚於同朝,而過蒙拂拭之恩,屢玷華顯之任,涓埃之報答莫效,淵氷之兢懼冞切,今玆新除,又豈臣夢寐之攸到也哉?夫六官之設,孰非愼簡,而選部之任,其責尤別,爰曁乃僚,必惟其人,則顧臣鈍滯之性,庸陋之姿,聾瞽於四選之格,糊塗於九流之品,其不可以濫廁末座,與聞緖論者,明矣。今乃誤恩輕加,名器徒褻,雖以則哲之睿知,或有所未盡照燭而然歟?駕屨不俟,固臣子之常分,負乘招災,亦古人之攸戒,臣旣自知甚明,豈敢拚棄廉隅,晏然冒膺哉?所以寧受慢命之誅,而無速瀆官之譏,奉誥惝怳,歷屢日而不敢爲進身之計也。顧今開政有令,庚牌屢臨,猥控由中之懇,仰冀體下之仁。伏乞离明,俯賜鑑諒,亟遞臣新授職名,以安私分,以重公器,千萬幸甚。臣無任云云。覽書具悉。爾其勿辭察職。
上在昌德宮。常參·經筵,以代理停。
夜自二更至十二日開東,灑雨下雨,測雨器水深五分。
文臣製述罷,還內後,內閣·政院·玉堂·藥房·春坊口傳問安。答曰,知道。
朴岐壽達曰,行大司憲柳相祚,掌令李毅遠,持平鄭日泰未肅拜,執義崔時淳,掌令劉師玶,持平李履熙在外,監察茶時之意,敢達。令曰,知道。
朴岐壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴岐壽達曰,來十六日,日次儒生殿講日次矣,敢稟。令曰,十六日爲之。
傳于朴岐壽曰,宗廟·景慕宮秋展謁,今十九日爲之矣,該房知悉,王世子隨駕之節,一體磨鍊。
令于朴岐壽曰,輔德有闕之代,旣承下敎,前望單子入之。輔德前望單子入之,金炳朝代點。
令于權敦仁曰,承旨有闕之代,旣承下敎,前望單子入之。承旨前望單子入之,安光直代點。
令于朴岐壽曰,禮曹參議許遞,旣承下敎,前望單子入之。禮曹參議前望單子入之,鄭祖榮代點。
朴岐壽啓曰,吏曹郞廳來言,承旨有闕,政事,取稟。傳曰,前望單子入之。承旨前望單子入之,李翊會落點。
令于朴岐壽曰,重臣卒逝,事體,何如?則該曹之以拘忌不卽入達者,誠極駭然,當該禮曹判書,從重推考。
行大司憲柳相祚,司諫鄭東煥,掌令李毅遠,校理李淵常,正言李寅弼,修撰鄭知容等達曰,噫嘻痛矣,沈象奎,本以斗筲之才,濟以奸回之性,巧於涉世,工於謀身,罔念圖報之義,反懷壞亂之習,心術揣摩,與非陰陽闔闢,手分現化,全是左右顧瞻,至於今番事,而情狀盡露無餘矣。惟我大朝殿下,特軫分勞之聖念,有此代聽之成命,其事則天人俱順,其禮則祖宗攸行,而群下之庭請反汗,卽是尊事面也,循規例也,彼以時任獨相,倡出己見,隱然若不可爲之事,拑制人口,疑亂衆心,其意所在,已不可知,至若節目磨鍊,又何等重大,而不待大朝下敎,徑先稟裁,遵守成典,在臣分則然,而初不致愼,惟意擅斷,甘自歸於得罪名義之科,寧不痛惋?備忘處分,固仰睿德之有光,而近地付處,猶未罪罰之相當,人臣負此罪名,而得逭重典者,自古及今,未或聞焉。見方衆論如沸,莫可止遏,今若以大官之故,而不施當施之律,則其於事體何,國綱何哉?若其第宅之踰侈,服翫之奢巧,固是蠧世病俗,而此猶薄物細故,向來陳情之疏,盛言追服之非禮,止請由暇之從便,言若有據,意在固位,執其心跡,眞所謂患失之鄙夫也,論其前後負犯,決不可不加施重典,請伊川府中道付處罪人沈象奎,爲先施以遠竄之典。答三司曰,沈象奎事,大官付處非輕律,勿煩。
行大司憲柳相祚,司諫鄭東煥,掌令李毅遠,正言李寅弼等達曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果如諸賊一席,酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛漫同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也,此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也,今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳,千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常倡和,推此可知,恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之疌,敢生凶濫之心,至有撃錚之擧,此亦古今所無變怪,而渠不過幺麽一賤女,則決非渠所可獨辦者也,是必其夫,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。噫嘻痛矣,明謙之凶謀逆節,實是亘萬古所無之賊也,身爲閫帥,五字缺已是劇逆之斷案,而乙巳春諸賊指日擧兵之時,自爲內應大將,至於書給四柱,先占身數,其所爲計,至凶極獰,而況渠六字缺逆復之愛姪也,一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞,以謙,以逆復之子,傳襲其父之凶圖,八字缺鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論,請明謙·以謙,亟施孥戮,逆復庶子好石,亟施處絞。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚申天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之徒,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典,金樂敎,則以玄慶之妻娚,參聞醫官可疑之說,而不卽直招,及與時皥面質之後,始乃吐實,究厥情節,萬萬狡慝,凡此諸賊,雖或有首從之別,而其在誅亂根重獄體之道,不可自外勘斷而止,請時景·時昱,竝施孥籍之律,金樂敎,亟令王府,設鞫嚴覈,快正典刑。九行削噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也,賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也,追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,家煥輩是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之妖任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,郡人尹·姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而擬亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,跎糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,邸下試思之,前乎漢祿,而豈有如漢祿,後乎漢祿,而豈有如漢祿,剖斬之律,劓殄之誅,設或創行而施之,誠未爲過當,則惟此追律之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙有,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,凶逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳受凶圖,釀成煥日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白痛快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬觀之窮凶,而染成者渠也,龜·祿之絶慝,而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀,敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯·賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣,至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖語中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也,及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之魯忝也,鬼誅之先加也,故依律處斷,雖恨未及,尙魯已例,在所不已,幸賴乾道廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十八字削分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,縉紳家火具之潛埋,七字削指卯日而擧事爲期云者,莫非做作妖言,煽動人心之計,而八字削十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,九字削欲輸軍糧,則轉到南陽,凡爲群凶之指使,率皆挺身而樂赴,十二字削將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥戮之典,今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常,況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火,永喆·鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請李永純·永喆等,更爲設鞫嚴問,期於得情,快正典刑。噫嘻痛矣,曺鳳振之罪,可勝誅哉?渠以世祿之臣,偏受罔極之恩,致位八座,叨寄兩藩,若有人性,宜念臣分,而乃於今番遞歸之日,旣承大朝俯詢之音,則固當仰體德意,備陳聞見,而不此之爲,直以無弊爲辭,及登离筵,始進諸條所錄,民邑軫念,一是無間,而其所以所達於小朝者,不欲陳之於大朝,果何故也?將謂大朝,不必咨謀於群下耶?抑謂群下,不當奏事於大朝耶?不然曰無曰有,何其頃刻之判異也?於敵以下,固不可較計彼此,君父之前,尙何敢顧瞻前後乎?旨意莫掩於回互,形跡自歸於侮慢,無嚴不敬,一至於此,蔑倫犯分,孰大於是?邸下深燭情狀,渙發辭敎,此誠淑人心靖世道之一助,而昨者合達答旨,只降島配之令,雖緣臣等之誠淺,愈見輿情之憤鬱,若使當律未施,從此亂臣賊子,將何所懲畏乎?請島配罪人曺鳳振,設鞫得情,明正典刑。噫嘻痛矣,亂逆之變,振古何限,而豈有如李肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撑腸,都是禍心,至於甲戌之冬,肆發至凶至憯罔測不道之說而極矣,窮宙亘宇所未聞之逆節,頂天立地所不忍之凶圖,綢繆自有處所,規劃明有月日,悖說至發於候班,凶書恣行於相門,聽者髮豎,思之骨顫,輿儓共指,道路以目者,厥惟久矣。特以關係莫重,證左未彰也,故聲討至今未加,群情去益齎鬱,何幸乾道孔昭,賊謀自綻,秋曹之供,指證丁寧,公車之章,臚列明白,而渠敢自處以人類,肆然陳章而瀆聽,無嚴無憚,已不可言,而請質之遁辭,到今始發,反拙之眞贓,卽此尤彰矣。噫,其陰圖祕計,凶肚逆腸,有浮於漢祿,漢祿得罪於先朝,而我大朝殿下,以法誅之,今此肇賊,罪關於大朝,而凶謀始著於今日,事若有律,邸下亦安得以容貸乎?南竹東流,不足以罄其惡,千剮萬戮,不足以當其罪,凡今日環東土血氣之倫,莫不骨靑膽掉,直欲手磔口臠,而兪音此靳,輿憤愈沸,凶如肇賊,逆如肇賊,而若使假息晷刻,共戴一天,則其可曰世有三綱,而國有三尺乎?請李肇源,亟令王府,拿鞫得情,明正典刑,同參之金基厚,一體盤覈,施以當律。答兩司曰,不從。時景等事,裕事,龜柱支屬事,亟停勿煩。夏賊等事,國榮事,更勿煩達。鍾一·振采事,友文·光友事,致後·延壽事,李永純·永喆等事,不從。曺鳳振事,島配非輕律,勿煩,李肇源事,合達何等重大,重臣鞫覈,亦何等重大?余當深量處分,姑勿煩。
行大司憲柳相祚,掌令李毅遠等達曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰至島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩旣以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也,此而不問,一任其幸逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽振古所無之變,而綱之名,狼藉出於奎·坤之口,有曰能文善生,有曰綱之論豐德,事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,請充軍罪人申綱,遠配罪人黃允中,亟令王府,拿鞫嚴覈,快施典刑。噫嘻痛矣,世道詿誤,義理晦塞,至於韓植林上書中句語而極矣,辛壬義理,若日星之揭,丙申處分,如鈇錢之嚴,泰億之爲凶爲逆,爲今日臣子者,人孰不知?掩護鏡賊之情,至凶至憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也,入則爲忠,出則爲逆,婦孺輿儓之所知也,曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屏裔而止,請屏裔罪人韓植林,拿鞫得情,快正典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇錢猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻,趙璟鎭,憸詖之性,鄙瑣之行,爲世所目,與人不齒者久矣,至於日昨筵達,何爲而發也?外託進言,內蓄禍心,旨意閃忽,遣辭憯毒,蓋其心固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使,假名於柳榮五,而機關潛動,接踵於趙璟鎭,而手脚畢露,其計則愈出愈巧,而顯售嘗試,其意則無忌無憚,而陰懷壞亂,所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國,況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日,鞫令遽輟,群情如沸,箚籲未準,公議愈鬱,請黑山島荐棘罪人趙璟鎭,亟令王府,拿鞫得情,夬正典刑。新除授執義崔時淳,時在全羅道和順地,掌令劉師玶,時在平安道殷山地,持平李履熙,時在京畿廣州地,請竝斯速乘馹上來事,下諭。答府曰,不從,申鼎朝等事,不從,申綱·黃允中等事,不從,韓植林事,勿煩,眭台錫事,勿煩,趙璟鎭事,已有大朝處分,勿煩,下諭事,依達。
司諫鄭東煥,正言李寅弼等達曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿憤莫洩,請金甲島爲奴罪人克觀,更令王府,嚴鞫得情,夬正王法,逆賊尙魯,卽是千萬古所未有之劇賊,而孥戮之典,旣施旋寢,噫,此賊之未伏王章,徑自殞斃,已極神人之憤矣,假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典,梟示罪人性世,與劇賊載榮,一而二,二而一者也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹兩囚而極矣。渠以鄙微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鋤根潰癰之論,寔出遠慮,何邸下,不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤是已伏法之申綱也,申綱是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。噫嘻痛矣,世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛漫虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也,豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲蝶蝀於太淸,此豈如渠蟣蝨之賤所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之義,不可以屏裔薄勘而止,請屏裔罪人韓植林,嚴鞫得情,快正典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪,請島配罪人睦台錫,亟令王府,拿鞫嚴問,明正典刑。噫嘻,世道詿誤,人心憯慝,怪鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也,此豈幺麽一不逞倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視,向者柳榮五之隱映嘗試,極其痛惋,今焉璟鎭之顯露手勢,豈非一套中現幻出來乎?吁亦愈往愈巧,至凶至憯者矣,此必有一鍾樂禍之類,潛伏暗地,縱其嚆矢,爲矛爲殿,釀出亂本者也,此豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕貽抑鬱之至,此雖出於大聖人好生之德,藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣,若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,夬正典刑焉。新除授獻納李明緖,正言金基敍,時在京畿楊州地,請竝斯速乘馹上來事,下諭。答院曰,不從,申鼎朝等事,不從,申綱·黃允中等事,不從,韓植林事,勿煩,睦台錫事,勿煩,趙璟鎭事,已有大朝處分,勿煩,下諭事,依達。
吏曹,照訖講一所試官李穆淵有頉,代權馥。
朴岐壽,以吏曹言達曰,今此秋夕祭祭官,當爲磨鍊,而除老病公頉,實無推以排比之路,依近例,刑官及司饔院官員,春坊年六十以上人,通融塡差以入,而其中時無職名人,令該曹口傳付軍職,何如?令曰,依。
兵曹口傳政事,副護軍單金正喜。
朴岐壽,以兵曹言達曰,今此幸行時,侍衛之職,不可不備,而宣傳之官有闕之代,口傳差出,何如?令曰,依。
兵曹口傳政事,以具載哲爲宣傳官。
以漢城府民家頹壓別單,令于李紀淵曰,恤典,令該廳,卽爲分給事,分付。
以漢城府民家頹壓別單,令于李紀淵曰,恤典令該廳,卽爲分給事,分付。
大護軍趙貞喆書曰,伏以寶籙無疆,元孫載誕於彌月,休運滋至,徽號將擧於兩殿,此誠皇穹祖宗眷顧之時,卿士庶民蹈忭之秋也。臣以白首癃廢之物,獲睹曠世稀有之慶,竊以少延須臾自幸也。仍伏聞近日,以李肇源事,三司齊發,兪音尙靳,夫以擧國喧騰之事,謂之以久遠無徵,不爲之明覈洞辨,則從此亂臣賊子,不知所以爲戢,而王綱以之漸頹,民彝以之漸斁,人不得爲人,國不得爲國,豈不大可懼哉?噫,公車之上,章牘日積,而特以發之於怨家之供,不可取信,故不分忠逆,泛請盤覈,間或有聲罪致討者,而又不能詳陳其端緖,窮探其情節,上而格重离之聽,下而曉一世之惑,而使鯨鯢鬼魅之狀,莫敢自逃於日月之明,此所以天誅久稽國是靡決者也,臣請以塗人耳目者,爲邸下一陳之,曩在甲戌年間,聖候違豫,上下焦遑,而噫,彼肇源,謂此時可乘,肆然以不敢道不忍提之說,做出窮天地所未有之凶謀,陰附於愚騃沒覺之金基厚,籠絡簸弄,無所不至,醜類亂徒,打成一片,凶書恣行於相門,悖說肆發於候班,暗地危機,迫在呼吸,幸賴時相,相與往復,嚴辭痛斥,國舅預知其事,竟使凶謀,遂不敢逞,此徐有圭爰辭中時相嚴斥云者,卽指此也。嗚呼,當日國勢,凜如一髮,而其逆折奸萌,保有今日,實此二三諸臣炳幾之力耳,時相尙有在世,國舅旣悉其狀,則事實之昭不可掩,蓋如此,而今於大論旣發之後,尙無沐浴請討之擧,臣竊爲慨然也,似此來歷,卽渠眞贓,夫豈待證左盤覈而後,罪人斯得也哉?臣年垂八耋,拭巾俟符,寧有一分陽界之念,而第伏念臣,厚蒙我大朝殿下天地生成之澤,拔之九幽,復廁人類,欲報之忱,萬死靡變,今見君讎國賊,不思所以鸇逐,則是負臣心也,負我大朝殿下也,負我邸下也,將何以自立於橫目乎?伏願邸下,下臣此章,博詢在廷,亟降處分焉,臣無任云云。答曰,覽書具悉。出位之言,可見老臣忠憤,且事實之如此,余果不知,今見卿章,不覺萬萬驚心。
領府事韓用龜,判府事金思穆,領議政南公轍,判府事林漢浩,左議政李相璜,聯名箚曰,伏以今番徐有圭之秋曹爰辭,卽一上變之急書,自春至秋,非一而再,滿紙張皇,其所爲說,有不可晷刻忍聞者,及夫秋曹堂上執藝之書出,而玉署兩司之臣,相繼投章,以忠逆之不可混置,義理之不可湮晦,迭請嚴覈,明張而討之,沬飮而陳之,宜邸下,卽賜兪從,而今至多日,寂然無聞,臣等深憂耿耿,方擬聯陳一箚,以效懲討之義,卽又伏見重臣趙貞喆上書,以凶書恣行相門,悖說肆發候班爲言,明有證據,臣等見之未半,不覺魂而心驚,到今究覈,實不可一日遲緩者,夫莫嚴者,忠逆之分,此而不明,其將人不得爲人,國不得爲國,邸下於此,決不可一向靳兪,拒一世沸騰之大論,而臣等沬飮明張之討,亦有後於人之罪矣。竊伏念此事,關係至重,而公車之積,爲日已久,至於重臣書,則此公憤也明證也,豈可以當初之言出仇人,仍置而已乎?玆敢相率治箚,仰冀處分,伏願离明,淵然深思,亟從三司之請,俾邦憲嚴而人志定焉。取進止。答曰,覽箚具悉卿等之懇。李肇源事,旣是共公之論,非不欲從,而亦不可不深量,卿等姑勿更煩。仍令曰,此下答,遣史官,傳諭于諸大臣。
領府事韓用龜箚曰,伏以臣,以李肇源事,聯陳一箚,顒俟兪音之下,亟行懲討之典,又於此際,伏見大護軍趙貞喆書本,則以肇源之甲戌間凶書悖說,歷擧條陳,而其所謂時相之相與往復,嚴辭痛斥云者,似未及詳悉其本事矣。臣於伊時,得見自金基厚近族家轉來之一書,則卽是不敢道不忍聞之凶言悖說,不勝驚惋,果有所往復於其時首相,仍爲嚴斥,而至於肇源凶書悖說之自其手出,自其口發,則臣果未之耳聞而目撃,故不能明張致討,拖至于今日,而今則眞贓漸露,斷案已成,不待臣之立言明證而自有一世共公之論,雖以我邸下全保世臣之苦心至仁,亦無以一味掩覆,以致王綱墜而民彝斁矣。伏願淵然深思,廓然夬斷,亟令王府,嚴覈得情,以正邦憲,以洩輿憤焉。取進止。答曰,覽書具悉卿懇。今見卿箚,益知其所不知矣,余亦豈不萬萬驚懍,而鞫覈事重,從當深量處之矣。仍令曰,此下答,遣史官,宣諭于領府事。
應敎林漢鎭,副應敎朴齊明,校理李淵祥,副校理趙萬協,修撰鄭知容,副修撰柳致睦等書曰,伏以臣等於日昨,以李肇源嚴覈事,箚陳書請,竝未蒙許,憂憤轉激,歷屢日而住按不得,玆敢相率更籲,臣等未敢知我邸下,果以李肇源之甲戌所犯,或謂有一分可以寬貸者,而終靳一兪於諸臣之請討乎?徐有圭供出之後,肇源輩之逆節,非不彰著,而臣等之猶復以盤覈爲請者,蓋出於明其爲賊之意,而今於重臣出位之章,其所臚列,無復餘蘊,終始證案,明有可據,固無待更覈,而肇源之爲劇逆大憝,卽是國人之皆曰可殺者也。噫嘻痛矣,亂臣賊子,從古何限,而豈有如肇源輩之至憯至慝者乎?渠亦北面我大朝殿下之庭者,而辜負國恩,包藏禍心,敢以凶札,往復於相門,忍以亂言,唱和於候班,締結醜類,綢繆陰謀,其計則無父無君,其跡則如鬼如蜮,方其時也,宗社之危,迫在呼吸,幸有時相之嚴斥,凶圖自沮,亦賴國舅之炳幾,奸萌逆折,國家之保有今日,實由天幸,興言及此,骨顫膽掉,誓不與此賊,共戴一天,而大論方張,群情莫遏,何邸下,不賜夬斷,使凶窩未卽打破,逆魁尙今假息耶?此非但臣等之所共憂歎,大僚之聯箚,可見人心之齊憤,兩司之合辭,亦可見王法之難容。伏乞离明,亟從群請,夬正典刑焉。噫,彼金基厚,處地,何如?恩遇,何如?而甘心背國,生意貪利,附麗逆黨,和應凶謀,論其罪犯,與肇源一而二者也。肇源無基厚,則渠何能自主凶論,基厚無肇源,則渠安敢獨辦逆謀乎?臣等謂金基厚,亦施同謀之當律,斷不可已也,臣等無任云云。覽書具悉。已諭諸答矣。
行都承旨金鏴書曰,伏以惟天惟祖宗,篤佑我宗祊,元孫誕生於彌月,邦基永鞏,聖德揄揚於模天,睿孝冞光,八域含生,孰不蹈舞,而臣跡忝邇列,躬遭慶會,攅祝之忱,有倍餘人。仍伏念自春至今,無過爲六七箇月,凡臣之上章者五,而除非淸貫之辭免,卽是要銜之乞解者也。前日謬恩,旣無限節,卿月特資,此又何故?玆蓋我邸下,不以臣卑鄙,不以臣蔑裂,欲臣之榮顯也,則列置之奎華之班,欲臣之委任也,則參聞於廟座之謨,使之左右朝夕,不少離於顔琴點瑟之間者,在臣身,顧何等至榮至耀,千古罕有之殊遇寵眷,則臣亦造化中一物耳,粗有彝性,亦知孚感,寧不欲俯竭塵露之微,仰答天地之大,而以臣所存,較臣所任,便一焦僥,負千勻之重,而俯仰不得,運動不得,顚蹶摧壓之患,朝暮且急矣,每中夜無寐,拊心顧影,惝怳震悸,莫省所以,欲黽勉而從事,則犯若因儻來之嫌,欲高擧而遐遯,則有不忍便訣之懷,出入近密,則恒恐貽累於睿德,周旋班行,則竊愧取譏於時議,耿耿一念,惟在於卸免諸銜,投置散地,寵靈不至於褻瀆,身名有得以全保,而廼於晉秩之後,際値邦家之大慶,出肅之日,仍係公役之繁,循例備讓,尙此未遑,回仍蹲冒,以至今日,則以臣律臣,尙難自恕,物議所嗤,其誰見諒?人言之始發於日昨者,亦已晩矣,蓋其語屬箴規,意實忠厚,雖不至顯加詆斥,而可知其明有指歸,臣於是,慙恧滿心,惶汗浹背,益不知措躬之所也。論其職則無非踰濫,語其跡則太近躁進,經筵之銜,先及於臣,添書之恩,亦偏於臣,言者之言,臣何敢費辭置辨?然而至於可酬之功四字,雖未知其指的何事,指斥何人,而誠不勝萬萬眩惑,究其說而不得也。噫,冥行擿埴,雖旣往之莫追,息黥補刖,尙來日之有望,從此以往,絶意榮塗,杜門自靖,起居之班,時從大夫之後,睢盱之場,得避傍人之罵,上而保不世之恩,下不爲忝先之人,優遊餘生,歌詠聖澤,則庶可爲萬分一不報之報矣。伏乞离明,諒臣言之非出矯飾,憐臣情之亶由危苦,亟令選部,刊臣諸職,勿復檢擬,以安私分,以謝公議,千萬泣祝,臣無任云云。答曰,覽書具悉。余有所諒,卿毋深引,勿辭行公。
大司諫姜泰重書曰,伏以臣於初八日,欽奉貼下太廟慰安祭大祝,淸齋所,卽伏承書答下者,繼又承令旨內辭緣,以臣爲司諫院大司諫者,召牌儼臨,而時値門鑰已下,鼎爼旣陳,不得離次祗受,致令牌稽留於門外,代臣者面替無路,臣仍行大祝事畢,始得出門,俯伏祗受,雖緣身在重所,門戒至嚴,勢不獲已,而臣心之悶隘悚蹙,已無可言,恩榮所加,分義所在,固當蹶趨膺,以少答德意之萬一,而第臣於此特恩之下,始也感涕無從,而又有情地之萬萬惶懍者,臣前日所陳之書,雖以職忝論思,誠切匡救,而妄談天人,指陳闕遺,狂瞽之言,不足聽納,觸忤之罪,宜加譴責,乃邸下,不惟赦而不誅,反優容之,以導之盡言,不惟優容而止,又褒奬之,以開夫言路,溫諭旣下,特恩友降,我邸下從諫不咈之德,雖邇必察之量,不但臣之含恩感激,不知死所,八域傳誦,孰不欲效一得之愚而來千里之善哉?固知邸下之優容臣褒奬臣者,或出於此,而抑臣之所萬萬惶懍者,臣之所竊附於匡救者,邸下之所自引以闕遺者,卽爵賞之濫也。臣旣以加之人者,謂之濫,則邸下以是加之臣,而獨非濫乎?臣旣以過於前者謂之濫,則邸下以是復於後,而又非濫乎?臣旣論人,而臣自蹈之,則是臣負臣也,邸下曰過失,而緣臣又過,則是過益過也,臣罪至此,直欲攅地以入而不可得也。臣若徒知感恩,而不知惶懍之有甚於感恩,冒沒出膺,揚揚周行,則人之見臣者,豈不曰,出爾反爾而嗤點之唾罵之乎?縱彼不言,獨不愧於心乎?且以爵之資級臣之踐歷而言,則躁進亦莫如臣也,驟升莫如臣也,臣之通籍,雖曰十九年,而內外踐歷,將不滿三年,況又未及陞敍,未經準職,而是職之資級淸顯,又非階通政者之所可人人遽擬,則自未陞敍而歷數之,便是超授四階也,顧臣有何出衆之能,懋賞之功,濫於人,不濫於臣,而超四階,而可遽授之哉?已是臣難冒之情勢,而及至長銓,以臣賺連平說之數句語,謂臣指斥,再懇獲遞,繼又有承宣難安之語,而情勢之中,又添情勢,臣何敢妄情睿眷,堪承此不敢當之寵擢乎?寧受違傲之罪,萬無承膺之路,屢次違牌,冒煩仰瀆。伏乞邸下,特垂矜諒,亟遞臣新授職名,以安私分,以謝人言焉,臣不敢以見職自居,而事關懲討,不容緩聲,敢此附陳焉。噫,彼李肇源窮凶絶悖之罪,因徐有圭之爰辭,乃有秋堂執藝之論,承宣鞫覈之請,兩司諸臺之以書以箚,共憤齊聲,而堂僚聯名之時,臣亦同參,旣有指目之端的,證參之明白,則誠覆載之所難容,神人之所共惋,其不可一向掩置晷刻假息也,明矣。國言愈沸,輿情轉鬱,而旣靳兪允之音,又加譴削之罰,上下相持,聲討久稽,臣竊惑焉。臣請李肇源·徐有圭,亟令王府,拿鞫嚴覈,俾王章行而公議伸焉,臣無任云云。覽書具悉。李肇源事,已諭諸答矣。
丁亥八月十一日辰時,王世子詣魚水堂。代臨文臣製述入對時,行左承旨權敦仁,行右承旨李紀淵,右副承旨金炳朝,假注書李寅皐,記事官鄭煥義·成遂默,原任提學朴宗薰,原任直閣鄭基善,檢校直閣李嘉愚,以次陪立。時至,王世子具翼善冠·衮龍袍,乘輿出重華門,由貳極門·靑陽門,仍詣魚水堂。相禮贊請降輿,王世子降輿陞座,引儀唱再拜,讀券官禮曹判書趙鍾永,參判李止淵,行護軍朴宗琦,成均館大司成李光正,行副護軍李嘉愚·徐英淳·李圭祊,率應試人,行再拜訖,鐘永等以次就座,仍令頒紙,令書表題曰,擬周羣臣賀文王孫子本支百世,限申時,懸題訖,令試官權退。宗薰·鐘永進前曰,臣等以都監事,有所仰稟矣。宗薰曰,玉冊間數,旣有五間爲之之令矣,在前或用六間九寸,而今番則玉冊文字數,比前差小,以五間九寸爲之,則似好於冊樣矣。令曰,唯。宗薰曰,玉寶排字時,或書之字,或不書之字,而粵在英廟朝,來後則以不書之字,永爲定式,而若或不得不書之時,則當其時,變通書之事,曾有受敎矣,今番字數,不必用之字,故敢此仰達矣。令曰,不書,可也。鐘永曰,在前眞殿酌獻禮時,二品以上,或有淸齊一宿之例,今番則何以爲之乎?令曰,齋宿,可也。鐘永曰,旣承下令,謹當自臣曹,知委於各該司矣。令曰,公事持入。賤臣承令持入,令讀奏,敦仁讀奏公忠監事徐俊輔狀達雨澤事,紀淵讀奏濟州牧使沈英錫狀達雨澤農形事,炳朝讀奏江華留守徐有榘狀達雨澤農形事,仍親達下訖,令曰,儒生殿講,以十六日,改書頒布,可也。令曰,科次爲之。鐘永承令科次,以次書等,紀淵以次坼封讀奏訖,令曰,文臣製述入格人,依例捧令旨。出令旨相禮跪白禮畢,王世子由靑陽門·貳極門還內,諸臣以次退出。
上在昌德宮。常參·經筵,以代理停。
李紀淵達曰,行大司憲柳相祚,掌令李毅遠呈辭,持平鄭日泰未肅拜,執義崔時淳,掌令劉師玶,持平李履熙在外,監察茶時之意,敢達。令曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本營軍兵,日次私習云矣,敢啓。傳曰,知道。
權敦仁達曰,行左副承旨李翊會,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,徐左輔代點。
權敦仁達曰,新除授同副承旨徐左輔,卽爲牌招,何如?令曰,依。
安光直達曰,刑曹參判李光憲,除拜後過三日不爲出肅,依定式推考警責,仍卽牌招察任,何如?令曰,許遞,旣承下敎,前望單子入之。
權敦仁達曰,假注書李殷相,身病猝重,勢難察任,今姑改差,何如?令曰,依。
李殷相改差,代以權溭爲假注書。
刑曹參判前望單子入之,鄭基善代點。
令于朴岐壽曰,吏曹判書有闕之代,旣承下敎,前望單子入之。吏曹判書前望單子入之,趙萬永代點。
令于安光直曰,留院公事入之。
朴岐壽,以奎章閣言啓曰,箋文封進,事體甚重,而原任直閣金邁淳,以安邊府使,謂有情勢,陳賀箋文,不爲封進,誠極未安,從重推考,何如?傳曰,允。
李紀淵,以都摠府言達曰,今日入直內三廳·武兼·禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
朴岐壽,以上號都監都提調意達曰,大殿玉冊文書寫官,改付標以入之意,敢達。令曰,知道。
又以上號都監進爵主管堂上意達曰,進爵時,內外命婦及宗親·儀賓·戚臣參班事,磨鍊儀註,而取見司饔院饌品物種稟定申目,則只有內賓十一床矣,至於左右命婦及宗親·儀賓·戚臣饌床幾數,自何處措備乎?敢稟。令曰,內賓卽內外命婦·宗親·儀賓·戚臣三十一床,自司饔措備以入。
又以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成尹永僖在外未肅拜,直講洪龜燮,典籍沈能恕,俱爲差祭,時無入直之員,以他郞官,姑爲代直,何如?令曰,依。
權敦仁,以賑恤廳言達曰,謹依漢城府民家頹壓恤典別單達下,西部字內全家頹壓十一戶各錢二兩,完少頹多七戶各布一疋,北部字內全家頹壓十九戶各錢二兩,完少頹多八戶各布一疋,依例分給之意,敢達。令曰,知道。
領敦寧府事金祖淳箚子。伏以臣,昨伏見重臣趙貞喆上書,聲討李肇源甲戌冬悖說凶書,以爲時相,相與往復,嚴辭痛斥,而臣亦預知其事云云,臣竊意此事,重臣亦得之傳聞,而未之細悉本末也。臣若親聞肇源之爲悖說,目見肇源之爲凶書,則固當登時聲討之不暇,何故拖到今日也?臣當略陳甲戌冬間事矣。臣於其時,晝夜焦遑,五內迷亂,殆不辨天地,顧安有時事之及念者,而一日,得聞流傳之說,則有何許凶書所論,爲時相所斥云云而已,實未聞其書之誰所爲也。及乎聖候平復之後,則只有慶忭蹈舞之心而已,亦不曾追探其凶書之出於何人矣,其後甲申年間,物故罪人徐萬修,對臣歷擧其時事,如今其子供辭所陳,且欲陳疏聲討云,故臣答以此事,在辛巳以前,尙可發說,在辛巳以後,則道理不當追提,設如君所立證在聖上,則事關聖躬,豈可追理於幾年之後,以慼先后在天之靈,以傷先后私親之家乎?古人不問梁獄之義,實爲今日之前鑑云云,臣之此答,非但擧世之所聞知,亦肇源父子叔姪之所稔知也,夫斷人惡逆,天下之至難愼者也,臣於此,豈敢以一毫未審之事,左右之於其間也哉?事之源委本末,臣之所知,不過如此,故春間毓祥宮私覿時,邸下以此事下詢,而臣之所對亦如此,伏想邸下,亦必記有之矣,重臣之援臣爲預知時相嚴斥之事,則亦非臣之實,故曰重臣亦得之傳聞而未之細悉也,凶書不入於臣眼,臣安敢謂肇源無罪,嚴斥不自於臣口,亦安敢謂肇源是實?大抵此事肯䋜,在於凶書有無,嚴斥與否,而肇源之爲鬼爲人,自可判斷。伏乞下詢諸大臣而處之焉。取進止。答曰,覽箚具悉卿懇。卿之箚辭如此,當一番詢問於諸大臣矣。仍令于朴岐壽曰,此箚答,遣史官,傳諭于領敦寧。
上在昌德宮。常參·經筵,以代理停。
安光直達曰,行大司憲柳相祚,掌令李毅遠呈辭,持平鄭日泰書答未下,執義崔時淳,掌令劉師玶,持平李履熙在外,監察茶時之意,敢達。令曰,知道。
朴岐壽達曰,同副承旨徐左輔,今日不爲仕進,卽爲牌招,何如?令曰,許遞,旣承下敎,政官牌招開政。
安光直達曰,大司諫姜泰重,旣入闕中,不爲肅謝,直爲出去,事甚未安。推考,何如?令曰,依。
朴岐壽,以侍講院言達曰,再明日眞殿酌獻禮陪參時,宮官當爲全數進參,而兼文學朴容壽,兼說書趙斗淳,俱有實故,無以備員,令政院,稟令變通差出,以爲進參之地,何如?令曰,與司書竝許遞,今日政差出。
兵曹口傳政事,副司果單鄭煥義。
朴岐壽達曰,吏曹判書趙萬永,參判李羲準,參議金道喜牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依,參議只推,一體更爲牌招。
又達曰,吏曹判書趙萬永,參判李羲準,參議金道喜再牌不進推考徽旨及罷職令旨,今方捧入,而開政令下之後,連事違召,事甚未安。判書陳書到院,而原書以國忌齋戒,纔已退却矣,判書·參判,所當更請牌招,而係是一日三牌,何以爲之?敢稟。令曰,參判·參議,更爲牌招,原書捧入。
又達曰,吏曹判書趙萬永書答已下,卽爲牌招,何如?令曰,依。
以吏曹參議金道喜再牌不進罷職令旨,令于朴岐壽曰,只推。
安光直,以兵曹言達曰,內禁衛將金相順,身病猝重,時月之內,萬無供職之望,呈狀乞遞,實病旣如此,則領軍之將,不可久曠,改差,何如?令曰,依。
有政。吏批,判書趙萬永進,參判李羲準進,參議金道喜進,左副承旨朴岐壽進。以金元根爲承旨,李根友爲司書,李道在爲兼文學,洪在喆爲兼說書,洪起燮爲判尹,尹命烈爲工曹參判,鄭晩錫爲兼判義禁,李翊會·洪敬謨爲同經筵,金鏴爲同春秋,金在敬爲社稷令,前府使金鎭億今加嘉善,前郡守李秉吉今加通政,加資事承令。
兵批,判書南履翼進,參判李瀅夏病,參議閔鼎秀入直進,參知崔命顯病,右副承旨安光直進。以徐耕輔爲副摠管,趙存中爲內禁將,朴元植·白亨鎭爲五衛將,康養五·李羲春爲慶熙將,柳亨植爲備邊郞,李基華爲文兼,李赫爲武兼,朴潤榮爲公忠水使,申在良爲黃海兵虞候,乾川權管韓光熙,護軍李翊會·李光憲,副護軍徐左輔,副司果李行儉,以上竝單付,前虞候崔粹俊,前主簿李會點,閑良白東益,以上今加折衝,加資事覆達判下。
吏批,再政。以朴宗薰爲右賓客,李允植爲宗廟令。
三政。吏批啓曰,右副賓客,今當差出,而擬望之人乏少,外任竝擬,何如?傳曰,允。以金在昌爲右副賓客。
四政。右賓客單金在昌,右副賓客單朴宗薰。
以漢城府民家頹壓別單,令于安光直曰,恤典,令該廳,卽爲分給事,分付。
以漢城府民家頹壓別單,令于安光直曰,恤典,令該廳,卽爲分給事,分付。
安光直,以訓鍊都監言達曰,本局中軍趙華錫,身病甚重,勢難察任,改差,何如?令曰,依。
吏曹判書趙萬永書曰,伏以臣,再上辭本,獲蒙恩答,盛念曲副於鞶褫,微諒粗伸於株守,如釋重擔,如脫濕衣,竊庶幾自此以後,優遊散局,時奉起居之班,避遠駭機,永謝睢盱之場,曾未三日,復膺寵旨,乍解旋授,無往非德,天地之大,不足喩其陶甄,河海之深,不足喩其淪浹,不料無狀賤臣,何以得此於晟明也。於是乎區區私義,有不敢自恤,以孤委寄之眷,而朝家於臣,不知其不肖也,姑以試可之意,乃有特簡之擧,臣竊謂奉令承敎,可幸無罪,遂冒銓地,晏若儻來,此乃則哲之明,或有所未及照察,而臣之不度不量,亦云甚矣,官謗之來,卽其自取,臣何敢一毫怨尤於人哉?但於是職,實係已覆之轍,必懲之羹,則不可但以試而蔑效言也,一之猶誤,其可再乎?且況群彦濟濟,不患乎無其人,而以臣代臣,殆若非此莫可者然,政令至於苟艱,擧措近於偏係,上貽銷刻之嫌,下違息補之戒,進退去就,兩無所當,臣雖欲貪榮冒祿,復玷激揚之地,何可能也?玆敢略控情實,更事瀆擾。伏乞邸下,俯賜諒察,亟遞臣新授職名,以重公器,以安私分,臣無任云云。答曰,覽書具悉。已伸卿志矣,勿辭行公。
上在昌德宮。常參·經筵,以代理停。
權敦仁達曰,行大司憲柳相祚,掌令李毅遠呈辭,持平鄭日泰書答未下,執義崔時淳,掌令劉師玶,持平李履熙在外,監察茶時之意,敢達。令曰,知道。
權敦仁啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
權敦仁達曰,同副承旨金元根,今日不爲仕進,卽爲牌招,何如?令曰,依。
令于朴岐壽曰,禮房承旨馳詣宗廟·永寧殿·社稷·永禧殿·景慕宮,奉審摘奸,仍詣受香諸處,一體奉審摘奸以來。
令于權敦仁曰,都承旨牌招。
以行都承旨金鏴牌不進推考徽旨,令于權敦仁曰,特令牌招之下,如是違牌,誠甚未安。從重推考,更爲嚴飭牌招。
以行都承旨金鏴推考徽旨,令于權敦仁曰,屢次飭召如何,而如是違牌,不幾近於自重之嫌耶,更以前牌催促,如有違牌,勿爲呼望。
朴岐壽啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,金裕憲落點。
以同副承旨金元根牌不進罷職令旨,令于權敦仁曰,只推。
朴岐壽,以吏曹言啓曰,卽接通禮院牒報,則明日眞殿酌獻禮親行敎是時,左右通禮,不可不備員,而左通禮朴英載,身病猝重,萬無擧行之路云,其身病旣如是,則有難强令察任,通禮院左通禮朴英載改差,其代口傳備擬以入,何如?傳曰,允。
吏曹口傳政事,以鄭鴻慶爲左通禮。
兵曹口傳政事,以徐鳳淳爲都監中軍。
兵曹口傳政事,以李石求爲御營中軍。
權敦仁,以兵曹言達曰,今此幸行時,侍衛之職,不可不備,宣傳官有闕之代,依例口傳差出,何如?令曰,依。承傳之任,不可生疎之人差擬,各別擇差,可也。
兵曹口傳政事,以南錫圭爲宣傳官。
朴岐壽,以上號都監都提調意啓曰,大殿玉冊文草圖書一本,中宮殿玉冊文草圖書一本,謹此封入,待啓下,令書寫官議政府右議政李存秀,議政府右參贊李錫奎,正書入刻之意,敢啓。傳曰,知道。
朴岐壽,以上號都監都提調意達曰,大殿玉冊文草圖書一本,中宮殿玉冊文草圖書一本,謹此封入,以備睿覽之意,敢達。令曰,知道。
朴岐壽,以禮曹言啓曰,來九月初九日大殿·中宮殿上號時,王世子自內親上冊寶,仍進致詞箋文·表裏,先行兩殿賀儀於內庭矣,同日外庭大殿陳賀時,則以王世子先四拜後,出就幕次,頒敎山呼時還入殿庭,率百官行禮,而中宮殿陳賀時,則只百官行禮,竝爲磨鍊節目以入之意,敢啓。傳曰,知道。
朴岐壽,以成均館大司成意達曰,臣聞居齋儒生等,今日朝食堂,不爲設行,馳詣泮宮,招致諸生,問其捲堂之由,則諸生等書進所懷,以爲伏以臣等,沐菁莪之化,費虀鹽之廩,忝居於首善明倫之地者,積有年所,卽是聖化中一物耳。凡有不忠不孝於君父者,則鷹鸇逐雀之心,自以謂不後於人矣。噫嘻,亂賊之生,振古何限,而豈有如今日合達中李肇源之窮凶絶悖極惡大憝者乎。渠之一心包藏,萬剮猶輕之罪狀,畢露於三司之疏,大臣之箚,旣徹睿覽,至下萬萬驚懍之敎,則臣等似不必架疊覼縷,而第有一段腐心痛骨之未洩者矣。嗚呼,我先后至仁至慈之德,古之妊·姒,方可以侔其聖,而噫彼肇源,乃敢以不敢說不忍聞之逆謀,私自做出,㗖誘老悖,至有至凶極悖之言,而獨不顧得罪於聖后,萬古天地,歷數凶逆,未有如肇源者,則肇源,豈敢假息於一刻乎?輿憤益沸,兪音尙靳,其在主辱臣死之義,臣等亟欲陳疏討賊,而連値掌議之有故,以致沬飮之遲延,未討此賊,未明義理之前,其何以抗顔入堂乎?玆敢退伏私次,恭俟處分云矣,臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢達。令曰,此是朝廷懲討,則自有臺閣矣,余當深諒處分,諸生處首善之地,讀先聖之書,守先聖之事而已,以此意,爾其曉諭後勸入。
權敦仁,以濬川司言達曰,本司都廳,訓鍊都監千摠朴潤榮外任,代以訓鍊都監千摠安光贊差下,使之察任,何如?令曰,依。
又以訓鍊都監言達曰,本局哨官尹羲烈,身爲將官,管下軍馬,無難借人,揆以紀律,萬萬駭然,爲先汰去之意,敢達。令曰,知道。
又以御營廳言達曰,去夜初更量,折衝金文敎,犯夜被捉於本廳巡邏,而問其履歷,則時帶巡將矣,係是朝官,依例移送義禁府之意,敢達。令曰,知道。
又以義禁府言達曰,因御營廳達辭,去夜初更量犯夜被捉人巡將金文敎,係是朝官,依例移送義禁府事,達下矣。金文敎,今方待令拿囚,而待開坐,依法典決杖放送,何如?令曰,依。
持平鄭日泰書曰,伏以臣,以不肖無狀,倖竊科第,荷兩朝覆庇之恩,出入臺閣,已有年所,而涓埃未報,悚恧恒切,不稱之災,與衰爲謀,粵自甲申以後,重患風痺,肢體如木,痛痒不省,軀殻徒存,精魂已脫,臥而不能動一指,食而不能運一匙,宛轉床笫,符到是俟,人生到此,不如死之久矣千萬不自意,柏府特點,忽下於涔涔垂盡之中,惝怳踧踖,不覺感淚之被面,固當蹶趨承,以謝恩旨,又値懲討方張之時,義當沐浴進參於北首之列,而顧臣病狀,卽一未冷之尸,雖欲擔舁寸進,實萬萬無其望矣,臺閣之職,何時不緊且重,而況此合辭請討之時,豈可一刻虛縻於衆所共知癃痼廢疾之身者哉?且臣旣經掌憲,今此見職,在法當遞。伏乞离明,亟垂諒察,斥遞臣職,一以存公格,一以安私分焉。臣雖在天廢垂死之日,一縷未泯之前,沫飮之誠,根於彝性,明張之義,發於忠憤,玆敢敷陳焉。噫嘻痛矣,亂逆之變,振古何限,而豈有如李肇源窮凶絶悖者哉?渠以世祿之臣,偏蒙聖朝罔極之恩,位躋八座,榮溢一門,若有一分人心,宜倍圖報之不暇,而其奈梟獍之性,鬼蜮之謀,撑腸拄腹,至於甲戌之冬,肆發至凶至憯罔測不道之說而極矣,窮天地所未聞,亘萬古所未有之逆節凶圖也,綢繆之跡,自有處所,凶悖之說,發於候班,凶書恣行,眞贓已露,聽之髮豎,思之骨顫,特以關係莫重,證左未彰也,故聲討至今未加,群情去益齎憤,何幸乾道孔昭,賊謀自綻,秋曹之供,推證丁寧,公車之章,臚列明白,而渠敢自處以人類,肆然陳章而瀆聽,無嚴無憚,胡至此極?又其請質之遁辭,到今始發者,自著反拙,卽此一款,心跡莫逃。噫,其凶肚逆腸,耇·輝之所未有,陰圖祕計,龜·祿之所不敢,則今日北面於庭者,孰不欲手磔口臠,而兪音尙靳,輿論愈沸,凶如肇賊,逆如肇賊,而尙可使晷刻假息,共戴一天,則其可曰國有三尺乎?伏乞廓揮睿斷,亟從臺請,快伸王章,俾洩輿憤,千萬顒祝,臣無任云云。覽書具悉。已諭於諸批,而爾職許遞。
副修撰徐萬淳書曰,伏以近日以來,以李肇源懲討事,始而有秋堂執藝之論,繼而臺臣陳之,承宣言之,三司齊聲而討之矣,而一兪尙靳,輿情轉菀,至於重臣之書出,而其窮天地亘萬古所無之凶圖逆節,畢露而無餘矣。噫嘻,凶書恣行,而其計則不忍而不敢也,悖說肆發,而其心則至凶而至憯也,證左昭著,指目有歸,國人皆曰可殺者,已至十餘年之久,而尙使之保有腰領,偃然假息於覆載之間者,天下寧有是哉?何幸天道孔昭,鬼魅莫逃,不待盤覈,斷案自成,是不但爲邸下之逆臣也,卽大朝之逆臣也。宗社之逆臣也,邸下,旣燭其事實,至諭以驚心,是宜明正典刑,晷刻不可緩也,而廼於相箚臺達之答,竝以重大爲諭,惟其關係之至大也,所以王章之不容不討,惟其負犯之至重也,所以輿憤之愈往愈激,復何重大之可論,而持疑於其間也耶?伏乞离明,廓揮睿斷,亟從群請,使邦憲正而亂逆懲焉,顧今公論已定,天討方行,則承宣之行遣,諫臺之刊削,豈非有乖於物情而貽累於刑政乎?請竝賜恩釋,以光睿德,尤不勝幸甚,臣無任云云。覽書具悉。已諭於諸批矣。
上在昌德宮。常參·經筵,以代理停。
眞殿酌獻禮後,大殿,內閣·政院·藥房·玉堂·朝廷二品以上·六曹堂上口傳問安。答曰,知道。世子宮,內閣·政院·藥房·玉堂·春坊·朝廷二品以上·六曹堂上口傳問安。答曰,知道。
藥房都提調李存秀,提調李羲甲,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李紀淵達曰,行大司憲柳相祚,掌令李毅遠呈辭,執義崔時淳,掌令劉師玶,持平李履熙在外,持平金裕憲差祭,監察茶時之意,敢達。令曰,知道。
朴岐壽達曰,明日座堂,再明日·三明日崇陵忌辰祭齋戒正日,十九日動駕相値,常參頉稟之意,敢達。令曰,知道。
李紀淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又達曰,備邊司郞廳來言,今日賓廳日次,而眞殿酌獻禮相値,不得來會云矣,敢達。令曰,知道。
金鏴達曰,同副承旨金元根,今日不爲仕進,卽爲牌招,何如?令曰,依。
傳于金鏴曰,今日眞殿酌獻禮時,贊禮趙鍾永,禮房承旨朴岐壽,大祝洪彦謨·鄭知容·趙秉鉉,執禮尹永僖竝加資,左右通禮竝兒馬一匹賜給,執尊以下諸執事,竝依己巳年例爲之。
令于金鏴曰,禮貌官李道在加資,相禮朴潞壽兒馬一匹賜給。
傳于金鏴曰,眞殿次知內官三員,各熟馬一匹面給,假次知內官三員,各半熟馬一匹賜給,奉爐·奉香內官六員,各筒箇一部賜給,守直內官四員,各上弦弓一張賜給,上直內官九人,各木一疋賜給,本殿行首守僕二人帖加,其餘守僕四人,各木布各二疋,照羅赤四名,各木布各一疋,房直軍士等,各木一疋·米一斗題給。
金鏴達曰,假注書李寅皐,身病猝重,勢難察任,今姑改差,何如?令曰,依。以李源益爲假注書。
令于李紀淵曰,明日出宮門路,以貳極門爲之。
吏曹,照訖講一所試官趙秉鉉有頉代李淵常,二所試官鄭知容有頉代李同淳。
令于金鏴曰,旣承下敎,政官牌招開政,賞典下批。
有政。吏批,判書趙萬永進,參判李羲準牌不進,參議金道喜牌不進,行右承旨李紀淵進。以吏批言啓曰,眞殿酌獻禮時,大祝修撰鄭知容,副司果趙秉鉉,竝加資事,命下矣。雖已資窮,未經準職,何以爲之?敢稟。傳曰,勿拘。以李根中爲修撰,李同淳爲弼善,朴齊明爲兼文學,閔致和爲掌樂正,洪羲弼爲司成,南興中爲刑曹佐郞,趙容和爲南學敎授,金盛淵爲西學敎授,禮曹判書趙鍾永正憲今加崇政,左副承旨朴岐壽通政今加嘉善,弼善洪彦謨,修撰鄭知容,副司果趙秉鉉,司成尹永僖,掌樂正李道在,通訓今加通政,加資事承令,行左副承旨朴岐壽。
兵批,判書南履翼病,參判李瀅夏病,參議閔鼎秀入直進,參知崔命顯病,右副承旨安光直進。以宋之彦爲咸興監牧官,同知康養五,僉知白亨鎭,護軍金鎭億,副護軍洪彦謨·鄭知容·趙秉鉉·尹永僖·李道在·李秉吉·崔粹俊·李會點·李亨燁·白東益,副司直鄭日泰,副司勇裴晉用。
令于金鏴曰,吏文製述,日次儒生殿講,退行於二十日。
以同副承旨金元根牌不進罷職令旨,令于金鏴曰,只推。
以吏曹參議金道喜牌不進罷職令旨,令于金鏴曰,只推。
金鏴,以奎章閣言達曰,景慕宮望廟樓,今望奉審,無頉之意,敢達。令曰,知道。
又以吏曹言達曰,奉常寺參奉張周翼,除拜後過限未肅拜,依例改差,何如?令曰,依。
又以成均館大司成意達曰,本館草記答曰,此是朝廷懲討,則自有臺閣矣,余當深諒處分,諸生處首善之地,讀先聖之書,守先聖之事而已,以此意,爾其曉諭後勸入事,令下矣。臣謹依睿敎,招致諸生,傳宣勸入,則諸生等以爲睿敎,若是鄭重,不勝感惶,卽當還入云,故仍設食堂後,臣則退去之意,敢達。令曰,知道。
李紀淵,以都摠府言達曰,今日入直內三廳·武兼·禁軍及軍兵等,當爲中日習射技,而眞殿親行酌獻禮相値,不得設行之意,敢達。令曰,知道。
權敦仁,以賑恤廳言達曰,謹依漢城府民家頹壓恤典別單達下,東部字內全家頹壓六戶各錢二兩,完少頹多八戶各布一疋,完多頹少三戶各布一疋,西部字內全家頹壓一百八戶各錢二兩,全家漂失十二戶各錢二兩,完少頹多三十七戶各布一疋,完多頹少三戶各布一疋,南部字內全家頹壓十戶各錢二兩,完少頹多十八戶各布一疋,北部字內全家頹壓四戶各錢二兩,完少頹多五戶各布一疋,完多頹少四戶各布一疋,依例分給之意,敢達。令曰,知道。
丁亥八月十五日卯時,上詣眞殿。酌獻禮入侍時,行都承旨金鏴,行左承旨權敦仁,左副承旨朴岐壽,右副承旨安光直,假注書權溭,記注官崔致輔,記事官成遂默,檢校提學金祖淳,原任提學金履喬·朴宗薰,檢校直提學趙鍾永,原任直提學朴綺壽,原任直閣鄭基善·朴永元,檢校直閣李嘉愚,檢校待敎金正喜,待敎趙斗淳,以次侍立。時至,通禮跪啓請行酌獻禮,上具翼善冠·衮龍袍,出齋殿,贊禮導上詣版位立,行四拜禮,王世子以下在位者皆四拜,贊禮導上詣盥洗位,盥洗訖,上陞自東階,詣第一室神位前三上香,岐壽捧盞跪進,上獻盞,內侍受盞進王世子,王世子奠于神位前,大祝進神位右,跪讀祝文訖,上詣第二室·第三室如右禮,上降復位,行四拜禮,王世子以下在位者皆四拜,贊禮又啓請行禮,上行四拜禮,王世子以下在位者皆四拜,命王世子,行望燎禮訖,贊禮啓禮畢,上還齋殿,在位者皆出,承史·閣臣,以次退出。
丁亥八月十五日卯時,上詣眞殿酌獻禮,王世子陪參入對時,行右承旨李紀淵,假注書李寅皐,記事官金大根·洪在喆,檢校待敎徐憙淳,以次陪立。時至,王世子具翼善冠·衮龍袍,入就位,上至,王世子鞠躬祗迎訖,行四拜禮,承命詣各位前,行奠爵禮,還就位行四拜禮,承命詣望燎位望燎訖,還入小次,諸臣以次退出。
上在昌德宮。常參·經筵,以代理停。
夜三更,地動。
安光直達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
金鏴達曰,行左副承旨朴岐壽,同副承旨金元根,今日不爲仕進,竝卽牌招,何如?令曰,依。
又達曰,明日傳香,禮房承旨當爲齋宿,行左副承旨朴岐壽,更爲牌招,何如?令曰,許遞,旣承下敎,前望單子入之。
承旨前望單子入之,李寅泰代點。
令于權敦仁曰,吏文製述,儒生殿講,更待下令。
權敦仁達曰,諸大臣有稟達事,來詣請對矣。令曰,入對。
令于權敦仁曰,今日臺體,豈成說乎?合達方張之時,兩司之待牌詣臺者,寧不萬萬駭怪?大司諫外,兩司諸臺,一竝施以罷職之典。
令于權敦仁曰,旣承下敎,臺諫有闕之代,政官牌招,開政差出,政官牌去來各別。
令于權敦仁曰,近以合達與章奏見之,皆以李肇源,爲窩窟於凶謀,主張於凶書,而末乃金基敍之名出,而眞贓畢露,斷案已成,蓋其綢繆基敍,指使基敍,則凶謀先出於肇源,而與基敍同參,凶書雖出於基敍,而受肇源陰使,到今懲討截嚴,輿憤莫遏,則在小子辨忠逆明義理之道,有不可一日容貸,且況余旣晩知其事實矣,其爲悚懍,固當如何?入稟大朝,旣承下敎,設鞫雖難輕議,王法不可不伸,李肇源·李基敍,施以遠竄之典。
金鏴,以吏批言達曰,繕工監副正李麟秀,西原縣監金宅善,竝呈狀乞遞矣,今不可以官職去就言,繕工監副正李麟秀改差,西原縣監金宅善罷黜,何如?令曰,依。
有政。吏批,判書趙萬永,參判李羲準進,參議金道喜牌招不進,行都承旨金鏴進。以金陽淳爲大司憲,權馥爲司諫,宋祥來爲掌令,李鐸遠爲持平,林永洙·趙錫龜爲正言,洪命周爲同經筵,呂東簡爲繕工副正,金履疇爲內資主簿,徐瑾修爲義盈主簿,尹致堯爲西原縣監。
兵批,判書南履翼病,參判李瀅夏病,參議閔鼎秀病,參知崔命顯入直進,行左承旨權敦仁進。同知李信烈,護軍朴岐壽·姜彝大竝單付。
以京畿監司徐長輔狀達,今此幸行時,中良浦道路修治事,令于安光直曰,觀此狀達,形便如是,從先朝舊御路,及期修治,可也。
以同副承旨金元根牌不進罷職令旨,令于權敦仁曰,只推。
以吏曹參議金道喜牌不進罷職令旨,令于權敦仁曰,只推。
權敦仁,以弘文館言達曰,修撰金大坤,自鄕上來云,與新除授修撰李根中,一體牌招察任,何如?令曰,依。
安光直,以備邊司言達曰,惠局事務多滯,而提調李龍秀,今不可以官職去就論,其代吏曹判書趙萬永差下,使之察任,何如?令曰,依。
權敦仁,以禮曹言達曰,初次禜祭設行後,大霔卽止,仍爲開霽,日候晴和,民事萬幸,當有報謝之節,而立秋後報謝,禮文所載矣。四門報謝祭吉日,令日官洪晩中推擇,則今八月二十七日爲吉云,以此日設行,而謹依受敎,勿閉城門事,一體分付,何如?令曰,依。
又以上號都監都提調意啓曰,玉寶篆文書寫官議政府左議政李相璜,書出正副本,中宮殿玉寶篆文書寫官華城府留守金逌根,書出正副本,謹此封進,以備睿裁後入刻之意,敢啓。傳曰,知道。正本爲之。
又以上號都監都提調意達曰,大殿玉寶篆文正副本各一本,中宮殿玉寶篆文正副本各一本稟裁次草記批旨內,正本爲之事,命下矣。正副各二本,謹此封進,待睿覽後,以此入刻之意,敢達。令曰,知道。
安光直,以兵曹言達曰,今八月十七日,武臣堂上朔試射日次,而以國忌齋戒相値,不得爲之之意,敢達。令曰,知道。
權敦仁,以奉常寺都提調·提調意達曰,祭享所用秋等中脯,依定式今八月十六日,始造之意,敢達。令曰,知道。
健元陵·元陵·徽慶園幸行時,軍令,九月二十一日出宮,廟洞晝停所,自闕門十六里,健元陵展謁,自晝停所十五里,以上三十一里,親祭元陵展謁,還詣廟洞晝停,仍詣徽慶園,展拜親祭,當日還宮。
領府事韓用龜箚曰,伏以臣,耄聵日甚,不省四到,而至於懲討一事,忠憤所激,有不容泯默矣。日前伏見大護軍趙貞喆書本,則備陳甲戌年間李肇源之凶圖逆節,至以凶書恣行於相門爲言矣。伊時臣亦忝在時相之列,而凶書亦不無苗脈之可言者,故果卽擧實陳箚,而倉卒構草,有欠別白,玆不得不復煩睿聽,誠不勝萬萬惶懍,甲戌冬聖候違豫之時,故郡守沈能定,有書於臣,而書中又有一小札,此卽正言金基敍之書也,能定之書,則寒暄外,別無他語,而以基敍有書,要得轉覽,故胎送云云矣。取見其書,則蓋是凶悖之論,卽不敢道不忍言者,而窩主脈絡,自有其處,以臣昏耄,今雖不能記誦其措語,而其時不勝驚惋,轉示於首相,仍卽相與嚴辭痛斥矣。臣旣目見其凶書,固當登時聲討,而私札推上,有所不敢,伊後聖候康復,神人胥悅,而事旣逆折,不復追理,到今懲討齊發,眞贓盡露,始覺其凶圖陰謀之爛漫綢繆,非一朝一夕之故,臣由前而不卽明張,由後而未免含糊,致使天討尙稽,輿情久鬱,其爲憤痛,如不欲生。伏乞离明,亟從三司之請,以定人彝,以嚴邦憲焉。取進止。答曰,覺箚具悉卿懇,今見卿箚,又聞諸大臣所奏,當入稟大朝後處分矣。仍令于權敦仁曰,此箚答,遣史官,宣諭于領府事。
丁亥八月十六日未時,王世子座壽康齋。諸大臣請對入對時,行左承旨權敦仁,假注書李源益,記事官李根友·成遂默,領議政南公轍,左議政李相璜,右議政李存秀,以次進伏訖。公轍進前奏曰,近日秋涼漸生,大殿聖體,若何?令曰,安寧矣。公轍曰,中宮殿氣候,何如?令曰,安寧矣。公轍曰,近日睿體,何如?令曰,一樣矣。令曰,以何事請對乎?公轍曰,近日三司,以李肇源·金基厚懲討事,章奏迭發,而日前重臣之書,又出矣。蓋其凶言悖說,卽載籍以來所未有所未見之凶謀逆節也,大論之發,已至多日,兪音尙閟,臣等亦以一箚,聯陳沬飮之義矣。其間亦承一番下詢於諸大臣之令,而又至多日,未蒙入對,今則領府事之箚,雖未承下答,而臣等果得見其草本,備陳甲戌年間凶書傳來之事,而金基敍之姓名露出矣。姓名旣已露出之後,此何等覆載間難容之罪人,而鞫覈可以一刻遲延乎?領府箚中,又以窩主脈絡,自有其處,此而不亟討,則義理不明,王章不伸,大小沸騰之論,亦無以止息矣。基敍名出之後,如此關係至重至大之事,上下決不可相持,使國不得爲國,人不得爲人,而李肇源·金基厚之三司臚列之章,重臣聲討之嚴,今幾日矣?負犯極重,眞贓已具,而且況大僚箚後,與金基敍,同爲盤覈,在王法至爲允當,伏願仰稟大朝後,亟允鞫覈之請,是臣等區區之望也。相璜曰,凶書之來自金基敍,纔又有領府箚本矣,綱淪法斁,胡至於此?渠亦戴天履地之物耳,敢萌此不敢萌之心,忍爲此不忍爲之說,乃至筆之於書,誠往古所未有之逆變也,決不可一刻容留於覆載之間,臣等之相率仰請,惟在於仰稟大朝,遄降處分,卽令王府,嚴加鞫覈,夬正典刑,而李肇源·金基厚窮凶絶悖之負犯且置,徐有圭秋曹供辭,重臣之書,指證甚悉,凶計之窩主脈絡,尤露於大僚之箚,眞贓旣具,斷案已成,此而漏無將不道之誅,則將何以樹君綱而明人紀乎?亦願亟從三司之請,令王府嚴鞫取服,以伸王章,以洩輿憤焉。存秀曰,亂臣賊子,從古何限,而豈有如甲戌年間凶書之至凶絶悖者哉?領府箚本,明言凶書之來自金基厚之近族金基敍,此而一刻容貸於覆載之間,則三綱淪矣,九法斁矣。基厚之眞贓斷案,三司箚達,已爲臚列,而基敍則姓名,今始露出,故未及聲討,今於姓名旣露,逆節畢綻之後,何可不卽盤覈,夬正典刑乎?仰稟大朝,基敍·基厚,令王府嚴鞫取服,以伸王法,決不可少緩,亟降處分,是臣區區之望也。敦仁曰,諸大臣已有所達,臣無容更陳,而蓋此事,卽擧國公憤,輿情之鬱,亦旣久矣。今則重臣大臣之書出,而脈絡胎着,斷案已成,此若一日容貸,則其可曰,國有法乎?伏願入稟大朝,亟從三司之請焉。答曰,近日三司之論,出於公共,諸大臣之懲討又如此,當仰稟大朝而爲處分矣,諸大臣還宅以俟,可也。公轍曰,此是一國共公之論,今不可一刻容貸矣。雖伏承還第以俟之令敎,而其在主辱臣死之義,臣等何可遽歸私次乎?謹當退出,顒俟兪音矣。相璜曰,臣等未承兪令之前,何敢遽歸偃便於私次乎?存秀曰,領府再箚之後,逆節之眞贓畢露,鞫覈之令,不可少緩矣。令曰,入稟大朝,當爲處分,而三司請對達辭,當以休紙還下,承旨出去,使之勿爲請對,可也。大臣先退,仍令〈退〉,承史以次退出。
上在昌德宮。常參·經筵,以代理停。
權敦仁達曰,大司憲金陽淳,掌令宋祥來,持平李鐸遠未肅拜,執義崔時淳,掌令劉師玶,持平李履熙在外,監察茶時之意,敢達。令曰,知道。
權敦仁啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
權敦仁達曰,來二十一日,輪對日次,而宣陵忌辰祭齋戒相値,頉稟之意,敢達。令曰,知道。
權敦仁啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金鏴達曰,右副承旨金元根,今日不爲仕進,卽爲牌招,何如?令曰,依。
權敦仁達曰,玉堂有時急稟達事,來詣閤外請對矣。令曰,入對。
令于權敦仁曰,昨夜除拜之兩司,今過辰時,而來詣求對者,是何臺體?退去勿煩。
權敦仁達曰,兩司諸臺,雖伏承退去勿煩之令,懲討方急,衷情轉迫,冒萬死更爲求對矣。令曰,退去勿煩。
令于權敦仁曰,更思之,近日臺體,萬萬寒心。昨今詣臺臺臣中大司諫外,竝施刊削之典,旣承下敎,政官牌招開政。
有政。吏批,判書趙萬永進,參判李羲準進,參議金道喜進,行都承旨金鏴進。以金履載爲大司憲,鄭禮容爲司諫,李遠翊爲掌令,權大肯·李冕植爲正言,張敎根爲兼司書,金鏴爲司譯提調,金銖爲廣興守,奉常參奉單任秀龍。
金鏴啓曰,兵批無緊窠,吏批無送西之人,無政事之意,敢啓。傳曰,知道。
再政。以朴肯源爲長陵令。
行大司憲金履載,司諫鄭禮容,掌令李遠翊,正言權大肯·李冕植等達曰,臣等言議風裁,本不合於淸朝耳目之任,而懲討義重,他不暇顧,來會朝房。門鑰已下,以敦化東挾請留之意,言送喉院,則謂方入稟,從仍留門入,故更以臺體之不然,有所往復,喉院又以爲旣已稟達,不可更請,而更鼓漸深,求對時急,遂相率而詣臺。及伏承令敎鄭重,肅單還下,則不得已還從敦化挾門而入,祗肅恩命,而臣等之壞損臺體,無復餘地,自顧慙恧,不敢以見職自處,以此情踪,其何可一刻晏然於臺次乎?請令遞斥臣等之職。答曰,勿辭,亦勿退待。
令于權敦仁曰,當該承旨遞差,旣承下敎,前望單子入之。承旨前望單子入之,李圭祊代點。
金鏴達曰,同副承旨李寅泰遞差出去,伴直無人,新除授同副承旨李圭祊,卽爲牌招,何如?令曰,依。
又達曰,三司諸臣,有時急稟達事,來詣閤外請對矣。令曰,更鼓已盡,曉氣又冷,卿等待明朝,更爲來待。
以右副承旨金元根牌不進罷職令旨,令于金鏴曰,只推。
大司諫姜泰重達曰,臣言議風采,本不合於淸朝諫諍之任,而伏承特擢之恩,虛帶見職,已極悚懍。且以情地之未暴,今始出肅於諸臺請牌之後,來坐臺廳,隨衆請對,而旣承退待之令,恭俟處分之際,卽伏見令旨下者,以諸臺之待牌詣臺,一倂罷職,臣獨不與,誠不勝惶蹙訝惑之至。待牌詣臺,臣與諸臺,罪無異同,以此情踪,何可一刻晏然於臺次乎?請令遞斥臣職。答曰,勿辭,退待物論。
權敦仁,以上號都監都提調意達曰,本都監提調鄭晩錫,時帶判義禁,職務相妨,金吾之任,今姑許遞,何如?令曰,此時判禁吾,何可遞解?今姑仍任。
又以上號都監都提調意達曰,習儀時,各差備執事,當爲備員塡差,而玉堂中在京無故人數少,該曹無以排比云,日前以外職病罷人,竝敍用,何如?令曰,依。
又以吏曹言達曰,今此中宮殿上尊號敎是時,捧玉冊官前都事張敎根,捧玉寶官前都事李憲兢,俱爲塡差,而時無職名,竝令該曹,口傳付軍職,何如?令曰,依。
兵曹口傳政事,副司果單張敎根·李憲兢。
權敦仁,以都摠府言達曰,今此動駕時,侍衛寶劍守宮及陪衛,當爲備員,而都摠管朴宗薰,以宗廟提調進,李龍秀在外,副摠管申在植呈辭,無以備員。令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,竝許遞,旣承下敎,前望單子入之。摠管前望單子入之,都摠管洪起燮·朴晦壽,副摠管鄭基善代點。
權敦仁,以備邊司言達曰,本司有司堂上洪起燮,除拜摠管矣,職務相妨,所帶摠管之任,今姑許遞,何如?令曰,此非公事堂上,則別無相妨之理,不必許遞矣。
又以兵曹言達曰,五衛將卞浩德,除授在外,過限未上來,李東弼·林以松,慶熙宮衛將康養五,俱以病難供職,呈狀乞遞,竝改差,何如?令曰,依。
又以兵曹言達曰,今此冬至兼謝恩使一行赴燕時,所把驛馬,預爲分定,然後可無窘急之弊,今亦依例知委,而應把驛馬四十六匹內,公忠道八匹,全羅道十匹,慶尙道二十匹,來十月初十日,京中逢點,江原道四匹,咸鏡道四匹,直送安州,來十月十五日逢點事,各道監司處行移,何如?令曰,依。
又以禁府言達曰,臣等以李肇源·金基敍遠竄事,有所陳書,雖伏承勿爲爭執,卽速擧行之令,而惟彼兩罪人,負犯至重,聲討方嚴,若此類之毋敢徑定配所,法例卽然,配所草記,末由擧行之意惶恐敢達。令曰,更勿爭執,卽速擧行。
兵曹申目粘連達下是白有亦,觀此北兵使李復淵狀達,則高嶺僉使李義根,與臣爲同姓三寸叔姪,在法當避,遞改一款,令該曹照例稟處亦爲白有臥乎所,相避之法,在下當遞,高嶺僉使李義根,依法典改差,何如?達依準。
判義禁鄭晩錫,同義禁柳相亮·徐耕輔等書曰,伏以臣等,卽伏見徽旨下者,有李肇源·金基敍遠竄之令,臣等誠不勝愕然失圖。噫,彼肇源·基敍輩陰謀凶書之不忍道不敢言者,實是覆載難容之極惡大憝,而或潛作窩窟,或顯受指使,眞贓畢露,斷案已具。近者三司之書達,可見一世之公議,而輿憤莫遏,王章至嚴,則嚴鞫得情,夬正典刑,決不容晷刻暫緩,豈可徑施薄竄,有若尋常罪犯者然乎?且況合達方張,聲討截嚴,成令雖已下,而有不敢循例擧行,惶恐震越,罔知攸措,玆敢相率聯籲於离明之下。伏乞廓揮睿斷,仰稟大朝,亟降設鞫之令,盤覈情節,以洩輿憤而伸王章焉,臣等無任云云。答曰,覽書具悉。勿爲爭執,卽速擧行。
副校理趙萬協,副修撰柳致睦等箚曰,伏以臣等,俄以李肇源·金基敍等鞫問事,相率請對矣。伏承退待處分之令,恭俟兪音之下,及伏見令旨下者,乃有以李肇源·金基敍等,施以遠竄之典,臣等相顧愕貽,不勝憂悶抑塞之至也。噫,肇源輩凶肚逆腸,卽載籍之所無,覆載之難容,拿覈之擧,晷刻難淹,而金基敍之書出,而眞贓愈爲綻露,根窩庶可掀拔。大臣三司之求對請討,公憤可見,而邸下終咈群情,乃靳一兪,王章莫伸,輿憤愈激,古今天下,寧有如許之刑政也哉?自此以後,亂臣賊子,無以知懼,凶圖逆謀,無以得覈,豈不大可懼者耶?此臣等所以疾聲長號,期於得請而後已也。伏乞离明,亟寢肇源輩遠竄之令,竝令王府,嚴鞫得情,俾洩神人之憤焉。取進止。答曰,覽箚具悉。昨日處分,豈無深諒?勿煩。
丁亥八月十七日辰時,王世子座壽康齋。玉堂請對入對時,同副承旨李寅泰,假注書李源益,記事官李根友·成遂默,應敎林翰鎭,副應敎朴齊明,校理李淵祥,副校理趙萬協,修撰李根中·金大坤,副修撰柳致睦,以次進伏訖。翰鎭曰,臣等昨以肇源·基敍事請對,而旣承入稟大朝之令旨,故顒俟處分之特降,庶幾王法之可伸矣,畢竟下令,至於遠竄而止。臣等愕然失圖,忠憤轉激,卽欲求對,更請處分,而箚批未承,徑瀆是懼,今始相率仰籲矣。今日諸賊,卽覆載難容,晷刻難淹者,而豈可如是薄勘而止乎?請更爲入稟後,卽令王府,拿鞫得情,使典刑伸而王綱立焉。齊明曰,臣等昨因三司求對時下令,恭俟允從之處分矣。及承令旨,畢竟勘罪,止於竄配之典,臣等抑鬱之忱,固當如何?往古來今,極逆大憝,孰有如肇源輩,而眞贓已露,凶窩自在,不卽盤覈,薄竄而止,世豈有如許刑政乎?肇源·基敍·基厚輩凶肚逆腸,糾結綢繆之狀,臣等之前後箚奏,已罄無蘊,而伏見昨日所下令旨,辭嚴義正,劈破源頭,其明如日星,其嚴如斧鉞,鬼魅情節,莫逃於睿鑑之照燭,而末乃以辨忠逆明義理爲言,大哉至哉。臣固欽誦萬萬,而獨於鞫覈一事,尙靳允兪,臣等所以相顧愕貽,尤增抑鬱者也。國無法則已,有之則逆如此輩,而不爲究覈,豈不有損於懸法象魏之義乎?且昨日下令,以萬萬惶懍爲言,臣等自聞此旨,痛不欲生,而且其中基厚,又爲見漏於處分令旨中,臣等尤不勝鬱抑訝惑之至,基厚之處地,何如,恩造,何如,而同參凶謀,預知凶書,論其負犯,三人卽一而二也,少無異同,而不爲竝擧,臣等之尤所不可曉者也。臣等於昨日,豈不欲卽爲求對,聯陳沫飮之義,而門鑰已下,且未承箚批,不敢徑先瀆撓,遲緩之罪,固所難免,而臣等之言,卽八域臣庶共公之論也。今日之事,只有碎首天陛,準請乃已矣。伏願亟降兪音焉。淵祥曰,兩應敎之言,忠憤所激,不可一時容忍之事,臣不必煩陳,伏願亟降兪音焉。萬協曰,臣於昨夜箚陳,已悉無蘊,如此劇逆,豈可晷刻容貸乎?惟願遄降處分焉。根中曰,肇源輩逆節,卽前古所未聞所未見之事也。綢繆醞釀,至凶絶悖,而事關宗社,覆載難容,拖至今日,亦云晩矣。亟令王府,究覈得情焉。大坤曰,諸僚所陳,實是共公之論。臣不必煩達,惟願卽爲嚴覈焉。致睦曰,肇源輩罪狀,諸僚旣已悉陳,而此是窮天地亘萬古所無之逆變,而兪音尙閟,王章未伸。臣等抑鬱之忱,何可盡達?國無法則已,有之則豈可薄竄而止乎?伏願卽令盤覈,得其情節焉。寅泰曰,諸玉堂之所奏,卽共公之論。伏願遄降處分焉。令曰,此非玉堂所獨爲之事,退與兩司,同爲聲討,可也。不必在此持難矣。齊明曰,下令允當,而玉堂亦三司中言官也,臣等之言,非臣等六七人之言也,卽一國上下大同之論也。昨日下令,以爲金基敍,爲肇源之指使,與肇源而綢繆。基敍本以天生妖人,禍心怨國,自來伎倆,而渠見肇源盤據之勢,乃敢生阿附熏染之計,爲其指使,聽其綢繆,敢所不敢,忍所不忍,乃爲此窮亘所無之逆謀凶計。此豈可不一番鞫覈,得其情節乎?令曰,此非獨玉堂所可如是之事,出而與兩司聲討,可也。翰鎭曰,兩司亦於閤外求對矣,此不可遲延之事,兩司亦使之入對齊籲,則好矣。寅泰曰,俄者兩司請對達辭,尙未承下答,不可同爲合辭矣。令曰,達辭下答,未知當如何,而玉堂則退去,與兩司同爲之,可也。齊明曰,臣等之縷縷仰達,固萬萬惶悚,而抑鬱之極,不能自已。諸臺請對,亦欲借方寸之地也,若許同爲入對,則可以齊聲仰請矣。令曰,此非縷縷可言者,玉堂出去,與兩司同爲之,可也。翰鎭·齊明等曰,臣等旣幸登筵,借得方寸之地,而尙未承兪音,忠憤斗激,不可按住矣。且兩司旣請對,臣等不可遽然退去矣。令曰,出去,偕兩司爲之,可也。齊明曰,屢承下令,衷情轉益悶迫矣。謹當依令退去,與兩司伏閤,以俟處分矣。令曰,退去爲之,可也。玉堂先退,仍令退,承·史以次退出。
上在昌德宮。常參·經筵,以代理停。
李圭祊啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本營軍兵,日次私習云矣,敢啓。傳曰,知道。
金鏴達曰,左副承旨安光直,今日不爲仕進,卽爲牌招,何如?令曰,依。
正言權大肯達曰,大司諫姜泰重,言議風采,本不合於淸朝諫諍之任,而伏承特擢之恩,虛帶見職,已極悚懍。且以情地之未暴,今始出肅於諸臺請牌之後,來坐臺廳,隨衆請對,而旣承退待之令,恭俟處分之際,卽伏見令旨下者,以諸臺之待牌詣臺,一竝罷職。臣獨不與,誠不勝惶蹙訝惑之至,待牌詣臺,臣與諸臺,罪無異同,以此情踪,何可一刻晏然於臺次乎?引嫌以退,差遲詣臺,旣緣未肅,同聲請討,又係時急,請大司諫姜泰重出仕。答曰,依達。
李圭祊達曰,大司諫姜泰重,旣已置處矣,卽爲牌招出仕,何如?令曰,依。
又達曰,三司諸臣,有時急稟達事,來詣閤外請對矣。令曰,俄者大臣聯箚之答,已悉諭,卿等退去,勿煩。
又達曰,三司諸臣,雖伏承退去勿煩之令,而衷情轉益抑鬱,更爲求對矣。令曰,入對。
傳于金元根曰,備局有司堂上之不爲城外差祭者,蓋爲廟務也,或値時急,則不可淹滯故也。有司堂上金鏴,家在城外云,有司擧行間,入住城內之意,分付。
令于金鏴曰,左副承旨許遞,旣承下敎,前望單子入之。承旨前望單子入之,徐英淳代點。
傳于金元根曰,明日出宮門路,以協陽門爲之。
令于金元根曰,明日出宮門路,以貳極門爲之。
令于李紀淵曰,向以科弊,略有飭令於各道京試官,而京師,卽八道之表準矣。爲主試者,苟能有一半分向國之誠,不待令飭,應必精白對揚,而以其一時營私之故,乃反歸怨於朝廷,則是豈人心之所可出,臣分之所忍爲乎?惟今日在廷臣僚,各自勉戒,毋或抵罪,則豈非朝廷之幸耶?雖以儒生輩言之,皆是世祿之孫,當爲他日之公卿,而不念事君先欺君之義,甘自陷於喪廉沒恥之科者,寧或有是,寧或有是?父詔其子,兄勗其弟,製則必自製,書則必自書,靑衿濟濟,毋相雜亂,入門之際,無爭先之失儀,設接之時,戒搏撃之悖擧,盡意製作,靜暇呈券,則三代威儀,似不多讓,而惜乎?年少擧子,不顧事體與道理,輒皆冒法而犯禁者,豈不可駭,豈不可痛?蓋正士習之道,在於嚴科場,嚴科場之道,在於禁隨從,凡爲擧子者,聽此十行之諭,頓改前日之習,先自今番科試,一切除去隨從,上不負飭令之意,下不爲犯罪之人,豈不是國之良士,家之賢子乎?如是洞諭之後,若或有犯科者,當者之照法嚴繩姑無論,各其父兄,治之以家不齊之律,其各知悉。仍令曰,此令旨,令四館所,書揭于棘圍門,使八方多士,咸須知之。
令于李紀淵曰,今番科擧,必欲先自隨從而痛加禁斷,自內從當有別般廉探之道,亦令廟堂,發遣文武備郞,一一禁飭於場內場外,又使同成均大司成,分遣於一二所,乃於擧子入門時,各別周察,隨從則必一一捉出,而率入之主,亦卽知名書達,以爲嚴法之地。若或有拘於顔私,不能登時執捉,則亦豈無可聞之道耶?以此意,分付於廟堂與成均館。
令于李圭祊曰,罪在罔赦,則不可幸逭,罰未稱當,則有違王章,況事關於莫嚴莫重,爲賊爲逆者乎?脈絡明若觀火,鞫覈亦無足施,遠竄罪人李肇源·金基敍,竝絶島安置,令王府卽速擧行。
令于李圭祊曰,留院公事入之。
令于李圭祊曰,留院上書入之。
以吏曹參議金道喜牌不進罷職令旨。令曰,只推。
以左副承旨安光直牌不進罷職令旨,令于金鏴曰,只推。
以慶尙監司李鶴秀狀達,進上山藥,限內不得封進,惶恐待罪事,令于權敦仁曰,卿其勿待罪事,回諭。
金鏴,以吏曹言啓曰,卽接掌樂院牒報,則以爲,明日動駕時,協律郞本院正,例爲進參,而正閔致和,身病猝重,卽速變通,以爲擧行之地云,身病旣如是,則有難强令察任,掌樂正閔致和改差,其代口傳備擬以入,何如?傳曰,允。
吏曹口傳政事,以鄭東進爲掌樂正。
金元根,以摠戎廳言達曰,本廳中軍李晢,身病猝重,勢難察任,改差,何如?令曰,依
兵曹,以鄭來升爲摠戎中軍。
金元根,以備邊司言達曰,科試隔日,副應敎朴齊明,修撰李根中,副修撰徐萬淳,文學李景在,竝文備郞差下,分遣試所,以爲察飭之地,何如?令曰,依。
金鏴,以吏曹言達曰,成均館典籍朴龍天呈狀內,矣身素患痰癖之症,當此換節之時,一倍添劇,時日之內,萬無供職之望云。其身病旣如是,則有難强令察任,改差,何如?令曰,依。
李紀淵,以禮曹言達曰,今此大殿·中宮殿上尊號及進爵習儀初度,在於今八月十九日,而動駕相値,欲爲擇吉退定,則日字苟艱,無以分排,在前如此之時,初·二度兼行,多有已例。今亦於同月二十日,先行初度習儀,次行二度習儀,何如?令曰,兩度習儀,不必兼行,二度更爲擇日。
又以禮曹言達曰,以大殿·中宮殿上尊號及進爵初度習儀,兼行於今八月二十日,二度習儀事草記,令曰,兩度習儀,不必兼行,二度更爲擇日事,令下矣。初度習儀,則退行於二十日,而二度習儀吉日,令日官崔聲遠推擇,則自二十一日至二十六日,連値齋日與拘忌,二十七日三度外習儀,二十八日初度內習儀已爲擇入,今朔之內,只有二十九日爲吉云,二度習儀,退定於二十七日,三度習儀,退定於二十八日,初度內習儀,退定於二十九日,何如?令曰,事勢如此,依前所達爲之。
金元根,以都摠府言達曰,今日入直內三廳·武兼·禁軍及軍兵等,當爲中日習射技,而國忌正日相値,不得設行之意,敢達。令曰,知道。
李圭祊,以義禁府言達曰,今此宗廟·景慕宮擧動時,大駕各差備與動輿左右考喧及本府入直都事,當以十二員磨鍊,而本府只有十都事,無〈以〉推移。假都事二員,令該曹口傳差出,以爲分排擧行之地,何如?令曰,依。
又以義禁府言達曰,遠竄罪人李肇源·金基敍,竝絶島安置,令王府卽速擧行事,令下矣。李肇遠·金基敍,罪犯至重,聲討方張,自臣府不敢循例擧行之意,敢達。令曰,勿爲爭執,卽速擧行。
領府事韓用龜,行判府事金思穆,領議政南公轍,行判府事林漢浩,左議政李相璜箚曰,伏以臣等,昨借方寸之地,略陳沫飮之義,或病未進參,而忠憤所同。恭俟處分,夜伏見令旨之承下敎而下者,有李肇源·金基敍竝施遠竄之擧,臣等驚愕失圖,不意聖明之世,有此刑政之乖當也。噫嘻,甲戌年間,凶徒醜類,暗地謀議,不忍聞之凶謀忍言之,不敢道之凶書敢傳之,此誠覆載難容之極惡大憝也。窩窟於凶謀者肇源也,主張於凶書者肇源也,末乃基敍之名出,而綢繆之眞贓畢露,指使之斷案已具,肇源·基敍,一而二二而一,而細究端緖之漸露,則肇源之爲基敍根柢,明白無疑矣。擧國同憤,期欲盤覈,明正典刑矣,今此竄配之令,有若尋常罪過之酌勘者然,此何事也,此何擧也?湮晦之義理,愈益湮晦,沸騰之群情,愈益沸騰,雖仰天地之大德好生,其柰國人之皆曰可殺?自古聖人,必嚴於逆順之分者,卽生道殺人之仁也,以我大小朝明聖,何不念及於此耶?至若金基厚,處地,何如,恩造,何如,而甘心背國,同參和應,論其罪犯,十倍他人,而置而不問,官秩自如,天下寧有是耶?肇源無基厚,則凶謀何敢自主,基厚無肇源,則逆謀何敢獨辦乎?伏願离明,淵然深思,更爲仰稟,收還已下之令,諸罪人,亟令王府,如法擧行,使邦憲嚴而人志定焉。取進止。答曰,覽箚具悉卿等之懇,卿等之言,非不知出於明辨忠逆,打破窩窟,而余之日昨處分,果有所深量者,且情節根因,自有脈絡,則今不待鞫覈而知。至於金基厚,非但被人慫慂,無足深責,且況其家之人,余豈忍容易加罪乎?卿等追念昔日而勿煩。仍令于李紀淵曰,此箚答,遣史官宣諭于諸大臣。
判義禁鄭晩錫,同義禁柳相亮·徐耕輔等書曰,伏以臣等,於李肇源·金基敍遠竄事,左思右量,終有所不敢遽然擧行者,始以上書陳請,復以草記論列,及伏承批旨,俱未蒙準許,辭敎峻嚴,前後諄複,臣等益不勝抑塞憂悶之至。蓋自有國家有典憲以來,夫安有負犯如李肇源·金基敍,而初不鞫覈,遽施流竄者乎?噫,君臣之義,天地之大經也,惡逆之罪,春秋之必誅也。凡爲人臣者,一或有犯分斁倫,而不施當施之律,則凶謀悖圖,無所顧忌,亂臣賊子,無所懲畏,而人不得爲人,國不得爲國,是豈不大可懼哉?臣等非敢故欲違拒令旨,觸陷罪戾也,其中實有所大可懼而然也。以我邸下之睿知,何不念及於此,而必欲使臣等,强行其所不可行也?且罪人之名登臺論者,雖有酌配之命,而王府不得擧行,自是幾百年金石不撓之法例,而臣等今若迫於嚴令,壞了成憲,以啓日後無窮之慮,則厥罪至此,尤合萬殞。夫蔑義之懼較重,方命之誅反輕,倫彝典憲,在所固守,嶺海鈇鉞,有不暇顧,玆敢不避屢瀆,冒死申籲。伏乞邸下,穆然三思,還寢李肇源等遠竄之令,仍卽設鞫嚴覈,夬正邦憲焉云云。答曰,覽書具悉。此非如是固執之事,星火擧行。
應敎林翰鎭,副應敎朴齊明,校理李淵祥,副校理趙萬協,修撰李根中·金大坤,副修撰柳致睦等箚曰,伏以臣等,幸登前席,略控沫飮之義,冀準鞫覈之請,忱誠未格,兪音竟靳。伏承退與兩司聲討之令,衷情雖甚轉迫,屢瀆亦涉悚惶,不得已退出閤外,擬與諸臺,合辭嚴討矣。請對臺臣,俱被刊削,懲討時急,合達路阻,玆敢相率聯籲。伏乞离明,垂察焉。噫,今日諸賊,論其逆節,萬剮猶輕,晷刻難貸之狀,已悉於大臣三司之章奏,且伏見邸下昨下令旨,辭敎嚴於衮鉞,義理炳若日星,魑魅之蹤跡,旣盡明燭鬼蜮之情狀,莫逃淵鑑,而處分止於薄竄,以若凶逆,施以此律,是豈一分相當也哉?根柢已露而不拔,窩窟已得而未破,使凶魁尙保首領,逆徒猶逭斧鑕,古今天下,寧有如許之刑政乎?刑政非邸下之刑政,卽祖宗之刑政也,諸賊非邸下之罪人,卽宗社之罪人也。此等罪人,邸下安得屈法而容貸之乎?臣等竊恐從此以後,亂賊無所知懼,王章無以更伸,思之至此,痛不欲生,按住不得,更瀆睿覽。伏願廓揮明斷,仰稟大朝,亟降設鞫之令,盤覈情節,夬正典刑,以洩神人之憤焉。取進止。答曰,覽箚具悉。已諭於大臣箚答,勿煩。
持平李鐸遠書曰,伏以,天心篤佑我邦家,元孫載誕,睿孝上格於兩殿,徽號將擧,昌熾之慶,萬億無疆,蹈忭之忱,小大惟均。臣待罪西邑,伏承持憲除旨,華誥遠宣,寵光尤倍,遞免未幾,恩除復降,臣且榮且感,宜卽叩謝。且目下亂逆斯得,懲討方張,固當蹶趨膺,以伸沐浴之義,而臣於臺閣,鐵限在前,蓋臣之始叨是職也,慘被人言,至有駁正之論。伏蒙我大朝庇覆之洪恩及邸下不遺之睿眷,雖屢承恩除,感祝難量,而一未趨謝,圖報無地,有臣如此,不如無有,伏願亟遞臣職,以安私分焉。臣之情勢,如右所陳,雖不敢見職自居,而亂臣賊子,人得而誅之,則忠憤所同,亦安得泯默而已乎?噫,李肇源之窮凶情節,卽是千古載籍所無之極惡大憝也。渠以世祿之裔,身躋卿孤之列,若子若姪,布列權要,國家何負於渠,而暗肆梟獍之腸,陰售鬼蜮之謀,肆發凶論,粧出凶書,國言喧藉,輿憤久鬱,及至重臣之書出,而證案昭著,相臣之箚上,而端緖畢露。金基敍之受其指使,轉示凶書者,可見其密勿綢繆,同倡逆謀,則肇源·基敍,卽不過異身而同情者,此所謂君之讐,而國之賊也。雖幸天佑宗國,得有今日,到今追惟,骨顫膽掉,爲東方臣子者,豈可與此賊,共戴一天,淹延時日哉?三司陳達,未蒙兪準,象情如沸,輿論益激。昨伏見令旨下者,肇源·基敍,竝施遠竄之典,其凶謀逆節,邸下旣已畢燭,而處分止此,有若尋常勘罪者然,臣愕然失圖,竊不勝憂懼之至。凶逆之如此兩賊,若不亟施當律,則其可曰國有三尺乎?伏乞淵然深思,廓揮睿斷,亟寢肇源輩遠竄之令,竝令王府,嚴鞫得情,快正典刑,俾王章伸而亂本拔焉云云。答曰,覽書具悉。已諭於諸答,勿辭察職。
丁亥八月十八日申時,王世子座壽康齋。三司諸臣請對入對時,右承旨李紀淵,假注書權溭,記事官金大根·成遂默,行大司憲金履載,大司諫姜泰重,司諫鄭禮容,掌令李遠翊,應敎林翰鎭,副應敎朴齊明,校理李淵祥,副校理趙萬協,正言李冕植·權大肯,修撰金大坤·李根中,副修撰柳致睦,以次進伏訖。履載曰,從古亂臣賊子何限,而豈有如李肇源·金基敍之罪犯莫重者哉?近日三司之箚達,諸臣之章奏,皆以積鬱之輿情,大同之公憤,相繼迭陳,而及夫金基敍凶書出,則眞贓畢露,斷案已成,是豈可比之於尋常罪犯可以寬假者,而乃有遠竄之處分乎?不惟臣等之不勝抑鬱,一國之人,莫不驚惑。蓋彼諸賊罪犯,群下聲討之言固無論,雖以昨下令旨觀之,其綢繆和應,主張指使之根因脈絡,旣已洞悉無餘矣。夫其罪犯如彼,而處分止此,故人情皆惑,而輿憤愈激,臣等之冒悚求對,同聲仰請者,卽嚴鞫得情,明正典刑。蓋不如是,王章無以得伸,而亂賊無以知懼也。伏願更稟大朝,亟下夬斷之處分焉。泰重曰,亂臣賊子,從古何限,而至如今日李肇源·金基敍之凶逆,實是千古載籍之所無也。其所謂凶書,心不敢萌者而萌於心,口不忍發者而發諸口,以至筆之於書,如彼凶逆,豈可容貸?大臣連箚,三司迭請,卽一國公憤之所出也,此豈可薄竄而止?王章未伸,亂賊無以知懼,臣等之屢日煩達,雖極悚惶,而必欲得請而後已者,亦出秉彝之心。伏願亟下處分,嚴覈情節,明正典刑焉。禮容曰,自古亂逆固多矣,而豈有如李肇源·金基敍之罪犯者哉?大臣三司,連日聲討,若不窮覈情節,明正典刑,則此後亂逆,何所懲戢?決不可遠配而止,伏願更加處分焉。翰鎭曰,臣等昨登前席,疾聲齊討,未蒙兪音,抑鬱極矣。今又與兩司諸臺,同登迭奏,伏願仰稟大朝,亟降處分焉。齊明曰,臣昨日,得借咫尺之地,仰陳略干衷懇,而尙未蒙允兪,今又與兩司諸臺登筵矣。蓋彼諸賊,不可一刻容貸於覆載之間,故臣等與兩司,以書以箚,亦至屢次。今伏見大臣箚答,仰睹辭敎,則以爲,根柢線脈,明有歸屬,而臣等晝宵聯籲之狀,睿鑑亦已洞燭矣。今則罪人斯得,根柢已露,線脈自綻,罪關宗社,事屬大朝,此等罪人之嚴鞫得情,不可一刻少緩矣。伏願今日,亟降處分,還收遠配之令,俯從三司之請,夬洩神人之憤焉。臣又伏見大臣箚答曰,金基厚之不欲加罪者,追念昔日之意也,仰覩辭敎,欽誦睿意之不暇,而第追念昔日,則金基厚之罪,尤著且大,邸下之不欲加罪,卽私事也,廷臣之必討其罪,卽公憤也。私不掩公,愛不克威,天理之當然也,王政之攸則也。更伏願一體盤覈,明正典刑焉。遠翊曰,亂賊何代無之,而豈有如李肇源·金基敍之窮凶絶慝者哉?其所凶言,卽不敢萌諸心發諸口者,而乃敢筆之於書,蓋自甲戌以後醞釀綢繆之狀,到今思之,豈可一刻容貸乎?今則眞贓畢露,斷案已成,如許亂賊,豈可施以遠竄之典?以此薄罰,施之於極逆大憝,則尋常罪過,何以罪之,此後亂賊,將何以懲之?王章久屈,輿情轉惑,臣等自昨夜求對,今始得借方寸之地,縷縷陳達,更無餘蘊。伏願今日亟降處分焉。淵祥曰,李肇源·金基敍之罪犯,堂箚及兩應敎所陳,已盡之,臣言亦不過如此,而一日容貸,爲彼賊之倖倌,二日容貸,亦彼賊之倖倌,連日請對,睿意未格,末乃薄竄而止,世豈有如許刑政乎?必於今日,更加處分焉。冕植曰,李肇源·金基敍之罪犯,如彼狼藉,而豈可薄竄而止?亟加處分焉。大肯曰,諸賊之凶謀逆節,今始畢露,豈可晷刻容貸,止於遠竄乎?亟降兪音,明正典刑焉。致睦曰,三司諸臺,迭陳無餘,臣無容加奏,而彼金基敍,若非李肇源,則不得爲此凶謀,肇源之爲基敍窩窟,於此可判,而如許亂賊,豈可施以遠竄之典乎?王章未伸,輿憤莫洩,更加淵然深思,夬降處分,臣等之望也。大坤曰,李肇源·金基敍亂逆之罪,今已畢露,載籍所無,鞫覈之律,不施於此等凶逆,而何處施之?伏願今日,夬降兪音,明正典刑焉。根中曰,昨登前席,未蒙兪音而退,晝宵抑鬱,輿憤轉激,如許亂賊,何可一日容貸乎?王法無私,不可以私而屈法,王章一失,將何以表準四方乎?亟降窮覈之令,夬施典刑焉。萬協曰,諸賊之凶圖逆節,如彼狼藉,而罰止遠竄,群情抑鬱,今日諸臺,同登前席,迭陳無餘。伏願夬降兪音,明正典刑焉。令曰,入稟大朝後,當處分矣。履載曰,更加赫然夬斷,亟降處分,今於前席,得蒙兪音而退,臣等之望也。泰重曰,仰稟大朝後,處分之敎誠然,而在大朝,則猶難於處分,在邸下,則實非如是靳兪之事。伏願亟加處分,俾王章伸而輿憤洩焉。令曰,此非於前席如是之事,須卽退待,入稟大朝後,更當處分矣。履載曰,臣當退出,恭俟兪音,而更伏望卽降處分焉。仍令退,諸臣以次退出。
上在昌德宮。常參·經筵,以代理停。
夜四更五更,月暈。
王世子詣宗廟,入齋室後,內閣·政院·玉堂·藥房·春坊口傳問安。答曰,知道。展拜後,內閣·政院·玉堂·藥房·春坊口傳問安。答曰,知道。大駕詣景慕宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。展拜後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。
金鏴啓曰,司僕寺內乘來言,捲兼,取稟。傳曰,捲三面。
權敦仁達曰,明日常參,取稟。令曰,停。
令于金鏴曰,承旨有闕之代,旣承下敎,前望單子入之。
承旨前望單子入之,金正喜代點。
令于金鏴曰,當該金吾堂上,竝從重推考,原書還給。
以慶尙假都事盧光斗狀達,監司李鶴秀,有情私之危蹙,廢閣公務,仍爲撤巡事,令于李圭祊曰,到今事勢當差代,旣承下敎,政官牌招開政。
以慶尙監事李鶴秀狀達,金泉察訪金永鎭遭父喪事,令于李圭祊曰,今日政差出。
有政。吏批,判書趙萬永進,參判李羲準,參議金道喜竝牌招不進,右承旨李紀淵進。以鄭基善爲慶尙監司,金相鼎爲金泉察訪。
兵批,判書南履翼病,參判李瀅夏入直進,參議閔鼎秀病,參知崔命顯病,右副承旨李圭祊進。副護軍安光直·李寅泰·徐英淳竝單付,同知單李羲春,慶尙道兼兵馬水軍節度使單鄭基善。
以吏曹參議金道喜牌不進罷職令旨,令于李圭祊曰,只推。
金鏴達曰,卽者義禁府都事來言,今日動駕時,駕側鳴錚罪人林召史,輿側鳴錚罪人千載璉等,移送秋曹云矣,敢達。令曰,知道。
李圭祊,以吏曹言達曰,今此大殿上尊號,中宮殿上尊號,元孫誕生合三慶慶科增廣別試監試初試試官,當爲磨鍊以入,而擬望之人乏少,閣臣竝擬,何如?令曰,依。
權敦仁,以禮曹言達曰,今此慶科增廣監試初試一所,設場於本曹矣,上直郞廳,依例朝房移直之意,敢達。令曰,知道。
又以上號都監都提調意啓曰,玉冊·玉寶內入時,班次圖一件,謹此封進之意,敢啓。傳曰,知道。
又以上號都監都提調意達曰,玉冊·玉寶內入時,班次圖一件,謹此封進之意,敢達。令曰,知道。
又以禮曺言達曰,來九月初九日,大殿·中宮殿自內上冊寶儀註·進爵儀註,依前例直爲書入于中宮殿·世子嬪宮,而冊寶內入儀註,上冊寶時,外庭百官行禮儀註,亦爲書入中宮殿之意,敢達。令曰,知道。
金鏴,以兵曹言達曰,今八月二十日,文臣朔試射日次,而上號習儀相値,不得爲之之意,敢達。令曰,知道。
又以訓鍊都監·禁衛營·御營廳言達曰,東關王廟東邊墻垣十七間許頹圮處,今八月二十日爲始,三營合力改築之意,敢達。令曰,知道。
又以義禁府言達曰,遠竄罪人李肇源·金基敍,竝絶島安置事,令下矣。李肇源全羅道羅州牧黑山島,金基敍靈巖郡楸子島,竝絶島安置,而以令敎內辭意具罪目,李肇源,發遣府都事,自所在處執捉,仍令押送配所,金基敍,發遣府羅將,自所在處執捉,亦令押送配所,何如?令曰,依。
又以刑曹言達曰,今日動駕時,西部良人千載璉,爲其父景祥負逋獄稱冤事也,興陽良女林召史,爲其夫宋明基私掘露骸獄稱冤事也,鳴錚於衛外,而處所俱在三處之外,竝依定式勿施,何如?令曰,依。
兵曹申目粘連,觀此平安兵使許溟狀達,則阿耳僉使具載龍,母年爲八十二歲,依法典遞改,俾得歸養之地,令該曹考例稟處亦爲白有臥乎所,邊將之親年七十五歲以上者,許遞其任,載在法典,阿耳僉使具載龍,依法典改差,何如?判付達依準。
行禮曹判書趙鍾永書曰,伏以,天祐宗祊,元孫誕生,百祿鼎新,八域普歡。廼惟我邸下,推篤慶之所由,稽列祖之已行,于以闡聖德而揚慈徽,泥金鏤玉,顯號將進,誠千一之盛會也。矧惟是月之望,乃肅廟流虹之節,而宸慕僾然,遇喜冞篤,祗拜眞殿,親行奠酌。臣於此際,猥忝贊禮,得以昵陪龍光,周旋戶戺之間,榮則多焉。勞於何有,不意恩賞之頒,謬錄臣名,授之以崇政之階,臣誠感惶交集,歷日靡措。臣本庸調,了無一技,性又疎拙,未嘗汲汲於干進,而荷聖上特異之渥,與天無極,幸免大戾,多玷顯仕,今又一歲屢遷,班資已隆。噫,行驟者必顚,酌滿者易溢,臣身之災,猶不暇恤,而恩褻於罔功,賞濫於無勞,以仰累朝家綜核之政,則此尤臣之懍懍憂悸,靡所止屆者也,間値齋令,始綴文字,冒塵离明之照。伏惟睿慈,特垂鑑察,仰稟大朝,收還臣新授資秩,以重賞典,以安微分焉。臣無任云云。答曰,覽書具悉。卿其勿辭行公。
贊善宋穉圭書曰,伏以,徽號誕加,睿孝彌光,中外歡忭,大小同情。伏念臣冒死陳章,乞蒙罷斥勘罪,縮伏床席,日夕竢命,不意玆者,道臣行關本縣,來致鹿皮一令賜給者於臣。臣固知匪頒之恩,出於大慶後志喜,臣區區欣頌之忱,始焉若將祗受,旋覺不勝惶感。噫,凡上之所以賜之於下,下之所以受之於上,無論物之輕重厚薄,惟視義之當否而已。臣是何人,而今日賞典,遽及於臣身也?夫賞之者,所以酬勞也,臣自以草萊賤踪,初無勞之可言者,則臣雖欲冒沒膺受,其如人之嗤點何?且竊念因此志喜之擧,乃有濫賞之施,顧非聖人用中之道,臣之不敢拜命,而爲此控籲者,誠不但爲一己難安之私也。臣固嘗有所辭,不獲命於大朝寵錫者,而深懷慙悚,不能自已,每一念至,輒覺汗衣。臣實模愚,言非矯飾。伏乞离明,俯垂諒察,亟降指揮,還收所頒於臣者,俾臣得保一端廉恥於將死之日,不勝大願。臣無任云云。答曰,覽書具悉卿懇。卿其安心領受。仍令于李圭祊曰,此下答,遣地方官,往諭于贊善。
行護軍朴岐壽書曰,伏以,惟天惟祖宗,篤棐我邦家,元孫誕降,萬世之景籙冞鞏,睿孝仰格,兩殿之徽冊將上,環東土大小臣民,莫不蹈舞欣忭,協氣歡聲,洋溢於寰宇之內,於休盛矣。廼者眞殿親祼,禮成告慶。臣於是時,職忝密邇,周旋駿奔之地,區區忭祝之情,有倍餘人,榮固無比,勞於何有,不意誤恩,有隕自天,特推懋賞之念,至降晉秩之典。臣聞命震懍,繼之以恧蹙,莫知措躬之所也。以臣之蒙騃蔑劣,百不猶人,而厚被聖朝陶鎔生成之澤,濫踐於華要之貫,歷揚於外內之職,釋褐纔及一紀,遽然致身於下大夫之後者,已亦有年,每一循省,不覺背汗而顔騂。今又更進一步,猥廁於卿月之班,則過福之災,猶屬一己,雖不足恤,而爵賞之輕屑,名器之玷汚,豈不貽累於則哲之明乎?臣聞明主之爵人也,必量而後擧之,故上無虛授之實,人臣之承命也,亦量而後受之,故下絶冒進之譏。今臣之萬萬不稱,不但自量之已熟,抑亦日月之明,必無遺照於一介無似之賤,而無難加之以命德之列,則貽羞淸朝,有辱聖簡,誠非細故,特以臣處地稍異,庇護偏深,一資半級,罔非造化,感戴之切,實銘心骨,而惶蹙之極。有靦面目,苟或有一分可堪之望,臣之於邸下,豈敢以備例辭巽,以效古人克讓之美也哉?參前倚衡,承膺無路,悉暴衷懇,仰瀆淸嚴。伏乞离明,俯收鑑諒,亟收臣新授資級,以重公器,以安微分焉。臣無任云云。答曰,覽書具悉。卿其勿辭行公。
同副承旨徐英淳書曰,伏以,臣與右承旨臣李紀淵,有甥妹應被之嫌,揆以格例,在下當遞,玆敢援例陳章。伏乞睿慈,俯垂鑑諒,亟賜遞改,以存公格焉。臣無任云云。覽書具悉。所請依施。
判義禁鄭晩錫,同義禁柳相亮·徐耕輔等書曰,伏以臣等,卽伏見令敎下者,有李肇源·金基敍,竝絶島安置,令王府卽速擧行之令。臣等固當奉承之不暇,而惟彼肇源·基敍輩凶圖逆節,覆載難容,眞贓斷案,章奏畢綻,若此類,斷當嚴加鞫覈,明正典憲,豈可只勘以島置乎?島置之律,雖或有加於薄竄,而非鞫則一也。揆以刑政,萬萬乖當,倫常將至於斁敗,亂賊將至於跳踉,其爲世道慮,有所不可勝言者矣。臣用是憂懼,執藝之忱,尤難自抑,方命之誅,有不暇顧,敢以末由擧行之意,冒呈草記,辭不達意,未蒙準許,臣等相顧愕貽,益不勝抑塞憫隘之至,玆敢冒死聯籲於离明之下。伏乞廓揮睿斷,亟寢兩罪人島置之令,仍令設鞫得情,夬伸王章,以洩神人之憤焉。臣等無任云云。令曰,還給。
丁亥八月十九日卯時,大駕詣宗廟·景慕宮,擧動入侍時,行都承旨金鏴,左副承旨金元根,右副承旨李圭祊,同副承旨徐英淳,假注書李源益,記注官崔致輔,記事官成遂默,檢校直閣李嘉愚,直閣徐萬淳,檢校待敎金正喜,以次侍立。時至,通禮啓請外辦,上具翼善冠·衮龍袍,乘輿出宣化門,藥房提調李羲甲,副提調金鏴進前曰,侵早勞動,聖體,若何?上曰,一樣矣。仍出協陽門,至肅章門外,通禮啓請乘輦,上乘輦由進善門·敦化門,進發至宗廟大門外,降輦乘輿,入廟門,詣齋室。上命書傳敎曰,問安勿爲之事。出駕前下敎傳于金鏴曰,王世子問安置之。展拜時至,通禮啓請外辦,上改具冕服,至神門外。鏴進圭,上執圭,入就板位,行四拜禮,入殿內奉審,命戶曹判書朴宗薰,禮曹判書趙鍾永入侍,詣第一室·第十五室,奉審冊寶訖。仍詣永寧殿,就板位,行四拜禮,入殿內奉審,詣桓祖室,奉審冊寶訖。出殿門釋圭,鏴跪受圭,還御齋室,改具翼善冠·衮龍袍。乘輿出廟大門,降輿乘輦,至景慕宮大門外,降輦乘輿,仍詣齊室,改具冕服,就板位,行再拜禮,入宮內奉審,命戶曹判書朴宗薰,禮曹判書趙鍾永,都提調南公轍入侍,親行奉審冊印訖。仍詣望廟樓,就板位,行再拜禮,命捲帳奉審訖。還御齋室,改具翼善冠·衮龍袍,乘與出宮門外,降輿乘輦,由敦化門·進善門,至肅章門外,降輦乘輿,由協陽門·宣化門還內,出標信解嚴,諸臣以次退出。
丁亥八月十九日卯時,大駕詣宗廟·永寧殿·景慕宮,秋展謁擧動,王世子陪參入對時,行左承旨權敦仁,行右承旨李紀淵,假注書權溭,記事官金大根·洪在喆,直提學趙寅永,以次陪立。時至,相禮跪白外備,王世子具翼蟬冠·衮龍袍,乘輿出貳極門,至仁政門外,降輿步過前路,乘輿由敦化東挾門出,降輿入幕次。大駕至,就祗迎位鞠躬,乘輦進發詣宗廟,降輦乘輿,由西門入幕次,改具冕服,詣板位前,行四拜禮,入殿內奉審訖。仍詣永寧殿,由東夾門入,就板位前,行四拜禮,奉審殿內訖。仍詣景慕宮,由西門入幕次,改具冕服,就板位前,行再拜禮訖,奉審室內。仍詣望廟樓奉審訖。出宮大門外,大駕還發,祗迎如禮,乘輦至宗廟前路,降輦步過,乘輦進發,由敦化門東挾門入還內,諸臣以次退出。
上在昌德宮。常參·經筵,以代理停。
夜五更,月暈。
藥房都提調李存秀,提調李羲甲,副提調金鏴啓曰,日吉辰良,展拜廟宮,聖慕克伸,勞動亦多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李紀淵達曰,明日再明日,宣陵忌辰祭齋戒,正日相値,常參頉稟之意,敢達。令曰,知道。
李圭祊啓曰,御營廳將官來言,今日本廳軍兵,日次私習云矣,敢啓。傳曰,知道。
令于李紀淵曰,大臣·備局堂上引接。
金鏴達曰,行左承旨權敦仁,左副承旨金元根,同副承旨金正喜,今日不爲仕進,竝卽牌招,何如?令曰,依。
又達曰,臣鏴,今日上尊號都監習儀進去,下直之意,敢達。令曰,知道。
傳于李紀淵曰,宗廟冬享大祭,王世子攝行磨鍊。
令于李圭祊曰,公事掩置之當該中官,令該府拿問處之,嚴問捧口招以入。
以黃海監司沈能岳狀達,載寧郡民家全頹事,令于李紀淵曰,民家之頹壓,極爲矜悶,結構奠接之方,另加申飭,使一民不至棲失之境事,分付。
以公忠監事徐俊輔狀達,恩津等邑民家漂頹,人命渰死事,令于李紀淵曰,民戶之頹漂,至於五百餘之多,人物渰死,又爲八名,聞甚驚惻,埋置奠接之方,令道伯另加申飭,使一民不至於棲遑失所之患事,分付。
以左副承旨金元根牌不進罷職令旨,令于李紀淵曰,只推。
李紀淵,以弘文館言達曰,上番副校理臣趙萬協,以中宮殿捧玉寶官,議政府習儀時,今日晝仕出去之意,敢達。令曰,知道。
又以禮曹言啓曰,來九月二十一日,徽慶園親祭時,王世子亞獻之節,依例磨鍊乎?敢稟。傳曰,依例磨鍊。
又以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成洪羲弼身病呈旬,直請洪龜燮一所封官進去,典籍沈能恕二所封官進去,時無入直之員,以他郞官,姑爲代直,何如?令曰,依。
又以一所試所意達曰,今此儒生入門時,禮曹狹窄,萬無容接之道矣。自前如此之時,有中樞府通用之例,今亦依此爲之之意,敢達。令曰,知道。
李圭祊,以兵曹言達曰,今八月二十一日,武臣賓廳講書日次,而國忌齋戒相値,不得爲之之意,敢達。令曰,知道。
又以義禁府言達曰,頃因本府達辭,初更犯夜被捉人巡將金文敎,待開坐,決杖放送事,依下矣。金文敎,依更數決杖十度後,放送之意,敢達。令曰,知道。
大司憲金履載,大司諫姜泰重,司諫鄭禮容,掌令李遠翊,正言李冕植·權大肯等箚曰,伏以臣等,昨登前席,略效沐浴之義,伏承入稟後,更下處分之令,臣等奉若金石,相率而退,鞫覈之有令,王章之得伸,顒首而恭俟。伏奉令旨下者,辭敎嚴正,若日星之皦,若斧鉞之嚴,而李肇源·金基敍,施以絶島安置之典,比之前此遠竄,雖有律令之稍加,而臣等之所仰請設鞫嚴覈,明正典刑之未蒙兪音,則衷情之憤惋抑塞,猶夫前也,書不云乎?象以典刑,言聖人之用刑,大小輕重,皆由典則,故可以示於天下後世也。罪犯惡逆,則設鞫而得情,擬罪而正律,乃國家關石之典,不可廢者也。彼肇源·基敍之罪犯,於莫重莫嚴,爲賊爲逆,邸下旣已洞燭而明言之矣。治逆而不用治逆之法,則國家之設置王府,將何爲哉?況其奸情已著,雖若無待於鞫覈,而今其已著者,特其端緖之自露,脈絡之相連而已,若加窮覈,則亦豈無情跡之益有彰發者乎?此臣等所以必以鞫覈仰請,期於刑章之必由典憲,王法之得以快行,而此在邸下一號令耳,何靳於此,何難於是,而不下快兪之音乎?至於金基厚之以其家之人,不欲加罪,臣等豈不仰睿念之所在,而王者之奉天命而討有罪,不可容私於其間。彼基厚,以基敍之至親,爲肇源之血黨,綢繆和應,卽與肇源·基敍,一而二二而一者也,罔赦之罪無間,必誅之義惟均,亦不可不一體鞫覈,快施典憲。臣等昨承下令之後,固宜卽地叫閽,冒死更請,而時際深夜,不敢瀆擾,仍又陪扈,無路煩達,今始來會,聯箚陳籲。伏乞离明,俯察輿憤,廓揮睿斷,更稟大朝,亟下設鞫之令,以正王法焉。取進止。答曰,覽箚具悉。日前入對,已悉余意,勿煩。
應敎林翰鎭,副應敎朴齊明,校理李淵祥,副校理趙萬協,修撰李根中·金大坤,副修撰柳致睦等書曰,伏以,臣等之沫血致討,今幾日矣,冒死求對,纔得方寸之地,齊聲仰請者,卽以此兩賊,不可晷刻共戴於一天之義,而至承退俟處分之敎。前席之未蒙從兪,雖甚抑鬱,王章之庶幾快伸,方切顒望,卽伏奉處分下者,臣等尤不勝愕然失圖,直欲叫閽碎首而不可得也。更鼓已深,煩達無路,鑾輿載啓,瀆擾是戒,今始來會相率,仰籲聲討,稽緩之罪,固不可逃矣。噫,島置之律,豈可擬議於此等極逆大憝,而臣等之前後請討,亦豈止於此而已乎?今此兩賊之罪通于天,睿鑑旣已洞燭矣,令旨中罪在罔赦,爲賊爲逆,明若觀火之敎,凜如霜雪,嚴於鐵鉞,而至於鞫覈一款,終始靳兪,此豈懲亂賊明義理之道也哉?刑政卽人君御世範民之具也,刑政一或失當,則國不得爲國,人不得爲人,今者處分,不可但以失刑論,象魏之懸,無地可用,神人之憤無處可洩。思之至此,寧不懍然而寒心哉?惟彼金基厚,以若處地,負此干犯,比諸兩賊,別無異同,而前後處分,一不擧論,輿憤之愈激,已無可言,王章之有稽,尤當如何?臣等之衷情,按位不得,玆敢聯牘仰籲。伏乞离明,廓揮明斷,更稟大朝,亟降設鞫之令,以正王法,以洩輿憤焉,臣等無任云云。答曰,覽書具悉。余豈無所深量乎?勿煩。
持平李鐸遠書曰,伏以,臣日前,猥陳一書,略效明張之義,敢陳鞫覈之請矣。伏承睿答,若曰,已諭於諸答,勿辭察職。臣旣不敢以臺閣自居,不得廁跡於諸僚之末,進身於方寸之地,而忠憤所激,竊不勝抑鬱之至。卽伏覩昨日令旨下者,李肇源·金基敍,竝施絶島安置之典。臣奉讀思惟,不能無憾於离明之照也。人臣事君,貳則乃辟,將則必誅,乃是天經地義,撑亘宇宙,磨滅他不得者,而凡厥北面於庭者,一或少忽於討賊之義,則不可曰,其國有臣,而人道或幾乎息矣。今此肇源等逆節,是豈晷刻容貸於覆載之間者乎?甲戌年間,當擧國臣民晝宵焦遑之日,渠乃敢謂此時可乘,倡出逆論,凶書一出,眞贓自在,而于今十四年之間,凶渠逆魁,假息牖下,冒據崇顯,自同恒人,思之及此,直欲以笏擊顙而不可得矣。何幸天道孔昭,亂逆斯得,卽當不踰時日,鞫焉而覈其實,辟焉而正其罪,使凶窩亂本,到底掀拔,妖腰亂領,莫得倖逭,然後可以明人紀植彝倫,而有辭於天下後世矣。近日大臣三司,交章請討,我邸下,嚴辨洞諭,又不啻百倍於臣鄰,而惟是鞫覈之請,終靳一兪,此所以群情沸騰,靡所止洎也。夫身犯惡逆者,安得不誅,合施顯戮者,安得不鞫,而況肇源輩罪逆,若是其彰著,情節若是其綢繆,則豈可置之勿問,一不窮覈乎?至於金基厚,卽基敍之切族,而肇源之血黨也,和應之跡,亦已發露,而日前大臣聯箚,竝請盤覈,邸下以其家之人,余豈忍容易加罪爲答?臣,則以爲,雷霆霜雪,本自無私,邸下何可爲一基厚,違拂輿情,撓屈王章乎?必也竝加嚴訊,快施當律,然後是爲有光於刑政,而可以洩神人之憤,折亂逆之萌矣。伏乞克回睿聰,廓揮明斷,諸罪人等,竝令王府,設鞫得情,明正典刑,使倫綱不墜,亂賊知懼焉,臣無任云云。答曰,覽書具悉。已諭於三司之答矣。
丁亥八月二十日辰時,王世子座壽康齋。大臣·備局堂上引接入對時,行右承旨李紀淵,假注書李源益,事變假注書李敏衡,記事官李根友·成遂默,領議政南公轍,左議政李相璜,右議政李存秀,行知中樞府事李羲甲,行上護軍金履喬,吏曹判書趙萬永,兵曹判書南履翼,戶曹判書朴宗薰,刑曹判書李勉昇,行大護軍宋冕載,右參贊李錫奎,知中樞府事金敎根,漢城判尹洪起燮,行護軍柳相亮,禮曹參判李止淵,行護軍朴綺壽,行都承旨金鏴,行大司憲金履載,大司諫姜泰重,司諫鄭禮容,掌令李遠翊,正言李冕植·權大肯,修撰金大坤,以次進伏訖。公轍曰,昨日展謁廟宮,大殿聖體,若何?令曰,安寧矣。公轍曰,中宮殿氣候,何如?令曰,安寧矣。公轍曰,勞動之餘,早又座堂,睿體,何如?令曰,一樣矣。公轍曰,臣等以李肇源等懲討事,以箚以對,聯陳無餘,三司諸臣,鎭日求對,而兪音尙靳,群情沸騰,日甚一日矣。大抵甲戌年間,悖說凶謀之醞釀排布者,乾道孔昭,今盡發露,此誠覆載間一刻難容之極惡大憝也。況金基敍名出之後,窩主自有其人,盤覈決不可少遲,而一日二日,上下相持,天下寧有如許刑政耶?雖以日前臣等之箚答觀之,明辨忠逆,打破窩窟,邸下旣已洞燭之矣。旣曰逆之窩窟,則其可以遠竄島置,酌勘而已乎?情節根因,自有脈絡,邸下亦已詳察之矣。根因脈絡,不爲鞫問,而何以覈知乎?以此論之,肇源與基敍之鞫覈,何待兩言而知之乎?金基厚,則其家之人,余豈忍加罪爲答,而臣等則以其家之人,故憤惋十倍於他人,此所以沫血飮泣,期於窮覈乃已者也。前後臣等之請三司章奏,旣皆備言其窮凶至憯之情節,臣不必更有臚列,而今日擧措,論以國體王法,實有萬萬失當者,義理其將湮晦,而人心無以底定,此又臣等之大可懼者也。伏乞离明,更加三思,仰稟大朝,亟收李肇源等島置之令,仍令王府,設鞫盤覈焉。此不但臣等之言,卽擧國共公之論也。相璜曰,領相所奏,卽擧國同聲之討,而非但臣等之言也。以李肇源·金基敍之窮凶情犯,而處分乃止於島置,島置卽減死之次律,而施之於十惡之大憝,則天下寧有是也?邸下方以辨忠逆明義理爲諭,而今此處分,拂群情而撓王法乃如此。如是則臣恐其欲辨而愈混,欲明而愈晦,天常民彝,將見淪胥而斁絶,寧不大可懼哉?金基厚之凶圖逆節,與肇·敍,是一而二,二而一者,初何嘗有輕重之可論,而邸下所以處基厚者,戴頭家居,官秩自如,竝與肇·敍所被失刑之刑,而獨漏天網,有國以來,安有如此刑政?邸下之尙貸基厚者,雖念其處地,而臣等之尤爲驚憤痛恨於基厚者,政以其以若處地,而有若負犯也。與肇源·基敍,仰稟大朝,竝卽出付王府,嚴鞫取服,無使天討久稽,臣等之望也。存秀曰,金基敍姓名旣露之後,凶謀逆節,不卽究覈而正法,只以島置之律,草草了勘,天下安有如此之刑政乎?況金基厚,日前大臣聯箚之答,付之無足深責之科,仍漏於處分之中。罪犯凶逆,而付之無足深責之科者,載籍以來,臣實未之聞也。仰稟大朝,基敍·基厚,出付王府,設鞫取服,快正典刑,不容少緩,伏望亟降處分焉。羲甲曰,諸大臣所達,卽擧國共公之論,亟令鞫覈,然後國體可以正矣,王法可以行矣。島置之律,失之太輕,伏願亟降處分焉。至於金基厚事,以若處地,有若負犯,其罪尤百倍於人,亦依大臣所達,令王府拿鞫得情焉。履喬曰,臣等之所陳,卽擧國共公之論也。今日諸賊,若是其歇勘,則自今以後治逆之律,將止於島置而已乎?如此不已,則義理漸晦,忠逆難分,豈不大可懼乎?至若金基厚,負犯何如而職名自如,刑政之乖損,孰甚於此?請竝爲鞫覈,如大臣所達焉。萬永曰,罪關宗社,如肇源·基敍輩,而不卽盤覈得情,夬施典刑,豈不有損於辨忠逆明義理之道?請亟從大臣所達,卽爲處分焉。履翼曰,諸臣今日聲討,卽擧國共公之論也。國人皆曰可殺,此豈可一向靳持?請亟降處分焉,宗薰曰,極逆大憝,如今番肇源輩,而不爲鞫覈,止於島置,國法未伸,王綱將隳。諸臣同聲之請,可見共公之論,請亟降兪音焉。勉昇曰,往古來今,亂臣賊子,未有如今番李肇源輩者也。大臣所達,卽一國共公之論,邸下若不賜允兪,則使賊徒何以知戢,王章何以得伸乎?請亟降窮覈之令焉。冕載曰,肇源·基敍之罪犯極逆,不可晷刻容貸,而島置之律,不可但以薄勘言。臣等抑鬱之忱,何可盡達?請亟從大僚所達,特爲處分,盤覈得情焉。錫奎曰,今日聲討,卽國人共公之論也,請亟降處分焉。敎根曰,大臣諸臣所達,卽一國共公之論,伏望卽爲處分焉。起燮曰,罪在亂逆,豈可不爲嚴鞫正律,而遽然勘處乎?伏願亟依大臣諸臣之請焉。止淵曰,大臣諸宰,同聲仰奏,可見公憤之所發,群情之莫遏,請卽爲處分,嚴覈得情焉。綺壽曰,大臣諸臣所達,出於忠憤,盤覈之政,不可少緩,請亟降處分焉。鏴曰,今日之所仰請,卽國人大同之論也。群情如此,不可沮遏,而兪音久靳,盤覈尙稽,請更仰稟大朝,亟降處分焉。令曰,卿等之言,非不是也,而余不可自斷,當仰稟大朝後處分矣。令曰,次對爲之。公轍曰,增廣初試後,儒生之一經背講,卽自古應行之例。且於年前,有故相臣之筵奏申明者,則有難遽議闊狹,第念許久停擱之餘,見今試期不遠,而若責之以背講,則實不無窘迫之歎。今番則初試人,姑令從自願,一經面講後,許赴會試,何如?令曰,科期促迫,除講,可也。出擧條仍令曰,爲大科初試,而不爲講有例乎?公轍曰,講則古有例,而中間停廢,近因故相臣徐龍輔,因玉堂金在元上疏,新定節目,而法意則甚好矣。相璜曰,有講卽古規,而間者,久爲停廢矣。英廟朝爲一經講,先朝時則只有別試講矣。公轍曰,聞吏判言,見今蔭虛司果,至有二十餘人之多,而區處無期云,在前如此之時,文臣陵令十窠中,以蔭官姑爲隨窠換差,待虛司果了當,還作文窠,多有已例矣。此是隨時闊狹之意,以此分付銓曹,何如?令曰,依爲之。出擧條公轍曰,武科出身已越宣薦人當爲赴防者,聞有多人,而西北邊郡之今年農形,姑未可知,其在除弊之道,今亦依近年已例,許令除防,何如?令曰,依爲之。出擧條公轍曰,秋務方殷之時,劇藩事務,不可曠廢,新除慶尙監司鄭基善,使之從速赴任,何如?令曰,依爲之。出令旨存秀曰,國有大慶,則內而各貢遺在,外而舊還之分數蕩減,蓋出於廣惠識慶之意也,以文獻備考所載者觀之。英廟朝舊還之蕩減,殆無歲無之,先朝遇慶蠲蕩,亦非一再,而舊還云者,停退之還,其翌年又爲仍停條及遇歉未捧者,其翌年以後,自朝家又許仍停條,通稱之曰舊還。若當年之停退與當年之未捧,則翌年,自當爲新還,循例出秩,初不入於舊還。旣曰舊還,則無論其初之停退與未捧,其後之自朝家更許仍停者也。未可以最初未捧之有異於因朝令停退,見漏於舊還蠲蕩之中矣。以故庚申以前,則舊還蕩減命下之後,停退仍停之舊還與未捧仍停之舊還,竝入於蠲蕩之中,其來已久矣。十餘年前,有司之臣,適未察其未捧條之翌年以後更許仍停,遂就舊還中,區以別之,不置於蠲蕩之中,其後遂爲謬例,等是舊還也,而不入於朝令蠲蕩之中者,實非廣惠之道。且有違於自前已行之舊例,大抵寡弊之道,莫如仍舊例而遵行,自今番舊還之蕩減,一遵庚申以前之例施行,仍爲定式似好,故敢此仰達矣。令曰,依爲之。出擧條存秀曰,以糶糴事,又有不可不一番提達後,出擧條申明者。近來民生切痼之瘼,莫過於徵族,凡有負逋,稱以族徵,替徵於三四易姓千萬不當之人。甚者爲官長者,謂以不如是,則無以充逋,非但不禁其橫徵,又從以自官勒排,使無辜之民,蕩産流離,到處皆然。視若應行之事,犯逋者,恃其畢竟替徵於他人,故爲逋負,近來各道逋欠之年加歲增,實由於此。徵族設或少補於充逋,不能當恃其徵族故爲逋負之數,公穀民産,均受其害,事之痛惋,莫此爲甚。公私負債者,親父子外,兄弟及一族,一切勿侵,載在法典,雖親兄弟,毋得替徵法意有在,況疎遠族戚乎?爲守令者,弁髦法典,任他橫徵者,殆有甚於貪虐厲民,苟有一半分畏法恤民之心,寧忍爲此?捧糴不遠,預爲申飭各道之臣,管下諸邑中,如有冒法徵族之事,該守令,隨其現發,狀聞論勘,或於考績貶之,斷不饒貸,則實爲目下保小民導和氣之政。如或容忍掩覆,追後現露於繡行及從他入聞之事,則道臣亦難免越視民冤之罪,以此意申明行會,俾無底重究,而京外何異?徵債時替徵之弊,一切嚴禁,一依法典施行之意,亦爲分付於法司及各營門,何如?令曰,依爲之。出擧條令大臣就坐。大坤曰,李肇源等事,日前令敎中,有曰,爲賊爲逆,脈絡明若觀火,此輩之凶謀逆節,旣如是彰著,則勘律之止於島置,豈有如許刑政乎?伏願亟令鞫覈,夬正典刑焉。令曰,已諭於大臣之奏矣。出擧條履載等達曰,噫嘻,痛矣。沈象奎,本以斗筲之才,濟以奸回之性,巧於涉世,工於謀身,罔念圖報之義,反懷壞亂之習,心術揣摩,無非陰陽闔闢,手分現化,全是左右顧瞻,至於今番事,而情狀盡露無餘矣。惟我大朝殿下,特軫分勞之聖念,有此代聽之成命,其事則天人俱順,其禮則祖宗攸行,而群下之庭請反汗,卽是尊事面也,循規例也。彼以時任獨相,倡出己見,隱然若不可爲之事,箝制人口,疑亂衆心,其意所在,已不可知,至若節目磨鍊,又何等重大,而不待大朝下敎,徑先稟裁,遵守成憲,在臣分則然,而初不致愼,惟意擅斷,甘自歸於得罪名義之科,寧不痛惋?備忘處分,固仰睿德之有光,而近地付處,猶未罪罰之相當,人臣負此罪名,而得逭重典者,自古及今,未或聞焉。見方衆論如沸,莫可止遏,今若以大官之故,而不施當施之律,則其於事體何,國綱何哉?若其第宅之踰侈,服翫之奢巧,固是蠧世病俗,而此猶薄物細故,向來陳情之疏,盛言追服之非禮,止請由暇之從便,言若有據,意在固位,執其心跡,眞所謂患失之鄙夫也,論其前後負犯,決不可不加施重典。請伊川府中道付處罪人沈象奎,爲先施以遠竄之典。答曰,大官付處非輕律,勿煩。出擧條紀淵曰,大司憲金履載,合達仰奏之際,露出笏記,有違格例,事甚未安。推考,何如?令曰,依爲之。出令旨履載等曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占臺府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝師興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷忍之兇,究其本則能賊也。特以凶頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡,而且太甲桐宮之說,果與諸賊,一席醻酢於展開書傳,講其文義云者,與相吉·澤遂之招,若合符契,卽此一節,乃渠之結案。旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶憯不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾籍等凶種,快施邦刑,獻遂,設鞫得情。答曰,不從。出擧條履載等曰,噫嘻,痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包㴠寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也,今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律。夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳醻酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧。此亦古今所無之變怪,而渠不過幺麽一賤女,則決非渠所可獨辦者也。是必其夫,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。答曰,不從。出擧條履載等曰,噫嘻,痛矣。明謙之凶謀逆節,實是亘萬古所無之賊也,身爲閫帥,十二字削而乙巳春,諸賊指日擧兵之時,自爲內應大將,至於書給四柱,先占身數,其所爲計,至凶極獰,而況渠七字削逆復之愛姪也,一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖,八字削鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。答曰,不從。出擧條履載等曰,噫嘻,痛矣。亂逆之變,從古何限,而豈有若嶺啓中,諸賊之窮凶極惡者哉?嗚呼,際庚申天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之徒,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於獜·亮,而鯨觬之戮未加,魑魅之形先滅,雖未及如法結案,而此等凶逆,當施孥戮之典。金樂敎,則以玄慶之妻甥,參聞醫官可疑之說,而不卽直招,及與時皥面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快正典刑。答曰,不從。出擧條履載等七行削答曰,不從。出擧條履載等曰,噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,家煥輩是已觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。答曰,不從。出擧條履載等曰,噫嘻,痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼,無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之逆肚,來·黯之毒手,未足以諭其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。答曰,不從。出擧條履載等曰,噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,郡人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。答曰,不從。出擧條履載等曰,噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦澤破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。邸下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。答曰,不從。出擧條履載等曰,噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難贖,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動撓我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也。莫非此賊,而得保首領,臥斃牖下,凡今日含生之倫,孰不腐心而痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。答曰,不從。出擧條履載等曰,噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸拄腹,都是禍心,聽言觀貌,罔非戾氣,平生伎倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓倡悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰,見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡謟諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀,敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而協持君父,以是而威喝朝野。魯賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也,及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。答曰,不從。出擧條履載等曰,噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生?幸西賊之有警,則十八字前分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,搢紳家火具之潛埋,八字削指卯日而擧事爲期云者,莫非做作妖言,煽動人心之計,而至八字削十三日至凶之說,與鍾一,一而二二而一,似此古今所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。答曰,不從。出擧條履載等曰,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文,十二字削欲輸軍糧,則轉到南陽,凡爲群凶之指使,率皆挺身而樂赴,一二十一字削將臣家將欲火攻,所營何事,店舍綢繆之言。致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。答曰,不從。出擧條履載等曰,今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾沾祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始以應坐而發配,致後之甥妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿情轉激,請李永純·永喆等,更爲設鞫嚴問,期於得情,快正典刑。答曰,不從。出擧條履載等曰,噫嘻,痛矣。曺鳳振之罪,可勝誅哉?渠以世祿之臣,偏受罔極之恩,致位八座,叨寄兩藩,若有彝性,宜念臣分,而乃於今番遞歸之日,旣承大朝俯詢之音,則固當仰體德音,備陳聞見,而不此之爲,直以無弊爲辭。及登离筵,始進諸條所錄,民邑軫念,一是無間,而其以所達於邸下者,不欲陳之於大朝,果何故也將謂大朝不必咨謀於群下耶,抑謂群下,不當奏事於大朝耶?不然曰無曰有,何其頃刻之判異耶?於敵已下,固不可較計彼此,君父之前,尙何敢顧瞻前後乎?旨意莫掩於回互,形跡自歸於侮慢,無嚴不敬,一至於此,蔑倫犯分,孰大於是?邸下深燭情狀,渙發辭敎,此誠淑人心靖世道之一助,而昨者合達答旨,只降島配之令,雖緣臣等之誠淺,愈見輿情之憤鬱,若使當律未施,從此亂臣賊子,將何所懲畏乎?請島配罪人曺鳳振,設鞫得情,明正典刑。答曰,島配非輕律,勿煩。出擧條履載等曰,噫嘻,痛矣。亂逆之變,振古何限,而豈有如李肇源之極逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,匪今斯今,攘臂弩眼,罔非戾氣,拄腹撑腸,都是禍心。至於甲戌之冬,肆發至凶至憯罔測不道之說而極矣,當上下焦遑之日,渠乃潛懷異圖,綢繆於金基敍,踪跡陰祕,情節叵測,而至於近日,章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也,謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,睿鑑之照如日月,令旨之嚴如鈇鉞,此誠神人之所共憤,王法之所不貸,凶如肇賊,逆如肇賊,而若使假息晷刻,共戴一天,則其可曰世有三綱,而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也。請安置罪人李肇源,亟令王府,設鞫得情,明正典刑,金基厚,一體嚴鞫,施以當律焉。答曰,仰稟大朝後處分矣。出擧條履載等曰,噫嘻,痛矣。金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻湊,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說,論其逆節,卽與肇源,腸肚相貫,語其罪惡,亦與肇源,毫髮無差。環東土含生之倫,莫不欲手磔口臠,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱。請安置罪人金基敍,亟令王府,設鞫得情,快正典刑。答曰,仰稟大朝後處分矣。出擧條履載曰,臣言議風采,本不合於耳目之任,而懲討方張,賓對有令,趨登前席,粗效沐浴之義,傳達之際,露出笏記,致被承宣之請推。以此情踪,其何敢一刻晏然於臺次乎?請令遞斥臣職。答曰,勿辭,亦勿退待。出擧條遠翊等曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。答曰,不從。出擧條遠翊等曰,噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章也,此而不問,一任其倖逭迷藏,則羸豕之戒,伏莽之憂有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰,能文善生,有曰,綱之論豐德,事必被竄,有曰,綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。答曰,不從。出擧條遠翊等曰,噫嘻,痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也。入則爲忠,出則爲逆,婦孺輿儓之所知也,曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屏裔而止。請屏裔罪人韓植林,拿鞫得情,夬正典刑。答曰,勿煩。出擧條遠翊等曰,噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。答曰,勿煩。出擧條遠翊等曰,噫嘻,趙璟鎭,憸詖之性,鄙瑣之行,爲世所目,與人不齒者久矣。至於日昨筵達,何爲而發也?外託進言,內蓄禍心,旨意閃忽,遣辭憯毒,蓋其心固不在於論一人評一事。故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使,假名於柳榮五,而機關潛動,接踵於趙璟鎭,而手脚畢露,其計則愈出愈巧,而顯售嘗試,其意則無忌無憚,而陰懷壞亂,所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國,況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日,鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,夬正典刑。答曰,已有大朝處分,勿煩。出擧條禮容等曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,夬正王法。答曰,不從。出擧條禮容等曰,逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。答曰,不從。出擧條禮容等曰,梟示罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典,答曰,不從。出擧條禮容等曰,噫嘻,痛矣。人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。答曰,不從。出擧條禮容等曰,噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事聲陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鋤根潰癰之論,寔出遠慮,何邸下,不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。答曰,不從。出擧條禮容等曰,噫嘻,痛矣。世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也,豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸,此豈如渠蟣蝨之賤所可獨辦?必有一種不逞之徒,潛伏幽隱之中,爲之慫慂而指嗾,將以眩亂而誑惑。此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之義,不可以屏裔薄勘而止。請屏裔罪人韓植林,嚴鞫得情,夬正典刑。答曰,不從。出擧條禮容等曰,噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答曰,不從。出擧條紀淵曰,司諫鄭禮容,院達仰奏之際,遺漏請字,做錯非細,事甚未安。推考,何如?令曰,依爲之。出令旨禮容等曰,噫嘻,世道詿誤,人心憯慝,怪鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也,此豈幺麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡慝之態,不忍正視。向者柳榮五之隱映嘗試,極其痛惋,今焉璟鎭之顯露手勢,豈非一套中現幻出來乎?吁亦愈往愈巧,至凶至憯者矣。此必有一種樂禍之類,潛伏暗地,縱其嚆矢,爲矛爲殿,釀出亂本者也,此豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕貽抑鬱之至。此雖出於大聖人好生之德,藏疾之度,而生道殺人,卽辟以止辟之義也,今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,快正典刑焉。答曰,已有大朝處分,勿煩。出擧條禮容曰,臣魯莽湔劣,不合於諫諍之任,而懲討時急,他不暇顧,趨參賓對之末。傳達之際,做錯非細,至有承宣請推之擧,臣慙惶靡措,無地自容,以此情踪,其何可一刻晏然於臺次乎?請令遞斥臣職。答曰,勿辭,亦勿退待。出擧條令史官就坐,仍令退,大臣以下先退,又令承·史退出。
上在昌德宮。常參·經筵,以代理停。
金元根達曰,行大司憲金履載,掌令李遠翊呈辭,執義崔時淳,掌令劉師玶,持平李履熙在外,持平李鐸遠未肅拜,監察茶時之意,敢達。令曰,知道。
金元根啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
令于金元根曰,禮曹參議留待。
令于金元根曰,禮曹參議入對。
以江原監司鄭元容狀達,杆城郡民家漂頹壓事,令于權敦仁曰,聞甚驚惻,原恤典外,別加顧助,結構奠接之方,另加申飭事,分付。
令于金元根曰,留院上書入之。
金元根達曰,三司諸臣,更有稟達事,來詣閤外請對矣。令曰,昨旣有入稟後,處分之答,則又何爲此擧乎?今當有處分,卿等斯速退去。
令于金元根曰,輿論不可久遏,王章不可不伸,安置罪人李肇源·金基敍,加施荐棘之典。
金元根達曰,三司諸臣以爲,處分雖下,設鞫之請,猶未蒙兪,衷情抑鬱,更爲來詣求對矣。令曰,卿等所以請鞫者,卽爲其覈得情節,快施典刑,而今則不待鞫覈,情節自露,乃有處分之快降,則更有何請覈之對乎?卽爲退去,可也。
又達曰,三司諸臣,雖伏承退去之令,而衷情所激,更爲冒死求對矣。令曰,初答余意已諭,今又更鼓漸深,余氣不嘉,卿等斯速退去。
權敦仁,以戶曹言達曰,謹奉下令,宜嬪廟正堂雨漏,正門風板,移安廳薍簾修改吉日,令日官崔福基推擇,則九月初一日卯時爲吉云,以此日時擧行之意,敢達。令曰,知道。
李紀淵,以禮曹言達曰,來十月初二日行宗廟冬享大祭王世子攝事時,王世子省牲省器之節,依例磨鍊乎?敢稟。令曰,依例磨鍊。
又以禮曹言達曰,來十月初二日行宗廟冬享大祭王世子攝事時,一依親祭例,永寧殿,遣大臣攝行,何如?令曰,依。
金元根,以都摠府言達曰,今日入直內三廳·武兼·禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以備邊司言達曰,卽見咸鏡監司金啓河狀達,則以爲,南兵營親騎衛都試設場,每在於秋成之前,而今夏水災,北靑爲甚,應赴人員之許久留連,不無主客俱困之慮,依已例姑許停止事,請令廟堂,稟令,分付矣。災邑設科,主客俱困,前此退行,亦多其例,南關親騎衛今秋都試,依狀辭許令停退,何如?令曰,依。
李紀淵,以奉常寺都提調·提調意達曰,祭享所用秋等中脯三百四十八貼,今八月二十一日畢造,而所入牛隻,爲三十五首矣,進上看品中脯二貼,依定式封進之意,敢達。令曰,知道
金元根,以義禁府言達曰,安置罪人李肇源·金基敍,加施荐棘之典事,令下矣。黑山島安置罪人李肇源,楸子島安置罪人金基敍等,已爲發配,依例發遣府都事,自所到處執捉,仍令押去于前定配所,各與地方官,眼同荐棘之意,敢達。令曰,知道。
義禁府申目,兵曹郞廳文養正,守門將崔尙權等原情云云。徽旨內辭緣,泛稱遲晩,竝只刑推得情,何如?達竝只除刑推議處爲良如敎。又申目,石城縣監金晉敎原情云云。徽旨內辭緣,泛稱遲晩,刑推得情,何如?達除刑推議處爲良如敎。又申目,中官金敏慶原情云云。徽旨下令內辭意發問目,反覆究問是白乎矣,糢糊爲說,終不直陳,究厥情狀,尤極無嚴,刑推得情,何如?達,公事之掩置,罪實不輕,飾辭欺罔,厥罪尤重,當初受公事於別監,而傳授於公事長番,則雖稠座之中,與受有人。且公事之所重如何,則相傳相授,不知其名面而傳受乎?面授必有其人,參看亦不無人,這間委折,刑推得情爲良如敎。
大司諫姜泰重書曰,伏以,臣惶蹙之情,略已仰暴於前日所陳之章矣。進不得卽謝恩寵,仰塞納蕘之盛眷,退不得固守微諒,竊附循墻之古訓,公憤所激,冒恥出膺,未敢言私,懇扣靡暇,中半去就,心跡矛盾,則臣情到此,寧不悶隘,威罰宜加於違傲,醜拙益彰於生疎,而僚臺之兩被罷削。臣獨倖免,則睿念所在,臣不敢知,而又非臣私分之所敢安也。臣遐土之疎蹤,而窮閻之鄙人也,念絶榮途,旣與世而相違,跡遠朝端,罕與人而相知,匹鳬之飛集無因,虛舟之心期無係,則何嫌於人,何慍於己,而固欲指斥之使自引,詆罵之以爲快哉?愚迷之見,妄欲效忠,則輒狂疾之闖發,冥擿之行,全昧物情,則易忌諱之抵觸,泛言之看以緊語,則疑怒之無或怪也,平說之苛摘字句,則眩惑之亦不異也,而臣之本情,實不如此,則人言至此,亦豈臣始料之所及哉?噫,臣之愚妄,惟邸下諒之,臣之衷情,惟邸下察之,臣之感激欲報,生死隕結之心,不亶出於褒奬之寵擢之而已也。豈不願出入近光,進退思補,以少答殊知,而不惟過福之災,勢所必至,迃滯之性,迷不知變,狂妄之言,動犯危機,則以邸下熏沐之洪造,雖欲終始曲庇,而有不可得矣。豈若因其辭避,而許其退伏,俾得終養老母,畢命鄕廬,以誇耀光寵,歌詠恩澤之爲兩得其全哉?前書之懇,未蒙賜答,臣歷日惶隘,益不知所出,而惟知瀆擾之爲罪,不暴危蹙之實情,則是臣妄自阻於仁覆之下也。玆敢悉陳未畢,更申前懇。伏乞离明,俯垂鑑諒,亟遞臣職名,以安微分焉。臣於李肇源等懲討之事,前後箚達,聲罪無餘,兩登前席,瀆擾不止,而兪音尙靳,憂憤轉激,玆又冒死而畢暴焉。噫,刑政之所由設,卽出於辟而止辟之意,而大小輕重,各當其罪,有不容低昂於其間,則罪小刑重,固所難愼,而罪重而刑輕,亦豈非均於失刑耶?惟彼諸賊之罪犯莫嚴,爲賊爲逆,邸下已洞諭之矣。旣犯逆賊,自有治逆之典刑,而島置非極律也。雜犯死罪之亦以是而擬勘,則今此治逆之同於雜犯,未知於刑政,當否何居?王章未伸,則輿憤無以遏也,典刑未加,則亂賊無以懼也。此不可晷刻少緩,而至於金基厚,則大臣所奏,以其家之人,犯莫嚴之罪,尤爲罔赦云者,極其嚴正,而在渠爲不易之斷案,亦豈可使偃息私第,官爵自如,而尙無當律之擬處耶?伏乞更稟大朝,廓揮睿斷,亟寢肇源·基敍島置之令,設鞫得情,夬正邦憲,金基厚,亦令一體嚴覈,明示公正焉,臣無任云云。覽書具悉。自爾進言,意謂爾進言無隱,平心說去矣。今見忌諱危機等句語,固不當如是爲言於淸平朝廷也。末段事,當有處分,勿煩。
丁亥八月二十一日申時,王世子座天香閣。奉審禮堂入對時,左副承旨金元根,假注書權溭,記事官金大根·成遂默,禮曹參議鄭祖榮,以次進伏訖。令曰,奉審,何如?祖榮曰,無頉矣。令曰,役處,何如?祖榮曰,日氣晴好,役事以此順成矣。令曰,役處爲何處何處?祖榮曰,階砌下左右汰落處補土矣。令曰,何日畢役?祖榮曰,昨日申時畢役矣。令禮堂就坐,又令史官就坐,仍令退,禮堂·承史·皆退出。
上在昌德宮。常參·經筵,以代理停。
自辰時至人定,灑雨下雨,測雨器水深九分。
權敦仁達曰,明日常參,取稟。令曰,停。
又達曰,行右承旨李紀淵,今日不爲仕進,卽爲牌招,何如?令曰,依。
金正喜達曰,三司諸臣,有稟達事,來詣閤外,請對矣。令曰,卿等之求對,余實不知其可,竝遞差。
令于李圭祊曰,臺諫有闕之代,旣承下敎,前望單子入之。
權敦仁啓曰,應敎林翰鎭試所進,副應敎朴齊明,修撰李根中,副修撰徐萬淳文備邊郞進,校理李是遠,副校理沈能栻在外,修撰金大坤差祭,校理一員,副校理一員,副修撰一員未差,玉堂上下番俱空,事甚未安。未差之代,政官牌招開政差出,何如?傳曰,允。
又達曰,獻納李明緖,持平李履熙,下諭後過限不上來,依定式,遞差令旨及禁推徽旨捧入之意,敢達。令曰,知道。
以前獻納李明緖,持平李履熙禁推徽旨,令于金正喜曰,分揀。
權敦仁啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,獻納任文白,持平朴心壽落點。
李圭祊達曰,獻納任文白,有時急稟達事,來詣閤外,請對矣。令曰,退去,勿煩。
又達曰,獻納任文白,雖伏承退去勿煩之令,衷情轉激,更爲求對矣。令曰,退去,勿煩。
又達曰,獻納任文白,雖連伏承退去勿煩之令,愚衷所激,冒死更爲求對矣。令曰,雨勢如此,更鼓將下,斯速退去。
權敦仁達曰,右副承旨李圭祊,今方詣閤,臣吏兵批兼進之意,敢達。令曰,知道。
有政。吏批,判書趙萬永進,參判李羲準,參議金道喜,竝牌招不進,行左承旨權敦仁進。以柳致睦爲校理,朴容壽爲副校理,張敎根爲副修撰,朴岐壽爲刑曹參判,李道在爲刑曹參議,李鎭華爲右通禮,權達準爲兵曹佐郞,金履喆爲典籍,兼春秋單金建喆。
兵批,判書南履翼進,參判李瀅夏病,參議閔鼎秀入直進,參知崔命顯病,行左承旨權敦仁進。以姜彝大爲同中樞,朴岐壽·鄭來升爲副摠管,柳弘源爲內禁將,元榘·李敏德·崔慶鎭爲五衛將,劉悳俊爲慶熙將,李喜晩爲中樞經歷,李敏達爲都摠經歷,沈漢永爲阿耳僉使,李井會爲高嶺僉使,大護軍金履載,副護軍柳鼎養·具載龍·李義根·金景瓊,副司直鄭禮容·李明緖·李遠翊·李履熙·李淵祥·趙萬協,副司果李冕植·權大肯·柳致睦,以徐益哲爲僉知。
吏批,再政。以金孝基爲恭陵令。
李圭祊達曰,獻納任文白,雖伏承斯速退去之令,忠憤所激,冒萬死更爲求對矣。令曰,終不退去者,誠爲過當,爾則遞差。
權敦仁達曰,玉堂上下番俱空,事甚未安。新除授校理柳致睦,副校理朴容壽,副修撰張敎根,竝卽牌招,以爲推移入直之地,何如?令曰,依。
李圭祊達曰,玉堂有時急稟達事,來詣閤外,請對矣。令曰,退去,勿煩。
以吏曹參議金道喜牌不進罷職傳旨,傳于權敦仁曰,只推。
權敦仁,以上號都監都提調意達曰,本都監郞廳副司果李奎淵,身病猝重,勢難察任,今姑許遞,其代以前縣監趙敏永差下,使之察任,而時無職名,令該曹口傳付軍職,以爲冠帶常仕,何如?令曰,依。
兵曹口傳政事,副司果單趙敏永。
金元根,以禁衛營言啓曰,本營字內昭義門北邊體城二間許頹圮兩處,今已畢築,把守軍兵,依例徹罷,女墻仍爲始築之意,敢啓。傳曰,知道。
又以禁衛營言達曰,本營字內昭義門北邊體城二間許頹圮兩處,今已畢築,女墻仍爲始築之意,敢達。令曰,知道。
又以禁衛營言達曰,本營字內敦義門南邊體城一間半許頹圮處,今八月二十三日,始役改築之意,敢達。令曰,知道。
又以右巡廳言達曰,去夜三更量,摘奸各門後,還到鍾閣路上,忽有何許一漢,着袂子過去,故問其何許人,則不答直過,使人追捉,則時左邊捕校金振連也。問軍號則不知,索通符則無有,渠仍發惡,橫竹直前,醉悖之說,罔有紀極,名爲捕校,無通符無難犯夜,極爲駭痛,何以爲之?,敢達。令曰,移送秋曹,照法嚴繩。
上在昌德宮。常參·經筵,以代理停。
金正喜達曰,大司憲·掌令一員未差,執義崔時淳,掌令劉師玶,持平朴心壽在外,持平李鐸遠書答未下,監察茶時之意,敢達。令曰,知道。
李圭祊達曰,明日懿陵忌辰祭齋戒,再明日三明日,徽陵忌辰祭齋戒正日相値,常參頉稟之意,敢達。令曰,知道。
金正喜啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
權敦仁達曰,行右承旨李紀淵,左副承旨金元根,今日不爲仕進,竝卽牌招,何如?令曰,依。
李圭祊啓曰,吏曹郞廳來言,臺閣有闕,政事,取稟。傳曰,前望單子入之。
李紀淵,以弘文館言達曰,本館下番,無他推移之員,不得已以上番,姑降入直之意,敢達。令曰,知道。
金正喜達曰,玉堂雖伏承退去勿煩之令,衷情轉激,冒死更爲求對矣。令曰,退去,勿煩。
又達曰,玉堂雖連伏承退去勿煩之令,而愚衷所激,更爲冒萬死求對矣。令曰,退去,勿煩。
又達曰,玉堂伏承屢度睿旨,雖有退去勿煩之令,懲討時急,冒萬死更爲求對矣。令曰,退去,勿煩。
又達曰,玉堂伏承睿旨,連有退去勿煩之令,而輿憤莫洩,衷情抑塞,更爲冒萬死求對矣。令曰,更鼓已下,夜氣又寒,余氣亦不佳,斯速退去。
李紀淵,以觀象監領事·提調意達曰,元孫阿只氏胎封吉利地,公忠道德山縣西面伽倻山明月峯子坐之原,懷仁縣北面二十七里子坐之原,江原道春川府水淸院子坐之原三處,依舊例發送本監相地官,更加看審之意,已爲達下矣。卽者本監地理學前正朴周學,下去看審,則三處俱爲可合,而德山縣子坐之原,比之兩處,尤爲吉利,依例備望以入之意,敢達。令曰,知道。
金正喜,以兵曹言達曰,武科出身已越宣薦人,纔因大臣筵達,旣已除赴防矣,除赴防則有納米之例,亦有因特敎除納米之時,今番則何以爲之乎?敢稟。令曰,除納米,可也。
又以刑曹言達曰,右巡廳達辭內,去夜三更量,摘奸各門後,還到鍾閣路上,忽有何許一漢,着快子過去,故問其何許人,則不答直過,使人追捉,則時左邊捕校金振連也。問軍號則不知,索通符則無有,渠仍發惡,橫竹直前,醉悖之說,罔有紀極,名爲捕校,無通符無難犯夜,極爲駭痛,何以爲之?,敢達。令曰,移送秋曹,照法嚴繩事,令下矣。謹按律文,則大明律懸帶冠防牌面條,有曰,校尉有牌不帶者杖八十,大典通編禁制條,有曰,街路上使酒人杖一百,名例云二罪俱發,從重論,金振連,從重論決杖一百後,放送之意,敢達。令曰,知道。
義禁府申目,粘連向前金晉敎亦,軍米旣異於私物,分裝亦異於添載,而從船分卜,終涉苟艱,以致船漢輩添卜臭載之擧,不可全然無罪,以此照律,何如?判付達依準。又申目,粘連向前文養正·崔尙權等亦,闕門察飭,何等嚴重,雜人攔入,不能禁止,溺職之罪,有難參恕,以此照律,何如?判付達依準。又申目,粘連金敏慶更招原情云云。判付內辭意發問目,嚴加刑訊,反覆究詰是白乎則,與受參看之誰某姓名,今雖指陳,而前後供招,節節相反,其飾詐誣罔之狀,尤極狡惡,待拷限更加嚴刑,期捧直招,何如?達,與受參看誰某姓名,雖已指陳,前後供招,節節相反者,尤極痛惋,待拷限加刑一次後,定配爲良如敎。
慶尙監司鄭基善書曰,伏以,臣於日昨,伏奉除書,以臣爲慶尙道觀察使,臣誠感惶驚恧,莫省所喩。夫大嶺以南,迺是國家根本之地,邦內鄒·魯之鄕,較其幅員,則兩湖之大不能及,論以扞蔽,則兩界之重無以加。城池甲兵之殷,粟米布縷之利,世推雄藩,富甲列省,是以按察之任,特重斯地,苟非威望足以屛翰四方,材識足以綜理庶繁者,莫宜輕授,亦不宜冒受,此猶從平昔盛時言耳。近年以來,民生之困瘁日甚,俗尙漸渝,訟獄滋繁,已非舊日之樂土,而海沿千里,閭井漸疎,倉儲百萬,簿書徒擁,爲弊不一,矯捄未易,故今又以難治名。臣嘗待罪嶺邑,覩聞所及,今焉略綽隱度,已不勝虞憂,若使臨枰而當場,試議着子而布籌,則又有出於愚慮之外者矣。今迺爲是地擇其人,遽然授之於如臣淺劣,在臣身固切榮耀,在聖朝量才任官之政,寧容苟艱若是。臣本庸陋,久備任使,周旋出入,不離邇密,凡有長短,宜無逃於睿鑑之所燭照,以何望實,以何才具,上不累愼簡之明,下不孤承流之托哉?臣有老母在堂,情急乞養,潘輿毛檄猶爲人子之至榮,況導之以旌節,養之以甘瀡,恩光所被,行路亦艶,以臣隕結之心,豈不欲殫竭魯鈍,少答洪私,而量能揣分,辭受已審,玆敢披瀝衷懇,仰瀆睿聰。伏乞离明,念藩寄之不可輕畀,諒臣言之非出飾讓,亟遞臣新授職名,以重官方,以安賤分焉,臣無任云云。答曰,覽書具悉。卿其勿辭往欽哉。
上在昌德宮。常參·經筵,以代理停。
開東,下霜。
金正喜達曰,大司憲·掌令一員未差,執義崔時淳,掌令劉師玶,持平朴心壽在外,持平李鐸遠書答未下,監察茶時之意,敢達。令曰,知道。
金正喜啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于李紀淵曰,禮房承旨馳詣懿陵,奉審摘奸以來。
令于李紀淵曰,今二十六日報謝祭香祝,當詣仁政殿月臺親傳矣,該房知悉。
李紀淵達曰,玉堂屢度仰煩,不勝萬萬惶懍,而忠憤所激,按抑不得,更爲來詣閤外求對矣。令曰,爾等之連日求對,終不退待者,誠未知合於事面矣,姑待臺閣備員,卽爲退去。
臺諫前望單子入之,大司憲宋稚圭,掌令申溥,獻納趙,正言李鼎在·李寅弼代點,司諫高時臣添書代點。
金正喜達曰,新除授正言李寅弼,方在刊削中,何以爲之?敢稟。令曰,蕩滌敍用。
以左副承旨金元根牌不進罷職令旨,令于金鏴曰,只推。
令于金鏴曰,左承旨許遞,旣承下敎,前望單子入之。
承旨前望單子入之,朴岐壽代點。
以慶尙假都事盧光斗狀達,本道監司李鶴秀,情勢轉益崩迫,無以一刻晏然職次,仍爲發行上京事,令曰,情理自情理,事體自事體,且後弊不可不念,前慶尙監司李鶴秀,施以削黜之典。
金鏴,以上號都監都提調意達曰,本都監郞廳副司果徐秉淳,副司果洪章燮,俱以身病猝重,勢難察任,今姑改差,其代以前判官朴齊顔,前郡守李埴差下,使之察任,而時無職名,令該曹,竝口傳付軍職,以爲冠帶常仕,何如?令曰,依。
兵曹口傳政事,副司果單朴齊顔·李埴。
金鏴,以侍講院言達曰,再明日報謝祭香祝代傳時,宮官當爲全數進參,而輔德金炳朝呈辭,無以備員,令政院稟令差出,以爲備員進參之地,何如?令曰,依。
又以觀象監領事提調意達曰,元孫阿只氏藏胎吉地,公忠道德山縣西面伽倻山明月峯子坐午向受點矣,吉地旣爲完定,安胎吉日時,令日官推擇以入,何如?令曰,依。
又以觀象監領事提調意達曰,元孫阿只氏安胎吉日時,令日官推擇以入之意,已爲達下矣。招問日官,則藏胎之法,五朔以藏,而來十一月,旣準五朔,且是吉月云,以此月擇入,何如?令曰,依。
金正喜,以都摠府言達曰,今日入直內三廳·武兼·禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以兵曹言達曰,景福宮衛將尹信烈,慶熙宮衛將李羲春,文臣兼宣傳官洪羲弼,武臣兼宣傳官金錫彬,俱以病難供職,呈狀乞遞,竝改差,何如?令曰,依。
上在昌德宮。常參·經筵,以代理停。
藥房都提調李存秀,提調李羲甲,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
金元根達曰,備邊司郞廳來言,今日賓廳日次,而徽陵忌辰祭齋戒相値,頉稟之意,敢達。令曰,知道。
李紀淵達曰,行右承旨朴岐壽,今日不爲仕進,卽爲牌招,何如?令曰,依。
李圭祊達曰,玉堂連日求對之餘,今伏承姑待臺閣備員之令,而抑塞憂憤,不容遲緩,更爲冒萬死求對矣。令曰,已諭於前批,斯速退去,勿爲更煩。
又達曰,持平朴心壽有時急稟達事,來詣閤外,請對矣。令曰,斯速退去,勿爲更煩。
又達曰,憲臺·玉堂,雖伏承退去之令,而憂憤轉激,更爲冒萬死求對矣。令曰,旣無可覈之端,已施當被之律,則爾等之連日守閤,一直困我者,此何貌樣?竝遞差。
令于李圭祊曰,旣承下敎,持平前望單子入之。
朴岐壽達曰,因侍講院草記,再明日報謝祭香祝代傳時,宮官當爲全數進參,而輔德金炳朝呈辭,無以備員,令政院稟令差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
輔德前望單子入之,金炳朝代點。
令于朴岐壽曰,禮曹堂上留待。
令于朴岐壽曰,右承旨入對,禮曹堂上同爲入對。
朴岐壽,以吏曹言達曰,今此報謝祭,興仁之門獻官校理柳致睦,崇禮門典祀官兼大祝副校理朴容壽,敦義門典祀官兼大祝修撰李根中塡差矣,纔已遞職,時無職名,竝令該曹,口傳付軍職,何如?令曰,依。
兵曹口傳政事,副司果單柳致睦·朴容壽·李根中。
朴岐壽,以侍講院言達曰,兼文學朴齊明,兼司書張敎根,時無職名,令該曹,口傳付軍職,何如?令曰,依。
兵曹口傳政事,副司果單朴齊明·張敎根。
令于金元根曰,明日出宮門路,以賓陽門爲之。
朴岐壽,以上號都監都提調意達曰,今此上尊號時,大殿致詞箋文各一道,中宮殿致詞箋文各一道,王世子嬪所進大殿致詞眞諺竝一道,中宮殿致詞眞諺竝一道,謹此書入之意,敢達。令曰,知道。
又以上號都監都提調意啓曰,今此上尊號時,王世子所進大殿致詞箋文各一道,中宮殿致詞箋文眞諺竝各一道,王世子嬪所進大殿致詞一道,中宮殿致詞眞諺竝一道,謹此書入之意,敢啓。傳曰,知道。
又以上號都監都提調意達曰,本都監郞廳副司果李海存,身病猝重勢難察任,今姑改差,其代以前縣監韓用成差下,使之察任,而時無職名,令該曹,口傳付軍職,以爲冠帶常仕,何如?令曰,依。
兵曹口傳政事,副司果單韓用成。
朴岐壽,以觀象監領事·提調意達曰,胎封時,安胎使·從事官·書標官·監役官·陪胎官·奏時官各一員進去,各監其任例也,而庚戌年胎封時,因特敎從事官除之,監役官,以本邑守令差定,陪胎官·奏時官,以本監官員差送之意,敢達。令曰,知道。
金元根,以備邊司言達曰,卽見義州府尹徐淇修狀達,則以爲,大國正白騎驍騎校,持鳳城將馳通,押領犯越罪人延弼元·朴才昌二名來到,故査問則所供內,渠以茂山居民,本年五月,與同伴六名,自茂山三峯山都灘,越去彼疆,行獵跨月,將欲撤還,到西大江地,被捉於大國人,而同伴則在於他山結幕,故不至被捉云。冒犯越境,屢月行獵,竟至被捉,變換姓名者,以情以跡,極爲凶譎,竝具枷嚴囚,以待朝家處分爲辭矣。犯越人之用一律,係是法典,而情節之究覈,居住之來歷,不可不更加詳査後,始可用法,分付關西道臣,往復於咸鏡監司,待其具格査達,更爲稟處。其同伴六名,則雖不現捉於彼中,而犯越之罪,則與延·朴兩漢一也,此亦詳覈報來之意,一體分付。道帥臣及地方官論罪,待査事出場,從後勘處,何如?令曰,依。
又以都摠府言達曰,副摠管鄭來升,以摠戎中軍,本營諸將官射會監試事,南小營晝仕出去之意,敢達。令曰,知道。
又以訓鍊都監言達曰,本局把摠金鎰,身病甚重,勢難察任,改差,何如?令曰,依。
李圭祊,以義禁府言達曰,前慶尙監司李鶴秀,施以削黜之典事,承令達下矣。李鶴秀,削黜之意,敢達。令曰,知道。
金元根,以右巡廳言達曰,去夜初更五點量,犯夜人幼學李泰錫執捉,依例移送秋曹之意,敢達。令曰,知道。
李圭祊,以刑曹言達曰,右巡廳達辭內,去夜初更五點量,犯夜人幼學李泰錫執捉,依例移送秋曹之意,敢達。令曰,知道事,令下矣。泰錫,依更數,待用杖決笞三十度,放送之意,敢達。令曰,知道。
丁亥八月二十五日辰時,上御熙政堂。藥房入診入侍時,都提調李存秀,提調李羲甲,副提調金鏴,假注書權溭,記事官全道海·成遂默,以次進伏,醫官李惟鐸·李命運·李亨基·金珪·趙宗翊·李顯養·韓相瑚·白成五,進伏楹外訖。存秀曰,昨今霜降,日氣稍寒,聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,一樣矣。存秀曰,有邦慶爲屢日,世子嬪宮氣候,何如?上曰,一樣矣。存秀曰,元孫宮氣候,何如?上曰,一樣矣。存秀曰,醫官來待,入診,何如?上曰,勿爲之。鏴曰,近日稍涼,經筵依例,取稟,似好矣。上曰,待下敎爲之,可也。鏴曰,御製三本丁丑年繕寫,一本內入,一本奉安于宙合樓,一本奉安于本閣矣,其後十年之間,御製內下者及自本閣絲綸謄置者,今爲數三卷,內入本請出,繼前繕寫,而宙合樓及本閣奉安本,亦爲一體繕寫,似好,故敢此仰達矣。上曰,依爲之,仍命史官就座,命史官先退,又命退,承·史以次退出。
丁亥八月二十五日酉時,王世子座涵仁亭。右承旨入對,禮曹堂上同爲入對時,行右承旨朴岐壽,假注書李源益,記事官金大根·成遂默,禮曹參議鄭祖榮,以次進伏訖。令曰,奉審,何如?祖榮曰,沙汰處奉審,則長廣尺數,與道臣達辭,別無異同,而役處則將浩大矣,今已時晩,寒節將屆,待明春始役,則似爲便好之意,俄於書達中,已有所仰達者矣。令禮堂先退,又令退,承·史以次退出。
上在昌德宮。常參·經筵,以代理停。
李圭祊達曰,大司憲宋穉圭,執義崔時淳,掌令申溥·劉師玶在外,持平李鐸遠書答未下,一員未差,監察茶時之意,敢達。令曰,知道。
金鏴達曰,明日上尊號習儀相値,常參頉稟之意,敢達。令曰,知道。
令于朴岐壽曰,禮房承旨·左承旨分詣受香諸處,奉審摘奸以來。
令于金鏴曰,同副承旨許遞,旣承下敎,前望單子入之。
承旨前望單子入之,徐耕輔代點。
兵曹口傳政事,副護軍單金正喜。
李圭祊達曰,修撰金大坤,有時急稟達事,來詣閤外,請對矣。令曰,玉堂之獨爲請對,抑何所執?爾則罷職。
令于李圭祊曰,留院公事入之。
令于金鏴曰,京畿監司有闕之代,旣承下敎,政官牌招開政。
朴岐壽達曰,玉堂上下番俱空,事甚未安。新除授玉堂,竝待下批,牌招,推移入直,何如?令曰,依。
有政。吏批,判書趙萬永進,參判李羲準,參議金道喜竝牌不進,行右承旨李紀淵進。以金盛淵爲應敎,洪晩燮爲校理,朴升鉉爲副校理,申絅爲刑曹參判,柳民根爲東部令,金鐮爲京畿監司,黃命顯·安友良·安聖隣爲假引儀,兼祭酒單宋穉圭,開城府分敎官單洪守一,前縣監尹弘鼎,前察訪申錫祜,固城縣令韓義植,以上今加通政加資事,兵曹覆達判下。
兵批,判書南履翼病,參判李瀅夏入直進,參議閔鼎秀病,參知崔命顯病,同副承旨李圭祊進。同知單劉悳俊,僉知單崔慶鎭,護軍權敦仁·徐長輔,副護軍洪觀浩,副司直林翰鎭·朴齊明·任文白·朴心壽,以上竝單付。再政。京畿節度使單金鐮。三政。大護軍單李止淵。吏批,再政。以成海運爲典獄主簿,朴英載爲副應敎,趙萬協·沈鈁爲修撰,李憲兢爲副修撰,金英集爲銀溪察訪。
令于李紀淵曰,安胎使,依己巳年例,以正卿差下。
李紀淵,以吏批言達曰,安胎使,依己巳年例,以正卿差下事,令下矣。正卿中,時無可合之人,何以爲之?敢稟。令曰,亞卿陞差。
三政。以金聲爲禮曹正郞,安胎使單李止淵。四政。以尹履誼爲昌陵令。
以吏曹參議金道喜牌不進罷職令旨,令于李紀淵曰,只推。
李紀淵,以觀象監領事提調意達曰,安胎時,石物古例則用甕石·蓋石·內識石·標石,而庚戌年胎封時,因特敎,只用甕石·蓋石矣,今番則何以爲之?,敢達。令曰,依庚戌年例爲之。
李圭祊,以兵曹言啓曰,卽接西所衛將白亨鎭牒報,則集成門北邊內宮墻頹圮三處,今已修築云,把守軍兵,還爲入直之意,敢啓。傳曰,知道。
又以兵曹言達曰,卽接西所衛將白亨鎭牒報,則集成門北邊內宮墻頹圮三處,今已修築云,把守軍兵,還爲入直之意,敢達。令曰,知道。
又以訓鍊都監言啓曰,集成門北邊內宮墻頹圮三處,今已畢築,把守軍兵,還爲入直事,自兵曹草記矣。把守軍兵,還入直所,將校解送之意,敢啓。傳曰,知道。
又以訓鍊都監言達曰,集城門北邊內宮墻頹圮三處,今已畢築之意,敢達。令曰,知道。
京畿監司徐長輔書曰,伏以,惟天惟祖宗,默佑陰隲,元孫誕生,萬年之洪基益鞏,睿孝仰格,兩殿之顯冊將擧,臣民慶忭,中外惟均。仍伏念臣,猥以菲才,濫叨藩寄,徒費廩祿,未補絲毫,居常愧懼,若隕淵谷,適有情理之萬萬悶隘者,不得已冒昧略陳焉。臣子程淳,近以傷寒之症,跨朔沈苦,刀圭蔑效,漸至危篤,臣之九耋老父,因此憂遑,氣息一倍凜綴。臣方左右扶護,實無時日內離身之路,而陵園奉審,例在是月,其間卜日旋退,已爲數次,今則晦日漸迫,更無以容旋,以臣私故,莫重應行之事,未免踰越期限,則其爲悚惶,當復如何?不可不及今變通,然後公事可以無滯,私心亦得少安。伏乞离明,俯賜諒察,特解臣所帶之任,回授無故之人,以爲趁時擧行之地,千萬顒祝,臣無任云云。答曰,覽書具悉。所請依施。
丁亥八月二十六日辰時,王世子詣仁政殿月臺。報謝祭代傳香入對時,行都承旨金鏴,行左承旨李紀淵,行右承旨朴岐壽,左副承旨金元根,假注書權溭,記事官金大根·成遂默,原任提學朴宗薰,檢校待敎徐憙淳,以次陪立。時至,王世子具翼善冠·衮龍袍,步出賓陽門·明政左挾門外,乘輿由景化門,至協陽門,步過前路,入仁政東挾門就縟位,引儀引諸獻官,陞詣縟位之左俯伏,相禮贊請跪,王世子跪,香室官員捧香祝,以次跪授岐壽,岐壽傳捧跪進,王世子受香祝,傳授東方山川獻官柳致睦,南方山川獻官朴宗學,西方山川獻官鄭禮容,北方山川獻官洪羲弼,致睦·宗學·禮容·羲弼,以次奉香祝,由正階出,王世子祗送訖。宗薰曰,冊寶內入日字,來九月初四日初六日爲吉日,而初四日,內習儀日也,初六日,東堂中場日也,初六日則都監郞廳多赴試,故難以進參,初四日則別無相妨之端,冊寶內入,以此日擧行,何如?令曰,事旣如此,以此日爲之,可也。宗薰曰,今此大殿·中宮殿上尊號後,親臨受賀時,以王世子先四拜後出就幕次,頒敎山呼時,還入殿庭行禮,磨鍊儀節,而謹稽謄錄,則辛巳元朝稱慶陳賀時,因禮堂所奏,以王世子權就東月廊小次,修正於笏記中,而儀註則不爲釐改矣。今亦依此擧行事,分付通禮院,何如?令曰,依。宗薰曰,進爵都監·員役等料布,取考己巳年進饌時已例,則稟定題給矣,今亦依此例題給,何如?令曰,依。由賓陽門還內,諸臣以次退出。
上在昌德宮。常參·經筵,以代理停。
朴岐壽達曰,明日常參,取稟。令曰,停。
李圭祊達曰,大司憲宋穉圭,執義崔時淳,掌令申溥·劉師玶在外,持平李鐸遠書答未下,一員未差,監察茶時之意,敢達。令曰,知道。
李圭祊啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴岐壽達曰,來初一日,輪對日次矣,敢稟。令曰,當次人受點,後日次待令。
金鏴達曰,行左副承旨徐耕輔,右副承旨金元根,今日不爲仕進,竝卽牌招,何如?令曰,依。左副承旨許遞,旣承下敎,前望單子入之。
承旨前望單子入之,李魯集代點。
以左副承旨金元根牌不進罷職令旨,令于金鏴曰,只推。
金鏴達曰,新除授右副承旨李魯集,卽爲牌招,何如?令曰,依。
又達曰,新除授右副承旨李魯集,時在京畿驪州地,斯速乘馹上來事,下諭,何如?令曰,許遞,旣承下敎,前望單子入之,承旨前望單子入之,李光正代點。
以應敎金盛淵,修撰趙萬協牌不進罷職令旨,令于朴岐壽曰,只推。
朴岐壽達曰,副應敎朴英載,校理李是遠·洪晩燮,副校理沈能栻·朴升鉉,修撰沈鈁,副修撰李憲兢在外,副修撰徐萬淳內閣直,玉堂上下番俱空,事甚未安。應敎金盛淵,修撰趙萬協,旣有只推之令,竝卽牌招入直,何如?令曰,依。
朴岐壽,以弘文館言達曰,新除授副應敎朴英載,時在京畿驪州地,副校理朴升鉉,時在公忠道忠州地,修撰沈鈁,時在京畿富平地,副修撰李憲兢,時在公忠道公州地,經筵入番事緊,請竝斯速乘馹上來事,下諭。令曰,依達。
李圭祊,以義禁府言達曰,時囚罪人金敏慶更招公事判付內,與受參看誰某姓名,雖已指陳,前後供招,節節相反者,尤極痛惋,待拷限,加刑一次後定配事,達下矣。金敏慶,拷限已滿,加刑一次後,慶尙道咸陽郡定配,而以判付內辭意具罪目,依例發遣府羅將,押送配所,何如?令曰,依。
令于李圭祊曰,時囚罪人金敏慶,已爲定配,其時當該內官朴喜敏削黜,與受之崔喜鎭,施以罷職之典。
以公忠監司徐俊輔狀達,莫重進上,未得趁納,惶恐待罪事,令于朴岐壽曰,卿其勿待罪事,回諭。
朴岐壽,以上號都監都提調意達曰,冊寶封裹日時,令日官崔聲遠推擇,則今八月二十八日巽時爲吉云,以此日時擧行之意,敢達。令曰,知道。
又以上號都監都提調意達曰,本都監各房工役,今已完畢,匠手竝皆放送,堂上·郞廳,輪回仕進,監造官,仍爲輪直之意,敢達。令曰,知道。
李圭祊,以都摠府言達曰,今日入直內三廳·武兼·禁軍及軍兵等,當爲中日習射技,而內試射相値,不得設行之意,敢達。令曰,知道。
又以禁衛營言達曰,本營騎士別將李源祖,身病猝重,勢難察任,改差,何如?令曰,依。
義禁府照目,粘連石城縣監金晉敎矣本府議達內,軍米旣異於私物,分裝亦異於添載,而從船分卜,終涉苟艱,以致船漢輩添卜臭載之擧,不可全然無罪,以此照律,罪笞五十收贖,解見任別敍,私罪。奉令依準爲旀,功減一等爲良如敎。又照目,粘連兵曹郞廳文養正,守門將崔尙權等矣本府議達內,闕門察飭,何等嚴重,而雜人攔入,不能禁止,溺職之罪,有難參恕,竝只以此照律,罪各笞四十收贖,附過還職,私罪。奉令依準。
丁亥八月二十七日辰時,王世子代臨春塘臺。額外內禁衛試射時,令承·史陪從,同副承旨李圭祊,假注書李源益,記注官張敎根,記事官成遂默,以次陪從。至春塘臺,王世子降座馬陞座,小開門節次,宣傳官如例擧行訖,承傳宣傳官跪達陞壇號令,亦爲擧行,令曰,如例擧行。可也。鳴金二下號令訖。兵曹判書南履翼進前,參現退出,圭祊跪稟宰樞執鼓,仍呼宣傳官,令宰樞執鼓,承傳宣傳官,呼宣傳官,令宰樞執鼓,承傳宣傳官跪稟貫革尺量,依例除之。令曰,唯。宣傳官跪稟試射例爲四技,而前此多有以柳葉·箭片箭試取之例,今亦以此試之乎?令曰,唯。圭祊跪稟矢數執鼓,仍呼宣傳官,令矢數執鼓,承傳宣傳官,呼掌務官,令矢數執鼓,次令呼名試射,又令兵曹判書禁軍別將監試,宣傳官跪讀奏封箭訖,王世子降座乘座馬,至靑陽門內。履翼進前奏曰,前此內試射時,爲三中四分者,僅爲三四人,而今番則爲十一人之多矣,竝一體書入別單乎?令曰,唯。承·史仍爲落後,由靑陽門·銅龍門,入貳極門還內。
上在昌德宮。常參·經筵,以代理停。
李光正達曰,明日常參,取稟。令曰,停。
李圭祊達曰,大司憲宋穉圭,執義崔時淳,掌令申溥·劉師玶在外,持平李鐸遠書答未下,一員未差,監察茶時之意,敢達。令曰,知道。
李光正達曰,右副承旨金元根,今日不爲仕進,卽爲牌招,何如?令曰,依。
李圭祊達曰,修撰趙萬協,有時急稟達事,來詣閤外,請對矣。令曰,爾不見向日玉堂處分乎?斯速退去。
李光正達曰,大司諫姜泰重,以其親病,投章徑歸,原書纔已捧入矣。所當直捧遞差令旨及禁推徽旨,而此與無端下鄕有異,從重推考,何如?令曰,依。
李圭祊達曰,修撰趙萬協,雖伏承斯速退去之令,忠憤所激,冒死更爲求對矣。令曰,爾亦遞差矣。
令于李光正曰,今觀習儀,一日二禮,必有維日不足之慮,曠前盛事,不宜草草了行,進爵之禮,退定於翼日,再三度習儀,則再度則同日兼行兩禮習儀,三度則上號習儀元定日爲之,進爵習儀,初五日各行事,分付主管所及都監。
令于李光正曰,進爵主管堂上,改以進爵整禮堂上事,分付。
以右副承旨金元根牌不進罷職令旨,令于李光正曰,只推。
李光正,以上號都監都提調意啓曰,上尊號儀註二本,諺書一本,進爵儀註二本,諺書一本,冊寶內入儀註一本,外庭行禮儀註一本,謹此書入之意,敢啓。傳曰,知道。
李光正,以上號都監都提調意達曰,上尊號儀註二本,諺書一本,進爵儀註二本,諺書一本,冊寶內入儀註一本,外庭行禮儀註一本,謹此書入之意,敢達。令曰,知道。
又以吏曹言達曰,新除授成均館典籍金致鉉,除拜後過限未肅拜,依例改差,何如?令曰,依
又以戶曹言達曰,宗廟大門西邊墻垣頹圮處改築吉日,令日官金宜鍾推擇,則來九月初一日卯時爲吉云,以此日時擧行之意,敢達。令曰,知道。
又以兵曹言達曰,宣薦內禁衛今秋等試射時,入格人賞格,謹依達下別單,弓矢以軍器寺所在者,取來頒給之意,敢達。令曰,知道。
又以都摠府言達曰,副摠管趙晉和,以漢城府左尹,本府坐起,晝仕出去之意,敢達。令曰,知道。
李圭祊,以義禁府言達曰,內官朴喜敏,施以削黜之典事,承令達下矣。朴喜敏削黜之意,敢達。令曰,知道。
京畿監司金鐮書曰,伏以,臣姿本無似,恩荷莫量,前後踐歷,罔非踰濫,居常愧懼,如集于木。況以自來病弱,今又年紀衰頹,陳力趨走,亦未惟意投閒置散,卽分之宜,千萬不自意,畿輔新除,有隕自天,臣誠驚惶震駴,莫省其所以。臣有老母,年今八耋,隣近便於將往,祿餘足以榮養,奉檄之喜,感極而涕,欲報之德,河海無極,而此則臣一己私耳。今之監司,卽古方伯連帥之職,按一道而觀風省俗,統列郡而黜幽陟明,其爲責任,至重且大,況玆畿甸,比他尤別,拱護陵園,則皇漢之鄠·杜也,捍衛王京,則成周之豐·鎬也,管轄四道,表準八方,機務煩氄,策應稠多。又況土瘠民貧,吏僞俗渝,比歲雖幸稍登,積弊去益難祛,目下民情,汲汲乎殆如病之劇,欲求良醫,如船之漏,必須長年,苟非聰明才識,威望風裁,足以殫壓而剸理,則決不可以堪承。今乃以庸碌如臣,衰朽如臣者,遽爾畀之,不少難愼,畢竟僨誤,可立而俟,臣身狼狽,有不暇恤,而其在朝家擧措,豈容若是苟然,此則公耳,情不可以踰義,私不可以掩公,豈爲臣一己之私,冒膺此萬不堪當之任乎?左右揣量,冒當無路,玆敢略控衷懇,仰瀆离明。伏乞睿慈,俯垂鑑諒,特許鐫改,以重藩寄,以安私分焉,臣無任云云。答曰,覽書具悉。卿其勿辭往欽哉。
大司諫姜泰重書曰,伏以,臣病伏旅次之中,卽接家信,則臣老母,今年七十,羸病已甚,而當此潦暑之後,寒節之交,添生別症,病情危篤,食飮全却,氣力懍惙,省覺稍回,思臣尤切,昏囈之語,恒問臣來,千里專人,促臣來護,臣六朔離違,一念戀鬱之餘,及聞此報,方寸益亂,玆不得不忙陳短章,徑尋鄕路。伏乞离明,俯賜諒察,遞臣職名,俾得安心歸護,仍治臣擅行之罪,以肅朝綱焉,臣無任云云。覽書具悉矣。
持平李鐸遠書曰,伏以,臣以李肇源等鞫覈事,再陳愚悃,未蒙準許,只緣辭拙誠淺,不能有槪睿聰,而衷情抑塞,莫省攸措。昨伏覩令旨下者,李肇源·金基敍,加施荐棘之典,我邸下,克回睿斷,用以重典,臣雖至愚,豈不欽誦萬萬,而但鞫覈則尙未也,邦憲之未伸,輿情之齎憤,猶夫前日,三司諸臣,相率求對,邸下不惟不借方寸之地,仍下遞差之令,臣不料明睿所照,有此處分之失當也。噫,彼肇源等爲賊爲逆之狀,旣已明燭而洞諭之,至於設鞫一款,則令旨若曰,不待鞫覈,情節自露,此則有大不然者,誠以情節自露也。故不得不鞫覈也,焉有身倡惡逆,情節綢繆者,不爲嚴訊取服,具案正法,而乃反置諸勿問,使之戴頭偃息於覆載之間,將爲未究竟之案乎?爲今日臣子者,惟此諸賊未誅之前,卽是臣分未伸之日,雖欲已之,不可得矣。伏乞离明,還收三司諸臣遞差之旨,亟下肇源諸賊設鞫之令,以明義理,以靖人心焉。臣以區區情勢,屢瀆睿聰,極知悚惶,而當此聲討方張之日,三司之臣,陳力就列,以箚以達,齊聲仰籲,乃是分義之所當然,而臣則艮限在前,偃處私次,旣無以身進一步,面陳一言,而草草書牘,有如塞責,諸僚被遞,亦又倖逭,私分之悚惶,姑且勿論,職事之瘝曠,尤當如何?更有一日虛縻,只增一日悶隘,玆敢不避煩冒,瀝血陳懇。伏願睿玆,曲察微諒,亟遞臣職名,旋授他無故之人,俾嚴懲討,仍治臣瀆擾之罪,以肅朝綱焉,臣無任云云。覽書具悉。爾之上書,凡幾度?誠亦支離,勿煩。
上在昌德宮。常參·經筵,以代理停。
藥房都提調李存秀,提調李羲甲,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李圭祊達曰,明日常參,取稟。令曰,停。
又達曰,大司憲宋穉圭,執義崔時淳,掌令申溥·劉師玶在外,持平李鐸遠未肅拜,一員未差,監察茶時之意,敢達。令曰,知道。
李圭祊啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李圭祊達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
令于李光正曰,傳香承旨馳詣宗廟·景慕宮,奉審摘奸以來。
傳于金鏴曰,慶尙監司留待。
傳于金鏴曰,慶尙監司入侍。
令于金鏴曰,慶尙監司留待。
令于金鏴曰,慶尙監司入對。
備忘記,慶尙監司鄭基善下直,長弓一張,長箭一部賜給。
金鏴達曰,行左承旨李紀淵,右副承旨金元根,今日不爲仕進,竝卽牌招,何如?令曰,竝許遞,旣承下敎,前望單子入之。承旨前望單子入之,徐鳳淳·金道喜代點。
金鏴達曰,新除授右副承旨金道喜,卽爲牌招,何如?令曰,依。
又達曰,假注書權溭,身病猝重,勢難察任,今姑改差,何如?令曰,依。
權溭改差,代以金胤根爲假注書。
金胤根有頉,代以宋持養爲假注書。
兵曹口傳政事,副護軍單金元根。
兵曹,以李石求爲都監中軍。
以全羅監司李光文狀達,珍島郡人物渰死事,令于李圭祊曰,聞甚矜惻,元恤典外,別加顧助,如有生前身還布,竝蠲蕩事,分付。
徐鳳淳,以兵曹言啓曰,卽接東所衛將崔慶鎭牒報,則貳極門東邊內宮墻頹圮處,今已修築云,把守軍兵,還爲入直之意,敢啓。傳曰,知道。
又以兵曹言達曰,卽接東所衛將崔慶鎭牒報,則貳極門東邊內宮墻頹圮處,今已修築云,把守軍兵,還爲入直之意,敢達。令曰,知道。
又以兵曹言達曰,今八月各廳堂下武臣朔試射,臣曹連因有故,不得爲之之意,敢達。令曰,知道。
又以禁衛營言啓曰,因兵曹草記,貳極門東邊內宮墻缺落處,今已修築,把守軍兵,還入直所,將則解送之意,敢啓。傳曰,知道。
又以禁衛營言達曰,貳極門東邊內宮墻缺落處,今已修築之意,敢達。令曰,知道。
李光正,以刑曹言達曰,今番監試初試時,場外場內雜亂之人,自一所捉送爲二十人,二所捉送爲四十人,而朴之栢·朴敏榮·成壽延·金東璡·丁在懿·咸永錫·金聖勳·池錫泳·李祖植·金邦泰·安東昇等十一人,俱以攔入現捉,竝依大典通編諸科條,限己身降定水軍之律,令兵曹定配所押送。兪景煥·李明奎·李日榮·金偌淳·梁復亨·柳極昊·劉洛中·金重祐·權存和·李鎭瑗·李彙䥧·南萬貞·韓鎭常·李驥德·李敏九·兪致遠·朴時益·姜鳳周·金永齎·池錫弘·權丌憲·成厚鎭·金炳若等二十三人,以挾冊現捉,林尙衍·方基天·郭衡柱·柳興植·金膺敎·鄭在寬·任淵白等七人,以照訖有頉現捉,取考律文,則大典通編雜令條,有曰擧子場中挾冊者停二擧,諸科條,有曰科場應赴人無照訖者停擧。凡停擧之罰,有非臣曹所管,令泮館擧行。趙秉柱·尹載殷·朴泰亨·徐有直·朴圭聖等五人,試題未出,先書論套,李秉鈺,抱券不呈,逗遛場內,此則無可照之律,旣是擧子,合施儒罰,亦令成均館擧行。金鶴聲等十二名,或變易姓名,或越墻出入,或有童蒙,或有奴隷,竝自臣曹,分輕重照律勘處,其中姜墝,則自禁亂所出付之後,中間逃躱,今方譏捕,待捉得加等勘律,何如?令曰,依。挾冊與先書論套,抱券不呈者,旣皆被捉,不得觀光,則罰已施矣,後無敢如是之意嚴分付,特爲放送。至於變易姓名及越墻出入之漢,嚴刑照律,而其中奴隷,則必有其主,而初不覈實指名草記者,本曹擧行,誠萬萬駭然,當該堂上,施以越捧三等之典,奴是誰奴,隷是誰隷,卽爲嚴覈草記,逃躱漢,刻期捉得,一體嚴刑照律,可也。
金道喜,以成均館知館事意達曰,今番監試初試一二所赴擧時,照訖有頉現捉人幼學林尙衍·方基天·郭衡柱·柳興植·金應敎·鄭在寬·住淵白等七人,依律文施以停擧之罰,而令泮館擧行事,自秋曹草記,達下矣。林尙衍等七人,竝施停擧之意,敢達。令曰,知道。
令慶尙監司鄭基善書。王世子若曰,漢公卿行領群牧,按六條之糾繩,宋學士出知諸州,爲四方之綱紀,苟材能具倚任之要,惟外內無輕重之殊,玆撤西淸夙夜之班,用紓南服宵旰之念,惟卿,以冠冕世家之冑,有黼黻皇猷之才,雅規適寬簡之宜,允矣吉祥士本色,餘事擅詞賦之藝,粵自妙少時颺聲,惟其文學經濟之需,蔚爲諸先進推轂,不獨沈深重厚之質,綽有老成人典型,是以自在策名之初,偏被器遇之渥,蘭臺璧府,處不離於淸華,繡威袴謠,績殆遍於南北,節級有循蹈之序,旣佐銓衡,晉秩因望實之孚,遂長玉署,顧時論益推於大用,而全才不合於久閑,念夷險燥濕之不辭,固素心之有在亦聰明志氣之方壯,寧宣力之爲勞,眷彼嶺南一方,京於海東八路,海陸據經緯之勝,是之謂天設金湯,州郡列繡錯之形,古所稱物衆巖劇,其産也筠漆絲枲,一國冠帶衣履於斯,厥貢則秔稻魚鹽,亦上都府庫蓋藏在此,嗟,土風漸不如古,致民生困莫于今,羅韓舊都,無復渾樸之俗,鄒·魯遺烈,轉生澆漓之爭,閭里殘而杼軸空,唉,蚩氓曷由知讓?廩庾枵而簿書紊,噫,猾胥惟事舞奸,館酋之騙黠式滋,仰機利而相射,海舶之漂留無定,奈瞭望之或疎,矧玆淫澇之時愆,以致災荒之日奏,風兼雨十旬如一推輦轂可知他方,黍及稌五損其三,嗟,襏襫何以卒歲?若恫者不一而足,欲言則有百其端,瘼矣窮民,復嬰庚癸之急,疇若予采,以分乙丙之憂,方簡心無出於卿,亦僉議允屬之子,玆授卿以慶尙道觀察使兼兵馬水軍節度使·巡察使·大邱都護府使,卿其克展底蘊,祗服寵靈,擧以畀餘七十州,責莫與大,顧是任良二千石,職思其居,不重則不威,惟施措務持大體,亦易而亦畏,在撫摩宜加小心,簽政無十室之完,必經細梳刷可整,糴弊爲八省之最,須行大懲創乃捄,樹風敎則慝宜別而淑宜旌,禁虣武則柔不茹而剛不吐,巨局之受病已痼,宜用葠朮之功,强鄰之隱憂尙殷,莫忽桑土之戒,若施爲無待加勉,凡稟裁自有恒規,於戲,永嘉旄倪,尙騰歌麥之頌,蓬萊山水,可想敬桑之懷,緩帶輕裘,羊叔子之雅量足鎭,登車攬轡,范孟博之澄淸是期,往惟欽哉,行且召矣,故玆令示,想宜知悉。奎章閣待敎臣趙斗淳製進。
丁亥八月二十九日辰時,上御熙政堂。慶尙監司入侍時,行都承旨金鏴,假注書李源益,記事官全道海·成遂默,慶尙監司鄭基善,以次進伏訖。上曰,進前奏職姓名,可也。基善曰,慶尙監司臣鄭基善也。上曰,下去着實爲之,可也。仍命慶尙監司先退,又命史官就座,承·史以下,以次退出。
丁亥八月二十九日辰時,王世子座涵仁亭。慶尙監司入對時,行都承旨金鏴,假注書權溭,記事官張敎根·成遂默,慶尙監司鄭基善,以次進伏訖。令曰,嶺伯進前,基善進前。令曰,下去着實爲之。仍令宣諭訖,令退,基善先退,承·史以次退出。
上在昌德宮。常參·經筵,以代理停。
李光正啓曰,來初五日朝參日次矣,敢稟。傳曰,停。
金道喜達曰,明日常參,取稟。令曰,停。
李光正達曰,大司憲宋穉圭,執義崔時淳,掌令申溥·劉師玶在外,持平李鐸遠未肅拜,一員未差,監察茶時之意,敢達。令曰,知道。
徐鳳淳,以都摠府言啓曰,今日入直內三廳·武兼·禁軍及軍兵等中日習射技,請出標信。傳曰,知道。
徐鳳淳啓曰,禁衛營將官來言,今日本營軍兵日次私習云矣,敢啓傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴岐壽達曰,同副承旨李圭祊今日不爲仕進,卽爲牌招,何如?令曰,依。
金道喜,以奎章閣言達曰,卽接內需司牒報,則咸興·永興兩本宮十月別大祭時,造燭封香吉日,今月十二日辰時,衣襨·香燭·祭品奉詣吉日,同月十三日卯時俱吉云,以此日時擧行之意,敢達。令曰,知道。
令于金道喜曰,十二日當詣慶熙宮齋宿,十三日咸興·永興兩本宮衣幣·香燭親傳矣,該房知悉。
令于金道喜曰,十二日齋宿處所,以長樂殿爲之。
令于金道喜曰,咸興·永興兩本宮衣幣·香燭親傳處所,以景賢堂爲之。
以同副承旨李圭祊牌不進罷職令旨,令于朴岐壽曰,只推。
兵曹,以李升權爲御營中軍。
金道喜,以奎章閣言達曰,景慕宮望廟樓今朔奉審,無頉之意,敢達。令曰,知道。
又以司饔院監膳提調意達曰,各殿宮日下生雉,全數代封矣,今則秋節已深,山雉漸出,今日爲始,日下生雉,依例復舊封進之意,敢達。令曰,知道。
徐鳳淳,以備邊司言達曰,本司武郞廳李煥絅奔走勤仕,已滿十五朔,依例六品遷轉事,捧承令施行,何如?令曰,依。
又以都摠府言達曰,副摠管鄭來升以摠戎中軍,本營諸將官射會監試事,南別營晝仕出去之意,敢達。令曰,知道。
又以兵曹言啓曰,來十月初二日宗廟冬享大祭王世子攝行時,陪衛軍兵當爲磨鍊,而謹考前例,則訓局步軍八百名,馬軍二哨,中軍率領爲先後牌,禁軍二番磨鍊矣,今亦依此擧行乎?敢稟。傳曰,依此爲之。
又以兵曹言啓曰,今九月十二日王世子詣慶熙宮長樂殿齋宿,十三日景賢堂·咸興·永興兩本宮衣幣·香燭親傳時,陪衛軍兵當爲磨鍊,而謹考謄錄,則今春慶熙宮齋宿動輿時,訓局步軍八百名,馬軍二哨,中軍率領爲先後牌,禁軍二番磨鍊矣,今亦依此擧行乎?敢稟。傳曰,依此爲之。
又以刑曹言達曰,本曹草記儒生等勘處事,令曰,依。挾冊與先書論套,抱券不呈者,旣皆被捉,不得觀光,則罰已施矣,後無敢如是之意嚴分付,特爲放送。至於變易姓名及越墻出入之漢,嚴刑照律,而其中奴隷則必有其主,而初不覈實,指名草記者,本曹擧行,誠萬萬駭然,當該堂上,施以越俸三等之典,奴是誰奴,隷是誰隷,卽爲嚴覈草記。逃躱漢刻期捉得,一體嚴刑照律,可也事,令下矣。挾冊之兪景煥等二十三人,先書論套之趙秉柱等五人,抱券不呈之李秉鈺,謹依令旨,後毋敢如是之意,分付放送。自臣曹仰請勘處之金鶴聲等十二名,嚴加究覈,則金鶴聲所供內,渠以前行院隷,受京居幼學李徽重之指使,換着軍士服色,欲探其立落,越入場內,至於現捉云,李福鉉所供內,渠以齋直,暗受進士姜忠永之書札,欲傳於忠永子之在場內者,至於現捉云,尹壽範所供內,渠以中和人,借佩黃崗·趙維恒之照訖帖,冒入場中,至於現捉云,車汝新所供內,渠受尙州金有直之錢兩,欲知其呈券立落,假稱衛軍金昌大之姓名,出入場內,蹤跡綻露云,奴得伊所供內,渠是安東洪士翼之奴,而士翼入場之後,立於棘圍門外,誤入禁索之內,至於被捉云,魚致溟所供內,渠以弘文館使令,隨往文備郞,待令于一所,而偶然越視場內,至於被捉云,朴宗伊所供內,渠以二所衛軍,終場罷後,拾得墨壺於場內,看翫之際,以行止殊常,入於廉探云,林基爀所供內,渠以忠州常漢,受人雇價,往傳科具,立於棘圍門外,紛沓之中,被人所擠,自然轉入圍內,至於現捉云,金相喆所供內,渠以成川人,與族人相學,同入場內,得其餘草,呈券出來之時,以書題之不能盡誦,現捉云,車鳳來所供內,渠以成川人,與安州李時迪,同入場內,最晩呈券,出來之時,以不着道袍,現捉云,童蒙李景星所供內,呈券出來之時,以不着道袍,現捉云,童蒙朴起正所供內,初場則自書呈券,終場則因雨先出之際,以書題之數字失對,被捉云矣。越入場內之金聲鶴·李福鉉,依通編科場用奸者邊遠充軍之文,各嚴刑一次後,鶴聲咸鏡道鍾城府,福鉉慶尙道機張縣,竝邊遠充軍定配,變易姓名之尹壽範·車汶新,亦依通編職役姓名不以實者杖一百徒三年之文,各嚴刑一次後,壽範公忠道庇仁縣汶新江原道歙谷縣,竝徒三年定配所押送,奴得伊·魚致溟,一是鄕儒之奴,一是備郞之隷,而納供之辭,似無隱情,捉送之時,不具罪目,朴宗伊之拾取墨壺,林基爀之轉入棘圍,事固殊常,罪無可執,金相喆則誦書題而未詳,車鳳來則著單衣而見捉,此固可駭而無他犯罪,李景星·朴起正等,渠旣呈券,非隨從之比,童蒙觀光之類,不足深責,竝自臣曹懲治後嚴飭放送。今此諸供所出李徽重·姜忠永,飭令之下,無難犯科,揆以士習,萬萬可痛,一竝捉來,考律嚴勘,金有直之代立衛軍,趙維恒之借給照訖,俱極可駭,而有直尙今在京云,一體捉來嚴勘,維恒已爲下鄕云,具罪目行關該道,使之依律勘處,在逃之姜墝,多日譏詗,終不就捕,究厥所爲,尤極駭痛,今方分付捕廳,使之譏捕,而聞是安義之人,亦爲行關本道,期於捉得,各別嚴刑,加等照律,何如?令曰,依。李徽重·姜忠永,稱以士子,若有一分人心,則向者令旨之後,乃敢以奴隷之屬,率入或攔入乎?自秋曹各嚴刑一次,勿限年邊遠充軍,旣有令旨,則不可無信,在鄕者則其父其兄,似未及知之,論罪一款,置之。李徽重則如有父與兄,以家不齊之律,施以定配之典。
又以刑曹言達曰,本曹草記儒生等勘律事,令曰,依。李徽重·姜忠永,稱以士子,若有一分人心,則向者令旨之後,乃敢以奴隷之屬,率入或攔入乎?自秋曹各嚴刑一次,勿限年邊遠充軍,旣有令旨,則不可無信,在鄕者則其父其兄,似未及知之,論罪一款,置之。李徽重則如有父與兄,以家不齊之律,施以定配之典事,令下矣。謹依令旨,李徽重嚴刑一次後,慶尙道禮安縣,勿限年邊遠充軍,定配所押送,姜忠永,前已下去本鄕楊州地云,故罔夜捉上之意,已爲發關該道,待押來擧行,金有直代立衛軍之罪,亦依通編科場用奸者邊遠充軍之律,全羅道靈巖郡,邊遠充軍定配所押送,李徽重之兄前別提䆃重,依下令當施定配之典,而係是朝官,令義禁府擧行,何如?令曰,依。
又以兵曹言達曰,因刑曹草記,今番監試初試時,場內場外雜亂之人朴之栢·朴敏榮·成壽延·金東璡·丁在懿·咸永錫·金聖勳·池錫泳·李祖植·金邦泰·安東昇等十一人,俱以攔入現捉,降定水軍之律,令兵曹定配所押送事,依下矣。攔入罪人朴之栢公忠道大興郡水軍充定,金東璡保寧縣水軍充定,丁在懿庇仁縣水軍充定,朴敏榮黃海道長連縣水軍充定,金聖勳白川郡水軍充定,安東昇延安府水軍充定,池錫泳江原道高城郡水軍充定,李祖植通川郡水軍充定,金邦泰歙谷縣水軍充定,成壽延全羅道沃溝縣水軍充定,咸永錫臨陂縣水軍充定,定驛子押送之意,敢達。令曰,知道。
大護軍李止淵書曰,伏以,臣向暴私懇,未蒙矜許,夤緣冒出,遂同平常,院職曹務,間嘗强策,而拊心顧影,秪增忸怩,千萬不自意。伏奉令旨,以臣爲安胎使,仍超資憲階,幸値億萬年慶會,祗膺數百里往役,榮切與覩,分所樂趨,而事旣由於承乏,恩實外於常格,惝怳驚懍,莫省攸措。夫八座之列,至崇顯也,或特簡而晉用,或論薦而超擢,均之先德望而後資歷,至於遇事紀勞,不在此例。然今臣所叨,一切無當,臣之本末長短,卽睿鑑之所已悉燭,而材具莫居衆先,宦次亦在人後,則簡畀薦列,俱萬萬非所論,雖欲比之於事勞之例,旣在事前,有何勞爲,堂堂朝廷,使命乏人,而以至崇顯之資級,無難擧以加之者,臣又未之聞焉。名器之濫褻,姑毋論,事面之苟艱,莫此爲甚,臣竊爲之惜此擧也。噫,臣遭際明時,歷試外內,量能揣分,踰濫已極,而兄弟聯武,迭處淸要,今於數月之中,俱被特擢之異恩,單寒之門,奄成隆赫,小受之器,益添盈溢,居寵若驚,縱欲竊附於古訓,過福招災,其奈難逃於物理,重以不洎之慟,隨事輒增,俯仰忽忽,靡所止泊,興念及此,有涕無從,玆敢不揆猥屑,悉陳情實。伏乞睿慈,俯垂鑑諒,還收臣新授爵秩,以重公器,以安微分,千萬幸甚,臣無任云云。答曰,覽書具悉。卿其勿辭行公。
正言李寅弼書曰,伏以,臣猥以無似,幸際晟時,唱第數月,遽廁臺端,自顧空疎,未敢恬然而自有,蟄伏田廬,兢蹙靡措。時値懲討方嚴,未暇言私,不待馹召,輒卽呈身,忝隨諸僚之後,敢與大論之末,齊聲共討,以伸沫飮之義,忱誠淺薄,未蒙兪音,擧措失宜。自底罪戾,罷削薄譴,匪怒伊敎,臣卽日屛還,且惶且忸杜門訟愆,無地自容,不自意未滿一旬,前望之特點纔下,而蕩敍之恩旨繼降,邸報聯翩,鄕里動色,臣是何人,得此於离明之下也?感恩怵義,固當卽地蹶,少答記錄之眷,而臣本稟質脆薄,疾病恒多,當此換節之時,宿痰作祟,委身床褥,呻楚爲事,雖京闉不遠之地,時日之內,實難跨馬登塗,而伏念此時臺閣之職,不容一日之虛曠,玆不得不短章自列,疾聲仰籲。伏乞睿慈,特垂矜念,亟許鞶褫,以幸公私焉。臣於丐免之章,不遑及他,而頃臣未準之達,嗣後諸臣之請,卽可見公議之愈激,王章之難貸,而于今幾日,上下之相持如一,刑政之失當依舊,其在早辨之義,豈可沁泄若是乎?實不勝耿耿憂憤,繞壁發歎,敢此冒陳。伏願邸下,深念事體之莫嚴,關係之至重,俯循群情,亟許鞫覈之請,千萬幸甚,臣無任云云。覽書具悉。栫棘罪人事,已諭於前後三司之答,勿煩。爾其勿辭上來。
上在昌德宮。常參·經筵,以代理停。
金道喜達曰,明日常參,取稟。令曰,停。
李光正達曰,大司憲宋穉圭,執義崔時淳,掌令申溥·劉師玶在外,持平李鐸遠未肅拜,一員未差,監察茶時之意,敢達。令曰,知道。
金鏴達曰,假注書李源益身病猝重,勢難察任,今姑改差,何如?令曰,依。
李源益改差,代以洪祐順爲假注書。
洪祐順有頉,代以金穰根爲假注書。
金穰根在外,代以金驪書爲假注書。
金道喜達曰,今初九日上尊號陳賀時,頒敎文當爲製進,大提學金履喬,待明朝牌招,使之製進,何如?令曰,依。
兵曹以李晢爲禁衛中軍。
金道喜,以吏曹言達曰,通禮院右通禮李鎭華,成均館司成洪羲弼等呈狀內,矣身素患痰癖之症,當此換節之時,一倍添劇,時日之內,萬無起動供職之望,卽速入達遞改云,其身病俱如是沈重,則有難强令察任,竝改差,何如?令曰,依。
李圭祊,以戶曹言達曰,謹奉下令,文禧廟正堂蘆簾等修改吉日,令日官洪晩中推擇,則今九月二十五日卯時爲吉云,以此日時擧行之意,敢達。令曰,知道。
金道喜,以禮曹言啓曰,元孫宮供上,依壬申年例爲之事,命下矣。宣惠廳封進新穀,依例磨鍊,別單書入之意,敢啓。傳曰,知道。
又以禮曹言達曰,卽接永禧殿官員所報,則今此慶科增廣文科初試時,本殿官員俱爲觀光云矣,依定式假官一員,令吏曹以成均館官員口傳達下,以爲代直後赴試之地,何如?令曰,依。
又以禮曹言達曰,卽接景慕宮官員所報,則今此慶科增廣文科初試時,本宮官員俱爲觀光云矣,依定式假官一員,令吏曹以成均館官員口傳達下,以爲代直後赴試之地,何如?令曰,依。
徐鳳淳,以兵曹言啓曰,卽接東所衛將崔慶鎭牒報,則建陽門東邊內宮墻頹圮處,今已修築云,建陽門入直軍晝察夜巡,依例停止之意,敢啓。傳曰,知道。
又以兵曹言達曰,卽接東所衛將崔慶鎭牒報,則建陽門東邊內宮墻頹圮處,今已修築云,建陽門入直軍晝察夜巡,依例停止之意,敢達。令曰,知道。
又以禁衛營言啓曰,因兵曹草記,建陽門東邊內宮墻頹圮處,今已修築,晝察夜巡停止之意,敢啓。傳曰,知道。
又以禁衛營言達曰,建陽門東邊內宮墻頹圮處,今已修築之意,敢達。令曰,知道。
李光正,以義禁府言達曰,今此慶科增廣文武科初試時,文一二所,武一二所禁亂都事四員,今初四日冊寶內入時,淸道都事二員及本府入直,當直入直,公事回公都事,當以九員磨鍊,而本府都事十員內,二員奉令在外,七員赴擧,只有武都事一員,無以推移,假都事八員,令該曹口傳差出,以爲分排擧行之地,何如?令曰,依。
又以刑曹言達曰,書給書札投傳場內之姜忠永,待押來擧行之由,昨已草記蒙依矣。忠永今纔來現,謹依令旨,嚴刑一次後,平安道祥原郡,勿限年邊遠充軍定配所,卽爲押送之意,敢達。令曰,知道。
又以義禁府言達曰,因刑曹草記,李徽重之兄前別提䆃重,依下令當施定配之典,而係是朝官,令義禁府擧行事,依下矣。李䆃重全羅道金堤郡定配,而以刑曹草記批旨內辭意,具罪目,依例發遣府羅將,押送配所,何如?令曰,依。
上在昌德宮。常參·經筵,以代理停。
金道喜達曰,明日常參,取稟。令曰,停。
徐鳳淳達曰,大司憲宋穉圭,執義崔時淳,掌令申溥·劉師玶在外,持平李鐸遠未肅拜,一員未差,監察茶時之意,敢達。令曰,知道。
徐鳳淳啓曰,禁衛營將官來言,今日本營軍兵日次私習云矣,敢啓。傳曰,知道
又啓曰,御營廳將官來言,今日本廳軍兵日次私習云矣,敢啓。傳曰,知道。
令于李圭祊曰,京畿監司入對。
備忘記,京畿監司金鐮下直,長弓一張,長箭一部賜給。
傳于金道喜曰,頒敎文中,赦句添入。
金道喜啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
金道喜達曰,頒敎文中,赦句添入事,命下矣。大提學金履喬旣在闕中,使之添入,何如?令曰,依。
李圭祊達曰,密符親納,例也,而前京畿監司徐長輔謂有身病,所佩密符,使其褊裨替納,事甚未安。推考,何如?令曰,依。
令于金道喜曰,今番大科初試,尤當致愼,惕念對揚,一心精白之意,自政院分付於諸試官,場內外禁亂等節,亦依監試時,各別嚴飭,可也。以此意一體分付于備邊司及四館所。
金道喜,以吏曹言達曰,今此大殿上尊號,中宮殿上尊號,元孫誕生合三慶,慶科增廣別試文科初試試官,當爲磨鍊擬入,而擬望之人乏少,承旨及閣臣竝擬,何如?令曰,依。
徐鳳淳達曰,試官之無得懸頉,年前飭敎定式,何等截嚴,而今此文二所試官李遠翊謂有情勢,奉牌闕外,連加催促,終無變動,事體道理,萬萬駭然。所當重勘,而本院請推之外,無他可施之罰,何以爲之?敢稟。令曰,下義禁府推考,可也。
金道喜,以吏曹言達曰,試官望前通禮李鎭華,改付標以入,而時無職名,令駭曹口傳付軍職,何如?令曰,依。
又以吏曹言達曰,今此中宮殿上尊號時,捧玉寶官副修撰趙萬協,纔已遞職矣,時無職名,令該曹口傳付軍職,何如?令曰,依。
兵曹口傳政事,副司果單趙萬協·李鎭華。
令于金道喜曰,同成均許遞,旣承下敎,前望單子入之。
同成均前望單子入之,李羲準代點。
令于金道喜曰,大司成有闕之代,旣承下敎,前望單子入之,待下批,卽爲牌招察任。
大司成前望單子入之,李奎鉉代點。
令于金道喜曰,發遣吏郞,諸執事淸齋與否,摘奸以來。
金道喜,以奎章閣言達曰,咸興·永興兩本宮衣襨·香燭封裹時,執事官例以閣屬官擧行,而檢書官二員有闕未差,二員及兼檢書官一員,外任在外,在外檢書官元有永·李鏞,兼檢書官李熙耇竝減下,前檢書官李文哲·洪羲人·朴長馣,竝檢書官差下,使之擧行,何如?令曰,依。以前銜擧行,實檢書從近取才。
又以吏曹言達曰,卽接公忠監司徐俊輔移文內,石城縣監金晉敎以省掃事,受由上京,尙不還宮,而見今水災孔酷,秋務方急,此際曠官,實爲可悶,催促下送事,爲辭矣。自臣曹催促,則以爲,素患痰癖,添劇委頓,萬無還任之望云,身病旣如是,則有難强令還任,罷黜,何如?令曰,依。
李圭祊,以戶曹言達曰,宗廟大門西邊墻垣頹圮處,今以完築,依定式刻識年條後,改築間數及監董郞廳·看役計士姓名書入,而工匠等姓名,依例載之謄錄,以爲後考之意,敢達。令曰,知道。
金道喜,以禮曹言達曰,卽接楊州牧使鄭基一所報,則今番幸行時作路,從懿陵垓子外,當爲修治,而蹕路久廢之餘,樹木自生,橫立路畔,不可不略加芟伐,然後軍馬旗纛,可以不礙於行陣,而數十間或百餘步,擇其最甚挺出者而計之,則二里之間,不過爲十六株。論其所生之地,雖在於垓子交界處,而此與連抱之木有異,又與全一面剪拓者有異云矣。前因水原府留守狀啓,健陵·顯隆園幸行時,垓子左右樹木之橫路者,從便剪去,已有其例,今此懿陵垓子外治道,事勢亦不得不然,依該牧使所報施行,而與本陵官員眼同監伐事,分付,何如?令曰,依。
又以禮曹言達曰,今此慶科增廣文科初試一所,設場於本曹矣,上直郞廳,依例朝房移直之意,敢達。令曰,知道。
又以禮曹言達曰,大小科陳試人草記許赴事,曾有定式,而己巳增廣文科初試入格令尹五榮,庚辰柑製入格給二分幼學金漢益,癸未柑製入格給二分幼學許,俱以應頉陳試矣。令尹五榮,許赴於今此增廣文科覆試,幼學金漢益等二人,許赴於增廣文科初試,較藝等第之意,敢達。令曰,知道。
又以禮曹言達曰,卽接四館所牒呈,則丁亥二月春到記殿講入格直赴會試生員趙得鉉,乙酉十月秋到記殿講入格給二分幼學趙秉九,丙戌九月秋到記殿講入格給二分幼學金相潤,丁亥二月春到記殿講入格給二分幼學李元信·尹致悳·金思獻·李儼行,同年七月秋到記殿講入格給二分生員朴鍈·金鳴義,乙酉十月秋到記殿講入格給一分進士孫宇亨,俱以講經生,兼爲製述,從願許赴事,報來矣。生員趙得鉉,許赴於今此增廣文科覆試,幼學趙秉九等九人,許赴於增廣文科初試,較藝等第之意,分付,何如?令曰,依。
又以禮曹言達曰,卽接四館所牒呈,則丁亥七月秋到記殿講入格幼學金鳳梧,製述入格生員趙秉龜·李在臣,以上直赴殿試,丙戌三月三日製入格幼學朴齊淵,同年九月七夕製入格幼學尹致秀,同月秋到記製述入格進士李源達,同月九日製入格幼學洪重燮,同年十一月柑製入格幼學姜。丁亥二月人日製入格生員權,同月春到記製述入格生員李祖榮,同年三月參班儒生應製入格幼學吳取善,同月三日製入格幼學兪象煥,同年五月文蔭官應製入格司禦朴宗吉,同年七月七夕製入格生員鄭允容,同月秋到記製述入格進士尹友善,同月日次儒生殿講入格進士兪星煥,以上直赴會試。丙戌二月水原儒生應製入格進士趙德壽,同年三月三日製入格幼學李龍燮,同年九月七夕製入格進士金啓永,同月秋到記製述入格進士李魯翼·權涑,生員宋持行,同月九日製入格幼學李碩鏞·申奭朝,同年十一月柑製入格進士洪哲謨。丁亥二月人日製入格幼學睦仁會·韓宓履,同月春到記製述入格生員徐麟淳,同年三月參班儒生應製入格幼學金錫淳,同月三日製入格進士尹興圭,幼學李寅奭·李文植·朴慶源,同年七月七夕製入格生員趙得林,同月秋到記製述入格進士朴承輝·林膺洙以上給二分。丙戌二月水原儒生應製入格幼學崔德休,生員趙萬大,業儒李羲豐,幼學白一鎭,同年三月三日製入格幼學金敬喜·任泰玉,同年九月七夕製入格生員金孝求,幼學李維謙·吳肯默,同月九日製入格進士韓用幹。丁亥二月人日製入格幼學李壧·柳徽永·朴齊憲·任翼常,進士李明迪,生員宋鴻翼,進士趙鶴年,同月春到記製述入格生員安用默,同年三月參班儒生應製入格幼學兪淸柱,同月三日製入格幼學吳允善,進士尹行謨,幼學李明夏,同年七月七夕製入格幼學李敦榮·李元在·朴基龍以上給一分,竝於今番分等許赴。壬午十月秋到記製述入格生員徐念淳,乙酉十二月濟州儒生試取入格幼學金柔,有直赴殿試之命,而徐念淳間因遭故,未得赴擧,今已闋服,一體許赴,金柔以濟州人,未及上來,追後更爲牒報云矣。幼學金鳳梧等四人,直赴於今此增廣文科殿試,幼學朴齊淵等十三人,許赴於增廣文科覆試,進士趙德壽等四十五人,許赴於增廣文科初試,使之較藝等第,而金柔則待其上來,更爲草記許赴之意,敢達。令曰,知道。
徐鳳淳,以兵曹言啓曰,卽接東所衛將崔慶鎭牒報,則貳極門西邊內宮墻頹圮處,今已修築云,把守軍兵,還爲入直之〈意〉,敢啓。傳曰,知道。
又以禁衛營言達曰,貳極門西邊內宮墻頹圮處,今已修築之意,敢達。令曰,知道。
又以禁衛營言啓曰,因兵曹草記,貳極門西邊內宮墻頹圮處,今已修築,把守軍兵,還入直所,將則解送之意,敢啓。傳曰,知道。
又以兵曹言達曰,卽接東所衛將崔慶鎭牒報,則貳極門西邊內宮墻頹圮處,今已修築云,把守軍兵,還爲入直之意,敢達。令曰,知道。
又以御營廳言達曰,本廳字內肅靖門東邊第一城廊近處體城四間許及第二城廊近處體城四間許頹圮處,今已畢築矣,女墻仍爲始役之意,敢達。令曰,知道。
又以御營廳言啓曰,本廳字內肅靖門東邊第一城廊近處體城四間許及第二城廊近處體城四間許頹圮處,今已畢築矣。把守軍兵,依例撤罷之意,敢啓。傳曰,知道。
又以扈衛大將意達曰,別將徐有稙身病猝重,勢難察任,改差,何如?令曰,依。
應敎金盛淵書曰,伏以,世變層生,亂逆恣行,至於近來島棘諸罪人等事而極矣。噫,彼罪狀,已悉於前後章奏,形跡莫揜,情節盡露,則凡今日北面殿下·邸下之庭者,孰不欲沬血飮泣,明目張膽,以雪擧國之憤乎?雖以睿敎之所下者見之,有以仰洞悉無餘,則懸鑑而照物,鬼蜮莫逃其狀,陳斧而肆尸,鯨鯢當伏其辜,而只施島棘之典,終靳設鞫之請,此所以滿朝臣僚之惑,愈久而愈甚,不得請則不敢退也。雖以我邸下好生之德,曲保之念,欲爲之牢拒不從,其於天經地緯之由是而將斁,民彝物則之由是而將亂,何哉?此非但邸下之罪人也,乃大朝殿下之罪人,亦非但大朝殿下之罪人,乃我宗廟社稷之罪人,而眞所謂國人皆曰可殺者也,天討久稽,王章未伸,此臣所以繞壁憂虞,繼之以憤惋不欲生也。伏願邸下,淵然三思,亟從三司之請,以快神人之憤焉。臣又竊伏念,近日三司之求對,是豈可已而不已者哉?相率叩閤,期於得請,固其職耳,我邸下不惟不賜之嘉納,乃反或遞或罷,嚴敎荐降,尙無牖納之望,或近箝制之術,是豈臣等所顒望於我邸下者哉?伏願亟賜優容,以光睿度焉。臣身縻敦匠,跡阻叫閽,縱不能牽裾絶檻,以效古人盡節之義,而職忝論思,愚衷耿耿,略陳短章,仰暴微誠,惟邸下勿以人廢言,是臣區區之望也,臣無任云云。覽書具悉。懲討事,勿煩。匡救則余亦有商量矣。
令京畿監司金鐮書。王世子若曰,方伯重屛翰之責,在周十連,王畿爲根本之基,猶漢三輔。肆其自古難愼,疇玆若是登庸。惟卿,古家肖孫,淸朝雅望。發軔桂籍,幾薦廊廟之材,蜚英瀛洲,夙擅珪璋之譽。恬雅之節,已試於長薇垣而佐銀臺,嚴明之治,尙傳於莅南州而典西邑。持心也廉簡,律己也綜明。被服造次必儒,固知讀書須用,歷試未盡所抱,詎謂任官惟人。顧玆畿甸一方,實是標準八域。護佳氣於仙寢,春秋灑掃之必誠,管重任於四都,兵·水節度之咸統。觀風之責至重,一千里邦畿,省秋之望方深,三十州民瘼。嗟役煩稅急,當農隙而尙不能休,況土瘠民貧,在樂歲而亦未得飽。蓋職務之自別,斯撫摩之最難。顧民生凋瘵之嘆,將不堪命,嗟朝家懷保之道,斷在得人。玆授卿以京畿觀察使兼兵馬水軍節度使·水原府留守·開城府留守·廣州府留守·巡察使。卿其永肩乃心,祗膺寵眷。蘇殘去弊,必使實惠及民,宣化承流,勿以姑息爲政。益勉經濟之策,庸副倚毗之思。棠茇著旬宣之治,才不借於異代,蔀屋懷暮來之嘆,美豈專於前人?莫曰內重而外輕,國耳公耳,祗爲邦寧而本固,勞之來之。於戲,攬轡而慨然,可想范孟博之有志,按事者法也,宜效蘇儒文之無私。卿其往哉,吾且召矣。故玆令示,想宜知悉。知製敎金盛淵製進。
丁亥九月初三日辰時,王世子座涵仁亭。京畿監司入對時,同副承旨李圭祊,假注書宋持養,記事官張敎根·成遂默,京畿監司金鐮,以次進伏訖。令曰,史官分左右,監司近前奏職姓名。鐮進前奏曰,京畿監司臣金鐮也。令曰,下去着實爲之,可矣。鐮承令俯伏。令曰,卿有老母乎?鐮曰,臣有老母矣。令曰,卿與老母偕往乎?鐮曰,臣先往,追後將母而往矣。令曰,卿何日下去?鐮曰,臣今日到界,而到界後更爲入來肅謝,例也。令就座,仍令退,諸臣以次退出。
上在昌德宮。常參·經筵,以代理停。
金道喜達曰,明日常參,取稟。令曰,停。
徐鳳淳,以都摠府言啓曰,今日入直內三廳·武兼·禁軍及軍兵等中日習射技,請出標信。傳曰,知道。
徐鳳淳達曰,大司憲宋穉圭,執義崔時淳,掌令申溥·劉師玶在外,持平李鐸遠未肅拜,一員未差,監察茶時之意,敢達。令曰,知道。
徐鳳淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,禁衛大將申絅,御營大將柳相亮,以東南關王廟獻官,今方受香出去矣,所佩命召,竝來請還納,何以爲之,而將兵之人,不可一刻無摠察之人,何以爲之?敢稟。傳曰,仍佩往來,禁將,摠使兼察,御將,訓將兼察。
又啓曰,禁將摠使兼察,御將訓將兼察事,命下矣。兼察禁衛大將朴周壽,兼察御營大將趙萬永,竝卽牌招,請傳敎,何如?傳曰,允。
令于金道喜曰,禮房承旨馳詣受香諸處,奉審摘奸以來。
左邊捕盜大將李晢以武二所試官,今方慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
金道喜,以禮曹言達曰,今九月初九日大殿·中宮殿上尊號後,中宮殿陳賀時,百官進致詞箋文表裏行禮儀註,直爲書入中宮殿之意,敢達。令曰,知道。
又以奉常寺都提調·提調意達曰,東耤親耕田所種稻打作,則所出爲一石五斗,皮稷打作則所出爲一石一斗,皮粘粟打作則所出爲四斗,皮唐黍打作則所出爲一石二斗,豆打作則所出爲十三斗,太打作則所出爲十四斗之意,敢達。令曰,知道。
徐鳳淳,以都摠府言達曰,副摠管趙晉和以漢城府左尹,本府坐起,晝仕出去之意,敢達。令曰,知道。
又以武一所試官意達曰,臣所今日平明開場,擧子捧單數,自天字至宇字半字合爲二百三十二人矣,先自木箭試取之意,敢達。令曰,知道。
又以二所試官意達曰,臣所今日平明開場,擧子捧單數,自天字至黃字半字合爲一百七十五人矣,先自木箭試取之意,敢達。令曰,知道。
又以兵曹言啓曰,卽接東所衛將崔慶鎭牒報,則秋景苑內宮墻頹圮處,今已修築云,把守軍兵,還爲入直之意,敢啓。傳曰,知道。
又以禁衛營言啓曰,因兵曹草記,秋景苑宮墻頹圮處,今已修築,把守軍兵,還入直所,將則解送之意,敢啓。傳曰,知道。
又以兵曹言達曰,卽接東所衛將崔慶鎭牒報,則秋景苑內宮墻頹圮處,今已修築云,把守軍兵,還爲入直之意,敢達。令曰,知道。
又以禁衛營言達曰,秋景苑內宮墻頹圮處,今已修築之意,敢達。令曰,知道。
又以武一所試官意達曰,臣所今日木箭應射擧子七十人內,三矢入格六人,二矢入格七人,一矢入格十四人合爲二十七人矣,日暮姑停之意,敢達。令曰,知道。
又以武二所試官意達曰,臣所今日木箭應射擧子三十三人內,三矢入格十八人,二矢入格九人,一矢入格四人矣,日暮姑停之意,敢達。令曰,知道。
金道喜,以成均館大司成意達曰,本館入直久任郞廳外,他郞不得入直,若有代員替職之事,則草記代直事,曾有定式矣。司成未差,直講洪龜燮,典籍沈能恕,俱以一二所封官進去,時無入直之員,以他郞姑爲代直,何如?令曰,依。
上在昌德宮。常參·經筵,以代理停。
夜自一更至五更,電光,四更,微有雷。
藥房都提調李存秀,提調李羲甲,行左承旨朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金道喜達曰,明日常參,取稟。令曰,停。
徐鳳淳達曰,大司憲宋穉圭,執義崔時淳,掌令申溥·劉師玶在外,持平李鐸遠未肅拜,一員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
朴岐壽,以內醫院都提調·提調意達曰,副提調金鏴今日問安,不爲仕進,卽爲牌招,何如?令曰,依。
令于金道喜曰,今聞文科初試一二所場中,大不如監試場中,隨從之攔入,軍士之雜亂,將有不成貌樣之慮云。初場如此,則中·終場尤當罔測,一二所試官及同成均大司成·禁亂官處,自政院更爲嚴明申飭,俾無抵罪之地,武所試官處,亦嚴明操束之意,一體分付,可也。
令于金道喜曰,前縣監洪魯榮,前都事洪緯榮,前監察具命喜,口傳付軍職,使之進爵時參班事,分付該曹。
兵曹口傳政事,副司果單洪緯榮·具命喜·洪魯榮。
徐鳳淳,以武一所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武二所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以備邊司言達曰,今番慶科增廣,以日字促迫,旣除一經講,則典禮講不可不依舊例擧行,以此意分付該曹,何如?令曰,依。
又以訓鍊都監·禁衛營·御營廳言達曰,東關王廟東邊墻垣頹圮處,今已畢築之意,敢達。令曰,知道。
又以禁衛營言達曰,本營字內敦義門南邊體城一間半許頹圮處,今已畢築,女墻仍爲始築之意,敢達。令曰,知道。
又以禁衛營言啓曰,本營字內敦義門南邊體城一間半許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以武一所試官意達曰,臣所今日木箭應射擧子六十六人內,三矢入格八人,二矢入格七人,一矢入格九人,合爲二十四人矣,日暮姑停之意,敢達。令曰,知道。
又以武二所試官意達曰,臣所今日木箭應射擧子六十八人內,三矢入格二十二人,二矢入格十四人,一矢入格十二人矣,日暮姑停之意,敢達。令曰,知道。
義禁府,文二所試官李遠翊原情云云。徽旨內,試官之無得懸頉,年前飭敎定式,何等截嚴,而謂有情勢,奉牌闕外,連加催促,終不變動,事體道理,萬萬駭然,推考,罪笞五十收贖,解見任別敍,私罪。奉令依準爲旀,功減一等爲良如敎。
上在昌德宮。常參·經筵,以代理停。
金道喜達曰,明日再明日光陵忌辰祭齋戒正日,三明日陳賀初十日進爵相値,常參頉稟之意,敢達。令曰,知道。
徐鳳淳達曰,大司憲宋穉圭,執義崔時淳,掌令申溥·劉師玶在外,持平李鐸遠未肅拜,一員未差,監察茶時之意,敢達。令曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
令于李圭祊曰,宗廟冬享大祭齋宿處所,以摛文院爲之。
金道喜,以上號都監都提調意啓曰,大殿玉冊·玉寶,中宮殿玉冊·玉寶印出各二件冊寶同粧一貼,列書製述官·書寫官職姓名,謹此封進之意,敢啓。傳曰,知道。
又以上號都監都提調意達曰,大殿玉冊·玉寶,中宮殿玉冊·玉寶印出各一件冊寶同粧一貼,列書製述官·書寫官職姓名,謹此封進之意,敢達。令曰,知道。
徐鳳淳,以武一所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武二所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武一所試官意達曰,臣所今日木箭應射擧子九十六人內,三矢入格二人,二矢入格四人,一矢入格九人,合爲十五人矣,木箭旣已畢試,鐵箭鱗次試取之意,敢達。令曰,知道。
又以武二所試官意達曰,臣所今日木箭應射擧子七十四人內,三矢入格十五人,二矢入格十人,一矢入格十五人,通計前二日入格,合爲一百十九人矣。木箭纔已畢試,鐵箭自天字鱗次試取之意,敢達。令曰,知道。
又以訓鍊都監言達曰,本局把摠柳勉儉身病甚重,勢難察任,改差,何如?令曰,依。
上在昌德宮。常參·經筵,以代理停。
徐鳳淳啓曰,來十一日朝參日次矣,敢稟。傳曰,停。
金道喜達曰,來十一日輪對日次矣,敢稟。令曰,當次人受點,後日次待令。
徐鳳淳達曰,大司憲宋穉圭,執義崔時淳,掌令申溥·劉師玶在外,持平李鐸遠未肅拜,一員未差,監察茶時之〈意〉,敢達。令曰,知道。
徐鳳淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
令于金道喜曰,受誓戒以春塘臺爲之。
令于金道喜曰,賀班隔日,堂上堂下削職人,竝蕩滌敍用,使之進參。
令于金道喜曰,左承旨·左副承旨竝許遞,旣承下敎,前望單子入之。承旨前望單子入之,金炳朝·鄭祖榮代點。
令于金道喜曰,輔德有闕之代,旣承下敎,前望單子入之。
輔德前望單子入之,尹羽烈添書代點。
李圭祊,以備邊司言達曰,賀班隔日,侍從罷散人竝敍用,仍令該曹口傳付軍職,以爲進參之地,何如?令曰,依。
兵曹口傳政事,護軍金陽淳,副司果鄭東煥·權馥·洪永觀·李毅遠·宋祥來·金裕憲·林永洙·趙錫龜·金大坤·具定默·白東奎·白萬榮,以上單付。
李圭祊,以兵曹言達曰,僉知中樞府事徐益哲,五衛將元榘·朴履正,慶熙宮衛將劉悳俊俱以病難供職,呈狀乞遞,竝改差,何如?令曰,依。
令于金道喜曰,呈告秋判許遞,旣承下敎,政官牌招開政。
有政。吏批,判書趙萬永進,參判李羲準試所進,參議未差,右副承旨金道喜進。以趙經鎭爲吏曹參議,朴宗學爲修撰,任存常爲兼輔德,洪敬謨爲禮曹參判,權敦仁爲右尹,李錫奎爲左副賓客,李勉昇·洪起燮爲知經筵,南履翼爲同春秋,申鴻周爲同義禁,任文白爲右通禮,柳致睦爲司成,金師善爲翼陵令,金祖欽爲典籍,朴鄷壽爲假引義,宋一敎爲石城縣監,李憲永爲龍宮縣監,李義謙爲濟州判官,柳可均爲旌義縣監,成鼎源爲孟山縣監,朴起壕爲延曙察訪,洪起燮爲刑曹判書,故承旨姜俒贈吏參弘提例兼,同知姜彝大考。
兵批,判書南履翼進,參判李瀅夏病,參議閔鼎秀入直進,參知崔命顯病,同副承旨李圭祊進。以趙貞喆爲知事,李仁達·申大受爲同知,李止淵爲副摠管,洪玉潤爲景福將,洪疇範爲慶熙將,趙存鼎爲訓鍊副正,鄭球爲訓鍊僉正,尹守喆·李藎永爲訓鍊判官,申在貞爲武兼,李秉吉爲大興中軍,李根友爲文兼,訓鍊主簿加設李煥昇·柳相鼎,大護軍李勉昇,護軍徐耕輔·申在植·李紀淵,副護軍李魯集·李敬熙·尹弘鼎·申錫祐,副司直劉師玶,副司果李晦淵,訓鍊副正李圭徹·李景純,僉正李周聖·沈鍩,以上今加折衝加資事,承令,武兼徐愼輔,司果李魯協,守門將韓亨祿,虞候弼祚殷以上今加折衝加資事承令,竝單付,權敦仁爲副摠管。
令于金道喜曰,別軍職徐相五,勿拘準職,加資。
吏批,再政。以李止淵爲判尹,盧尙熙爲校書判校,宋欽明爲刑曹正郞,李定鉉爲工曹正郞,金奎燦爲漢城判官,金箕龍爲造紙別提,知春秋單南履翼,左副賓客朴宗薰,右副賓客金履載,嘉山郡守徐相五今加通政加資事,承令。
兵批,再政。以申道顯爲都摠都事,李邦鉉·安宅臣爲訓鍊主簿,同知單洪玉潤,僉知加設三單李圭徹·李景純·李周聖,都摠管單李止淵,護軍鄭宅升·朴岐壽,副護軍沈鍩·徐愼輔·李魯協·韓亨錄·弼祚殷·康綖·金履坤·李光正,以上竝單付。
李圭祊達曰,掌令劉師玶下諭後,過限不上來,依定式遞差,令旨及禁推徽旨捧入之意,敢達。令曰,知道。
以前掌令劉師玶禁推徽旨,令于李圭祊曰,分揀。
吏批,三政。以安孝述爲掌令,趙秉鉉爲禮曹參議,鄭知容爲工曹參議,申在念爲刑曹佐郞,崔鳳恒爲司藝,洪疇爲掌樂主簿,豐安君單柳相祚,贈吏參李義悅贈吏判例兼,判尹李止淵考。
兵批,三政。以李圭徹·李會點爲五衛將,姜致周爲慶熙將,崔柱悳爲備邊郞,李赫爲訓鍊主簿,金善勖·梁建洙爲武兼,同知單洪疇範,副護軍徐益範,副司直劉師坪·洪羲弼·徐道裕以上竝單付。
金道喜達曰,應敎金盛淵都廳進,副應敎朴英載,校理李是遠·洪晩燮,副校理沈能栻·朴升鉉,修撰沈鈁,副修撰李憲兢在外,副修撰徐萬淳試所進,玉堂上下番俱空,已至多日,事甚未安。新除授修撰朴宗學,卽爲牌招入直,何如?令曰,依。
李圭祊,以都摠府言達曰,今日入直內三廳·武兼·禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以都摠府言達曰,副摠管鄭來升以摠戎中軍,本營諸將官射會監試事,南別營晝仕出去之意,敢達。令曰,知道。
又以武一所試官意達曰,臣所今日鐵箭應射擧子十六人內,入格十六人矣,日暮姑停之意,敢達。令曰,知道。
又以武二所試官意達曰,臣所今日鐵箭應射擧子十二人內,三矢入格十人,二矢入格一人,一矢入格一人矣,日暮姑停之意,敢達。令曰,知道。
又以武一所試官意達曰,臣所今日平明開場,昨日未畢試鐵箭,仍爲試取之意,敢達。令曰,知道。
又以武二所試官意達曰,臣所今日平明開場,昨日未畢試鐵箭,仍爲試取之意,敢達。令曰,知道。
又以武一所試官意達曰,臣所今日鐵箭應射擧子五十人內,三矢入格四十三人,二矢入格三人,一矢入格二人,合爲四十八人矣,鐵箭旣已畢試,片箭鱗次試取,而元貫革外,加設二貫革之意,敢達。令曰,知道。
又以武二所試官意達曰,臣所鐵箭,今方試取,而擧子數多,依近例以兩防牌試取之意,敢達。令曰,知道。
又以武一所試官意達曰,臣所今日片箭應射擧子六十四人內,二矢入格一人,一矢入格二人,合爲三人矣,片箭旣已畢試,騎芻鱗次試取之意,敢達。令曰,知道。
又以武二所試官意達曰,臣所今日鐵箭應射擧子一百七人內,三矢入格八十六人,二矢入格十一人,一矢入格一人,昨日入格十二人,合爲一百十人矣,鐵箭纔已畢試,片箭自天字鱗次試取,而元貫革外,加設二貫革之意,敢達。令曰,知道。
又以武一二所試官意啓曰,今此慶科增廣初試試取規矩中,例有鳥銃試放,而卽伏聞都摠府草記批旨內辭意,則依己巳年例爲之事,命下,而試所試放與中日砲放有異,何以爲之?敢稟。傳曰,依例爲之。
又以武一所試官意達曰,臣所今日騎芻應射擧子六十四人內,二中入格二人矣,騎芻旣已畢試,鳥統鱗次試放,而元貫革外,加設二貫革之意,敢達。令曰,知道。
又以武一所試官意達曰,臣所今日鳥銃應放擧子十二人內,貫一中邊一中一人,邊一中二人,合爲三人矣,日暮姑停之意,敢達。令曰,知道。
又以武二所試官意達曰,臣所今日片箭應射擧子八十二人內,二矢入格二人,一矢入格四人矣,日暮姑停之意,敢達。令曰,知道。
上在昌德宮。常參·經筵,以代理停。
夜自四更至初九日開東,灑雨下雨,測雨器水深八分。
鄭祖榮達曰,大司憲宋穉圭,執義崔時淳,掌令申溥在外,掌令安孝述,持平李鐸遠未肅拜,一員未差,監察茶時之意,敢達。令曰,知道。
令于金道喜曰,禮房承旨馳詣宗廟永寧殿·社稷·景慕宮,奉審摘奸以來。
金道喜達曰,卽伏見光陵忌辰祭獻官鄭基一書達,則以祭監監察不爲來待,爲辭矣。取見祭報府,則自吏曹初不塡差以入。莫重享祀,以致祭監之闕員,事未前有,萬萬惶悚。臣之矇然捧入,不勝惶恐,而當該堂上,從重推考,何如?令曰,莫重寢享,祭監之闕員者,事未前有。當該堂上,越俸三等之典。捧入承旨,不能審愼,萬萬駭然,從重推考。
又達曰,卽者司譯院官員來言,譯科增廣別試初試,今十一日當爲設行,而提調鄭尙愚在外,不得擧行云,何以爲之?敢稟。令曰,許遞。旣承下敎,前望單子入之。
司譯提調前望單子入之,朴宗薰代點。
又啓曰,應敎金盛淵都廳進,副應敎朴英載差祭,校理李是遠·洪晩燮,副校理朴升鉉·沈能栻,修撰沈鈁·朴宗學,副修撰李憲兢在外,副修撰徐萬淳試所進。玉堂上下番俱空,已至多日,事甚未安。副提學未差之代,政官牌招,開政差出,何如?傳曰,允。
以吏曹參議趙經鎭牌不進罷職傳旨,傳于金道喜曰,只推。
金道喜啓曰,吏曹判書趙萬永,參議趙經鎭牌不進推考徽旨及罷職傳旨,今方捧入,而開政命下之後,如是違牌,事甚未安。參判李羲準試所進,判書更爲牌招,何如?傳曰,允。如有違牌,勿爲呼望。
又啓曰,吏曹參議趙經鎭,旣有只推之命,一體牌招,何如?傳曰,允。
鄭祖榮達曰,執義崔時淳下諭後過限不上來,依定式遞差令旨及禁推徽旨捧入之意,敢達。令曰,知道。
以前執義崔時淳禁推徽旨,令于鄭祖榮曰,分揀。
金道喜,以吏曹言達曰,司宰監僉正金基拓,典獄署主簿成海運等呈狀內,矣身素患痰癖之症,當此換節之時,一倍添劇,時日內萬無起動供職之望,卽速入達遞改云。其身病俱如是沈重,則有難强令察任,竝改差,何如?令曰,依。
有政。吏批,判書趙萬永進,參判李羲準試所進,參議趙經鎭未肅拜,左副承旨鄭祖榮進。啓曰,副提學今當差出,而擬望之人乏少,承旨竝擬,何如?傳曰,允。以尹心圭爲執義,李魯俊爲司宰僉正,李源吉爲光陵令,吳羽常爲司僕主簿,池宅龜爲典獄主簿,李圭膺爲瓦署別提。承文正字單李治達。副提學權丕應·朴綺壽·金鏴未下。
兵批,判書南履翼病,參判李瀅夏入直進,參議閔鼎秀病,參知崔命顯病,右承旨金炳朝進。同知單姜致周,僉知單李會點,副司直單崔時淳。
以吏曹參議趙經鎭再牌不進罷職傳旨,傳于鄭祖榮曰,只推。
傳于金炳朝曰,明日出宮門路,以賓陽門爲之,還宮門路,以協陽門爲之。
令于金炳朝曰,明日出宮門路,以保定門爲之。
令于鄭祖榮曰,留院公事入之。
金道喜,以奎章閣言啓曰,各殿宮上冊寶翌日請出,新冊·舊寶權奉奎章閣,涓吉奉詣于沁都事,有先朝定式矣。今此大殿·中宮殿上冊寶,翌日臣等,依定式進詣仁政殿東月臺請出,而大殿庚申玉印·中宮殿壬戌玉冊,伊時當爲請出,而尙今未遑矣。今番冊寶請出時,一體請出之意,敢啓。傳曰,知道。
金炳朝,以武一所試官意達曰,臣所今日平明開場,昨日未畢試鳥銃,仍爲試放之意,敢達。令曰,知道
又以武二所試官意達曰,臣所今日平明開場,昨日未畢試片箭,仍爲試取之意,敢達。令曰,知道
又以武一所試官意達曰,臣所今日鳥銃應放擧子五十二人內,邊三中一人,邊二中四人,貫一中一人,邊一中四人,合爲十人,而鳥銃旣已畢試,騎槍則無一人應試之人矣。各技已爲畢試,仍爲修正榜目之意,敢達。令曰,知道。
又以武二所試官意達曰,臣所今日片箭應射擧子二十八人內,一矢入格一人,昨日入格六人,合爲七人矣。片箭旣已畢試,騎蒭自天字鱗次試取之意,敢達。令曰,知道。
又以武二所試官意達曰,臣所今日騎蒭應射擧子二十九人內,二矢入格三人,一矢入格七人矣。騎蒭纔已畢試,鳥銃自天字鱗次試放,而元貫革外,加設二貫革之意,敢達。令曰,知道。
又以武二所試官意達曰,臣所今日鳥銃應放擧子七十五人內,貫二中入格一人,邊三中入格二人,邊二中入格五人,貫一中入格三人,邊一中入格十八人,合爲二十九人。鳥銃纔已畢試,騎槍當爲試取,而無一人應試矣。各技皆已畢試,仍爲計劃,修整榜目之意,敢達。令曰,知道。
又以兵曹言達曰,今此慶熙宮經宿動輿時,宮內行巡,依前例衛將·部將,四所使之入直,逐更行巡,何如?令曰,依。三行刀割
上在昌德宮。常參·經筵,以代理停。
上尊號後,大殿·中宮殿,內閣·政院·玉堂·藥房口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。世子嬪宮口傳問安。答曰,知悉。王世子詣明政門外,入小次後,內閣·政院·玉堂·藥房·春坊口傳問安。答曰,知道。陳賀罷還內後,王世子版位問安。答曰,知道。內閣·政院·玉堂·藥房口傳問安。答曰,知道。世子宮還內後,內閣·政院·玉堂·藥房·春坊口傳問安。答曰,知道。世子宮受賀後,內閣·政院·玉堂·藥房·春坊口傳問安。答曰,知道。
鄭祖榮達曰,大司憲宋穉圭,執義尹心圭,掌令申溥在外,掌令安孝述書答未下,持平李鐸遠未肅拜,一員未差,監察茶時之意,敢達。令曰,知道。
金炳朝啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于金炳朝曰,還宮門路,以賓陽門爲之。
李圭祊達曰,右賓客金在昌,掌令安孝述旣入闕中,不爲肅謝,直爲出去,右尹權敦仁旣肅本職,兼帶副摠管,不爲肅謝,直爲出去,事甚未安。竝推考,何如?令曰,依。
傳于金道喜曰,陳賀時禮房承旨·左·右通禮·宣敎官·宣箋官竝加資,展敎官·展箋官竝上弦弓一張賜給,贊儀·典儀·東西唱引儀竝陞敍,代致詞官·宣箋目官竝陞六。
令于金道喜曰,頒敎文時相禮朴潞壽,禮貌官李同淳,擧行輔德尹羽烈竝加資。
令于金道喜曰,上號都監都提調以下別單書入。
金道喜,以上號都監都提調意達曰,本都監工役之際,前五衛將姜彜五自多效勞之端,而初不以別看役差下,故別單中雖不得擧論,恐不可無酬勞之典,何以爲之?敢稟。令曰,一體書入。
金道喜達曰,頒赦事,命下矣。未承授推考徽旨,自本院依例爻周之意,敢達。令曰,知道。
令于金道喜曰,前縣監趙雲躋,令該曹口傳付軍職,進爵時使之進參。
兵曹口傳政事,副司果趙雲躋。
令于金道喜曰,禮·刑換房。
鄭祖榮啓曰,吏曹郞廳來言,百官加下批政事,取稟。傳曰,當日爲之。
有政。吏批,判書趙萬永進,參判李羲準病,參議趙經鎭未肅拜,同副承旨李圭祊進。以柳致睦爲副應校,金羽根爲修撰,金正喜爲輔德,權徽爲弼善,鄭禮容爲左通禮,閔永勳爲右通禮,金裕憲爲相禮,金㝡秀爲漢城主簿,金昌源爲兼引儀,趙秉璿爲假引儀。東學訓導單卓碩行。右副承旨金道喜今加嘉善,修撰朴宗學,左通禮鄭鴻慶,右通禮任文白,副應校朴英載,以上今加通政加資事承傳。輔德尹羽烈今加嘉善,相禮朴潞壽,弼善李同淳,以上今加通政加資事承令。
兵批,判書南履翼病,參判李瀅夏入直進,參議閔鼎秀病,參知崔命顯病,行左承旨徐鳳淳進。護軍尹羽烈,副護軍鄭鴻慶·任文白·朴宗學·朴英載·朴潞壽·李同淳,副司果李宅淳·安友良·崔正運。
鄭祖榮,以敦寧府言達曰,上尊號禮成矣。卽當紀載於御牒·譜冊,而依例修整次,設都監之意,敢達。令曰,知道。
又以宗簿寺提調意達曰,今此尊號禮成矣。卽當紀載於譜略及國朝御牒,而在前如此之時,或有設廳之例,或有自本寺擧行之例。今番則何以爲之乎?敢達。令曰,自本寺擧行。
又以吏曹言啓曰,在前頒赦時,有別歲抄書入之例矣,今番則何以爲之?敢稟。傳曰,書入。
又以奎章閣言啓曰,箋文封進,事體甚重,而原任直閣金邁淳,以安邊府使,謂有情勢,今此陳賀箋文,不爲封進,誠極未安。從重推考,何如?傳曰,允。
又以禮曹言達曰,全羅道觀察使封進來十月令宗廟薦新柚子,今初十日薦進,而景慕宮薦新則慶尙道例爲封進矣,本道所封,未及上來。莫重薦獻,不可後時,依前例以宗廟薦新加封柚子,同日一體薦進,何如?令曰,依。
金炳朝,以備邊司言啓曰,卽見黃海監司沈能岳狀啓,則以爲,來十月當禁衛上番軍,兵使當爲點送,而今年穡事,未免歉荒,沿路民弊,在所軫念,以兵馬虞候使之替行事,請令廟堂稟旨分付矣。沿邑廚傳,爲弊不些,虞候替行,亦多已例,依狀請施行,何如?傳曰,允。
鄭祖榮,以成均館同知館事·大司成意達曰,今九月初九日儒生課試,當爲設行,而大提學金履喬以陳賀進參,限內不得爲之之意,敢達。令曰,知道。
掌令安孝述書曰,伏以,噫嘻,亂逆之變,何代無之,而豈有如李肇源·金基敍之絶悖大憝者乎?當甲戌上下焦遑之日,爲臣子者,惟當盡誠於藥餌,虔禱於神明之不暇,而乃敢潛懷異圖,慫慂綢繆,陰蹤祕情,至過十年之久,而凶書之說,始綻罪人斯得,則卽當嚴訊明覈,夬伸王章,俾洩輿憤,而三司之章,大臣之請,已逾月矣。睿鑑之照,旣如日月之明,令旨之嚴,又如霜雪之威,而至於拿鞫之請,則終靳兪音,臣竊恐三綱從此斁矣,王法從此弛矣。請荐棘罪人李肇源·金基敍,亟令王府,設鞫得情,夬正典刑焉。仍伏念,臣質本脆微,素乏言議,而重之以所患痰癖,當寒添劇,萬無竭蹶承膺之望。伏乞离明,俯燭臣情,遞斥臣職名,以重公器,以安私分焉。臣無任云云。覽書具悉。已諭於前後三司之答,勿煩。爾其勿辭察職。
敎中外大小臣僚·耆老·軍民·閑良人等書。王若曰,祗承駿命,恒懷小心,勉膺鴻名,寔循衆願。用播告於八域,徧爲德於群黎,顧惟越二紀爲治,常愧無一事可述。微予否德,豈有潢池之警·水旱之憂?迄玆小康,尙賴社稷之靈,臣庶之力。幸今丕子之代攝,遂分勞於萬幾,復見文孫之誕生,迺衍廢於百世。天其或者垂佑,予實無以致斯。夫何歸美之衆情,乃以上號而齊請?始焉貳極之叫閤,數百言敷陳,繼與群僚而籲庭,四五啓申復。援列朝煌煌之典,顧何功而敢當?感元良懇懇之誠,有不忍於終拂。雖然抑志而勉許,其奈顧名而多慙?無德稱於民,安有淵乎之爲美?望道未之見,尤非顯哉之可論,矧玆仁體至大而烏可自居?若夫福履攸同則弗期而獲。第以斂敷錫民之義,有玆布告同慶之音。縟儀親臨,眷初心而有忸,沛澤作解,偕庶品而維新。自本月初九日昧爽以前,除謀反·大逆·謀叛,子孫謀殺敺罵祖父母·父母,妻妾謀殺夫,奴婢謀殺主,謀故殺人·魘魅蠱毒,關係國家綱常,贓汚·强竊盜外,雜犯死罪以下,徒流付處,安置充軍,已至配所,未至配所,已發覺,未發覺,已決正,未決正,咸宥除之。敢以宥旨前事,相告言者,以其罪罪之。在官者各加一資,資窮者代加。於戲,上天之靈貺昭承,夙宵之儆戒冞切。獨樂與衆樂孰樂?期咸囿於太和。念玆名言玆在玆,庶益勉於自强。故玆敎示,想宜知悉。知製敎金履喬製進。
丁亥九月初九日辰時,上御明政殿。上號陳賀入侍時,行左承旨徐鳳淳,右承旨金炳朝,左副承旨鄭祖榮,右副承旨金道喜,假注書金驪書,記注官崔致輔,記事官成遂默,檢校直閣李嘉愚,檢校待敎金正喜,待敎趙斗淳,以次侍立。時至,上具遠遊冠·絳紗袍,乘輿出賓陽門。藥房提調李羲甲進前奏曰,侵早勞動,聖體,若何?上曰,一樣矣。上仍由賓陽門,至殿內,通禮跪啓請降輿,上降輿陞座。通禮跪啓請執圭,上執圭,相禮引王世子,由東門入就位。贊儀唱鞠躬四拜興平身,王世子四拜。相禮引王世子,由東門出就次。引儀分引宗親文武二品以上,由東西偏門入就位,宗親·文武百官四拜。贊儀唱宗親·文武百官跪。代致詞官致詞賀訖,宗親·文武百官四拜。相禮引王世子,由東門入就位。傳敎官進前,跪告傳敎,展敎官展敎,宣敎官宣敎如儀訖。贊儀唱王世子及宗親·文武百官跪俯伏興四拜興平身,贊儀唱搢笏三叩頭。贊儀唱山呼,王世子及宗親·文武百官呼千歲,贊儀唱山呼,王世子及宗親·文武百官呼千歲,贊儀唱再山呼,王世子及宗親·文武百官呼千千歲。贊儀唱出笏俯伏興四拜興平身,王世子及宗親·文武百官出笏四拜。相禮引王世子,由東門出就次。贊儀唱跪,宗親·文武百官跪。宣箋官宣箋訖,贊儀唱俯伏興平身,宗親·文武百官俯伏興平身。典儀跪啓禮物請付攸司,通禮跪啓禮畢。領府事韓用龜,判府事金思穆,領議政南公轍,左議政李相璜,右議政李存秀進前曰,觸寒勞動,聖體,若何?上曰,一樣矣。用龜等曰,惟我聖上誕撫昌辰,亦粵坤聖丕闡徽音,德化所著,功業所曁,宜其有贊揚之典矣。玆率擧國同情之籲,恭上兩殿之冊號,玉牒金泥,摸畫天日之萬一,而使卓絶無前之盛烈,洋溢輝耀,允爲百王之模範,此莫非睿孝出天,紹述列聖之鴻緖,揄揚殿下之聖德也。且元孫誕降,國有宗胄,猗與盛矣,睿孝之光且大也。臣等年近耋耄,遭遇千載之嘉會,目覩今日之盛事,歡忻慶忭之忱,何可盡達乎?臣等惟願殿下不自滿假,益懋大德,以貽夫萬億年無疆之休焉。上命退。通禮跪啓請乘輿,上乘輿,由賓陽門還內,解嚴標信。諸臣以次退出。
丁亥九月初九日辰時,王世子詣明政殿。上尊號陳賀入對時,行都承旨金鏴,同副承旨李圭祊,假注書宋持養,記事官金大根·洪在喆,原任提學朴宗薰,直提學趙寅永以次陪立。時至,王世子具遠遊冠·絳紗袍,步出萬八門,贊請乘輿。藥房提調李羲甲,副提調金鏴進前曰,鴻號丕揚,縟禮載擧,睿孝冞光,輿情胥忭,雨餘勞動,伏惟睿體,若何?令曰,一樣矣。仍由保定門,至明政門外,降輿入幕次。上至明政殿,贊儀唱,相禮引王世子,由東門入就位,鞠躬四拜興平身,王世子四拜。贊儀唱王世子跪,代致詞官致詞訖。贊儀唱王世子鞠躬四拜興平身,王世子四拜。贊儀唱,相禮引王世子入幕次,贊儀唱相禮引王世子入就位,宣敎官宣敎訖。贊儀唱王世子及宗親·文武百官俯伏興四拜興平身,王世子四拜。贊儀唱搢笏三叩頭,贊儀唱山呼,王世子呼千歲,贊儀唱再山呼,王世子呼千千歲。贊儀唱俯伏興四拜興平身,王世子四拜。贊儀唱王世子跪,宣箋官宣箋訖。贊儀唱相禮引王世子出就次,上還內,相禮引王世子,由東門出,至次前。贊儀請乘輿,王世子乘輿,由萬八門還內,諸臣以次退出。
丁亥九月初九日未時,王世子座重熙堂。受賀入對時,行都承旨金鏴,同副承旨李圭祊,假注書宋持養,記事官金大根·成遂默,原任提學朴宗薰,直提學趙寅永以次陪立。時至,王世子具遠遊冠·絳紗袍,乘輿由壽康門,至重熙堂陞座,諸臣分左右侍立。鏴曰,輔德尹羽烈不爲先拜,徑先陞堂,推考,何如?令曰,依爲之。出令旨掌儀唱引儀分引宗親·文武百官入就位,引儀引師傅·大臣·國舅,由左階陞堂。師傅·大臣·國舅再拜,王世子答拜。掌儀唱引儀分引師·傅·大臣·國舅·出就門外位,宗親·文武一品以下鞠躬四拜興平身。掌儀唱引儀分引師·傅·大臣·國舅還入就位,代致詞官致詞訖。師·傅·大臣·國舅再拜,王世子答拜。引儀分引師·傅·大臣·國舅出,宗親·文武一品以下再拜,禮貌官跪白禮畢。王世子乘輿,由重陽門,至壽康門還內,諸臣以次退出。
上在昌德宮。常參·經筵,以代理停。
藥房都提調李存秀,提調李羲甲,行左承旨徐鳳淳啓曰,大德必得,睿誠勉循,誕膺顯號,臨殿受賀,歡欣慶忭,帀域同情。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?元孫宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子宮·世子嬪宮·元孫宮氣度平順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
進爵後,大殿·中宮殿,內閣·政院·玉堂·藥房口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。世子嬪宮口傳問安。答曰,知悉。
鄭祖榮達曰,明日常參,取稟。令曰,停。
徐鳳淳達曰,大司憲宋穉圭,執義尹心圭,掌令申溥在外,掌令安孝述,持平李鐸遠未肅拜,一員未差,監察茶時之意,敢達。令曰,知道。
金炳朝啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
徐鳳淳達曰,行右承旨金道喜,今日不爲仕進,卽爲牌招,何如?令曰,許遞。旣承下敎,前望單子入之。
承旨前望單子入之,徐左輔代點。
徐鳳淳達曰,新除授右副承旨徐左輔,卽爲牌招,何如?令曰,依。
李圭祊達曰,密符親納例也,而前濟州防禦使沈英錫,謂有身病,使其褊裨替納,事甚未安。推考,何如?令曰,依。
令于鄭祖榮曰,明日九日製通方外爲之,處所以春塘臺爲之,試紙用大好紙,該房知悉。
令于金炳朝曰,明日出宮門路,以貳極門爲之。
鄭祖榮,以弘文館言達曰,下番闕直,事甚未安。副應敎柳致睦,修撰金羽根,副修撰李憲兢,竝卽牌招,以爲推移入直之地,何如?令曰,許遞。旣承下敎,前望單子入之。
玉堂前望單子入之,副應敎朴齊明,修撰尹心圭,副修撰洪永觀代點。
以上號都監別單,令于鄭祖榮曰,都提調領府事韓用龜內廐鞍具馬一匹面給,子壻弟姪中初仕調用,提調行工曹判書鄭晩錫,戶曹判書朴宗薰加資,行禮曹判書趙鍾永加資屬耳,熟馬一匹面給,都廳應敎金盛淵,司僕正趙容和加資,郞廳李謙秀·徐鴻輔·洪疇·趙雲杓日淺,勿論,洪章燮·李奎淵·李海存·徐秉淳·鄭淵始·趙敏永·朴齊顔·李埴·韓用成陞敍,監造官閔致祿·金昔淵·徐世輔·趙泰永·韓用鏽·洪哲謨,別工作監役金履鐘陞六,別看役前學官朴宗天六品職除授,前都事徐有㲈加資,前五衛將姜彜五邊將除授,大殿玉冊文製述官領議政南公轍,書寫官右議政李存秀,樂章文製述官領敦寧金祖淳,玉寶篆文書寫官左議政李相璜,內廐馬一匹面給,中宮殿玉冊文製述官上護軍金履喬,書寫官右參贊李錫奎加資,樂章文製述官上護軍金履喬,熟馬一匹賜給,玉寶篆文書寫官水原留守金逌根加資,大殿捧玉冊官兵曹正郞李敏會,副司果林翰鎭準職除授,擧案執事典簿金永受,戶曹佐郞徐膺淳,褥席執事軍資判官李升淵,擧讀冊案執事工曹正郞鄭東萬褥席執事司導僉正南履愚竝兒馬一匹賜給,捧玉寶官副司果朴容壽準職除授,李同淳昨已加資,兒馬一匹賜給,擧案執事工曹佐郞金命喜·漢城主簿李源吉,褥席執事刑曹佐郞宋欽明,擧讀寶案執事濟用主簿沈宜晩,褥席執事活人別提宋持膺,竝兒馬一匹賜給,中宮殿捧玉冊官副司果朴齊明·朴宗學準職除授,擧案執事儀賓都事洪翰周,廣興主簿魚在璿,褥席執事敦寧判官柳英根,擧讀冊案執事廣興令尹五榮,褥席執事掌苑別提洪明厚竝兒馬一匹賜給,捧玉寶官副司果趙萬協·柳致睦準職除授,擧案執事刑曹正郞沈獻永,禮賓主簿金㝡秀,褥席執事軍資主簿李正履,擧讀寶案執事刑曹佐郞南興中,褥席執事典牲判官韓用鏶竝兒馬一匹賜給,協律郞掌樂正鄭東進,僉正南進和竝上弦弓一張賜給,擇日官崔㲈遠外職調用,師領議政南公轍,傅左議政李相璜內下大虎皮一令面給,左賓客李羲甲,右賓客金在昌,左副賓客朴宗薰,右副賓客金履載內下中虎皮一令賜給,贊善宋穉圭·吳熙常內下大鹿皮一令賜給,輔德尹羽烈,兼輔德任存常,弼善李同淳,兼弼善徐萬淳,文學李景在,兼文學朴齊明,司書李根友,兼司書張敎根,說書金大根,兼說書洪在喆竝兒馬一匹賜給,計士李浩善等五人,奏時官李海豐等三人,竝高品付料,引儀崔正運兒馬一匹賜給,假引儀黃命顯陞六,別軍職李鍾英·金見臣·王道常·吳鼎周·崔弘德·李重根·李圭澈·李景純·李周聖·吳一善·徐相五·柳相鼎·李煥昇·元世勳·柳翊魯各筒箇一部賜給,香室博士金耆升,忠義李會在,淸道部將鄭周應·張鉉德竝考例施賞,寫字官崔始鎭等八人,畫員張駿良等七人竝加資,政院禮房書吏金景燁別差除授,通禮院事知書員李晩弼·朴昌燁,禮曹執吏書吏裵光鈺,待令書吏金景濂帖加,寫字官·畫員·都廳錄事·腰彩輿領陪部將等,政院·春坊書吏·各色工匠·忠贊衛·各司員役等依判下施賞。
令于徐左輔曰,進爵時禮房承旨鄭祖榮加資。
令于徐左輔曰,今番賞典中,一人雖兼數事,無得疊受。
令于徐左輔曰,旣承下敎,政官牌招開政,賞典下批。
令于徐左輔曰,儀軌不可不校正,依乙卯整理儀軌例爲之,二件奉入大殿·中宮殿,二件內入,一件奎章閣,一件禮曹,一件西庫,合七件,竝整理儀軌板字刊印事,分付。
令于徐左輔曰,整禮堂上趙鐘永·朴宗薰竝儀軌校正堂上差下,郞廳以下,仍爲之事,分付。
令于徐左輔曰,整禮所堂上以下,別單書入。
令于徐鳳淳曰,千一嘉會,微誠粗伸,慶忭冞切,禁府·刑曹輕囚竝放釋。
鄭祖榮達曰,吏曹郞廳來言,石城縣監宋一敎,龍宮縣監李憲英,當爲署經,而兩司不備,不得署經云。除在外·未署經外,未肅拜人員,竝卽牌招,以爲署經之地,何如?令曰,依。
鄭祖榮,以內醫院都提調·提調意達曰,副提調金鏴,今日問安,不爲仕進,卽爲牌招,何如?令曰,依。
金炳朝,以都摠府言達曰,今日入直內三廳武兼禁軍及軍兵等當爲中日習射技,而進爵相値,不得設行之意,敢達。令曰,知道。
又以禁衛營言達曰,本營字內昭義門北邊頹城改築兩處,敦義門南邊頹城改築一處女墻,今已畢築之意,敢達。令曰,知道。
上在昌德宮。常參·經筵,以代理停。
世子宮代臨九日製罷還內後,內閣·政院·藥房·春坊口傳問安。答曰,知道。
徐左輔達曰,大司憲宋穉圭,執義尹心圭,掌令申溥在外,掌令安孝述,持平李鐸遠令旨未下,持平一員未差,監察茶時之意,敢達。令曰,知道。
李圭祊達曰,明日慶熙宮齋宿,再明日衣幣·香燭親傳相値,常參頉稟之意,敢達。令曰,知道。
備忘記,公忠水使朴潤榮,阿耳僉使沈漢永下直,各長弓一張,長箭一部,片箭一部,箇兒一箇賜給。
金鏴達曰,左副承旨鄭祖榮,今日不爲仕進,卽爲牌招,何如?令曰,依。
令于金鏴曰,當該承旨,從重推考。
令于金鏴曰,左副承旨許遞。旣承下敎,前望單子入之。
承旨前望單子入之,李奎鉉代點。
傳于金鏴曰,十三日王世子當詣大院君祠宇展拜矣,該房知悉。
徐鳳淳達曰,副校理沈能栻,有時急稟達事,來詣閤外請對矣。令曰,斯速退去。
又達曰,副校理沈能栻,雖伏承斯速退去之令,憂憤所激,更爲冒萬死求對矣。令曰,斯速退去。
又達曰,副校理沈能栻,雖連伏承斯速退去之令,懲討時急,衷情轉激,更爲冒萬死求對矣。令曰,遞差矣。
以掌令安孝述,持平李鐸遠,正言李寅弼牌不進罷職令旨,令于徐左輔曰,只推。
金鏴達曰,守令署經事,令下矣。掌令安孝述,持平李鐸遠,正言李寅弼,旣有只推之令,更爲牌招署經,何如?令曰,依。
李奎鉉,以弘文館言達曰,下番闕直,事甚未安。副應敎朴齊明,副修撰洪永觀,竝卽牌招,以爲推移入直之地,何如?令曰,依。
徐左輔達曰,掌令安孝述,有時急稟達事,來詣請對矣。令曰,斯速退去,更勿煩瀆。
又達曰,副修撰洪永觀,有時急稟達事,來詣請對矣。令曰,斯速退去,更勿煩瀆。
又達曰,副修撰洪永觀,雖伏承退去之令,忠憤轉激,冒萬死更爲求對矣。令曰,斯速退去,更勿煩瀆。
李奎鉉,以侍講院言達曰,明日慶熙宮動輿時,宮官當爲全數進參,而弼善權徽在外,無以備員,令政院稟令差出,以爲進參之地,何如?令曰,依。
李奎鉉達曰,因侍講院草記,明日慶熙宮動輿時,宮官當爲全數進參,而弼善權徽在外,無以備員,令政院稟令差出事依下矣。合有變通之道,何以爲之?敢稟。令曰,許遞。旣承下敎,前望單子入之。
弼善前望單子入之,李趾秀添書代點。
金鏴達曰,新除授弼善李趾秀,以前任沃溝縣監,方在解由未出中,何以爲之?敢稟。令曰,勿拘。
令于李奎鉉曰,兩本官衣襨·香燭,當親臨封裹,該房知悉。
令于李奎鉉曰,入格儒生明日慶熙宮待令。
令于徐左輔曰,明日出宮門路,以貳極門爲之。
李奎鉉,以奎章閣言達曰,咸興·永興兩本宮衣襨·香燭封裹時,執事官前檢書官李文哲·洪羲人·朴長馣,以前銜擧行事令下矣。時無職名,竝令該曹口傳付軍職,使之擧行,何如?令曰,依。
兵曹口傳政事,副司果單李文哲·洪羲人·朴長馣。
以整禮堂上以下別單,令于李奎鉉曰,司饔院都提調金思穆內廐馬一匹面給,檢擧提調朴周壽加資,饌品監造官僉正朴宗聞陞敍,奉事趙學點陞六,整禮堂上禮曹判書趙鐘永,戶曹判書朴宗薰各內下大虎皮一令賜給,郞廳戶曹正郞李謙秀準職除授,禮曹正郞任百能,佐郞沈啓錫,尙衣僉正李秉奎竝陞敍,司饔僉正朴宗聞,奉事趙學點各兒馬一匹賜給,致祠官副正字李垿·趙啓昇陞六,假引儀崔正運·黃命顯上弦弓一張賜給,尙衣主簿徐泌修,別提趙給各長弓一張賜給,師領議政南公轍,傅左議政李相璜,內下大豹皮一令賜給,左賓客李羲甲,右賓客金在昌,左副賓客朴宗薰,右副賓客金履載,內下中豹皮一令賜給,贊善宋穉圭·吳熙常內下大鹿皮一令賜給,輔德金正喜,兼輔德任存常,弼善權徽,兼弼善徐萬淳,文學李景在,兼文學朴齊明,司書李根友,兼司書張敎根,說書金大根,兼說書洪在喆各㢿弓一張賜給,翊衛金永翼·金炳元,司禦宋友淵·趙鎭文,翊贊金初淳·李俊秀,衛率李祖榮·洪徹榮,副率徐箕淳·任百秀,侍直金祖根·洪益謨,洗馬尹興圭·洪鍾浩各上弦弓一張賜給,寫字官白師訥等五人,畫員李命健,計士尹漢淵等三人,看役計士洪煒,畫士白俊煥,致詞繕寫寫字官權載豐等三人,奏時官金鴻禧竝高品付料,寫字官金宗漢,差備待令差付飯監朴昌燁帖加,熟設色書吏朴孝建等六人,竝從自願免賤,熟設監官李興潤·秦東奭,統長金道亮竝加資,牌將李得祿邊將除授,各差備女伶等二十人,竝從自願免賤,政院·春坊書吏及武藝廳韓興周,書寫金弘振,各色軍士·各司員役·工匠·樂工·女伶等竝依判下施賞。
令于李奎鉉曰,大殿捧冊差備梁大宜·金應昌,捧寶差備朴道性·金振玉,挾侍李團宜·吳鶴昌,尙傳申英遠,中宮殿捧冊差備金承業·李昌成,捧寶差備洪命福·金鎭鍈,尙傳金宜祿加資,補階排設次知梁大宜·吳鶴昌,進爵時熟設次知李團宜·李奇遠,排設次知金承業·吳鶴昌,修理次知金承業·李奇遠,頒花差備金應昌,各中豹皮一令賜給,琴玉聲加資,大殿捧冊差備安聖集·安海仙陞敍,案差備金憲祖·南正協,褥席差備林有彬,讀冊案差備鞠明峻,褥席差備洪應疇兒馬一匹賜給,捧寶差備金籣筠·張大翼陞敍,案差備金順興·金秉鉉,褥席差備朴東煥,讀寶案差備元始萬,褥席差備朴寬興,兒馬一匹賜給,世子宮致詞函差備桂華陞敍,案差備洪士行兒馬一匹賜給,箋文差備金永祜陞敍,案差備楊淳英兒馬一匹賜給,禮物函差備姜渭老陞敍,案差備文貫道兒馬一匹賜給,世子嬪宮致詞函差備尹昌三陞敍,案差備姜公望兒馬一匹賜給,中宮殿捧冊差備禹錫圭·鄭弘默陞敍,案差備白羽扇·朴宗興,褥席差備鄭基周,讀冊案差備尹奎衡,褥席差備鄭萬豐,兒馬一匹賜給,捧寶差備高命楁·安性修陞敍,案差備金致西·張啓仁,褥席差備元仁成,讀寶案差備金行德,褥席差備尹應善,兒馬一匹賜給,世子宮致詞函差備王守恭陞敍,案差備陳永祚兒馬一匹賜給,箋文函差備金得喆陞敍,案差備李光勳,兒馬一匹賜給,禮物函差備鄭運裕陞敍,案差備姜佑喆兒馬一匹賜給,世子嬪宮致詞函差備申應寬陞敍,案差備李大奎兒馬一匹賜給,大殿·中宮殿進爵時世子宮致詞函差備申履福陞敍,案差備安期生兒馬一匹賜給,世子嬪宮致詞函差備鄭元履陞敍,案差備池完吉兒馬一匹賜給,公主致詞函差備裵益修,案差備孫景文,內命婦致詞函差備蔡興峻,案差備宋鳳儀,外命婦致詞函差備李正吉,案差備金鳳潤,宗親致詞函差備朴錢鏗,案差備都在豐,儀賓致詞函差備鄭運會,案差備徐繼業,戚臣致詞函差備包處寬,案差備明處峻竝兒馬一匹賜給,進饌差備李坎象·朴宗赫·尹昌三·宋宗郁·池鳳朝·金致西·張弘福·洪禹德·陳永祚·鄭基周·金殷錞·張大翼·金秉鉉·元始萬·朴寬興·曺允三·白羽扇·鄭景周·權載平·姜佑喆,竝上弦弓一張賜給,補階排設從事官吳元仁·金聖行陞敍,進爵時排設從事官金始兌·趙珪陞敍。
傳于李奎鉉曰,完城君爔·東寧尉金賢根百官加親授。
傳于李奎鉉曰,中官金文英·金應九·慶文佑百官加親授。
令于李奎鉉曰,統長黃大呂加資。
金鏴達曰,吏曹判書趙萬永,參議趙經鎭牌不進推考徽旨及罷職令旨,今方捧入,而開政令下之後,如是違牌,事甚未安。參判李羲準家在城外,判書更爲牌招,何如?令曰,依。
金鏴,以吏批言啓曰,行工曹判書鄭晩錫以上號都監提調,今陞輔國矣,本曹時無相當窠,依例送西後,兼判書下批之意,敢啓。傳曰,知道。
徐左輔,以兵批言達曰,行工曹判書鄭晩錫,自吏曹送西矣,資級係是輔國,知中樞有闕之代,依例下批之意,敢達。令曰,知道。
金鏴,以吏批言啓曰,中官梁大宜·李團宜·申英遠·金承業·朴道性·洪命福竝加資事令下矣。俱已資窮,何以爲之?敢稟。傳曰,代加。
有政。吏批,判書趙萬永進,參判李羲準,參議趙經鎭牌招不進,行左承旨徐鳳淳進。以洪羲弼爲執義,朴周壽爲知經筵,金道喜爲同春秋,李止淵爲平市提調,洪遠謨爲司僕正,趙萬協爲司成,金漢英爲禮賓主簿,張敎根爲中學敎授,徐萬淳爲西學敎授,李根中爲南學敎授,沈能格爲司饔奉事,金永基爲穆陵別檢,趙德永爲假監役,白亨鎭爲高敞縣監。行工曹判書鄭晩錫今加輔國。兼工曹判書單鄭晩錫。上護軍金履喬今加崇祿,戶曹判書朴宗薰,右參贊李錫奎,水原留守金逌根以上今加正憲,行護軍朴周壽今加資憲,左副承旨鄭祖榮今加嘉善,應敎金盛淵,司僕正趙容和以上今加通政,前都事徐有㲈今加通政,以上加資事承令。東寧尉金賢根今加綏祿,完城君爔今加興祿,以上百官加親授事承傳。書題單金景燁。
兵批,判書南履翼病,參判李瀅夏入直進,參議閔鼎秀病,參知崔命顯病,右副承旨徐左輔進。知事鄭晩錫,大護軍朴周壽,護軍金道喜·鄭祖榮,副護軍趙容和·金盛淵,副司直柳致睦·沈能栻·權徽,副司果金羽根·李憲兢·閔致祿·金昔淵·徐世輔·趙泰永·韓用鏽·洪哲謨·金履鍾·李垿·趙啓昇·黃命顯·趙學點以上竝單付。
徐左輔達曰,憲臺·玉堂雖伏承退去之令,衷情愈菀,冒萬死更爲求對矣。令曰,何乃若是煩瀆乎?斯速退去。
又達曰,憲臺·玉堂連伏承退去之令,雖極悚惶,而衷情轉激,按住不得,更爲萬萬冒死求對矣。令曰,何如是支煩?爾等遞差。
又達曰,執義洪羲弼,有時急稟達事,來詣閤外請對矣。令曰,爾亦遞差。
以吏曹參議趙經鎭牌不進罷職令旨,令于徐左輔曰,只推。
李奎鉉,以奎章閣言啓曰,今日臣等請出大殿·中宮殿冊寶,奉安于宙合樓之意,敢啓。傳曰,知道。
又以宗簿寺提調意達曰,今此尊號紀載譜略及國朝御牒事,昨已草記承批事,當卽爲涓吉開局,而元孫宮誕生,亦當同爲紀載矣。在前邦慶,例待百日後擧行,而來十月二十八日,卽元孫宮誕生百日也。今若只載尊號,而過百日更爲追紀,則續續陳請,事涉煩屑,待過十月二十八日,涓吉始役,同爲紀載之地,何如?令曰,依。
又以禮曹言達曰,卽接宗廟署官員所報,則今日九日製試取時,本署官員,俱爲觀光云矣。依定式以本曹正郞金聲,假官差送,以爲代直後赴試之地,何如?令曰,依。
又以禮曹言達曰,卽接景慕宮官員所報,則今日九日製試取時,本宮令三員,俱爲觀光云矣。依定式假官一員,令吏曹以成均館官員口傳達下,以爲代直後赴試之地,何如?令曰,依。
又以吏曹言達曰,掌藥院正鄭東進,校書館校理權弘復等呈狀內,矣身素患痰癖之症,當此換節之時,挾感添劇,時日內萬無起動供職之望,卽速入達遞改云。其身病俱如是沈重,則有難强令察任,竝改差,何如?令曰,依。
徐左輔,以兵曹言達曰,內禁衛將柳弘源,五衛將李圭徹,景福宮衛將洪玉潤,慶熙宮衛將洪疇範·姜致周,文臣兼宣傳官李基華俱以病難供職,呈狀乞遞,武臣兼宣傳官牟景郁呈辭下鄕,過限未上來。龜山僉使宋彦民呈狀內,老母今年爲七十五歲,則所帶之職,在法當遞,而以領運差使員上來,稅穀已爲畢納,依法典遞改云矣。邊將之親年七十五歲者,許遞其任,載在法典,竝改差,何如?令曰,依。
又以訓鍊都監言啓曰,本局分授都城彰義門西邊第三城廊近處體城七間許頹圮處,今已畢築,女墻仍爲始役,把守將卒撤罷之意,敢啓。傳曰,知道。
又以訓鍊都監言達曰,本局分授都城彰義門西邊第三城廊近處體城七間許頹圮處,今已畢築,而肅靖門西邊第四城廊近處體城七間許頹圮處,今月十一日爲始,改築之意,敢達。令曰,知道。
又以禁衛營言達曰,本營騎士將孫仁澤,身病猝重,勢難察任,改差,何如?令曰,依。
又以義禁府言達曰,今此九日製春塘臺爲之時,本府都事皆以赴擧,只有武都事一員,本府入直。當直·入直·公事回公都事,文一二所禁亂都事,靑陽門·月覲門·集春門禁亂都事,無以推移,假都事七員,令該曹口傳差出,以爲分排之地,何如?令曰,依。
又以刑曹言達曰,謹依下令,本曹輕囚洪哲·鄭寬道等,竝卽放送之意,敢達。令曰,知道。
行判中樞府事金思穆箚曰,伏以,寶冊親上,大德膺必得之名,瑤觴載擧,睿孝增不匱之光,慶溢宗祊,歡均區宇,臣幸少須臾,至今獲覩無前之盛禮,忭祝之忱,有倍他人。卽伏見別單下者,以臣名忝廚院都相,至有錫馬之令,臣誠感惶恧蹙,莫知何以致此也。顧臣殘喘,近益癃痼,長時昏涔,奄奄床席,當此慶辰,身居是職,而一味虛帶,漫無所知,終不能自力赴公,照管事務,凡厥擧行,全靠檢擧該堂,而臣則特不過一再進審而已,則宜加譴罰,以彰其慢,而今乃以罪爲寵,混被謬賞,此豈但嚬笑之失哉?臣固知邸下以廣慶識喜之念,普推寵賚,猥及罔功之身,而天廐上駟之錫,何等重典,臣安得冒沒承受,不思濫竽之譏哉?伏乞离明,亟令收還,使恩賞無屑,微分獲安焉。取進止。答曰,覽箚具悉卿懇。卿其勿辭,安心領受。仍令于李奎鉉曰,此下答,遣史官往諭于判府事。
領議政南公轍箚曰,伏以,天休滋至,邦籙無疆,兩殿上冊,賀儀誕擧,吉日進爵,睿孝益光,大小欣忭,中外惟均際,伏見都監別單下者,臣以文字微勞,亦得恩賞。臣年衰病痼,心與筆俱朽,而適値國家大慶,朝議謂臣曾叨太史,俾有論述。臣自幸是千載一遇之嘉會,持簡操管,所撰進冊文,鋪張主上之功德,贊揚錫類之洪祿,使卓絶無前之休,鏤金鐫玉,巍巍煌煌洋溢天地,其事則雅頌所載綿長發之所以歌詠殷·周者,可與竝立而徵於萬禩。但臣管蠡之見,旣渺且淺,不能稱塞萬一,榮耀雖極,愧悚方切,有何賞之可論也哉?況天廐上駟之錫,王者之所以待有功有勞者,而半歲之間,再獲其賜,書曰,功懋懋賞,賞之濫恐不宜如此也。玆敢短箚仰陳,伏望邸下,亟收成令,使私分安焉。取進止。答曰,覽箚具悉卿懇。卿其勿辭,安心領受。仍令于李奎鉉曰,此下答,遣史官往諭于領議政。
左議政李相璜箚曰,伏以,玉冊繪日,闡德美於兩殿,兕觥躋堂,祝聖壽於萬年,縟儀洊擧,睿孝冞光,蹈舞攢抃,小大同情。卽伏見上號都監別單下者,以臣名忝寶篆書寫,亦蒙殊錫,圉人臨門,侈以天廐之上駟,仰感俯愧,莫省所以。曠古嘉會,與覩爲榮,一時臨摹,何勞可紀?不虞之恩,非但臣心之所不敢自安,匪頒之典,抑亦晟世之所宜愼,參倚周章,乘謝無望。玆具短箚,仰冒睿聰,乞收成令,以安賤分,以重賞典焉。取進止。答曰,覽箚具悉卿懇。卿其勿辭,安心領受。仍令于李奎鉉曰,此下答,遣史官往諭于左議政。
領敦寧金祖淳箚曰,伏以,崇號載擧,聖德彌光,康爵亦進,睿孝益彰,臣民忭祝,曷其有極?卽伏見賞典下者,以臣製進大殿樂章,有廐馬面給之令旨。此實出於廣慶飾喜之睿意,寧不欽歎而感祝?第伏念,模天畫日,作爲歌詩,被之管絃,垂之永世,卽從古館閣操觚之臣,所願値而爲榮者也。如臣無文,承乏撰述,光華雖踰於涯分,拙陋方深於悚懼,今復抗顔,冒受恩賜,私心愧恧,又將如何?伏乞离明,亟賜還寢,俾恩典無褻,微分就安焉。取進止。答曰,覽箚具悉卿懇。卿其勿辭,安心領受。仍令于李奎鉉曰,此下答,遣史官往諭于領敦寧。
吏曹參議趙經鎭書曰,伏以,臣於日昨,伏奉除旨,以臣爲吏曹參議者,臣始也惝怳,終焉震,莫省措躬之所也。夫六部之選,天官最重,三銓之職,地望尤別,政席參坐則通塞無不與聞,僚堂承乏則緊任間或代斲,苟非甄別流品,而盡平允之政,恢張公道,而有激揚之風者,莫宜居之,不可人人而輕授也審矣。今臣望實之無素,才器之不稱,睿鑑之所俯燭,不敢蔓辭仰塵,而第臣姿性昏憒,見聞固陋,按班簿而莫分涇·渭之淸濁,對政眼而渾昧崔盧之優劣,以若疎闇,以若儱侗,使之承佐於進退人物之席,則是何異於强僬僥以千勻,責瞽矇以五采也哉?今玆千不當之職名,遽及於萬不似之賤品,公議之嗤點,猶屬餘事,竊恐則哲之明,其難之政,緣臣而貽累,此臣所以徊徨踧踖,決不敢爲冒膺之計者也。且臣犬馬之齒,已迫於視蔭膏肓之祟,轉至於難醫,歲漸衰朽,如葉望秋,日益凘敗,若水浸紙,種種危惡之症,奄奄癃廢之狀,有不暇煩陳,而姑擧其最甚者,脚部痿痺,行步蹣跚,膈痰衝互,喘息短促,欲起旋仆,無望趨走,乍動輒劇,有時昏窒。近因日候之不調,將攝之失宜,舊疴新恙,迭發交攻,上嘔下瀉,榮衛遂虛,內熱外寒,眞元全脫,身委床笫,便作籧篨,念絶陽界,惟俟符到,雖閑司漫職,猶難堪任,況銓衡重地,尤豈虛縻?召牌儼臨,承膺無路,屢犯違傲,祗增惶霣,玆敢不避瀆擾,悉暴衷懇。伏乞睿慈,俯賜鑑諒,亟遞臣新授之職,以重官方,仍治臣逋慢之罪,以昭法紀焉。臣無任云云。覽書具悉。爾其勿辭察職。
丁亥九月十一日辰時,王世子詣春塘臺。代臨九日製儒生試取入對時,行都承旨金鏴,右承旨金炳朝,右副承旨徐左輔,同副承旨李圭祊,假注書宋持養,記事官金大根·成遂默以次陪立訖。王世子具翼善冠·衮龍袍,乘輿出重華門,由貳極門·靑陽門,仍詣春塘臺。相禮跪贊請降輿,王世子降輿陞座。引儀唱再拜,讀券官戶曹判書朴宗薰,戶曹參判徐熹淳,護軍李紀淵,對讀官成均館大司成李奎鉉,副護軍李若愚,司書李景在,副司果林永洙及應赴儒生行再拜禮訖。鏴曰,捧玉冊官張敎根試所進去,故其代以李敏會塡差矣,都監別單,誤以張敎根書入,至蒙準職除授之典。改付標以入,何如?令曰,依爲之。鏴曰,桂坊中赴擧人,使之下去,何如?令曰,唯。宗薰曰,進爵儀軌,依整理儀軌刊印事,令下矣,整理儀軌,外間則無之,請出宜春門庫內所藏三件,以爲按例校正之地似好,故敢此仰達。令曰,依。令進懸題紙下,對讀官跪進懸題紙。令讀卷官二人書題,宗薰書擬本朝群臣賀上號進爵,元孫誕生箋二度,憙淳書稱彼兕觥祝萬壽無疆賦二度。令曰,箋書京字,賦書鄕字。書訖,下對讀官,跪傳于宣令官,宣令官奉題以懸。有頃,王世子入幕次,以口傳下令曰,諸試官分考,箋取十人,賦取二十人。令曰,入直閣臣·承旨·兵曹堂上竝試官加差下。出令旨王世子陞座,令曰,科次爲之。宗薰持試券進伏,令景在讀奏,讀訖,又令若愚讀奏。讀訖,宗薰曰,今番賦券,場內諸儒,或以邠詩作之,或以當今作之,而題中旣有祝字,則似當以當今作爲優等矣。令曰,唯,仍令書等,宗薰持賦一丈達曰,此券似優,故擬置高等矣,今見破題·鋪頭聯押,壽字不可爲魁。令曰,先書箋等,三下取五人,次上取五人可矣。宗薰書等訖,持一券達曰,此文似優,書一字,何如?令曰,唯。令曰,例次文無乎?鏴曰,無矣。令曰,賦等書之,三下取六人,草三下取五人,次上取九人可矣。宗薰書等訖,持一券達曰,此文似優,書一字,何如?令曰,唯。令曰,箋·賦各一張上之。鏴跪進魁券二張。宗薰曰,三下券各書二三四,何如?令曰,唯。睿手親拆二券皮封以下,鏴跪讀封內,連拆諸券,讀封內,宗薰持賦一張達曰,京箋·鄕賦,昭揭題版,一場之儒,咸知睿令,而此券居京呈賦,拔去宜矣。令曰,唯。宗薰又持賦一張達曰,此券合置魁等,而以壽字疊押之,故姑置榜末矣,今見封內,不書臣字,拔去宜矣。令曰,違字書之。拆號訖,令曰,箋居首三下一幼學李謙在,賦居首三下一生員李遇亨,竝直赴殿試,箋之次三下二幼學姜羲永,進士趙秉憲,幼學尹錫泳,進士兪星煥,賦之次三下二幼學尹初善,業儒任鍾常,生員趙行林,生員崔世麟,幼學尹行斗,竝直赴會試,賦草三下幼學金運銖·任敎直·李敎昇·金敏各給二分,箋之次次上幼學金博淵,進士任百經,幼學李觀洙·朴初大·李濟達,賦之次次上幼學吳貞秀·柳漪·朴慶善·徐肯輔·朴淵源·徐有輝·任百恒·金洛疇·李玄功各給一分。出令旨令曰,入格儒生明日慶熙宮待令。出令旨令呼禮畢,相禮跪告禮畢。王世子乘輿由靑陽門·建陽門·貳極門還內,諸臣以次退出。
上在昌德宮。常參·經筵,以代理停。
王世子詣慶熙宮,入長樂殿後,內閣·政院·藥房·春坊口傳問安。答曰,知道。
徐左輔達曰,大司憲宋穉圭,掌令申溥在外,持平李鐸遠令旨未下,執義·掌令一員,持平一員未差,監察茶時之意,敢達。令曰,知道。
金鏴達曰,右承旨金炳朝,今日不爲仕進,卽爲牌招,何如?令曰,依。
令于李奎鉉曰,大院君祠宇,宇有展拜之命,當行酌獻禮矣,該房知悉。
李奎鉉達曰,明日大院君祠宇酌獻禮祭文,當爲製進,而大提學金履喬,卽爲牌招,何如?令曰,依。
令于金鏴曰,入格儒生入對。
李圭祊達曰,應敎未差,校理李是遠·洪晩燮,副校理朴升鉉,修撰沈鈁·尹心圭在外,副修撰徐萬淳內閣進,副校理一員未差,副修撰一員未差,玉堂上下番俱空,事甚未安。副應敎朴齊明,卽爲牌招入直,何如?令曰,依。
以持平李鐸遠,正言李寅弼牌不進罷職令旨,令于徐左輔曰,只推。
李圭祊達曰,石城縣監宋一敎,龍宮縣監李憲英,憲府則雖無署經,諫院則大司諫姜泰重,司諫高時臣,獻納趙在外,正言李鼎在未署經,李寅弼未肅拜,無以備員署經,何以爲之?敢稟。令曰,一司除署經。
以副應敎朴齊明牌不進罷職令旨,令于李圭祊曰,只推。
李圭祊達曰,玉堂上下番俱空,事甚未安。副應敎朴齊明旣有只推之令,卽爲牌招,以爲入直之地,何如?令曰,許遞。旣承下敎,與玉堂未差之代,前望單子入之。
李圭祊啓曰,吏曹郞廳來言,臺諫有闕,政事,取稟。傳曰,前望單子入之,小朝代點。
臺諫前望單子入之,執義姜俊欽,掌令宋祥來代點。
令于金鏴曰,明日出宮內門路,以廣達門爲之。
李圭祊,以禮曹言達曰,今九月十三日大院君祠宇王世子酌獻禮時,王世子當有散·致齋之節,而正日只隔一日,散齋勢未及如禮磨鍊,致齋一日於長樂殿,諸享官及陪衛之官應從升者,竝致齋一日於本司,陪參百官諸衛之屬,亦於本司淸齋一宿事,知委,何如?令曰,依。
又以禮曹言達曰,謹稽謄錄,則大院君祠宇展拜時,宗臣二員及內外孫中文·蔭·武在職人竝爲入參,而百官則不爲磨鍊矣。今亦依此擧行之意,敢達。令曰,依此爲之,內外孫中儒·武·童蒙在京無故〈人〉,竝入參事,分付。
又以禮曹言達曰,大院君祠宇,親行酌獻禮事,令下矣。謹稽謄錄,展拜時百官雖不入參,酌獻禮時則依例入參,今亦依此磨鍊之意,敢達。令曰,知道。
又以侍講院言達曰,兼文學朴齊明時無職名,令該曹口傳付軍職,何如?令曰,依。
兵曹口傳政事,副司果單朴齊明。
金鏴,以備邊司言達曰,當此秋務甚殷,看坪方急之時,列邑曠官,極爲可悶,上京守令及未下直守令,使之不多日內下送之意,分付該曹,何如?令曰,依。
又以兵曹言達曰,今日下鑰時,興化西挾門障扶,年久朽腐,以致折傷,不得還閉,故障扶則待明朝,令紫門監卽爲修改,而爲先以南北邊入直軍二十名,除徽旨除出,與守門將眼同各別守直之意,敢達。令曰,知道。障扶之折傷,覺之今日,而前日不知乎?若前日知其折傷,則何不報兵曹修改,而仍爲掩置于?宮門所重何如,而如是疎忽者,極爲駭然。當該衛將,令該府拿問處之。
領府事韓用龜箚曰,伏以,洪惟我祖宗,積德累仁,殷祥長發,周文無憂,式至今日,天其申命用休,篤生元孫,邦籙啓靈長之運,宗祏增鞏固之業,萬億年無疆之休,實基於此。伏況睿孝上格,勉回謙衷,遹追列朝之故事,揄揚兩殿之徽稱,爰以吉日令辰,親行上號之縟儀,仍擧進爵之盛禮,歡聲協氣,洋溢區宇,此誠吾東方千一之嘉會也。臣於此時,幸得須臾之願,獲忝敦匠之任,奉以周旋於儀文物采之間,榮耀若偏臣身,慶抃有倍餘人。卽又伏見都監別單判下者,如臣罔功之賤,亦與論賞之中,旣蒙上駟之殊錫,又承任子之特恩,臣誠驚愧惶蹙,不省所喩。莫重工役之順成於一月之內,實賴諸堂之夙夜賢勞,郞官之奔走服勤,而若臣者,直不過備例充位而已,初無毫分可紀之勞,而今此恩賚,特出常格,臣若晏然祗受,則竊恐上累嚬笑之節,下壞辭受之義,玆敢短箚仰籲。伏願离明,俯垂鑑諒,卽令收還,以重賞典,以安微分焉。取進止。答曰,覽箚具悉卿懇。卿其勿辭,安心領受。仍令于李圭祊曰,此下答,遣史官往諭于領府事。
右議政李存秀箚曰,伏以,天休無疆,吉慶洊湊,上玉冊於兩殿,大德得名,祝兕觥於萬年,睿孝冞光,喜溢區宇,歡均朝野。昨伏見令旨下者,臣以冊文書寫官,混被錫馬之典。顧臣荒拙之筆,擧行於繩金檢玉之牒,濫猥已極,勞勩何有?且況事體有異於文字之撰述,今此上駟寵錫,不惟臣心之慙惶靡措,豈不有乖於朝家愼賞典之政乎?玆敢不避僭越,略控短箚。伏乞离明,亟令收還,以重恩賞,以安賤分焉。取進止。答曰,覽箚具悉卿懇。卿其勿辭,安心領受。仍令于李圭祊曰,此下答,遣史官往諭于右議政。
行護軍金道喜書曰,伏以,吉日良辰,顯冊誕擧,聖德由是而彌彰,睿孝由是而增光,大慶方湊,群情普歡。臣於是日,待罪喉院,猥廁呼嵩之班,徒切祝岡之願,千萬不自意,謂臣以該房,擢臣以嘉善之階,臣誠驚惶恧蹙,莫省所以自措也。噫,臣性本鈍,識又鹵莽,不足備數於百執事之末,而猥荷我大朝曁我邸下終始庇燾之恩,歷揚淸華,滾到下大夫之列,每自循省,惶汗浹背,復何嘗有更進一步之念哉?況臣不肖無狀,旣失義方之訓,至願莫效於移孝,微忱恒懼於踰分,今忽夤緣倖會,濫躋卿班,殆若眞有可紀之勞,必賞之功,臣心慙愧,已無可言,四方譏議,將謂斯何?今當化理淸明之治,弊袴繁纓,猶當愼惜,乃以命德之器,加之於如臣無似,淸朝綜核之政,恐不當若是苟簡,負乘招災,縱不暇恤,貽累睿簡,罪將奚贖?以公則罔功爲愧,以私則匪分是懼,所以徊徨踧踖,不敢爲進身之計也。玆敢悉暴衷赤,仰干离明。伏願睿慈,俯賜鑑諒,收還臣新授資級,俾重公器,以安私分焉。臣無任云云。答曰,覽書具悉。卿其勿辭行公。
丁亥九月十二日辰時,王世子詣慶熙宮,衣幣·香燭代傳香動輿入對時,行都承旨金鏴,右承旨金炳朝,右副承旨徐左輔,同副承旨李圭祊,假注書宋持養,記事官金大根·洪在喆,原任提學朴宗薰,檢校直閣李嘉愚,檢校待敎徐憙淳,以次陪立訖。王世子具翼善冠·衮龍袍,乘輿出重華門。藥房提調李羲甲,副提調金鏴進前曰,早朝勞動,睿體,若何?令曰,一樣矣。由貳極門,至協陽門,贊請降輿,王世子降輿,步過仁政門外,贊請乘輦。王世子乘輦,令曰,大院君祠宇,已有展拜之令,當行酌獻禮矣,該房知悉。出令旨由敦化門,至景福宮前路,贊請降輦。王世子降輦步過洞口,贊請乘輦,王世子乘輦,至慶熙宮,入齋室,諸臣以次退〈出〉。
丁亥九月十二日午時,王世子座長樂殿。承史·閣臣入對,入格儒生同爲入對時,行都承旨金鏴,右承旨金炳朝,右副承旨徐左輔,同副承旨李圭祊,假注書宋持養,記事官張敎根·洪在喆,原任提學朴宗薰,檢校直閣李嘉愚,檢校待敎徐憙淳,以次陪立。箋三下一幼學李謙在,賦三下一生員李遇亨,箋三下二幼學姜羲永,進士趙秉憲,幼學尹錫泳,進士兪星煥,賦三下二幼學尹初善,業儒任鍾常,生員趙行林·崔世麟,幼學尹行斗,賦草三下幼學金運銖·任敎直·李敎昇·金敏,箋次上幼學金博淵,進士任百經,幼學李觀洙·朴初大·李濟達,賦次上幼學吳貞秀·柳漪·朴慶善·徐肯輔·朴淵源·徐有輝·任百恒·金洛疇·李玄功,陪立階下訖。令曰,儒生次第陞堂,各奏職姓名。謙在等以次進前奏職姓名訖,還立階下。令曰,李謙在賜樂。出令旨賤臣承令出傳,樂工趨入樂作。鏴曰,箋三下進士兪星煥,賦次上幼學朴淵源,家遠之故,追後聞榜,今始待令矣。令曰,使之入對可矣。星煥等入奏姓名,退立階下。令曰,院隷呼入。賤臣承令出傳,院隷趨入。令曰,上番下去,呼新恩可矣。在喆趨至階上,呼新恩訖。令退,諸臣以次退出。
上在昌德宮。常參·經筵,以代理停。
經宿翌日,內閣·政院·藥房·春坊口傳問安。答曰,知道。景賢堂代傳香後口傳問安。答曰,知道。仍詣大院君祠宇,入齋室後口傳問安。答曰,知道。酌獻禮後,內閣·政院·藥房·春坊·二品以上·六曹堂上口傳問安。答曰,知道。還內後,內閣·政院·藥房·春坊口傳問安。答曰,知道。
李奎鉉達曰,明日常參,取稟。令曰,停。
徐左輔達曰,大司憲宋穉圭,執義姜俊欽,掌令申溥·宋祥來在外,持平李鐸遠未肅拜,一員未差,監察茶時之意,敢達。令曰,知道。
令于李圭祊曰,同副承旨馳詣社稷,奉審摘奸以來。
令于金鏴曰,吏兵換房。
副校理前望單子入之,張敎根代點。
金鏴,以吏曹言達曰,因備邊司草記,上京守令及未下直守令皆令不多日內下送事,依下矣。自臣曹催促,則未下直守令孟山縣監成鼎源,龍宮縣監李憲英,濟州判官李義謙,旌義縣監柳可均,俱以爲十五日辭朝云,石城縣監宋一敎十六日辭朝云,上京守令三登縣令趙㝡永,唐津縣監崔弘垈,俱以爲十三日下去云,溫陽郡守沈鐛,白川郡守金益哲,甑山縣令鄭文升,順安縣令金有喜,永柔縣令金大均,俱以爲十四日下去云,尙州牧使洪世周,綾州牧使李德秀,林川郡守金在星,槐山郡守魚在琬,瑞山郡守李彙寧,信川郡守朴鎬壽,原州判官李玄五,新溪縣令趙濟和,文化縣令朴雲壽,金城縣令金箕晳,禮山縣監李在正,德山縣監鄭世敎,黃澗縣監趙鎭敏,新昌縣監李博鉉·丹城縣監任百謙,麟蹄縣監洪殷燮,泰仁縣監徐灝淳,南平縣監李聞榮,杆城郡守宋在誼,俱以爲十五日下去云,谷山府使朴蓍壽,十六日下去云,嘉山郡守徐相五,二十二日下去云,平昌郡守金原淳,江西縣令李駿秀,俱以爲身病猝重,不得下去云,泰川縣監吳致淳,親病沈重,不得下去云。親病異於身病,泰川縣監吳致淳改差,平昌郡守金原淳,江西縣令李駿秀,竝罷黜,何如?令曰,依。
令于金鏴曰,守令有闕之代,旣承下敎,令該曹口傳差出,催促下送。
吏曹口傳政事,金履豐爲平昌郡守,金永受爲江西縣令,尹升烈爲泰川縣監。
令于金鏴曰,江西縣令金永受,畿邑口傳相換。
吏曹口傳政事,江西縣令金永受,果川縣監李玄好相換。
李圭祊,以都摠府言達曰,今日入直內三廳武兼禁軍及軍兵等,當爲中日習射技,而衣幣·香燭親傳相値,不得設行之意,敢達。令曰,知道。
徐左輔達曰,卽者義禁府都事來言,今日動輿時,輿側原情罪人吳翊聖,擊錚罪人洪秀龍等三人,移送秋曹云矣,敢達。令曰,知道。
丁亥九月十三日辰時,王世子座景賢堂,衣幣·香燭代傳香入對時,行都承旨金鏴,右承旨金炳朝,右副承旨徐左輔,同副承旨李圭祊,假注書宋持養,記事官金大根·洪在喆,原任提學朴宗薰,檢校直閣李嘉愚,檢敎待敎徐憙淳,以次陪立。時至,玉世子具翼善冠·衮龍袍,步出興泰門,贊請乘輿,王世子乘輿。藥房提調李羲甲,副提調金鏴進前曰,日氣稍冷,睿體,若何?令曰,一樣矣。乘輿至景賢堂,問安勿爲之事下令,仍令曰,承史·閣臣隨入。咸興·永興兩本宮衣幣·香燭奉審訖,令閣屬官等以次奉函封裹。宗薰進前曰,臣以儀軌修整事,有所仰達矣。此與設都監有異,今若稍簡其規制,校正處所,以校書館爲之,刊印處所,以奎章閣爲之,而字用整理字,郞廳六員太張大,減其二員,只差四員,如干經費,自戶曹劃下,何如?令曰,依。又達曰,衣幣·香燭封裹後,親授京畿監司,例也,而畿伯以秋巡次,已爲發行矣。其代京畿都事鄭在絅,今方待令,而都事職卑,重大之事,安敢擧行?今番則以禮曹判書趙鍾永替行,何如?令曰,依。鏴達曰,陪行閣臣,以待敎趙斗淳差定矣,病勢沈重,有難强令陪往,其代以檢校直閣李嘉愚差下,何如?令曰,依。炳朝曰,吏房承旨金鏴與吏曹參判李羲準,有親査應避之嫌,何以爲之?敢稟。令曰,吏·兵換房。出令旨封裹訖,贊請跪,王世子跪,閣臣奉咸興本宮衣幣·香燭函,以次跪進。王世子受之,以授禮曹判書,禮曹判書跪受,以授執事官,奉於彩轝。閣臣奉永興本宮衣幣·香燭函,以次跪進,王世子受之,以授禮曹判書,禮曹判書跪受,以授執事官,奉於彩轝。贊請興,王世子興,相禮引王世子,降就階下祗送位,西向立。彩轝由正路出,贊請鞠躬平身,王世子鞠躬平身。相禮跪請乘輿,王世子乘輿,由廣達門還內,諸臣以次退出。
丁亥九月十三日辰時,王世子詣德興大院君祠宇,酌獻禮入對時,行都承旨金鏴,右承旨金炳朝,右副承旨徐左輔,同副承旨李圭祊,假注書宋持養,記事官金大根·洪在喆,原任提學朴宗薰,檢校直閣李嘉愚,檢校待敎徐憙淳,以次陪立訖。王世子具翼善冠·衮龍袍,乘輿出興化門,贊請降輿陞輦,王世子降輿陞輦,詣大院君廟大門外,降輦乘輿,詣小次,口傳下令曰,承史·閣臣隨入。王世子詣廟內版位,行再拜禮。下令曰,同副承旨馳詣社稷,奉審摘奸以來。還詣小次盥洗,親塡祝,香室官進前準祝訖,諸臣分東西陪立。酌獻禮時至,王世子詣廟內,行酌獻禮。禮畢,還小次,令曰,大院君祠宇楹桷間多朽傷,令戶曹修改有頉。相禮請外備,王世子乘輿出宮門。贊請降輿乘輦,王世子乘輦,至景福宮路前,降輦步過如來儀。贊請乘輦,王世子乘輦,至敦化門外,降輦陞輿,至仁政門外降輿,步入協陽門內版位問安。仍出協陽門乘輿,由貳極門還內,諸臣以次退出。
上在昌德宮。常參·經筵,以代理停。
大殿·中宮殿·世子宮,內閣·政院翌日口傳問安。答曰,知道。世子嬪宮口傳問安。答曰,知悉。世子宮,朝廷二品以上·六曹堂上·春坊翌日口傳問安。答曰,知道。
藥房都提調李存秀,提調李羲甲,行左承旨徐鳳淳達曰,伏未審日間,大殿聖體,若何?中宮殿氣候,若何?移次齋宿,親傳香燭,勞動之餘,睿體,何如?臣等不任區區伏慮,敢來問安。答曰,知道。大殿聖體安寧,坤殿玉度安寧,余亦一樣矣。
李奎鉉達曰,明日常參,取稟。令曰,停。
又達曰,合辭方張之時,憲府無詣臺之員,事甚未安。除在外外,未肅拜人員,卽爲牌招,何如?令曰,依。
又達曰,右承旨金炳朝,右副承旨徐左輔,同副承旨李圭祊,今日不爲仕進,竝卽牌招,何如?令曰,依。
令于李奎鉉曰,禮房承旨馳詣宗廟·景慕宮,奉審摘奸,仍詣受香所,一體奉審摘奸以來。
令于李奎鉉曰,日次儒生殿講十六日爲之,處所魚水堂爲之。
令于李奎鉉曰,吏文製述十七日爲之,處所魚水堂爲之。
李奎鉉達曰,獻納趙,有時急稟達事,來詣閤外請對矣。令曰,斯速退去。
又達曰,獻納趙,雖伏承斯速退去之令,衷情轉迫,更爲冒死求對矣。令曰,斯速退去。
又達曰,獻納趙,連伏承斯速退去之令,衷情轉益抑鬱,更爲冒萬死求對矣。令曰,何如是支煩乎?爾亦遞差。
令于李奎鉉曰,不爲仕進承旨竝許遞。旣承下敎,前望單子入之。
承旨前望單子入之,朴晦壽·洪敬謨·李若愚·徐耕輔·洪學淵代點。
李奎鉉達曰,新除授右副承旨李若愚,同副承旨洪學淵,竝卽牌招,何如?令曰,依。
令于李若愚曰,臺諫有闕之代,旣承下敎,前望單子入之。
李奎鉉達曰,假注書宋持養,身病猝重,勢難察任,今姑改差,何如?令曰,依。
宋持養改差,代以李寅臯爲假注書。
李若愚達曰,大司憲宋穉圭,執義姜俊欽,掌令申溥·宋祥來在外,持平李鐸遠牌不進,一員未差,監察茶時之意,敢達。令曰,知道。
以持平李鐸遠牌不進罷職令旨,令于李若愚曰,只推。
李奎鉉達曰,應敎·副應敎·副修撰一員未差,校理李是遠·洪晩燮,副校理朴升鉉,修撰沈鈁·尹心圭在外,副修撰徐萬淳內閣進,玉堂上下番俱空,事甚未安。新除授副校理張敎根,卽爲牌招入直,何如?令曰,依。
令于李奎鉉曰,直閣徐萬淳削職代,旣承下敎,前望單子入之。
李奎鉉啓曰,應敎·副應敎前望未下,校理李是遠·洪晩燮,副校理朴升鉉,修撰沈鈁·尹心圭在外,副校理一員,副修撰二員未差,玉堂上下番俱空,事甚未安。未差之代,政官牌招開政差出,何如?傳曰,前望單子入之。
以禁府赦單子,令于李若愚曰,沈日永放。
以同副承旨洪學淵牌不進罷職令旨,令于李奎鉉曰,只推。
李奎鉉達曰,今二十一日健元陵親祭祭文及徽慶園親祭祭文,當爲製進,大提學金履喬,待明朝牌招,使之製進,何如?令曰,依。
兵曹口傳政事,護軍單金鏴。
李奎鉉,以侍講院言達曰,兼司書張敎根時無職名,令該曹口傳付軍職,何如?令曰,依。
兵曹口傳政事,副司果單張敎根。
吏曹,學禮考講一所試官洪龜燮·李景在,二所試官沈能恕·李根友。
李若愚,以都摠府言達曰,副摠管趙晉和以漢城府左尹,本府坐起,晝仕出去之意,敢達。令曰,知道。
又以備邊司言達曰,卽見黃海監司沈能岳,公忠監司徐俊輔狀達,則各陳該道綿農歉荒之狀,海西則海州等九邑訓局砲保木折半代錢,各軍門·各衙門軍身布及江都所送選武布竝全數代錢,湖西則自今十月至明年九月各邑所納訓局砲保三分二代錢,各營門·各衙門軍布木邊條全數代錢事,竝請令廟堂稟令分付矣。兩道綿農,俱未免歉,此時民力,雖所當念,近來砲保之遇歉代捧,便成年例者,揆以法意,誠極可悶,而道臣狀請,有難全然防塞,訓局砲保竝三分一代錢,各營·各司軍身布及江都選武布折半代錢之意,分付,何如?令曰,依。
又以訓鍊都監言達曰,今此幸行時,隨駕武藝別監一百六十人饌價錢每人三錢,門旗手二十七名饌價錢每名一錢五分,依例分給之意,敢達。令曰,知道。
又以訓鍊都監·禁衛營·御營廳言達曰,訓鍊都監字內集春門北邊宮墻四間許頹圮處,今九月十五日爲始,三營合力改築之意,敢達。令曰,知道。
又以御營廳言達曰,本廳哨官愼,身病甚重,勢難察任,改差,何如?令曰,依。
又以義禁府言達曰,統制使李惟秀狀達內,龜山僉使宋彦民爲先罷黜,其罪狀,令攸司稟處事,達下矣。宋彦民今方待令,拿囚之意,敢達。令曰,知道。
又以刑曹言達曰,昨日動輿時,衛外擊錚東部良人洪壽龍,爲其兄壽命殺獄稱冤事也,西部良人千載璉,爲其父景祥負逋事稱冤事也。渠兄渠父,俱是結案重囚,而今乃以讐係當報,逋已告完等說,肆然鳴籲,殊涉無嚴,竝原情勿施。北部幼學吳翊聖以其先祖碧城君致雲不祧祠版不蔽風雨事也,不但事係干恩,處非三所,且況如非持錚鳴金,文字呼籲之類,初勿捧供,直爲退送事,曾有受敎定式矣,依定式勿施之意,敢達。令曰,知道。
義禁府申目,慶熙宮衛將李孝植原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,左漕倉領運差使員龜山僉使宋彦民原情云云。問目內辭緣,泛稱遲晩,刑推得情,何如?判付達,除刑推議處爲良如敎。
左議政李相璜書曰,伏以,臣之復叨中書,居然再閱序而秋又季矣。以材力則昔之已試蔑效者,與貌俱衰,非能有進於今日也,以尫瘁則昔之以疾求解者,與齒俱添,非能有瘳於今日也,然則臣之始受命於今臣所處者,抑有何說可據?時則离明代照,一初之恩召甚勤,延頸之忱,有不敢身處郊坰,繼而甲觀鍾祥,萬年之休命無疆,攢手之祝,有未忍跡違禁扄,而際又兩殿揚冊,聖德益彰,萬壽稱觥,睿孝有光,吉慶騈湊,縟儀洊擧,跛躄之聳,臣亦有是,自力趁班,得免顚仆,是豈臣始望之所能及哉?惟其忭喜在中,不自覺其疼癢焉耳,然自不能無晨暮之觸冒,步趨之勞撼,衰氣易感,旣退病作,遂至於不可復振矣。床褥起居,頭目眩瞀,庭戶運用,肢體戰掉,若不自持,而最是肝氣肆動,隳突胸肚,其亟也則勢若奔豚,呼吸無以回旋,有時稍緩,常若有物弸結撞掣,俾不得接浙飮而貼席臥者。今爲多日,一向彌苦,醫者診視,其技亦殫,以爲此若在少壯之年,則峻利攻伐,猶可容乎,而有不可遽論於衰境,徐下遲久之功,始可以徼倖萬一,而勞心勞力,最爲病忌,一事不能放寬則是亦勞心也,一意不能節適則是亦勞力也,非亶憊敝蹶趨之爲勞而已。若祛此兩忌,而先之以按摩之宜,繼之以淸涼之飮,時又候息審氣,補之以溫平之劑,毋汲汲於時日之效,則雖未知畢竟如何,苟或反是而責痊,是猶却步而求前,此非乃所能知也云爾。自臣視臣,亦自知是疾之多危少安,金旺之候,木盛如此,此實難治之乖證,而臣旣不幸,而又忝叨是職矣。平居伴食,雖若無甚猷爲,無甚動用,而如欲有事,竝皆放寬惟意,壹是節適,則其勢儘有不能然者,以若疾而犯若忌,一日二日,如是不已,膏火煎催,理亦必至。臣本不肖,此身有無,顧不足關係於斯世,然死生大故也,自有不能忘情於是,況臣之平日所蒙被於我大朝殿下曁我邸下者,果何如也?至慈則父母之惟憂也,大德則天地之曰生也,今有危苦之情,而不一祈哀於聰聽,是非所以卒承我殿下曁邸下眷念閔覆之至意也。若又貪戀遲徊,竟至無幸於官次,貽累淸朝,臣將死有餘負,有不敢以嚴畏而自阻,强僅屬之喘,綴不裁之言,仰首疾號。伏乞曲垂睿燭,俯察微私,將臣議政之銜,仰稟大朝,特賜鐫免,以幸公私,不勝大願。進爵後翌日起居,動輿時路次祗候,是道理之不容已者,而緣臣病淹,無以蠢動,闕禮虧分,爲罪滋大,亦望亟降威罰,俾朝綱肅而具僚警焉。臣無任云云。答曰,覽書具悉卿懇。以卿老成,何爲此擧?卿試思之。此豈可去時,而忍爲求退乎?艱虞溢目,民生困苦,眇余否德,猥膺代聽,兢惕憂懼,茫無頭緖,而所以依賴者,惟余三相在耳。望卿輔導我敎迪我,無有過失,國事賴安,則余實多感,卿亦豈不與榮乎?亟斷來章,盡心視務。仍令于李奎鉉曰,此下答,遣史官傳宣於左議政。
兼工曹判書鄭晩錫書曰,伏以,惟天惟祖宗默佑陰隲,元孫誕降,洪基增磐泰之鞏,彝章式遵,顯冊摹天地之大,仍行進爵之盛禮,克伸準海之睿孝,慶溢區宇,頌騰岡陵,大東含生之倫,莫不蹈舞於瑞日協氣之中,誠千一嘉會也。臣於此際,濫廁任使,獲覩縟儀,榮固極矣。勞何有焉,不意恩賞之頒謬錄臣名加以輔國之階,臣於是,惝怳震越,莫省其所以致此也。夫職忝有司,事同往役,設有可紀之微勞,此不過臣子之常分,況臣衰朽昏謬,全沒猷爲,只得備數充位耳,初無分寸絲毫之效,而何遽侈以異渥,躋之峻秩乎?臣固知我邸下至誠達孝,靡不用極,凡可以廣慶飾喜者,必欲推類而博施,故如臣罔功,亦被濫賞也。然賞不稱則士不勸,士不勸則績不凝而治道壞,此古昔聖王之所以必愼必惜,無或僭褻也。若其冥升之懼,負乘之戒,猶屬臣一身狼狽,固不足暇恤,而在朝家綜核名實之政,恐不宜若是也。此尤臣歷日悚悸,不能自安者。玆敢略具文字,冒陳衷懇。伏乞离明,俯察臣言之非飾,益軫恩賞之宜愼,將臣新授資秩,亟令還收,以重公器,以安私分焉。臣無任云云。答曰,覽書具悉。卿其勿辭行公。
大護軍宋冕載書曰,伏以,臣之出疆,隔月餘矣。臣父母墳山,在京畿楊州地,而今此往役,勢將經歲曠省,霜露之感,尤倍於常。且況經潦之後,塋壠汰圮,迨今日候未凍,繕築之役,不容少緩。玆敢冒入文字,仰瀆睿慈之下。伏乞特許由暇,俾伸至情,千萬幸甚。臣無任云云。答曰,覽書具悉。所請依施。
大護軍朴周壽書曰,伏以,睿孝仰格,聖情勉循,金泥玉牒,仰一德之揄揚,南山北斗,祝萬壽之無疆,協氣和聲,洋溢區宇。臣於是時,適叨廚院檢擧之任,進而周旋於樽俎之間,退而歌頌於醉飽之列,榮耀及身,忭祝倍人。竊自幸躬逢千一之盛會,獲覩無前之大慶,至若凡百擧行,悉稟睿裁,曷嘗有一毫可紀之勞,而千萬不自意,晉秩寵命,有隕自天,迺以臣爲資憲大夫者,臣震懍惶忸,歷數日而措躬無所。噫,臣家世受恩,與天無極,曁于臣身,偏被洪造,華貫膴仕,幾盡踐歷,遽然致身於宰列者,亦有年所矣。涯分已踰,志願已足,雖於夢寐之中,未敢有更進一步之望,斷斷此心,可質神明。臣聞器小者不可以受大,乘弱者不可以致遠,此理明甚,不待智者而後知之也。假使臣有受大之器,致遠之力,年纔踰於强仕,位已躋於八座,已非古人老其材之意,而況堂坳之淺,駑駘之鈍,萬萬無似者乎?臣心之愧赧欲死,雖不足言,而實恐大有累於懋賞懋官之政令擧措也,又伏況臣弟岐壽所被恩資,纔屬耳矣。一門數旬之內,華誥聯翩,寵光輝爀,不但冥升之懼,弟兄罔間,灼是過福之災,神理必然,以邸下平日曲保臣庇覆臣之睿念,寧可過加誤恩,驟躐若是,使之蹈於溢分招災之科,而不之恤乎?言出衷赤,毫非飾饟。伏願离明,俯察至懇,曲垂憐憫,亟收臣新授爵秩,以重名器,以安賤分,不勝幸甚。臣無任云云。答曰,覽書具悉。卿其勿辭行公。
行護軍尹羽烈書曰,伏以,惟天惟祖宗,眷佑我宗祊,元孫誕降,啓萬年昌熾之慶,徽號載揚,均八域蹈舞之忱,永世太平,自今伊始。仍伏念,臣以衰朽癃癈之蹤,猥蒙宮銜之特除,獲覩縟儀之誕擧,歡欣慶抃,自陪餘人,千萬不自意,伏奉令旨下者,有授臣以嘉善大夫,臣惶隕震惕,歷屢日而不知措躬之所也。夫隨才授任,人主馭世之柄,量能居官,人臣事君之道,一或有不稱其職,則內而致負乘之懼,外而有濫竽之誚。臣以才則空疎,以年則衰邁,不足擬議於卿月之列,而以我邸下,不遺簪履之念,謂有擧行之勞,荐加恩賞之典,至以匪據之秩,遽加於無似之品。臣雖榮感交摯,嚴畏居先,豈敢視若固有,揚揚爲冒進之計哉?是任也卽朝家命德之器也,秩是二品,位亞八座,與周官所謂貳公弘化者,無所異矣。必待望實已著,踐歷俱優者,然後上有難愼之效,下無僥濫之歎,以邸下愼揀之念,想不待臣言,而必有所裁量,何爲而有此謬恩也?且況代聽之初,雖尋常執事之末,宜乎非其人不可也審矣。豈可使如臣昏耄闒茸者,濫叨是秩也哉?苟使臣感激恩造,怵畏義分,拚棄廉防,冒沒出膺,則鵜梁之譏,鶴軒之恥,猶屬臣一己之私,雖不足暇恤,其奈名器之玷汚,何哉,物議之嗤點,何哉?亦豈不貽累於我邸下一初淸明之政哉?參衡已熟,循墻是急,玆敢披瀝衷懇,仰瀆睿聽。伏乞离明,俯垂鑑諒,念峻秩之不可濫授,察臣言之非出飾讓,特令收還臣新授資級,使公器無褻,微分獲安焉。臣無任云云。答曰,覽書具悉。卿其勿辭行公。
行護軍鄭祖榮書曰,伏以,天佑宗祊,元孫誕降,兩殿進冊,萬壽稱觥,大慶咸湊,睿孝彌光,歡聲喜色,洋溢區宇,蹈舞攢祝,大小同情。仍伏念,臣猥以無似,適忝邇列,値玆慶會,夬覩爲榮,千萬不自意,伏奉令旨,特授以加資之典,臣於是,始焉震懍,繼而惝怳,誠莫知何爲而得此也。夫爵賞,待功而設,亞卿,命德之器也。藉使臣眞有可紀之功,可賞之實,夷考其地望材能,本不足以擬議於斯,況可以罔功而畀之,濫賞以加之乎?臣本門族單寒,人器鹵下,而濫竊科名,厚被洪造,歷試外內,得從下大夫之後,恩榮已踰於涯分,意望不及於進取,又以賤齒旣暮,貞疾恒苦,跧伏鄕廬,藥餌爲命者,已數年于玆矣。迺於夏間,華誥遠宣,縻以院職,繼降馹召,俾得以昵近离光,伸誠於逖違之餘,自玆數月之間,乍褫旋叨,除旨聯翩,收錄之恩,若偏臣身,臣感激居先,分義是懼,雖不敢不夙夜在公,遲廻依戀,而恩重邱山,報蔑絲毫,每自循省,惶汗浹背,今又匪分寵秩,更進一步,是豈臣夢寐之攸到哉?過福招災,不衷貽譏,此猶不足言也,誤恩所及,名器隨玷,其在朝政,所關非細,臣何敢視以倘來,爲揚揚冒膺之計乎?歷日徊徨,進身無路,玆敢不避僭猥,畢暴衷懇。伏乞睿慈,俯賜鑑諒,將臣新受爵秩,亟令收還,以重公器,以安私分,臣不勝大願。臣無任云云。答曰,覽書具悉。卿其勿辭行公。
副校理張敎根書曰,伏以,臣伏奉玉署新除,時當懲討方張,兪音久靳,其在沐浴之義,敢不卽地出膺,冒死求對,期於得請乃已,而適於昨日陪班歸後,忽得寒感,症情未細,委頓床笫,末由蠢動。見今言地不備,大論玩愒,而臣旣在論思之任,緣於病故,又致時日之稽緩,私心憤鬱,庸有其極?玆敢疾聲呼籲。伏乞睿慈,亟許鐫改,以安私分,千萬幸甚。臣旣不能力疾討賊,何暇論及他事,而區區憂歎,有不敢自己第玆尾陳焉。夫遇慶設科,將以廣取人才,慰悅遠邇,而今番文科一所榜眼之出,實有物情之駭異者。科名甚大,八方咸聚,而畢竟全榜之內,寒畯自修之士,將無幾人。如此而得雋者有何光鮮,被屈者安能厭服?前後令飭,亶出於杜私祛弊之苦心至意,爲主司者,豈不欲精白對揚,而苟能嚴於場屋,明於考試,則豈至於失平失望,若是之甚哉?此若置之,一初之嚴令,毋以信矣,一世之衆惑,毋以解矣。臣謂一所諸試官,竝施刊削之典宜矣。臣無任云云。覽書具悉。科試事,爾言政合余心,依施。爾則實病如此,許遞。
上在昌德宮。常參·經筵,以代理停。
夜自三更至五更月食。
藥房提調李羲甲,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李奎鉉達曰,明日再明日坐堂相値,常參頉稟之意,敢達。令曰,知道。
李若愚達曰,大司憲宋穉圭,執義姜浚欽,掌令申溥·宋祥來在外,持平李鐸遠未肅拜,一員未差,監察茶時之意,敢達。令曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
朴晦壽達曰,同副承旨洪學淵,今日不爲仕進,卽爲牌招,何如?令曰,依。
又達曰,假注書金驪書,身病猝重,勢難察任,今姑改差,何如?令曰,依。
金驪書改差,代以李殷相爲假注書。
令于朴晦壽曰,承旨有闕之代,旣承下敎,前望單子入之。
承旨前望單子入之,朴永元代點。
朴晦壽達曰,新除授右副承旨朴永元,卽爲牌招,何如?令曰,依。
令于李若愚曰,明日出宮門路,以貳極門爲之。
李若愚,以都摠府言達曰,今此幸行時,侍衛·寶劍·守宮及陪衛,當爲備員,而都摠管洪起燮,副摠管鄭漪在外,都摠管李止淵,以漢城府判尹導駕進,副摠管鄭來升有實故,權敦仁呈辭受由,李升權以御營中軍,陣上進,一員未差,無以備員。令政院稟令變通,仍令該曹以在京無故人口傳差出,待下批,牌招,以爲備員進參之地,何如?令曰,依。
李若愚達曰,因都摠府草記,今此幸行時,侍衛·寶劍·守宮及陪衛,當爲備員,而都摠管洪起燮,副摠管鄭漪在外,都摠管李止淵,以漢城府判尹導駕進,副摠〈管〉鄭來升有實故,權敦仁呈辭受由,李升權以御營中軍,陣上進,一員未差,無以備員,令政院稟令變通,仍令該曹以在京無故人口傳差出事依下矣。合有變通之道,何以爲之?敢稟。令曰,竝許遞。旣承下敎,前望單子入之。
摠管前望單子入之,都摠管完城君爔·金賢根,副摠管申在植·李羲準·李友秀·金蘭淳·金鏴代點。
直閣前望單子入之,李景在代點。
李奎鉉啓曰,新除授直閣李景在,當爲下批矣,政官牌招開政,何如?傳曰,允。
有政。吏批,判書趙萬永進,參判李羲準,參議趙經鎭牌不進,右承旨李奎鉉進。以洪永觀爲兼弼善,金道喜爲禮曹參判,金炳朝爲大司成,朴宗正爲同經筵,宋冕載爲分內醫提調,趙爲右通禮,朴容壽爲掌樂正。冬至兼謝恩副使洪遇燮·洪命周·金熙華未下。金鎭聲爲校書校理,李輝永爲典簿,任燧爲引儀,李景在爲西學敎授。兼直閣單李景在·兼校書校理〈單〉李景在。故學生金魯翼贈吏參例兼,同春秋金道喜考。
兵批,判書南履翼進,參判李瀅夏病,參議閔鼎秀病,參知崔命顯入直進,左副承旨李若愚進。以李學海爲僉知,申緖爲內禁將,洪聖益·林致浩·玄鳳瑞爲五衛將,蔡宗鎭爲景福將,全鎭明·李道洽爲慶熙將,徐相奎爲都摠經歷,林一馥·洪永謨·金魯鵬爲武兼,柳昶齡爲龜山僉使。護軍徐耕輔·徐鳳淳,副護軍金炳朝·徐左輔·李圭祊·沈日永·徐有馨,副司直洪羲弼·趙·安孝述,副司果洪永觀以上竝單付。
朴晦壽,以吏批言達曰,敦寧府參奉洪祐喆呈狀內,矣身素患痰癖之症,當此換節之時,挾感添劇,時日內萬無起動供職之望云。身病旣如是,則有難强令察任,改差,何如?令曰,依。
吏批,再政。以李一榮爲顯陵令,金在厚爲敦寧參奉。
李奎鉉,以奎章閣言啓曰,新除授直閣李景在,卽爲牌招入直,何如?傳曰,允。
又以奎章閣言啓曰,新除授直閣李景在,敎旨安寶次,濬哲之寶請出之意,敢啓。傳曰,知道。
以右副承旨朴永元牌不進罷職令旨,令于朴晦壽曰,只推。
以同副承旨洪學淵牌不進罷職令旨,令于朴晦壽曰,只推。
以吏曹參議趙經鎭牌不進罷職傳旨,傳于朴晦壽曰,只推。
李奎鉉達曰,領議政南公轍書答,遣承旨傳宣事,令下矣。何承旨進去乎?敢稟。令曰,左承旨進去。
又達曰,領議政南公轍書答傳宣,左承旨進去事,令下矣。行左承旨洪敬謨,所當牌招,而拘於廳規,不得請牌,何以爲之?敢稟。令曰,牌招。
李若愚達曰,金虎門開門,徽旨請出之意,敢達。令曰,知道。
李奎鉉,以侍講院言達曰,明日儒生殿講座堂時,宮官當爲全數進參,而兼弼善未差,無以備員,令政院稟令差出,以爲進參之地,何如?令曰,依。
又以奎章閣言達曰,景慕宮望廟樓今望奉審,無頉之意,敢達。令曰,知道。
李若愚,以兵曹言達曰,今此幸行時,巡將·監軍,依例以今九月二十日受點人員,二十一日至,使之仍察之意,敢達。令曰,依。
領議政南公轍書曰,伏以,臣擬於今日來會賓廳,如賜召接,面暴辭懇,期於得準,夜忽痰眩復發,脚疾加劇,敢以文字,替陳實狀,雖其誠淺而言拙,庶幾仁庇而恩諒。臣卽近十年告退之人也,夫豈有彈冠復起之望,而當邸下聽政一初之會,惟我大朝殿下,特垂記簪之德,復有卜甌之命,繼以十行睿諭,敦勉切至。臣於是,愛戴居先,情病在後,不得已出肅恩命,間値藥院之直宿,未敢言私,連以慶禮之無前,先覩爲榮,仍因至今,而釋負一念,未嘗頃刻而暫忘也。宜去不去,貪榮戀祿,爲莫嚴之廉防,蹣跚周行,喘汗欲仆,更有甚於遭罹。臣於前後章牘,以此二者,爲難冒之鐵限,哀鳴不已者,是豈可已而不已者哉?情之至難安,勢之必不强,孰有甚於臣者,而上而拘執不捨,姑使之苟充其位,朝廷士大夫,亦欲置臣於四維之外,而不加斥責,則臣無復有望於當世矣。周任有言曰,陳力就列不能者止,孔子曰,事君敬其事而後其食,聖賢之訓,臣每莊誦而知懼。夫知其不能而不止,不修其職而求祿而已,則是鄙夫之無恥者也。士知一恥字極重,然後可以持身,持身乃所以爲國也。且自古人臣,受恩隆重,致位崇顯者,孰無報主之誠,憂時之心哉?然而榮祿之地,必以久居爲戒,進退之方,惟以自知爲明,如曰主恩欲報,時艱未濟,故廉防不暇顧,而疾病亦難恤也。鍾漏冥行,從他笑罵,終不得報恩,而罪負愈積,未能濟艱,而僨誤轉甚,則此果何如人哉?君之於臣,雖以分義爲重,亦以恩結,故相須相悉,凡有所願者,皆得遂焉,臣雖無似,亦一造化陶甄中物耳。言至於此,而猶未蒙體諒,則誠信之不能上孚,臣固自反,而亦不能無憾矣。臣起自常調,素乏行能,本末底蘊,一世難欺,始從蔭補,本爲口腹之私計,長據華膴,遂至齒髮之凋落,常冒懷祿之恥,未有辭榮之節,今若爲一已之占便,甘自陷於辜恩忘世之科,則神明必殛之矣。如欲不自量度,妄希前修,辭爵祿之高蹈,則有識者當竊笑之矣。臣豈敢爲此?而誠以臣癃廢病痼,不堪供職之狀,上旣俯悉,世所共知,目下之廉隅道理,政自如此,顧今慶賀已成,臣可以言退,玆敢齋沐治書,仰陳愚懇。伏乞睿慈,察其由中匪飾之辭,成其守分知止之心,入稟大朝,賜報曰兪,覆載生成之澤,臣於未盡餘年,敢忘必報之圖也。臣無任云云。答曰,覽書具悉卿懇。卿是余之師傅也,國之元老也。重入中書,古多已例,暮年筋力,尙幸康旺,則卿之乞解,此豈體國之誠,輔余之心邪?顧今民生世道,俱有收拾不得之歎,則捨我元輔,其將與誰爲理乎?卿若聽余浼浼,實非所望於平日者,卿其諒之。卿其諒之,左揆則昨呈辭本,領相則今又乞免,此何朝象?余實慙愧,果不知其何以爲計。望卿無或更辭,以重國事。仍令于李奎鉉曰,此下答,遣承旨傳宣于領議政。
行左承旨徐耕輔書曰,伏以,臣與都承旨臣朴晦壽,有妻叔姪應避之嫌矣,公格當遞,短章控籲。伏乞睿慈,俯賜鑑諒,亟遞臣職,不勝幸甚。臣無任云云。答曰,覽書具悉。所請依施。
正言李寅弼書曰,伏以,臣自有近日懲討之事,再入臺地,以達以書,竊附沫飮之義,前後三司之臣,交章迭請,益見其彝性所同,輿憤莫遏,而乃其逆節畢露,斷案已成,則抑亦邸下之所照燭也。鞫覈之請,尙靳兪音,首尾兩朔,一味伈泄,有若島棘之典,止可以究竟,而窮凶之情跡,置而勿問,古今天下,寧有是哉?噫嘻,其所干犯何如也?其所關係何如也,此眞君讐國賊,不可與一日共戴者也。況彼金基厚,爲其所誑誘,不覺自歸於背國之逆黨,先后之罪人,則此又不可以老悖之故,一任其假息,而視彼兩罪人,又若差殊於其間,刑政顚倒,公議愈拂。伏願邸下,夬伸睿斷,亟下諸賊鞫覈之令,無使王章久屈焉。臣於向日,猥將區區情實,仰瀆睿聽,誠淺辭拙,未蒙體諒,見職之虛縻旣久,私心之兢惕冞切,間値縟儀載擧,上下蹈忭,不敢偃處郊坰,强疾入城,亦已多日,而第臣私義難安,冒膺無路,見今大論方張,聲討日急,而艮限在前,瘝曠依舊,一日在職,祗增一日之悶隘,玆敢冒死申籲。伏乞睿慈,俯賜鑑諒,遞臣職名,以安微分焉。臣方丐免之不暇,何敢贅他,而虞憂轉深有難泯默,玆敢附陳,惟邸下垂察焉。臣伏聞,指陳得失,乃人臣之直道也,抉摘文字非盛世之美事也。是以疎逖之言,雖昧事體,其在虛受之義,必假色辭,然後庶可以洞不諱之門,恢兼聽之路,而或有怪鬼不逞之徒,蓄機伏括,以憂愛爲名,而暗售嘗試之計,以箴規爲目,而內懷挾雜之術者,必皆明辨之以淑人心,痛斥之以靖世道,故虞典揭殄行之訓,周書垂匪幾之誡者,良有以也。臣於大司諫姜泰重之前後章奏,有不勝駭惋者,臣請條陳焉。夫近日爵賞之或至濫觴,其言亦無甚怪,而至於句語之間,隱映閃忽,驟看文勢,未易破綻,細究詞旨,顯有包藏,群聽至於驚惑,有識爲之憂歎。臣不敢知此等手段,果出於斷斷血忱,而獨自辦得者否乎?臣竊伏以爲,我邸下所以優奬而寵擢之者,恐有所未盡照察而然也,雖然渠之手脚,旣未畢露,心跡尙有可疑,或可諉之以鄕闇,歸之以妄發,而及其第三書旣發之後,眞所謂和盤托出,掩祕不得者也。其曰忌諱者,何所據也,其曰危機者,何所指也?此與前書,節節照應,有非無心而泛說者,則雖以睿答下者觀之,有以仰离明之所鑑物,莫能遁其情也。似此壞亂之習,一向抛置,則又不知何樣變怪,伏在何處,豈不大可懼哉?臣謂姜泰重亟施屛裔之典,斷不可已也。臣無任云云。覽書具悉。姜泰重,余亦疑有挾雜,而不可以疑似罪人,況前已褒賞,後又罪之,豈不近於顚倒手法乎?若有分明執跡之端,則豈無可罪之日乎?爾其勿辭察職。
上在昌德宮。常參·經筵,以代理停。
世子宮代臨日次儒生殿講罷還內後,內閣·政院·藥房·春坊口傳問安。答曰,知道。
李若愚達曰,大司憲宋穉圭,執義姜浚欽,掌令申溥·宋祥來在外,持平李鐸遠未肅拜,一員未差,監察茶時之意,敢達。令曰,知道。
李若愚啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴晦壽達曰,右副承旨朴永元,今日不爲仕進,卽爲牌招,何如?令曰,依。
李若愚啓曰,今此幸行時,何大臣留都乎?敢稟。傳曰,韓領府事留都。
兵曹,以趙貞喆爲留都大將。
李若愚,以都摠府言達曰,今此幸行時,侍衛·寶劍·守宮及陪衛,當爲備員,而都摠管完城君爔有實病,副摠管李羲準·李友秀·金蘭淳·李忠運俱有實故,金鏴有親嫌,無以備員。令政院稟令變通,仍令該曹以在京無故人口傳差出,待下批,牌招,以爲備員進參之地,何如?令曰,竝許遞,以在京無故人,令該曹口傳差出。
兵曹口傳政事,以朴齊一爲都摠管,金道喜·權敦仁·鄭祖榮·徐鳳淳·具信喜爲副摠管。
兵曹,副摠管單朴齊一。
以右副承旨朴永元牌不進罷職令旨,令于朴晦壽曰,只推。
令于李若愚曰,明日出宮門路,以貳極門爲之。
李奎鉉,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
李若愚,以都摠府言達曰,今日入直內三廳武兼禁軍及軍兵等當爲中日習射技,而日次儒生殿講代臨相値,不得設行之意,敢達。令曰,知道。
又以兵曹言達曰,今九月十七日武臣堂上祿試射日次,而座堂相値,不得設行,以後日退行之意,敢達。令曰,知道。
又以兵曹言達曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?令曰,依。
丁亥九月十六日辰時,王世子座魚水堂。代臨日次儒生殿講入對時,行都承旨朴晦壽,行左承旨洪敬謨,左副承旨李若愚,同副承旨洪學淵,假注書李殷相,記事官李根友·洪在喆,原任提學朴宗薰,直提學金鏴·趙寅永,檢校待敎徐憙淳以次陪立。時至,王世子具翼善冠·衮龍袍,乘輿出重華門,由貳極門·靑陽門,詣魚水堂,降輿陞座,令試官以下行禮。贊儀唱試官以下再拜,試官及應講儒生如儀行禮訖。考官上護軍金履喬,戶曹判書朴宗薰,行護軍金鏴,參考官行副護軍金敎喜,直閣李景在,副司果張敎根·兪章煥以次陞堂就座。令開講。履喬曰,在前有抽栍之例,拈出之例,今番則何以爲之乎?令曰,抽栍爲之。儒生等以次應講。令曰,當該兼史汰去。出令旨試官以下食時權退,仍還入,儒生等應講訖。令曰,日次儒生殿講居首純通進士趙秉憲直赴殿試,之次通進士兪星煥直赴會試,之次通幼學沈敦永等三人,各五經百篇一件賜給,之次略進士尹行謨等十三人,各八子百選一件賜給,之次粗生員尹宗儀等三十六人,各奎章全韻一件賜給。出令旨令曰,入格儒生明日待令。出令旨相禮跪告禮畢。仍贊請乘輿,王世子乘輿,由靑陽門·貳極門還內,諸臣以次退出。
上在昌德宮。常參·經筵,以代理停。
王世子代臨吏文製述罷還內後,內閣·政院·藥房·春坊口傳問安。答曰,知道。
李奎鉉達曰,明日常參,取稟。令曰,停。
李若愚達曰,大司憲宋穉圭,執義姜浚欽,掌令申溥·宋祥來在外,持平李鐸遠未肅拜,一員未差,監察茶時之意,敢達。令曰,知道。
李嘉愚啓曰,來二十一日朝參日次,而健元陵親祭齋戒相値,頉稟之意,敢啓。傳曰,知道。
李奎鉉達曰,來二十一日輪對日次,而健元陵親祭齋戒相値,頉稟之意,敢達。令曰,知道。
朴晦壽達曰,行左承旨洪敬謨,右副承旨朴永元今日不爲仕進,竝卽牌招,何如?令曰,依。右副承旨許遞,旣承下敎,前望單子入之。
承旨前望單子入之,李嘉愚代點。
以公忠監司徐俊輔狀達,贊善宋穉圭上書下答,齎奉往宣,則恩賜鹿皮萬無祗受事,令于洪學淵曰,卿使地方官,更爲傳賜,可也。
兵曹,留都從事官白東奎。
洪學淵,以戶曹言達曰,元孫宮供上及乳·保母以下宣飯所用各司元貢不足物種,參考前例,與惠廳堂上相議酌定後,分道磨鍊,別單書入,而自今年七月十八日夕爲始,給價之意,分付宣惠廳,何如?令曰,依。
又以奎章閣言啓曰,御製繕寫事,命下矣。繕寫吉日,令日官李明元推擇,則今月二十日巽時,二十二日午時俱吉云,以何日時擧行乎?敢稟。傳曰,以二十日爲之。
李奎鉉,以承文院都提調意達曰,月食已過,禮部回咨,依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?令曰,依。
李嘉愚,以禁衛營言達曰,本營軍色從事官李景在,身病甚重,勢難察任,今姑改差,何如?令曰,依。
又以禁衛營言達曰,本營哨官柳鳳齡·張益秀,受由過限不現,竝汰去之意,敢達。令曰,知道。
又以禁衛營言達曰,本營字內昭義門南邊體城六間許及三間半許頹圮處,今九月十八日始役改築之意,敢達。令曰,知道。
又以御營廳言達曰,本廳哨官沈肇永,身病甚重,勢難察任,改差,何如?令曰,依。
又以司僕寺一二提調意啓曰,濟州前牧使沈英錫遞任進上馬三匹,今纔上來,禾毛色別單書入,而依例內廐立養之意,敢啓。傳曰,知道。
丁亥九月十七日辰時,王世子詣魚水堂。代臨吏文製述試取入對時,行都承旨朴晦壽,右副承旨李若愚,同副承旨洪學淵,假注書李寅臯,記事官金大根·洪在喆,原任提學朴宗薰,直提學金鏴·趙寅永,檢校待敎徐憙淳以次陪立。時〈至〉,王世子具翼善冠·衮龍袍,乘輿出重華門,由貳極門·靑陽門,詣魚水堂,降輿陞座。令試官以下行禮,讀券官上護軍金履喬,行禮曹判書趙鐘永,漢城判尹李止淵,對讀官兼輔德任存常,輔德金正喜,行副護軍李羲肇,禮曹參議趙秉鉉,引儀唱試官以下再拜。令試官及應試人退待賓廳,王世子入小次中官奉御題筩授承旨,承旨授賤臣,賤臣奉出賓廳,頒示後,仍奉還入。王世子陞座,令曰,入格儒生入對。出令旨進士趙秉憲·兪星煥,幼學沈敦永,進士李敏根,幼學洪世圭,進士尹行謨·李運河,幼學李源庚,生員權,進士朴熙豐·柳本經·趙雲近,幼學趙文和,進士徐用輔,幼學李光翼·申錫昌·金度均,生員安潤蓍·尹宗儀·金鎭河,進士趙鎭晩·安光近·柳晩恭·幼學李豐翼,進士洪遠燮·趙得鉉·李謙九·徐容輔,幼學李肯愚,生員金取源·趙璟中·孫宇亨·朴永淳·李廣愚·許石老,幼學李槦·鄭駿容·韓用奎·趙迪相·金巘柱·許傛·孔煥鼎·元泰敎·洪在重·金東協·趙秉恒·鄭益夏·朴基慶·金益浩·洪碩謨·朴康壽·李魯奎·鄭夔容·朴齊度等以次序立階下。令曰,入格儒生以次進前。秉憲等以次進前,奏職姓名訖。令下番呼新來,在喆承令呼新。令曰,趙秉憲賜樂。出令旨直赴人先退,其餘以次頒賞,行禮訖,仍爲退出。王世子入小次,令曰,科次入對,行都承旨朴晦壽,假注書李寅臯,記事官李根友·洪在喆,讀券官金履喬·趙鐘永·李止淵,對讀官任存常·金正喜·李羲肇·趙秉鉉以次進伏。令曰,科次爲之。履喬以次書等,晦壽坼封讀奏,三下權知承文院副正字李源益,草三下副司果柳榮河,奉常主簿李鎭默,讀奏訖。令曰,吏文製述居首人依例捧令旨。出令旨令試官先退,履喬等退出。令曰,安胎使何間發行耶?止淵曰,安胎吉日在十一月十一日,而自京發行,則當在初六日矣。令承史退出,以次退出。少頃,王世子出次,相禮跪白禮畢。王世子由靑陽門·貳極門還內,諸臣以次退出。
上在昌德宮。常參·經筵,以代理停。
李奎鉉達曰,明日常參,取稟。令曰,停。
洪學淵達曰,合辭許久闕達,事甚未安。除在外·未署經外,未肅拜人員,竝卽牌招,何如?令曰,依。
洪學淵啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
令于李奎鉉曰,有實病吏曹參議許遞,旣承下敎,前望單子入之。
吏曹參議前望單子入之,李若愚代點。
令于李奎鉉曰,承旨有闕之代,旣承下敎,前望單子入之。
承旨前望單子入之,李羲準代點。
李奎鉉達曰,假注書李寅臯身病猝重,勢難察任,今姑改差,何如?令曰,依。
李寅臯改差,代以洪祐順爲假注書。
令于李奎鉉曰,吏曹參判有闕之代,旣承下敎,政官牌招開政,如有違牌,勿爲呼望。
有政。吏批,判書趙萬永進,參判未差,參議李若愚進,左副承旨李奎鉉進。以金鏴爲吏曹參判,洪羲俊爲同春秋,金履載爲分內醫提調,卓瑊爲兵曹正郞。故進士鄭樹贈吏參例兼,副摠管鄭祖榮考。兼持平韓鎭㦿·李穆淵以上減下。知春秋單洪羲俊。
兵批,判書南履翼病,參判李瀅夏病,參議閔鼎秀入直進,參知崔命顯病,同副承旨洪學淵進。同知洪聖益,僉知玄鳳瑞,副護軍朴永元·趙經鎭竝單付。
令于洪學淵曰,再明日次對,勿拘齋日,依例來會。
洪學淵達曰,大司憲宋穉圭,執義姜浚欽,掌令申溥·宋祥來在外,持平李鐸遠牌不進,一員未差,監察茶時之意,敢達。令曰,知道。
以持平李鐸遠,正言李寅弼牌不進罷職令旨,令于洪學淵曰,只推。
洪學淵,以都摠府言達曰,副摠管趙晉和以漢城府左尹,本府坐起,晝仕出去之意,敢達。令曰,知道。
左議政李相璜書曰,伏以,臣沈疴嬰身,危懇在心,薰沐叫閽,徼惠於上,而及伏奉書答下者,臣實僭猥,而不惟誅罰不加,勉留之甚摯,臣甚陋劣,而不惟慰藉太過,期責之甚重,此卽古昔良弼僅得之於相須之盛際者,而臣乃得之於邸下,臣顧何敢當此?上旣畢燭其無似,而姑且優禮而假借之,下亦自知其不堪,而諉以感激而遲徊焉,則苟且相蒙,是不幾於臣主俱失乎?恩諭愈隆而賤私愈蹙,隕越迫塞,罔知攸屆。凡上之所以命臣者,方在於致,君庇民,濟此艱虞,而材知望實,臣何嘗萬一近是?今有一割之鉛刀,而遽又責之以再割之用,欲望其芒刃不頓,窽會悉中,則天下寧有是耶?臣旣不能於此矣,抑將何所藉手?可以致身,惟有陳力就列,少盡微分,而臣今不幸而甚衰且病矣。自臣少壯,羸瘁多疾,已不能自齒於恒人,出入邇列,屢承先朝愍念之恩言,中年以後,轉輾不逮,雖或備任使於殷劇之地,勞費心力,稍過分數,病輒如期,濱危者數,自不能免祈哀於大朝,而無微不燭,有願必從,以至于昨春籲解,臣之續玆病喘,得有今日者,亦惟我大朝殿下閔覆生遂之至仁攸賜也。今臣病狀,幾至於十分地頭,竝與趨走之末事,而實無以自效,敗兆交加,生意垂盡,而病思耿耿,萬一冀倖者,如得銜此重擔,使肩背稍鬆,復尋郊居,息煩寧神,吸淸潤津,按摩漱嚥,隨宜節適,繼之以對投之刀圭,則雖臣年益衰,臣疾益痼,方來之收效,較難於已往,而若其支持延捱,更綿歲月,亦不可謂全無是理,此事往來,至發夢囈,臣情到此,良亦慼矣。今有如是之苦衷,而時病有無,曲賜恩諒,此又臣所嘗蒙被於我先朝曁大朝殿下者,若以一籲未格,而遽自阻於离照之下,則又將於何因極?玆敢忘僭冒悚,更入文字,臣之所伏枕顒祝者,不得不以受賜於前日者,重有望於今日也。惟邸下恢聽卑之聰,垂體下之仁,仰稟大朝,將臣見叨,亟許遞免,使重務無曠,微願獲伸,公私幸甚。臣無任云云。答曰,覽書具悉卿懇。數日之間,連上辭免之章。國事之所以依賴者卿等,而先自卿等而必欲引退,余將何所恃而爲治乎?自見卿等之書,余心頓覺不樂。大官去就,何等重大,而旣無難强之疾恙,又無必去之情勢,而除拜未多朔,輒皆辭免,則豈不國體反輕,蒼生失望乎?望鄕勿復固辭,以幸國事,以安余心。仍令于李奎鉉曰,此下答,遣同副承旨,往諭于左議政。
待敎趙斗淳書曰,伏以,臣父臣鎭翼,方在晉州任所矣,卽於直中,得接急報,則初以寒感,數日委苦,轉生風眩之證,言語譫亂,痰涎漫轖,其他證情,有逆無順,千里專使,促臣下來。臣自聞此信,方寸飛越,按住不得,擅出禁扄,拜章徑行。伏乞离明,亟遞臣見帶之職,仍治臣顓恣之罪,以昭法紀焉。臣無任云云。覽書具悉。爾其勿辭,救護父病。
上在昌德宮。常參·經筵,以代理停。
李嘉愚,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
李嘉愚達曰,合辭許久闕達,事甚未安。除在外·未署經外,未肅拜人員,竝卽牌招,何如?令曰,依。
李奎鉉達曰,明日再明日健元陵親祭齋戒正日相値,常參頉稟之意,敢達。令曰,知道。
李嘉愚啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于李奎鉉曰,檢校待敎金正喜,馳詣華寧殿,奉審摘奸,仍詣健陵·顯隆園,奉審以來。
以左議政李相璜初度呈辭,令于李奎鉉曰,遣史官封還。
洪祐順有頉,代以趙秉常爲假注書。
李羲準達曰,卽者漢城府官員來言,今此幸行時,本府堂上一員當爲導駕,而判尹李止淵差祭兼隨駕,左尹趙晉和摠管守宮,右尹權敦仁摠管侍衛進,無導駕之員云,何以爲之?敢稟。令曰,左右尹許遞,旣承下敎,前望單子入之。
漢城左右尹前望單子入之,左尹金箕殷,右尹徐耕輔代點。
李嘉愚達曰,大司憲宋穉圭,執義姜浚欽,掌令申溥·宋祥來在外,持平李鐸遠牌不進,一員未差,監察茶時之意,敢達。令曰,知道。
以持平李鐸遠,正言李寅弼牌不進罷職令旨,令于李嘉愚曰,只推。
令于李羲準曰,同副承旨許遞,旣承下敎,政官牌招開政。
李奎鉉達曰,吏曹判書趙萬永,參判金鏴,參議李若愚牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,更爲牌招,何如?令曰,參議只推,與判書·參判,待明朝更爲一體牌招。
李奎鉉,以奎章閣言啓曰,直閣李景在書答已下,卽爲牌招入直,何如?傳曰,允。
李嘉愚,以都摠府言達曰,副摠管趙晉和·權敦仁時無職名,令該曹口傳付軍職,何如?令曰,依。
兵曹口傳政事,護軍單趙晉和·權敦仁。
吏曹,接慰官單宋祥來。
李嘉愚,以兵曹言達曰,宣傳官柳相弼,身病猝重,時月之內,萬無供職之望,呈狀乞遞。實病旣如此,則侍衛之職,不可暫曠,改差,幸行在邇,口傳差出,何如?令曰,以堂上文臣口傳差出。
又以兵曹言達曰,今九月二十日文臣朔試射日次,而健元陵親祭齋戒相値,不得爲之之意,敢達。令曰,知道。
李嘉愚,以禁衛營言啓曰,健元陵·元陵·徽慶園幸行時,本營留都事,命下矣。建陽門則把摠李顯城,別武士金甫相·朴仁采,訓局軍六十名,銅龍門則哨官申光浩,訓局軍三十名,西營則哨官尹喜榮,訓局軍四十名率領入直,新營則千摠沈能俊,騎士將洪秉義,哨官沈能勳·金光瑞,敎鍊官魚成鱗,騎士二十五人,兼別破陣二名,工匠牙兵三十名率領入直,南別營則哨官鄭德基,別騎衛二人,京中哨軍十三名率領守直,火藥庫則哨官高聖孫,別破陣七名,兼別破陣六名率領守直,都城頹圮兩處則哨官金義煥,別騎衛柳觀英,鄕軍各二十名率領守直之意,敢啓。傳曰,知道。
李嘉愚,以御營廳言達曰,本廳字內肅靖門東邊第一城廊近處及第二城廊近處體城改築處,女墻亦已畢築,而惠化門北邊第五城廊近處體城三間許頹圮處,今九月二十日爲始,改築之意,敢達。令曰,知道。
領議政南公轍箚曰,伏以,臣頃上辭本,未蒙兪許,方竢從近登筵,畢暴情私,際有賓對勿拘來會之令,雖無時急稟定,專爲面陳辭懇,甚欲竭蹶趨承,而臣於本病之外,近因日候之不適,毒感添劇,寒熱交攻,寒熱止則頭疼復作,殆不能貼席安臥,今至多日,食飮全却,藥餌無效。近日此症輪熾,閭閻少壯者得之,猶未易離却,況如臣之自來癃衰者乎?顧今病狀,實無擔舁赴公之望,玆敢短箚自陳。伏乞离明,俯諒臣之疾痛,雖緣必呼,論以古人不竢駕屨之義,其罪甚大,亟行威罰,以昭法紀焉。取進止。答曰,覽箚具悉卿懇。愼節奉慮,次對,待卿差復,當令來會。卿其安心調理。仍令于李奎鉉曰,此下答,遣史官往諭于領議政。
左議政李相璜箚曰,伏以,臣病徹由單,未蒙恩諒,伏枕惶阨,窮若無歸,際又喉舌之臣,臨宣睿旨,以賓對之久曠爲悶,勉臣以明日赴會,臣尤左右迫塞,不知所措。聞令竭蹶,常分卽然,而顧臣病綴,自庭戶運動,而實無以自力,至於抖擻彈束,趨登文陛,萬萬非見狀之所可能,特令之下,蠢動無路,玆敢具牘臚實,跡涉慢傲,無所逃罪。伏乞睿慈,遄降譴罰,以爲爲人臣逋命虧分者之戒焉。取進止。答曰,覽箚具悉卿懇。愼節奉慮,次對當退行,卿其安心調理。仍令于李奎鉉曰,此下答,遣史官往諭于左議政。
直閣李景在書曰,伏以,臣於本月十五日,伏奉前望特點,以臣爲奎章閣直閣者,是豈臣夢寐意慮之所到也哉?牙牌體重未敢違傲,雖不得不祗肅恩命,繼又持被,惝怳悸懍,五內震撓,歷數日而莫知措躬之所也。夫重名器而愼揀選,有國之懿則,崇廉防而審去就,人臣之常分。上而或失於揀選,濫授匪人,則鵜梁招譏,下而不揣其去就,冒據非地,則麟楦貽笑,雖尋常百執事之末,其不可苟充而猥廁,有如是焉,況此至淸切而至深嚴,極一代之竗選者哉?竊惟我先大王在宥之日,崇文賁理,特設是閣,奉雲漢奎璧之章,則有似乎宋之龍圖,儲鄧林崑玉之材,則遠邁乎唐之瀛館,地分甚邇,備朝夕討論之列,職任至重,贊黼黻笙鏞之治,故前後被選者,必也人器地閱文華才望,蔚然爲一世之所推,然後始乃居之。伊來五十餘年間,居是職者指不多僂,則夫豈有如臣空疎謭劣,最居人下,而可以髣髴擬議於其間哉?臣怙恃早失,幼乏家庭之聞見,姿質甚魯,長無師友之資益,經史字句,尙多未窺,詩文撰述,尤非所長。兼以家世儒素,無異寒畯,承藉先蔭,僅保門戶,榮途歷揚,意想不到,不意竗歲通籍,自犯不幸之戒,邇列周旋,祗爲露醜之端,而特蒙我大朝殿下揀拔之恩,堂后記注,蘭臺執簡,中間兜攬,無非踰濫,居常兢惕,若隕淵谷。伏況出入冑筵,四載于玆,徒荷拂拭之寵,少無絲毫之補,則臣之蒙昧滅裂,無所肖似,久已莫逃於睿鑑之俯燭也。迺於代理之初,百度淸明,奎華掄簡尤宜難愼,而準圈廁名,已涉匪分,今忽以前望特除之恩,加之於未經玉署之人。伏未知邸下何取於臣,而有此擧也?顧今俊良登庸,新進文學之士,項背相望,苟求其允叶於華選者,則何患乎無人,而遽以一二罕有之例,施諸千萬不似之身,有若匪此莫可者然。臣是何人,冒膺此非常之恩命,恬若固有,不思所以自處哉?臣若貪榮怙寵,晏然冒居,則臣之受姍招謗,有不暇恤,其於玷汚名器,貽累睿簡,當如何哉?且伏念,人之所受各有分量,受過其量,鮮不爲災,譬之雨澤所以生物,而過多則有傷,甘毳所以養人,而太飽則致疾。臣之已往所叨,罔非踰分,蹄涔旣滿,鼴腹已充,及玆知止,猶懼招災,若浸灌不已,貪饕無厭,其有不至於顚覆者乎?臣雖至愚,豈不自知左右思量?兢懼冞切,榮寵雖極,蹲仍無路,玆敢披瀝衷肝,仰瀆离明。伏願邸下,念是職之不可輕授,諒臣言之非出飾讓,亟遞臣新除閣銜,俾公器無玷,微分獲安焉。臣無任云云。覽書具悉。爾其勿辭察職。
上在昌德宮。常參·經筵,以代理停。
藥房提調李羲甲,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李嘉愚達曰,大司憲宋穉圭,執義姜俊欽,掌令申溥·宋祥來在外,持平李鐸遠未肅拜,一員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
朴晦壽達曰,右承旨洪敬謨,今日不爲仕進,卽爲牌招,何如?令曰,許遞,今日政差出。
李奎鉉達曰,卽者吏曹郞廳來言,今此幸行時,隨駕官單子,當爲書達,而三司不備,不得書達云。兩司除在外·未署經外,未肅拜人員,竝卽牌招。玉堂則應敎·副應敎·副校理一員,副修撰二員前望未下,校理李是遠·洪晩燮,副校理朴升鉉,修撰沈鈁·尹心圭在外,無以進參,何以爲之?敢稟。令曰,依。未差之代,今日政差出。
朴晦壽達曰,吏曹判書趙萬永,參判金鏴,參議李若愚牌不進推考徽旨及罷職令旨,今方捧入,而開政令下之後,如是違牌,事甚未安。參判陳書到院,而原書以健元陵親祭齋戒,纔已退却矣。判書·參判,竝更牌招,何如?令曰,依。原書捧入,參議只推,一體牌招。
令于朴晦壽曰,吏曹參判書答已下,卽爲牌招,如有違牌,勿爲呼望。
有政。吏批,判書趙萬永牌不進,參判金鏴進,參議李若愚牌不進,右副承旨李奎鉉進。啓曰,判書趙萬永,參議李若愚竝牌招不進,小臣獨政未安,何以爲之?敢稟。傳曰,仍爲之。以金蘭淳·金炳朝爲承旨,李允植爲溫陵令,兪鼎柱爲宗廟直長,金元根爲戶曹參議,朴齊明爲應敎,沈能栻爲副校理,李景在·李憲兢爲副修撰。兼春秋單兵曹正郞卓瑊。
兵批,判書南履翼病,參判李瀅夏病,參議閔鼎秀病,參知崔命顯入直進,行左承旨李羲準進。同知單李道洽,護軍洪敬謨,副護軍洪學淵·柳相弼·鄭履逵以上竝單付。
吏批,再政。以李鼎在爲文學,趙經鎭爲大司成,沈宜晩爲宗廟令,洪秉道爲禁府都事。
李奎鉉,以吏批言啓曰,玉堂東壁今當差出,而前望中無故之人,只有二人,以二望擬入之意,敢啓。傳曰,知道。
吏批,三政。以鄭煥義爲正言,林翰鎭爲副應敎,閔致祿爲濟用主簿,沈儆爲昭寧園守奉官,禁府都事洪秉道,司饔奉事韓致定相換。
朴晦壽達曰,今日齋宿,承旨當爲備員,新除授行左承旨金蘭淳,左副承旨金炳朝,竝卽牌招,何如?令曰,依。
李嘉愚達曰,新除授正言鄭煥義,一體牌招,以爲隨駕之地,何如?令曰,依。
金蘭淳,以兵曹言啓曰,今此幸行時,左邊捕盜大將李晳,以西班陪從隨駕矣,依前例,回鑾間,右邊捕盜大將趙華錫,姑令兼察,何如?傳曰,允。
金蘭淳啓曰,因兵曹草記,今此幸行時,左邊捕盜大將李晳,以西班陪從隨駕矣,依前例,回鑾間,右邊捕盜大將趙華錫姑令兼察事,允下矣。兼察左邊捕盜大將趙華錫,卽爲牌招聽傳敎,何如?傳曰,允。
傳于金蘭淳曰,明日出宮內門路,以協陽門爲之。
令于金蘭淳曰,明日出宮內門路,以貳極門爲之。
以吏曹參議李若愚再牌不進罷職令旨,令于李奎鉉曰,只推。
以持平李鐸遠,正言李寅弼牌不進罷職令旨,令于李嘉愚曰,只推。
李嘉愚達曰,持平李鐸遠,正言李寅弼,旣有只推之令,竝更牌招,以爲隨駕之地,何如?令曰,依。
以持平李鐸遠,正言李寅弼再牌不進罷職令旨,令于李嘉愚曰,只推。
金蘭淳,以都摠府言達曰,今此幸行時,侍衛·寶劍當爲備員,而副摠管權敦仁·金道喜俱有實病,具信喜在外,無以備員。令政院稟令變通,仍令該曹以在京無故人口傳差出,待下批牌招,以爲備員進參之地,何如?令曰,依。有實故摠管許遞。
兵曹口傳政事,以尹命烈·尹羽烈·鄭來升爲副摠管。
兵曹口傳政事,以趙寅永爲宣傳官。
李奎鉉,以內醫院都提調·提調意達曰,駞酪粥自十月初一日當爲封進,依前例擧行事,預爲分付司僕寺之意,敢達。令曰,知道。
金蘭淳,以兵曹言達曰,今九月二十日立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官·軍士,今日申時量,結陣扈衛之意,敢啓。傳曰,知道。
李嘉愚,以漢城府言達曰,拯活人十五名以上者抄啓事,曾有定式矣。卽接西部都事李㙽所報,則新村里契居民等白活內,本洞村落,處在江干,今年潦水,一洞民家,幾至溺死之境,而馬兵朴完,閑良朴興得,持船拯活,爲三十七名,又以米錢周急,黑石里契洞任手本內,去八月初四日半夜,江水漲溢,二十隻船,沙格五十二人幾漂流,人家又爲漂流,有頃刻沈沒之患,本洞居訓局軍金大根,閑良金廷顯,折衝崔仁源,閑良鄭昶信,嘉善李尙運等,互相出力,救其沙格五十二名及漂流人命三十二名,南部令金裕鎭所報,則箭串一二三契中任手本內,今番潦水屢漲,而許多民家幾乎漂沒之際,本洞居閑良孫聖鎭,閑良金慶得·金尙祿等,持船拯活,至爲二百九十四人,北部都事徐承淳所報,則合井里契中任手本及洞民等狀內,去八月初四日夜半,江水漲溢,一洞民人盡爲漂泊之際,本洞居閑良李枝盛·金俊元等,出力拯救,亦爲數百人云。故自臣府更加査實,則拯活實蹟,果如各部所報矣。其在激勸之道,宜有褒賞之典,而臣府不敢擅便,令該曹考例稟處,何如?令曰,依。
吏曹參判金鏴書曰,伏以,凡廷臣之每叨顯職,輒控巽章,始欲必辭,終歸勉承,上以是視同例讓,下以是處若應文。惟臣則前後丐免之章,亶出懇迫之衷,而未蒙恩諒,輒皆冒膺,畢竟自歸於應文之科而已,則雖邸下日月之明,亦當以臣爲例讓而止矣。然而臣之斷斷苦忱,國耳忘私,竊自謂,一分自效之道,惟在於生死向前,不憚夷險,所以每承除旨之聯翩,不待屢飭而恬然出膺,或有人言之拶逼,不避譏侮而晏然冒當者,是豈臣樂爲而然哉?迺於日者,以臣爲吏曹參判者。噫,國有六府,天官爲重,而貳參之位,亞於冢宰,用人之際,參其判焉,則心公眼明,權衡人物,激濁揚淸,維持世道者,實與冢宰,均其責矣。肆其歷數近久居是職者,必極一代之選,而未或有如臣無似之濫叨者也。今以百無取之才,叨此萬不當之職,竟迫嚴令,出膺是任,則早晩顚沛,可立而俟,此無異於孺子之匍匐入井,而以邸下若保之念,豈不惻然垂恤,亟思所以救之之道也哉?臣俯仰斯世,無所依靠,所仰望而仰恃者,惟我邸下耳,疾痛必呼,彝性固然,而情窮勢迫,無處控告,則安得不疾聲呼籲於曲庇之下也?銓部有異漫職,血懇寔出必辭。伏乞离明,諒其情而哀其言,特許鐫免,俾遂至願,千萬幸甚。臣無任云云。答曰,覽書具悉。卿何如是固辭耶?勿辭,卽爲入來肅謝。
上在昌德宮。常參·經筵,以代理停。
自開東至辰時,灑雨下雨,測雨器水深二分。
大駕詣晝停所入幕次後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。仍詣陵所入齋室後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。親祭後,仍詣元陵展拜後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。世子宮,內閣·政院·玉堂·藥房·春坊·朝廷二品以上·六曹堂上口傳問安。答曰,知道。還詣徽慶園,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。親祭後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。世子宮,內閣·政院·玉堂·藥房·春坊·朝廷二品以上·六曹堂上口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。
金蘭淳啓曰,來二十五日朝參日次矣,敢稟。傳曰,停。
李奎鉉達曰,明日·再明日齊陵忌辰祭齋戒正日相値,常參頉稟之意,敢達。令曰,知道。
傳于李奎鉉曰,明日眞殿茶禮時,王世子陪參之節,依例磨鍊,時原任大臣·閣臣·宗親·儀賓·二品以上入參。
金炳朝達曰,持平李鐸遠,正言李寅弼,旣有只推之令,竝更牌招,以爲隨駕之地,何如?令曰,依。
傳于金蘭淳曰,侍衛軍兵雨具。
令于金炳朝曰,陪衛軍兵雨具。
傳于金蘭淳曰,百官揷羽。
令于朴晦壽曰,健元陵·徽慶園獻官以下別單書入。
金炳朝達曰,卽者義禁府都事來言,今日幸行時,駕側鳴錚罪人尹玄同等六十五名,輿側鳴錚罪人宣宗恪等八十八名,移送秋曹云矣,敢達。令曰,知道。
李奎鉉,以弘文館言達曰,本館下番,無他推移之員,不得已以上番姑降入直之意,敢達。令曰,知道。
金蘭淳,以禁衛營言達曰,隨駕本營將官·將校·軍兵等處,依定奪乾犒饋磨鍊分給之意,敢達。令曰,知道。
又以御營廳言達曰,隨駕將官及駕前別抄·將校·軍兵等處,依定奪乾犒饋磨鍊分給之意,敢達。令曰,知道。
又以摠戎廳言達曰,今番幸行時隨駕將校·軍兵等處,乾犒饋依定式磨鍊分給之意,敢達。令曰,知道。
又以禁衛營言達曰,本營哨官金鍾元,身爲作門將領,不善把禁,爲先汰去之意,敢達。令曰,知道。
丁亥九月二十一日卯時,大駕詣健元陵親祭,仍詣元陵展拜,徽慶園親祭幸行入侍時,行右承旨金蘭淳,右副承旨李奎鉉,同副承旨李嘉愚,假注書趙秉常,記注官崔致輔,記事官成遂默,原任提學金履喬,檢校直提學趙鐘永,原任直閣朴永元,直閣李景在以次侍立。時至,通禮跪啓請外辦,上具戎服乘駕轎,出宣化門。藥房提調李羲甲進奏曰,近日日候不調,侵曉勞動,聖體,若何?上曰,一樣矣。上曰,雨勢如此,侍衛軍兵雨具。仍進發協陽門·肅章門·進善門·敦化門,至宗廟洞口前路,下轎步過,還御駕轎進發,出興仁之門,宣傳官稟吹打擧行。過東關廟至鐘巖,上曰,同副承旨馳詣懿陵奉審以來。至晝停所,下轎入幄次,兵曹判書南履翼進,軍令命下,初吹午初初刻,二吹午初一刻,三吹午初二刻。上曰,軍兵食代,至陵所爲之。時至,上出幄次,仍乘轎進發,至健元陵洞口外,宣傳官啓稟鳴金三下吹打止。至洞口下轎乘輿,至健元陵齋室門外,降輿入齋室。少頃,改具翼善冠·黲袍·烏犀帶·黑皮靴,出齋室門外乘輿,至紅箭門外降輿,詣板位行四拜禮。王世子以下在位者,皆行四拜禮。上仍步詣陵上奉審,仍詣碑閣奉審,還詣板位,行四拜禮。贊禮前導,詣尊所西向立,執尊者擧冪,奎鉉酌酒。上入詣靈座前,贊禮啓請跪,上跪,奎鉉奉香,嘉愚奉爐,上三上香,奎鉉奠爐于案上。贊禮啓請執酌獻酌,嘉愚奉酌跪進,上執酌授嘉愚,奠于靈座前。贊禮啓請俯伏興少退,上俯伏興少退跪,王世子以下在位者,皆俯伏興少退跪。大祝入靈座之右東向跪,讀祝文訖,上降復位。贊禮啓請亞獻禮,宮官引王世子,入詣靈座前,行亞獻禮,降復位。執禮請終獻禮,終獻官東寧尉金賢根,詣靈座前,行禮如儀訖,降就位。贊禮啓請四拜興平身,王世子以下在位者,皆四拜興平身。贊禮導上詣望燎位訖,贊禮啓請禮畢。仍出紅箭門外,乘輿詣元陵,至紅箭門降輿,詣板位行四拜禮,王世子以下在位者皆行四拜禮。上仍步詣陵上奉審,承史·閣臣及陵司以次陪從。上仍步詣碑閣奉審,出紅箭門外,羲甲進前曰,勞動之餘,聖體,若何?上曰,一樣矣。命書傳敎曰,同副承旨馳詣局內諸陵,奉審以來。又敎曰,百官揷羽。又敎曰,自陵洞口至興仁之門外捧上言。又敎曰,還宮時王世子祗迎之節,置之。又敎曰,京畿監司率各務差使員,還宮時晝停所待令。蘭淳啓曰,軍兵食代號令之際,宣傳官擧行,萬萬駭然。當該宣傳官,所當重勘,而本院請推之外,無他可施之罰,何以爲之?上曰,拿處。出駕敎命書傳敎曰,還宮時王世子隨駕,衛內磨鍊。上乘輿至齋室門外,降輿入齋室。少頃,改具戎服,乘轎至廟洞,還詣徽慶園洞口外,宣傳官稟鳴金三下吹打止。至紅箭門外下轎,乘輿入齋室。少頃,上改具翼善冠·黲袍·烏犀帶·黑皮靴,出齋室門外乘輿,至板位前降輿,至板位,行再拜禮,王世子以下在位者皆行再拜禮。上步詣園上奉審,仍詣碑閣奉審,還詣板位,行再拜禮。贊禮前導,詣尊所西向立,執尊者擧冪,奎鉉酌酒。上入詣靈座前,贊禮啓請跪,上跪,蘭淳奉香,奎鉉奉爐,上三上香,奎鉉奠爐于案上。贊禮啓請執酌獻酌,奎鉉奉酌跪進,上執酌授蘭淳,奠于靈座前。贊禮啓請俯伏興少退,上俯伏興少退跪,王世子以下在位者,皆俯伏興少退跪。大祝入靈座之右,跪讀祝文訖,上降復位。執禮啓請亞獻禮,宮官引王世子入詣靈座前,行亞獻禮,降復位。執禮請行終獻禮,終獻官東寧尉金賢根詣靈座前,行禮如儀訖,降就位。贊禮啓請再拜興平身,王世子以下在位者,皆再拜興平身。仍命王世子詣望燎位訖。贊禮啓請禮畢,還入齋室。命書傳敎曰,京畿監司率各務差使員入侍。京畿監司金鐮,楊州牧使鄭基一,坡州牧使尹禹鉉,陽智縣監南履秉,陽城縣監韓季獜,重林察訪金潤龜,延曙察訪朴起壕以次進伏訖。上曰,弊瘼陳之。鐮曰,莅任未久,別無可達之弊瘼矣。履秉等奏曰,別無弊瘼矣。仍命退,少頃,改具戎服,乘輿至紅箭門,降輿乘轎,進發至興仁之門外,宣傳官稟鳴金吹打止。至宗廟洞口,下轎步過,還御駕轎,至敦化門,命蘭淳解嚴。入敦化門·進善門·肅章門,由協陽門·宣化門還內,諸臣以次退出。
丁亥九月二十一日卯時,大駕詣健元陵親祭,仍詣元陵展拜,仍詣徽慶園親祭幸行時,王世子陪參入對時,行都承旨朴晦壽,行左承旨李羲準,左副承旨金炳朝,假注書李殷相,記事官金大根·洪在喆,原任提學朴宗薰,直提學金鏴·趙寅永,檢校待敎徐憙淳以次陪立。時至,王世子具戎服,乘輿出重華門,由貳極門,至協陽門外,降輿步過,仁政門外乘輿,由敦化東挾門出,降輿入幕次。令曰,問安勿爲之。出令旨大駕至,王世子出就板位,鞠躬祗迎訖。乘駕轎進發,至宗廟洞口前路,相禮贊請下轎,王世子下轎步過,還乘駕轎,進發至石橋,下轎乘馬,至晝停所,相禮贊請下馬,王世子入幕次。少頃,王世子乘馬,至健元陵洞口,下馬乘輿,至齋室門外,降輿入齋室。展謁時至,王世子具翼善冠·黲袍·烏犀帶·黑皮靴,出齋室門外乘輿,至紅箭門祗迎位。大駕至,王世子鞠躬訖,仍隨詣板位,行四拜禮訖。王世子步詣陵上奉審,承史·閣臣以次陪從,仍詣碑閣奉審訖。親祭時至,禮貌官引王世子入詣靈座前,行亞獻禮。仍行辭陵禮訖,王世子乘輿至元陵紅箭門祗迎位,大駕至,王世子鞠躬訖,仍隨詣板位,行四拜禮訖。步詣陵上奉審,承史·閣臣以次陪從,仍詣碑閣奉審訖,出紅箭門外,王世子乘輿,令書令旨曰,京畿監司率各務差使員,還宮時晝停所待令。乘輿至齋室門,降輿入幕次。少頃,王世子改具戎服揷羽乘馬,至懿陵洞口,羲準進奏曰,俄伏承口傳下敎,還宮時直詣徽慶園事,命下矣。令曰,唯。自懿陵洞口乘駕轎,至徽慶園洞口乘輿,至齋室門外,降輿入齋室。展拜時至,王世子改具翼善冠·黲袍,烏犀帶·黑皮靴,出齋室門外乘輿,至紅箭門祗迎位,大駕至,王世子鞠躬訖,仍隨詣板位,行再拜禮訖。承命步詣園上奉審,承史·閣臣以次陪從,仍詣碑閣奉審訖。親祭時至,禮貌官引王世子行亞獻禮,又承命詣望燎位,望燎訖。仍行辭園禮,還入幕次。還宮時至,王世子乘駕轎還發,由興仁之門·敦化東挾門外,下轎乘輿,由進善門·貳極門還內,諸臣以次退出。
上在昌德宮。常參·經筵,以代理停。
大殿·中宮殿·世子宮,內閣·政院·玉堂翌日口傳問安。答曰,知道。世子嬪宮,口傳問安。答曰,知悉。大殿·世子宮,朝廷二品以上·六曹堂上·春坊翌日單子問安。答曰,知道。
藥房提調李羲甲,副提調朴晦壽啓曰,祗謁陵園,聖慕克伸,侵夜回鑾,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子宮氣度平順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金蘭淳達曰,大司憲宋穉圭,執義姜浚欽,掌令申溥·宋祥來在外,持平李鐸遠令旨未下,一員未差,監察茶時之意,敢達。令曰,知道。
金蘭淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李奎鉉達曰,三品官之無得過三日循例請牌,曾有定式矣。戶曹參議金元根,大司成趙經鎭除拜後過三日不爲出肅,事體所在,誠極未安。竝從重推考,仍卽牌招察任,何如?令曰,依。
李羲準達曰,臣羲準以同成均,儒生捲堂事,成均館進去,下直之意,敢達。令曰,知道。
金蘭淳達曰,卽者刑曹郞廳來言,昨日幸行時,衛外擊錚罪人等,所當卽爲擧行,而判書洪起燮在外,次堂例不得擧行云,何以爲之?敢稟。令曰,次堂擧行。
又達曰,禁衛大將申絅時無職名,令該曹口傳付軍職,何如?令曰,依。
兵曹口傳政事,護軍單申絅。
令于李嘉愚曰,在院承旨入對。
令于李奎鉉曰,陵園親祭時,禮房承旨李奎鉉,禮貌官兼輔德任存常,竝加資,禮貌官說書金大根,左通禮鄭禮容,右通禮趙,相禮金裕憲,竝兒馬一匹賜給。
以陵園獻官以下別單,令于李奎鉉曰,健元陵終獻官東寧尉金賢根,贊禮禮曹判書趙鍾永內下大豹皮一令賜給,典祀官奉常正鄭元善,執尊兵曹正郞李敏會,祝史副司果洪永觀,齋郞司書李根友各兒馬一匹賜給,陵司令任泰魯陞敍,執禮應敎朴齊明,大祝校理沈能栻竝加資,贊者引儀李儀朝·任燧,謁者兼引儀洪憲燮·金會友,贊引假引儀朴鄷壽·趙秉璿,祭監監察金啓沂·金騏獻各長弓一張賜給,徽慶園終獻官東寧尉金賢根,贊禮禮曹判書趙鍾永內下中豹皮一令賜給,典祀官副司果安孝述,執尊兵曹正郞李敏會,祝史副司果洪永觀,齋郞司僕正洪遠謨,各兒馬一匹賜給,園司令鄭羲淳陞敍,執禮副應敎林翰鎭,大祝副司果李根中竝加資,贊者引儀李儀朝·任燧,謁者兼引儀洪憲燮·金會友,贊引假引儀朴鄷壽·趙秉璿,祭監監察金啓沂·金騏獻各長弓一張賜給。
令于李奎鉉曰,健元陵·徽慶園親祭時參奉竝陞六,陪香官及忠義各上弦弓一張賜給,太廟事知守僕等及陵園守僕·員役等,竝令該曹考例施賞,香室守僕等,依判下施賞。
令于朴晦壽曰,旣承下敎,政官牌招開政,賞典下批
以京畿監司金鐮狀達利川府使鄭基直遭父喪事,令于朴晦壽曰,今日政差出
朴晦壽,以吏曹言達曰,徽慶園親祭時大祝李根中加資事令下矣。雖已資窮,未經準職,何以爲之?敢稟。令曰,勿拘。
又以吏曹言達曰,繕工監假監役官趙德永呈狀內,矣身素患痰癖之症,當此換節之時,一倍添劇,時日內萬無起動供職之望云。其身病旣如是,則有難强令察任,改差,何如?令曰,依。
金蘭淳,以兵曹言達曰,同知中樞府事李綱,重病在鄕廬,上來無期。西樞雖是閒局,不可一向虛帶。五衛將玄鳳瑞,景福宮衛將蔡宗鎭,慶熙宮衛將李道洽,俱以病難供職,呈狀乞遞,武臣兼宣傳官南之爀呈辭下鄕,過限未上來,竝改差,何如?令曰,依。
李嘉愚達曰,玉堂上下番俱空,事甚未安。今日政新除授玉堂,竝待下批,牌招入直,何如?令曰,依。
有政。吏批,判書趙萬永進,參判金鏴,參議李若愚竝牌招不進,行右承旨金蘭淳進。以金羽根爲副校理,金元根爲兼輔德,李景在爲兼文學,鄭祖榮爲刑曹參判,李垿爲監察,朴容壽爲東學敎授,權馥爲南學敎授。右副承旨李奎鉉,兼輔德任存常,以上今加嘉善,應敎朴齊明,副應敎林翰鎭,副校理沈能栻,副司果李根中,以上今加通政加資事承令。兪秉柱爲利川府使,金永翼爲永川郡守,李孝明爲假監役。
兵批,判書南履翼進,參判李瀅夏病,參議閔鼎秀病,參知崔命顯入直進,同副承旨李嘉愚進。以申在忠爲訓鍊僉正,權載秉爲都摠都事,洪遠謨爲文兼,同知單蔡宗鎭,僉知三單兪應煥·朴宗敬·張羽成,護軍任存常,副護軍朴齊明·李根中·林翰鎭·沈能栻以上竝單付。
令于金蘭淳曰,在外秋判許遞,今日政差出。
吏批,再政。以朴周壽爲刑曹判書,安光近爲健元陵參奉,尹審求爲徽慶園參奉,白思坤爲全羅都事。兼春秋單尹升烈。
兵批,再政。以朴齊尙爲翊衛,沈範祖爲訓鍊判官,安弼壽爲主簿。同知單金鎭明,大護軍洪起燮,副司果沈宜永·任奭朝以上竝單付。
以戶曹參議金元根,大司成趙經鎭牌不進罷職令旨,令于李嘉愚曰,只推。
以吏曹參議李若愚牌不進罷職令旨,令于李嘉愚曰,只推。
以持平李鐸遠,正言李寅弼牌不進罷職令旨,令于李嘉愚曰,只推。
令于李嘉愚曰,留院上書入之。
李嘉愚達曰,正言鄭煥義·李寅弼,有時急稟達事,來詣閤外請對矣。令曰,爾等又何如是支煩乎?許遞矣。
令于李嘉愚曰,奉審閣臣入對。
令于李嘉愚曰,昨日各陵攝行祭罷事後,獻官與諸執事回鑾時參班與否,捧現告以入,東門外祗迎,東西班百官參班與否,一體捧現告以入。
傳于金蘭淳曰,王世子陪衛挾輿軍·槍劍軍,勿論城內·城外動輿,皆以各一百名磨鍊。
令于李嘉愚曰,接慰官之行,不可遲發,所帶臺職許遞,使之明日辭朝。
令于李嘉愚曰,臺諫有闕之代,旣承下敎,前望單子入之。
掌令前望單子入之,姜斗煥代點。
李嘉愚啓曰,應敎·副應敎未差,校理李是遠·洪晩燮,副校理朴升鉉·金羽根,修撰沈鈁·尹心圭,副修撰李憲兢在外,副修撰李景在內閣直,玉堂上下番俱空,事甚未安。未差之代,政官牌招,開政差出,何如?傳曰,前望單子入之。
李嘉愚,以戶曹言達曰,謹奉下令,懿昭廟正堂簾帳等修改吉日,令日官洪晩中推擇,則來十月初四日午時爲吉云。以此日時擧行之意,敢達。令曰,知道。
又以成均館同知館事意達曰,臣聞居齋儒生等,今日朝食堂,不爲設行,馳詣泮宮,招致諸生,問其捲堂之由,則諸生等書進所懷以爲,伏以,設科取士,法意,何如?而今番慶科,邸下飭令以忠逆二字,勤勤懇懇,則其在對揚之道,孰敢不精白一心,而惟彼一二所東堂試官,抑獨何心,敢懷循私之計?一所則題以公道行則天下治公道不行則天下亂,及其出榜,與公道相反,其欲治天下者耶,其欲亂天下者耶?雖然臺彈已發,處分旣下,而至於二所,則淆亂百倍,設場之前,潛出預題,場內之謄題未半,而呈券踏至,其他赫蹄縱橫,關節狼藉。朝家之別令禁飭者,反爲自下行私之階,試官之夜出場外,袖捧書頭,衆口喧傳,十目難掩,家畜之巨擘,通國之富吏,擧登高擢,甚至於試官易子而互選,無一公道,使八域多士,始則延頸拭目而來,終焉含淚解體而歸。是豈朝家廣慶試士之本意,而爲試官者,其可謂忠乎逆乎?忠憤所激,不容泯默,一番聲討,在所不已,故方欲治疏叫閽,而執綱托以私故,無意肯從,有懷未陳,以此情踪,何敢晏然入堂乎?退伏私次,恭俟處分云矣。臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢達。令曰,太學卽首善之地,諸生乃學聖之徒,不意動於悖說,至有此無前駭擧也。諸生皆是赴擧之生,兼多見屈之人,不顧遠嫌之意,作此乖當之事乎?主試者雖或如諸生之言而爛漫行私,爲士子之道,惟當內懷憂歎而已,何可至於捲堂而推上朝廷乎?萬萬非士子之道,萬萬非盛世之事。非不欲卽下嚴處,以靖世道,以正士趨,而姑觀下回,先爲開諭。卿其一一曉諭,使之勸入,而若或更事煩瀆,豈可一向掩護,不思所以懲創乎?卿其知悉擧行。余言不再。
金蘭淳,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以訓鍊都監言達曰,今番幸行時隨駕將官·將校·軍兵及武藝廳等犒饋,依定奪,以乾物磨鍊分給之意,敢達。令曰,知道。
又以兵曹言達曰,今番健元陵·元陵·徽慶園幸行時隨駕將官·將校·軍兵·各差備等犒饋,以乾物分給之意,敢達。令曰,知道
又以禁衛營言達曰,謹依啓下及達下,前排軍信箭手四名,各木二疋,牢子六十九名,巡令手六十五名等處,各木一疋施賞之意,敢達。令曰,知道。
又以御營廳言達曰,謹依啓下及達下,前排軍信箭手四名,各木二疋,牢子七十三名,巡令手六十九名等處,各木一疋施賞之意,敢達。令曰,知道。
贊善吳熙常書曰,伏以,顯冊揚休,聖德增煥,康爵稱壽,睿孝有光,歡欣抃祝,朝野惟均。臣於此際,猥忝宮僚之列,與霑匪頒之錫,恩光攸被,鄕里動色,臣拜稽祗受,且惶且感,莫省所措也。臣以世祿遺裔,欺誣竊寵,虛縻講銜,已多年所,而跡屛田廬,心懸鶴闈,蘄睿學之就將,顒治化於雍熙,顧乃前有虞人之守,後有癃痼之疾,罔能一日出而供職,少答殊遇之萬一,則有罪云乎?何勩之可紀哉?固知邸下,以不匱之孝思,遇慶飾喜,推類而普施,乃有此濫觴之擧,然揆以古人嚬笑之戒,一之已濫,其可至再至三乎?在明朝未免乎傷惠,在微分自歸於傷廉,臣焉敢晏然已矣哉?玆綴短章,冒控离明。伏乞亟令收回,俾慶典無屑焉,不勝幸甚。臣無任云云。答曰,覽書具悉爾懇。爾其毋復固辭,安心領受。仍令于李嘉愚曰,此下答,遣史官往宣于贊善。
丁亥九月二十二日辰時,上詣眞殿茶禮入侍時,行右承旨金蘭淳,右副承旨李奎鉉,同副承旨李嘉愚,假注書趙秉常,記注官崔致輔,記事官成遂默,原任提學金履喬,檢校直提學趙鐘永,原任直閣朴永元,直閣李景在以次侍立訖。上具翼善冠·衮龍袍,入幄次,敎曰,今番奠爵,王世子爲之。仍出幄次,通禮導上詣板位前,通禮啓請鞠躬四拜興平身,上行四拜禮,王世子以下皆行四拜禮。通禮導上詣盥洗位,盥洗訖。通禮導上詣第一室尊所,執尊者擧冪。通禮導上詣位前跪,蘭淳奉香,奎鉉奉爐,上三上香。仍行奠爵禮,蘭淳進爵,上受爵授奎鉉·奎鉉獻于王世子,王世子奠爵。次詣第二室第三室如右禮。通禮導上降復位,啓請鞠躬四拜興平身,上行四拜禮,王世子以下皆行四拜禮。禮畢,通禮導上還入幄次,諸臣以次退出。
丁亥九月二十二日辰時,上詣眞殿茶禮,王世子陪參入對時,行都承旨朴晦壽,行左承旨李羲準,假注書李殷相,記事官金大根·洪在喆,直提學金鏴·趙寅永,檢校待敎徐憙淳以次陪立。時至,王世子具翼善冠·衮龍袍,入就位,上至,王世子鞠躬祗迎訖。行四拜禮,承命詣各位前,行奠爵禮。還就位,行四拜禮訖,還入小次,諸臣以次退出。
丁亥九月二十二日辰時,王世子座重熙堂。諸承旨持公事入對時,行都承旨朴晦壽,行左承旨李羲準,行右承旨金蘭淳,右副承旨李奎鉉,假注書趙秉常,記事官張敎根·成遂默以次進伏訖。令曰,公事讀之。晦壽進奏曰,臣則吏房,而有公事一張矣。仍讀奏京畿監司狀達果川縣監金永受赴任事,奏訖。羲準進奏曰,臣則戶房,而有公事二張矣。仍讀奏江原監司申本遺棄兒無乎事,平安監司申本昌城等官反庫事,奏訖。蘭淳曰,臣則兵房,而有公事一張矣。仍讀奏公忠水使狀達發兵符傳受事,奏訖。奎鉉曰,臣則禮房而無公事矣。羲準曰,臣則工房代房,而工房無公事矣。蘭淳曰,臣則刑房代房,而刑房無公事矣。奏畢,令曰,史官就座。仍令退出,承史以次退出。
丁亥九月二十二日酉時,王世子座攸好軒。奉審閣臣入對時,同副承旨李嘉愚,假注書李殷相,記事官張敎根·成遂默,檢校待敎金正喜,以次進伏訖。令曰,史官分左右,閣臣進前,正喜進前奏曰,臣馳詣華寧殿,殿內奉審則無頉,祭物·祭器·祭井看審則精潔,諸執事摘奸則無頉,仍爲監祭,則享事平安過行。仍詣健陵,陵上奉審則無頉,碑閣·丁字閣奉審則無頉。仍詣顯隆園,園上奉審則無頉,碑閣·丁字閣奉審則無頉矣。令曰,何時入來乎?正喜曰,今始入來矣。令曰,閣臣先退。正喜先退。令曰,坐直承旨,誰也?嘉愚曰,右承旨臣金蘭淳與小臣矣。令曰,俄者請對臺臣,誰也?嘉愚曰,正言臣鄭煥義·李寅弼矣。令曰,詣閤承旨,誰也?嘉愚曰,小臣矣。令曰,注書,誰也?嘉愚曰,李殷相矣。令退,承史以次退出。
上在昌德宮。常參·經筵,以代理停。
李嘉愚達曰,明日常參,取稟。令曰,停。
又達曰,大司憲宋穉圭,執義姜浚欽,掌令申溥·姜斗煥在外,持平李鐸遠未肅拜,一員未差,監察茶時之意,敢達。令曰,知道。
金蘭淳達曰,行左副承旨李奎鉉,今日不爲仕進,卽爲牌招,何如?令曰,許遞。旣承下敎,前望單子入之。
承旨前望單子入之,徐左輔代點。
李嘉愚達曰,假注書趙秉常,身病猝重,勢難察任,今姑改差,何如?令曰,依。
趙秉常改差,代以權馦爲假注書。
令于李嘉愚曰,前後飭令,何如,則承旨仕進,只有同副一人,事體所在,萬萬駭然。今日式暇外,懸病之諸承旨,竝施罷職之典。
令于李嘉愚曰,式暇承旨竝許遞,與罷職承旨之代,旣承下敎,前望單子入之。
承旨前望單子入之,李紀淵·趙奎昇·徐耕輔代點,李鍾英添書代點。
令于李嘉愚曰,新除授承旨牌招察任。
令于李嘉愚曰,右承旨許遞,旣承下敎,前望單子入之。
承旨前望單子入之,洪敬謨代點。
令于李嘉愚曰,守令有闕之代,旣承下敎,令該曹口傳差出。
吏曹口傳政事,以李圭徹爲金海府使。
傳于李嘉愚曰,景慕宮冬享大祭,王世子攝行磨鍊。
令于徐左輔曰,罰已施矣,削黜罪人朴喜敏蕩滌敍用,前中官崔喜鎭敍用,定配罪人金敏慶,罪雖罔赦,罰足以懲其罪,特施好生之政,放送。
李鍾英達曰,冬至正使宋冕載以省掃事,陳書蒙由,而試官出牌之後,聞已下鄕,不爲下直,徑先作行,事甚未安。從重推考,何如?令曰,依。
又達曰,副修撰李憲兢,有時急稟達事,來詣閤外請對矣。令曰,斯速退去,更勿煩瀆。
又達曰,副修撰李憲兢,雖伏承斯速退去,更勿煩瀆之令,衷情轉激,按住不得,玆敢冒萬死求對矣。令曰,又何如是支煩乎?夜深,卽爲退去,更勿困煩。
又達曰,副修撰李憲兢洊伏承下答,辭旨截嚴,雖不勝萬萬悚蹙,事係懲討,忠憤轉激,不敢退去,冒萬死更爲求對矣。令曰,又何一向如是支煩乎?夜且深矣,余氣亦不佳,斯速退去。
兵曹口傳政事,副司果單宋祥來。
李嘉愚,以禮曹言達曰,今此慶科增廣監試覆試試官,當爲磨鍊,而擬望之人乏少,閣臣·承旨竝擬,何如?令曰,依。
又以禮曹言達曰,今此慶科增廣監試覆試試官,當爲磨鍊,而堂下無故可擬之人乏少,依近例以堂上官通融擬入之意,敢達。令曰,知道。
又以禮曹言達曰,今此慶科增廣監試覆試一所,設場於本曹矣。上直郞廳,依例朝房移直之意,敢達。令曰,知道。
又以禮曹言達曰,大小科陳試人草記許赴事,曾有定式矣。辛未條公都會初試入格幼學朴齊南,己卯式年監試初試入格幼學李是錦·南錫寬,合製初試入格幼學呂東箕,辛巳條公都會初試入格幼學李熙殷·白樂源,壬午式年監試初試入格幼學趙基錄·金宗熙,公都會初試入格幼學韓相輔·朴麟述·金龍喜·安奎·南宮輻·尹載成·徐麟復·李敎相·李達馨·吳淵默·金正銖·南大儒,癸未條陞補初試入格幼學朴膺壽,合製初試入格幼學李洙夏,公都會初試入格幼學尹惠鎭·朴聖濤·尹相億·林時說·文錞,乙酉式年監試初試入格幼學李擇善·李錫圭·南道性·鄭學源·朴天保·李集豐·閔致益·吳致驥·朴鍾遠·金起柱·崔泰炯·李兢鉉·金大圭·鄭兼善·韓鎭序·盧宗敬·金勉周·李璜鉉·張賢範·朴鳳震·尹光誼·金性孝·李章柱·李來慶·趙錫麟·朴成之·金秀楨·田龍信·金興鍾·吳大泳·崔祥謙·安龜洪·申一顯·申必昇·金殷默·朴尙濂俱爲陳試,故取考其所受公文,則明白無疑,而遭艱及朞服未葬,父子俱參者,竝許陳試,法典所載,竝爲許赴於今此慶科增廣監試覆試之意,敢達。令曰,知道。
又以備邊司言達曰,卽見開城留守李鍾運狀達,則備陳本府所屬舊豐德農形災損之狀,仍以爲,禁·御兩營所管江都留餉米太,以詳定代捧,耗條則本色輸送,摠廳所管臨津餉穀,捧留本邑,而耗條則代錢輸送,辛巳·壬午停退還餉及辛巳停退各軍門·各衙門身·軍布竝許仍停事,請令廟堂稟令分付矣。畿輔諸邑,擧皆失稔,而舊豐德則以濱海斥鹵,被災尤甚,凡係還餉身布之可以稍紓民力者,不必一切膠守,所請諸條,竝依狀辭許施,何如?令曰,依。
又以備邊司言達曰,卽見平安監司徐能輔分等狀達,則龜城等九邑置之稍實,順安等二十九邑置之之次,平壤等四邑置之尤甚,後錄諸條,竝請令廟堂稟令分付矣。其一,各邑鎭帳外火田限四分一特許權減,各鎭屬給代不足條,以各鎭間年儲留穀從便區劃事也,其一,陳田·火田之還加起執摠姑許停免事也,其一,各宮房·各衙門及奎章閣所屬屯土從實執摠事也,其一,還穀中黍粟當納者,尤甚被災面里限三分一,以相當穀準折代捧,待明秋還作本色事也,其一,今春錢分之添餉作穀條及渭原等邑移轉作穀條中限一萬石,特許詳定代捧事也,其一,尤甚邑勿定配所事也。本道穡事,雖被夏澇之爲災,終得秋暘之收功,野峽或相不同,田畓各有優劣,縱不得爲稍登,未必謂之慘歉,分等依狀請施。各邑鎭火田之四分一權減,各鎭屬給代之儲留穀區劃,陳·火田執摠停免,各屯土從實收稅,還穀之分數代捧,尤甚邑勿定配所,竝依所請許施。至於作穀條中一萬石詳定代捧,旣非恒法,有難創例,且況錢捧者終難作穀,多石則必致生弊。但此時民情,不可不念,道臣狀請,亦有所據,限五千石以詳定例錢捧,待明秋必爲準數作穀,俾無名色互換,穀簿淆亂之弊,而今番特許,雖出於一時權宜,此後則更無敢援以爲例之意,嚴辭分付,何如?令曰,依。
又以成均館同知館事意達曰,本館草記,答曰,太學卽首善之地,諸生乃學聖之徒,不意動於悖說,至有此無前駭擧也。諸生皆是赴擧之生,兼多見屈之人,不顧遠嫌之意,作此乖當之事乎?主試者雖或如諸生之言,而爛漫行私,爲士子之道,惟當內懷憂歎而已,何可至於捲堂而推上朝廷乎?萬萬非士子之道,萬萬非盛世之事。非不欲卽下嚴處,以靖世道,以正士趨,而姑觀下回,先爲開諭。卿其一一曉諭,使之勸入,而若或更事煩瀆,豈可一向掩護,不思所以懲創乎?卿其知悉擧行。余言不再事達下矣。臣謹依睿旨,招致諸生,傳宣令旨,仍卽勸入,則諸生等以爲,睿敎若是嚴重,不勝萬萬悚惶,謹當還入云,故仍設食堂,臣則退去之意,敢達。令曰,知道。
又以兵曹言達曰,謹依判下成冊,今番幸行時元內吹金宗炯等三十一名處,木各一疋分給之意,敢達。令曰,知道。
又以兵曹言達曰,今九月十七日武臣堂上祿試射以後日退行事,草記依下矣。今二十四日設行,而試官望備擬以入之意,敢達。令曰,知道。
又以御營廳言啓曰,本廳字內惠化門北邊第五城廊近處體城三間許頹圮處,今已畢築矣。把守軍兵依例撤罷之意,敢啓。傳曰,知道。
又以御營廳言達曰,本廳字內惠化門北邊第五城廊近處體城三間許頹圮處,今已畢築矣。女墻仍爲始役,而第四城廊近處體城三間許頹圮處,今九月二十四日爲始,改築之意,敢達。令曰,知道。
又以義禁府言達曰,削黜罪人朴喜敏蕩滌敍用,定配罪人金敏慶放送事,承令達下矣。朴喜敏蕩滌放送,金敏慶放送事,分付該道道臣之意,敢達。令曰,知道。
左議政李相璜書曰,伏以,陵園展省,宸慕克伸,鑾蹕陪旋,睿度冞康,區區下情,實不勝欽仰忭喜之至。仍伏念,臣以書祈哀,以告丐恩,攢仰雲天,恭俟進止,而竟未免大失始圖,先之以勉責之諭,申之以封還之令,臣於是,徊徨抑菀,轉無所措。以分義則一籲爲悚,宜不敢更犯瀆擾,以恩禮則十行冞勤,尤何敢一事違慢,而若其眷愈摯而情愈苦,聲出於口,若不知其聲之疾者,是豈無所以而然哉?臣之多病少健,壯時猶然,雖身係朝籍,無以自由,而若其時緩急而爲動息,有呼必應,如慈父之護弱子,俾免顚仆於周行,而得以全保此微命者,前後皆上恩也。及此衰暮,病與年深,風痰之爲眩爲麻,往來升降者,始或歲月至,而漸見課日如是,往猶朝暮異,而乃至無時不然,沈淹頓綴,力不任心。點檢今年,斷無望爲昨年之所能爲,非但臣自知爲然。卽近日班行,其龍鍾之貌,低垂之氣,有不堪復備任使,則庶亦蒙离鑑之俯燭矣。今夏暑熱,有異常年,晩秋淋濕,尤妨病氣,外感中虛,無證不作,而敗土旺木,重以交戰,動輒奔突胸肚,靜猶攪亂心神,妨寢阻食,今又旬有餘日,霜荄醃菹,更添鹵雪,如是不已,能支幾何?今臣貌樣,竟似無幸,而猶不能無望,幸於無幸之中者,釋負就閒,庶爲救死之良方,而此是已驗於前日者。今臣情懇,始雖不摡,而竟不敢以不摡而自阻者,离明回照,寧有容光之或遺?而大德曰生,卽邸下代天理物之仁政也,臣敢不恃而爲歸,抑又臣之所蘄願,顧能得之於壯歲,而若謂不能得之於甚衰將殊之年則,竊意理當無是,反覆隱度,以心語口,終有不能自已於必呼者。玆又冒死具牘,惟邸下諒察臣實狀,哀憐臣苦衷,特許臣前此所請,以卒生成之澤,俾延須臾之喘,則臣雖餘景無多,從今以往,皆我邸下之攸賜也。生隕死結,臣敢忘此,昏囈之言,不知所裁,尤增死罪。臣無任云云。答曰,覽書具悉卿懇。卿之二次辭章,一番尋單,俱非所望於平日者。旣無可去之端,而如是永退,此皆余自反處。未知卿有進言,而余或不從耶?卿有所諫,而余或拒之耶?以卿國耳公耳之心,何爲此必不成之事乎?卿雖一日十書,余無聽許之理,亟斷來章,卽起視事。仍令于李鍾英曰,此下答,遣史官往諭于左議政。
上在昌德宮·常參·經筵,以代理停。
徐左輔達曰,明日·再明日·三明日二十八日,宗廟冬享大祭散齋,二十九日三十日來初一日,致齋相値,常參頉稟之意,敢達。令曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李紀淵達曰,行右承旨洪敬謨,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,李若愚代點。
徐左輔達曰,副修撰李憲兢,有時急稟達事,來詣閤外請對矣。令曰,爾則遞差。
又達曰,掌令姜斗煥,校理洪晩燮,有時急稟達事,來詣閤外請對矣。令曰,斯速退去。
又達曰,憲臺·玉堂,雖伏承斯速退去之令,衷情轉迫,冒萬死更爲求對矣。令曰,卽爲退去,更勿煩請。
又達曰,憲臺·玉堂,雖伏承斯速退去,更勿煩請之令,懲討時急,忠憤轉激,冒萬死更爲求對矣。令曰,爾亦許遞矣
徐耕輔啓曰,卽者漢城府官員來言,今九月二十八日行城隍發告祭,十月初一日行厲祭獻官,例以本府亞尹塡差,而左尹金箕殷在外未肅拜,右尹未差,無進去之員云。未差之代,政官牌招開政差出,何如?傳曰,允。
李嘉愚達曰,玉堂上下番俱空,事甚未安。今日政新除授玉堂,竝待下批牌招入直,何如?令曰,依。
有政。吏批,判書趙萬永進,參判金鏴牌不進,參議未差,同副承旨李鍾英進。以李寅泰爲吏曹參議,鄭東煥爲副修撰,尹羽烈爲右尹,金鏴爲同成均,金履載爲奉常提調。兼執義洪晩燮減下。再政。以魚在濂爲掌令,李淵祥爲校理。
兵批,判書南履翼病,參判李瀅夏入直進,參議閔鼎秀病,參知崔命顯病,同副承旨李鍾英進。護軍金蘭淳·李綱重,副護軍金炳朝·趙奎昇,副司果李憲兢·李魯榮·鄭煥義·李寅弼。再政。護軍洪敬謨,副司直姜斗煥·洪晩燮以上竝單付。
令于李紀淵曰,諸承旨持公事入對。
令于李若愚曰,明日出宮門路,以貳極門爲之。
以吏曹參議李若愚牌不進罷職傳旨,傳于李紀淵曰,推考傳旨捧入。
徐左輔達曰,明日次對,兩司當爲進參,除在外外,未肅拜人員,竝待開門牌招,何如?令曰,依。
又達曰,持平李鐸遠,旣入闕中,不爲肅謝,直爲出去,事甚未安。推考,何如?令曰,依。
李紀淵,以吏曹言達曰,今此宗廟冬享大祭祭官中時無職名人員,令該曹口傳付軍職,何如?令曰,依。
兵曹口傳政事,副司果單吳致淳。
李嘉愚,以禮〈曹〉言達曰,卽接海州幼學安胤明所志,則以爲,同姓七寸姪祥岐,嫡妾具無子,以其同姓二十寸弟祥運第二子師洙,欲爲繼後,兩家相議完定,未及禮斜之前,祥岐夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長安胤明所訴旣如此,依定式安祥運第二子師洙,立爲安祥岐之後,何如?令曰,依。
李若愚,以兵曹言達曰,因口傳下令元孫宮水刺間·燈燭房雇立軍四名,別單書入之意,敢達。令曰,知道。
又以禁衛營言啓曰,本營字內昭義門南邊體城三間許頹圮處,今已畢築,把手軍兵,例撤罷,女墻仍爲始築之意,敢啓。傳曰,知道。
又以禁衛營言達曰,本營字內昭義門南邊體城三間半許頹圮處,今已畢築,女墻仍爲始築之意,敢達。令曰,知道。
又以御營廳言達曰,去夜五更量,幼學李明浩犯夜被捉於本廳邏卒,依例移送秋曹之意,敢達。令曰,知道。
徐耕輔,以漢城府言達曰,每年經潦後,無主未葬之類,搜訪登聞事,曾有定式矣。以各別詳審報來之意,嚴飭各部矣,各部所報,今玆齊到,故別單書入之意,敢達。令曰,知道。
義禁府申目,宣傳官具載哲原情云云。徽旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處何以?判付達依準。
丁亥九月二十四日未時,王世子座攸好軒。諸承旨持公事入對時,行都承旨李紀淵,行左承旨徐耕輔,左副承旨李嘉愚,右副承旨徐左輔,假注書權馦,記注官李鼎在,記事官成遂默,以次進伏訖。令曰,公事讀之。紀淵曰,臣吏房,無公事矣。耕輔曰,臣戶房,有公事矣。仍讀奏平安監司徐能輔申本成川等官反庫事,親達下。紀淵曰,臣代房禮房,有公事矣。仍讀奏一所入門單子·二所入門單子及書題單子,親達下。嘉愚曰,臣兵房,有公事矣。仍讀奏南兵使李完植狀達同仁權管申泰羲到任稽滯事,親達下。左輔曰,臣刑房,無公事矣。耕輔曰,臣代房工房,無公事矣。紀淵曰,新除授左副承旨李若愚,卽爲牌招,何如?令曰,依爲之。出擧條令退,承史以次退出。
上在昌德宮。常參·經筵,以代理停。
人定,灑雪。
藥房提調李羲甲,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李若愚,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐左輔達曰,大司憲宋穉圭,執義姜浚欽,掌令申溥·魚在濂在外,持平李鐸遠牌不進,一員未差,監察茶時之意,敢達。令曰,知道。
傳于李若愚曰,今日次對,以引接爲之。
李鍾英達曰,校理李淵祥,有時急稟達事,來詣閤外請對矣。令曰,斯速退去。
又達曰,校理李淵祥,雖伏承斯速退去之令,而衷憤所激,按住不得,冒萬死求對矣。令曰,斯速退去。
又達曰,校理李淵祥,洊伏承斯速退去之令,雖不勝萬萬悚蹙,事係懲討,忠憤轉激,不敢退去,冒萬死更爲求對矣。令曰,退去勿煩。
令于徐耕輔曰,戶·兵換房。
令于徐耕輔曰,大臣·備局堂上引接。
令于徐左輔曰,祭享罷事後不爲參班人,竝令該府拿問處之,祗迎百官不爲陪班人,老病外,更爲捧現告以入。
以持平李鐸遠牌不進罷職令旨,令于徐左輔曰,只推。
以濟州防禦使沈英錫狀啓進上藥材中靑皮未滿定例,惶恐待罪事,傳于李鍾英曰,勿待罪事,回諭。
徐耕輔,以都摠府言達曰,副摠管尹命烈,以騎兵點考坐起事,外兵曹晝仕出去之意,敢達。令曰,知道。
又以兵曹言達曰,來十月十一月當上番騎兵二百二十八名所着襦衣,本曹點考後,仍令該曹題給之意,敢達。令曰,知道。
又以御營廳言達曰,東關王廟有頉處,臣監董修改後,別單書入之意,敢達。令曰,知道。
徐左輔,以刑曹言達曰,因御營廳達辭,去夜五更量犯夜幼學李明浩,移送秋曹事,令下矣。李明浩依更數,決笞三十度,放送之意,敢達。令曰,知道。
行護軍任存常書曰,伏以,天祐宗祊,元孫誕降,茀祿鼎至,慶會咸湊,揚徽號於玉冊,聖德增光,奉遐壽於瑤觴,睿孝冞彰,日吉辰良,祗謁陵園大小從邁,蹈舞慶忭帀域均歡。仍伏念,無似如臣者,適忝銅龍之邇列,獲參玉鑾之陪扈,周旋於珠邱象設之間,翺翔於仙蹕羽旄之內,榮固已極,勞於何有?迺者別單之頒賞,遽及禮官之末班,伏奉嘉善晉秩之令,臣於是,惝怳震懍,歷屢日而靡所措躬也。夫淸朝官職,何莫非綦重,而至於亞卿之資級,尤是國典之難愼。夫虞服之庸績,殷裳之在笥,蓋褒有德而待有功者也。今玆命德之器,反爲罔功之賞,寵擢之秩,忽及於倥侗闒茸,百不猶人之如臣者何哉?臣本謭劣無才,齟齬寡合,殆若江瓠之獲落,自分社樗之散棄,不足備數於百執事之末,而幸蒙我大朝殿下曁我邸下陶甄拂拭之恩,廁跡緋玉之列,歷踐淸華之選,已是涯分之踰溢,豈敢更有一步進取之望?而今此匪分之加秩,有非惜纓愛袴之義,臣未知誤恩奚至於此也。臣於日昨,適以試牌詣闕,事會忙迫,怵畏義分,雖不得不叩謝恩命,而今若不思循墻之義,看作可階而進,則其於累睿簡而玷名器何哉?伏乞离明,俯垂鑑諒,亟收臣新授爵秩,以安微分焉。臣無任云云。答曰,覽書具悉。卿其勿辭行公。
校理李淵祥書曰,伏以,臣俄於前席,冒陳懲討之義,冀回睿聽,而誠淺辭拙,未蒙開納,衷情之抑菀,已無可言。且緣臣生長遐土,初登賓對,進退周旋,無非生疎,又未諳傳達書達之有間,誤聞咫尺之睿旨,徒懷嚴畏,退伏閤外,恭俟處分,而第伏念,當此擧國共討之日,三司之臣,莫不沐浴求對,而況借方寸之地,未能碎首力爭,夬洩輿憤,隨諸臣後,黽勉而出,自顧慙惶,無地自容,有不敢一刻晏然於論思之列。伏乞离明,亟賜譴罰,以謝公議,以安私分,臣方自訟之不暇,何敢更事煩瀆?而玆將前席未畢之懷,冒死瀝血而陳之,惟邸下俯察焉。噫,彼肇源,卽載籍以來所未有之極惡大憝也。凶謀悖節之不可一日容貸,前後大小臣僚之以書以達,幾盡臚列,爲凶爲逆,睿旨之亦已洞燭者,而嚴鞫正法之請,尙靳從兪,此豈非刑政之萬萬失當者乎?臣未敢知邸下,何所持難,而若是包容,使亘古所無之君讐國賊,假息於覆載之間耶?挽近以來,世道壞亂,人心陷溺,潛懷異圖,暗地不逞之徒,莫不根柢於肇源,窩窟於肇源,此而不嚴正典刑夬示懲創,則依歸顧瞻之流,將接跡而起矣。至於基敍之至妖至憯,如鬼如蜮,國人亦皆曰可殺,眞所謂與肇源一而二二而一者也。凡其情節,雖無待究覈,已盡綻露,而治逆之道,不可不嚴鞫而後,卽施肆市之典。伏願睿明,察群情之莫可終遏,念刑政之不可終屈,仰稟大朝,特賜處分,俾王章伸而輿憤洩焉。臣無任云云。覽書具悉。爾之生疎,爾之長處。勿辭察職。懲討事,勿煩。
丁亥九月二十五日子時,王世子詣春塘臺。代臨宗廟冬享大祭受誓戒入對時,行都承旨李紀淵,行左承旨徐耕輔,右承旨李嘉愚,左副承旨李若愚,同副承旨李鍾英,假注書李殷相,記事官李根友·成遂默,檢校待敎徐憙淳以次陪立。時至,王世子具遠遊冠·絳紗袍,乘輿出重華門外。藥房提調李羲甲進前奏曰,侵夜勞動,睿體,何如?令曰,一樣矣。紀淵奏曰,直提學臣趙寅永有身病,不得陪從於閣班,故副摠管臣徐憙淳閣班兼進之意,敢達矣。令曰,唯。由貳極門·靑陽門,仍詣春塘臺,相禮贊請降輿,王世子降輿。相禮贊請執圭,宮官跪進,王世子執圭,仍詣褥位西向立。贊儀唱鞠躬再拜興平身,諸享官及宗親·文武百官皆鞠躬再拜興平身。讀誓文官吏曹判書趙萬永,聽誓文官刑曹判書朴周壽陞自左偏階,俱就位北向立。萬永讀誓文訖,俱降復。贊儀唱鞠躬再拜興平身,享官及宗親·文武百官皆再拜興平身。相禮贊請禮畢,又贊請釋圭,宮官跪受圭。又贊請乘輿,王世子乘輿,由靑陽門·貳極門還內。諸臣以次退出。
丁亥九月二十五日午時,王世子座壽康齋。大臣·備局堂上引接入對時,行左承旨徐耕輔,假注書權馦,事變假注書李敏衡,記事官李根友·成遂默,領議政南公轍,行知中樞府事李羲甲,吏曹判書趙萬永,行大護軍金履載,刑曹判書朴周壽,吏曹參判金鏴,校理李淵祥,以次進伏訖。公轍曰,其間陵園展謁,回鑾萬安,不勝欣忭,而勞動之餘,大殿聖體,若何?令曰,安寧矣。公轍曰,寢睡·水刺之〈節〉,何如?令曰,一樣矣。公轍曰,中宮殿氣候,何如?令曰,安寧矣。公轍曰,近日日氣稍冷,侵曉誓戒,今又早朝座堂,睿體,何如?令曰,一樣矣。令曰,次對爲之。公轍曰,太廟攝享,誓戒已過,而近因日候之不調,閭巷間輪感熾盛云。此時動輿,移次經宵,有非節宣之道,故敢此仰達。仰稟大朝,收還成命,是臣區區之望。羲甲曰,寒暖不適,輪感大熾,此時動輿,竊恐有乖於節宣之方矣。公轍曰,臣於日前,重得寒感,五六日委頓,不省人事,次對有勿拘齋日來會之令,其時雖無緊急稟定之公事,而爲陳辭懇,必欲入來,自量筋力,萬無起動之望,不得赴公,至今惶悚矣。今亦蘇完尙遠,擔舁入闕,神氣眩昏,言語艱澁,不能長語仰陳,而體諒之顒企,日甚一日矣。臣於廟堂事務,茫不知其何有何無,誰緊誰漫,臣非敢一毫怠慢於國事而然,誠以精神筋力,漸漸落下,雖欲領會,而皆未領會,不欲遺失,而自然遺失故也。臣乞身於朝者殆近十年,而旣去復來,雖其事會不得不然,非出於拚棄廉防,執跡而論者,孰諒臣之本心哉?宿抱貞疾,歲加月增,形貌凘鑠,行步蹇劣,喘喘欲赴之狀,周行之間,自顧昌披,臣所不聞不知之中,亦豈無指點譏笑之人乎?人臣去就之大防,無有重於此者,聖主明君,俯燭其實狀,曲遂其至懇者,非爲其人也,乃所以尊朝廷而勵廉節也。臣將此至難强之情病,鍾漏不休者,無廉無恥,亦已極矣,律之古人進退,得罪多矣。旣往雖不可追,今則驢技已殫,駑步將蹶,若又冬序已屆,寒事斗劇,則賤疾計當,無復餘地,及今殘縷未盡之前,釋此重負,則保全生成之澤,豈有大於此者乎?伏乞亟遞臣身上重任,無使更犯瀆擾之罪,千萬泣祝。令曰,卿以元老大臣,此時豈可言退乎?日前書答,已爲悉諭,卿若一向固辭,則余亦無意臨政,勿復固辭。公轍曰,下答中末段句語,不勝萬萬悚蹙。有非臣子之所可承聞,卽賜還收,是臣區區之望。耕輔曰,下答中句語,大臣以爲難安,還收似好矣。令曰,還收矣。下答中卿若以下十三字,令還收。令大臣就座,令曰,諸宰奏事。羲甲等曰,無可奏之事矣。令曰,玉堂進前,所懷陳之。淵祥曰,當此目下大懲討之時,三司之臣,連爲請對,而未蒙許接,臣今借方寸之地,敢此仰奏矣。噫,彼李肇源·金基敍兩賊之窮凶情節,大小臣僚之章奏,旣盡臚列,且邸下業已洞燭無餘矣,而嚴鞫正法之請,尙靳從兪,臣等之抑鬱,當復如何?惟願亟從群請焉。雖以金基厚言之,其情節與兩賊,可謂一而二二而一者也,而尙今晏然置而不論者,古今天下,寧有是耶?臣言辭拙訥,誠意淺薄,未得仰格睿意,雖萬萬惶悚,未蒙處分之前,斷不得退出矣。仍伏念,邸下於此極逆懲討事,不惟不賜兪許,臺諫·三司次第遞斥,亦不備員,以遏大論,臣實爲慨然。且法者,天下之公,若於此等凶逆,而有所撓屈,則其可曰國有法乎?伏願亟降處分,俾王章伸而輿憤洩焉。令曰,此非登筵力爭之事,退待三司之備員,傳達,可也。耕輔曰,違牌諸臺竝推考事。令曰,依爲之。出擧條令曰,大臣·備堂先退,公轍等先退,令曰,諸承旨持公事入對。出令旨賤臣承令退出,與都承旨李紀淵,左副承旨李若愚,同副承旨李鍾英同爲入對,以次進伏訖。令曰,公事讀之。紀淵曰,臣吏房,無公事矣。耕輔曰,臣兵房,有公事矣。令曰,讀之。仍讀奏曰,公忠監司徐俊輔狀達鹿皮齎傳事,又讀奏曰,公忠監司徐俊輔狀達鹿皮齎傳事,又讀奏曰,公忠監司徐俊輔狀達鹿皮齎傳事,又讀奏曰,以公忠兵使白海鎭狀達捉虎申飭事,親達下。紀淵曰,臣代房禮房,無公事矣。若愚曰,臣戶房,無公事矣。鍾英曰,臣工房,無公事矣。耕輔曰,臣代房刑房,無公事矣。令退,承史以次退出。
上在昌德宮。常參·經筵,以代理停。
徐左輔達曰,大司憲宋穉圭,掌令申溥·魚在濂在外,執義姜浚欽,持平李鐸遠未肅拜,一員未差,監察茶時之意,敢達。令曰,知道。
李鍾英達曰,三品官之無得過三日循例請牌,曾有定式矣。吏曹參議李寅泰除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
以吏曹參議李寅泰牌不進罷職令旨,令于李鍾英曰,只推。
李鍾英,以禮曹言達曰,北道各陵殿及寧越莊陵奉審,五年一次禮堂進去擧行事,曾有定式,而莊陵奉審年次在今年,臣曹堂上進去奉審,何如?令曰,依。
又以禮曹言達曰,來十一月初十日行景慕宮冬享大祭王世子攝事時,王世子省牲·省器之節,依例磨鍊乎?敢稟。令曰,依例磨鍊。
又以禮曹言啓曰,世子嬪宮供上物種中宣惠廳封進新穀,己卯年未及磨鍊者,蓋緣未遑之致,而元孫宮供上新穀,纔已磨鍊啓下矣。世子嬪宮所封新穀,亦不可因循而不封,一體封進事,分付,何如?傳曰,允。
徐耕輔,以備邊司言達曰,卽見禮曹申目,則枚擧公忠監司徐俊輔狀達,以爲本道儒生公都會覆試製述·講經,各取五人,自是定式,而製述應赴人,較諸講經,不啻十倍,試取之數,則無所差等,每有苟充之患,就講經五窠中二窠,移付製述事,請令該曹稟處,而事係科制變通,令廟堂稟處爲辭矣。講製數旣不均,又因講無專工,充額無路云,依年前他道已例,依狀辭施行,此後講儒稍盛,則還復元額,未爲不可,竝以此分付,何如?令曰,依。
又以兵曹言達曰,集春門北邊墻垣頹圮處,今已畢築之意,敢達。令曰,知道。
又以訓鍊都監·禁衛營,御營廳言達曰,訓鍊都監字內集春門北邊宮墻四間許頹圮處,今已畢築之意,敢達。令曰,知道。
又以兵曹言啓曰,集春門北邊墻垣頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監言啓曰,集春門北邊宮墻四間許頹圮處,今已畢築,把守軍兵還爲入直事,自兵曹草記矣。把守廣智營軍還入直所,將校解送之意,敢啓。傳曰,知道。
又以禁衛營言啓曰,來十月當一番前部左司屬黃海道四哨軍兵逢點實數四百五名,已爲點閱整齊,來十月初一日,與銅龍門·建陽門·西營·新營入直將官·軍兵及都城頹圮處把守軍兵等,依例替代後,舊軍放送之意,敢啓。傳曰,知道。
又以禁衛營言啓曰,來十二月當二番前部中司屬黃海道四哨軍兵,來十一月二十五日京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來十月十一月兩朔應立前部右司屬慶尙左道二哨,右道二哨合四哨軍兵四百九名,今已逢點整齊矣。十月初一日,與舊番中司軍兵替代立番後,舊軍放送之意,敢啓。傳曰,知道。
又以御營廳言啓曰,本廳來十二月戊子正月兩朔應立前部後司屬慶尙右道四哨軍兵,十一月二十五日京中逢點,十二月初一日,與右司軍兵當爲替代立番,而依定奪每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
上在昌德宮。常參·經筵,以代理停。
辰時下雪。
夜四更五更,灑雨下雨,測雨器水深二分。
徐左輔達曰,大司憲宋稚圭,掌令申溥·魚在濂在外,執義姜浚欽書答未下,持平李鐸遠未肅拜,一員未差,監察茶時之意,敢達。令曰,知道。
徐耕輔達曰,來初一日輪對日次,而宗廟冬享大祭齋戒相値,頉稟之意,敢達。令曰,知道。
徐耕輔啓曰,御營廳將官來言,今日本廳軍兵日次私習云矣,敢啓。傳曰,知道。
令于李紀淵曰,此時判尹不可許久鎖院,許遞旣承下敎,前望單子入之。
判尹前望單子入之,趙鍾永添書代點。
令于李紀淵曰,禮曹判書有闕之代,旣承下敎,前望單子入之。
禮曹判書前望單子入之,朴周壽添書代點。
令于李紀淵曰,刑曹判書有闕之代,旣承下敎,前望單子入之。
刑曹判書前望單子入之,李羲甲代點。
令于徐耕輔曰,二所試官李止淵,令該曹口傳付軍職。
兵曹口傳政事,大護軍單李止淵。
令于李紀淵曰,旣承下敎,內醫院提調前望單子入之。
內醫提調前望單子入〈之〉,趙萬永代點。
令于李若愚曰,攝享獻官之不爲參班人,竝施越俸三等之典,南延君·興寧君分揀,亦施越俸三等之典。
備忘記,民生之困瘁倒懸,八路同然。余在宮禁之內,雖不得目見,遙想其愁苦顚連之狀,則玉食靡甘。況今年穡事,幸免全歉,風水爲災,堇成穴農,終年勞苦之民,將無卒歲之資。身布何以備出,還穀何以準納?鶉鵠滿野,呼號在道,而且其當食之災,亦不能均俵,白地之稅,赤手難辦者,是豈仁人之所可忍見也耶?惟我方伯·守宰,上體九重如傷之仁,下念萬姓難支之勢,執災則無甚苛削,俵災則務從均布,毋有奸究之中間偸弄,終見惠澤之下及黎庶,使愚夫愚婦,咸知朝家愛恤元元之意事,自廟堂星火知委於八道道臣及四都留守處。
李嘉愚以禮曹言啓〈曰〉,世子嬪宮供上所封宣惠廳封進新穀磨鍊事,臣曹草記允下矣。別單書入之意,敢啓。傳曰,知道。
徐耕輔,以備邊司言達曰,卽見咸鏡監司金啓河狀達,則以爲,道內穡事,未免歉荒,而文武慶科,業已設行,廚傳無邑不遍,此時民弊,在所當念,茂山以北六邑親騎衛及馬兵行營都試,監營親騎衛及南兵營馬兵都試,竝姑停止,待明秋合設事,請令廟堂稟令分付矣。北邑廚傳,力盡於已設之科試,又使都試開場,則不無民邑受弊之慮,特依狀辭,姑許停退,何如?令曰,依。
又以訓鍊都監言達曰,本局千摠安光贊,身病甚重,勢難察任,改差,何如?令曰,依。
知事李羲甲書曰,伏以,臣之猥叨於保護重任,居然五朔于玆矣。以臣衰朽病劣,豈有一日供職之望,而時値運啓河淸,祥協虹流,千一大慶,於身親見,趨走於歡聲喜氣之中,而自不知爲疲。際又睿誠仰格,顯冊親上,我大殿殿下盛德偉烈,曁我中宮殿殿下懿敎徽範,揄揚發揮,摹畫昭垂,吉慶咸湊,縟儀洊擧,凡在百執事之列者,莫不歡欣蹈舞,奔走率職。臣亦病雖難强,私未暇顧,荏苒因循,式至于今。然臣質本虛弱,年又衰邁,而早夜彈速之際,長夏署雨,蒸濕內透,入秋霜風,剽薄外至,醫家所謂六氣之侵,無不備受,譬如朽敗之老樹,屢閱風雨之摧折,䵟皮病葉,體幹僅存。乃自十數日以來,添得輪行感冒之症,痰嗽苦劇,夜不能寐,頭疼時發,晝不能起,食飮頓減,眞元大脫,痞眩交作,收拾不得,而有時苦歇,尙可自力,故其間起居之班,陪扈之列,亦未敢不進矣。大昨筵退以後,諸班症情,一倍添劇,寒熱無常,虛實未分,氣潮而上則暈眩欲倒,痰壅而結則咳喘欲絶,委身床笫,不省四到。今此太廟冬享,攝行有命,文院齋宿,移次隔日,承候之職,不可闕員,而自量病勢,則趨參陪衛,萬無其路,玆敢冒入文字,略暴實情。伏惟离明,俯賜鑑諒,將臣所帶藥院提擧之任,亟行鐫遞,仍治臣瀆擾之罪,以昭法綱,以安賤分,不勝大願。臣無任云云。答曰,覽書具悉。所請依施。
兼工曹判書鄭晩錫書曰,伏以,臣卽伏見徽旨下者,有攝行祭享官,過享後不爲參班人拿處之令。臣旣職在金吾,待過齋當卽擧行,而臣於此,實有所震悚恧蹙,不敢冒當者。蓋臣於受香前日,遭兄嫂喪,身旣犯染,不可駿奔於肅敬之享所,故往復該曹,請改享官,而該曹終不聽許,祀典莫重,日子已迫,不得已淸齋陪香,虔承享事,而私心竊不勝悚惕。且遭制未成服,而循例赴公,揆以情禮,終涉不可,故不得參班而經退矣。及夫捧現告之際,政院雖或認其實故,拔去臣名,而臣實同罪而倖逭者也。今若厭然自揜,冒當其議讞之任,則是乃以臣議臣,以臣勘臣,而事體之乖戾,廉義之虧損,有不可勝言者矣。玆敢略具文字,冒死自列。伏乞离明,俯賜鑑諒,亟削臣職,下臣司敗,竝施同罪之勘,以昭法紀,以安微分焉。臣無任云云。答曰,覽書具悉。卿亦越俸三等。
執義姜浚欽書,伏以,臣行己無狀,屢速人言,貽羞門戶,有辱朝廷,上負先朝作成之恩,下乖一生報答之願,以公以私,臣罪如山,而倖逭王章,偏被鬼禍。五年之內,連喪怙恃,不忠不孝,萬死難贖,而偏蒙我大朝殿下天覆之恩,始以曲庇,終又拂拭,年前春坊特除,逈出尋常,而亦惟我邸下特垂幈幪之澤,不棄簪履之賤,數朔之內,除旨聯翩,迺者亞憲新除,忽下於湖南校士之際,臣是何人,得此異數?以若滓穢汚濁之身,偏沐雨露生成之澤,復廁人類,實非素望,臣雖世世生生,殞首結草,何以報答萬一也?一自丁丑以後,構臣論臣者,其說有三,而苟究其本,則只是一事。臣以斥邪之故,見忤於李益運,前後遭罹,莫不由此。然今益運已死,臣不欲追理前事,而至於故相蔡濟恭事,臣於丁卯李萬榮疏,已有所論辨者,柳七在·梁珪等事,臣於丁丑鄭鴻慶疏,亦有所陳暴者。聖敎之昭晰備至,擧世之公眼自在,今不必更事覼縷,而至於珪子鍾倫之供,出於最後,未經一暴,臣安得終默也?鍾倫所謂通文作之書之者,卽因鴻慶誣臣之說,而傍添註脚者也,然其爲說,旣曰傳聞,則已非眞證,而旣不明言其作者爲誰,書者爲某,亦不明言其作於何日,書於何處,則所謂傳聞,何其糢糊不明耶?初則鴻慶自諉於風聞,末又鍾倫自以爲傳聞,則其言之不根無證,何待知者而後知之耶?趙士禎之妖書,旣非郭正域之所揭,尤七之詩帖,亦非王守仁之所贈,然兩人名字,亦爲奸人之所汚,則況如臣謭劣,豈能免橫逆之來乎?此則有一世公議,亦何必呶呶自辨也。噫,臣素以蔑學之人,妄懷衛道之志,四十年來,受人拳踢,出沒危塗,莫非自取,尙誰怨尤?風波憂畏之餘,夢魂猶噩,星霜變嬗之後,恩讐都忘,則惟當避遠駭機,沒齒田間,豈有一分當世之念,復與人較是非爭得失哉?但念向來邪正之論,雖若一邊蠻觸之爭,而實關吾道消長之機,風俗汚隆之漸,人心向背之分,而自中詆毁此論者,動以挾雜爲口實,是則誠有萬萬至冤者。蓋其挾雜之說,亦有來歷,方辛亥斥邪之初,怙終之徒,遂生反噬之計,做出禍心之說,汚衊正論,欺誣一世,及夫辛酉,邪賊旣誅,則所謂禍心之目,遂變爲挾雜之說,言雖少異,而意實相貫也。挾雜與否,臣不欲强辨,而尋常所未曉者,斥邪者何其人人挾雜,而詆毁者何獨其一人挾雜也。雜與不雜,係是心術隱微,執之無跡,暴之難明,故外面驟觀,人或有將信將疑置之不決之案,而此事是非,辨之甚易,賈誼之言曰,聽言之道,必以其事觀之,則人莫敢妄言。蓋心術難知,而事跡易見,誅其難明之心,莫若考其易見之跡。試觀彼此前後章疏,孰爲持論明白,能爲邪類之所深惡者,孰爲遣辭險刻,適中邪類之所甚喜者只觀邪類之喜惡,可知其言之是非。旣知其言之是非,可知其心之雜與不雜,一從邪類之喜惡,則正論沮而邪類日熾,一反邪類之喜惡,則邪息而正論自行,彼長則此消,此盛則彼衰,卽必至之勢也。況其前後是非之說,節節對勘,到底究覈,則眞僞自判,姸媸易露,有冤者可以暴其心,無情者不得盡其辭,非但爲一時息鬧之道,亦可爲萬世扶正之助,而緣臣命途畸窮,覆盆之冤,無地可白,跼高蹙厚,置身無所。以此情踪,官職去就,非所可論,而頃於司成之除,値國大慶,急於趨賀,而冒沒出肅,又於掌試之令,事係往役,不敢言私,而黽勉承膺,事勢雖緣於適會,廉恥自歸於倒喪,私心悚恧,尙切兢惶。今於除旨之下,萬無進身之望,玆敢略控文字,仰瀆崇嚴。伏乞睿慈,俯垂鑑諒,亟賜鐫罷,以安微分焉。臣於遭罹之外,又有自來情勢,不敢以言職自居,則今於自明之章,不宜贅及他事,而愚忠所激,未免衝口而發。臣未知邸下於李肇源等事,謂可草草勘斷而止耶?君讐國賊,國人之所共討,王法之所不容,肇源等所犯,觀於大臣諸臣之書,證左旣明,端緖已露,無將不道之心,上犯莫重莫嚴之地,則初不一番鞫覈,直爲勘律,古今天下,寧有是耶?三司沫飮之章,堆積公車,諸臣求對之請,終靳兪音,王章未伸,輿憤轉激。伏願离明,淵然深思,廓揮睿斷,亟依群請,以正王法焉。臣無任云云。覽書具悉。年久之事,何必提說乎?爾其勿辭察任。懲討則勿煩。
上在昌德宮。常參·經筵,以代理停。
自辰時至人定,灑雨下雨,測雨器水深九分。申時,雷動。
徐耕輔,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又達曰,大司憲宋穉圭,掌令申溥在外,執義姜浚欽,掌令魚在濂,持平李鐸遠未肅拜,持平一員未差,監察茶時之意,敢達。令曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又以都摠府言達曰,入直軍兵等中日習射技事,標信啓下矣。雨勢如此,不得設行之意,敢達。令曰,知道。
李嘉愚達曰,臣嘉愚今日宗廟冬享大祭肄儀進去,下直之意,敢達。令曰,知道。
令于徐耕輔曰,誤傳下令當該中官,令該府拿問處之。
令于徐耕輔曰,明日出宮門路,以貳極門爲之。
令于李紀淵曰,右副承旨許遞,旣承下敎,政官牌招開政。
李紀淵達曰,吏曹判書趙萬永,參判金鏴,參議李寅泰牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,一體牌招。
又達曰,吏曹判書趙萬永,參判金鏴,參議李寅泰再牌不進推考徽旨及罷職令旨,今方捧入,而開政令下之後,連事違召,終不承膺,事體所在,誠極未安。判書·參判,所當更請牌招,而係是一日三牌,何以爲之?敢稟。令曰,參議只推,待明朝一體牌招。
李鍾英達曰,掌令魚在濂,有時急稟達事,來詣閤外請對矣。令曰,退去勿煩。
又達曰,掌令魚在濂,雖伏承退去勿煩之令,衷情轉益迫急,冒萬死更爲求對矣。令曰,斯速退去。
又達曰,掌令魚在濂,雖連伏承斯速退去之令,衷情轉益悶迫,冒萬死更爲求對矣。令曰,斯速退去,更勿煩瀆。
又達曰,今此京外上言二百四十一張內,二百三十三張,以猥濫拔去,八張分下各該司次,捧入之意,敢達。令曰,知道。
李紀淵以奎章〈閣〉言啓曰,原任待敎李憲瑋本生母喪卒哭日,依定式遣檢書官勸肉以來之意,敢啓。傳曰,知道。
徐耕輔,以都摠府言達曰,副摠管尹命烈,以永寧殿冬享大祭終獻官肄儀進參事,議政府晝仕出去之意,敢達。令曰,知道。
又以義禁〈府〉言達曰,南延君球·興寧君昌應分揀事,承令達下矣。南延君球·興寧君昌應,竝分揀放送之意,敢達。令曰,知道。
又以義禁府言達曰,公忠監司徐俊輔申本內,瑞山郡守李彙寧,務安前縣監朴宗休,羅州牧事趙咸永等罪狀,竝令攸司稟處事達下矣。趙咸永時在任所云,依例發遣府羅將拿來,李彙寧·朴宗休等,今方待令,竝拿囚之意,敢達。令曰,知道。待待令拿囚。
左議政李相璜書曰,伏以,臣猥將私懇,積犯瀆擾,論厥辜戾,鈇鉞猶輕,而及伏奉日前書答,鐫誨嚴重,至有不敢承聞之令旨,驚惶震越,直欲鑽地而不可得。惟我邸下,不以臣不肖,委毗甚摯,而曾無一事之裨益,求助甚勤,而曾無一言之對颺,苟然充位,徒竊寵祿者,臣固自知其罪,而亦离照之所畢燭也。雖微官末僚,有其職則思其居,況添居承弼之地者乎?卽此罪負,已宜有不職之嚴誅,而床玆危喘,竝無以自效於筋力,始自附於疾痛之呼者,此亦未蒙鑑燭,前後衷懇,反歸於假飾,臣又不誠,無所逃罪。苟使臣無此情病,而强䀨屢瀆,只出於工謀規私之計,則此其罪卽王政之所容,雖睿度寬大,不加何問,臣敢自安於不屑之敎,不治之刑,而惟以倖逭爲幸哉?重負如此,而顯罰不行,臣方以貽累典憲爲懼,去就之私,有未暇論,玆敢短章自列,屛息俟勘。伏乞睿慈,遄降威譴,以爲爲人臣不職不誠者之戒焉。臣無任云云。答曰,覽書具悉卿懇。卿之辭章,又何爲而至哉?此皆余之誠禮未盡,不能感回卿心之致,余實多愧,更何言哉?然而國事則漠無涯畔,民生則去益困瘁,廊廟籌謨,雖使日夕勤孜,猶難解甚急而安其業,況卿等擧皆求退,不念民國之重,渺余不德,其將孰恃而孰依乎?卿須體余之至意,更無辭巽以幸。令于李鍾英曰,此下答,遣史官往諭于左議政。
右議政李存秀箚曰,伏以,太廟冬享在卽,誓戒已行,致齋隔夜,祀典莫重,睿孝冞隆,何敢請寢躬祼之令?而第今陰雨非節,日候不調,且況近日閭巷之間,感冒之輪症大熾,此時經宿離次,徹宵勞實非節宣保嗇之方,非但下情之萬萬切悶,兩殿惟憂之念,尤當如何哉?臣職忝保護,不勝憂慮,敢控短箚,冒瀆离聽。伏乞仰稟大朝,亟寢廟享躬攝之令焉。取進止。答曰,覽箚具悉卿懇。卿言雖如是,祀典何等重大之事?則誓戒已行,致齋隔夜,而身無大恙之前,豈可還寢躬攝之令?所請不從,卿勿更煩。仍令于李鍾英〈曰〉,此下答,遣史官往諭于右議政。
兼刑曹判書李羲甲書,伏以,臣昨於病伏之中,伏奉除旨,以臣爲刑曹判書者。在臣分義,固當竭蹶趨承,而非但採薪之憂,束帶無望。臣方叨左賓客之任,時帶宮銜之人,不得兼綰刑獄,格例卽然,前後申聞,輒蒙體諒,玆敢援例陳章,冒瀆崇聽。伏惟离明,俯賜鑑諒,亟遞臣新授秋官之任,以存公格,不勝大願。臣無任云云。答曰,覽書具悉。所請依施。
上在昌德宮。常參·經筵,以代理停。
王世子詣摛文院後,內閣·政院,藥房·春坊口傳問安。答曰,知道。
令于李嘉愚曰,諸閣臣入對。
李若愚達曰,掌令魚在濂,雖伏承斯速退去,更勿煩瀆之令,懲討時急,衷情益激,冒萬死更爲求對矣。令曰,斯速退去,勿爲更煩。
又達曰,掌令魚在濂,雖又伏承斯速退去,勿爲更煩之令,事係懲討,義難稽緩,冒萬死更爲求對矣。令曰,臺閣事體,何等重大,懲討何等嚴急?而出宮之時,未見臺諫之伏閤,古之牽裾之風何在?臺體損傷,於斯爲大,爾則施以刊削之典。
令于李嘉愚曰,旣承下敎,待敎前望單子入之。
待敎前望單子入之,金英淳代點。
令于李嘉愚曰,新除授待敎,今日政下批。
令于李嘉愚曰,金海府使李圭徹,他邑相換。
李紀淵達曰,吏曹判書趙萬永,參判金鏴,參議李寅泰牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,與判書·參判一體更爲牌招,如有違牌,勿爲呼望。
有政。吏批,判書趙萬永進,參判金鏴進,參議李寅泰進,同副承旨李鍾英進。以李道在爲承旨,金敎根爲刑曹判書,李寅永爲貞陵參奉,李馨秀爲晉州牧使,宋友淵爲古阜郡守。再政。以金盛淵爲刑曹參議。待敎單金英淳,校書正字單金英淳。肅川府使柳曮,金海府使李圭徹相換。
兵批,判書南履翼病,參判李瀅夏入直進,參議閔鼎秀病·參知崔命顯病,左副承旨李若愚進。副護軍單徐左輔。
李紀淵達曰,新除授同副承旨李道在,卽爲牌招,何如?令曰,依。
李嘉愚,以奎章閣言啓曰,新除授待敎金英淳,待明朝牌招察任,何如?傳曰,允。
令于李若愚曰,留院公事入之。
以李相利囚單子,令于李鍾英曰,飭已施矣,分揀放送。
令于李嘉愚曰,別看役洪應燮守令除授,看役敎授李圭大相當職調用,監官金宗軾,牌將敎鍊官金復淳·禹弘鼎竝邊將除授,牌將敎鍊官金繼雄·李寬賢·禹弘仁,別武士金再興竝加資,牌將別武士金樂孝·千再哲·池學逵·李昌仁令該營從厚施賞,木手都邊首金繼哲令該營從厚施賞,邊首金重得·金聖孫竝帖加成給,其餘工匠,令訓局從優施賞事,分付。
徐耕輔,以戶曹言達曰,時御所內各司,依定式發遣本曹正郞臣鄭淵始,與兵曹參議臣閔鼎秀,佐郞臣文養正,東所衛將臣洪聖益,西所衛將臣林致浩,南所衛將臣李會點,北所衛將臣權師億,眼同看審後,有頉處別單書入,而修改則擇日擧行之意,敢達。令曰,知道。
李若愚,以備邊司言達曰,卽見全羅監司李光文狀達,則備陳全道綿農告歉之狀,仍以爲,訓局砲保折半代錢,兵曹及各軍門·各衙門番布竝純錢代捧事,請令廟堂稟令分付矣。通一路綿歉之時,軍需雖重,民勢當念,訓局砲保三分一,兵曹及各營軍布折半代錢,各衙門番布特許純錢代捧,上納期在十月,則各邑例自九月出秩,收捧於民間。近來諸道之臨期請代,徒滋吏奸,未爲民惠,而本道之今始狀請,尤有太晩之歎,當該道臣推考警責後,若値如此之歲,則切勿如前襲謬,前期仰請之意,竝爲分付,何如?令曰,依。
又以禁衛營言達曰,本營哨官趙元載·申錫元達下,已至多日,謂有身病,終不來現,事極駭然,竝汰去之意,敢達。令曰,知道。
丁亥九月二十九日辰時,王世子詣摛文院,宗廟冬享大祭攝行齋宿入對時,行都承旨李紀淵,行左承旨徐耕輔,右承旨李嘉愚,左副承旨李若愚,假注書李殷相,記事官李根友·洪在喆,原任提學朴宗薰,直提學金鏴,檢校待敎徐憙淳,以次陪立。時至,王世子具翼善冠·衮龍袍,乘輿出重華門,由貳極門至協陽門。相禮贊請降輿,王世子降輿步過仁政門前路,乘輿至摛文院。相禮贊請降輿,王世子降輿入詣堂內,諸臣以次權退。
丁亥九月二十九日午時,王世子座大酉齋,諸閣臣入對時,左副承旨李若愚,假注書李殷相,記事官李根友·洪在喆,原任提學金履喬·朴宗薰,檢校直提學趙鍾永,原任直提學朴綺壽,直提學金鏴,原任直閣朴永元,檢校直閣李嘉愚,直閣李景在,檢校待敎徐憙淳·金正喜,以次進伏訖。履喬等進前奏曰,日寒轉甚,侵早勞動,睿體,何如?令曰,一樣矣。令曰,慶熙宮奉審,何以爲之乎?宗薰曰,今月內卽當奉審,而近日事務多端,尙未及爲之矣。臣以陪從,雖在齋所,明日奉審則似無不可矣。令閣臣先退。履喬等先退,又令退,承史以次退出。
上在昌德宮。常參·經筵,以代理停。
人定,灑雨下雨,測雨器水深一分。
齋宿後,內閣·政院·藥房·春坊口傳問安。答曰,知道。
藥房提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。
藥房提調趙萬永,副提調李紀淵達曰,移次齋宿,伏未審夜間,睿體,何如?臣等不任區區伏慮,敢來問安。答曰,知道。
李鍾英達曰,大司憲宋穉圭,掌令申溥在外,執義姜浚欽,持平李鐸遠未肅拜,掌令一員,持平一員未差,監察茶時之意,敢達。令曰,知道。
李若愚達曰,備邊司郞廳來言,今日賓廳日次,而宗廟冬享大祭齋戒相〈値〉,不得來會云矣,敢達。令曰,知道。
令于李嘉愚曰,禮房承旨馳詣宗廟·景慕宮,奉審摘奸以來。
令于徐耕輔曰,閣臣入對。
李若愚達曰,校理李是遠有時急稟達事,來詣閤外請對矣。令曰,今日乃致齋之日也,爾其退去。
李紀淵啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,金龍見落點。
令于李嘉愚曰,發遣吏郞,諸執事淸齋與否,摘奸以來。
李嘉愚,以奎章言啓曰,新除授待敎金英淳敎旨安寶次,濬哲之寶請出之意,敢啓。傳曰,知道。
李紀淵,以吏曹言達曰,社稷署令李佑伯,成均館典籍李羽采等呈狀內矣身素患痰癖之症,當此換節之時,挾感添劇,時月之內,萬無起動供職之望云,身病俱如是,則有難强令察任,竝改差,何如?令曰,依。
李若愚,以都摠府言達曰,副摠管尹命烈以永寧殿冬享大祭終獻官祭物看品事,晝仕出去之意,敢達。令曰,知道。
徐耕輔,以戶曹言達曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則追慕洞碑閣·淨業院碑閣,俱無頉處,文昭殿碑閣雨漏三庫,蠶壇碑閣東邊紅箭門腐傷,流霞亭雨漏五庫,養正齋雨漏四庫,分付各該司,使之卽速修改之意,敢達。令曰,知道。
又以戶曹言達曰,臣宗薰與正郞臣鄭淵始,進詣慶熙宮差備內,達下手本中有頉處及內各司有頉處,眼同看審,則不無間間修補處,而節候差晩,土功爲難,待明春漸次始役之意,敢達。令曰,知道。
又以戶曹言達曰,訓鍊院慕華館,依定式發遣本曹郞廳摘奸,則姑無頉處之意,敢達。令曰,知道。
李若愚,以備邊司言達曰,卽見黃海監司沈能岳災實分等狀達,則新溪等八邑置之尤甚,瑞興十三邑置之之次,延安二邑置之稍實,仍以爲,事目災六百結外,不足畓災二千九百十結一負九束,綿田災一千四十二結六十八負一束,特許加劃,後錄諸條,竝請令廟堂稟令,分付矣。其一,還穀中小米及粟·豆·太,毋論尤甚·之次邑,以相當穀準折代捧,待明秋還作本色事也。其一,延安等五邑辛未停退還餉全數仍停事也。其一,各軍門各衙門保米太尤甚各邑每名二兩式,代錢收納事也。其一,延安·白川,癸亥·甲子停退軍錢米布,依前仍停事也。其一,延安等五邑所在均廳免稅米太,依已例以詳定價執錢上納事也。其一,各官房各司火田令各該邑從實執卜事也。其一,金川所在城餉捧留邑倉,待明秋還納山城事也。其一,江都所送選武木,無論三等邑,使之依例純錢事也。其一,本營牙兵入防停止事也。其一,尤甚邑勿定配所事也。其一,推奴徵債防塞事也。本道穡事,夏秋雖經風水之災,沿峽終得桑楡之收,以三等區別,則縱有災實之不同,統一路言之,則要非全荒之儉歲,分等依狀請施行。畓災之殆近三千請劃,非但近例甚罕,事勢亦難準許,至於綿災,民情雖甚可念,所請有欠稱停,元劃外畓災二千結,綿田災七百結,特爲加劃,新還之準折代捧,停退之全數仍停,法意則有難輕許,民勢則末由督俸,其餘選武木之純錢代捧,保米太之代錢收納,軍錢米布之依前仍停,山城餉穀之捧留邑倉,免稅之詳定執錢,火田之從實執卜,辛未停退之全數仍停,本營牙兵之入防停止,尤甚邑勿定配所,推奴徵債防塞,竝依狀請施行,何如?令曰,依
又以備邊司言達曰,卽見咸鏡監司金啓河分等狀達,則安邊等七邑,置之尤甚,德原等十五邑置之之次,定平等三邑,置之稍實,後錄諸條,竝請令廟堂稟令,分付矣。其一,新還尤甚邑折半,之次邑三分一,以相當穀準折代捧,待明秋還作本色事也。其一,三·甲等邑及六鎭所在,丙寅以後各年未捧,癸酉·甲戌停退條,竝仍停事也。其一,茂山·甲山排捧條仍停事也。其一,明川以南進捧吏停止事也。其一,尤甚邑勿定配所事也。其一,推奴徵債防塞事也。三等區別,依狀請施行,北農全靠田種,雨水旣甚爲災,各穀成就之不均,可以遙度,還穀之本色準納,其勢必難,尤甚邑折半,之次邑三分一,以相當穀特許準折代捧,至於各年未捧條及排捧之皆請仍停,歉歲民情,在所當念,竝與進捧吏之權免,尤甚邑之勿配,推徵防塞而一體許施,何如?令曰,依。
又以兵曹言達曰,來十月初二日宗廟·永寧殿冬享大祭時,守門當爲塡差,而本曹郞廳·都摠府郞廳·五衛將,除入直,排擬苟艱,依定式軍門將官,代差以入之意,敢達。令曰,知道。
又以兵曹言達曰,今九月各廳堂下武臣朔試射,臣曹連因有故,不得爲之之意,敢達。令曰,知道。
又以兵曹言啓曰,禁軍習陣當爲設行,而本曹連因有故,不得爲之之意,敢啓。傳曰,知道。
又以訓鍊都監言達曰,本局分授都城肅靖門西邊第四城廊近處體城七間許頹圮處,今已畢築之意,敢達。令曰,知道。
又以御營廳言啓曰,本廳字內惠化門北邊第四城廊近處體城三間許頹圮處,今已畢築矣。把守軍兵,依例撤罷之意,敢啓。傳曰,知道。
又以御營廳言達曰,本廳字內惠化門北邊第四城廊近處體城三間許頹圮處,今已畢築矣。女墻仍爲始役,而興仁門北邊第二城廊近處體城二間許頹圮處,來十月初一日爲始,改築之意,敢達。令曰,知道。
又以濬川司言達曰,本司都廳訓鍊都監千摠安光贊改差,代以禁衛營千摠沈有祖差下,使之察任,何如?令曰,依。
丁亥九月三十日申時,王世子座小酉齋。閣臣入對時,行左承旨徐耕輔,假注書李殷相,記事官金大根·洪在喆,原任提學朴宗薰,直提學金鏴,檢校待敎徐憙淳,以次進伏訖。宗薰等進前奏曰,日氣陰冷,睿體,何如?令曰,一樣矣。令曰,日省錄何以爲之乎?宗薰曰,凡例難以成出,故尙未爲之矣。令曰,入一空張則可爲之乎?宗薰曰,如是恐好,而亦難統一矣。令曰,儀軌何以爲之乎?宗薰曰,近因事煩,與前禮曹判書臣趙鐘永,未及會同,而與設都監有異,故各該司文書,姑未鳩聚矣。儀軌成出後,若使劣匠印出,則或有不精之慮,自內閣印出之恐好矣。令曰,唯。令曰,圖式何以爲之乎?宗薰曰,從速爲之矣。令閣臣先退,宗薰等先退,又令退,承史以次退出。
上在昌德宮。常參·經筵,以代理停。
齋宿後,內閣·政院·藥房·春坊口傳問安。答曰,知道。王世子詣宗廟入齋室後,口傳問安。答曰,知道。奉審行禮後,口傳問安。答曰,知道。省器後,口傳問安。答曰,知道。塡祝後,口傳問安。答曰,知道。祭物看品後,口傳問安。答曰,知道。
李嘉愚達曰,明日常參,取稟。令曰,停。
李若愚啓曰,來初五日朝參日次矣,敢稟。傳曰,停。
李鍾英達曰,大司憲宋穉圭,掌令申溥·金龍見在外,執義姜俊欽,持平李鐸遠差祭,持平一員未差,監察茶時之意,敢達。令曰,知道。
李紀淵達曰,刑曹判書金敎根除拜後過三日不爲出肅,依定式推考警責,仍卽牌招察任,何如?令曰,依。
令于李若愚曰,陪衛軍兵毛具,從便爲之。
令于李若愚曰,當該春坊,從重推考,當該司僕寺官員,事過後,令該府拿問處之。
李若愚達曰,校理李是遠雖伏承齋日退去之令,衷情轉激,按住不得,玆敢冒萬死求對矣。令曰,齋日也,斯速退去。
又達曰,校理李是遠雖伏承斯速退去之令,懲討時急,忠憤轉激,冒萬死更爲求對矣。令曰,爾則遞差。
李嘉愚啓曰,應敎·副應敎前望未下,校理李淵祥就理,副校理朴升鉉·金羽根,修撰沈鈁·尹心圭,副修撰鄭東煥在外,李景在內閣進,校理一員未差,玉堂上下番俱空,事甚未安。未差之代,政官牌招開政差出,何如?傳曰,前望單子入于小朝。
又以奎章閣言達曰,景慕宮望廟樓今朔奉審,無頉之意,敢達。令曰,知道。
吏曹,典禮講考講一所試官趙萬協·吳致淳,二所試官洪龜燮·李冕植。
李嘉愚,以成均館知成均館事意達曰,本館入直久任郞廳外,他郞不得入直,若有代員替直之事,則草記代直事,曾有定式矣。司成趙萬協,直講洪龜燮,典籍沈能恕俱爲差祭,時無入直之員,以他郞官姑爲代直,何如?令曰,依。
李若愚,以都摠府言達曰,今日入直內三廳武兼禁軍及軍兵等,當爲中日習射技,而宗廟冬享大祭齋戒相値,不得設行之意,敢達。令曰,知道。
又以訓鍊都監言啓曰,本局分授都城肅靖門西邊第四城廊近處體城七間許頹圮處,今已畢築,女墻仍爲始役,把守將卒撤罪之意,敢啓。傳曰,知道。
丁亥十月初一日卯時,王世子詣宗廟。冬享大祭攝行動輿入對時,行都承旨李紀淵,行左承旨徐耕輔,右承旨李嘉愚,左副承旨李若愚,假注書李殷相,記事官李根友·洪在喆,原任提學朴宗薰,直提學金鏴,檢校待敎徐憙淳以次陪立。時至,王世子具遠遊冠·絳紗袍,乘輿出摛文院門外,藥房提調趙萬永,副提調李紀淵進前奏曰,日寒甚緊,侵早勞動,睿體,何如?令曰,一樣矣。紀淵曰,塡祝或有申時親行之例,夏享大祭時,則省牲後仍爲親行矣。今番則何以爲之乎?令曰,申時爲之。仍由敦化東挾門出,降輿乘輦,進發至宗廟大門外,降輦乘輿,由西挾門至降輿所,王世子降輿入齋室,少頃,展拜時至,王世子改具冕服,詣望廟禮位西向立,贊儀唱行禮,王世子行四拜禮,仍詣廟內第一室奉審,次詣各室,奉審如上儀訖,相禮前引詣省器位視滌濯,執事者以次擧羃告潔,王世子仍詣永寧殿,行望殿禮,殿內奉審,省器如上儀訖,入幕次,少頃,王世子改具遠遊冠·絳紗袍,仍詣省牲位南向立,禮儀使趙鐘水贊請省牲,掌牲令率其牢屬北向跪,擧手曰,腯。諸大祝各巡牲一帀,西向擧手曰,充。俱還省牲訖,禮儀使引王世子還齋室親押。時至,王世子改具冕服以出,仍詣宗廟月臺褥位,西向立,相禮贊請跪搢圭,王世子跪搢圭,香室官捧香祝,跪授嘉愚·嘉愚傳捧東向跪進,王世子親押訖,嘉愚以次跪受,以授廟司,入安於各室神位前訖,還入齋室。令曰,陳設後當奉審矣。該房知悉。出令旨陳設後,王世子改具冕服,仍詣廟內第一室奉審陳設,次詣各室奉審如上儀,詣第十五室,奉審諭書訖,還詣饌幔,奉審一室薦俎,仍令禮房承旨奉審。嘉愚奉審。王世子仍詣永寧殿,奉審陳設,仍詣饌幔奉審訖,還入齋室。諸臣以次輪回詣閤。
上在昌德宮。常參·經筵,以代理停。
世子宮,內閣·政院·藥房·春坊·朝廷二品以上·六曹堂上經宿口傳問安。答曰,知道。大祭罷後口傳問安。答曰,知道。還內後,內閣·政院·藥房·春坊口傳問安。答曰,知道。
李嘉愚達曰,明日常參,取稟。令曰,停。
李鍾英達曰,大司憲宋穉圭,掌令申溥·金龍見在外,執義姜浚欽,持平李鐸遠未肅拜,一員未差,監察茶時之意,敢達。令曰,知道。
以司僕寺主簿吳羽常拿處徽旨,令于李若愚曰,分揀。
校理前望單子入之,李趾秀代點。
李嘉愚達曰,卽者檢閱洪在喆以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
李若愚達曰,義禁府都事來言,今日動輿時,輿側鳴錚罪人徐有坤等五人,移送秋曹云矣,敢達。令曰,知道。
李嘉愚,以忠勳府言達曰,本府書寫忠義衛鄭漢喆瓜滿代,嫡長忠義衛邊達秀差下,依例假郞廳稱號,何如?令曰,依。
李若愚,以兵曹言達曰,五衛將李敏德除授在外,過限未上來,慶熙宮衛將金鎭明,文臣兼宣傳官洪遠謨俱以病難供職,呈狀乞遞,竝改差,守門將金樂洪替直之際,擧措極爲駭妄,汰去,何如?令曰,依。
弼善李趾秀書曰,伏以臣之鄕廬遠在沃川,臣父今年八十有三矣。卽於享班纔罷之後,忽接家僮急報之書,臣之老父,宿病沈淹之中,又添感冒,症勢危劇,轉側須人,篤老重病,萬無支吾之勢云。臣自聞此報,方寸煎灼,罔知攸措。情急歸護,鳴不擇聲,忙陳短章,徑尋鄕路,情私雖云悶隘,分義極涉悚蹙。伏乞离明,俯賜諒察,亟遞臣所帶之職,仍治臣擅行之罪,千萬幸甚,臣無任云云。覽書具悉。爾其勿辭,救護父病。
檢閱洪在喆書曰,伏以,臣母素抱貞疾,祟在風熱,每當節換,寧日恒少,而顧臣直次有重,未敢言私矣。卽接家信,則近因猝寒,重添外感,形證陡劇,委頓床笫,臣自聞此報,方寸煎灼,按住不得,忙陳短章,徑出禁扃。伏乞离明,俯垂諒察,亟遞臣見帶之職,以便救護,仍勘臣擅離之罪,以肅朝綱,不勝幸甚,臣無任云云。覽書具悉。爾其勿辭,救護母病。
丁亥十月初二日子時,王世子詣宗廟。冬享大祭攝行祭入對時,行都承旨李紀淵,行左承旨徐耕輔,右承旨李嘉愚,左副承旨李若愚,假注書李殷相,記事官李根友·洪在喆,原任提學朴宗薰,直提學金鏴,檢校待敎徐憙淳以次陪立。時至,王世子具冕旒冠·黲袍·玉帶·赤舄以出,禮儀使趙鐘永引王世子至東門外,贊請執圭,宮官進圭,王世子執圭,入就位西向立,執禮請行事,禮儀使贊請行事,軒架作,保太平之樂,保太平之舞,作樂八成,執禮請四拜,禮儀使贊請鞠躬四拜興平身,王世子行四拜,樂九成,執禮請行晨祼禮,禮儀使引王世子詣盥洗位,贊請搢圭,王世子搢圭,盥手訖,禮儀使贊請執圭,王世子執圭,禮儀使引王世子陞自阼階,詣第一室尊所西向立,登歌作,保太平之樂,保平之舞作,執尊擧羃,瓚爵官酌鬱鬯,禮儀使引王世子詣神位前北向立,贊請跪搢圭,王世子跪搢圭,紀淵奉香,若愚奉爐,王世子三上香,禮儀使贊請執瓚灌地,進幣瓚爵官趙萬永捧瓚跪進,王世子執瓚灌地,以瓚授奠幣瓚爵官李寅泰,禮儀使贊請執幣獻幣,萬永奉幣跪進,王世子執幣授寅泰·寅泰受幣奠于案,禮儀使贊請執圭,俯伏興平身,王世子執圭俯伏興平身,次詣各室上香,灌鬯奠幣如上儀,登歌止,禮儀使引王世子降復位,執禮請進饌,軒架作豐安之樂,諸祝史撤毛血盤,授齋郞而出,典祀官引饌入自正門,捧俎官等各捧牲匣,薦俎官捧奠于各室,執禮請行初獻禮,禮儀使引王世子詣第一室尊所西向立,萬永酌醴齊訖,禮儀使引王世子詣神位前,跪搢圭,禮儀使贊請執爵獻爵,萬永捧爵跪進,王世子執爵授寅泰,奠于神位前,王世子執圭,俯伏興少退跪,樂止,大祝進東向跪,讀祝文訖,王世子俯伏興平身,次詣各室,酌獻讀祝竝如上儀,禮儀使引王世子降復位,保太平之舞退,定太平之舞進,執禮請行亞獻禮,亞獻官金賢根行亞獻禮如儀訖,執禮請行終獻禮,終獻官金履喬行終獻禮如儀訖,執禮請飮福,禮儀使引王世子詣飮福位,跪搢圭,禮儀使贊請受爵,萬永奉爵跪進,王世子受爵飮訖,萬永受爵授大祝,復於玷,禮儀使贊請受俎,薦俎官朴宗薰奉俎跪進,王世子受俎以授宗薰,出授司饔院官訖,王世子俯伏興平身降復位,禮儀使贊請四拜,王世子行四拜禮,仍詣望燎位,望燎訖,禮儀使贊請禮畢,引王世子還入齋室。少頃,相禮跪贊請外備,王世子改具遠遊冠·絳紗袍,乘輿至大門外,降輿乘輦,進發至敦化東挾門外,降輦乘輿,由進善門·肅章門·貳極門,至重華門外,紀淵曰,徽旨請出之際,中官不卽待令,所當重勘,而本院請推之外,無他可施之罰,何以爲之乎?令曰,拿處,可也。出擧條仍由重華門還內,諸臣以次退出。
上在昌德宮。常參·經筵,以代理停。
自午時至人定,灑雨下雨,測雨器水深三分。
自人定至初四日開東,灑雨下雨,測雨器水深四分。
大殿·中宮殿·世子宮,內閣·政院翌日口傳問安。答曰,知道。世子嬪宮,口傳問安。答曰,知悉。世子宮,朝廷二品以上·六曹堂上單子問安。答曰,知道。
藥房提調趙萬永,副提調李紀淵達曰,伏未審日間,大殿聖體,若何?中宮殿氣候,若何?移次齋宿,廟享禮成,連日勞動之餘,睿體,何如?臣等不任區區伏慮,敢來問安。答曰,知道。大殿聖體安寧,中宮殿玉度安寧矣。
李嘉愚達曰,明日常參,取稟。令曰,停。
李鍾英達曰,大司憲宋穉圭,掌令申溥·金龍見在外,執義姜浚欽,持平李鐸遠未肅拜,持平一員未差,監察茶時之意,敢達。令曰,知道。
李若愚啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐耕輔達曰,臣耕輔以同義禁,今日本府坐起進去,下直之意,敢達。令曰,知道。
李嘉愚達曰,假注書權馦身病猝重,勢難察任,今姑改差,何如?令曰,依。
權馦改差,代以金權爲假注書。
李嘉愚達曰,卽者司書李根友以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
令于李嘉愚曰,弼善未差之代,旣承下敎,前望單子入之。
李嘉愚,以侍講院言達曰,司書李根友以其親病,纔已陳書徑出矣。下番闕直,事甚未安。兼說書洪在喆受由,兼司書張敎根,說書金大根,竝卽牌招,以爲推移入直之地,何如?令曰,兼弼善·司書·兼司書·說書·兼說書竝許遞,旣承下敎,前望單子入之。
春坊前望單子入之,弼善洪晩燮,司書李寅弼,說書李寅皐,兼說書金英淳代點,兼弼善朴容壽,兼司書李根友添書代點。
以公忠監司徐俊輔狀達,贊善宋穉圭賜給大鹿皮萬無祗受之望事,令于李嘉愚曰,卿其更使地方官傳賜,仍諭安心領受之意,可也。
以公忠監司徐俊輔狀達,贊善宋穉圭賜給鹿皮萬無祗受之望事,令于李嘉愚曰,卿其更使地方官傳賜,仍諭安心領受,以爲大慶共喜之意,可也。
以公忠監司徐俊輔狀達,贊善宋穉圭賜給大鹿皮萬無祗受之望事,令于李嘉愚曰,卿其更使地方官傳賜,仍諭安心領受之意,可也。
以慶尙監司鄭基善狀達,幽谷察訪申用淵身死事,令于李嘉愚曰,令該曹口傳差出,催促下送。
李嘉愚,以奎章閣言啓曰,待敎金英淳書答已下,卽爲牌招入直,何如?傳曰,允。
吏曹參議李寅泰書曰,伏以臣伏奉除旨,以臣爲吏曹參議者,臣誠惝惶震越,莫知攸措。臣本庸愚疎闇,最居人下,而厚蒙聖朝拂拭之恩,其所踐歷,已踰涯分,亦嘗忝叨宮僚,昵侍离筵,臣之長短,竊庶幾睿鑑之所照燭矣。十數年來,歷試外內,無一報效,閒司漫職,猶恐僨誤,今此天官之任,尤豈夢寐之所到哉?是職也爲六部之首,極三品之選,激揚進退,雖曰仰成於長官參聞政注,權衡人物,亦資佐貳,其爲職任之綦重,地望之淸峻,不可以人人而冒據也明矣。臣不但人器之萬萬不稱,疎拙之性,罕與人接,朝士大夫之資閥臧否,亦多茫昧,以何鑑識,忝冒於通塞之地,協贊我邸下淸明之治哉?恬若倘來,晏然冒膺,則一身顚沛,固不足恤,而其於玷名器累朝政,何哉?左右思量,承膺無路,召牌嚴臨,連犯違傲,時値齋日,陳懇路阻,益切悚蹙,無地自容,繼有違牌勿呼望之令,怵畏義分,雖不得不張皇出肅,仍因蹲冒,有壞廉防,玆敢瀝陳肝膈,冒死呼籲。伏乞离明,俯垂鑑察,特許鐫改,以重公器,以安微分焉,臣無任云云。覽書具悉。爾其勿辭察職。
兵曹參知崔命顯書曰,伏以臣父方在鄕廬矣,卽接書信,則當此寒節之交,素患痰癖之祟,比前添倍,而轉生別症,病情危篤,氣力綿綴,倍道專人,促臣來護臣久曠定省,一念恒鬱,及聞此報,方寸靡定,玆敢忙陳短章,徑尋鄕路。伏乞离明,俯賜諒察,亟遞臣見帶之職,仍治臣擅離之罪,以肅朝綱,臣無任云云。覽書具悉。所請依施。
司書李根友書曰,伏以,臣卽接家信,則臣之老母,素患風痺之症,近添寒感,一倍危劇,委頓床笫,寢食俱廢,急報踵至,神心飛越,玆敢忙陳短章,徑出禁扃。伏乞睿慈,亟遞臣所帶之職,仍治臣擅離之罪,以肅朝綱,以安賤分焉,臣無任云云。覽書具悉。爾其勿辭,救護親病。
待敎金英淳書曰,伏以臣之庸愚,猥竊科第,唱名數年之內,偏荷拂拭之澤,春坊之添書特除,翰苑之照例許解,叨歷則罔非僥濫,恩念則隨處曲軫,居常感鏤,繼以悚惕,不意玆者,內閣新除,又出於前望點下,臣誠惝怳,不知离明何取乎臣,而至有此誤恩也。夫我先朝之設閣置官,其義豈徒然哉?奉謨訓而尊丌,儲材彦而需時,地分則至邇密也,貫銜則極淸峻也。如古之龍圖·天章·文淵·華蓋,皆極一代之選,而號稱學士,其必風度足以儀式朝端,文詞足以賁飾皇猷,然後始可無愧於遴選,而稱塞其號名,乃如臣者,菲才薄質,善病而失學,將以貌取乎,則拙陋而不颺,謂以學進也,則空謏而無聞,左右摸擬,一無攸當,設閣于今五十餘年,蓋未聞有如是苟簡而處是職者也。由是之故,臣之始願,未嘗及此,人亦未嘗以此期臣,而乃邸下擧而授之,不少留難,臣何足言?有辱名器,況臣父之於本閣,已經提學,臣又復廁,則父子一時,竝列閣聯,爲世所艶,榮耀無比,感戴寵私,誠無涯極,而反顧內省,自揣分量,則惟忝墜之是愧,尤滿盈之爲懼而已。臣何敢視若固有,晏然爲冒膺之計哉?牙牌體重,雖不得不卽出祗肅,隨參駿奔,而歷日思惟,惶懼冞深,玆敢略暴情實,仰瀆聰聽。伏乞睿慈,諒臣言之非出例讓,念是職之不可濫授,亟令鐫改,臣新除閣銜,以安私分,以重公器,幸甚,臣無任云云。覽書具悉。爾其勿辭察職。
上在昌德宮。常參·經筵,以代理停。
李若愚達曰,明日常參,取稟。令曰,停。
李道在達曰,大司憲宋穉圭,掌令申溥·金龍見在外,執義姜浚欽,持平李鐸遠未肅拜,持平一員未差,監察茶時之意,敢達。令曰,知道。
令于李若愚曰,都承旨·左承旨竝許遞,旣承下敎,前望單子入之。
承旨前望單子入之,趙寅永·洪彦謨代點。
李若愚達曰,新除授右承旨趙寅永,同副承旨洪彦謨,竝卽牌招,何如?令曰,依。
金權有頉,代以李學曾爲假注書。
李若愚,以侍講院言達曰,下番連日闕直,事甚未安。新除授司書李寅弼在外,兼司書李根友陳書受由,兼說書金英淳內閣直,說書李寅皐,卽爲牌招入直,何如?令曰,依。輔德·司書許遞,旣承下敎,前望單子入之。
春坊前望單子入之,司書兪章煥代點,輔德徐左輔添書代點。
令于李若愚曰,禮曹判書·參議竝許遞,旣承下敎,前望單子入之。
禮曹堂上前望單子入之,判書李止淵添書代點,參議金正喜代點。
李若愚達曰,摠戎使朴周壽時無職名,令該曹口傳付軍職,何如?令曰,依。
李若愚,以侍講院言達曰,兼司書李根友時無職名,令該曹口傳付軍職,何如?令曰,依。
兵曹口傳政事,大護軍朴周壽,副司果李根友以上竝單付。
傳于李若愚曰,吏兵批歲抄點下者,依例捧傳旨。
令于李若愚曰,九日製給分人,竝赴於今番大科會試。
吏曹口傳政事,以魏文喆爲幽谷察訪。
義禁府申目,典祀官兼大祝副司果洪羲弼·金大坤·柳致睦,校理李淵祥,贊者典簿李輝永等原情云云。徽旨內辭緣,泛稱遲晩,所當請刑是白乎矣,洪羲弼·金大坤·柳致睦·李淵祥等段,曾經侍從,勿爲請刑,載在大典通編,竝只議處,李輝永段,刑推得情,何如?判付達,依準爲旀,李輝永段,除刑推議處爲良如敎。又申目,泰安兼任瑞山郡守李彙寧,務安前縣監朴宗休等原情云云。徽旨內辭緣,泛稱遲晩,李彙寧段,刑推得情,朴宗休段,所當請刑是白乎矣,曾經侍從勿爲請刑,載在大典通編,護處,何如?判付達,依準爲旀,李彙寧段,除刑推議處爲良如敎。又申目,中官金夢說原情云云。徽旨內辭緣,泛稱遲晩,所當請刑是白乎矣,長番內官勿爲請刑,載在大典通編,議處,何如?判付達,依準。
李若愚達曰,卽者義禁府都事來言,時囚罪人宋彦民·李孝植·具載哲·洪羲弼·金大坤·柳致睦·李淵祥·李輝永·朴宗休·李彙寧·金夢說等,當爲議處,而判義禁鄭晩錫有身病,次堂例不得擧行云。判義禁卽爲牌招,以爲開坐之地,何如?令曰,依。
又達曰,判義禁鄭晩錫牌不進推考徽旨,今方捧入,而開坐令下之後,如是違牌,事甚未安。更爲牌招,以爲開坐之地,何如?令曰,待明朝更爲牌招。
左承旨李若愚,左副承旨李鍾英等達曰,臣等卽伏見歲抄點下者,有前縣監金宅善敍用之命,臣等相顧愕眙,竊不勝憂嘆之至。噫,彼律名,雖屬薄罷,顧其關係,誠何如也?其父罪犯,方在拿鞫之臺達,則其在嚴懲討重隄防之道,斷不可置之於遇赦蒙放之例。伏乞仰稟大朝,亟寢成命,俾昭王章,俾伸公議焉,惶恐敢達。答曰,已有大朝處分,勿煩,斯速擧行。
李若愚,以都摠府言達曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢達。令曰,知道。
又以禮曹言達曰,卽接宣陵參奉李章五所志,則以爲,族姪故縣監憲述嫡妾俱無子,以其同姓十二寸兄故郡守憲成第二子秉五,欲爲繼後,兩家諸族,相議完定,而憲成夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長李章五所訴旣如此,依定式李憲成第二子秉五,立爲李憲述之後,何如?令曰,依。
又以禮曹言達曰,卽接通津幼學李鼎周所志,則以爲,族弟鼎呂嫡妾俱無子,以其同姓十八寸兄仁澤第二子季曾,欲爲繼後,兩家相議完定,未及禮斜之前,生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文績,明有可據,而不得登聞者,許令該曹論理草記事,曾有筵奏定式,而門長李鼎周所訴旣如此,依定式李仁澤第二子季曾,立爲李鼎呂之後,何如?令曰,依。
上在昌德宮。常參·經筵,以代理停。
藥房都提調李存秀,提調趙萬永,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
趙寅永達曰,明日常參,取稟。令曰,停。
李道在達曰,大司憲宋穉圭,掌令申溥·金龍見在外,執義姜浚欽,持平李鐸遠未肅拜,持平一員未差,監察茶時之意,敢達。令曰,知道。
李鍾英達曰,備邊司郞廳來言,今日賓廳日次,而領議政南公轍,左議政李相璜俱有身病,右議政李存秀無時急稟定事,不得來會云矣,敢達。令曰,知道。
趙寅永達曰,左右史不可不備,檢閱洪在喆由限已過,卽爲牌招入直,何如?令曰,依。
李鍾英達曰,事變假注書李敏衡身病猝重,勢難察任,今姑改差,何如?令曰,依。
李敏衡改差,代以李冀楨爲事變假注書。
左承旨李若愚,左副承旨李鍾英等達曰,臣等俄以金宅善敍用之命,仰稟還收事,敢效繳還之義,及伏奉下答,有斯速擧行之令,臣等愕然失圖,益不勝憂歎之至。噫,彼罪名,雖在薄罷之中,而其父之罪犯深重,懲討莫嚴,則其爲關係果何如也,隄防果何如也?此決非尋常罪罷之科,則遇赦而循例蒙敍,初非可議,玆敢更爲仰籲。伏乞亟稟大朝,還寢成命,俾王章克伸焉,惶恐敢達。答曰,已諭前批,勿煩,斯速擧行。
李鍾英,以備邊司言達曰,卽見公忠監司徐俊輔災實分等狀達,則公州等十五邑置之尤甚,洪州等十五邑置之之次,忠州等二十五邑鎭置之稍實,事目災八百結外,各樣不足災一萬五千七百四十八結八十七負九束,特許加劃,後錄諸條,竝請令廟堂稟令,分付矣。其一,新還餉尤甚邑尤甚戶限折半,尤甚邑之次戶·之次邑尤甚戶限三分一停退事也。其一,三軍門保米,樂工保米,守摠兩營牙兵收米,尤甚邑純錢,之次邑折半代捧事也。其一,丙戌停退還餉,尤甚之次邑,全數仍停事也。其一,各年停退舊還餉及軍米布錢,三等邑竝許仍停事也。其一,戊子式戶籍及沿海各邑漁鹽船點檢案,尤甚邑限明秋退行事也。其一,各郡都案式年磨勘三等邑,限明秋退行事也。其一,軍保歲抄磨勘,勿爲定限,以春夏間所得閑丁,流伊充定,各鎭歲末成冊一體退限事也。其一,沿海各邑鎭戰龜防兵船改造改槊當限者,尤甚之次邑,待明秋擧行事也。其一,安興餉米之散在各邑者,姑許仍置事也。其一,牙山貢津倉所屬邑大同追後裝載事也。其一,尤甚之次邑勿定配所事也。其一,推奴徵債防塞事也。分等依狀請施行,本道穡事,災實相錯,濱海沿江之處,雖被沈墊,依山近峽之地,不甚受災,霜候從又差退,晩移賴以食實,優可爲穴農,未可曰全歉,而所請災結,參較近例,終欠稱停,事目外一萬二千七百四十八結零,特爲加劃,使之均俵,還餉之遇歉請停,非無其例,而似此之歲,新還輒皆議到,則年復年停之又停,果無異債上加債,雖似爲目前紓急,適足爲來後厲民,停退一款,置之,至於保米請,代以若軍食之重,不可遽許,而本色準納,其勢亦難,各軍門及樂工保米,尤甚邑折半,之次邑三分一,以錢代捧,昨年停退,便是新還,則固當準數責納,而災邑事勢,不可不念,尤甚邑特許仍停,之次邑則只有文義一邑,數亦無多,使之準捧,各年舊還之連年仍停,揆以糴法,誠極可悶。況災處雖災,熟處偏熟,則不可以若而邑之失稔,竝與稍優處而仍停,昨年停退所無處最近一年條,之次邑三分一,稍實邑折半收捧,軍錢米布則有難竝督,特許仍停,式年戶籍及船案軍案之退明秋磨勘,亦爲許施,而每當退勘之際,易售再斂之奸,前此多有入聞之事,此則另加察飭,俾有實效,軍保歲抄之勿爲定限,各鎭成冊之退限磨勘,限滿船隻之明秋修葺,安興餉米之仍置各邑,貢倉屬邑之大同追載,推奴徵債限明秋防塞,竝依狀辭許施,配所只令尤甚邑勿定,何如?令曰,依。
又以備邊司言達曰,卽見水原留守金逌根災實狀達,則備陳本府農形災損之狀,仍以爲事目災三十結外,不足災五百六十二結六十三負四束,特許加劃,推奴徵債限明秋防塞事,請令廟堂稟令,分付矣。本府以濱海善歉之地,兼今夏雨水之災,各穀未免失稔,民情果所當念,且守臣所請,參以近例,旣甚精約,災結準數許劃,推奴徵債之限明秋防塞,亦爲許施,何如?令曰,依。
令于李道在曰,當該帥臣從重推考。
檢閱洪在喆書曰,伏以臣猥陳請急之章,獲蒙給暇之恩,歸護母病,粗伸情私,仰感俯幸,歷日冞切,由式有限,召牌嚴臨,固當疾趨,何敢更煩,而第臣母病,有添無減,見今形證,萬無離捨就直之望,玆不得不冒悚呼籲於睿慈之下。伏乞特賜曲諒,遞臣見職,仍治臣瀆撓之罪,以安微分焉。臣無任云云。覽書具悉。爾其勿辭,加護親病。
上在昌德宮。常參·經筵,以代理停。
趙寅永達曰,明日常參,取稟。令曰,停。
李道在達曰,大司憲宋穉圭,掌令申溥·金龍見在外,執義姜浚欽,持平李鐸遠未肅拜,持平一員未差,監察茶時之意,敢達。令曰,知道。
李鍾英啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
左承旨李若愚,右承旨趙寅永,左副承旨李鍾英,右副承旨李道在,同副承旨洪彦謨等達曰,臣等於金宅善敍用事,再瀆睿聽,兪音尙邈,荐承斯速擧行之令,臣等相對憂嘆,繼以抑鬱。此若有一分可以奉承者,則何敢屢煩而不知止,敢自歸於沮格命令之科哉?莫嚴者懲討也,莫重者隄防也。臣等職忝惟允,目見過中之擧,將至於懲討弛隄防壞,而不思所以匡救乎?玆敢冒死更籲,伏乞亟稟大朝,還寢成命焉,惶恐敢達。令曰,連次煩辭,如是過耶?勿煩,卽速擧行。
趙寅永達曰,明日生進放榜,兩司侍臣當爲進參,而憲府則大司憲宋穉圭,掌令申溥·金龍見在外,執義姜浚欽,持平李鐸遠書答未下,持平一員前望未下,諫院則大司諫姜泰重,司諫高時臣在外,獻納·正言二員前望未下,無進參之員,何以爲之?敢稟。令曰,大司諫·執義·司諫·持平·掌令竝許遞,旣承下敎,前望單子入之。
臺諫前望單子入之,掌令朴宗璜,正言鄭元善代點。
趙寅永達曰,明日放榜,兩司侍臣當〈爲〉進參,新除授掌令朴宗璜,正言鄭元善,竝待開門牌招,何如?令曰,依。
李鍾英,以兵曹言達曰,明日仁政殿生進放榜時,本曹出番堂上一員當爲進參,而參判李瀅夏在外,參議閔鼎秀入直,參知未差,無以備員,參知未差之代,令該曹以在京無故人口傳差出,待下批牌招,以爲進參之地,何如?令曰,依。
吏曹口傳政事,以尹永僖爲兵曹參知。
李鍾英,以兵曹言達曰,明日仁政殿生進放榜時,本曹出番堂上一員當爲進參,而參判李瀅夏在外,參議閔鼎秀入直,新除授參知尹永僖在外未肅拜,無進參之員。參知令政院稟令變通,仍令該曹以在京無故人口傳差出,待下批牌招,以爲進參之地,何如?令曰,竝許遞,以在京無故人,令該曹口傳差出。
兵曹口傳政事,護軍單徐憙淳。
李鍾英,以備邊司言達曰,卽見江原監司鄭元容狀達,則原州·春川兩邑排年未捧條之自癸未爲始,更許五年排捧者,間已年年準捧,見今當捧者,只是今年之一年條,而皆是流亡絶戶,指徵無處者,勢同弩末,收捧無路,原州當捧條折米四百三十二石零,春川當捧條折米六百八十一石零,姑勿督捧,以舊未捧,懸錄於還簿中,以待年豐穀裕之時事,請令廟堂稟令,分付矣。兩邑負逋之至於排捧,而尙未收殺者,揆以糴法,雖極寒心,第念東民之甁罌俱竭,隣族難保,誠如狀辭,在朝家軫恤之政,宜付寧失,且今零數不多,而有傍照之已例,依道臣所請,姑以舊未捧懸錄,待年豐準摠之意,分付,何如?令曰,依。
又以訓鍊都監言達曰,本局別將李謙會身病甚重,勢難察任,改差,何如?令曰,依。
又以禁衛營言達曰,本營字內昭義門南邊頹城改築處女墻,今已畢築之意,敢達。令曰,知道。
刑曹判書金敎根書曰,伏以臣之父母墳山,在於京畿驪州地,而纔經秋潦,莎土崩頹,砌石汰落,寒節已迫,修治爲急。役鉅事重,旣不可替人看檢,亦無以時日了當,第臣見帶之職,乃是詞訟劇地,緣臣私故,以致久曠,則其爲惶悶,尤當如何?玆敢冒入文字,略暴情實。伏乞睿慈,特賜恩諒,亟遞臣職,俾得安意往來,以竣墳役,以伸情事,千萬懇祝。臣無任云云。答曰,覽書具悉。所請依施。
執義姜浚欽書曰,伏以臣之頂踵毛髮,莫非我聖朝賜也。自在先朝,厚被七年作成之化,及至當宁,偏蒙卄載湔拂之恩,自墮坑坎,如赤子之入井,則特垂拯拔之私,橫罹羅網,如窮魚之失水,則輒施呴濡之澤,臣之得有今日,豈臣之所自期哉?天地罔極之恩,非臣隕結所能自效,則赴湯蹈火,義所不辭,第臣於臺端一步,便成三十年鐵限,前後屢承恩除,輒事逡巡,必遞乃已,卽同朝之所共知也。故今番亞憲之除,政値擧國明張之日,而進不得碎首重閽,以伸求對之誠,退不得謄傳故紙,以嚴懲討之義,其所以粗伸忠憤者,不過一張尾附之請,而誠淺辭拙,兪音終靳,古今天下,寧有罪關凶逆,而終不一鞫者乎?神人之憤,去而益切,卽伏見院議之達,有金宅善敍用之命,噫,彼金基厚,以若處地,有若負犯,而一不何問,尙今偃息,刑政之失,孰大於此,而其子宅善,遽蒙收敍之恩,有若無故之人遇赦甄用者然,義理由是而不明,隄防由是而日壞。臣於此,有不勝憂嘆者也。伏願仰稟大朝,收還成命,亟依臺請,以泄輿憤焉。臣無任云云。覽書具悉。已諭於院答矣,爾其勿辭察職。
持平李鐸遠書曰,伏以,臣卽伏覩院議達辭睿答,若曰已有大朝處分,勿煩,斯速擧行,臣奉讀愕眙,竊不勝憂懼之至。噫,彼金基厚之罪犯何如,而尙未鞫覈,輿情久鬱,其子宅善,何可議到於遇赦收敍之例乎?臣恐義理由是而不明,刑政由是而益乖。伏願仰稟大朝,亟寢成命,仍降李肇源等諸罪人拿鞫之令,俾王章伸而亂本拔焉,臣雖不敢以臺臣自處,而事關懲討,不敢不言。仍伏念,臣之虛縻是職,已閱三朔,披瀝陳章,至於三度,前有鐵限,冒膺無路,而伏承睿答,輒下勿煩之旨,臣情窮勢蹙,靡所容措。臺閣之任,何時不綦重,而今當三司求對,懲討嚴急之日,如臣之不得行公者,備員苟充,致使明張大義,自歸玩愒,臣罪至此,萬隕難贖,玆敢不避煩瀆,冒陳血懇。伏乞睿慈,俯察微諒,亟遞臣職,仍治臣逋慢之罪,以肅朝綱焉。臣無任云云。覽書具悉,已諭於院答矣,爾其勿辭察職。
上在昌德宮。常參·經筵,以代理停。
李鍾英啓曰,來十一日朝參日次矣,敢稟。傳曰,停。
趙寅永達曰,明日常參,取稟。令曰,停。
李道在達曰,大司憲宋穉圭,掌令朴宗璜在外,執義·掌令一員,持平二員未差,監察茶時之意,敢達。令曰,知道。
李鍾英啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙寅永達曰,來十一日輪對日次矣,敢稟。令曰,待令。
又達曰,來十一日專經文臣殿講日次矣,敢稟。令曰,爲之。
吏曹口傳政事,以尹羽烈爲兵曹參判,沈能栻爲兵曹參議,朴熙顯爲兵曹參知。
吏曹,兵曹參議單朴熙顯,參知單沈能栻。
李嘉愚啓曰,吏曹郞廳來言,臺諫有闕,政事,取稟。傳曰,前望單子入之,入于小朝受點。
令于李嘉愚曰,使事甚重,飭又施矣,前冬至副使李愚在,蕩滌敍用,仍任。
令于李嘉愚曰,在外禮判許遞,旣承下敎,政官牌招開政。
李嘉愚,以吏曹言達曰,濟用監主簿朴善性受由過限不上來,依例改差,何如?令曰,依。今日政差出。
又以吏曹言達曰,新除授晉州牧使李馨秀呈狀內,矣身素患痰癖之症,當此換節之時,一倍添劇,症形危惡,時日內,萬無起動遠赴之望,卽速入達遞改云。其身病旣如是,則有難强令赴任,罷黜,何如?令曰,依。今日政差出。
洪彦謨,以吏批言啓曰,通禮院左通禮鄭禮容,通禮院相禮金裕憲呈狀內,矣身素患痰癖之症,當此換節之時,一倍添劇,旬月之內,萬無供職之望云。其身病旣如是,則有難强令察任,竝改差,其代今日政擬入之意,敢啓。傳曰,知道。
有政。吏批,判書趙萬永進,參判金鏴,參議李寅泰竝牌不進,同副承旨洪彦謨進。啓曰,晉州牧使今當差出,而本府以營下劇邑,素稱難治,不可不擇差,同道及他道有聲績已準限未準朔守令,竝擬,何如?傳曰,允。以洪起燮爲禮曹判書,李勉昇爲刑曹判書,李愚在爲戶曹參判,任存常爲右尹,安孝述爲奉常正,趙容和爲敦寧都正,趙萬協爲左通禮,李是遠爲相禮,柳宜貞爲社稷令,洪明厚爲濟用主簿,趙啓昇爲監察,洪煥爲典籍,李羲鏞·康文顯·李一亨爲假引儀,李魯俊爲晉州牧使,金瑩爲自如察訪,金鏴爲同義禁,弘文正子單金英淳,兼待敎單金英淳,兼掌令李是遠減下,承文副正字單趙龍來,冬至副使李愚在仍任事承令,故通德洪啓文贈戶參例兼,同知洪聖益考。
兵批,判書南履翼進,參判尹羽烈入直進,參議朴熙顯未肅拜,參知沈能栻未肅拜,左承旨李若愚進。以洪起燮爲知事,徐恭修爲同知,任存常·李瀅夏爲副摠管,柳逢運爲僉知,李謙會爲宣傳官,弼祚殷·李宜直爲五衛將,白致彦爲景福將,金鎭華·林尙彬爲慶熙將,洪百淳爲司禦,權聖履·宋得鼎·李鶴淵爲武兼,韓啓轍爲部將,成燾爲守門將,李仁達爲黃海水使,金景瑗爲東里僉使,金興喆爲金甲島萬戶,金明浩爲蟾津別將,崔俊弼爲保山別將,大護軍金敎根·李止淵,護軍李紀淵·徐耕輔·李瀅夏·李愚在,副護軍姜泰重·趙秉鉉·閔鼎秀·崔命顯·尹永僖·金命淵·李煥輔,副司直姜浚欽·高時臣·申溥·金龍見·李鐸遠·李是遠,副司果李寅弼·李羲贊,副司正金大根。傳于洪彦模曰,知事望筒勿施。
吏批,再政。以洪章燮爲司宰僉正,洪永觀爲司成,成近默爲厚陵令,朴在皞爲監察,裵弘達爲掌苑別提,兼甕津府使單李仁達,故通德任希稷贈吏參例兼,故郡守任瑢贈吏議,以上右尹任存常兩代。
兵批,再政。以金履載爲知事,徐長輔爲同知,沈肇永爲守門將,同知單白致彦,僉知單弼祚殷·李宜直。
洪彦謨達曰,判義禁鄭晩錫書答已下,卽爲牌招,以爲開坐之地,何如?令曰,依。
又達曰,判義禁鄭晩錫牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,待明朝牌招,如有違牌,勿爲呼望。
以吏曹參議李寅泰牌不進罷職令旨,令于洪彦謨曰,只推。
左副承旨李鍾英,同副承旨洪彦謨等達曰,臣等於金宅善敍用事,仰瀆睿聽者,已至於三,而兪音尙靳,責之以連次煩辭,諭之以卽速擧行,臣等相對愕然,益不勝憂嘆之至。噫,彼律名雖屬薄罷,其父罪犯,方在拿鞫之臺達,則豈可置之於循例收敍之科,而不少難愼耶?況今臺章連發,懲討方嚴,尤可見隄防之不可壞,而公議之不可遏也。苟有一分奉承之望,顧何敢連日煩瀆,而不知止哉?玆敢更爲仰籲。伏乞亟稟大朝,還寢成命焉。惶恐敢達。令曰,已諭於前批,更勿煩達,斯速擧行。
李嘉愚,以吏曹言達曰,贈諡忠景公魚漢明延諡,定行於今月十二日廣州地鄕家云矣,敢達。令曰,知道。
李鍾英,以都摠府言達曰,今日入直內三廳武兼禁軍及軍兵等,當爲中日習射技,而生進放榜相値,不得設行之意,敢達。令曰,知道。
又以備邊司言達曰,北道先運襦衣作三十八同零,去核木花二千一百五十八斤零,照數捧上,尺量稱量後,仍爲監封逢授於齎去禁軍處,沿路輸運及本道領給時,各別惕念擧行,俾無尺寸斤兩從中閪失之弊事,別爲措辭關飭之意,敢達。令曰,知道。
又以訓鍊都監言達曰,本局把摠李亨在身病甚重,勢難察任,改差,何如?令曰,依。
判義禁鄭晩錫書曰,伏以臣於日前,冒陳自列之章,冀蒙同罪之勘,及伏承睿批,反紆恩寵,曲加庇覆,止施越捧,匪罪伊榮,臣誠感惶攢祝,雖糜粉隕結,將何以報答其萬一也?然臣之情勢,終有所萬萬窮隘者,臣之見任,尙縻金吾,而金吾時囚,多有與臣同罪,臣是已就囚之諸臣,諸臣卽未就囚之臣也。臣若自諉於已勘,而晏然赴坐,恬如議讞,則是乃臣自議臣之罪而勘臣之律也。私心之恧蹙,公議之嘲訕,已不可勝言,而其於朝家刑政之顚錯,事體之乖戾,何哉?以公以私,決不敢冒當之由,不待臣言之畢,而离明必有所俯燭也。開坐有令,召牌嚴臨,宜不俟駕屨而鐵限難踰,株守莫變,重犯違傲,尤合死罪,玆敢不避煩猥,冒陳情由。伏乞邸下,俯賜矜察,亟削臣金吾之任,毋曠公務,仍治臣瀆擾之罪,以肅朝綱,千萬至祝,臣無任云云。答曰,覽書具悉。卿則已越俸矣。勘律他人,何嫌之有?卽爲擧行。
司書兪章煥書曰,伏以臣與兼輔德臣金元根,有同壻應避之嫌,臣之春秋兼銜,揆以法例,在下當遞。伏乞离明,俯賜鑑諒,特許遞改,以存公格焉。臣無任云云。覽書具悉。書辭下該曹稟處。
上在昌德宮。常參·經筵,以代理停。
趙寅永達曰,明日常參,取稟。令曰,停。
李道在達曰,大司憲宋穉圭,掌令朴宗璜在外,執義·掌令一員,持平二員未差,監察茶時之意,敢達。令曰,知道。
李嘉愚達曰,右副承旨李道在今日不爲仕進,卽爲牌招,何如?令曰,依。
令于趙寅永曰,新恩謝恩當親授,該房知悉。
令于趙寅永曰,新恩入對。
李鍾永達曰,判義禁鄭晩錫特令申飭之下,謂有私義之難安,奉牌闕外,無意承膺,事體所在,誠極未安。推考,何如?令曰,屢次飭令,一向如是者,此何道理乎?卽爲入來。
趙寅永達曰,卽者禮曹郞廳來言,增廣文科覆試試官,明日當爲擬入,而判書洪起燮,參議金正喜在外,只有參判金道喜一人,無以備員擧行云,何以爲之?敢稟。令曰,判書·參議竝許遞,旣承下敎,前望單子入之。
禮曹堂上前望單子入之,判書朴周壽代點,參議鄭知容添書代點。
都承旨李嘉愚,左承旨李若愚,右承旨趙寅永,左副承旨李鍾英,同副承旨洪彦謨等達曰,臣等卽又伏奉達辭下答,兪音邈然,一向靳持,不惟不賜之開納,反乃加之以督責,臣等非不知奉承之爲恭,瀆擾之爲懼,而其於事關懲討,義在匡救,何哉?此所以寧被方命之誅,不敢爲擧行計也,玆又冒死申籲。伏乞邸下,淵然深思,亟稟大朝,還寢成命焉。惶恐敢達。令曰,卽速擧行。
兵曹口傳政事,大護軍洪起燮,副護軍金正喜以上,竝單付。
弘文正字金英淳書曰,伏以臣於日昨,以閣職猥上辭章,而未蒙兪音,牙牌踵臨,蹶趨召,仍復就直,而曾未幾日,春坊·玉署,除旨聯翩,恩渥洊疊,惶感冞深,第臣之見叨待敎·說書與弘文正字,俱有春秋記事官之兼銜,而臣之妻父右議政臣李存秀方在本館監事之任,揆以公格,臣之所帶,在所當遞,玆敢援例陳章。伏乞离明,亟令選部照例遞改,以存公格,不勝幸甚。臣無任云云。覽書具悉。書辭下該曹稟處。
丁亥十月初八日辰時,王世子座涵仁亭。生進謝恩親受入對時,都承旨李嘉愚,左承旨李若愚,右承旨趙寅永,同副承旨洪彦謨,假注書李殷相,記事官李寅皐·成遂默,以次進伏。生員徐堂輔·白禹錫·李彙載·安命玉·盧宗敬·趙錫禹·金震鐸·許僖·鄭敬蓍·鄭龍源·趙然天·金尙鉉·權馹·孫·金悌豐·蔡周郁·李源明·金徵淳·李昌純·黃志任·鄭基徹·金述淵·嚴翼鉉·金文相·金升奎·呂東箕·金永壽·任翊常·林定洙·尹鐸泳·權柙·李昌在·趙基永·李鳳九·張涑·成永曾·金曾鉉·朴廷壽·趙徽林·金昌圭·李集周·李能浩·姜在灒·許·郭振翼·李晩吉·金宗熙·梁允鎭·申聲祿·金膺休·朴文魯·李熙殷·許嶨·金國寶·黃基同·許·趙俊榮·金履馥·李晉會·高錫魯·朴正烈·文象夏·李光順·李錫奎·金台應·金一述·朴吉煥·金鱗壽·韓景履·邊德淵·黃熽·白來晉·林仁奎·宋寅和·金重湖·徐致淳·朴漢民·蔡升永·洪太燮·朴基萬·鄭德俊·尹致京·金性孝·張晦矩·李準·李源實·柳致球·宋在胤·宋元陽·崔鋼·洪敏學·安莘老·韓用休·兪致弘·蔡錫鎭·呂東愚·柳景恒·柳覺文·趙敬恒·金大奎,進士金膺元·洪孝燮·金正銖·柳東植·孫永孝·金漢斗·李啓榮·金錫祜·朴基恒·朴東奎·李兢鉉·李漸五·金尙楨·李守瞻·金再鐸·姜斗鎭·金斗尙·金淵根·權基憲·李鍾允·朴慶善·尹希大·張景載·金陽鳴·沈興祖·宋會仁·盧涍·尹宗燮·鄭學種·趙行鎭·金宗熙·李昆裕·金哲濬·金履夏·嚴益謙·趙基升·白一顯·李浩彬·姜在貞·趙英祿·黃錫春·李能愚·金鼎九·李養中·李廷寶·尹錫泳·金學臣·崔雲永·朴秀民·尹應圭·嚴蓍·崔淵東·申佐模·李冕基·金弘泰·李海禹·趙錫麟·李光翼·李坤植·成載璜·申聲祿·朴孝聞·李義常·李達遠·頓圭獻·鄭孝源·黃在·洪龍燮·金以璜·李鼎翼·都珩魯·宋天欽·趙根和·鄭海宇·李維謙·韓道增·朴師燁·張周煥·吳致秀·金尙默·權邦烈·金來壽·柳禾·姜·高濟川·權益壽·李浚元·宋益謙·尹鐸泳·朴天保·吳相勣·朴膺壽·金奎彩·金起源·金樂雨·張益杰·李庭轍·吳泰璜·白樂源等,以次陪立亭下訖。贊儀唱再拜,儒生等行再拜禮。令曰,今番有先正子孫參榜者乎?寅永曰,李彙載·成載璜·金曾鉉爲之矣。令曰,李彙載·李滉之子孫乎?寅永曰,然矣。令曰,成載璜,翰林之幾寸乎?嘉愚曰,翰林之姪矣。令曰,此外又有幾人乎?寅永曰,故相臣金尙憲子孫,有金徵淳·金淵根,故忠臣高敬命子孫,有高濟川,故忠臣吳斗寅子孫,有吳致秀矣。令曰,竝賜樂,可也。寅永曰,右相之姪李能愚亦參榜矣。令曰,賜樂,可也。寅永曰,金淵根其父參判臣金學淳,方在喪中矣。令曰,置之,可也。令曰,新恩以次進前,各奏職姓名,堂輔等進前各奏職姓名。令曰,誰之子乎?寅永曰,徐有敦之子矣。令曰,誰之弟乎?堂輔曰,幼學臣徐名輔,進士臣徐用輔,幼學臣徐兢輔之弟矣。令曰,年爲幾何?堂輔曰,二十二矣。至膺元,令曰,誰之子乎?寅永曰,金离禧之子矣。令曰,居於何地?膺元曰,居平壤矣。令曰,年爲幾何?膺元曰,十八矣。至孝燮,令曰,年爲幾何?孝燮曰,四十六矣。令曰,誰之子乎?孝燮曰,洪秉珪之子矣。至彙載,令曰,先正幾代孫乎?彙載曰,十代孫矣。至啓榮,令曰,誰之子孫乎?寅永曰,鰲城府院君臣李恒福子孫,而判書臣李錫圭之堂姪矣。至然天,令曰,誰之子乎?寅永曰,參判臣趙晉和之子矣。至兢鉉,令曰,年爲幾何?兢鉉曰,二十一矣。令曰,誰之子乎?寅永曰,李在鴻之子,而前牧使李種祜之孫,兵曹正郞李在鶴之姪矣。至尙鉉,令曰,年爲幾何?尙鉉曰,十七矣。令曰,居於何地?尙鉉曰,居廣州矣。至守膽,令曰,居於何地?守瞻曰,居驪州矣。至淵根,令曰,年爲幾何?淵根曰,三十三矣。至昌純,令曰,誰之子乎?寅永曰,李石求之子矣。令曰,年爲幾何?昌純曰,三十一矣。至基轍,令曰,誰之近族乎?寅永曰,楊州牧使臣鄭基一之四寸矣。至希大,令曰,誰之近族乎?希大曰,安州牧使臣尹聲大爲十寸矣。令曰,尹應大爲幾寸乎?寅永曰,亦爲十寸矣。至景載,令曰,年爲幾何?景載曰,五十九矣。令曰,居於何地?景載曰,居永同矣。至文相,令曰,年爲幾何?文相曰,十九矣。令曰,居於何地?文相曰,居尙州矣。令曰,生於何日?文相曰,五月二十八日矣。至東箕,令曰,呂東植幾寸乎?嘉愚曰,六寸矣。至定洙,令曰,誰之子乎?寅永曰,前承旨臣林東鎭之子矣。至昌在,令曰,年爲幾何?昌在曰,三十一矣。至曾鉉,令曰,居於何地?曾鉉曰,居廣州矣。令曰,先正幾代孫乎?曾鉉曰,九代孫矣。至廷壽,令曰,年爲幾何?廷壽曰,二十二矣。令曰,誰之子乎?寅永曰,參判臣朴宗琦之子矣。至能愚,令曰,年爲幾何?能愚曰,三十三矣。令曰,誰之子乎?寅永曰,故郡守臣李有秀之子矣。至徽林,令曰,年爲幾何?徽林曰,二十矣。令曰,誰之子乎?寅永曰,前永川郡守臣趙濟晩之子,而故重臣趙雲逵之曾孫,故重臣趙宗鉉之從孫矣。至膺休,令曰,居於何地?膺休曰,居長城矣。彦謨曰,先正臣金麟厚之子孫矣。寅永曰,金膺休未及入於賜樂令敎中矣。何以爲之乎?令書令旨曰,生員李彙載·金徵淳·金曾鉉·金膺休,進士李能愚·成載璜·高濟川·吳致秀竝賜樂,賤臣承令頒布,還入伏。至應圭,令曰,年爲幾何?應圭曰,二十八矣。令曰,尹興圭爲幾寸乎?寅永曰,興圭之弟矣。至光翼,令曰,誰之子乎?寅永曰,李兢愚之子,而卽都承旨十寸之子矣。至載璜,令曰,先正幾代孫乎?載璜曰,九代孫矣。至致秀,令曰,忠臣幾代孫乎?致秀曰,五代孫矣。令曰,吳致愚爲幾寸乎?致秀曰,六寸矣。令曰,年爲幾何?致秀曰,三十矣。至濟川,令曰,年爲幾何?濟川曰,二十五矣。令曰,居於何地?濟川曰,居扶安矣。令曰,誰之近族乎?濟川曰,前校理臣高時臣爲十二寸矣。至膺壽,令曰,誰之子乎?膺壽曰,故牧使臣朴宗厚之子矣。至用休,令曰,年爲幾何?用休曰,三十一矣。令曰,誰之子乎?寅永曰,前承旨臣韓耆裕之子矣。令新恩先退,堂輔·膺元等先退,令彙載等使之張樂出去,嘉愚等進曰,臣等以金宅善敍用還寢事,屢徹達辭,兪音尙靳,臣等之悶鬱憂歎,容有其極,今日臣等之請,是豈可已而不已者哉?名登臺達之罪人之子,雖有收敍之命,豈可自下循例擧行乎?鎭日瀆撓,上下相持,徒使國體虧損,王章未伸,我邸下豈不念到於此,而一向持難乎?今適登筵,玆敢齊聲仰籲,亟稟大朝,還寢成命,是臣等區區之望也。令曰,已有大朝處分,斯速擧行。出擧條令退。嘉愚等曰,退去後更以達辭爲之矣。又令退,承史以次退出。
上在昌德宮。常參·經筵,以代理停。
趙寅永達曰,明日常參,取稟。令曰,停。
李道在達曰,大司憲宋穉圭,掌令朴宗璜在外,執義·掌令一員,持平二員未差,監察茶時之意,敢達。令曰,知道。
李鍾英啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙寅永達曰,專經文臣殿講爲之事,命下矣。處所以何處爲之乎?敢稟。令曰,尊德亭爲之。
李嘉愚達曰,戶曹參判李愚在,同義禁金鏴除拜後過三日不爲出肅,竝依定式推考警責,仍卽牌招察任,何如?令曰,依。
李鍾英啓曰,臣鍾英今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考則無頉,仍以傳敎內辭意勞問,則亦皆好在云矣,敢啓。傳曰,知道。
都承旨李嘉愚,左承旨李若愚,右承旨趙寅永,左副承旨李鍾英,右副承旨李道在,同副承旨洪彦謨等達曰,臣等以金宅善事,五度聯達,一未蒙兪,憂懼悶塞,衷情轉激,幸借方寸之地,粗陳弸中之悃,忱誠淺薄,睿聽愈邈,臣等於是乎滿心慙惶,不得不相率而退矣。第其本事,苟或有一分奉承之道,則豈敢若是煩聒,冞增罪戾,而其父拿鞫之請,方張於臺達,其子敍用之命,遽下於歲抄,則得不爲壞了王章,損却國體也哉?玆控前席未畢之懷,更申擧朝共公之論。伏乞亟稟大朝,還寢成命焉。惶恐敢達。答曰,豈不諭於昨日筵中乎?斯速擧行。
洪彦謨達曰,今此文武科覆試監試官,當爲備員受點,而大司憲宋穉圭,掌令朴宗璜,正言鄭元善在外,大司諫·司諫·獻納·正言一員,執義·掌令一員,持平二員,前望未下,何以爲之?敢稟。令曰,山林外臺諫竝許遞,旣承下敎,前望單子入之。
臺諫前望單子入之,大司諫李元八,執義李游夏,持平洪永觀·吳致淳,正言李在鶴·白東奎代點。
李道在達曰,新除授持平吳致淳以前任泰川縣監,方在解由未出中,何以爲之?敢稟。令曰,勿拘。
趙寅永達曰,今此文科覆試試官金箕殷·申緯在外,無以備員受點,令該曹更爲擬入,何如?令曰,依。
又達曰,今此文科覆試監試官大司諫李元八,武科監試官持平洪永觀,正言白東奎在外,無以備員,何以爲之?敢稟。令曰,竝許遞,旣承下敎,前望單子入之。
臺諫前望單子入之,大司諫洪敬謨,持平李憲兢,正言李是遠代點。
洪彦謨達曰,今此文武科覆試監試官,當爲備員受點,而大司憲宋穉圭,持平李憲兢,大司諫洪敬謨在外,正言李是遠家在城外,獻納·掌令二員前望未下,司諫未差,無以備員,何以爲之?敢稟。令曰,山林外,在外臺諫竝許遞,旣承下敎,前望單子入之。
臺諫前望單子入之,大司諫李朝鉉,持平洪晩燮代點。
都承旨李嘉愚,左承旨李若愚,右承旨趙寅永,左副承旨李鍾英,右副承旨李道在,同副承旨洪彦謨等達曰,臣等之筵奏院達,期欲準請者,亶出於嚴懲討重隄防之斷斷血忱,而每奉下答,輒加督敎,是豈臣等所仰望於邸下者哉?臣等辭已竭矣,情亦蹙矣。復何敢更事煩聒,而第伏念,惟允之地,匡救爲重,旣未奉行,仍又循默,則亦非臣等之所敢安也。玆又昧死聯籲。伏乞亟稟大朝,還寢成命,俾無至於上下相持,徒損事體焉。惶恐敢達。令曰,連日煩達,何如是甚乎?爾等竝遞差。
令于洪彦謨曰,向者行幸時,班聯闕參者,使之捧現告,則只有遠人四人及蔭官一人之現告,若有一分紀綱,寧敢如是?不參諸人,余不欲索言,捧現告五人竝放送。
令于洪彦謨曰,金宅善敍用傳旨之尙不捧入,萬萬駭然。守廳承旨罷職,南所衛將,假承旨差下,斯速擧行。
李鍾英,以備邊司言達曰,冬至兼謝恩使期日不遠,正使宋冕載,判中樞府事依例口傳單付下批之意,分付該曹,何如?令曰,依。
兵曹口傳政事,判府事單宋冕載,副護軍單李嘉愚·趙寅永。
趙寅永,以禮曹言達曰,今此慶科增廣文科覆試試官,當爲磨鍊,而堂下無故可擬之人乏少,依近例以堂上官通瀜擬入之意,敢達。令曰,知道。
又以禮曹言達曰,今此慶科增廣別試文科覆試試官,當爲磨鍊,而擬望之人乏少,閣臣·承旨竝擬,何如?令曰,依。
又以禮曹言達曰,卽接四館所牒報,則丁亥九月九日製入格幼學李謙在,生員李遇亨,日次儒生殿講入格進士趙秉憲,以上直赴殿試,九日製入格幼學姜羲永·尹錫泳·尹初善,業儒任鍾常,生員趙行林·崔世麟,幼學尹行斗,以上直赴會試事令下,竝於今番分等許赴事,報來矣。幼學李謙在等三人直赴於今此增廣文科殿試,幼學姜羲永等七人許赴於增廣文科覆試之意,敢達。令曰,知道。
又以禮曹言達曰,大小科陳試人草記許赴事,曾有定式,而癸未九日製入格直赴會試進士金鼎秀,以應頉陳試矣。依例許赴於今此增廣文科覆試之意,敢達。令曰,知道。
又以禮曹言達曰,卽接四館所牒呈,則丙戌九月秋到記殿講入格直赴會試幼學洪仁秀以講經生,兼爲製述,從願許赴事,報來矣。依例許赴於今此增廣文科覆試之意,分付,何如?令曰,依。
李鍾英,以備邊司言達曰,水原句管各道穀見縮條今年耗米一千二百二十五石零,蕩債給代穀六百石,廣州句管關西·湖西穀見縮條丙戌耗三百二十石零,松都句管關西穀今年耗代條二千石,自各該府報請區劃矣。各營支放不足條之從他代劃,已成年例,華城則以湖南加分耗及備局句管各名穀會錄耗中折米劃給,松都則以嶺南加分耗及備局句管各名穀會錄耗中折米劃給,松都則以嶺南加分耗及備局句管各名穀會錄耗中折米劃給,廣州則以湖西加分耗及備局句管各名穀會錄耗中折米劃給,使之取用,何如?令曰,依。
又以備邊司言達曰,卽見京畿監司金鐮災實分等狀達,則尤甚名色不爲擧論,陽川等十八邑置之之次,驪州等十六邑鎭置之稍實,仍以爲事目災六百結外,不足災二千二百二十六結五負六束,特許加劃,後錄諸條,竝請令廟堂稟令,分付矣。今年畿農,始則穰穰有大登之望,晩澇極備,食實頗違所料,摠論一路之畓農,不害爲少康之年,道臣分等,實合稱停,依狀請施行,災結則以昨年均登之歲,猶許二千餘結之災,今此所請,果極精約,事目災外,二千二百二十六結零,特爲準劃。其一,之次邑乙酉停退還餉,竝爲仍停,砥平等八邑新還餉,限折半以相當穀準折代捧,待明秋還作本色事也。乙酉停退條,旣與年久之舊還有異,則揆以法意,固宜準捧,而次邑民力,在所當念,未滿二百石處,一竝準捧,其餘則使之折半收捧,八邑新還之折半代捧,特爲許施。其一,摠廳·平倉所屬九邑移轉米,竝捧留本邑,耗條則代錢輸納事也。移轉米之勿許捧留,曾有帥臣之年前筵稟,固不可遽議移易,而道臣狀請,亦出爲民,則一切防塞,有傷事面,九邑中擇其最尤甚三數邑,使之更爲狀達後稟處,耗條代錢,城餉體重,本無已例,置之。其一,沿海各邑拯米太,竝與今年當納條,而姑許仍停事也。旣有昨年申飭,今不可輕易許施。其一,大興·臨津·長山等餉穀,竝許捧留本邑,而附近之自願輸納者,亦爲許施,耗條則代錢輸納事也。其一,禁·御兩營所管江都留餉米太,依已例以錢代捧,待明秋還作本色事也。其一,各衙門軍布乙酉停退條及辛巳以前各年舊布,無論之次稍實邑,竝全數仍停事也。其一,守·摠兩營壯抄牙兵及各樣軍官等身米,每斗四錢代捧事也。其一,推奴徵債限明秋防塞事也。各處餉穀之捧留本邑與近民之直納耗條之代錢,各衙門軍布之辛巳以前條全數仍停,竝皆許施乙酉條則只許以之次邑折半仍停,禁·御所管江都留餉守摠所納各樣身米,亦令以錢代,俾紓民力,推徵防塞,一體許施,何如?令曰,依。
又以禁衛營言達曰,本營騎士將申錫朋身病猝重,勢難察任,改差,何如?令曰,依。
吏曹申目,粘連達下是白有亦,觀此弘文館正字兼侍講院說書奎章閣待敎金英淳上書,則以爲,臣之見叨待敎說書與弘文正字,俱有春秋記事官之兼銜,而臣之妻父右議政李存秀方在本館監事之任,揆以公格,臣之所帶,在所當遞。伏乞亟令選部,照例遞改亦爲白有臥乎所,春坊兼帶春秋者,與領監事相避,則本職遞改,載在法典,金英淳兼說書之任改差,待敎弘文正字春秋兼銜,竝依例減下,何如?判付達,依準。
又申目,粘連觀此侍講院司書兪章煥上書,則以爲,臣與兼輔德臣金元根,有同壻應避之嫌,臣之春秋兼銜,揆以法例,在下當遞。伏乞俯賜鑑諒,特許遞改亦爲白有臥乎所,春坊春秋,例不得減下,而本職遞改,已有前例,侍講院司書兪章煥,依例改差,何如?判付達,依準。
又申目,粘連觀此京外儒生進士閔龍顯等上言內辭緣,則以爲,贈長城都正儼,己卯禍作,與三宗臣同被削奪,而竄死江陵,正宗辛亥,卽下復官之命,壬子蒙贈職之恩,而惟彼三宗臣,旣贈之官,又賜之諡是白乎矣,儼則至于今湮沒,獨未蒙一視之恩,一依三宗臣已行之例,亟令該曹褒以爵諡亦爲白有臥乎所,己卯秋行幸時,其子孫以此呼籲,故臣曹覆啓,以事係超贈,收議于大臣矣。大臣獻議中,直爲超贈二品,議施節惠之典,在所難愼,只因其後孫之號籲,輒加殊典,則于恩之後弊,不可不念更待公議處之爲宜,覆奏蒙允敎是白乎則,自臣曹,更不敢仰請收議,上言內辭緣,置之,何如?判付達,收議大臣爲良如敎。
義禁府申目,粘連觀此京畿幼學李啓翊上言內辭緣,則以爲,壬申春一賊之獄,矣身父永純,忽出於賊招,被誣罔極是白加尼,幸得天道至仁,聖鑑孔昭,兩賊之誣引,竟至畢露,矣身父之冤狀,已爲淸脫,而名在罪籍,尙未蒙宥,編配海島者,于今十六年,生還無期,故玆敢萬死呼籲於离明。亟令王府更査情實,使矣身父獲被曠絶之澤爲白良結,有此號籲爲有如乎,旣因鞫招之援引,至有臺啓之峻發,則不可擬議於肆赦之典,而輦路瀆籲,殊涉猥濫,置之,何如?判付達,依準。
又申目,羅州牧使趙咸永原情云云。問目內辭緣,泛稱遲晩,刑推得〈情〉,何如?判付達,除刑推議處爲良如敎。又申目,粘連向前具載哲亦,前排軍不能團束,以致聽令之稽緩,有非奉職之恪勤,以此照律,何如?判付達,分揀放送爲良如敎。又申目,粘連向前洪羲弼·金大坤·柳致睦·李淵祥·李輝永等亦,觀於囚供,或稱身病之猝發,或稱諸具之未備,雖未知實狀之果何如,而從駕先還,自有本勘,竝只以此照律,何如?判付達,依準。又申目,粘連向前李孝植亦,闕門障扶,被以片鐵,則裏面有傷,外看不省,規以事情,容或無怪而守直時不能檢察,開閉日始覺折傷,其在徵後之道,不可原恕,以此照律,何如?判付達,依準。又申目,粘連向前李彙寧·朴宗休等亦,李彙寧段,囚供雖難準信,而觀於邑査道達,帆竹鴟尾之折拔,在於洪州境海,破板空石之浮出,在於泰安地方,則無帆無鴟,已是破敗之船,而何以無恙拖到於百餘里之地乎?細究其海路與事情,則臭載地方之的在泰安,有未可硬定,而囚供所云,不爲無劇是白乎矣,豈有道臣狀達,而稅納體重,有難參恕是白乎旀,朴宗休段,該邑稅穀,五船分載,而捧上監官,只有一人,則元船外餘船,不可不別定監官,而此與假監替騎有異是白乎乃,規以格例,亦難全貰,竝只以此照律,何如?判付達,依準。又申目,粘連向前宋彦民亦,該鎭旣非渠輩厭避之地,則無端久曠,宜無是理,而旣有該帥臣狀達,有難全貰,以此照律,何如?判付達,依準。又申目,粘連向前金夢悅亦,徽旨請出,何等嚴重,而不卽待令,致此稽滯,以此照律,何如?判付達,依準。
吏曹參判金鏴,行副護軍趙寅永等書曰,伏以臣等卽伏奉文科試官特點之令,更鼓已深,天牌嚴臨,臣等不敢坐違,倉皇隨詣,而第伏念,試望排擬之後,牌招受點,自是不易之典也。今臣等不然,纔自公退,私室蒙點,此豈不大違格例者乎?玆敢忙陳短章,仰瀆睿聽。伏乞离明,俯賜鑑諒,極令收還,千萬幸甚。臣等無任云云。答曰,覽書具悉。特點也,不必爲引,且更鼓已深,旣爲赴院。
戶曹參判李愚在書曰,伏以臣姿本庸陋,年又衰邁,初不可備數於凡百執事之末,而向來禮圍,猥忝主試之任,奉令踧踖,自分其不能幹當矣。果於榜眼之出,物情共沸,堂書則責以忠厚之風,薄譴則止於刋削之典,臣方惶懍愧恧,莫知措躬之所矣。際此又伏見泮齋儒生捲堂之所懷,則其論臣,極其危怖,其中數句語,有非人臣之所可聞者,臣五內戰慓,卽欲溘然而不可得也。大抵今番科試,幸値慶會之曠前,又有飭令之申嚴,爲主司者,孰敢不精白一心,對揚休旨,以爲識大慶慰士望之方,則臣亦粗具彝性者也。殫智竭慮,仰裨一初之政,豈無其願,而其奈臨場而見識昏昧,對券而精力鈍滯,無適無莫,隨手立落,而及其錄榜,則照爛莫甚,寒畯絶罕,臣與參副諸試官,相顧愕眙,憂歎之不暇,自見如此,人將謂何?蓋嘗謂納券稍早者當爲實才,考券稍早則可免遺珠,故畢竟取選,多在於早,而心迹莫暴,輿情不協,一則臣罪也,二則臣罪也。自招譏議,夫孰怨尤,身名之僇辱,已無餘地,而科試之僨誤,亦豈細故也哉?反顧慙痛,杜門屛息,自甘爲淸朝永抧之物矣。千萬不自意,恩敍遽下,使銜仍舊,繼以有地部佐貳之除旨,臣誠惶隕感泣,不省攸爲,夫專對,有國之大事也。今謂以旣授之職,有難遽改,姑此因循復除,則事面之苟艱,已無可言,若以臣僨敗之蹤,無足深責,夤緣往役,以開進身之階,而使之義不敢辭,則恐非聖世體下之道也。以此以彼,臣身蠢動,斷無其望,假使臣拚棄廉隅,憑恃寵靈,諉使事之有重,揚揚而出疆,則上而辱君命,下而背公議,其將貽笑於天下,豈可曰國有人乎?臣雖無狀,誠不忍爲此,臣言到此,毫無假飾,庶蒙睿鑑,悉燭無餘,玆敢略暴肝膈,仰瀆聰聽。伏乞睿慈,亟賜處分,使銜則卽令改差,臣名則永刋仕籍,俾公事無愆,私分獲靖,千萬大願。臣無任云云。答曰,覽書具悉。使期不遠,卽爲入來肅謝。
上在昌德宮。常參·經筵,以代理停。
藥房都提調李存秀,提調趙萬永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李會點達曰,明日座堂相値,常參頉稟之意,敢達。令曰,知道。
李會點,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李會點啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本㕔軍兵,日次私習云矣,敢啓。傳曰,知道。
李會點達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
令于李會點曰,承旨有闕之代,旣承下敎,前望單子入之。
承旨前望單子入之,朴晦壽·李羲準·朴岐壽·金炳朝·李奎鉉·洪學淵代點。
李會點達曰,新除授承旨朴晦壽·李羲準·李奎鉉方在罷散中,何以爲之?敢稟。令曰,敍用。
又達曰,新除授行都承旨朴晦壽,行左承旨李羲準,行右承旨朴岐壽,行左副承旨李奎鉉,右副承旨金炳朝,同副承旨洪學淵,竝卽牌招,何如?令曰,依。
李會點,以義禁府言達曰,向者行幸時班聯闕參者,使之捧現告,則只有遠人四人及蔭官一人之現告,若有一分紀綱,寧敢如是?不參諸人,余不欲索言,捧現告五人,竝放送事,令下矣。洪羲弼·金大坤·柳致睦·李淵祥·李輝永等,放送之意,敢達。令曰,知道。
朴岐壽達曰,應敎·副應敎前望未下,校理李趾秀,副校理朴升鉉·金羽根,修撰沈鈁·尹心圭,副修撰鄭東煥·李景在在外,正字金英淳內閣直,玉堂上下番俱空,已至多日,事甚未安。校理李淵祥,卽爲牌招入直,何如?令曰,依。
金炳朝,以武二所試官意達曰,臣等今日平明,來會試所,而以監試官不備,不得開場試取之意,敢達。令曰,知道。
朴晦壽啓曰,吏曹郞廳來言,臺諫有闕,政事,取稟。傳曰,前望單子入于小朝。
朴晦壽達曰,今此武科覆試監試官,當爲備員受點,而大司諫李朝鉉陳書,司諫·獻納前望未下,正言李在鶴文試所進,李是遠在外,何以爲之?敢稟。令曰,李在鶴外竝許遞,旣承下敎,前望單子入之。
臺諫前望單子入之,大司諫鄭祖榮,正言朴心壽代點。
令于朴晦壽曰,大司諫鄭祖榮,正言朴心壽許遞,旣承下敎,前望單子入之。
臺諫前望單子入之,大司諫李羲準添書代點,正言安孝述代點。
令于朴晦壽曰,承旨有闕之代,旣承下敎,前望單子入之。
承旨前望單子入子,安光直代點。
朴晦壽,以侍講院言達曰,明日專經文臣殿講座堂時,宮官當爲全數進參,而弼善·司書·兼說書未差,兼文學李景在在外,無以備員,令政院稟令變通差出,以爲進參之地,何如?令曰,弼善·司書·兼說書未差之代,旣承下敎,前望單子入之。
春坊前望單子入之,弼善權馥,司書李憲兢,兼說書成遂默代點。
又以侍講院言達曰,明日專經文臣殿講座堂時,宮官當爲全數進參,而兼輔德金元根·弼善權馥俱有實故,無以備員,令政院稟令變通差出,以爲進參之地,何如?令曰,竝許遞,旣承下敎,前望單子入之。
春坊前望單子入之,兼輔德李圭祊添書代點,弼善柳致睦代點。
朴晦壽,以吏曹言啓曰,卽接通禮院牒報,則以爲,明日專經文臣殿講代臨時,相禮不可不備,未差之代,口傳差出,以爲及時擧行之地云,通禮院相禮未差之代,口傳備擬以入,何如?傳曰,允。
吏曹口傳政事,以鄭禮容爲相禮。
令于朴晦壽曰,專經文臣殿講處所,以魚水堂爲之。
令于金炳朝曰,明日出宮門路,以貳極門爲之。
李冀禎奉令在外,代以金熙逌爲事變假注書。
朴晦壽啓曰,吏曹郞廳來言,臺諫有闕,政事,取稟。傳曰,前望單子入于小朝。
以同副承旨洪學淵牌不進罷職令旨,令于朴岐壽曰,只推。
朴晦壽,以內醫院都提調·提調意達曰,年例各殿宮進上臘藥所入牛黃捌拾柒部玖分壹里捌毫,麝香貳百參拾參部參分參里參毫,竝令戶曹·宣惠廳進排,而丙申定式牛黃貳拾部柒分肆里捌毫,以本院春秋兩等元貢中取用,何如?令曰,依。
金炳朝,以兵曹言達曰,今十月十一日武臣賓廳武經講書日次,而專經文臣殿講代臨相値,不得爲之之意,敢達。令曰,知道。
又以禁衛營言達曰,今十月初十日番中日時,本營敎鍊官權斅仁柳葉箭貫一中邊四中,依例別單書入之意,敢達。令曰,知道。
義禁府照目,粘連羅州牧使趙咸永本府議達內,本州稅穀,分載十八船,而監捧色吏,只是五人,則先運五隻船外,後運餘船,則勢難別定色吏,而囚供所云。不可謂全無所劇是白乎乃,稅穀甚重,有難全貰,以此照律,罪笞五十收贖,解見任別敍,私罪奉令依準爲旀,功減一等爲良如敎。
義禁府照目,粘連瑞山郡守李彙寧,務安前縣監朴宗休等矣本府議達內,李彙寧段,囚供雖難準信,而觀於邑査道達,帆竹鴟尾之折拔,在於洪州境海,破板空石之浮出,在於泰安地方,則無帆無鴟,已是破敗之船,而何以無恙拖到於百餘里之地乎?細究其海路與事情,則臭載地方之的在泰安,有未可硬定,而囚供所云,不爲無據是白乎矣,旣有道臣狀達,而稅納體重,有難參恕是白乎旀,朴宗休段,該邑稅穀,五船分載,而捧上監官,只有一人,則元船外餘船,不可不別定監官,而此與假監替騎有異是白乎乃,揆以格例,亦難全貰,竝只以此照律,罪各笞五十收贖,解見任別敍,私罪奉令依準爲旀,竝只功減一等爲良如敎。又照目,帖連龜山前僉使宋彦民矣本府議達內,該鎭旣非渠輩厭避之地,則無端久曠,宜無是理,而旣有該帥臣狀達,有難全貰,以此照律,罪笞五十收贖,解見任別敍,私罪奉令依準。又照目,粘連慶熙將李孝植矣本府議達內闕門障扶,被以片鐵,則裏面有傷,外看不省,揆以事情,容或無怪,而守直時不能檢察,開閉日始覺折傷,其在懲後之道,不可原恕,以此照律,罪笞四十收贖,附過還職,私罪奉令依準。又照目,粘連中官金夢說矣本府議達內,徽旨請出,何等嚴重,而不卽待令,致此稽滯,以此照律,罪笞五十收贖,解見任別敍,私罪奉令依準爲旀,功減一等爲良如敎。又申目,粘連向前趙咸永亦,本州稅穀,分載十八船,而監捧邑吏,只是五人,則先運五隻船外,後運餘船則勢當別定色吏,而囚供所云,卽可謂全無所據是白乎乃,稅納甚重,有難全貰,以此照律,何如?達,依準。
大司憲宋穉圭書曰,伏以臣久病將死,殆沒省覺,而罔功叨賞,實深慙悚,冒請鹿皮還收,猥承安心恩敎,而尙不敢爲祗受計,臣撫躬踧踖,無地自容。不意玆者,忽自本縣,復因道臣行關,來宣更爲傳賜之旨,又致上號曁進爵兩日,賜給鹿皮各一令,臣之隕越,尤當如何?噫,臣久竊榮寵,莫效涓埃,而大慶賀班,亦不能粗伸臣分,以其病蟄草萊,而譴罰不加,已是寬典,而乃復視同奔奏,混施恩例,則朝綱損矣。古之人君,固有愛其嚬笑者,顧此寵錫之濫及於臣,豈不爲有識之所竊議也哉?臣之向日控籲,實出肝膈,而更無可以贅陳者矣。伏願邸下,俯賜鑑諒,亟收所頒,千萬幸甚。抑臣復有所萬萬惶蹙者,臣日昨得邸報,則前月二十四日,臣獲蒙恩點於都憲前望矣。臣庸陋之極,本不合於是職,庶幾睿鑑之所照燭,況臣癃病,已成廢人,雖其在朝,固宜聽其退休,俾全廉恥,豈可復使虛縻於窮閻,以駭瞻聆也?見今朝野拭目,新政之日,一擧措之失當,所關不細,臣竊爲之歎惜,不但揆分兢惕而已。玆敢罄竭微衷,仰瀆崇嚴,倘蒙卽賜鐫改,仍命永刋仕籍,則臣床席殘喘,可以安意待盡矣。臣無任云云。答曰,覽書具悉卿懇。余意則遇慶共喜也,卿豈不諒余心乎?安心領受,所帶都憲之任,今姑許遞矣。仍令于金炳朝曰,此下答遣史官傳宣于宋贊善。
大司諫李朝鉉書曰,伏以臣年紀衰耗,疾病侵尋,屛伏窮廬,謝跡周行,亦有年所,而月初偶得寒感,日漸層加,頭疼則骨節如破,膈滯則食飮全廢,委臥枕席,不省四到。重以本症積氣闖肆,小便點滴,方在十分危劇之際,伏承除旨,以臣爲大司諫,試牌嚴臨,開場在卽,如有一毫可强之道,豈敢不蹶趨承,而病勢如右,末由轉動,不敢偃處私次,擔舁病軀,來伏朝房,而風寒所觸,喘急脅息,萬無前進一步之望,適値喉院之一空,亦無言送之路,玆不得不冒入文字,略暴實狀。伏乞鐫改臣職,回授他人,以竣試事焉,臣方丐免之不暇,而聲討時急,有不容泯默者。噫,彼肇·敍兩賊,卽載籍所未有之凶逆也。擧朝之沬飮致討,凡幾月日,而邸下之一向靳兪,已非臣民之所望,況彼基厚凶謀逆節,與兩賊一而二者也。尙今情犯之未覈,官職之自如,已是失刑之大者,則其子之視同平人,歲抄特敍,是豈明大義嚴隄防之道耶?喉院之屢達,誠爲得體,而竝施遞罷,景色愁沮,臣以此病狀,雖不能碎首天陛,以效輿疾討賊之義,而竊爲邸下惜此擧也。伏乞反汗俄下之成令,仍從三司之仰請,使王章得行,輿憤少伸焉。臣無任云云。覽書具悉。李肇源事,勿煩,爾其勿辭察職。
上在昌德宮。常參·經筵,以代理停。
王世子代臨專經文臣殿講罷還內後,內閣·政院·藥房·春坊口傳問安。答曰,知道。
朴晦壽達曰,明日常參,取稟。令曰,停。
金炳朝達曰,大司憲·掌令二員未差,執義李游夏,持平洪晩燮·吳致淳試所進,監察茶時之意,敢達。令曰,知道。
朴晦壽達曰,輪對官來待矣。令曰,入對。
又達曰,同副承旨洪學淵今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,鄭知容代點。
朴晦壽達曰,來十六日日次儒生殿講日次矣,敢稟。令曰,爲之。
又達曰,來十六日漢學文臣殿講日次矣,敢稟。令曰,十七日爲之。
令于朴晦壽曰,專經文臣殿講居首人依例捧令旨。
金炳朝,以兵曹言啓曰,今十月十九日大殿上尊號,中宮殿上尊號,元孫誕生合三慶慶科增廣別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,王世子春塘臺代臨爲之。
又以武一所試官意達曰,臣所以監試官之尙今不備,不得開場試取,而今已日暮,姑停之意,敢達。令曰,知道。
又以武一二所試官意達曰,臣所明日當爲開場試取,而文臣專經講座堂相値,姑停之意,敢達。令曰,知道。
又以備邊司言達曰,頃因京畿年分狀達,摠廳·平倉所屬九邑移轉米捧留本邑事,令道臣擇其最尤甚三數邑,更爲狀達後稟處之意,覆達行會矣。卽見該監司金鐮狀達,則以爲,陽川·富平·仁川等三邑,以濱海平衍之地,屢經大浸,被災最甚,上項三邑所受平倉餉米竝全數捧留事,請令廟堂稟令,分付矣。沿邑民情,雖甚可悶,城餉事目,本自截嚴,故不得許以多邑捧留,而今此道臣之更擧此三邑陳聞者,必有商度其被災淺深與民邑事勢而然,依狀請許令捧留本邑,何如?令曰,依。
兵曹,增廣別試武科殿試元榜人規矩,木箭三矢二百步,鐡箭三矢二百十步,片箭三矢一百三十步一巡二中,柳葉箭五矢一百二十步一巡四中,鳥銃三柄一巡二中,講書略已上,已上取三技。直赴殿試人規矩,鐡箭三矢二百十五步,片箭三矢一百三十步一巡二中,柳葉箭五矢一百二十步一巡三中,講書粗已上,已上取二技。
行右承旨李奎鉉書曰,伏以,邦籙無疆,吉慶荐疊,陵園展禮,聖慕克伸,太廟攝享,睿孝益光,臣民歡忭,曷有其極?仍伏念,臣於伊時,適忝邇列,獲陪鹵簿,周旋於象設之地,祼將於爵獻之際,榮固有之,勞於何有,而迺以不匱之睿思,廣推示意之晟典令旨之下,首擧臣名,寵以嘉善峻級,臣誠惶隕震越,不省措躬之所也。噫,今臣所叨,卽所云命德之器也。秩躋二品,班亞六卿,苟非地望績庸,有足稱塞,則上貽濫授之譏,下有冒受之嫌,臣何敢憑恃寵靈,視若固有,以犯古人負乘之戒乎?玆陳由中之懇,仰冀收還之恩,而且臣於向來泮儒捲堂所懷,竊有萬萬驚惑,而不可不陳暴者,所懷中朝家別令檢飭者云云。卽指臣之謂也,發通時顯斥臣身,而所懷則隱映說去者耳。又曰,試官夜出場外,手捧書頭,果若其言,則捧之者雖試官,而傳之者亦指臣之謂也。名以師儒之長,躬奉檢飭之令,夤緣機會,爛熳行私,則此其人眞是無所不爲者也。臣雖無狀,汙不至此,彼固言不近理,似若不足較辨,然而臣自有此事以來,閱旬蟄伏,反覆思惟,無兄盜嫂之謗,無辨可止,過田納履之疑,聽者易惑。今臣則榜中之子與親黨,旣非無兄之比,場外之多日留連,不啻過田之嫌,彼以衆口喧傳,十目難掩,質言於君父之前者,必有明的可執之跡而然,科場用情,何等罪惡,以此受誣,不得伸辨之前,其何以一日自容於世乎?憤痛煩冤,按住不得,不敢自阻於嚴畏,而仰首鳴號,惟离明垂察焉。嗚呼,臣家世受國恩,與天無極,臣祖臣父,受知先朝,致位隆顯,卽是精白一心,國耳公耳之一段秉執也。臣雖不肖,不能爲役,而上以圖報國恩,下以無墜家聲,亦惟是不欺君三字,作爲平日藉手之資,性且愚直疎迂,凡屬昧心買情等事,非徒不敢,亦所若浼,至於科試一事,尤宜謹嚴,前後參試,非止一再,而未曾撓動於末俗之窺伺,久要切友,或値掌試,而亦未曾干涉於擧子之得失。此實天地神明之所鑑臨,而同試舊僚,竝世諸人,亦或有見諒者矣。不意橫逆之來,及於夢想之外,顧以不貲之身,受此無限汚衊,而聞惡聲如風過耳。揚揚然若無所事,則曾謂天壤間有此不識羞恥之人乎?淸朝士夫,必將羞與爲伍矣。雖匹夫匹婦之有冤抱屈者,在朝家綜核之政,猶當明而伸之,況臣猥從大夫之後,久廁任使之列者,受誣如此,而置之不問,則臣之僇辱身名,猶屬細故,豈不有損於朝家禮使臣工之義乎?伏乞离明,諒臣言之出自苦衷,念刑政之不宜苟且,亟令所司,到底窮覈,臣若小有干犯,金木嶺海,固所甘心,如其不然,則厚誣可辨,本情可暴,始得以自列於恒人矣。至若職名去就,有非可論,惟邸下諒察而處分焉,臣無任云云。答曰,覽書具悉。向日捲堂,是諸生之駭擧,於卿何有?卿其勿辭行公。
丁亥十月十一日辰時,王世子代臨魚水堂。專經文臣殿講輪對官同爲入對時,行都承旨朴晦壽,行左承旨朴岐壽,左副承旨金炳朝,假注書李殷相,記事官李寅皐·成遂默,檢校待敎徐憙淳,待敎金英淳以次陪立。時至,王世子具翼善冠·衮龍袍,乘輿出重華門,由貳極門,至靑陽門,仍詣魚水堂,相禮贊請降輿,王世子降輿陞座。晦壽曰,輪對官來待矣。令曰,試官行禮後入對,可也。贊儀唱試官以下再拜,試官及應講諸臣如儀行禮訖。考官漢城判尹趙鐘永,行護軍徐憙淳·權敦仁,參考官禮曹參議鄭知容,敦寧都正趙容和,行副護軍朴齊明·鄭鴻慶,以次陞堂就座訖。令曰,輪對官入對。賤臣承令出傳還入,輪對官兵曹正郞高萬九,刑曹正郞沈獻永,工曹正郞鄭東萬,漢城庶尹金錫喜,承文校檢愼尙欽,著作尹克培,成均學正洪履信,宗廟令洪永燮,通禮院引儀李儀朝,尙衣主簿徐珌修,軍資判官李升淵,奉常寺判官黃基安,掌樂僉正南進和,典設別提金克善,平市令林正鎭,義盈直長洪明燮,南學訓導金熙逌,內贍奉事朴巘壽,廣興令尹五榮,長興主簿洪錫鵬,掌苑別提崔宗赫,司圃別提曺始剛,養賢主簿沈能恕,典牲直長林孝謙,忠勳都事鄭始容,西氷庫別提李致元,造紙別提李懿喆,軍器主簿申義恒,義禁府都事尹行肅,吏曹正郞姜弼煥,戶曹佐郞徐膺淳,東氷庫別提宋禹錫,儀賓都事洪翰周,禮曹正郞任百能,兵曹佐郞文養正,東學訓導卓碩行,刑曹正郞元植,佐郞南興中,工曹佐郞金命喜,漢城主簿金㝡秀,都摠經歷韓元植·徐相奎,都事申道顯以次進伏奏職姓名。令曰,職掌奏之。萬九等以次奏職掌。令曰,遺在奏之。皆以次仰對,至珌修,遺在綿花四十四斤,誤以四十三斤奏之。令曰,尙衣主簿徐珌修推考。出令旨至行肅·翰周,皆以無職掌奏之。至百能,令曰,何時除拜乎?百能曰,八月初四日爲之矣。至命喜,令曰,何時除拜乎?命喜曰,七月爲之矣。至㝡秀,令曰,何時除拜乎?㝡秀曰,九月爲之矣。令曰,所懷奏之。萬九等皆以無所懷仰對。奏訖,萬九等以次退出。令開講,應講諸臣以次應講。令曰,試官以下食代權退,王世子入便次,少頃,出次。令曰,試官竝推考。出令旨試官等仍還入,應講諸臣以次應講訖。相禮跪白禮畢。王世子由靑陽門·貳極門還內。諸臣以次退出。
上在昌德宮。常參·經筵,以代理停。
安光直達曰,明日常參,取稟。令曰,停。
鄭知容達曰,大司憲·掌令二員未差,執義李游夏,持平洪晩燮·吳致淳試所進,監察茶時之意,敢達。令曰,知道。
金炳朝啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴晦壽達曰,行右承旨李奎鉉今日不爲仕進,卽爲牌招,何如?令曰,依。
又達曰,假注書李學曾身病猝重,勢難察任,今姑改差,何如?令曰,依。
安光直達曰,副提學望筒,應敎·副應敎前望未下,校理李淵祥·李趾秀,副校理朴升鉉·金羽根,修撰沈鈁·尹心圭,副修撰鄭東煥·李景在在外,正字金英淳內閣直,玉堂上下番俱空,已至多日,事甚未安。何以爲之?敢稟。令曰,在外玉堂竝許遞,旣承下敎,前望單子入之。
玉堂前望單子入之,校理姜浚欽·南履炯,副校理李敏會·宋祥來代點。
安光直達曰,新除授玉堂,竝卽牌招,推移入直,何如?令曰,依。
安光直啓曰,應敎·副應敎前望未下,校理姜浚欽·南履炯,副校理宋祥來在外,李敏會試所進,修撰二員,副修撰二員未差,正字金英淳內閣直,玉堂上下番俱空,事甚未安。未差之代,政官牌招開政差出,何如?傳曰,前望單子入于小朝。
以公忠監司徐俊輔狀達,忠州牧使金芝淳身死事,令于鄭知容曰,令該曹口傳差出,催促下送。
吏曹口傳政事,以李鼎臣爲忠州牧使。
令于鄭知容曰,守令有闕之代,令該曹口傳差出。
吏曹口傳政事,以金鎔爲載寧郡守,趙存鼎爲興陽縣監。
以統長金道亮手本別監朴永泰誤入班家,被打重傷事,令于鄭知容曰,身爲武監,亂雜行止,厥罪固重。然二班已知掖屬,則敺打致傷,殊非法綱,武監自訓局決棍懲勵,二班此非身自毆打,必是縱奴打之,令秋曹査出嚴刑遠配,此後更有如許之弊,當施加倍之律,以此知悉,惕念擧行,俾無抵罪之地,分付。
李學曾改差,代以李莊緖爲假注書。
鄭知容,以武一所試官意達曰,臣所今日平明開場,擧子捧單數自天字至地字半字,合爲八十一人矣。先自木箭試取之意,敢達。令曰,知道。
又以武二所試官意達曰,臣所今日平明開場,應射擧子自天字至地字半字,當爲九十七人,而入門捧單爲九十一人,無緣不呈單子,江原道一人,慶尙道一人,全羅道一人,濟州三人,合爲六人矣。只以元捧單,先自木箭試取之意,敢達。令曰,知道。
吏曹申目,粘連京外儒生進士閔龍顯等上言贈長城都正儼褒以爵諡事,臣曹覆達,更不敢仰請收議,上言內辭緣,置之,何如?達,收議大臣事判下敎是白乎所,遣郞官收議于時原任大臣,則領中樞府事韓用龜,判中樞府事金思穆病未獻議,議政府領議政南公轍以爲,臣病思昏暗,且久遠文蹟,未曾有詳考而知者,俯詢之下,不敢的對矣云。判中樞府事林漢浩,議政府左議政李相璜病未獻議,議政府右議政李存秀以爲,先朝壬子,旣已贈職,此蓋崇奬之恩典也。必以正二品節壹惠爲究竟,臣無的確之見,且年前大臣獻議,以在所難愼爲辭,到今愚見,別無異同矣云。大臣之意如此,徽裁,何如?判付達,依大臣議施行爲良如敎。
上在昌德宮。常參·經筵,以代理停。
朴晦壽達曰,明日常參,取稟。令曰,停。
鄭知容達曰,大司憲·掌令二員未差,執義李游夏,持平洪晩燮·吳致淳試所進,監察茶時之意,敢達。令曰,知道。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,來十八日專經武臣殿講日次矣,敢稟。令曰,二十日爲之。
朴晦壽達曰,行右承旨李奎鉉今日不爲仕進,卽爲牌招,何如?令曰,牌招,如有違牌,勿爲呼望。
鄭知容達曰,卽者刑曹郞廳來言,毆打武監人等,依下令,所當卽爲査出刑配,而判書李勉昇在外,次堂例不得擧行云,何以爲之?敢稟。令曰,判書許遞,旣承下敎,前望單子入之。
刑曹判書前望單子入之,鄭晩錫代點。
李莊緖在外,代以權溭爲假注書。
鄭知容,以都摠府言達曰,副摠管任存常以漢城府右尹,本府坐起,晝仕出去之意,敢達。令曰,知道
又以備邊司言達曰,卽見廣州留守金魯敬災實狀達,則以爲,地部劃下事目災二十結外,不足災九十八結三十六負三束,特許加劃,本府所在乙酉舊還中三分二及癸酉·己卯·丁亥排年條,竝許仍停,推奴徵債限明秋防塞事,請令廟堂,稟處矣。本府年形,雖曰稍康,流來災頉,數旣不少,今此加請,果爲精約,事目外特許準劃,使之均俵,排年條之停捧,縱有歉年特施之例,似此之歲,輒議闊狹,則烏在其排定年限之意乎?且況丁亥條,今春始許排捧者,而初無一包收捧,遽許當年仍停,尤非重糴政信朝令之道,各年條,一依排定之數,竝令準捧,乙酉停退,則旣有畿邑已施之例,許以限折半仍停,推徵防塞,依狀請施行,何如?令曰,依。
又以訓鍊都監言達曰,謹依下令,武藝別監朴永泰決棍十度,懲勵之意,敢達。令曰,知道。
又以御營廳言啓曰,本廳字內興仁門北邊第二城廊近處體城二間許頹圮處,今而畢築矣。把守軍兵,依例撤罷之意,敢啓。傳曰,知道。
又以御營廳言達曰,本廳字內興仁門北邊第二城廊近處體城二間許頹圮處,今已畢築矣。女墻仍爲始役之意,敢達。令曰,知道。
又以武一所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武一所試官意達曰,臣所今日木箭應射擧子四十二人內,三矢入格十五人,二矢入格八人,一矢入格九人,合爲三十二人矣。日暮姑停之意,敢達。令曰,知道。
又以武二所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武二所試官意達曰,臣所今日木箭應射擧子六人內,二矢入格二人,一矢入格二人,昨日入格六十一人,合爲六十五人矣。木箭旣已畢試,鐵箭自天字鱗次試取,而依近例以兩防牌試取之意,敢達。令曰,知道。
又以武二所試官意達曰,臣所今日木箭應射擧子八十五人內,三矢入格二十八人,二矢入格二十二人,一矢入格十一人,合爲六十一人矣。日暮姑停之意,敢達。令曰,知道。
上在昌德宮。常參·經筵,以代理停。
李奎鉉達曰,明日常參,取稟。令曰,停。
鄭知容達曰,大司憲·掌令二員未差,執義李游夏,持平洪晩燮·吳致淳試所進,監察茶時之意,敢達。令曰,知道。
朴晦壽達曰,行左承旨朴岐壽,右副承旨安光直今日不爲仕進,竝卽牌招,何如?令曰,依。
李奎鉉達曰,臣依定式,進詣香室,奉審香祝樻祝板袱子,則精潔之意,敢達。令曰,知道
令于李奎鉉曰,禮房承旨馳詣宗廟·景慕宮,奉審摘奸以來。
李奎鉉達曰,來十六日日次儒生殿講爲之事,令下矣。處所以何處爲之乎?敢稟。令曰,魚水堂爲之。
金炳朝,以兵曹言達曰,本曹二軍色正郞李敏會,移拜副校理矣。本色專管經費,數遞可悶,今姑仍任,何如?令曰,依。
李奎鉉達曰,應敎·副應敎·修撰二員,副修撰二員前望未下,校理姜浚欽·南履炯,副校理宋祥來在外,一員未差。正字金英淳內閣直,玉堂上下番俱空,已至多日,事甚未安。未差之代,政官牌招開政差出,何如?傳曰,前望單子入于小朝。
以右副承旨安光直牌不進罷職令旨,令于金炳朝曰,只推。
李奎鉉,以奎章閣言達曰,明日卽書香閣冬孟朔大奉審日次,時原任閣臣,依節目進詣擧行之意,敢達。令曰,知道。
又以成均館同知館事意達曰,本館入直久任郞廳外,他郞不得入直,若有代員替直之事,則草記代直事,曾有定式矣。司成未差,直講洪龜燮文科覆試封彌官進去,典籍沈能恕差祭進去,時無入直之員,以他郞官姑爲代直,何如?令曰,依。
又以禮曹言達曰,卽接金堤幼學金得煥所志,則以爲,族弟瓓嫡妾俱無子,以其同姓八寸弟元章第二子得彩,欲爲繼後,兩家相議完定,未及禮斜之前,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長金得煥所訴旣如此,依定式金元章第二子得彩,立爲金瓓之後,何如?令曰,依。
金炳朝,以武一所試官意達曰,臣所今日木箭應射擧子三十九人內,三矢入格十人,二矢入格八人,一矢入格五人,昨日入格三十二人,合爲五十五人矣。木箭今已畢試,鐵箭以兩防牌鱗次試取之意,敢達。令曰,知道。
又以武二所試官意達曰,臣所今日鐵箭應射擧子六十五人內,三矢入格六十人,二矢入格五人,合爲六十五人矣。鐵箭今已畢試,片箭自天字鱗次試取,而元貫革外,加設四貫革之意,敢達。令曰,知道。
又以武一所試官意達曰,臣所今日鐵箭應射擧子五十五人內,具三矢入格五十二人矣。鐵箭今已畢試,片箭鱗次試取,而元貫革外,加設六貫革,合八貫革試取之意,敢達。令曰,知道。
又以武二所試官意達曰,臣所今日片箭應射擧子六十五人內,邊一中入格一人矣。片箭今已畢試,騎芻自天字鱗次試取之意,敢達。令曰,知道。
又以武一所試官〈意〉達曰,臣所今日片箭應射擧子五十二人內,邊二中一人,貫一中一人,邊一中四人,合爲六人矣。片箭今已畢試,騎芻鱗次試取之意,敢達。令曰,知道。
又以武二所試官意達曰,臣所今日騎芻應射擧子六十人內,二矢入格一人,一矢入格七人,合爲八人矣。日暮姑停之意,敢達。令曰,知道。
又以武一所試官意達曰,臣所今日騎芻應射擧子五人內,一中入格一人矣。日暮姑停之意,敢達。令曰,知道。
又以武二所試官意達曰,臣所今日平明開場,昨日未畢試騎芻,仍爲試取之意,敢達。令曰,知道。
又以武一所試官意達曰,臣所今日平明開場,昨日未畢試騎芻,仍爲試取之意,敢達。令曰,知道。
又以武二所試官意達曰,臣所今日騎芻應射擧子五人內,無一人入格矣。騎芻今已畢試,鳥銃自天字鱗次試放,而元貫革外,加設四貫革之意,敢達。令曰,知道。
又以武一所試官意達曰,臣所今日騎芻應射擧子四十七人內,三中入格一人,一中入格四人,昨日入格一人,合爲六人矣。騎芻今已畢試,鳥銃鱗次試取,而元貫革外,加設四貫革,合六貫革試取之意,敢達。令曰,知道。
鄭知容達曰,兩司臺臣有時急稟達事,來詣閤外請對矣。令曰,斯速退去。
又達曰,兩司臺臣雖伏承退去之令,忠憤所激,懲討爲急,更爲求對矣。令曰,夜深卽爲退去。
鄭知容,以刑曹言達曰,統長金道亮手本,武藝別監朴永泰被打於權·申二班事,令曰,身爲武監,亂雜行止,厥罪固重。然二班已知掖屬,則毆打致傷,殊非法綱,武監自訓局決棍懲勵,二班此非身自毆打,必是縱奴打之,令秋曹査出,嚴刑遠配,此後更有如許之弊,當施加倍之律,以此知悉,惕念擧行,俾無抵罪之地事,分付事,令下矣。謹依下令,申哥·權哥二班奴子,發刑吏推捉,則申夏永·權思模兩人,來現自首。故嚴査其委折,則申夏永所供內以爲,渠以貧寒班族,貰入於權思模家外舍矣。去月二十七日,白衣三漢,突入門內,謂以接置游女,捽髻出門,亂加毆打云。權思模所供內以爲,聞夏永之被打,欲爲挽解,反被其打,而竝打來挽之老父。故急於衛父,果有多少拳毆,而末梢問其誰某,則其中一人,自稱武監朴永泰云。故往見統長,備言其實狀,要雪憤冤,致有此統長手本之境,而家本貧窮,初無奴屬,躬自來現云矣。渠輩分疏之說,雖不足盡信,而蓋永泰旣以白衣而來鬨,則安知其掖屬申·權,旣以班族而被捽,則惡得無憤心乎?然而班族之與常漢,相鬪共毆,極爲駭悖,揆以班習,在所當懲,而旣伏承査出其奴,嚴刑遠配之令,則以其無奴自首,有難移勘於夏永·思模,何以爲之?,敢達。令曰,意謂縱奴作亂矣。今觀草記,則二班自首,班常之相鬪共毆,揆以班習,極爲駭悖,自卿曹考律勘處。
金炳朝,以備邊司言達曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢達。令曰,知道。
上在昌德宮。常參·經筵,以代理停。
藥房都提調李存秀,提調趙萬永,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
朴岐壽達曰,明日·再明日座堂相値,常參頉稟之意,敢達。令曰,知道。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,備邊司郞廳來言,今日賓廳日次,而領議政南公轍,左議政李相璜俱有身病,右議政李存秀無時急稟定事,不得來會云矣,敢達。令曰,知道。
朴岐壽達曰,行右承旨李奎鉉,右副承旨安光直今日不爲仕進,竝卽牌招,何如?令曰,依。
傳于朴岐壽曰,聞林判府事有疾云,遣御醫持藥物看病以來。
令于朴岐壽曰,聞林判府事有疾云,遣史官問疾。
鄭知容達曰,今此試官望中時無職名人,令該曹口傳付軍職,何如?令曰,依。
朴岐壽達曰,來十七日漢學文臣殿講爲之事,令下矣。處所以何處爲之乎?敢稟。令曰,涵仁亭爲之。
以京畿監司金鐮狀達,楊根郡守林顯喆遭父喪,始興縣令林穎喆遭本生父喪事。令于朴岐壽曰,令該曹口傳差出。
傳于朴岐壽曰,以若平日祥和子諒之質,恬靜廉雅之操,求之近日,不可多得,忽聞長逝之報,不禁驚愴,卒林判府事成服日,遣承旨致祭,祿俸限三年仍給。
令于朴岐壽曰,日次儒生殿講十八日爲之,漢學文臣殿講二十日爲之。
鄭知容達曰,兩司臺臣連伏承退去之令,而懲討尙稽,憂憤益激,更爲冒死求對矣。令曰,卿等許遞矣。
朴岐壽啓曰,吏曹郞廳來言,臺諫有闕,政事,取稟。傳曰,前望單子入于小朝。
臺諫前望單子入之,大司諫呂東植,持平李鐸遠代點。
以右副承旨安光直牌不進罷職令旨,令于朴岐壽曰,只推。
朴岐壽,以奎章閣言達曰,景慕宮望廟樓今望奉審,無頉之意,敢達。令曰,知道。
又以奎章閣言達曰,今日卽書香閣冬孟朔大奉審日次,而日氣陰濕,不得擧行,依定式當朔內擇日擧行之意,敢達。令曰,知道。
又以禮曹言啓曰,五禮儀大臣之喪,自上有擧哀之節,而取考謄錄,則或因特敎擧行矣。自下有不敢循例取稟之意,敢啓。傳曰,知道。
又以禮曹言達曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇,雩祀壇·漢江壇·司寒壇·北郊祈雨壇·厲壇,次第看審,則先農壇·先蠶壇·南壇·雩祀壇·祈雨壇·漢江壇·馬祖壇·厲壇壇上及四面紅箭門壇垣階砌,俱爲無頉,而司寒壇北邊紅箭門顚仆,卽爲修改事,分付該監,而此後看護等節,另加申飭之意,敢達。令曰,知道。
又以禮曹言啓曰,今十月十九日慶科增廣別試文科殿試節目,當爲磨鍊,而凡於殿試,親臨與命官,前期稟旨後擧行,曾有定式矣。今番則何以爲之,而處所以何處擧行乎?敢稟。傳曰,王世子春塘臺代臨爲之。
鄭知容,以都摠府言達曰,副摠管任存常以漢城府右尹,本府坐起,晝仕出去之意,敢達。令曰,知道。
又以兵曹言達曰,明日日次儒生殿講時,本曹堂上陪衛二員,當爲備員,而參知沈能栻有身病,無以備員,令政院稟令變通。仍令該曹以在京無故人口傳差出,待下批牌招,以爲進參之地,何如?令曰,許遞,旣承下敎,前望單子入之。
兵曹參知前望單子入之,朴齊明添書代點。
鄭知容,以兵曹言啓曰,來十一月初十日景慕宮冬享大祭王世子攝行時,陪衛軍兵當爲磨鍊,而謹考前例,則訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。傳曰,依此爲之。
又以兵曹言達曰,專經武臣講官加抄達人員,別單書入之意,敢達。令曰,知道。
又以武二所試官意達曰,臣所今日鳥銃應放擧子六十五人內,貫二中入格二人,貫一中邊一中入格三人,貫一中入格二人,邊三中入格一人,邊二中入格四人,邊一中入格十二人,合爲二十四人矣。鳥銃今己畢試,騎槍當爲鱗次試取,而無一人應試。故仍爲捧講之意,敢達。令曰,知道。
又以武二所試官意達曰,臣所今日應講擧子二十三人內,入格二十人矣。各技皆已畢試,仍爲計劃,修整榜目之意,敢達。令曰,知道。
又以武一所試官意達曰,臣所今日應講擧子二十七人內,入格二十人矣。日暮姑停之意,敢達。令曰,知道。
又以武一所試官意達曰,臣所今日平明開場,昨日未畢講書,仍爲捧講之意,敢達。令曰,知道。
又以武一所試官意達曰,臣所今日鳥銃應放擧子五十二人內,貫一中邊二中二人,貫一中邊一中四人,邊二中七人,貫一中三人,邊一中十六人,合爲三十二人矣。鳥銃今已畢放,騎槍當爲試取,而無一人應試者。故講書鱗次捧講之意,敢達。令曰,知道。
又以武一所試官意達曰,臣所今日應講擧子七人內,入格五人矣。各技皆已畢試,今方計劃,修正榜目之意,敢達。令曰,知道。
又以義禁府言達曰,北兵使李復淵狀達內,廢茂山萬戶石雲乾,爲先罷黜,其罪狀令攸司稟處事,達下矣。石雲乾時在任所云,依例發遣府羅將,交代後拿來,何如?令曰,待待令拿囚。
又以刑曹言達曰,申夏永·權思模勘處一款何以爲之事草記,令曰,意謂縱奴,作亂矣。今觀草記,則二班自首,班常之相鬪共毆,揆以班習,極爲駭悖,自卿曹考律勘處事,令下矣。謹按律文,則大明律鬪毆條有曰,毆人成傷者,笞四十,不應爲條有曰,不應得爲而爲之,事理重者杖八十,名例云,二罪俱發,以重者論。申夏永·權思模等,從重論,各決杖八十,放送之意,敢達。令曰,知道。
兵曹,今十九日慶科增廣別試武科殿試敎是時直赴殿試人規矩,鐵箭三矢二百步,柳葉箭五矢一百二十步一巡二中,改代點。
兵曹,今十九日慶科增廣別試武科殿試敎是時元榜人規矩,木箭三矢二百四十步,鐵箭三矢二百步,柳葉箭五矢一百二十步一巡三中,改代點。
上在昌德宮。常參·經筵,以代理停。
金炳朝達曰,行右承旨李奎鉉今日不爲仕進,卽爲牌招,何如?令曰,依。
鄭知容達曰,持平洪晩燮,正言安孝述有時急稟達事,來詣閤外請對矣。令曰,斯速退去。
又達曰,執義李游夏,正言李在鶴有時急稟達事,來詣閤外請對矣。令曰,斯速退去。
又達曰,兩司諸臣,雖伏承退去之令,忠憤所激,懲討爲急,更爲求對矣。令曰,退去勿煩。
又達曰,兩司諸臣,連伏承退去勿煩之令,而憂憤轉激,更爲冒萬死求對矣。令曰,連日如此,甚支煩矣。卽爲退去,更勿煩達。
又達曰,兩司諸臣,雖伏承更勿煩達之令,衷情益激,不避瀆擾,冒萬死更爲求對矣。令曰,連日如是者,甚支煩矣。爾等許遞矣。
金炳朝達曰,行都承旨朴晦壽,右副承旨安光直式暇,行左承旨朴岐壽須資出去,行右承旨李奎鉉牌不進,同副承旨鄭知容陳書徑出,院中只有臣一人,伴直無人。行右承旨李奎鉉,所當牌招,而拘於廳規,不得請牌,何以爲之?敢稟。令曰,都承旨外竝許遞,旣承下敎,前望單子入之。
承旨前望單子入之,李羲準·金敎喜·李圭祊·洪彦謨代點。
金炳朝達曰,新除授承旨洪彦謨方在罷散中,何以爲之?敢稟。令曰,敍用。
吏曹口傳政事,以李秉奎爲楊根郡守,趙雲象爲始興縣令。
令于金炳朝曰,金化縣令,高陽郡守相換。
兵曹口傳政事,副護軍單李若愚。
左副承旨金炳朝,右副承旨李圭祊等達曰,臣等卽伏見令旨下者及放未放成冊下者,有付處罪人沈象奎,島配罪人曺鳳振,荐棘罪人趙璟鎭竝放歸田里,島配罪人睦台錫·韓植林,充軍罪人申綱·黃允中,竝放送之令矣。諸罪人罪名,雖各不同,當初負犯,何等緊重,伊時處分,何等截嚴,而臺達方張,兪音尙靳,已是失刑之大者,輿情抑鬱,久益何如,而今忽有特宥之令,臣等相顧愕眙,不至所達,至若申綱,則屢出逆招,丹書昭在,關係尤爲深重,今何可擬議於放釋之典乎?玆敢疾聲仰籲。伏乞亟寢成令,以嚴隄防,以重刑政焉。惶恐敢達。答曰,余有所諒而處分矣。勿煩,卽速擧行。
金炳朝,以禮曹言啓曰,今十月二十日巽時慶科增廣別試文武科放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊,王世子侍座之節,一體磨鍊。
又以禮曹言啓曰,以今十月二十一日慶科增廣別試文武科放榜取禀草記,傳曰,仁政殿親臨磨鍊,王世子侍座之節,一體磨鍊事,命下矣。出宮時王世子祗迎處所,以何處磨鍊乎?敢稟。傳曰,延英門爲之。
又以都摠府言達曰,今日入直內三廳武兼禁軍及軍兵等,當爲中日習射技,而停朝市相値,不得設行之意,敢達。令曰,知道。
又以兵曹言達曰,今十月十七日武臣堂上朔試射日次,而以停朝市,不得爲之之意,敢達。令曰,知道。
又以兵曹言達曰,僉知中樞府事柳逢運病在鄕廬,上來無期,五衛將黃載謙·李宜直,景福宮衛將白致彦俱以病難供職,呈狀乞遞,竝改差,何如?令曰,依。
又以訓鍊都監言達曰,今此大殿上尊號,中宮殿上尊號,元孫誕生合三慶慶科增廣別試武科殿試時,本局將校軍兵及武藝廳中直赴殿試應試應頉之類,竝別單書入之意,敢達。令曰,知道。
又以禁衛營言達曰,本營騎士將洪秉義身病猝重,勢難察任,改差,何如?令曰,依。
又以禁衛營言達曰,今此慶科增廣別試武科殿試時,本營將校中直赴應試人,別單書入之意,敢達。令曰,知道。
又以御營廳言達曰,今此慶科增廣別試武科殿試時,本廳將校直赴應試人及應頉人,別單書入之意,敢達。令曰,知道。
又以摠戎廳言達曰,本廳右部千摠鄭繼周身病猝重,勢難察任,改差,何如?令曰,依。
上在昌德宮。常參·經筵,以代理停。
洪彦謨達曰,大司憲·執義·掌令二員,持平一員未差,持平李鐸遠在外,監察茶時之意,敢達。令曰,知道。
洪彦謨啓曰,來二十一日朝參日次,而親臨放榜相値,頉稟之意,敢啓。傳曰,知道。
金敎喜達曰,明日·再明日·三明日座堂,二十一日親臨放榜相値,常參頉稟之意,敢達。令曰,知道。
又達曰,來二十一日輪對日次,而親臨放榜相値,頉稟之意,敢達。令曰,知道。
朴晦壽達曰,同副承旨洪彦謨今日不爲仕進,卽爲牌招,何如?令曰,依。如有違牌,勿爲呼望。
朴晦壽啓曰,吏曹郞廳來言,臺諫有闕,政事,取稟。傳曰,前望單子入于小朝受點。
金敎喜啓曰,卒判府事林漢浩成服日,遣承旨致祭事,命下矣。何承旨進去乎?敢稟。傳曰,左承旨進去。
令于李圭祊曰,戶曹參判書答已下,卽爲牌招,如有違牌,勿爲呼望。
朴晦壽達曰,戶曹參判李愚在特令申飭,何等截嚴,而謂有情勢,奉牌闕外,屢度催促,終不承膺,事體所在,極爲未安,推考,何如?令曰,飭令何如,而一向如此者,事體也道理也,卽爲入來肅謝。
令于洪彦謨曰,明日出宮門路,以貳極門爲之。
行都承旨朴晦壽,行左承旨李羲準,右承旨金敎喜,左副承旨金炳朝,右副承旨李圭祊等達曰,臣等於昨夜,以諸罪人等事,敢效徼還之義矣。及伏奉下答,不惟不賜反汗,乃有卽速擧行之令,臣等益不勝萬萬憂歎之至。噫,彼諸罪人負犯顧何等緊重,而今此宥放之令,有若尋常罪謫之遇赦蒙放者然。揆以刑政,極爲失當,成令之下,屢次煩瀆,臣等極知其悚惶,而憂憤轉激,奉行無路,玆敢相率更籲,伏願亟加三思,卽爲還寢焉。惶恐敢達。答曰,已諭於前批,更勿煩瀆,卽速擧行。
行都承旨朴晦壽,行左承旨李羲準,右承旨金敎喜,右副承旨李圭祊等達曰,臣等之相率聯籲,已爲再次,而非徒兪音尙靳,至有令旨捧入之令,臣等相顧愕眙,繼之以抑鬱,臣等之如是爭執,豈是可已而不已者邪?噫,彼諸罪人負犯,何等緊重,而前後書達,臚列備盡,擧世公憤,久而愈沸,今何可遽議於從輕之典乎?臣等非不知奉承之爲恭,瀆擾之爲懼,而其於事關刑政,義在隄防,何哉?飭令屢下,末由奉承,更爲冒死申籲,伏願亟寢成令焉。惶恐敢達。答曰,何如是相持?卽速擧行。
右承旨金敎喜,同副承旨洪彦謨等達曰,臣等之屢瀆睿聽,冀蒙反汗者,是豈獨臣等之言哉?誠以擧世之公憤,不可遏也。今以名在臺達,聲討方張之諸罪人,遽從惟輕之典,則將見刑政之漸弛,而隄防之益壞,邸下若念及於此,則不待臣言之畢,而亟賜開納矣。睿令屢下,奉承無路,玆又聯籲。伏乞穆然深思,亟收成令焉。惶恐敢達。令曰,累次飭令,何若是相持乎?爾等竝罷職。
令于洪彦謨曰,申退承旨竝許遞,承旨有闕之代,南所衛將,假承旨差下,使之卽速擧行。
令于全萬弘曰,罪人沈象奎事,當初處分,雖出於重事面之義,而大官付處,已過半載。且當大霈,特爲放歸田里,罪人曺鳳振事,此罪人所犯,若謂之有心而發,則誅殛猶輕,而如或出於無知妄率,則亦不無一半分參恕之道,姑用罪疑之律,特施放歸田里之典,罪人趙璟鎭事,此罪人則非曰情已覈而律已當,旣有當初大朝下敎,又當今日無前大霈,亦爲特施放歸田里之典,罪人睦台錫事,此罪人處分,雖出於扶植大義,而此特妄發,何足深誅?放送。
以平安道罪人放未放成冊,令于全萬弘曰,李海淸放。
以慶尙道罪人放未放成冊,令于全萬弘曰,金敏慶放。
以全羅道罪人放未放成冊,令于全萬弘曰,姜碩俒·韓植林·柳榮五竝放。
以全羅道罪人放未放成冊,令于全萬弘曰,申綱放。
以咸鏡道罪人放未放成冊,令于全萬弘曰,黃允中放。
以咸鏡道罪人放未放成冊,令于全萬弘曰,李相寬放。
以黃海道罪人放未放成冊,令于全萬弘曰,李南圭放。
以黃海道罪人放未放成冊,令于全萬弘曰,李如發·李得世竝放。
以慶尙道罪人放未放成冊,令于全萬弘曰,柳基豐放。
以江原道罪人放未放成冊,令于全萬弘曰,金仁瑞放。
全萬弘,以備邊司言達曰,頃因海西年分狀達,金川郡所納大興城餉許令捧留本邑之意,覆達行會矣。卽見開城留守李鍾運狀達,則以爲,本城餉穀留庫爲一千五百五十六石,該邑當捧爲四千四百八十四石,而若仍留本邑,則不虞之備,已極虛疎,留庫之穀,將致陳腐,且邑倉輸納,反或稍遠,城卒失哺,亦非細憂,捧留便否,請令廟堂,稟處矣,當初之許令捧留者,爲除還民之遠輸,而今據守臣狀辭,則邑倉來往,反或有比城倉稍遠處云。然則捧留不足爲惠,徒致庫儲之陳腐而已。苟知爲便民,不必以銷刻之爲嫌,山倉附近里,則依例輸納山倉之意,分付該道道臣及守臣處,何如?令曰,依。
又以禁衛營言啓曰,本營字內昭義門南邊體城六間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以禁衛營言達曰,本營字內昭義門南邊體城六間許頹圮處,今已畢築,女墻仍爲始築之意,敢達。令曰,知道。
戶曹參判李愚在書曰,伏以臣厚速人言,情地危蹙,特蒙恩敍,蠢動無路,冒昧控籲,冀被當律,及奉批旨,不惟威罰之不加,首尾十餘言,誨諭鄭重,臣奉讀未半,自不覺感淚之被面,顧臣昏謬,奉職無狀,人之爲言,莫非滄浪,杜門縮伏,息補無期,今此使事,辭陛之期,固急迫矣。義重往役,豈敢不知,而臣亦四維中一物耳。堂書之請勘,彈墨未乾,泮儒之論斷,餘悸尙存,臣旣招官箴,又蒙惡名,顧何以復齒人類,揚揚出入於脩門耶?嗚呼,使於四方,不辱君命,卽使臣之責也。臣於一時試事,猶不能允愜物情,對揚休命,則況乎萬里殊方,專對致命之任,其何以幹當,而能免於委草莽之誅耶?百爾思量,艮限千重,寧被方命之律,實無進身之望,玆敢披瀝陳懇,冒沒瀆擾。伏惟离明,特垂矜諒,將臣使銜及地部佐貳之職,亟行鐫削,以公以私,不至狼狽,仍治臣屢瀆不已之罪,以昭法紀,不勝大願,臣無任云云。答曰,覽書具悉。卿之自引,終涉過當,往役異於官職,則出疆只隔,又此陳章,今年則其將因卿而無副价乎?不念前答之意,爲此必辭之計者,寧有如許道理?卿其卽爲出肅。
上在昌德宮。常參·經筵,以代理停。
王世子代臨魚水堂,日次儒生殿講罷還內後,內閣·政院·藥房·春坊口傳問安。答曰,知道。
全萬弘達曰,大司憲·執義·掌令二員,持平一員未差,持平李鐸遠在外,監察茶時之意,敢達。令曰,知道。
全萬弘啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于全萬弘曰,承旨有闕之代,旣承下敎,前望單子入之。
承旨前望單子入之,朴晦壽·李羲準·金敎喜·金炳朝·李圭祊·洪彦謨代點。
全萬弘達曰,新除授承旨金敎喜·洪彦謨方在罷散中,何以爲之?敢稟。令曰,敍用。
又達曰,新除授行都承旨朴晦壽,行左承旨李羲準,右承旨金敎喜,左副承旨金炳朝,右副承旨李圭祊,同副承旨洪彦謨,竝卽牌招,何如?令曰,依。如有違牌,勿爲呼望。
李羲準達曰,臣羲準以卒判府事林漢浩致祭進去,下直之意,敢達。令曰,知道。
傳于金炳朝曰,今二十四日瑞葱臺當親臨矣,該房知悉,處所春塘臺爲之,王世子侍座之節,一體磨鍊。
令于金敎喜曰,讀券官更爲令招。
令于金炳朝曰,考官更爲令招。
令于金炳朝曰,明日出宮門路,貳極門爲之。
以江原監司鄭元容狀達,三陟府民家失火事,令于李圭祊曰,聞甚驚惻,元恤典外,別加顧助事,分付。
金炳朝,以兵曹言達曰,今十月十九日大殿上尊號,中宮殿上尊號,元孫誕生合三慶慶科增廣別試武科王世子春塘臺代臨殿試時,直赴殿試人應試應頉區別,別單書入之意,敢達。令曰,知道。
又以兵曹言達曰,直赴殿試奉承傳別武士李大命等八十六人,隨其錄名,依例許赴於明日殿試之意,敢達。令曰,知道。
又以備邊司言達曰,卽接戶曹所報,則今番都監及進爵時,各樣需用之數,洽過三萬餘兩之多,此旣減縮於稅入之內,則嗣歲之用,不無狼狽之慮,本司句管穀中三南當年會錄耗折米限一萬石,趁卽區劃爲辭矣。今番公用之後,稅入聞多所縮,諸路穀簿,雖皆枵然,在前如此之時,每有區劃本司句管穀嶺南所在各名穀會錄耗中折米四千石,湖南所在守城倉穀折米三千石,關西所在慈城補城穀折米三千石,特爲許劃,以爲充報之地,何如?令曰,依。
又以備邊司言達曰,卽見全羅監司李光文災實分等狀達,則羅州等六邑置之尤甚,順天等十九邑鎭置之之次,全州等二十九邑置之稍實,仍以爲事目災一千結外,不足災一萬七千五百二十八結六十一負九束,特許加劃,後錄諸條,竝請令廟堂稟令,分付矣。其一,還穀中豆太,毋論三等邑,以相當穀準折代捧,待明秋還作本色事也。其一,珍島·興陽兩邑昨年停退條,竝與屬鎭而特許仍停事也。其一,舊還己巳·庚午·壬申條三等邑仍停,辛巳條海南等三邑仍停,而古阜全數收捧,咸悅壬午條限三分一收捧,高敞己巳反作姑許仍置事也。其一,丙子未捧依已例仍停事也。其一,山城軍餉,毋論三等邑,城下近民則輸納城倉,程道稍間處捧留邑倉,待明秋還納城倉事也。其一,己巳停退軍布依已例仍停事也。其一,各年稅大同拯劣米太,尤甚邑限明秋仍停事也。其一,尤甚·之次邑所納三軍門及樂工保米,每名六斗代錢貳兩收捧,待明春上納事也。其一,京外所納箭竹,尤甚邑限折半蠲減事也。其一,尤甚邑勿定配所事也。其一,推奴徵債防塞事也。分等依此施行,本道穡事,縱有如干晩澇之災損,統論一道,優可爲少康,未必謂全歉,則所請災結,終涉過多,事目外一萬四千結,特許加劃,使之均俵,至如各年舊還,似此之歲,輒許停免,則雖若恤隱,反欠守經,不可全然闊狹,就稍實邑中礪山·益山己巳條,全州·雲峯壬申條,各一百石收捧,以爲漸次準納之地,珍島·興陽兩邑,俱係連年尤甚,昨年停退,固難督捧,竝與海南等三邑辛巳條,及高敞己巳反作條,而一體仍停,各穀之登歉相錯,還穀之準折代捧,特爲許施,拯劣米太之仍停,定式屬耳,而諸道亦皆不許,此則置之,外此諸條,旣係便民之政,又多已施之例,竝依狀請施行,何如?令曰,依。
又以備邊司言達曰,卽見全羅監司李光文狀達,則以爲,昨年査陳時,全州等十七邑無主陳八百三十四結零,査出啓聞,添錄舊災,而光州等三十邑鎭之無主陳四百二十結,則以其査報之後時,未蒙竝施者,揆以事面,實有異同之歎,亦以丙戌添錄舊災施行事,請令廟堂稟令,分付矣。以若國結之重,有難遽議許頉,第今光州等邑無主陳,則昨年全州等邑査陳結請頉時,追報見漏者也。旣無歸屬,災摠混雜,乃有此道臣之擧實狀請,朝家旣聞之後,宜付寧失之科,一體以丙戌舊災添錄,則亦不害爲均一之政,依所請施行之意,分付,何如?令曰,依。
洪彦謨,以義禁府言達曰,沈象奎·曺鳳振·趙璟鎭特施放歸田里之典,睦台錫放送事,承令,達下矣。沈象奎·曺鳳振·趙璟鎭·睦台錫俱爲臺達方張,不得循例擧行之意,敢達。令曰,已捧令旨,則金吾所當卽地擧行,而何可如是乎?卽爲擧行。
又以義禁府言達曰,全羅道放未放成冊中興陽縣屛裔罪人韓植林名下放字,書下矣。韓植林臺達方張,不得循例擧行之意,敢達。令曰,卽速擧行。
又以義禁府言達曰,各道放未放成冊達下黃海道長連縣朴山驛徒二年半定配罪人李南圭,安岳郡眞木驛徒二年半定配罪人李如發名下,竝放字書下,江原道伊川府乾川驛徒一年定配罪人金仁瑞名下,放字書下,慶尙道慶山縣流三千里定配罪人柳基豐,咸陽郡定配罪人金敏慶名下,竝放字書下,平安道定州牧投畀罪人李海淸名下,放字書下,全羅道金堤郡定配罪人李䆃重,靈巖郡楸子島安置罪人寅柱,珍島郡減死安置罪人李永純,康津縣薪智島減死充軍罪人王道恒,羅州牧黑山島荐棘罪人李肇源,靈巖郡楸子島荐棘罪人金基敍名下,竝仍字書下,興陽縣流三千里定配罪人姜碩俒,康津縣薪智島島配罪人柳榮五名下,竝放字書下,咸鏡道茂山府定配罪人趙東暹,穩城府定配罪人柳性浩名下,竝仍字書下,慶興府減死定配罪人李相寬名下,放字書下矣。李䆃重·寅柱·李永純·王道恒·李肇源·金基敍·趙東暹·柳性浩,竝仍,李南圭·李如發·金仁瑞·柳基豐·李海淸·姜碩俒·柳榮五·李相寬,竝放送事,分付各該道道臣,金敏慶,前因下令,已爲蒙放,勿論,何如?令曰,依。
又以義禁府言達曰,京畿監司金鐮狀達內,臣營中軍李煥奎爲先罷黜,其罪狀令攸司稟處事,達下矣。李煥奎今方待令,拿囚之意,敢達。令曰,知道。
兵曹,今十九日慶科增廣別試武科殿試敎是時元榜人規矩,柳葉箭五矢一百二十步一巡二中,講書粗已上,已上取一技改書下。
刑曹申目,擊錚人西部良人千載璉爲其父景祥負逋獄稱冤事也。負逋公貨,罪係罔赦,旣捧結案,則敢以逋已告冤等說,肆然呼籲,極爲無嚴,原情勿施,何如?判付達,千景祥之尙今戴頭,可謂三尺不嚴,而旣未用法於當時,今又完逋者已久,其子鳴冤,卽是至情所出,方當大霈之際,宜用好生之德,景祥出付秋曹,嚴刑二次,勿限年遠地減死定配爲良如敎。
洪彦謨,以刑曹言達曰,因擊錚罪人等申目判付內,千景祥之尙今戴頭,可謂三尺不嚴,而旣未用法於當時,今又完逋者已久,其子鳴冤,卽是至情所出,方當大霈之際,宜用好生之德,景祥出付秋曹,嚴刑二次,勿限年遠地減死定配事,判下矣。千景祥待用刑,嚴刑準二次後,咸鏡道富寧府,勿限年遠地減死定配所押送之意,敢達。令曰,知道。
兼刑曹判書鄭晩錫,參議金盛淵書曰,伏以隄防不嚴則倫彝不明,倫彝不明則亂賊不懼,而人不得爲人,國不得爲國矣。卽伏見諸道放未放成冊達下者,有充軍罪人申綱·黃允中放釋之令,臣等誠不勝愕然失圖。噫,彼綱與允中,俱以蟣蝨之賤,敢懷梟獍之心,或發悖通而圖聚不逞之徒,或投悖券而冒犯莫嚴之地,誣上惑下,無所不至,凶肚畢綻,斷案已具,而綱又緊出逆招,丹書昭在,關係尤爲深重,決不可遇赦卽放,有若尋常罪犯者然。且況臺達方張,聲討至嚴,則臣曹不敢擧行,自是不易之法例,故玆敢相率聯籲。伏乞离明,淵然三思,還收申綱·黃允中放釋之令,以嚴隄防,以明倫彝焉。臣無任云云。答曰,覽書具悉。已爲處分,則何可張皇乎?卽速擧行。
丁亥十月十八日辰時,王世子代臨魚水堂。日次儒生殿講入對時,行都承旨朴晦壽,右承旨金敎喜,左副承旨金炳朝,假注書李殷相,記事官李寅皐·洪在喆,直提學金鏴,檢校待敎徐憙淳,待敎金英淳以次陪立。時至,王世子具翼善冠·衮龍袍,乘輿出重華門外,藥房提調趙萬永,副提調朴晦壽進曰,日候甚寒,侵早勞動,睿體,何如?令曰,一樣矣。由貳極門·靑陽門,仍詣魚水堂,相禮贊請降輿,王世子降輿陞座。炳朝曰,二十日漢學文臣殿講處所,以涵仁亭爲之事下令,而武臣專經講,旣在同日,處所以何處爲之乎?令曰,亦以涵仁亭爲之。晦壽曰,今日執冊承旨,未及入達受點矣,何以爲之乎?令曰,以昨日受點承旨擧行,可也。令試官以下行禮,贊儀唱試官以下再拜,試官及應講儒生等如儀行禮訖。考官上護軍金履喬,漢城判尹趙鐘永,行護軍徐憙淳,參考官吏曹參議李寅泰,行副護軍朴宗學,弼善柳致睦,副司果權大肯以次陞堂就座,令開講。履喬曰,在前有抽栍之例,今番則何以爲之乎?令曰,拈出,可也。儒生等以次應講。令曰,試官以下食代權退。王世子入便次,少頃出次。晦壽曰,試官食代還入之時,屢下催促,而參考官李寅泰·朴宗學·權大肯不爲趁時入來,事甚未安。推考,何如?令曰,從重推考,可也。出擧條炳朝曰,明日殿試試紙,當爲安寶矣。安寶進去之意,敢達。令曰,依。令曰,金吾擧行,何以爲之乎?鏴曰,名登臺達之諸罪人,雖伏承斯速擧行之令,而國典所載,未敢自下循例擧行,金吾堂上今方治書云矣。令曰,讀券官更爲令招。出令旨令曰,考官更爲令招。出令旨炳朝曰,童便監封進去之意,敢達。令曰,同副承旨進去。炳朝曰,推考房承旨例不得進去矣。令曰,爾其進去。試官仍還入,儒生等應講訖。令曰,日次儒生殿講居首純通進士兪星煥朱書百選一件賜給,之次通生員安潤蓍等五人各奎章全韻一件賜給,之次略進士徐容輔等七人各紙三卷·筆五枝·墨三笏賜給,之次粗進士李運河等三十三人各紙二卷·筆三枝·墨二笏賜給。出令旨令曰,入格儒生明日春塘臺待令。出令旨令曰,陪衛軍兵雨具。出令旨令呼禮畢,相禮跪白禮畢,王世子由靑陽門·貳極門還內,諸臣以次退出。
上在昌德宮。常參·經筵,以代理停。
王世子代臨春塘臺文武科殿試罷還內後,內閣·政院·藥房·春坊口傳問安。答曰,知道。
洪彦謨達曰,大司憲·執義·掌令二員,持平一員未差,持平李鐸遠在外,監察茶時之意,敢達。令曰,知道。
金敎喜啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
兵曹口傳政事,副司果單兪章煥。
金敎喜達曰,今此試官望中時無職名人,令該曹口傳付軍職,何如?令曰,依。
兵曹口傳政事,副護軍單鄭知容。
金敎喜,以都摠府言達曰,今此殿座時,侍衛·寶劍及陪衛當爲備員,而副摠管趙晉和·朴齊一·李瀅夏在外,一員未差。無以備員,令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,在外竝許遞,與未差之代,旣承下敎,前望單子入之。
摠管前望單子入之,都摠管金履載,副摠管朴宗琦·徐憙淳·金鏴代點。
朴晦壽達曰,卽者吏曹郞廳來言,始興縣令趙雲象兩司當爲署經,而大司憲·執義·掌令二員·持平一員,司諫·獻納·正言二員前望未下,持平李鐸遠在外,不得署經云,何以爲之,而行大司諫呂東植未肅拜,卽爲牌招,何如?令曰,大司諫許遞,旣承下敎,前望單子入之。
令于金敎喜曰,明日出宮門路,以貳極門爲之。
兵曹,慶科增廣別試武科殿試敎是時,元榜人規矩,鐵箭三矢一百步,柳葉箭一百二十步一巡二中,講書粗以上取一技,改代點,直赴殿試人規矩,片箭三矢一百三十步一巡一中,柳葉箭五矢一百二十步一巡二中,講書粗以上取一技,改代點。
金敎喜,以兵曹言達曰,直赴殿試人左別武士張允綱·金景錫,右別武士吳載勳,鄕騎士李處萱,選武軍官張宗大,壯旅軍官白應五,勸武軍官黃友曾,纔已奉承令矣。今日殿試時,依例一體許赴之意,敢達。令曰,知道。
朴晦壽啓曰,吏曹郞廳來言,新恩政事,取稟。傳曰,待明朝開政。
金敎喜,以都摠府言達曰,今日入直內三廳武兼禁軍及軍兵等,當爲中日習射技,而殿試相値,不得設行之意,敢達。令曰,知道。
朴晦壽,以吏曹言達曰,掌樂院正朴容壽呈狀內,矣身素患痰癖之症,挾寒添劇,旬月之內,萬無起動供職之望云。其身病旣如是,則有難强令察任,改差,何如?令曰,依。
李羲準,以戶曹言達曰,時御所內各司雨漏修改吉日,令日官洪晩中推擇,則今十月二十九日巽時爲吉云。以此日時擧行之意,敢達。令曰,知道。
金炳朝,以禮曹言啓曰,元孫宮供上依壬申年例爲之事,前已命下矣。京畿所封物種,依例磨鍊,別單書入之意,敢啓。傳曰,知道。
金敎喜,以兵曹言達曰,今十月二十日文臣朔試射日次,而座堂相値,不得爲之之意,敢達。令曰,知道。
又以兵曹言達曰,通化門越邊含春苑墻垣頹圮處,今已畢築矣。守直衛軍解送之意,敢達。令曰,知道
又以備邊司言達曰,卽見慶尙監司鄭基善狀達,則備陳道內綿農告歉之狀,仍以爲,各邑所納各營各衙門軍身布及樂工保布,竝純錢代捧,訓局保布折半代錢事,請令廟堂,稟處矣。軍需所重與他自別,雖於通一路綿歉尤甚之時,多數代捧,有難遽議,故他道所請,亦未準許,訓局砲保,使之三分一以錢代捧,各營各司軍身保布,折半代捧,而近來諸道臨期請代,晩時行會,故纔以此有所關飭矣。該道則雖以姑未出秩,知委各邑云,而奸鄕猾吏之知懼革謬,寧可盡保之歟?今番則另加察飭,俾實惠下究之意,分付,何如?令曰,依。
又以備邊司言達曰,頃因湖西年分狀達,事目災八百結外,不足災一萬二千七百四十八結零加劃,昨年停退所無處舊還最近一年條,之次邑三分一,稍實邑折半收捧之意,覆達行會矣。卽見該監司徐俊輔狀達,則復陳農形災損之狀,仍以爲,以此劃下之數,實無塗抹分排之望,見減災三千結,特許準劃,各年舊還餉,三等邑亦爲依初請仍停事,請令廟堂稟令,分付矣。湖西今年災一萬二千七百餘結之事目外加劃,自有聞知而斟量者,則今此狀辭中,實無塗抹分排云者,未知其十分稱停。然道臣旣以民情更請,見減災三千結中五百結,特爲加劃,至於三等邑之舊還餉仍停,每以恤民而不當闊狹處闊狹,則糴法將無以遵守,置之,何如?令曰,依。
又以禁衛營言達曰,本營千摠金秉喆身病猝重,勢難察任,改差,何如?令曰,依。
兵曹申目,粘連達下是白有亦,觀此北兵使李復淵狀達,則高嶺僉使李井會母年八十有一歲,依法典改遞,以爲歸護之地,令該曹考例稟處亦爲白有臥乎所,邊將之親年七十五歲者,許遞其任,載在法典,高嶺僉使李井會,依法典改差,何如?判付達依準。
戶曹判書朴宗薰書曰,伏以臣方受點於試望,亦旣承牌鎖院矣。豈敢復事逡巡,而適因命官之不備,臣乃裒然爲首,以二品而替行試事,雖不無一二近例,第殿試體重,事面自別,有非節日課士之比,臣若晏然冒當,則非但私義之不敢自安,其於格例,實涉苟簡,玆敢忙具短章,仰暴衷懇。伏乞睿慈,俯垂鑑諒,亟賜通變,以嚴試體,以安私分云云。答曰,覽書具悉。已有近例,卿不必固辭也。
同義禁申鴻周·金鏴·徐耕輔等書曰,卽伏奉令旨下者,有諸罪人放釋之令,而經法所在,無以擧行,判堂則移拜秋曹,尙未差代矣。臣等乃敢按例草記,冀蒙照察,及承令答,諭之以卽地擧行,飭之以勿捧草記,於是乎擧行顧末如也,而草記又路阻矣。臣等相顧惶阨,不知所措,玆不得不忙具短章,備陳實狀焉。凡係罪人之名在臺達者,雖有放送之令,自臣府不敢擧行,卽四百年金石之典也。嚴令雖極悚惶,常法不可違越,又於此際,伏見全羅道放未放成冊,則興陽縣屛裔罪人韓植林名下,放字書下矣。此罪人亦臺達方張,其爲末由擧行,與右所陳一也。伏望离明,竝賜諒燭,使王府關和,亦免毁劃,千萬幸甚云云。答曰,覽書具悉。旣有格例所拘云,待停達卽爲擧行。
大司諫呂東植書曰,伏以,天佑宗祊,寶籙彌長,庶政代聽而盤泰益鞏,元孫誕生而吉慶滋至,上號之寶冊旣擧,進爵之縟儀載成,億萬年無疆之休,自今伊始,歡欣慶忭之忱,中外惟均。仍伏念,臣愚騃疎闇,最居人下,涉世昧方,謀身不工,早晩顚沛,理所必有,自夫昨夏以來,殘魂已褫,萬念都灰,杜門息影,與世相忘守老邱壑,永謝簪笏,自分爲聖世之一棄物矣。今於夢想之外,伏蒙前望代點,以臣爲司諫院大司諫者,臣誠怵畏義分,不暇俟駕,而惟此危苦之情,悚恧之忱,有不得不一陳者,惟邸下幸垂察焉。臣於向來,待罪禁堂之末,猥陳執藝之章,而人言峻發,僇辱備至,到今追惟,夢思猶噩,第其遭彈之由,卽在於獨疏,獨疏之由,亦不過大同之中,意見差異,以致各陳之境,而第於構疏之際,神思未周,隨手信筆,自信己心之虛閑,不察字句之欠商,自他人觀之,則擧措誠突兀矣,辭語誠冗雜矣。臺臣若就事論事,以規以評,則臣將拜受之不暇,而今乃以千萬不襯之題目,夢寐未到之事端,一筆句斷,無復餘地,臣實滄浪,尙誰尤哉?幸賴我大朝殿下曲賜照察,乃以辭不達意四箇字,昭晳之剖析之,臣闔門感泣,隕結爲期,顧何敢費辭覶縷,更爲辨明之計哉?然而在臣自處之道,則惟當追愆訟過,沒齒自靖,庶其爲息補之方而已。尙安有揚揚彈冠,復廁周行之望哉?玆敢略暴情實,仰瀆崇聽。伏乞睿慈,俯垂諒察,亟削臣匪據之職,仍治臣瀆擾之罪,特令選部,永刋姓名於朝籍之末,俾得以守愚任分,畢命田畝,則莫非堯天舜日終始生成之澤也。臣旣不以見職自居,不宜贅陳他說,而事在目下,義急沬飮,忠憤所激,他不暇顧,玆不得不疾聲仰陳焉。噫,彼李肇源·金基敍輩,負犯何如,關係,何如?請鞫方張,島棘徑施,三司之臣,相繼力陳者,凡幾月日,而睿聽愈邈,王章未伸,臣民痛惋,去而益甚。至若金基厚,則凶謀逆節,畢露無餘,而初不一問,臥置牖下,官爵自如,無異平人,國有常憲,寧容乃爾?伏願邸下,淵然深思,廓然遠覽,亟從三司之請,以洩神人之憤焉。抑臣於沈象奎·曺鳳振·趙璟鎭·睦台錫·韓植林·申綱·黃允中等放釋之令,有不勝愕貽失圖者。噫,彼諸罪人,罪名雖各不同,當初負犯,何等緊重,伊時處分,何等截嚴,臺達方張,兪音尙遲,已是失刑之大者,而不意玆者,乃有此特宥之令,喉院覆難,誠爲得體,而乃邸下不賜嘉納,遽加譴罰典憲壞損,誠非細故,而輿情抑鬱,當復如何?伏乞亟寢成令,以嚴隄防,以重刑政焉。臣伏覩近日三司之臣,鎭日求對,而臣則自來情地之外,輪行感冒,適會來觸,轉成傷寒,彌留之重症,出入人鬼,已過數旬,房闥之內,不能起動,涔伏旅邸,不省四到。至於起身赴閤,以隨諸僚之後,時日之內,萬無其望。夫擧朝大同之論,諸僚一辭之請,亦不能束帶趨參,以效古人輿疾討賊之義,有臣如此,生不如死,此又臣早合斥退之一端也。嗚呼,臣以受恩罔極之蹤,圖報之忱,寤寐如結,則方當离明臨照,萬物咸覩之會,覲光之戀,宜倍他人,而進身路阻,孤負明時,臨紙隕越,不知所云。臣無任云云。答曰,覽書具悉。往事何必提說?卿其勿辭行公。懲討事,勿煩
丁亥十月十九日辰時,王世子代臨春塘臺,慶科增廣文武科殿試試取入對時,行都承旨朴晦壽,行左承旨李羲準,右承旨金敎喜,左副承旨金炳朝,右副承旨李圭祊,假注書權溭,記事官李寅臯·洪在喆,原任提學朴宗薰,直提學金鏴,檢校待敎徐憙淳,待敎金英淳,以次陪立。時至,相禮贊請外備,王世子具翼善冠·衮龍袍,乘輿,藥房提調趙萬永,副提調朴晦壽進曰,早朝勞動,睿體,若何?令曰,一樣矣。仍出貳極門,由靑陽門,詣春塘臺,降輿陞座,令試官以下行禮。讀券官戶曹判書朴宗薰,行護軍申在植·朴綺壽,對讀官行副護軍金鼎均,副司果張敎根·金裕憲·兪章煥,考官兵曹判書南履翼,禮曹判書朴周壽,行護軍柳相亮,參考官行副護軍李嘉愚·徐英淳,副司果李根友,都摠府經歷徐相奎,率應試人,行再拜禮訖,以次就座。履翼曰,今番武科殿試規矩,六技取四技令下矣。當此短晷,無以盡試,何以爲之?令曰,三技取二技。履翼曰,前此武試時,每爲分所矣。今亦依此爲之,何如?令曰,分所以丹楓亭爲之。令曰,書題。宗薰·在植書題曰,頌首戴德,限申時,裕憲·章煥奉睿題懸之。令曰,文所試官權退,日次殿講入格儒生入對。進士兪星煥,生員安潤蓍,進士朴熙豐,幼學朴昇壽·李肯愚·金度均,進士徐容輔,幼學尹赫烈,進士徐憲淳,生員趙秉淵,進士趙雲近,幼學趙秉恒·趙在慶,進士李運河·尹行謨,進士沈應龜,生員洪明圭,進士金魯謙,生員金取源,幼學李豐翼·徐兢淳,進士兪致崇,幼學徐兢輔·李源庚·朴康壽,進士李萬容,幼學成容默·申錫昌·李墩·李槦·李長錫·申大元·趙迪相·申泰運·安復胤·鄭基德·鄭駿容·尹致喬·白光昇·李澩·孔煥鼎·元泰敎·朴齊度·趙遠永·鄭夔容·趙徹林等,以次進前奏職姓名訖頒賞。仍爲退出,明日出宮門路,以貳極門爲之。出令旨明日漢學文臣殿講,專經武臣殿講處所,以春塘臺爲之。出令旨晦壽曰,文試試所,何承旨進去乎?令曰,禮兵換房。金炳朝進去,宗薰曰,引儀不卽待令,肅拜許久遲滯,揆以事體,誠甚駭然,不善察飭之當該承旨,推考,何如?令曰,依爲之。出擧條晦壽曰,摠管肅拜令下之後,東西唱引儀,不卽待令,以致擧行之遲滯,萬萬駭然。當該通禮院官員,所當重勘,而本院請推之外,無他可施之罰,何以爲之乎?令曰,令該府拿問重勘,可也。出擧條令武擧人試射捧講訖,王世子入小次,少頃,還爲座堂。令曰,科次爲之。宗薰曰,甲科三人書三下,乙科以下或書三下,或書次上,何以爲之?令曰,竝書三下。宗薰曰,甲科書正字三下,乙科以下書草三下,何如?令曰,唯。宗薰以次書等,章煥讀奏一張,裕憲讀奏九張訖。炳朝坼封,讀奏三下,幼學洪重燮,副率徐箕淳,縣監洪稚圭讀奏訖。吏曹判書趙萬永曰,文科甲科第二人徐箕淳當付七品職,而已經七品職,何以爲之?令曰,陞六,可也。出擧條引儀唱禮畢,相禮跪請乘輿,由靑陽門·貳極門還內,諸臣以次退出。
上在昌德宮。常參·經筵,以代理停。
藥房都提調李存秀,提調趙萬永,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
洪彦謨達曰,大司憲·執義·掌令二員,持平一員未差,持平李鐸遠在外,監察茶時之意,敢達。令曰,知道。
金敎喜達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
令于金敎喜曰,陪衛軍兵毛具。
令于金炳朝曰,專經武臣殿講居首人依例捧令旨。
傳于金敎喜曰,明日出宮門路,以協陽門爲之。
令于金敎喜曰,明日出宮門路,以貳極門爲之。
以慶尙監司鄭基善狀達,右兵使權膺祜咸陽郡匿名榜書,不待往復,致煩上徹,極涉顚錯,其罪狀令廟堂稟處事,令于朴晦壽曰,所謂兵使密達,尙無消息,監司密達,其果何所據,而至有此擧乎?且守令則露出,而牒報巡營,巡營則極祕,而密達朝家,事之乖當顚倒,莫此爲甚,監司罷職,守令先罷後拿。
李圭祊,以吏批言達曰,通禮院左通禮趙萬協呈狀內,矣身素患痰癖之症,當次換節之時,一倍添劇,時月之內,萬無起動供職之望云。其身病旣如是,則有難强令察任,改差,其代今日政備擬以入之意,敢達。令曰,知道。
有政。吏批,判書趙萬永進,參判金鏴病,參議李寅泰進,右副承旨李圭祊進。啓曰,大司成今當差出,而擬望之人乏少,外任竝擬,何如?傳曰,允。以李止淵爲工曹判書,李奎絃爲刑曹參判,朴宗學爲工曹參議,李羲肇爲大司成,趙鍾永爲判義禁,朴周壽爲知春秋,金鏴爲弘文提學,權敦仁爲同經筵,趙晉和爲同春秋,洪晩爕爲左通禮,權馥爲掌樂正,金大坤爲司成,鄭德和爲兵曹正郞,權中履爲工曹正郞,吳羽常爲刑曹佐郞,李奎淵爲尙衣僉正,趙敏永爲司僕判官,沈獻永爲景慕宮令,趙選爲西部都事,金鍊白爲淑陵參奉,梁日煒爲保安察訪,祭酒單宋穉圭,兵曹正郞李敏會仍任事承令,金化縣監金左根,高陽郡守洪夔謨相換事承令,校書正字單任秀龍,慶興府使李寅會今加嘉善,彦陽縣監李濟遠,寶城郡守徐永淳今加通政,已上加資事,兵曹覆達判下。
洪彦謨,以兵批言達曰,陞資拜營將者,瓜滿前以不職遞罷,則不計朔數多少,還收資級,載在法典,而中軍依營將例施行事,曾有定式矣。前京畿監營中軍李煥奎旣已遞罷,所授加資,依例還收之意,敢達。令曰,知道。
兵批,判書南履翼進,參判尹羽烈入直進,參議朴熙顯病,參知朴齊明病,同副承旨洪彦謨進。以李鎭九·金殷鐘爲僉知,韓亨祿·曺允恒爲五衛將,張振極爲景福將,李定鉉爲訓鍊都正,朴民翰爲文兼,徐碩輔爲副率,金在善爲侍直,李寅熙·李敏性爲宣傳官,李東植爲守門將,元榘爲京畿中軍,李敏德爲高嶺僉使,同知單金鎭華,僉知李鐘英,大護軍李勉昇,護軍洪敬謨·鄭祖榮·呂東植·朴岐壽·李奎鉉,副護軍李元八·趙經鎭·洪學淵·安光直·李道在·李商一·李井會·金奎浩·李元緖,副司直李游夏·朴宗璜·李淵祥·李趾秀·朴升鉉·金羽根·洪永觀·吳致淳·洪晩燮·權馥,副司果尹心圭·沈鈁·鄭東煥·白東圭·鄭元善·朴心壽·李是遠·李在鶴·安孝述,副司正李煥九·元世顯·韓貞植,前中軍李煥奎折衝今降禦侮,訓鍊主簿加設二單元世勳·柳翊魯,副司果李元夏·沈宜豐,前虞候李載暹今加折衝加資事承令。
吏批,再政。以金秀萬爲奉常正,李海存爲刑曹正郞,李勉友爲思陵令,洪明厚爲掌樂主簿,尹行肅爲司僕主簿。
兵批,再政。同知單林尙彬,僉知單韓亨祿,副護軍閔致成·徐永淳·李載暹,副司果徐箕淳。
吏批,三政。以洪稚圭爲禮曹參議,李時復爲長寧殿令,金啓澧爲禁府都事,金錫龍爲監察,徐箕淳爲典籍,李衡秀爲假監役,權陳爲懿陵參奉,典籍單洪重燮,文科甲科第一人,濟用主簿單李鍾奎,武科甲科第一人,新及第洪稚圭文科第三人,閔致成·李鼎臣·尹聲大已上科前資窮,依法典陞堂上。
四政。以申紈爲工曹佐郞,閔致祿爲禁府都事,金商一爲內贍主簿,洪翰周爲開寧縣監。
金炳朝,以奎章閣言達曰,原任待敎趙斗淳父喪,依定式遣檢書官致賻致弔,仍爲勸粥以來之意,敢達。令曰,知道。
金炳朝,以忠勳府言達曰,今番幸行時,南部居林瑞雨擊錚於衛外而刑曹申目內,勳派辨別,非臣曹所管,令忠勳府稟處,何如?達,依準事,達下矣。取見其原情,則以爲,渠父枝達,以靖難功臣襄陽君林自蕃嫡長孫,丙午年間,入於忠義廳,積仕三十四年,屢經守衛官,以年八十加資,而己卯身死之後,醴泉居林宗河,自是勳臣之傍孫,敢生奪宗之計,以其子仲龍,稱以繼後於功臣,至出口傳,惟願明法正倫云矣。査實擧行,不容少緩,而林仲龍居在慶尙道醴泉地,今方文移該道,使之星火起送,待其上來,詳査稟處,何如?令曰,依。
金敎喜,以備邊司言達曰,本司有司堂上金鏴職務相妨,所帶摠管之任,今姑許遞,何如?令曰,瑞葱臺後許遞,可也。
丁亥十月二十日辰時,王世子代臨春塘臺。漢學文臣專經武臣殿講入對時,行都承旨朴晦壽,右承旨金敎喜,左副承旨金炳朝,右副承旨李圭祊,假注書李殷相,記事官李寅皐·洪在喆,原任提學朴宗薰,直提學金鏴,檢校待敎徐憙淳,待敎金英淳以次陪立。時至,王世子具翼善冠·衮龍袍,乘輿出重華門,由貳極門·靑陽門,仍詣春塘臺,相禮贊請降輿,王世子降輿陞座,晦壽曰,文武臣殿講,左右合設,恐好矣。令曰,唯。贊儀唱試官以下再拜,試官及文武應講諸臣如儀行禮訖。文考官漢城判尹趙鐘永,戶曹判書朴宗薰,行護軍朴綺壽,參考官行副護軍李若愚·趙庭和·趙秉鉉,敦寧都正趙容和,武考官兵曹判書南履翼,行護軍申鴻周·柳相亮,參考官輔德徐左輔,前承旨鄭知容,行副護軍李鍾英·沈煥永以次就座。令曰,陪衛軍兵雨具。出令旨令開講。履翼曰,武臣專經講,異於他講,讀講章後自首章次第讀之,至講章,以講章奏之,連讀其下終篇而止,自是規例矣。今番則何以爲之乎?令曰,依例爲之,文武諸臣以次應講訖。令曰,漢學文臣殿講居首人依例捧令旨。出令旨令文武試官以下先退,鐘永·履翼等以次先退。王世子入便次,少頃,出次。令呼禮畢。相禮跪白禮畢。王世子由靑陽門·貳極門還內,諸臣以次退出。
上在昌德宮。常參·經筵,以代理停。
王世子入幕次後,內閣·政院·藥房·春坊口傳問安。答曰,知道。親臨文武科放榜罷還內後,王世子板位問安。答曰,知道。內閣·政院·藥房口傳問安。答曰,知道。王世子還內後,內閣·政院·藥房·春坊口傳問安。答曰,知道。
金炳朝達曰,明日常參,取稟。令曰,停。
李圭祊達曰,大司憲·執義·掌令二員,持平一員未差,持平李鐸遠在外,監察茶時之意敢達。令曰,知道。
金敎喜啓曰,禁衛營將官來言,今日本營軍,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
傳于金敎喜曰,侍衛軍兵毛具。
令于金炳朝曰,其家之孫,今登第矣。不可無示意之擧,遣左承旨致祭于慶恩府院君內外祠版。
令于金炳朝曰,吳忠烈·李忠肅·閔文忠·權文純之孫今皆登第,不可無示意之擧,特遣承旨致祭。
李羲準達曰,臣羲準以慶恩府院君內外祠版致祭進去,下直之意,敢達。令曰,知道。
金炳朝達曰,臣炳朝,閔文忠鎭遠祠版致祭進去,下直之意,敢達。令曰,知道。
李圭祊達曰,臣圭祊,吳忠烈達濟祠版致祭進去,下直之意,敢達。令曰,知道。
洪彦謨達曰,臣彦謨,李忠肅晩成祠版致祭進去,下直之意,敢達。令曰,知道。
朴晦壽達曰,弘文提學金鏴旣在闕中,不爲肅謝,事甚未安。推考,何如?令曰,依。
金敎喜達曰,卽見慶尙右兵使權膺祜咸陽郡匿名榜書馳達事狀達,則初一日封發,而今始到院,此與閑漫登聞有異,則如是稽緩,已極駭然,而旣以匿名書堅封上送爲辭,而露出上送,有若尋常登聞者,揆以事體,誠萬萬疎忽,所當重勘,而本院請推之外,無他可施之罰,何以爲之?敢稟。令曰,拿處。
以慶尙右兵使權膺祜狀達,咸陽郡匿名榜書馳達事,令于金敎喜曰,見卿狀達,誠極駭嘆,此是密達耶,狀達耶?鄭東老卽是前朝官,則何可捉囚郡獄乎?事事乖錯,不可仍置,卿則削職。
金敎喜,以侍講院言達曰,兼弼善朴容壽時無職名,令該曹口傳付軍職,何如?令曰,依。
又以兵曹言達曰,今番武科殿試榜目中,額外內禁衛趙羲元之羲字,以義字書之,臣不勝惶恐,而原榜目中改付標以入之意,敢達。令曰,知道。
又以義禁府言達曰,慶尙監司鄭基善狀達判付內,守令先罷後拿事,令下矣。當該守令咸陽郡守金履鋼時在任所云,依例發遣府羅將拿來,何如?令曰,待待令拿囚。
領議政南公轍箚曰,伏以,昨伏見令敎下者,慶尙監司鄭基善,施以罷職之典矣。咸陽郡掛榜,事係變怪,道臣聞此,雖極驚心,匿名書之未得端緖之前,推上朝廷,法禁甚嚴,宜先祕關各鎭營,使之密加譏詗,以待結末,而不此之爲,徑先以榜本封上,今若原其本意之出於審愼,恕其事面之失於疎謬,則後弊亦不可不念。且兵使雖或昧例,其在坐鎭之道,固不當隨以驚動,況其所謂密啓,尙不入來,仍無下落者乎?處分果爲至當,臣不勝欽仰,而第近來嶺藩,連値數遞,且當俵災捧糴之時,民邑迎送之弊,想應騷然,該道臣姑令仍任其職,戴罪行公,亦合事宜。適有愚見,敢此仰陳,惟邸下特賜裁諒而處之焉。取進止。答曰,覽箚具悉卿懇。迎送必爲民弊,嶺伯依箚請仍任。仍令于金敎喜曰,此下答遣史官往諭于領議政。
丁亥十月二十一日辰時,上詣仁政殿。文武科放榜親臨入侍時,行左承旨李羲準,右承旨金敎喜,同副承旨洪彦謨,假注書權溭,記事官全道海·洪在喆,直提學趙寅永,檢校直閣李嘉愚以次侍立。時至,通禮跪啓外辦,上具翼善冠·衮龍袍,乘輿出宣化門,藥房提調趙萬永進駕前奏曰,早朝勞動,聖體,若何?上曰,一樣矣。仍出協陽門,由肅章門,入仁政門,至仁政殿月臺。通禮跪啓請降輿。上降輿。羲準進圭。上執圭陞座。贊儀唱文武百官入就位,行四拜禮,文武百官就位行禮訖。文武新恩分東西庭,行四拜禮訖。兵曹判書南履翼曰,三明日瑞蔥臺時,王世子陪衛槍劍把摠哨官,依挾輿把摠哨官例應試,何如?上曰,依爲之。履翼曰,龍虎營禁軍次知執事,亦爲應試,何如?上曰,依爲之。履翼曰,今當邦慶之時,苑內砲放,誠爲未安,瑞蔥臺時砲放,以訓鍊院爲之,何如?上曰,依爲之。仍行文武新恩放榜,放榜官唱文武擧人入就位,行四拜禮訖。上命賜牌,仍各賜紅牌,次賜花及蓋訖,宣醞。晦壽曰,雲寶劍諸臣中,有其子若弟登第者,使之下殿,率其新恩,同爲行禮,何如?上曰,唯。上曰,徐戴淳·金鼎集·李敦榮賜樂,行四拜禮訖。皆退出。致詞官致詞,文武百官行禮訖。通禮跪告禮畢。上乘輿出仁政門,由協陽門還內,命出標信解嚴。諸臣以次退出。
丁亥十月二十一日辰時,上詣仁政殿。文武科放榜,王世子侍座入對時,行都承旨朴晦壽,左副承旨金炳朝,右副承旨李圭祊,假注書李殷相,記事官李寅皐,記注官李湜,原任提學朴宗薰,直提學金鏴,檢校待敎徐憙淳,待敎金英淳以次陪立。時至,王世子具遠遊冠·絳紗袍,乘輿出重華門,由貳極門,至協陽門外,相禮贊請降輿,王世子降輿,步過前路,相禮前引入幕次,少頃上至,王世子出次鞠躬祗迎訖,仍步過肅章門,由仁政東挾門,入就拜位。贊儀唱鞠躬四拜興平身。王世子行四拜禮訖。相禮引王世子陞殿侍座。炳朝曰,忠烈公臣吳達濟·忠肅公臣李晩成·文忠公臣閔鎭遠家,遣承旨致祭事,令下矣。何承旨進去乎?令曰,左副承旨·右副承旨·同副承旨進去。還宮時至,相禮引王世子降就祗迎位,上乘輿以出。王世子鞠躬祗迎訖。炳朝曰,闕內掃雪,本自兵曹主管,而今日殿座時,蹕路與殿庭,堆雪未掃,事極駭然。當該兵曹堂上從重推考,郞廳所當重勘,而本院請推之外,無他可施之罰,何以爲之乎?令曰,堂上從重推考,郞廳拿處,可也。出擧條王世子由東挾門出,步到協陽門外。晦壽曰,當直法意何等嚴急,而都事不卽待令,以致擧行之稽滯,事甚駭然。當該都事,所當重勘,而本院請推之外,無他可施之罰,何以爲之乎?令曰,令該府拿問處之,可也。出擧條王世子由貳極門還內。諸臣以次退出。
上在昌德宮。常參·經筵,以代理停。
金敎喜,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金炳朝達曰,明日常參,取稟。令曰,停。
洪彦謨達曰,大司憲·執義·掌令二員,持平一員未差,持平李鐸遠在外,監察茶時之意,敢達。令曰,知道。
金敎喜啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴晦壽達曰,行左承旨李羲準今日不爲仕進,卽爲牌招,何如?令曰,依。
又達曰,工曹判書李止淵,刑曹參判李奎鉉,除拜後過三日不爲出肅,竝依定式推考警責,仍卽牌招察任,何如?令曰,依。
又達曰,三品官之無得過三日循例請牌,曾有定式矣。大司成李羲肇除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
傳于金炳朝曰,新恩謝恩,當親受矣,該房知悉。
傳于金炳朝曰,新恩入侍。
令于金敎喜曰,下直閫帥留待。
令于金炳朝曰,新恩謝恩,暎花堂,當親受矣。
令于金敎喜曰,下直閫帥入對。
令于金炳朝曰,新恩入對。
備忘記,黃海水使李仁達下直,長弓一張,長箭一部,片箭一部,筒兒一箇賜給。
以典籍金祖欽,副司果李冕植·李光載,前正言李在鶴等漢學文臣殿講居不禁推徽旨,令于洪彦謨曰,殿講法意何如,而近日文臣,全不習講,當初直以自不了當之計者,萬萬駭惋。司譯院三十日囚之使訓導敎之,慣熱然後,余當親受講矣。以此分付,可也。
以吳一善·韓宅履·李完基·李行儉·金和豐等囚單子,令于洪彦謨曰,竝分揀。
以大司成李羲肇牌不進罷職令旨,令于金炳朝曰,只推。
兵曹口傳政事,副司果單朴容壽。
臺諫前望單〈子〉入之,大司憲金履載,大司諫朴宗琦,執義李敏會,司諫鄭東煥,掌令朴宗璜·洪永觀,獻納權馥,持平鄭德和,正言金裕憲·韓鎭㦿代點。
金炳朝,以禮曹言啓曰,來十一月初五日冬至大殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
又以冬至兼謝恩正副使意達曰,彼中公幹,專任堂上譯官,而今番行中老病者居多,堂上任驛,未免苟艱,在前如此之〈時〉,有額外加定之例,堂上譯官李鎭九,依已例加定帶去,何如?令曰,依。
金敎喜,以都摠府言達曰,副摠管任存常以漢城府右尹,本府坐起,晝仕出去之意,敢達。令曰,知道。
洪彦謨,以義禁府言達曰,慶尙右兵使權膺祜拿處事,徽旨,達下矣。權膺祜時在任所,依例發遣府都事,交龜後拿來,何如?令曰,待待令掌囚。
禮曹,來十一月初五日冬至朝賀時應行節目,參考前例磨鍊爲白去乎,依此擧行,何如?判付啓,權停爲良如敎。
丁亥十月二十二日辰時,上御熙政堂。新恩謝恩親受入侍時,行都承旨朴晦壽,右承旨金敎喜,左副承旨金炳朝,右副承旨李圭祊,假注書李殷相,記事官洪在喆·成遂默,檢校待敎徐憙淳,待敎金英淳以次進伏。文新恩幼學洪重燮,副率徐箕淳,縣監洪穉圭,生員李在臣,縣監魏迪喆,郡守成禹圭,參奉黃晦瑛,幼學金錫淳·卓雲翰·金鳳梧,縣監朴宗吉,幼學尹致秀·兪象煥·李謙在,都事李㙽,幼學吳取善·趙然春,進士任百經,生員金鼎集,幼學李敦榮·權用經,生員徐念淳,進士李明迪,幼學丁庠敎·洪大稱·韓鎭庭·李在直,生員金宗奎,進士南獻中,幼學鄭琦和,牧使閔致成·李鼎臣·尹聲大,幼學徐戴淳,生員李遇亨,進士趙秉憲,副司果趙秉龜,令趙基謙,幼學金漢益,進士李潤聖。武新恩副司勇李鍾奎·元世顯,通德郞韓貞植,閑良洪秉七,副司勇鄭夏應,閑良趙鳳恒,通德郞趙存命,閑良洪大赫,從仕郞趙毅鑑,副司勇李德熙,閑良李·沈學春·金潤相·李元大,副司勇李行潤·金東稷·李章烈,閑良金致重,通德郞兪相台,閑良李大榮·全祥龍,通德郞閔一浩,閑良柳之奫·金龍瑞·李應洙·許濯·李圭參,副司勇張春汲,別親衛士金日德,追捕武士黃吉昇,守堞軍官李基昌,勸武軍官黃友曾,壯旅軍官白應五,左別軍官吳潤基,鎭武士金泂錠,別親衛士車用軾·劉昌漢·李宗德·劉起澤,別武士全擎煥·李正模,騎士文德昌,別武士李行信·李大命·任能祥·朴順喆·許鈊·李賢·沈朝漢·金榮淳·金學喆·姜雲祥·李之煥·金振琇·張吉甲·吳宗元·李民秀·盧之河·河出星,別隊馬兵趙鉉驥·朴萬大·吳聖郁,旗牌官車益寬,馬兵金衡祚·李寅明·辛應巽·車益周·朴東先,親騎衛姜希遠·宋鎰祥,別軍職元世勳·柳翊魯,武藝別監朴完喆·姜民秀,舟師軍官趙學中,宣傳官李元夏·沈宜豐,額外內禁衛趙秉一·柳相甲·洪在儀·李周膺·李元彬·金樂喜·閔晉鏞·李鍾武·尹喜豐·趙羲元·李圭容,武學劉奉益,別武士李元玉,敎鍊官金有積·權斅仁,武藝別監金鳳賢,選武軍官李東赫·吳載完·李元浩·高文奕,扈衛軍官申義鍊,勸武軍官李昌植,選武軍官沈昌和·李福孫,別武士金熙度·康致一·任致源,振武士金廷元·李元發,分東西班,序立庭下訖。上曰,新恩行禮。文武新恩行四拜禮,仍宣醞訖。上曰,文武新恩進前,各奏職姓名。敎喜曰,武科則人員旣多,使之甲科一人進奏職姓名,恐好矣。上,可之。重燮等進前各奏職名。上曰,誰之子乎?重燮曰,故參判臣洪秀晩之子矣。至箕淳,上曰,誰乎?炳朝曰,故判書臣徐榮輔之子矣。至象煥,上曰,誰之子乎?炳朝曰,兪台柱之子矣。至百經,上曰,誰之子乎?炳朝曰,參判臣任存常之子矣。至鼎集,上曰,誰乎?炳朝曰,判府事臣金思穆之孫矣。至敦榮,上曰,誰乎?炳朝曰,左議政臣李相璜之姪矣。至大稱,上曰,誰之子乎?炳朝曰,洪永觀之子矣。至鎭庭,上曰,誰之子乎?炳朝曰,故判書臣韓致應之子矣。至遇亨,上曰,居於何地?遇亨曰,居廣州矣。至秉憲,上曰,誰之子乎?炳朝曰,漢城判尹臣趙鐘永之子矣。鍾奎進前奏職姓名。上曰,誰之子孫乎?鍾奎曰,故兵使臣李應赫之孫矣。文武新恩以次奏職姓名訖,退立階下。上曰,文武新恩次第先退。重燮·鍾奎等先退。仍命退。承史以次退出。
丁亥十月二十二日午時,王世子座暎花堂,新恩謝恩親受下直,閫帥同爲入對時,行都承旨朴晦壽,右承旨金敎喜,左副承旨金炳朝,右副承旨李圭祊,假注書權溭,記事官李根友·成遂默,黃海水使李仁達,以次進伏訖。令文武新恩入就位,行再拜禮,宣醞訖。令曰,新恩入對文科及第洪重燮·徐箕淳·洪穉圭·李在臣·魏迪喆·成禹圭·黃晦瑛·金錫淳·卓雲翰·金鳳梧·朴宗吉·尹致秀·兪象煥·李謙在·李㙽·吳取善·趙然春·任百經·金鼎集·李敦榮·權用經·徐念淳·李明迪·丁庠敎·洪大稱·韓鎭庭·李在直·金宗奎·南獻中·鄭琦和·閔致成·李鼎臣·尹聲大·徐戴淳·李遇亨·趙秉憲·趙秉龜·趙基謙·金漢益·李潤聖,以次進前奏職姓名訖。武科及第李鍾奎·元世顯·韓貞植·洪秉七·鄭夏應·趙鳳植·趙存命·洪大赫·趙毅鑑·李德熙·李·沈學春·金潤相·李元大·李行潤·金東稷·李章烈·金致重·兪相台·李大榮·金祥龍·閔一浩·柳之奫·金龍瑞·李應洙·許濯·李圭參·張春汲·金日德·黃吉昇·李基昌·黃友曾·白應五·吳潤基·金泂錠·車用軾·劉昌漢·李宗德·劉起澤·全擎煥·李正模·文德昌·李行信·李大命·任能祥·朴順喆·許鈊·李賢·沈朝漢·金榮淳·金學喆·姜雲祥·李之煥·金振琇·張吉甲·吳宗元·李民秀·盧之河·河出星·趙鉉驥·朴萬大·吳聖郁·車益寬·金衡祚·李寅明·辛應巽·車益周·朴東先·姜希遠·宋鎰祥·元世勳·柳翊魯·朴完喆·姜民秀·趙學中·李元夏·沈宜豐·趙秉一·柳相甲·洪在儀·李周膺·李元彬·金樂喜·閔晉鏞·李鍾武·尹喜晉·趙羲元·李圭容·劉奉益·李元玉·金有積·權斅仁·金鳳賢·李東赫·吳載完·李元浩·高文奕·申義鍊·李昌植·沈昌和·李福孫·金熙度·康致一·任致源·金廷元·李元發等,以次進奏職姓名訖,降就位,宣醞。令曰,徐戴淳·金鼎集呼新來,遂默降立中階,使之進退三次訖,諸新恩行再拜禮,仍退出。令曰,黃海水使入對,仁達進前奏職姓名訖。令曰,下去着實爲之。令仁達先退。敎喜曰,黃海水使奏對之際,有所做錯,推考,何如?令曰,依爲之。出擧條令承史以次退出。
上在昌德宮。常參·經筵,以代理停。
金敎喜達曰,明日殿座,再明日·三明日翼陵忌辰祭齋戒正日相値,常參頉稟之意,敢達。令曰,知道。
又達曰,左副承旨金炳朝今日不爲仕進,卽爲牌招,何如?令曰,依。
傳于金敎喜曰,明日瑞蔥臺,王世子代臨爲之矣,該房知悉。
金敎喜達曰,明日代臨方物看品,處所以何處爲之乎?敢稟。令曰,暎花堂爲之。
又達曰,假注書李殷相身病猝重,勢難察任,今姑改差,何如?令曰,依。
又達曰,假注書權溭身病猝重,勢難察任,今姑改差,何如?令曰,依。
李殷相改差,代以吳取善爲假注書。
權溭改差,代以金鼎集爲假注書。
洪彦謨達曰,執義李敏會,掌令洪永觀·朴宗璜,正言金裕憲·韓鎭㦿有時急稟達事,來詣閤外,請對矣。令曰,爾等姑退待,諸臺入來傳達,可也。
又達曰,獻納權馥有時急稟達事,來詣閤外,請對矣。令曰,爾其姑退,待諸臺入來傳達,可也。
又達曰,持平鄭德和有時急稟達事,來詣閤外,請對矣。令曰,爾其姑退待,諸臺入來傳達,可也。
又達曰,兩司諸臣雖伏承退待諸臺傳達之令,而事係時急,不可晷刻遲待,更爲冒死求對矣。令曰,更何煩達?退待諸臺傳達,可也。
又達曰,兩司諸臺雖連伏承退去傳達之令,而懲討之義,一時爲急,旣欲前借方寸之地,痛陳沬飮之忱,則何可反爲退去,緩聲傳達乎?無故諸臺,已皆齊會,衷情轉激,按住不得,冒萬死更爲求對矣。令曰,退去,待都憲·諫長入來傳達,可也。
又達曰,兩司諸臺雖伏承待都憲·諫長入來後傳達之令,而懲討甚急,不可暫刻退待,更爲冒萬死求對矣。令曰,斯速退去。
又達曰,兩司諸臺又伏承斯速退去之令,誠萬萬惶懍,而義在必討,有進無退,冒萬死更爲求對矣。令曰,斯速退去,勿煩。
又達曰,兩司諸臣雖連伏承退待之令,而懲討之義,不可晷刻遲待,求對之擧,不可退爲傳達,更爲冒萬死求對矣。令曰,如是支煩,還換事面,卽爲退去,待諸臺入來傳達,可也。
令于洪彦謨曰,持平李鐸遠許遞,旣承下敎,前望單子入之。
持平前望單子入之,李遠翊代點。
洪彦謨達曰,持平李遠翊有時急稟達事,來詣閤外,請對矣。令曰,爾其姑退,待諸臺入來傳達,可也。
令于金敎喜曰,明日出宮門路,以貳極門爲之。
令于洪彦謨曰,大司諫有闕之代,旣承下敎,前望單子入之。
大司諫前望單子入之,趙晉和代點。
副校理前望單子入之,李淵祥代點。
金敎喜達曰,玉堂上下番俱空,事甚未安。新除授副校理李淵祥,卽爲牌招入直,何如?令曰,依。
左副承旨金炳朝牌不進罷職令旨,令于金敎喜曰,只推。
金敎喜達曰,摠戎使朴周壽時無職名,令該曹口傳付軍職,何如?令曰,依。
兵曹口傳政事,大護軍單朴周壽。
弘文提學金鏴書曰,伏以循名責實,聖王之大政,量才受任,人臣之常節,此蓋賦才有限,固難兼通於數事,器使各異,未嘗求備於一人。今臣語其器則一無攸當,責其實則百不堪承,而前後誤恩,罔非踰分而濫量,所帶諸銜,有若兼通而求備,鵜梁之譏,理所倘來,蚊山之重,勢宜必敗,每一循省,寢夢猶驚,而至如文學之事,尤臣之所不能耳。幼而失學,仍習婾惰,晩竊科第,寔出倖占,顧其中㮙然一沒字碑也。是以同朝之知臣本末者,未有以一切文事,責臣而詡臣,而臣亦不敢以文事自居也久矣。不意日者之政,以臣爲弘文館提學者,臣四體投地,五內失常,莫省所以自措也。噫,我朝尙文,兩館最重,自古居是職者,磊落可數,而如臣苟充,臣實未聞,目今人才雖不及古昔盛時,若求其踰於臣者,何患無人,而以臣無文,亦叨文任,其果任臣以器,責臣以實耶,抑將侈臣之官銜而已耶?除目一出,傍觀掩口,誠不可使聞於八方也。藉使臣徒知華貫之爲榮,不揣其分,晏然承當,思有以掌製誥而飭黼黻之文,主考試而贊菁莪之化,則殆若眢井之求水,龜背之括毛,只將百拙畢露,一絲蔑效,畢竟辱文苑羞當世而止,是果何補於公與私哉?噫,臣本門單跡孤,冥升無漸,一年之內,無官不做,參銓席而有權衡之責,處內閣而掌圖書之祕,以至與聞廟務,兼管諸司,世所稱華顯淸要,左右兜攬,爲人歆艶,爲世嗤點者,是豈臣身家之福也哉?我邸下果若愛臣而憐臣,必欲曲保其終始,則不待臣言之畢,而思所以惻然垂恤也。衷情所迫,言不知裁。伏乞离明,特賜矜諒,將臣提學之任,亟許鐫遞,仍令有司勿復檢擬,則非但爲私分之粗安,亦有補於淸朝愼官之治矣。臣無任云云。答曰,覽書具悉,卿其勿辭行公。
行大司諫朴宗琦書曰,伏以國賊不可不討,王章不可不伸,此箇義理,撐拄宇宙,澌滅不得,雖以人主柄用威福之地,不敢低仰於其間,而一付之國論而已,一付之王法而已。噫,彼李肇源輩之作逆情節,臣已臚列之矣,邸下已洞悉之矣。臣不必更事架疊,而逆如此賊,凶如此賊,而一刻假息於覆載之間,則三綱斁矣,九法滅矣。邸下何至今不許盈庭之論,而尙靳設鞫之令耶?至於金基厚之爲其誑誘,卒歸爛熳,則卽與肇源,一而二二而一者也。情節未覈,輿情久鬱,而其子宅善,遽蒙收敍之典,終咈覆難之請,未知邸下刑政,何如是乖當耶。伏願快從設鞫之群請,亟寢收敍之成命,俾亂本拔而輿情洩焉。且臣於臺達中諸罪人蒙赦事,竊不勝憂慨之忱,固知大慶無前,霈澤旁流,而以若負犯,以若關係,豈可一例視之以尋常罪犯,遇赦竝宥者乎?亦令亟賜反汗,以嚴隄防焉。仍伏念,臣有九耋老母,居常凜綴之中,近添輪行毒感,諸般症形,實有難言,頃刻離捨,斷無其望。職忝周廬,屢闕陪扈,懲討亦未隨參,義分都虧,不勝悚惶。伏乞离明,俯垂憐察,亟賜鐫改,俾便救護,以安私分焉。臣無任云云。答曰,覽書具悉。親疾如此,卿職許遞,懲討事,勿煩。
上在昌德宮。常參·經筵,以代理停。
金敎喜啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于金敎喜曰,陪衛軍兵毛具。
洪彦謨達曰,兩司諸臺,又伏承退去勿煩之令,分義雖甚悚懍,衷情轉益抑鬱矣,冒萬死更爲求對矣。令曰,斯速退去。
令于金敎喜曰,當該司鑰,令攸司從重科治。
令于金敎喜曰,副摠管有闕之代,旣承下敎,前望單子入之。
摠管前望單子入之,都摠管洪顯周,副摠管申鴻周·朴岐壽代點。
令于朴晦壽曰,新及第趙秉龜兵曹佐郞除授。
金敎喜達曰,假注書吳取善·金鼎集時無職名,令該曹依例付軍職,冠帶常仕,何如?令曰,依。
李殷相改差,代以吳取善爲假注書。
金炳朝啓曰,應敎·副應敎前望未下,校理姜浚欽·南履炯,副校理宋祥來·李淵祥在外,修撰二員,副修撰二員未差,正字金英淳內閣直,玉堂上下番俱空,事甚未安。未差之代,政官牌招,開政差出,何如?傳曰,在外人竝許遞,與未差之代,前望單子入于小朝。
玉堂前望單子入之,校理朴容壽,副修撰柳致睦代點。
洪彦謨達曰,校理朴容壽,副修撰柳致睦有時急稟達事,來詣閤外,請對矣。令曰,爾等姑退,待都憲·諫長入來傳達,可也。
以吏曹參議李寅泰牌不進罷職令旨,令于朴晦壽曰,只推。
金炳朝,以議政府左參贊意達曰,今日方物看品時,六曹堂上當爲進參,而吏曹判書趙萬永,參判金鏴瑞葱臺進,參議李寅泰病不來,禮曹判書未差,參判金道喜受由在外,參議洪稚圭有實故,兵曹判書南履翼,參判尹羽烈,參議朴熙顯瑞葱臺進,參知朴齊明入直進,吏曹參議李寅泰,令政院牌招,以爲進參之地,何如?令曰,依。
又以議政府左參贊意達曰,睿覽方物還下滿花方席二張,黃花席一張,更爲極擇改備後,同爲封裹之意,敢達。令曰,知道。
金敎喜,以兵曹言達曰,今十月二十一日武臣賓廳講書日次,而親臨增廣文武科放榜相値,不得爲之之意,敢達。令曰,知道。
又以備邊司言達曰,卽見慶尙監司鄭基善災實分等狀達,則梁山等五邑置之尤甚,安東等三十五邑置之之次,慶州等三十一邑置之稍實,仍以爲,事目災一千結外,不足災二千九百結五十五負一束,特許準劃,後錄諸條,竝請令廟堂稟令,分付矣。其一,還穀尤甚邑折半,之次邑三分一準折代捧,待明秋還作本色事也。其一,山城餉還限折半仍留平倉事也。其一,之次邑所在舊還竝許仍停事也。其一,尤甚·之次邑勿定配所,推奴徵債防塞事也。今年穡事,擧三南强加分數,則嶺南稍勝,秋後各穀,雖違初頭大登之望,目下農形,優占全道少康之喜,今此分等,實有斟量,依狀請施行。災結則每以比摠之多寡,視作增減之繩尺,而事目災外,加請二千九百結零,不爲過多,特許準劃,至於還穀代捧,看就年穀豐儉,不無臨時闊狹者,卽所以紓民之情,依此分等,以相當穀準折代捧,城餉捧留,他道亦多許之,依狀辭施行。舊穀當捧,不過居昌·仁同兩邑,而仁同則數旣無多,使之準捧,居昌則見在石數,殆近四千之多,一時準納,其勢似難,限五百石收捧,配所只令尤甚邑勿定,推徵一體限明秋防塞之意,分付,何如?令曰,依。
又以御營廳言達曰,本廳哨官金應浩巡山擧行慢忽,汰去之意,敢達。令曰,知道。
義禁府申目,京畿中軍李煥奎原情云云。徽旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付達,依準。又申目,通禮院引儀李儀朝·任燧等原情云云。徽旨內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目,兵曹佐郞鄭義命原情云云。徽旨內辭緣遲晩,刑推得情,何如?判付達,除刑推議處爲良如敎。又申目,義禁府都事閔致祿原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
行大司憲金履載書曰,伏以臣於病伏昏涔之中,伏奉都憲除旨,而委身床玆,無由隨諸僚後,詣臺叫閤,則愚衷耿耿,有不能按住者,玆敢略陳,惟离明垂察焉。臣於月前,待罪是職,以李肇源·金基敍設鞫得情之請,守閤瀆籲,而誠未格天,仍卽蒙遞,其後連聞三司之臣,有除而輒請登對,屢煩而隨皆遞罷,迄至于今,已月餘矣。下阻牽裾之爭,而有若備例之請,上靳轉圜之音,而有累虛受之德,在廷臣庶之憂悶抑鬱,已無可言,而繼又金宅善之收敍,沈象奎·曺鳳振·趙璟鎭·睦台錫·韓植林·申綱·黃允中等之或放歸或全釋,皆因喉院之鎭日覆逆,畢竟處分,差假承旨頒布,臣誠愕然失圖,爲邸下惜此擧也。自古帝王之德之盛,莫如堯·舜,人臣之欲盡忠於其君者,必以使是君爲堯·舜爲準的,欲進言於其君者,亦必以非堯·舜不陳爲道理,臣之仰邸下,亦願爲堯·舜而已。請以堯·舜之道,爲邸下言之,書曰稽于衆舍己從人,又曰不詢之謀勿庸,良以不稽不詢,則雖堯·舜,無以爲聰明,而不能舍己從人,則雖聖知,亦無以盡物情而合天則也。百事庶務,蓋莫不然,況國家刑政之大者乎?今此諸罪人,當初處分之令旨,昭如日星,諸臣聲討之章箚,嚴於斧鉞,臺達方張,固不比於尋常罪科,而乃因遇慶之赦,一時竝宥,是何等大政令擧措也?邸下之廷,有輔弼之職焉,有繩糾之任焉,有顧問之列焉,而先自惟允之言,違而不從,乃使一武弁假官,奉而擧行,政令之苟簡,事體之虧損,顧何如,而亦豈不大有乖於堯·舜必稽必詢,舍己從人之盛德至善也哉?此臣所以耿耿憂歎,不但在於堤防之或疎,而深爲朝廷惜擧措之失當也。夫人心所同,天理在焉。人主之慶賞威刑,若自已出,而其實則循天理之公而已。故曰天命天討。伏願邸下,勿以臣人微而棄其言,必廣詢勤咨于大臣·三臣與在廷諸臣,亟從其請,使政令擧措,出於天理之公,而合乎堯·舜之道,不勝祈祝。臣稟質本弱,而近益澌鑠,重得輪行感疾,兼以宿積衝上,痰壅氣結,喘息如綫,數旬委頓,食飮全却,房闥之內,轉側須人。雖舁擔,無以移寸步,求對傳達,俱無其路,短章匡救,亦因神思不續,不成辭理,有臣如此,生不如死。伏乞离明,俯賜矜諒,亟遞臣見任。仍治臣慢命不職之罪,以肅朝綱,以安私分,千萬幸甚。臣無任云云。答曰,覽書具悉。卿其勿辭行公,懲討事,勿煩。
大司成李羲肇書曰,伏以臣於本月二十日,伏奉除旨,以臣爲成均館大司成者,臣驚惶震懍,歷數日而莫省攸措。夫師儒之長,有國所重,虞朝之敎胄,周禮之成均,尙矣勿論,國家風化之所發源,州縣庠塾之爲表準,導迪縫掖,勸課絃誦,以仰贊鳶魚菁莪之化,卽是職耳。其責甚大,故其選最愼,苟非儒術名行,蔚爲士子之矜式,文學望實,素被同朝之推詡者,則莫或居之,自昔伊然,顧今群彦濟濟,林立朝端,克稱是任,不患無人,是何誤恩,遽及於臣身也?臣本空空蔑蔑,百無肖似,少而失學,旣甚孤陋,長而多病,又事暴棄,尋常文字,茫若筌蹄之已忘,半世契活,不過刀圭之爲命,雖淸朝百執事之末,而無以少效一日之責。由是近年以來,杜門蟄伏,調治病軀,榮途一步,念斷前進,千萬夢想之外,忽叨此匪分之職,力所不逮,殆若負山之蚊,服之不稱,無異乘軒之鶴,摧壓僨敗,理必無幸,一身狼狽,猶屬己私,其於上貽名器之玷汚,下招有識之憂歎,何哉?參前倚衡,承膺無路,坐犯違傲,良非獲已,玆敢披瀝陳懇,仰瀆崇聽。伏乞离明,俯賜鑑諒,將臣新授職名,亟行鐫免,仍治臣瀆撓之罪,以安賤分,不勝大願。臣無任云云。答曰,覽書具悉。爾其勿辭察職。
同副承旨洪彦謨書曰,伏以臣昨日兩司求對之時,職忝該房,隨詣閤外矣。院吏以假注書新望,來請捧納,而首望李在臣,卽凶人世德之孫也。邇來義理漸晦,隄坊日壞,醜正餘孽之無難檢擬者,誠極寒心。此雖與華貫顯秩之通擬者有異,而堂后初望,卽是新進中擇擬者也。臣以大不可之意,屢次往復,使之改擬,而擬望之該注書,執拗不改,旋卽出去,繼以注望促入之令,臣身旣在他,回旋無路,竟至於入達,臣旣知其不可,而不得力遏,畢竟自臣手捧納,豈非悚懍之甚乎?今始歸院,按住不得,玆敢短章自列。伏乞亟賜嚴譴,以爲不職者之戒焉,當該注書,亦爲嚴降處分,使義理明而隄防重焉。臣無任云云。答曰,覽書具悉。注書雖非淸顯,初望肆然擬入,果極駭歎。故當該注書已處分,望筒勿施,爾則勿辭察職。
丁亥十月二十四日辰時,王世子詣春塘臺。代臨瑞蔥臺入對,冬至方物看品同爲入對時,行都承旨朴晦壽,行左承旨李羲準,右承旨金敎喜,左副承旨金炳朝,右副承旨李圭祊,假注書金鼎集,記事官李寅臯·洪在喆,原任提學朴宗薰,直提學金鏴·趙寅永,檢校待敎徐憙淳以次陪立。時至,王世子具戎服乘馬,出重華門·貳極門,至明光門外,宣傳官跪稟鳴金二下大吹打,至靑陽門外,宣傳官跪稟鳴金三下大吹打止。至春塘臺,王世子降馬乘座榻,宣傳官奉令擧行。兵曹判書南履翼,訓鍊大將趙萬永,從事官兪章煥,摠戎使兼察御營大將朴周壽,御營廳從事官李根友以次參現訖。敎喜曰,春桂坊例於出宮之前,來詣閤外,而動輿之時未及待令,事甚未安。竝推考,何如?令曰,竝從重推考,可也。出擧條敎喜曰,陪衛兵曹摠府堂上,未及詣閤於動輿出宮之前,以至追後陪參,事甚未安。推考,何如?令曰,一體從重推考。出擧條敎喜曰,兩營從事官軍禮,例於臺下行之,而訓鍊都監從事官兪章煥,御營廳從事官李根友,軍禮誤行於臺上,事甚未安。雖以宣傳官言之,不善指導,以致失禮,尤爲駭然,竝所當重勘,而本院請推之外,無他可施之罰,何以爲之乎?令曰,竝事過後拿處。出擧條敎喜曰,臣於假注書擬望事,竊有駭惋者,敢此仰達矣。新榜後堂后初望,例爲擇擬,而昨日新望中,以李在臣爲首擬。權用經副擬,吳取善爲末擬,權用經卽先正臣尙夏之孫,吳取善卽忠烈公達濟之孫,李在臣卽世德之孫,彼世德背馳義理,得罪斯文,其子其孫,見枳淸議,則今以其孫,無難擧擬者,已極無嚴,而臣於在院之時,見其望筒,不勝痛駭,屢次退却,使之改望矣。及臣申退之後,遽爲入達者,尤爲駭然,此而置之,義理漸晦,隄防益壞矣。原望筒勿施,擬望之假注書,所當重勘,而本院請推之外,無他可施之罰,何以爲之乎?令曰,拿處,可也。出擧條令曰,不察之當該承旨從重推考事。出令旨少頃,入小次。王世子座暎花堂,方物親看品時,戶曹判書朴宗薰,行都承旨朴晦壽,假注書金鼎集,記注官李憲兢,記事官洪在喆以次進伏。令曰,方物入之。晦壽承令持入,以次看品訖。諸臣退待閤外。少頃,王世子出次,仍降座乘馬,由靑陽門·貳極門還內。諸臣以次退出。
上在昌德宮。常參·經筵,以代理停。
藥房提調趙萬永,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金炳朝啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金炳朝達曰,備邊司郞廳來言,今日賓廳日次,而國忌齋戒相値,不得來會云矣,敢達。令曰,知道。
朴晦壽達曰,行左承旨李羲準,右承旨金敎喜,右副承旨李圭祊今日不爲仕進,竝卽牌招,何如?令曰,竝許遞,旣承下敎,前望單子入之。
承旨前望單子入之,閔致成·李鼎臣·尹聲大添書代點。
金炳朝達曰,新除授承旨李鼎臣以前任載寧郡守,方在解由未出中,何以爲之?敢稟。令曰,勿拘。又達曰,新除授左副承旨閔致成,右副承旨李鼎臣,同副承旨尹聲大,竝卽牌招,何如?令曰,依。
金炳朝啓曰,吏曹郞廳來言,守令有闕,政事,取稟。傳曰,口傳差出。
吏曹口傳政事,以李謙秀爲忠州牧使,尹秉烈爲安州牧使,李益秀爲咸陽郡守。
令于尹聲大曰,當該承旨推考,令于尹聲大曰,留院公事入之。
令于尹聲大曰,禮曹判書有闕之代,旣承下敎,政官牌招開政。
尹聲大,以吏曹言達曰,成均館典籍徐箕淳呈狀內,矣身素患痰癖之症,挾感添劇,時月之內,萬無起動供職之望,卽速入達遞改云。其身病旣如是,則有難强令察任,改差,何如?令曰,依。
有政。吏批,判書趙萬永進,參判金鏴,參議李寅泰竝牌不進,同副承旨尹聲大進。啓曰,玉堂及春坊闕員,今當差出,而擬望之人乏少,外任竝擬,何如?傳曰,允。以閔英世爲校理,尹正鎭·李憲兢爲副校理,洪羲弼·李是遠爲修撰,金周默爲弼善,金履喬爲禮曹判書,李止淵爲知經筵,李錫奎爲同成均,姜浚欽爲左通禮,李鎭華爲掌樂正,朴宗休·洪百儀爲兵曹正郞,金泳根爲儀賓都事,申在順爲濟用主簿,趙基謙爲典籍,慶尙監司鄭基善仍任事承令,贈吏判趙鎭宅,贈左贊成文衡奎,提例兼贈吏參趙,贈吏判文衡例兼,判義禁趙鍾永兩代。
兵批,判書南履翼進,參判尹羽烈病,參議朴熙顯病,參知朴齊明入直進,同副承旨尹聲大進。以朴周壽爲知事,李顯謨·高擎漢爲慶熙將,趙秉龜爲文兼,金魯甲爲慶尙右兵使,趙觀淳爲廢茂山萬戶,同知單張振極,護軍朴宗琦·李羲準,副護軍金敎喜·禹弘仁·李邦潤,副司直李鐸遠·南履炯·姜浚欽·李淵祥·宋祥來,副司正金鼎集·吳取善已上竝單付。再政。同知單高擎漢。
吏批,再政。以金羽根爲副修撰,李寅弼爲司書,鄭善敎爲景慕宮令,張振一爲慶尙都事,田齊賢爲江原都事。
洪彦謨達曰,兩司諸臣,雖伏承斯速退去之令,而連日求對,未蒙許接,聚首相顧,轉益抑鬱,屢瀆雖甚惶懍,懲討不容暫緩,更爲冒萬死求對矣。令曰,斯速退去。
以吏曹參議李寅泰牌不進罷職令旨,令于尹聲大曰,只推。
尹聲大,以侍講院言達曰,兼輔德李圭祊時無職名,令該曹口傳付軍職,何如?令曰,依。
兵曹口傳政事,副護軍單李圭祊。
尹聲大,以侍講院言達曰,下番司書李憲兢移拜副校理,下番闕直,事甚未安。兼司書李根友方在拿處,說書李寅皐,卽爲牌招入直,何如?令曰,依。
又以吏曹言達曰,新及第趙秉龜兵曹佐郞除授事,令下矣。佐郞時無見窠,以除拜稍久之佐郞鄭義命作窠,其代以趙秉龜下批之意,敢達。令曰,知道。
又以禮曹言達曰,卽接宗廟署所報,則永寧殿第十室靑班子上仰土,墜落於神榻前云矣。莫重之地,有此仰土墜落之患,萬萬驚悚,不可無慰安之擧,慰安祭不卜日,今二十七日設行,修改之節,臣曹與本署提調進去,奉審後稟處,何如?令曰,依。
金炳朝,以都摠府言達曰,今日入直內三廳武兼禁軍及軍兵等當爲中日習射技,而國忌齋戒相値,不得設行之意,敢達。令曰,知道。
又以兵曹言達曰,慶熙宮衛將金鎭華·林尙彬,文臣兼宣傳官李根友,俱以病難供職,呈狀乞遞,竝改差,何如?令曰,依。
又以訓鍊都監言達曰,本局千摠金魯甲身病甚重,勢難察任,改差,何如?令曰,依。
上在昌德宮。常參·經筵,以代理停。
洪彦謨達曰,明日常參,取稟。令曰,停。
又達曰,永寧殿慰安祭獻官,纔已改付標達下矣,今又以在外付標以入,時刻已過,以致傳香之遲滯,事甚未安。不審塡差之堂上,推考,何如?令曰,已知在外,則何以在外之人,付標入之乎?事之不審,如是莫甚,莫重祭享,傳香過時者,萬萬驚悚,當該吏曹參議,下義禁府推考。
令于尹聲大曰,傳香承旨馳詣永寧殿,奉審摘奸以來。
閔致成達曰,副摠管朴岐壽旣入闕中,不爲肅謝,直爲出去,事甚未安。推考,何如?令曰,依。
洪彦謨達曰,卽者禮曹郞廳來言,永寧殿第十室靑斑子上仰土墜落處,本曹判書當爲進去奉審,而新除授判書金履喬未肅拜,次堂例不得擧行云,判書卽爲牌招,何如?令曰,依。如有違牌,勿爲呼望。
又以禮曹言達曰,臣履喬進詣永寧殿奉審,則第十室靑斑子上仰土,墜落於神榻前,果如本署官員所報矣。修改之節,擇日擧行,何如?令曰,依。
李鼎臣達曰,三司諸臣,雖伏承斯速退去之令,而懲討漸稽,忠憤愈激,更爲冒萬死求對矣。令曰,斯速退去。
又達曰,副校理李憲兢有時急稟達事,來詣閤外請對矣。令曰,爾其姑退待,都憲·諫長入來,傳達以入,可也。
又達曰,三司諸臣,雖伏承速退去待傳達之令,而萬萬時急之懲討,不可捨旣已求對之諸臣,而遲待在外未肅拜之長官,藉使長官之入來,豈可遽徹求對,而退爲傳達乎?晝宵顒俟,竟靳一接,憂憤之忱,轉益弸鬱,更爲冒萬死求對矣。令曰,斯速退去。
又達曰,三司諸臣聚首叫閤,凡幾日矣。一向靳接,只降退去之例答,衷情之抑鬱,已無可言,而事體之虧損,莫此爲甚,斷斷血忱,不得請則不得退,更爲萬萬冒死求對矣。令曰,何如是支煩乎?斯速退去。
又達曰,三司諸臣之今日所討,卽君讐國賊也。必討之義,不得請則不止,而幾日請對,尙未蒙兪,豈諸臣之故欲支煩哉?誠以準請之前,決不可止故也。屢瀆雖甚悚惶,衷情轉益悶鬱,更爲冒萬死求對矣。令曰,何如是支煩乎?斯速退去。
又達曰,三司諸臣連伏承支煩退去之令,誠萬萬悚懍,而憂憤之極,不得請則決不敢退,千萬冒死,更爲求對矣。令曰,斯速退去待都憲·諫長傳達,可也。
又達曰,三司諸臣,連伏承待都憲·諫長入來傳達之令,而都憲未肅拜,諫長在外,懲討時急,決難遲待,藉使入來,當此求對之時,退而傳達,實非可論,衷情轉益沸鬱,更爲冒萬死求對矣。令曰,斯速退去。
又達曰,三司諸臣,屢次瀆撓,極知惶懍,而未蒙召接之前,有進無退,更爲冒萬死求對矣。令曰,斯速退去。
又達曰,三司諸臣,雖連伏承斯速退去之令,而萬無一步退去之望,忠憤轉激,腔血如沸,更爲冒萬死求對矣。令曰,斯速退去。
又達曰,三司諸臣,承令而退去,則賊不可討矣。人臣之義,討賊爲急,退去之令,決難奉承,更爲冒沒求對矣。令曰,斯速退去。
又達曰,三司諸臣,連伏承退去之令,實不勝悚惶,而國賊未討之前,雖百承此令,決不可退,更爲冒萬死求對矣。令曰,連日此何事乎?或有次對,不然,姑待都憲·諫長入來傳達,可也。今則姑退,可也。
令于李鼎臣曰,坐直承旨入對,三司諸臣同爲入對。
洪彦謨啓曰,應敎·副應敎前望未下,校理閔英世,副校理尹正鎭,修撰洪羲弼·李是遠,副修撰金羽根在外,校理一員,副校理一員未差,副修撰柳致睦差祭,正字金英淳內閣進,玉堂上下番俱空,事甚未安。未差之代,政官牌招,開政差出,何如?傳曰,前望單子入于小朝。
又以禮曹言達曰,明日雜科覆試,本曹堂上,當爲備員開場,而參議洪穉圭有實病,無以進參,令政院牌招,以爲擧行之地,何如?令曰,依。
以禮曹參議洪穉圭牌不進罷職令旨,令于洪彦謨曰,只推。
洪彦謨達曰,禮曹參議洪穉圭旣有只推之令,更爲牌招,以爲雜科進參之地,何如?令曰,依。
李鼎臣啓曰,明日雜科覆試時,兩司當爲進參,而行大司憲金履載未肅拜,行大司諫趙晉和,司諫鄭東煥在外,執義·掌令二員,持平二員,獻納·正言二員未差,無以備員進參,未差之代,政官牌招開政差出,何如?傳曰,前望單子入于小朝。
洪彦謨,以奎章閣言啓曰,御製進上吉日,令日官洪晩中推擇,則今十月二十八日午時爲吉云。以此日時擧行之意,敢啓。傳曰,知道。
又以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以侍講院言達曰,新除授司書李寅弼時在京畿廣州地,書筵入番事緊,斯速乘馹上來事,下諭,何如?令曰,依。
閔致成,以兵曹言達曰,謹依下令,今此瑞蔥臺時內吹螺赤及龍虎營兼內吹等砲放,今日慕華館設行之意,敢達。令曰,知道。
丁亥十月二十六日申時,王世子座重熙堂。坐直承旨入對,三司諸臣同爲入對時,右副承旨李鼎臣,假注書金鼎集,記事官李寅臯·成遂默,執義李敏會,掌令洪永觀·朴宗璜,持平鄭德和·李遠翊,獻納權馥,正言金裕憲·韓鎭㦿,校理朴容壽,副校理李憲兢,以次進伏訖。令曰,公事奏之。鼎臣讀奏全羅監司李光文申本選武軍官都試試取事,全羅監司李光文申本馬兵都試試取事,,仍達下訖。敏會曰,肇源等窮凶情節,不可不設鞫嚴覈,伏願亟降處分焉。永觀曰,肇源·基厚卽一而二,二而一,而窮凶情節,不可晷刻容貸於覆載之下,而今得借方寸之地,敢此仰達。伏願亟降處分焉。宗璜曰,肇源輩逆節畢露,王章未伸輿情悶鬱,容有極乎?伏願亟降兪音焉。德和曰,肇源等之凶謀逆節,畢露無餘,而兪音尙靳,下情極爲悶鬱矣。肇源·基敍設鞠之請,尙未蒙兪,王章莫伸,輿情益沸。伏願亟降處分,快正典刑焉。馥曰,臺臣閱月伏閤,是豈可已而不已哉?肇源等之凶謀逆節,萬口喧傳,邸下何可一向靳許,使王章莫伸乎?裕憲曰,如肇源輩之極逆大憝,豈可不明張致討,而尙今容息於覆載之間者,已是失刑之大者矣。其窮凶情節,邸下亦嘗洞燭無餘,而猶且靳持,輿情不勝抑鬱,臣等今借方寸之地,敢此仰達。伏願亟從臣等之請焉。鎭㦿曰,肇源輩之逆節,畢露無餘,而王章尙未快伸,伏願亟降處分焉。容壽曰,肇源輩逆節畢露,而島棘之律,輕先施之。伏願亟降處分,嚴鞫得情焉。憲兢曰,肇源等事,諸臣以書以達,未蒙處分,而臣等今幸登筵。惟願亟降處分,嚴鞫得情焉。令曰,出去傳達以入,可也。永觀曰,屢日守閤之餘,今幸登筵,豈可不準請,而遽然退去,更爲傳達,延拖時日乎?令曰,夜已深矣,明早更爲伏閤,可也。裕憲曰,屢日守閤,必欲登筵準請,而今借方寸之地,遽又退去,則是豈臣等求對之意乎?令曰,姑爲退去,明日豈無方寸之地乎?敏會曰,今借方寸之地,而不得準請,則臣等豈不抑鬱乎?宗璜曰,肇源輩之罪,事關大朝,則邸下何可一向靳許乎?遠翊曰,此等亂逆,一向掩護,則刑政將無所施矣。令曰,兩殿夕承候,今當爲之,卽爲退去。憲兢曰,亟降兪音,則臣等自當退去,邸下何惜乎?此等亂逆,而一向靳許乎?容壽曰,卽蒙兪音,則臣等自當退去矣。令曰,懲討雖爲嚴重,承候尤重,豈可因懲討,而以闕承候耶?永觀曰,承此睿敎,雖極惶悚,而忠憤所激,不得請則不得止矣。令曰,卽爲退去,明日更爲伏閤,可也。裕憲曰,旣登前席,君讐國賊,不能致討,而遽然退去,更爲伏閤,則是豈沬飮之義乎?鎭㦿曰,未蒙兪音之前,臣等決無以退去矣。憲兢曰,此是擧國公共之論,而邸下一向靳許,是豈辟而止辟之義乎?令曰,退去更爲傳達,筵席何爲而如此相持乎?永觀曰,臣等非欲故爲相持,此等罪逆,豈可以傳達,緩緩致討乎?宗璜曰,逆節畢露,而王章尙稽,臣未之聞也。令曰,未蒙大朝處分,余何以自決乎?馥曰,惟願入稟大朝,亟降處分焉。德和曰,若蒙仰稟大朝,亟降處分之令,則臣等卽當退去矣。敏會曰,仰稟大朝,卽降處分,是臣等之望也。令曰,夜已深,卽爲退去,明日更爲求對,可也。馥曰,見今冬候甚寒,更鼓漸深,座堂稍久,睿體勞動,大朝承候,亦已過時,區區下情,不任悶迫,豈不欲卽地退去,而臺臣登筵,未蒙準請之前,實無可退之路。伏乞亟降處分焉。令曰,臺諫就座,可也。敏會等曰,承候過時,臣等當權退,更爲入對,決無以仍退矣。敏會等權退於小宙合樓階下,承史亦爲權退。少頃,令曰,支煩之甚,如是乎?爾等竝遞差。出令旨敏會等退去,承史以次仍退。
上在昌德宮。常參·經筵,以代理停。
申時,有霧氣。
李鼎臣達曰,行大司憲金履載未肅拜,執義掌令二員,持平二員未差,監察茶時之意,敢達。令曰,知道。
閔致成啓曰,御營廳將官來言,今日本廳軍兵日次私習云矣,敢啓。傳曰,知道。
洪彦謨達曰,明日拜表相値,常參頉稟之意,敢達。令曰,知道。
又達曰,來初一日輪對日次,而冬至望闕禮習儀相値,崸稟之意,敢達。令曰,知道。
又達曰,卽者觀象監官員來言,今日雜科覆試,提調當爲進參,而提調趙萬永有身病,不得擧行云,卽爲牌招,以爲進參之地,何如?令曰,許遞,令該曹口傳差出。
吏曹口傳政事,觀象監提調金陽淳·趙晉和·李紀淵。
傳于洪彦謨曰,觀象監提調望筒勿施,前望單子入于小朝。
觀象監提調前望單子入之,朴宗薰代點。
李鼎臣達曰,副修撰柳致睦差祭出去,有時急稟達事,更爲來詣閤外請對矣。令曰,遞差。
令于朴晦壽曰,諸承旨持公事入對,肅川府使同爲入對。
洪彦謨達曰,今此冬至使行咨文皮匣,誤爲安寶,至有更請安寶之境,事甚疎忽,不能審愼之,當該承文院官員及尙瑞院官員,竝所當重勘,而本院請推之外,無他可施之罰,何以爲之?敢稟。令曰,令該府拿問處之。
又達曰,明日拜表,兩司當爲進參,除在外外,未肅拜人員,待開門牌招,何如?令曰,依。
洪彦謨,以侍講院言達曰,兼弼善朴容壽時無職名,令該曹口傳付軍職,何如?令曰,依。
兵曹口傳政事,副司果單朴容壽。
令于尹聲大曰,同副承旨入對。
以禮曹參議洪穉圭牌不進罷職令旨,令于洪彦謨曰,只推。
洪彦謨達曰,禮曹參議洪穉圭旣有只推之令,更爲牌招,以爲雜科進參之地,何如?令曰,依。
以禮曹參議洪穉圭再牌不進罷職令旨,令于洪彦謨曰,只推。
洪彦謨達曰,禮曹參議洪穉圭旣有只推之令,更以牌招,以爲雜科進參之地,何如?令曰,依。
洪彦謨,以奎章閣言達曰,書香閣冬孟朔大奉審更爲擇日擧行事,草記蒙依矣。令日官洪晩中推擇,則今二十八日爲吉云,以此日擧行之意,敢達。令曰,知道。
又以宗簿寺提調意達曰,今番上尊號禮成後,當紀載於璿源譜略及國朝御牒,而待元孫宮誕生百日,涓吉合設事,前已草記依下矣。令日官推擇,則來十一月初一日爲吉云。以此日擧行之意,敢達。令曰,知道。
又以成均館大司成意達曰,臣聞居齋儒生等,今日夕食堂,不爲設行,馳詣泮宮,招致諸生,問其捲堂之由,則諸生等書進所懷以爲,伏以,挽近以來,義理漸晦,堤防不嚴,識者之憂歎日深,而至於今番李在臣之首擬注望,尤不勝駭惋萬萬。噫,在臣卽世德之孫也。世德背馳大義,得罪斯文,其子孫之見枳請議,世所共知,故曾於在臣之濫被齋薦也。士論齊發,已至削薦鼓罰,而冒沒入場,初旣發解,又忝科第者,已是渠罔赦之罪,則其於淸望,非所可論而新榜注書初望,世所稱擇選也。榜中名閥,不患無人,而必以此人,無難首擬,乃以先正之嗣孫,學士之華冑,塡之末副者,其用意之叵測,昭不可掩,而欲壞亂名敎,嘗試世道,卽渠輩之斷案也。伏未知有何不逞之徒,潛藏隱伏,敢懷背賢護黨之習,暗嗾生髮未燥之兒,作此無嚴之擧乎?何幸离明燭奸,處分嚴正,而如此行胸臆無忌憚之類,不可薄勘而止者明矣。臣等忝在首善之地,前此叫閽捲堂,不止一再,而輒承嚴旨,惶懍冞切,豈敢又此煩瀆,而今於此事,如或嚴威是懼,徒事泯默,則義理無可明之日,堤坊有益壞之歎,憤惋所激,按注不得,玆不避金木之誅,將欲治疏聲討,而執綱圖遞,有懷莫伸,以此情踪,何可晏然入堂乎?退伏私次,恭俟處分云矣。臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢達。令曰,義理之漸晦,隄防之漸壞,余所平日之兢懼,而今番注望,雖曰,微細事,亦不可仍置漸長,故已有日前處分矣。儒生等則旣處首善之地,一番仰徹所懷足矣。何可至於捲堂乎?卽爲勸入,讀習我經傳,講明我義理,可也。
又以成均館大司成意達曰,本館草記,令曰,義理之漸晦,堤防之漸壞,余所平日之兢懼,而今番注望,雖曰,微細事,亦不可仍置漸長,故已有日前處分矣。儒生等則旣處首善之地,一番仰徹所懷足矣,何可至於捲堂乎?卽爲勸入,讀習我經傳,講明我義理可也事,令下矣。臣謹依睿敎,招致諸生,傳宣令旨,仍卽勸入,則諸生等以爲,睿敎若是鄭重,不勝感惶,謹當還入云,故仍設食堂,臣則退去之意,敢達。令曰,知道。
閔致成,以兵曹言達曰,慶尙右兵使金魯甲身病卒重,時月之內,萬無登途赴任之望,呈狀乞遞,實病旣如此則不可强令赴任,改差,何如?令曰,依。
又以兵曹言達曰,今此慶科增廣別試武科殿試時直赴殿試人別武士李大命等九十三人內,七十八人應試參榜,所授帖文,依例收聚爻周,敎鍊官徐冕奎,塘馬騎士宋仁澤二人作故,武藝別監金友權,親騎衛張鵬天,步下奉持朴鎭弘,火兵金宗達,親騎衛李民淳,帳幕軍李興信等六人遭故,依例陳試,振武士文擎宇,馬兵宋喆,別武士張允綱·金景錫·吳載勳,鄕騎士李處萱,選武軍官張宗大等七人無緣不赴,其委折,關問各該道帥臣後,稟處,何如?令曰,依。
又以都摠府言達曰,副摠管任存常以漢城府右尹,本府坐起,晝仕出去之意,敢達。令曰,知道。
又以兵曹言達曰,瑞蔥臺試射放入格別軍職·宣傳官及中官·司謁·司鑰·別監·假別監·事知弓人·矢人·武藝別監·門旗手·駕後禁軍·交龍旗馬上奉持步下奉持排設房庫直·牽馬陪·馬醫·司僕內吹·近仗軍士·龍虎營兼內吹等,謹依達下別單,筒箇·弓矢·木布,分等施賞,而筒箇弓失,以軍器寺所在者,取來頒給之意,敢達。令曰,知道。
又以禁衛營言達曰,今番本營前排軍試放時,牢子中登科者爲六名,巡令手中登科者爲六名,而一哨中五名登科,該哨官加資,曾有他營已例矣。本營牢子次知敎鍊官盧弘鎭,巡令手次知敎鍊官朴時協,當照例加資,而事係恩典,不敢擅便,令該曹考例稟處,何如?令曰,依。
又以禁衛營言達曰,瑞蔥臺試射放時柳葉箭·片箭入格敎鍊官金仁錫等五員,塘馬騎士金宗彦等六人,鳥銃入格帳幕軍韓起福等二十七名,槍劍軍鄭景玉等一百七名,前排軍申興孫等一百十名,兼內吹禹道春等七名,以軍器寺筒箇·弓箭及本營木布,施賞之意,敢達。令曰,知道。
又以禁衛營言達曰,本營字內昭義門南邊頹城改築處女墻,今已畢築之意,敢達。令曰,知道。
又以御營廳言達曰,瑞蔥臺試射放時,柳葉箭入格駕前別抄金亨默邊三中,筒箇一部,李亨義貫一中邊一中,弓矢一部,柳德祚等四人邊二中,各弓箭一部,金宗喆等二人貫二中,各帿弓一張,高民恒等三人邊一中,各長弓一張,片箭入格駕前別抄李文相邊二中,弓矢一部,廉天垕貫一中,弓箭一部,金宗喆等二人邊一中,各帿弓一張,鳥銃入格御前前排軍李大先貫一中邊二中,各木布各二疋,安忠宅等四名貫一中邊一中,金德孫等十名邊二中,各木布各一疋,李枝成等七名貫一中,金仁大等二十五名邊一中,各木一疋,輿前前排軍金先仁貫一中邊二中,木布各二疋,金順能邊三中,木二疋布一疋,崔大淳等十一名貫一中邊一中,鄭信爀等十三名邊二中,各木布各一疋,鄭漢成等四名貫一中,尹得福等二十六名邊一中,各木一疋,輿後槍劍軍具成得邊三中,木二疋布一疋,李廷一貫二中,木二疋,鄭善益等三名貫一中邊一中,朴啓哲等六名邊二中,各木布各一疋,高景勳等十八名邊一中,各木一疋,兼內吹李光泰等八名邊一中,各木一疋,帳幕軍李枝秀等三名邊三中,各木二疋布一疋,李用得等四名貫二中,各木二疋,鄭福起等三名貫一中邊一中,吳啓孫等十三名邊二中,各木布各一疋,朴東爀等二十一名邊一中,各木一疋,謹依別單達下,以軍器寺筒箇·弓箭及本廳木布,施賞之意,敢達。令曰,知道。
左議政李相璜書曰,伏以,臣累牘籲衷,而未能感尊,自列俟譴,而又不獲命,屛息收聲,遂不敢爲書告更煩之計,以至於今,豈臣情實容有可强,稍得幾日將息,謂或有望於黽勉趨造耶?亶以强聒爲懼,義有不敢出此耳。然其情之如窮無歸,日望倖於容光之回照,則蓋愈久而愈未已也。我邸下前後所以開誨臣勉責臣,必欲臣出而膺令者,顧不在於民國之訏謨歟。此政臣之愈聞令而愈不敢進者,苟使臣有一半知解,尺寸長能,惟當恐披露之不盡底蘊,殫竭之猶遺餘力,以自效於邸下之日久矣。何苦而必欲退托循默,俯愧無隱之素忱,仰孤相須之至念哉?遇事惽然。臣本百不猶人,雖欲進於是,而實有不能然者,臣之復叨三事,已逾半載,中間日月,不爲甚淺,果有何事得免素餐之譏,何語可爲丹扆之箴,其形赧汗,政爲臣道,臣之宜去,於此已決,而此猶就臣無疾時言耳。顧臣寄命床玆,癃瘁到極,筋骸不束,神識益瞀,昨之所爲,今不能爲,朝之所記,夕不能記,家常事爲,尙自如此,矧敢久辱高位,竟輸爾載,眞元旣虛,客邪相乘,忽於旬日以來,右臂抽掣,餘氣衝亘,腿膝亦然,目下證形,實有偏廢之慮,至於彈束拱趨,尤非可論。今雖欲怵畏嚴令,姑且淟涊,惟有尸居,猶復故態病狀,重駭具瞻,而臣之所自解者,將不過曰,寵靈有恃,重祿可懷而已。且無論人之視臣,自臣視臣,果又爲何如人哉?趨走唯諾,臣子之常分也。臣亦知虧分之爲可畏,而如其宜去而不知去,下而羞當世廉讓之君子,上而累張維範俗之大化,則此之爲罪,竊恐尤有大於彼之可畏者。況臣宜去,不止於不職之一,而病旣如此,兼有宜去之二者乎?明日卽我元孫宮誕降之百日也。小大攢祝之群情,摟指跂踵,尤在是日,臣苟有自力之望,則亦當趁班面聖,承起居之節,而致慶忭之詞,少伸微誠之萬一,而見狀無以蠢動,將不免偃息私次,情禮都闕,伏枕耿結,病思益苦,卽臣今日去就,而离照之明,庶有可以俯諒此情實者,玆敢仰首瀝血,更申前籲。惟邸下哀憐之,將臣所請,仰稟俯循,以卒天地父母成就仁愛之澤,準遂生之願,而無瘝官之憂,則微分可安,國事幸甚。臣無任云云。答曰,覽書具悉卿懇。余之待卿,卿之望余,果何如?而余則必欲使卿不去,卿則必欲捨余長往,使卿不去卽出於公也。捨余長往,其可曰,公乎?相孚之意,盡瘁之道,固不當若是,且況國事民命,專係輔相,則此豈余捨卿之時乎?余言止此,卿其諒之,毋復固辭,卽起視事。仍令于朴晦壽曰,此下答,遣史官往諭于左議政。
兼輔德李圭祊書曰,伏以,日昨以假注書新望檢擬事,至有該注書拿處之令矣。其時望筒,臣實捧納,臣亦與有罪焉。臣於伊日,以坐直在院,果聞院僚以注望之政擬,往復堂后,非止一再,而注書之一向執拗,終不改擬者,誠甚駭歎矣。及到申後,迺有注書望促入之令,而擬望之注書,公退已久,只以留案之望筒,院吏來呈,臣於此時,如欲往復改擬,則促令之下,晷刻難淹,左右思量,回旋不得,遂不得不捧入原望,到今追惟,臣罪自著,雖其捧納與擬望之差有間焉,而臣不敢以此爲解,今雖遞免本職,亦不敢以希圖倖逭,玆敢短章自列,略陳顚末。伏乞离明,亟令攸司,治臣不職之罪,以昭法紀焉。臣無任云云。覽書具悉。擬望者已拿處,捧入者豈無警乎?爾則罷職。
丁亥十月二十七日辰時,王世子座重熙堂。諸承旨持公事入對,肅川府使同爲入對時,行都承旨朴晦壽,右承旨洪彦謨,左副承旨閔致成,右副承旨李鼎臣,假注書吳取善,記事官李寅皐·成遂默以次進伏,肅川府使李圭徹進伏楹外訖。令曰,公事讀之。晦壽曰,吏房無公事矣。彦謨曰,禮房無公事矣。致成曰,兵房無公事矣。鼎臣曰,刑房有公事矣。令曰,致成讀公事。致成讀奏慶尙監司申本罪人金敏慶放送事,鼎臣讀奏慶尙監司申本罪人金南斗梁山郡到配事訖,竝親達下令,史官分左右,令守令進前,圭徹進伏奏職姓名。令曰,着實爲之。圭徹退伏楹外,令宣諭,晦壽承令宣諭圭徹退出,令史官就座。又令退,承史以次退出。
丁亥十月二十七日酉時,王世子座重熙堂。坐直承旨入對時,同副承旨尹聲大,假注書吳取善,記事官李寅皐·成遂默以次進伏訖。令曰,公事讀之。聲大讀奏慶尙監司狀達月終成冊上送事及遺棄兒無乎事訖,親達下。令退,承史以次退出。
上在昌德宮。常參·經筵,以代理停。
元孫誕降百日,大殿·中宮殿,內閣·政院·朝廷二品以上·六曹堂上單子問安。答曰,知道。世子宮,內閣·政院·朝廷二品以上·六曹堂上·春坊單子問安。答曰,知道。世子嬪宮,內閣·政院單子問安。答曰,知悉。
藥房口傳啓曰,伏未審日間,世子嬪宮氣候,何如?元孫宮氣候,何如?百日已屆,臣等益不勝歡欣慶抃之忱,敢此問安。答曰,知道。世子嬪宮氣度平安,元孫氣度亦平安,萬萬奇幸矣。
又達曰,伏未審日間,嬪宮氣候,何如?元孫宮氣候,何如?百日已屆,臣等益不勝歡欣慶抃之忱,敢此問安。答曰,嬪宮氣候平順,元孫氣度安吉,而今當百日,益切幸喜矣。
洪彦謨達曰,明日常參,取稟。令曰,停。
李鼎臣達曰,大司憲金履載牌不進,執義掌令二員,持平二員未差,監察茶時之意,敢達。令曰,知道。
閔致成啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于朴晦壽曰,時原任大臣·閣臣留待。
傳于朴晦壽曰,三使臣留待。
傳于朴晦壽曰,時原任大臣·閣臣·三使臣入侍。
令于朴晦壽曰,時原任大臣·閣臣留待。
令于朴晦壽曰,三使臣留待。
令于朴晦壽曰,時原任大臣閣臣,三使臣入對。
李鼎臣達曰,今日拜表,憲府則監察代行,雖無諫院,依例行禮之意,敢達。令曰,知道。
令于朴晦壽曰,諸承旨持公事入對。
令于洪彦謨曰,來初五日當詣仁政殿,大殿·中宮殿,致詞表裏親上矣,該房知悉。
令于閔致成曰,景慕宮冬享大祭齋宿處所,以侍講院爲之,門路以弘化門·館峴爲之。
洪彦謨啓曰,應敎·副應敎·校理·副校理前望未下,校理閔英世,副校理尹正鎭,修撰洪羲弼·李是遠,副修撰金羽根在外,一員未差。正字金英淳內閣進,玉堂上下番俱空,已至多日,事甚未安。未差之代,政官牌招開政差出,何如?傳曰,前望單子入于小朝。
又以侍講院言達曰,說書李寅皐以其親病,纔已陳書徑出矣。下番闕直,事甚未安。兼說書成遂默以翰林除本仕,司書李寅弼在外,兼司書李根友,直爲牌招入直,何如?令曰,依。
李鼎臣達曰,卽者說書李寅皐以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,許遞,旣承下敎,待明政官牌招開政。
朴晦壽達曰,明日傳香禮房承旨,當爲齋宿,而右承旨洪彦謨須資出去,卽爲牌招,何如?令曰,依
臺諫前望單子入之,持平鄭德和,正言吳致淳代點。
李鼎臣達曰,雜科覆試,兩司當爲進參。大司憲金履載,新除授持平鄭德和,正言吳致淳,竝卽牌招,以爲開坐之地,何如?令曰,待明朝牌招。
又達曰,新除授正言吳致淳以前任泰川縣監,方在解由未出中,何以爲之?敢稟。令曰,勿拘。
洪彦謨,以奎章閣言啓曰,頒賜冊子安寶次,奎章章之寶請出之意,敢啓。傳曰,知道。
又以奎章閣言達曰,書香閣冬孟朔大奉審,今日當爲擧行,而日氣陰濕,不得爲之之意,敢達。令曰,知道。
又以承文院郞廳以議政府右參贊意達曰,今日慕華館査對時,六曹堂上當爲進參,而吏曹判書趙萬永病不進,參判金鏴內閣進,參議李寅泰禁推,禮曹判書金履喬,參判金道喜,參議洪穉圭雜科進,吏曹判書趙萬永,令政院卽爲牌招,以爲備員開坐之地,何如?令曰,依。
朴晦壽,以吏曹言達曰,今此宗廟朔祭大祝,前典籍徐箕淳塡差,而時無職名,令該曹口傳付軍職,何如?令曰,依。
兵曹口傳政事,副司果單徐箕淳。
金炳朝,以戶曹言達曰,時御所內各司雨漏處,當爲修改,而時値寒節,依近例待明春擧行,何如?令曰,依。
閔致成,以都摠府言達曰,今日入直內三廳武兼禁軍及軍兵等當爲中日習射技,而拜表相値,不得設行之意,敢達。令曰,知道。
又以兵曹言達曰,僉知中樞府事李鎭九,景福宮衛將張振極,慶熙宮衛將高擎漢,文臣兼宣傳官朴民翰,俱以病難供職,呈狀乞遞,竝改差,何如?令曰,依
又以訓鍊都監言達曰,今番瑞蔥臺試射放時,本局別隊中直赴殿試者爲十三名,帳幕軍中直赴殿試者爲八名,一哨中五卒登科,該將領請賞,旣有已例矣。別隊哨官前虞候趙,帳幕軍次知知彀官前主簿金景昊,當照例加資,而事係恩典,不敢擅便,令該曹考例稟處,何如?令曰,依。
義禁府申目,假注書李殷相原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,訓鍊都監從事官兪章煥,御營廳從事官李根友,宣傳官趙禹錫等原情云云。徽旨內辭緣,泛稱遲晩,所當請刑是白乎矣。兪章煥·李根友等段,曾經侍從,趙禹錫段,宣傳官,勿爲請刑,載在大典通編,竝只議處,何如?判付達,竝分揀放送爲良如敎。又申目,吏曹參議李寅泰原情云云。徽旨內已知在外,則何以在外之人,付標入之乎?事之不審,如是莫甚,莫重祭享,傳香過時者,萬萬驚悚,推考罪,笞五十收贖,解見任別敍,私罪,奉令依準爲旀,功議各減一等爲良如敎。又申目粘連,向前李煥圭亦,擅發馹騎,私運庄穀,違越法意,自有常律,以此照律,何如?判府達依準。又申目粘連,向前李儀朝·任燧等亦,雖値食代之時,所當取近於擧行之處,而往在稍遠,以致失待,事體所在,極甚駭然,竝只以此照律,何如?判付達依準。又申目粘連,向前鄭義命亦,殿庭堆雪,不卽掃除,擧行緩忽,事甚駭然,以此照律罪,何如?判付達依準。又申目粘連,向前閔致祿亦,行步不能捷速,擧行自致稽滯,事甚駭然,以此照律,何如?判付達依準。
刑曹申目粘連,和順縣殺獄罪人金永快獄事,謹依判下,問議于大臣,則領議政南公轍以爲,石打頭破,係是必死之症,而道達所引大明律過失殺,恐未的當,凡鬪毆致命之獄,皆可以本無殺心原恕,則後弊有難言者,傅輕一款,恐難遽議云。左議政李相璜以爲,死著檢因,致有證招,雖欲求生於死,實無可起之疑,傅輕有非可議云。右議政李存秀以爲,實因的是被打,鬪毆判異過失,只當用鬪毆殺償命之律,道達之以大明律過失傷援引者,初不襯當,今於金永快之鬪毆殺,何可以本情之非出於故殺,援引於過失殺收贖之文乎?傅輕一款,非所擬議云矣。大臣之議如此,徽裁,何如?判付達,判付內,大臣之議如此,依回達施行爲良如敎。又申目粘連,臨陂縣監殺獄罪人金鐘祿獄事,問議于大臣,則領議政南公轍以爲,道達曺讞,以一命兩償爲言,一洪女之死,鐘祿竝與其妹竝死,則謂之慘絶則可,而謂之兩償則不可。所謂兩償云者,卽一人之死,殺二人而償,一人之命之謂也。但踢爲致命之實因,而互相推諉,終無的證,置之疑輕,恐合於好生之德云。左議政李相璜以爲,法外私刑,極其慘毒,死後檢傷,若是狼藉,而若論金女捐生之志,決在洪女造言之初,然則金女之死,豈可曰,非洪女之由我,而洪女之死,又不可曰,爲金女而償命乎?似此之案,姑置諸疑輕之科,庶亦爲欽恤之政云。右議政李存秀以爲,金女·洪女,旣已竝死,此命彼命,便是互償,鐘祿之姑置疑輕之科,道達曺讞,俱未可謂全無所據,臣亦無他見云矣。大臣之議如此,徽裁,何如?達,道達曺讞如是,大臣所見又如是,依回達施行爲良如敎。又申目粘連,公州牧殺獄罪人吳業伊獄事,屍親指告,在於權順岳,正犯執定,歸於吳業伊,此所以一經道査,始發起疑之端,再登繼達,連有傅生之議,其在審克之道,合置從輕之典,而臣曹不敢擅便,徽裁。判付見下洪州牧殺獄罪人孫希得獄事,希得之於金女,爲三寸叔姪。若曰,毆殺云則便是綱常之變,所謂毆殺者,只憑三年前風憲塗聽之說,其子之三年掩置,一待繡行,卽人理之外,與其疑似之案,成綱常之獄,毋寧用以寬典,施以毆基親尊丈之文,何如?達,判付內,依準爲遣,吳業伊事段,道査曺讞如是,依回達施行爲良如敎。又申目粘連,結城殺獄罪人白丁龍孫獄事,恣行毒拳,致送殘命,償命之典,無容更議,嚴訊得情,何如?判付達,判付內,依準。
說書李寅皐書曰,伏以,臣母病沈綿之狀,于今一年有餘矣。本以風痰之祟,近日候之不調,常多凜綴之時,而數日以來,重添寒感,頭疼膈煩,神情暈翳,連接家信,有加無減,臣之自來情私,固難晷刻放心,而多日離側,方寸如灼,玆敢忙陳短章,徑出禁局。伏乞睿慈,俯賜鑒諒,特遞臣所帶之職,俾得安意救護,仍治臣擅離之罪,以肅朝綱焉。臣無任云云。覽書具悉。本職許遞矣,爾其救護親病。
丁亥十月二十八日辰時,上御熙政堂。時原任大臣·閣臣·承候三使臣同爲入侍時,行都承旨朴晦壽,假注書金鼎集,記事官洪在喆·成遂默,領府事韓用龜,判府事金思穆,領議政南公轍,右議政李存秀,檢校提學金祖淳,原任提學金履喬·朴宗薰,檢校直提學趙鍾永,原任直提學洪奭周·朴綺壽,直提學金鏴·趙寅永,原任直閣朴永元,檢校直閣李嘉愚,直閣李景在,檢校待敎徐憙淳·金正喜,待敎金英淳,冬至兼謝恩正使宋冕載,副使李愚在,書狀官洪遠謨以次進伏訖。用龜等曰,近日日氣,極不調適,聖體,若何?上曰,一樣矣。用龜等曰,寢睡·水刺之節,何如?上曰,一樣矣。用龜等曰,中宮殿氣候,何如?上曰,一樣矣。用龜等曰,世子宮諸節,亦一樣萬安乎?上曰,一樣矣。用龜等曰,今日卽元孫宮百日,而臣等歡欣慶祝之忱,無異降生之初,而聖心嘉悅,尤當萬萬矣。上曰,大臣就座,用龜等就座。上曰,三使臣進前,冕載等進前。上曰,無事往來也。仍命賜貂帽臘劑等六種,冕載等以次祇受訖。上曰,三使臣就座,冕載等就座。上曰,大臣以下先退。用龜等先退,又命退,承史以次退出。
丁亥十月二十八日午時,王世子座涵仁亭。時原任大臣,閣臣·承候三使臣同爲入對時,行都承旨朴晦壽,左承旨金炳朝,右承旨洪彦謨,左副承旨閔致成,右副承旨李鼎臣,假注書金鼎集,記事官李寅皐·洪在喆,領府事韓用龜,判府事金思穆,領議政南公轍,右議政李存秀,檢校提學金祖淳,原任提學金履喬·朴宗薰,檢校直提學趙鍾永,原任直提學洪奭周·朴綺壽,直提學金鏴·趙寅永,原任直閣朴永元,檢校直閣李嘉愚,直閣李景在,檢校待敎徐憙淳·金正喜,待敎金英淳,冬至兼謝恩正使宋冕載,副使李愚在,書狀官洪遠謨以次進伏訖。用龜等曰,臣等於俄者,承候於大朝,而聖體萬安,坤殿玉候亦萬安,不任喜幸之忱矣。近日寒暖不適,睿體,何如?令曰,一樣矣。用龜等曰,今日卽元孫宮百日,而臣等之歡欣慶祝,無異降生之初,而兩殿尤當悅豫萬萬矣。臣等伏聞元孫宮姿表,日就岐嶷,而尙未仰瞻,不勝紆鬱之忱,今日臣等旣已齊會,唯願一番仰瞻矣。令曰,當如卿等之請矣。令大臣就座。令曰,三使臣進前,冕載等進前。令曰,遠路平安往來也。令三使臣就座,冕載等就座。祖淳曰,御牒補載之役,今將始役,而有稟質事,敢此仰達矣。御牒書寫官及校正書寫官在前,或有兼行之例,亦有各出之例,今番則何以爲之?而每以宗班差出,以何宗班爲之,而元孫宮諱字,當爲紀載,而姑未命名,小字當爲紀載乎?令曰,己巳年何以爲之乎?祖淳曰,己巳年則小字不爲載錄矣。令曰,今番亦置之。祖淳曰,公主爵號,亦當載錄,又當有跋文,而今則有文衡,當令文衡撰出乎?令曰,文衡作之。祖淳曰,在前或有全卷印出之例,有各張補載之例,而奉謨堂奉安件及內入件,竝六七件印出則似合矣。令曰,依此爲之,而各張補載書寫官,南延君爲之,校定書寫官,完城君爲之。祖淳曰,璿譜補載之役,纔以初一日涓吉擧行事,達下矣。本寺直長鄭祉榮,今已仕滿當遷,而補載事重,有難付之生手,姑爲限臘政仍任,使之專意擧行,何如?出擧條令曰,依爲之。令曰,三使臣先退,大臣·閣臣權退,用龜等退出。令曰,書狀官與右承旨爲幾寸乎?彦謨曰,臣之親弟矣。令曰,承史以下亦爲權退,承史以次退待閤外。
丁亥十月二十八日午時,上御景春殿。王世子侍坐,時原任大臣·閣臣入侍時,行都承旨朴晦壽,左承旨金炳朝,右承旨洪彦謨,左副承旨閔致成,右副承旨李鼎臣,假注書金鼎集,記事官洪在喆·成遂默,領府事韓用龜,判府事金思穆,領議政南公轍,右議政李存秀,檢校提學金祖淳,原任提學金履喬·朴宗薰,檢校直提學趙鍾永,原任提學洪奭周·朴綺壽,直提學金鏴·趙寅永,原任直閣朴永元,檢校直閣李嘉愚,直閣李景在,檢校待敎徐憙淳·金正喜待敎金英淳以次侍立訖。上曰,大臣以下入謁元孫宮也。用龜等仰瞻元孫宮曰,姿表岐嶷,眼彩動人,臣等不勝歡欣慶抃之忱矣。上命就座,諸臣以次入瞻訖。仍賜饌,命大臣先退。又命退,諸臣以次退出。
丁亥十月二十八日未時,王世子座重熙堂。諸承旨持公事入對時行,都承旨朴晦壽,右副承旨李鼎臣,同副承旨尹聲大,假注書吳取善,記注官李鼎在,記事官成遂默以次進伏訖。令曰,公事讀之。晦壽曰,吏房無公事矣。鼎臣讀奏義禁府囚單子。聲大曰,工房無公事矣。令退,承史以次退出。
上在昌德宮。常參·經筵,以代理停。
藥房副提調朴晦壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
洪彦謨達曰,明日冬至望闕禮相値,常參頉稟之意,敢達。令曰,知道。
李鼎臣達曰,行大司憲金履載,持平鄭德和未肅拜,執義·掌令二員,持平一員未差,監察茶時之意,敢達。令曰,知道。
閔致成達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
令于洪彦謨曰,禮房承旨馳詣宗廟,景慕宮,奉審摘奸以來。
令于金炳朝曰,諸承旨持公事入對,下直守令同爲入對。
金炳朝達曰,假注書金鼎集·吳取善身病猝重,勢難察任,竝今姑改差,何如?令曰,依。
金鼎集改差,代以徐戴淳爲假注書。
吳取善改差,代以徐念淳爲假注書。
令于洪彦謨曰,御製校正閣臣以下別單書入。
令于洪彦謨曰,兼輔德有闕之代,旣下敎,前望單子入之,輔德許遞,今日政差出。
兼輔德前望入之,徐左輔添書代點。
洪彦謨達曰,雜科覆試,兩司當爲進參,而行大司憲金履載牌不進,持平鄭德和陳書,執義·掌令二員,持平一員未差,行大司諫趙晉和,司諫鄭東煥,正言吳致淳在外,獻納·正言一員未差,無以備員,何以爲之?敢達。令曰,持平·司諫·正言竝許遞,旣承下敎,前望單子入之。
臺諫前望單子入之,司諫金周默,持平李鼎在代點。
洪彦謨達曰,雜科,兩司當爲進參,新除授司諫金周默,卽爲牌招,行大司憲金履載,一體更爲牌招,何如?令曰,依。
有政。吏批,判書趙萬永進,參判金鏴牌不進,參議李寅泰進,同副承旨尹聲大進。啓曰,臺諫闕員,今當差出,而擬望之人乏少,相避及外任,竝擬,何如?傳曰,允。以柳致睦爲執義,李義爲持平,李垿·成好謙爲正言,李敏會爲弼善,徐箕淳爲文學,李魯秉爲輔德,權溭爲說書,李紀淵爲同義禁,洪羲錫爲戶曹正郞,徐世輔爲監察。
兵批,判書南履翼進,參判尹羽烈病,參議朴熙顯入直進,參知朴齊明病,左副承旨閔致成進。以李薲爲僉知,朴志純爲景福將,安志福爲慶熙將徐箕淳爲文兼,申在德爲守門將,南錫九爲慶尙右兵使,朴潤豐爲威鳳別將,同知單李顯謨,護軍金魯甲,副司直李敏會·權馥·朴宗璜·洪永觀·李遠翊·朴容壽·李憲兢·鄭東煥·鄭德和,副司果金裕憲·韓鎭㦿·柳致睦·鄭久容·吳致淳,副司正李寅皐,訓鍊都監把摠元永貞,哨官吳慶常,御營把摠李世茂,禁衛把摠柳亮源,哨官李羲午以上,今加折衝加資事,別單判下,副護軍徐左輔。
洪彦謨達曰,雜科,兩司當爲進參,新除授執義柳致睦,持平李義,正言李垿·成好謙,竝卽牌招,以爲推移進參之地,何如?令曰,依。
令于閔致成曰,左副承旨入對
令于尹聲大曰,吏曹判書·參議竝從重推考。
徐念淳有頉,代以李敦榮爲假注書
以兼司書李根友牌不進罷職令旨,令于洪彦謨曰,只推。
洪彦謨,以禮曹言達曰,各陵園墓,今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守已爲區別狀達,昭寧園·綏吉園植木,則局內樹木茂密,今番停止云矣,敢達。令曰,知道。
閔致成,以都摠府言達曰,副摠管申鴻周以同知義禁府事,本府坐起,晝仕出去之意,敢達。令曰,知道。
又以兵曹言達曰,今十月各廳堂上武臣朔試射,臣曹連因有故,不得爲之之意,敢達。令曰,知道。
義禁府申目,承文院校檢愼尙欽,尙瑞院直長洪耆燮等矣,原情云云。徽旨內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目粘連,向前李殷相亦,承宣退斥注望,則可知公議之莫遏,而終不改擬,必致入徹者,揆以事理,極甚駭然,以此照律,何如?判付達依準。又申目粘連,兵曹佐郞鄭義命矣,本府議達內,殿庭堆雪,不卽掃除,擧行慢忽,事甚駭然,以此照律,罪笞五十收贖,解見任別敍,私罪,奉令依準爲旀,功減一等爲良如敎。又申目粘連,京畿中軍李煥奎矣,本府議達內,擅發馹騎,私運庄穀,違越法意,自有常律,以此照律,罪杖八十收贖,奪告身三等,私罪,奉令依準爲旀,功減一等爲良如敎。又申目粘連,通禮院引儀李儀朝·任燧等矣,本府議達內,雖値食代之時,所當取近於擧行之處,而往在稍遠,以致失待,事體所在,極甚駭然。竝只以此照律罪,各杖八十收贖,奪告身三等,竝只私罪,奉令依準爲旀,竝只功減一等爲良如敎。又申目粘連,禁府都事閔致祿矣,本府議達內,行步不能捷速,擧行自致稽滯,事甚駭然,以此照律,罪笞四十收贖,附過還職,私罪,奉令依準爲旀,功議各減一等爲良如敎。
領議政南公轍書曰,伏以,上天邈矣,盡其誠則必格,人君則之,有其願者皆遂,昔聞斯語,謂其理之必然。今驗於臣,若一物之不獲於臣,月前筵退之後,未卽更上辭牘者,惶惕趦趄,義有所不敢而然也。臣之前後自引而爲言者,卽廉防與疾病也。世或有迫於嚴命,拚棄廉防,不顧昌披者,而至於疾病則異於是,曾見痿者,未嘗一日忘其起,而不能自强者,天之所廢,人無奈何也?臣素有貞疾,數十年尋醫問藥,終未見效,迄今症形,皆屬不治,而最是頑痰,凝亘一身,咳嗽已成痼祟,甚則唾血,幾絶復甦者,月輒三四,腠理空虛,胸膈痞滿,一着衣之失宜而皆成感冒,一噉飯之不適而輒發關格,遇寒則傷寒,遇風則傷風,脚軟不仁,戶庭之間,動皆須人,朝堂之赴,猶且擔舁,神精昏瞀,如墜烟霧,深房溫堗,省思穩調,則心身差覺輕安,辦理簿牒,酬酢事務,則眩極而仆,不省四到,似此難强之狀,卽一世之所共知也。情與勢孰有重於廉防之自壞,疾病之不堪供仕,而任其效倒,忘生循慾,則彼將焉用哉?古之相臣,尸位素餐,以中書爲養病之坊者,天子策免,有司劾之。今臣情病,如右所陳,而上旣拘執而不捨,言議之地,亦皆忘棄,不加繩糾,視其去就有無,若無甚關係於世者,臣於此,未暇自憂,竊爲朝廷憂之也。昨日承候,爲伸慶賀之忱,束帶强赴,而退歸私次,旋卽昏倒,霎時公故,暫試筋力而已。如此他尙何言,百爾思量,蹲仍無路,玆又冒死呼籲,雖其不識嚴畏,瀆而不止,罪固難恕,原其心則出於甚不得已也。臣雖解上相符,豈敢遠違閶闔之下,遂作田野之氓,時節起居,臣當參謁於散班,如國家有大疑大事,則臣亦隨諸大臣後,與獻末議,今之爲此者,誠以孱喘垂盡,重任難勝,欲逭官責,庶息物議,以不報爲報,苦心危懇,斷斷在此。伏願离明,穆然深思,特垂矜恤,仰稟而亟賜遞解。臣雖卽日入地,敢忘結草,惶隕戰灼,兼俟瀆擾之誅。臣無任云云。答曰,覽書具悉卿懇。卿之前後所懇,余之前後所答,殆若有不相孚焉者,是豈相望於平日者乎?余爲卿一陳之,卿以重入,爲必辭之端,而自古重入者何限,而未嘗以此爲固辭,則何獨在卿而爲必去之義,又以患節爲必辭之端,則輔相非筋力奔走之任,一朔之內,二三簉朝,果非難强,雖或臥閤論道,亦無不可,豈足爲固辭不止,必去乃已耶?目今國事多艱,民命倒懸,余所依賴仰恃,專在於卿等老成,而卿等擧欲引退,此皆余自反處,可勝悶歎,卿是自余始學,一任輔導敎迪矣。今何忍捨余長往,不念終始乎?向筵所答,出自衷情,而因卿難安,雖卽還收,余意則果如是,卿其體余苦心,勿復固辭,盡意國事,則亦豈無成就晩節之時乎?余言不再,卿其諒之。仍令于洪彦謨曰,此下答遣史官宣諭于領議政。
右副承旨李鼎臣書曰,伏以臣與知春秋臣朴周壽,有內外從應避之嫌,揆以格例,自在當遞,玆敢援例陳章,仰瀆崇嚴。伏乞睿慈,俯垂鑑諒,臣所帶春秋之任,亟令該曹照例遞改,以存公格,以安私分焉。臣無任云云。覽書具悉。爾之書辭,下該曹稟處。
持平鄭德和書曰,伏以,臣卽日前入對三司中一耳。顧以劣,素蔑言議,而濫叨臺地,獲隨諸僚,幸借方寸,齊聲懲討,而淺誠未孚,兪音終靳,適値夕承候之時,暫雖權退,而竊擬冒死更進,碎首必爭,不意遽承令敎,竝賜恩遞。臣抑鬱愈深,退伏私次,終夜繞壁,憂愛之忱,不能自已,竊謂前望已入,諸臺必備,聲討大行,王章亟擧,今旣屢日,而栢府恩點,只及於一个賤臣,庚牌儼臨,促使進參於雜科,臣聞令感惶,罔知所以自措,而臣於是,亦不能無慨惜者。夫臺閣,人主之耳目,耳目不備則聰明不廣,故兩司雖有一窠,政稟,必入國朝之重臺閣如此。況今求對時急,前望不下,及其代點,乃使兩司各一員,備數於試席之末,伏未知邸下以爲,科試之事,重於懲討而然歟。抑未知厭聞求對之言,而謂諸臺不必備員而然歟。噫,今日懲討之擧,是豈可已而不已者哉?王法不可以不伸,輿憤不可以不洩,而前後求對,輒賜遞罷,已非待臺閣之道,到今久曠,不使備員,亦非嚴懲討之方。伏願离明,淵然深思,竝下臺望,亟從群請,使王法得伸,輿憤快洩焉。仍伏念,臣荐蒙恩旨,義分所在,豈敢不蹶趨承,而第臣父素患腹冷,近當嚴寒,一倍添劇,委頓床笫,亦已多日,雜試藥餌,尙未奏效,臣左右扶將,晝宵煎灼,此時離捨,萬無其望,而至若臣身,連日露處之餘,觸感所祟,便屬餘事,情私所迫,玆不得不疾聲仰籲。伏乞邸下,深軫孝理之政,俯垂矜諒,特賜鐫遞之恩,得以救護,仍治臣瀆擾之罪,以肅朝綱,千萬幸甚。臣無任云云。覽書具悉。爾職已爲許遞,原書還下矣。
丁亥十月二十九日辰時,王世子座重熙堂。諸承持公事入對,下直守令同爲入對時,左承旨金炳朝,左副承旨閔致成,右副承旨李鼎臣,同副承旨尹聲大,假注書吳取善,記注官李鼎在,記事官成遂默以次進伏,載寧郡守金鎔,楊根郡守李秉奎,進伏楹外訖。令曰,公事讀之。聲大曰,臣則吏房代房,而無公事矣。炳朝曰,臣則戶房,無公事矣。聲大又曰,臣則禮房代房,而有公事矣。讀奏平安監司申本秋享各祭設行事,讀訖,奏曰,卽見祭官成冊,陽德縣監李雲行,誤以行雲書之,至有四處之多,不審之當該道臣,推考,何如?令曰,推考,可也。致成曰,臣則兵房,無公事矣。聲大又曰,臣工房,無公事矣。令曰,史官分左右,下直守令進前。載寧郡守金鎔楊根郡守李秉奎進前,各奏職姓名,仍奏七事訖。令曰,着實爲之。鎔等退伏楹外,令聲大宣諭別諭,聲大承令宣諭別諭訖。令曰,守令先退,令史官就座。仍令退,承史以次退出。
丁亥十月二十九日酉時,王世子座壽康齋。坐直承旨入對時,左副承旨閔致成,假注書吳取善,記事官李根友·成遂默以次進伏訖。令曰,公事讀之。致成讀奏京畿監司申本騎步兵價布畢納事,讀奏訖。令退,承史以次退出。
上在昌德宮。常參·經筵,以代理停。
李鼎臣達曰,行大司憲金履載牌不進,執義柳致睦,持平李義在外,掌令二員未差,持平李鼎在未署經,監察茶時之意,敢達。令曰,知道。
李鼎臣啓曰,來初五日,朝參日次矣,敢稟。傳曰,停。
洪彦謨達曰,明日常參,取稟。令曰,停。
李鼎臣啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪彦謨達曰,今日冬至望闕禮習儀,憲府則監察代行矣。雖無諫院,依例行禮之意,敢達。令曰,知道。
又達曰,臣彦謨,今日望闕禮習儀進去,下直之意,敢達。令曰,知道。
令于尹聲大曰,未下直守令,皆令當日辭朝。
李鼎臣達曰,假注書徐戴淳,時無職名,令該曹依例付軍職,冠帶常仕,何如?令曰,依。
尹聲大達曰,應敎·副應敎·校理一員,副校理一員,副修撰一員前望未下,校理閔英世,修撰洪羲弼·李是遠,副修撰金羽根在外,正字金英淳內閣進,玉堂上下番俱空,已至多日,事甚未安。副校理尹正鎭,卽爲牌招入直,何如?令曰,依。
李敦榮有頉,代以趙然春爲假注書。
趙然春有頉,代以權用經爲假注書。
尹聲大達曰,今日雜科,諫院則雖已進參,憲府則行大司憲金履載牌不進,執義柳致睦,持平李義在外,李鼎在未署經,掌令二員前望未下,無進參之員,行大司憲金履載,更爲牌招,以爲進參之地,何如?令曰,依。持平李鼎在許遞,旣承下敎,前望單子入之,待下批,牌招進參,如有違牌,勿爲呼望。
臺諫前望單子入之,持平鄭德和代點。
權用經在外,代以李謙在爲假注書。
令于金炳朝曰,諸承旨持公事入對。
令于尹聲大曰,下直守令留待。
令于李鼎臣曰,右副承旨入對,下直守令同爲入對。
備忘記,高陽郡守金左根下直,長弓一張,長箭一部,片箭一部,筒兒一箇賜給。
令于李鼎臣曰,議政府假官入直司譯院參奉崔學民,典醫監入直直長玄光哲,忠勳府入直假郞廳邊達秀,耆老所入直假官司譯院奉事朴奎明,惠民署入直直長韓宜寬,莫重入直,無難闕直,萬萬駭然,竝令該府,拿問處之。
承旨前望單子入之,朴永元代點。
金炳朝達曰,新除授左副承旨朴永元,卽爲牌招,何如?令曰,依。
李謙在有頉,代以趙秉憲爲假注書。
趙秉憲有頉,代以金錫淳爲假注書。
金錫淳有頉,代以李在直爲假注書。
李在直有頉,代以李㙽爲假注書。
尹聲大達曰,玉堂上下番俱空,已至多日,事甚未安。副校理尹正鎭書答已下,卽爲牌招入直,何如?令曰,依。
令于李鼎臣曰,右副承旨入對。
李㙽有頉,代以尹致秀爲假注書。
尹致秀有頉,代以任百經爲假注書。
任百經有頉,代以兪象煥爲假注書。
以御製校正閣臣以下別單,令于尹聲大曰,直提學金鏴加資,檢書官李文哲·洪羲人·朴長馣·朴宗琰·柳本藝竝相當職調用,差備待令寫字官李東憲·李東鉉邊將除授,金學基·白師訥·金振鏞·全承袒竝加資,李漢中·林行獜高品付料,承文院寫字官趙命錫加資,李重信永付司果,待窠卽付,皮宗宅·閔守根·高景煜竝高品付料,御製色書吏姜鳳一·朴允默·劉泰勳竝帖加,劉在建書題除授,書吏鄭尙蕃帖加,其餘唱準寫字官·員役·工匠等,依判下施賞。
以副校理尹正鎭牌不進罷職令旨,令于尹聲大曰,只推。
以咸鏡監司金啓河狀達,端川府民家全頹事,令于金炳朝曰,聞甚矜惻,元恤典外,別加顧助,結構奠接之方,令該倅着意優助,使一民不至失所棲遑之境,可也。
吏曹申目粘連,觀此承政院右副承旨李鼎臣上書,則以爲,臣與知春秋臣朴周壽,有內外從應避之嫌,揆以格例,自在當遞,臣所帶春秋之任,亟令該曹,照例遞改亦爲白有臥乎所,相避之法,在下當遞,右副承旨李鼎臣所帶春秋館修撰官之任,依例減下,何如?判付達依準。
事變假注書金熙逌書達,臣於本月初一日辰時量,以外南山植木摘奸事,敬奉下令,出崇禮門至南關王廟,登主山及案山,植木處看審是白乎則,松橡茂密是白遣,由靑鶴亭,逶迤南北,至舊失火處,曲曲看審是白乎則,長松簇立,稚株叢密,新植之木,經歲漸茂是白遣,自冷井洞,至栗峴是乎則,松林茂盛是白遣,仍詣南壇奉審是白乎則,壇砌門墻,竝無壞缺處是白遣,自文峴至梨泰院後麓水閣峴,則土性瘠确,略有稚松是白遣,到馬石橋,則松林尤盛是白遣,仍詣漢江壇看審是白乎則,亦爲無頉是白遣,自雁峯伏兵峴,至斗湖司寒壇看審是白乎則,亦爲無頉是白遣,自無學峯,所經外山諸處,面面看審是白乎則,俱無斫痕之意,敢達。令曰,知道。
尹聲大,以奎章閣言達曰,景慕宮·望廟樓,今朔奉審,無頉之意,敢達。令曰,知道。
又以侍講院言達曰,新除授輔德李魯秉,時在京畿驪州地,書筵入番事緊,斯速乘馹上來事,下諭,何如?令曰,依。
又以吏曹言達曰,今此冬至祭祭官,當爲分排,而除老病公頉,實無推移排比之路,依近例,刑官及司饔院官員年六十已上人,通融塡差以入,而其中時無職名人,令該曹口傳付軍職,何如?令曰,依。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以宗簿寺提調意達曰,璿源譜略修正事,令下矣。今方始役,而本寺郞廳三員,別工作監役官一員,使之逐日仕進,纂修監董,依例差祭安徐,凡公會勿參,出草校讎編次之際,本寺忠義衛一人,勢難獨當,亦依例加出忠義衛一人,付軍職冠帶常仕,與本寺忠義衛,眼同擧行,何如?令曰,依。
又以宗簿寺提調意達曰,璿源譜略進上進獻各二件式封進,而五處璿源閣奉安件,亦以全秩爲之意,敢達。令曰,知道。
戶曹參判李愚在書曰,伏以臣,猥膺使命,今當出疆矣,瞻望觚稜,豈勝戀結之忱,臣之見職,不可仍帶往還,玆從縣道,敢陳短章。伏乞离明,特許鐫改,無曠職事,以安微分焉。臣無任云云。答曰,覽書具悉。所請依施。
副校理尹正鎭書曰,伏以民之秉彝三綱竝立,天討有罪,五刑是用,頂天地而亘宇宙,未有能易此者也。噫,彼李肇源·金基叙輩凶謀逆節,三綱之所不容,而五刑之所必誅,前後令敎,不啻鈇鉞之赫然,大小章奏,莫不沬飮以陳之,鞠覈之法,王府則有,而肇源基敍,則徑施島棘,常憲不加,至於金基厚,則偃處牖下,爵秩自如,古今天下,豈有如許刑政乎?於是乎三司之官,一辭叫閤,而方寸莫借,遞罷爲課,上下相持,究竟無期,治平之世,亦豈有如許朝象乎?伏願廓揮睿斷,夬從群請,俾王章伸而輿憤洩焉。且臣於向日諸罪人赦令之因假承旨頒布者,竊不勝憂慨之忱,雖値大慶曠古,霈澤旁流,而當初之處分截嚴,目下之臺達方張,其中亦有干連鞠案,緊出逆招者,尤不可比論於尋常編配之類,而乃邸下,不詢在廷之衆,不採惟允之言,堂堂尙書之省,假手於一衛將而擧行,其在政令事體,果何如也?誠願邸下,亟加深省,博稽群議,毋使隄防或疎而擧措失當焉。仍伏念臣於見職,竊有不可冒進之情勢,春間一書,略控自引之義,伊後屢叨,輒犯違傲之罪,伏想睿鑑,亦或俯燭矣。人之爲言,至以筵體館規之虧傷,論斥而請譴,官師之規,雖似薄警,司直之評,本自綦重,臣若憑恃寵靈,抗顔進身,復就學士之館,更登橫經之筵,則其爲虧傷於淸朝之四維,又豈特筵體館規而止哉?情踪如右,冒膺無路,亦不得隨參於請對之末,惶懍之極,益無所容措。伏乞离明,俯垂諒察,汰臣職名,以安賤分,勘臣逋犯,以肅朝綱,千萬幸甚。臣無任云云。覽書具悉。爾何每提前事,以爲情勢乎?勿辭察職,懲討事勿煩,所陳諸言,已悉矣。
兼司書李根友書曰,伏以臣,見帶春秋館記事官之任,而與知春秋臣朴周壽,有娚妹應避之嫌,揆以公格,在下當遞。伏乞离明,俯賜諒察,亟令鐫改臣職名,以安微分焉。臣無任云云。覽書具悉。爾之書辭,下該曹稟處。
丁亥十一月初一日午時,王世子座重熙堂。諸承旨持公事入對時,左承旨金炳朝,右副承旨李鼎臣,假注書徐戴淳,記事官權溭·成遂默,以次進伏訖。令曰,公事奏之。鼎臣曰,臣吏房代房無公事矣。炳朝曰,臣戶房無公事矣。鼎臣曰,臣禮房代房無公事,而兵房代房有公事矣。仍讀奏水原留守金逌根狀達上京事,開城留守李鍾運狀達邪學無乎事訖。又奏曰,臣刑房有公事矣。仍讀奏黃海監司沈能岳申本罪人金德仁信川郡到配事訖,竝親達下。令曰,守廳承旨,誰也?炳朝曰,都承旨朴晦壽式暇,右承旨洪彦謨望闕禮習儀進,左副承旨閔致成受由在外,只有同副承旨尹聲大矣。令曰,左副承旨許遞,旣承下敎,前望單子入之。出令旨仍令退,承史以次退出。
丁亥十一月初一日未時,王世子座重熙堂。右副承旨入對,下直守令同爲入對時,右副承旨李鼎臣,假注書徐戴淳,記事官權溭·成遂默,安州牧使尹秉烈,忠州牧使李謙秀,晉州牧使李魯俊,高陽郡守金左根,咸陽郡守李益秀,開寧縣監洪翰周,興陽縣監趙存鼎,以次進伏訖。令曰,守令進前,秉烈等以次進前,奏職姓名七事訖。令曰,下去着實爲之。仍令宣諭,鼎臣承令,宣諭別諭訖。令曰,守令先退,秉烈等以次退出。又令退,承史以次退出。
丁亥十一月初一日申時,王世子座重熙堂。坐直承旨持公事入對時,右副承旨李鼎臣,假注書徐戴淳,記事官權溭·成遂默,以次進伏訖。令曰,公事奏之。鼎臣讀奏統制使李惟秀狀達舟師校卒都試試取事訖,仍親達下。令退,承史以次退出。
上在昌德宮。常參·經筵,以代理停。
自申時至人定,灑雨下雨,測雨器水深二分。
自人定至初三日開東,灑雨下雨,測雨器水深一寸三分。
朴永元,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李鼎臣達曰,行大司憲金履載未肅拜,執義柳致睦,持平李義在外,掌令二員未差,持平鄭德和雜科進,監察茶時之意,敢達。令曰,知道。
洪彦謨達曰,明日常參,取稟。令曰,停。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹聲大達曰,伏見冬至祭祭單子達下者,則宗廟大祝,副司果閔永勳塡差矣。閔永勳,方在刊削之中,使之改付標以入,而臣之矇然捧入,不勝惶恐,不審之當該堂上,從重推考,何如?令曰,屢次祭單,不審塡差,當該堂上,越捧三等之典,爾則從重推考。
兪象煥有頉,代以南獻中爲假注書。
南獻中有頉,代以韓鎭庭爲假注書。
韓鎭庭有頉,代以洪大稱爲假注書。
洪彦謨達曰,玉堂上下番俱空,事甚未安。副校理尹正鎭,旣有只推之令,更爲牌招,以爲入直之地,何如?令曰,依。
洪大稱有頉,代以李明迪爲假注書。
李明迪有頉,代以金宗奎爲假注書。
洪彦謨達曰,應敎·副應敎·校理一員,副校理一員,副修撰一員前望未下,校理閔英世,修撰洪羲弼·李是遠,副修撰金羽根在外,副校理尹正鎭差祭,正字金英淳內閣進,玉堂上下番俱空,事甚未安。何以爲之?敢稟。令曰,待尹正鎭差祭回來,牌招入直。
令于朴晦壽曰,諸承旨持公事入對。
金宗奎有頉,代以鄭琦和爲假注書。
鄭琦和有頉,代以李遇亨爲假注書。
令于朴永元曰,坐直承旨入對。
吏曹申目粘連達下是白有亦,觀此兼侍講院司書李根友上書,則以爲,臣見帶春秋館記事官之任,與知春秋臣朴周壽,有娚妹應避之嫌,揆以公格,在下當遞。伏乞俯賜諒察,亟令鐫改臣職名亦爲白有臥乎所,相避之法,在下當遞,而春坊兼帶春秋,法不得減下是白乎則,知春秋朴周壽,似當許遞是白乎矣,宰臣兼帶遞仍當否,臣曹不敢擅便,徽裁,何如?判付達,依回達施行爲良如敎。
義禁府申目粘連,向前愼尙欽段,安寶雖非所掌,而咨文上,不善指授,以致做錯,事甚駭然是白乎旀,洪耆燮段,安寶雖從執機,而不能周察,有此誤着,其在擧行,亦甚駭然,竝只以此照律,何如?判付達依準。又照目粘連,假注書李殷相矣,本府議達內,承宣退斥注望,則可知公議之莫遏,而終不改擬,必致入徹者,揆以事理,極甚駭然。以此照律,罪杖八十收贖,奪告身三等私罪,奉令依準爲旀,功減一等爲良如敎。
朴永元,以都摠府言達曰,副摠管申鴻周,以同知義禁府事,本府坐起,晝仕出去之意,敢達。令曰,知道。
又以兵曹言達曰,羽林衛將鄭健行,文臣兼宣傳官趙秉龜,俱以病難供職,呈狀乞遞,竝改差,何如?令曰,依。
又以兵曹言達曰,光熙門入直部將李重燁,擅離直所,令兵曹決棍汰去事,令下矣。謹依下令,擅離直所之李重燁,決棍十五度,汰去之意,敢達。令曰,知道。
又以備邊司言達曰,北關後運紙衣六百九十八領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢達。令曰,知道。
又以禁衛營言達曰,謹依口傳下令,擅離直所之銅龍門入直哨官梁煥國,決棍十度,汰去之意,敢達。令曰,知道。
又以御營廳言達曰,謹依口傳下令,承令摘奸時,執頉之集春營入直哨官崔在亨,決棍汰去之意,敢達。令曰,知道。
李鼎臣,以義禁府言達曰,議政府假官入直司譯院參奉崔學民,典醫監入直直長玄光哲,忠勳府入直假郞廳邊達秀,耆老所入直假官司譯院奉事朴奎明,惠民署入直直長韓宜寬等,竝拿問處之事,徽旨達下矣。邊達秀,曾經正職,而今方待令,拿囚,崔學民·玄光哲·朴奎明·韓宜寬等,係是雜岐,移送秋曹之意,敢達。令曰,知道。
丁亥十一月初二日未時,王世子座重熙堂。諸承旨持公事入對時,行都承旨朴晦壽,右承旨洪彦謨,左副承旨朴永元,右副承旨李鼎臣,同副承旨尹聲大,假注書徐戴淳,記事官權溭·成遂默,以次進伏訖。令曰,公事奏之。晦壽曰,臣吏房有公事矣,讀奏監察金啓泝病親呈辭。聲大曰,臣戶房代房有公事矣,讀奏黃海監司沈能岳申本遺棄兒無乎事。彦謨曰,臣禮房無公事矣。永元曰,臣兵房有公事矣,讀奏公忠監司徐俊輔申本馬兵都試試取事及選武軍官都試試取事。鼎臣曰,臣刑房有公事矣,讀奏咸鏡監司金啓河申本罪人金鶴聲鍾城府到配事訖。令曰,一張,右承旨讀奏,可也。彦謨讀奏黃海監司申本殺獄罪人金春三物故事訖,竝親達下。聲大曰,臣工房無公事矣。晦壽曰,俄者玉堂牌招達辭,伏承待尹正鎭差祭回來牌招入直,而近日玉堂空番,事甚未安。且待其過享後回來,則將拖至四五日,事面亦甚苟艱,更下處分恐好矣。令曰,在外玉堂許遞,旣承下敎,前望單子入之。出令旨仍令退,承史以次退出。
丁亥十一月初二日酉時,王世子座重熙堂。坐直承旨持公事入對時,左副承旨朴永元,假注書徐戴淳,記事官權溭·成遂默,以次進伏訖。令曰,公事奏之。永元曰,有公事矣,讀奏廣州留守金魯敬狀達遺棄兒無乎事訖,親達下。仍令退,承史以次退出。
上在昌德宮。常參·經筵,以代理停。
李鼎臣達曰,行大司憲金履載未肅拜,執義柳致睦,持平李義在外,掌令二員未差,持平鄭德和雜科進,監察茶時之意,敢達。令曰,知道。
洪彦謨達曰,明日毓祥宮仲朔祭,再明日親上致詞表裏,三明日初七日,景慕宮冬享大祭散齋,初八日·初九日,致齋相値,常參頉稟之意,敢達。令曰,知道。
李遇亨有頉,代以金漢益爲假注書。
金漢益有頉,代以李潤聖爲假注書。
李潤聖有頉,代以趙然春爲假注書。
趙然春在外,代以尹致秀爲假注書。
朴永元達曰,事變假注書金熙逌,身病猝重,勢難察任,今姑改差,何如?令曰,依。
令于尹聲大曰,諸承旨持公事入對。
金熙逌改差,代以卓雲翰爲事變假注書。
卓雲翰有頉,代以丁庠敎爲事變假注書。
丁庠敎有頉,代以黃晦瑛爲事變假注書。
令于洪彦謨曰,發遣吏郞,諸執事淸齋與否,摘奸以來。
黃晦暎有頉,代以金鳳梧爲事變假注書。
金鳳梧在外,代以金熙逌爲事變假注書。
洪彦謨,以禮曹言達曰,今十一月初五日冬至,王世子率百官,親上致詞表裏于大殿·中宮殿時,中宮殿行禮儀註,直爲書入中宮殿之意,敢達。令曰,知道。
洪彦謨,以成均館大司成意達曰,本館入直,久任郞廳外,他郞不得入直。若有代員替直之事,則草記代直事,曾有定式矣。司成金大坤,直講洪龜燮,典籍沈能恕,俱爲差祭,時無入直之員,以他郞官,姑爲代直,何如?令曰,依。
朴永元,以都摠府言達曰,副摠管申鴻周,以同知義禁府事,本府坐起,晝仕出去之意,敢達。令曰,知道。
又以訓鍊都監言達曰,今番瑞蔥臺試射放時及訓鍊院試射放時,本局將官將校軍兵等射砲藝入格之類,謹依達下單子,以軍器寺筒箇弓箭,戶曹木布施賞之意,敢達。令曰,知道。
義禁府照目粘連,承文院校檢愼尙欽,尙瑞院直長洪耆燮等矣本府議達內,愼尙欽段,安寶雖非所掌,而咨文上,不善指授,以致做錯,事甚駭然是白乎旀,洪耆燮段,安寶雖從執機,而不能周察,有此誤着,其在擧行,亦甚該然,竝只以此照律罪,各笞四十收贖,附過還職,竝只私罪,奉令依準爲旀,竝只功減一等爲良如敎。
慶尙道儒生進士姜肱欽,幼學柳升春·鄭成魯·盧象敬,生員金聲鶴·黃磻老,幼學南植正·鄭榮魯·蔡範禹·洪洛淵·權祿仁·金鍊一·姜鳳欽·柳抃春·柳蓍春·金經運·趙述周·趙述立·趙春洙·姜胤欽·姜最欽,生員姜哲欽·金顯奎·金顯澤,幼學權大永·蔡欽禹·高彦弼·高夢翊·洪克淵·洪秉周·洪彦周·裴顯涉·南漢醇·南漢逸·金文祥·蔡濟東·蔡昌禹·蔡興東·蔡崇東·趙侃洙·趙興洙·趙述謙·趙述志·姜秉欽·姜淑欽·姜大欽·姜宅欽·姜遠欽·姜處欽·柳家春·柳邦春·柳憲春·南興瑞·南際薰·南魯秉·南覺正,生員柳榮國·南漢模·黃禮熙,幼學金載崙·金載大·金載洛·宋啓宅·宋啓卨·金仁遇·金履遇·金宅傳·黃眉老·黃遇熙·黃趾熙·黃躋熙·柳榮漢·柳榮世·鄭秉魯·鄭象履·鄭象鉉·鄭象璜·鄭象漸·柳鴻遇·柳光遇·柳龍錫·柳榮晦·柳榮晩·洪基萬·洪景明·南漢相·南漢信,進士南漢膺·柳綽遇,幼學盧鴻敬·盧光升·盧光瑞·呂頤復·呂思汲·呂思著·趙抃然·趙秉德·趙雲七·趙雲郁·趙文和·李廷實·李洛夏·李圭夏·李廷耆·全秉一·李東璧·趙中晉·李元欽·蔡擎東·黃挺老·黃獻老·黃麟老·黃彭老·黃泰鉉·金行燁·金晉礪·金宗振·宋啓南·宋正霖·宋啓達·宋啓德·宋奎赫·宋天瑚·宋仁瑚·黃宣老·魚錫暻·魚錫曦·全達儒·金鼎凝·趙檉·趙檀·趙九榮·趙栒·金商元·金秀範·李定權·李定標·徐麟周·徐敬積·徐敬穉·康履德·康思顔·康永福·金載岳·金鳴鐸·姜勉永·姜兢永·姜冑永·康永龍·康鼎德·康升德·康永祚·金鍊純·金鍊百·金鍊復·柳光溆·柳厚祚·柳孝祚·柳軾祚·柳升祚·柳秉睦·柳殷春·孫旭·洪宗標·洪仁標·洪義標·洪禮標·洪禹標·權體仁·權達淸·權迪·權暹·權蓮·權逸·金顯鏞·李瑞陽·李誠之·權遴·權·權速·權廻·蔡圭禹·蔡周郁·蔡光禹·高夢箕·高夢殷·高濟謙·孫覺慶·孫睦慶·孫碩慶·孫鍾發·孫鎭億·孫鎭華·孫鍾大·姜乃永·姜鼎欽·姜兌欽·姜基永·姜世憲·姜世昌·姜體欽·金致㙆·金時永·金時遇·金若鵬·金載恒·金洙鐸·金漢翼·金漢榮·姜必觀·姜必祿·姜善欽·趙廷藎·趙廷一·趙廷直·趙聖權·李選基·李邁基·洪學範·洪景浩·金鍊粹·金佐永·金佑永·金九永·金宜永·高宅謙·高夢燮·高夢夔·高大榮·高大麟·高在奎·高祮·鄭民學·鄭民穆·鄭民稷·鄭民周·鄭象天·鄭衡魯·黃履鉉·黃達熙·金台永·金正秋·金相秋·金鶴秋·金近秋·金遠鳴·金憲慶·金宗兢·趙述蘇·趙起恒·趙起崇·趙綽榮·金龍漢·尹相玉·尹光玉·李之儒·李相模·鄭瑬·鄭鈺·愼能塾·林致鳳·林致龍·林之命·鄭安愚·鄭宗赫·鄭世喬·鄭瑚·鄭玭·鄭瓛·鄭八應·申匡埰·權宗烈·南學正·蔡榮祖,生員權宗熙·李元龍,幼學南述正·申匡軾·申采·黃鷹老·黃夏老·鄭象泰·鄭象咸·鄭象默·鄭象文·鄭象九·鄭象朝·鄭民秀·鄭民衷·曺學善·曺錫麟·曺明奎·曺廷道·曺善道·邊景浩·韓用錫·韓龜錫·韓範錫·韓宗錫·韓奎錫·趙範東·趙旭東·趙祁·洪錫範·洪載淵·洪悳淵·洪斗標·王鳳周·金聲鐸·金聲振·趙鳴岳·尹昌說·尹昌大·申配嵩·趙弼·琴禎漢·琴禎岳·徐有沃·李漢箕·金磻壽·孫石柱·孫石棟·孫·李重煥·李致煥·李忠儉·李載儉·李鉉象·李鉉周·李鉉禹·金㯳·金亮協·金寅協·邊性浩·金秉樞·金建樞·韓秉杓·韓秉斗·王學周·王宗孝·王曾孝·柳起春·柳文起·金鼎實·魚錫昉·金宗喆·宋瓚心·宋震燮·李旭煥·蔡象元·柳泰遇·鄭鵬翼·申檍·申義岳·南建正·申匡夏·南嚳正·南漢蓍·李旭升·郭漢俊·郭宗道·權㰒·申匡周·申匡文·申吉會·申喆會·申匡運·康儼·康億·尹永燮·許俌·許傪·鄭允元·金宗燦·金趾燦·金龜壽·金靜壽·金鎭國·金鎭華·金驥洛·金龜洛·金鎭洛·權範洛·金宇魯·李海發·李魯奎·李魯壁·李魯均·李魯應·李魯遠·李魯宣·趙時榮·趙邦榮,生員洪在學·金揚壽·金晶燦,幼學金重協·金魯岳·金漢章·鄭光奎·鄭昌熙·鄭昌魯·宋直洪·張泰鎭·朴漢佐·朴遠寧·朴聃寧·朴周鏞·朴信寧·朴周鷹·朴鼎慶·朴來寧·權顯相·權鼎相·權進學·權進魯·權進濂·權玉相·權進儉·李秉誠·李秉奎·李東秀·李周潤·金春吉·金永鳳·金永璜·金樂暹·丁文敎·申在元·朴升圭·崔龍羽,進士崔晉行,幼學崔雲永·洪時雨·洪時潤·金翼昊·金亮昊·金龜運·李鼎晃·金持性·金持永·吉綏慶·吉輝慶·尹宗燮·朴世賢·朴世龜·朴思鳳·盧敬熙·盧敬一·鄭天默·鄭元默,進士許恁,幼學鄭珪·呂學祖·呂文成·李昌益·姜履載·姜體淳·金智赫·金希達·趙述言·趙述曾·趙述程·趙述章·趙述元·趙述魯·趙述學·趙夢洙·趙樂洙·趙佐永·趙龜永·趙甲永·趙宅永·趙昱永·趙述敬·趙培永·趙學永·趙述郁·姜啓永·姜龍欽·姜龜欽·姜始永·姜益欽·姜選永·姜奎永·姜復永·姜漢相·姜性欽·姜趾永·姜箕永·姜運永·姜胥永·姜一欽·姜周馨·姜胤永·趙泰和·趙養和·趙奎和·趙應和·趙楚和·趙保和·趙昌和·趙益和·趙璧和·趙永和·趙宗洙·趙希洙·趙來洙·趙益洙·趙述警·趙述大·趙晦永·趙基榮·趙鉉基·趙一榮·趙以洙·趙在洙·趙述運·趙述孝·趙述先·趙喆洙·趙晉永·李魯元·李時在·李容在·申必潤·申必漢·申碩柱·李秉文·李漢舒·李漢寔·李敏華·李敏輔·李達秀·李鋉·李錠·李圭祿,進士李東益,生員李敬一,幼學李鐔·李鐸·李周永·李衡永·李漢永·李江永·李天永·李源永·李祺永·宋象鎭·宋勉鎭,生員鄭光格,幼學鄭光臣·鄭光實·鄭光斗·鄭震曄·鄭恒曄·鄭益曄·鄭光述·鄭昌曄·鄭泰曄·宋啓鎭·李文彪·李大諫·李大坤·李大奎·李馹龍·宋啓信·鄭宗曄·李章五·李濟永·金聲敎·金敏儒·金濟商·李龜模·李錫·李浣模·李漢·李海·李洛·李錫璞·李錫文·李綿周·李綿商·李光奎·姜斗俊·權尙矩·李洙永·李祚永·李洛永·李正容·李正弼·李章圭·尹在朋·尹在鳳·姜淵欽·權燦景·權燦美·李述模·李宗模·李宅模·權尙規·曺應龍·曺朋運·裴覺·裴學·柳正文·柳學新·柳學修·金光獻·曺應奎·曺應曄·曺應震·柳學魯·柳學周·李觀永·李尙龍·李濬永·李升永·李晉永·李得培·李奎·李承模·李師永·李大永·李川永·李士永·李尙華·李尙謙·張民樞·張㵓·張瑬·張湅·張錫元,生員張錫愚,幼學張榦樞·張龍五·張龍七·李在永·李尙謨·李春元·李廈永·李鐥·鄭日曄·李春永·尹載奎·尹載星·李沈模·李魯模·李曾模·李元模·李亨模·張龍九·張有源·張龍羲·張齡燮·張世睦·張鎭旭·張鳳祥·張憲周·張永周·張寅鶴·張聞鶴·張奎魯·張希魯·張晦根·權尙度·權晉度·金性儒·申永躋·李以觀·李漸運·李南運,進士李以源,幼學金翼煥·金周煥·金宗煥·金時煥·金重璧·金相儉·金宗晦·金宗協·金宗烈·金宗愼,進士金相鏞,幼學金重威·鄭昇民·鄭安儉·李之懋·李秉默·尹杓·金翊善·金繼善,生員李晶麟·李寅龍,幼學金相行·金宗文·柳來春·柳方春·權秉大·李汝龜·柳思睦·金世緯·金相禹·金道宗·金世珌·李漢明·李漢鳳·安愿·李元模·權晥·李貞模·柳欽祚·柳綏祚·柳暹祚·金重泰·金重鼎·金重呂·金厚根·李潤白·李潤根·金宗鍵·金宗翰·金宗鑽·權時弼·權仁豹,生員權仁虎,幼學安世應·金昌魯·金昌觀·金星袞·金星說·金道孫·權曄·鄭之城·鄭之權·金道振·金道直·金道常·金星璧·鄭來養·鄭來朝·柳進文·柳進武·金世貞·朴禎周·朴禎鎬·權最中·柳錫祚·柳百祚·柳甲祚·鄭來虎·鄭來震·鄭之貞·權進鋼·權進鎬·鄭來勖·安行鐸·安行一·安行直·權駿範·安重石·金道純·金道網·李泰馨·權宅範·李宗植·柳熙祚·鄭重和·鄭來岐·權度仁·金道程·金星運·金道源·金道進·安聲應·柳進台·李顯世·鄭之觀·金道明·金道淵·金道壽·權時敏·權時發·孫周顯·孫象顯·金文圭,生員安爾鎭,幼學柳章春·李禎百·李根一·金在根·柳衡祚·柳崗祚·柳家祚·柳時睦·柳進翼·金重佑·金重珏·金炳運·李秀五·李秀德·李秀崗·柳進永·柳進益·金重三·柳進翰·金性舜·金性存·柳崇睦·柳泰睦·柳崑睦·金弘柱·金健柱,生員安允直·李重錫·柳道宗,幼學安憼·安憙·安·安允復·安允極·安允誠·金道中·金騏遠·金道凝·金在星·金洛圭·金復圭·金容圭·金禹圭·金星恒·金星緯·金星弼·金道器·金道性·金道淳·李經周·裴翰周·裴益周·鄭之喬·具光纘·具光紹·金道纘·具應魯·金星紀·金道全·金星景·金協韶·丁若璜·丁箕敎·丁勉敎·丁翼敎·丁雨敎·丁序敎·丁若·金永榦·黃始燁·黃宗燁·宋希溆·張宗鎭·張世矩·張胤恭·宋心錫·李宜宬·李必亨·金履秀·金龍繪·金民壽·李世煜·李春煜·宋文晦·朴時懋·朴時薰·朴時述,進士朴時寅·朴宗喬,幼學朴師昌·朴在璣·朴在德·朴在文·朴允中·李東煒·李東煃·李之敬·李之簡·宋星煥·宋思溫·金萬衡·金永恪·金吉鍊·金樂浩·金樂文·張來玉·張範矩·金在熙·金必煥·金鎭觀·金鎭洙·金樂在·金斗煥·金基周·金基久·金基一·金鎭斗·金鎭奎,進士金鎭河·金基命等書曰,伏以有國之尊賢人,非以私厚其人也。蓋以其人,在鄕可以興一鄕,在國可以興一國,在世可以興百世也。故其人生,則顯其身而尊其道,生而未及盡其用,則歿而崇奬之,百世而不替,是豈亶然哉?國朝賢人,莫盛於宣廟朝,亦莫盛於嶺南,自五賢以下,壬辰諸名碩,已炳炳矣。繼此而僂指者,必曰,愚蒼愚蒼,愚者愚伏,指文莊公臣鄭經世,而蒼者,故副提學臣李埈之號蒼石也。李埈立朝於宣·仁之際,德業文章,史不勝書,而生而位止下大夫,歿而未蒙易名之典,朝家闕章,殆無甚於此,臣等請略擧其平生本末之最著者,爲邸下一陳之。李埈,生而粹異,早世已有求道之志,與鄭經世,從文忠公臣柳成龍,得聞先正臣李滉之學,篤志肆力,知行兩至,以其修於身,則每曰,窮理所以致知,反躬所以踐實,然致知不以敬,則昏惑紛亂而爲罔,踐實不以敬,則怠惰放肆而爲殆,二者必敬以夾持,可進乎學。又曰,學問思辨行五者,廢一不可,然重在篤行,上聖人,生知安行,固無用力於篤行,中人已下,必先從篤行底力做去,四者自然有得,讀書以論·孟·庸·學爲根基,而旁及子史,貫穿乎天人性命,博通乎古今治亂,有體有用,皆可以爲修己治人之法,其行於家也。兄弟躬樵㸑以養親,每日晨興盥櫛,望拜先壠於庭,庭中有瞻松石,壬辰之亂,兄弟背負以獲全,有急難圖行于世,謹於禮敎,嚴於家訓,如祭禮祔食之誤,用牲之僭,喪禮殯斂之法,葬禮風水陰陽之非,皆著爲成書,以戒子孫,而一皆本之以孝友敦睦之道,故推之爲治人也。丹陽·豐基二郡,不施鞭扑,而以陳古靈諭俗文化之,監司·御史,驚異而薦之,其出而見於設施,則壬辰以義兵,募飢民屯田,而屯田大興,以從事官,督天兵糧餉,而人莫能代者累年,又疏陳山城舟師屯田諸便宜,皆鑿鑿中窽,丁酉賊再猘,疏請忠州置行省,如胡寅議,尙州設屯田,如臨羌振武故事,大駕進駐鳥嶺,如寇準李綱之策,疏出而朝野聳動,淸人據遼瀋,上萬言疏,曆曆言關西形勢及戚書炮樓之制。丁卯之亂,以調度使,頃刻峙粟萬餘石,天奬備至,其入而論思啓沃,則毅然以堯·舜君民自任,經筵講義,如易之晉卦,極言壅蔽之害,至觸天怒,左遷而不悔,所進冊子如中興龜鑑,燕居十箴,毖後箴等篇,出於純正之學問,可備百世之丹扆,一時傳誦,以爲深得溪上之緖論。溪上指李滉所居也,其兼任春坊也。輔導甚正,宣祖大王嘗曰,東宮接天使,周旋中禮,天使見予而賀,此春坊之力也,其發於章奏也。明白正大,忠誠懇惻,光海初年,屢上箚極言抑近幸,因請從臨海全恩之請,極言杜宮禁,因請收任叔英削科之命,又極言經筵之廢,土木之興,又三上疏,極斥仁弘,因乞退而大歸。埈蓋嘗過仁弘門,而不見仁弘者,則仁弘當國,埈之跡,不容於朝矣。仁廟改玉,首有召命,適因雷變,箚陳六事,其末曰,立國不以力勝仁,理財不以利傷義,御物不以術數而易信,用人不以便給而勝德,或者患治效未著,而欲振以威刑,患國計未贍,而欲益以聚斂,謂誠信不如假譎,仁義不如刻核,有一於此,皆足爲伐國之斧斤,蠧國之螟螣也。仁廟嘉納之,語侍臣曰,玉堂箚,文章好而議論正,告君不當如是耶?埈旣遭遇明時,感激殊知,朝廷闕失,知無不言,上而追崇祔廟之禮,下而勳臣宮家之弊,皆人所難言而獨言之,又以輔世子·修學政·擇將帥·愼刑罰·崇治道,上萬言疏,又疏請廢主全恩者一,立後者一,請仁城君全恩者三,一時譁然而攻之,幾危者屢矣,而不少沮及,淸人之講和而退也。朝臣動色相賀,埈獨上疏極言,其略曰,敵之所以退,非於我,有信義之可維持,畢竟和之一字,不能繫其手足,願殿下,凜然常若賊至之日,日與廟堂商確,擇將帥鍊士卒,控扼某險,防守某處,一一經畫於吾心,無以少安爲幸,其在喉院,朝廷將遣使虜中,餽遺甚鉅。埈又上疏曰,聖明所以屈志就和,專爲保民,今若歲餽此數,民不戰而自弊,一患也。虜性貪婪,需索無窮,今歲添若干,明歲添若干,谿壑之慾,何以應之,二患也。彼謂我㤼,發難從之請,無以應則執此爲言,必動兵,三患也。豈可不愼於初,以增其驕心哉?又上疏言選將積粟,爲自强之本,前後懇懇累千言,雖不一一施行,而丙丁以後事,其驗如燭照龜卜,苟非明理之學問,經遠之謨猷,憂國如家,至誠前知者,烏能及是哉。是以仁廟嘗曰,李埈以經幄儒臣,獻替之誠,白首彌篤,予嘗嘉悅。及其歿也,臨筵悼惜曰,嶺中予所倚信者李埈,而今又亡,予不復聞嘉言格論矣。此其著於朝野史乘之大略也。嗚呼,埈之平生進退,合於古賢出處之義,而宣聖旣用之而未究,在昏朝,彝倫晦塞,言不見聽,則浩然長往,義不立於其朝者十三年,幸逢仁廟之明聖,禮遇之眷,終始靡替,而孤行直道,忌嫉者衆,又不得大顯於世,致使一時公論,無不慨惜,故重臣李好閔,發片舸南歸之歎,故相臣申欽,懷林下不容之憂。嗚呼,豈非天哉?惟其田廬偃蹇,斂大惠而施一鄕,講學之所薰陶,遺風之所興起,士趨以正,人心以淑,嶺以南高山景行之思,迄今數百年未已,而兒童走卒,亦皆知蒼石先生矣。夫以道德行義之實如此,文章事爲之著如此,愛君憂國之誠如此,進而爲列聖之所褒嘉,退而爲名碩之所歎惜,歿而爲百世士林之所尊仰者如此,而亞卿之秩,不過原從之例推,節惠之典,尙以資級而爲拘,此非但爲聖世之欠典,寔由臣等尙賢之誠淺薄而然。臣等瞿然慙恨,積以慨鬱,思欲一陳於黈纊之前久矣。今幸伏遇聖神在上,治敎隆盛,离明繼照,典章咸修,黌庠之間,丕闡儒敎,鄒魯之褒,屢及山南,此時如李埈之道學名德,昭布人耳目者,依大典勿拘資級之例,特加褒奬之恩,則豈直大慰多士之望而已?其所以彰儒化於盛時,樹風敎於來後者,誠非少補也。臣等謹將先父老齎志而未徹者,千里裹足,聯籲於九閽之外。伏乞邸下,俯垂鑑諒,仰稟大朝,亟降故副提學贈參判臣李埈加爵賜諡之令,以光睿德,以幸斯文,不勝大願。臣等無任云云。覽書具悉。書辭令廟堂稟處,爾等退修學業。
丁亥十一月初三日辰時,王世子座重熙堂。諸承旨持公事入對時,左承旨金炳朝,左副承旨朴永元,右副承旨李鼎臣,同副承旨尹聲大,假注書徐戴淳,記事官權溭·成遂默,以次進伏訖。令曰,公事奏之。聲大曰,臣吏房代房無公事,而禮房代房無公事矣。炳朝曰,臣戶房無公事矣。永元曰,臣兵房有公事矣,讀奏廣州留守金魯敬申本邪學無乎事。鼎臣曰,臣刑房有公事矣,讀奏廣州留守金魯敬申本罪人等拷訊次數開錄事及禁府申目愼尙欽·洪耆燮等照律事。聲大曰,臣工房無公事矣,竝親達下。仍令退,承史以次退出。
上在昌德宮。常參·經筵,以代理停。
藥房提調趙萬永,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李鼎臣達曰,行大司憲金履載未肅拜,執義柳致睦,持平李義在外,掌令二員未差,持平鄭德和雜科進,監察茶時之意,敢達。令曰,知道。
金炳朝啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于洪彦謨曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
令于朴永元曰,在院承旨入對,下直邊將同爲入對。
備忘記,高嶺僉使李敏德下直,長弓一張,長箭一部,片箭一部,筒兒一箇賜給。
朴晦壽達曰,假注書尹致秀,時無職名,令該曹依例付軍職,冠帶常仕,何如?令曰,依。
令于朴永元曰,右承旨許遞,旣承下敎,前望單子入之。
承旨前望單子入之,朴基宏代點。
令于朴永元曰,明日出宮門路,以貳極門爲之。
朴晦壽,以內醫院都提調·提調意達曰,冬至進上倭柑子,倭學前期來納,自是年例,而今冬至已迫,尙未封進,揆以事體,萬萬駭然,不善擧行之罪,在所難免,當該首譯及掌務官,令攸司從重科治,何如?令曰,依。
李鼎臣,以刑曹言達曰,義禁府達辭內,議政府入直假官司譯院參奉崔學民,典醫監入直直長玄光哲,忠勳府入直假郞廳邊達秀,耆老所入直假官司譯院奉事朴奎明,惠民署入直直長韓宜寬等,竝拿問處之事,徽旨達下矣。邊達秀,曾經正職,而今方待令,拿囚,崔學民·玄光哲·朴奎明·韓宜寬等,係是雜岐,移送秋曹之意,敢達。令曰,知道事,令下矣。謹按律文,則大明律擅離職役條,有曰,凡官吏無故擅離職役者笞四十,崔學民·玄光哲·朴奎明·韓宜寬等,竝依此律勘放,何如?令曰,依。
又以刑曹言達曰,謹依下令,景祐宮·明禮宮上納致敗穀物,船主徐能五處,嚴訊督徵,則所供內,渠與同事船人吳啓晉,俱居德積鎭,而客地孤踪,萬無自京辦納之路云。宮納遲滯,誠萬萬悚悶,該船主徐能五,今雖嚴囚,督限訊推,而渠之家舍族屬及同事船人吳啓晉,旣在外鎭,若自京司收殺,則非但事勢之多有掣礙,徒致日字之漸益遲滯,能五則依前嚴囚,申飭該地方,吳啓晉及能五家屬處,不日督捧,罔夜上送之意,分付畿營,何如?令曰,依。
丁亥十一月初四日辰時,王世子座重熙堂。在院承旨入對,下直邊將同爲入對時,左承旨金炳朝,左副承旨朴永元,右副承旨李鼎臣,假注書尹致秀,記事官權溭·成遂默,以次進伏,高嶺僉使李敏德,進伏階下訖。令曰,公事奏之。鼎臣曰,臣吏房代房而無公事矣。炳朝曰,臣戶房而無公事矣。鼎臣曰,臣禮房代房而無公事矣。永元曰,臣兵房而有公事矣,讀奏淸北防禦使李儒常狀達海望煙臺撤罷事及義州府尹徐淇修狀達海望煙臺撤罷事,竝達下。鼎臣曰,臣刑房而無公事矣,炳朝曰,臣工房代房而無公事矣。令曰,邊將奏職姓名,敏德進前,奏職姓名及六事訖。令宣諭,永元承令宣諭,敏德退出。又令退,承史以次退出。
上在昌德宮。常參·經筵,以代理停。
大殿·中宮殿·世子宮,內閣·政院冬至單子問安。答曰,知道。世子嬪宮,單子問安。答曰,知悉。大殿·中宮殿·世子宮,朝廷二品以上·六曹堂上單子問安。答曰,知道。王世子表裏親上還內後,內閣·政院·藥房·春坊口傳問安。答曰,知道。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴永元達曰,備邊司郞廳來言,今日賓廳日次,而冬至問安相値,不得來會云矣,敢達。令曰,知道。
朴基宏啓曰,今日冬至望闕禮,依例爲之之意,敢啓。傳曰,知道。
李鼎臣啓曰,啓覆例於陽復前擧行,而八路年事,猶未齊登,在前如此之時,多有未行之例,京外啓覆,依近例退行之意,敢啓。傳曰,知道。
令于朴晦壽曰,諸承旨持公事入對。
以慶尙監司鄭基善狀達,進上生靑魚,限內不得封進,惶恐待罪事,令于金炳朝曰,卿其勿待罪事,回諭。
朴基宏,以奎章閣言啓曰,箋文封進,事體甚重,而原任直閣金邁淳,以安邊府使,謂有情勢,今此冬至箋文,不爲封進,誠極未安。從重推考,何如?傳曰,允。
又以禮曹言啓曰,今十一月初五日冬至諸道所封賀箋中,嘉山郡守徐相五,雖非應封官,以別軍職封箋矣,一體看審捧入之意,敢啓。傳曰,知道。
又以禮曹言達曰,來戊子式年諸科初會試吉日,纔已推擇達下矣。應行條件,一依今夏達下,臣曹事目及廟堂行會擧行之意,知委京外,而五部赴擧儒生錄名,依前例限來十二月晦前擧行事,一體分付,何如?令曰,依。
朴永元,以都摠府言達曰,今日入直內三廳武兼禁軍及軍兵等,當爲中日習射技,而冬至相値,不得設行之意,敢達。令曰,知道。
又以備邊司言達曰,頃因湖南年分狀達,事目災一千結外,不足災一萬四千結,覆達加劃矣。卽見該監司李光文狀達,則以爲,就此劃下之數除却舊災,則實無今災分俵之望,見減災三千五百二十八結六十一負九束,請令廟堂,亟許準劃爲辭矣。道臣之再次加請,雖出於曲察民情,朝家之當初減削,亦不是全無量度。但屢請徒損事面,靳許有欠蠲賦,加請災中一千結,特爲許劃,使之均俵,俾紓民力,何如?令曰,依。
丁亥十一月初五日辰時,王世子詣仁政殿庭,率百官冬至陳賀,親上致詞表裏入對時,行都承旨朴晦壽,左承旨朴基宏,右承旨金炳朝,左副承旨朴永元,同副承旨尹聲大,假注書徐戴淳,記事官權溭·成遂默,原任提學朴宗薰,直提學金鏴,檢校待敎徐憙淳,待敎金英淳,以次陪立。時至,王世子具遠遊冠·絳紗袍,乘輿出重華門·貳極門,至協陽門外。相禮跪贊請降輿,王世子降輿。相禮跪贊請執圭,王世子執圭。相禮引王世子,由仁政東邊門,就拜位北面立。相禮跪贊請鞠躬四拜興平身。王世子鞠躬四拜興平身,引儀引承文院提調金履喬,濟用監提調鄭晩錫,就東階下西向立。相禮贊請跪,王世子跪。承文院官員,陞詣殿內,奉致詞函,由正門出跪授,承文院提調履喬跪受,以授承旨,基宏跪進。王世子受函,以授承旨,基宏東向跪受,還置於案。濟用監官員,陞詣殿內,奉禮物函,由正門出跪授。濟用監提調晩錫跪受,以授承旨,基宏跪進。王世子受函,以授承旨,基宏東向跪受,還置於案。相禮跪贊請俯伏興平身,王世子俯伏興平身。基宏陞詣殿內,奉致詞禮物函,各置於龍亭,由正門出。相禮跪贊請鞠躬。王世子鞠躬,相禮跪贊請平身,王世子平身。相禮跪贊請入便次,王世子入便次。相禮跪贊請出次,王世子出次。相禮跪白禮畢,相禮跪贊請入便次,王世子入便次。小頃出便次,中宮殿行禮時至,行禮如儀。相禮引王世子,由東門出,過協陽門。相禮跪贊請乘輿,王世子乘輿,由貳極門還內,諸臣以次退出。
丁亥十一月初五日午時,王世子座重熙堂。諸承旨持公事入對時,行都承旨朴晦壽,左承旨朴基宏,右副承旨李鼎臣,同副承旨尹聲大,假注書徐戴淳,記事官李寅弼·洪在喆,以次進伏訖。令曰,公事奏之。晦壽曰,臣吏房有公事矣。仍讀奏京畿監司金鐮狀達始興縣令趙雲象到任事,慶尙監司鄭基善狀達進上靑魚,日氣和暖,迄未捉得,限內不得封進,惶恐待罪事。基宏曰,臣禮房有公事矣。仍讀奏濟州防禦使李行敎狀達進上袖子,如是品劣,極爲惶恐待罪事。聲大曰,臣工房無公事,而戶房代房有公事矣。仍讀奏平安監司徐能輔申本嘉山等郡反庫事。鼎臣曰,臣刑房無公事,而兵房代房有公事矣。仍讀奏江華留守徐有榘狀達船頭堡別將洪允濟瓜滿代黃友曾差定事,水原留守金逌根狀達後司把摠李鍾榦遞代柳光魯差定事訖,竝親達下。令曰,明日發胎時,禮房承旨當爲進去耶?晦壽曰,別無所定,而待下令進去矣。令曰,禮房承旨進去,可也。仍令退,承史以次退出。
上在昌德宮。常參·經筵,以代理停。
李鼎臣達曰,行大司憲金履載未肅拜,執義柳致睦,持平李義在外,掌令二員未差,持平鄭德和雜科進,監察茶時之意,敢達。令曰,知道。
令于朴永元曰,諸承旨持公事入對。
令于朴基宏曰,元孫宮曆書進排官金檢·崔聲遠,竝知中樞除授。
以副校理尹正鎭牌不進罷職令旨,令于朴基宏曰,只推,更爲牌招,如有違牌,勿爲呼望。
李鼎臣達曰,副校理尹正鎭,特令申飭之下,謂有情勢,奉牌闕外,連加催促,不卽承膺,事體所在,極爲未安,從重推考,何如?令曰,依,飭令之下,豈敢如是乎?情勢自情勢,事體自事體,更爲嚴飭入來,使之肅謝。
李鼎臣達曰,副校理尹正鎭,有時急稟達事,來詣閤外請對矣。令曰,斯速退去。
又達曰,副校理尹正鎭,雖伏承退去之令,懲討時急,衷情轉激,冒萬死更爲求對矣。令曰,斯速退去。
又達曰,副校理尹正鎭,連伏承退去之令,而衷情愈菀,不得退去,更爲冒萬死求對矣。令曰,斯速退去。
朴永元,以都摠府言達曰,今此動輿時,陪衛當爲備員,而都摠管洪顯周有實病,金賢根差祭,副摠管尹命烈·徐鳳淳·任存常在外,徐憙淳內閣進,朴岐壽呈辭受由,一員未差。無以備員,令政院稟令變通,仍令該曹,口傳差出,待下批牌招,以爲備員之地,何如?令曰,依。
朴永元達曰,因都摠府草記,今此動輿時,陪衛當爲備員,而都摠管洪顯周有實病,金賢根差祭,副摠管尹命烈·徐鳳淳·任存常在外,徐憙淳內閣進,朴岐壽呈辭受由,一員未差。無以備員,令政院稟令變通,仍令該曹,口傳差出,待下批牌招事,依下矣。合有變通之道,何以爲之?敢稟。令曰,差祭內閣進外,竝許遞,旣承下敎,政官牌招開政。
李鼎臣達曰,吏曹判書趙萬永,參判金鏴,參議李寅泰牌不進推考徽旨及罷職令旨,今方捧入。而開政令下之後,如是違牌,事甚未安。判書·參判,竝更牌招,何如?令曰,參議只推,與判書·參判,一體待明朝牌招。
以慶尙監司鄭基善狀達慈仁縣民家失火事,令于李鼎臣曰,聞甚矜惻,元恤典外,別加顧助事,令該道臣,另飭該邑倅,以爲實惠下究之地事,分付。
兵曹口傳政事,副護軍單金元根。
朴永元,以都摠府言達曰,副摠管申鴻周,以同知義禁府事,本府坐起,晝仕出去之意,敢達。令曰,知道。
又以兵曹言達曰,內禁衛將申緖,慶熙宮衛將李顯謨·李孝植,俱以病難供職,呈狀乞遞,竝改差,何如?令曰,依。
又以兵曹言達曰,本曹佐郞趙秉玖,身病猝重,屢度呈狀乞遞,宿衛重地,不可久曠,今姑改差,何如?令曰,依。
義禁府申目,忠勳府入直假官邊達秀原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
丁亥十一月初六日辰時,王世子座重熙堂。諸承旨持公事入對時,左副承旨朴永元,右副承旨李鼎臣,假注書尹致秀,記事官李寅弼·洪在喆,以次進伏訖。令曰,公事奏之。鼎臣曰,臣吏房代房而無公事,戶房代房而無公事,禮房代房而無公事矣。永元曰,臣兵房而有公事矣,讀奏濟州防禦使李行敎申本邪學無乎事,仍親達下。鼎臣曰,臣刑房而有公事矣,讀奏黃海監司沈能岳申本罪人李得世放送事及黃海監司沈能岳申本罪人李南圭·李如發放送事,竝親達下。鼎臣曰,臣工房代房而無公事矣。令書令旨曰,發胎時奉胎禮房承旨朴基宏,加資擧行,觀象監官員及淸道部將及樂工·員役樂工以下,竝依己巳年例施賞。令退,承史以次退出。
上在昌德宮。常參·經筵,以代理停。
金炳朝啓曰,來十一日,朝參日次矣,敢稟。傳曰,停。
朴永元達曰,來十一日,輪對日次矣,敢稟。令曰,當次人受點,後日次待令。
李鼎臣達曰,行大司憲金履載未肅拜,執義柳致睦,持平李義在外,掌令二員未差,持平鄭德和雜科進,監察茶時之意,敢達。令曰,知道。
金炳朝啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴晦壽達曰,左承旨朴基宏,今日不爲仕進,卽爲牌招,何如?令曰,與同副承旨許遞,旣承下敎,前望單子入之。
承旨前望單子入之,權敦仁·鄭知容代點。
朴晦壽達曰,新除授行左承旨權敦仁,同副承旨鄭知容,竝卽牌招,何如?令曰,依。
李鼎臣達曰,副校理尹正鎭,荐伏承退去之令,不勝悚惶,而忠憤所激,按抑不得,冒萬死更爲求對矣。令曰,爾則許遞矣。
令于朴晦壽曰,諸承旨持公事入對。
朴晦壽達曰,假注書徐戴淳,身病猝重,勢難察任,今姑改差,何如?令曰,依。
徐戴淳改差,代以金鼎集爲假注書。
朴永元達曰,玉堂上下番俱空,事甚未安。今日政新除授玉堂,待下批牌招入直,何如?令曰,依。
有政。吏批,判書趙萬永陳書,參判金鏴牌不進,參議李寅泰進,行都承旨朴晦壽進。啓曰,判書趙萬永陳書入達,參判金鏴牌不進,小臣獨政未安,何以爲之?敢稟。傳曰,只出緊任,以李憲球爲副校理,李錫奎爲左副賓客,洪煥爲兵曹佐郞,李義勝·張東厚爲引儀,吏曹參判金鏴今加嘉義,前承旨朴基宏今加嘉善加資事,承令,故府使南衡重贈兵參例兼,故僉使南志博贈左承旨,以上慶尙右兵使南錫九兩代追贈。
兵批,判書南履翼進,參判尹羽烈入直,參議朴熙顯病,參知朴齊明病,右承旨金炳朝進。以李勉昇爲都摠管,徐長輔·徐耕輔·洪命周·鄭祖榮·金魯甲爲副摠管,柳文儉爲內禁將,李勉學爲羽林將,成好鼎·李宗寅爲慶熙將,趙基謙爲文兼,同知單朴志純,護軍李愚在·朴基宏,副護軍洪彦謨·閔致成·尹聲大·柳遠鳴·元永貞·吳慶常·李世茂·柳亮源·李羲午,副司直閔英世·李鼎在·尹正鎭,副司果洪羲弼·李是遠·金羽根,副司正徐戴淳·尹致秀,副司勇金來根,前虞候趙,前主簿金景昊今加折衝加資事,覆達判下,以上竝單付。
金炳朝,以都摠府言達曰,今此動輿時,陪衛當爲備員,而都摠管李勉昇,副摠管徐耕輔·鄭祖榮在外,洪命周·徐長輔俱有實病,無以備員,令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,依。
金炳朝達曰,因都摠府草記,今此動輿時,陪衛當爲備員,而都摠管李勉昇,副摠管徐耕輔·鄭祖榮在外,洪命周·徐長輔俱有實病,無以備員,令政院稟令變通,仍令該曹,以在京無故人口傳差出,待下批牌招,備員進參事,依下矣。合有變通之道,何以爲之?敢稟。令曰,竝許遞,旣承下敎,前望單子入之,動輿迫臨,而摠管之任,多以在外之人,擬入蒙點者,萬萬駭然,兵曹判書,從重推考。
令于金炳朝曰,公事所重,何如?而近來紀綱漸弛,中間閪失,或有掩置之事,如今番楊·坡二州之牧使所奏擧條批旨已奉,尙今未下政院,此必中間有事故,其時當該公事長番崔健常,公事出傳長番宋寅英,外公事廳長番琴玉聲,待令差備內官金鳳潤·金得喆·鄭基周,竝令該府拿處,各別嚴問,捧口招以入。至於別監言之,其時必有公事別監,則與受非他人也。當該公事別監任仁浩·趙熙文及政院書吏公事已下,必有受捧之人,其日上直書吏與該房長吏,竝出付攸司,嚴査以聞,可也。
令于金炳朝曰,明日出宮門路,以貳極門爲之。
朴晦壽,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人別單書入之意,敢啓。傳曰,知道。
金炳朝,以備邊司言啓曰,卽見黃海監司沈能岳狀啓,則來十二月當禁衛上番軍,兵使當爲點送,而纔經節使,沿路廚傳之弊,不可不念,以後營將平山府使,使之依例替行事,請令廟堂稟旨分付矣。廚傳貽弊,民情當念,營將替點,已例亦然,依狀請施行之意,分付,何如?傳曰,允。
又以司僕寺一二提調意啓曰,旌義前縣監康綖遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
李鼎臣,以刑曹言達曰,令曰,公事所重,何如,而近來紀綱漸弛,中間閪失,或有掩置之事,如今番楊·坡二州之牧使所奏擧條,批旨已奉,尙今未下政院,此必中間有事故,其時當該公事長番崔健常,公事出傳長番宋寅英,外公事廳長番琴玉聲,待令差備內官金鳳潤·金得喆·鄭基周,竝令該府拿處,各別嚴問,捧口招以入。至於別監言之,其時必有公事別監,則與受非他人也。當該公事別監任仁浩·趙熙文,政院書吏公事已下,必有受捧之人,其日上直書吏與該房長吏,竝出付攸司,嚴査以聞可也事,令下矣。謹依下令,公事別監任仁浩·趙熙文,承政院上直書吏崔景欽·金壽爀·張道貞·崔正淵·金俊基·金秀齡·白永默,該房書吏張錫祿等,捉來嚴査,則任仁浩等所供內,以爲渠等,以公事別監擧行,而各項公事,皆自政院出給,公事別監,記錄冊子後入達,而惟入稟公事,則自政院,招致司謁及別監,直爲入達,及其批下後,出來於公事廳,傳給政院,自是法例。今番楊·坡二州牧使所奏擧條,自政院直爲入稟,故渠等初不知得,而其後至于今,又無出來於公事廳,則批下與否,亦無以知得云。崔景欽等所供內,以爲渠等,俱以上直書吏,與該房長吏擧行,而楊·坡二州牧使所奏擧條,九月二十三日朝,傳給司謁,以奉承批旨之意入稟矣。擧條尙未還下,故果未頒布云矣。觀於諸招,別監則入稟與還下,竝稱不知,院吏則只知其入稟,而未見其還下爲說,到今事露之後,似有漫漶之意,所當待用杖盤覈,而旣伏承嚴査以聞之令,徽裁,何如?令曰,今觀供辭,必是漫漶,更爲施威嚴問,期於得情,可也。
吏曹判書趙萬永書曰,伏以甲觀騰百日之頌,景祿滋至,昕庭奉亞歲之幣,睿孝彌彰,臣民歡忭,曷有其極?仍伏念臣於銓部,夫豈一日可堪?而只緣事會之無所回旋,職名之尙今蹲冒,蹙踖之情,寢夢靡安,祈懇之計,食息不忘,幸今朝著少事,大政且當前,臣於是,可以始言私矣。臣於昨年,亦叨此任,至過京察,則係是宿趼之地,似無必辭之義,而臣旣猥掌戎權,復總貨柄,以言乎機務之劇,則不可以他官兼也,以言乎簿書之煩,則不可以餘力治也。乃又仍之以天官之至重且要者,使之左手畫方,右手畫圓,則是添擔於已疲之肩,加鞭於將蹶之蹄也。雖使聰明絶異,才器兼全,如古何武·劉穆之輩當之,尙患其慮有所不周,力有所不逮,政有所不擧,事有所不暇,況臣鹵鈍,卽今之人之最下者乎?此其決不堪而必可免者,與昨年逈然也。且臣聞,匪據而據曰,兜攬,當辭不辭曰,盤礴,盤礴之弊,必至於叢脞,叢脞不已,害將安歸?其有關於國家治忽,有如是者,與其畢竟僨誤,無補於公,曷若趁早卸免,稍安其分乎?政牌屢降,甘犯違傲,臣情到此,冞增悶隘,玆敢披瀝衷悃,仰瀆离明。伏乞邸下,俯賜鑑察,亟遞臣吏曹判書之職,俾重任無至瘝曠,微蹤得以全保,千萬幸甚。臣無任云云。答曰,覽書具悉。銓任有難數遞,且委任於卿,何如?卿其勿辭行公。
檢閱成遂默書曰,伏以臣本兼兩職,俱帶春秋之銜,而與說書臣權溭,有同婿應避之嫌,揆以法例,在所當遞,玆敢略控短章。伏乞离明,俯賜鑑諒,亟行鐫改,以存公格焉。臣無任云云。覽書具悉。爾之所辭,下該曹稟處。
丁亥十一月初七日午時,王世子座重熙堂。諸承旨持公事入對時,行都承旨朴晦壽,左副承旨朴永元,右副承旨李鼎臣,假注書尹致秀,記事官李寅弼·洪在喆,以次進伏訖。令曰,公事奏之。晦壽曰,臣吏房而有公事矣,讀奏全羅監司李光文狀達古阜郡守宋友淵到任事及慶尙監司鄭基善狀達幽谷察訪魏文喆到任事,仍親達下。鼎臣曰,臣戶房代房而無公事矣。永元曰,臣禮房而有公事矣,讀奏京畿監司金鐮狀達昭顯墓植木摘奸事,仍親達下。鼎臣曰,臣兵房代房而有公事矣,讀奏水原留守金逌根狀達邪學無乎事及黃海水使李仁達申本發兵符傳受事,竝親達下。鼎臣曰,臣刑房而無公事,工房代房而無公事矣。令退,承史以次退出。
上在昌德宮。常參·經筵,以代理停。
王世子詣春坊後,內閣·政院·藥房·春坊口傳問安。答曰,知道。
李鼎臣達曰,行大司憲金履載未肅拜,執義柳致睦,持平李義在外,掌令二員未差,持平鄭德和雜科進,監察茶時之意,敢達。令曰,知道。
金炳朝啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金炳朝達曰,假注書金鼎集,時無職名,令該曹依例付軍職,冠帶常仕,何如?令曰,依。
摠管前望單子入之,都摠管洪起燮,副摠管柳和源·李紀淵·朴岐壽·朴基宏代點。
令于金炳朝曰,陪衛軍兵毛具。
令于金炳朝曰,留院公事入之。
令于朴永元曰,發遣吏郞,諸執事淸齋與否,摘奸以來。
令于金炳朝曰,陪衛軍兵雨具,從便爲之。
金炳朝,以都摠府言達曰,今日入直內三廳武兼禁軍及軍兵等,當爲中日習射技,而景慕宮冬享大祭齋宿相値,不得設行之意,敢達。令曰,知道。
禁府申目粘連,向前邊達秀亦,所重之地,擅離直所,囚供則雖誘以舊例,而亦不可全然參恕,以此照律,何如?判付達依準。又申目,公事長番崔健常,公事出傳長番宋寅英,外公事廳長番琴玉聲,待令差備內官金鳳潤·金得喆·鄭基周等原情云云。徽旨內辭意發問目,反覆嚴問是白乎矣,一辭漫漶,終不莫實,究厥情狀,尤極可痛,不可以長番中官,循例除刑,竝只刑推得情,何如?判付達,崔健常段,其日當該,則出納雖無他人,渠必着念看之,則豈可不知乎?不勤公事,厥罪尤重,更爲施威嚴問。且宋寅英段,渠其日手書出傳,則數月之間事,必無忘置之理,昨日親問,旣如是飾辭,今觀供招,如昨一樣語,此不可平問,更爲施威嚴問,又爲如前漫漶,嚴刑得情爲遣,琴玉聲段,公事雖一張,必經外廳而出,則豈有不見之理乎?更爲施威嚴問爲旀,金鳳潤段,平日行事,看來巧詐,此言必無實矣,爲先施威嚴問後,又爲如前漫漶,則嚴刑得情爲遣,金得喆·鄭基周等段,其日待令差備,必無不受之理,如是漫漶者,萬萬痛惋,竝只施威嚴問,又爲如是漫漶,則嚴刑得情爲旀,大抵此事,不可以謂因一公事閪失也。每公事具如此之弊,則相今忘置不知,以來者久多矣。此輩之無嚴無畏之習,日漸長可知,誠甚痛該。卿亦各別着念於捧供之際,詳査盤覈爲良如敎。
李鼎臣,以刑曹言達曰,本曹草記公事,別監與政院書吏等査實事,令曰,今觀供辭,必是漫漶,更爲施威嚴問,期於得情可也事,令下矣。謹依令旨,別監任仁浩·趙熙文,政院書吏崔景欽·金壽赫·張道員·崔正淵·金俊基·金秀齡·白永默·張錫祿等,施威嚴問,反覆究覈,則任仁浩等所供內,以爲毋論大小公事,南門內官,出給渠等,然後照數受來,傳于政院,自是法例,而今此兩牧使擧條,南門內官,初不傳給,何以傳給於政院乎?若果有傳給之內官,則一次面質,自可卞破云。崔景欽等所供內,以爲凡百公事之出來公事廳者,公事別監,傳給於政院,然後始爲頒布於各該司。且當日所下公事,竝作一軸單,抄書入於翌日正書朝報,自是法例,而今此擧條,旣不到院,不入於正書朝報,則別監之初不來傳,昭然可知云矣。公事傳致,自有階梯,內官傳於別監,別監傳於院吏,而別監等所供,旣不云傳給院吏,則院吏容有可恕之端,別監亦不逢受於內官,而至請面質,則恐難歸罪於渠輩,施威盤覈,所供如一,徽裁,何如?令曰,俄觀金吾諸內官供辭,則以傳給爲供矣。今觀此供又如是,不可平問,爲先更加施威嚴問,如此而又未盤査,則嚴刑取招矣。以此擧行,可也。
丁亥十一月初八日辰時,王世子詣侍講院。景慕宮冬享大祭齋宿入對時,行都承旨朴晦壽,行左承旨權敦仁,右承旨金炳朝,左副承旨朴永元,假注書金鼎集,記事官李寅弼·成遂默,原任提學朴宗薰,直提學金鏴,檢校直閣李嘉愚,檢校待敎徐憙淳,以次陪立。時至,王世子具翼善冠·衮龍袍,乘輿出重華門,由貳極門,至侍講院。相禮跪贊請降輿,王世子降輿入詣院內,諸臣輪回詣閤。
丁亥十一月初八日午時,王世子座侍講院,陪從承旨入對時,行都承旨朴晦壽,行左承旨權敦仁,右承旨金炳朝,左副承旨朴永元,假注書金鼎集,記事官李寅弼·成遂默,以次進伏訖。令曰,公事奏之。炳朝讀奏黃海兵使李恒權狀達東里僉使金景煥到任事,仍達下。永元曰,明日塡祝,何以爲之乎?令曰,當親押矣。永元曰,處所以何處爲之乎?令曰,當詣景慕宮月臺上爲之矣。仍令退,承史以次退出。
丁亥十一月初八日申時,王世子座侍講院,陪從承旨入對時,行都承旨朴晦壽,行左承旨權敦仁,右承旨金炳朝,左副承旨朴永元,假注書金鼎集,記事官李寅弼·成遂默,以次進伏訖。令曰,公事奏之。晦壽讀奏江原監司鄭元容狀達保安察訪梁日煒到任事,永元讀奏平安監司徐能輔狀達龍川府居無役金獜浩妻李召史一胎生三男事。炳朝讀奏咸鏡監司金啓河狀達邪學無乎事,仍達下。炳朝曰,今日春坊陪從中說書權溭,晩時入來,春坊別省記,則僅爲入達,而至於原省記,則未及入啓,事甚未安。使之追省記以入,而當該春坊,不可無警,從重推考,何如?令曰,依爲之。出擧條令曰,李根友,禮貌官修正後,更爲差祭者,誰也?寅弼奏曰,小臣塡差於其代矣。仍令退,承史以次退出。
上在昌德宮。常參·經筵,以代理停。
王世子經宿後,內閣·政院·藥房·春坊口傳問安。答曰,知道。詣景慕宮,入齋室後口傳問安。答曰,知道。展拜後口傳問安。答曰,知道。省牲·省器肄儀後口傳問安。答曰,知道。親押陳設看品後口傳問安。答曰,知道。
朴永元達曰,明日常參,取稟。令曰,停。
李鼎臣達曰,行大司憲金履載未肅拜,執義柳致睦,持平李義在外,掌令二員未差,持平鄭德和雜科進,監察茶時之意,敢達。令曰,知道。
令于金炳朝曰,陪衛軍兵毛具,從便爲之。
朴永元,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
丁亥十一月初九日辰時,王世子詣景慕宮。冬享大祭攝行動輿入對時,行都承旨朴晦壽,行左承旨權敦仁,右承旨金炳朝,左副承旨朴永元,假注書金鼎集,記事官李寅弼·成遂默,原任提學朴宗薰,直提學金鏴,檢校直閣李嘉愚,檢校待敎徐憙淳,以次陪立。時至,王世子具遠遊冠·絳紗袍,乘輿出侍講院,藥房提調趙萬永,副提調朴晦壽進前奏曰,日寒甚緊,侵早勞動,睿體,何如?令曰,一樣矣。仍由銅龍門·景化門,至弘化門,由東挾門出。相禮跪贊請降輿乘輦,王世子降輿乘輦。相禮跪贊請執圭,王世子執圭,進發至觀旆橋,降輦步過,館學儒生,俯伏祗迎。令曰,儒生等連得好在,讀書着實乎?儒生等奏曰,俱得好在讀書矣。令曰,都承旨落後,收取迎輿儒生擧案以來。令曰,迎輿儒生中立於李羲肇後者,何人耶?鏴曰,金炳韶也。令曰,使之進前,可也。炳韶進前,令曰,年幾何?炳韶奏曰,二十四歲也。令曰,方讀何書乎?炳韶奏曰,讀詩傳也。令曰,着實讀做,可也。炳韶退出。王世子乘輦進前,至景慕宮大門外釋圭,降輦乘輿,由西門入至降輿所,降輿入齋室。少頃,王世子改具冕服以出。相禮跪贊請執圭,王世子執圭,詣望廟禮位,行再拜禮,陞詣廟內奉審後,詣省器位,省器如儀訖。仍詣望廟樓,行四拜禮,奉審後,還入齋室。少頃,王世子出次,省牲肄儀如儀訖,還入齋室。令曰,左副承旨入對。景慕宮提調同爲入對,左副承旨朴永元,假注書金鼎集,記事官李寅弼·成遂默,景慕宮提調李錫奎,以次進伏訖。令曰,本宮有何可言之弊乎?錫奎曰,無弊矣。令曰,植木近者繁盛乎?錫奎曰,植木後連爲繁盛矣。令曰,正堂後移安廳,有何藏置之物耶?錫奎曰,本無藏置之物,而每當移安之時用之矣。令退,諸臣以次退出。少頃,王世子出次,詣廟前月臺,親塡祝後,仍入廟內,奉審陳設,仍令宮司,奉出印冊敎命,奉審訖。令曰,樂器中懸鍾四箇,有缺破處,掌樂提調,使之入對,可也。掌樂院提調趙萬永進前,令曰,樂器有缺破處,而秋奉審時,不爲執頉何也。萬永曰,春奉審時則例爲執頉,秋奉審不爲執頉矣。晦壽曰,掌樂院提調趙萬永,樂器奉審事下詢時,奏對有欠詳悉,推考,何如?令曰,依爲之。出擧條令曰,當該戶·禮堂及本宮提調,竝從重推考,宮享樂器,所重,何如?而不審奉審之提調,施以越俸一等之典。出令旨王世子還入齋室,諸臣以次輪回詣閤。
上在昌德宮。常參·經筵,以代理停。
夜自一更至三更,月暈。
世子宮,內閣·政院·藥房·春坊·朝廷二品以上·六曹堂上經宿口傳問安。答曰,知道。攝行祭後,內閣·政院·藥房·春坊·朝廷二品以上·六曹堂上口傳問安。答曰,知道。還內後,內閣·政院·藥房·春坊口傳問安。答曰,知道。
藥房提調趙萬永,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉
朴永元達曰,明日常參取稟。令曰,停。
金炳朝達曰,合辭方張之時,憲府無詣臺之員,事甚未安。除在外外,未肅拜·呈告人員,竝卽牌招,何如?令曰,依。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
令于鄭知容曰,傳香承旨馳詣永寧殿,奉審摘奸以來。
令于朴晦壽曰,都承旨持此睿題,馳往泮宮,與大司成,迎輿儒生應製,收取以來。
朴永元達曰,權文純祠板,遣承旨致祭事,令下矣。何承旨進去乎?敢稟。令曰,左承旨進去。
金炳朝達曰,假注書尹致秀,身病猝重,勢難察任,今姑改差,何如?令曰,依。
尹致秀改差,代以李謙在爲假注書。
李謙在有頉,代以徐念淳爲假注書。
令于朴永元曰,諸承旨持公事入對。
令于朴永元曰,右副承旨許遞,旣承下敎,前望單子入之。
承旨前望單子入之,李圭祊代點。
司諫金周默達曰,臣骫骳憒劣,萬不近似於淸朝諫諍之任,而亞諫代點,忽下於待罪春坊之中,雜科之試日已過,進參之牌望甚急,臣於是,往役義重,他不暇顧。雖不得不章皇出肅,仍赴試院,而第臣於合辭新達中,義在敦倫,勢難聯參,以此情踪,其何可一刻蹲冒於臺次乎?試事纔竣,今始來避,所失尤大,請令遞斥臣職,答曰,依達。
鄭知容達曰,卽者工曹郞廳來言,明日永寧殿修改時,本曹判書,當爲進參,而判書李止淵奉令在外,次當例不得擧行云,何以爲之?敢稟。令曰,許遞,旣承下敎,前望單子入之。
工曹判書前望單子入之,金敎根代點。
鄭知容達曰,工曹判書金敎根牌不進推考徽旨,今方捧入。而明日永寧殿修改,當爲進參,而如是違牌,事甚未安。更爲牌招,何如?令曰,依。如有違牌,勿爲呼望。
朴晦壽達曰,臣敬奉睿題,與大司成,偕往泮宮,迎輿儒生應製收取,則收券爲三百九十四張矣。捧入之意,敢達。令曰,入對。
工曹判書前望單子入之,李羲甲代點。
朴永元啓曰,吏曹郞廳來言,臺諫有闕,政事取稟。傳曰,前望單子,入于小朝。
金炳朝達曰,行大司憲金履載牌不進,執義柳致睦,持平李義在外,掌令二員未差,持平鄭德和陳書,監察茶時之意,敢達。令曰,知道。
以京畿監司金鐮狀達,砥平縣監金敏淳,來在京第,身病添劇,萬無還任之望,不得已罷黜事,令于朴永元曰,令該曹口傳差出,催促下送。
吏曹口傳政事,以權㷞爲砥平縣監。
以右副承旨李圭祊牌不進罷職令旨,令于朴永元曰,只推。
金炳朝達曰,卽者義禁府都事來言,昨日出宮時輿側鳴錚罪人金益默等三人,移送秋曹云矣,敢達。令曰,知道。原情捧入。
以全羅監司李光文狀達,興陽縣人物渰死事,令于鄭知容曰,聞甚矜惻,元恤典外,別加顧助,如有生前身還布,竝蠲蕩事,分付。
朴永元,以宗簿寺提調意達曰,國朝御牒·璿源譜略·王妃世譜中草,今已修正,睿覽還下後,譜略當爲付板入刊,國朝御牒·王妃世譜,亦當正書矣。睿覽日字,令日官推擇,則今月十一日午時爲吉云。以此日時,本寺堂上郞廳校正官,具儀仗鼓吹,陪進仁政殿,與承旨,請承言色奉入之意,敢達。令曰,知道。
又以敦寧府言達曰,上尊號禮成後,御牒及譜冊修整次草記達下,依例修整,今旣畢役之意,敢達。令曰,知道。
金炳朝,以兵曹言達曰,謹依下令,安胎奉安時,前導鼓吹樂工孫應淵等三十九名處,依己巳年例,木各一疋施賞之意,敢達。令曰,知道。
又以兵曹言啓曰,每都政,新資五窠,例爲差出,而今番都政,營將中軍,姑無準二十朔者,雖未滿朔數,依例推移內遷,何如?傳曰,允。
吏曹申目粘連,觀此藝文館檢閱兼侍講院說書成遂默上書,則以爲,臣本兼兩職,俱帶春秋之銜,而與說書臣權溭,有同壻應避之嫌,揆以法例,在所當遞。伏乞俯賜鑑諒,亟行鐫改,以存公格爲白有臥乎所,相避之法,在下當遞,而史官春坊兼銜春秋,俱不得減下是白遣,史官遞改,曾無已例,侍講院說書權溭,依例改差,何如?判付達依準。
工曹判書金敎根書曰,伏以臣,頃蒙恩暇,往省先壠,爲竣墓役,浹旬淹留,風寒霧露,觸傷居多,窮鄕荒村,調治失宜,素患疝積,一倍添劇耳痛頭眩,左右迭發。日前擔舁還第,委身牀席,雜試藥物,不意玆者,伏奉水部恩點,永寧殿修改之役,在於明日,召牌踵臨,繼有勿呼望之令,固當趨承之不暇,而目下病狀,蠢動無望,荐犯違傲,祗增惶隕,玆敢略暴實狀。伏乞睿慈,特賜鑑諒,亟遞臣職,仍治臣瀆撓之罪,以昭法紀,以安私分,不勝幸甚。臣無任云云。答曰,覽書具悉。實病如此,所請依施。
持平鄭德和書曰,伏以臣於頃日,情私所迫,冒控至懇,書纔上而恩遞已下,臣感激欣幸,將以安意將護,不意翌朝,又蒙恩點,兩日之間,除旨聯翩,臣聞令驚惶,靡所容措。而況又恩召繼降,呼牌路阻,臣於是,踧踖悚懍,更不敢言私,章皇出肅,進參試座,今已一旬矣。試事旣竣,固當詣臺叫閤,復申前請,而臣本氣質虛脆,素患冷痰,遇寒輒肆,邇來逐日赴試,晨往夜還,毒感越添,宿祟闖發,委身床席,無由蠢動,而耿耿愚衷,亦不能按住,玆又仰陳。伏惟离明,少垂察焉。噫,莫嚴者王章,而雖以聖人之達權,亦不得低昂,至重者公議,而雖以人主之至尊,亦不得沮遏,今夫李肇源·金基敍·金基厚之罪,揆以王章,斷不可容貸,參之公議,人皆曰,可討,邸下何所顧藉,而尙此靳持,使王章莫伸而公議不行也。自有此事,三司有除,則輒進求對,褫罷爲課,由是而臺垣每虛,館直長空,國體之虧損,何如,輿憤之抑鬱,何如?惟願廓揮睿斷,亟降處分焉。且以向日假承旨事言之,臺達方張,蓋爲王章之亟擧,院覆屢陳,寔出公議之所同,而乃邸下,不顧王章,不循公議,至今諸罪人,竝入赦典,而干連鞫案,緊出賊招者,亦在其中。使彼無識之衛將,替行頒布之任,刑政之乖當,何如,擧措之顚倒,何如?誠如是,則三司之職,喉院之任,便爲虛位,將焉用哉?倘邸下,靜言思之,亦必惕然而警省,亟恢轉圜,俯從群請,亦臣區區之望也。顧臣病情,誠有一分可堪,則豈敢不冒死更進,沬血懲討,而目今諸症,轉成委劇,胸背牽引,肢體無以動作,食飮全却,元氣亦難收拾,時月之內,束帶趨走,斷無其望,而職名虛縻,不能效一日之責,言念及此,寧欲無吪,前後屢瀆,私分雖悚,而疾痛必呼,人情所在,冒陳實狀,玆敢更籲。伏乞睿慈,俯垂矜諒,特許鐫褫,得以調息,仍治臣罪,以昭法紀,不勝幸甚。臣無任云云。覽書具悉。懲討事勿煩,所陳之言已悉,而所請依施。
檢閱洪在喆書曰,伏以臣,忝叨史直,依近耿光,顧惟微分,恒切榮幸,更何敢頻煩言私,而卽接家信,則臣母宿患,間因日候之不調,又致將攝之失宜,內傷外感,一倍越添,臣自聞此報,煎灼罔措,干冒嚴畏,忙籲徑出。伏乞睿慈,曲垂諒察,亟遞臣見帶之職,以便救護,仍治臣擅離之罪,以肅朝綱焉。臣無任云云。覽書具悉。爾其勿辭,救護母病。
景慕宮冬享大祭王世子攝行敎是時,亞獻官東寧尉金賢根,終獻官行知事李羲甲,進幣瓚爵官吏曹判書趙萬永,奠幣瓚爵官吏曹參議李寅泰,薦俎官戶曹判書朴宗薰,禮儀使行禮曹判書金履喬,典祀官奉常正金秀萬,宮闈令李能淵·金允光,堂上執禮行副護軍金正喜,堂下執禮副司果朴容壽,執尊副司果洪晩燮,大祝直閣李景在,祝史副司果李憲兢,齋郞司書李寅弼,捧俎官戶曹正郞鄭淵始,盥洗位司藝朴基旭,奉常主簿盧時懋,爵洗位禮曹佐郞姜導,兵曹佐郞權達準,協律郞掌樂正李鎭華,贊者引儀李一亨,謁者朴敏恕,贊者假引儀康文顯,祭監監察朴在皥·閔樂鏞。
丁亥十一月初十日子時,王世子詣景慕宮。冬享大祭攝行祭入對時,行都承旨朴晦壽,行左承旨權敦仁,右承旨金炳朝,左副承旨朴永元,假注書金鼎集,記事官李寅弼·成遂默,原任提學朴宗薰,直提學金鏴,檢校直閣李嘉愚,檢校待敎徐憙淳,以次陪立。時至,王世子具冕服入就位,禮儀使贊請再拜,王世子行再拜禮訖。禮儀使贊請行親祼禮,禮儀使引王世子,詣盥洗位,王世子盥洗訖。禮儀使引王世子,詣神位前。晦壽奉香,永元奉爐,王世子三上香,仍行親祼禮。禮儀使引王世子降復位,禮儀使贊請行初獻禮,禮儀使引王世子,詣神位前,王世子行初獻禮,仍降復位,亞獻官終獻官,以次行禮如儀訖。禮儀使引王世子,詣飮福位,王世子受胙飮福訖,仍降復位。禮儀使贊請行再拜禮。王世子行再拜禮,禮儀使引王世子,詣望燎位,王世子望燎訖,仍出神門外,藥房提調趙萬永,副提調朴晦壽進前奏曰,撤夜將事,勞動旣多,睿體,若何?令曰,一樣矣。王世子還入齋室,令曰,諸司預待,王世子改具翼善冠·衮龍袍,乘輿出宮門。相禮贊請降輿乘輦,王世子乘輦。炳朝曰,宮內出入,何等敬謹,而禁喧郞廳,外神門內,偃然扶掖,事甚可駭,當該郞廳,所當重勘,而本院請推之外,無他可施之罰,何以爲之乎?令曰,拿處,可也。出擧條至弘化門,相禮贊請降輦乘輿,王世子乘輿。鏴曰,蹕路植炬,自有步數,而今於侵曉還宮之時,植炬極其稀闕,蹕路未免昏黑,事甚駭歎,不可仍置。當該工曹堂上,從重推考,郞廳拿問處之,何如?令曰,依爲之。出擧條王世子由貳極門還內,諸臣以次退出。
丁亥十一月初十日辰時,王世子座重熙堂。諸承旨持公事入對時,右承旨金炳朝,左副承旨朴永元,假注書金鼎集,記事官李寅弼·成遂默,以次進伏訖。令曰,公事奏之。永元曰,臣代房吏房無公事,代房戶房無公事,臣禮房有公事一張矣。仍讀奏檢閱洪在喆徑出上書,承書下答,起伏奏曰,檢閱洪在喆,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依爲之。出擧條炳朝曰,臣兵房有公事一張矣,臣代房刑房有公事一張矣。仍讀奏水原留守金逌根狀達濫騎驛馬無乎事,平安監司徐能輔申本罪人李海淸放送事,仍親達下。永元曰,臣代房工房無公事矣。令曰,右副承旨許遞,旣承下敎,前望單子入之。出令旨永元曰,新除授承旨李圭祊,方在罷散中,何以爲之乎?令曰,敍用,可也。出擧條永元曰,新除授承旨李圭祊,卽爲牌招察任,何如?令曰,依爲之。出擧條令曰,工曹判書金敎根牌招。出令旨仍令退。承史以次退出。
丁亥十一月初十日酉時,王世子座重熙堂。迎輿儒生應製收券入對時,行都承旨朴晦壽,假注書金鼎集,記事官李寅弼·成遂默,以次進伏訖。令曰,收券爲幾張乎?晦壽曰,三百九十四張矣。令曰,收券中,有能知解題者耶?晦壽曰,解題臣等亦未的知,場中皆以不知解題,不能趁卽呈券矣。令曰,試官以都承旨差下,入直閣臣·春坊·兵曹佐郞對讀官差下。出令旨又令曰,左副承旨,試官加差下。出令旨賤臣承令出傳,還爲進伏。少頃,左副承旨朴永元,輔德李魯秉,待敎金英淳,兵曹佐郞文養正,以次進伏訖。令曰,都承旨·左副承旨分考,而合考則都承旨主之,可也。晦壽等考券訖,今番取幾人乎?令曰,取十五張。晦壽曰,居首書以何等,而之次則亦書以何等乎?令曰,居首一張書三中,之次四張書正字三下,其餘十張,書草三下,可也。晦壽以次書等訖,令對讀官,讀奏二張,仍令拆封,晦壽以次坼封訖。令書令旨曰,迎輿儒生應製賦,居首三中幼學李公翼給二分,之次三下進士成敎默,幼學朴齊憲,進士任序常·金炳韶,竝給一分,之次草三下幼學任百恒,生員李基濂·鄭允容,幼學鄭愚容·李源庚,進士洪哲謨·鄭喜愚,幼學洪鐘應,生員柳宜華,幼學尹赫烈,各奎章全韻一件賜給。又令書令旨曰,入格儒生明日待令。令曰,兵曹佐郞家在何處。養正奏曰,家在平安道定州地也。令曰,何年登科乎?養正奏曰,己卯式年登科矣。令曰,工曹判書有闕之代,旣承下敎,前望單子入之。出令旨又令曰,新除授工曹判書李羲甲,待明朝牌招。出令旨仍令退,諸臣以次退出。
上在昌德宮。常參·經筵,以代理停。
徑宿翌日,大殿·中宮殿·世子宮,內閣·政院口傳問安。答曰,知道。世子嬪宮口傳問安。答曰,知悉。世子宮,朝廷二品以上·六曹堂上口傳問安。答曰,知道。
藥房提調趙萬永,副提調朴晦壽達曰,伏未審夜間,大殿聖體,若何?中宮殿氣候,若何?移次齋宿,宮享禮成,連日勞動之餘,睿體,何如?臣等不任區區伏慮,敢來問安。答曰,大殿聖體萬安,坤殿玉度萬安,余則一樣矣。
朴晦壽達曰,明日常參,取稟。令曰,停。
李圭祊達曰,行大司憲金履載未肅拜,執義柳致睦,持平李義在外,掌令二員,持平一員未差,監察茶時之意,敢達。令曰,知道。
金炳朝啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于朴晦壽曰,都承旨入對,入格儒生同爲入對。
金炳朝達曰,假注書徐念淳,時無職名,令該曹依例付軍職,冠帶常仕,何如?令曰,依。
朴晦壽啓曰,吏曹郞廳來言,臺諫有闕,政事取稟。傳曰,前望單子,入于小朝。
令于朴晦壽曰,未下直守令,不日辭朝,上京守令,皆令當日下送。
令于朴晦壽曰,說書有闕之代,旣承下敎,前望單子入之,說書前望單子入之,金胤根代點。
令于李圭祊曰,坐直承旨入對
權敦仁達曰,卽者議政府錄事來言,左議政李相璜,以爲伏奉今下書答,有二字不敢承聞之令旨,惶隕震懍,不敢偃處私次,走伏金吾門外,恭俟嚴誅云,仍納命召,何以爲之?敢稟。
令于權敦仁曰,卿之此擧,萬萬過重,二字之答,卽不過言余衷情,在卿豈足爲難安乎?然而禮敬之道,何難還收愧悚二字,改以愧歎,卿其安心還第。仍令于權敦仁曰,此敦諭,遣史官往傳于左議政,仍傳命召。
令于權敦仁曰,俄者大臣下答中愧悚二字,以愧歎改書頒布。
權敦仁達曰,卽者義禁府都事來言,左議政李相璜,今方待令於金吾門外,係是大臣去就云矣,敢達。令曰,知道。
朴晦壽,以吏曹言達曰,未下直守令,不日辭朝,上京守令,皆令當日下送事,令下矣。自臣曹催促,則未下直守令金海府使柳曮,時在肅川任所,尙未上來,砥平縣監權㷞未署經,上京守令泰安郡守成禹圭,當日下去云,淸安縣監尹膺烈,身病猝重,不得下去云。雖未知其身病之如何,而特令之下,不卽下去者,揆以事體,誠極未安。淸安縣監尹膺烈罷黜,何如?令曰,依。
金炳朝,以都摠府言達曰,今日入直內三廳武兼禁軍及軍兵等,當爲中日習射技,而永寧殿修改相値,不得設行之意,敢達。令曰,知道。
又以兵曹言達曰,禁軍來春夏等都試,因政府及本曹有故,不得設行,今已過時矣。在前如此之時,每有仍停都試,代行祿試射之例,今亦依此擧行,何如?令曰,依。
又以備邊司言達曰,外方懲債,旣已限明秋防塞矣。京司徵債,亦爲依定式,一體防塞之意,分付法司,何如?令曰,依。又以備邊司言達曰,關西後運襦衣二百二十領,紙衣一百領,照數稱量,木品·紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢達。令曰,知道。
李圭祊,以刑曹言達曰,本曹草記,公事別監,政院書吏等施威嚴覈事,令曰,俄觀金吾諸內官供辭,則以傳給爲供矣。今觀此供又如是,不可平問,爲先更加施威嚴問,如此而又未盤査,則嚴刑取招矣。以此擧行可也事,令下矣。謹依令旨,別監任仁浩·趙熙文,政院書吏崔景欽·金壽赫·張道貞·崔正淵·金俊基·金秀齡·白永默·張錫祿等,更加施威嚴問,反覆究覈,則任仁浩等所供內,以爲內官所招,雖云傳給,而別監等公事出納之法,必與南門內官,互相與受。南門內官,若有傳給者,則一次面質,可以辨破。且旣不逢受於內官,則何由傳給於政院云。崔景欽等所供內,以爲院吏,初無與內官公事傳受之法,則所謂傳給云者,當在別監,而別監,初無所受於內官,又無所傳於政院云爾,則院吏等,亦無以知得云矣。蓋此公事之淹滯遺落,厥罪若果不在於內官,則當在別監,不在於別監,則當在於院吏,而別監及院吏等,今雖多般究詰,所供與前無異,臣等之不善擧行,誠極悚惶,而本事所關非細,不可以院吏之有間於別監,別監之請質於內官,歸之於斷然無罪之科,竝嚴刑得情,何如?令曰,待金吾諸囚更招,更爲處分矣。姑爲囚之。
左議政李相璜書曰,伏以夙駕徂宮,享事順成,經宿回輿,睿度冞康,區區下情,不勝忭祝。仍伏念臣之籲哀望倖,誠亦汔可止而不知止矣。凡人之於人,相知者或恐其胥遠也,有求者不欲其强要也。於敵猶然,況下之於上乎?臣雖愚憃,亦非昧此。然而跡臣近日之爲,殆若不知孔邇之可樂,妄干之可厭,似痴如癲,呼叫不已,以至於今,是豈臣本情然哉?由其甚不得已者存乎中,而不能已焉耳。臣於旣往,尸位竊廩,實無一言一事之有裨於民國,臣非敢故欲如是,才知所限,臣顧無奈此何。今雖更留臣幾月,以已然而推方來,涓埃塵刹,竟將何所補益,非但臣自知爲然,卽亦我离鑑之所已燭者,今以下之自知與上之已燭,而下猶欲低徊不去,上猶欲羈遲不捨,將爲是擧何名?在下則懷戀棧豆,不過爲身家之私,而非所謂國耳之公也,在上則徒以任使之久,而不欲斥退之遽而已。然則尊官重祿,適以私臣之身,而亦非所以公理庶政也。惟邸下察焉。臣之才知,旣無以自效於求助之下矣。無已則姑就趨走之末,而俛焉陳力,使朝謁有常,班儀無闕,或亦臣之職耳。然病甚如是,今又無奈此何。往來風痰,卽臣半生痼祟,始猶谻歇有候,或以時月相間者,比緣衰氣益下,來期隨促,病時日月,較多於不病之時,卽此貌樣,已不堪復供驅策,今夏炎濕,尤妨調息,逆理之慽,重又摧剝,失六氣之正,積七情之傷,遂至於無證不作,而最是偏右不仁,是醫家所謂類中者,人有病此,罕見其十全二三,未老尙如此,矧以臣旣夕之景,而又有此加雪之霜耶?雖兢兢致愼,揀燥濕而審寒燠,務盡節宣對投之方,難望其俄,延歲月,若又責之以形役,煩之以心慮,催倒之符,能支幾何?下有至苦之危衷,而上戴曰,生之大德,人願天從,本有是理,今以曾有所未摡,而遽欲自阻於必呼,則窮且無歸,更誰因極,睿慈悶覆,重不能無厚望於邸下者,由前之議諦,而臣之宜去已如彼,由後之理勢,而臣雖欲不去,而不可得又如此,玆敢申瀝肝血,冒干聰聽。伏乞曲垂离照,仰稟乾裁,亟許策免臣相職,俾臣專意醫治,獲延縷息,則實天地父母終始遂物之至仁厖澤也。生死隕結,臣敢忘此,甲觀慶辰之承候,大庭亞歲之祝聖,臣宜進效常分,而床玆之喘,旣不能自力,日前宮享,小大駿奔,而臣又偃伏私次,跡違班聯之末,誠禮都缺,罪負冞積,申望遄降威譴,以爲爲人臣慢蹇者之戒焉。臣無任屛營祈懇之至,謹昧死以聞。答曰,覽書具悉卿懇。余亦辭竭爲答矣。余之前後所答,果皆出於衷曲,而卿則聽之浼浼,又復如此,是豈所望於卿者耶?若曰,旣始辭章,而有難中止云爾,則此實非誠心向國之道。又若曰,違節難强,有難視事云爾,則一時愆度,庶不日平復,而卿之一直求退,都緣余不能盡禮待之致,念之及此,不覺愧悚。惟卿更加三思,毋使余失望焉。仍令于權敦仁曰,此下答,遣史官往諭于左相。
慶尙道觀察使鄭基善書曰,伏以臣,猥以匪才,濫叨重寄,莅藩按事,今爲日月餘矣。夙宵兢懼,凜如集木,早晩僨誤,灼如觀火,果以帥臣論罪事,狀達輕遽,擧措顚錯,臣之疎謬之罪,於是乎著矣。不意薄罷旋仍,曲費恩造,因罪媒榮,偏蒙隆私,不知無似賤臣,何以得此於离明?闔門感祝,惶恧交切。仍伏念臣,自速重戾,倖逭嚴誅,何敢以自訟之章,更煩崇徹,而本事梗槪,亦不敢泯默。當初該帥臣之抵書於臣營也。不料密達之已發,只認來書之質議,謂匿書不宜遽徹,謂譏詗亦宜嚴祕,豈意臣營之回報,未抵於該梱,而該梱之謄報,已到於臣營。該梱密本之自中路追還者,未聞於臣營,而臣營論達之據謄報修上者,已達於京洛矣。及夫臣營申本到院之後,則該梱前達之從又呈上,卽亦事勢之不得不然。此其前後相左之大略,而秪緣臣慮事未周,始不能修達之審愼,又不能露章而自列,儱侗顚倒,無所逃罪。今若憑恃寵靈,委罪梱邑,厭然自恕,抗顔於澄淸之地,將何以彈壓列郡,坐鎭淆俗乎?拊躬慙悚,無望蹲據,猥暴衷懇,仰瀆崇嚴。伏乞睿慈,諒臣難安之義,遞臣見帶之任,以爲居官僨事者之戒焉。臣無任屛營祈懇之至,謹昧死以聞。答曰,覽書具悉。卿果有失故罷職,廟堂請仍故許之,今不必更提,卿其勿辭行公。
丁亥十一月十一日辰時,王世子座重熙堂。入格儒生入對時,行都承旨朴晦壽,假注書金鼎集,記事官李寅弼·成遂默,以次進伏,入格儒生幼學李公翼,進士成敎默,幼學朴齊憲,進士任序常·金炳韶,幼學任百恒,生員李基濂·鄭允容,幼學鄭愚容·李源庚,進士洪哲謨·鄭喜愚,幼學洪鐘應,生員柳宜華,幼學尹赫烈,以次進立庭下。令曰,史官分左右,儒生進前。公翼等以次進前,奏職姓名,以次退立庭下,頒賞行禮如儀訖。公翼等退出。令曰,諸承旨持公事入對。出令旨賤臣承令出傳,還爲進伏。令曰,說書有闕之代,旣承下敎,前望單子入之。出令旨行左承旨權敦仁,右副承旨李圭祊,同副承旨鄭知容以次進伏訖。令曰,公事奏之。晦壽曰,臣吏房無公事矣。敦仁曰,臣戶房無公事矣。晦壽曰,臣代房禮房無公事矣。圭祊曰,臣代房兵房有公事二張矣,臣刑房有公事一張矣。令曰,與左承旨同副承旨分讀,可也。敦仁讀奏公忠監司徐俊輔申本罪人曺仁垈庇仁縣到配事。圭祊讀奏義州府尹徐淇修狀達鴨綠江合氷事。知容讀奏平安監司徐能輔狀達鴨綠江合氷事,仍親達下。知容曰,臣工房無公事矣。令曰,史官就座,仍令退,承史以次退出。
丁亥十一月十一日酉時,王世子座重熙堂。坐直承旨入對時,右副承旨李圭祊,假注書徐念淳,記事官李寅弼·成遂默,以次進伏訖。令曰,公事入之。賤臣承令出持入。令讀,圭祊讀奏公忠監司徐俊輔狀達安胎時擧行事離發事及全羅監司李光文狀達柑子薦新于肇慶廟事訖,仍達下。令曰,禁府諸囚更招草記,尙何不入達耶?明日則趁早入達之意,分付當直,可也。賤臣承令出傳,還爲進伏。令退,承史以次退出。
上在昌德宮。常參·經筵,以代理停。
李圭祊達曰,行大司憲金履載未肅拜,執義柳致睦,持平李義在外,掌令二員,持平一員未差,監察茶時之意,敢達。令曰,知道。
朴永元達曰,明日永陵忌辰祭齋戒,再明日靖陵忌辰祭齋戒,三明日十六日,永陵忌辰祭齋戒正日相値,常參頉稟之意,敢達。令曰,知道。
朴晦壽達曰,右承旨金炳朝,今日不爲仕進,卽爲牌招,何如?令曰,依。
令于朴晦壽曰,永陵受香承旨,仍爲奉審摘奸,局內諸陵,一體奉審。
令于朴永元曰,諸承旨持公事入對。
令于李圭祊曰,十五日次對,勿拘齋日,進定於明日。
持平前望單子入之,朴宗吉代點。
令于朴永元曰,吏曹判書有闕之代,旣承下敎,政官牌招,開政差出。
令于朴永元曰,呈辭大司成許遞,今日政差出,陞學使之限內設行。
兵曹口傳政事,大護軍單趙萬永。
令于鄭知容曰,坐直承旨入對。
鄭知容達曰,卽者兼輔德徐左輔,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
朴永元,以侍講院言達曰,兼輔德徐左輔,以其親病,纔已陳書徑出,上番闕直,事甚未安。文學徐箕淳在外,兼文學李景在內閣直,輔德李魯秉,弼善李敏會,兼弼善朴容壽,竝卽牌招,以爲推移入直之地,何如?令曰,依。又以吏批言達曰,通禮院右通禮趙呈狀內,矣身素患痰癖之症,當此換節之時,一倍添劇,時月之內,萬無起動供職之路,卽速入達遞改云。其身病旣如是,則有難强令察任,改差,今日政擬入之意,敢達。令曰,知道。
有政。吏批,判書未差,參判金鏴進,參議李寅泰牌不進,同副承旨鄭知容進。啓曰,判書未差,參議李寅泰牌不進,小臣獨政未安,何以爲之?敢稟。傳曰,仍爲之,以朴宗薰爲吏曹判書,以李羲準爲戶曹參判,以李若愚爲敦寧都正,以李根中爲戶曹參議,以趙寅永爲大司成,以趙鍾永·李紀淵爲知春秋,以李勉昇爲藝文提學,以徐耕輔·李友秀·朴岐壽爲同經筵,以尹正鎭爲右通禮,以權曦爲北部令,以林正鎭爲貞陵令,以宋欽明爲淸安縣監,以洪秉球爲新寧縣監,成均博士單金奎燮,承文著作單李治達,同春秋單李紀淵。
兵批,判書南履翼病,參判尹羽烈病,參議朴熙顯入直進,參知朴齊明病,同副承旨鄭知容進,同知單安志福,大護軍金敎根·李止淵,副護軍李鼎臣·李羲肇·趙容和·趙洦·金景昊,副司直金周默·鄭德和,副司正權溭·金鼎集·徐念淳,以上竝單付。
令于鄭知容曰,戶曹判書有闕之代,旣承下敎,前望單子入之,戶曹判書前望單子入之,鄭晩錫代點。
令于鄭知容曰,刑曹判書有闕之代,旣承下敎,前望單子入之。
以右承旨金炳朝牌不進罷職令旨,令于朴永元曰,只推。
以吏曹參議李寅泰牌不進罷職令旨,令于朴永元曰,只推。
以輔德李魯秉,弼善李敏會,兼弼善朴容壽牌不進罷職令旨,令于朴永元曰,只推。
李圭祊,以兵曹言達曰,宣傳官李謙會,五衛將李顯喆·金光運,忠翊衛將張羽成,景福宮衛將朴志純,文臣兼宣傳官徐箕淳,俱以病難供職,呈狀乞遞,竝改差,何如?令曰,依。
槐院分館,李在臣·金錫淳·尹致秀·兪象煥·李謙在·李㙽·吳取善·趙然春·任百經·金鼎集·李敦榮·權用經·徐念淳·李明迪·洪大稱·韓鎭庭·李在直·金宗奎·南獻中·鄭琦和·徐戴淳·李遇亨·趙秉憲·金漢益·李潤聖以上三點。
義禁府申目,罪人崔健常·宋寅英·琴玉聲·金鳳潤·金得喆·鄭基周等更招原情云云。以判付內辭意發問目,反覆究詰是白乎所,觀於崔健常所招,則九月二十三日,見其置簿冊之抹去云,而與宋寅英,使之頭面,亦無異辭,可知其公事出傳,則當在其時是白遣,雖以金鳳潤之招觀之,瑞蔥臺日,始有宋寅英之問及於渠,則可知其閪失後推尋之狀,而非出於忘却而掩置之計是白乎旀,待令差備三囚之供,皆曰,初不見公事之出來,則琴玉聲段,有難責之而獨見人之所未見是白遣,崔健常段,雖曰,其日之當該,而宋寅英冊子,旣以出傳抹去。及其閪失也,不可更爲移罪於渠是白遣,待令差備,雖是三人,而金得喆·鄭基周等段,旣云無識,又其入仕未久,比之於金鳳潤,則初不足竝論是白遣,金鳳潤段,內外公事廳承接之際,若論其稍知頭緖者,則宜莫如渠而嚴杖訊推,終不輸實,事甚痛惡是白遣,宋寅英段,渠自丁寧出傳,故至於抹去置簿,而曰,以忘却所傳之處者,亦極駭然。宋寅英·金鳳潤二囚段,待拷限加刑得情是白遣,崔健常等四囚段,姑爲仍囚,待兩囚得情後,同爲勘處,何如?達,今觀所供,尤極痛駭,宋寅英,則渠旣手出手傳,而忘置者,語不成說,莫甚於此,而二十四日,渠招金鳳潤而問之,則許多內官,何獨金鳳潤招問乎?此可疑者也。聽言觀貌,必有所著,宋寅英·金鳳潤段,待拷限加刑得情爲旀,金得喆·鄭基周兩囚段,亦公事待令差備也。金鳳潤,特以語涉疑詐,故雖爲加刑得情,何可以疑之跡,專歸科於金鳳潤乎?金得喆·鄭基周,一體嚴刑究問爲遣,崔健常·琴玉聲兩囚段,渠旣內外公事廳長番,崔健常段,渠雖非手出,後必無不知之理。琴玉聲段,雖云當初不見,公事出納,皆歷外廳以後出之,則以初不見等說,肆然粧撰,渠輩之同一心腸,所供如出一口者,極爲痛惋,刑推得情是遣,秋曹別監之供,與待令差備頭質,則渠之罪可卞云。秋曹兩囚上之,與三囚頭面,則或有執證之端,以此擧行爲旀,大抵此事,宋囚則云丁寧手書手傳,而金鳳潤·金得喆·鄭基周三囚,則皆云不受,如此則傳之於何處乎?別監又云不受,如此則待令差備,出傳於何處乎?宋囚之旣云丁寧手傳,則此必三囚中作奸之事,其理明若觀火,卿其更爲詳査爲良如敎。又申目,禁喧郞廳洪百儀原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?達依準。又申目,工曹佐郞申紈原情云云。徽旨內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?達依準。又照目粘連,忠勳府入直假官邊達秀矣本府議達內,所重之地,擅離直次,囚供則雖諉以舊例,而亦不可全然參恕,以此照律,罪笞四十收贖,附過還職私罪,奉令依準爲旀,功減一等爲良如敎。
領議政南公轍箚曰,伏以卽者史官,臨宣睿旨,次對勿拘齋日,使之來會,此出於勤政之盛德,而兼以寓警飭廢墜之意,臣固當不俟駕屨,顧臣病重實狀,具陳於前書,不敢架疊,而入冬以來,諸症一倍越添,房闥之間,轉側須人,精神昏眩,脚力萎䕥,文書稟覆,殿陛陞降,俱非可强而爲者,坐違飭令,趨承末由,有臣如此,生亦何爲?自前月至今數朔,賓坐久闕,言念國體,實爲悶悚。在前首相有故,則次對及凡干公座,多命下位大臣替行,臣曾於先朝時,見故相臣洪樂性旣登筵,而憫其老病,難於覆奏,使之暫出休息於閤外,仍令下位寮相,乘間稟事,當是之時,廟務無久滯之歎,國事有共濟之喜,三公備員,意本如此,而軫念病故,曲賜容旋之聖德至意,亦可以仰見矣。近來此法,久廢而不行,究觀往事,竊以爲可施於今,故不敢終默。苟邸下,特爲下令而行之,則此亦修明舊例之一端也。仍念臣,病而不死,每有一番公故,輒致一番瀆擾,臣亦自覺其支離,人謂斯何?亟令攸司,重行當勘之律,以爲不職者之戒焉。取進止。答曰,覽箚具悉卿懇。愼節奉慮,次對退定於十五日,卿其安心調理,寮相之替行次對,當有商量下令矣。仍令于鄭知容曰,此下答,遣史官往諭于領相。
左議政李相璜箚曰,伏以臣,虧分瀆尊,妄冒不已。昨日書答,至伏承萬萬非在下者所敢承聞之令旨,臣自知罪,死有難贖,震駴之極,走伏金吾,嶺海鈇鉞,惟令是俟,而重誤恩禮,別諭溫隆,二字反汗,特開臣自容之路,臣於是,手擎首稽,感涕自零。臣雖以更煩應酬爲懼,退伏私次,而臣非敢憑恃寵靈,遽以是自安也。臣所以承事我邸下者,苟能識分義之嚴,而謹趨走之恭,不至以唐突慢蹇見知於上,則以邸下平日愼令,將以爲經而爲則者,寧或過中至此,致煩此上非所以施之於下之令旨耶?原其所以致此,一則臣罪,二則臣罪,實不職不誠,積有釁負,而上累睿令,又犯此重戾,國有典憲,顧安得逭?惟願遄被威罰,而臣於治箚將上之際,史官臨宣口旨,以明日賓對之才有特令,勉臣赴朝,駕屨不俟,常分實然,而非但竢勘之踪,有不敢擬議於去就,宿疴之旬月頓綴者,自曉益添,臂膝之抽掣,胸肚之隳突者,兩道交攻,見狀甚危,飭令之下,又無以蠢動。雖曰病實使然,跡犯逋傲,爲罪玆大。伏乞竝垂諒察,卽賜處分,使有罪倖逭者,有所警懼焉。取進止。答曰,覽箚具悉卿懇。愼節奉慮,次對退行於十五日,伊日則調理入參,毋孤余望。仍令于鄭知容曰,此下答,遣史官往諭於左相。
吏曹判書趙萬永書曰,伏以宮享利攝,睿候彌康,大小臣工,罔不歡忭。仍伏念臣,猥控由中之懇,顒俟體下之政,及伏奉書答下者,不惟不賜恩諒,乃反諭之以有難數遞,勉之以委任,何如?臣是何人,得此殊奬,手擎首頓,彌增感惶,而抑其切悶之私,尙有所未盡照燭者,臣於是,愕然失圖,罔知攸措。顧臣處地,自異於人,夷險燥濕,在所不辭,則況今代理之初,乃膺冢宰之職,隆寄厚眷,若是其摯,臣雖萬萬無似,亦具彝性,豈不欲竭智殫誠,以贊我邸下一初淬礪之治哉?第臣本兼諸任,俱係至重,甲兵之管轄也,金穀之句校也,則皆世所稱最劇之地也。以臣向衰之筋骸,甚鈍之精神,外瘁內耗,惟日不給,而又欲鑑別人品,秤量官方,使卿士庶僚,咸稱其職,則譬之於器,舟車之用,不可以兼責也,譬之於衣,裘葛之制,不可以竝利也。似此事勢,灼然甚著,恐不待臣言之畢,而有所俯察也。臣抱玆耿耿,每欲自陳,而間緣事會之無暇,黽勉至今,今則大政,又隔月矣。應行事件,有非一時散政之比,則臣雖欲抵死自力,其可能哉?兼務之鞅掌旣如彼,本職之掣肘又若此,此不但在臣身爲偏重,在國體爲苟艱而已。畢竟顚沛,理所必至,當斯時也,臣安得幸免,我邸下亦安得曲庇之乎?且臣於奔走之餘,昨自公退,偶觸風寒,頑痰中結,暈眩外作,茫然如墮煙霧中,食飮全減,宛轉床笫,雖若一時感症,其實則積憊所祟,蓋久矣。若不迨此解官,任便醫藥,恐於時月之內,無以痊可,亦豈非疾痛之呼哉?玆敢申控至懇,更瀆离聽。伏願邸下,特垂生成之澤,亟遞銓銜,以重公器,以安私分,千萬幸甚。臣無任屛營祈懇之至,謹昧死以聞。答曰,覽書具悉。所懇旣如是,美又難强,銓任今姑許遞。
兼輔德徐左輔書曰,伏以臣,今日就直,纔入省記矣。卽接家信,則臣母挾感彌留之餘,忽自晩後,諸般形症,一倍越添,頭部深疼,神思眩瞀,頓却食飮,委身床席,今方邀醫問藥,而促臣歸視,臣猝聞此報,有不暇一刻按住,玆敢忙陳短章,徑出禁扄。伏乞睿慈,俯賜鑑諒,亟遞臣職名,俾便救護,以治臣擅離之罪,以肅朝綱焉。臣無任屛營祈懇之至,謹昧死以聞。覽書具悉。爾其勿辭,救護親病。
丁亥十一月十二日辰時,王世子座重熙堂。諸承旨持公事入對時,左副承旨朴永元,右副承旨李圭祊,假注書徐念淳,記事官金胤根·成遂默,以次進伏訖。令曰,公事奏之。永元曰,臣代房吏房無公事矣。圭祊曰,臣代房戶房無公事矣。永元曰,臣該房禮房無公事矣。圭祊曰,臣代房兵房無公事,該房刑房有公事一張矣。令讀之,圭祊讀奏開城留守李鍾運申本罪人等同推開錄事訖,親達下。圭祊曰,臣代房工房無公事矣。令曰,都承旨已受香出去乎?永元曰,然矣。令曰,永陵忌辰祭獻官,自是承旨外,未可差送乎?永元曰,以嘉善承旨差送,著爲定式,而若無嘉善承旨,則或以禮房承旨差送矣。令退,承史以次退出。
丁亥十一月十二日酉時,王世子座重熙堂。坐直承旨入對時,同副承旨鄭知容,假注書徐念淳,記事官金胤根·成遂默,以次進伏訖。令曰,公事入之,賤臣承令出持入。令讀奏,知容讀奏京畿監司金鐮申本邪學無乎事訖,達下令退,承史以次退出。
上在昌德宮。常參·經筵,以代理停。
李圭祊達曰,行大司憲金履載未肅拜,執義柳致睦,持平李義·朴宗吉在外,掌令二員未差,監察茶時之意,敢達。令曰,知道。
令于金炳朝曰,在院承旨入對。
金炳朝達曰,假注書徐念淳,身病猝重,勢難察任,今姑改差,何如?令曰,依。
徐念淳改差,代以金胤根爲假注書。
朴永元,以侍講院言達曰,上番連日闕直,事甚未安。輔德李魯秉,弼善李敏會,兼弼善朴容壽,旣有只推之令,竝更牌招,以爲推移入直之地,何如?令曰,竝許遞,旣承下敎,前望單子入之,待下批牌招入直。
春坊前望單子入之,輔德李嘉愚,弼善權馥,兼弼善朴容壽代點。
朴永元,以侍講院言達曰,說書金胤根,堂后入直,下番闕直,事甚未安。兼說書成遂默,翰林除本仕,司書李寅弼,兼司書李根友,竝卽牌招,以爲推移入直之地,何如?令曰,依。說書許遞,旣承下敎,前望單子入之,待下批牌招入直。
說書前望單子入之,洪祐順代點。
刑曹判書前望單子入之,李勉昇代點。
令于李圭祊曰,方今秋曹査事之時,長堂不可久曠,新除授刑曹判書李勉昇,卽爲牌招察任。
朴永元達曰,卽者吏曹郞廳來言,砥平縣監權㷞,兩司當爲署經,而憲府則行大司憲金履載未肅拜,執義柳致睦,持平朴宗吉·李義在外,掌令二員前望未下,諫院則行大司諫趙晉和,正言成好謙在外,司諫獻納前望未下,正言李垿未署經,不得署經云。何以爲之?而行大司憲金履載,卽爲牌招,何如?令曰,依。持平·正言·執義竝許遞,旣承下敎,前望單子入之。
臺諫前望單子入之,持平李憲兢·李穆淵,正言權大肯·鄭德和代點。
令于鄭知容曰,外邑之曠官可悶,新除授臺諫,待明朝牌招,以爲署經之地,如有違牌,勿爲呼望。
以江原監司鄭元容狀達條陳弊瘼事,令于鄭知容曰,所陳諸條,極有意見。且爲或爲公之卿,溢於言外,尤用嘉歎。令廟堂爛商稟處,俾有實數,可也。
以兼弼善朴容壽牌不進罷職令旨,令于鄭知容曰,只推。
以兼司書李根友牌不進罷職令旨,令于鄭知容曰,只推。
令于鄭知容曰,坐直承旨入對。
金炳朝,以御營廳言達曰,本廳字內惠化門北邊,興仁門北邊體城改築三處女墻,亦已畢築之意,敢達。令曰,知道。
義禁府申目粘連,向前申紈亦,植炬稀闊,以致蹕路昏黑,常時不飭之罪,在所難免,以此照律,何如?判付達依準。又申目粘連,向前洪百儀亦,神門內,何等敬謹之地,而偃然扶腋,事甚可駭,以此照律,何如?判付達依準。
同知徐長輔書曰,伏以臣,賦命畸窮,有子程淳,釋褐未幾,不幸早歿。顧視遠近諸族,今無繼序立後之人,而臣以累世主祀,年已周甲,依靠無所,思之及此,涕泗無從。臣有九耋老父,自遭毒慽,氣息凜綴,長時奄奄之中,每語臣曰,先輩搢紳之如汝情地者,或筵稟或陳章,有次子率養之例,汝以同姓弟工曹佐郞鴻輔第三子衡淳,定爲次子,待其生子,以繼其兄,此實出於天理人情之不得不然。生依死托,庶有其望,而至於定倫正名,惟天在上,汝其陳情仰籲,以俟孝理之澤焉。臣旣承老父面諭,掩泣齋沐,玆敢冒入文字,鳴暴情私。伏願睿慈,哀憐臣切悲之情,特垂矜許之恩,千萬顒祝。臣無任云云。答曰,覽書具悉。卿之情事,極爲慘然,所請依施。
丁亥十一月十三日辰時,王世子座重熙堂。在院承旨入對時,右承旨金炳朝,左副承旨朴永元,右副承旨李圭祊,假注書徐念淳,記事官金胤根·成遂默,以次進伏訖。令曰,公事奏之。永元曰,臣代房吏房有公事一張矣。仍讀奏黃海監司沈能岳狀達載寧郡守金鎔到任事。圭祊曰,臣代房戶房無公事矣。永元曰,臣該房禮房無公事矣。炳朝曰,臣兵房有公事一張矣。仍讀奏守門將姜棨病親呈辭訖,竝達下。圭祊曰,臣該房刑房無公事。代房工房無公事矣,令退,承史以次退出。
丁亥十一月十三日酉時,王世子座重熙堂。坐直承旨入對時,同副承旨鄭知容,假注書金胤根,記事官洪祐順·成遂默,以次進伏訖。令曰,公事讀之。知容讀奏慶尙監司鄭基善申本左右列別武士都試試取事及都試別單訖。令退,承史以次退出。
上在昌德宮。常參·經筵,以代理停。
鄭知容達曰,行大司憲金履載,持平李憲兢·李穆淵未肅拜,執義·掌令二員未差,監察茶時之意,敢達。令曰,知道。
權敦仁達曰,右承旨金炳朝,右副承旨李圭祊,今日不爲仕進,竝卽牌招,何如?令曰,依。
朴永元達曰,吏曹判書朴宗薰,戶曹參判李羲準,除拜後過三日不爲出肅,竝依定式,推考警責,仍卽牌招察任,何如?令曰,依。
又達曰,三品官之無得過三日循例請牌,曾有定式矣。戶曹參議李根中,大司成趙寅永,除拜後過三日不爲出肅,事體所在,誠極未安。竝從重推考,仍卽牌招察任,何如?令曰,依。
令于權敦仁曰,在院承旨入對。
令于朴永元曰,禮房承旨馳詣宗廟·景慕宮,奉審摘奸以來。
鄭知容達曰,持平李憲兢·李穆淵,有稟達事,來詣閤外請對矣。令曰,斯速退去。
又達曰,臺臣雖伏承斯速退去之令,而懲討尙稽,衷情轉激,更爲求對矣。令曰,斯速退去。
又達曰,臺臣連伏承斯速退去之令,而忠憤益激,按住不得,冒死更爲求對矣。令曰,更勿煩瀆,斯速退去。
朴永元達曰,砥平縣監權㷞,淸安縣監宋欽明,新寧縣監洪秉球,憲府則雖已署經,諫院則行大司諫趙晉和,正言鄭德和·權大肯在外,司諫·獻納前望未下,不得署經,何以爲之?敢稟。令曰,一司除署經。
令于鄭知容曰,坐直承旨入對,下直守令,求對臺臣同爲入對。
令于鄭知容曰,臺諫有闕之代,旣承下敎,前望單子入之。
以右承旨金炳朝,右副承旨李圭祊牌不進罷職令旨,令于鄭知容曰,只推。
以戶曹參議李根中,大司成趙寅永牌不進罷職令旨,令于朴永元曰,只推。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
丁亥十一月十四日辰時,王世子座重熙堂。在院承旨入對時,行左承旨權敦仁,同副承旨鄭知容,假注書金胤根,記事官洪祐順·成遂默,以次進伏訖。令曰,公事讀之。敦仁曰,臣則戶房,而本房無公事矣。知容曰,臣則工房,而有公事一張矣。仍讀奏江華留守徐有榘狀達船頭堡別將黃友曾赴任事訖。令退,承史以次退出。
丁亥十一月十四日申時,王世子座重熙堂。坐直承旨入對,下直守令,求對臺臣同爲入對時,同副承旨鄭知容,假注書金鼎集,記事官洪祐順·成遂默,砥平縣監權㷞,持平李憲兢·李穆淵,以次進伏訖。令曰,公事奏之。知容讀奏江原監司鄭元容狀達公都會試取事,仍達下訖。令曰,守令進前,奏職姓名七事。㷞進前,奏職姓名七事訖。令曰,宣諭,出去政院爲之。㷞退出。憲兢·穆淵,方奏事之際,知容曰,臺臣奏達之際,不爲進前,竝推考,何如?令曰,依爲之。出擧條憲兢·穆淵進前,憲兢曰,李肇源·金基厚輩貫盈之罪,前後三司,以書以達,更無餘蘊,而尙靳鞫覈之令,王章未伸,輿憤愈沸,伏望亟降處分焉。穆淵曰,今此兩罪人鞫覈之請,尙未蒙兪,群情不勝抑鬱矣。惟願亟降處分焉。令曰,退去,待三司之備員傳達,可也。憲兢曰,求對與傳達,自有輕重緩急之分,故日前登對諸臣,屢蒙傳達之令,而不敢遽然退去,今幸借方寸之地,未蒙兪音之前,決無以退去矣。令曰,此非一二臺臣所可獨請者,待諸臺備員傳達,可也。筵席何爲,而如是支煩乎?穆淵曰,臣雖疎於臺體,而旣係時急之懲討,則雖一二臺臣,亦當明張致討矣。令曰,更鼓將下,待明日次對入來,可也。憲兢曰,侵夜座堂,觸冒旣多,臣等不勝萬萬悚惶,而明日如將處分,則何必靳許於今日乎?穆淵曰,旣登前席,無端退去,甚非臺體,伏望亟降兪音焉。令曰,雖如是,若不從則不從矣,雖以傳達,若欲從則從之矣,傳達何異於求對乎?卽爲退去。憲兢曰,臣等忝在臺地,旣登前席,君讎國賊,不能致討,未得準請,遽然退去,爲傳達之計,則是豈臣分,是豈臺體乎?臣等不敢以臺閣自重,而事係懲討,不得不冒萬死煩達矣。令曰,更鼓漸深,何如是相持乎?待明日次對入來亦不妨,而臺臣必欲角勝,何事也?令書令旨曰,當該臺諫竝遞差。憲兢·穆淵退出,令史官就座。仍令退,承史以次退出。
上在昌德宮。常參·經筵,以代理停。
藥房提調趙萬永,右承旨金炳朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知道。
李圭祊達曰,行大司憲金履載未肅拜,執義·掌令二員,持平二員未差,監察茶時之意,敢達。令曰,知道。
令于朴永元曰,永陵受香承旨,仍爲奉審摘奸,仍詣綏吉園,奉審摘奸,昭寧園,一體奉審以來。
金炳朝達曰,假注書金胤根,身病猝重,勢難察任,今姑改差,何如?令曰,依。
令于鄭知容曰,昨聞領相回達,則姑看今夜加減,且見僚相去就,將欲入參云,而左相則一直以違節難强,終不欲入來,違節之緊歇,余雖不知,而余亦近以感症不便,然而次對,許久未行,兼欲盡我誠禮,勉出左相,故不顧風寒,早臨外軒,以待大臣之赴公,左相若或念及於此,可不簉朝登對乎?左相如不簉朝,余當不進朝水刺,雖終日,當坐以待之,政院知悉。
臺諫前望單子入之,執義洪晩燮,司諫洪永觀,持平金裕憲·李遠翊代點。
金炳朝達曰,今日次對,兩司當爲進參,除在外外,未肅拜人員,竝卽牌招,何如?令曰,依。
令于李圭祊曰,在外正言許遞,旣承下敎,前望單子入之。
正言前望單子入之,權馥·朴宗璜代點。
獻納前望單子入之,張敎根代點。
李圭祊啓曰,應敎·副應敎前望未下,校理一員,副校理二員,修撰二員,副修撰二員未差,校理李憲球在外,正字金英淳內閣進,玉堂上下番俱空,事甚未安。未差之代,政官牌招,開政差出,何如?傳曰,前望單子,入于小朝受點。
玉堂前望單子入之,校理李憲球·尹正鎭代點。
李圭祊達曰,玉堂上下番俱空,已至多日,事甚未安。新除授校理李憲球·尹正鎭,竝卽牌招,推移入直之地,何如?令曰,依。
令于金炳朝曰,大臣·備局堂上引接。
令于金炳朝曰,安胎使留待。
令于金炳朝曰,安胎使入對。
令于李圭祊曰,留院公事入之。
金胤根改差,代以洪祐順爲假注書。
令于李圭祊曰,安胎使以下別單書入。
李圭祊,以奎章閣言達曰,景慕宮望廟樓,今望奉審,無頉之意,敢達。令曰,知道。
又以承文院都提調意達曰,年五十登科則陞六,自是法典,而今亦有限滿人云,依例陞六之意,分付銓曹,何如?令曰,依。
獻納張敎根書曰,伏以臣,卽伏奉納言特除,召牌儼臨,顧今懲討時急,賓對方行,揆以分義,寧俟駕屨,而第臣,曉參宮享,歸添寒疾,症形非細,委頓床笫,筵席登對,尙矣無論,房闥運動,亦無其望,有臣如此,生不如死,而耿耿愚衷,亦不能按住,玆敢仰陳焉,夫莫嚴者王章,莫重者公議,雖以人主之尊,無以低仰而沮遏之,噫,彼李肇源·金基敍輩,凶謀逆節,王章之所必誅,公議之所不容,而肇源·基敍,鞫覈未行,島棘而止,金基厚,爵秩自如,偃處牖下,三司之臣,一辭叫閤,上下相持,今幾月矣,不料治平之世,乃有如許朝象也,伏願邸下,廓揮睿斷,亟降處分焉,且以向日諸罪人放釋事言之,當律尙稽,臺達方張,其中亦有干連鞫案,屢出逆招者,而乃邸下,不詢在廷,咸宥除之,有若尋常編配,遇慶而赦,使彼無識一衛將,替行惟允之任,擧措之顚倒,刑政之乖當,莫此爲甚,倘邸下,念及於隄防之或弛,則必所惕然而警省也,亟加三思,俯從群請,是臣區區之望也,顧臣病情,時日之內,萬無趨走之路,甘犯違傲,此時言私,實涉悚惶,而疾痛必呼,人之常情,玆敢冒死仰籲。伏乞睿慈,俯垂矜諒,特許鐫斥,仍治臣瀆擾之罪,以昭法紀,千萬幸甚,臣無任云云。覽書具悉。懲討事,勿煩,所陳諸語,已悉矣,爾其勿辭察職。
丁亥十一月十五日未時,王世子座重熙堂。大臣·備局堂上引接入對時,右承旨金炳朝,假注書金鼎集,事變假注書金熙逌,記事官洪祐順·成遂默,領議政南公轍,左議政李相璜,兼工曹判書李羲甲,行廣州留守金魯敬,漢城判尹趙鍾永,行大護軍趙萬永,兵曹判書南履翼,行大護軍金敎根·洪起燮,知中樞府事朴周壽,吏曹參判金鏴,行護軍柳相亮·申絅·朴綺壽,正言權馥,以次進伏訖。公轍等曰,日候連爲不調,大殿聖體,若何?令曰,安寧矣。公轍等曰,寢睡·水刺之節,何如?令曰,安寧矣。公轍等曰,中宮殿氣候,何如?令曰,安寧矣。公轍曰,今爲臣等之引接,侵早勞動,睿體,何如?令曰,一樣矣。相璜曰,向日元孫宮百日承候,臣以狗馬賤疾,不得入瞻英姿,區區下情,至今如結矣,近日氣度,一向安順乎?令曰,好在矣。公轍曰,臣於百日問安之後,進見於元孫宮,姿表卓越奇異,眞天縱之聖人也,伊日環堂而觀者,莫不欣欣讚頌,宗社億萬年盤泰之勢,可驗於斯,臣雖退塡溝壑,更無餘憾矣,臣於此,竊有獻焉,禮內則曰,凡生子,必擇於諸母,求其寬裕慈惠恭敬愼言者,使爲子師,楊文公家訓曰,養其良知良能,當以先入之言爲主,紫陽夫子採其語,編之小學,竊伏念宮闈之間,克敬克謹,靡不用極,而語其大且要,則惟在邸下之以身敎之,身敎嬰孩之力,又莫如先以儉爲主,自襁褓衣服之屬,少涉華侈者,勿使近左右,自知思未有所主之時,常使正人,輔導德性,格言至論,盈耳充腹,久自安習,此程子所稱敎以聖人言動之道,而我列聖朝家法,本自如此矣,自今邸下之一言動一擧措,皆可爲視法於元孫,而尤宜留念於節儉二字,一盤一卓,當思來處不易,一衣一衾,恒念物力惟艱,器具居室質而潔,則瓦盆勝金玉,土階逾廣廈,此爲邸下初政之急務,而身敎之要道也,且敎子初生,爲人親者,何可慢忽而不敬畏哉?此又古人之格言也,臣於慶賀之餘,有此忠愛之陳,伏望邸下,勿以人廢言焉。令曰,所陳諸言,當體念矣。出擧條公轍曰,三講久停之餘,頃行書筵,瞻聆莫不欽仰矣,竊謂天下國家之治亂,專在於人主之一心,而治心之要,莫先於爲學,爲學之道,莫先於讀書窮理,讀書之法,莫貴於循序而致精,致精之本,則又在於居敬而持志,此不易之理也,終年不讀聖賢之書,講義理之說,而徒騁乎事爲政令之間,則萬機之繁,何以辨其孰先孰後,群言之來,何以審其誰得誰失,或有遺其大而察於小者,失其本而治其末者,求治雖切,畢竟治不從欲,而且心之爲物,虛靈不測,不以經傳,加操存之工,使爲一身之主,則馳騖飛揚,終不免外走矣,臣於代聽初筵,先以此仰陳,其後大臣儒臣,以此言之者多矣,而邸下唯唯,而終不聽從,竊恐近於說而不繹,從而不改,不繹不改,聖人謂之末如之何也,可不懼哉,雖或開講,而乍開旋停,開日少而停日多,則舊學都忘,新得不續,朱子之語學者,每惓惓以工夫之間斷爲憂者此也,伏望繼自今,頻行書筵,講究聖經義理之正,其餘則時賜召對,親待士大夫之時多,宦妾御,俚俗鄙近之言貌,不接於耳目,則自然至於樂此不疲,欲罷不能矣,三代之爲至治,漢唐之爲少康,雖其道有精粗,術有高下,而其不能捨學問而爲治則一也,旣有愚悃,敢此仰陳,留神澄省,懋哉懋哉。令曰,所陳諸言甚好,當服膺矣。出擧條令曰,玉堂肅拜已下,似爲伏閤矣,使之入對,可也。熙逌承令出去,與校理尹正鎭,入來進伏。公轍曰,近日懲討一事,實是擧國同聲沫飮之請,而三司及大小臣僚前後章奏,備盡無餘,臣無容更有仰達,而因此,而玉堂虛而臺閣空,念之及此,寧不寒心,求對便成日課,而退去之令纔下,遞罷繼之,上下皆失於不誠,大論便歸於文具,國無論思耳目之任,人主復誰與爲治乎?且一日二日,如是沁泄,止泊無期,國體虧損,聽聞甚駭,睿德之累,無有大於此者矣,臣旣登筵席,不能泯默,敢效區區匡救之義,伏願亟從其請,使人志底定,刑政得當焉。令曰,臺諫之不誠,遞罷相續之不可,余非不知,而未必求對爲懲討,傳達不爲懲討矣,每有傳達之令,而不爲傳達,必爲求對,不誠莫甚矣,雖一年伏閤,余欲不從則不從矣,雖傳達,余欲從之則從之矣。出擧條令曰,卿等言於登筵臺臣,使卽傳達,可也。相璜曰,臺閣體例,與廟堂相等,曰是曰非,互相低昂,見今臺論方張,輿憤轉激,則臺臣之傳達與否,臣等何敢指揮乎?公轍曰,卽見江原監司鄭元容報本司辭緣,則本營將校,數甚零星,料又至薄,而勸賞乏資,制樣難成,就本道所在黃腸穀中,劃出各穀三千石,每年取耗,以爲增額添料之資爲辭矣,本營校額,未過十數,而旣無朔餼之仰哺,太半苟充之癃疲,推此而可想我東軍制之疎虞也,今若添料而增額,則其在陰雨之政,實不無經遠之效,依道臣所報,黃腸穀中各穀三千石,特爲許劃,而其措處之方,令道臣,更加爛商報司,以爲憑處之地,何如?令曰,依爲之。出擧條公轍曰,頃因按覈使金炳朝擧條,楚山還穀中一萬石,作錢減摠,移轉於穀少邑,所謂戶錢之斂於民而納於官者,毋得如前橫懲事,行會該道矣,卽見平安監司徐能輔狀達,則枚擧楚山府使金鎭恒牒呈以爲,還多之弊,卽楚民切骨之瘼,而地旣荒僻,路阻貿遷,一萬石之一時作錢,其勢末由,每年二千石式,分五年代錢移轉,至於戶斂錢,當初旣從民邑之論,且其捧下,無非公用,則顧今事勢,實難通變,姑今依前施行事,請令廟堂,稟令分付矣,今此變通,寔出於減多益寡之政,而若移轉於糴少之邑,則穀價之懸殊,比楚山倍蓰,此不無窒礙之端,令道臣,講究其十分無弊之方,使之善爲措處,至於戶錢一款,公用外混同斂民,大非法意,事當區別釐正,而遠外事情,有難遙度,此亦令道臣,遵經法革謬習,俾無遐民呼冤之弊事,分付,何如?令曰,依爲之。出擧條公轍曰,東寧尉金賢根,旣已陞資矣,其所後家,則雖日後,無可推榮之處云,如此之家,移贈於本生,聞有已例,今亦依此施行似好,故敢此仰達矣。令曰,依爲之。出擧條公轍曰,次對近久不行之餘,飭令連下,臣不得不擔舁入來,而以臣身言之,則豈有如許貌樣耶?臣之狗馬賤疾,前後書箚,悉暴難强之實狀,邸下亦旣俯燭無餘矣,每有一番公故,輒煩一番飭令,間或承萬萬過中之下令,使癃廢垂死之蹤,不得容旋自由,下情安得不抑鬱乎?今日則雖力疾入來,而此後又將番番如此,私心不安固無論,如是之際,國體豈不虧損乎?伏乞亟賜體諒,以卒生成之澤焉,臣以醜穢病狀,微末去就,每有煩瀆,自知其支離惶悚,故登筵之前,則每以不欲復提爲心,及借方寸之地,自不能終默,此乃疾痛之呼,不暇擇聲者也,尤不勝悚悶矣。令曰,余之前答,皆出於中心,且以成就晩節,質言於卿,卿毋固辭。相璜曰,臣罪臣實自知,尸素許久,孤負甚多,此已臣之罪也,邇來辭懇,雖出於疾痛不得已之號,唐突瀆撓,凡幾度矣,跡實涉於無嚴,前後勉飭,溫隆嚴截,誘誨開導,必欲臣謹常分而避重戾者,德意,何如?而臣又睯不知變,莫非臣之罪也,至於今番違令,致勤嚴旨者,尤著臣罔赦之罪,有如是之負犯,而寬容太過,位遇如舊,則其可曰,國有刑政乎,臣雖退俟威譴,而臣是俟勘之踪,更煩賤辭,極知又犯死罪,然旣有危苦之情實,而不爲控籲於邸下之前,則於何因極,臣本自少善病,而到老轉甚,風眩痰聚,表裏受病,無證不作,今夏以後,一倍倍劇,若較計劇歇,苦劇之日,爲十之八九,而稍歇之時,僅居其一二,以如是之貌樣,而尙可以勉强陳就乎?從前哀籲,實非出於全昧義理而然,臣雖不肖,乞備天地一物之數,獲霑到底遂生之仁,區區血祝,惟在於此矣。令曰,卿雖曰患節難强,此非委頓之症候,則不可遞一也,重卜不過八九朔,何可無端解任,不可遞二也,旣無不可在朝之情勢,則大官有難輕遞,不可遞三也,以卿老成,何不念此也,無復爲辭,以安余心。相璜曰,臣朝伏奉截嚴之令,五內震駭,至今靡定,臣惟死欲無知而已,何敢更煩他說,而臣竊有區區憂愛者,有不敢不言矣,令旨若曰,早臨外軒,又若曰,不進朝水刺,雖終日,當坐而待之,邸下一身之重,顧何如也,上承廟社主鬯之托,且奉兩殿惟憂之慈念,下係億兆臣民之望,若於節宣保嗇之方,一或遇事徑情,少失其宜,則其爲憂悶,此豈但邸下一身之私憂而已哉?若因賤末去就,爲勉出而權下此令,則實有主威下褻之歎,將以馳驟群下,使不得保有其所守,降此令旨,則未敢知於聖德上果如何,臣竊不能無惜於是,凡於辭令之間,必審必愼,無至有過不及之差,是臣之所仰望也。令曰,大臣就座。公轍等就座。令曰,諸宰奏事。羲甲等曰,別無可奏之事矣。令曰,臺諫·玉堂進前。馥曰,臣猥以無似,屢叨臺職,輒爲求對,誠未仰格,未蒙依準,祗承遞差之令而退,衷情抑鬱,輿情愈激,今幸復借方寸之地,伏願仰稟大朝,亟降處分焉。正鎭曰,臣追後登對,伏聆大臣所奏下答者,嚴懲討之旨,誨臺閣之意,竝行而不相妨,辭敎鄭重,臣固欽仰萬萬,而第伏念,近日聲討之擧,是豈晷刻可緩者哉?莫重莫嚴之關係,爲凶爲逆之情節,卽前後睿敎之所已揭日星而飾斧鉞者,國無常法則已,王府鞫覈,厥有常法,則不施於此逆,而施於何處乎?俄下睿令以傳達則有聽從之日爲敎,邸下旣欲聽從於傳達,則何爲靳許於請對乎?伏乞亟從群請,夬伸王章焉。令曰,俄言於大臣矣,爾等退以傳達,然後余當有所言於爾等矣,爾等退出臺閣傳達,可也。出擧條馥曰,雖伏承退去傳達之下令,若是縷縷,而當初傳達,未蒙依準,故有此求對也,不得請則不得退矣,臣已經亞諫,今於見職,有難冒膺,而聲討爲急,冒沒登對,未蒙處分之前,實無以退去矣。令曰,卽爲退去,傳達以入,可也。出擧條令曰,三司之如是乖當,是果出於忠憤乎,出於塞責乎?連下傳達之令,而終不回聽者,外借嚴討之名,內懷拔足之計,事之不誠,莫此爲甚,今日登筵臺諫·玉堂竝罷職。出令旨馥等退出。令曰,大臣以下先退,公轍等以次退出。令曰,公事入之。令曰,臺諫有闕之代,旣承下敎,前望單子入之。出令旨令曰,春坊有闕之代,旣承下敎,前望單子入之。出令旨令曰,安胎使入對。出令旨熙逌承令出傳,持公事入來,傳與炳朝。炳朝曰,各房無公事矣,兵房有公事一張矣,起伏讀奏東萊府使金䥧狀達東·西倭館摘奸事,仍達下訖,安胎使李止淵,入來進伏。令曰,安胎使進前。令曰,無事往還乎?止淵曰,發胎後日氣,連爲調和,封胎之役,安寧過行,益不勝歡欣之忱矣。令曰,何日離發乎?止淵曰,十二月離發矣。令曰,封胎處,何如?止淵曰,明月峯,卽伽倻山餘麓,而在於德山,近於邑內,山勢亦爲極好矣。令曰,封胎之器,何如耶?止淵曰,名則石函,而制樣稍異於函,以石爲蓋矣。令曰,封胎正時,則以何時爲之,而坐向則何向乎?止淵曰,封胎以申時爲之,坐向則子坐午向矣。令曰,胎封亦有火巢乎?止淵曰,火巢定以二百步,而火巢內,或有民田,此則當自支部,量宜給價矣。令曰,植木何以爲之乎?止淵曰,植木之節,有非營邑所可擅爲之事,當自禮部,有所知委,臣亦未詳其例矣。令曰,安胎使就座。止淵曰,臣於今行,又有擧條仰奏之事矣。仍奏曰,封胎之役,本自浩大,而時値隆冬,事多窘急,且列邑眩於規例,過於愼重,間或有未能簡便處,此固事勢所然,而其力役之多入,槪可推知,沿路及分辦諸邑爲弊之端,今不可一一枚擧,最是地方邑,本以至殘,有此專管,邑勢民力,俱爲罄困,目下雖僅幹當,過後猝難收拾,當此遇慶歡抃之時,民情擧皆樂赴,豈有言勞希望之心,而在朝家軫念之道,宜施別般蠲恤之政,臣意則德山縣舊還及拯劣米今年當捧條,姑許仍停,禁御兩營保米及訓局砲保當年條,竝令純錢代捧,俾得一分紓力,不害爲曠慶之方,而係是格外,竝令廟堂稟處,砲保已過當限,而聞本邑,以大役之故,姑未出秩云,及今知委,可有實效,竝此仰達矣。令曰,依爲之。出擧條令曰,安胎使先退,仍令退,承史以次退出。
上在昌德宮。常參·經筵,以代理停。
朴晦壽達曰,明日常參,取稟。令曰,爲之。
李圭祊達曰,行大司憲金履載未肅拜,執義洪晩燮,持平金裕憲·李遠翊在外,掌令二員未差,監察茶時之意,敢達。令曰,知道。
朴晦壽達曰,左副承旨朴永元,今日不爲仕進,卽爲牌招,何如?令曰,依。
承旨前望單子入之,尹聲大代點。
朴晦壽達曰,新除授承旨尹聲大,以前任安州牧使,方在解由未出中,何以爲之?敢稟。令曰,勿拘。
又達曰,新除授同副承旨尹聲大,卽爲牌招,何如?令曰,依。
令于朴晦壽曰,在院承旨入對。
朴晦壽,以侍講院言達曰,說書洪祐順堂后進,下番闕直,事甚未安。兼說書成遂默,翰林除本仕,司書李寅弼,兼司書李根友,竝卽牌招,以爲推移入直之地,何如?令曰,依。
令于朴晦壽曰,輔德許遞,旣承下敎,前望單子入之。
輔德前望單子入之,安光直代點。
弼善前望單子入之,張敎根添書代點。
令于鄭知容曰,坐直承旨入對。
令于鄭知容曰,未下直守令,皆令不多日內辭朝。
令于李圭祊曰,獻納有闕之代,旣承下敎,前望單子入之。
獻納前望單子入之,金大坤添晝代點。
以左副承旨朴永元牌不進罷職令旨,令于朴晦壽曰,只推。
以司書李寅弼牌不進罷職令旨,令于朴晦壽曰,只推。
兵曹口傳政事,副護軍單李嘉愚。
鄭知容達曰,明日常參,六曹長官及參贊,當爲進參,吏曹判書朴宗薰,兼戶曹判書鄭晩錫,行禮曹判書金履喬,左參贊洪羲俊,右參贊李錫奎病不來,竝待開門牌招,何如?令曰,依。
李圭祊達曰,明日常參,兩司當爲進參,除在外外,未肅拜人員,竝待開門牌招,何如?令曰,依。
以京畿監司金鐮狀達,文學徐箕淳親山偸葬人前虞候南衡老罪狀,令該府稟處事,令于李圭祊曰,南衡老,未知何許人,而身爲前朝官,偸葬其親於故重臣墳墓坐立俱見當禁之地者,已是蔑法之甚,且故重臣,朝家之倚重何如?而渠以一箇武弁,行此愚濫之擧者,豈可曰國有紀綱與名分乎?至於曳衰而作挐營門,前所未聞,此豈常漢奴隷之所可爲乎,其偸葬,則使之卽刻掘去,南衡老,令該府拿問嚴勘,以懲蔑法之罪可也事,回諭。
李圭祊,以義禁府言達曰,京畿監司金鐮狀達判付內,南衡老,令該府拿問嚴勘,以懲蔑法之罪事達下矣。南衡老,下去長湍地云,依例發遣府羅將,拿來,何如?令曰,依。
金炳朝,以兵曹言達曰,今十一月十七日,武臣堂上朔試射試官望,纔已受點,而常參相値,不得爲之之意,敢達。令曰,知道。
義禁府申目粘連,罪人宋寅英·金鳳潤·崔健常·琴玉聲·金得喆·鄭基周等更招原情判付內辭意發問目,嚴刑訊推,到底盤覈是白乎所,罪囚非一人,取招非一日,又況判付截嚴,咸之以刑,則渠矣等,雖聚首相議,預約供辭是白良置,亦必有一言半辭綻露痕跡之端,而此輩則各招各供,如出一口,聽言觀貌,終未執其偏疑之跡,論厥罪狀,尤極痛惋是白乎旀,統論其不職之罪,則六囚皆同,而若以形跡之尙有把捉者論之,則置簿冊之抹去者,卽是宋寅英是白如乎,渠不出傳,則胡爲抹去是白乎旀,果若出傳,則何無傳處是白乎旀,自其口旣無傳處云,則誰旨同受去云乎,此實爲發明無路之端是白遣,待令差備等三囚段,出納公事,卽渠等之職,而初不知其出納云者,其在事理,語不成說是白去乙,一直抵賴,尤極可痛是白遣,雖以崔健常·琴玉聲二囚言之,當該何不知,外廳曰不知,如是無難,如是成習,則非今斯今,弊將至於何境乎?上項六囚,竝只待拷限,更加嚴刑,窮覈得情,何如?判付達,今觀供辭,如前供一言,而手書手傳,宋寅英也,渠旣已手書手傳曰,不知何人授之者,此極詐之言也,渠向月二十四日,招金鳳潤問之,則渠心之有所知苖故也,則到今一直抵賴者,尤極痛惋爲尼,待拷限與三囚,更爲各別嚴刑究覈爲遣,金鳳潤段,渠旣待令差備,而其日入直,且粗識記字,萬無不知之理,三囚之歸罪於宋囚,宋囚歸罪於三囚,相爲推之,是何法耶?三木臨身,而忍杖不服,此何凶計耶?其心之叵測可知,宋寅英·金鳳潤·金得喆·鄭基周,各別嚴囚,雖一年,盤覈前不可酌放,以此擧行爲旀,琴玉聲·崔健常段,渠旣實不知,則或有參恕之道,姑爲保放,待四囚酌處,一體勘律爲良如敎。
全羅監司李光文書曰,伏以保民之策,莫急於恤隱,恤隱之政,莫大於俵災,臣之疎闇,何以堪此重寄,而旣不克早自求去,則惟當竭智殫精,思效一日之責,自夫遇災之初,約束列邑長吏,爛行査審,及其報槪,寧約毋濫,謹以新災六千九百九十結零,仰請劃下,臣愚所計竊以爲,以五十四邑鎭之大,有若極備之災,而所報止於此數,則庶幾不見格於有司之臣矣,豈意反被削減,而以至申請之狀,徒歸屑越,加劃之結,猶靳準可,臣於是,茫然失圖,繼以慙恧,不知所喩,今欲奉而行之,則投河之醪,無惠可究,懸磬之室,無稅可供,畢竟仳離之患,可立而待,臣更事絶少,安知非過計之憂,而亦未保其必不然矣,本道之民,自經己甲大無,如遘重病,氣力衰耗,大命近止,而賴以自存者,實惟我大朝殿下至仁盛德,若恫在已,如保赤子,不計較費用多少,凡係懷保之方,靡有不擧,兼以方伯之臣,又能盡承流之責,一有疾苦,極意拯救,民得有今日焉耳,今年之災,雖不至己甲全道之慘歉,若其被災之民,與己甲等,則其所以厚望於朝家者,又豈下於己甲哉?而只緣臣辭拙誠薄,昔之所被,尙矣無望,而反不及平年見俵之災摠,則臣不足言,其於朝家終始之澤,又何如哉?廟堂之臣,必以臣所請爲濫,故終不見槪,而臣請以災狀詳陳之也,今年穡事,自夏至秋,傷於極備,故新災中川沙消瀜名色,洽居三之二,急漲汰落,而全失其形者,卽所謂川沙也,多日渟滀,而不見其苖者,卽所謂消瀜也,其爲災也,易知而難冒,故吏不得售奸,而民以蠲稅爲準,此不可不俵也,至於未移及枯損風蟲等災,雖其全畓失稔,苟有一粒可食,不許入頉,而其當頉考,不過爲一千八百二十餘結,宜其災民之訴以至冤,而臣亦無說可解,則況可以更加剗削乎?臣旣不能見孚於朝廷,又不能示信於百姓,而語其心跡,則終不免爲罔上市惠之人,如此者,尙可以久據旬宣之職,而欲望其了一道之事,其可曰得乎,不能者止,理之攸宜。伏乞离明,亟賜斥退,仍令許劃不足災二千五百二十八結六十一負九束,使湖以南幾萬生靈,獲免白徵之患,臣雖去矣,與有幸焉,臣無任云云。答曰,覽書具悉。書辭令廟堂稟處,卿其勿辭欽哉。
丁亥十一月十六日辰時,王世子座重熙堂。在院承旨入對時,右承旨金炳朝,右副承旨李圭祊,假注書洪祐順,編修官朴容壽,記事官成遂默,以次進伏訖。令曰,公事奏之。圭祊曰,臣吏房代房,而有公事矣,讀奏公忠監司徐俊輔狀達胎封完役後還營事及忠州牧使李謙秀到任事。竝達下。圭祊曰,臣戶房禮房代房,而無公事矣。炳朝曰,臣兵房而有公事矣,讀奏冬至兼謝恩正使宋冕載等狀達到安州牧表,咨文査對事,達下。圭祊曰,臣刑房而有公事矣,讀奏京畿監司金鐮狀達文學徐箕淳親山偸葬人前虞候南衡老罪狀,令該府稟處事,達下。圭祊曰,臣工房代房,而無公事矣。令書令旨曰,左承旨許遞,旣承下敎,前望單子入之。又令書令旨曰,注書兼帶說書許遞,令退,承史以次退出。
丁亥十一月十六日酉時,王世子座重熙堂。坐直承旨入對時,右副承旨鄭知容,假注書金鼎集,記事官李根友·成遂默,以次進伏訖。令曰,公事奏之。知容讀奏江原監司鄭元容申本邪學無乎事,仍達下。令曰,輔德許遞,旣承下敎,前望單子入之。出令旨令曰,都承旨何時入來乎?知容曰,申後復令,卽爲出去矣。令曰,未下直守令,不多日內,皆令辭朝。出令旨仍令退,承史以次退出。
上在昌德宮。常參·經筵,以代理停。
夜自二更至五更,月暈。
金炳朝達曰,明日常參,取稟。令曰,停。
李圭祊達曰,行大司憲金履載牌不進,執義洪晩燮,持平李遠翊在外,掌令二員未差,持平金裕憲陳書,監察茶時之意,敢達。令曰,知道。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十一日,朝參日次矣,敢稟。傳曰,停。
金炳朝達曰,來二十一日,輪對日次矣,敢稟。令曰,當次人受點,後日次待令。
令于朴永元曰,陪衛軍兵毛具。
令于朴永元曰,下直邊將留待。
備忘記,廢茂山萬戶趙觀淳下直,長弓一張,長箭一部,片箭一部,筒兒一箇賜給。
金炳朝達曰,今日常參,六曹堂上當爲備員,而兼戶曹判書鄭晩錫陳書,參判李羲準,參議李根中病不進,無以備員,參判·參議,竝卽牌招,何如?令曰,參判·參議竝許遞,旣承下敎,前望單子入之。
戶曹參判前望單子入之,徐憙淳代點。
戶曹參議前望單子入之,李同淳代點。
金炳朝達曰,新除授戶曹參判徐憙淳,參議李同淳,竝卽牌招,以爲常參進參之地,何如?令曰,依。
以安胎使以下別單,令于金炳朝曰,安胎使大護軍李止淵,加資屬耳,熟馬一匹面給,陪胎官·相土官·奏時官·待令日官等,依庚戌年例爲之,本道觀察使徐俊輔加資,都差使員兼監役官德山縣監鄭世敎,準職除授,其餘員役·校吏·工匠等,竝依庚戌年例施賞。
令于朴晦壽曰,旣承下敎,政官牌招開政,副提學差出,本館錄爲之。
朴晦壽達曰,吏曹判書朴宗薰,參判金鏴,參議李寅泰牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,與判書·參判,一體更爲牌招。
又達曰,吏曹判書朴宗薰,參判金鏴,參議李寅泰再牌不進推考徽旨及罷職令旨,今方捧入,而開政令下之後,連事違傲,不卽承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。令曰,參議只推,與判書·參判,一體更爲牌招。
又達曰,吏曹判書朴宗薰,參判金鏴,參議李寅泰三牌不進推考徽旨及禁推徽旨,今方捧入,而開政令下之後,連事違召,無意承膺,事體所在,萬萬未安。判書陳書,參判所當更請牌招,而係是一日四牌,何以爲之?敢稟。令曰,參判·參議,竝更牌招。
以吏曹參議李寅泰三牌不進禁推徽旨,令于尹聲大曰,分揀。
尹聲大達曰,吏曹參議李寅泰四牌不進,依定式,禁推徽旨捧入之意,敢達。令曰,知道。
以吏曹參議李寅泰四牌不進禁推徽旨,令于尹聲大曰,分揀。
令于尹聲大曰,政官待明朝牌招,如有違牌,勿爲呼望。
以濟州牧使李行敎狀達,薦新進上柑橘,不得如例封進,惶恐待罪事,令于尹聲大曰,卿其勿待罪事,回諭。
朴永元,以都摠府言達曰,今日入直內三廳武兼禁軍及軍兵等,當爲中日習射技,而常參·座堂相値,不得設行之意,敢達。令曰,知道
又以兵曹言達曰,本曹佐郞趙秉龜,身病猝重,屢度呈狀乞遞,宿衛重地,不可久曠,今姑改差,何如?令曰,依。
又以備邊司言達曰,卽見安胎使李止淵擧條,則以爲,封胎之役,本自浩大,列邑爲弊,不可枚擧,而最是地方邑,本以至殘,有此專管,邑勢民力,俱爲罄困,目下雖僅幹當,過後猝難收拾,德山縣舊還及拯劣米今年當捧條,姑許仍停,禁御兩營保米及訓局砲保當年條,竝令純錢代捧事,請令廟堂稟處矣,以殘邑民力,專管鉅役,且重臣還朝,旣以民情仰達,在朝家廣慶優恤之政,宜有別般蠲減,舊還與拯劣米之今年當捧條,特爲停捧,兩營保米·訓局砲保,竝令純錢代捧,何如?令曰,依。
又以御營廳言達曰,本廳中軍李升權,身病甚重,勢難察任,改差,何如?令曰,依。
朴永元,以義禁府言達曰,中官等更招公事判付內,宋寅英·金鳳潤·金得喆·鄭基周,各別嚴囚,琴玉聲·崔健常,姑爲保放事達下矣,謹依判付,宋寅英·金鳳潤·金得喆·鄭基周等,爲先嚴囚,待開坐嚴刑究覈,琴玉聲·崔健常等,姑爲保放,待四囚酌處,一體勘律之意,敢達。令曰,知道。
義禁府申目粘連,向前宋寅英·金鳳潤·金得喆·鄭基周等更招原情云云。判付內辭意發問目,加刑取招是白乎所,蓋此公事之閪失,非不爲罔赦之罪,而考之於律,旣非必死之文,則設令上項罪囚等,始則出於一時彌縫之計是白良置,刑杖之下,性命難保,則宜有一分動心,求其活路之計,而此囚等段,前後供招,如出一口,宋寅英段,雖云抹去於置簿是白乎矣,至於出傳於誰某,則一直以忘却二字,終始納招是白遣,金鳳潤等三囚段,初不受去是如,一直抵賴,終不輸實,究厥情狀,誠極痛惋是白乎所,囚供未承款之前,臣府擧行,惟當謹遵法例,罪人宋寅英·金鳳潤·金得喆·鄭基周等段,依前嚴囚,待拷限竝只加刑得情,何如?判付達,今觀供辭,如前無異,此事非必死之罪,則宋寅英曰,丁寧出傳而忘却,金鳳潤等曰,初不受去,相爲推諉,一直抵賴,終不輸實,究厥情狀,尤極痛駭,當初欲以期於得情而後乃已,觀其事勢,則猝未承款也,未承款之前,皆在可疑之中,罪疑惟輕,書經攸云,渠之情狀,雖極狡惡,特垂好生之政,參用惟輕之意,金鳳潤·宋寅英段,待拷限更加嚴刑一次後,鳳潤段,延日縣,限己身定配,宋寅英段,光陽縣,限己身定配,金得喆·鄭基周段,渠雖無識昏暗,此亦同罪,加刑一次後,得喆段,安邊府定配,基周段,襄陽府定配,琴玉聲·崔健常段,一則其日內公事當該,一則外公事當該,則不能着念於公事爲遣,至有閪失而不知,厥罪不輕,竝放逐鄕里之典爲良如敎。又照目粘連,工曹佐郞申紈矣本府議達內,植炬稀闊,以致蹕路昏黑,常時不飭之罪,在所難免,以此照律,罪笞四十收贖,附過還職私罪,達依準。
兼戶曹判書鄭晩錫書曰,伏以臣於初春,齋沐具疏,據例引年,祈恩告退,伏承聖批,不賜允兪,私心抑鬱,竊欲冒昧申籲,而時際离明之代照,繼以有莫大之邦慶,小大均歡,跛躄咸聳,犬馬微悃,未忍便訣,螻蟻私情,不敢煩聒,荏苒囁嚅,以至于今,而其恧縮不安之心,何嘗食息暫已哉?歲色倐焉垂暮,年限僅餘一月,今又若蹉過,則喪廉包羞,初心晻昧,故猥悉情由,冒入文字,將以仰請處分,而適因秋曹査事,未及上徹,度支除旨,遽下於此際,特點旣極感惶,宿趼宜無逡巡,而顧此區區微諒,終無以祗承寵眷,事雖緣於畏義,跡實涉於蔑分,震怖窮隘,罔知攸措,伏念臣,本自孤寒,素無藝能,直一天下之賤品耳,田社漁樵,乃分之宜,榮塗軒冕,非夢攸到,雖在强仕,固合斂退,而過蒙先王特達之知,謬被大朝不世之眷,歷敭外內,濫塵崇顯,始終四十有五年,生成之恩,山嶽不足隆,河海不足深,而曾蔑涓埃之補,恒切淵氷之懼,夙心之所自誓者,惟是夷險燥濕,筋力奔走,以圖萬分一自效,夫豈或占便而求退,謀身而負國哉?然臣賤齒,已滿七旬,氣血摧剝,形神凘鑠,五官易其性,百骸失其度,尋常云爲,每患迷錯,咫尺運動,率多顚仆,是故在班聯而無以束帶拱趨,在簿書而無以搦管判署,未論閑劇之任,輒招尸素之譏,臣之愧心騂顔,猶屬餘事,而朝家所以榮其銜而重其祿者,豈亶使然哉?昔孔夫子,嘗擧周任所云不能者止之語,以訓門人,然則臣今日所自處之道,其不在於知止乎?此其衰病之不得不退者也,且七十致政,著於禮經,古昔聖王之制禮垂範,爲萬世人臣之大防者,蓋以人生,五十始衰,過六十而至於七十,則耆老昏憒,不能發慮而服勤矣,是故使之朝而致其政,家而傳其事,就閒息勞,以保餘生,此不惟察其羸癃,愍勞惠養也,亦所以導以禮義,勵以廉恥,不欲其淟涊顚頓於祿利之間也,其循天理節人心,而惻怛慈愛,委曲裁制之意,可謂至矣,是以朱子於六十九歲,預具例章,至翌年正月卽進,蓋其年旣至而不宜暫稽,有如是矣,然則臣之迄今盤桓不去者,不亦緩乎?此又禮防之不敢不退者也,夫賤品之無所用如此,衰病之不能强如此,禮防之末由違越又如此,如此而若復因循遷就,而不知退,則是惟戀切棧豆,戒昧鍾漏,自歸鄙夫之貪饕,不免識者之唾罵,此不但辱其身而已,其所以卑朝廷而玷世道者非細,寧不懼哉?噫,歲不相與,生固有涯,將頹之景,不可復廻,已朽之木,不可復榮,向所謂筋力自效者,亦且已矣無望,中夜思惟,撫躬自悼,爲今計,惟在無越禮防,無壞廉隅,以存士夫之名檢,則意其於聖朝風化,或不無絲毫裨補,而亦庶乎古人所云不報之報也,此臣所以不避煩猥,具陳誠懇者也,伏惟邸下,俯垂矜諒,廣推禮使之德化,特許休退之恩例,俾無用殘喘,更勿得罪於經訓,千萬大願,臣無任云云。答曰,覽書具悉。卿之筋力尙旺,此任又是宿硏,勿辭行公。
吏曹判書朴宗薰書曰,伏以臣,待罪度支,歲半有餘矣,才淺任重,擔夯不去,靜言循省,祗自發騂,早晩朝家,擧核實之政,不勝任者去,則臣當居先,不然,臣且自列耳,至於天官之重,又豈臣意想之所及乎?臣於是職,卽宿趼也,前旣蔑效,今乃復蹈,揆諸求舊之義,律以記簪之典,俱非臣今日之謂耳,若曰承乏,則群彦濟濟,未嘗無人,左右揣度,誠不敢知是擧何名,然此皆從無故可進者,而論其擧任之當否耳,若臣自有不可冒之情,同朝孰不稔悉,伏惟离明,庶或記有矣,臣於年前,濫叨斯任,供職未幾,橫被人言,至今追惟,餘怖在中,臣亦嘗奉敎於君子,居此職而遭人譏斥,曷嘗有蹲冒不去者乎?蓋職稱權要,義重遠嫌,而激揚之地,宜益自礪耳,伊時去就,遂成大防,抗威尊而傲命則譴補蒼黃,冒瀆屑而騰章則勉諭隆渥,至有賤分所不敢承當之恩敎,於是乎姑且黽勉,下之所以尊國體也,畢竟鞶褫,上之所以養廉防也,方其黽勉也,卽是已遞之身,而身不自有,旣得鞶褫,則乃成永劃之義,而義益可明,臣竊自以爲,煞有斟量於始終進退之間,而庶不爲尙論者所評,然此豈臣所得以自就也哉?其進其退,成始成終,莫非我大朝殿下曲費造化,俾全防範,譬如二氣默運,品物各正性命耳,每於中夜點檢,輒不覺有淚漬面,有汗浹背,歲三易而如一日,今於是除,若使臣,忽忘前事,厭然復就,則從前秤心酌慮,辛勤立得之一段義諦,都無掛搭處,而不免爲喪失所守之人,在臣昌披,且姑勿論,其於朝廷擧措,竟何所益哉?卽此情勢去就之決,不待畢說,而較然明甚,若夫才具之不堪再試,衰病之莫可自力,竝不暇論耳,召牌屢辱,冒膺無路,言出衷曲,惶不知裁。伏乞睿慈,特垂鑑燭,將臣新授職名,亟賜遞改,仍令選部,鐫去臣名於照擬之列,俾公器私分,兩得其重,臣不勝大願至祝,臣無任云云。答曰,覽書具悉。前已出膺,又行都政,則今何可復提往事?卿其勿辭行公。
大司成趙寅永書曰,伏以臣,竊伏惟我邸下,粵自代聽之初,勵精圖治,董飭群工,罔不奔走率職,而尤以右文之敎,每存睿念,乃至陞庠末節,亦下特旨,俾得以趁限磨勘,凡在衿紳,咸聳瞻聆,此時師儒之選,宜若有倍於恒例,而畢竟恩點,謬及賤臣,臣誠倘怳慙恧,莫知所以自措也,臣於年前,猥玷此銜,未及控辭,旋移他職,幸免多士之嗤點,不至名器之澆濫,及今再叨,誠不料也,是任也,卽古所稱敎冑之官也,贊菁莪樂育之化,任楨榦培養之功,以端士趨,以興文風,皆其職耳,雖然此以碩德邃學之號鴻儒者言也,如臣蒙蔀,萬不近似,非但臣自知之甚明,抑朝家所以責臣者,恐不在此,而特因節屆隆冬,課試過期,姑使之苟然充數,按例擧行也,臣雖素昧功令,且乏鑑識,此不過與往役等,安敢爲必辭計哉?第伏念臣,夙抱痰癖,因成貞疾,祁寒盛暑,觸之則發,不敢以恒人自處者,已數十年所,實非臣飾辭也,亦通朝儕友所共諒悉,則假使臣,不度不量,冒沒出膺,其無以竣事,不待智者而後可知也,且夫以選則其重如彼,以限則其迫若此,以才則拙,以病則痼,無一可擬於承當,而顧今群彦林立,不患乎無其人,則何必强之以必不能,督之以決不堪,以孤子大夫之望哉?參前倚衡,趨膺無路,敢控衷懇,仰瀆离聽。伏乞邸下,俯賜諒察,亟遞臣新授職名,俾官方無濫,國試不輕,千萬幸甚,臣無任云云。覽書具悉。日昨有泮試申飭,何爲此陳章?爾其勿辭察職。
持平李遠翊書曰,伏以臣於月前,屢叨是職,而隨諸僚後,以李肇源·金基敍鞫覈之請,守閤求對,登筵瀆籲,而誠淺辭拙,未能格天,仍蒙恩遞,其後三司之臣,屢瀆而不知止者,誠以莫嚴者王章也,莫遏者公議也,噫,彼李肇源輩之凶謀逆節,卽王章之所必誅,公議之所不容,而諸臣已臚列之矣,邸下已洞悉之矣,臣不必更事架疊,而凶如此賊,逆如此賊,而一刻假息於覆載之間,則王法無所施,而天討無所行矣,邸下何不念及於此,而不許盈庭之論,尙靳設鞫之令耶?至於金基厚之爲其慫慂,卒歸爛熳者,卽與肇源,一而二二而一者也,情節未覈,輿憤久鬱,而爵秩自如,偃處牖下,其子宅善,遽蒙收敍之典,而終咈覆難之請,未知今日刑政,何如是乖當耶?伏願邸下,廓揮睿斷,亟降處分焉,且以臺達中諸罪人放釋之事言之,聲討方張,當律尙稽,而乃邸下,咸宥除之,有若尋常罪犯之遇慶輒赦者,使彼無識一武弁,替行惟允之任,政令之苟艱,事體之壞損,當復如何,亦令亟賜反汗,以嚴隄防焉,日前賓對,登筵三司,雖未知奏達之如何,而必出於公共之憤,斷斷無他矣,夫鞫覈之請,一時爲急,而傳達者,不過謄傳故紙,草草備例而已,若使伊日之登筵三司,惟令是從,退而傳達,則是不免緩討之罪也,忠憤所激,不欲傳達,固其宜也,而令旨截嚴,斥之以塞責,謂之以拔足,終以爲不誠,嗚呼,凡今日北面於邸下之庭者,其何敢爲塞責拔足之計,而自犯不誠之罪哉?邸下辭氣之間,太涉過當,亦願還寢嚴旨,以光睿德焉,臣之父母墳山,在於京畿廣州地,而久曠之餘,薄言往省,持憲特除,忽下於此際,繼而賓對有令,召牌儼臨,緣臣在外,未得趨參,昨纔上來,而又添寒疾,症形非細,委頓床笫,筵席登對,初非可論,而房闥運動,亦無其望,有臣如此,生不如死,且臣於本府,旣經掌憲,見今所叨,公格當遞,以此以彼,不可冒據,玆敢冒死仰籲。伏乞离明,俯垂矜諒,亟許鐫斥,仍治臣瀆擾之罪,以肅朝綱,以安私分焉,臣無任云云。覽書具悉。懲討事,勿煩,斯速傳達,無損事面。
持平金裕憲書曰,伏以臣於前月,待罪薇垣,以李肇源·金基敍等事,累日求對,幸借方寸之地,粗效沫飮之義,忱誠未格,睿聽漠然,上下相持,竟至侵夜而遞出,憂慨弸鬱,迄今未已,未嘗不彷徨而繞壁也。肇源等之負犯,邸下旣洞知之,臣之登對,亦痛陳之,今無容更事架疊,而獨以其時所陳春秋惡惡之義,請爲邸下申復焉,夫有惡而不能知,猶可言也,知其惡而不能去,不可言也,天下之惡,孰有大於惡逆,而惡逆之劇,又孰有加於肇源等者哉?向來令敎以前,邸下猶或謂未及照察,而令敎一下之後,則積年凶圖,畢露於睿鑑之下,不翅不若之現九鼎,如此而猶使假息於覆載者,天下寧有是哉?三司之差遞,便同區處,勿煩之下答,每示支離,至於同惡之金基厚,偃處而迄無處分,當坐之金宅善,收敍而略不持難,嗚呼,君讎國賊之謂何,而如是泄泄,則其將人不人而國不國,三綱淪而九法斁矣,又豈特春秋郭公之戒而已哉?臣又伏見再昨日譴罷三司諸臣之處分,至以外託嚴討之名,內懷拔足之計爲敎,不審邸下,何爲而發此辭敎也?討逆者天地之常經也,忠憤出自秉彝,一毫不容虛僞,自有肇源等事以來,凡北面於今日者,夫孰不血誠明張,憤不顧身也哉?三司諸臣之所奏,臣固未聞其詳,而大槪爲君父討賊也,卽所謂天地之常經,秉彝之忠憤也,乃邸下歸之於不誠,責之以非情,夫爲君父討賊,而乃敢先占謀身之工,中懷拔足之心,則此當爲何許臣子耶,帝王待人,元無臆逆,臺閣懲討,尤當優容,而辭氣之間,過中如是,臣之所期望於邸下者聖人也,聖人一言之過中,豈不爲大德之累乎?伏願邸下,更加三思,還寢過中之令敎,寬釋遞罷之三司,仰稟大朝,亟從前後諸臣鞫覈之請,以拔亂本焉,臣於九月鴻臚之職,常苦軟脚病,向自閤外而退,累晝夜風霧之祟,到家劇發,兩膝以下,肌肉厥冷,筋骨攣縮,房闥尺寸,不能不扶而自起,鍼藥無效,癃廢在卽,不得〈已〉舁就江郊土室,爲蒸熨發汗之計,卽伏聞栢府除旨之報,怵畏居先,又蒼黃舁入,中路添觸,舁下卽仆,如土木之委地,而際又常參有令,庚牌在門矣,外體雖僵,衷誠猶耿,豈不欲强病趨簉,悉暴向席未畢之懷,而籧篨之身,萬無堂陛升降之望,不得不坐犯違傲,冒瀆短章,義分之虧損,已無可言,而憂慨之弸鬱,猶夫前日,有臣如此,可謂生不如死。伏乞离明,俯燭實狀,亟賜譴斥,以爲爲臣不職者戒焉,臣無任云云。覽書具悉。懲討事,勿煩,斯速傳達,無損事面。
丁亥十一月十七日辰時,王世子座重熙堂。常參入對時,行都承旨朴晦壽,左承旨金炳朝,右承旨朴永元,右副承旨鄭知容,同副承旨尹聲大,原任提學朴綺壽,檢校直閣李嘉愚,假注書金鼎集,記事官李根友·成遂默,先行再拜禮,以次陞堂就座,贊儀唱常參官入就拜位,東班右議政李存秀,漢城判尹趙鍾永,左參贊洪羲俊,禮曹參議洪穉圭,獻納金大坤,禮曹正郞金聲,吏曹佐郞金聖謙,戶曹佐郞權曦,監察朴在皥,司錄李培林,西班兼工曹判書李羲甲,兵曹判書南履翼,刑曹參判李奎鉉,兵曹正郞朴宗休,刑曹正郞李海存,工曹正郞鄭東萬,以次入就位,贊儀唱再拜,常參官以次行禮如儀訖,贊儀唱有達事官陞堂,無達事官退出,存秀·大坤,以次陞堂進伏,其餘退出。永元曰,今日常參,吏曹參判金鏴,旣已懸進,不爲入參,事甚未安。推考,何如?令曰,依爲之。出擧條存秀曰,日氣連爲不調,大殿聖體,若何?令曰,安寧矣。存秀曰,寢睡·水刺之節,何如?令曰,安寧矣。存秀曰,中宮殿氣候,何如?令曰,安寧矣。存秀曰,日前纔過賓對,今又侵早勞動,睿體,若何?令曰,一樣矣。存秀曰,臣猥膺隆簡,虛縻重任,洽過半年,初無一言一事之,上而裨補睿德,下而革去民隱,禮有施報,義有名實,而徒被恩遇,有施而無報,顧其官職,有名而無實,愧懼之心,恒切于中,今日常參,行於久停之餘,實出於勤政之睿念,臣雖有狗馬賤疾,何敢言病,而領左相,旣不入參,臣不敢獨自入來,再承睿令,他不暇顧,冒沒登對,而以臣空疎,有何謀猷,可效螢爝之補乎?日前賓筵,領相以元孫宮之以身敎之,日三講之無或作撤,有所仰達,今日之急先務,莫大於此也,臣亦豈有他言之可以仰裨乎?蓋君子之道本諸身,身正則百官萬民無不正,況於元孫宮之親且切乎?止慈之德,貴在立敎,立敎之道,莫如修身,邸下凡於一言之發,必曰元孫宮之所當法,一事之行,必曰元孫宮之所當觀,造次之際,跬步之間,常思受之而可法,監之而可師,則視聽呼吸,一氣無間,斅學之親切,孚感之敏速,表端影正,理固自然,且夫愛之切而欲觀其知思之漸長,則易試以誑,喜之深而欲見其嬉笑之供悅,則易加以戲,文王之生有聖德,以其有胎敎也,胎中尙可有敎,況於今日,豈可忽導迪之道乎?視必無誑,言必無戲,則智慮日長之後,聲律身度,不言而喩,其理孔昭矣,臣之以此說,爲今日急先務者,眷眷愚忱,非但在於敎導元孫宮而已,程子曰,成就君德,責在經筵官,非講學,無以成就君德故也,況今睿學,未及躋於光明緝熙之域,雖日勤三講,尙恐有不足之歎,又其餘暇,行召對夜對,使此心湊泊於冊字之上,罔或間斷,可也,而一日一講之不設,亦已久矣,臣於今夏,以勤講學一事仰奏,只承開納之睿答,未見遵行之實效,臣不勝耿耿憂歎,待登筵更欲仰陳愚悃,日前伏聞開筵於許久停閣之餘,睿念若悔旣往之虛度,繼自今連日開講,則誠宗社之萬幸,苟或旣始而旋停,如前者之爲,則雖曰開講,非但十寒一曝而已,安有典學之效乎?講讀設或有厭倦之心,勉勉克將去,一日二日,視以當行之事,久久成習,則自有樂此不疲之心矣,雖委巷韋布之有志於場屋小技者,尙能抑其厭而勉就之,邸下上有宗祧之托,下係生靈之望,國家之治忽,民生之榮壞,在於睿德之成就,睿德之成就,在於講學之日勤,邸下念及於此,則書筵豈可一日間斷乎?伏望深留睿念,無若旣往之暫始而旋撤,期有實效焉,且伏念雖非開講,深宮燕閑之中,設有看讀之工,若非經傳與正史,則是無益於身心,無補於治理者也。朱子曰,勿看雜書,恐分精力,經傳正史以外,便是雜書也,申伏望看讀,必以經傳與正史爲主焉。令曰,所陳諸言,出於忠愛,當體念矣。出擧條存秀曰,書曰,臣爲上爲德,爲下爲民,上以裨補君德,下以懷保生民,卽人臣之職也,臣於此二者,無一可效之見識,誠不勝惶愧之至,朱子曰,生民休戚,係於守令,守令賢否,係於監司,擇守令卽保民之要道,而許多守令,難保其一一擇差,且或差遣之初,雖或似擇差,及其臨民之後,大違始料者,亦多有之,此專由於勸懲之不明,勸懲之道,在於殿最之公嚴,朱子所云,守令賢否,係於監司者,非謂爲監司者,指授政術於守令,使守令皆賢也,以其黜陟,在於監司,故有勸懲之效而然也,見今考績當前,諸道監司,必精白一心,對揚朝家委畀之至意,而預以此意,出擧條另飭,使之益盡嚴明之道似好,臣於月前,以徵族嚴禁,一遵法典施行,如有犯者,則黜之於考績之意,有所仰達,承依爲之之令敎,知委各道矣,近聞或有恪遵之處,或以爲徵族之禁不可用,一切之法,擅自闊狹於朝令申明之下云,事之痛駭,莫甚於此,徵族之禁,非臣之臆見仰奏也,卽國典也,非但國典也,先正臣李珥,陳疏於宣廟朝,痛言徵族之當禁,至曰雖使朝廷淸明,政事修治,此弊不除,則民將盡散,國無可依,先正之道德經濟,卽百世之師也,先正之論旣如此,以不敢自信而信其師之義,宜無敢更有他議,而爲守令者,有或遵或不遵之弊,更爲嚴飭於諸道監司處,無論軍糴與賦稅及諸般公債,如有違越於申明之禁令者,切勿饒貸於殿最之意,措辭嚴飭,何如?令曰,依爲之。出擧條存秀曰,莊陵奉審年次,在於今年,禮曹堂上進去之意,自該曹草記依下,而間因該曹堂上之遞易,趁未進去矣,係是五年一次奉審,局內形址,竝當周審,而今已冬深,氷雪堆積,實有相妨,或値事故,則退期爲之,亦多已例,姑待明春擧行,恐合事宜,以此分付,何如?令曰,依爲之。出擧條存秀曰,有達事官陞堂,無達事官退出,自是常參之規例也,旣無可達之事則退出,豈曰不可,而今日常參,無一人陞堂奏達,苟如是也,常參之規,行禮後,竝當直爲退去而已,何必有有達事陞堂,無達事退出呼唱之儀節也,常參行之於久停之餘,而殆不成朝儀,不可無警,今日入參之諸司堂上,竝從重推考,何如?令曰,依爲之。出擧條大坤曰,臣以李肇源·金基敍等事,去八月,適當館銜,賓對有令,至登前席,有所仰達矣,以其時所奏,更爲陳達矣,令敎中有曰,爲賊爲逆,明若觀火,渠輩之凶謀逆節,我邸下,亦已洞悉無餘,而勘律則止於荐棘,自祖宗朝以來,未有如此刑政,夫法者一國之平也,一傾,一國用法,皆爲之輕重,罪重而刑輕,非所謂平也,罪輕而刑重,亦非所謂平也,雖以人主之尊,不可低仰於其間,若有一分低仰,而在下內外有司之臣,將何以責備乎?我邸下,何不念及於此乎?以臣愚昧之見,尤有所憂歎者也,伏願更加三思,亟降處分,夬正當律焉。令曰,傳達與求對,俱是懲討,而事面之典重,傳達尤重,且獨臺請討,事甚草率,出往臺廳,卽爲傳達,可也。出擧條炳朝曰,登筵臺臣,初不傳達,而奏達之際,亦有所做錯,事甚未安。推考,何如?令曰,依爲之。出擧條大坤曰,臣言議風采,本不合於淸朝耳目之任,而納言除旨,忽下於夢想之外,常參有令,冒沒出肅,至登筵席,進前之時,擧措失當,至有承宣請推之擧,臣滿心慙恧,無地自容,以此情踪,何可一刻晏然於臺次乎?請令遞斥臣職。令曰,依達。出擧條大坤退出。令曰,大臣先退,存秀退出。令曰,下直邊將入對。出令旨令曰,公事入之。賤臣承令出傳,持公事入來進伏,廢茂山萬戶趙寬淳,進立階下。令曰,職姓名六事奏之。寬淳奏職姓名六事訖。令曰,宣諭。炳朝承令宣諭訖,寬淳退出。令曰,公事奏之。晦壽曰,吏房無公事矣。聲大曰,戶房有公事一張矣,讀奏濟州牧使李行敎狀達,災實分等事。永元曰,禮房有公事一張矣,讀奏濟州牧使李行敎狀達,大靜縣旗牌朴時喆等漂流事。炳朝曰,兵房有公事一張矣,讀奏濟州牧使李行敎申本,邪學無乎事,仍親達下。炳朝曰,代房刑房無公事矣。知容曰,工房無公事矣。令退,承史以次退出。
上在昌德宮。常參·經筵,以代理停。
夜自三更至五更,月暈。
朴永元達曰,明日常參,取稟。令曰,停。
尹聲大達曰,行大司憲金履載,持平金裕憲·李遠翊未肅拜,執義洪晩燮在外,掌令二員未差,監察茶時之意,敢達。令曰,知道。
金炳朝達曰,假注書洪祐順,身病猝重,勢難察任,今姑改差,何如?令曰,依。
洪祐順改差,代以趙秉憲爲假注書。
趙秉憲有頉,代以趙然春爲假注書。
令于朴永元曰,諸承旨持公事入對。
令于朴永元曰,左副承旨許遞,旣承下敎,前望單子入之。
承旨前望單子入之,李同淳代點。
有政。吏批,判書朴宗薰進,參判金鏴進,參議李寅泰式暇,右副承旨尹聲大進。啓曰,副提學,今當差出,而擬望之人乏少,承旨竝擬,何如?傳曰,允。以李南翼爲獻納,李趾秀爲右通禮,鄭東煥爲司成,鄭晩錫爲禮賓提調,鄭善敎爲刑曹正郞,金㝡秀爲戶曹佐郞,柳宜貞爲兵曹佐郞,申在順爲平市令,金商一爲監察,朴惟儉爲氷庫別提,李憲兢爲南學敎授,訓鍊都監提調單鄭晩錫,公忠監司徐俊輔今加嘉義,承文判校洪儼今加通政,滿三十朔,依法典陞堂上,故金履祜贈左贊成例兼,故正郞金樂行贈吏判例兼,東寧尉金賢根兩代,以徐憙淳爲副提學,金鼎集爲說書。
兵批,判書南履翼祿試射進,參判尹羽烈病,參議朴熙顯入直進,參知朴齊明受由,右副承旨尹聲大進。同知單李宗寅,護軍李羲準·權敦仁,副護軍李魯秉·李根中·李光漢·李謙會·李圭祊,副司直柳致睦·李敏會·朴宗吉·李義·李憲兢·李穆淵·金大坤,副司果成好謙·李垿·權大肯·鄭德和·金宗奎·李遇亨·李潤聖,副司正金胤根·洪祐順,以上竝單付。
吏批,再政。以朴基宏爲戶曹參判,趙容和爲戶曹參議,金騏獻爲社稷令,尹行肅爲景慕宮令,朴有壽爲漢城主簿,徐瑾修爲濟用主簿,李鍾垈爲引儀。
兵批,再政。同知成好鼎,副護軍洪儼,竝單付。
兵曹口傳政事,以金魯甲爲御營中軍。
朴永元達曰,行副提學徐憙淳牌不進推考徽旨,今方捧入,而館錄令下之後,如是違牌,事甚未安。更爲牌招,何如?令曰,依。
令于尹聲大曰,坐直承旨入對。
令于朴永元曰,再明日,黃柑爲之,通方外,試紙用大好紙。
令于朴永元曰,黃柑處所,以春塘臺爲之,該房知悉。
令于尹聲〈大〉曰,金吾三囚,旣云不授,則掖隷院吏,初無干涉,竝分揀放送。
朴永元達曰,行副提學徐憙淳再牌不進推考徽旨,今方捧入,而館錄令下之後,連事違召,事甚未安。所當更請牌招,而係是一日三牌,何以爲之?敢稟。令曰,更爲牌招。
以慶尙左水使尹義儉狀達,進上靑魚,趁未封進,惶恐待罪事,令于鄭知容曰,爾其勿待罪事,回諭。
以濟州牧使李行敎狀達,濟州牧人物渰死事,令于鄭知容曰,聞甚矜惻,元恤〈典〉外,別加顧助,如有生前身還布,竝蠲蕩,埋置之方,令該倅,着意優助事,分付。
朴永元,以吏批言達曰,成均館典籍洪重燮呈狀內,矣身素患痰癖之症,萬無供職之路云,其身病旣如是沈重,則有難强令察任,改差,何如?令曰,依。
吏曹申目,權知承文院副正字李在臣·金錫淳·尹致秀·兪象煥·李謙在·李㙽·吳取善·趙然春·任百經·金鼎集·李敦榮·權用經·徐念淳·李明迪·洪大稱·韓鎭庭·李在直·金宗奎·南獻中·鄭琦和·徐載淳·李遇亨·趙秉憲·金漢益·李潤聖爲等如,口傳施行,何如?判付達依準。又申目,權知成均館學諭黃晦暎·卓雲翰·金鳳梧爲等如,口傳施行,何如?判付達依準。又申目,權知校書館副正字丁庠敎,口傳施行,何如?判付達依準。
朴永元,以禮曹言達曰,試考恩賜儒生直赴給分帖,過科後令成均館,收聚爻周後草記事,曾有定式矣。卽接成均館所報,則今番慶科增廣文科殿試時,直赴殿試儒生生員徐念淳,幼學金鳳梧,生員趙秉龜·李在臣,幼學李謙在,生員李遇亨,進士趙秉憲,直赴會試儒生幼學尹致秀·洪重燮·吳取善·兪象煥,司禦朴宗吉,給分儒生幼學金漢益·金錫淳,進士李明迪,幼學李敦榮等十六人登科,直赴會試儒生幼學朴齊淵等十八人,給分儒生幼學許等六十七人未參榜,合儒生一百一人前所受直赴給分帖,一竝收聚以送云矣,依定式爻周之意,敢達。令曰,知道。
金炳朝,以兵曹言達曰,今日禁軍祿試射時,騎芻當依定式試取,而馬路氷滑,勢難騎射,故以柳葉箭代行之意,敢達。令曰,知道。
又以備邊司言達曰,全羅監司李光文上書下答,有廟堂稟處之令矣,取見其書本,則更陳南民被災之狀,仍請見減災二千五百二十八結六十一負九束,特許準劃爲辭矣。今年湖南災之初劃與加給,實有商度者存,意謂俵之若均,則不患於寡,道臣又有書請,備陳川沙消融等名色,至謂之仳離之患,可立而待,朝家旣聞之後,當以若保之念,付之寧失之義,來後費用,何可計較,加請災中一千結,更爲許劃,使之精俵,俾紓一分民力,方伯居承流之地,苟係民隱,則報于廟堂,見格於廟堂,則以疏以書,使幽隱畢達,固其職耳。此道臣爲民之心,誠爲可感,而但難知而易冒者災政也,未可質言者吏奸也,而今乃曰,易知而難冒,吏不得售奸,言不可若是易也,該道臣,推考警責,何如?令曰,依。
又以御營廳言達曰,本廳別將鄭煥宗,身病甚重,勢難察任,改差,何如?令曰,依。
尹聲大,以義禁府言達曰,中官等更招公事判付內,琴玉聲·崔健常,竝放逐鄕里之典事,達下矣。琴玉聲·崔健常,竝放逐鄕里,宋寅英·金鳳潤·金得喆·鄭基周等,謹依判付,待拷限後擧行之意,敢達。令曰,知道。
義禁府照目粘連,禁喧郞廳洪百儀矣本府議達內,神門內何等敬謹之地,而偃然扶掖,事甚可駭,以此照律,罪笞五十收贖,解見任別敍私罪,奉令依準爲旀,功減一等爲良如敎。
行大司諫趙晉和書曰,伏以臣,於日昨求對,諸臣罷職之令,有不能自已者,夫求對與傳達,法意自有緩急,事係必討乃已,義在不容虛徐,則不待傳達,相率詣閤,請借方寸之地,得伸沐浴之義者,誠以亂逆不可以暫貸,王章不可以久屈而然也。今日三司之詣閤號籲,凡幾月日也,兪音尙邈,群情轉菀,而若以不爲傳達,連事求對,歸之於不誠之科,則是求對之事,反輕於傳達也,揆以臺體,恐或不然,而引接之餘,至有罷斥之令,臣愚死罪,竊以爲過矣。嚴畏之地,不善周旋,憂憤之忱,未能按住,事出急遽,誠未孚格,此固諸臣之罪,而若其所仰請者,卽一國共公之論也,三司懲討之義也,以邸下包容之睿德,何不念及於此,而至有此摧折之擧也,臣請特收登筵諸臣罷職之令,亟降設鞫之音,俾王章伸而輿憤洩焉。仍伏念臣,得蒙恩暇,歷省先壠,榮感之極,不知攸措,不意薇垣特點,忽下於楸廬病伏之中,今當聲討方張之時,豈昧駕屨不俟之義,而第臣於長路驅馳之餘,多日淹滯之間,風寒霧露,觸傷居多,素患疝癖,一倍衝亘,新添感冒,重以委頓,痰升而嘑噏難通,頭疼而眩暈孔劇,寸寸前進,擔舁還次,委身床笫,轉動無由,有臣如此,生不如死。伏乞离明,特垂鑑諒,亟遞臣職,仍治臣瀆擾之罪,以昭法紀,以安私分,千萬幸甚。臣無任云云。答曰,覽書具悉。已諭於前批,卿其勿辭行公。
行護軍朴基宏書曰,伏以邦籙無疆,吉慶荐疊,蹈舞歡抃,帀域惟均,曁乎一陽初長之際,爰有安胎奉發之行,而臣於伊日,忝在禮房之任,令旨特降,授臣以嘉善之峻資,臣惝惶震懍,歷屢日而靡所措躬。夫亞卿之秩,何等難愼,而誤恩遽及於庸碌如臣,譾劣如臣者,何哉?臣晩忝科第,猥蒙我大朝殿下曁邸下陶甄之恩造,歷揚廁跡於玉署銀臺之間,已是涯分之踰濫,又豈有一步進取之望也?今此陞擢之擧,榮感雖切,萬無堪承之道,適因宮享動輿之辰,忽荷摠府前望之點,齋戒相値,章書路阻,義分是懼,不得已章皇出肅,入直淸禁,而顧何敢因仍蹲冒,視若固有,上而累則哲之明,下而犯負乘之戒乎?玆敢披瀝陳懇,仰瀆崇聽。伏乞离明,俯垂鑑諒,亟收臣新授爵秩,以安私分焉。臣無任云云。答曰,覽書具悉。卿其勿辭行公。
丁亥十一月十八日午時,王世子座重熙堂。諸承旨持公事入對時,左承旨金炳朝,右承旨朴永元,右副承旨鄭知容,假注書金鼎集,記事官李根友·成遂默,以次進伏訖。令曰,公事奏之。永元曰,臣代房吏房,無公事矣。知容曰,臣代房戶房,無公事矣。永元曰,臣禮房,有公事一張矣,仍讀奏黃海監司沈能岳申本,公都會試取事。炳朝曰,臣兵房,有公事二張矣,讀奏水原留守金逌根狀達,今秋冬等都試事,統制使李惟秀狀達,龜山僉使柳昶齡到防事,仍達下。炳朝曰,臣代房刑房,無公事矣。知容曰,臣工房,無公事矣。令曰,政望速入,可也。賤臣承令持入。令曰,左副承旨許遞,旣承下敎,前望單子入之。出令旨永元曰,館錄爲之事,令下矣,今日政新除授副提學,待下批牌招,以爲擧行之地,何如?令曰,依爲之。出擧條令曰,新除授承旨牌招。出令旨永元曰,睿覽政事,有所誤書,當該吏批政官,竝推考,何如?令曰,依爲之。出擧條令退,承史以次退出。
丁亥十一月十八日酉時,王世子座重熙堂。坐直承旨入對時,右副承旨尹聲大,假注書金鼎集,記事官李根友·成遂默,以次進伏訖。令曰,公事奏之。聲大讀奏公忠監司徐俊輔申本,罪人姜道欽德山縣到配事,仍達下。令曰,同副承旨承牌入來乎?聲大曰,牌去來尙未入來矣。令曰,同副方在何處乎?聲大曰,來住泮中近處云矣。令曰,再明日,黃柑爲之,通方外,試紙用大好紙。出令旨令曰,黃柑處所,以春塘臺爲之,該房知悉。出令旨仍令退,承史以次退出。
上在昌德宮。常參·經筵,以代理停。
自未時至人定,灑雨下雨,測雨器水深七分,自人定至夜四更,灑雨下雨,測雨器水深三分。
朴永元啓曰,明日,乃是小寒,自明日日暖間,視事,頉稟之意,敢啓。傳曰,知道。
朴永元達曰,明日,座堂相値,常參,頉稟之意,敢達。令曰,知道。
尹聲大達曰,合辭方張之時,憲府無詣臺之員,事甚未安。除在外外,未肅拜人員,竝卽牌招,何如?令曰,依。
尹聲大啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
朴晦壽達曰,左承旨金炳朝,今日不爲仕進,卽爲牌招,何如?令曰,依。
令于朴晦壽曰,下直守令留待。
尹聲大達曰,獻納李南翼,有時急稟達事,來詣閤外請對矣。令曰,斯速退去。
令于朴晦壽曰,諸承旨持公事入對,下直守令·求對臺臣,同爲入對。
朴永元達曰,行副提學徐憙淳牌不進推考徽旨,今方捧入,而館錄令下,已至多日,如是違牌,事甚未安。更爲牌招,何如?令曰,依。
又達曰,行副提學徐憙淳再牌不進推考徽旨,今方捧入,而館錄成令,今已多日,如是違召,事甚未安。所當更請牌招,而係是一日三牌,何以爲之?敢稟。令曰,更爲牌招。
令于朴永元曰,大司成書答之下,已過二日,尙不出肅者,雖未知何故,而泮試設行,旣有成令,明日柑製,又當率儒生,待明牌招,如有違牌,勿爲呼望。
令于尹聲大曰,明日出宮門路,以貳極門爲之。
朴永元,以侍講院言達曰,明日座堂時,宮官當爲全數進參,而兼輔德徐左輔有實故,弼善張敎根呈辭受由,文學徐箕淳在外,無以備員,令政院稟令,變通差出,以爲進參之地,何如?令曰,依。
朴永元達曰,因侍講院草記,明日座堂時,宮官當爲全數進參,而兼輔德徐左輔有實故,弼善張敎根呈辭,文學徐箕淳在外,無以備員,令政院稟令,變通差出事,依下矣,合有變通之道,何以爲之?敢稟。令曰,竝許遞,旣承下敎,前望單子入之。
春坊前望單子入之,兼輔德李圭祊,弼善徐萬淳,文學趙基謙代點。
朴永元達曰,新除授弼善徐萬淳,方在刊削中,何以爲之?敢稟。令曰,蕩滌敍用。
尹聲大,以兵曹言達曰,明日春塘臺,王世子代臨黃柑座堂時,本曹堂上陪衛二員,當爲進參,而參知朴齊明受由,無以備員,參知,令政院稟令變通,仍令該曹,以在京無故人,口傳差出,待下批牌招,以爲進參之地,何如?令曰,依。
尹聲大達曰,因兵曹草記,明日春塘臺,代臨黃柑座堂時,本曹堂上陪衛二員,當爲進參,而參知朴齊明受由,無以備員,令政院稟令變通,仍令該曹,以在京無故人,口傳差出,待下批,牌招進參事,依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參知前望單子入之,柳代點。
吏曹,兵曹參議單柳,參知單朴熙顯。
尹聲大,以兵曹言達曰,明日王世子代臨春塘臺柑製試取時,本曹堂上陪衛二員,今當備員,而新除授參議柳在外,無以備員,令政院稟令變通,仍令該曹,以在京無故人,口傳差出,待下批牌招,以爲進參之地,何如?令曰,依。
尹聲大達曰,因兵曹草記,明日春塘臺代臨柑製試取時,本曹堂上陪衛二員,今當備員,而新除授參議柳在外,無以備員,令政院稟令變通,仍令該曹,以在京無故人,口傳差出,待下批,牌招進參事,依下矣。合有變通之道,何以爲之?敢稟。令曰,許遞,旣承下敎,前望單子入之。
又達曰,行大司憲金履載,持平金裕憲·李遠翊牌不進,執義洪晩燮在外,掌令二員未差,監察茶時之意,敢達。令曰,知道。
以持平金裕憲·李遠翊牌不進罷職令旨,令于尹聲大曰,只推。
以左承旨金炳朝牌不進罷職令旨,令于朴晦壽曰,只推。
令于李同淳曰,坐直承旨入對。
朴永元,以禮曹言達曰,卽接宗廟署所報,則明日柑製試取時,本署官員,俱爲觀光云矣。依定式假官一員,以本曹正郞金聲差送,以爲代直後赴試之地,何如?令曰,依。
尹聲大,以兵曹言達曰,今十一月二十日,文臣朔試射日次,而黃柑試取座堂相値,不得爲之之意,敢達。令曰,知道。
又以兵曹言達曰,禁軍來春夏等祿試射時,別試鐵箭三矢能越一百五十步人,別單書入之意,敢達。令曰,知道。
又以兵曹言達曰,五衛將韓亨祿,忠壯衛將金奎集,慶熙宮衛將安志福·李宗寅,俱以病難供職,呈狀乞遞,竝改差,何如?令曰,依。
又以御營廳言達曰,本廳千摠李熙章,身病甚重,勢難察任,改差,何如?令曰,依。
又以義禁府言達曰,明日春塘臺柑製時,本府都事,皆爲赴擧,只有武都事一員,本府入直,當直入直·公事回公都事,靑陽門·月覲門·集春門禁亂都事,無以推移,假都事五員,令該曹口傳差出,以爲分排擧行之地,何如?令曰,依。
兼戶曹判書鄭晩錫書曰,伏以臣,病癃難强,年至當退,冒控情蘊,冀蒙體諒,及伏承下答,不惟不賜開許,乃反委曲敦勉,德音春溫,寵渥海涵。臣於是,手擎首稽,感極涕逬,而抑臣私情,竊有所隕越悶隘者,我邸下,豈以臣之前書所陳,出於例讓,而衰朽尙不至甚劇,見任所叨,行如熟路,而擔夯或不至極艱耶?仰惟离明普照,無微不燭,睿德丕冒,無物不遂,豈獨於臣,有所遺照,未蒙曲遂之澤哉?由臣誠淺而未能孚格,辭拙而未能感動耳,罪實在臣,尙復何言?然干瀆之罪,罪止臣身,冒進之累,累及世道,彼此輕重,不翅相懸,安得不更煩哀籲,以冀睿察乎?伏念臣,前此冒叨是任也,以辭老乞退之由,冒入文字,屢陳誠懇,及夫今春,蒙彼我大朝殿下天地生成之恩,蚊蝱重負,始獲卸免,螻蟻微命,賴以延活,而無奈符到催期,衰朽漸至極處,外形內精,日朘月鑠,有如頹景之下山,繁霜之隕林,較看今春樣子,不知落下幾層,雖在閑司,尙難堪承,況於度支之劇曹乎?雲委之簿書,何以照管,輻輳之金穀,何以句檢?至於蝟集之弊源,鼠穿之奸竇,尤何以振刷防遏也?昔之八九分毁劃者,今必竝與其一二分存者,而壓倒無餘無疑矣,如是而猶復强策冒據,則前日之懇懇祈免者,便作占便,而自歸於欺心欺天之科,此不但臣之反躬自省,無面可施,人必唾罵曰,彼夫也前後一人,其官也亦前後一般,而向者辭以衰,今乃衰益甚而不之辭,是其老馬戀豆,渾忘其鍾已鳴漏已盡也,臣將以何辭自解乎?不惟見職之不可冒膺,有如此耳,臣之通籍從宦,歲年非不久矣,踐歷非不多矣,爵秩非不崇矣,到處包素餐之羞,一生招赤芾之譏,未嘗有一慮一事之可以裨補朝政,便一天地間千不似萬不當之賤品也,其進也固無一毫增益,其退也亦無一毫減損,眞所謂乘鳧匹雁,本不足爲有無於江湖者也。顧何可使之進而無退,縻之以好爵,享之以厚廩乎?臣固知我邸下盛德至仁,深念多年之拂拭,不忍一朝之棄擲,乃紆此誤恩也。然而七十致仕之禮,自臣下言,則養成廉恥,欲無譏於患失,自君上言,則愍勞耆老,俾不病於服勤,而臣主俱得其道,風俗漸成其美,是故年齡旣至,則下不得不退,上不得不許,其所關係之不細也如此。且此一箇無用之賤臣,因其懇請,許其歸休,非但賤分之獲全微諒,實有光於九經制治,四維範俗之盛化也。我邸下,何不念及於此,而必欲使垂死殘喘,淟涊盤桓,重得罪於禮經耶?此尤臣惶蹙抑塞,益不省措躬之所也,臣雖愚迷,豈不知屢瀆之爲大罪,而猶不能自已者,必非可已而不已者也?伏乞邸下,俯垂矜憐,亟遞臣職名,仍許臣休退,俾歸閑界,以沒餘齒焉。臣無任云云。答曰,覽書具悉。前答已無餘矣。又何至再?引年之請,亦不可許之,卿其勿辭行公。
九月二十一日徽慶園親祭,京畿監司率各務差使員入侍時,楊州牧使鄭基一所懷,本州公役,極爲浩繁,每有需用,自本邑先爲進排,以儲置米追後受價,卽例也,而儲置上下,不能當實入之數,故每年加下,不下四五百石,此爲民邑之大弊矣。上曰,所陳邑弊,令廟堂稟處,從長變通,可也事。出擧條。
坡州牧使尹禹鉉所懷,新到坡州防營,周察邑弊,則糴政紊亂,莫可收拾,軍餉米三千一百九十石零,積年欠逋,無處指徵,故壬午年,狀請排捧,而餘數一千三百六十七石零,尤爲鬼錄,徒成虛簿。且以常賑穀言之,每以公用不足,轉致加下,那移他穀,穀旣取用,耗自付焉,循例磨勘,至己卯年矣。本廳査其簿案,留庫起自庚申還錄,數十年加下耗二千三十七石零,摘發執責,莫逃奸狀,宜卽徵捧不暇,各年該吏,除非流絶,盡是死亡,不逋自逋,虛錄還案,莫重國穀,萬無徵捧,壬午·丙戌兩次繡啓別單,細陳此瘼,以至登徹,有籌司回啓從長變通之擧,而尙未究竟,弊復自如,邑旣受病,民從難支,故承此詢瘼,敢此仰達矣。上曰,所陳還弊,令廟堂商確稟處,以爲救弊民安之道,可也事。出擧條。
丁亥十一月十九日午時,王世子座重熙堂。諸承旨持公事入對,下直守令·求對臺臣,同爲入對時,行都承旨朴晦壽,左副承旨鄭知容,右副承旨尹聲大,同副承旨李同淳,假注書趙然春,記事官李寅弼·成遂默,獻納李南翼,新寧縣監洪秉球,淸安縣監宋欽明,以次進伏訖。令曰,公事讀奏。晦壽曰,臣吏房無公事矣。知容曰,臣戶房有公事二張矣。令曰,一張則同副承旨讀奏,可也。同淳讀奏黃海監司沈能岳申本,年分成冊上送事,親達下,知容讀奏黃海監司沈能岳收租成冊上送事,親達下。晦壽曰,臣禮房代房無公事矣。知容曰,臣兵房代房無公事矣。聲大曰,臣刑房無公事矣。同淳曰,臣工房無公事矣。令曰,史官分左右。令曰,注書年今幾何?賤臣起伏奏曰,二十八歲矣。令曰,下直守令職姓名七事奏之。秉球·欽明,以次奏職姓名七事訖,令曰,下去着實爲之。令曰,同副承旨,守令宣諭,同淳宣諭別諭訖,令守令先退,秉球·欽明,以次退出。南翼曰,李肇源·金基敍,窮凶情節,卽擧國之同憤,而諸臣屢月嚴討,尙未允兪,王章未伸,輿情愈鬱,臣今方幸借方寸之地,敢陳懲討之意,伏願亟降處分焉。至於金基厚,罪犯,果何如,而尙此官爵自如,假息於覆載之間,刑政之乖當,莫此爲甚,而近日臺諫,遞罷相續,恐或有累於虛受之睿德矣。令曰,退去傳達,可也。南翼曰,傳達,不過謄傳古紙之事也,當此求對之日,何敢遽爲傳達乎?令曰,臺臣之獨爲請討甚草率,待諸臺備員傳達,可也。南翼曰,前此臺臣,皆不爲傳達,則臣何敢遽然爲之乎?令曰,此豈出於忠憤乎,出於因循乎?前臺臣若不爲求對,則此等懲討,將不欲求對耶?南翼曰,未蒙兪音之前,雖蒙嶺海斧鉞之典,無以退去矣。聲大曰,臺臣奏達之際,有所做錯,事甚未安。推考,何如?令曰,依爲之。出擧條晦壽曰,臺臣被推之後,不爲避嫌,徑先退立,擧措顚錯,有乖臺體,事甚未安。推考,何如?令曰,從重推考,可也。出擧條南翼避嫌達曰,臣言議風采,本不合於淸朝耳目之任,而忝叨言地,懲討時急,冒登筵席,仰達之際,做錯非細,至被承宣問備之擧,臣滿心慙恧,無地自容,以此情踪,其何可一刻晏然於臺次乎?請令遞斥臣職。令曰,依達。南翼退出。令曰,史官就座,仍令退,承史以次退出。
丁亥十一月十九日酉時,王世子座重熙堂。坐直承旨入對時,同副承旨李同淳,假注書趙然春,記事官李寅弼·成遂默,以次進伏訖。令曰,公事讀奏。同淳讀奏全羅監司李光文狀達,燒燼人等處恤典,令該廳會減事,親達下。令曰,政院伴直爲誰?同淳奏曰,右承旨臣朴永元矣。令曰,承旨年今幾何?同淳奏曰,四十九歲矣。令曰,居在何處?同淳奏曰,禮安矣。令曰,科是何科?同淳奏曰,丁卯式年科也。令曰,資是何資?同淳奏曰,九月初九日上尊號陳賀,以弼善禮貌官加資矣。令曰,緣何而尙在京中乎?同淳奏曰,悚惶無地,而間因添病,未卽下鄕矣。令退,承史以次退出。
上在昌德宮。常參·經筵,以代理停。
藥房提調趙萬永,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
朴永元達曰,明日常參,取稟。令曰,停。
尹聲大達曰,行大司憲金履載,持平金裕憲·李遠翊未肅拜,執義洪晩燮在外,掌令二員未差,監察茶時之意,敢達。令曰,知道。
金炳朝啓曰,禁衛營將官來言,今日,本營軍兵,日次私習云矣,敢啓。傳曰,後日次爲之。
又啓曰,御營廳將官來言,今日,本廳軍兵,日次私習云矣,敢啓。傳曰,後日次爲之。
又達曰,備邊司郞廳來言,今日,賓廳日次,而座堂相値,不得來會云矣,敢達。令曰,知道。
傳于朴永元曰,社稷祈穀大祭,王世子攝行磨鍊。
兵曹參議前望單子入之,李羲肇代點。
令于金炳朝曰,陪衛軍兵毛具。
令于金炳朝曰,陪衛軍兵雨具,從便爲之。
朴永元達曰,行副提學徐憙淳書答已下,卽爲牌招,何如?令曰,依。
又達曰,行副提學徐憙淳牌不進推考徽旨,今方捧入,而館錄令下,爲日已多,如是違牌,事甚未安。更爲牌招,何如?令曰,依。
又達曰,行副提學徐憙淳再牌不進推考徽旨,今方捧入,而館錄令下,已至多日,連事違召,誠極未安。所當更請牌招,而係是一日三牌,何以爲之?敢稟。令曰,更爲牌招。
朴晦壽啓曰,吏曹郞廳來言,臺諫有闕,政事,取稟。傳曰,前望單子,入于小朝受點。
獻納前望單子入之,李毅遠代點。
兵曹口傳政事,副司果單洪重燮。
尹聲大,以刑曹言達曰,今十一月初九日動輿時,擊錚人永同幼學全益默,爲其母復讎事也,平壤良女金召史,爲其子辨明人倫,乞推家産事也,義城良人金震龍等,以八邑席民,龍紋席子作貢之後,生業稱冤事也,凡城內擊錚,如非把子橋·通雲橋·惠政橋三處,則竝爲勿施事,曾有受敎定式矣。金召史·金震龍等原情,竝依定式勿施,而金震龍等之四件外猥濫之罪,自臣曹考律勘處,全益默,則旣伏承詳覈馳達之令,今方行會本道之意,敢達。令曰,知道。
令于尹聲大曰,觀此原情,全益默之母,雖不卽地致斃,若因諸漢毆打,而至於病死,則其子之必欲報讎者,此果出於天理民彝之所不可已者,則爲營邑之官,不思究覈之道,致此被髮號天,鳴金蹕路之擧,此若不明覈痛査,則足可爲五月飛霜,自秋曹,星火行會於公忠監司,使之別定査官,一一詳覈後,卽速馳達,可也。
金炳朝,以都摠府言達曰,今日入直內三廳武兼禁軍及軍兵等,當爲中日習射技,而座堂相値,不得設行之意,敢達。令曰,知道。
朴永元,以禮曹言達曰,社稷大祭親行時,省牲省器之節,除取稟親臨磨鍊事,曾有受敎矣,來戊子年正月初一日,行社稷祈穀大祭王世子攝事時,王世子省牲省器之節,依例磨鍊擧行之意,敢達。令曰,知道。
行副提學徐憙淳書曰,伏以臣,倥侗湔劣,百不猶人,特蒙我大朝殿下曁邸下拂拭之恩,前後忝叨,罔非邇密淸顯,世稱極選者也,循墻之懇,未蒙曲許,濫竽之懼,漸至恬安,有命輒膺,若固有之,每中夜思惟,未嘗不明發不寐,騂汗被面,而尙能趨走班行,不至大戾者,何往非上天庇覆之恩哉,竊庶幾從今以往,避遠華要,謹拙禔身,以圖萬一不報之報,千萬不自意,伏奉除書,授臣以玉署之長,視前日所叨,尤極淸顯,恩出非常,聞命驚惑,莫省所以措躬也,竊伏念列朝以來,居是任者,擧皆通經術任才能,負當時之重望,持一世之淸裁者,故其遺風餘韻,照人耳目,百載之下,猶有誦而傳之者,自近以來,人才日下,雖不及古昔盛時,亦未有如臣庸庸碌碌,無寸長而竊據者也,臣本學未通方,長益自暴,雖尋常詞翰之末,短拙畢露,則至於啓沃納誨之責,潤色聲明之材,實萬萬非臣之所可擬議,顧何敢揚揚冒僥,猥膺匪據乎?況今瀛圈有命,揀選在卽,而臣以若鑑識,以若見聞,雖在同朝,才品之優劣,學術之淺深,全昧辨別,殆若聾瞽,其何可抗顔自居於諸學士之首,以進退一世之英俊哉?方今睿化日隆,群彦林列,合於是職者,不患無人,而乃以如臣最下者,苟然充選,下以貽不稱之譏,上以玷則哲之明,公私兩失,誠非細故,此臣所以召牌之下,寧犯違傲之誅,不敢爲冒當之計,臣罪至此,尤增悚蹙,玆敢悉暴情實,濫控睿聽。伏乞离明,將臣職名,亟行褫斥,改授可堪之人,俾遄完圈事,以安私分,臣方丐免,不宜贅他,而區區憂愛之忱,不能自已,敢此附陳焉,噫,近日懲討事,諸臣已臚列之矣,邸下已燭悉之矣,臣不必更事架疊,而王章至今未伸,輿憤去益如沸,自有此事,三司之臣,求對課日,褫罷相續,玉署臺垣,次第空虛,論思耳目,將無其人,念之及此,寧不寒心,莫嚴者隄防,而雖以聖人之達權,不得低昂,至重者公議,而雖以人主之至尊,亦不得沮遏,顧今大論,便歸於文具,上下俱失於不誠,有累睿德,聽聞駭惑,臣竊爲邸下惜之,伏願邸下,亟降處分,俾定人志存國體焉,臣無任云云。答曰,覽書具悉。卿其勿辭行公,懲討事,勿煩。
丁亥十一月二十日辰時,王世子詣春塘臺。代臨柑製,儒生試取入對時,行都承旨朴晦壽,左承旨金炳朝,右承旨朴永元,左副承旨鄭知容,右副承旨尹聲大,假注書金鼎集,記事官李根友·成遂默,檢校直閣李嘉愚,以次陪立,時至,王世子具翼善冠·衮龍袍,乘輿出重華門,由貳極門·靑陽門,仍詣春塘臺,降輿陞座。令曰,陪衛軍兵雨具。出令旨掌儀唱試官以下行禮,讀券官吏曹判書朴宗薰,吏曹參判金鏴,行護軍朴岐壽,對讀官敦寧府都正李若愚,直閣李景在,副司果李憲兢·洪重燮,以次行禮,仍陞階就座,令頒柑,晦壽承令頒柑訖。宗薰曰,有稟質事,敢此仰達矣,試官中,若有時任文衡,則雖有前任文衡,時文衡當爲執筆矣,臣則曾忝文任,而金鏴,時帶弘文提學之任,何以爲之乎?令曰,上試執筆,可也。令書睿題,宗薰·鏴,承令書賦題璇樞星散爲橘,限申時,晦壽跪白宣令,宣令官以次懸題訖,王世子入小次。令曰,今番取十五張,可也。少頃,王世子出次,令科次,宗薰承令科次訖。令曰,柑製賦居首三下一進士韓用幹,直赴殿試,之次三下二進士睦仁培,三下三幼學南絅中,竝直赴會試,之次草三下進士金炳韶等五人,竝給二分,之次次上進士尹致翼等七人,竝令該曹,考例施賞。出令旨令曰,入格儒生,明日待令。出令旨相禮跪白禮畢,王世子乘輿,由靑陽門·貳極門還內,諸臣以次退出。
上在昌德宮。常參·經筵,以代理停。
金炳朝啓曰,來二十五日,朝參日次矣,敢稟。傳曰,停。
朴永元達曰,明日常參,取稟。令曰,停。
尹聲大達曰,合辭許久闕達,事甚未安。除在外·陳書外,未肅拜人員,竝卽牌招,何如?令曰,依。
朴永元達曰,行副提學徐憙淳三牌不進推考徽旨,今方捧入,而館錄令下,已至多日,連事違召,不卽承膺,事體所在,誠極未安。所當更請牌招,而係是一日四牌,何以爲之?敢稟。令曰,更爲牌招。
令于朴晦壽曰,諸承旨持公事入對,入格儒生,同爲入對。
承旨前望單子入之,朴英載代點。
朴晦壽達曰,假注書金鼎集,身病猝重,勢難察任,今姑改差,何如?令曰,依。
金鼎集改差,代以李謙在爲假注書。
尹聲大達曰,行大司憲金履載,持平金裕憲·李遠翊牌不進,執義洪晩燮在外,掌令二員未差,監察茶時之意,敢達。令曰,知道。
以持平金裕憲·李遠翊牌不進罷職令旨,令于尹聲大曰,只推。
令于朴英載曰,坐直承旨入對。
朴英載達曰,行副提學徐憙淳再牌不進推考徽旨,今方捧入,而館錄令下,今已多日,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。令曰,待明朝牌招,如有違牌,勿爲呼望。
朴永元,以奎章閣言啓曰,原任待敎趙斗淳父喪卒哭日,依定式遣檢書官,勸肉以來之意,敢啓。傳曰,知道。
尹聲大,以兵曹言達曰,去十月十九日增廣別試武科殿試時,直赴殿試人振武士文擎宇,馬兵宋喆,別武士張允綱·金景錫·吳載勳,鄕騎士李處萱,選武軍官張宗大等七人不赴委折,關問各該道後稟處事,草記蒙依後,關問於各該道臣矣,卽接平安監司徐能輔,公忠監司徐俊輔,黃海監司沈能岳回牒,則振武士文擎宇,馬兵宋喆,俱以身病不赴,別武士張允綱·金景錫·吳載勳,鄕騎士李處萱,選武軍官張宗大,俱以殿試迫近,不得赴試云,係是三式年內,竝依例陳試,何如?令曰,依。
又以兵曹言達曰,考見諸道今秋官鎭門聚點狀啓,則廣州留守金魯敬狀啓中,本營屬各邑束伍軍兵聚點時,京畿砥平,江原道鐵原·洪川等三邑,軍裝或有破傷云,黃海兵使李恒權狀啓中,道內團束軍兵聚點時,長淵等三邑鎭,戰馬瘦駑,服色麤劣,軍器什物,亦不無執頉云,公忠兵使白海鎭狀啓中,道內編伍軍兵聚點時,藍浦等六邑,服色間多渝傷,器械亦或朽破云,全羅兵使李鼎會狀啓中,道內束伍軍兵聚點時,龍安等兩邑,器械或有破傷,服色間多渝弊,鍊習之節,亦未免生疎云,慶尙前右兵使權膺祜狀啓中,道內束伍軍兵聚點時,晉州等六邑,裝服之些少執頉,軍兵之一二闕點云矣,官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,各該道執頉當該邑鎭守令·邊將,竝推考警責,何如?令曰,依。
正言朴宗璜書曰,伏以臣於近日事,不勝弸鬱憂歎之忱,噫,彼李肇源·金基敍之醞釀凶謀,金基厚之爛熳同情,卽千古所未有之極逆大憝,而今日臣子之不共戴天者也,其在人得以誅之義,孰不明目張膽,不誅不止乎?乃者三司諸臣,疾聲痛籲,不惟不賜準從,或遞或罷,乍進乍退,廷臣解體,國紀損傷,而至於日前賓筵求對諸臣罷職處分中十二字嚴旨,尤非臣子所敢承聆者,臣適在外,未及登筵,自聞此令,惶懍震惕,歷日靡措,直欲鑽地以入,而不可得也,臣不敢知邸下,以聰明睿知之姿,精一執中之德,寧或不之省察,而爲此非常之擧耶?爲君父討賊,卽天地之常經,春秋之大義,則斷斷血忱,秉彝同得,孰敢有一毫私意於其間哉?求對與傳達,其爲懲討則一也,而這間,自有緩急之懸殊,顧此諸賊之負犯,何如?關係,何如?凶謀逆節,畢靈無餘,則其不可晷刻容貸於覆載之間者明矣,故此諸臣所以時急求對,冀降處分者也,從與不從,不在於求對傳達之有間,則誠如睿敎,而在臣子分義,豈有見其必討之賊,而乃敢謄傳故紙,玩愒時日耶?古語曰,在上者,好聞直言,則佞反爲忠,惡聞其過,則忠反爲佞,然則臣下之忠佞,係於君上之好惡矣,今者諸臣之誠與不誠,未嘗不由於邸下導率之如何,則大臣筵奏中上下皆失於不誠者,眞格語也,諸臣之求對,果出於忠憤,而如或承順睿志,遽退傳達,則是忠反爲佞,是豈事君盡誠之道也?孔子曰,君使臣以禮,臣事君以忠,邸下若以至誠導率,情志相孚,則北面於今日者,亦豈無將順其美之忠愛哉?臣愚死罪,敢請還收伊日過中之敎,以開三司進身之路焉,仍伏念臣,百無肖似,最居人下,本不足備數於百執事之末,而薇垣時點,忽下於楸廬病伏之中,臣聞令惝怳,怵畏義分,蒼黃還次,而觸寒添感,委頓不省,時日之內,蠢動無望,且臣於本院,已經納言,揆以公格,在所當遞,以情以病,不可蹲據,玆敢冒陳短章,仰瀆睿聽。伏乞离明,俯垂鑑諒,亟遞臣所帶之職,以安私分,仍治臣瀆撓之罪,以昭法紀焉,臣無任云云。覽書具悉。懲討事,勿煩,所請依施。
弼善徐萬淳書曰,伏以向者堂書,以文科初試事,論列緊重,諸試官竝蒙刊削之典,及夫泮儒所懷出,而遣辭尤極危怖,臣卽其時試官中一人也,不敢以主參之有間,晏然自恕,滿心慙悚,杜門屛縮,數月于玆矣,千萬不自意,睿度天大,宮銜特點,恩敍繼降,薄勘旋滌,榮渥自如,不知無狀賤臣,何以得此,睿恩雖出於寬容,私義冞切於惶恧,顧何敢憑恃寵靈,拚棄四維,揚揚冒出,重犯無忌憚之科哉?玆敢悉暴微懇,仰瀆崇聽。伏乞离明,俯垂鑑諒,亟賜鐫斥,使微分獲安,臣不勝大願,臣無任云云。覽書具悉。有誤試事,示警稍久,故更點前望,爾何必復說旣往,卽爲察職。
丁亥十一月二十一日辰時,王世子座重熙堂。諸承旨持公事入對,入格儒生,同爲入對時,行都承旨朴晦壽,左承旨金炳朝,右承旨朴永元,左副承旨鄭知容,假注書金鼎集,記事官李寅弼·成遂默,以次進伏訖。令曰,史官分左右。令曰,儒生以次進前,用幹等以次進前,奏職姓名訖,給分以上儒生先退,其餘以次頒賞,行禮如儀訖,仍退出。晦壽曰,臚唱申飭,前後,何如?而今此西唱引儀唱聲,全不成樣,極爲駭然,所當重勘,而本院請推之外,無他可施之罰,何以爲之乎?令曰,拿處,可也。出擧條令曰,同副承旨許遞,旣承下敎,前望單子入之。出令旨晦壽曰,新除授承旨朴英載,卽爲牌招察任,何如?令曰,依爲之。出擧條令曰,公事奏之。晦壽曰,臣吏房無公事矣。知容曰,臣戶房有公事一張矣,仍讀奏京畿監司金鐮狀達,利川府反庫事。永元曰,臣禮房無公事矣。炳朝曰,臣兵房有公事二張矣,仍讀奏平安監司徐能輔狀達,望後巡檢大國人出來事,義州府尹徐淇修狀達,望後巡檢大國人出來事,仍親達下。炳朝曰,臣代房刑房無公事矣。知容曰,臣代房工房無公事矣。永元曰,行副提學徐熹淳牌不進推考徽旨,纔已捧入,而館錄成令,爲日已多,一向違召,誠甚未安。更爲牌招,何如?令曰,依爲之。出擧條令曰,史官就座,仍令退,承史以次退出。
丁亥十一月二十一日酉時,王世子座重熙堂。坐直承旨入對時,同副承旨朴英載,假注書趙然春,記事官李寅弼·成遂默,以次進伏訖。令曰,公事讀奏。英載讀奏水原府留守金逌根狀達,上京事,把摠李鐘幹差下事,親達下。令退,承史以次退出。
上在昌德宮。常參·經筵,以代理停。
朴永元達曰,明日常參,取稟。令曰,停。
尹聲大達曰,合辭方張之時,兩司無詣臺之員,事甚未安。除在外外,未肅拜人員,竝卽牌招,何如?令曰,依。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
令于鄭知容曰,諸承旨,持公事入對。
朴永元啓曰,吏曹郞廳來言,臺諫有闕,政事,取稟。傳曰,前望單子,入于小朝。
尹聲大達曰,行大司憲金履載,持平金裕憲·李遠翊未肅拜,執義洪晩燮在外,掌令二員未差,監察茶時之意,敢達。令曰,知道。
以持平金裕憲·李遠翊牌不進罷職令旨,令于尹聲大曰,只推。
朴永元,以觀象監領事提調意達曰,今丁亥年七政曆,四餘星中紫氣之當爲柳宿者,竝置於鬼宿,莫重曆書,有此差誤,而刊行已至周年,尙不以實自首,究厥罪狀,誠極痛駭,當該做錯之推步官李昌運,不能檢飭之首官韓廷禹竝汰去,進供上七政曆退出,洗補以入,何如?令曰,依。
又以司饔院監膳提調意達曰,今日監膳時,各殿宮日下生鮮,屢次點退,終欠體小,日勢漸晩,雖不得不捧入,而莫重御供,如是不謹,揆以事體,萬萬痛駭,當該貢人,今方移法司照律嚴繩,而臣亦惶恐待罪之意,敢達。令曰,每年此時,如此爲例,莫重御供,體小充數者,揆以事體,萬萬痛駭,該貢人,移送秋曹刑配,爾則不能檢察,從重推考。
尹聲大,以都摠府言達曰,副摠管李紀淵,以同知義禁府事,本府坐起,晝仕出去之意,敢達。令曰,知道。
又以御營廳言達曰,本廳軍色從事官李根友,身病甚重,勢難察任,改差,何如?令曰,依。
又以義禁府言達曰,時囚罪人宋寅英·金鳳潤·金得喆·鄭基周等,今已拷訊限滿矣,謹依判付內辭意,各刑問一次後,宋寅英全羅道光陽縣,金鳳潤慶尙道延日縣,竝限己身定配,金得喆咸鏡道安邊府,鄭基周江原道襄陽府竝定配,而以判付內辭意具罪目,依例發遣府書吏·羅將,押送各其配所之意,敢達。令曰,知道。
義禁府申目,咸陽前郡守金履鋼原情云云。判付內辭緣,泛稱遲晩,刑推得情,何如?判付達,除刑推議處爲良如敎。又申目,西唱引儀李義勝原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,前虞候南衡老原情云云。判付內辭緣,泛稱遲晩,所當請刑是白乎矣,曾經都摠經歷,勿爲請刑,載在大典通編,議處,何如?判付達依準。
同副承旨朴英載書曰,伏以臣,稟極庸下,跡忝邇班,只以趨走爲恭,瞻依知榮,不意今者,特垂匪分之寵,遽膺冥升之秩,涓埃未報,河海莫量,方頌恩榮之備至,何可情私之猥陳,而徒避干冒,則孝理之下,便自阻也,玆敢仰首一號。伏乞邸下,少垂憐察焉,臣之所生父,今年爲七十九矣,苟安鄕居,耐得寒素,竟至血氣收耗,而無自食之力,眷累蕃衍,而乏反哺之誠,到今則病與老甚,貧隨誠薄,食不得致其滋味,病不能試之藥物,夫父母之望其養,卽此時也,人子之報其誠,亦此時也,至若臣身,又是出而爲系,則左右扶將之方,全致曠闕,飮食衣服之微,莫能充供,未曾行一日爲子之職也,粗知天地之間,君親爲大,上而事君,未效絲毫之報答,則內而事親,敢言口體之充養,而遭遇聖明,錫類之典,迵出尋常,已失之例,亦非一二。伏乞睿慈,俯諒微私,迨此之時,特令選部,畀臣一小邑,推得旨瀡之資,少伸便養之願,則百里治字,縱愧非才,闔門顒祝,曷有其極云云。覽書具悉。爾之書辭,下該曹稟處。
丁亥十一月二十二日辰時,王世子座重熙堂。諸承旨持公事入對時,右承旨朴永元,左副承旨鄭知容,右副承旨尹聲大,假注書李謙在,記事官李寅弼·成遂默,以次進伏訖。令曰,公事讀之。永元進奏曰,臣代房吏房無公事矣。知容曰,臣戶房無公事矣。永元曰,臣禮房有公事一張矣,仍讀奏全羅監司李光文申本,陞補覆試試取事,親達下。聲大曰,臣代房兵房無公事矣,臣刑房有公事一張矣,仍讀奏全羅監司李光文申本,罪人朱命元放送事,親達下。知容曰,臣代房工房無公事矣。永元曰,副提學今已承牌矣,卽當不日會圈,而玉堂前望未下,無以備員,敢此仰達矣。令曰,當點下矣。仍令退,承史以次退出。
上在昌德宮。常參·經筵,以代理停。
朴永元達曰,明日常參,取稟。令曰,停。
尹聲大,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹聲大達曰,合辭方張之時,兩司無詣臺之員,事甚未安。除在外外,未肅拜人員,竝卽牌招,何如?令曰,依。
尹聲大啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
朴晦壽達曰,左承旨金炳朝,今日不爲仕進,卽爲牌招,何如?令曰,依。
尹聲大達曰,行大司憲金履載,持平金裕憲·李遠翊牌不進,執義洪晩燮在外,掌令二員未差,監察茶時之意,敢達。令曰,知道。
以左承旨金炳朝牌不進罷職令旨,令于朴晦壽曰,只推。
以持平金裕憲·李遠翊牌不進罷職令旨,令于尹聲大曰,只推。
尹聲大,以刑曹言達曰,今十一月二十二日司饔院達辭內,今日監膳時,各殿宮日下生鮮,屢次點退,終欠體小,日勢漸晩,雖不得不捧入,而莫重御供,若是不謹,揆以事體,萬萬痛駭,當該貢人,今方移法司照律嚴繩,而臣亦惶恐待罪之意,敢達。令曰,每年此時,如此爲例,莫重御供,體小充數者,揆以事體,萬萬痛駭,該貢人,移送秋曹刑配,爾則不能檢察,從重推考事令下矣,謹依令旨,漁夫契貢人金應浩,嚴刑一次後,平安道龍岡縣定配所,卽爲押送之意,敢達。令曰,知道。
朴永元,以司饔院監膳提調意達曰,昨因令敎,漁夫契貢人,已爲移法司刑配,而供上生鮮,各別擇封之意,嚴飭於該貢人矣,今日監膳時,進排生鮮,終欠體小,屢次點退,實無改備之路,日勢漸晩,雖不得不捧入,而莫重御供,如是不謹,揆以事體,萬萬痛駭,而嚴令之下,又復如是者,尤極無嚴,當該貢人,今方移法司,加等照律嚴繩,而臣亦惶恐待罪之意,敢達。令曰,昨已申飭,而今又如是者,事極寒心,該貢人,令秋曹爲先嚴治,期於封進,卿則旣飭令,而不能檢察,推考。
尹聲大,以刑曹言達曰,今十一月二十三日司饔院達辭內,昨因令敎,漁夫契貢人,已爲移法司刑配,而供上生鮮,各別擇封之意,嚴飭於貢人矣,今日監膳時,進排生鮮,終欠體小,屢次點退,實無改備之路,日勢漸晩,雖不得不捧入,而莫重御供,如是不謹,揆以事體,萬萬痛駭,而嚴令之下,又復如是者,尤極無嚴,該貢人,今方移法司,加等照律嚴繩,而臣亦惶恐待罪之意,敢達。令曰,昨已申飭,而今又如是者,事極寒〈心〉,該貢人,令秋曹爲先嚴治,期於封進,卿則旣有飭令,而不能檢察,推考事令下矣,謹依下令,當該貢人李仁煥,各別嚴杖一百後,以體大生鮮,期於封進事,嚴加申飭之意,敢達。令曰,知道。
義禁府申目,向前金履鋼亦,名入榜書之人,率家屬而待罪,謂將往訴於巡營,則本邑祕報營閫,勢不得已,而匿各書之傳播,大違法典,以此照律,何如?判付達依準。又申目,向前南衡老亦,不待官決,抱持隻人,而下棺掩土,此雖與偸葬有異,難免冒占之律是白遣,布政門外作挐,道臣達辭,備盡論列,則囚供發明,自歸於構誣訟官,以此照律,何如?判付達依準。又申目,向前李義勝亦,積年落仕之餘,猝當傳臚,以致失措,囚供所陳,亦不可謂無據,以此照律,何如?判付達依準。
上在昌德宮。常參·經筵,以代理停。
鄭知容達曰,明日常參,取稟。令曰,停。
尹聲大達曰,合辭方張之時,兩司無詣臺之員,事甚未安。除在外外,未肅拜人員,竝卽牌招,何如?令曰,依。
金炳朝達曰,右承旨朴永元,今日不爲仕進,卽爲牌招,何如?令曰,依。
令于鄭知容曰,戶判書答已下,卽爲牌招,使之察任。
鄭知容達曰,玉堂上下番俱空,事甚未安。行副提學徐憙淳,卽爲牌招入直,何如?令曰,依。
尹聲大達曰,行大司憲金履載,持平金裕憲·李遠翊牌不進,執義洪晩燮在外,掌令二員未差,監察茶時之意,敢達。令曰,知道。
以持平金裕憲·李遠翊牌不進罷職令旨,令于尹聲大曰,只推。
以右承旨朴永元牌不進罷職令旨,令于金炳朝曰,只推。
以咸鏡監司金啓河狀達,長津府使沈能完身死事,令于朴英載曰,令該曹口傳差出,催促下送。
吏曹口傳政事,以許棨爲長津府使。
鄭知容,以司饔院監膳提調意達曰,漁夫貢人等,移送秋曹,照律嚴繩,而今日供上生鮮,猶欠體小,揆以事體,萬萬痛駭,日勢漸晩,雖不得不捧入,而連爲嚴飭,則渠等所告內,節已深冬,江水半合,設網末由,絶無所得,致有此體小之境,不勝罔措云,設如渠等之言,莫重供上,不善措備,擧行之若是稽忽,尤極痛駭,該貢人,更令該曹,施以加等之律,而臣不勝惶恐,待罪之意,敢達。令曰,事勢旣如是,特爲依前例爲之,卿亦勿待罪。
尹聲大,以義禁府言達曰,平安監司徐能輔狀達內,雲山前郡守朴大榮罪狀,令攸司稟處事達下矣。朴大榮,以橫城縣監,時在任所,依例發遣府書吏,差兼官後拿來,何如?令曰,待待令拿囚。
吏曹申目粘連,觀此承政院同副承旨朴英載上書,則以爲,臣之父,今年爲七十九矣,苟安鄕居,耐得寒素,竟至血氣收耗,而無自食之力,眷累蕃衍,而乏反哺之誠,到今則病與老甚,貧隨誠薄,食不得致其滋味,病不能試之藥物,夫父母之望其養,卽此時也,人子之報其誠,亦此時也。伏乞特令選部,畀臣一小邑,推得旨瀡之資,少伸便養之願亦爲白有臥乎所,朴英載之家貧親老,菽水難繼之狀,卽通朝之所共知,許畀一小邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,徽裁何如,達依回達施行爲良如敎。
義禁府照目粘連,咸陽前郡守金履綱矣本府議達內,名入榜書之〈人〉,率家屬而待罪,謂將往訴於巡營,則本邑之祕報營閫,勢不得已,而匿名書之傳播,大違法典,以此照律,罪杖八十收贖,奪告身三等私罪,奉令依準爲旀,功減一等爲良如敎。又照目粘連,前虞候南衡老矣本府議達內,不待官決,抱持隻人,而下棺掩土,此雖與偸葬有異,難免冒占之律是白遣,布政門外作挐,道臣達辭,備盡論列,則囚供發明,自歸於構誣訟官,以此照律,罪杖一百收贖,告身盡行追奪,徒三年定配私罪,奉令依準爲旀,功減一等爲良如敎。又照目粘連,西唱引儀李義勝矣本府議達內,積年落仕之餘,猝當傳臚,以致失措,囚供所陳,亦不可謂無據,以此照律,罪笞四十收贖,附過還職私罪,奉令依準。
戶曹判書鄭晩錫書曰,伏以臣聞,上之臨下,主於仁恩,而若其擧措之政,則不可不量宜而施焉,下之事上,主於嚴恭,而若其去就之節,則不可不裁義而行焉,信斯言也,今臣之所以自處與邸下之所以處臣者,其道較然明甚,此不待臣蔓辭屢控,而邸下,必有所俯燭無蘊也,噫,筋力之衰朽,不可以强勉,則其不能發慮而服勤,卽是事勢之所必然也,禮經之防限,不可以違越,則其不敢慕榮而從宦,卽是道理之所當然也,臣雖不肖無狀,何敢昧其必然之事勢,忘其當然之道理,而頹顔癃背,苟容冒據於淸朝簪紳之列乎?管子曰,禮義廉恥,是謂四維,四維不張,國乃滅亡,夫爲人臣者,無禮無義,無廉無恥,而其國不亡者,未之有也,今邸下,修明德敎,風厲士臣,將以導其禮義,養其廉恥,而納之四維之內也,豈宜使臣年至不退,夜行不息,不顧士夫之名檢,未蒙禮使之晠化乎?賤臣去就之昌披,只屬臣一人已事,雖若無足暇恤,而竊恐其貽累於朝家之擧措甚不細,寧不大可悚懍哉?由是不避煩猥,再陳衷懇,徒徼隆眷,未遂微諒,此莫非臣誠淺辭拙,未能孚格而然也,撫躬悶悼,滿心抑鬱,歷屢日反復思惟,莫省其所以自措,其將扶曳而冒進,則廉隅之所不可,其將偃息而違傲,則分義之所不敢,連章控乞,則有瀆屑之懼,屛氣泯默,則有瘝曠之慮,方寸之內,氷炭交爭,日夕煎迫,病上添病,此殆臣命卒之時,臣安敢自外於离明之下,而不更疾聲呼籲,以祈生成之澤哉?玆敢披瀝,復申情懇,言不知裁,尤犯死罪,倘蒙大德曰生,許其休退,俾保崦嵫之餘景,固臣之幸,其或違慢爲罪,加之誅罰,以肅朝廷之法紀,亦臣之幸,伏惟睿慈,俯垂鑑諒,亟賜處分焉,臣無任云云。答曰,覽書具悉。卿何支離,勿辭行公。
上在昌德宮。常參·經筵,以代理停。
藥房都提調李存秀,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
朴永元達曰,明日常參,取稟。令曰,停。
尹聲大達曰,合辭方張之時,兩司無詣臺之員,事甚未安。除在外外,未肅拜人員,竝卽牌招,何如?令曰,依。
鄭知容達曰,備邊司郞廳來言,今日,賓廳日次,而無時急稟定事,不得來會云矣,敢達。令曰,知道。
令于金炳朝曰,同副承旨許遞,旣承下敎,前望單子入之。
承旨前望單子入之,李魯秉代點。
金炳朝達曰,新除授同副承旨李魯秉,卽爲牌招,何如?令曰,依。
又達曰,假注書趙然春,身病猝重,勢難察任,今姑改差,何如?令曰,依。
趙然春改差,代以兪象煥爲假注書。
兪象煥在外,代以趙秉憲爲假注書。
傳于鄭知容曰,武兼宣傳官金善永,閑良申觀浩,竝別軍職差下。
兵曹口傳政事,部將加設單申觀浩。
令于朴永元曰,兼戶曹判書,更爲牌招,如有違牌,勿爲呼望。
令于朴永元曰,兼司書有闕之代,旣承下敎,前望單子入之。
兼司書前望單子入之,張敎根代點。
尹聲大達曰,行大司憲金履載,持平金裕憲·李遠翊牌不進,執義洪晩燮在外,掌令二員未差,監察茶時之意,敢達。令曰,知道。
以持平金裕憲·李遠翊牌不進罷職令旨,令于尹聲大曰,只推。
朴晦壽,以內醫院都提調意達曰,提調趙萬永,今日問安,不爲仕進,卽爲牌招,何如?令曰,依。
鄭知容,以都摠府言達曰,副摠管金魯甲,以御營中軍,新舊番軍兵等點考事,南小營晝仕出去之意,敢達。令曰,知道。
又以兵曹言達曰,來十二月戊子正月當上番騎兵二百二十八名所着襦衣,本曹點考後,仍令該曹題給之意,敢達。令曰,知道。
又以禁衛營言達曰,騎士都試時,優等人,別單書入之意,敢達。令曰,知道。
又以御營廳言達曰,本廳騎士都試時,各技優等人,別單書入之意,敢達。令曰,知道。
尹聲大,以義禁府言達曰,時囚罪人南衡老,杖一百收贖,告身盡行追奪,徒三年定配照律公事判付內,依準,功減一等事令下矣。南衡老功減一等,杖九十收贖,告身盡行追奪,江原道鐵原府豐田驛,徒二年半定配,而以議達內辭意具罪目,依例發遣府羅將,押送配所,何如?令曰,依。
上在昌德宮。常參·經筵,以代理停。
朴永元達曰,明日常參,取稟。令曰,停。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,合辭方張之時,兩司無詣臺之員,事甚未安。除在外外,未肅拜人員,竝卽牌招,何如?令曰,依。
令于金炳朝曰,諸承旨,持公事入對,漢學文臣殿講居不人,同爲入對,試官以入直閣臣爲之。
令于金炳朝曰,下直守令入對。
金炳朝達曰,右副承旨尹聲大,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,趙容和代點。
金炳朝達曰,新除授同副承旨趙容和,卽爲牌招,何如?令曰,依。
令于朴永元曰,右副承旨許遞,旣承下敎,前望單子入之。
承旨前望單子入之,金盛淵代點。
趙容和達曰,行大司憲金履載,持平金裕憲·李遠翊牌不進,執義洪晩燮在外,掌令二員未差,監察茶時之意,敢達。令曰,知道。竝許遞,旣承下敎,前望單子入之。
以持平金裕憲·李遠翊牌不進罷職令旨,令于趙容和曰,只推。
兵曹口傳政事,上護軍單趙鐘永。
鄭知容,以禁衛營言啓曰,來十二月當二番前部中司屬黃海道四哨軍兵,逢點實數四百五名,已爲點閱整齊,來十二月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來戊子二月當二番前部右司屬黃海道四哨軍兵,來正月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來十二月戊子正月兩朔應立,前部後司屬慶尙右道四哨軍兵四百九名,今已逢點整齊矣,十二月初一日,與舊番右司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來戊子二月三月兩朔應立,左部前司屬慶尙右道四哨軍兵,正月二十五日,京中逢點,二月初一日,與前部後司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
丁亥十一月二十六日辰時,王世子座重熙堂。諸承旨持公事入對,漢學文臣殿講居不人。下直守令,同爲入對時,左承旨金炳朝,右承旨朴永元,左副承旨鄭知容,假注書李謙在,記事官金鼎集·成遂默,試官直提學金鏴,典籍金祖欽,副司果李冕植·李在鶴·李光載,金海府使柳曮,以次進伏訖。令曰,史官分左右。令曰,漢學文臣進講。祖欽等以次進講,至冕植。令曰,一月習講,又復如是乎?冕植曰,晝夜勤讀,而才本魯鈍,不能融熟,不勝惶悚矣。令曰,居不人先退,冕植退出。鏴曰,向承嚴令,而雖曰魯鈍之才,一月習講,又復如是,其在懲後之道,不可無警,更下處分恐好矣。令曰,試官與漢學文臣先退,鏴·祖欽等,以次退出。令曰,守令進前奏職姓名。曮進前奏職姓名訖,令曰,下去着實爲之。永元曰,宣諭何以爲之乎?令曰,出去爲之也。令曰,守令先退,曮退出。令曰,公事奏之。永元曰,臣代房吏房無公事矣。炳朝曰,臣戶房無公事矣。永元曰,臣禮房無公事矣。知容曰,臣兵房有公事二張矣,讀奏平安監司徐能輔狀達,齎咨官先來還渡江事,義州府尹徐淇修狀達,齎咨官先來還渡江事。知容曰,臣代房刑房無公事矣。知容曰,臣代房工房無公事矣,竝親達下。令曰,漢學文臣殿講居不人更講,通居首副司果李在鶴,兒馬一匹賜給,之次略典籍金祖欽等二人,各紙一卷筆二枝賜給。出令旨令曰,漢學更講居不人副司果李冕植罷職。出令旨令史官就座,仍令退,承史以次退出。
上在昌德宮。常參·經筵,以代理停。
朴永元達曰,明日常參,取稟。令曰,停。
趙容和達曰,大司憲·執義·掌令二員,持平二員未差,監察茶時之意,敢達。令曰,知道。
鄭知容啓曰,御營廳將官來言,今日,本廳軍兵,日次私習云矣,敢啓。傳曰,知道。
朴永元達曰,來初一日,輪對日次矣,敢稟。令曰,爲之。
朴晦壽,以吏曹言達曰,今此宗廟朔祭大祝,前持平金裕憲塡差,而時無職名,令該曹口傳付軍職,何如?令曰,依。
兵曹口傳政事,副司果單金裕憲。
朴永元,以承文院都提調意達曰,會寧·慶源交易事,禮部咨文出來矣,回咨依例撰出,正書安寶後,定禁軍騎撥,下送于灣府,使之入送鳳城將處,以爲轉致北京之地,何如?令曰,依。
右副承旨趙容和書曰,伏以今臣見職,例帶春秋兼銜,與監事臣李相璜,有舅甥應避之嫌,揆以格例,自在當遞,敢陳短章,仰塵离明。伏乞俯垂鑑諒,將臣春秋之銜,照例遞改,以存公格焉,臣無任云云。覽書具悉。書辭下該曹稟處。
上在昌德宮。常參·經筵,以代理停。
朴永元達曰,明日常參,取稟。令曰,停。
趙容和達曰,大司憲·執義·掌令二員,持平二員未差,監察茶時之意,敢達。令曰,知道。
趙容和啓曰,禁衛營將官來言,今日,本營軍兵,日次私習云矣,敢啓。傳曰,知道。
朴晦壽達曰,左承旨金炳朝,左副承旨鄭知容,今日不爲仕進,竝卽牌招,何如?令曰,依。
又達曰,假注書李謙在,身病猝重,勢難察任,今姑改差,何如?令曰,依。
李謙在改差,代以李敦榮爲假注書。
李敦榮在外,代以李明迪爲假注書。
令于朴永元曰,祈穀大祭攝行,旣有大朝成命,則余惟當承奉而已,但齋居在廿七,受香在晦日,勢將離違兩殿,送歲闕外,小子情理,豈不萬萬悵觖乎?入稟大朝,旣承下敎,社稷祈穀大祭,遣大臣攝行矣,該房知悉。
傳于朴永元曰,社稷臘享大祭,王世子攝行磨鍊。
以左承旨金炳朝,左副承旨鄭知容牌不進罷職令旨,令于朴晦壽曰,只推。
吏曹申目粘連達下是白有亦,觀此承政院右副承旨趙容和上書,則以爲,臣見職,例帶春秋兼銜,與監事臣李相璜,有舅甥應避之嫌,揆以格例,自在當遞。伏乞俯垂鑑諒,將臣春秋之銜,照例遞改,以存公格亦爲白有臥乎所,相避之法,在下當遞,承政院右副承旨趙容和所帶春秋館修撰官之任,依例減下,何如?判付達依準。
朴永元,以禮曹言達曰,社稷大祭親行時,省牲省器除取稟,以親臨磨鍊事,曾有受敎矣,來十二月十二日,行社稷臘享大祭王世子攝事時,王世子省牲省器之節,依例磨鍊之意,敢達。令曰,知道。
趙容和,以兵曹言啓曰,來十二月十二日,社稷臘享大祭王世子攝行時,陪衛軍兵,當爲磨鍊,而謹考前例,則訓局步軍八百名,馬軍二哨,中軍率領爲先後牌,禁軍二番磨鍊矣,今亦依此擧行乎?敢稟。傳曰,依此爲之。
趙容和,以都摠府言達曰,副摠管鄭來升,以摠戎中軍,本營諸將官射會監試事,南小營晝仕出去之意,敢達。令曰,知道。
又以備邊司言達曰,卽見江原監司鄭元容狀達,則條陳本道民瘼,其中五條,請令廟堂稟處,而判付內,所陳諸條,極有意見,且爲民爲公之心,溢於言外,尤用嘉歎,令廟堂爛商稟處,俾有實效可也事,令下矣,其一,本道公用,皆以詳定取用,而詳定每患不足,廟堂之前後區劃,非止一再,而目下牽補,實無挨過之道,若以杆城等三邑貢蔘蕩減價錢之納於惠廳條三千九百兩零,及均廳所納漁鹽藿稅錢折半條一千七百五十兩,竝許劃付,用餘之錢,歲報廟堂,還作常賑穀,竝耗添還,行之十餘年,必充常賑數萬之數,以其耗條,可以排用後,蔘貢錢及漁鹽稅錢,還納本廳事也,詳定不足之前後區劃,凡爲幾度,而轉輾弊痼,莫可收拾,乃有壬午添劃之擧,則庶有成規,約綽排用,而今又減縮,有此狀請者,誠爲可悶,細究其事狀,則此不但按道之臣,未能量入爲出,克盡典守之方而然,亦由於當初區劃,只從目下牽補,未免有乍添旋竭之歎,一番矯救,在所不已,而第漁鹽船稅事面,與蔘價有異,廟堂之前後靳許,未嘗無深量,只令以蔘價錢添補,則數旣不敷,未足爲全惠實效,聞京廳亦多有掣礙之端云,姑爲置之,令道臣,爛商其從他措劃之方,消詳報來後,更爲稟處。其一,本道蔘弊,列邑同然,民力已竭,蕩敗相續,就其最切急處,略加省減,則庶圖久安之計,秋等蔘十二斤十四兩四錢五分中,二斤十四兩零,特許京作貢事也,蔘供本爲御藥所需,不可輕議減省,而採貴而輒致京貿,價踊而未免添徵,爲關東第一民瘼,前後道臣繡衣之以此爲言者多,而藥用體重,土貢有制,議者咸以爲,以今見在之餘數,又難分數而作貢,前此屢有見格者,良亦以此,而謹稽藥院謄錄,則自肅廟朝戊子,十五斤特減,英廟朝己卯,二十斤作貢之後,又於先朝丙申·丁未·壬子,大朝丁卯·丁丑間,因邑倅之疏與道伯之啓,或特減或作貢,爲東民蠲恤之至仁盛德,有如此矣,今當代聽初政,八域延頸,望其施爲,以福生民者,多於損益之間,說與不說在焉,而旣不可人人而答之,則今因道臣之請,先自上供而蠲減,言足聽聞,如此則貢獻雖重,在下者,何可爲拘而不敢自達乎?且藥院所捧之蔘,雖漸減縮,而計其一年所入,撙節用下,則度無不足之慮,又與羅蔘之緊重,大有異焉,此雖一事,亦係繼述恤民之德,特爲依所請施行,至於作貢一款,旣有從前已施之例,分付惠廳,使之成節目遵行,其一,狼川所在宜嬪宮田結,當初定摠,爲三十七結零,而中間宮差之摠外濫執,至於三十六結之多,民無以支保,自今摠外收稅者,嚴飭蠲減事也,向在癸酉,亦因道臣狀請,以減稅之事,內司至有擧實牒報,自廟堂行會本道,一依定式,使之自本邑,直爲上納,則摠外濫執之說,極爲怪駭,癸酉行會之後,緣何致此之委折,有難遙度,自本道更加詳査報來,以爲釐正之地,其一,鐵原府所伊割眉兩山烽臺,程途逶迤,瞭望不便,自今革罷,仍爲移設於龍淵山,實合便宜,可除民弊事也,移設烽燧,事體雖重,而瞭望旣云不便,狀辭又此明的,依所請移設,其一,金剛諸刹,擧皆荒廢,且白華菴,卽休靜·惟政兩義釋妥像之所,而年前入於回祿,尙未得改建,空名帖二百張,僧帖五十張,稟令頒下,以爲修葺改建之地事也,國內名山寺刹,自朝家每有修補者,非爲崇佛,實寓關防之計,則院宇之頹敗,僧徒之流散,亦不可不念,且從前此等之役,許給空名帖,亦多已例,俗帖一百張,僧帖五十張,特爲頒下,何如?令曰,關東蔘弊之爲民切骨之瘼,果極矜憐,列聖朝蠲減之德,固當繼述,代聽之初,軫恤之政,亦何所惜,而但御藥所需之〈蔘〉,余敢輕先省減者,事體道理,俱極未安,置之,至於詳定不足之害,終必歸於百姓,則如干蔘價錢漁鹽藿之屬,何足靳許乎?此則依狀請許施,以紓一半分民力,其餘諸條,竝依回達施行,可也。
趙容和,以司僕寺一二提調意啓曰,濟州前判官李必述遞任進上馬三匹,今纔上來,禾毛色別單書入,依例內廐立養,而進獻事體,何等嚴重,所封馬匹,體小瘦瘠,比前尤甚,當該封進濟州前判官李必述,從重推考,以警日後,何如?傳曰,允。
上在昌德宮。常參·經筵,以代理停。
朴永元達曰,明日常參,取稟。令曰,停。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙容和達曰,大司憲·執義·掌令二員,持平二員未差,監察茶時之意,敢達。令曰,知道。
朴永元,以侍講院言達曰,兼司書張敎根,時無職名,令該曹口傳付軍職,何如?令曰,依。
朴永元達曰,卽見侍講院草記,則兼司書張敎根,以時無職名,請付軍職爲辭矣,肅謝入直,已至多日,而付軍職草記,今始來呈,事甚未安。當初肅單之矇然捧入,臣不勝惶恐,而當該春坊,不可無警,從重推考,何如?令曰,依。
兵曹口傳政事,副司果單張敎根。
鄭知容,以都摠府言達曰,副摠管鄭來升,以摠戎中軍,本營諸將官射會監試事,南小營晝仕出去之意,敢達。令曰,知道。
又以訓鍊都監言達曰,本局別將李亨謙,身病甚重,勢難察任,改差,何如?令曰,依。
上在昌德宮。常參·經筵,以代理停。
藥房都提調李存秀,提調趙萬永,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
朴永元達曰,明日常參,取稟。令曰,停。
趙容和達曰,大司憲·執義·掌令二員,持平二員未差,監察茶時之意,敢達。令曰,知道。
令于朴永元曰,禮房承旨,馳詣宗廟·景慕宮,奉審摘奸以來。
鄭知容達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
令于朴永元曰,社稷臘享大祭齋宿處所,以慶熙宮爲之,受誓戒處所,以春塘臺爲之,肄儀當親臨矣,處所亦以春塘臺爲之。
令于朴永元曰,下直守令留待。
金炳朝達曰,假注書李明迪,身病猝重,勢難察任,今姑改差,何如?令曰,依。
李明迪改差,代以洪大稱爲假注書。
金炳朝啓曰,卽者,漢城府官員來言,明日年終獻民數,當爲擧行,而判尹未差,次堂例不得擧行云,判尹未差之代,政官牌招,開政差出,何如?傳曰,前望單子,入于小朝。
判尹前望單子入之,金履喬代點。
令于朴永元曰,禮曹判書有闕之代,旣承下敎,前望單子入之。
禮曹判書前望單子入之,李錫奎代點。
令于金炳朝曰,諸承旨持公事入對,下直守令,同爲入對。
令于金炳朝曰,左副承旨·右副承旨·同副承旨許遞,旣承下敎,前望單子入之。
承旨前望單子入之,林翰鎭·沈英錫·朴齊明代點。
朴永元達曰,臣與左承旨金炳朝伴直矣,以其親病,陳書徑出,伴直無人,新除授同副承旨朴齊明,卽爲牌招,何如?令曰,依。
令于朴永元曰,新除授右副承旨沈英錫許遞,與左承旨未差之代,旣承下敎,前望單子入之。
承旨前望單子入之,朴潞壽·沈英錫代點。
令于朴永元曰,說書有闕之代,旣承下敎,前望單子入之。
說書前望單子入之,吳取善代點。
以濟州防禦使李行敎狀達,薦新進上柑橘,不得如例封進,惶恐待罪事,令于朴永元曰,卿其勿待罪事,回諭。
朴永元,以禮曹言達曰,來十二月十二日,行社稷臘享大祭王世子攝事時肄儀,春塘臺親臨事令下,而謹考謄錄,則英廟朝辛卯年宗廟夏享大祭肄儀親見時,自上具翼善冠·衮龍袍,御崇政殿東月臺,西向臨見矣,今此肄儀時,王世子具翼善冠·衮龍袍,座春塘臺東階上,褥位西向磨鍊擧行,何如?令曰,依。
又以禮曹言達曰,卽接濟州牧使李行敎狀達謄報,則來十二月令薦新橘果,一一摘取,則乳柑爲六十三筒,洞庭橘爲一百四十筒,宗廟薦新乳柑·洞庭橘,景慕宮薦新乳柑,數旣不足,無以排比,謹援已例,都封上送于禮曹,以爲稟令進獻之地爲辭矣,在前如此之時,減數薦獻,多有已例,今亦依前例分排,當日薦進,何如?令曰,依。
又以禮曹言達曰,卽接忠州幼學韓漸謩所志,則以爲,族姪慶裕,嫡妾俱無子,以其同姓六寸弟邁裕第二子用淳,欲爲繼後,兩家相議完定,未及禮斜之前,慶裕夫妻,俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長韓漸謩所訴旣如此,依定式,韓邁裕第二子用淳,立爲韓慶裕之後,何如?令曰,依。
又以禮曹言達曰,卽接懷仁幼學宋大錫所志,則以爲,再從孫永相,嫡妾俱無子,以其同姓八寸弟夏相第二子煥恭,欲爲繼後,兩家相議完定,未及禮斜之前,永相夫妻,俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長宋大錫所訴旣如此,依定式,宋夏相第二子煥恭,立爲宋永相之後,何如?令曰,依。
朴永元,以兵曹言啓曰,來十二月初九日,王世子詣慶熙宮,社稷臘享大祭齋宿時,陪衛軍兵,當爲磨鍊,而十二日大祭攝行時,訓局步軍八百名,馬軍二哨,中軍率領爲先後牌,禁軍二番磨鍊事,草記稟定矣,初九日齋宿動輿時,亦依此磨鍊,何如?傳曰,允。
朴永元,以兵曹言達曰,今十一月各廳堂下武臣朔試射,臣曹連因有故,不得爲之之意,敢達。令曰,知道。
又以宣惠廳言達曰,卽見江原監司鄭元容狀達,則條陳本道民瘼,其中三條,請令本廳稟處矣,其一,海民目下之冤,鹽盆漁船之與人俱亡者,尙載稅案,徵索橫及,一船所稅,全村騷擾,正宜一番釐正,而此則若蒙稅錢折半劃付之令,則謹當就此中變通,三陟萬里島,有藿巖,出稅五十緡,自近年,巖不産藿,終歲無一葉之採,而分徵於凋殘海戶,巖稅白徵,益添冤端,雖使蠲減,所失至些,爲惠誠大事也,海稅之橫徵,民冤之切骨云者,無道不然,而當頉者許頉,當稅者斂稅,隨其得失,將此補彼,使民無白徵之冤,國無漏稅之縮,事目截嚴,而未聞新加之增稅,每有頉報之請減,此專由於官府·土豪侵漁操縱之致,道達中長吏廉貪之間,海戶興廢係焉者,誠然矣,豈可舍其弊源而輒許公稅之請蠲乎?稅錢之折半劃付,廟堂草記判付,特許令道臣,對揚迵出之德意,期有下究之實惠事,分付,三陟藿稅,則雖曰數些,決難遽許,而旣曰白徵,特軫民隱,付之寧失,依狀請蠲稅,其一,江陵等十六邑大同布之代錢收納,皆以麻賤錢貴,一疋之價,未滿二緡之數,民弊反滋,俱言新令之不便,而平昌·平康,則民以納錢爲惠,其外江陵等十四邑,則依前納布,實合民願事也,其一,狼川上納黃豆,本非土宜,貿取遠境,冗費繁弊,民邑俱困,每斛準錢三緡代納事也,土宜之願納,非土宜之代納,觀於狀辭,非但民勢之似然,亦合事理之當然,竝爲一體許施,何如?令曰,依。
左承旨金炳朝書曰,伏以臣,卽接家信,則臣母素患痰癖之症,近因日候之不調,忽添寒感,一倍增劇,臣聞此報,按住不得,忙陳短章,徑出禁扄。伏乞离明,亟遞臣職,以便救護,仍治臣擅離之罪,以肅朝綱焉,臣無任云云。覽書具悉。所請依施。
丁亥十一月三十日辰時,上御熙政堂。藥房入診入侍時,都提調李存秀,提調趙萬永,副提調朴晦壽,假注書趙秉憲,記注官卓瑊,記事官成遂默,待敎金英淳,以次進伏,醫官李惟鐸·金珪·趙宗翊,進伏楹外訖。存秀起伏奏曰,近日日候不調,聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,一樣矣。存秀曰,醫官入診,何如?上可之。珪·宗翊等,以次入診訖,退伏奏曰,脈候左右三部調均矣。存秀·萬永,顧謂珪等曰,湯劑可以議定乎?珪等曰,脈候極爲調均,湯劑不必議定矣。萬永曰,醫官李惟鐸·金漢雋等四人,依己巳年例別入直矣,柴油等節,依已例上下之意,分付戶曹似好,故敢此仰達矣。上曰,依此爲之。上命大臣就座,又命史官就座。仍命退,諸臣以次退出。
丁亥十一月三十日未時,王世子座重熙堂。諸承旨持公事入對,下直守令,同爲入對時,左承旨金炳朝,右承旨朴永元,左副承旨鄭知容,右副承旨趙容和,假注書趙秉憲,記事官張敎根·成遂默,長津府使許棨,以次進伏訖。令曰,守令進前奏職姓名。棨進前奏職姓名,仍奏七事訖。令曰,下去着實爲之。令曰,年爲幾何?棨起伏奏曰,三十歲矣。棨退伏楹外,令永元宣諭別諭,永元承令,宣諭別諭訖。令曰,守令先退。令曰,公事奏之。永元曰,臣吏房代房有公事矣,讀奏濟州防禦使李行敎申本,旌義縣監柳可均到任事。炳朝曰,臣戶房無公事矣。永元曰,臣禮房有公事矣,讀奏濟州防禦使李行敎申本,陞補初試試取事,濟州防禦使李行敎狀達,柑橘薦新,不得如例封進,惶恐待罪事。知容曰,臣兵房有公事矣,讀奏濟州防禦使李行敎申本,馬兵都試試取事,濟州防禦使李行敎狀達,□□□□□□等無事生還事。容和曰,臣刑房有公事矣,讀奏濟州防禦使李行敎申本,頒赦文□□□□奏訖。容和曰,此一冊,卽濟州牧放未放成冊也。令曰,□□□也。容和承令讀奏訖,竝親達下。炳朝曰,臣工房代房無公事矣,令史官就座,仍令退,承史以次退出。
上在昌德宮。常參·經筵,以代理停。
朴晦壽達曰,明日常參,取稟。令曰,停。
朴齊明達曰,大司憲·執義·掌令二員,持平二員未差,監察茶時之意,敢達。令曰,知道。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
又啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
令于朴晦壽曰,明年戊子,卽我坤聖明敬殿下寶齡四旬之歲也,余小子祝岡之忱,愛日之誠,容有極哉,將於來歲月正元日,親上致詞·箋文·表裏,以伸祈祝萬年之情,自禮曹,先卽行會於八路及四道,使之趁期封箋,可也。
令于朴晦壽曰,致詞·箋文,當親撰矣,頭辭令藝文館撰進,可也。
朴晦壽達曰,致詞·箋文頭辭,令藝文館撰進事令下矣,大提學金履喬,卽爲牌招,使之製進,何如?令曰,依。
令于朴晦壽曰,禮兵換房。
令于朴永元曰,諸承旨,持公事入對。
朴齊明達曰,輪對官來待矣。令曰,入對。
令于朴晦壽曰,副提調瓊玉膏監劑,而齋宿之時,政院不可無知申,提調許遞,旣承下敎,前望單子入之,待下批使之監劑,內醫院提調前望單子入之,洪起燮添書代點。
令于朴齊明曰,大殿,亦上致詞·箋文·表裏矣,致詞·箋文,當自內撰出,頭辭令藝文館撰出。
朴齊明達曰,大殿致詞·箋文頭辭,令藝文館撰出事,令下矣,大提學金履喬,待開門牌招,使之製進,何如?令曰,依。
令于朴晦壽曰,右承旨·右副承旨·同副承旨許遞,旣承下敎,前望單子入之。
承旨前望單子入之,鄭鴻慶·趙秉鉉·任文白代點。
朴齊明,以侍講院言達曰,新除授說書吳取善,時在慶尙道金山地,書筵入番事緊,斯速乘馹上來事,下諭,何如?令曰,許遞,旣承下敎,前望單子入之。
說書前望單子入之,徐戴淳代點。
朴齊明,以侍講院言達曰,兼司書張敎根入直矣,身病猝重,纔已入稟出去,下番闕直,事甚未安。司書未差,說書徐戴淳,卽爲牌招入直,何如?令曰,依。
又以禮曹言達曰,令曰,大殿,亦上致詞·箋文·表裏矣,致詞·箋文,當自內撰出,頭辭令藝文館撰出事,令下矣,京外所進大殿箋文頭辭,亦令藝文館,一體撰出,何如?令曰,依。
又以禮曹言啓曰,來戊子年正朝大殿·中宮殿朝賀時,王世子進致詞行禮之節,依例磨鍊乎?敢稟。傳曰,權停例爲之。
朴晦壽,以吏曹言達曰,今十二月初五日,行崇陵忌辰祭,獻官前承旨尹聲大,大祝前監察金鍠,俱爲塡差,而時無職名,竝令該曹口傳付軍職,何如?令曰,依。
兵曹口傳政事,副護軍尹聲大,副司果金鍠竝單付。
朴齊明,以宗簿寺提調意達曰,璿源譜略進上進獻件,今已印出粧䌙矣,進上日子,令日官推擇,則今月初三日巽時爲吉云,以此日時,本寺堂上·郞廳·校正官,具儀仗鼓吹,陪進仁政殿,大殿·中宮殿進上件,與承旨請承傳色奉入,世子宮·世子嬪宮·元孫宮進獻件,請承言色奉入,而奉謨堂奉安國朝御牒·八高祖圖·王妃世譜改張書本及璿源譜略內在件·內閣件改張印本,一體陪進,自內閣依例稟旨,改張五處,璿源閣奉安件,自本寺次第擧行,而頒賜件,亦爲收聚,改張還給之意,敢達。令曰,知道。
又以奎章閣言達曰,景慕宮望廟樓,今朔奉審,無頉之意,敢達。令曰,知道。
朴永元,以戶曹言達曰,曹中各樣物種,歲末遺在,依例別單書入之意,敢達。令曰,知道。
丁亥十二月初一日午時,王世子座重熙堂。諸承旨持公事入對,輪對官同爲入對時,行都承旨朴晦壽,左承旨朴永元,右承旨林翰鎭,左副承旨朴齊明,同副承旨沈英錫,假注書洪大稱,記事官張敎根·成遂默,以次進伏,輪對官宗廟令洪永燮,尙瑞副直長朴齊崙,司藝朴基旭,博士金奎燮,左通禮姜浚欽,假引儀朴鄷壽·李一亨,司饔主簿金永進,直長李寅亮,社稷令金在宣,尙衣僉正李奎淵,軍資正鄭郁東,奉常僉正孫爀,繕工主簿趙必煥,副奉事洪冕容,承文校檢愼尙欽,司宰直長朴祥發,掌樂主簿洪明厚,典設別提王師羲,平寺令申在順,以次進伏楹外訖。令曰,公事奏之。晦壽曰,臣吏房有公事一張矣,仍讀奏濟州防禦使李行敎申本,判官李義謙到任事。永元曰,臣戶房無公事矣。齊明曰,臣禮房有公事一張矣,仍讀奏濟州防禦使李行敎狀達,洞庭橘·柑子封進事。翰鎭曰,臣兵房有公事一張矣,仍讀奏南兵使李完植狀達,捉虎申飭事,竝親達下。翰鎭曰,臣代房刑房無公事矣。英錫曰,臣工房無公事矣。令曰,北漢監劑,以何日進去乎?晦壽曰,以明日進去矣。令曰,何日可以還來乎?晦壽曰,十三日可以還來矣。令曰,齋宿前未可還來乎?晦壽曰,將費多日,齋宿前似未可還來矣。令曰,史官分左右。令曰,輪對官進前,奏職姓名。永燮等以次奏職姓名,至鄷壽,令曰,年爲幾何?鄷壽起伏奏曰,二十二歲矣。令曰,誰之子乎?鄷壽起伏奏曰,故判書臣宗輔之子也。至明厚,令曰,與洪檍爲幾寸親乎?明厚起伏奏曰,洪檍之從曾孫也。至師羲,令曰,姓貫何處乎?師羲起伏奏曰,開城府矣。令曰,誰之子孫也?師羲起伏奏曰,高麗太祖之後孫也。令曰,職掌奏之。永燮等以次奏職掌。令曰,遺在奏之。永燮等以次奏之。令曰,所懷奏之。永燮等以無所懷仰奏訖。令曰,輪對官先退。永燮等以次退出。晦壽曰,司饔直長李寅亮,退出之際,有所遲滯,做錯非細,從重推考,何如?令曰,汰去,可也。出擧條仍令退,承史以次退出。
上在昌德宮。常參·經筵,以代理停
朴齊明達曰,明日常參,取稟。令曰,停。
鄭鴻慶,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙秉鉉達曰,大司憲·執義·掌令二員,持平二員未差,監察茶時之意,敢達。令曰,知道。
鄭鴻慶啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
備忘記,慶尙右兵使南錫九下直,長弓一張,長箭一部,片箭一部,筒兒一箇賜給。
令于朴齊明曰,禮房承旨,馳詣受香所,奉審摘奸以來。
令于鄭鴻慶曰,下直閫帥留待。
令于朴晦壽曰,諸承旨持公事入對,下直閫帥同爲入對。
傳于朴永元曰,吏兵批歲抄點下者,依例捧傳旨。
令于朴永元曰,左副承旨·右副承旨·同副承旨許遞,旣承下敎,前望單子入之。
承旨前望單子入之,洪敬謨·金炳朝·李鼎臣代點。
朴永元,以奎章閣言達曰,璿源譜略改張件,明日自宗簿寺陪來云,奉謨堂·宙合樓所奉件,當進詣改張,內上件亦當詣仁政殿月臺,請出修正,而曾有改張印本直爲內入之例矣,今番則何以爲之乎?敢稟。令曰,依此爲之。
朴永元,以禮曹言啓曰,來正月初一日,中宮殿寶齡四旬陳賀儀節,當爲磨鍊,以親臨擧行乎?敢稟。傳曰,權停例爲之。
又以禮曹言啓曰,以來戊子年正朝,大殿·中宮殿朝賀時,王世子進致詞行禮取稟草記,傳曰,權停例爲之事命下,而伊日,中宮殿寶齡四旬陳賀相値矣,取考謄錄,則在前如此之時,有正朝朝賀權停,只進表裏磨鍊之例,今亦恐當依此擧行,何以爲之乎?敢稟。傳曰,依謄錄爲之。
朴永元,以禮曹言達曰,來戊子年元朝,中宮殿寶齡四旬陳賀時,大殿·中宮殿·世子宮,陳賀方物物膳,依例封進事,知委京外,何如?令曰,依。
又以禮曹言達曰,諸道所封來戊子年正朝朝賀箋文,及中宮殿寶齡四旬陳賀箋文,當爲各定差員陪進,而在前如此之時,有一差員兼進之例,今亦依此擧行事,分付,何如?令曰,依。
丁亥十二月初二日未時,王世子座重熙堂。諸承旨持公事入對,下直閫帥同爲入對時,行都承旨朴晦壽,左承旨朴永元,左副承旨鄭鴻慶,右副承旨趙秉鉉,假注書趙秉憲,記事官徐戴淳·成遂默,慶尙右兵使南錫九,以次進伏訖。令曰,公事奏之。晦壽曰,臣吏房有公事矣,讀奏慶尙監司鄭基善狀達,咸陽郡守李益秀到任事,永元曰,臣戶房有公事矣,讀奏黃海監司沈能岳狀達,遺棄兒無乎事,晦壽曰,臣禮房代房,有公事矣,讀奏公忠監司徐俊輔申本,公都會試取事,鴻慶曰,臣兵房有公事矣,讀奏開城留守李鍾運狀達,邪學無乎事,秉鉉曰,臣刑房有公事矣,讀奏慶尙監司鄭基善申本,罪人文禮奉,英陽縣到配事,竝親達下,永元曰,臣工房代房,無公事矣。令曰,閫帥進前奏職姓名。錫九進前起伏,奏職姓名。晦壽曰,慶尙右兵使南錫九,職銜奏對之際,有違格例,推考,何如?令曰,依爲之。出擧條錫九退伏楹外,令宣諭,鴻慶承令宣諭訖。令曰,閫帥先退,令史官就座,仍令退,諸臣以次退出。
上在昌德宮。常參·經筵,以代理停。
藥房都提調李存秀,副提調朴晦壽啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?元孫宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子宮·世子嬪宮·元孫宮氣度亦平康,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
金炳朝達曰,明日再明日,崇陵忌辰祭齋戒正日,三明日初七日,溫陵忌辰祭齋戒正日,初八日·初九日,長陵忌辰祭齋戒正日,初十日·十一日社稷臘享大祭致齋相値,常參,頉稟之意,敢達。令曰,知道。
朴永元達曰,大司憲·執義·掌令二員,持平二員未差,監察茶時之意,敢達。令曰,知道。
朴晦壽達曰,行左承旨洪敬謨,今日不爲仕進,卽爲牌招,何如?令曰,依。
左副承旨朴永元,右副承旨朴齊明達曰,臣等卽伏見歲抄點下者,有前縣令李駿秀敍用之命,臣等相顧愕眙,竊不勝憂歎之至,噫嘻,其叔之負犯至重,三司之聲討方嚴,凡其在子姪之列者,何可遽議於收敍,有若尋常罪罷之循例宥赦者乎?竊恐隄防有不嚴之歎,懲討有漸弛之慮,臣等職忝出納,義難泯默,玆敢相率仰籲。伏乞仰稟大朝,亟寢成命,俾王章昭而公議伸焉,惶恐敢達。答曰,已有大朝處分,勿煩,斯速擧行。
朴晦壽達曰,假注書趙秉憲,身病猝重,勢難察任,今姑改差,何如?令曰,依。
趙秉憲改差,代以金鼎集爲假注書。
令于朴晦壽曰,右副承旨許遞,旣承下敎,前望單子入之。
承旨前望單子入之,鄭知容代點。
令于金炳朝曰,副提學有闕之代,旣承下敎,前望單子入之。
副提學前望單子入之,金蘭淳代點。
金炳朝達曰,館錄爲之事令下矣,新除授行副提學金蘭淳,卽爲牌招,何如?令曰,依。
又達曰,館錄爲之事令下矣,新除授行副提學金蘭淳,時在京畿驪州地,斯速乘馹上來事,下諭,何如?令曰,依。
令于金炳朝曰,宗簿寺提調以下書達書入。
兵曹口傳政事,護軍單徐憙淳。
朴永元啓曰,摠戎使朴周壽許遞事令下矣,將兵之任,不可無一刻摠察之人,何以爲之?敢稟。傳曰,訓將兼察。
又啓曰,摠戎使,訓將兼察事,命下矣。兼察摠戎使趙萬永,卽爲牌招聽傳敎,何如?傳曰,允。
李鼎臣達曰,密符親納例也,而前摠戎使朴周壽,謂有身病,使其軍官替納,事甚未安。推考,何如?令曰,依。
備邊司,摠戎使金祖淳·李海愚·申鴻周還下。
備邊司薦望改望,以李石求爲摠戎使。
兵曹,摠戎使單李石求。
李鼎臣啓曰,新除授摠戎使李石求,卽爲牌招,密符及諭書·令書,傳授,何如?傳曰,允。
兵曹,以徐鳳淳爲都監中軍。
金炳朝,以奎章閣言達曰,臣等進詣奉謨堂所奉璿源譜略,宙合樓所奉璿源譜略,竝改張後,還爲奉安之意,敢達。令曰,知道。
知事朴周壽書曰,伏以臣之本末長短,卽是睿鑑之所洞燭也,識蔑而無當於履屐,材駑而不堪於驅策,秖緣隆眷曠古,恩造如天,節次推遷,已躋崇顯,前後踐歷,罔非僥濫,而至於戎垣之任,尤豈一毫彷彿於臣身者哉?儒素之門,已非本色,軍旅之事,未之所學,而特以臣所處之地,有異於人,趨承惟命,生死向前,故屢辭不獲,淟涊磅礴,而食息靡甘,如縛求解,則自始受命,式至于今,如一日也,噫,摠局之設置,豈亶然哉?管轄之重,雖異於三營,保障之責,隱若有一敵,若其桑土綢繆之謨,視他營而尤有所綦重,幸際聖明在上,方域無事,笠轂之地,便成閑局,而其決不可一直委之於一介不識務之腐儒,內壞戎政,外招物議也明矣,秋間陳懇,瀝盡衷赤,而辭拙誠淺,未回离聽,貪戀低回,亮非初心,每自循省,愧汗浹背,且臣稟氣虛脆,自來善病,最是頑痰,仍成積痞,咳咯有妨於呼吸,近因日候之不調,一倍添劇,若不及今調治,實有難言之慮,惟其卸免重務,優閑自在,不復嬰心於簿書,則庶幾責效於刀圭,疾痛必呼,夫人皆然,況邸下於臣,愛其欲生,靡不容極,則豈可徒懷嚴畏,竟自阻於憫覆之下乎?玆敢不避猥越,又此冒瀆。伏乞睿慈,俯垂憐察,曲遂大願,特解摠使之任,俾公以無瘝,私以養疴,千萬至祝,臣無任云云。答曰,覽書具悉。卿之處地,與他有別,大朝之多年委任,聖意攸在,今見辭章,所懇如是,姑爲許遞。
副提學徐憙淳書曰,伏以臣於見職,必不可堪,自知也明,自量也熟,敢暴衷情,冀蒙鐫改,誠淺辭拙,不能上格,陳懇終歸於飾讓,求解反涉於媒榮,飭令繼降,違牌路阻,怵畏義分,章皇叩謝,而館錄成令,今已經月,如臣無似,虛縻華銜,圈事無期,有關國體,惶隘悶慼,不知爲計,竊伏念是選也,有國之大政也,苟非鑑識精明,權度公平,地望足以服人,模楷足以範世者,則莫不逡巡而難進,況以臣矇昧,未有一分堪承之望乎?臣若出而膺命,遴簡材彦,左右於論思之地,羅列於顧問之任,上以潤飾笙鏞,下以砥礪名檢,已所不能,而人有能者,則臣亦與有榮焉,臣焉敢辭也,第臣之忝侍經幄,亦有年所,而初未能絲毫自效於職分之所當爲,尤何敢晏然自居於一館之長,主圈遴選,責人以盡其職哉?凡厥庶官,孰非難愼,而矧今瀛圈,是邸下一初新揀也,一或未盡,則公議不愜,所關非細,顧何等重任也,舊望新通,不患無人,倘以無取如臣,而冒膺是職,則不幾近於使聾者典樂,瞽師作繪乎,臣身狼狽,固不足恤,而其將仰累睿德,貽羞當世,臣罪至此,尤無以自贖,此臣所以矢心自劃,不敢承當者也,臣又有區區情私之焦悶者,臣有老母,年近七旬,素患貞疾,挾感添劇,食飮全却,坐臥須人,臣方朝夕扶將,實無暫舍供仕之望,此時此任,尤不可曠久虛帶,申暴情懇,仰陳實狀。伏乞睿慈,俯賜諒察,特許鐫免,回授可堪之人,以重公器,以安私分焉,臣無任云云。答曰,覽書具悉。聞有親病云,所請依施。
行大司諫趙晉和書曰,伏以臣於前縣令李駿秀敍用之命,竊不勝憂慨愕眙之至,噫,其叔之負犯,何如?三司之聲討,何如?而兪音尙靳,當律未施,已是失刑之大者,而況在子姪之列者,何可遽議於收敍之典乎?前而有金宅善,今又有李駿秀,若此不已,則隄防漸壞,懲討不行,將見國不國而人不人矣,思之及此,寧不凜然而寒心乎哉?院議達辭,實出明張之義,深得匡救之體,而至有勿煩擧行之令,有若尋常罪罷之循例收敍者然,王章將何以得伸,輿憤將何以得洩乎?伏願邸下,仰稟還收,以重公議,以嚴邦憲焉,臣無任云云。答曰,覽書具悉。已有大朝處分,勿煩。
行左承旨洪敬謨書曰,伏以臣,姿本下劣,器不中用,雖冗班瑣職,猶懼不稱,每承除旨,不敢以不才辭焉者,惟以不擇夷險,蹶趨事,爲一分報效之道,而至於科試主司,尤非如臣蔑學謏才所可擬議,向者東堂初試,謬膺主試之任,事係往役,逃遁不得,黽勉赴院,而知蔑懸鏡,戒在遺珠,畢竟僨誤,固所自料,迺有泮儒捲堂之擧,其遣辭之危怖,聲罪之駕勒,實有出於常情意慮之外者,臣見之未半,五內震越,不省措躬之所,誠如其言,嶺海斧鉞,曾不足以少贖萬一,及伏奉睿旨下者,諭之以世道,責之以士趨,而主試之臣,郵罰不加,爵秩自如,臣誠感極涕零,不知無狀賤臣,何以得此於晠時也?噫,臣望輕而未克嚴束場屋,識短而不能明別姸媸,考試之際,揀選多誤,榜眼之出,物情未愜,臣罪臣實自知,以此罪臣,臣固甘心,若以蔑公循私,直歸之罔測之科,則臣心悲冤,直欲無生,夫論人之法,必當以見聞之昭然者,執左契而立證,然後當之者,亦可以無辭愧屈,今乃以不近理沒把捉之語,橫豎說去,必欲自快而後已,其心所在,臣誠莫曉,臣不欲費辭自明,重傷事面,而臣之所自悼者,幸逢千載之曠慶,咸聚八方之多士,恢公之道,專在矯救,觀光之地,擧皆想望,且伏況前後睿旨,諄複懇惻,爲主試者,苟能悉心做去,對揚休命,則豈致不平之論,至發於首善之地乎?然而情外之言,不少顧藉,欲加之罪,惟意凌踏,只緣臣行已無素,鑑別不明,上以負委畀之眷,下以招譏議之來,拊躬慙恧,無地自容,而此事之黯昧不章,譬如處子而蒙踰鑽之目,平人而被穿窬之名,假使白地無瑕,便是不潔遍體,有非薰浴可洗,而此猶從臣一身而言耳,以擧子而論試官,抑亦古有是否,緣臣無似,仰累朝家忠厚之風,一則臣罪,二則臣罪,睿度含容,縱逭當律,周行抗顔,斷無其望,間多銀臺薇垣除指聯翩,不敢冒進,旋蒙恩遞,私心感惶,久愈未已,新除又降,承膺無路,玆敢疾聲哀籲,仰暴危衷。伏乞睿慈,亟降威罰,以安微分,以謝人言,不勝大願,臣無任云云。答曰,覽書具悉。何可更提前事,卿其勿辭行公。
令摠戎使李石求書。王世子若曰,鼙鼓凝思,須將材於山西,絲綸誕宣,畀戎權於城北。偉器已試可矣,隆寄實非偶然。惟卿,文雅古家,戎垣三世。受重任於南·北閫專制,績用綽有規模,振家聲於三十年元戎,邦家所以倚仗。蓋內外歷踐者久,斯前後注意也深。眷彼摠戎一營,實是畿輔重鎭。壯晉家保障之勢,其地則護京師而羽翼用張,同漢室馮翊之衙,是任也與守禦而唇齒相倚。惟其鎖鑰管轄之重,無以加之,求諸鞭弭櫜鞬之中,屬之誰也。玆授卿以摠戎使,卿其祗服新寵,勉恢壯猷。數軍實而堅利戈矛,毋忽春秋之組習,峙倉粟而繕修譙障,宜備陰雨之綢繆。於戲,卿其勉膺,予不多誥。臨溪瞻洗兵之扁,歲雖久於升平,登臺顧練戎之名,責有在於節制。故玆令示,想宜知悉。知製敎臣李憲兢製進。
上在昌德宮。常參·經筵,以代理停。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
朴永元啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
朴晦壽達曰,行左承旨洪敬謨,今日不爲仕進,卽爲牌招,何如?令曰,依。如有違牌,勿爲呼望。
又達曰,行左承旨洪敬謨,飭令之下,謂有情勢,奉牌闕外,何以爲之?敢稟。令曰,飭令之下,如是違越者,此何道理耶?道理自道理,情勢自情勢,更爲嚴飭,使之入來肅謝。
令于鄭知容曰,日寒如此,輕囚放釋。
朴晦壽達曰,假注書洪大稱,身病猝重,勢難察任,今姑改差,何如?令曰,依。
洪大稱改差,代以趙然春爲假注書。
鄭知容達曰,卽者,刑曹郞廳來言,今此受誓戒時,聽誓文官本曹判書,當爲進參,而判書李勉昇在外,無以進參云,何以爲之?敢稟。令曰,許遞,旣承下敎,前望單子入之。
刑曹判書前望單子入之,趙萬永代點。
鄭知容達曰,新除授刑曹判書趙萬永,卽爲牌招,以爲誓戒時進參之地,何如?令曰,依。
令于朴永元曰,出宮門路,以貳極門爲之。
令于李鼎臣曰,留院上書入之。
金炳朝,以侍講院言達曰,誓戒時,宮官當爲全數進參,司書未差,無以備員,令政院稟令差出,待下批牌招,弼善徐萬淳未肅拜,亦爲牌招,以爲進參之地,何如?令曰,依。
金炳朝啓曰,因侍講院草記,誓戒時,宮官當爲全數進參,司書未差,無以備員,令政院稟令差出,待下批牌招事,依下矣,未差之代,政官牌招,開政差出,何如?傳曰,允。
朴永元,以吏曹言達曰,今此臘享大祭祭官中,時無職名人,令該曹口傳付軍職,何如?令曰,依。
兵曹口傳政事,大護軍李勉昇,副司果洪晩燮·徐箕淳·閔永勳·趙秉龜·權馥竝單付。
有政。吏批,判書朴宗薰進,參判金鏴進,參議李寅泰進,同副承旨李鼎臣進。以趙秉龜爲司書,李勉昇爲右參贊,林翰鎭爲戶曹參議,朴英載爲刑曹參議,徐憙淳爲知春秋,金履載·李翊會爲同義禁,洪羲俊爲弘文提學,蔡弘遠爲同春秋,金履垕爲承文判校,宋持膺爲司僕主簿,韓壽明爲律學敎授,學諭單朴敏樹。
兵批,行判書南履翼進,參判尹羽烈病,參議李羲肇病,參知朴熙顯入直進,右副承旨鄭知容進。以李奎鉉爲都摠管,金守基爲副摠管,李源祖爲宣傳官,白殷鎭爲五衛將,許㬘爲五衛將,權爲五衛將,鄭日永爲忠翊將,金履昇爲忠壯將,李龍錫爲景福將,趙慶瑗爲慶熙將,李亨謙爲廣州中軍,金象晉爲礪山僉使,宋光漢爲伐登萬戶,金大喆爲仇寧萬戶,陳遂良爲永達萬戶,李光漢爲僉知,金學敏爲僉知,大護軍金履載,副護軍李光正·李同淳·趙容和·金盛淵·朴齊明·鄭鴻慶·趙秉鉉·朴潞壽·林翰鎭·沈英錫·朴英載·任文伯·柳·李濟和,副司直李南翼·李遠翊,副司果朴宗璜·李寅弼,副司正吳取善·金鼎集竝單付。
吏批,再政。知義禁單金履載,同春秋單徐憙淳。
兵批,再政。副摠管單李奎鉉。
鄭知容達曰,臣敬奉令旨,馳往義禁府,則時囚無一人,仍爲馳往典獄署,取考囚徒案,則結案罪人二名,殺獄罪人十八名,御寶僞造罪人三名,僞造臺疏批旨罪人一名,印信僞造罪人一名,係是重囚,故竝爲仍囚,其餘各司雜犯潛屠發賣·他錢不報·酗酒·雜技人物招引等罪人安廷鉉·林仁哲·徐眞玉·鄭萬大·崔景雲·方禹三·李運福·文六得·高仁喆·金完吉·李海得·朴輝伊·安敬男·金潤器·李昌燁·韓明順·文周興·婢得禮·洪宗喜·金鎭九·金哲甲·宋國民·景在賢·鄭宗仁·李完國·金正三·池龍起·朴萬在·金昌安·李甲伊·丁龍大·姜太興·李永得·奴英祥·金廷臣·趙光國·李景郁·金七福·朴昌植·朴昌根·韓美卿·洪德三·張龍翼·禹德一·婢福丹,婢阿只·婢明月·黃再淸等四十八名,罪名旣係輕囚,故竝依下令,放送之意,敢達。令曰,知道。
令于朴永元曰,陪衛軍兵毛具。
鄭知容達曰,校理李憲球,有稟達事,來詣閤外請對矣。令曰,許遞。
朴永元,以御營廳言達曰,去夜初更量,司譯院前僉正李信懋,中宮殿別監李順成,犯夜被捉於本廳巡邏,而李信懋,依例令攸司科治,李順成,係是掖屬,不敢擅便,何以爲之?,敢達。令曰,知道。別監則飭令之下,焉敢犯夜,令攸司照律科治。
鄭知容,以刑曹言達曰,御營廳達辭內,去夜初更量,司譯院前僉正李信懋,中宮殿別監李順成,犯夜被捉於本廳巡邏,而李信懋,依例令攸司科治,李順成,係是掖屬,不敢擅便,何以爲之?敢達。令曰,知道。別監則飭令之下,焉敢犯夜,令攸司照律科治事令下矣,謹依律文,則大明律夜禁條有曰,京城夜禁一更犯者笞三十,李信懋·李順成,當依此律勘處,而適値齋日,待用杖擧行之意,敢達。令曰,知道。
司諫洪永觀書曰,伏以臣於前月,隨諸臺臣後,屢日求對,幸得方寸之地,痛陳李肇源·金基敍等諸賊之罪犯,力請處分,而誠淺辭拙,未能仰格睿聽,半夜遞退,相顧抑鬱,伏未知邸下,何所難愼,而終靳一兪於擧國同聲之討耶,噫,肇源輩之爲逆爲賊,睿鑑旣已俯燭矣,大小臣僚,亦已畢陳之,今何必更事臚列,而上下相持,于今幾月,刑政之乖當,輿憤之愈激,日甚一日,以往牒所無之逆,而三尺未加,以國人可殺之賊,而縷命尙貸,古今天下,寧有是耶?至於日昨歲抄中李駿秀收敍之命,尤不勝萬萬驚歎,以收司應坐之類,而遽擬於尋常甄敍之列,殆同無故,寧不寒心,向來金宅善收敍之擧,尙未反汗,又有此意慮所不到之處分,群情安得不駭惑,國論亦安得不沸騰乎?院議齊發,睿聰愈漠,流涕痛哭,猶屬歇後語也,中夜繞壁,按住不得,略控短章,仰瀆睿覽。伏乞仰稟大朝,亟從肇源輩鞫覈之請,仍寢駿秀收敍之命焉,仍伏念臣於向者,往省先壠,間値劇寒,添冒毒感,淹伏田廬,浹旬委苦之中,得接京報,又有薇垣除旨,感惶之忱,宜卽趨膺,懲討之義,不容少緩,扶舁登程,艱辛還第,而病勢一倍添劇,委頓床笫,喘息奄奄,以此實狀,時日之內,無望蠢動,名以臺閣,不能效古人輿疾之義,有臣如此,生不如死。伏願离明,俯垂矜諒,特許鐫免,仍治臣瀆擾之罪焉,臣無任云云。覽書具悉。懲討事,勿煩,爾其勿辭察職。
上在昌德宮。常參·經筵,以代理停。
誓戒罷還內後,內閣·政院·藥房·玉堂·春坊口傳問安。答曰,知道。
藥房副提調朴晦壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮,口傳問安。答曰,知道·世子嬪宮,口傳問安。答曰,知悉。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
鄭知容啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
鄭知容達曰,備邊司郞廳來言,今日,賓廳日次,而國忌正日相値,不得來會云矣,敢達。令曰,知道。
金炳朝達曰,左副承旨朴永元,今日不爲仕進,卽爲牌招,何如?令曰,依。
金炳朝啓曰,應敎·副應敎·校理一員,副校理二員,修撰二員,副修撰二員前望未下,校理一員未差,正字金英淳內閣直,玉堂上下番俱空,事甚未安。未差之代,政官牌招,開政差出,何如?傳曰,未差之代,前望單子,入于小朝。
金炳朝達曰,事變假注書金熙逌,身病猝重,勢難察任,今姑改差,何如?令曰,依。
金熙逌改差,代以金奎燮爲事變假注書。
令于鄭知容曰,留院公事入之。
以左副承旨朴永元牌不進罷職令旨,令于金炳朝曰,只推。
鄭知容,以兵曹言啓曰,每當儲窠之月,虛司果,例不得循例區處,而在前積滯之時,有勿拘儲窠,以虛司果擬入之例矣,今亦依此擧行,次次疏滯之地,何如?傳曰,允。
兵曹口傳政事,副司果單李憲球。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
丁亥十二月初五日子時,王世子代臨春塘臺。社稷臘享大祭受誓戒入對時,行都承旨朴晦壽,行左承旨洪敬謨,右承旨金炳朝,左副承旨朴永元,假注書金鼎集,記事官徐戴淳·成遂默,原任提學朴宗薰,直提學金鏴,檢校直閣李嘉愚,檢校待敎徐憙淳,以次陪立,時至,王世子具遠遊冠·絳紗袍,乘輿出貳極門,由靑陽門至春塘臺,相禮贊請降輿,王世子降輿,相禮贊請執圭,王世子執圭,詣褥位立,諸享官及宗親文武百官,行再拜禮訖,吏曹判書朴宗薰讀誓文,刑曹判書趙萬永聽誓文,在位諸臣,行再拜禮,相禮跪白禮畢,永元曰,俄者兵曹口傳政事,前刑曹判書李勉昇,誤以備局有司堂上付軍職,入達矣,不審之當該兵曹堂上,推考,何如?令曰,依爲之。出擧條相禮贊請釋圭,王世子釋圭,相禮贊請乘輿,王世子乘輿,出靑陽門至禁川橋,令書令敎曰,當該禁喧郞廳,令該府拿問處之,仍由貳極門還內,諸臣以次退出。
上在昌德宮。常參·經筵,以代理停。
世子嬪宮誕日,大殿·中宮殿·世子宮,內閣·政院口傳問安。答曰,知道。世子宮,春坊口傳問安。答曰,知道。世子嬪宮,內閣·政院·春坊單子問安。答曰,知悉。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
朴晦壽達曰,行左承旨洪敬謨,今日不爲仕進,卽爲牌招,何如?令曰,依。
朴晦壽達曰,知義禁金履載,同義禁李翊會,除拜後過三日,不爲出肅,竝依定式,推考警責,仍卽牌招察任,何如?令曰,依。
令于李鼎臣曰,留院公事入之。
令于李鼎臣曰,接慰官留待。
令于李鼎臣曰,坐直承旨入對,接慰官同爲入對。
令于李鼎臣曰,左承旨許遞,旣承下敎,前望單子入之。
承旨前望單子入之,徐俊輔代點。
輔德前望單子入之,趙寅永添書代點。
大司成前望單子入之,徐耕輔代點。
以公忠監司徐俊輔狀達,木川縣監宋欽成,遭本生父喪事,令于李鼎臣曰,捧糴之時,守令曠官,一時可悶,令該曹口傳擇差,催促下送。
吏曹口傳政事,以洪永燮爲木川縣監。
朴永元,以都摠府言達曰,副摠管鄭來升,以摠戎中軍,本營諸將官射會監試事,東別營晝仕出去之意,敢達。令曰,知道。
刑曹判書李勉昇書曰,伏以臣,跧伏圭蓽,與病爲隣,瞻注觚稜,有夢常近,誠以犬馬戀主之心,不能以進退有間耳,際伏奉恩誥下者,以臣爲刑曹判書,臣之待罪是職,亦已屢矣,數旬之間,再蒙恩點,殆若非臣莫可者然,臣非有明刑弼敎之才,而謬恩至此,臣誠惝怳震惕,莫省所以也,顧臣儱侗愚拙,百無一能,而幸際明時,恩數曠絶,常懷隕結,不計夷險,今於宿趼之地,何敢爲規免之圖,而血氣已衰,宿症闖發,時候不調,寒感徒添,脚痺而不能移步,胃翻而不能下食,以若癃病,無望陳力,孤負恩旨,此何人斯,睿念每軫於刑獄,民隱專係於詞訟,長是曹者,不可一日瘝曠,旣未趨膺,宜早鳴暴,而多試藥餌,計日待差,以爲一伸忱誠,圖報涓埃之計,故荏苒時日,式至于今矣,醫未奏效,病日益深,自量氣力,萬無旬月內蠢動之路,與其帶職養疴,徒積違傲之罪,毋寧陳情乞解,速被瀆撓之誅,玆敢冒死陳章,封進縣道。伏乞睿慈,俯賜照察,特許遞免,不勝顒祝,至如藝苑新除,豈意以千萬無似之身,遽叨此千萬不當之任哉?臣少嬰奇疾,專廢讀書,略習功令,僥倖決科,而長益荒嬉,老轉濩落,竝與功令而忘之已久,直一空空之物耳,雖儕友之知臣深而愛臣至者,未嘗以觚墨間事相期待,此實通朝之所共知也,今此除旨,奚爲而及於臣哉?臣之內外踐歷,孰非僥濫,而荷上天庇覆之仁,借同朝寅共之力,彊策駑鈍,獲免大戾,今玆兩館之職,亞於文衡,考實黜華,作標準於士林,演綸視草,飾黼黻於王猷,責任也至難重,地望也極淸要,曾謂不才如臣,蔑學如臣,而可以當是任也耶?歷觀前後膺是選者,皆文學優異,負一時詞垣重名者也,猶且逡巡却顧,若不能勝堪者,臣是何人,猥玷名器,晏若固有,不思所以自處之道耶?在昔祕薦翰林之時,焚香告天,必有誓文,所以嚴重其事也,壬辰搶攘之際,只薦一人,而一人名望不叶,乃不用誓文,以辭跪告曰,因亂乏人,不得備薦云云,遂爲當時之笑囮,方今邦運升平,文化晠明,群賢濟濟,不患無人,而臣忽爲世笑囮,臣身狼狽,固不足恤,而在朝家重其選之道,不亦苟乎?此銜未解之前,卽臣難進之目也,亦乞亟賜鐫改,分付選部,刊去臣姓名於前望之中,使私義獲安,公器益重,幸甚幸甚,臣無任云云。答曰,覽書具悉。勿辭,司寇之任許遞矣。
丁亥十二月初六日申時,王世子座重熙堂。坐直承旨入對,接慰官同爲入對時,同副承旨李鼎臣,假注書金鼎集,記事官張敎根·成遂默,接慰官宋祥來,以次進伏訖。令曰,史官分左右,接慰官進前奏職姓名。祥來進前,奏職姓名,令曰,無事往來,何日回程乎?祥來曰,去月二十日離發矣。令曰,倭人無弊接待乎?祥來曰,無弊接待矣。令曰,接待之節,果何如耶?祥來曰,小臣及東萊府使,與倭差相揖後,分東西坐交椅,張妓樂饋酒饌,又以私禮,平坐勸酒後,倭人又以渠之酒饌,相勸而罷矣。令曰,大差倭,亦識字云耶?祥來曰,別無相關之事,故未得詳知矣。令曰,關白年幾何云耶?祥來曰,倭俗甚祕,雖未得詳知,而槪聞至於篤老之境云矣。令曰,倭館修緝之役,今已了畢耶?祥來曰,間數甚多,明春可以迄役云矣。令曰,沿路年事,所見何如耶?祥來曰,今已收穫,以沿路所見,無以詳知,僅得免歉矣。令曰,在萊府時,日氣亦如是乖異否?祥來曰,萊府本是南土,常年亦不甚寒,而今冬,尤爲過㬉矣。令曰,接慰官就座,祥來就座,仍令先退,祥來退出。令曰,左承旨許遞,旣承下敎,前望單子入之。出令旨令曰,輔德有闕之代,旣承下敎,前望單子入之。出令旨令曰,大司成有闕之代,旣承下敎前望單子入之。出令旨令曰,陞補連爲設行事,口傳分付,可也。鼎臣曰,新除授承旨徐俊輔,曾經都承旨,座次有違格例,何以爲之乎?令曰,行都承旨許遞,可也。出擧條令書令旨曰,公忠監司有闕之代,旣承下敎,待明朝,政官牌招開政,仍令退,承史以次退出。
上在昌德宮。常參·經筵,以代理停。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
朴永元啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
又啓曰,來十一日,朝參日次,而社稷臘享大祭齋戒相値,頉稟之意,敢啓。傳曰,知道。
金炳朝達曰,來十一日,輪對日次,而社稷臘享大祭齋戒相値,頉稟之意,敢達。令曰,知道。
又達曰,新除授行都承旨徐俊輔,時在公忠監營任所,斯速乘馹上來事,下諭,何如?令曰,依。
令于金炳朝曰,同副承旨有闕之代,旣承下敎,前望單子入之。
承旨前望單子入之,洪命周代點。
令于金炳朝曰,都承旨·同副承旨竝許遞,旣承下敎,前望單子入之。
承旨前望單子入之,金鏴·洪學淵代點。
令于朴永元曰,明日出宮門路,以貳極門爲之。
以宗簿寺提調以下別單,令于金炳朝曰,提調領敦寧府事金祖淳,內廐馬一匹鞍具面給,跋文製述官大提學金履喬,御牒書寫官南延君球,監印校正官完城君燨,各熟馬一匹面給,監印郞廳正白慶楷加資,主簿申大膺,直長鄭祉榮竝陞敍,別工作繕工監監役宋文熙,書寫忠義金天敍·金來根竝陞六,其餘寫字官·唱準·計士·畫員·日官·捕校·員役·工匠等,竝依庚戌例施賞。
令于鄭知容曰,卽見箕伯狀達,世變無所不有矣,雖蠻夷之與禽獸無異者,猶知尊仰大聖,不敢侮慢,況以我東禮義之邦?乃有今日金進默之大變乎?此雖狂易,亦是人耳,何爲載籍以來所無之變怪,貽累我聖明之世乎?萬萬驚愕,萬萬悚懍,實不知何以爲心也,旣有法典聖廟位板作變人斬之之律文,則施以一律,今無可疑,而其在重事面嚴處分之道,不可無一番窮覈,副護軍李道在,按覈使差下,使之當日辭朝,急急下去,嚴加究覈登聞,該守令則身爲邑宰,變出校宮,常時之不能導率,伊日之不能禁斷,罪固難貰,不可仍置,令該府拿問嚴勘,慰安祭官,以按覈使兼行之意,一體分付,祭文則大提學卽爲牌招,撰出下送,可也。
吏曹,嘉山郡按覈使李道在。
令于鄭知容曰,右副承旨入對,按覈使同爲入對。
朴永元,以兵曹言達曰,五衛將白殷鎭前任安東營將,許㬘前任洪州營將,權前任江原監營中軍,忠翊衛將鄭日永前任西原營將,忠壯衛將金履昇前任大邱營將,俱在任所,該廳番次苟艱云,慶熙宮衛將成好鼎,文臣兼宣傳官趙基謙,俱以病難供職,呈狀乞遞,竝改差,何如?令曰,依。
有政。吏批,判書朴宗薰進,參判金鏴,參議李寅泰竝牌不進,右承旨金炳朝進。以李羲甲爲判義禁,以鄭善敎爲宗廟令,以洪明厚爲敦寧主簿,以金履疇爲禮賓主簿,以朴晦壽爲公忠監司,故學生洪秉五贈童敎,孝行卓異贈職事承傳。
兵批,判書南履翼進,參判尹羽烈入直,參議李羲準病,參知朴熙顯病,右副承旨鄭知容進。以李復馨爲五衛將,以洪泳謨爲五衛將,以任希慶爲五衛將,以李惟穆爲忠翊將,以柳宗協爲忠壯將,以安大說爲慶熙將,以李鼎在爲文兼,以李游夏爲文兼,以趙秉吉爲守門將,同知單趙慶瑗,僉知三單白殷鎭·許㬘·權,護軍朴晦壽·洪敬謨,副護軍安光直·李薲·金殷鍾·李彦懋。
吏批,再政。以鄭東煥爲宗簿正,以洪章燮爲刑曹正郞,以金啓沂爲掌樂主簿,以李敏榮爲監役,宗簿正白慶楷今加通政加資事承傳。
兵批,再政。同知單李龍錫,僉知單李復馨,護軍徐俊輔·李鼎臣,副司果宋文熙·金天敍·金來根,兼公忠道兵馬節度使單朴晦壽。
以吏曹參議李寅泰牌不進罷職令旨,令于金炳朝曰,只推。
朴永元,以備邊司言達曰,卽見楊州牧使鄭基一所懷,則以爲,本州公役,極爲浩繁,而儲置上下,不能當實入之數,每年加下,不下四五百石,此爲民邑之大弊爲辭,而批旨內,所陳邑弊,令廟堂稟處,從長變通可也事,命下矣。儲置加下,非獨楊州爲然,卽是畿邑通患,而前此劃補,亦已屢矣,夫何用下無節,不能量入爲出,矯救無幾,弊復如前,此專由於前後道臣,未克綜櫛釐正,而畢竟每貽朝家之憂,事之寒心,莫此爲甚,第邑倅,旣陳於詢瘼之下,有此變通之命,不可無別般曲軫之擧,而以今穀簿之罄竭,實難議到於添劃,則加下還報,將無他道,自明年爲始,本道例下儲置米五千石,就其所劃邑,從市直作錢,而除出幾數,以每石三兩價,移報道內加下後,分劃餘數於列邑,如滿三年,則道內見在加下,自當盡償,亦足爲通變之一端,而外邑事情,猶有未可詳知者,令道臣量其便否,更爲報來之地,何如?令曰,依。
又以備邊司言達曰,卽見坡州牧使尹禹鉉所懷,則以爲,本邑軍餉米三千一百九十石零,積年欠逋,指徵無處,壬午自本道狀請排捧,而見今餘在一千三百六十七石零,尤爲鬼錄,徒成虛簿,且常賑穀加下耗二千三十七石零,自惠廳査發還錄,而各年該吏,盡爲流亡,虛錄還案,萬無徵捧之道爲辭,而批旨內,所陳還弊,令廟堂商確稟處,以爲救弊民安之道可也事,命下矣。該邑事勢,雖屬可悶,反逋排捧,出於曲軫之特例,則今以餘數之難於督捧,又議闊狹,揆以糴法,誠爲未安,令道臣親執詳覈,其中可捧與全無指徵者,區別登聞,以爲從後稟處之地,至若常賑加下耗事,前因繡單,已令該廳,往復該道,從長善處,而尙今因循,迄未究竟者,實未知其何故,更以此分付惠廳,使之趁卽變通,何如?令曰,依。
鄭知容,以義禁府言達曰,嘉山郡守徐相五,拿問嚴勘徽旨達下矣。徐相五,時在任所云,依例發遣府書吏,差兼官後拿來,何如?令曰,待待令拿囚。
又以刑曹言達曰,謹依下令,慶熙宮軍士石得·張命得等,照法嚴繩次,捉來査實,則草芚進排之際,侵漁貢人之罪,俱已遲晩矣,謹按律文,則大典通編雜令條有曰,侵漁貢吏,作弊尤甚者,杖一百徒三年,石得·張命得等,待過齋,各決杖一百後,石得江原道平昌郡,命得公忠道海美縣,竝徒三年定配所,押送之意,敢達。令曰,知道。
丁亥十二月初七日酉時,王世子座攸好軒。右副承旨入對,按覈使同爲入對時,右副承旨鄭知容,假注書趙然春,記事官張敎根·成遂默,按覈使李道在,以次進伏訖。令曰,史官分左右,按覈使進前奏職姓名,道在進前奏職姓名。令曰,今番嘉山郡聖廟作變,千古所無之事也,萬萬驚心,固當直用一律,而重事面之道,不可不一番究覈後處之,故玆送按覈使,須着實擧行也。道在曰,箕伯狀本,臣未及得見,聞來不勝驚悚。令曰,按覈使先退,道在退出。知容曰,俄者令敎,有慰安祭官,以按覈使兼行之令矣,香祝今當齎去,而按覈使,仍爲陪去乎,年例外邑校宮香祝,有香陪書吏陪去之例,今亦依此爲之乎?令曰,按覈使不必陪往香祝,送香陪書吏,可也。令史官就座,仍令退,承史以次退出。
上在昌德宮。常參·經筵,以代理停。
自辰時至人定,灑雨下雨,測雨器水深六分,自人定至初九日開東,灑雨下雨,測雨器水深二寸二分。
王世子親見肄儀,罷還內後,內閣·政院·藥房·春坊口傳問安。答曰,知道。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
鄭知容啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
金鏴達曰,同副承旨洪學淵,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,金元根代點。
金鏴達曰,新除授左副承旨金元根,卽爲牌招,何如?令曰,依。
令于朴永元曰,陪衛軍兵毛具。
令于朴永元曰,陪衛軍兵雨具。
令于洪命周曰,左副承旨,待開門牌招,如有違牌,勿爲呼望。
鄭知容達曰,司諫洪永觀,有稟達事,來詣閤外請對矣。令曰,許遞。
又啓曰,吏曹郞廳來言,臺諫有闕,政事,取稟。傳曰,前望單子,入于小朝。
令于朴永元曰,明日出宮內門路,以貳極門爲之。
以左副承旨金元根牌不進罷職令旨,令于洪命周曰,只推。
兵曹口傳政事,副司果洪永觀·尹正鎭。
洪命周,以內醫院都提調意達曰,本院提調,例不得兼帶刑獄之任矣,副提調金鏴所帶同義禁,許遞,何如?令曰,依。
朴永元,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以兵曹言達曰,五衛將李復馨前任慶州營將,洪泳謨前任統虞候,任希慶前任公忠監營中軍,忠翊衛將李惟穆前任慶尙監營中軍,忠壯衛將柳宗協前任黃海監營中軍,俱在任所,該廳番次苟艱云,景福宮衛將李龍錫·全義喆,俱以病難供職,呈狀乞遞,竝改差,何如?令曰,依。
又以禁衛營言達曰,本營中軍李晳,身病猝重,勢難察任,今姑改差,何如?令曰,依。
領敦寧金祖淳箚曰,伏以臣,卽伏見宗簿寺璿源譜略改補賞典下者,以臣名忝本寺提擧,至蒙鞍具馬面給之令,臣且感且愧,不省所喩,天間上駟,卽不輕之殊賜也,雖使臣於此役,眞有效力,職分攸當,本不足言,況編摩校考,盡是郞僚之勞,而臣不過數次按例寓目而已,以此受賞,雖細物,固已無義,又況此不輕之殊賜乎?惶恧之極,玆敢冒入文字,仰瀆离聰,伏願亟令收還,俾安賤心而重恩賞焉。取進止。答曰,覽箚具悉卿懇。卿其勿辭,安心領受,仍令于朴永元曰,此下答,遣史官往諭于領敦寧。
丁亥十二月初八日辰時,王世子代臨春塘臺。社稷臘享大祭肄儀入對時,行都承旨金鏴,行左承旨洪命周,右承旨金炳朝,右副承旨朴永元,假注書金鼎集,記事官徐戴淳·成遂默,原任提學朴宗薰,檢校待敎徐憙淳,檢校直閣李嘉愚,檢校待敎金正喜,以次陪立。時至,王世子具翼善冠·衮龍袍,乘輿出重華門。鏴曰,雨勢如此,而肄儀旣無時刻,待少霽動輿似好矣。令曰,雨勢不至大段,何必遲待也,仍由貳極門·靑陽門,詣春塘臺,相禮跪贊請降輿,王世子降輿陞座立。炳朝曰,今値齋日,軒架陳而不作,已有例矣。令曰,陳而不作,可也。仍肄儀如禮訖,禮儀使跪白禮畢。炳朝曰,每於社稷親享時,本署守僕生疎之故,有太廟守僕使之擧行之例,今亦依此爲之乎?令曰,唯。相禮贊請乘輿,王世子乘輿至靑陽門外,令曰,張傘先出者誰也,知入,可也。炳朝曰,漢城判尹臣金履喬,禮曹判書臣李錫奎也。令曰,漢城判尹金履喬,禮曹判書李錫奎,從重推考。出令旨仍由貳極門還內,諸臣以次退出。
上在昌德宮。常參·經筵,以代理停。
詣慶熙宮後,內閣·政院·藥房·春坊口傳問安。答曰,知道。大殿·中宮殿,王世子遣宮官朝夕問安。答曰,知道。
朴永元達曰,大司憲·執義·掌令二員,持平二員未差,監察茶時之意,敢達。令曰,知道。
金鏴達曰,判義禁李羲甲,除拜後過三日,不爲出肅,依定式推考警責,仍卽牌招察任,何如?令曰,依。
令于朴永元曰,陪衛軍兵毛具。
令于金鏴曰,左副承旨許遞,旣承下敎,前望單子入之。
承旨前望單子入之,權敦仁代點。
令于金鏴曰,新除授承旨,卽爲牌招。
令于金鏴曰,陪從承旨入對。
兵曹,以李升權爲禁衛中軍。
兵曹口傳政事,副護軍金元根。
金炳朝,以成均館同知館事意達曰,臣聞居齋儒生等,今日夕食堂,不爲設行,馳詣泮宮,招致諸生,問其捲堂之由,則諸生等書進所懷以爲,今番嘉山金進默之聖廟作變,卽窮天地亘萬古所無之一大變怪也,孰不驚惶痛惋,而在諸生守聖廟之地,尤極悚懍,實無以晏然入堂云矣,臣以聖廟捲堂,事體重大,卽爲還入之意,多般曉諭,諸生等終不回聽,何以爲之?敢達。令曰,爾等之驚心誠無怪,而余已有處分,爾等安心還入,益勉衛聖之道事,卿其曉諭,可也。
朴永元,以兵曹言達曰,今十二月十二日宗廟·社稷·景慕宮臘享大祭時,守門當爲塡差,而本曹郞廳及都摠府郞廳·五衛將除入直,排擬苟艱,依定式軍門將官,代差以入之意,敢達。令曰,知道。
右議政李存秀箚曰,伏以社壇臘享,躬攝有令,今將致齋於慶熙宮,輿蹕夙戒,陪衛已備,而隆冬之雨,已是乖候,竟日淋浪,達宵霶,湫濕陰霾,殆無異於暑節,此時衝冒勞動,實非節宣保嗇之方,且況沾服失儀,豈不反有欠於肅穆淸齋之義乎?至若從官衛卒之奔走塗泥,雖是微事,亦所當念,齋戒固當致虔,而未必移次他闕,然後方爲盡誠禮之道。伏乞更加三思,亟寢動輿之令焉。取進止。答曰,覽箚具悉卿懇。動輿則當觀晩後雨勢,當爲進退矣,仍令曰,此下答,遣史官往諭于右議政。
丁亥十二月初九日辰時,王世子詣慶熙宮。社稷臘享大祭齋宿動輿入對時,行都承旨金鏴,右承旨金炳朝,右副承旨朴永元,假注書金鼎集,記事官徐戴淳·成遂默,原任提學朴宗薰,檢校直閣李嘉愚,檢校待敎徐憙淳·金正喜,以次陪立,時至,王世子具翼善冠·衮龍袍,乘輿出重華門,至協陽門,相禮贊請降輿,王世子降輿步過,至仁政門,王世子乘輿,出敦化東挾門,相禮贊請降輿乘輦,王世子降輿乘輿,進發至舊光化門前路,王世子降輦步過,仍爲乘輦,至興化門外降輦所,降輦乘輿,入興化東挾門,由建明門·廣達門·顯謨門入內,諸臣以次退出。
丁亥十二月初九日午時,王世子座長樂殿。陪從承旨入對時,行都承旨金鏴,右承旨金炳朝,右副承旨朴永元,假注書金鼎集,記事官徐戴淳·成遂默,以次進伏訖。鏴曰,今値齋日,刑殺文書外,無他公事,故不得持入矣。令曰,挾輿軍,無解嚴之例乎?鏴曰,特令外,無解嚴之例矣。令曰,左副承旨許遞,旣承下敎,前望單子入之。出令旨仍令退,承史以次退出。
上在昌德宮。常參·經筵,以代理停。
夜自一更至四更,月暈。
經宿後,內閣·政院·藥房·春坊口傳問安。答曰,知道。百官單子問安。答曰,知道。大殿·中宮殿,王世子遣宮官朝夕問安。答曰,知道。
藥房都提調李存秀,左承旨洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。
藥房副提調金鏴達曰,移次齋宿,伏未審夜間,睿體,何如?臣不任區區伏慮,敢來問安。答曰,知道。
朴永元達曰,大司憲·執義·掌令二員,持平二員未差,監察茶時之意,敢達。令曰,知道。
權敦仁達曰,備邊司郞廳來言,今日,賓廳日次,而社稷臘享大祭齋戒相値,不得來會云矣,敢達。令曰,知道。
令于權敦仁曰,明日出宮內門路,以廣達門爲之。
令于金炳朝曰,發遣吏郞,諸執事淸齋與否,摘奸以來。
金炳朝,以成均館同知館事意達曰,本館草記,答曰,爾等之驚心誠無怪,而余已有處分,爾等安心還入,益勉衛聖之道事,卿其曉諭,可也事,令下矣。臣謹依睿敎,招致諸生,傳宣令旨,仍卽勸入,則諸生等以爲,睿敎若是鄭重,不勝感惶,謹當還入云,故仍設食堂,臣則退去之意,敢達。令曰,知道。
權敦仁,以御營廳言達曰,去夜初更量,幼學李敦國,犯夜被捉於本廳邏卒,依例移送秋曹之意,敢達。令曰,知道。
朴永元,以刑曹言達曰,因御營廳達辭,去夜初更量犯夜幼學李敦國,移送秋曹事,令下矣。李敦國,待過齋,依更數決笞三十度,放送之意,敢達。令曰,知道。
丁亥十二月初十日辰時,上御熙政堂。藥房入診入侍時,都提調李存秀,行左承旨洪命周,假注書趙然春,記注官崔致輔·李湜,待敎金英淳,以次進伏,醫官李亨基·趙宗翊·李顯養,進伏楹外訖。存秀曰,雨後日氣稍寒,聖體,若何?上曰,一樣矣。存秀曰,寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。仍命醫官入診,亨基·宗翊·顯養,以次診候,退伏奏曰,脈候左右三部調均,不必議定湯劑矣。命退,諸臣承史,以次退出。
上在昌德宮。常參·經筵,以代理停。
經宿後,內閣·政院·藥房·春坊口傳問安。答曰,知道。百官單子問安。答曰,知道。大殿·中宮殿,王世子遣宮官朝問安。答曰,知道。詣社稷入齋室後,內閣·政院·藥房·春坊口傳問安。答曰,知道。省牲省器,還入齋室後,口傳問安。答曰,知道。親押後,口傳問安。答曰,知道。大殿·中宮殿,王世子遣宮官夕問安。答曰,知道。
金炳朝達曰,明日常參,取稟。令曰,停。
朴永元達曰,大司憲·執義·掌令二員,持平二員未差,監察茶時之意,敢達。令曰,知道。
金炳朝達曰,來十六日,日次儒生殿講日次矣,敢稟。令曰,爲之。
令于金炳朝曰,禮房承旨,馳詣宗廟·永禧殿·景慕宮,奉審摘奸以來。
令于權敦仁曰,日寒如此,陪衛軍兵,令該營饋粥。
令于權敦仁曰,跟隨濫率人,堂上以上,竝從重推考,堂下事過後,竝令該府,拿問處之。
令于朴永元曰,御營大將,從重推考。
令于朴永元曰,當該兵曹堂上,從重推考,捧納承旨,亦爲推考。
朴永元達曰,卽者,義禁府都事來言,今日動輿時,輿側鳴錚罪人金元鶴等六人,移送秋曹云矣,敢達。令曰,知道。
權敦仁,以都摠府言達曰,今日入直內三廳武兼禁軍及軍兵等,〈當〉爲中日習射技,而社稷臘享大祭親行齋戒相値,不得設行之意,敢達。令曰,知道。
又以兵曹言達曰,謹依下令,陪衛禁軍·武藝別監·近仗軍士·標下軍兵各差備等處,饋粥之意,敢達。令曰,知道。
又以訓鍊都監言達曰,謹依下令,陪衛軍兵等,饋粥之意,敢達。令曰,知道。
又以禁衛營言達曰,謹依下令,陪衛軍兵等處,饋粥之意,敢達。令曰,知道。
又以御營廳言達曰,謹依下令,陪衛軍兵等處,饋粥之意,敢達。令曰,知道。
丁亥十二月十一日辰時,王世子詣社稷。臘享大祭動輿入對時,行都承旨金鏴,行右承旨權敦仁,左副承旨金炳朝,右副承旨朴永元,假注書金鼎集,記事官徐戴淳·成遂默,原任提學朴宗薰,檢校直閣李嘉愚,檢校待敎徐憙淳·金正喜,以次陪立,時至,王世子具遠遊冠絳紗袍,乘輿出廣達門,由建明門·興化東挾門出,相禮贊請降輿乘輦,王世子降輿乘輦,進發至社稷正門外,王世子降輦乘輿,由西挾門入便次,諸臣輪回詣閤,少頃,王世子具冕服,乘輿出便次,至北門降輿,步由西門入,禮儀使引王世子,詣壇上奉審,仍爲省器,還詣西門外,省牲如儀訖。領議政南公轍,左議政李相璜,右議政李存秀等進前奏曰,移次齋宿,今又勞動,睿體,何如?令曰,一樣矣。至北門外,乘輿還入便次,少頃,王世子具冕服,乘輿出便次至北門,王世子降輿,步由西門入,詣壇下褥位,親押如儀訖,仍步出西門外。炳朝曰,陳設何以爲之乎?令曰,禮房承旨進去看審,可也。至北門外,乘輿還入便次,少頃,王世子具冕服,乘輿出便次,至北門降輿,步由西門入,詣壇上陳設奉審後,仍步出西門外。炳朝曰,饌幔臺奉審,何以爲之乎?令曰,承旨進去,可也。至北門外,乘輿還入便次,初更,王世子具冕服,乘輿出便次至北門,降輿步過,還爲乘輿入大次,諸臣以次陪立。
上在昌德宮。常參·經筵,以代理停。
經宿後,內閣·政院·藥房·春坊口傳問安。答曰,知道。百官單子問安。答曰,知道。親祭後,內閣·政院·藥房·春坊口傳問安。答曰,知道。百官單子問安。答曰,知道。入齋室後,內閣·政院·藥房·春坊口傳問安。答曰,知道。還內後,口傳問安。答曰,知道。
鄭知容達曰,明日常參,取稟。令曰,停。
朴永元達曰,大司憲·執義·掌令二員,持平二員未差,監察茶時之意,敢達。令曰,知道。
傳于朴永元曰,原任直閣朴永元,馳詣顯隆園,奉審摘奸,仍詣健陵·華寧殿,一體奉審以來。
鄭知容達曰,輔德未差,弼善徐萬淳,兼弼善朴容壽,文學趙基謙,兼文學李景在,司書趙秉龜,兼司書張敎根,說書徐戴淳,兼說書成遂默竝拿處,春坊上下番俱空,事甚未安。兼輔德李圭祊,卽爲牌招入直,何如?令曰,依。
令于鄭知容曰,社稷攝事時,禮房承旨·禮貌官·相禮·第一位大祝·禮儀使·壇上執禮,竝加資,第一位執尊·壇下執禮,竝陞敍,第一位祝史陞敍,第一位齋郞陞六,亞終獻·進幣爵酒官·奠幣爵酒官·薦俎官,竝熟馬一匹賜給,其餘祭官,竝兒馬一匹賜給,壇司陞敍,行首守僕帖加,本署官竝兒馬一匹賜給,太廟事知守僕·本壇守僕,考例施賞。
令于鄭知容曰,左承旨·右承旨·左副承旨許遞,旣承下敎,前望單子入之。
承旨前望單子入之,徐耕輔·朴岐壽·李鼎臣代點。
令于鄭知容曰,判義禁有闕之代,旣承下敎,前望單子入之。
判義禁前望單子入之,金履喬代點。
令于鄭知容曰,新除授判義禁,卽爲牌招開坐。
鄭知容達曰,卽者,義禁府都事來言,開坐事令下,而判義禁金履喬牌不進,知義禁金履載,同義禁李翊會未肅拜,一員未差,不得開坐云,判義禁金履喬,更爲牌招,知義禁金履載,同義禁李翊會,一體牌招,以爲開坐之地,何如?令曰,知義禁許遞,旣承下敎,前望單子入之,判義禁·同義禁,待明朝牌招,如有違牌,勿爲呼望。
又達曰,檢閱成遂默,拿處徽旨未下之前,謂以待令,空番出去,此雖與無端徑出有異,事甚未安。不可無警,從重推考,何如?令曰,依。
又達曰,直閣李景在拿處事,令下矣。依定式,遞差令旨,捧入之意,敢達。令曰,知道。
鄭知容,以刑曹言達曰,院隷申完植·徐命俊·全景彦·金鎭永·李仁根·金太學,巨達嚴致成·徐弘伊等,竝嚴刑遠配事,令下矣。完植平安道宣川府,致成熙川郡,命俊咸鏡道定平府,景彦慶尙道昆陽郡,鎭永熊川縣,弘伊長鬐縣,仁根全羅道長興府,太學光陽縣,竝定配所,待用杖各嚴刑一次,押送之意,敢達。令曰,知道。
又以訓鍊都監言達曰,謹依下令,作門把摠鄭弘相,哨官安重基,竝決棍十度,懲勵之意,敢達。令曰,知道。
領議政南公轍,左議政李相璜,右議政李存秀等〈箚曰〉,伏以社壇攝享,睿誠上格,日候晴朗,還內萬安,群情欣忭,臣等於昨日參班諸臣跟隨濫率捧現告之令,有不勝惶恧之至,朝臣跟隨,自有額數,而濫率之謬,臣等亦不能免焉,若論其犯科,臣等實爲首,以其名忝大官之故,雖逭於捧現告之中,身居董率之地,以不先被責罰爲倖,而晏然自掩乎?玆敢具箚訟愆。伏乞睿明,亟賜譴何,俾具僚知警焉。取進止。答大臣聯名箚曰,覽箚具悉卿等之懇,跟隨自有限定,而近來濫率紊亂故警飭也,於卿等何有,安心,仍令于鄭知容曰,此下答,遣史官往諭于諸大臣。
知事李羲甲書曰,伏以臣於日昨,伏奉除旨,以臣爲義禁府判事,在臣義分,卽當竭蹶趨承,而第臣方叨左賓客之任,時帶宮銜者,不得兼綰刑獄,公格卽然,臣亦援例控籲,屢蒙體諒矣,玆敢略入文字,仰瀆崇聽。伏惟离明,俯賜鑑諒,將臣新授判金吾之任,亟行鐫免,不勝幸甚,臣無任云云。答曰,覽書具悉。所請依施。
吏曹參判徐憙淳書曰,伏以社壇攝享,鶴駕穩旋,大小從邁,欣忭惟均,仍伏念臣,猥以無似,節次推遷,年未强仕,位躋華顯,寵光徒歸偏褻,私心益難自安,臣頃在館職,幸蒙恩禠,歸護病母,粗愜微分,昨者陪侍持齋之日,伏奉除旨,以臣爲吏曹參〈判〉者,感激居先,辭懇路阻,雖不得不拚棄廉隅,冒沒出肅,而惝怳震駴,歷日莫省所以,夫朝家用人之方,務貴量才而授任,人臣事君之道,惟宜揣分而進身,雖在閑司漫官,其必愼揀其人,上固不可以濫授,下亦不可以冒膺,臣之從前歷敭,何往非濫,而矧玆選部之爲任,尤有所綦重者,居六官之首,甄一代之才,而黜陟臧否,激揚淸濁,固知長堂之專管,至如隨政參聞,有時代斲,亦惟亞銓之職是已,何可使儱侗如臣,顓蒙如臣者,苟充其位,徒侈其銜哉?臣於本曹,曾忝末席,已蔑絲毫之補,恒切悚恧之私,今之所叨視末席,資級愈峻,責任較重,置朝廷林立之彦,必使糠粃居前者,其爲用舍之乖當,名實之失平,果何如哉?曹座參謁,況在明日,而臣未赴座之故,將不免退期,惶閔之極,尤無以贖愆,百爾思量,承當無路,敢陳衷懇,略控短章。伏乞睿慈,俯垂矜諒,將臣職名,劃卽刊改,以軫名器之重焉,臣無任云云。答曰,覽書具悉。卿其勿辭行公。
公忠監司朴晦壽書曰,伏以社壇節享,盛儀孔明,鎭日勞動,睿度彌康,凡在瞻聆,普切欣頌,仍伏念臣,通籍未踰一紀,行年才過强仕,滾到貳卿,歷敭淸華,自顧兢惕,若墜淵谷,今又湖臬新除,居然有隕,臣聞令惝怳,措躬無所,直欲循墻而不可得也,臣之姸媸長短,固莫逃於睿燭之下,雖未敢猥自煩陳,而臣本庸才賤品,百不猶人,文質無當,尺寸靡長,尋常百執事之末,尙不足以備任使之末,而厚沐殊渥,荐蒙誤恩,冥升太驟,踐歷無漸,華貫峻秩,節次推遷,姓名不離於銓注,班聯常廁於邇密,臣於是,曷敢不仰戴洪造,俯激微忱,而揆分揣量,自知不稱,滿盈招損,過福爲災,臣雖無狀,亦嘗粗聞於斯義,正合辭寵斂華,絶意進取,庶以爲塵刹不報之報,豈料今日,遽承此萬萬不敢當之寵令也哉?竊伏念湖西一路,疆界之闊,民戶之衆,雖遜於兩南,而左峽右沿,物産殷盛,稻魚苧漆之饒,粟米布縷之征,素稱財賦之淵藪,而挽近以來,田疇汚萊,屋里蕭條,凋弊轉甚,民力已竭,習俗日以渝薄,奸猾日以滋興,縱使聲望素著,才力俱優者當之,其於承宣撫摩之責,尙云憂憂其難,況乎如臣無似,初何可與論於斯乎?臣若不自量度,徒懷感激,冒昧承當,以致畢竟僨誤,則臣之一身顚沛,縱不足恤,而其所以貽累邸下愼簡之政,孤負一方委寄之責者,果何如哉?歷日思惟,承膺無路,玆不得不披瀝衷懇,仰瀆睿聽。伏乞离明,俯垂諒察,亟賜遞改,俾重寄無曠,私分獲安,不勝大願,臣無任云云。答曰,覽書具悉。卿以邇密之臣,出按方面,余之委寄之望,當如何哉?卿其盡心對揚,以釋余南顧之憂。
社稷臘享大祭王世子攝行敎是時,亞獻官永明尉洪顯周,終獻官行判尹金〈履〉喬,進幣爵酒官吏曹判書朴宗薰,奠幣爵酒官吏曹參議李寅泰,薦俎官兼戶曹判書鄭晩錫,禮儀使禮曹判書李錫奎,典祀官奉常正金秀萬,壇司令金在宣,壇上執禮敦寧都正李若愚,壇下執禮副司果朴容壽,第一位執尊副司果金裕憲,第二位執尊副司果洪晩燮,第三位執尊副司果閔永勳,第四位執尊副司果閔英世,第一位大祝副司果李憲球,第二位大祝直閣李景在,第三位大祝副司果權馥,第四位大祝副司果洪永觀,第一位祝史副司果李根友,第二位祝史司書趙秉龜,第三位〈祝史〉副司果徐箕淳,第四位祝史文學趙基謙,第一位齋郞副司正趙秉常,第二位齋郞副司正李源益,第三位齋郞副司正金胤根,第四位齋郞副司正洪祐順,第一位捧俎官戶曹正郞洪羲錫,副司果鄭久容,平市令申在順,第二位捧俎官刑曹正郞李海存,敦寧判官柳英根,刑曹佐郞南興中,第三位捧俎官司僕主簿宋持膺,工曹佐郞金命喜,軍資主簿李正履,第四位捧俎官司僕判官趙敏永,工曹正郞鄭東萬,北部令權曦,盥洗位禮曹正郞趙渡,典籍林原培,爵洗位典籍李基準,禮曹佐郞姜䆃,亞終獻盥洗位典籍尹錫祐,掌牲令典牲判官韓用鏶,協律郞掌樂正李鎭華,贊者引儀李義勝·張東厚,謁者假引儀安聖隣·趙秉璿,贊引假引儀康文顯·李一亨,祭監監察朴在皞·徐世輔。
丁亥十二月十二日子時,王世子詣社稷。臘享大祭攝行入對時,行都承旨金鏴,行右承旨權敦仁,左副承旨金炳朝,右副承旨朴永元,假注書金鼎集,記事官徐戴淳·成遂默,原任提學朴宗薰,檢校直閣李嘉愚,檢校待敎徐憙淳·金正喜,以次陪立,時至,王世子具冕服,乘輿出大次,至西門外降輿,禮儀使引王世子入就位,禮儀使贊請四拜,王世子行四拜禮,禮儀使引王世子詣盥洗位,盥洗訖,禮儀使引王世子,詣國社神位前,鏴奉香,炳朝奉爐,王世子三上香,仍行奠幣禮訖,仍詣后土氏神位前,如右禮,次詣國稷神位前,仍詣后稷氏神位前,皆如右禮,禮儀使引王世子降復位,禮儀使贊請行初獻禮,禮儀使引王世子,詣國社尊所,仍詣神位前,行初獻禮,仍詣后土氏尊所,仍詣神位前,如右禮,次詣國稷尊所,仍詣神位前,如右禮,仍詣后稷氏尊所,仍詣神位前,如右禮,禮儀使引王世子降復位,亞獻官·終獻官,以次行禮如儀訖,禮儀使引王世子,詣飮福位,受爵受胙訖,禮儀使引王世子降復位,禮儀使贊請四拜,王世子行四拜禮,諸大祝進撤籩豆訖,禮儀使贊請四拜,王世子行四拜禮,禮儀使引王世子,詣望燎位望燎訖,禮儀使跪白禮畢,禮儀使引王世子,還入幕次,還宮時至,王世子改具遠遊冠·絳紗袍,乘輿出幕次,由西挾門出,相禮贊請降輿乘輦,王世子乘輦,至敦化門外,王世子降輦乘輿,由東挾門·進善門,至仁政門外,王世子降輿,步過至協陽門,王世子乘輿,由建陽門·貳極門還內,諸臣以次退出。
上在昌德宮。常參·經筵,以代理停。
經宿翌日,大殿·中宮殿,內閣·政院口傳問安。答曰,知道。世子宮,內閣·政院·春坊口傳問安。答曰,知道。世子嬪宮,口傳問安。答曰,知悉。世子宮,朝廷二品以上·六曹堂上單子問安。答曰,知道。
藥房都提調李存秀,副提調金鏴達曰,伏未審日間,大殿聖體,若何?中宮殿氣候,若何?移次齋宿,壇享禮成,連日勞動之餘,睿體,何如?臣等不任區區伏慮,敢來問安。答曰,知道。大殿聖體萬安,中宮殿氣候萬安矣。
朴岐壽達曰,明日·再明日,顯隆園忌辰祭齋戒正日相値,常參,頉稟之意,敢達。令曰,知道。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
鄭知容啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
備忘記,永達萬戶陳遂良下直,長弓一張,長箭一部,片箭一部,筒兒一箇賜給。
金鏴達曰,同副承旨李鼎臣,今日不爲仕進,卽爲牌招,何如?令曰,依。
又達曰,館錄爲之事,令下矣。行副提學金蘭淳,自鄕上來云,卽爲牌招,何如?令曰,依。
令于金鏴曰,承旨有闕之代,旣承下敎,前望單子入之。
承旨前望單子入之,李寅溥代點。
金鏴達曰,新除授右副承旨李寅溥,時在慶尙道安東府任所,斯速乘馹上來事,下諭,何如?令曰,依。
金鼎集拿處,代以金大根爲假注書。
令于金鏴曰,大司成有闕之代,旣承下敎,前望單子入之。
大司成前望單子入之,徐耕輔代點。
令于金鏴曰,承旨有闕之代,旣承下敎,前望單子入之。
承旨前望單子入之,朴齊明代點。
金鏴達曰,新除授右副承旨朴齊明,卽爲牌招,何如?令曰,依。
令于金鏴曰,守令有闕之代,旣承下敎,政官牌招開政。
令于金鏴曰,時在任所承旨許遞,旣承下敎,前望單子入之。
承旨前望單子入之,李寅泰代點。
朴齊明達曰,行副提學金蘭淳牌不進推考徽旨,今方捧入,而館錄令下之後,如是違牌,事甚未安。更爲牌招,何如?令曰,依。
知義禁前望單子入之,李文會代點。
吏曹,同義禁單李文會。
朴齊明,以侍講院言達曰,下番連日闕直,事甚未安。輔德未差,弼善徐萬淳,兼弼善朴容壽,文學趙基謙,兼文學李景在,司書趙秉龜,兼司書張敎根,說書徐戴淳,兼說書成遂默竝拿處,輔德未差之代,令政院稟令差出,待下批,牌招入直,何如?令曰,未差之代,旣承下敎,前望單子入之。
輔德前望單子入之,李嘉愚代點。
朴齊明,以侍講院言達曰,下番闕直,事甚未安。新除授輔德李嘉愚,卽爲牌招,以爲姑降入直之地,何如?令曰,依。
有政。吏批,判書朴宗薰進,參判徐憙淳牌不進,參議未差,右副承旨朴齊明進。以金敎喜爲吏曹參議,李憲球爲敦寧都正,趙寅永爲同義禁,徐憙淳·金熙華爲同經筵,權馥爲相禮,韓鎭書爲內贍主簿,鄭東祜爲假監役,安光直爲安東府使,禮曹判書李錫奎今加崇政,前承旨金炳朝,前輔德趙寅永,敦寧都正李若愚今加嘉善,相禮鄭禮容,副司果李憲球今加通政,以上加資事承令。
兵批,判書南履翼病,參判尹羽烈病,參議李羲肇入直進,參知朴熙顯病,左承旨朴岐壽進。以金亮郁爲南固別將,同知單吳大漢,護軍洪命周·權敦仁·金炳朝·趙寅永·李若愚,副護軍李寅溥·李鼎臣·洪學淵·鄭禮容·李憲球·白慶楷,副司果趙秉常,以上竝單付。
朴齊明達曰,行副提學金蘭淳再牌不進推考徽旨,今方捧入,而館錄令下之後,連事違召,終不承膺,事體所在,極爲未安,所當更請牌招,而係是一日三牌,何以爲之?敢稟。令曰,更爲牌招。
鄭知容,以都摠府言達曰,副摠管金魯甲,以御營中軍,本營諸將官射會監試事,南小營晝仕出去之意,敢達。令曰,知道。
義禁府申目,兼侍講院文學李景在原情云云。徽旨內辭緣,泛稱遲晩,所當請刑是白乎矣,閣臣勿爲請刑,載在大典通編,議處,何如?判付達依準。又申目,承政院假注書金鼎集,藝文館檢閱成遂默,侍講院弼善徐萬淳,兼弼善朴容壽,文學趙基謙,司書趙秉龜,兼司書張敎根,說書徐戴淳等原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付達依準。又申目,禁喧郞廳洪百儀原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達,不禁之罪雖有,跟隨濫率人之罪,尤重於不禁之罪,且飭已施矣,分揀放送。
鄭知容,以義禁府言達曰,閣臣勿爲拿囚,開坐捧供後,出送待令所,載在大典通編矣。李景在,係是閣臣,捧供後,仍爲出送待令所之意,敢達。令曰,知道。
同副承旨李鼎臣書曰,伏以臣,與行左承旨朴岐壽,有內外從應避之嫌,揆以格例,自在當遞,玆敢暴陳短章。伏乞离明,俯垂鑑諒,亟遞臣所帶之職,以便公格,以安私分焉,臣無任云云。覽書具悉。所請依施。
上在昌德宮。常參·經筵,以代理停。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
朴岐壽達曰,左副承旨李寅泰,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,趙琮鎭代點。
令于朴齊明曰,禮房承旨馳詣宗廟·景慕宮,奉審摘奸以來。
朴岐壽達曰,新除授承旨趙琮鎭,以前任伊川府使,方在解由未出中,何以爲之?敢稟。令曰,勿拘。
又達曰,新除授右承旨趙琮鎭,卽爲牌招,何如?令曰,依。
鄭知容達曰,兵曹正郞洪百儀,昨夕蒙放,而今日監軍單子,誤以拿處書入,臣之蒙然捧入,不勝惶悚。當該堂上,不可無警,推考,何如?令曰,依。
朴齊明達曰,行副提學金蘭淳三牌不進推考徽旨,今方捧入,而館錄令下之後,連事違召,無意承膺,事體所在,萬萬未安。所當更請牌招,而係是一日四牌,何以爲之?敢稟。令曰,更爲牌招。
朴岐壽達曰,右承旨趙琮鎭,時在京畿安城地,斯速乘馹上來事,下諭,何如?令曰,許遞,旣承下敎,前望單子入之。
承旨前望單子入之,尹聲大代點。
朴齊明達曰,日次儒生殿講爲之事,令下矣,處所,以何處爲之乎?敢稟。令曰,魚水堂爲之。
朴岐壽啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
朴齊明達曰,春帖子製述人,旣已抄達矣,大提學金履喬,待明朝牌招,以爲出韻科次之地,何如?令曰,依。
令于鄭知容曰,留院上書入之。
朴齊明達曰,館錄爲之事,令下矣,行副提學金蘭淳書答已下,卽爲牌招,何如?令曰,依。
又達曰,行副提學金蘭淳牌不進推考徽旨,今方捧入,而館錄令下之後,連事違召,無意承膺,事體所在,誠極未安。更爲牌招,何如?令曰,依。
以輔德李嘉愚牌不進罷職令旨,令于朴齊明曰,只推。
朴齊明,以都摠府言達曰,今日入直內三廳武兼·禁軍及軍兵等,當爲中日習射技,而顯隆園忌辰祭齋戒相値,不得設行之意,敢達。令曰,知道。
朴岐壽,以吏曹言達曰,新除授司憲府監察金錫龍,除拜後過限未肅拜,依例改差,何如?令曰,依。
又以戶曹言達曰,養志堂椽木修改吉日,令日官崔福基推擇,則來戊子二月初九日卯時爲吉云,以此日時擧行之意,敢達。令曰,知道。
又以漢城府言達曰,凡有旌閭,因該部牒報登聞事,曾有定式矣。卽接中部都事金龍根所報,則部字內兪士益契故將仕郞安國均妻孺人李氏旌閭,今月十三日豎立之意,敢達。令曰,知道。
行副提學金蘭淳書曰,伏以臣於數月先楸,料理喪葬,悲哀勞悴,萬念都冷,忽於此際,伏奉除旨,以臣爲弘文館副提學者,驚隕兢惕,歷屢日而不知自措也。臣喪威震剝,神魄遁失,顧未暇收拾身心,蔓辭仰瀆,而邸下之以是官而畀之臣者,不審何取於臣,而若是之不少難愼也?夫爵秩者,人主之大柄,嚬笑之間,興替隨之,雖閒漫官司之節次推排者,固不可使濫授而濫取,況世所稱華貫淸選,綦重特別者哉?臣本菲薄,文質無當,苟朝家覈實之政,揆材度務,官必其人,則臣誠無以備數於百執事之一,而仰荷隆眷,俯藉先蔭,前後踐歷,罔非踰分,乃隨除輒膺,視若倘來,滾至于此者,亦豈以爲眞可堪承而然?只以臣家世受恩,與天無極,夷險榮辱,義不敢擇,而每反顧身心,亦未嘗不怵焉若驚,今此所叨之職,尤萬萬非臣夢寐之所及也。夫以論思啓沃之責,裒然爲一館之長,經術以裨典學,文章以賁鴻猷,其爲任,果何如也?如非才識兼茂,望實俱隆者,固不可容易擬議。且今館錄有令,圈坐將行,簡一世之群彦,貯奎華之新望,是其事之關係,比常時尤有異焉,以如是不輕之官,行如是至難之事,宜其授之必當其材,膺之必副其職,乃可以登俊良而答物議,凡前後與是選而爲時所推重者,歷數朝端,指不勝摟,臣是何人,乃敢不自量度,冒沒進身哉?臣縱不足言,其爲一代之學士大夫,誠可羞之甚也。雖然,此猶不能自恤,臣有情理之切悲者,臣自孤露以來,賴以爲命者,惟臣兄在耳。噫,人孰無兄弟之倫,友愛之情,而臣兄之於臣,其撫卹之篤,敎誨之勤,固非人人所可跂及,而臣亦自以爲兄弟之樂,臣獨有之,如影依形,頭髮已種種矣。臣命塗奇釁,積殃未艾,臣兄不幸身沒於忠州任所,生違面訣,死失手殮,棲遑客地,呼號道路,悠悠蒼天,此何人斯,窀穸遂畢,纔返京第。臣母今年,已迫七耋矣,母子相抱,心肝崩裂,雖平常無事之時,癃老病情,寧日恒少,自遭逆理,宿疴越添,叫號宛轉,委頓床笫,氣息奄奄,若將朝夕。臣左右扶將,日事刀圭,按住弸中之慟,强爲寬譬之容,病勢漸劇,離捨無望,臣情到此,吁亦慼矣,更何可束帶彈冠,揚揚出膺乎?召牌荐降,進身無路,輒忘瀆擾之罪,敢陳疾痛之呼。伏乞睿慈,俯垂鑑諒,念臣才之不可濫授,察臣情之不可强抑,亟令鐫改臣新授職名,回授可堪之人,使圈事毋至久滯,私心得以少安,千萬幸甚。臣方丐免,何可贅他,而事在目下,敢此附陳焉。噫,莫重者懲討也,莫嚴者國體也,近日三司之以懲討求對,殆過數朔,而兪音尙靳,王章不伸,輿憤未洩,有識竊歎。噫,罪在必討,而尙今假息,義在必爭,而無路呼籲,下之所以求對者,實出忠憤之激,而許久相持,殆若應文之具,上之所以酬應者,專事彌縫之道,而遞罷相續,自歸不誠之科,懲討由是而不嚴,國體由是而不尊,三司一空,氣象萎苶,將使國不得爲國,人不得爲人,念之及此,寧不澟然而寒心也哉?伏願离明,淵然深思,仰稟大朝,亟思處分,俾王章伸而國體尊焉。臣無任云云。答曰,覽書具悉。卿其勿辭行公,懲討事,勿煩。
上在昌德宮。常參·經筵,以代理停。
藥房都提調李存秀,提調洪起燮,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
朴岐壽達曰,明日座堂相値,常參頉稟之意,敢達。令曰,知道。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
朴齊明達曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢達。令曰,知道。
鄭知容達曰,同義禁趙寅永,除拜後過三日不爲出肅,依定式推考警責,仍卽牌招察任,何如?令曰,依。
又達曰,三品官之無得過三日循例請牌,曾有定式矣,吏曹參議金敎喜,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
令于朴齊明曰,同副承旨許遞,旣承下敎,前望單子入之。
承旨前望單子入之,李鼎臣代點。
朴齊明達曰,新除授同副承旨李鼎臣,卽爲牌招,何如?令曰,依。
又達曰,假注書趙然春,身病猝重,勢難察任,今姑改差,何如?令曰,依。
趙然春改差,代以權馦爲假注書。
朴齊明達曰,行副提學金蘭淳牌不進推考徽旨,今方捧入,而館錄令下之後,如是違牌,事甚未安。更爲牌招,何如?令曰,依。
令于朴齊明曰,明日出宮門路,以貳極門爲之。
令于朴齊明曰,留院公事入之。
以吏曹參議金敎喜牌不進罷職令旨,令于朴齊明曰,只推。
朴齊明,以侍講院言達曰,明日儒生殿講座堂時,宮官當爲全數進參,而弼善徐萬淳,兼弼善朴容壽,文學趙基謙,兼文學李景在,司書趙秉龜,兼司書張敎根,說書徐戴淳,兼說書成遂默竝拿處,無以備員,何以爲之?敢稟。令曰,竝許遞,旣承下敎,前望單子入之。
春坊前望單子入之,弼善權馥,兼弼善洪永觀,文學李憲兢,兼文學尹正鎭,司書徐箕淳,兼司〈書〉李根友,說書吳取善,兼說書金英淳代點。
以同副承旨李鼎臣牌招不進罷職令旨,令于朴齊明曰,只推。
令于朴齊明曰,同副承旨許遞,旣承下敎,前望單子入之。
承旨前望單子入之,洪穉圭添書代點。
朴齊明達曰,新除授承旨洪穉圭,以前任開寧縣監,方在解由未出中,何以爲之?敢稟。令曰,勿拘。
傳于鄭知容曰,奉審閣臣入侍。
傳于鄭知容曰,捧納承旨推考。
朴永元達曰,行副提學金蘭淳牌不進推考徽旨,今方捧入,而館錄令下之後,如是違牌,事甚未安。更爲牌招,何如?令曰,依。
又達曰,行副提學金蘭淳再牌不進推考徽旨,今方捧入,而館錄令下之後,一向違召,無意承膺,事體所在,誠極未安。所當更請牌招,而係是一日三牌,何以爲之?敢稟。令曰,更爲牌招。
又達曰,行副提學金蘭淳三牌不進推考徽旨,今方捧入,而館錄令下之後,連事違召,無意承膺,事體所在,萬萬未安。所當更請牌招,而係是一日四牌,何以爲之?敢稟。令曰,待開門更爲牌招。
鄭知容達曰,日次殿講令下,今至多日,儒生書達,謂以掌議之未差,趁不修呈,以致下令之屢勤,事甚未安。當該成均館堂上,推考,何如?令曰,依。
朴永元,以侍講院言達曰,明日儒生殿講座堂時,宮官當爲全數進參,而文學李憲兢,說書吳取善在外,無以備員,令政院,稟令變通差出,以爲進參之地,何如?令曰,許遞,旣承下敎,前望單子入之。
春坊前望單子入之,文學金鍏,說書李源益代點。
備邊司,以金箕殷爲咸鏡監司。
朴永元,以吏曹言啓曰,卽接通禮院牒報,則以爲,明日魚水堂,日次儒生殿講,王世子代臨時,相禮不可不備,相禮未差之代,卽速變通,以爲及時擧行之地云,通禮院相禮未差之代,口傳備擬以入,何如?傳曰,允。
吏曹口傳政事,以宋祥來爲相禮。
朴齊明,以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
朴永元,以奎章閣言達曰,景慕宮望廟樓,今望奉審,無頉之意,敢達。令曰,知道。
朴齊明,以奎章閣言啓曰,本閣今丁亥年秋冬等褒貶,當爲磨勘,而提學二員,直閣俱未差,不得擧行,外閣褒貶,亦不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今丁亥年秋冬等褒貶,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今丁亥年秋冬等褒貶,當爲等第,而領中樞府事臣韓用龜,判中樞府事臣金思穆,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周·東寧尉臣金賢根,俱有身病,限內不得爲之之意,敢啓。傳曰,知道。
又以忠勳府言啓曰,本府今丁亥年秋冬等褒貶,當爲磨勘,而有司堂上豐安君臣柳相祚在外,鈴原君臣尹行直外任,堂上不備,限內不得爲之之意,敢啓。傳曰,知道。
又以戶曹言啓曰,今丁亥秋冬等所屬各司褒貶啓本中,南部都事林膺洙,以參議臣林翰鎭子,相避,判書鄭晩錫,參判臣朴基宏,同爲磨勘以入之意,敢啓。傳曰,知道。
又以戶曹言啓曰,本曹郞廳及所屬各司官員今丁亥秋冬等褒貶,依前例磨鍊以入,而軍資監·內資寺·司圃署,因都提調·提調有故,不得磨勘,去春夏等褒貶時,軍資監·內資寺·長興庫·平市署,因都提調·提調有故,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
又以戶曹言啓曰,本曹所屬各司今丁亥秋冬等褒貶磨勘之際,五部啓本中,四字誤書,擦改之意,敢啓。傳曰,知道。
朴永元,以禮曹言達曰,卽接東·西氷庫所報,則藏氷每在臘日之際,而至於今年,冬暖如春,臘日已過,庫底近江,見無片氷可伐之處,故申飭貢人,四出搜審於沿江上下,而依山背陰處,或有流澌凝雪,至軟且薄,雖欲納庫,實有未夏節消融之慮,然而不計軟薄,趁此時鑿取,在所不已,而伐氷之處,距庫稍間,輸運船隻,量宜定送于鑿氷處,以爲及時擧行之地云矣。在前如此之時,輸運船隻,以三軍門津船定送,多有已例,今番亦依已例,以營門津船,量入待令之意,分付,何如?令曰,依。
朴齊明,以禮曹言啓曰,本曹今丁亥年秋冬等褒貶,當爲磨勘,而堂上有故,限內不得爲之之意,敢啓。傳曰,知道。
又以宣惠廳都提調意啓曰,本廳郞廳等今丁亥秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以都摠府言啓曰,本部郞廳及部將等今丁亥年秋冬等褒貶,當爲磨勘,而都摠管洪起燮,以藥院提調,兵曹褒貶前,瓊玉膏監煎事,北漢地出去,限內不得設行之意,敢啓。傳曰,知道。
又以兵曹言啓曰,本曹今丁亥年秋冬等褒貶等第,磨鍊以入,而曹所屬軍器寺·司僕寺·訓鍊院·典設司官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今丁亥年秋冬等褒貶啓本中,刀擦二處之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等今丁亥年秋冬等褒貶,當爲等第,而都提調臣金思穆有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今丁亥年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今丁亥秋冬等褒貶,當爲等第,而臣公轍有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今丁亥年秋冬等褒貶,當爲等第,而都提調臣韓用龜有身病,限內不得磨勘之意,敢啓。傳曰,知道。
又以備邊司言啓曰,頃見平安監司徐能輔狀達,則犯越罪人朴才昌,本是慶興居民,延弼元,本名大顯,而亦以甲山居民,去五月,自茂山府三峯山都灘,流入彼界,竟至被捉。屢經盤覈,已爲輸款,爲辭,而觀於咸營移文之往復箕營者,則越去地方,猶無的據,同伴諸漢,亦未覈得,故延·朴兩漢,自箕營押送茂山府,伊時入去之三峯都灘,使渠指告後,詳査地方,究覈同伴,速卽狀達之意,自本司有所行會矣。卽見咸鏡監司金啓河狀達,則枚擧會査官牒呈及應問各人等招辭,以爲,今此兩漢之居住來歷,犯越情節,已無可疑之端,而同伴六名,査庭頭質,莫辨誰某,已服誣引,自歸脫空。至於三峯都灘,査官押領入山,爲丈雪所阻,半途經還,而旣已質言指告,則茂山地界,斷然無疑,不能察飭之帥臣及地方官,自有當勘之律,道臣亦以惶恐俟勘,爲辭,竝請令廟堂稟處矣。所謂三峯都灘,卽兩漢之犯越地界,而雖緣雪塞,未能通路,其爲茂山地方,道臣査官,俱以斷然無疑,懸錄狀達。且其情節,已爲輸款,眞贓畢露,該道覈査,旣如是丁寧,則今不必更置難愼,回咨之經歲遲滯,亦屬可悶。犯越罪人延弼元·朴才昌,今方見在茂山府,卽令地方官,聚會軍民,依律文境上梟首,以爲警衆之地,常時不能察飭之當該道·帥臣及地方官勘罪,亦皆依法典施行,同伴諸漢,道達邑査,謂以明是誣引,旣無所犯,則別無可罪之端,竝放送之意,分付,咨文令槐院撰出,而査事遲滯之由,措辭添入,定禁軍騎撥下送于灣府,以爲轉致北京之地,何如?傳曰,允。
又以刑曹言啓曰,今十三日本曹褒貶時,屬司典獄署官員等今秋冬等褒貶,本曹參議,例與刑房承旨,同爲磨勘,而該房承旨有頉,不得磨勘以入之意,敢啓。傳曰,知道。
又以刑曹言啓曰,今秋冬等本曹褒貶等第磨勘時,檢律啓本中,刀擦爲一處之意,敢啓。傳曰,知道。
又以工曹言啓曰,本曹郞廳等矣今丁亥年秋冬等褒貶及屬司瓦署官員等矣,今丁亥年秋冬等褒貶,合二度磨勘以入,而屬司中尙衣院·繕工監·掌苑署·造紙署·典涓司今丁亥年秋冬等褒貶,因各該司提調有故,限內不得磨勘,而尙衣院·繕工監·掌苑署·造紙署·典涓司今丁亥年春夏等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
又以義禁府言啓曰,今秋冬等本府郞廳褒貶等第,當爲磨勘以入,而堂上不備,限內不得擧行之意,敢啓。傳曰,知道。
鄭知容,以義禁府言達曰,茂山府使李濟完,依法典定配事,承令達下矣。李濟完,依法典,黃海道鳳山郡,徒三年定配,而以承令內辭意,具罪目,依例發遣府書吏,自茂山府交代後執捉,仍令押送于配所,何如?令曰,依。
丁亥十二月十五日辰時,上御熙政堂。藥房入診入侍時,都提調李存秀,提調洪起燮,副提調金鏴,假注書趙然春,記注官李湜,記事官洪在喆,待敎金英淳,以次進伏,醫官李惟鐸·金珪·趙宗翊·李顯養,進伏楹外訖。存秀曰,數日日氣稍寒,聖體,若何?上曰,一樣矣。存秀曰,寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。仍命醫官入診,惟鐸·珪·宗翊·顯養,以次診候,退伏奏曰,脈候左右三部調均,不必議定湯劑矣。命退,諸臣·承史,以次退出。
丁亥十二月十五日酉時,上御熙政堂。奉審閣臣入侍時,右副承旨鄭知容,假注書權馦,記注官李湜,記事官洪在喆,原任直閣朴永元,以次進伏訖。上曰,閣臣進前。永元進前奏曰,臣承命馳詣顯隆園·健陵·華寧殿,奉審無頉之意,俄因承傳色,已爲仰奏,而顯隆園屛風石罅隙塗灰處,因冬雨之連仍,間間脫落,事當趁時修補,而寒節塗灰之役,似難完固,姑待開春,當從便修補云,園官之言,如是矣。上命閣臣就座,又命退,諸臣以次退出。
上在昌德宮。常參·經筵,以代理停。
王世子代臨魚水堂,日次儒生殿講罷還內後,內閣·政院·藥房·春坊口傳問安。答曰,知道。
朴永元達曰,明日常參,取稟。令曰,停。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
朴齊明啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次〈私〉習云矣,敢啓。傳曰,知道。
備忘記,伐登萬戶宋光澤下直,長弓一張,長箭一部,片箭一部,筒兒一箇賜給。
金鏴啓曰,卽伏見諸道今秋冬等褒貶啓本,則公忠監司徐俊輔,全羅監司李光文,平安監司徐能輔,守令無一人居下,殊無嚴明殿最之意,竝推考警責,何如?傳曰,允。
朴齊明啓曰,卽伏見諸道今秋冬等褒貶啓本,則京畿水使趙恩錫,黃海兵使李恒權,全羅監司李光文,左水使李誾彬,慶尙監司鄭基善,左水使尹義儉,邊將無一人居中居下,公忠水使朴潤榮,全羅右水使韓應浩,統制使李惟秀,無一人居下,殊無嚴明殿最之意,竝推考警責,何如?傳曰,允。
令于金鏴曰,下直守令·邊將留待。
令于金鏴曰,藥房都提調有闕之代,旣承下敎,前望單子入之。
內醫都提調前望單子入之,左議政李相璜代點。
朴永元達曰,行副提學金蘭淳再牌不進推考徽旨,今方捧入,而館錄令下,已至閱月,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。令曰,更爲牌招。
令于朴永元曰,入格儒生明日待令。
金鏴啓曰,吏曹郞廳來言,咸鏡監司下批政事,取稟。傳曰,當日爲之。
又啓曰,吏曹郞廳來言,政事當日爲之事,命下,而判書朴宗薰,參判徐憙淳,參議金敎喜,俱以病不來,不得開政云,竝卽牌招,何如?傳曰,允。
又啓曰,吏曹判書朴宗薰,參判徐憙淳,參議金敎喜牌不進推考徽旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,一體更爲牌招。
有政。吏批,判書朴宗薰進,參判徐憙淳,參議金敎喜竝牌招不進,右承旨朴永元進。以趙寅永爲漢城左尹,鄭禮容爲禮曹參議,金鏴爲左副賓客,徐憙淳爲同成均,徐耕輔爲司䆃提調,沈煥永爲茂山府使,李穆淵爲江東縣令,承文正字單趙龍來,咸鏡監司單金箕殷。
兵批,判書南履翼病,參判尹羽烈病,參議李羲肇病,參知朴熙顯入直進,同副承旨洪穉圭進。同知安大說,副護軍李寅泰·趙琮鎭·李鼎臣·尹聲大,副司直李憲兢,副司正吳取善,咸鏡道兵馬水軍節度使金箕殷,以上竝單付。
吏曹,左尹單任存常,右尹單趙寅永,左副賓客單金履載,右副賓客單金鏴。
兵曹,以趙華錫爲摠戎中軍。
朴永元,以侍講院言達曰,新除授文學金鍏,自鄕上來云,卽爲牌招察任,何如?令曰,依。
朴永元,以上號都監都提調意啓曰,本都監儀軌,今已修正,奎章閣所上件,分作上下編,繕寫粧䌙以入,而春秋館禮曹件,依例移送留上,太白山·五臺山·赤裳山城三處史庫件,入送藝文館,待後曝曬,一體分上之意,敢啓。傳曰,知道。
朴永元,以上號都監都提調意達曰,本都監儀軌,今已修正,奎章閣所上件,分作上下編,繕寫粧䌙以入,而春秋館禮曹件,依例移送留上,太白山·五臺山·赤裳山城三處史庫件,入送藝文館,待後曝曬,一體分上之意,敢達。令曰,知道。
右議政李存秀箚曰,伏以臣,忝叨保護之任,居然爲半年矣,區區忱誠,惟以陳力就列,爲一半分報效之道,未敢言病,冒沒淟涊,而入冬之初,偶嬰毒感,雖其少愈之後,貞疾痰祟,比前倍劇,彈束動作,喘喘欲絶,殿陛升降,咯咯欠敬,日次起居,太半闕禮,惶隕悚惕,躬無所措。宜卽陳箚自列,仰請處分,而螻蟻之懇,狗馬之疾,冒煩睿聽,極涉猥越,嚴畏趑趄,迄至于今矣。近日以來,一倍添劇,力疾暫赴,歸卽委頓,神精昏瞀,不省四到,以今症形,實無旬月內起動之望,嘗藥重任,曠久虛縻,非但私心之惶懍,實爲事體之苟簡,玆敢不避僭猥,短箚仰控。伏乞睿慈,俯賜鑑諒,亟遞臣藥院之任,仍治臣瀆擾之罪,以安私分,不勝幸甚。取進止云云。答曰,覽箚具悉卿懇。愼節奉慮,所辭許副。仍令于金鏴曰,此下答,遣史官往諭于右相。
行禮曹判書李錫奎書曰,伏以輿衛夙戒,社壇攝祼,鎭日勞動,睿度彌康,區區歡忭,小大同情。況臣猥忝顯相之列,密邇溫文之光,周旋於籩罍磬管之間,與祭爲榮,於勞何有?及伏奉賞典下者,賤名亦廁其中,特超以崇政之階,是豈臣夢寐之所可到哉?驚惶震駴,不知措躬之所也。夫是秩也,極品也,絶席於卿月之班,接武於公孤之後,歷數前輩,宿德廩廩乎此地步者,指亦不可多摟,則其上不可以輕授也,下不可以冒受也,審矣。臣本倥侗一物耳,百無才能,無足備數,而蔭塗發迹,遲暮通籍始望秪在於祿仕,妄想不及於崇顯,偏蒙我大朝殿下特達之知,節次推遷,滾到至此,恩山渥海,不足喩其厚深,涯分太濫,澟如淵氷。矧今年至病痼,不堪陳就,鍾漏冥擿,愧切于中,向來宗伯之特點,出於睿簡,不敢言病,夤緣出肅,莫嚴之地,蹩躄踉蹌之狀,想在离鑑之所俯燭矣,歸次循省,惶汗浹背,夫豈有可紀之微績,而反有此非常之誤恩乎?負乘之懼,雖屬於一己之私,而爵賞之濫,大關於淸朝之累,左右思量,此義較然,玆不得不披瀝心肝,冒入文字,言實由中,毫非飾外。伏乞睿慈,特軫嚬笑之愛,曲遂微末之願,還收臣新授資級,以重公器,以安私分焉。臣無任云云。答曰,覽書具悉。卿其勿辭行公。
行護軍趙寅永書曰,伏以方社攝蜡,嗣歲攸興,睿誠昭格,神人悅豫,也甚盛擧也,此際大小臣工,罔不齊心秉德,恪勤奔走,以有事爲榮,如臣駑下,獲忝執事之末,亦幸焉耳。此何足爲徼寵媒恩之資,而迺者令旨特下,逈出常格,至有臣陞授嘉善階品者,臣誠惝怳震越,繼之以訝或也。夫賞爵,大柄也,名器,重典也,一或踰濫,所關不細,而以臣今所叨竊者,言之,罔功而陞秩,不可謂爵賞之不踰矣,匪才而貳卿,不可謂名器之不濫矣。臣心惶愧,猶屬末節,其於朝廷處分,得不駭四方之聽乎?國家遇大慶·大禮,推廣其恩澤,以重事體,抑古例然也,然而其人者,必皆輿望所屬,允合於命德,然後因事而畀之耳,夫豈有如臣湔劣,百無一能,而猥廁於乘軒之列者哉?且伏念臣,累世隆顯,而臣兄處地,旣殊於人,臣又歷揚淸要,爲世所艶,譬如已滿之器,不添亦溢,再實之木,其本必傷。臣於是,夙宵憂懼,懍若淵氷,惟以守分於散地,斂跡於進塗,爲一分兢業之戒,而華誥峻秩,至於此極,此殆臣福過之幾也。臣於邸下,仰之若天地,恃之若父母,而我邸下,不思所以全保而生成之,則豈不有欠於覆燾姁育之盛乎?玆敢畢陳衷懇,仰瀆离明。伏乞邸下,察臣言之非飾,諒臣情之至切,亟收臣新授恩資,以尊公器,以安私分,千萬幸甚。臣無任云云。答曰,覽書具悉。卿其勿辭〈行〉公。
行護軍金炳朝書曰,伏以臣,蒙騃湔劣,百無肖似,倖竊科第,承藉先蔭,歷揚淸要之職,驟躋緋玉之列,此寔惟我大朝殿下抆拭陶甄之澤,及我邸下代聽之後,厚蒙洪造,除旨殆無虛月,夷險燥濕,惟思殫竭駑鈍而已,非分之寵,過福之榮,夫豈夢寐之攸及哉?日昨社壇攝享,卽盛擧也,臣之陪輿周旋,固與榮焉,乃亦職分內事耳,有何勞勩之可紀,而忽有此二品晉秩之擧也?設使臣,眞有可紀之勞,年紀尙遠於强仕,通籍未滿於十載,前後所叨之職,已極僥濫,而今又更進一步,裒然自居於卿月之班,則忌滿惡盈,天道昭昭,早晩顚沛,理所必至,然而此猶臣一己之私也。爵賞者,卽明主馭世之大政柄,而命德之器,尤是有國之所重者也,今乃以如臣年淺識暗,萬無一取者,苟然充位,則四方之譏笑,固無論,其將上累於則哲之明,愼簡之政,臣雖萬殞,有餘罪矣,臣自承恩令,歷日惶愧,敢暴情實,仰瀆崇聽。伏願睿慈,特垂矜悶,亟收臣新授爵秩,俾蒙終始生成之恩,而在國家愼名器之道,亦不可爲無助矣。臣無任云云。答曰,覽書具悉。卿其勿辭行公。
吏曹參議金敎喜書曰,伏以六典治邦,周重天官,九流辨品,唐推吏部,今臣所叨之職,雖異於長堂,若乃甄別姸媸,而通塞進退之,則亦未嘗不參聞可否於其間,長亞有故,則又或代斲,差出緊任,是豈夫人可居,在古尙矣,歷數已往,何嘗有如臣之最無似而苟充者乎?夫國家之治忽,在於用人,用人之得宜,全繫銓選,以臣而居是任,是猶責視於盲,求聽於聾,將何以鑑別激揚,參佐選事,以補我邸下維新之化也?臣以菲材蔑學,濫竊科第,尙多靦然,乃其志則不過家貧親老,甘處常調,趨走冗散,筋力自效,卽其本分,世所稱淸顯華要之職,實非夢想之攸到也。立朝十五年來,內外踐歷,莫非踰濫,旣蔑絲毫之補,徒速瘝素之譏,無一可紀之狀,已莫逃於淵鑑之下,縱荷聖世寬仁之政,雖不置之於黜幽之科,今此誤恩,奚爲而及於臣身也?臣誠惝怳,莫知所措。況今群彦濟濟,何患無人,而乃以如臣者,苟然備數,厚招物議乎?玷汚名器,貽累睿簡,誠非細故,此臣所以不暇自憂,而憂朝廷官人之若是顚倒也,召牌洊降,承膺無路,玆敢披瀝衷懇,仰瀆睿聽。伏乞离明,念公器之不可輕褻,諒臣言之非出飾讓,將臣所帶之職,亟許鐫改,俾幸公私,不勝大願。臣無任云云。覽書具悉。爾其勿辭察職。
丁亥十二月十六日辰時,王世子代臨魚水堂,日次儒生殿講入對時,行都承旨金鏴,行左承旨朴岐壽,右承旨朴永元,右副承旨鄭知容,同副承〈旨〉洪穉圭,假注書金大根,記事官李根友·洪在喆,原任提學朴宗薰,檢校待敎徐憙淳,以次陪立。時至,王世子具翼善冠·衮龍袍,乘輿出重華門外,藥房提調洪起燮,副提調金鏴曰,日候甚寒,侵早勞動,睿體,若何?令曰,一樣。由貳極門·靑陽門,仍詣魚水堂,相禮贊請降輿,王世子陞座,掌議唱試官及應講儒生鞠躬再拜興平身,試官以下,行禮如儀訖,考官漢城府判尹金履喬,吏曹參判徐憙淳,成均館大司成徐耕輔,副護軍金正喜,侍講院輔德李嘉愚,行副護軍洪彦謨·趙容和,以次進伏。永元曰,副提學金蘭淳,更爲牌招事。令曰,依爲之。出擧條令曰,下直守令·邊將入對。木川縣監洪永燮,伐登萬戶宋光澤,以次進伏訖,令曰,守令進前。永燮進前奏職姓名,令曰,七事奏之。永燮奏七事,令曰,宣諭爲之。鏴承令宣諭別諭訖,令曰,邊將奏職姓名。光澤奏職姓名,令曰,六事奏之也。光澤奏六事,令曰,宣諭爲之。永元承令宣諭訖,令守令·邊將先退,永燮·光澤,以次退出。令曰,開講也。履喬曰,當爲抽栍乎,拈出乎?令曰,拈出,可也。應講儒生,以次應講訖,令曰,日次儒生殿講居首純·通幼學洪鍾應,直赴殿試,之次通幼學李肯愚等五人,竝給二分,之次略進士兪星煥等十二人,竝奎章全韻一件賜給,之次粗進士趙雲近等二十五人,竝令該曹,考例施賞。出令旨令曰,入格儒生,明日待令。出令旨相禮跪白禮畢,王世子降座陞輿,由靑陽門·貳極門還內,諸臣以次退出。
上在昌德宮。常參·經筵,以代理停。
朴永元達曰,明日常參,取稟。令曰,停。
朴齊明,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
朴齊明達曰,大司憲·執義·掌令二員,持平二員未差,監察茶時之意,敢達。令曰,知道。
朴永元啓曰,來二十一日,朝參日次矣,敢稟。傳曰,停。
朴永元達曰,來二十一日,輪對日次矣,敢稟。令曰,當次人受點,後日次待令。
朴齊明啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴永元達曰,右副承旨鄭知容,今日不爲仕進,卽爲牌招,何如?令曰,依。
又達曰,行副提學金蘭淳三牌不進推考徽旨,今方捧入,而館錄令下之後,一向違召,終不承膺,事體所在,萬萬未安。所當更請牌〈招〉,而係是一日四牌,何以爲之?敢稟。令曰,更爲牌招。
令于朴永元曰,當該承旨,從重推考。
令于朴永元曰,右承旨入對,入格儒生同爲入對。
以右副承旨鄭知容牌不進罷職令旨,令于朴永元曰,只推。
朴永元達曰,行都承旨金鏴內閣進,行左承旨朴岐壽不爲仕進,左副承旨朴齊明陳書徑出,右副承旨鄭知容令旨未下,同副承旨洪穉圭須資出去,院中只有臣一人,伴直無人。同副承旨洪穉圭,卽爲牌招,何如?令曰,依。
又達曰,同副承旨洪穉圭牌不進,伴直無人,右副承旨鄭知容,卽爲牌招,何如?令曰,依。
令于朴永元曰,承旨有闕之代,旣承下敎,前望單子入之。
承旨前望單子入之,李奎鉉代點。
朴永元達曰,行副提學金蘭淳牌不進推考徽旨,今方捧入,而館錄令下之後,如是違牌,終不承膺,事體所在,誠極未安。更爲牌招,何如?令曰,依。
朴永元,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
朴永元,以吏曹言達曰,成均館博士朴偀,奉常寺奉事李敏衡,副奉事趙相玉,受由後過限不上來,成均館博士朴偀罷職,奉常寺奉事李敏衡,副奉事趙相玉,依例竝改差,何如?令曰,依。
鄭知容,以兵曹言達曰,慶尙監司鄭基善狀達,道內別試武士入格人等起送事,纔已達下矣。在前嶺南別試武士上來者,依本道入格技藝,自臣曹,有更試草記之例矣,與慶尙前監司李鶴秀去夏等抄上別試武士,因伊時産室設廳,不得更試者,今日宣薦內禁衛試射時,同爲試取之意,敢達。令曰,知道。
又以都摠府言達曰,副摠管金魯甲,以御營中軍軍兵等中日試士事,南小營晝仕出去之意,敢達。令曰,知道。
義禁府申目粘連達下是白有亦,向前金鼎集·成遂默·徐萬淳·朴容壽·趙基謙·趙秉龜·張敎根·徐戴淳等,亦跟隨元有定數,則加率雖緣襲謬,禁制明載律文,則現發有難曲恕,竝只以此照律,何如?判付達依準。又申目粘連達下是白有亦,向前李景在,亦闕內跟隨,本有定數,濫率現告,旣已自首,則不可以謬習之已久,有所參恕,以此照律,何如?判付達依準。
左副承旨朴齊明書曰,伏以臣之老父,近以寒感挾滯,多日彌留,而臣於是際,獲除夙夜之任,不敢言私,黽勉仕進矣。卽接家信,則朝來諸症,一倍添劇,寒熱交作,氣息澟綴,臣旣終鮮,無他扶護,伻人踵至,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞离明,俯賜鑑諒,亟遞臣職,俾便救護,仍治臣罪,以肅朝綱焉。臣無任云云。覽書具悉。所請依施。
丁亥十二月十七日辰時,王世子座重熙堂。右承旨入對,入格儒生同爲入對時,右承旨朴永元,假注書權馦,記事官李源益·洪在喆,以次進伏,幼學洪鍾應·李肯愚·金公鉉·徐兢淳·沈敦永·朴昇壽,進士兪星煥,幼學李建翼·趙在慶,進士兪致崇,幼學金永爵,進士徐容輔·李文馨,幼學朴顯圭·金度均·鄭夔容,進士徐用輔,幼學金在根·李源庚,進士趙雲近·洪祐信·李墩,幼學曺雲承,生員洪明圭·徐珖輔·尹宗儀,幼學尹赫烈,進士朴泰浩,幼學洪世圭·元泰敎·申錫昌·李長錫·趙迪相·金東翕·金巘柱·申泰運·白光升·金炳奎·申命範·孔煥鼎·金益浩,進士李萬容,幼學趙秉恒,以次序立階下訖。令曰,儒生,幾人?永元曰,四十三人矣。令曰,史官分左右,儒生以次進前。鍾應等以次進前,奏職姓名訖,令曰,鍾應,年爲幾何?鍾應起伏奏曰,二十五歲矣。令曰,煥鼎,年爲幾何?煥鼎起伏奏曰,六十一歲矣。令曰,誰之子孫乎?煥鼎曰,孔子之孫矣。令曰,幾代孫乎?煥鼎曰,七十二世孫矣。令曰,知代數乎?煥鼎曰,昔在先朝,孔胤恒登第,有擬孔子七十二代孫胤恒登第之日,謝賜樂之御題,而亦有所下敎矣。令曰,與胤恒爲幾寸乎?煥鼎曰,十四寸從行兄弟矣。令曰,下番出去,壯元呼新也。在喆承令呼新訖,令給分已上儒生先退,其餘以次頒賞,行禮如儀,仍爲退出。令史官就座,令退,承·史以次退出。
上在昌德宮。常參·經筵,以代理停。
李奎鉉達曰,明日常參,取稟。令曰,停。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
以同副承旨洪穉圭牌招不進罷職令旨,令于朴岐壽曰,只推。
朴岐壽達曰,同副承旨洪穉圭,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,林翰鎭代點。
朴岐壽達曰,假注書金大根,身病猝重,勢難察任,今姑改差,何如?令曰,依。
金大根改差,代以金胤根爲假注書。
李奎鉉,以禮曹言達曰,卽接草溪進士金以謙所志,則以爲,同姓七寸姪南極,嫡妾俱無子,以其同姓八寸弟弼聲第二子萬奎,欲爲繼後,兩家相議完定,未及禮斜之前,南極夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長金以謙所訴旣如此,依定式,金弼聲第二子萬奎,立爲南極之後,何如?令曰,依。
鄭知容,以都摠府言達曰,副摠管金魯甲,以御營中軍,本營諸將官射會監試事,南小營晝仕出去之意,敢達。令曰,知道。
鄭知容,以兵曹言啓曰,助羅浦萬戶崔萬石,以三年窠邊將,兩次褒貶居中一中,雖遇赦蕩滌,其不職可知。依例罷黜,何如?傳曰,允。
又以兵曹言啓曰,坼見諸道褒貶啓本,則統制使李惟秀啓本中,平山浦萬戶李應蕃,以胡爲終怠,可惜初譽,爲目,公忠水使朴潤榮啓本中,舒川浦萬戶金商鉉,以病固妨務,爲目,則竝宜置下考,而置諸中考,殊無嚴明殿最之意,各該帥臣,竝推考警責,平山浦萬戶李應蕃,舒川浦萬戶金商鉉,下考施行,何如?傳曰,允。
鄭知容,以兵曹言達曰,宣薦內禁衛取才三技入格別單及宣部守三薦參上武臣前銜作散人別取才入格矢數,落仕年條,居住薦名,各其名下,懸註以入之意,敢達。令曰,知道。
又以兵曹言達曰,嶺南別試武士,更爲試取事,草記達下後,各以本道入格技藝試取,則善山閑良金錫祐,蔚山出身鄭奎錫,金海閑良曺海振,密陽閑良朴慶喜,慶州出身李宇基,病不上來,慶山閑良全東曄,尙州閑良李敏燮,宜寧閑良權秉禹,晉州出身李仁儉,丹城閑良權稱成,片箭不,慶州閑良李得陽,蔚山出身辛錫奎,閑良金德坤,義城閑良李東祿,晉州閑良成雒周,昌寧出身成東彦,仁同閑良張彦翼,鐵箭不,永川閑良鄭裕默,仁同閑良申永脩,講不,未入格者,竝依例給糧下送,而在前抄上武士試取時,能講與擧沙者,閑良,直赴會試,出身,初仕或軍門調用,依判下擧行矣。今此講書入格晉州閑良柳宜祥,善山出身盧璧燁,別單書入之意,敢達。令曰,知道。
朴岐壽,以宣惠廳言達曰,羅州丙戌條大同第八船閏五月執籌下往而致敗,故代送他船,又爲致敗,則於是乎節屆秋晩,勢無以自舟司更送他船,以法聖鎭留泊漕船中,擇完固船,裝發上納之意,枚移該道矣。以其留泊船也,故粧船自爾遷就,始於九月十五日裝發,而尙未到泊,第九船則謂以潦漲,逗遛海上,八月始爲到泊,本牧同月二十日裝發,而今至五朔,杳無動靜,事未前有,極爲駭然,正稅至重,故收捧裝發,皆有法式,而未有拖到氷泊,若此之甚也。八船之晩裝,雖非本牧之咎,九船之愆滯,必有從中之弊,揆以漕法,誠極寒心。船漢之遲滯情節,則分付該道,嚴査報來,以爲照繩之地,該牧使趙咸永,則實緣事勢,雖非故犯,身爲邑倅,難免晩發之責則一也,爲先令該府,拿問處之,何如?令曰,姑觀勤慢,待明春更爲稟處,可也。
義禁府照目粘連,兼侍講院文學李景在矣本府議達內,闕內跟隨,本有定數,濫率現告,旣已自首,則不可以謬習之已久,有所參恕,以此照律,罪杖八十收贖,奪告身三等,私罪奉令依準爲旀,功議各減一等爲良如敎。又照目粘連,假注書金鼎集,檢閱成遂默,弼善徐萬淳,兼弼善朴容壽,文學趙基謙,司書趙秉龜,兼司書張敎根,說書徐戴淳等矣本府議達內,跟隨元有定數,則加率雖緣襲謬,禁制明載律文,則現發有難曲恕,竝只以此照律,罪各杖八十收贖,奪告身三等,竝只私罪奉令依準爲旀,朴容壽段,功減一等,金鼎集等段,竝只功議各減一等爲良如敎。
咸鏡監司金箕殷書曰,伏以臣,至庸極陋,常調賤品,以才則寸無所長,以識則百不猶人,而通籍以來,迄今三十年于玆矣,偏蒙我大朝殿下曠絶恩造,節次推遷,居然到貳卿之列,其前後踐歷,蓋多世所稱華貫淸聯,涯分太過,絲毫無補,內自循省,恒切愧懼,不意日昨,伏奉令旨,以臣爲咸鏡道觀察使者,臣聞令惝怳,歷屢日而不省所以措躬。夫藩臬,重寄也,承流宣化,使王澤下究,黜陟臧否,使官吏率職,莫非其責,而至於壯鎖鑰而上尊國體,固封疆而外樹屛翰,亦莫非其職,則顧其爲任,豈不重且大,而非人人所可輕授者,明矣。況本道,卽漆沮舊邦,豐沛遺社,陵寢宮殿之所在,其拱護守奉,體貌之尊重,又非他道之可比,而若其管內二十五州,風勁俗悍,土瘠而民貧,加之荐經歉荒,凋瘵益甚,雖使聲望素著,才猷備具者當之,尙難望其堪承。況臣才不能適用,知不能周物,威不足以彈壓州郡,恩不足以懷撫軍民,則其何以收已弊之局,保將渙之氓,不負我邸下委畀之至意也哉?臣之不堪,臣自知之,與其貪榮恃恩,强所不能,故犯僨誤之罪,無寧早陳實狀,明其非材,以祈體諒之恩,故玆敢披瀝衷懇,仰瀆崇聽。伏乞睿慈,俯賜鑑察,亟收臣北藩新授之令,改付賢能,以幸公私,不勝大願。臣無任云云。答曰,覽書具悉。卿其勿辭往欽哉。
行副提學金蘭淳書曰,伏以臣於日前,略暴情實,冀蒙體諒,及承書答,未奉兪音,日月之明,猶有遺照,天地之大,不能無憾,臣於此,衷情抑塞,益無以自措也。噫,若使臣,苟有一分堪承之望,則豈敢更煩呼籲,以負平日夷險不擇之義,而今臣情理之絶悲,非但同朝共諒,亦庶幾离明俯燭,而猶此靳許者,豈謂臣抑情冒出,猶可以句當圈事,以了此一日之責乎?臣之情事,已悉前章,無容更陳,而今臣母病,轉益添劇,少有省覺,則叫號欲絶,仍以昏塞,食飮全却,奄奄若不保朝夕,喪威震剝之餘,焦煎心肝,寬譬無以慰解,藥餌而不得其效,憂遑以度,日計益甚,更何可收拾神魂,從容進退於主圈之席乎?至若臣學識之蔑裂,材具之不稱,有不暇拖引爲說,自歸於按例飾讓之科,臣雖無足備數於禮使之末,其在孝理之政,體下之仁,必將惻然傷念,庶不待終日,而當有鞶帶之遞也,玆敢冒瀆文字,仰塵离聰。伏乞睿慈,俯垂鑑諒,亟賜鐫免,仍治臣瀆擾之罪,以肅朝綱,以安私分焉。臣無任云云。答曰,覽書具悉。卿其勿辭救護,館錄成令之下,尙今遷延者,是何國體?待親病少減,卽行館錄。
行護軍李若愚書曰,伏以太社節享,躬攝盛禮,齋心毖祀,儀備物昭,瞻聆咸聳,讚頌普騰,臣於玆際,猥備執事之末,恭陪明薦之班,奔走率職,與覩爲榮,匪意翌日覃恩,有司宣旨,遽加臣以貳卿之秩。臣始焉惝怳,終焉震惕,如臨峻谷,歷日靡定,臣聞之,恩過其分謂之僭,官非其人謂之曠,恩至於僭,則治道損矣,官或有曠,則王政虧矣。惟僭與曠,卽明主之所致愼,而今臣所蒙,以言乎恩,則本不過儀文節目,趨走奉行間事,而以此干恩,恩不其僭歟,以言乎官,則自來是常調賤品,鹵莽湔劣者類,而以此備官,官不亦曠歟?緣臣罔功,緣臣無似,貽累聖朝平明之治,則臣罪大矣,臣何敢受,受之無說,循墻而已。仍伏念臣,策名甫過一紀,上賴造化之陶甄,下藉門戶之緖餘,華官美職,颺歷幾遍,節次推遷,冥升不已,至於今玆亞卿命德之器,而資級旣峻,地望尤別,自顧庸陋,何以致此?澟然悸恐,不省攸措。由前冒膺,縱或諉以怵畏感激,未敢固辭,其在今秩益高而寵益隆,寧容不思尤悔,恬若固有也哉?參倚前衡,左右思量,惟有懇乞辭避,早蒙鐫遞,公而裨核實之美政,私而全守分之微諒,粗爲追補旣往之一端,玆敢畢暴衷曲,仰瀆离明,欲望睿慈,俯賜鑑察,將臣新授資秩,亟令收還,以幸公私,不勝大願。臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
鄭知容達曰,明日常參,取稟。令曰,停。
林翰鎭達曰,大司憲·執義·掌令二員,持平二員未差,監察茶時之意,敢達。令曰,知道。
林翰鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴岐壽達曰,左副承旨朴永元,今日不爲仕進,卽爲牌招,何如?令曰,依。
林翰鎭達曰,明日次對,兩司當爲進參,而憲府諸臺前望未下,行大司諫趙晉和,待開門牌招,何如?令曰,依。
以左副承旨朴永元牌不進罷職令旨,令于朴岐壽曰,只推。
朴岐壽,以吏曹言啓曰,今日本曹開坼坐起時,考見諸道褒貶啓本,則旌善郡守李昇明,以使吏當慴,爲目,大丘判官趙鍾淳,以有甚疑慮,忙後錯了,爲目,靈山縣監南勉中,以奚招試謗,爲目,慈仁縣監盧光斗,以屛校則善,爲目,長鬐縣監李勉翕,以束吏斯可,爲目,濟原道察訪文慶愛,以宜察吏奸,爲目,居山道察訪吳彙良,以宜戢郵吏,爲目,則俱宜置下考,而置諸中考,三水府使權思穆,以柔亦制剛,益思矯弊,爲目,巨濟府使閔恒錫,以漂斂益察,爲目,長興府使趙邦植,以浮謗奚至,爲目,咸平縣監李勉學,以勗哉束薪,爲目,碧沙道察訪林輔榮,以姑恕瑣謗,爲目,則俱宜置中考,而置諸上考,殊無嚴明殿最之意,四道道臣,竝推考警責,三水府使權恩穆,旌善郡守李昇明,大丘判官趙鍾淳,靈山縣監南勉中,慈仁縣監盧光斗,長鬐縣監李勉翕,濟原道察訪文慶愛,居山道察訪吳彙良,竝罷黜,巨濟府使閔恒錫,長興府使趙邦植,咸平縣監李晩學,碧沙道察訪林輔榮,竝中考施行,何如?傳曰,允。
又以吏曹言啓曰,寶城郡守張有聞,以三年窠守令,召村道察訪任岳周,以三十朔窠,兩次居中,而其間一中,雖因赦令蕩滌,其不治可知。竝依例罷黜,何如?傳曰,允。
又以禮曹言達曰,卽接西部幼學韓羲新所志,則以爲,同姓三寸姪應琦,嫡妾俱無子,以其同姓十八寸兄應鳳第三子眞錫,欲爲繼後,兩家相議完定,未及禮斜之前,應鳳夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長韓羲新所訴旣如此,依定式,韓應鳳第三子眞錫,立爲韓應琦之後,何如?令曰,依。
林翰鎭,以兵曹言達曰,僉知中樞府事李光漢·金學敬,五衛將權師億,慶熙宮衛將吳漢大·安大說,左邊捕盜廳從事官李雲紀,俱以病難供職,呈狀乞遞,竝改差,何如?令曰,依。
兼說書金英淳書曰,伏以臣,所帶兼說書之任,例有春秋之銜,而臣之妻父右議政臣李存秀,旣監春秋館事,則臣之春坊,在所當遞,玆復冒悚仰籲。伏乞离明,特令選部,照已例而許其遞改,千萬幸甚。臣無任云云。覽書具悉。書辭下該曹稟處。
上在昌德宮。常參·經筵,以代理停。
藥房都提調李相璜,提調洪起燮,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李奎鉉,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
李奎鉉達曰,大司憲·執義·掌令二員,持平二員未差,監察茶時之意,敢達。令曰,知道。
李奎鉉啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李奎鉉達曰,明日正朝望闕禮習儀相値,常參頉稟,敢達。令曰,知道。
令于李奎鉉曰,大臣·備局堂上引接。
李奎鉉達曰,行左承旨朴岐壽,左副承旨朴永元,今日不爲仕進,竝卽牌招,何如?令曰,與式暇承旨,竝許遞,旣承下敎,前望單子入之。
承旨前望單子入之,朴永元·金元根·韓義運·鄭知容代點。
李奎鉉達曰,新除授右承旨韓義運,左副承旨金元根,右副承旨朴永元,同副承旨鄭知容,竝卽牌招,何如?令曰,依。
李奎鉉啓曰,今十二月二十二日,都目政事爲之之意,敢啓。傳曰,知道。
令于李奎鉉曰,左副承旨許遞,旣承下敎,前望單子入之。
承旨前望單子入之,金正喜代點。
以右副承旨朴永元,同副承旨鄭知容牌不進罷職令旨,令于李奎鉉曰,只推。
韓義運達曰,明日正朝望闕禮習儀,兩司當爲進參,而憲府諸臺前望未下,行大司諫趙晉和,待開門牌招,何如?令曰,依。
韓義運,以禮曹言達曰,來正月初一日中宮殿寶齡四旬陳賀時,坐堂受賀之節,依例磨鍊乎?敢稟。令曰,依例磨鍊。
兵曹口傳政事,副護軍單金元根。
李奎鉉,以吏曹言達曰,繕工監假監役官鄭東祜呈狀內,矣身素患痰癖之症,每當換節之時,一倍添劇,時日之內,萬無供職之路云。其身病旣如是,則有難强令察任,改差,何如?令曰,依。
韓義運,以禮曹言達曰,來戊子年二月內行各祭,今當磨鍊,而四賢祠祭,例以中丁日設行矣,同年二月中丁,在十七日,與英陵忌辰相値,依定式,以三丁日退行之意,敢達。令曰,知道。
李奎鉉,以兵曹言達曰,今十二月二十日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
又以兵曹言達曰,今十二月二十一日,武臣賓廳講書日次,而正朝望闕禮習儀相値,不得爲之之意,敢達。令曰,知道。
吏曹申目粘連,觀此弘文館正字兼侍講院說書金英淳上書,則以爲,臣所帶兼說書之任,例有春秋之銜,而臣之妻父右議政臣李存秀,旣監春秋館事,則臣之春坊,在所當遞。伏乞特令選部,照已例而許其遞改亦爲白有臥乎所,春坊兼帶春秋者,與領·監事,相避,則本職遞改,載在法典矣。金英淳兼說書之任,依法典改差,何如?判付達依準。
丁亥十二月二十日辰時,上御熙政堂。藥房入診入侍時,都提調李相璜,提調洪起燮,副提調金鏴,假注書權馦,記注官卓瑊,記事官洪在喆,以次進伏,醫官李惟鐸·李命運·李亨基·金珪,進伏楹外訖。相璜曰,冬候不調,聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,一樣矣。上曰,注書姓名,誰也?鏴奏曰,權馦也。命醫官入診,惟鐸等以次診候,退伏奏曰,脈候左右三部調均矣。相璜曰,景祐宮忌辰且近,自二十五日至二十六日進御二錢重人蔘粟米飮,中宮殿進御二錢重人蔘粟米飮,依例煎進,似好,故敢此仰達矣。上命就座,又命退,諸臣以次退出。
丁亥十二月二十日辰時,王世子座重熙堂。大臣·備局堂上引接入對時,行左承旨李奎鉉,假注書金胤根,事變假注書金奎燮,記事官徐箕淳·洪在喆,領議政南公轍,左議政李相璜,右議政李存秀,行漢城判尹金履喬,行上護軍趙鍾永,行禮曹判書李錫奎,大護軍趙萬永,吏曹判書朴宗薰,大護軍洪起燮,行都承旨金鏴,行護軍李石求·柳相亮·申絅·朴綺壽,以次進伏訖。公轍曰,近日日氣,不甚寒烈,而朝晝異候,大殿聖體,若何?令曰,安寧矣。公轍曰,寢睡·水刺之節,何如?令曰,一樣矣。公轍曰,中宮殿氣候,何如?令曰,一樣矣。公轍曰,睿體,何如?令曰,一樣矣。令曰,次對爲之。公轍曰,頃因江華留守徐有榘狀達,安興鎭米二千餘石,本府餉米二千石,糶糴於本府所屬四鎭營及二屬邑,取耗添補於兵庫支放事,令守臣往復各該道臣,從便停當後,待其報來,更爲稟處之意,覆達行會矣。卽見該留守所報,則以爲,畿海屬邑,戶少糴多之弊,無處不然,今不可更添還餉,而本庫債錢二萬三百餘兩,流亡旣久,都成鬼錄,且徵族申禁之下,不煩隣族,求其債戶自納者,則什未得一二,所謂本錢,不待蕩減,盡成皮不存之毛,除非另辦四五萬金,莫可措手。安興米則將以詳定價,作錢推來,或斂散取殖,或買屯收稅,而本府餉米二千石,移歭於鼎足倉,加分取耗,詳定作錢,則竝計安興米價,一年利殖,當爲一千一二百兩,而較諸兵庫一年應下,不足猶爲千金,此則軍器屬軍需庫革罷後,該庫屬屯稅錢一百八十兩及司倉餉耗一百石,竝移劃兵庫,而舟師番米八十石,則移劃付料所,軍器監色·匠手等料米,自付料所上下,衣資自兵庫上下,外他各班料布之濫設者,一倂革罷,又以海西除撥木試賞餘數四同零,作錢取用則兵庫一年應下,庶可塗抹分排,爲辭矣。兵庫債弊,誠爲可悶,而例下支放,係是不可已者,則自本府從便拮据之方,捨此數條,而更無他道,守臣所論,甚有意見,竝依報許施,使之成節目,永久遵行之地,如何?令曰,依爲之。出擧條公轍曰,卽見開城留守李鍾運狀達,則以爲,本營各樣公費,比前增加,尤難支用,今春各倉加分耗各穀二百二石,依已例劃給事,請令廟堂,稟令分付矣。公費雖或稍加,耗劃有難許施,且數旣不多,自本府從便支用之意,分付,何如?令曰,依爲之。出擧條又所達,頃因坡州牧使尹禹鉉所懷,本邑軍餉欠逋排捧餘在一千三百六十七石零,令道臣,親執詳覈,其中可捧與全無指徵者,區別登聞,從後稟處之意,有所覆達行會矣。卽見京畿監司金鐮狀達,則以爲,詳考文蹟,一一査櫛,則其中當者生存,猶可指的而强稱可捧者,爲三百八十六石,其外九百八十石,鬼錄已久,指徵無計,萬無一包可捧之望,而邑弊民窮,雖欲從他拮据,其勢末由,請令廟堂稟處矣。餉穀欠逋,已極寒心,而排年分捧,又是特例,則只當準限捧納之不暇,而第其間所捧,數亦不少,見今餘在中九百八十石,則流絶殆盡,已成鬼簿,到今事勢,果難一切守經,與其虛錄而貽邑痼瘼,莫若蕩減而爲民實惠,觀於邑倅所懷,道臣査達,可想其萬不獲已矣。朝家旣聞之後,宜付寧失之科,今此排捧餘在者,特令停捧,而餉穀與他自別,則豈可一任欠縮,不卽充補乎?令道臣,就道內穀簿中,可合移劃者,爛商指報後,更爲稟處,何如?令曰,依爲之。出擧條公轍曰,卽見京畿監司金鐮狀達謄報,則漣川·陽城,本以至殘之邑,無勢殘蔭,苟充差擬,積弊無可救之望,而今旣有窠,必以剛明解事有履歷人,勿拘常格,拔例擇差,爲辭矣。陽·漣兩邑,殘弊莫甚,而每以初手冷蔭,差出,連値數遞,將無以爲邑,故道臣有此狀請,今番則必以有聲績地處人,勿拘常格,各別擇送,長湍·楚山·厚州三邑,都政又將差代。擇守令爲當今先務,何邑不然,而長湍·楚山,弊又難醫,厚州,新設草創,其代又不得人,則難以振刷,此亦勿拘常格,以屢典郡邑治聲素著人,擇差,俾有蘇救之意,分付銓曹,何如?令曰,依爲之。出擧條公轍曰,韓領府事,向蒙子壻弟姪中初仕錄用之恩賞,聞但有其孫,而在前或有移施之例,故敢此仰達矣。令曰,依此爲之也。公轍曰,金判府事,曾以省掃時從便往來之意,有所仰請於大朝者,而今番科慶後,將爲榮墳之行,不得不一番更達,而要臣替稟,故敢達矣。令曰,唯。公轍曰,臣常以牛禁當嚴知之,故每當歲時,草記或筵白,前期申禁,其時果有農牛歇價之效矣。遠庖廚,卽君子不忍之心,雖爲養生,不得已食其力食其肉,戒其多殺,此皆古昔聖賢之言也,歲時街路,宰屠狼藉,處處懸肉,甚非導迎和氣之意。且近年以來,連爲弛禁,今年又爲弛禁,則來頭牛畜,將有耗減之慮,今番則不爲藏牌甚好,故敢此仰達,而雖爲小民歲時一飽,或有藏牌之令甲,以數三日爲限,戒其多殺則好矣。相璜曰,目今百千萬事,無不受病,而財用之匱竭,尤極哀痛,上之府庫竭,而下之杼柚空,此必至之勢也,有司之財,常不給於上供之需,則縱有水旱饑饉,顧何以推及於斯民耶?府庫之貯,皆從民杼柚中來,而始之力役,而征輸歸之於吾君者,雖其常分,而若其厚望,則亦未嘗不在於節而無濫,積羡餘而須緩急,會當有濟此民命之時耳,民望一失,則國之安危,判焉,是尙可以視若私有,用之無節乎?苟思來處不易,則雖一粟米一麻絲,唯當兢兢於濫與節之間,是豈悋財而然哉?小猶如此,況稍溢而爲服玩,更大而爲宮室乎?此爲上之人,所當另念,而有賜予,常如韓侯之惜弊袴,有營構,常如漢帝之罷露臺,有珍玩,常思舜臣之諫漆器,有服飾,常思晉武之焚雉裘,惟是慥慥,有不容斯須放過者。臣以節用,爲愛民之本,曾有獻於代聽初筵,而目今財用之匱竭,實爲哀痛,故不勝過計之憂,申此仰達,惟邸下念哉。唐臣陸贄之言曰,能節雖虛必盈,不節雖盈必虛,此實惜民力識時務之格言,臣敢爲邸下誦之。令曰,所陳之言甚好,當體念矣。出擧條存秀曰,領相以長湍等邑勿拘常格擇差事,俄有所仰奏矣,蓋弊邑矯救之道,字牧得其人,然後方可以責效。近來諸道弊邑,實非一二可數,而未有甚於北關之茂山,茂則不可但以弊邑,言殆無異於無邑,每每貽憂於朝廷,必須大加釐革,然後可以支過。前府使李濟完,自南海·巨濟兩邑,已有治聲,故昨年茂山之差遣,卽別般另擇也,涖任歲餘,果著聲績。且以今年夏冬兩次殿最,觀之,皆以治最一路,爲目,以其聲聞,參互實績,可知其邑事之庶將就緖矣,以意外犯越事,被勘徑遞,繼其後者,不遜前人,然後矯救之政,可免中途而廢。新除府使沈煥永,曾於外職,雖未聞有僨誤,而亦未有顯著之績,尋常他邑,雖或可以句當,如此弊局,似難責其整頓,煥永則改差區處於他窠,茂山則以聲績著聞之人,勿拘常格,別般擇差,而此是邊地履歷之窠也,勿拘常格之際,若以已經邊禦者,差送,則待其箇滿績著,本經履歷外,許用一層履歷,然後旣無左遷之歎,亦爲奬勸之道,以此意竝分付於銓曹,何如?令曰,依爲之。出擧條存秀曰,近來諸道軍器修補之請賞,誠有虛實相蒙之弊,而其中亦不無眞箇繕修可合施賞者,寧或有虛實相蒙之弊,亦不可一切不爲論賞矣。然而臣於日前北兵使李復淵狀達謄報,有極爲礙眼者,該兵使,以軍器繕修事,關飭於管下邑鎭,而明川府使吳致豐,以前府使李肇淵軍器什物之新備與修補,有所報閫,該帥臣枚擧狀達,至請論賞矣。軍器繕修之關飭,固是兵使當然之事也,旣有兵營之關飭,則爲守令者,只當爲自己之所當爲,苟有事力,則恪勤繕修,可也,而致豐則兵營關飭之下,渠則無一張弓一片旗修補之事,只擧已遞去之李肇淵如干繕修,而所謂新備,卽不過喇叭六雙,號笛一雙而已,此已瑣屑莫甚,而末乃以不可泯默等語,張皇報閫,便同問東答西,不成事體,萬萬駭然,兵使則一從其報,至有狀達論賞之擧者,全無謹愼,屑越極矣。該帥臣李復淵,所當重勘,而適値本道道臣之交遞,迎送之弊,一時竝湊,誠爲可悶,姑從末勘,從重推考,原狀達勿施,該府使吳致豐,爲先罷黜,令該府,拿問處之,何如?令曰,依爲之。出擧條令大臣就座,諸宰奏事。鍾永曰,臣於向來待罪禮堂時,以座堂受賀儀節中不可不有釐改者,一欲仰稟,而旋移他職未果矣。大臣進致詞時,陞堂跪進,而在庭百官,則立而不跪,續五禮儀補所載儀註,本自如此故也。蓋當初磨鍊,似有委折,進致詞後,師傅·大臣俯伏興再拜,則王世子邸下,有一時交拜之禮,若使在庭諸臣,隨大臣跪拜,而同爲行禮,則交拜之時,有所不敢,若使只跪而已,則已進致詞之後,又不可無俯伏興一節,故因此掣礙,初不令諸臣隨跪者也。臣意則進致詞時,大臣及在庭諸臣,一時同跪,進致詞後,大臣及在庭諸臣俯伏興平身一句,添入呼唱,使之同時皆興,乃於其後,師傅·大臣,先行拜禮,待王世子邸下交拜訖,在庭諸臣,又行拜禮,則儀文別無繁複,禮節亦似穩當,故敢此仰達,而禮堂今適登筵,下詢處之,何如?令曰,禮判之意,何如?錫奎曰,俄於閤外,以此事酬酢,而堂上庭下,雖有間焉,師傅·大臣則跪,而一品以下則不跪,事體未安,跪俯伏興一節,添入於儀註中,似好矣。令曰,依爲之。出擧條鍾永曰,進爵整禮儀軌,今方出草,而姑不知何時當爲了役,誠甚憫悚矣。圖畫鐫刻之木物,繕寫成編之紙地,以至工匠等料布,須有物力,方可董役,而當入數爻,無以預定,往復戶曹,量宜停當,以爲取用之地,員役等戶料兵布,亦不可不上下,而儀軌擧行之員役,則常例只以二朔爲限云,此則限畢役支給之意,分付戶曹,何如?令曰,依爲之。出擧條鍾永曰,臣於頃日待罪禁堂之時,目見該府擧行,全不成樣,專由於員役等料布至薄,朝入暮出,支保無路,故諸僚堂,亦爲之憂歎,爛加商議,請得均廳年例給代條,限十五年都數預下,依刑曹·漢城府救弊作穀之例,每年盡分取耗,作錢上送於均廳,自均廳上下,以爲添料之資,則在該廳,旣無所失,在王府,庶有小效,而海西穀摠稍小,別無添弊之慮,以本錢下送該道,使之從便作穀,穀名則稱以義禁穀,而此是支放給代,則雖値歉年,切勿混入於停蕩之意,分付該廳及該道,何如?令曰,與備堂相議乎?鍾永曰,俄於閤外,已有所相議矣。令曰,依爲之。出擧條起燮曰,藥房公用,近甚不足,杆城蔘價惠廳儲留中二十兩,依例取用之意,敢達矣。令曰,唯。萬永曰,藥院提調,以本院公用不足,惠廳所在杆城蔘價儲留中取用事,纔已仰達矣。自惠廳今方擧行,而向因東伯狀請,杆城蔘價,特爲十年許貸,到今此蔘,已非惠廳所儲,則此後藥院公用,又復取用,便是無麪之飥,更勿如例取用之意,合有一番稟定,故敢此仰達矣。令曰,依此爲之也。出擧條奎鉉曰,今日賓對,臺諫無進參之員,事甚未安。違牌臺諫推考,何如?令曰,依爲之。出擧條令曰,史官就座。令大臣先退,公轍等退出,又令退,諸臣以次退出。
上在昌德宮。常參·經筵,以代理停。
朴永元啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
韓義運達曰,明日常參,取稟。令曰,停。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
韓義運達曰,今日正朝望闕禮習儀,憲府則監察代行矣,雖無諫院,依例行禮之意,敢達。令曰,知道。
李奎鉉達曰,臣奎鉉,今日正朝望闕禮習儀進去,下直之意,敢達。令曰,知道。
韓義運達曰,館錄爲之事,令下矣,行副提學金蘭淳,由限已過。卽爲牌招,何如?令曰,依。
又達曰,行副提學金蘭淳牌不進推考徽旨,今方捧入,而館錄令下之後,如是違牌,事甚未安。更爲牌招,何如?令曰,依。
又達曰,今此皇曆京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公忠監營·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜二十四件,亦爲依例頒給之意,敢達。令曰,知道。
令于韓義運曰,未下直監司·守令,皆令明日辭朝。
令于韓義運曰,漢城判尹許遞,旣承下敎,前望單子入之。
漢城判尹前望單子入之,李錫奎添書代點。
令于韓義運曰,禮曹判書有闕之代,旣承下敎,前望單子入之。
禮曹判書前望單子入之,趙鍾永代點。
鄭知容,以義禁府言達曰,明川府使吳致豐拿問處之事,徽旨達下矣。吳致豐,時在任所,依例發遣府羅將,交代後拿來,何如?令曰,待待令拿囚。
又以義禁府言達曰,江華前前監牧官晉學喆·洪麗一拿問處之事,徽旨達下,而晉學喆,下去水原地,洪麗一,下去開城府地云。依例發遣府書吏,竝拿來,何如?令曰,待待令拿囚。
文學金鍏書曰,伏以監春秋臣李存秀,卽臣之妻三寸叔也,今臣所帶春秋兼銜,自有應避之規,揆以格例,在下當遞,玆敢援例陳章。伏乞离明,俯賜諒察,特遞臣職,以存公格焉。無任云云。覽書具悉。書辭下該曹稟處。
上在昌德宮。常參·經筵,以代理停。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
韓義運達曰,明日·再明日,宣陵忌辰祭齋戒正日,三明日·二十六日,徽慶園忌辰祭齋戒正日相値,常參頉稟之意,敢達。令曰,知道。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李奎鉉曰,下直監司·守令留待。
令于朴永元曰,下直監司·守令留待。
傳于李奎鉉曰,下直監司·守令入侍。
令于朴永元曰,左副承旨入對,下直監司·守令同爲入對。
備忘記,公忠監司李晦壽下直,長弓一張,長箭一部,咸鏡監司金箕殷下直,長弓一張,長箭一部,片箭一部,箇兒一筒賜給。
金鏴,以吏曹言啓曰,今都目大政時,本曹堂上,不可不備員,而參議金敎喜未肅拜,令政院牌招,以爲同參開政之地,何如?傳曰,允。
傳于金鏴曰,守令專係於初仕之擇差,每當大政,屢煩飭敎,便成文具,歸於無實之地,害及生民,誠極寒心。今番則各別對揚事,分付兩銓。
傳于金鏴曰,皇朝人·忠臣·淸白吏子孫,西北·松都人,落仕最久人,各別收用事,分付兩銓。
傳于金鏴曰,雖非親政,注書·尙瑞院官員,依例陞六。
令于金鏴曰,韓領府事之孫,旣有移施之承令,勿拘年限,初仕擬入。
令于金鏴曰,臺諫有闕之代,今日政差出。
韓義運達曰,行副提學金蘭淳牌不進推考徽旨,今方捧入,而館錄令下之後,如是違牌,事甚未安。更爲牌招,何如?令曰,依。
權馦陞六,代以李殷相爲假注書。
金胤根陞六,代以徐念淳爲假注書。
李殷相有頉,代以金大根爲假注書。
韓義運達曰,行副提學金蘭淳再牌不進推考徽旨,今方捧入,而館錄令下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。令曰,更爲牌招。
都政。吏批,判書朴宗薰進,參判徐憙淳進,參議金敎喜進,行都承旨金鏴進。啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之矣,今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官及平市署官員·五部令各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,尙州牧使,大丘都護府判官,今當差出,而尙州,以嶺南雄邑,大丘,以營下劇邑,物衆地大,素稱難治,不可不擇差。同道及他道有聲績已準限·未準朔守令,竝擬,何如?傳曰,允。
令于金鏴曰,當該吏批政官推考,以鄭祉榮爲內資主簿,洪晉淵爲司饔直長,吳致成爲尙州牧使,洪養默爲漣川縣監,李勉心爲陽城縣監。軍資主簿單南久淳。
金鏴,以吏批言達曰,社稷攝事時第一位執尊副司果金裕憲陞敍事,令下矣,已經準職,何以爲之?敢稟。令曰,加資。
以趙寅永爲禮曹參判,李若愚爲刑曹參判,尹滋耕爲大丘判官,李鍾岱爲利仁察訪,李致元爲平陵察訪。典籍二單金耆升·尹克培,司果金裕憲今加通政加資事,承令。洪耆燮爲義盈主簿,李宜翼爲宗簿直長,金啓洽爲禁府都事,李容奎爲南原府使,全彝煥爲松羅察訪。軍資直長單李在稼。李勉大爲茂山府使,李義權爲厚州府使,李昇淵爲三水府使,趙禹錫爲長湍府使,崔宗赫爲居山察訪,李憲百爲尙瑞直長,李相佑爲義盈奉事,朴楚壽爲旌善郡守,李羲升爲通川郡守,鄭文升爲報恩郡守,李憲球爲戶曹參議,權馥爲中學敎授,宋祥來爲東學敎授,李元八爲慶州府尹,金羽根爲殷栗縣監。
吏批啓曰,臺諫及春坊闕員,今當差出,而擬望之人乏少,外任竝擬,何如?傳曰,允。
宋穉圭爲大司憲,沈鈁爲執義,金洛龍爲司諫,閔令儒·高鳴鶴爲掌令,朴齊崙爲引儀,李鍾奎爲司饔奉事,鄭友容爲甑山縣令,朴惟正爲平丘察訪,洪檼爲召村察訪。成均博士單張鉉喆。
金鏴,以吏批言達曰,通禮院右通禮李趾秀,除拜後過限不上來,依例改差,何如?令曰,依。
玄鎭商·李禮延爲持平,李竣祜爲文學,金炳朝爲右尹,李基華爲右通禮,任文白爲敦寧都正,李程淳爲尙瑞副直長,金泳根爲靈山縣監,鄭善敎爲三嘉縣監,李鳳九爲咸昌縣監,洪羲弼爲司成,金魯廣爲司䆃主簿,尹正鎭爲西學敎授,宋錫老爲知禮縣監,徐鴻輔爲靑山縣監。奉常副奉事單朴敏樹。成禹圭爲正言,呂東奎爲典牲副奉事,金亨源爲活人別提,申從鎬爲楚山府使,洪雲錫爲漆谷府使,朴英載爲襄陽府使,韓兢裕爲北靑府使,李淵祥爲慈仁縣監,閔永勳爲狼川縣監,成龍申爲開城經歷,宋持膺爲儀賓都事,鮮于瓅爲禁府都事,鄭祉榮爲工曹佐郞,金啓沂爲宗廟令,柳和元爲氷庫別提,李寅泰爲工曹參議,李景純爲長淵縣監,具鏘和爲价川郡守,李定鉉爲固城縣令,吳顯文爲明川府使,洪憲燮爲掌苑別提,韓守一爲氷庫別提,李晩植爲豐川府使,王道常爲泰安郡守,元植爲樂安郡守,洪耆燮爲監察,朴潞壽爲刑曹參議,李圭夏爲祥原郡守,洪羲象爲求禮縣監,全道海爲濟原察訪,曺相振爲典籍,洪檷爲掌樂主簿,柳和中爲刑曹正郞,洪蓍謨爲陽智縣監,金達衡爲彦陽縣監,金輦爲禮曹佐郞,朴鄷壽·趙秉璿爲兼引儀,金慶淵爲長鬐縣監,金魯廣爲平市主簿,尹克培爲監察,南宮爲寶城郡守,朴元植爲雲峯縣監,金洛駿爲黃山察訪。兼春秋單金輦。權曦爲懿陵令,申匡一爲司䆃主簿,金景賢爲內資主簿,李尙祜爲義盈主簿,李鍾奎爲禁府都事,金宗奎·權馦爲典籍,曺相振爲監察,李基琬爲司圃別提,池景郁爲瓦署別提,尹慶烈爲司宰僉正,李祉默爲北部令,徐宅順爲濟用主簿,金胤根爲正言,李尙祜爲監察,丁夏敎爲引儀,金昔淵爲司饔主簿,李日瀅爲典籍,趙雲龜爲司僕主簿,吳慶億爲引儀。宗簿直長李宜翼,獻陵直長李儒冕相換。朴齊崙爲漢城主簿,徐秉淳爲義盈主簿,邊相岱爲贊儀,李維城爲引儀,元錫周爲假監役,韓正敎爲順陵參奉,丁惠敎爲寧陵參奉,李德愚爲穆陵參奉,金善養爲禮賓參奉,趙雲鉉爲典獄參奉,金學敏爲孝陵別檢,韓哲浩爲肇慶廟別檢,安喜祥·成泳默爲假引儀。校書副正字單丁庠敎,奉常直長單李治達。
兵批,判書南履翼進,參判尹羽烈進,參議李羲肇入直進,參知朴熙顯進,左副承旨朴永元進。啓曰,營將·中軍·虞候,今當差出,而擬望之人乏少,已準朔守令及虞候,竝擬,何如?傳曰,允。
朴周壽·趙寅永·金炳朝·李若愚爲副摠管,金應晦爲五衛將。
朴永元,以兵曹言達曰,判中樞有闕之代,行知中樞府事朴宗來,依例下批之意,敢達。令曰,知道。
判府事單朴宗來,同知單洪聖益,僉知三單張鉉擧·金萬弘·李觀德,訓鍊判官高行偘,主簿金宗鉉·金有興·禹弘健,以上加設,依定式減下,訓鍊主簿單李大福。李達誠爲同知,金聲徹·崔箕煥爲僉知,李景純·李周聖爲五衛將,李世茂爲忠翊將,徐冀輔爲訓鍊判官,李宗煥·金東珪·孫尙郁爲主簿。以上加設,大護軍金履喬,護軍朴岐壽·金道喜,副護軍朴齊明·林翰鎭·洪穉圭·朴宗學,以上竝單付。崔粹俊爲五衛將,徐有㲈爲忠壯將,金鎰爲西原營將,許榦爲洪州營將,韓明運爲江原中軍。知事單金檢·崔聲遠,副護軍單閔致書,副司直單金鍏,都摠管單朴周壽·任完常。卞道成爲景福將,李日榮爲左捕從,權友仁爲大丘營將,李膺緖爲安東營將。副護軍單金裕憲。金漢雋爲同知,裵長浩爲景福將,金有興爲慶熙將,趙濟健爲慶州營將,任百觀爲水原中軍。僉知單崔粹俊·徐有㲈。李民植爲統虞候,金俊英爲廣梁僉使,玄蓍永爲牛峴僉使,李碩孝爲古城僉使,金鳳昊爲西北僉使,僉知單李世茂,副護軍單沈煥永。朱泰亨爲馬梁僉使,李明源爲花梁僉使,金仁喆爲昌洲僉使,胡達文爲柔遠僉使,金基彦爲薺浦萬戶。同知單任完常。趙存中爲宣傳官,吳時衡爲慶熙將,沈肇永爲武兼,韓道裕爲法聖僉使,金明厚爲林土別將。
朴永元,以兵批言達曰,五衛將金應晦前任全羅監營中軍上來間,該廳番次苟艱云,李景純·李周聖,時帶別軍職,職務相妨,崔粹俊,忠壯衛將徐有㲈,景福宮衛將任完常·卞道成·裵長浩,慶熙宮衛將金有興·吳時衡,俱以病難供職,呈狀乞遞。竝改差,何如?令曰,依。
西原營將金鎰,洪州營將許榦,安東營將李膺緖,大丘營將權友仁,江原中軍韓明運,以上今加折衝加資事,承傳,同知單卞道成。吳昌植爲平山浦萬戶,鄭岐達爲知世浦萬戶,朴昌德爲助羅浦萬戶,金大淵爲會寧浦萬戶,崔聖燮爲舒川浦萬戶。同知單裵長浩,護軍申大受·徐恭修,副護軍李光漢·金學敬,以上竝單付。姜彝五爲公忠中軍,李壽豐爲黃海中軍,許宓爲慶尙中軍,金益範爲全羅中軍,趙鎭溥爲兵虞候。同知單吳時衡。李孝達爲寅火堡萬戶,康鵬禎爲豐山萬戶,金應漢撫夷萬戶,李魯喆爲金烏別將,白師奭爲文殊別將。同知單金有興。
朴永元,以兵批言達曰,新除授古城僉使李碩孝,老母今年爲七十三歲,無兄弟獨身,西北僉使金鳳昊,老母今年爲七十五歲,俱以法不當遠離赴任,呈狀乞遞。竝改差,何如?令曰,依。
金履喬爲知事,金致修爲景福將,孟敬文爲慶熙將,李益煥爲古城僉使,李命弼爲西北僉使。副護軍金鎰·許榦·李膺緖·權友仁竝單付。黃勉基爲僉知,元永貞爲五衛將,金春復·奉良道爲景福將,文重友爲慶熙將,金性淵·李魯協爲五衛將,朴載寬爲武兼。副護軍單金魯巖。
朴永元,以兵批言達曰,五衛將元永貞·李魯協·崔粹俊,景福宮衛將金致修·金春復·奉良道,慶熙宮衛將文重友·孟敬文,俱以病難供職,呈狀乞遞。西北僉使李命弼,老母今年爲七十八歲,法不當遠離赴任,呈狀乞遞。邊將之親年七十五歲以上者,許遞其任,載在法典,竝改差,何如?令曰,依。
蔡文永爲忠壯將,金性浩爲羅暖萬戶。同知單孟敬文。李奎煥爲宣傳官,李顯稷爲都摠經歷。同知單奉良道。李光憲爲副摠管,金用基·李南轍爲訓鍊副正。同知單金致修·尹守澈。申道顯爲訓鍊僉正,安弼壽爲都摠都事。同知單金春復。白龜鎭爲都摠都事,李琇爲中樞都事,李煥永爲訓鍊主簿。同知單文重友,副護軍韓義植·李濟道·權思秉,副司果金胤根竝單付。權友容爲都摠經歷,金海淳爲訓鍊判官,李煥絅·李鍾應爲訓鍊主簿,南履衡·金履元·慶恒運爲五衛將,申鳳圭爲中樞都事,白尙質·金漢喆爲景福將,李彰愼爲武兼,李基遠爲景福將,尹昌大·崔命燁爲慶熙將,李承弼爲內乘,金熙鍾·韓弘定爲訓鍊主簿,金志和爲武兼,崔仁宅爲部將,朴宗喆爲武兼,李鎭旻爲宣傳官,李元熙爲武兼,具象鉉·姜漢過·李仁輔·金在七·池範良·洪鋈爲部將,田聖弼·金永琦·李宗伯·鄭興敏·金永振·李基瑩·鄭斗鴻爲守門將。副司果洪秀連·崔斗煥·李羲鍾·李東奎·田宜聖·權宅臣·鄭得用,以上竝單付,甲巖權管單崔亨晉,於汀灘權管單河致臣,軒洞權管單李雲煥,楸仇非權管單姜錫猉。
韓義運達曰,行副提學金蘭淳再牌不進推考徽旨,今方捧入,而館錄令下之後,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。令曰,更爲牌招。
吏曹申目粘連達下是白有亦,觀此侍講院文學金鍏上書,則以爲,監春秋臣李存秀,卽臣之妻三寸叔也,今臣所帶春秋兼銜,自在應避之規,揆以格例,在下當遞。伏乞俯垂諒察,特遞臣職,以存公格亦爲白有臥乎所,春坊兼帶春秋者,與領·監事,相避,則本職遞改,載在法典,侍講院文學金鍏,依法典改差,何如?判付達依準。
咸鏡監司金箕殷令書。王世子若曰,出珥簪於內省,方議屛翰之才,掌管鑰於北門,特畀節銊之任。福星流照,卿月增輝。蓋彼北關一方,卽我邊門重地。風雲護龍興之跡,鬱蔥之佳氣常浮,山河據虎踞之雄,磅礴之地勢極壯。惟其粟米麻絲魚鹽桑楮之富,雖有遜於南州,亦粤金銀銅錫蔘茸貂鼠之珍,素皆稱於北産。弓馬類恒代之俗,民風則夏葛而冬裘,亭墩接遼·碣之郊,雄鎭則星羅而霧列。千里鐵嶺,尙傳金元帥之嵬勳,三尺銅標,可徵尹侍中之舊蹟。肆列朝軫拊綏之政,何近日多凋弊之端?朝家飭移粟之謨,交倉之虛簿徒擁,邊禁有解紐之漸,互市之奸竇誰知?重以水旱霜雹饑饉癘疫之頻仍,幾切庚·癸之歎,素乏春夏秋冬詩書禮樂之講習,每勤乙·丙之憂。如欲使卄五州生靈,獲免號寒於冬日,必也得二千石良吏,施以有脚之陽春。屬玆北藩曠任之辰,實勞中宸疇咨之命。惟卿,王朝吉士,名祖肖孫。簪紳爭譽,著鄕黨孝友之行,圭璋挺質,襲家庭詩禮之方。立朝恥蠟梔之風,不失士君子本色,持身礪氷蘗之操,允爲卿大夫模楷。斷斷兮篤敬誠忠,出入於胄筵玉署,優優乎政事文學,踐歷於銀臺天官。實惠已著於西民,殆同蕭太傅之吏事暫試,夙望早播於國子,爭誦李學士之風采端凝。何適不宜?猗簡心之惟在,吾與爾縻,果薦名之僉同。玆授卿以咸鏡道觀察使·兼兵馬水軍節度使·廵察使·咸興府尹,克殫乃心,專制方面。省風俗而察幽隱,重任特寄於藩屛,外柔和而內剛明,利器合試於盤錯。變其獷猂之俗,衽革可以誦絃,待吾齊·魯之儒,禮義可以干櫓。州鎭邑堡,最重三邊之關防,錢穀甲兵,全付一路之管轄。自餘稟斷,厥有典章。卿其恢東海治繩之規,深布明廷之德意,追南州去帷之則,宜服聖主之寵光。奚獨重宸褒嘉之規?實副遠民矯想之望。於戲,旋余授也,往汝欽哉。暇日樂樓,書生之擔負亦大,淸晝畫戟,朝廷之委任不輕。故玆令示,想宜知悉。知製敎洪晩燮製進。
公忠監司朴晦壽令書。王世子若曰,金貂晉柣,邇列之眷毗方隆,玉節觀風,雄藩之旬宣是寄。玆敷十行綸綍之諭,庸侈一方旌鉞之榮。惟卿,淸朝吉髦,故家懿範。惟乃祖忠貞廉白,十世儒宗,亦賢父淸愼簡嚴,再選僚屬。襲前光之奕舃,期爾材之奮颺。早從蔭途,乍廁跡於率府,旋擢巍第,乃展步於亨衢。偉量峻標,綽有古宰相器度,長身玉貌,凝然眞學士風儀。范純仁之忠恕爲心,堪擬瑞世之麟鳳,王文正之沈深有德,可譬鎭國之瑚璉。接物則休休焉有容,處事也恢恢其餘地。逮西路之掌試,旣見藻鑑之稱公,若下邑之分憂,奚足盤錯之別利?間嘗薄遊於講肆,余沖人多資弘禆,邇來歷揚於榮塗,我聖上已推恩遇。登金華而擢喉院,摠由特簡之在心,長玉署而佐銓衡,實協輿望之爲首。黑頭躋宰輔之列,寧驟升之爲嫌,赤心殫夷險之誠,蓋登晉之是急。顧才猷望實之俱著,而出納奏對之各當。惟其眷注也深,縱欲邇密之常處,所以期望者大,必要外內之歷庸。適湖臬方難其人,伊廷簡·咸屬之子。眷彼百濟疆域,處在兩南要衝。衣冠相望,絃誦衰而豪右擅,舟車交湊,錐刀競而獄訟滋。嗟,兩沿民憂之孔殷,奈一路俗習之易詿?而撫摩懷綏之責,較他道尤難,矧彈壓懲創之方,要得君爲重。玆授卿公忠道觀察使·兼兵馬水軍節度使·廵察使·公州牧使,卿其體大朝委寄之念,懋外服宣化之圖。懲貪虐而勸循良,公明寔藉,抑豪强而戢姦宄,寬猛竝行。旣將五十州生靈,都付卿一介,須盡千百方區劃,以紓我宸憂。大纛高牙,豈苟榮於方面?簽丁結伍,宜先務於察眉。凡厥稟裁,自有彝典。於戲,行且召矣。往其欽哉,樓拱北宸,詎效晉元規之攜客?江名錦水,勉追漢文翁之敦儒。天陛違顔,想切向日之悃,丙枕弛慮,佇聞來暮之謠。故玆令示,想宜知悉。知製敎權馥製進。
丁亥十二月二十二日辰時,上御熙政堂。下直監司·守令入侍時,行左承旨李奎鉉,假注書權馦,記注官崔致輔,記事官洪在喆,咸鏡監司金箕殷,公忠監司朴晦壽,安東府使安光直,江東縣監李穆淵,以次進伏訖。上曰,監司進前,奏職姓名也。箕殷進前奏曰,咸鏡道觀察使臣金箕殷矣。晦壽進前奏曰,公忠道觀察使臣朴晦壽矣。上曰,守令進前,奏職姓名也。光直進前奏曰,安東府使臣安光直矣。穆淵進前奏曰,江東縣監臣李穆淵矣。上命監司·守令先退,又命退,承·史以次退出。
丁亥十二月二十二日辰時,王世子座觀物軒,左副承旨入對,下直監司·守令同爲入對時,左副承旨朴永元,假注書金胤根,記事官李根友·洪在喆,咸鏡監司金箕殷,公忠監司朴晦壽,安東府使安光直,江東縣監李穆淵,以次進伏訖。令曰,史官分左右。令曰,監司進前。箕殷等進前,奏職姓名訖。令曰,北關一路,距京甚遠,往往有王澤未究之地,懷綏之責,專賴於方伯,而卿今出膺是任,須念廉公明威,悉心對揚,庸副朝廷委寄之念也。箕殷曰,臣才識淺短,而卒當重寄,區區之忱,豈不思圖報萬一,而顧臣無似,無以堪承,只切惶懍而已。令曰,湖西一各,百弊俱生,吏猾民豪,素稱難治,前後道臣,寧或泛忽,而卿以出入邇列之臣,今當下往,須克殫竭對揚,無負委寄之意也。晦壽曰,臣以無似,猥膺重寄,豈不思殫竭心力,而湖西一路之自來難治,幾爲八路之最,顧臣空疎,彈壓懷綏,尙矣勿論,剸煩理劇,亦無其望,早晩僨誤,孤負睿眷,是不勝惶懍之忱。令曰,守令進前。光直等進前,奏職姓名訖。令曰,安東以嶺下大邑,物衆地廣,素稱難治,爾況以出入冑筵之臣,出膺是任,惕念對揚,毋負分憂之責也。光直曰,咫尺前席,恭承下令,豈不思報效萬一,而臣才短識淺,恐無以堪承,是切惶悶矣。令曰,守令之職,貴在廉謹,悉心奉職,無負分憂之責可矣。穆淵曰,謹當悉心奉行矣。令曰,監司宣諭。永元承令宣諭。令曰,守令奏七事。光直等奏七事。令曰,守令宣諭。永元承令宣諭訖。令曰,監司·守令先退,又令退,承史以次退出。
上在昌德宮。常參·經筵,以代理停。
鄭知容達曰,大司憲宋穉圭,執義沈鈁,掌令閔令儒·高鳴鶴,持平玄鎭商·李禮延在外,監察茶時之意,敢達。令曰,知道。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于鄭知容曰,守令·邊將留待。
令于鄭知容曰,右副承旨入對,守令·邊將同爲入對。
韓義運達曰,行副提學金蘭淳三牌不進推考徽旨,今方捧入,而館錄令下之後,連事違召,無意承膺,事體所在,萬萬未安。所當更請牌招,而係是一日四牌,何以爲之?敢稟。令曰,更爲牌招。
又達曰,行副提學金蘭淳牌不進推考徽旨,今方捧入,而以其親病,陳書到院,原書以國忌齋戒,雖不得循例捧入,館錄成令之下,如是違牌,事甚未安。更爲牌招,何如?令曰,原書捧入。
又達曰,延祥詩製述人,卽已抄達矣,大提學金履喬,待明朝牌招,使之出韻科次之地,何如?令曰,依。
韓義運,以承文院都提調意達曰,院製述官申匡一陞六代,吏文學官李相玶陞付,吏文學官有闕代,幼學沈彝鎭差下,使之付軍職,冠帶常仕,何如?令曰,依。
鄭知容,以都摠府言達曰,今日入直內三廳武兼·禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
丁亥十二月二十三日辰時,王世子座重熙堂。右副承旨入對,守令·邊將同爲入對時,右副承旨鄭知容,假注書金大根,記事官李源益·洪在喆,茂山府使李勉大,厚州府使李義權,三水府使李昇淵,長湍府使趙禹錫,漆谷府使洪雲錫,長淵縣監李景純,明川府使吳顯文,寶城郡守南宮,固城縣令李定鉉,靈山縣令金泳根,咸昌縣監李鳳九,靑山縣監徐鴻輔,西原營將金鎰,安東營將李膺緖,大丘營將權友仁,以次進伏,牛峴僉使玄蓍永,古城僉使李益煥,薺浦萬戶金基彦,助羅浦萬戶朴昌德,平山浦萬戶具昌植,會寧浦萬戶金大淵,舒川浦萬戶崔聖燮,寅火堡萬戶李孝達,序立楹外訖。令曰,以次進前。勉大等以次進前,奏職姓名訖,仍令宣傳官,受邊將等職姓名以奏。令曰,守令·邊將先退,勉大等退出,又令退,承·史以次退出。
上在昌德宮。常參·經筵,以代理停。
鄭知容達曰,大司憲宋穉圭,執義沈鈁,掌令閔令儒·高鳴鶴,持平玄鎭商·李禮延在外,監察茶時之意,敢達。令曰,知道。
韓義運達曰,三品官之無得過三日循例請牌,曾有定式矣,敦寧都正任文白,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
朴永元啓曰,卽見黃海水使李仁達今秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
令于朴永元曰,初仕人留待。
令于朴永元曰,左副承旨入對,初仕人同爲入對。
傳于韓義運曰,檢校待敎金正喜,明日馳詣徽慶園,奉審摘奸,仍留監祭。
令于韓義運曰,再明日當詣景祐宮展拜矣,陪衛以入直例磨鍊,門路貳極門·曜金門爲之,儀仗置之。
令于李奎鉉曰,留院公事入之。
以敦寧都正任文白牌不進罷職令旨,令于韓義運曰,只推。
丁亥十二月二十四日午時,王世子座重熙堂。左副承旨入對,初仕人同爲入對時,左副承旨朴永元,假注書徐念淳,記事官李源益·洪在喆,以次進伏,順陵參奉韓正敎,穆陵參奉李德愚,部將姜漢過,進伏楹外訖。令曰,史官分左右。令曰,初仕人以次進前。正敎進前奏職姓名。令曰,年爲幾何?正敎曰,十八歲矣。令曰,大臣患節,近則如何?正敎曰,數朔彌留之餘,今亦未瘳矣。李德愚進前奏職姓名,漢過進前奏職姓名。令曰,誰之子孫也?漢過曰,故兵使臣姜五成孫矣。令退,正敎等退出。令曰,史官就座。仍令退,承·史以次退出。
上在昌德宮。常參·經筵,以代理停。
藥房提調洪起燮,副提調金鏴啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
鄭知容達曰,大司憲宋穉圭,執義沈鈁,掌令閔令儒·高鳴鶴,持平玄鎭商·李禮延在外,監察茶時之意,敢達。令曰,知道。
朴永元達曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢達。令曰,知道。
金鏴啓曰,藥房提調·副提調,持粟米飮來待矣。傳曰,封入。
傳于朴永元曰,明日當詣景祐宮展拜,王世子一體展拜,出還宮門路,以曜金門爲之,侍衛入直磨鍊,雲寶劍置之,王世子祗迎之節,依例磨鍊。
朴永元達曰,卽者兵曹郞廳來言,明日動駕時,別侍衛不可不備,而本曹判書南履翼,方在受由中,無以進參云,何以爲之?敢稟。令曰,次堂擧行。
令于韓義運曰,文學許遞,卽承下敎,前望單子入之。
文學前望單子入之,張敎根代點。
韓義運達曰,新除授文學張敎根,方在奪告身中,何以爲之?敢稟。令曰,蕩滌敍用。
韓義運,以侍講院言達曰,明日景祐宮動輿時,宮官當爲全數進參,兼說書未差,無以備員,令政院稟令差出,以爲進參,而新除授文學張敎根,卽爲牌招察任,何如?令曰,依。兼說書未差之代,卽承下敎,前望單子入之。
兼說書前望單子入之,成遂默代點。
韓義運達曰,新除授兼說書成遂默,方在奪告身中,何以爲之?敢稟。令曰,蕩滌敍用。
又達曰,前檢閱成遂默蕩滌敍用事,令下矣,左·右史不可不備,令該曹口傳單付,仍卽牌招入直,何如?令曰,依。
吏曹口傳政事,檢閱單成遂默。
令于朴永元曰,二十九日,當詣仁政殿月臺,社稷祈穀大祭親傳香矣,該房知悉。
傳于朴永元曰,明日出宮內門路,以協陽門爲之。
朴永元,以兵曹言啓曰,今十二月二十六日王世子詣景祐宮展拜時,曜金門外設布帳外排立軍,廣智營·西營入直軍各三十名,依例除出,訓局中軍率領排立,何如?傳曰,允。
又以兵曹言啓曰,明日景祐宮展拜時,曜金門外〈設〉布帳外排立軍,廣智營入直軍·西營入直軍各三十名,訓鍊大將率領排立事,更爲磨鍊,何如?傳曰,允。
韓義運,以承文院都提調意達曰,卽伏見請曆齎咨官齎來咨文,則有漂民出送事矣,以來頭使行,別伸謝悃之意,撰出先通咨文,正書安寶後,定禁軍騎撥下送于灣府,使之入送鳳城,以爲轉致北京之地,何如?令曰,依。
宣傳官趙存中書達,臣於當日巳時量,以外各處入直軍兵薄衣及流丐摘奸事,伏奉下令,馳往于御營廳·新營·東別營·東營·集春營·下都監·興仁之門·惠化門·光熙門·五間水門等諸處,次第摘奸是白乎則,將領軍卒,俱爲無頉是白遣,所着衣袴,逐名看審,則上下之着,新舊之件,雖或不同,皆着稍厚之綿衣,別無呼寒之類是白乎矣,光熙門卜直莫同及惠化門卜直寬得此兩漢,以單袴弊件,當此雪冱,不忍耐寒之狀,極爲可矜是白乎旀,流丐段,東部孝經橋川邊一幕所接,爲四十五名,故面面招見,則雖是當寒行乞,不甚凍餒是白遣,渠等所告,若有優數之空石,可得遮舗而安接是白齊。令曰,木與空石,自該營·該廳,從厚題給。
宣傳官金翰喆書達,臣當日巳時量,以各處入直軍兵薄衣及流丐摘奸事,伏奉下令,馳往于南小營火藥庫·南倉·南別營火藥庫·下南倉·崇禮門·昭義門·敦義門·訓鍊都監新營,入直將官及軍兵等,詳細看審是白乎則,上下衣服,雖有厚薄之不齊,俱免單薄呼寒之慮是白乎乃,昭義門卜直順男,所着單衫弊袴,僅得掩身,其爲畏寒之狀,實爲矜惻是白遣,流丐段,中部廣通橋上川邊幕四十九名,下川邊幕二十名,西部崇禮門外盤松坊乞幕十二名,逐廤摘奸,一一招問是白乎則,俱無凍餒之患是白乎乃,欲其防風遮雪,惟望空石之優賜是白齊。令曰,木與空石,自該營·該廳,從厚題給。
宣傳官具載哲書達,臣於當日巳時量,以衣薄摘奸事,伏奉下令,闕內各門把守入直軍兵·禁軍·扈衛軍官·局出身及各所騎兵軍,一一摘奸是白乎則,俱無衣薄者是白乎矣,至於弘化門,騎兵軍四名內,江陵騎兵軍林興國段,擅出闕外,摘奸時不卽待令是白遣,其外三名,俱不着襦衣是白去乙,問其委折是白乎則,脫置渠輩私主人家是如是白齊。令曰,知道。
宣傳官李敏敎書達,臣當日巳時量,以各處入直軍薄衣及流丐摘奸事,伏奉下令,馳往于南營·禁衛營·新營·西營·龍虎營·北營·廣智營·肅靖門·彰義門入直將官及軍兵等,依省記一一點考,則無頉闕是白遣,次第詳察是白乎則,上下所着,皆是綿衣,而雖有厚薄之不等是白乎乃,快免單衣畏寒之慮是白遣,流丐段,所經北部字內,無一居接是白齊。令曰,知道。
朴永元,以禁衛營言達曰,謹依下令,昭義門入直衣薄卜直順男處,木綿一疋,去核二斤,考例以給之意,敢達。令曰,知道。
又以御營廳言達曰,謹依下令,光熙門卜直莫同,惠化門卜直寬得處,各木綿一疋,去核二斤,考例以給之意,敢達。令曰,知道。
又以左邊捕盜廳言達曰,本廳兼從事官李琇,身病猝重,勢難察任,改差,何如?令曰,依。
上在昌德宮。常參·經筵,以代理停。
王世子詣景祐宮祗迎所,入小次後,內閣·政院·藥房·春坊口傳問安。答曰,知道。祗迎後入小次口傳問安。答曰,知道。大駕詣景祐宮,入齋室後,王世子板位問安。答曰,知道。內閣·政院·藥房口傳問安。答曰,知道。王世子入齋室後,內閣·政院·藥房·春坊口傳問安。答曰,知道。展拜後,王世子板位問安。答曰,知道。內閣·政院·藥房口傳問安。答曰,知道。王世子展拜後,內閣·政院·藥房·春坊口傳問安。答曰,知道。還內時,王世子祗迎所入小次,內閣·政院·藥房·春坊口傳問安。答曰,知道。祗迎後入小次口傳問安。答曰,知道。還內後,王世子板位問安。答曰,知道。內閣·政院·藥房·春坊口傳問安。答曰,知道。王世子還內後,內閣·政院·藥房·春坊口傳問安。答曰,知道。
韓義運達曰,明日常參,取稟。令曰,停。
鄭知容達曰,大司憲宋穉圭,執義沈鈁,掌令閔令儒·高明鶴,持平玄鎭商·李禮延在外,監察茶時之意,敢達。令曰,知道。
備忘記,大丘營將權友仁,安東營將李膺緖,西原營將金鎰下直,各長弓一張,長箭一部,片箭一部,筒兒一箇賜給。
金鏴啓曰,藥房提調·副提調,持粟米飮來待矣。傳曰,封入。
傳于朴永元曰,侍衛軍兵毛具。
金鏴達曰,卽者吏曹郞廳來言,明川府使吳顯文,寶城郡守南宮,价川郡守具鏘和,祥原郡守李圭夏,固城縣令李定鉉,咸昌縣監李鳳九,靑山縣監徐鴻輔,求禮縣監洪羲象,知禮縣監宋錫老,長鬐縣監金慶淵,兩司當爲署經,而憲府則大司憲宋穉圭,執義沈鈁,掌令閔令儒·高鳴鶴,持平玄鎭商·李禮延在外,諫院則行大司諫趙晉和未肅拜,司諫金洛龍,獻納李毅遠,正言成禹圭在外,正言金胤根未署經,不得署經云,何以爲之,而行大司諫趙晉和,卽爲牌招,何如?令曰,山林外,兩司·諸臺竝許遞,旣承下敎,前望單子入之。
臺諫前望單子入之,大司諫李紀淵,司諫權馥代點。
令于鄭知容曰,新除授臺諫牌招,卽爲署經。
以文學張敎根牌不進罷職令旨,令于韓義運曰,是果引義耶?特敍之下違牌,事甚駭然,依。
以司諫權馥牌不進罷職令旨,令于鄭知容曰,只推。
鄭知容達曰,守令署經事,令下矣,司諫權馥,旣有只推之令,與行大司諫李紀淵,一體更爲牌招,何如?令曰,待明朝牌招,如有違牌,勿爲呼望。
金鏴,以吏曹言達曰,新除授順陵參奉韓正敎呈狀內,矣身素患痰癖之症,當寒添劇,時月之內,萬無起動供職之望云。身病旣如是沈重,則有難强令察任,改差,何如?令曰,依。
又以吏曹言達曰,今此正朝祭祭官,當爲磨鍊,而除老病·公頉外,實無推移排比之路,依近例,刑官及司饔院官員年六十已上,通融塡差以入,而其中時無職名人員,令該曹口傳付軍職,何如?令曰,依。
朴永元,以都摠府言達曰,今日入直內三廳武兼·禁軍及軍兵等,當爲中日習射技,而徽慶園忌辰祭正日相値,不得設行之意,敢達。令曰,知道。
丁亥十二月二十六日卯時,大駕詣景祐宮,展拜入侍時,行都承旨金鏴,行左承旨李奎鉉,右承旨韓義運,同副承旨金正喜,假注書徐念淳,記注官崔致輔,記事官洪在喆,待敎金英淳,以次侍立。時至,通禮跪啓外辦,上具翼善冠·衮龍袍,乘輿出宣化門。藥房提調洪起燮,副提調金鏴進前曰,侵早勞動,聖體,何如?上曰,一樣矣。正喜進前奏曰,臣承命馳詣徽慶園奉審,則園上無頉,仍留監祭,則諸執事無頉,敢此仰達矣。上由協陽門·曜金門至景祐宮入齋室。少頃,通禮跪啓外辦,上由神門詣展拜位行禮,仍爲奉審訖,還入齋室。少頃,通禮跪啓外辦,上由曜金門·協陽門還內,出標信解嚴,諸臣以次退出。
丁亥十二月二十六日卯時,王世子隨駕,景祐宮展拜入對時,左副承旨朴永元,右副承旨鄭知容,假注書金大根,記事官李源益·成遂默,原任提學金履喬,檢校直閣李嘉愚,檢校待敎徐憙淳,以次陪立。時至,相禮贊請外備,王世子具翼善冠·衮龍袍,乘輿出重華門外,由貳極門至協陽門外,相禮跪贊請降輿,王世子降輿,步過仁政門外,相禮贊請乘輿,王世子乘輿,由曜金門詣祗迎位。大駕至,鞠躬祗迎訖,相禮贊請乘輿,王世子乘輿,仍隨詣齋室門外,相禮贊請降輿,王世子降輿,仍入齋室,展拜時至,王世子隨詣展拜位,行禮訖,還入便次,還宮時至,相禮贊請乘輿,王世子乘輿,由齋室門外入幕次。大駕至,詣祗迎位,鞠躬祗迎訖,由曜金門·貳極門·重華門還內,諸臣以次退出。
上在昌德宮。常參·經筵,以代理停。
李奎鉉達曰,大司憲宋穉圭在外,執義·掌令二員,持平二員未差,監察茶時之意,敢達。令曰,知道。
又達曰,明日常參,取稟。令曰,停。
又達曰,來初一日,輪對日次,而正朝問安相値,頉稟之意,敢達。令曰,知道。
備忘記,昌洲僉使金仁喆下直,長弓一張,長箭一部,片箭一部,筒兒一箇賜給。
李奎鉉達曰,左副承旨朴永元,今日不爲仕進,卽爲牌招,何如?令曰,依。
韓義運達曰,行大司諫李紀淵,司諫權馥,有時急稟達事,來詣閤外請對矣。令曰,退去傳達,可也。
李奎鉉達曰,明川府使吳顯文,寶城郡守南宮,价川郡守具鏘和,祥原郡守李圭夏,固城縣令李定鉉,咸昌縣監李鳳九,靑山縣監徐鴻輔,求禮縣監洪羲象,知禮縣監宋錫老,長鬐縣監金慶淵,諫院則雖已署經,憲府則大司憲宋穉圭在外,執義·掌令二員,持平二員,前望未下,不得署經,何以爲之?敢稟。令曰,一司除署經。
令于李奎鉉曰,大司憲許遞,旣承下敎,前望單子入之。
令于李奎鉉曰,新除授大司憲,卽爲牌招,使之傳達,而如有違牌,勿爲呼望。
大司憲前望單子入之,洪起燮添書代點。
李奎鉉啓曰,吏曹郞廳來言,臺諫有闕,政事,取稟。傳曰,前望單子,入于小朝。
以京畿監司金鐮狀達,進上生鮮,不能措備,致煩代封,惶恐待罪事,令于李奎鉉曰,卿其勿待罪事,回諭。
以嘉山郡按覈使李道在狀達,聖廟作變罪人金進默所犯情節,行査馳達事,令于李奎鉉曰,此是分明狂易,則不足更査,罪名旣關一律,則無足疑眩,爾與道臣,待禁府都事下去,罪人金進默,依法典用律後,爾則復令。
以慶尙左水使尹義儉狀達,蔚山府人物渰死事,令于李奎鉉曰,聞甚矜惻,元恤典外,如有生前身還布,竝蠲蕩,渰死人之尙未拯得,事極稽緩,各別搜訪事,嚴飭分付於沿海各邑鎭,可也事,回諭。
以左副承旨朴永元牌不進罷職令旨,令于李奎鉉曰,只推。
韓義運,以禮曹言達曰,來正月初一日,行各陵寢正朝祭享時,兩官當爲備員將事,而順陵參奉有闕未差,其代卽令吏曹,以在京無故人,口傳差出,以爲備員擧行之地,何如?令曰,依。
吏曹口傳政事,以朴穉圭爲順陵參奉。
韓義運,以吏曹言達曰,通禮院右通禮李基華呈狀內,矣身素患痰癖之症,當此換節之時,一倍添劇,時月之內,萬無供職之望云。其身病旣如是,則有難强令察任,改差,何如?令曰,依。
兵曹口傳政事,副司果李基華。
兵曹口傳政事,副司果魚在濂·金胤根·申履祿·趙啓昇,副司勇洪祐喆,以上竝單付。
韓義運,以禮曹言達曰,來正月初一日,中宮殿寶齡四旬陳賀,王世子率百官,親上致詞·箋文·表裏于大殿·中宮殿,王世子行禮儀註及百官行禮儀註,直爲書入中宮殿之意,敢達。令曰,知道。
李奎鉉,以都摠府言達曰,副摠管金炳朝,以漢城府右尹,本府坐起,晝仕出去之意,敢達。令曰,知道。
又以漢城府言達曰,未婚男女,每年歲首書啓,成禮與否,趁歲末草記事,曾有定式矣,今春等未婚人書啓後,過婚形止,自各該部,修成冊報來,故別單書入之意,敢達。令曰,知道。
又以訓鍊都監言達曰,本局千摠趙存中,時帶宣傳官,職務相妨,千摠之任,今姑改差,何如?令曰,依。
又以訓鍊都監言達曰,本局諸將官,自今年正月至十二月,射講居首人,別單書入之意,敢達。令曰,知道。
又以禁衛營言達曰,本營騎士將元永道,身病猝重,勢難察任,改差,何如?令曰,依。
又以禁衛營言達曰,本營諸將官今年射講都計劃居首人,依例別單書入之意,敢達。令曰,知道。
又以御營廳言達曰,本廳諸將官今年射講都計劃居首人,別單書入之意,敢達。令曰,知道。
又以摠戎廳言達曰,本廳諸將官今丁亥年射講居首人,依例別單書入之意,敢達。令曰,知道。
上在昌德宮。常參·經筵,以代理停。
藥房副提調金鏴啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
韓義運達曰,明日社稷祈穀大祭齋戒,來初一日陳賀相値,常參頉稟之意,敢達。令曰,知道。
備忘記,豐山萬戶康鵬禎下直,長弓一張,長箭一部,片箭一部,筒兒一箇賜給。
令于鄭知容曰,旣是皇朝村之民,見漏於免役,則渠等向隅之歎,容或無怪,令道臣詳査登聞。
令于鄭知容曰,自今日至明年正月初二日,各司藏牌。
韓義運達曰,右參贊李勉昇,旣肅本職,兼帶藝文提學,不爲肅謝,直爲出去,事甚未安。推考,何如?令曰,依。
令于鄭知容曰,此都憲,應知此箇事面,而稱以避嫌,不爲傳達者,極爲駭然。避嫌,私也,傳達,公也,何可以私廢公?且況陳書徑出者,此何道理?今若處分,適中其願,原書退却,捧納承旨,從重推考,卽爲嚴飭牌招,違牌勿爲呼望。
朴永元達曰,行大司憲洪起燮,令飭之下,謂有情勢,奉牌闕外,不爲入來,事體所在,誠甚未安。推考,何如?令曰,依,嚴飭入來。
又達曰,行大司憲洪起燮,特令嚴飭之下,謂有情勢,一向奉牌,連加催促,終無變動,事體所在,誠極未安。從重推考,何如?令曰,此何擧措,此何貌樣?嚴飭使之入來。
令于韓義運曰,明日廟殿宮各陵園墓香祝,亦當親傳矣,該房知悉。
臺諫前望單子入之,執義尹正鎭添書代點。
鄭知容達曰,執義尹正鎭,有時急稟達事,來詣閤外請對矣。令曰,斯速傳達。
又達曰,執義尹正鎭,雖伏承斯速傳達之令,而懲討莫急,傳達爲緩,更爲冒死求對矣。令曰,退詣臺廳傳達,可也。
令于鄭知容曰,差祭臺諫許遞,卽承下敎,前望單子入之。
司諫前望單子入之,洪永觀代點。
獻納前望單子入之,趙代點。
令于鄭知容曰,新除授臺諫,卽爲牌招,使之傳達,如有違牌,勿爲呼望。
鄭知容達曰,司諫洪永觀,有時急稟達事,來詣閤外請對矣。令曰,退詣臺廳傳達,可也。
又達曰,行大司憲南履翼,行大司諫朴齊一,獻納趙,有時急稟達事,來詣閤外請對矣。令曰,退詣臺廳傳達,可也。
韓義運,以侍講院言達曰,明日傳香時,宮官當爲全數進參,而弼善·文學未差,無以備員,令政院稟令差出,以爲進參之地,何如?令曰,依。
韓義運啓曰,因侍講院草記,明日傳香時,宮官當爲全數進參,而弼善·文學未差,無以備員,令政院稟令差出事,依下矣。未差之代,政官牌招,開政差出,何如?傳曰,前望單子,入于小朝。
春坊前望單子入之,弼善徐萬淳,文學張敎根代點。
韓義運達曰,新除授弼善徐萬淳,方在奪告身中,文學張敎根,亦在罷散中,何以爲之?敢稟。令曰,竝蕩滌敍用。
令于韓義運曰,前文學趙基謙,前司書趙秉龜,前兼文學李景在,前兼弼善朴容壽,前說書徐戴淳,前假注書金鼎集,竝蕩滌敍用。
令于韓義運曰,同副承旨許遞,旣承下敎,前望單子入之。
令于朴永元曰,明日出宮門路,貳極門爲之。
韓義運達曰,行大司憲洪起燮,連次令飭之下,一直奉牌,終不入來,揆以事體,萬萬未安。更爲從重推考,何如?令曰,避嫌,容或無怪,而一樣奉牌,此何道理?遞差。
令于韓義運曰,余有所深量者,大司諫今姑許遞。
兵曹口傳政事,副司果單權馥。
令于韓義運曰,發遣吏郞,諸執事淸齋與否,摘奸以來。
兵曹口傳政事,大護軍單洪起燮。
令于韓義運曰,都憲·諫長有闕之代,旣承下敎,前望單子入之。
臺諫前望單子入之,大司憲南履翼,大司諫朴齊一代點。
令于鄭知容曰,新除授臺諫,卽爲牌招,使之傳達,如有違牌,勿爲呼望。
令于韓義運曰,兵曹判書有闕之代,旣承下敎,前望〈單〉子入之。
令于鄭知容曰,近日臺體與朝綱,可謂萬萬寒心矣。稱以懲討,只事求對者,今已爲三四朔之久矣,懲討之義,在於求對,不在於傳達,此果何許法文乎?前後飭令,不啻屢屢,終不擧行者,余不知其出於眞箇懲討,今番則勿爲爭執,卽速傳達,少存臺體,無損朝綱,可也。
兵曹口傳政事,護軍單趙晉和。
鄭知容,以賑恤廳言達曰,今年內貧寒宗室子女葬時顧恤數,別單書入之意,敢達。令曰,知道。
朴永元,以兵曹言達曰,來戊子年各處頒給信漢符別單及文宰二品以上,武臣蔭官曾經摠管人員章標頒給別單,修整以入之意,敢達。令曰,知道。
朴永元,以訓鍊都監言啓曰,今十二月二十八日·二十九日年終起火時,次知將官將校姓名及兼別破陣等容貌·年歲·火箭數爻,竝別單書入之意,敢啓。傳曰,知道。
鄭知容,以義禁府言啓曰,平安道嘉山郡按覈使李道在狀達判付內,此是分明狂易,則不足更査,罪名旣關一律,則無足疑眩,爾與道臣,待禁府都事下去,罪人金進默,依法典用律後,爾則復令事,令下矣。謹依判付,發遣府都事,與按覈使及道臣眼同,大會民人,罪人金進默,依律處斬,懸首三日等節,亦爲依例擧行後申聞之意,分付該道道臣,何如?傳曰,允。
行大司憲洪起燮書曰,伏以臣,學識無素乎己,言議未孚於人,淸朝風憲之長,萬不近似,而添書恩除,特出常格,繼有飭令,違召路阻,玆不得不拚棄四維,冒沒出肅,而竊念臺閣之職,傳達爲重,而臣於合達,有不可聯參之端,名以臺閣,旣不可傳達,則誠不容片刻虛縻,以傷朝廷之體,故擬將避嫌,言送政院,而執謂夜深,不許相接,緣臣見輕,致使臺閣恒例,一夕掃地,臣固不足言,獨不爲臺閣地乎?避嫌之夜深捧入,不須遠引故事,月前諸臺之因門路違式,避嫌請遞也,獨非夜深而何?一政院也,而事例之隨時不同,臣未之曉也。苟或臺閣避嫌,出於不當引而强引者,則雖平朝亭午,居出納之地者,退却不捧,可也,至於夜深,則尤果不捧,可也,而亦豈有初不來接,如今日之爲者哉?況臣之所欲避嫌,卽同朝之所共行,而臣亦前後屢籲,輒蒙體諒者也,是豈謂强引不當引之事耶?畢竟政院依違,煩稟睿裁,徹曉臺廳,事面昌披,是臣自來私義,無以傳達之外,又添難進之情勢,臣方自訟,奚暇尤人?臺閣一步,遂成艮限,短章略暴,退俟嚴誅。伏乞睿慈,曲遂諒察,亟降威罰,千萬至祝。臣雖不以見職自居,而事關惡逆,人得以討之,顧何敢泯默而已乎?李肇源·金基敍之陰謀凶圖,爲人臣子,是可忍乎?萌心之不足,至於發口,發口之不足,筆之於書,乾道孔昭,宿贓掀露,王府訊鞫,快施當律,一日爲急,而島置之典,便若尋常罪犯,如是而國其爲國,人其爲人乎?金基厚之官職自如,任便鄕里,似此刑政,古有是否,輿憤久激,不可終遏。伏願邸下,淵然深思,廓然遠覽,仰稟大朝,亟依臺請,俾國法伸而亂賊懲焉,臣無任云云。退却。
行左承旨李奎鉉書曰,伏以臣,卽伏見大司憲洪起燮到院之書,有不得晏然泯默者。昨日都憲之承牌詣臺也,時値夜深,以避嫌往復,而三更後,則雖合辭體重,猶爲經稟捧入,至若避辭,則三更後不得捧入,自是規例,臣之據例不捧,其勢然矣,至若月前諸臺夜深後避嫌云云,事端與此有異,援而爲說,臣未知其可也。今其書語,滿紙張皇,論斥備至,臣何敢蹲仍職次,不思所以自處乎?玆敢忙陳短章,徑出禁扄。伏乞离明,亟遞臣職,以安賤分,仍治臣擅離之罪,以肅朝綱焉。臣無任云云。答曰,覽書具悉。卿亦推考矣,勿辭行公。
上在昌德宮。常參·經筵,以代理停。
大殿·中宮殿·世子宮,內閣·政院·春坊除夕單子問安。答曰,知道。世子嬪宮,單子問安。答曰,知悉。大殿·中宮殿·世子宮,朝廷二品以上·六曹堂上單子問安。答曰,知道。
朴永元達曰,備邊司郞廳來言,今日賓廳日次,而社稷祈穀大祭齋戒相値,不得來會云矣,敢達。令曰,知道。
金鏴達曰,行左承旨李奎鉉,今日不爲仕進,卽爲牌招,何如?令曰,依。
令于韓義運曰,禮房承旨馳詣社稷·宗廟·永禧殿·景慕宮,奉審摘奸,仍詣受香諸處,奉審摘奸以來。
令于朴永元曰,陪衛軍兵毛具。
韓義運啓曰,明日正朝望闕禮,依例爲之之意,敢啓。傳曰,知道。
令于鄭知容曰,明日卽元朝大慶之日,金吾·刑曹輕囚放釋。
朴永元達曰,臣敬奉令旨,馳往義禁府,取考囚徒案,則時囚罪人朴大榮·晉學喆·洪麗一·權膺祜·徐相五,係是輕囚,故竝放送,仍爲馳往典獄署,取考囚徒案,則結案罪人二名,殺獄罪人十八名,御寶僞造罪人三名,僞造臺疏批旨罪人一名,印信僞造罪人一名,係是重囚,故竝爲仍囚,其餘雜犯毆打·酗酒·潛屠及各司直囚等罪人金聖昌·梁九萬·梁宗順·李在崇·鄭非頭里·宣孝永·劉成雲·梁宗說·朴基源·張龍翼等十名,罪名係是輕囚,故竝放送之意,敢達。令曰,知道。
金鏴啓曰,吏曹郞廳來言,臺諫有闕,政事,取稟。傳曰,前望單子,入于小朝。
鄭知容達曰,兩司諸臺,卽伏承令敎,反復嚴重,不勝萬萬悚懍,而今此懲討,極爲嚴急,傳達與求對,自有輕重,故更爲冒萬死求對矣。令曰,斯速傳達,可也。
令于朴永元曰,明日出宮門路,貳極門爲之。
令于韓義運曰,禮曹參判許遞,旣承下敎,前望單子入之。
禮曹參判前望單子入之,朴齊一代點。
兵曹口傳政事,護軍趙寅永,副護軍金正喜,以上竝單付。
兵曹口傳政事,護軍李紀淵,副司果沈鈁·金洛龍·愼必復·閔令儒·高鳴鶴·李毅遠·朴容壽·李景在·李禮延·玄鎭商·趙萬協·李趾秀·李竣祜·趙基謙·成禹圭·趙秉龜,以上竝單付。
朴永元,以都摠府言達曰,今日入直內三廳武兼·禁軍及軍兵等,當爲中日習射技,而社稷祈穀大祭齋戒相値,不得設行之意,敢達。令曰,知道。
韓義運,以成均館行大司成意達曰,每於歲末,圓點·準點儒生,別單書入事,曾有定式矣,依定式,當年條準·圓點儒生,別單書入之意,敢達。令曰,知道。
朴永元,以備邊司言達曰,賀儀隔日,堂上·堂下·侍從罷散人敍用,竝與時無職名人,令該曹口傳付軍職,以爲參班之地,何如?令曰,依。
丁亥十二月二十九日卯時,王世子詣仁政殿月臺,社稷祈穀大祭,廟殿宮各陵園墓香祝代傳入對時,行都承旨金鏴,右承旨韓義運,左副承旨朴永元,假注書金大根,記史官李源益·成遂默,原任提學朴宗薰,檢校直提學趙鍾永,檢校待敎徐憙淳,以次陪立。時至,王世子具翼善冠·衮龍袍,乘輿出重華門外,藥房提調洪起燮,副提調金鏴進前奏曰,日氣甚寒,侵早勞動,睿體,若何?令曰,一樣矣。由貳極門至協陽門,相禮跪贊請降輿,王世子降輿,由肅章門·仁政東偏門詣月臺上褥位,引儀引諸獻官,陞詣褥位之左俯伏,相禮贊請跪,王世子跪,香室官員奉香祝,跪授義運,義運傳捧跪進,王世子受香祝,以次授諸獻官,王世子仍詣祗迎位,祗迎訖,還由東偏門,過協陽門外,相禮贊請乘輿,王世子乘輿,由建陽門·貳極門還內,諸臣以次退出。
