上在慶德宮。停常參·經筵。
兵曹啓曰,昌德·昌慶宮修理工役大小,三司同議磨鍊以入事,旣已啓稟蒙允,而因戶曹判書遭服制,未能趁卽同議擧行矣。在前如此時急修理之時,戶兵曹各出米布,輸送于修理都監,隨其役軍容入,給價募立,今番亦當依此擧行,役軍多少,固難强爲臆定,而槪想刮地塡土之役,必爲浩大,雖以一千餘名一朔赴役計之,其價布,不下百餘同,當此莫重大役,雖罄出本曹封不動之木,不暇恤費,而或以爲軍需之木,不可一時傾□□□□□物力稍裕之處,隨力扶助爲當云,或以爲各衙門所儲,曾已累度取用,餘力不敷,且千餘役軍,一時募立於京中,其勢亦難,僧徒,則遊手遊食,無礙於農時,而役使之際,亦愈於閭閻雜人之募立者,莫如分定諸道僧軍,隨其遠近,先後來赴,趁解凍,卽爲始役爲當,而如有不得已爲先修改之處,則姑以募軍立役,以待僧軍之來會,亦似無妨矣。此兩款便否,令廟堂,商確稟奪,從長指揮,何如?答曰,非但若干軍儲,難以罄盡,此時人心不淑,京募軍,決不可用之,依此專用僧軍,可也。未解凍前,亦不可動手,有何先用募軍之事乎?似不必議于廟堂。
又啓曰,當番軍之數內,闕內宿衛及各處派定,常時每患不足,今者,昌德·昌慶兩闕各處守直軍,若依前定數仍存,則時御闕內宿衛及各處應定之軍,無以充數,不得已兩宮闕守直之軍,計減其數,然後庶可以派定,而兩闕中,諸不緊處,則本曹,自可斟酌減定,而至於□內諸處守直,則其輕重緊歇,守直多少,自本曹,不能酌定,令次知內官,列書啓下,然後本曹,知其軍士應入之數,而□移分軍,故敢此仰稟。傳曰,大內,則手本啓下,仍定者外,切勿續續加定,可也。
上在慶德宮。停常參·經筵。
上在慶德宮。停常參·經筵。
兵曹啓曰,以本曹草記,昌德·昌慶兩宮修理時,專用僧軍事,命下矣。卽於賓廳之坐,稟議于大臣,除兩界及海西外,量五道僧徒之多少,京畿五十名·江原道一百名·洪淸道二百名,則正月三十日,全南道五百名·慶尙道三百五十名,則二月初十日爲限,別定差使員,各於限內,京中逢點爲當,正月晦間,雖或凍未全消,掘取新土,豫爲運入,猶可以爲之,故如是定限矣。事緊徵發,急速下諭于諸道監司,何如?傳曰,允。
備邊司啓曰,曾因前主簿朴山男上疏,龜車之合於戰用與否,試令全南兵使,先造一二輛之意,覆啓行會矣。卽接兵使具仁墍馳報,則農歇之後,備給許多鐵物·工匠·役軍等,使山男營造,則始役三朔,僅造一輛,而多用七十人夫,艱難運曳,礙於丘隴,沒於泥濘,十里之地,終日不能至云,以其所報觀之,則所謂龜車,不合於戰用,據此可知,當此凶年,虛費物力,以造無用之物,實爲不當,急速停止事,知會,何如?傳曰,允。
又啓曰,本司武郞廳都摠都事兪椗,奔走勤仕,已滿十五朔,或陞敍或守令除授事,依例捧承傳,施行,何如?傳曰,允。
又啓曰,兵曹啓辭,丁卯亂後有功勞者,實職除授事,捧承傳者甚多,而西班相當之職,窠闕尠少,不得一一收用,其時領相臣李廷龜,爲本曹判書時,別爲啓稟,加設同知·僉知·訓鍊副正·僉正·判官·主簿·都摠經歷·都事等職,備望受點肅拜等事,一如西班正職之例,而特不爲行公受祿矣。旣施酬勞之典,庶無缺望之歎,況今丁丑變亂之後,守牒力戰,扈從有功勞者,其儷極多,此則皆授加設職牒,臨政擬望之時,以正職例書之,而至於捧實職除授承傳者,常之政,旣無相當之闕,都目之時,只爲遷轉之階,故未暇錄用者,實出於事勢之固然,臣等之意,宜如丁卯時例,加設實職·遞兒,竝爲輪次備擬,一施酬報之典,俾無落莫之患,似爲宜當,而事係變通,令廟堂,議處,何如?傳曰,允事,傳敎矣。山城扈從,守堞力戰之類,其時或除實職,或授加設職帖,以正職例施行,已酬其勞,而不但扈從之類,前後因他功勞,有實職除授及調用事承傳者,其數亦多,而西班相當之窠甚少,久未錄用,致有缺望之歎,不可無變通之擧,今此該曹之啓,誠有意見,依啓辭,加設同知·僉知·都摠都事·訓鍊判官·主簿等職,備望受點肅拜,追贈封爵等事,一如正職,依前例施行,而亦不可混同濫雜,有承傳而未及受職者,令該曹,明査抄出,錄成一冊,漸次擬望,何如?傳曰,依啓。
引見時,領議政鄭太和所啓,請依沈獄及尼山獄事例,具由移咨北京衙門,宜當,姑待使臣先來,臨時撰出咨文以送,何如?上曰,依爲之。
上在慶德宮。停常參·經筵。
傳曰,今見臺臣避辭,所論甚是正,予甚嘉尙,不有此等之言,幾誤家事矣。若有衝冒霧露,不免死亡,則輟食甚哀,實是何益?尺布斗粟之譏,不可復見於今日,況潚之尤不干涉者乎?澂·潚放置之命,竝令還收。
吏曹草記,洪履一已經準職,何以爲之事。答曰,他賞爲之,可也。
政院啓辭。答曰,豈有此理?卿等,勿以爲慮,速爲擧行,可也。
大臣啓辭,澂事。答曰,不允。
修撰金始祚上疏。入啓。答曰,省疏具悉。爾其勿辭察職。
有政。以李迥爲掌令,徐祥履爲司諫,洪纘緖爲殷山府使,吳挺垣爲正言,申瀚爲司錄,尹有吉爲厚昌郡守,李䆄爲務安縣監,許道爲草溪郡守,南斗夏爲陰竹縣監,李峻岳爲淸河縣監,柳東發爲結城縣監,申善繼爲抱川縣監,韓復一爲三登縣令,柳大德爲价川郡守,李穉爲掌樂主簿,李尙達爲監察,柳道三爲弼善,徐忭爲禮曹正郞,李守約爲宗親府典籤,朴爲引儀,呂爲兵曹佐郞,趙爾䎘爲造紙署別提,李東老爲監察,趙嗣基爲兵曹佐郞,金佐明爲應敎,李益達爲永柔縣令,尹衡殷爲監察,李尙善爲永川縣監,朴愰爲黃山察訪,曹漢英爲吏曹佐郞,李益昌爲義盈庫直長,羅襻爲引儀兼漢城參軍,李翀雲爲禮賓主簿,金壽恒爲京畿都事,元檝爲刑曹正郞,尹杭爲掌苑署別提,李志安爲禮曹佐郞,孫實爲軍資主簿,朴世賢爲工曹正郞,金益勳爲司僕主簿,柳明中爲鎭海縣監,李禮男爲安東判官,朴爲監察,沈儞爲活人署別提,洪宇翼爲朔州府使,李德益爲刑曹佐郞,金光烒爲掌樂直長,朴承健爲司書,崔後憲爲价川郡守,金翰朝爲典籍,楊震行爲刑曹佐郞,金庭謹爲司贍奉事,平友啓爲引儀,金斗明爲義盈庫主簿,朴廷麟爲禁府都事,閔忠亮爲典牲主簿,金善英爲司藝,金坰爲監察,尹履之爲內資提調,柳志立爲直講,沈爲宗簿正,鄭以亨爲典牲主簿,韓墍爲繕工監役,金養誠爲奉禮,安德涵爲引儀,鄭脩爲兵曹佐郞,李碩基爲儀賓都事,尹後益爲引儀,柳澄爲司圃署別提,李光眞爲尙瑞直長,李文柱爲鳳山郡守。
傳曰,崇善君澂,樂善君潚,江華圍籬安置。
上在慶德宮。停常參·經筵。
義禁府啓曰,擧子韓義謙騎芻試才時,韓天日代射之事,呼名官孫文哲,發告于試官,各人等,竝拿問元情,而義謙·天日,則乃以文哲,因嫌誣告,一樣發明,孫文哲,則少無嫌怨,據實現告云,故其時本府,以文哲·義謙一處憑問後處置,啓稟蒙允矣。頃者,輕囚放釋之時,文哲亦在其中,而自上有姑放之敎,今當還囚,然後可以査處,文哲拿問之意,敢啓。傳曰,允。
又啓曰,臣等今日開坐本府,承服諸法當緣坐人等,親自査正之人,逆賊自點同生姊妹,卽趙姓人之婦,而其子,乃前軍資判官稛也。曾居於自點家傍,無不知〈?〉,至於右尹金守玄,則趙稛之妻祖也,尤無不知之理,而今考漢城府移牒,乃是南部公文,則自點姊妹,以無懸錄,逆賊緣坐査出,是何等重事,而若是欺罔,其他循私落漏之狀,據此可知,極爲駭愕,漢城府當該堂上·郞廳,及南部當該官吏,姑先從重推考,以重治逆之法,何如?傳曰,依啓。金守玄及南部當該官,竝拿推。
玉堂箚子。入啓。答曰,省箚具悉。噫,誠有人言者,今日之事,實爲保全之計也。數年觀勢放還宜矣之說,發於筵席之上,似乎知此布意,而近侍之承知,猶如此,況家諭戶曉,以此推之,則斗粟之謠,宜致之也。言念及此,予心憫然,不知所諭,箚辭不允,宜勿堅執。
禁府啓目。答曰,嚴刑嚴鞫爲乎矣,此罪人等乙良,當付鞫廳,而旣已完畢,故雖不爲別設,實是鞫廳罪人,一依鞫廳例刑訊爲旀,勿拘常規,隨日開坐,一日再次加刑,以重事體。
右議政李時白再度呈辭。入啓。答曰,不允批答。
判中樞府〈事〉趙翼上疏。入啓。答曰,省疏具悉。卿之所患至此,予甚慮念,且大臣之於國家,無〈無〉故退去之義,卿居在京,安心調理,以副予意。仍傳曰,遣內醫看病。
有政。以李以馨爲繕工副奉事,南斗長爲典設別檢,洪處深爲尙瑞副直長,李碩輿爲中部主簿,元海益爲刑曹正郞,朴世模爲內侍敎官,尹弘敏爲宣陵參奉,金泳爲司饔參奉,元汲爲校書校理,都擧元爲監察,李時省爲典籍,李悙爲金井察訪,金垓爲繕工假監役,任允錫爲繕工監役,趙嗣文爲昌陵參奉,宋協爲典籍,趙涑爲進善,鄭繼胄爲典籍,李順男爲奉常主簿,李天基爲兼校書校理,趙斗祥爲繕工假監役,金佐明·曺漢英爲兼漢學敎授。
上在慶德宮。停常參,只晝講。
義禁府啓曰,罪人李順民救療醫官·刑吏·羅將·守直軍士等,依判付之敎,所當勿拘常規,逐日開坐,一日再次加刑,而但春享大祭,在於今初九日,自初六日至八日,乃淸齋之日也。致齋三日,則形獄文書,不得出納,自有舊例,明日開坐,何以爲之?敢稟。傳曰,旣自本府鞫問,則淸齋之日,似難開坐矣。今日,則姑爲罷坐,可也。
傳曰,前淸州牧使洪瑑捕賊之功,極爲可嘉,論賞,言于該曹。
傳曰,嘉禮都監都提調以下竝書啓。刑曹粘目。入啓。答曰,依允。嚴刑得情爲乎矣,宋擎日乙良,覈處。
前參奉李勉行上疏。入啓。答曰,省疏具悉。當令該曹議處焉。
晝講入侍,同知事崔惠吉,特進官李時楳,參贊官尹絳,侍講官金佐明,檢討官金始振,假注書閔點,記事官李端相·睦來善。上講書傳,自微國名,止有甚之之意下。
兩司長官請對入侍時,榻前所啓,澂·潚放置之擧,非但爲宗社大計也。終始保全之道,計無踰於此,大臣·三司,旣已熟講,陳達蒙允,而因一二臺臣之怪論,遽寢成命,豈有是理?瀓·潚年歲俱是幼少,不爲參謀,旣無異同,出於賊口,則一也。已定之事,不可撓改,請徵·潚放置成命,勿爲還收。上曰,此是大事,不可輕易許之,而所論至此,諸大臣之意,亦然,依啓。
上謂承旨曰,崇善君夫人,必有往敎然後,可以隨往云,使之偕行事,言于該曹。
上在慶德宮。停常參,只晝講。
修理都監啓曰,戶曹判書臣李時昉,工曹判書臣鄭世規,兵曹參判臣趙啓遠,戶曹參議臣鄭知和等,今日遍審兩闕兇殿應爲刮塡處,則其役,極爲浩大,前日兵曹啓下僧軍一千二百名,一朔赴役,決難完就,僧軍七八百名,似當加定,而方磚薄石,應入雜物,不可不預爲料理,且如此莫重之役,必須別爲設局,然後事有統緖,可無玩揭之弊,令該曹堂上·郞廳,速爲考例差出,始役吉日,亦令日官,檢擇,何如?傳曰,依啓。
兵曹啓曰,僧軍加定之數,磨鍊以入,而第念今方修理設局,始役擇日矣。必知其始役之日然後,改定赴役之期,而此則設局之後,任事之臣,自當料理定限,更爲移文於各道,故臣曹,則只憑前定啓下日期,姑爲磨鍊,急先知委之意,敢啓。傳曰,知道。任事之臣,速爲差出,可也。
又啓曰,昌德·昌慶兩闕修理時,僧軍前定一千二百名外,加定七百名事,傳敎矣。諸道僧徒,湖南最多,嶺南次之,兩界及海西,則或數少,或沿路有官役,故前日優定於南方,而不定於西北矣。今加定,出於不得已,全南道前定五百名,今加三百名,慶尙道前定三百五十名,今加二百名,洪淸道前定二百名,今加一百名,江原道前定一百名,今加五十名,京畿則前定五十名外,今不加定,黃海道今定九十名,咸鏡道今定六十名,平安道今亦不定,都合今加定八百名,各其赴役之期,則依前定限上送,而黃海道,則如湖西定日,咸鏡道,則如兩南定日之意,諸道監司處,下諭,禁軍給馬以送,何如?傳曰,允。
右議政李時白三度呈辭。入啓。答曰,不允批答。
判中樞府事趙翼上疏。入啓。答曰,省疏具悉。因國家多事,不許朝臣之致仕者,久矣,卿其勿辭,安心調理。
晝講入侍,特進官鄭世規,同知事崔惠吉,參贊官鄭攸,侍讀官金佐明,檢討官金始振,假注書閔點,記事官李端相·睦來善。上講書傳微子,自乃罔畏畏,止當詳於是。
上在慶德宮。停常參·經筵。
自巳時至辰時,日暈。夜一更,月暈。四更,流星出北斗星上,入句陳星下,狀如鉢,尾長三四尺許,色赤。
兵曹啓曰,今此昌德·昌慶兩宮修理之役,極爲浩大,自上特慮軍需之罄竭,許令調用僧軍,別無多費價布之弊,而許多員役·工匠及助役軍所給之布,亦且不小,以本曹若干所儲,勢難支用,殊甚可慮,本曹在備邊司所管餘丁木,各處題給之外,尙有一百十同,許令備局,除出三十餘同,移下本曹,以爲修理時需用之地,何如?傳曰,依啓。給價之軍,則從略使用,可也。
傳曰,史官二員待命,騎馬六匹立之。
上在慶德宮。停常參·經筵。
夜自一更至四更,月暈。
傳曰,逆獄,旣已完畢,而告者論功之擧,寂然無之,此何故耶?問啓。
禮曹粘目。入啓。答曰,漂風人領來差倭,旣有接慰官之前規,則今雖廢閣,更良詳察處之。
府啓,李之恒·李時萬·黃㦿,中道付處,李每昌·嚴鼎耉,削奪官爵,門外黜送,李憪中道付處,趙啓遠罷職事。答曰,不允。
右議政李時白四度呈辭。入啓。答曰,此何時而卿之引疾辭職,至再至三,而不知止耶?君臣之間,貴相知心,何必多誥?卿之於國家,有同休共戚之義,無丐閑退處之理,須體至意,亟斷來章,速出論道,以副上下之望。
工曹判書鄭世規上疏。入啓。答曰,省疏具悉。當令該曹議處焉。
有政。以沈爲執義,柳道三爲獻納,李憕爲雲山郡守,趙嗣基爲正言,尹珹爲長興縣監,崔友稷爲慈仁縣監,歸厚署別提姜壽賢,造紙署別提趙爾䎘,相換。
上在慶德宮。停常參·經筵。
義禁府啓曰,傳曰,逆獄,旣已完畢,而告者論功之擧,寂然無之,此何故耶?問啓事,傳敎矣。取考癸亥以後討逆前例,則甲子适亂,戊辰孝立,甲申光遠,丙戌益信等諸賊治獄之後,雖有告者論功之擧,皆出於自上特敎,而別無自本府啓稟之事,敢啓。傳曰,知道。
又啓曰,逆魁自點之姊,以無懸錄之罪,當部書吏崔忠元,今已拿囚,而主簿李義一,以頒敎差使員,下往洪淸道,故發遣羅將,未及拿來,待其上來,一時捧招之意,敢啓。傳曰,知道。
傳曰,逆魁自點,締結宮戚,誘脅閫帥,詛呪於內,謀逆於外,包藏窺隙,無所不用其極,宗社之危,間不容髮,而君臣上下,憤發忠義,上變以告,罪人期得,凶徒就戮,是宗社,危而再安,豈可無紀功垂後之典乎?令有司暎等,竝錄勳。
府啓。答曰,解事重大,更加詳察而處之。
右議政李時白上疏。入啓。答曰,省疏具悉卿懇。寡昧之情悃,已判於前後,而卿之不安,愈往乃爾,是豈情不孚意相阻而然耶?蓋因事重體大,抑謙恐懼之心,不解於中,而不能止也。此予之所以惓惓不忘,不得不費辭者也。兇賊之出於上族,智慮之昧於先見,諸葛茂弘之所不免,此豈智不及忠不足之致?實緣事理之固然也。況於卿何有?卿勿控辭,速出論道,以副如渴之望之意,遣承旨敦諭。
禮曹判書吳竣上疏。入啓。答曰,省疏具悉。疏辭,令該曹議處焉。
上在慶德宮。停常參·經筵。
義禁府啓曰,卽接江華留守李曼狀啓,則築墻圍籬,方爲移設云,早春日寒,凍未全消,泥土之役,果似未易,不得已築墻處外,各別設籬,稍待日暖,以完築役之意,回移,何如?傳曰,允。
又啓曰,罪人韓義謙·孫文哲·韓天日·宋擎日·金應進·朴孝一等,分揀事,判下矣。放送之意,敢啓。傳曰,知道。
禁府粘目。入啓。答曰,宗室强近之親,尋常刑推,已極未妥爲旀,本文記背頉,異筆追書等事,何不相考以啓耶?柳潝之太奔走宣力,亦涉未妥爲置,更良詳察處置爲旀,聃岭等乙良,放送。
府啓,李之恒·李時萬,中道付處,李海昌·嚴鼎耉,削奪官爵,門外黜送,趙啓遠罷職,獻納柳道三,正言趙士基·吳挺垣遞差事,李憪事。答曰,不允。
右議政李時白五度呈辭。入啓。傳曰,安心調理。
判中樞府事趙翼上疏。入啓。答曰,省疏具悉。卿不任旅寓之苦,遽爾下鄕,良用缺然矣,卿須善爲調理,日暖後上來,以副予意。
上在慶德宮。停常參·經筵。
備邊司啓曰,今月初七日晝講時,特進官鄭世規所啓,北路無綿,無以爲衣,人之所愛,莫如子,而甚貧者,至以無衣而棄之,已成風俗,蓋商賈所持衣服,不能遍及。家家畜狗,取皮作衣,不能及於女人之身,小臣在彼時,百般思度,無他救之之術,不得已知委民間,鳩取麻絮及敗網等物,編作內槊,外裹木綿,乃可成樣,作之不易,且一時所創,未知後人繼而爲之也。畜狗費食,不得多畜,每當寒節,取皮爲衣,只留雌狗數口,以爲取種之地,事甚矜惻矣。上曰,聞來矜惻,令新監司,方便料理救濟事,言于廟堂事,傳敎矣。北方苦寒之地,素無木綿,人無以掩體,至棄其兒子,誠極矜惻,不可不救,而力所不贍,救之無策,戶曹所儲久遠年分紙,爲先收聚,稱量入送,此後文科落幅紙及武科錄名紙,竝爲沒數入送,俾爲和麻作紙之資,以施一分之惠,而此外救濟之策,依聖敎,令道臣十分料理方便措置,着實擧行之意,知委,何如?傳曰,依啓。
義禁府啓曰,副護軍黃㦿,中道付處事,命下,而奉使出疆,待其還來,擧行之意,敢啓。傳曰,知道。
又啓曰,傳曰,一日再次加刑事,曾已傳敎,而何以只一日一次以爲塞責耶?問啓事,傳敎矣。初九日·初十日,則連爲再次加刑,十一日,則臣斗杓,往參政府褒貶後,開坐于本府,十二日,則臣斗杓·積等,備局坐起,臣世規工曹坐起後來參,故此兩日,因日暮,只刑一次矣,卽承下敎,不勝惶恐之地,敢啓。傳曰,知道。
又啓曰,明日乃國忌齋戒,以常例言之,本府例不開坐,而今此金男刑推,曾有勿拘常規之敎,何以爲之?敢稟。傳曰,與正日有異,仍爲開坐,可也。
刑曹草記。入啓。答曰,當該作弊奴子,査出治罪,可也。
院啓。答曰,縉紳名流,各自分門割戶,樹立私黨,已非完全之朝廷,予實洞燭,故前日之引對也,諄諄戒飭,毋令濫及也。今此李時昉事,不諒其爲國盡誠之人,遽加遠竄之律,直欲排斥而後已,是誠何心哉?予甚駭異。況告者之錄勳,有何所損於爾等,而必欲裁抑,以妨國家大計耶?事甚駭愕矣。崔惠吉推考。
備邊司草記。入啓。答曰,雖以暎等,爲死中求生之計,若無此人等,則卿等,何所據問,鞫問其逆狀乎?今此輿論,予實未曉也。以贖罪免死爲現功,謂以無功,則其可殺之乎?大臣異於小官,不可不念國家大計,勿爲隨波輕動,堅定遠慮,使之速爲擧行。
禮曹草記。入啓。答曰,酌獻禮,必須中夜出宮,而此闕,則道路甚遠,難免致傷,還御昌德後,擇日爲之,可也。
府啓,李憪告者錄勳事。答曰,不允。
禁府粘目。入啓。答曰,依允。其人之力,能令刑官,縛致宗室,囚於鎖匠房,此非奔走用力之實狀乎?本府是乃,勿爲如是,詳察處之。
刑曹粘目。入啓。答曰,依允。李行源,亦有豫知之事是如爲有昆,亦爲拿問。
右議政李時白六度呈辭。入啓。傳曰,安心調理。
兵曹判書朴遾上疏。入啓。答曰,省疏具悉。卿其勿辭察職。
吏曹判書林墰箚子。入啓。答曰,省疏具悉。卿辭至此,本職,當勉從焉。
兵曹判書朴遾上疏。入啓。答曰,省疏具悉卿懇。本兵,國之重任,況以勿數遞,申飭百僚者屬耳。豈可因一時之慮,輕遞重任,便毁成命乎?卿其勿爲固辭,宜遵前旨,速出行公。
有政。以洪命夏爲承旨,鄭脩爲正言,鄭鑰爲白川縣監,沈儒行爲正言,洪處大爲獻納。
傳曰,禮曹參議李之恒,副護軍李時萬·黃㦿等段,俱以名流,諂付自點,朝暮聚會,猶恐或後,隨其頤指,以爲進退,自點之爲逆,雖不可豫料,自點之爲惡,固已知之矣。有何所取,若是其親密也?其麤鄙可惡之狀,難一二言,而又與申冕,別作私黨,必欲圖占形勢,傾軋士流,其爲處心,豈不痛哉?竝中道付處。
傳曰,白川縣監李海昌,左承旨嚴鼎耉等段,俱以自點門客,曾在銓部,薦進逆鉽爲銓郞,海昌實爲主張,而本曹堂上,有阻之者,鼎耉爲之緩頰,兩人之諂媚自點,誤薦逆鉽之罪,不可不治,竝削奪官爵,門外黜送。
上在慶德宮。停常參·經筵。
自午時至酉時,日暈兩珥。夜一更四更,月暈。
備邊司啓曰,以告者錄勳,似涉過濫,草記速爲擧行事,命下矣。兩司今方論執,待其結末,更議稟處之意,敢啓。傳曰,知道。
又啓曰,去辛卯九月二十六日晝講時,特進官李浣所啓,御營軍等,各自責糧於保人,使之上番事,頃因備局覆啓,將臣所見,其時亦已回啓,而自上有經筵時,稟定之敎,故敢爲陳達矣。本廳軍兵元戶一萬六千餘名,萬餘名逐年上番,則其所餉糧,豫先料理,然後乃可支度,如依備局覆啓。使渠等,責糧於保人,則非但番糧,至如行中微細雜物,必皆督辦,責馬運來,其勢未及二巡,保人先爲逃散,保人先爲逃散,則戶首,亦將難支,事甚可慮,故臣之從前請往者,蓋爲此也。事勢非便,臣不得下去,其將使渠等,捧糧而來乎?上曰,卿之所見,則以爲保人,勢難支堪,酌定番糧,徵捧上來,自本廳,放糧之意耶?李浣曰,使各官徵捧上來,則必有弊端,而至於輸運京城,亦甚難便,臣意以爲此軍,三南沿海列邑,無處無之,措置船隻,抄其精銳,分其番次,汰其老弱,以備沙格。沿海則作米,山郡則作木,設倉京江,使之輸納,則不煩該曹之經費,有軍兵繼糧之道,似爲得宜。且此軍,當初募得時,極其優待,凡干差役,不可偏重,以孤其望,以一千名,各立一朔,則一年十二朔,當立六千名,以一萬二千名,計其番期,則二十四朔,當立二朔,比諸騎步兵,每年二朔立番之役,苦歇懸殊,保人元數二萬二百,每人木二疋收捧,則比諸保砲三丁之役,亦有間焉,渠何敢厭憚其役,而一向閑遊乎?此軍上番之規,例於十月十五日上來,二月十五日罷還,蓋爲合氷時待變也。今則形勢,異於前日,不必以此爲規矣。事理當如此,而抄其精鈍,辦其船隻,立其規模等事,臣必下去巡歷然後,可以爲之,以此爲慮矣。上曰,當觀勢議定,勿煩於擧行條件,議于廟堂,客使過去後,更爲商確爲之,可也。又所啓,御營廳,前則相臣,爲都提調,故郞廳,不以從事爲名,而稱以都廳矣。今則旣無都提調,更以從事官,差定,何如?上曰,依爲之事,傳敎矣。今此軍兵之戶,多至一萬六千餘名,抄擇其精壯,分番上京,與訓局相依宿衛,如唐家之左右廂兵,則緩急可恃,勢甚便當。李浣之意,實有所見,而大將親往,不無難便,且於頃年,亦有分遣別將團束之事。令本廳,爲先另擇剛明解事別將,應行節目,詳盡磨鍊,分送諸道,趁其農殷之前,揀別壯弱,知其實數上來後,老弱及保人等處,收捧米布,運輸等事,則更加商確,稟處似當,敢啓。傳曰,依啓。
右議政李時白七度呈辭。入啓。答曰,安心調理。
上在慶德宮。停常參·經筵。
卯時至酉時,日暈。夜一更,月入軒轅星。五更,月暈。
傳曰,近來內乘等,全不擧職,抛棄任事,莫如今日,極爲駭愕,內乘等,竝推考。
上在慶德宮。停常參·經筵。
卯時,日有兩珥。未時,日暈。
義禁府啓曰,本府皂隷之規,癸亥以前,則京畿·江原·洪淸·黃海等四道,一依正軍例,皆以良民充定,每於歲末,啓聞輪回,逐朔上番,其餘老弱,收布上納,而本府一朔應立者,二百名矣。癸亥初裁省之時,皂隷之役,尤甚苦重,故只存京中皂隷,四道則竝爲罷定軍役,從田結每結各收米三升,捧置于宣惠廳及兵曹,逐朔題給八十名之料,而一名所受之米,至於十八斗,以此定式,行之十有餘年。丁丑經亂以後,四道收米,停罷不捧,他無變通之路,不得已自戶曹,只給羅將三十名料米各十二斗,京中皂隷逐年充定之擧,又從而廢閣。癸亥前所定皂隷,則三十年來,幾盡老死,厥後自本府,聞見充定者,堇二十餘名,而非但率皆庸殘,不合於使喚,將此二十之數,分番於一年十二朔,則一朔所立,不過二三名,其餘則皆是受料雇立者,而以其料薄役重,故應募者,無非雜類丐乞之徒也。罪人拿來之時,定送此類,事體之未安,逮捕之虛疎,已不可論,而所謂實皂隷執杖者,亦不過四五人,凡有獄事,無以成形,王府重地,豈容若是苟簡哉?今番治逆之時,雖加出十名羅將,亦是一體雇立者也。若不別樣善處,則前頭之事,誠極可慮,四十之數,雖不得更加,雇立之米,則不可不復其舊規。京中皂隷,亦當爲先充定,而事係變通,令廟堂,商量處置,何如?傳曰,允。
兵曹草記。入啓。答曰,依啓。給價之軍,則從略使用,可也。
備邊司粘目。入啓。答曰,依允。何必多定士卒,守直若是其過乎?只以數人,守直四隅各一處,俾無弊端,騎兵,亦勿除出用之,宜當。
又粘目。入啓。答曰,依允。保寧合於水營事段,事係變通,與諸大臣,更爲商量處置爲旀,若使水使,兼爲治民,則雖無判官,可以爲之乎?
璿源錄廳草記。入啓。答曰,此乃先王之子也。與前事有異,恐未有身犯之罪,不必爲之,可也。
修理都監草記。入啓。答曰,依啓。戶判趁未行公,若凡事諉諸地部,臨時有未備之事,事未易完就,則諸堂上,難免其責,知悉爲之,可也。
府啓。答曰,毋庸堅執。
工曹草記。入啓。答曰,每日退行,實涉未安,而今又有修理不得已之役,今春,則似難擧行矣。
院啓。答曰,毋庸强煩。
內醫院草記。入啓。答曰,所聞旣如是不實,則更令宣惠廳,議處,可也。
右議政李時白上疏。入啓。答曰,遣承旨敦諭。
吏曹參判沈濟上疏。入啓。答曰,省疏具悉。卿其勿辭,調理察職。
上在慶德宮。停常參·經筵。
夜一更,流星出星星下,入南方天際,狀如拳,尾長三四尺許,色赤。五更,流星出牛星下,入巽方天際,狀如鉢,尾長四五尺許,色赤。
備邊司啓曰,兵曹啓辭,傳曰,依啓。給價之軍,則從略便用,可也事,傳敎矣。本司所管餘丁木,亦爲不時之需,有難罄儲以用,姑以二十同木,移送兵曹,使之補用,何如?傳曰,允。
又啓曰,義禁府啓辭,本府皂隷之規,令廟堂,商量處置,何如?傳曰,允事,傳敎矣。時方雇立四十名價米,令該曹,加磨鍊題給,京中皂隷,亦令該掌,酌定其數,逐年充定,宜當,以此分付,何如?傳曰,依啓。
備邊司郞廳,以領·左相意,啓曰,此時度支之長,不可一日曠任,況有修理之役,凡干料理,在所汲汲,而戶曹判書李時昉,重被臺論,爲先遞差其代,速爲差出,何如?答曰,大獄之後,必有如此乘時之擧,故鞫獄之日,固已慮此,言及大臣,厥後兩司引對之日,不啻丁寧戒飭,而諫院,全不念爲國之公耳。敢生私軋之計,勒加罪名,至以遠竄爲律,特下嚴旨,而塞責避嫌,不爲退待,冒居連章,是何道理耶?未知卿等之意,亦如何?先朝功臣,存者幾何,而不諒本情,任人搏擊如是耶?若遞此職,而容其私論,則是棄而絶之也。寧有是理哉?況欲加之罪,何患無辭,勿爲遞改,停啓後,敦勸出仕,庶使上下一心,共濟國事,可也。
戶曹粘目。入啓。答曰,久遠逋欠,指徵無處者乙良,依前事目,三分之一蕩滌爲乎矣,爲守令者,徒以悅民之計,庚寅之穀,亦爲請減,事甚駭愕,當該守令,推考。
府啓,吏曹當該堂上·郞廳推考。監察尹衡殷遞差事,陵寢,令該曹郞廳,無時摘奸事。答曰,依啓。還收錄勳事,不允。李海安拿推,李憪之爲人,必不至此。況欺其父兄,恣行不義之說,尤似不然,須勿强煩。
院啓。答曰,勿煩。
禁府粘目。入啓。答曰,竝只,姑爲分揀,以觀後效而處之。
院啓。答曰,勿煩。
右議政李時白八度呈辭。入啓。傳曰,安心調理。
備邊司粘目。入啓。答曰,依允。以濱海之邑,無處捉魚之說,殊涉不近,依前勿罷爲旀,加平郡柴場等段置,有難猝罷是在果,郡地所在世龍妻柴場乙良,亟屬本郡,宜當。
吏曹判書沈詻上疏。入啓。答曰,省疏具悉。卿年雖高,筋力尙强,勿爲控辭,須速察職。
上在慶德宮。停常參·經筵。
自辰時至未時,日暈。夜五更,月暈。
義禁府啓曰,卽接全南監司沈澤,狀啓兩度,則一時成貼於本月初十日,而其一,逆賊士紀弟士綱及姪子有宏等四人捕捉事也。其一,正刑逆賊加春父潤難及其子加音己等,各人捕捉事也。士綱等四人,則依前分付,各別堅囚,以待有貞等捕捉,依律文,或沒官,或定配,閏難則始爲堅囚,以待有貞等捕捉,一時處置,似當,加音己各人,不必竝囚,放送之意,回移,何如?傳曰,依啓。閏難旣已捕得,則不無逃越之弊,趁卽處斷,似可矣。
兵曹粘目。入啓。答曰,近日此賊之蔓延,爲朝廷之隱憂,購捕勦絶,無所不用其極是去乙,誠有所見之說,似未深察是置,此人乙良,依法典,首捕例施賞爲旀,本官段置,前後捕賊有功勞之人,不可不使之明査其功勞,示以朝廷之賞典,以爲激勸之地,宜當,惕念擧行。
府啓。答曰,錄勳事,何乃論之太煩乎?若無此人等,則如彼凶慘之賊,萬無發出之理,以此言之,其功小乎?如是堅執之意,予實未曉,無乃好勝而然乎?予甚未安,亟停勿煩。李事,已諭,毋煩。
院啓。答曰,已諭,毋煩。
上在慶德宮。停常參,只晝講。
義禁府啓曰,閏難處絞事,非不知一刻稽滯之有不可,而有貞等,今方逮捕,故稍緩以待之矣。逃越之弊,誠如下敎,但考諸律文,則亡命之人,本罪上,加一等云,以此觀之,閏難之罪,當斬,發都事·守令,眼同,依律文,處之,何如?傳曰,依啓。
禁府草記。入啓。答曰,依啓。閏難,旣已捕得,則不無逃越之弊,趁卽處斷,似可矣。
右議政李時白九度呈辭。入啓。傳曰,安心調理。
刑曹粘目。入啓。答曰,再三檢問,遲晩取招爲有去等,何必爲每每如是文具之事乎?速爲照律處置,俾無意外之患。
傳曰,告者錄勳,則從當爲之,日字已久,而尙未有賞賜,事甚不當,逆賊家舍·田畓乙,爲先從自願從優題給事,分付。
吏曹草記。入啓。答曰,依例封君,可也。
右議政李時白九度呈辭。入啓。傳曰,安心調理。
平安監司鄭維城上疏。入啓。答曰,省疏具悉卿懇。卿其勿辭,調理察職。
有政。以李應蓍爲兵曹參議,尹鏶爲獻納,閔應協爲大司諫,李弘淵爲承旨,許厚爲司僕僉正,閔鼎重爲副修撰,呂閔齊爲兵曹佐郞,鄭榏爲兵曹正郞,金佐明爲司諫,沈世鼎爲弼善,崔汝㞳爲司僕判官,金善英爲豐基郡守,洪處大爲副校理,南龍翼爲兵曹佐郞。
晝講入侍,同知事尹順之,特進官李浣,參贊官洪命夏,侍讀官蔡忠元,檢討官尹鏶,假注書閔點,記事官李端相·睦來善。上講書傳,第六卷,自周文王,國號,止南天之政乎。
上在慶德宮。停常參·經筵。
備邊司啓曰,中江開市,二月十五日當爲設行,兩西及開城府商賈,豫爲整齊,多持物貨,及期入送,俾無埋沒之弊事,兩西監司及開城留守處,竝爲知委擧行,何如?傳曰,允。
戶曹粘目。入啓。答曰,依允。癸未逋欠,則所當依回啓施行,而旣罪金瀅,則是朝廷明知其不捧也。仍令勒捧,似涉不均爲置,一體施行,似當。
兵曹粘目。入啓。答曰,本曹覆啓,實是執法不撓之意,固是當然是在果,戊辰以前入屬軍兵,則旣已代定,不可似有執言之端,亦非無據,而年滿才退之說,亦爲有理爲置,使之抄出不合壯軍者乙良,還定本役,似當。
備邊司粘目。入啓。答曰,本道監司狀啓,則請停左右道春操,仍令兵使,巡歷各官,點閱軍丁·軍器,且試才藝是如爲有去乙,本司回啓內辭意,知此不同,更良詳察處置。
右議政李時白十度呈辭。入啓。傳曰,安心調理。
吏曹判書沈詻上疏。入啓。答曰,省疏具悉至懇。卿之所見,實爲允合時病,予之所以慨歎,而亦不能捨卿者也。勿爲固辭,宜遵前旨,速出行公。
副摠管許積上疏。入啓。答曰,省疏具悉辭意。卿其勿辭察職。
前天安郡守趙涑上疏。入啓。答曰,省疏具悉。以病固辭至此,今姑允從焉。
上在慶德宮。停常參,只晝講。
刑曹粘目。入啓。答曰,此是惑於前日李厚源比歲腐朽之說而然也。法者,一時之定規,權者,隨時御世之道,豈可膠柱鼓瑟,而不知變乎?若以文具之法,遷延日月爲如可,或値北使之行,請屬免死於卿等,將何以處之耶?此賊之罪,一死猶輕,速爲處斷,俾無後悔。
吏曹判書林墰掃墳呈辭。入啓。傳曰,給由馬。
府啓。答曰,勿煩。
右議政李時白十一度呈辭。入啓。答曰,予意已悉於前,而卿辭猶不知止,情意之不相孚,一何至此哉?雖以情勢之不安爲辭,乘時傾軋之私計,予旣洞鑑,賊出近族之不幸,已付之厄運,於卿何有?況卿以先朝勳臣,爲國柱石,淸白其操,忠赤其心,何啻國人之所知?實惟神明之可質,縱執撝謙而不出,其於國事何?夷考厥由,亶在予一人,不能以禮之致也。終宵懷憂,達朝無寐,愧忸殊深,惟卿諒予至意,體予至誠,毋庸再辭,速出論道,以副上下之望。
禮曹草記。入啓。答曰,知道。金銀粧飾亦爲仍用,可也。
院啓,司諫金佐明出仕事。答曰,依啓。
副修撰閔鼎重上疏。入啓。答曰,爾其勿辭,勿爲待罪。
晝講入侍,知事吳竣,特進官許積,參贊官趙珩,侍讀官蔡忠元,檢討官金始振,假注書閔點,記事官李端相·睦來善。上講書傳泰誓,自王曰嗟我友邦冢君,止當言外得之。
上在慶德宮。停常參,只晝講。
義禁府啓曰,云云事,傳敎矣。震興,非但漢城府牒呈,以無子懸錄,旣無子女,又無養子之狀,人所共知,至於敬賢事,則不特敬賢一人,敬賢之兄一禮,卽申壕之妻也。此外諸賊姊妹之已出嫁者,非止一二,而考諸律文,則母女姊妹,給付功臣家,爲奴婢云云,其下,只有若女許嫁,已定歸其夫者,不追坐之文,而姊妹,則不爲擧論,出嫁與否,姊妹之律,反重於女子,揆以情法,似無是理,臣等未曉律文之本意,反覆參考,而相議者累日,而臣等,有司也。律文外,不敢參以臆見,有所變通於其間。臣積,再昨以特進官,入侍晝講時,欲爲敢稟,而緣以筵臣先出,不果陳達而退,故諸賊出嫁之姊妹,竝依律文,書啓於爲奴婢秩中矣,敢啓。傳曰,知道。奇震興,親子·養子俱無耶?崔老妹景賢,已爲出嫁,而何以錄於爲奴婢秩乎?
又啓曰,逆賊律應緣坐人等,以漢城府所報,臣等親執詳査,一依律文,逆賊父及子之已受絞者,逃亡而未處絞者,賊子之年未滿十六,而爲奴定配者,年未滿四歲而爲奴者,逆賊三寸叔姪之流三千里安置者,母與妻·妾·祖·孫·兄弟·姊妹,子之妻妾及女子之未嫁而爲奴婢者,女人年過六十,而免緣坐者,女子出嫁而免緣坐者,一一區別,秩秩開錄,別單書啓,而或有上年査報者,或有今始査報者,故其年歲,則竝以上年之歲懸錄,只知其名,而不知其年者,則其名之下,只書年字,自點·士紀等同生妹仁弼之妻,明知其有生存者,而時方在鄕,不知其名與年,鸚鵡之女,一人有逃亡者,亦不知其名,故今姑不錄於別單,當待各道査報及捕得,更爲書啓,而爲奴婢秩中,業伊之同生娚貴益·貴昌,善明之同生弟內甲悅等,雖未捕捉之前,令掌隷院,爲先錄案,士紀子有貞之妾七寶,士紀之孫邦憲等,則乃是公賤,仍前役,宜當。士紀子有貞·有守,同生弟士經等捕捉事,則已爲下諭於八路,而鸚鵡子彦男·己生·貴奉等,在律當絞者,而竝率其妻逃走,事極痛駭,亦令各道,各別搜訪捕捉,此外應爲緣坐人之居在外方,自漢城府,不得査出者,則待各道査啓,依律處置,何如?傳曰,知道。姊妹之律,反重於其女,必無是理,律文所謂女者,無乃泛稱女人之謂乎?依政院啓辭,處之。
修理都監草記。入啓。答曰,知道。堀土處,則雖如是便好,使地官諦視,知其可否,爲之,可也。僧軍入接處,則亦似便好,而無前人多屋小,難免雨水添濕之患乎?且穢土,則將欲積峙於何處耶?
傳曰,近日逆賊等家舍,各衙門爭相啓請,必爲撤毁矣。告者等所賜家舍,使之爲先擇給,俾無未盡之弊事,嚴飭于該曹。
右議政李時白上疏。入啓。答曰,省疏具悉至懇。日昨之批,已悉予懷,卿宜體念,毋庸固執,臥閤論道,以副至望。
右參贊沈詻上疏。入啓。答曰,省疏具悉卿懇。卿勿固辭,調理察職。
領議政鄭太和呈辭。入啓。答曰,卿宜任速往來,以副予日望之念。仍傳曰,給由馬,令本道,食物從優題給。
晝講入侍,知事李厚源,特進官宋時吉,參贊官李弘淵,侍讀官蔡忠元,檢討官金始振,假注書閔點,記事官李端相·睦來善。上讀書傳泰誓,自肆予小子發,止不可失也。
上在慶德宮。停常參·經筵。
巳時午時,日暈兩珥,暈上有冠,色內赤外靑,白虹貫兩珥指日。未時,日暈兩珥,暈上有背,色內赤外靑。夜二更,電光。四更,月犯心火星,月有左珥。
漢城府啓曰,今見兵曹移文,則因備邊司覆啓公事,令五部,禁府皂隷可合者,逐年充定,成冊以送本曹云,而不言其元數多寡,又不言每年充定幾名,此則似爲泛然,當與兵曹,互相通議而處之,而第念皂隷一事,本是兵曹所掌,故自前兵曹,行會于畿·黃·江·洪四道,抄定閑良,成冊上送,然後該曹,分定各衙門,使之徵布或自立,而如有時立者有頉,則兵曹聞見充定,如京驛子望定,又稱輪皂隷,有役人處,㤼捧一二朔價布後還放,皆非他司所知也。臣等取考後續錄,則各衙門皂隷有闕者,報兵曹充定,又考本府舊遠謄錄,只有年例闕軍充定之規,而皂隷,則無懸錄之處,以此見之,本府之不干皂隷,亦可知矣。況臣光煜少時,爲騎曹郞官,四道皂隷實數,親自査正成案,故其時事情,至今了然如昨,而本府之充定皂隷,臣所未聞也。禁府所謂京皂隷者,外方被抄之人,窮不備布,上來自立,年久後仍爲入籍,及其年老,或代其子孫,世傳其任者有之,實非京中所定也。丁丑以後,京內坊役極苦,良丁中,有勢者,皆有屬名,無力者,移居近甸,無故閑丁,絶無而堇有,雖年例諸色軍闕額,亦難準定,況無前皂隷乎?大槪,自本府,皂隷充定,曾無前例,加以坊民之役,百倍曩時,尤難創開新規,重貽民弊,且見禁府啓辭,其所添補者,不過若干名也。今雖依舊例,分定近道各邑,必不至大段巨弊,何可廢舊法而創新規,以致坊民騷擾乎?本府句管充定,係是新法,不敢輕易奉行,不得不有此煩瀆,更令廟堂,各別商量稟處之意,敢啓。傳曰,知道。
義禁府郞廳,以左議政議啓曰,律文本意,臣不敢詳知,而古語云,禮緣人情,律文,亦不出於人情之外,聖敎所謂姊妹之律,反重於其女,必無是理,乃聖人制禮定律之本意,臣不敢强出臆見,以求情外之理,伏惟上裁。領中樞府事李敬輿,病不收議,領敦寧府事金尙憲,判中樞府事趙翼,俱在外,領議政鄭太和,受由在外,右議政李時白呈辭,大臣之意如此,敢啓。傳曰,大臣之意,亦無快語,在先王逆獄時,姊妹緣坐與否,詳細考啓。
傳曰,罪人文案,有卷軸太多者,依前例,浮去太繁,可也。
義禁府啓曰,云云事,傳敎矣。罪人李廷顯·吳必承·金壽翼·朴繼永等文案,依傳敎,浮取以入之意,敢啓。傳曰,知道。
兵曹啓曰,云云事,傳敎矣。取考本曹在壬寅年舊軍案,則各司皂隷,無自京中充軍之事,而丙申年通融案,則自京畿·江原·洪淸·黃海四道,充定啓聞,明白載錄,丁卯改軍籍時,竝爲擺定軍役,其役,則於京於外,俱無皂隷充軍之擧,以此見之,則禁府啓辭中,所謂京中皂隷,逐年充定云者,未知何所樣也。大槪皂隷,自外方歲抄啓聞,自是古例,不可有所撓改,而所謂京中皂隷云者,非但自京中充定,似是外方皂隷充定年久之後,來居京中,仍爲入籍,故稱之以京中皂隷也。然則無前之事,非但創開難便,令五部,搜括充軍之際,亦不無騷擾之慮,更令廟堂,議處,何如?傳曰,允。
政院啓曰,義禁府逆賊緣坐人等,別單書啓,則逆賊之女出嫁者,皆以免坐懸錄,而逆賊姊妹,則無論出嫁與否,竝爲懸錄於緣坐之秩,此乃有司考出律文,據法奉行之事,而臣之妄意,以爲女與姊妹,俱是至親,而血屬·同氣,似有差等,逆賊之子,論以處絞,逆賊兄弟,論遠流,以此觀之,則區別分明,而獨於女人,出嫁則一也,而姊妹之律,反重於女,揆以情法,恐似不然,臣取考大明律,則大逆者,母女·妻妾·祖孫·兄弟·姊妹,若子之妻妾,給付功臣之家爲奴。又曰,若女許嫁已定歸其夫,此所謂女,恐或姊妹之通稱,而亦未解見,執法者,固難變通,而但以先王朝已行之事觀之,則承服逆賊之姊妹出嫁者,未聞有坐律者,其時必有參酌定奪之事,而亦無明白可據之文,逆賊緣坐之律,係是國家莫重之擧,不可不詳究定式,以爲遵行之地,令該府,議大臣定奪,何如?臣雖非該房,適當代察,惶恐敢啓。傳曰,知道。予亦慮此,該府草記,批問之矣,觀其回啓,處之,可也。
刑曹粘目。入啓。答曰,依允。申墺段,老妄之致,不必治罪。
又粘目。入啓。答曰,莫重殺獄,本道自初緩治,已涉可駭爲在果,此與兩造相訟有異,惟當詳察獄情而處之,還有何對辨之事乎?亦所未曉。
戶曹草記。入啓。答曰,知道。震興家舍,忠翊府雖爲啓請,似爲不緊,告者所給兩家中,除其稍劣家舍,以此給之,可也。自點家舍廊,則本曹所管,不爲不多,仍給御營廳,可也。諸賊籍沒家舍,如是數多,而諸衙門,紛紜啓請,浪費消化,實爲無益,誠如啓辭內辭意,雖有成命之處,商議于廟堂,不得已若干移給處分,竝屬本曹,以爲經費之實用,宜矣。
禁府粘目。入啓。答曰,姑爲停刑,丙戌以後監牧官,竝拿鞫處置爲乎矣,今此李信民之供辭,不以馬匹遺失有招,只以不得點視有言,似非傳敎問目本意,本府,殊涉不察。
領議政鄭太和箚子。入啓。答曰,省疏具悉。如此微小之事,何必爲慮?卿其安心往來。
上在慶德宮。停常參,只晝講。
備邊司啓曰,兵曹啓辭,以備邊司皂隷事,更令廟堂,議處,何如?傳曰,允事,傳敎矣。皂隷革罷之後,王獄虛疎,無以成形,不可無別樣變通之擧,而令外方充定,事係重大,自京中充定,非但前例所無,充定之際,騷擾之弊,誠如兵曹啓辭,其間善處,實涉難便。今番逆家奴婢,應爲沒官者,其數甚多,待該院畢査,勿論各衙門已受與否,抄擇京居奴子年少有根着者三十六名,定給禁府,以爲排朔分番立役之地,而京居奴子,不滿其數,則以近道奴子充數以給。其充定者之所産,子則世定皂隷,女則屬爲禁府婢子宜當,依此擧行,何如?傳曰,依啓。
義禁府啓曰,逆賊緣坐人等開錄別單,今已啓下矣。爲奴婢者,則當令該院,錄案施行,賊子之年未滿,免絞爲奴,定配之數,及逆賊三寸叔姪流三千里安置之數,定其配所,書啓,而其弟士紀子鐵椎·鐵章及澈之三寸姪興文等六名,已令咸鏡·黃海監司,囚禁啓聞,定其配所之意,敢啓。傳曰,知道。逆鉽父子,家藏屢萬之金,國人之所知,而無一兩沒入官家,依舊其所有,積財寶而不守本分,惡者之常事。況此兇孽之餘乎?自點妾及鉽之妻,特爲邊遠安置,可也。
傳曰,副護軍李時楷,當爲頃者宋浚吉等論劾諸人時,其中被論之人也,則不可參論此事,而分門割戶之說,以器遠·自點之門戶答之。豈不近於戲乎?此是亂政大夫,不可不繩以重律,中道付處。
傳曰,推鞫廳,大臣以下,書啓。
義禁府啓曰,靈巖鄕所色吏,移本府命下之後,今已經夜,傳旨尙不下,問其由於政院,則以臣積,親承傳敎,故不捧傳旨云。從前本府罪人,必捧傳旨而後,方爲拿囚者,乃所以重王獄之體也。政院之言,似有違於舊例,而莫重罪人,久不拿推,亦甚未安,故不得已不待傳旨,移本府囚單子書入之意,敢啓。傳曰,竝移義禁府,推問。
禁府草記。入啓。答曰,知道。當該承旨,推考。
玉堂箚子。大司諫閔應協出仕事。答曰,依啓。
右議政李時白十二度呈辭。入啓。傳曰,安心調理。
前縣監金榮浚上疏。入啓。答曰,省疏具悉。當令該曹,依願施行焉。
晝講入侍,知事林墰,特進官許積,參贊官鄭攸,侍讀官蔡忠元,檢討官金始振,記事官金宇亨,李端相·睦來善。上讀書傳泰誓,自惟戊午,止言天意有必克之理。
有政。以趙涑爲掌令,尹順之爲大司憲,朴承健爲正言,鄭晳爲注書,柳震立爲德川郡守,尹善道爲司藝,姜弘益爲全義縣監,沈之源爲兵曹參判,李奎老爲兵曹正郞,朴吉應爲執義,李必馨爲海美縣監。
訓鍊都監啓曰,京畿三運壯抄軍,今已畢立番,放送之意,敢啓。傳曰,知道。
上在慶昌宮。停常參,只晝講。
夜一更,艮方,有氣如火光。
義禁府啓曰,以逆賊出嫁姊妹緣坐事,詳細考啓事,命下矣。取考掌隷院文書,則疎闊無比,有難憑信,而甲申年沈賊時,緣坐人抄出草冊中,有器遠之妹永伊夫,則兪彬,權澺之妹季溫夫,則宋錫,洪斗昌之妹戊成夫,則金致雲,而此三人之名,皆不載錄於爲奴婢冊子中,且以耳目之所聞見者言之,則故益寧府院洪瑞鳳之母,卽承服逆賊柳夢寅之妹也。柳孝立之妹,爲朴姓人之妻者,卽故正郞沈熙世之妻母,而皆免緣坐云。此似是先王朝可據之例,而此外他無明白考出之路,敢啓。傳曰,先王可據之事,旣如此,逆賊姊妹之出嫁者,則竝勿緣坐。
右議政李時白十三度呈辭。入啓。傳曰,安心調理。
持平安邦俊上疏。入啓。答曰,省疏具悉。所陳之言,實是憂愛之至誠,可不書紳體念焉?爾以老病,不得上來,良用嗟歎也,今姑允副爾意矣。
以慶尙監司狀啓,新産生鰒干封事,傳曰,勿待罪,南海縣令鄭尙古,則此時遞易有弊,勿爲罷出,拿致營門,從重決棍事,回諭。
晝講入侍,知事朴遾,特進官金汝鈺,參贊官洪命夏,侍讀官吳挺緯,檢討官金始振,記事官鄭晳·李端相·睦來善。上講書傳泰誓,自受有億兆夷人,止以克永世也。
朴遾啓曰,被罪人兪㯙·李慶億·趙壽翼·柳檉,皆有老母,而柳檉,則在配所,遭母喪云,不勝矜惻,臣之此言,非敢望疏釋也。孝理之下,不得不達。趙壽益,以厭避參鞫,爲其罪案,則恐非本情,且聞其母,年老多病云,故敢此仰達。上曰,聞卿所言,柳檉之事,實爲矜惻,趙壽益,亦曾是近侍之人,群議皆以爲冤,厥母亦年老云,兩人爲先放釋。
上在慶德宮。停常參,只晝講。
備邊司郞廳,以左議政意啓曰,臣於引對之時,過慮黨論太盛,朝廷潰裂,以漆室之私憂,畢陳於天威之下,以爲李時楷避嫌之啓,反易言辭,文字無直截婉順之態,有玩弄聖敎之意,人臣事君之道,豈如是哉?又以次第鋤治,爲恐脅樹黨之計,使在朝之士,人人自危,此誠亂政大夫之樂禍無忌者,不可不竄逐於遠地,故懇懇陳達,而擧行條件,盡沒其實,略以數句之語,塞責書出,使見聞之人,不知其罪狀,極爲不當。且海西·關東,亦是中道,而定配之人,皆萃湖西,湖西之民,偏受其弊,其循私蔑公之意,可見,紀綱何由而立,罪罰何由而懲?當該注書,禁府當該堂上,竝從重推考,何如?傳曰,啓辭是矣,依爲之。注書之草,略書,非特此事,甚爲非矣。
傳曰,定配湖西者,竝移配他道事,分付該府。
義禁府啓曰,云云事,命下矣。湖西定配十四人,分配於黃海·江原兩道,各其元單,付標以入,而其中軍士三人,皆常漢,今雖仍配湖西,似無貽弊之事,何以爲之?敢啓。傳曰,知道。付標上,不踏啓字處,則勿爲移配。且崔克寧·兪汝諧等,觀其諸賊之招,則斗一之去秋爲師期之說,世龍之稱病不爲隨駕之狀,其危,間不容髮,而黑夜中,不設火之官,豈可尋常論罪乎?北邊移配,與兪㯙,竝準三年,以爲人臣無狀者之戒,勿揀赦前,可也。
院啓,臺諫出仕事。答曰,依啓。
正言朴承休啓辭。答曰,爾以新進之官,所當祛俗汚習,從國家之是非,不此之思,敢生爲私之計,發此駭異之論,極涉無謂,似當遞斥而勿辭。
雲峯幼學卞希侃上疏。入啓。答曰,覽爾疏章,深嘉爾憂愛之誠,所陳事,當令該曹議處焉。
晝講入侍,特進官具仁垕,知事吳竣,參贊官趙珩,侍讀官吳挺緯,檢討官金始振,記事官鄭晳·李端相·睦來善。上講書傳泰誓,自時厥明,止敬行天罰乎。
輪對官都摠府經歷臣白弘性所啓,臣拜本職未久,本府弊瘼,未能詳知,而本府堂上·郞廳,多至十八員,而使令,只八名,常時猶患不足,頃日兵曹減除料布,多至十疋,本府不得已以所減之料布,責立前日之數,使令輩,厭其涼薄,百計逃避,差祭都試之時,事不成模樣,極爲悶迫,所減料布,依前題給,則幸矣。上曰,言于該曹。
特進官具仁垕所啓,習陣,移行於慕華館事,曾已定奪行之矣。今則與時御所相近,似難仍行,依前例,移設於露梁沙場,何如?上曰,依爲之。
上在慶德宮。停常參·經筵。
夜五更,流星出大角星上,入間,狀如拳,〈尾〉長五六尺許,色赤。
宣惠廳啓曰,畿甸秋捧之米八斗內,一斗,以錢代捧事,上年秋,常平廳及備邊司連次啓稟,則有姑待明年春捧,更議處之敎矣。卽今春捧已迫,不可不從速定奪,京中市民,皆欲用錢,爭先受出,常平之錢,方爲行用,而但必有民間所捧,然後方可流行中外,無窒礙難通之患。且畿民之持薪芻·菜果,種種雜物,來賣於京中者,得錢代納,則民無出米之艱。且除運米之弊,本廳又以所捧之錢,還賣貿米,則公私交易,循環不窮,雖村巷愚民,亦可知用錢之利,苟欲行錢,此爲善策。依前備局·常平廳啓辭,今春收米一結八斗內,減其一斗,以錢代捧,何如?傳曰,議于領相,處之。
義禁府啓曰,以本府草記,竝勿緣坐事,命下矣。諸賊姊妹出嫁者,詳細査出,原單子中,付標以入之意,敢啓。傳曰,知道。逆賊緣坐,爲奴婢者,當爲奴婢於何處耶?
右議政李時白十四度呈辭。入啓。傳曰,安心調理。
禮曹粘目。入啓。答曰,依允。昌陵·順陵·齊陵·厚陵參奉乙良,竝拿推。
傳曰,圍籬之役,甚非難事,而遷延至此,事甚不當。且公主吉禮,定於來五月初,從速完畢,急急上來事,有旨,鄭應亨開拆。
大司成閔應亨上疏。入啓。答曰,省疏具悉卿懇。不能先事而明見,非獨卿也,是予之所未免也。何必追咎旣往?卿其安心勿辭。
上在慶德宮。停常參·經筵。
備邊司郞廳,以左議政意啓曰,以宣惠廳今春收米一結八斗內,一斗,以錢代捧事草記,傳曰,議于領相處之事,命下矣。宣惠廳舊捧已盡,貸用常平之米,至於千石之多,春米之捧,一日爲急,必須豫先知會各邑,然後民可趁期來納,而領議政還朝遲速,有難豫知,本司郞廳,給馬下送,收議以來,何如?傳曰,允。
備邊司啓曰,兵曹啓辭,臣等因武臣朔試射別單啓下,竊伏念侍衛將士及訓局將官逐朔試射者,國家勸奬之意,實非偶然,而但無分者,則汰去,居首者,則無賞,有欠於勸懲之道,而與武臣堂上連三次居首者陞資之規,亦有異同,逐朔試射居首之人,雖不可一一優賞,若或賞給弓箭,題給餘丁木若干疋,以示激勸之意,則糜費不多,勸懲有方,而係是新規,令廟堂,參酌處置,何如?傳曰,允事,傳敎矣。武臣堂上居首連三次者,則有陞資之規,而至於侍衛將士·訓局將官之逐朔試射者,無分則汰去,居首而無賞,誠欠勸懲之道,該曹啓辭,實有意見,今後則居首之人,題給餘丁五疋,以爲勸奬之地,何如?傳曰,以木疋題給,似涉未妥,賜給馬匹,,可也。
又啓曰,今正月二十五日晝講時,輪對武臣申景琥所啓,臣除拜摠戎之任,而將卒,不的知面,巡歷畿內五營,何如?上曰,前旣爲之,今亦依爲,而但勿令有煩也。景琥曰,試射時,不可無賞給之擧,而所賞之物,無以辦出矣。上曰,前日何以爲之乎?景琥曰,前則如箭竹餘丁木等物,持去分給云矣。上曰,然則問于廟堂,考例爲之事,傳敎矣。丙戌年間,因摠戎使狀啓,有餘丁木題給之事,依前例,餘丁木二同·箭竹三萬箇上下,以爲試才時賞格之地,何如?傳曰,依啓。摠戎使,則除朝辭,出巡,可也。
義禁府啓曰,云云事,命下矣。律文,則緣坐人,給付功臣家爲奴婢云云,而從前規例,則置簿於掌隷院,如有功臣家願受者,則自政院入啓,定給云矣,敢啓。傳曰,逆賊緣坐爲奴婢之律,是何等事,而如是泛然處置乎?實涉不當,今番,則令該院,使之各別處之。
傳曰,在前親鞫時賞格,前例考啓。
義禁府啓曰,以本府草記,傳曰,無廢朝時賞格,前例乎事,命下矣。本府文書,屢經兵火,蕩盡無餘,非但無可考之地,曾在昏朝,奸凶當國,屢經誣獄,賊殺無辜,終至於逼迫母后,斁絶倫紀,環東土數千里禮義之邦,變爲禽獸之域者,十數年矣。人懷冤痛,至今未已,卽今聖上,誅除暴亂,彼昏亂政,何以援例於今日乎?此非但臣等之意,乃國人公共之通誼也,惶恐敢啓。傳曰,知道。
禁府草記。入啓。答曰,逆賊爲奴婢之律,是何等事,而如是泛然處之乎?實涉不當,今番,則令該院,使之各別處之。
傳曰,今番親鞫,異於常時,推鞫承旨·史官,竝書啓。
別提朴大相上疏。入啓。答曰,省疏具悉。如是疏陳弊瘼,良用嘉尙,當令該曹處之。
吏曹判書鄭世規上疏。入啓。答曰,省疏具悉卿懇。廟堂之薦,實非偶然,卿其勿爲過謙,安心勿辭,從速察職。
判中樞府事趙翼上疏。入啓。答曰,省疏具悉。卿無所失,卿其安心,勿待罪。
上在慶德宮。停常參,只晝講。
自午時至申時,日暈。夜三更,坤方,有氣如火光。
下直,茂山僉使權大德。
傳曰,今下弓矢,茂山僉使權大德,給送。
右議政李時白十五度呈辭。入啓。傳曰,安心調理。
傳曰,同知洪茂績,郡守任義伯等,曾爲臺諫時,先見之明,極可嘉尙,洪茂績工曹判書除授,任義伯司諫除授。
傳曰,前佐郞李回寶,以疏遠之臣,不避煩瀆,屢陳衷悃,懇懇不已,其爲國之誠,與先見之明,俱足可尙,司僕正除授。
傳曰,左參贊元斗杓,開城留守除授。
傳曰,前校理李正英,敍用。
輔德李晳上疏。入啓。答曰,省疏具悉。情勢如此,當依願焉。
吏曹判書鄭世規上疏。入啓。答曰,省疏具悉。銓曹雖云重任,不過觀其人之如何耳,寧有種乎?言辭雖涉過道,未知近於何樣事勢,而見之可怪也。高占科第者,未必皆賢,累擧不中,豈是至愚?引此爲嫌,尤涉未安,予言不再,卿勿更辭,亟出察任。
大司成閔應亨上疏。入啓。答曰,省疏具悉。卿辭至此,今姑勉副焉。
有政。以李一相爲禮曹參議,白弘性爲竹山府使,閔鼎重爲修撰,徐祥履爲承旨,成震丙爲兵曹正郞,金佐明爲應敎,宋時吉爲右尹,李惟淸爲禁府都事,具仁垕爲判義禁,柳俊昌爲掌令,李晳爲輔德,沈詻爲右參贊,李敏華爲安城郡守。
晝講入侍,知事朴遾,特進官許積,參贊官尹絳,侍讀官蔡忠元,檢討官金始振,記事官鄭晳·李端相·睦來善。上講書傳泰誓,自古人有言曰,止聖人臨事而懼也。
許積所啓,逆賊緣坐事,旣已啓達矣。但逆賊子十五歲以下,例有定配,而三歲以下,無定配之事,極爲無據。上曰,三歲以下,若不爲定配,則其可任其年滿,更得偃息於都下耶?積曰,三歲以下不爲定配之規,沈賊時,自點所創也。上曰,非自點,則豈容若是?如知其非,改之也。豈可捨前例,而遵新規乎?
上在慶德宮。停常參·經筵。
自卯時至巳時,有霧氣。自午時至申時,日暈。
備邊司啓曰,再昨發遣郞廳,收議于領議政,則以爲用錢之道,必有民間所捧然後,方可流行。誠如宣惠廳啓辭,固當依此擧行,而但念卽今錢貨,時未遍滿于中外,京裏市民之受出於常平廳者,元數不敷,設或有商賈輩,若干私債,乘時射利,不肯平價出賣,而京畿一道之民,迫於春捧之限,一時猝備,則欲除其出米之艱,反恐有倍費之患,亦不無中間防納之弊。臣之愚意,今春則依前竝以米收捧,而自來秋,元數內幾許,以錢代捧之意,豫先詳定事目,明白知會畿民,使之各司,從便措備,臨時納官,方無急遽難辦之歎,伏惟上裁。領議政之意如此,敢啓。傳曰,依領相議,施行。
又啓曰,東萊府使及慶尙監司倭差齎來懲債書契捧·不捧稟定事狀啓,啓下矣。所當卽爲回啓,而此事,所關非細,一番誤着,則日後難處之端,不一而足,不可不十分商量而處之,領議政還朝,必在不遠,待其入來,相議覆啓之意,敢啓。傳曰,知道。如此多事之時,領相不可久出於外,速爲還朝事,遣史官傳諭,可也。
又啓曰,近日本司堂上,多有事故,坐起之時,來參者,只二三員,事體殊爲未安。況有司堂上,事務尤緊,自前不得兼察摠管之任,例也。請許積副摠管改差,使之兼察本司及宣惠·常平之務,戶曹參議鄭知和,亦爲副提調差下,仍察有司之任,何如?傳曰,允。郞廳李景閔校正。郞廳李宜喆書。
上在慶德宮。停常參·經筵。
夜五更,流星出大角星上,入太微東門內,狀如拳,尾長三四尺許,色白,有霧氣。一更,流星出大角星下,入東方天際,狀如拳,尾〈長〉二三尺許,色赤。自昧爽至巳時,有霧氣。自午時至申時,日暈。
右議政李時白十六度呈辭。入啓。傳曰,安心調理。
府啓,臺諫出仕事。答曰,依啓。
上在慶德宮。停常參,只晝講。
夜五更,電光,流星出北斗星下,入艮方天際,狀如拳,尾長三四尺許,色赤。
備邊司啓曰,麟坪大君入往北京之後,正月已盡,而尙無先來之報,慮有宿病患,憂念殊深,義州府尹,急遣小譯於鳳凰城,詳細探問以來之意,言于備局,斯速擧行,可也事,傳敎矣。臣等亦慮其尙無先來之報,取考從前正朝使先來渡江之日字,則皆在於二月初五日之以後。以此見之,則卽今之未及出來,事勢固然,而聖上之憂念至此,依聖敎,移文義州府尹,使之急急探問馳啓,而順付於撥便,則不無遲滯之弊,別定禁軍,騎撥馳送之意,敢啓。傳曰,知道。
府啓。答曰,依啓。錄勳事,不允。李憪事,如是論列,殊甚不當,而詞訟重地,累日曠官,亦涉可慮,本職遞差。
綾川府院君具仁垕箚子。入啓。答曰,省箚具悉。卿雖老,筋力尙强,勿辭察職。
戶曹判書李厚源上疏。入啓。答曰,省疏具悉。以卿之才,度支爲任,實是尋常之職,何乃過爲固辭如是耶?況日氣漸暖,尤非致病之時,勿辭,從速察職。
禮曹判書吳竣上疏。入啓。答曰,省疏具悉。知經筵,本非一人本職,尤無可遞之事,勿辭察職。
掌令趙涑上疏。入啓。答曰,省疏具悉。爾其勿辭,調理察職。
工曹判書洪茂績上疏。入啓。答曰,省疏具悉卿懇。卿之先見,智也,爲國蹇蹇,忠也。擢置六卿,固其宜也。有何不可?卿其勿辭,速出行公。
刑曹判書李澥上疏。入啓。答曰,省疏具悉。卿其勿爲固辭,從速察職。
晝講入侍,知事朴遾,特進官李浣,參贊官洪命夏,侍讀官吳挺緯,檢討官金始振,假注書金益振,記事官李端相·睦來善,上講書傳牧誓,自牧地名,止能聽誓命。
朴遾所啓,臣之所帶之職,無非忝竊,而修理都監堂上,則此是苦務,不敢辭免,至於備局堂上,則只有臣與許積二人而已,一人不到,則不得開坐,殊極苟簡,經筵官,則元數六人內,五人有故,只有臣一人,逐日入侍,形勢閔迫,其中一任,願賜遞改。上曰,他任,則似難輕遞,而經筵官,則獨任爲難,如大提學不久當出,而下鄕之人及有故者,其代差出,可也。洪命夏曰,如被論之人,似不可仍帶經筵矣。上曰,被論之人,爲先遞差,其代差出,可也。
上在慶德宮。停常參·經筵。
下直,開城留守元斗杓。
夜五更,流星出房星上,入東方天際,狀如鉢,尾長五六尺許,色赤。
備邊司啓曰,海美縣,今將移設於兵營舊城。移設之際,多有料理處置之事,宣惠之米,尙未收捧,而新除授縣監李必馨,緣兩司位不齊,久未署經,令兩司,速爲署經,數三日內,催促發送,何如?傳曰,除署經,速爲發送,可也。
備邊司郞廳,以左議政意啓曰,卽者,伏聞因政院,分付,摠戎使明將出巡云。非但春農已迫,收米正急,恐有村民騷屑,未及周旋之弊,實慮有煩於聽聞,待領相入來,徐議處之,何如?傳曰,政院分付,誤也。姑勿出巡,可也。
軍器寺草記。入啓。答曰,依啓。向者該曹,以此曚曨啓辭,尤極駭異,其當該堂上,亦爲推考。
府啓,李憪英·申壕事。答曰,毋庸煩瀆。
右議政李時白十七度呈辭。入啓。傳曰,遣承旨敦諭。
院啓。答曰,不允。下諭事,依啓。人之所見,前後之不同至此,良可歎也。
戶曹判書李厚源上疏。入啓。答曰,省疏具悉。地部之任,不可一日暫曠,卿固勿辭,從速出仕。
以司饔提調等待罪啓辭,傳曰,勿待罪。
持平李袤上疏。入啓。答曰,省疏具悉。深嘉爾進言之誠,而惜乎,其引而不發也。爾其勿辭察職。
綾川府院君具仁垕箚子。入啓。答曰,省箚具悉至懇。予意已諭,卿勿固辭,察職。
進善宋時烈上疏。入啓。答曰,省覽疏章。惓惓憂愛之忠,懇懇不已,寧不動心於中?多小戒誨之語,實是藥石,苟求至誠,何以至此?予雖不敏,可不服膺焉。縱緣疾病,趁未上來,時惠德音,以補闕失,則與在左右何殊?前頭日氣和暖,須體至意,調理上來。
晝講入侍,知事朴遾,特進官金汝鈺,參贊官鄭攸,侍讀官蔡忠元,檢討官金始振,假注書金益振,記事官李端相·睦來善,上講書傳牧誓,自王曰古人有言曰,止讀者其味之。
上在慶德宮。停常參·經筵。
自巳時至未時,日暈。申時,日有半暈,赤氣屈曲,在於暈上,長十餘尺,廣數尺許,兩頭銳,移時乃滅。夜自一更至五更,東方·艮方,有氣如火光。
軍器寺官員,以都提調意啓曰,別造鳥銃打造時所用薪鐵,則本廳遺在及江都所在,姑爲繼用,而豆錫等物,則自前,例以餘丁木,啓請取用,今亦依舊例,令該司題給何如事草記,傳曰,依啓。江都所在鐵,何樣鐵,而欲爲取來用之乎事,傳敎矣。禦敵之要,莫如鳥銃,別設一局,而所用鐵物,他無拮据措備之路,不得已入啓,長淵地,別遣官吏,自本寺,米布下送,吹鐵繼用矣。庚寅年分,因本道監司狀啓,姑爲停罷,而所謂江都所在薪鐵,則己丑冬,新鑄佛糧機,所用子砲打造事,自吹鐵所,移運江都,子砲打造之後,餘在薪鐵萬餘斤,故欲爲取用之意,敢啓。傳曰,在江都之物,不必移陸用他,本寺,則別爲料理用之,在彼之鐵,則勿爲用,可也。
義禁府啓曰,逆鉽之子甲童,年未滿四歲之故,當初則不入於定配秩矣,卽緣榻前定奪,定其配所於大靜縣,問其去處於南部,則北部牒呈內,甲童初無定配之命,故其母率往甲山配所云,自甲山,押赴大靜配所之際,三歲乳下之兒,不無致斃於中路之弊,改定配於三水郡,仍令鉽妻押去羅將,領付三水,則事勢似爲便當,而旣定配所之罪人,自下不敢容議,今當發遣羅將,而一路之弊,亦甚可慮,勿爲別遣羅將,使鉽妻押去羅將,押領甲童而出來,仍爲押送大靜縣,何如?傳曰,鉽妻之率去,已極不當,況仍配其處乎?依前配所押送,可也。
政院啓曰,闕門垂閉,而莫重鞫獄,亦不可經夜,判義禁金藎國,當留門命招,使之肅拜,參鞫之意,敢啓。傳曰,明朝命招,推鞫,可也。
下直,城津僉使朴泂。
備忘記,今下弓矢,城津僉使朴泂處,給送。
傳曰,前正言徐必遠,敍用。
院啓,臺諫出仕事。答曰,依啓。
府啓。答曰,毋庸强煩。
鳳山縣監李文柱上疏。入啓。答曰,省疏具悉。深嘉爾憂國愛君之誠,再三觀覽不已也,可不體念焉?
綾川府院君具仁垕箚子。入啓。答曰,省箚具悉。卿辭至此,當勉副焉。
大司憲尹順之上疏。入啓。答曰,省疏具悉。卿之赴此職,非獨今番,何乃固辭至此?卿其勿辭,從速察職。
有政。以李正英爲修撰。
吏批啓曰,校理吳挺緯等,未經準職,加資,何以爲之?傳曰,然則準職除授。
上在慶德宮。停常參·經筵。
夜三更,流星出右角星上,入平星下,狀如鉢,尾長五六尺許,色赤,光照地。
備邊司啓曰,以軍器寺啓辭,答曰,依啓。江都所在鐵,何樣鐵而欲爲取來用之乎事,傳敎矣。餘丁木元數不敷,而因本寺啓請焰焇價,將爲上下者,至於四十五同之多,闕內修理時上下,亦至於二十同,所餘無幾,如有不時之用,則事甚可慮,今此豆錫等價,勢難優給,姑爲題給五同,何如?傳曰,知道。
又啓曰,以兵曹啓辭,各道水軍之役,比他軍倍重,種種名目,不可毛擧,而姑以洪淸水營,撮其大者而言之,則一年番布三疋之外,役木·饌木·陸物價,或半疋或一疋云。所謂陸物,卽生葛·生麻·白席·草芚·瓢子等物也。以各年每名所收計之,則其數極多,設令陸物,逐年改備,其價豈至於此?又有三秩之役,所謂三秩,乃鎭撫使同等隷也。稱以從馬,每於水軍立番之時,逐名徵木,多至三四疋云,未知所謂從馬,用於何處,而若此之多也?此外郊草作米,魚物貿販,科外侵徵之弊,罔有紀極,而又有豫定之弊,所謂豫定者,除其身役,豫定雜物,如米穀·繭絲·油淸·木花·紙地·鐵物·實果,凡百之物,較諸番布,倍定勒捧,一年所費,殆至數十疋,無告軍卒,怨苦徹天,竊聞往在戊寅年間,領議政臣鄭太和,爲本道監司時,以豫定之弊,論理行文,使之革去謬弊,自營中,隨便貿用,貧殘水卒,暫得息肩矣。厥後其弊,猶夫前日,委屬痛駭,兵營,則雖不至若此之甚,亦有此弊,非但此道,他道皆然,誠極寒心。目今洪淸水使兼保寧府使,兵使兼淸州牧使衙供外,將士之供,雖不可專責於本官,此外稱以兵水使及軍官支供,而橫斂無節之時,則軍卒處所徵,必有所減,從馬之弊,亦可除矣。兵使·水使,旣已擇差委任,則當此新設之初,想必擺落弊習,裁減定式,以爲軍卒保存之地,而自朝廷,亦不可無策礪之擧,臣曹當以此意,行會于洪淸兵水使處,而亦令廟堂,參商分付,似合事宜,他道,則雖無以兵水使,新兼守令之擧,其從前橫斂之弊,則一也。水陸閫帥,宜體朝廷軫恤軍卒之意,應當身役之外,切勿科外橫侵事,諸道兵水使及統制使處,一體行會,何如?傳曰,依啓事,傳敎矣。兵水使之巧作名目,不一其端,侵漁軍卒,罔有紀極,軍卒難支之勢,怨苦之狀,人所共知,事甚痛駭,故朝家之從前戒飭,非止一再,而弊習已痼,無意遵奉。到今兵水使新兼守令創立規例之日,若不盡革舊習,仍存弊政,則軍卒之蘇息,終無其日,兵曹啓辭,意實在此,兵水使,非但兼守令,旣有大同題給之米,將出支供,亦在其中,此後如有一毫侵及軍卒之事,則隨事摘發,御史廉察時,亦爲採訪各邑所在軍兵疾苦,仍前侵漁者,繩以重律,斷不饒貸,宜當,以此意,知委於洪淸兵水使,亦令監司,各別申飭,而他道兵水使,雖不兼守令,科外誅求者,亦當嚴禁,竝爲行會於他道監兵水使,何如?傳曰,依啓。
又啓曰,曾因前慶尙左水使南斗柄所造銅砲一百七坐會錄事狀啓,銅砲之制,比紙砲頗好云,每樣各一柄,使之上送,觀其制樣事判下,故卽爲行會矣。新水使鄭傳賢,上送玄字·黃字各一柄,使本司郞廳,與軍器寺官員,眼同試放於露梁江邊,尋其鐵丸所及處,則玄字,遠及二千餘步,黃字,不及玄字百步云,觀其體樣,比之紙砲,則雖似完固,只可用於守城,不合臨陣之用,且其功力,似爲浩大矣,敢啓。傳曰,知道。
禁府郞廳,以左議政意啓曰,臣聞推鞫廳平明開坐,來到本府之前,有一郞官,最晩來到,疾馳橫過臣前,事體極爲駭愕,從重察推,何如?傳曰,知道。
傳曰,承服罪人雪明,徑斃前處斷事,旣已依啓,而何不擧行乎?今夜則十分救療,待明早,卽爲正刑,俾無失刑之患事,言于禁府。
以都承旨尹絳司饔提調待罪啓辭,傳曰,知道。何待罪?
鞫廳草記。入啓。傳曰,依啓。所謂內人三人中,繼玉已死,禮今及樂善保母,似是脅從,況從往江華地,兒輩必不無警懼之患,勿爲拿問。
右議政李時白上疏。入啓。答曰,省疏具悉。卿有萬分必出之義,無一毫退處之理,屢屢辭免,已不勝情意不相孚之歎,況目今有鞫獄之日,豈忍移病不參乎?卿勿控辭,速出參鞫,以重事體,以明分義。
上在慶德宮。停常參·經筵。
卯時,有霧氣。日出時,日色赤。夜一更二更,月暈兩珥。
義禁府啓曰,罪人雪明,已爲承服正刑,緣坐籍沒,破家瀦澤,降其邑號,罷其守令等事,依律文,捧承傳,何如?傳曰,允。
又啓曰,罪人法幸,已爲承服正刑,緣坐籍沒,破家瀦澤,降其邑號,罷其守令等事,依律文,捧承傳,何如?傳曰,允。
備邊司粘目。入啓。答曰,依回啓施行爲乎矣,監司之不念國家事勢,徒爲悅民之狀,亦甚未妥爲置,推考,今後則使不得生心,宜當。
又粘目。入啓。答曰,似當依回啓施行是在果,三千軍士中,除出將官以下二千餘人,何其太多爲旀,將官,亦豈可守直圍籬乎?更詳處置。
府啓。答曰,不允。李,推考。
院啓。答曰,不允。崔惠吉事,依啓。
副護軍李一相上疏。入啓。答曰,省疏具悉。今番獄事,自是兩件事,卿等治逆獄也,功勞實多,況因舊例,有何不可之理?卿其勿辭。
領議政鄭太和箚子。入啓。答曰,省箚具悉。自是舊典,何須計較一兩日之多少乎?卿其安心勿辭。
修撰李正英上疏。入啓。答曰,省疏具悉。爾其勿辭,察職。
前參議李應蓍上疏。入啓。答曰,省疏具悉。今玆鞫獄時,孰不有功勞?卿之竭心盡誠,無與比者,縱無自古應施之賞,必有特異酬嘉之典,況舊例當然之事乎?卿其勿辭。
上在慶德宮。停常參,只晝講。
卯時辰時,日暈兩珥。巳時,日有重暈,內暈上有冠,色內赤外靑。自午時至酉時,日暈。夜一更二更,月暈。四更,月暈,艮方,有氣如火光。
下直,柔遠僉使朴震益,阿山萬戶金文世。
備忘記,今下弓矢,柔遠僉使朴震益,阿山萬戶金文世處,給送。
以兵曹烽燧單子,傳曰,頃纔摘奸申飭,而峨嵯山烽燧,一向不擧,極爲痛駭,言于該曹,使之各別重處,俾無此弊。
兵曹啓曰,云云事,傳敎矣。峨嵯山烽燧,每稱雲暗,不能相準,本曹之或遣宣傳官摘奸,或行文檢飭,非止一再。絶火之弊,猶夫前日,取考上年擧火單子,則一年之內,秋冬之相準者,纔止三度。竊念北道之形勢,與他道不竝,東南巨海,西小大嶺,雲霞之暗,無日不然,而春夏尤甚。烽火之傳,其勢誠難,而曾見南兵使李景顔啓聞,則自作仇非,舊茄乙坡知之間,乙山德龍·騎峯兩山,古有設烽之處,而廢革已久。近來之絶火,安知不由於此?細尋泉脈,料理便否之意,前已定奪行會,而尙無擧行之事。且各邑絶火之處,亦不可不詳査啓聞,以此意,各道監兵使處,一邊行會,而諉以雲暗,更無申飭之擧,則前頭虛疎之弊,必由於今日。發遣宣傳官二員,一員,則自京畿,至咸鏡南道,一員,直往北道,使之着實摘奸,詳細書啓,以爲處置之地,何如?傳曰,南兵使馳啓,雖或近似,其實則不然。春夏,雖多雲霧之暗,一月三十日,一年十二朔,豈無淸明捲霧之日乎?若諉之於以此形勢,則隔不傳火,可也,而秋冬之間,相準者三度云,此三度擧火,則何從而傳通耶?以此觀之,怠慢不謹之罪可知。每每宣傳官摘奸,亦涉文具,令本道,嚴査絶火處,斷以軍法,切不饒貸,以肅軍令。
傳曰,校理蔡忠元,副修撰閔鼎重,兵曹佐郞南龍翼,御史治裝。
府啓。答曰,亟停勿煩。
院啓,前戶曹判書李時一門外黜送事,李時楷付處還收事,暎及申壕等錄勳事。答曰,勿煩。
吏曹粘目,討捕使洪瑑捕賊事。入啓。答曰,雖是職分內事,極爲可嘉爲置。
又粘目。入啓。答曰,依法典論賞。
兵曹參判沈之源上疏。入啓。答曰,省疏具悉。此是舊典,卿其安心勿辭。
同義禁許積上疏。入啓。答曰,省疏具悉。今番獄事,自是兩件事,卿等治逆獄也,功勞實多,況因舊例,有何不可之理?卿其勿辭。
晝講入侍,同知事尹順之,特進官許積,參贊官卞時益,侍讀官蔡忠元,檢討官閔鼎重,假注書金益振,記事官李端相·睦來善。上講書傳武成,自史氏記武王,止此當在罔不率俾之下。
上在慶德宮。停常參·經筵。
日出時,色赤。卯時,日暈兩珥。辰時,日暈,暈上有冠,色內靑外黃。自巳時至酉時,日暈。夜一更,有霧氣。自一更至三更,月暈。四更五更,東方·巽方,有氣如火光。
以義禁府昌陵參奉金榮復等照律公事,傳曰,不踏印信,還出。
義禁府啓曰,臣等,慮有滯獄之弊,推案入啓之際,會于西大廳,回啓若干公事之際,聞承旨下府,倉卒之中,未能覺察,昌陵參奉金榮復等照律啓目,不踏印信,致勤聖敎,不勝惶恐,元公事,踏印以入之意,敢啓。傳曰,知道。
府啓,李憪及錄勳事,李時楷付處事。答曰,勿煩。
傳曰,國有大赦,域內同慶,理宜咸與維新,趙錫胤·南重晦·李慶億等,竝放釋。
左邊捕盜廳草記。入啓。答曰,觀此啓辭,則此意甚好,旣與都事,一同捕捉,則有何首助之別乎?況承服罪人拿來都事,只出六品,則軍官輩之加資,實涉過重,令該曹,以此參酌施賞,可也。
領議政鄭太和初度呈辭。入啓。答曰,不允批答。
判官李楠等上疏。入啓。答曰,省疏具悉。疏辭,當令該曹,議處焉。
右議政李時白上疏。入啓。答曰,省疏具悉。卿其勿辭,安心省掃,而國家多事,鼎度不可久曠,體予至意,從速往來,毋滯時日。仍傳曰,給由馬,澆奠床,備給。
兵曹參議鄭知和上疏。入啓。答曰,省疏具悉。廟堂之薦,似非偶然,爾其勿辭察職。
有政。以李泰淵爲校理,金徽爲副修撰。
上在慶德宮。停常參·經筵。
義禁府啓曰,罪人貴生,已爲承服正刑,緣坐籍沒,破家瀦澤,降其邑號,罷其守令等事,依律捧承傳,何如?傳曰,允。
院啓。答曰,亟停勿煩。
府啓。答曰,須勿强煩。
鞫廳啓辭。答曰,此賊,乃逆趙世龍家之最親心服奴子也。許多凶謀,萬無不知之理,姑勿行刑于內,咀呪因緣出入之人,刑推施威,各別鉤問以啓。
吏曹參議蔡裕後上疏。入啓。答曰,省疏具悉。爾其勿辭,察職。
校理吳挺緯上疏。入啓。答曰,省疏具悉。旣非大段,又出遠避,則何必控辭?爾其察職。
上引見御史于資政殿。入侍,右副承旨李弘淵,忠淸道御史蔡忠元,全羅道御史閔鼎重,慶尙道御史南龍翼,假注書金益振,記事官李端相。上謂御史等曰,爲國之道,在於安民,而百里苦樂,係於守令,所以擇遣者,欲令紓民之困,而非但不能擇遣,亦不無循私之弊,故分遣繡衣者,所以採訪民瘼,廉察守令,以明其黜陟賞罰也。今此抽栍之邑,雖未知善治與否,而未必皆不治,亦未必皆善治也。爾等,自經幄,從班出去,任旣不輕,意非偶然也。時見方外疏章,則皆以不遣御史爲言,而旣使廉察之後,別無貪贜之吏,亦無可缺之官,寧有此理?如有貪虐不能治民者,勿拘缺情,從公廉察,可也。忠元曰,臣之愚缺已洞燭,同朝亦所共知缺感徒切惶恐之至。鼎重曰,缺心力所至,敢不盡焉?龍翼曰,缺不能解事,惟恐不稱任使矣。上曰,守令賢否廉察之餘,民間弊瘼,亦從聞見來達,可也。忠元曰,此爲最難,文書現出,勢所未易,民間所言,不無因嫌忌而發者,似難盡信。龍翼曰,若非極善極惡,則最難聞見矣。時月雖遲,似當詳加廉問矣。鼎重曰,出入村閻,聞一二人之言,難可取信矣。上曰,此任誠苦自前分遣之官,急於還歸,不能詳加廉察,爾等,勿以速還爲心,亦可也。上又曰,受命之方,依前例,出外拆見封書,可也。上謂承旨曰,御史治裝未久,分付該曹,給送糧資。遂罷出。燼餘
上在慶德宮。停常參·經筵。
政院啓曰,禁府,昌陵參奉金榮復等照律公事不踏印,莫重入啓文書,不爲詳審,極可驚駭,色吏,請從重推治,臣等,亦難免不察之失,惶恐待罪。傳曰,知道。勿待罪。
下直,淸城僉使李象羽。
備忘記,今下弓矢,淸城僉使李象羽處,給送。
刑曹粘目。入啓。答曰,奸吏之欺瞞官員,亦非難事,使之更査處置。
領議政鄭太和再度呈辭。入啓。傳曰,遣承旨敦諭。
府啓。答曰,須勿瀆擾。
禁府草記。入啓。答曰,遣承旨敦諭,使之速爲參鞫。
院啓。答曰,不允。李時楷事,更察其罪目,付處之律,豈有過中之理乎?
刑曹判書李澥上疏。入啓。答曰,省疏具悉。卿其勿辭,安心往來。仍傳曰,給由馬·澆尊床,備給。
正言徐必遠上疏。入啓。答曰,省疏具悉。爾其勿辭,察職。
嘉禮廳啓曰,今此淑明公主吉禮時,於義洞本宮修理時,內外汚穢之物,盡爲掘出後,以新土塡補之役,極爲浩大云。本廳啓下役軍四十名,則不成模樣,四十名之外,令兵曹,量宜加定,使之趁卽赴役,宜當,敢啓。傳曰,其役頗大,以若干募軍,似難成形,修理都監畢役後,以所餘僧軍,斟酌移給爲之,可也。
上在慶德宮。停常參·經筵。
巳時,日暈。酉時,日暈。夜四五更,月暈。
藥房提調臣朴遾,副提調臣尹絳啓曰,慈殿所進回春方二陳湯,前後劑入之數,已至一百六十貼。竊念進御旣多,必須詳知此藥之有效與否,及聖侯之如何,然後當與諸醫商議,或仍進或停止或改他藥,敢此仰稟。答曰,慈侯安寧,此藥極爲有效,仍進或停止與否,與諸醫,商議處之。
再啓曰,臣等,伏承慈侯安寧之敎,不勝喜幸之至,回春方二陳湯仍進或停止與否,與諸醫商議,則皆以爲慈侯,雖曰平復,不可無後慮,而此藥元是多用之劑,久久進御,別無所害。況旣有顯效,則不宜遽卽停止,限春和前,姑爲連進,觀勢更議,宜當云,二陳湯仍爲劑入之意,敢啓。答曰,此論是矣,依爲之。
大妃殿問安。答曰,知道。劑入之藥,連爲進服,症候平常。
義禁府啓曰,以貴生夫妻拿來事,出去都事李聖賚,卽者還來,所見其貴生養子僧人寶明處所捧之招,結爲養父母,貴生逃走之時,與之偕逃,自抱川,移匿於永平,終始同其去留。厥後上京,聞法幸被拿,前月晦日,還爲逃匿於永平云,到今被捉囚禁於永平,而貴生一時逃走之水命言內,所謂寶明,常時稱以上師,或稱上大木云。以此見之,則似是普上之變名者也。普上曾有拿命而失捕,今此寶明,似當拿來,査其普上與否而處置,令鞫廳,稟處,何如?傳曰,允。
刑曹粘目。入啓。答曰,依允。崔文活·李元璧·李乙良,放送。
司僕寺粘目。入啓。答曰,依允。歲貢馬,以凶咎馬抄送,似涉未妥,凶咎馬,則每歲數外出送,期以絶種爲旀,凶咎,則雌馬亦爲出送爲可是在果,其要則全在於切勿混同,以致遺種是置,各別嚴飭本州。
府啓。答曰,已諭,毋煩,申生事,小無干涉於此獄,而發此常情之所不到者,其意之所在,實難測也,殊涉駭異矣。
領議政鄭太和上疏。入啓。答曰,省疏具悉。卿之才德,爲世所重,屬國家多難之秋,若執撝謙而不肯出,則其於蒼生何,其於國事何?昨纔敦諭,而猶不改圖,是乃寡昧之誠意不足之致也,自歎而已。寡昧之淺誠薄禮,雖不足觀,顧不念先王知遇之恩乎?惟卿體此至意,速出論道,以副至望。
上在慶德宮。停常參·經筵。
自巳時至申時,日暈。
修理都監啓曰,赴役僧軍,齊訴于都監曰,單身遠來,不能齎糧,以木疋持來,而近日市上,非錢則不得貿米,欲以木換錢而貿米,則此非僧人之所可能,而出入閭家有禁,役事遲滯有罰,行槖已空,計沒奈何?雖欲竭力服役,飢困之中,亦不可得,極以爲悶云。臣等,聞來甚爲矜憐,似不可無別樣變通之擧,而方當用錢申令之時,不可以僧軍之故,有所異同,反覆思量,未得善策,渠等希望,雖在於依丁亥年修理時例,官給料米,而其時,則求諸八道,多有都監所儲,故有此前例所無給料之事,今則國儲已竭,更無餘力可及,於此無已,則自該曹,出捐數十百石,令平市官員,別開一市,僧人之持木疋適市者,稍優其價,而許貿,則在公家,所損不甚多,而亦足以濟僧徒呼庚之患,未知如何,敢稟。傳曰,令該曹議處。
義禁府啓曰,禁府郞廳,以左右相意,貴生拿來都事,旣不得罪人,只捉得寶明稱云者,則所當押來其人及水命稱云者,令鞫廳,稟命憑閱,以定眞僞,而各囚兩處,空手而來,極爲無謂。發遣他都事二員,分往楊州·永平,一時拿來,何如?傳曰,依啓。當該都事,拿推。
領議政鄭太和三度呈辭。入啓。傳曰,不允批答。
禁府草記。入啓。答曰,依啓。都事等上來後,治罪,可也。
府啓。答曰,依啓。徐必遠之護黨無忌,李袤之投陳先試,俱極可駭,量宜冒居臺閣乎?竝遞差。
大司諫閔應協上疏。入啓。答曰,省疏具悉。爾無所失,勿辭察職。
平安監司鄭維城上疏。入啓。答曰,省疏具悉。西藩布政之任,非但重大,實是苦務,爲臣子者,安敢厭避至此乎?事極駭愕,此上疏,還爲下送,亦爲推考,以懲日後之弊。
上在慶德宮。停常參·經筵。
夜五更,月暈。
備邊司啓曰,以戶曹啓辭,備邊司啓辭,義禁府啓辭,本府皂隷之規事,以此分付,何如?傳曰,依啓事,傳敎矣。皂隷,癸亥以後,罷定軍役,兩道收米每結三升,丁丑亂後,收米亦罷等項曲折,略具於禁府啓辭中,臣曹不敢更贅,而丁丑亂後本曹給料之數,只是六十六名,逐年增加,今則至於一百二十四名,則此後未知又爲幾名也。且其給料之規,丁丑亂初,不過六斗,而其後爲八斗,又其後爲十斗,今則爲十二斗,而將爲十八斗矣。國家用度,當量入爲出,而一自亂後,流逋日增,田野日荒,稅入日減,調度日殷,無怪乎經費之匱竭至此。此時度支之任,雖使劉晏再起,亦無措手之地,是非可憂之甚乎。今若於禁府皂隷,更加六斗,則他衙門,亦必效此而起,皂隷之數,隨歲加出,而其料漸增又如此,則本曹,於何辦得,可以左酬右應,而無乏絶之患乎?大槪此事,當初處置,無輕遠之慮,猝罷四道皂隷,又停湖西收米之後,節節窒礙,前後入啓稟奪,不啻一二,而餘丁木二十餘同,宣惠米七八百石除出,每朔一名,各結米十斗,木一疋定式者,丁亥年大臣收議蒙允者也。兩司皂隷,加給餘丁木一疋事,則己丑年,臣曹及兵曹,相與論難定奪者,而其後義禁府,亦請加給木疋,則以當此國儲不敷之日,該曹妄加米布於兩司皂隷,以致處處紛紜之端,殊甚不可。兩司皂隷料布,還爲減下,以除續續煩擾之弊爲敎,其時聖慮所及,實爲允當,而今此六斗加給之擧,遠捨丁亥之定規,近乖己丑之特敎,獨使本曹,加給前料之半,當此國儲蕩竭之日,不幾於責水枯木乎?況他衙門,亦必執此爲言,皆請加給,則將若之何?不給則有不均之歎,給之,則有難繼之患,此臣曹之所以爲悶者也。元是皂隷,非臣曹之所管,而特以湖西收米,納於本曹之故,自本曹給料,今則收米之擧已罷,自當歸於該掌,而亂後創攘之時,又罷宣惠廳一半給料之規,而自本曹專給,從此視若本曹之事,每責無名之役,一番變通,以爲永久遵行之規,決不可已,設或未遑於此,亦何可不思他處效尤之弊,而猝有此加給,至於六斗之擧乎?然而加給之擧,終不可不爲,則必須略爲變通,或以餘丁木添給,或依量田後亂離前所爲之規,自宣惠廳,給料一半然後,本曹庶可支撑,更令廟堂,詳細,稟處,何如?傳曰,知道事,傳敎矣。禁府皂隷,役重料薄,願屬無人,雇立未久,旋卽逃避,故其中執杖者,不過四五,而出使之時,則借得刑曹使令。卽今推鞫,亦不能成形,變通之擧,在所不已,而該曹經費之難繼,誠如該曹啓辭,料米,則勿爲加給,每名每朔,加給本司所管餘丁木各一疋,何如?傳曰,允。
又啓曰,本司堂上,多有事故,坐起時來參者,不過二三員,不但事勢未妥,有司之任,尤爲緊關,不可曠闕。行判決事南銑,同知李一相,行副護軍李應蓍,本司提調差下,李一相,使之仍察有司之任,何如?傳曰,允。
又啓曰,以戶曹啓辭,以本曹告者兩人,賊家田畓自願受出之說,惶恐不敢發口事草記,傳曰,然則擇其好者,從優題給事,傳敎矣。今番籍沒逆家中,仁弼·震興家舍稍好,而仁弼家,則御營廳,震興家,則忠翊府,爲啓請蒙允,逆魁自點父子家舍,則非但應爲瀦澤,以南別宮延接都監諸色庫舍造作事,材瓦撤毁取用事,自本曹,亦爲入啓蒙允。此外諸賊家舍,其數亦多,而取考籍沒單子,則間閣數稍多且好者,只有長通坊自點妾家及鑄字洞北邊自點家舍又一梗,而其餘,則皆不及於此兩家,故暎,則長通坊家,申壕,則鑄字洞北邊家定給,似當。至於奴婢,則掌隷院,所當啓稟處置,而田畓,則外方査啓,時未齊至,姑爲留待,觀其多少,追後定給,宜當,仍念今番籍沒家舍田庄及材瓦,諸上司各衙門,爭相求占,或爲啓請,或有移文之處,極其紛紜,如欲一一應副,餘存無幾。頃日大臣之啓,亦慮此弊。以各司續啓請,有氣勢衙門,必將優得,如此等擧,甚爲紛沓,令該曹量處事,已爲啓下矣。近來客使之行,連續不絶,且有宮闕修理之役,鱗次而起,國家經費,漸至蕩竭,誠極渴悶。今此諸賊家舍籍沒之數,大小竝計,則至三十三處,逆魁家舍,則破家瀦澤之法,宜不可不行,而其餘諸賊之家,若爲盡數放賣,則幾至萬兩之金,不難辦得。以此或補於經費,或用於客使之行,則其爲有益,似爲不貲,與其移給於不緊之地,而取資於國家之用,輕重懸殊,而係是諸衙門所爲之事。自臣曹,不敢任意擅稟,至於自點舍廊,則其材瓦,本曹曾已入啓定奪,方有造作都監家舍之役,而御營廳仁弼家舍啓請之後,又爲榻前陳啓,此必本廳不知本曹已爲啓下之擧。有此疊請,此則自有先後之別,依前本曹啓辭,施行似當。許多家舍,補用經費,誠爲國家之急,而將歸於不緊無益之處,則實爲可惜,故敢此仰稟。且以諸賊家舍空代摠數,竝爲別單,書啓,以備上裁,惶恐敢啓。傳曰,知道。震興家舍,忠翊府雖爲啓請,似爲不緊,告者所給,兩家中除其稍劣家舍,以此給之,可也。自點家舍廊,則本曹所管,不爲不多,仍給御營廳,可也。諸賊籍沒家舍,如是數多,而諸衙門紛紜啓請,浪費消化,實爲無益,誠如啓辭內辭意,雖有成命之處,商議于廟堂,不得已若干移給處外,竝屬本曹,以爲經費之用宜矣事,傳敎矣。今番籍沒家舍材瓦,各衙門之啓請紛紜,互相爭占,不但事體未妥,無據亦甚,臣等之前日陳達於榻前者,亦以此也。況客使之行,連續不絶,大內修理之役,亦甚浩大,該曹經費,日就蕩竭,誠極可慮,逆魁家舍,則依法破毁,蓮三契仁弼家東邊,則竝其空代移給御營廳,其餘家舍,則雖已啓下處,勿給各司,竝屬戶·惠,以爲發賣,捧價補用之地,何如?傳曰,允。
玉堂箚子,臺諫出仕事。答曰,依啓。
傳曰,史官三員待命,騎馬九匹立之。
都摠府草記。入啓。答曰,不爲不多,他奴婢改定給,可也。
禁府粘目。入啓。答曰,依允。米饌及凡干供饋之事,令本道,各別嚴飭,從優磨鍊,俾無艱窘之弊爲乎矣,萬一不能待接,致爲病故之弊,則本道本官,當任其責之意,各別知委爲旀,都事與內官,一時下去宜當。
刑曹粘目。入啓。答曰,啓下重囚,何物監司,敢爲掠美施恩耶?輸情爲限,嚴刑得情。
又粘目。入啓。答曰,近來外方之官,請以私情勢力決訟分不喩,今此結尾段置,亦似有未妥處,更良詳察處置。
又粘目。入啓。答曰,依允。私奴戎立騎兵金唜終·韓於叱金等罪目,不至重大,日月已久,不無可恕之道,竝放釋。
又粘目。入啓。答曰,所當依此施行事是在果,此是近來所未見之事,殊涉怪訝爲置,更良察處。
備邊司粘目。入啓。答曰,監營移送之船,則雖或革罷,似爲無妨是在果,戰船所,不可全廢,更爲議處。
傳曰,南山·北岳·漢江,摘奸以來。
上在慶德宮。停常參·經筵。
巳時午時,日有交暈。未時,日暈。申時,日暈,暈上有冠。酉時,日有重暈,內暈上有背,色皆內赤外靑。夜一更至五更,月暈。
領議政鄭太和四度呈辭。入啓。答曰,不允批答。
修理都監草記。入啓。答曰,旣已無害,地便近,則堀用,可也。
傳曰,前日禁婚處女二人許婚事,言于該曹,勿出朝報。
傳曰,令內醫,持藥物下去,使之從速救療。
禁府粘目,珍山君事。入啓。答曰,議大臣處置。
禁府草記。入啓。答曰,別單與原公事,下于該曹。
有政。以吳挺緯爲獻納,金佐明爲執義,李一相爲副提學,沈之漢爲校理。
上在慶德宮。停常參·經筵。
義禁府啓曰,罪人寶祥,已爲承服正刑,緣坐籍沒,破家瀦澤,降其邑號,罷其守令等事,依律捧承傳擧行,何如?傳曰,允。
又啓曰,桃源察訪嚴可訥拿推事,命下矣。嚴可訥,以璿源錄夫馬差使員,今十三日發行,當到稷山縣交替云,發遣羅將,拿來,何如?傳曰,知道。
兵曹粘目。入啓。答曰,依啓。以孝子爲頉者段置,詳査處之。宜當。
修理都監草記。入啓。答曰,依爲之,而淨土往來之路,則勿爲積置,可也。
傳曰,儒生殿講,進士安復昌,幼學奉綸·宋奎章,各給二分,生員朴鐍·申光斗·姜象先,各給一分,幼學金鉽,紙四卷·筆四柄·墨三笏賜給。
傳曰,史官一員待命,騎馬三匹立之。
校理沈之漢上疏。入啓。答曰,省疏具悉。爾其勿辭,察職。
幼學兪企曾上疏。入啓。答曰,省疏具悉。爾之愛君之誠,深用嘉尙,非御書,而有關於爾之文字,則竝還下矣。
傳曰,此人之誠,極爲可嘉,令該曹,相當職除授。
義禁府啓曰,三省罪人古音生,卽爲處置,而委官右議政,受由下鄕,何以爲之?敢稟。傳曰,右相未下鄕前,何不稟處乎?以他大臣爲之,可也。
又啓曰,三省罪人古音生·香難等,良女虛實査覈,平安監司啓本及全發英買得古音生等於林茂之本文記,刑曹査覈粘目,已爲啓下,莫重弑主罪人,不可延其凶喘於覆載之間,所當卽爲處置,而委官右議政,受由下鄕,何以爲之?敢稟。傳曰,以他大臣爲之,可也。
政院啓曰,他大臣爲之,可也事,命下矣,何大臣進去乎?取稟。傳曰,大臣只有一人,何必取稟?左相進去。
義禁府啓曰,弑主罪人古音生·香亂等,旣已承服正刑,妻子爲奴,破家瀦澤,降其邑號,罷其守令等事,依律文擧行事,捧承傳,何如?傳曰,允。
傳曰,風雲雷雨,摘奸。
上在慶德宮。停常參·經筵。
領議政鄭太和五度呈辭。入啓。傳曰,安心調理。
兵曹草記。入啓。答曰,雖無國綱,豈至此哉?極爲駭愕,竝拿鞫定罪,軍士論賞。
右議政李時白箚子。入啓。答曰,省箚具悉。法典旣不無某相,何必固辭內局之任,時無病患,尤不必遞改,況往來之間,幾許日字乎?卿宜安心勿辭。
上在慶德宮。停停參·經筵。
午時未時,日暈兩珥,白雲一道,起自東方,直指暈內,長四五尺,廣尺許,良久乃滅。夜自二更至四更,月暈。
義禁〈府〉啓曰,以推鞫廳啓辭,罪人貴同,稟處事,答曰,此罪,雖不論,其妻禮一,旣已承服正刑,其夫律文內,無緣坐之法乎?令該府,考律處之事,傳敎矣。大明律,謀反·大逆條,凡謀反及大逆,但共議者,不分首從,皆凌遲處死,父子年十六以上,皆絞,十五以下及母女·妻妾·祖孫·兄弟·姊妹,若子之妻妾,給付功臣之家爲奴云云,而無其夫緣坐之文,何以爲之?敢稟。傳曰,雖未知法典之本意,父母·子女·祖孫·兄弟·姊妹,皆有緣坐之律,則獨於其夫,無緣坐之法,似爲理無,雖以情理言之,其妻其夫之所爲,其夫其妻萬無不知之理,豈可以安然無罰乎?極涉可疑,議于諸大臣,處之。
又啓曰,逆獄三省,今纔完畢,文書修正,不可遲延,當自明日,設廳始役,應行事目,別單書入,而其時次知都事,皆已遷轉,莫重文書,不可代以生手,漢城府參軍申嵩耉,中部主簿李壽翼,郞廳差下,限畢役間,除本司,使之專察修正之,何如?傳曰,允。
義禁府郞廳,以領議政意啓曰,推鞫時文書,同知義禁事許積,專管修正,今拜臺諫,已遞禁府,而此事終始便用一人之手,旣爲設廳於他處,別無禮貌難便之節,仍令察任,少無所妨,使之勿爲遞易,趁速完役,以此分付,何如?傳曰,啓辭是矣,從速出仕,劃卽完畢之意,分付,可也。
傳曰,右相,素多疾病,令內醫,持藥物隨往來。
傳曰,右相,掃墳下直,令本道,食物從優題給事,下諭。
鞫廳草記。入啓。答曰,此罪,雖不論,其妻禮一,旣已承服正刑,則其夫律文內,無緣坐之法乎?令該曹,考律處之。
右議政李時白箚子。入啓。答曰,省箚具悉。卿其安心勿辭。
上在慶德宮。停常參·經筵。
夜三更四更,月暈。
吉禮都監草記。入啓。答曰,吉禮日期頗遠,除出僧軍,亦涉未妥,徐觀事勢,更稟處之,可也。
禁府草記。入啓。答曰,依回啓施行爲乎矣,羅德俊·愛男等段,罪涉惟輕爲置,竝只放釋。
司僕寺草記。入啓。答曰,依爲之,而若不治本寺官吏之怠慢頑悍之習,則雖以天馬龍種,畜之於廏中,不過一病故之而已,何益於國事?今後,則無能官吏,一一摘發重處,俾成國家模樣,亦不爲虛費之資,可也。
領議政鄭太和六度呈辭。入啓。傳曰,遣承旨敦諭。
禁府粘目。入啓。答曰,領相及領中樞府事處,亦爲收議處之。
兵曹粘目。入啓。答曰,依回啓施行爲乎矣,其中表表首功之人,不可混同施賞,更爲詳察處之。
又粘目。入啓。答曰,耽羅絶域,有此精藝,聳動慰悅之道,豈云尋常哉?節兺免賤,以示朝廷之意,宜當。
院啓。答曰,不允。李時昉,先罷後推。
兵曹草記,生松斫伐人執捉事。答曰,當該執捉山直下人,令該曹,從優施賞。
禁府草記。入啓。答曰,左相之言,是也。雖云前後之所無,此應律,各所未備者也,豈可以知其謬,而故爲襲謬乎?在外大臣及領相處,亦爲收議處之,可也。
副提學李一相上疏。入啓。答曰,省疏具悉。卿非不堪其任者,勿辭察職。
副護軍李應蓍上疏。入啓。答曰,省疏具悉。廟堂之薦,銓曹之擬,俱非偶然,卿其勿辭,察職。
吏曹判書鄭世規上疏。入啓。答曰,省疏具悉。已諭毋煩,調理察職。
執義金佐明上疏。入啓。答曰,省疏具悉。爾其勿辭,調理察職。
上在慶德宮。停常參·經筵。
備邊司啓曰,今此獄事,依沈賊及尼山獄事例,具由移咨北京衙門,宜當,姑待使臣入來,臨時撰出咨文之意,曾已啓稟於榻前矣。先來今已出來,所當依前稟奪,卽爲擧行,而事係重大,領相方在呈告中,待領相出仕,相議定奪,咨文齎去宣傳官,則令兵曹,豫爲擇定以待,何如?傳曰,依啓。咨文,則領相出仕後,引見時面稟定奪,可也。
院啓。答曰,不允。李時昉事,旣已酌處,勿爲煩論,不無疑慮者,屛黜等事,爾等之思慮,周詳至此,良可嘉尙,可不體念,而但疑慮之人,若知之,則豈但屛黜而已哉?不得明燭洞見,是可悶也。下諭事,依啓。
備邊司粘目。入啓。答曰,依回啓施行爲乎矣,後弊,亦不可不慮,萬戶金尙仁乙良,從重決棍,勿爲罷黜,宜當。
又粘目。入啓。答曰,此地,雖非歇看放過之處,何爲如是泛然爲達?更爲深思諒察,回啓。
又粘目。入啓。答曰,若如是難堪,則此以前何以堪過耶?莫重戰船革罷後,則難以復設,依前判下,施行。
甕津縣令金光宇上疏。入啓。答曰,省疏具悉。疏辭,當令該曹,議處焉。
領議政鄭太和上疏。入啓。答曰,省疏具悉卿懇。已悉予意於前後,而卿辭,愈往乃爾,縱緣寡昧之誠意淺薄,不足與有爲之致,試觀今日之國事,累世喬木之臣,其得以長往退休,邁邁然不以爲憂乎?況今右相在外,鼎席殆空,豈可忍一日不出乎?體予至意,亟斷來章,速出論道,以副上下之望。仍傳曰,遣史官傳諭。
副提學李一相上疏。入啓。答曰,省疏具悉卿懇。予意已諭於前疏之批,卿其勿辭,從速察職。
上在慶德宮。停常參·經筵。
院啓。答曰,已諭,毋煩。
院啓,臺諫出仕·遞差事。答曰,依啓。
靈巖幼學金鼎九等八十二人上疏。入啓。答曰,省疏具悉。疏辭,當令該曹議處焉。
綾原大君箚子。入啓。答曰,省箚具悉至懇。今此辭免,實出於撝謙恬退之德,其奈寡昧之不安於心,何顧此爲任莫重,非卿莫可,況是閑便之務,未有妨於攝養,體小子至意,安心勿辭。宗簿寺都提調事
上在慶德宮。停常參·經筵。
辰時至酉時,日暈。夜一更,電光。五更,有霧氣。
全昌君柳廷亮,楊州地掃墳呈辭。入啓。傳曰,給由馬。
院啓,錄勳事。答曰,亟停,勿煩。
禁府草記。入啓。答曰,依啓。以此定式遵行,可也。
禮曹靖陵失火事草記。入啓。答曰,依啓。可疑守護軍,爲先査出,拿鞫定罪。
實錄廳閔維重試射不參事。入啓。答曰,然則勿罷,可也。
府啓。答曰,勿煩。
兵曹參判許積上疏。入啓。答曰,省疏具悉。受國家重任之人,不可允出遠外,卿其勿辭,察職。
上在慶德宮。停常參·經筵。
昧爽至卯時,有霧氣。申時,日有左珥。
義禁府啓曰,卽接中使朴滉狀啓內辭緣,極爲驚駭,圍籬中首內人,拿來推問,何如?傳曰,依啓。
傳曰,朴滉處,圍墻一間許退築事,傳敎矣。觀此所爲,則極爲兇惡,勿爲退築,依前基址堅築事,卽日分付。
院啓。答曰,毋庸强煩。
府啓。答曰,依啓。李錄勳等事,竝不允。鄭善興·申嵩耉·洪柱後·金自章等事,非但皆有前例,凡賞格,當觀其人之勤慢而授之而已,何必問日子之多小乎?勿爲論。
綾原大君箚子。入啓。答曰,省疏具悉。予意已悉於前,而固辭乃爾,是小子誠意淺薄而然也,深用愧歎焉。須體至意,安心勿辭。
上在慶德宮。停常參·經筵。
巳時至未時,日暈,白雲一道如氣,起自西方,直指東方,長竟天,廣尺許,良久乃滅。
備邊司啓曰,謝恩使狀啓中,有表文中慈壽之壽字,誤書昭字,雜彩之雜字,誤書所未見之字,以致衙門詰責之擧云,事甚驚駭,而旣有衙門勿爲論罪之語,故不爲請罪矣。莫重文書,不詳用意之寫字官,不可無懲後之擧,令攸司推治,當該承文提調,亦難免不察之失,從重推考,何如?傳曰,允。
又啓曰,以軍器寺啓辭,本寺工匠等役處,及火藥·弓矢·鹹土合劑·點火藏置等處別造廳,則鳥銃打造各色匠人六十餘名容接處所三十餘間,假家造作,春秋蓋草,非但物力難繼,亦有失火延爇之患,焰焇廳,則鹹土掘取,積置庭中,雖覆以空石,雨水沾濕,每患停役,爐冶所別造廳所用檢炭,各不下五六百石,皆露積于庭,冬夏雨雪之餘,多致敗傷,空棄可惜。火藥合劑,亦無房舍,無以點火,氣散易敗。至於弓矢所藏之處,弓矢漸多,庫間狹少,不得已自下積上,有若米布之積置,以致在底者,多致損傷,其艱窘苟且之狀,不敢一一煩瀆,而決無久遠支過之勢。應造家舍,幾至五十餘間,欲爲周旋,則本寺物力,無計自辦,欲爲啓請,則國家經費,方患匱乏,百爾思量,計無奈何,祗自悶慮。適値賊家沒官之擧,具由入啓,幸得蒙允,成命已下,日子亦多矣。該曹延拖不施,至于今日,廟堂渾與諸各司直房忠翊府等閑漫處,竝爲請寢。廟堂或未深究,本寺形勢之有異於他閑局,若非偃武休兵韜戈脫兜之時,則武庫重地,似宜留念,雖捐五十間材瓦,所積於該曹,不至大段,而本寺,得成永久之廊,可除歲費之患。況本寺所請,非脩樑巨棟連亘結構之屋,不過行廊朵舍,有瓦有材處而已。言有虛實,事有緊歇,何可等視,而全閣之也?令廟堂,更爲參商啓辭內事意,依前啓下公事施行,何如?事涉微瑣,而迫於本寺切急之勢,不避煩猥,惶恐敢啓。傳曰,允事,傳敎矣。本寺之啓請,果係緊切,非他諸各司閑慢之比,所當依啓辭施行,而但念已令戶曹句管,發賣之家舍,續續毁撤,不但有違當初本司啓請本意。可以多捧價銀,補用經費之處,毁撤移用,亦甚可惜。逆魁父子家舍,自戶曹,今將撤毁,移構迎接都監各房,而兩家間閣甚多,必不盡入於都監,所餘材瓦,令戶曹,依本寺啓辭,除出移給,何如?傳曰,依啓。
引見時,右副承旨李弘淵啓曰,逆僧所生官降號等事,議大臣事,命下矣。在外大臣處,亦爲一體收議乎?上曰,先議于在京大臣,而前領議政處,亦爲收議,凡收議,亦爲一體爲之,可也。
義禁府啓曰,以本府啓辭,通川圍籬首內人,拿來事,命下矣。發遣都事拿來之意,敢啓。傳曰,知道。
傳曰,先朝前後逆獄時,無追刑罪人乎?令該府,考啓。
政院啓曰,罪人僧慈運,推鞫事,命下矣。推鞫何處爲之乎?敢稟。傳曰,本府爲之。
府啓。答曰,已諭,毋煩。
院啓。答曰,毋庸堅執。
傳曰,通川下去朴湜處有旨,饌物,則本官,旣已嚴飭,隨其所求,以可食之物入給,而如餠果等雜物,則重罪之人,不可濫觴入給,嚴飭守直內官。且見此登屋撤墻之事,則極爲兇慘,若不十分機察守直,致有意外難測之患,及外間通書之事,則守直內官及別將等,皆難免死罪,各別嚴守,且此禮,則婢子拿出後,入給世龍妻事有旨。
工曹粘目。入啓。答曰,依回啓施行爲乎矣,上年雖有停罷之令,自前流來之役是去等,一年蠲免,僧徒之大幸,而到今還役,未爲不可兺不喩,爲藩臣者,所當奉行之不暇是去乙,措語極其簡慢,事極無謂,黃海監司鄭良弼,先罷後推,以懲其無禮之事。
有政。以金佐明爲應敎。
上在慶德宮。停常參·經筵。
吏曹啓曰,兵曹啓辭,以本曹咨文齎去人差出草記,傳曰,此人,亦未洽當,雖某人,明敏者擇送,可也事,命下矣。武官中,曾爲往來館中,明敏解事者,多般廣問,未得其人,或以爲訓鍊副正李敏發,可合此任云,而亦未知恰當,旣稱齎咨官,則令吏曹,極擇差出,何如?傳曰,允事,命下矣。咨文齎去人,必以武臣,往來彼中,熟諳事情者差送,而臣等,百爾思之,未得可合之人。武臣兼宣傳官尹聖擧·李大樹等,雖或往來彼中,而熟諳事情,則未可知也。司果趙塼·李慶彬等,曾經守令,能文明敏云,此人中,似當差送,而俱是備局郞廳,該曹不敢擅定,何以爲之?敢啓。傳曰,以此擇定,可也。
政院啓曰,廷說,拿鞫事,命下矣。廷說旣已拿囚,推鞫,何以爲之乎?敢稟。傳曰,自本府,亡命之罪,鞫問處置。
義禁府啓曰,逆賊緣坐人等開錄別單,今已啓下矣。爲奴婢者,則當令該院,錄案施行,賊子之年未滿,免絞爲奴定配之數,及逆賊三寸叔姪,流三千里安置之類,定其配所書啓,而其中,士紀子鐵椎·鐵章,及澈之三寸姪興文等六名,已令咸鏡·黃海監司,囚禁啓聞,待其啓聞,定其配所之意,敢啓。傳曰,知道。
又啓曰,昨因傳敎,一邊分遣都事於平安道及京畿,一邊招致右邊捕盜從事官石之岩於賓廳,使之執捉其在京之子廷說矣,尙今不得捕捉,其不能譏捕之責,在所難免,從事官石之岩,姑先推考,廷說之聞命逃避,不肯就捕,意實難測,事甚可慮,急急,分付兩西監司,使之萬分着力譏捕,俾無出境之患,且令左右捕盜廳,搜捕於其族屬之最切近者,竝爲囚禁,嚴問去處,何如?傳曰,依啓。石之岩,爲先拿推,漏逋不得捉來之意,嚴刑得情,當該大將,亦爲推考,數日來不得捕捉,則論以重律,可也。
又啓曰,李廷說逃躱未捕,事極驚駭,故右邊捕盜從事官,爲先推考,其族屬之最切近者,囚禁推問,着力譏捕之意,分付兩西監司事,纔已啓稟,一邊,申飭於左右捕盜廳矣。卽者,左邊從事官安仁健來言,執捉廷說之妹夫朴尙俊,嚴問去處,則尙俊,始肯吐實,指示隱匿處,右邊軍官徐孝得等,捕得廷說於東大門外云,誠爲多幸。廷說,卽令拘留於典獄之意,敢啓。傳曰,知道。亡命之罪,不可不治,俾無虛疎之弊。
又啓曰,先朝前後逆獄時,無追刑罪人乎?令該府,考啓事,傳敎矣。癸亥以後謄錄,散失於兵亂者,頗多,而餘存者亦多,故取將謄錄,一一査考,則戊辰年七月憲府啓辭鞫逆之際,本賊情狀,昭著無異,而有加刑訊者,爲其有隱諱節次也。今番逆賊李繼先·閔濧,乃主謀渠魁,特以兇忍不服之故,當初混置於未正刑之類,緣坐籍沒之律,閣而不施,物情鬱久而愈激,請二賊,依承服之律施行。答曰,繼先等主謀之狀,明白無疑,今者所論,實合討逆之典。但未承服之人,竝施承服之律,似有後弊。議大臣處置,大臣職姓名,則不載於謄錄,而有曰,未服而施律,似有後弊,誠如聖敎,無容〈更〉議,而繼先等之爲主謀渠魁,明白無疑,如此之類,先朝亦有追施之例,依臺諫啓辭施行,恐無不可,但不爲爲後例耳。伏惟上裁。又曰,李繼先·閔濧之爲逆賊渠魁,明白無疑,而特以頑悍不服之故,不施正刑,人心莫不憤惋,臣於其時,以不可不正刑之意,陳啓於榻前矣。未承服罪人,竝施承服之律,似有後弊者,恐不可用於此賊也。依憲府啓辭施行,似爲宜當,伏惟上裁。傳曰,依議施行。義禁府啓曰,李繼先·閔濧等當初受刑物故後,其屍身已爲推去,問于其家屬所在官,知其停屍處然後,發遣都事,掘來正刑,緣坐籍沒等事,則一邊依啓律擧行,宜當。敢啓。答曰,依啓。禁府又啓曰,繼先,則黃海道江陰縣埋置,閔濧,則往十里埋置云,竝發遣都事掘來,依律正刑于西小門外,何如,答曰,依啓,而李繼先正刑事,則無載錄之處,閔濧屍身,則戊辰七月初九日,百官序立,正刑於西小門外矣。敢啓。傳曰,知道。
又啓曰,以本府李廷說捕捉草記,傳曰,云云事,命下矣。此事不容少緩,所當卽爲鞫問,而判府事臣沈詻,病未肅拜,同知事臣許積,兵曹堂上,皆有故,不得不進去軍士點考坐起,廷說鞫問,非泛然拿推之比,臣等,獨爲開坐未安,何以爲之?敢稟。傳曰,事異常規,明日罷齋後,開坐,可也。
府啓。答曰,不允。推治事,依啓。都事等賞格,等於終始參鞫問事郞廳之賞,非有愛憎而然也。初以加資判下之後,未準職,故至此也。是豈予之故也?爾其思量處之。
院啓。答曰,毋煩。
右參贊沈詻箚子。入啓。答曰,省疏具悉。卿其勿辭,調理察職。
上在慶德宮。停常參·經筵。
兵曹啓曰,以本曹慕華館武臣朔試射單子,傳曰,片箭中數,則別爲懸錄,可也。備邊司郞廳懸頉,極爲無據,後勿如是,可也事,傳敎矣。前日本曹啓辭中,以矢數多少,定其次第之意,已爲稟定,故只錄中數以啓矣。今承聖敎,片箭中數,則別爲懸錄以入,且備邊司郞廳,則自前,例爲懸頉,蓋以其本司務劇,無暇習射故也。自今以後,依他例試射事,分付之意,敢啓。傳曰,知道。
傳曰,近來百隷怠慢,無一人擧職,而其中司僕寺,尤爲無形,左右廏馬,徒費料草,瘦瘠莫甚,專不調習,一無可用,極爲駭愕,當該色官員,先罷後推。
兵曹草記。入啓。答曰,幾分幾中,可合賞加,賜馬與否,參酌議啓,堂下官試射,通柳葉箭·片箭,亦爲十巡,似可矣。
又草記。入啓。答曰,規例旣如此,則不必加抄,依前例,爲之。
修理都監草記。入啓。答曰,依啓。該道監司,亦爲推考,本邑資糧未及上來之前,則令該曹,斟酌題給糧米,可也。
禁府粘目。入啓。答曰,係于陵寢,不可尋常推問,嚴刑得情。
又粘目。入啓。答曰,自明之說,不可取信,問于都監覆啓。
又粘目。入啓。答曰,除尋常,各別嚴刑得情。
大司諫閔應協上疏。入啓。答曰,省疏具悉。爾其勿辭,調理察職。
大司成睦行善上疏。入啓。答曰,省疏具悉。爾其勿辭,調理察職。
謝恩使,本月二十二日渡江云云。
上在慶德宮。停常參·經筵。
夜五更,有霧氣。
備邊司啓曰,卽接內需司移牒,則罪人僧慈運,已爲承服,移本府處置事,入啓,蒙允云。本府所當卽爲擧行,而但莫重罪人推鞫之事,必自政院,捧承傳然後,方可擧行。前例如此,令政院急速捧承傳,何如?傳曰,允。
傳曰,史官一員待命,騎馬三匹·卜馬一匹立之。
院啓,李時昉·暎及申壕事。答曰,毋庸瀆擾。
府啓。答曰,已諭,毋煩。
憲府啓目。答曰,下吏所爲殊極痛惡爲置,潘潤沂乙良,勿罷,仍察學宮之任爲旀,當該奸吏乙良,令攸司,囚禁重治。
院啓。答曰,不允。楊震行·元海益等,竝遞差,各別擇差事,依啓。
禁府草記。入啓。答曰,移送鞫廳,處之,可也。
府啓。答曰,不允。遞差事,依啓。
鞫廳啓辭。答曰,私相問答之言,不可取信,所謂仁賢,拿致嚴問其改名實狀,後處之,可也。
兵曹判書朴遾上疏。入啓。答曰,省疏具悉。卿之拜此職,不但屬耳,奔走無暇,人所共知,有何所失?卿其安心勿辭。
司諫任義伯上疏。入啓。答曰,省疏具悉。爾其勿辭,察職。
備局堂上引見。
傳曰,長陵祭所,內摘奸。
上在慶德宮。停常參·經筵。
夜五更,有霧氣。
政院啓曰,今見義禁府逆賊緣坐人等別單書啓,則逆賊之女出嫁者,皆以免坐懸錄,而逆賊姊妹,則無論出嫁與否,竝爲懸錄於緣坐之狀,此乃有司考出律文,據法奉行之事,而臣之妄意,以爲如姊妹,俱是至親,而血屬同氣,似有差等,逆賊之子,論以處絞,逆賊兄弟,論以遠流。以此觀之,則區別分明,而獨於女人,出嫁則一也,而姊妹之律,反重於女,揆以情法,恐似不然,臣取考大明律,則大逆者,母女·妻妾·祖孫·兄弟·姊妹,若子之妻妾,給付功臣之家爲奴。又曰,若女許嫁已定歸其夫,此所謂女,恐或姊妹之通稱,而亦未解見,執法者,固難通,而但以先王朝已行之事觀之,則承服逆賊之姊妹出嫁者,未聞有照律者,其時必有參酌定奪之事,而亦無明白可據之文,逆賊緣坐之律,係是國家莫重之擧,不可不詳究定式,以爲遵行之地,令該府,議大臣定奪,何如?臣雖非該房,適當代察,惶恐敢啓。
上在慶德宮。停常參·經筵。
日出時,色赤。自辰時至申時,日暈。酉時,日暈兩珥。
義禁府啓曰,罪人慈運,已爲承服正刑,緣坐籍沒等事,依律文,捧承傳擧行,何如?傳曰,知道。
院啓。答曰,不允。楊震行,旣已遞差,不必罷職。
府啓。答曰,不允。柳惗,遞差。
禁府草記。入啓。答曰,敎諭逆賊,與之偕逃者,寧有生理?合置大辟,何用疑焉?問于大臣,以一罪論斷,可也。
副修撰金徽上疏。入啓。答曰,省疏具悉。爾其勿辭,從速上來。
兵曹啓曰,今當番上番軍數,比前減少者,多至二百餘名,而昌德·昌慶兩宮闕,各處守直,各門把守,許多定送之軍,乃常時所無之事也。軍數縮,派定有加,百爾思量,無計推移,不得已毋論諸上司,不緊守直之處,限今當番,裁減定送,別單書入之意,敢啓。傳曰,允。
上在慶德宮。停常參,只晝講。
日出時,色赤如血。自辰時至申時,日暈。夜一更至五更,坤方,有氣如火光。五更,流星出心星上,入東方天際,狀如鉢,尾長五六尺許,色赤。
備邊司啓曰,齎咨官李壽昌所騎驛馬,如有中路病蹇之弊,則不無狼狽之患,而驛馬,則數外不可加給,刷馬一匹,以壯健馬,擇定給送之意,平安監司處,分付,何如?傳曰,允。
傳曰,漢玉段,以逆趙之母,咀呪之作,致出於逆趙,而陰巧慘刻之擧,實出於厥母之所做,以諸賊之招見之,罪惡浮於其母女,而其女之逞凶,亦隨其母而行,鸚鵡之招云。漢玉,恒言於厥心服曰,吾試咀呪之術於吾家嫡黨,而殆今盡焉,則咀呪神妙之法,莫如我者,其凶慘狼藉,遍滿宮闈,千態萬狀,無非其母女之兇,凡所聽聞,髮豎骨寒。此實天地之所共怒,神人之公共憤,而不幸兇物,先死於未發之前,國人皆思顯戮,先朝於逆适之變,誅其妻妾,刑及子婦,今日漢玉之惡逆,究其心迹,則無異於逆适,豈可使如此元惡之兇喘,甘心瞑目於地下,而不施追刑之典乎?
義禁府啓曰,漢玉追施典刑事,命下矣。漢玉,埋置於楊州地松山云,發遣都事,堀發以來,依律擧行,何如?傳曰,允。
晝講入侍,同知事沈之源,特進官閔應亨,參贊官鄭攸,侍讀官沈之漢,檢討官金始振,假注書李曾,記注官林葵,記事官睦來善。
上講書傳,自五皇極止爲不通矣。
備邊司啓曰,今月二十九日晝講時,侍讀官沈之漢啓曰,臣自上年十二月,守禦使從事官還差,而本廳所造鳥銃二百五十餘柄,或有未及粧飾者,或有始役未畢者,匠人料布,旣已上下,而守禦使罷職之後,卽爲停役,合有變通之擧,且山城米穀,亦多有處置之事,請令廟堂,各別議處,何如?上曰,依爲之事,傳敎矣。守禦使,不可久曠,待本司坐起之日,相議可合之人,差出,何如?傳曰,允。郞廳李景閔校正。郞廳李宜喆書。
上在慶德宮。停常參·經筵。
酉時,地下日食,南初虧。
傳曰,史官一員待命,騎馬三匹立之。日食救食摘奸事
上在慶德宮。停常參·經筵。
義禁府啓曰,漢玉屍身,已爲掘來,依例西小門外行刑之意,敢啓。傳曰,知道。
又啓曰,傳敎矣。問于大臣,則以爲非但金益堅一人而已。周廷一·李時茂等,亦是一體之人,竝待廷說結末後,稟處云矣,敢啓。傳曰,知道。
又啓曰,追施典刑罪人漢玉,緣坐籍沒,破家瀦澤,降其邑號,罷其守令等事,依律文,捧承傳擧行,何如?傳曰,允。
又啓曰,承服正刑罪人李馨長,緣坐籍沒,破家瀦澤,降其邑號,罷其守令等事,依律文,捧承傳擧行,何如?傳曰,允。
又啓曰,承服處斬罪人李廷說緣坐籍沒事,依律文擧行事,捧承傳施行,何如?傳曰,允。
禮啓草記。入啓。答曰,依啓。
兩陵守護軍,拿鞫定罪。
兵曹啓曰,上番軍士代立之弊,本曹非不嚴飭痛禁,而近聞留衛士·衛將·書員輩,或爲代立,或爲捧價,累十名無置處之說,傳播人口,臣曹以明査牒報之意,分付于衛將所矣。卽接衛將所牒呈,上番軍士,每月望前望後,分軍相替時,例爲査覈矣。去二月望前分軍之數,終末査覈,則實軍一千七百二十七名,而各處派定等餘留營軍一百六十五名內,四十七名無去處,當該色吏,推問曲折,則禁府推鞫別守直定送云。無可據甘結。必是下人輩中間用奸之致,故當該書員等,自本衛,姑先重杖,而此罪不可尋常處置,自本曹,各別重治,以杜後弊云。衛將書員輩之行奸作弊,匪今斯今,而四十七名無去處之事,始爲現露於今日,極爲驚駭,如此之輩,若不隨現痛懲,則莫重軍政,將無以收拾。李克昌,則方在禁府拿囚中,其餘李德敏·權益洽·金應龍等,自本曹,已爲捉囚,請令攸司,嚴刑得情,依律處置,以爲懲一礪百之地,而當該衛將及部將,亦難免不能趁時査報之失,竝從重推考,何如?傳曰,允。
掌令沈世弼,兵曹佐郞問事郞廳代,持平沈儒,行直講鄭脩,吏曹佐郞曺漢英,副護軍柳俊昌,御史治裝。
上在慶德宮。停常參·經筵。
掌隷院粘目。入啓。答曰,旣是出繼,則依法勿爲緣坐。
傳曰,刑曹參議李昌龍,凌轢大臣之罪,不可不懲,先罷後推,前日杖罰色吏,移義禁府,依法照斷,以重事體。
禮曹草記。入啓。答曰,依啓。諸道節膳進上,則更觀今秋,處之,可也。
領中樞府事李敬輿箚子。入啓。答曰,省箚具悉。卿之引咎辭免,不已過乎?此實朝家置之乖當也。
黃海監司鄭知和上疏。入啓。答曰,省疏具悉。分義所在,方面極重,不可顧也。卿其勿辭,速往欽哉。
傳曰,大臣·備局堂上引見。
引見時,領議政鄭太和啓曰,倭人懲債之事,不無可慮,而負債人成冊之事,不可使聞於倭人,旣爲成冊之後,若無其效,則不必成冊矣。負債人中,尤甚者梟示事,曾已命下,而臣意,其時同事譯官,亦不可不重治。上曰,卿言,是矣。許積曰,聞東萊府使之言,則以成冊爲煩云,而若不爲成冊,則何從而懲債乎?閔應協·南銑曰,臣等,曾任慶尙監司時,詳知其事,若爲成冊,則勢難諱於倭人也。旣爲成冊之後,則在我之道,尤有難處之事矣。上曰,成冊,必問於倭人,而爲之乎?南銑曰,必問倭人而爲之矣。上曰,然則何必爲成冊?其中尤甚者,這這馳報事,申飭于東萊府使,可也。
太和又啓曰,定配罪人,若非變亂之時,則不敢帶率於營下,而近來武人定配者,則例以軍官稱號,置諸管下,此弊,誠極寒心矣。上曰,自今更爲嚴飭外方之後,若有如此之事,則各別用重律,可也。
大提學尹順之,都承旨李應蓍,儒生製述事,進去。
夜對,爲之。
上在慶德宮。停常參·經筵。
以東萊負債人同事譯官重治事傳旨,傳曰,此似非傳旨之事,令備局,以此知委,觀其如何,摘發嚴治,可也。此則似爲歇後矣。
義禁府啓曰,逆賊馨長之前妻娚鄭士俊,曾以掌隷院書吏,舞奸用錢,壓公爲私,情迹現露,全家定配於黃海道黃州牧,而不但國綱解弛,人不畏法,且以馨長之勢焰,偃然來在於京中,至於興販於市上,略無顧忌,人莫不聞知而痛惋矣。今番捕盜圍守賊家之時,士俊,在於廷尹家,而被圍不得出云,臣積,因大臣分付,招致捕盜從事官,詳言其曲折,而問其所聞之虛實,則從事官輩,答以果有是事。使之捉出,囚禁於典獄署,則俄而從事官來言,已爲捉囚云,故昨日榻前,大臣陳達此意,士俊,論以一罪,配所守令拿推命下之後,士俊,將移於本府,則所謂士俊者,自稱我非士俊,乃士俊之同生弟士英也。士俊,則以上番軍士押領色吏,果爲上來,而渠入圍守中,仍爲被囚,故不知士俊去留云,不勝驚怪,問其由於從事官,則答以當初所囚者,本是士英,非士俊云。不但與前日囚禁後來告之言,大相不同,當初大臣之使之囚禁者,乃掌隷院書吏定配之鄭士俊也。士英,則曾不擧論,緣何囚禁不爲擧論之士英,而不曾言及士俊不在圍囚中之狀也?其間事狀,極涉可怪,而今日更令從事官輩,跟捕士俊,則回來言,士俊,領軍士逢點之後,今月之初,已爲還去配所云,欲知軍士領來虛實,問於兵曹該吏,則答以士俊,果稱兵營鎭撫,領軍士上來,此則該吏之所共見云。本道兵使,以士俊,定色吏上送的實,則罪在兵使,故使之現納色吏軍士上送啓本及報兵曹文牒,則稱以本無,只納渠輩私錄小紙鎭撫之名,以鄭點懸錄,詰問士俊與點名不同之由,則答以鄭點,乃士俊之子也。軍士點考時,鄭士俊,與其子點,俱來現身,故朝者推問時,則誤以士俊現告,其實,則鄭點,乃鎭撫云,鄭點,卽初不定配,居在京中之人,京中之人,以黃海道鎭撫,領軍上來,必無之理,以此推問,則互相推調,終不吐實,半日嚴督,僅得推出兵使啓本及文狀,則啓本中,只有軍官李仁達押領上送之語,文報中,則只曰軍官鎭撫,押領上送,而不書其名,以此見之,則似是士俊,與兵營色吏,私議代來者。不然,渠先來在於京中,色吏上來後,爲其色吏,顧見於逢點時者也,而到今事露之後,兵曹該吏,亦爲士俊地,不以實告者也。其間情狀,極爲痛駭,從事官及兵曹該吏,竝令攸司,從重推治,以重國法,以杜後弊。一邊別定禁軍,騎撥馳送於黃海兵營,執捉士俊囚禁後,更稟處置,宜當。且士俊,旣是全家罪人,則其子其女,亦當在於定配之中,士俊之定配,在於己丑年,其子鄭點之年,今已三十六,其女淑禮之年,亦至二十二,士俊定配之時,兩人之各居與否,雖不能詳知,至於少子忠業,則今纔十八歲。己丑之前,必是同居者,而公然落漏,名不在於定配案中,此必出於其時漢城府不能詳察之致,而應配而落漏者,現發之後,不可置而不問,故忠業,亦爲拘留於典獄,士英,則仍囚,以待結末之意,敢啓。傳曰,竝拿鞫,嚴刑得情,士俊,亦爲拿來處置。
鞫廳啓辭。答曰,依啓。柳廷敏,除刑推,定配。
院啓,李時昉事。答曰,毋庸强煩。
大提學命招,泮宮儒生等,三月三日製述詩奏,捧來。
上在慶德宮。停常參·經筵。
義禁府啓曰,鞫獄,今已完畢,推鞫文書,本府堂上一員·郞廳二員,修正廳稱號,次知修正之意,敢啓。傳曰,知道。堂上,則何人句管乎?
又啓曰,何人句管乎?命下矣。自前文書修正時,例以曹司堂上句管,故同知事許積,當爲句管,敢啓。傳曰,知道。
傳曰,本國機事,例爲不密,彼無不知,咨文日子,以二十五日書塡,似未誠實,李逆旣已承服正刑,援引李仁達等事,亦爲載錄於咨文中,使彼曉然知之,絶其邪謀,似合機宜,止其前往人於中路,改其咨本以送,如何?收議于大臣,處之。
漢城府草記。入啓。答曰,使之嚴刑重處,當該執捉山直下人,令該曹,着實論賞。
司僕寺草記。入啓。答曰,此則似爲未妥,從重治罪,可也。
綾州牧使兼討捕使鄭聖龜上疏。入啓。答曰,省疏具悉。此是賞典,爾其勿辭。
右參贊沈詻箚子。入啓。答曰,省箚具悉。卿其勿辭,調理察職。
上在慶德宮。停常參,只晝講。
左議政金堉箚子。入啓。答曰,省箚具悉。經冬鞫獄,受傷必多,固已慮矣。今見此箚辭,深用慮念焉,卿其安心勿辭,調理察職。遣柳後聖看病
晝講入侍,知事李厚源,特進官南銑,參贊官李一相·李弘淵,檢討官李正英,記事官鄭晳·呂閔齊·睦來善。上講書傳洪範,自無虐煢獨,而畏高明,止其不明於天下也,宜哉?
上在慶德宮。停常參,只晝講。
政院啓辭。答曰,忠元,昵侍經幄,全不體予意,其罪,固倍於他人,卿等,勿以爲慮。
都承旨李應蓍啓辭。答曰,啓辭至此,深用嘉尙,予當體念焉。北京馬貿來,故啓辭批答,以御書下院
右參贊沈詻箚子。入啓。答曰,省箚具悉。卿其安心勿辭焉。
傳曰,奉使無狀之罪,不可罷推而已。前校理蔡忠元,拿推。
晝講入侍,知事尹順之,特進官許積,參贊官洪命夏,侍讀官李泰淵,檢討官李正英,記事官鄭晳·呂閔齊·睦來善。上講書傳,自曰皇極之敷言,止甚言人臣僭上之患如此。
上在慶德宮。停常參·經筵。
備邊司啓曰,戶曹啓辭,前見謝恩使狀啓,則有云白綿紙,取出前日所捧之紙比較,其廣無四手指,其長無六手指,各色綿紬,各色苧布,比前所捧,亦爲升麤尺短,染色不精,鹿皮,體小品劣,弓角,體小且短,席子,品劣紋麤,長廣,亦爲狹短,幣米,每石所縮,幾至斗餘,都計十餘石,所盛空石,亦甚不精,黃金品劣,小好紙,比前狹短云,而戚巨等,以帝命傳言曰,今年方物歲幣,不合封進,不敬,甚矣。所管之人,厥罪當死,而大君遠來,看其顔面,姑赦其罪,後又如是,則當與今番之事重究,使臣知悉而去云云。歲幣方物,自有備送之前例,未必不如前日所送之品,而今此見頉之物,如是之多,此不過故爲執言,欲作詰責之端,而彼中所言,旣如彼,則在此之道,不可不比上年精備以送。故黑角,則分付東萊,自本曹措備之物,亦爲申飭,米則隨其斛大,見欠之數,不難於加送,而但各邑綿紬與苧布,則升數染色,雖可比前稍精,尺數,則自有定式,而彼以尺短爲言,未知當加幾尺,慮其點退,漸爲長之,則日後之弊,有難勝言。至於席子,各官所織,自有恒規,今欲廣之,則當改其筬,此弊不貲,非如紋品少改之比,而尤所可慮者,紙地也。白綿紙·小好紙,各有長短尺數,又有其重,雖或有參差不齊之患,必無四指方指不及之理。臣等,極以爲怪,反覆思之,則不無以方物白綿紙,比較於歲幣小好紙,以爲執頉之幣,取此兩色紙比較,則其長廣之不及者,與彼中所言,略相同矣。待使行之入來,招問次知譯官,詳知曲折,然後以爲變通之計矣。昨日坐起,臣等齊會,招致一行譯官等問之則,渠等,只聞役所云云,而倉卒之間,以小好紙,比之於白綿紙與否,未及思量,兩紙見樣,亦未持來云。果若以白綿紙,比之於小好紙,而今若依其言加四指·六指於長廣,則白綿紙,當變爲小好紙,小好紙,當變爲大好紙,而大好紙長廣,又當如之,此弊,則又非但紬·苧·席子之難處而已。如此重大之事,該曹不可擅便,紬·苧尺數,及紙·席長廣變通事,令廟堂,商量指揮,何如?傳曰,允事,傳敎矣。昨日本司之坐,戶曹判書李厚源,令下吏,持上年封餘紙席,來示於臣等,欲定其長廣,臣等詳細看品,則席子之長廣,比前加減,則雖不能詳知其色品,甚爲麤劣,決非頃年所送之比,留樣紙長廣,亦似不及於前見,宜未免衙門之詰責,紙·席如此則,紬·苧之亦不如前,從可知也。此出於上年該曹有所未盡之致,故一遵從前所送無弊之例,各別精備之意,分付以送矣。今又有此啓辭,臣等所見,則昨日,分付之外,更無別樣指揮之事,令該曹,十分用意擧行,宜當,衙門所示紙席,使行不爲見樣而來,殊涉疏脫,如不得已則,自該曹,以兩樣紙各一卷,專人騎撥,追及齎咨官於未渡江之前,詳言曲折而付送。使之觀勢,若有可圖之便,善爲周旋,得以比較,見樣紬苧席子,亦爲尺量以來,則尤似詳密,以此分付該曹,何如?傳曰,依啓。今年鷹子,亦如是歇看,則必有致責之患,知委外方,使之依上年例,各別擇待事,豫爲嚴飭,可也。
吏曹草記。入啓。答曰,李碩龍,亦以白身超資矣,勿論官爵有無,一依暎例,爲之。
副承旨洪命夏上疏。入啓。答曰,省疏具悉。爾其勿辭,察職。
府啓。答曰,依啓。李事,不允。
有政。以洪瑱爲刑曹參議,林墰爲左參贊,柳慶昌爲兵曹參議,李碩輿爲唐津縣監,李英發爲淳昌郡守,朴廷蓍爲洪淸都事,吳以奎爲慶尙都事,吳熽爲鴻山縣監,李惟明爲全南都事,許積爲尙衣提調,尹建之爲麒麟察訪,南鎰爲引儀兼漢城參軍,都擧元爲刑曹佐郞,李壽益爲中部主簿,許積·李一相·李應蓍,爲承文提調,安復稷爲承文著作,兪瑒爲正字,李世翊爲副正字,李克泰·南夢賚·都愼與爲學諭。
上在慶德宮。停常參,只晝講。
戶曹啓曰,以備邊司啓辭,云云事,傳敎矣。紙·席·紬·苧等物,亦爲見樣,又能尺量而來,則措備之際,有所可據,誠爲便益,而但入彼,如不能善爲周旋,則或不無反致難處之慮,而備局啓辭之意,在於詳密,別定解事書吏,持兩樣紙,從撥上下送,而到彼周旋之際,亦不可空手爲之,故若干人情所用之物,竝爲給送,且以到彼觀勢審處,毋或差謬事,齎官處別爲分付之意,敢啓。傳曰,今此入送下吏之擧,或不無難處之弊,從舊制,申飭精備,姑勿入送,可也。
禁府草記。入啓。答曰,凡係罪人財産,一一推出,定配,可也。
刑曹粘目。入啓。答曰,竝棄爲乎矣,今見此緘答,則捕盜軍官之落漏者,殊涉冤抑爲置,令該曹,更令察處。
刑曹啓目。入啓。答曰,國家大事,祭祀之外,更有何事是去等,不潔不備莫甚,極爲驚駭兺不喩,且聞摘奸內官之言,則蔈古一器所盛,只九介是如爲去乎?寧有此理乎?照律除良,嚴刑得情爲乎矣,本府當該官員乙良,亦爲推考。
禁府粘目。入啓。答曰,情理極爲矜惻爲置,令本道,各別明査,啓聞處置爲乎矣,誠如所供,則當該府,非誤決爲在,守令乙,依律處置,俾無窮民抱冤之弊。
又啓目。入啓。答曰,除刑推,照律爲乎矣,當該郞廳,亦爲推考。
又啓目。入啓。答曰,依允,在前如此等事,不爲三省推問乎?相考處置。
又啓目入啓。答曰,係干陵寢,除尋常,各別嚴刑得情。
晝講入侍,知事朴遾,特進官宋時吉,參贊官鄭攸,侍讀官李泰淵,檢討官金始振,假注書趙益文,記事官申命羲·睦來善。上講書傳洪範,自七稽疑,至不傳云。
上在慶德宮。停常參,只晝講。
自巳時至酉時,日暈。夜一更,月暈。
備邊司啓曰,晝講時,兵曹判書朴遾所啓,江都司僕馬場,許民耕食之擧,因其時留守狀啓,自廟堂,覆啓定奪,臣不敢更爲容議,而槪觀其事目,專爲募民之計也。且許多馬匹驅移之際,馬多致傷,移置諸島之後,致斃者過半,九百餘匹之中,只餘二百餘匹云,事甚可惜。上曰,致斃之數,至於如此之多乎?極爲驚駭,自本寺,査覈,可也。兵曹判書遾曰,臣卽取見其時牧埸許民事目,則牧場之稅,自戶曹收捧云,此一款,臣實未知也。且事目中,雖有不許勢家冒占,現露者,科罪之語,而其日後之不爲冒占者,亦何可必也?領相亦曰,似聞有欲爲立案冒占者云矣。大槪臣意,若許民耕食,以作者之名,懸錄於田案,收稅於該曹,則安知日後,不爲私田也?若以存羊之義,令本寺收稅,則雖過累百年,人知其爲本寺牧場也。臣非以牧場些少之稅,爲關重也,深慮公地之終爲私田耳。且牧場田畓,則雖不擧論,至於司僕屯田,亦爲革罷,使之輸稅於戶曹,此則尤未可知。上曰,收稅一事,初出於廟堂定奪,更議于廟堂,處之,可也事,傳敎矣。牧場革罷之擧,專爲募民之計,當初施設,意非偶然,而頃見江華留守李曼狀啓,則應募之民,極其零星,地闢民聚,恐未可期云,以此見之,則徒罷莫重之牧場,少無募民之實效,誠爲可惜,而旣已革罷,言亦無及,但場地所出,雖曰補軍餉,旣以作者之名,懸錄於田案,又自戶曹,句管會錄,則年月已久之後,不無仍作私田之弊,聞有立案冒占者,故曾於李曼狀啓覆啓中,請令禁斷,而紀綱解弛,人不畏法,果能終始嚴禁,亦不可必。朴遾所啓,實有意見,戶曹則勿爲句管,自司僕寺,依他場田例收稅,仍爲留置本府,以爲不時之用,則其補軍餉,一也,而可無牧場私占之弊,以此分付該曹該寺及江華府,何如?答曰,允。
又啓曰,前日齎咨官處下送禁軍姜震楷,五月之後,始爲還來,已極稽滯,而得接齎咨官文報,則震楷,到平山,稱以落馬,使撥將,傳送於黃州云,莫重文書,豈容如是疎闊?震楷頑慢之罪,不可不治,令兵曹,從重決棍後,汰去,何如?傳曰,允。
義禁府啓曰,以靖陵守護軍林希禎刑推公事,在前如此等事,必爲三省推問乎?相考處置事,判下矣。取考前後謄錄,則己卯四月章陵陵上失火時,入番守僕·守護軍等,同年八月英陵丁字閣燒火時,守護軍等,戊子四月順陵石人打破時,作變人等,皆爲三省推鞫,且章陵守僕等三省時,本府啓辭中,證據丙寅年宣陵失火時,議大臣三省之前例,丙寅謄錄,閪失於兵亂,雖不能考出,亦可見其有三省之擧,而但乙丑年二月,昌陵丁字閣前失火,延燒陵上時,守護軍等,及同年十一月宣陵失火時,可疑人等,則自本府推鞫,不爲三省推問,此則在於丙寅年議大臣定奪,三省之不爲三省固也,而至於己巳年齊陵丁字閣失火時,守僕·守護·守軍·山直等,亦爲三省推鞫,自本府按治,前後規例之不同,如此。今此林希禎推鞫,何以爲之?禧陵守護軍尹仁化,亦當與林希禎,一體推治,竝此仰稟,伏候上裁。傳曰,議大臣處之。
又啓曰,領議政議,左議政議同,事係陵寢,獄體莫重,己卯以後,皆爲三省,則今亦依例擧行,伏惟上裁,領府事議,係關陵寢,則三省推鞫,事體當然,而考之前例,或有自禁府按問之時,意者,有意作變,無情過誤,有別而然耶?然則當觀此人有情無情,以爲遵輕遵重之地,此則惟在該府參酌,伏惟稟處上裁。右議政議同,大臣之議如此,伏惟上裁。傳曰,依領·左相意,施行。
又啓曰,靖陵守護軍林希禎,禧陵守護軍尹仁化等三省推鞫,依領·左相議施行事,命下矣。依例捧承傳擧行,〈何如〉。傳曰,允。
兵曹啓曰,頃者本曹,以衛將所書員等軍士四十七名,無置處之事,具由入啓,今方自該曹囚推矣。此事,初出於傳播,繼有衛將査報,若不隨現痛繩,則紀綱,無時可振,軍政,無以收拾,本曹,分付于分軍部將,使之列錄所放軍士居住而來,其徵木放軍之迹,昭不可掩,故捉囚書員等次知,責徵其所捧木匹,且知委于各官,謀免立番軍士等,請令退立,以爲懲後之地矣。卽聞書員次知等,抵死發明,無意備納云,其爲情狀,尤極痛愕,令該曹,從重刑推,準數備納于本曹後,放送,何如?傳曰,允。
左議政金堉再度呈辭。入啓。答曰,不允批答。
晝講入侍,特進官金汝鈺,同知事沈之源,參贊官卞時益,侍讀官李泰淵,檢討官金始振,記事官鄭晳·睦來善記注官申命羲。上講書傳,自洪範八庶徵,止能識之哉。
上在慶德宮。停常參·經筵。
午時,日有重暈。未時申時,日暈。酉時,日暈右珥。夜一更三更,月暈。
宗簿寺草記。入啓。答曰,事旣如此,令該院,詳査處之。
上在慶德宮。停常參·經筵。
義禁府啓曰,逆賊漢玉·馨長等律應緣坐人,以漢城府牒呈見之,則當爲定配者,無一人,定屬之類,已自掌隷院啓稟,故本府,則不爲擧行之意,敢啓。傳曰,知道。
政院啓曰,三省推鞫事,命下矣。委官,何大臣進去乎?傳曰,領相進去。
禁府郞廳,以委官意啓曰,守護軍等,三省推鞫事,命下矣。逆獄推鞫相値,待完畢後,擧行之意,敢啓。傳曰,知道。
漢城府草記。入啓。答曰,依啓。當該山直下人,依例論賞。
應敎金佐明上疏。入啓。答曰,省疏具悉,爾其勿辭,察職。
有政。以金佐明,爲承旨。
上在慶德宮。停常參,只晝講。
夜一更,月有交暈。自二更至五更,月暈。
傳曰,大臣·備局堂上引見。
引見時,李厚源啓曰,紙地事,極爲悶慮,見樣難處之意,已爲稟定矣。但措備之際,的從何樣紙而爲之乎?鄭太和曰,戶曹所儲白綿紙,取而見之,則比前樣似短矣。上曰,見樣而來,則果爲難處,比前見樣,稍增其長廣,斟酌爲之,可也。
左議政金堉三度呈辭。入啓。答曰,不允批答。
漢城府草記。入啓。答曰,知道。此非難辨之事,令該曹,竝與其所斫之木,詳査處置。
刑曹粘目。入啓。答曰,治罪。金雲果自得明之一族,訪問捕得乎?令本道査出後,稟處。
政院擧行條件。入啓。答曰,江都米用舊新畜事,不過大臣,稟處之事,元非擧行之事,況多小致煩之語,何如是書出耶?殊涉不當,更加詳察,刪改以啓。
晝講入侍,知事吳竣,特進官李時楳,參贊官金佐明,侍讀官李泰淵,檢討官李正英,假注書申圭,編修官李晳,記事官睦來善。上講書傳洪範,自曰王省惟歲,止感應之理微矣。
上在慶德宮。停常參·經筵。
三省推鞫啓辭。答曰,姑停刑推,莫重陵寢之事,不可尋常而止,身死罪人究得之道,相議處之。
禁府粘目。入啓。答曰,依允,功減一等爲乎矣,竝只限年定配。諸島監牧官事
兵曹粘目。入啓。答曰,依允。惠山僉使尹慶徵乙良,拿推爲旀,北靑判官金以鏡等六人乙良,相當賞典,前例相考,稟處。
傳曰,今此部官所爲,極爲駭愕,欺罔之罪,不可不治,拿推。
綾原大君箚子。入啓。答曰,省疏具悉卿懇。觀此部官所爲,極可驚駭,自當重處,以尊事體,卿宜安心勿辭。
吏曹判書鄭世規上疏。入啓。答曰,省疏具悉卿懇。卿其安心勿辭。
傳曰,今此部官所爲,極爲駭惡,欺罔之罪,不可不治,拿推。
上在慶德宮。停常參·經筵。
日出時,色赤。午時,日暈。夜一更至五更,月暈。
戶曹草記。入啓。答曰,俾爲着實之用,可也。逆點栗木事
上在慶德宮。停常參·經筵。
日出時,色赤。自卯時至午時,日暈。
備邊司郞廳,以領議政意啓曰,如臣無狀,叨此不似之職,雖卯酉坐衙,有何猷爲,可裨國事?然而旣受其任,辭不獲命,臣亦不得不耐赧行公矣。備邊司坐起,若在朝食後,則諸堂上,以各赴本任爲辭,故近日,則例於平明,開坐齊會,相與議事後,分往各司之意,分付,而今日,臣來到備局,則許多堂上中,只二員來參,揆之事體,似不當如此,不進堂上,竝爲推考,稍存朝家模樣,何如?傳曰,纔見進不進單子,固已駭矣。有此啓辭,實關事體,極涉寒心,竝從重推考,使之卽捧緘辭以啓。
戶曹啓曰,前因開城留守元斗杓狀啓,李馨長奴子李乙夫等,押來於本曹坐起,推問物貨去處後,令刑曹科處之意,覆啓蒙允,而崔香男,則來囚王獄,故不得竝爲擧論矣。今見禁府啓辭,崔香男有移送該掌之敎,本曹坐起時,與乙夫等,一體押來鉤問,推其物貨去處之意,敢啓。傳曰,知道。
左議政金堉四度呈辭。入啓。傳曰,安心調理。
院啓,尹昌耉拿鞫定罪,洪重普推重事。答曰,更加詳問而處之。
府啓,柳道三遞差事。答曰,依啓。
禮曹草記。入啓。答曰,依近例,不必設行。陳賀飮福宴事
吏曹粘目。入啓。答曰,依回啓施行爲乎矣,和順縣監鄭榮漢段,治績最著,事極嘉尙,表裏一襲賜給爲旀,興德縣監崔起宗段,家在不遠,廩食太費,土豪假威,害及生民之狀,極爲駭愕,拿推爲乎矣。八年之內,十易縣官之說,亦極駭異爲置,今番是乃,耐久善治之人擇送爲旀,長水縣監南斗杓段,所當罷黜,而衙眷旣小,則仍留婚女之罪,似有可恕,民皆願留,則政亦可想,姑勿罷職爲旀,隨才調用事段置,勿爲尋常,着實擧行。
訓鍊都監草記。入啓。答曰,知道。州縣都監屯田,無處不在,民頗苦之,而不廢者,良以軍需之故也。反致不足之患,必是卒多不足之致,今後,則擇送屯監,俾責實效,不至於欠缺軍需,逐年補用之弊,可也。且輦下親兵元數不多,而百道使役,至於下海出外,空編虛簿無實,莫重行伍中,不汰老弱,猶以爲不可,況此全無者乎?今後則各別惕念,十分不得已處外,切勿出用,可也。都監軍兵元數,予實未知,似涉未妥,今後則各色軍兵摠數,作案列錄,每季朔,修正加減元數以啓,式以爲命官査點之地,宜矣。
禁府·戶曹啓曰,前因開城府留守元斗杓狀啓,李馨長奴子李乙天等,押來本曹坐起,推問物貨去處後,令刑曹科處之意,覆啓蒙允,而崔香男,則來囚王獄,故不得竝爲擧論矣。今見禁府啓辭,崔香男有移送該掌之敎,本曹坐起時,與乙天等,一體押來鉤問,推其物貨去處之意,敢啓。傳曰,知道。
上在慶德宮。停常參·經筵。
義禁府啓曰,靈巖鄕所色吏等,囚繫已久,而連因推鞫,尙未捧招矣。今日臣等,會坐捧招,則各人招辭,極其浩繁,一日之內,決難書寫,不得已更待後坐,正書以入之意,敢啓。傳曰,知道。
又啓曰,凡罪人拿來之時,計其程途,不得過限者,乃所以重王獄之體,而不敢稽滯君命也。黃州乃四日半程,當往還於九日之內,而判官許灌,拿來羅將閔孝賢,發送於今月初四日,還來於十四日,不但稽滯二日,鄭士俊,亦在黃州,而羅將,發送於初五日,拿來於十三日,後一日發送還來,則孝賢稽滯之狀,尤極痛駭,不可不嚴治,以重獄體,以杜後弊,羅將閔孝賢,令攸司,囚禁治罪,何如?傳曰,允。
又啓曰,前日以崔香男押送配所事草記,傳曰,凡係罪人財産,一一推出後,定配,可也事,命下。故自本府拿來囚禁,令該曹,推出財産後,仍爲發送配所之意,更稟蒙允,拿囚今已累日,而自本府,推問財産,有損王獄體面,莫重罪人,移送該掌,亦涉未妥,何以爲之?敢稟。傳曰,姑爲移送,可也。
掌隷院粘目。入啓。答曰,該曹啓辭,不無所據,事當依啓辭施行,而先王朝官奴婢之禁令至嚴,至於功臣賜牌,亦罷還屬是置,到今似難撓改,依先朝定奪施行爲乎矣,其代乙良,以他奴婢,各別還送。
傳曰,喜雨詩五·七言律,押豐民,玉堂·春坊·翰·注在直官員等,咸詣銀臺製進,銀臺亦在應製之中。
院啓。答曰,所聞旣如此,則姑令本道,詳査後處之,可也。
常平廳草記。入啓。答曰,依啓。凡大小上下收贖,必以錢文捧之之意,嚴飭各司,可也。
有政。以李昌完爲禁府都事,權俒爲禁府都事,任重爲臨坡縣令,奇孝宗爲興德縣監,洪柱後爲司宰僉正,鄭善興爲尙衣正,吳挺柱爲泰陵參奉,全洽爲奉常參奉,柳道三爲相禮,金麟錫爲假引儀,朴守文爲掌令,趙漢叟爲齊陵參奉,權佾爲廣興副奉事,李箕徵爲禁府都事,全迬爲刑曹正郞,李士獻爲西部參奉,李有相爲禁府都事。
上在慶德宮。停常參·經筵。
卯時,日有右珥。辰時至申時,日暈。夜二更至五更,月暈。
備邊司郞廳,以三公意啓曰,以全南道暗行御史書啓,吏曹回啓,監司之兼府尹,事係大段變通,令廟堂,商量稟處事,允下矣。諸道監司,竝依兩界例,久任責成之議,自前有之,論時務者,無不以此爲言,而尙不得施行者,非但難愼於變通,蓋有才難之慮,今者,全南監司沈澤,受任朞年,治效已著,民心洽然,惟恐失之,仍令兼任全州,以終三年,則實爲便益,全南一道,先試擧行,宜當,臣太和·臣金堉·臣時白等意皆然,而事係重大,卽遣郞廳,相議于領中樞府事李敬輿,前領議政李景奭,則亦無異同,伏候上裁?如以臣等之言爲可,則其間節目,從當詳講稟定,敢此具啓。傳曰,依啓。才難難愼之言,極爲合當,後不必爲例,似可矣。
禁府粘目。入啓。答曰,身旣上京,則路引之有無,似無輕重於其間,依前定奪施行。
傳曰,居首修撰金徽,豹皮一領·胡椒一斗,之次司書李尙眞,注書鄭晳,都承旨李應蓍,各中虎皮一領·胡椒七升,左副承旨李弘淵,同副承旨金佐明,各馬粧一部。胡椒七升,右副承旨卞時益,弼善李逈,校理李泰淵,兼春秋徐忭,假注書申圭·權碖,左承旨鄭攸等,中鹿皮一領·胡椒三升賜給。
禮曹粘目。入啓。答曰,事極驚駭爲置,李順稱名人乙良,拿推爲乎矣,陵內橫出之路,則使之各別防塞之意,嚴飭。
刑曹粘目。入啓。答曰,依允。士堅乙良,除贖定配。
有政。以閔應協爲吏曹參議,李厚源爲知春秋,金世泌爲內資奉事,麟坪大君㴭爲宗簿都提調,閔維重爲檢閱,蔡裕後爲大司諫。
上在慶德宮。停常參·經筵。
左議政金堉五度呈辭。入啓。傳曰,安心調理。
知中樞府事睦敍欽上疏。入啓。答曰,省疏具悉。卿其安心勿辭,調理。
上在慶德宮。停常參·經筵。
備邊司啓曰,以全南監司兼全州府尹事草記,答曰,依啓。才難難愼之言,極爲合當,後不必爲例,似可矣事,傳敎矣。臣等之意,監司之久任責成,欲先從全南一道施行,以及於他道,而今承聖批,以後不必爲例爲敎,此則似是只行於沈澤在任之日,實非臣等啓請本意,朝家施措之擧,恐不當如此是白在果,待左相出仕後更爲陳稟於榻前,從長定奪是白乎旀,爲先應行節目,磨鍊以啓爲白齊,監司旣兼府尹,判官掌印行公,一依平壤·咸興例施行爲白乎旀,全州,乃是鎭管,而監司不可兼察,判官秩卑,亦難號令於所屬各邑,本府中軍,必以將領可合武臣,極擇自辟,啓聞差定爲白乎旀,兼任府尹,則當爲挈眷,而自有從前府尹衙屬所供之規,切勿以道主兼帶之故,貽弊於列邑爲白乎矣,此外微細條件乙良,待沈澤察任開起後,議處,何如?傳曰,依允。
義禁府啓曰,鄭士俊,論以一罪事,命下,所當卽爲擧行,而一罪,亦有斬·絞之異,不可無考律據法處置之事,故詳考法律,則大明律徒流人逃條,凡徒流遷徙囚人,役限而逃者,一日笞五十,每三日,加一等,罪止杖一百,仍發配所云云,大典逃亡條,徙民逃亡者,妻子,屬殘驛奴婢,戶首斬云云,今此士俊,非徒流者,乃是徙民,不當用大明律,當依大典施行,而但士俊之常常私自往來京中,言其情狀,殊極痛駭,論以法文,則與逃亡者,稍似有間,參酌折衷,定爲後例之事,關係甚重,議大臣處置,何如?傳曰,允。
又啓曰,逆賊緣坐人之在外方者,必待監司査啓而後,方可區別處置,此事莫重莫大,不容少緩,而悠泛成風,視之尋常,今至三朔,尙不査啓,事甚怠慢,至於黃海道,則賊澈同生姪子等名字,與漢城府所報不同,且全南道順天囚禮一之父甘金,自稱其女禮一,則身死已久,今此禮一,乃是白川人云,故竝令黃海道査啓,而亦不擧行,監司雖在罷職之中,時急重大公事,則何可置之度外乎?尤極無據,諸道監司,竝從重推考,更爲催促,以重治逆之法,何如?傳曰,依啓。
院啓,臺諫遞差事。答曰,依啓。
修理都監草記。入啓。答曰,昌慶·昌德兩闕點火燒木,則元無進排處,此木誠如是可惜,則他條備給,可也。
吏批啓辭。答曰,本是武臣遞兒,文官差送,已是怪事,依爲之。
傳曰,四山監役沈廷敏,勿爲罷職,山直六人等,依前論賞。
傳曰,護黨無忌之人,何堂上,敢爲首擬耶?當該堂上推考。
備邊司粘目。入啓。答曰,依回啓施行爲乎矣,盡心務職,如是措置之誠,極爲可嘉爲置,統制使權廷益,特賜熟馬一匹,以示嘉奬之意。
兵曹粘目。入啓。答曰,依回啓施行爲乎矣,前萬戶申俊克段,能擧職事如此,則不可以已除邊將而置之,表裏一襲賜給,以爲激勸之地爲旀,白士哲所爲,極爲駭愕,不可罷其職而已。拿問爲旀,兵·水使巡歷各官之際,只憑軍官之言,不爲親自點檢之狀,殊極無謂爲置,今後乙良,或御史廉察之時,軍官戎器見頉處,不但罪其守令·邊將而已。與其該管兵·水使,一體論罪重處是置,豫爲明白知委爲旀,以文官,差送虞候之說,泛看,則似爲得宜,而徒爲凌轢主將,驕傲見敗而已,似無所益是齊,末端錄啓之人等乙良,今此都試才落衛士之代,竝爲塡差,使之上京立仕,觀其爲人,隨才遷用,宜當。
有政。以睦來善爲待敎,李重信爲春川府使,元萬石爲持平,鄭榏爲持平,權大德爲慶源府使,沈爲宗簿正,權堣爲執義,許積爲大司憲。
上在慶德宮。停常參·經筵。
夜一更,流星出北斗星下,入攝提星上,狀如拳,尾長二三尺許,色白。三四更,坤方,有氣如火光。
義禁府啓曰,收議于大臣處置,何如?啓依允矣。領議政鄭太和,右議政李時白議,士俊卽全家定配罪人,而常到輦穀之下,略無畏憚之心,不有所恃,豈至於此乎?論其情狀,則殺無可惜,但任其往來,實是官吏之所爲,至於公差任使,有同平人,爲官員者,猶且蔑法如此,又何可以自守國禁,不離配所,責之於士俊乎?紀綱至此,殊極寒心,若論以逃亡被捉,則恐非當律,亦不無後弊,士俊今番領軍上來之事,以判官許灌招辭觀之,元非自官定送,私代色吏上京,無異逃亡,而渠敢稱有路引,尤爲兇詐,此一款,爲先嚴刑,期於得情後處之,宜當。凡惡逆大罪,必皆取服然後施法,不待承服,直爲處斷,不可開例,伏惟上裁。左議政金堉議,今此士俊之罪,以其所犯觀之,則非逃亡者,私自往來之罪,而官員,亦有所失,遽以一罪處之,則恐不合於法,文臣之意,則減死一等,全家絶島定配,流三千里,似爲折衷之論,而猛以濟寬,治亂之常法,臣不敢自以爲是,伏惟上裁。前領議政李景奭議,刑人殺人,自有法律,法一傾,則後弊無窮,自古聖帝明王,惟刑之恤者,良以此也。且當方春發生之時,雖應殺者,如非惡逆,必將有以待之,況在所當審,而徑加極律,則欲懲其罪,先傷和氣,此尤不可不欽恤處也。卽者,伏見鄭士俊之所犯,以全家定配罪人,任意出入京輦之狀,誠極寒心,論以一罪之命,固出於痛懲杜弊,而若不罪之以其罪,則傷和啓弊,反有大焉。付諸有司,究其情僞諏律以處,恐爲得當之歸,伏惟上裁。領府事李敬輿,與前領議政議同,右議政議,與領議政議同,領敦寧府事金尙憲,判中樞府事趙翼,在外,大臣之意如此,伏惟上裁。傳曰,諸大臣獻議,皆是守常之道也。人臣進言,固不得不如是,而第念國勢至此之後,其可膠守,而不知變乎?刑亂,國用重典,豈非周官之語乎?好雷同,而受人之譽,置國事於無事爲也。予所不能,依前判下,劃卽擧行。
又啓曰,鄭士俊事議大臣草記,傳曰,云云事,命下矣。今當卽爲擧行,而不可不監律處斷,大典逃亡條,徙民逃亡者,妻子驛奴婢,戶首斬云云,以右律施行乎?敢稟。傳曰,依啓。
又啓曰,罪人金信忠元情公事判付內,云云事,命下矣。信忠元情中,雖有吐實之辭,而凡罪人,稱以遲晩,承服然後照律,乃是規例,況有士俊一體處斷之敎,則異於尋常照斷,故敢爲仰稟矣。伏承嚴旨,不勝惶恐之至。臣等,俱以不似,待罪王府,其於讞議之際,不敢不十分詳愼,以無負聖上欽恤之盛德也。竊念人主爲政,莫大於刑賞,其輕其重,自有一定之法,不可以時而有所增減,以啓後來無窮之弊也。匹夫匹婦之含冤,亦足以感傷和氣,聖人於春和發生之日,尤謹於用刑者,豈非以天地好生之德,爲其心乎?今此信忠之擅移配所,任意上京,恣行都監下吏之任者,其爲罪狀,置辟何惜,而但以法例考之,則與徙民逃亡者,或有間矣。且於士俊之罪惡,大有所不同,而一體論以重典,恐或間〈有?〉傷於至仁之道,臣等考見文籍,則信忠當初,以全家罪人,定配於正方山城,因審理冤獄,降定徒年之後,上來京中,仍立都監之役,本官發覺捉囚,受刑五次,還爲全家移配於白翎島,則信忠之罪,旣已酌定,而今以士俊之故,更擬於徙民逃亡之律,與士俊一樣處置,亦涉冤枉,臣等區區之意,敢此冒死更達,伏候睿裁。傳曰,今日之朝廷,非予所知,任爾府聽意處之,爭執更稟,則或是可也,而冤枉二字,詳解以啓。
答府曰,遞差事,依啓。李沔推考。蹲坐朝班事
前領議政李景奭上疏。入啓。答曰,省疏具悉。嗚呼,予豈嗜殺者哉?不得已也。疏中戒誨之語,無非忠愛之誠,良用感歎,可不服膺焉?
領議政鄭太和箚子。入啓。答曰,省箚具悉。縱緣不得已用法,卿等之言,實是經常不易之道,寧有他意於其間哉?措語未瑩,以致諸大臣之不安,良用愧焉,卿宜安心,勿待罪。
守禦使林墰上疏。入啓。答曰,省疏具悉至懇。眷彼南漢,實我金湯,任固至重,忠勤竭力之外,寧有他道?大臣之薦,實非偶然,卿其勖哉,卿其欽哉?
右議政李時白箚子。入啓。答曰,省箚具悉。卿辭至此,可不體念焉?
上在慶德宮。停常參·經筵。
禁府粘目。入啓。答曰,紀綱頹廢,爲官員者,勝私蔑公,殊不知定配之爲重罪,任其行止之狀,極爲駭愕爲置,從重照律,以爲礪百之地。
修理都監草記。入啓。答曰,知道。大役旣畢,些少餘事,卿等,不必監董矣。
又草記。入啓。答曰,令該曹料理,則必不無貽弊之端,依前所餘之木,斟酌給之,可也。
傳曰,如無國家則已,如有一日,則爲其臣子者,何敢偃騫乃爾?若以君言爲驚動,則所當聚會一處,趁卽回啓,可也,而偃臥各家,不動毫髮,夜深之後,是乃草草塞責,是何道理耶?此草記,還出給,此辭緣,爲先問啓。
兵曹草記。入啓。答曰,旣云其代,則卽付他職,可也。
左議政金堉六度呈辭。入啓。傳曰,遣承旨敦諭。
綾川府院君具仁垕上疏。入啓。答曰,省疏具悉至懇。此時此任,捨卿其誰?反覆思惟,非卿莫可,雖有一時微恙,自當卽有勿藥之喜,卿勿固辭,從速察任,自前流來弊習,非卿,亦難變通,卿宜惕念善處,可也,向日啓辭之批,非爲今而言,從前欲言者也,卿其安心,宜矣。
領中樞府事李敬輿上疏。入啓。答曰,省疏具悉。卿辭至此,可不體念焉?卿宜安心,勿待罪。
大司憲許積上疏。入啓。答曰,省疏具悉卿懇。卿無不合之理,卿其勿辭,從速察職。
上在慶德宮。停常參·經筵。
義禁府郞廳,以領議政意啓曰,推鞫時文書,同知義禁府事許積,專管修正,今拜臺諫,已遞禁府,而此事終始,須用一人之手,旣爲設廳於他處,別無禮貌難便之節,仍令察任,少無所妨,使之勿爲遞易,趁速完畢宜〈當〉以此,分付,何如?傳曰,啓辭是矣,出仕,劃卽完畢之意,分付,可也。
傳曰,金吾堂上等,皆以有識宰臣,如許自服重罪之人,敢稱冤枉,警責之君命,偃然不動,夜深之後,始乃塞責,事涉驚駭,實關國體,合有處置之道,昨夕在直承旨,持其文書,往于賓廳,令大臣諸宰,罪罰輕重議啓。
政院啓辭。答曰,大臣·重臣之意如此,依爲之。但罪人之逃亡,固是近來之常事,不足怪也,而公然立役都監,何等蔑法,何等驚愕之事,而大小官僚,皆不知爲駭,不勝瞿然,不知所諭矣。
禮曹粘目。入啓。答曰,一草一粒,非出於民,而從何辦得乎?成命不可中止,依前傳敎,施行。
左議政金堉箚子。入啓。答曰,省箚具悉。卿其勿辭,察職。許灌事,當令該府,推覈處之。
有政。以鄭榏爲正言,林墰·吳竣爲知義禁,金藎國爲判義禁,呂爾徵爲同義禁,李溫爲持平。
上在慶德宮。停常參·經筵。
上在慶德宮。停常參·經筵。
左議政金堉七度呈辭。入啓。傳曰,安心調理。
兵曹粘目。入啓。答曰,以其零星,全不施實,則今亦姑爲置之。
吏曹粘目。入啓。答曰,所論是矣,依回啓施行。
弘文館·太學草記。入啓。答曰,依啓。所謂雷同詩是一時兩書也。極爲痛駭,緘辭,使之卽爲捧上,可也。
兵曹啓目。答曰,依允,大閣氏兼善,其功罔小爲置,令該院,依告者例,田·民,斟酌題給事,分付。
掌隷院粘目。入啓。答曰,依允,士紀緣坐乙良,依前日定奪,分屬他道殘邑。
同知中樞府事閔應亨上疏。入啓。答曰,省疏具悉。卿其勿辭,安心調理。
綾川府院君具仁垕箚子。入啓。答曰,省箚具悉。分義所在,不可每每辭免,卿其須體至意,勿辭察職。
持平元萬石上疏。入啓。答曰,省疏具悉。爾其勿辭,察職。
玉堂箚子。入啓。答曰,省箚具悉。箚辭至此,可不體念焉?
上在慶德宮。停常參,只晝·夕講。
下直,黃海監司鄭知和。
吏曹粘目。入啓。答曰,依允。熊川縣監曺士允段,盡心官事,愛民如子之誠,極爲可嘉爲置,表裏一襲賜給爲旀,靈山縣監徐準履,梁山郡守李興祿等乙良,拿推爲乎矣,慶州牧使羅緯素段置,不禁屠牛兺不喩,至於現捉,則不可尋常置之,亦爲拿推。
左議政金堉箚子。入啓。答曰,省箚具悉。凡事不可偏聽,卿其安心勿辭,從速出仕參鞫,以存體例。
持平元萬石上疏。入啓。答曰,省疏具悉。疏辭,良用嘉尙,爾其勿辭察職。
晝講入侍,特進官金汝鈺,知事沈之源,參贊官金佐明,侍讀官洪處大,檢討官閔鼎重,記事官鄭晳·閔維重,記注官徐忭。上講書傳旅獒,自西旅貢獒,止以德視其物也。
閔鼎重啓曰,興德,雖曰沿海之邑,而戰船無可泊處,必待潮生之時,始能浮船,故一月之內,不過一二度浮船,但殘邑之民難堪之苦,無益於實用,合有變通之擧,民情如此,故敢達。上曰,各浦船所可合處甚少,本來如此,此是纔爲變通之事,不必擧論,而船泊之處如此,則境內他可合處,問于本道,爲之,可也。
又啓曰,格浦別將,例以本道監司軍官差送,邊山松木或不無私許斫用之弊,可用之木殆盡,似當申明禁斷矣。上曰,此言,言之久矣,言于該曹。
夕講入侍,特進官金汝鈺,同知事沈之源,參贊官金佐明,侍讀官洪處大,檢討官閔鼎重,假注書申圭,記注官徐忭,記事官閔維重。上講大學衍義,自趙高所殺及報私怨,止必防其漸。
上在慶德宮。停常參,朝·晝·夕講。
兵曹粘目。入啓。答曰,依允。柳耄壽·景維閔等乙良,拿推。
吏曹參判沈之源上疏。入啓。答曰,省疏具悉卿懇。此非相較之事,卿其勿辭,察職。
同副承旨尹善道上疏。入啓。答曰,省疏具悉至懇。辭旣無義,何辭?從速察職。
朝講入侍,領事鄭太和,特進官具仁垕,知事林墰,特進官尹履之,大司諫蔡裕後,參贊官卞時益,執義柳堣,侍讀官洪處大,檢討官金始振,記事官鄭晳,記注官徐忭,記事官閔維重。上講書傳旅獒,自德盛不押侮,至加念之哉。
林墰曰,全南監司兼府尹之事,先輩與有議者之所嘗言,而今因御史之書啓,臣旣已稟定施行,臣不宜敢有所達,而第聞壬辰之後,以物力蕩敗之故,始有兼府尹之規,其後事多不便,故宣廟朝末年,復爲革罷,仍復舊例,大槪全州,非尋常小邑之比,若以監司兼之,則府尹之任,專責於判官,監司,則率其家眷,只有兼府尹之言,而實無治本府之事,雖是久任責效之意,而有何所益乎?且以丙子年事見之,監司領兵出境,而本府,他無官守,則事甚虛疏,臣非以此事,爲必不可行,而沿革之事,係是重大,故敢達。太和曰,臣亦曾經監司,一周年之內,其勢未能詳知道內事情,故臣之淺見,嘗以兼任爲便,但恐監司不得其人,則久任,適足以貽弊矣。今者御史,書啓回啓時,臣與左右相相議,則皆以兼任爲便,而事係重大,故遍問於在家諸大臣,則亦以爲可,故先試於湖南,觀其便否,然後亦欲行於諸道矣。上敎,只以後勿爲例爲敎,如此,則只爲沈澤一人率家眷地,朝家事體,不宜如此,故臣等,更欲啓達而未果矣。林墰新自湖南來,備知難便之狀,亦言于臣處,故臣欲與諸大臣,更議矣。上曰,此事,豈爲沈澤之私乎?以其有善治之績,故姑令兼任,以觀其實效矣。雖不可永以爲例,日後監司,如有善治之效,則復令兼之,未爲不可,循例監司,則何必兼之乎?太和曰,循例與善治,有難的知,而善治則兼之,循例則不兼,府尹之設,或罷或存,朝家事體,豈容如是?近來未聞以監司之不治被彈者,此後則雖循例監司,亦必仍爲兼之矣。上曰,待後日諸大臣齊會,相議爲之,可也。
晝講入侍,知事李厚源,特進官南銑,參贊官李弘淵,侍讀官洪處大,檢討官金始振,記事官鄭晳,記注官徐忭,記事官金始振。上講大學衍義,自高前數言關東盜,止宜矣。
夕講入侍,同知事尹順之,特進官申翊全,參贊官金佐明,侍讀官洪處大,檢討官金始振,記事官鄭晳,記注官徐忭,記事官閔維重。上講大學衍義,自聖之疾恭顯擅權,止所玩者幾希。
有政。以權堣爲弼善,洪處大爲司書,沈儞爲靈山縣監,金嚮爲玄風縣監,宋協爲知禮縣監,李克誠爲咸平縣監,李雲根爲黃海都事,沈儒行爲兵曹正郞,柳道三爲司成,金震賢爲慶山縣令,黃儁耉爲兵曹正郞,李垶爲寧邊府使,洪命夏爲禮曹參議,車轉坤爲梁山郡守,韓善一爲同敦寧,尹飛卿爲注書,蘇東道爲慶州牧使,趙晉錫爲公山縣監,尹善道承旨除授事,承傳。
午時未時,日暈。
上在慶德宮。停常參,只晝·夕講。
日出時,色赤。自辰時至酉時,日暈。
下直,春川府使李重億。
傳曰,今下弓矢,春川府使李重億處,給送。
鞫廳啓辭。答曰,自內司送米鹽之事,問于內司,以憑其虛實,可也。
又啓辭。答曰,楊州牧使,旣已捕捉云矣。
訓鍊都監草記。入啓。答曰,操鍊,不過朝前暫時之事,何停?仍爲之,可也。
禁府粘目。入啓。答曰,張忠侃等,嚴刑五次,終至徒配是去乙,都事等段,只罷其職,似涉不均,更卽察處。
掌隷院粘目。入啓。答曰,依回啓施行爲乎矣,子點伊及忠業等乙良,一體定配。
晝講入侍,同知事朴遾,特進官李時楳,參贊官尹善道,侍讀官沈之漢,檢討官金始振,記事官尹飛卿,記注官徐忭,記事官閔維重。上講書傳金縢,自武王有疾,止以自禱也。
夕講入侍,同知事朴遾,特進官宋時吉,參贊官李弘淵,侍讀官沈之漢,檢討官金始振,記事官尹飛卿,記注官徐忭,記事官閔維重。上講大學衍義,自東郡京房,止吁可歎哉。
朴遾曰,臣以不似,兼察諸務者,多矣。至於備局有司堂上之任,實是緊務,凡有回啓,皆使有司堂上爲之,故相臣開坐,則雖嘗開坐於所管之處,亦不免棄而來參,不但事甚顚倒,以此凡事,俱未着實,今則可合之人,頗多,請遞臣有司之任,使得專意於所授職務。上曰,備局有司之任緊重,故前日辭免,而予不允從矣。固辭至此,而不勉從,則似無以實待之之意,此意,言于大臣,議爲之,可也。
備邊司啓曰,以朴遾所啓,言于大臣議爲之,可也事,傳敎矣。本司有司之任,別無目前煩劇之務,兵曹判書朴遾,所兼雖多,才可優爲,且以本兵之長,兼察有司,亦是古例,使之仍前察任,何如?傳曰,依啓。
上在慶德宮。停常參·經筵。
上在慶德宮。停常參·經筵。
藥房都提調臣李時白,提調臣朴遾,都承旨臣李應蓍啓曰,節屆和暖之時,凄風連吹,日氣不調,伏未審此時,聖候何如?慈殿玉候,亦復何如?臣等不勝區區之慮,敢來問安。且慈殿進御回春二陳湯,前後劑入,多至二百餘貼,卽今春節已盡,炎序將迫,依前啓稟,明日爲始,姑爲停止乎?敢稟。答曰,知道。慈殿進御湯藥,姑爲停止,可也。
大妃殿問安。答曰,知道。藥則連爲進御矣。
傳曰,前禁府堂上等推考,固非尋常之比,而至今緘辭,不爲捧入,是何故耶?事涉駭異,問于該府以啓。
傳曰,史官一員待命,騎馬三匹立之。
左承旨朴長遠上疏。入啓。答曰,省疏具悉。此是格例小事,爾其勿辭,察職。
未時,日暈,暈上,白氣如虹,逶迤指東方,良久乃滅。申時,日暈。夜五更,流星出亢星上,入西方天際,狀如鉢,尾長三四尺許,色白。
傳曰,雩祀摘奸。郞廳李景閔校正。郞廳李宜喆書。
上在慶德宮。停常參·經筵。
政院啓曰,推鞫依例爲之事,命下矣。今者,禁府都事,以大臣意來言,罪人僧人印暹,今已拿來,逆獄推鞫,不可稽緩,而大臣以下差祭之員及陪祭百官,皆受齋戒,進參鞫廳,有所不敢,自本院入啓稟定云,何以爲之?且憲府之官,或避嫌退待,或未肅拜,他無無故之人,竝此仰稟。傳曰,過大祭後,爲之。
傳曰,前禁府堂上等罪,則尤非輕歇,而勉循大臣·重臣之意,姑下推考之命,則所當驚動,卽爲傳旨,而爲該房承旨者,全忘累日,掩置不傳,其爲怠慢不敬君命之狀,極爲駭愕,當該承旨,先罷後推。
禁府粘目。入啓。答曰,除刑推照律爲乎矣,梁應涵用情虛張馳啓之狀,極爲駭愕爲置,爲先推考。
又粘目。入啓。答曰,此非笞杖之罪,有難容易處斷,竝只遲晩取招,照律處置爲乎矣,守令等罪狀段置,趙應立之事,固不足說,而別監崔誡招內,金雲·金雄鎰兩作父母妻事乙,李行源無實瞞報之狀,便生僞造之計是如爲有置,其罪固不淺之,徐待。金紳等結末後,照律處置,似當。
正言李萬雄上疏。入啓。答曰,省疏具悉。爾其勿辭,察職。
大司憲蔡裕後,掌令朴守文等出仕事,啓辭。答曰,依啓。
上在慶德宮。停常參,只晝·夕講。
辰時至酉時,日暈。
傳曰,明日賓廳坐起時,常平廳堂上,亦爲來會事,分付。
傳曰,旱氣如是,而囹圄之滿至此,予甚㦖焉。卿體此意,典獄摘奸,輕囚放釋,其餘罪人,亦令速爲處決。
都承旨李應蓍典獄摘奸啓辭。答曰,知道。山陰婢愛良及鄭士英放送,馨長奴子等,令攸司處之,失火軍士,則速爲照律,犯松禁人等,亦令速爲處決,士俊子二人,則今當定配,勿爲放送。
領議政鄭太和上疏。入啓。答曰,省疏具悉卿懇。末俗浮議之囂囂,何足相較,況中心之志,彼惡知之?卿勿掛懷,安心勿辭,以赴明日內衙之坐。
左議政金堉箚子。入啓。答曰,省箚具悉至懇。末俗之不古至此,良可歎也。不但卿之赤心慮國,可質神明,試言其事,爲公耶,爲私耶?勿須衆謗之囂囂乃爾也。縱有不善處事之患,罪罰其人,可也,料理其事,可也,何必因噎廢食,以敗垂年之功?卿其安心勿辭,以赴明日內衙之坐。
領敦寧府事金尙憲上疏。入啓。答曰,覽陳,知卿無恙,良用喜悅。卿之固辭,何乃至此?須體至意,安心勿辭。
同副承旨尹善道上疏。入啓。答曰,省疏具悉。覽陳至懇,人心世道,雖云不汚,尙有國法,如彼媢嫉之輩,豈敢容吾朝廷,售其奸計乎?看來,予甚駭愕,無以爲諭,勿爲固辭,從速察任。
有政。以安獻徵爲承旨,盧峻命爲相禮。
晝講入侍,知事李厚源,特進官李浣,參贊官朴長遠,侍讀官李泰淵,檢討官閔鼎重,記事官鄭晳,記注官徐忭,記事官閔維重。上講書傳金縢,自史乃冊祝曰,止以見公之達孝也。
夕講入侍,知事李厚源,特進官尹絳,參贊官金佐明,侍讀官李泰淵,檢討官閔鼎重,記事官鄭晳,記注官徐忭,記事官閔維重。上講大學衍義,自初顯聞衆人,止不察也。
上在慶德宮。停常參,只晝·夕講。
備邊司啓曰,卽接慶尙監司牒報,因兵曹移文,逆賊自點卜馬十匹去處査問之際,自點奴得男招內,自點,自光陽被捉上去時,聽其令以卜馬一匹駄載,領納于尙州邑內西門外自點同生妹趙稇養母之家云云,査問尙州,則其一駄外,又三駄現出載來,藏置官庫云,其卜物四駄,別定可信軍官,押領上送于該曹事,本道監司處,分付之意,敢啓。傳曰,知道。
又啓曰,寧邊府使,乃是關西重鎭,而近來凋弊已甚,將無以收拾,極爲寒心,新差府使李垶,雖有慈祥之稱,別無幹能之名,且以身病,方在靈光地,赴任遲速,亦不可期,新除授淳昌郡守李英發,久在西路,熟諳物情,才局敏贍,實合雄府,與李垶相換,數日內,催促發送,何如?傳曰,允。
備局堂上引見時,左議政金堉曰,洪淸道內浦守令,有懲捧上·中·下綿布及油淸者云,不可不嚴査懲治矣。上曰,此法之行,非但豪右病之,守令惡之,若欲行此法,則不可不嚴治守令之不奉法者矣。鄭太和曰,査覈事,洪淸監司處,行會,何如?上曰,依爲之。
金堉又曰,常平廳堂上李時昉罷職之後,只有許積,而非但近日察任未當,一人勢難獨察,李時昉代,以判決事南銑,啓下察任,何如?上曰,依爲之。
義禁府啓曰,照律議處,今日內擧行事,命下矣。臣等卽會于一處,白士哲公事,則照律以入,而崔紳等,係是罪當遲晩取招,然後議律,而許灌罪狀,亦是議處之事,竝依前例,待判義禁肅拜過齋後,議處之意,敢啓。傳曰,知道。
引見時,金堉曰,前者柳椐,在謫所時,遭其母喪,特蒙恩宥,今聞黃㦿,再昨遭其父喪云,孝理之下,不得不達。上曰,情理則矜惻,而此事何如?太和曰,黃㦿之當初被罪,人或稱冤,而其後與同被罪罰之人,相親云,故不無謗言矣。蓋喪前所犯,亦有減末之規,此在聖明特用寬典之如何耳。上曰,兩司之意,如何?大司憲林墰曰,國家旣已定罪,不宜續續宥之,而臣意,蓋以當初李之恒等付處之律爲過重,今若竝施霈澤,則似乎可矣。大司諫蔡裕後曰,臣意似涉未妥,而但有柳椐之事,今亦特霈恩宥,則庶可及見其父掩土之時矣。上曰,父死不見,情理慘惻,不可一循常例,減等,可也。
傳曰,如此傾軋不正之諫,何承旨捧入乎?事甚駭異,還出給。司書金尙寅疏捧入事
傳曰,承旨尹善道,不效世人之紛競汲引,退處鄕曲,讀書守分,縱有云云之事,滌瑕收用,固非一二者,獨至於斯人,而堅持已甚之論乎?其爲用心之不公,灼然可知,況優待師傅之禮,非但事理之當然,且是祖宗朝舊規,特拜承旨,有何不可,而敢生陰譎之計?張皇文飾,世事極〈爲〉駭愕,正言李萬雄,特爲遞差。
備邊司粘目。入啓。答曰,依回啓施行爲乎矣,錢物等留置移咨,似爲未妥爲置,更議處之。
刑曹草記。入啓。答曰,知道。依付標施行,而山陰官婢愛良,則姑爲保放,臨時推覈,可也。
憲府啓辭。答曰,功減一等爲乎矣,決杖安徐。
副護軍許積上疏。入啓。答曰,省疏具悉卿懇。卿有情外之事,則可以榻前陳啓,勿辭入侍,可也。
有政。以蔡忠立爲活人別提,李時楳爲知義禁,趙汝秀爲典籍,李俊英爲鎭川縣監,具仁垕爲判敦寧府事,姜元禧爲漢城判官,鄭植爲承文博士,李垕爲兵曹正郞,李天基爲副修撰,閔應亨爲副提學,孫必大爲直講,沈爲副校理,閔應亨爲右副賓客,權坽爲司藝,張汝衎爲奉常判官,柳俊昌爲宗簿正,李奎老爲洪淸都事,崔煜爲典籍,韓震琦爲黃海都事,金弘一爲承文校檢,金鼎黃爲監察,金益禧爲全南都事,李慶綿爲軍器副正。
晝講入侍,知事吳竣,特進官韓必遠,參贊官安致徵,侍讀官李泰淵,檢討官金徽,記事官尹飛卿,記注官徐忭,記事官閔維重。上講書傳金縢,自乃卜三龜,止遲之之辭也。
夕講入侍,知事吳竣,特進官韓必遠,參贊官金佐明,侍讀官李泰淵,檢討官金徽,記事官尹飛卿,記注官徐忭,記事官閔維重。上講大學衍義,自晉中尙出令,止情態之眞也哉。
上在慶德宮。停常參·經筵。
自昧爽至卯時,有霧氣。申時,日暈。
義禁府啓曰,昨日榻前,因左相金堉所啓,黃㦿減等,特用寬典事,命下矣。黃㦿方在中道付處,而減等蒙宥,則當以放歸田里之律以施行乎?敢稟。傳曰,依啓。
兵曹參判尹順之上疏。入啓。答曰,省疏具悉至懇。卿之被誣詆毁,上下之所共知,何必固辭乃爾?勿辭,察任。
傳曰,史官五員待命,騎馬十五匹立之。
校理金徽·李泰淵上疏。入啓。答曰,省疏具悉。爾其勿辭,察職。
修撰閔鼎重上疏。入啓。答曰,省疏具悉。爾其勿辭,察職。
文學吳挺垣上疏。入啓。答曰,省疏具悉。爾其勿辭,調理察職。
同副承旨尹善道上疏。入啓。答曰,省疏具悉。固辭至此,本職,今姑允副焉。
祈雨祭齋戒,視事停。
初次祈雨祭。
傳曰,木覓山·漢江·雩祠·風雲雷雨祈雨祭所,摘奸以來。
修撰金始振上疏。入啓。答曰,爾其勿辭,察職。
上在慶德宮。停常參·經筵。
卯時巳時至未時,日暈。申時,日暈兩珥。
兵曹參判尹順之上疏。入啓。答曰,省疏具悉。文衡之任,當允副焉。
玉堂箚子。入啓。答曰,依啓。正言鄭榏,獻納吳挺緯,出仕。
玉堂箚子。入啓,臺諫遞差事。答曰,依啓。
有政。以蔡裕後爲承旨,朴吉應爲司諫,尹絳爲大司憲,愼天翊爲大司諫,南龍翼爲正言。
夏享大祭齋戒,無事。
上在慶德宮。停常參·經筵。
夜一更,月暈。四更五更,東方·坤方有氣如火光。
有政。以沈爲執義,鄭脩爲正言,吳翮爲持平,權坽爲掌令,洪處大爲獻納。
上,思賢閤齋宿。
上在慶德宮。停常參·經筵。
未時,日暈。申時,日暈左珥。酉時,日暈兩珥。
大祭齋戒,視事停。
上在慶德宮。停常參·經筵。
寅時卯時,有霧氣。未時,太白見於巳地。
義禁府啓曰,今日擧動還宮時,把子前口,名不知人擊錚,極爲駭愕,令攸司,囚禁治罪,何如?傳曰,允。
兵曹草記。入啓。答曰,宿衛之數漸縮,似未妥當矣。
禮曹草記。入啓。答曰,今明日內,差出爲之,可也。大提學差出入學事
訓鍊都監草記。入啓。答曰,秋後採取之時,知其實狀,以爲更稟施賞,可也。
傳曰,修改都監提調以下員役等,書啓。
前大司憲趙錫胤上疏。入啓。答曰,省疏具悉。卿其勿辭,上來。
副提學閔應亨上疏。入啓。答曰,省疏具悉。卿其勿辭,察職。
全南監司沈澤上疏。入啓。答曰,省疏具悉卿懇。卿才允合此任,勿爲控辭,卿其欽哉。
有政。以權堣爲舍人,吳挺垣爲持平,林墰爲左參贊,韓明遠爲江東縣監,吳挺緯爲副校理,金藎國爲工曹判書,元植爲典籍,李廷夔爲兵曹正郞,南銑爲同義禁,任義伯爲司藝,鄭承明爲直講。
上在慶德宮。停常參·經筵。
藥房提調臣朴遾,副提調臣李應蓍啓曰,旱氣蒸人,晝夜異候,勞動玉體,達朝行禮之餘,伏未審此時,聖候,何如?臣等不任區區之慮,敢來問安。答曰,無事。
修理都監啓曰,修理時各樣雜物,隨其餘數之數,竝爲還下于各該司,而至於食鼎及鐵物,則雖送工曹及繕工監,別無緊用之處,且有中間遺失之弊,頃因江華留守狀啓,備局以爲先大釜二十坐·食鼎五十坐,令黃海道移送,而明年亦依此數移送之意,覆啓,分付于該道矣。此鼎八十坐,元是分定於海西上納者也。以此移送江華,以減海西一年食鼎輸送之弊宜當,且鐵物,則姑爲留置該營,令戶曹,知數句管,以爲他日不時之用,以除外方分定之弊,何如?傳曰,依啓。釜鼎移送事多而益善,勿爲減數,可也。
兵曹草記。入啓。答曰,知道。如是悖戾,則以法治之,未爲不可,朝官何以拘於捕盜廳云乎?似涉未妥矣。
傳曰,史官三員待〈命〉,騎馬九匹立之。
傳曰,世子入學日子已迫,輔德朴吉應,已經習儀,頗諳禮節首末之後,遞易似爲未妥,前輔德朴吉應,使之仍察,可也。
府啓。答曰,依啓。
吏曹草記。入啓。答曰,旣有身病,則似難等待矣。
吏曹粘目。入啓。答曰,依允,兔山縣監李時淵,殊涉可嘉爲置,表裡一襲賜給爲旀,新溪縣令李有源,長連縣監金繁,平山府使梁有仁等乙良,拿推。
吏曹粘目。入啓。答曰,八十不遠,勿改,宜當。金集加資事
兵曹參判尹順之上疏。入啓。答曰,省疏具悉至懇。卿未有現著身犯之罪,予必不以新進者之言,輕廢舊臣也。卿其勿待罪,亦爲勿辭,察職。
有政。以金會宗爲信川郡守,金廷爲延安縣監,盧峻命爲安邊府使,權大運爲司書,閔光勳爲承旨,金宗泌爲平山府使,郭弘址爲泰安郡守,金埛爲新溪縣令,李淰爲長連縣監,蔡裕後爲大提學,吳斗寅爲文學,李梓爲東部參奉,沈廷敏爲氷庫別檢,蔡裕後爲同知春秋,李觀徵爲靖陵參奉,李光翼爲濟用參奉,沈之漢爲司諫,李翼徵爲監察,安宗遇爲靖陵參奉,李仁實爲南別殿參奉,蔡裕後爲校書提調。
傳曰,宗廟·社稷·北郊再次祈雨祭所摘奸。
上在慶德宮。停常參·經筵。
自巳時至未時,日暈。夜一更二更,月暈。
傳曰,王世子入學時,不用書案云,非但俛首俯讀之爲不便,雖以師生尊敬之禮言之,閭閻間,本無廢閣書案之規,況冊在丌上,爲尊閣經典,則何以因自卑之禮,而反致經典於地乎?事涉不便而未妥,令禮官議處。
傳曰,前承旨尹善道,頃遭慘酷之誣毁,必不安於在京,顚倒下去,若有如此狼狽之患,實非予當初相召尊禮之意,本院傳諭,使之勿爲下去,從容進退,以體予至意,可也。
政院啓辭。答曰,予決不忍受制於群小,爾等,其恕之。掌令權堣避辭依啓批下,故有此啓
大提學蔡裕後上疏。入啓。答曰,省疏具悉卿懇。公論所歸,義不可謙避固辭,亟出察職,毋誤大禮。
兵曹判書朴遾上疏。入啓。答曰,省疏具悉。卿其勿辭,調理察職。仍傳曰,遣內醫看病。
修撰金始振上疏。入啓。答曰,省疏具悉。力言關係任重之說,全無原情諒恕之意,此何等事,而彼不爲之惟縮罔措乎?曲思過慮,固其所也,何必見其辭而爲怪乎?爾其勿辭。
同知許積上疏。入啓。答曰,省疏具悉卿懇。卿之所帶之職,無非緊切務,決不可暫曠,勿爲控辭,從速察職。
大提學蔡裕後上疏。入啓。答曰,省疏具悉卿懇。已悉予意於前疏之批,毋庸更辭,從速出仕,趁赴明日習儀之禮,以完大事。
司藝任義伯上疏。入啓。答曰,省疏具悉。曺漢英不在於京中,有何可避之嫌?勿辭察職。
吏曹參判沈之源,參議閔應協上疏。入啓。答曰,省疏具悉。此非但無情之事,相避之人,不在京中,何傷之有?卿等,勿辭察職。
王世子入學,三度習儀。
上在慶德宮。停常參·經筵。
兵曹啓曰,卽接衛將所牒呈,今此世子酌獻禮時,各差備及祭軍,竝多至五百三十三名,各處派定之軍,箇用之外,不足之數,猶且一百二名,更無推移充定之路云,京下騎兵每引用,亦是難繼之道,輦陪·轎子陪及內差備,則不得已以精抄軍一百名,依例調用,何如?傳曰,依允。
禮曹草記。入啓。答曰,群議如此,則依啓。世子入學時,書案設置事
禮曹啓目。答曰,雖得灑雨,旱乾至此,憂念如焚,勿爲循例擧行,別遣重臣,各別虔誠設行,宜矣。
戶曹粘目。入啓。答曰,依允。鐵鍤等物,加數移送,似當。
侍講院草記。入啓。答曰,令該曹,今日內,口傳差出。
政院啓辭,臺諫出仕事。答曰,依啓。
上在慶德宮。停常參·經筵。
自卯時至未時,日暈。
刑曹粘目。入啓。答曰,依允。崔聲善·孫尙敏等乙良,分揀。
又粘目。入啓。答曰,爲法官者,寧有爲常漢,以身立證之理乎?事涉無據爲置,嚴刑得情。
又粘目。入啓。答曰,依允。李義健乙良,姑停刑推,覈處。
又粘目。入啓。答曰,情狀極爲痛惡爲置,嚴刑放送。
禁府粘目。入啓。答曰,依允。演乙良,除刑推問啓。
又粘目。入啓。答曰,依允,監官文景天等乙良,議處。
又粘目。入啓。答曰,李伋事一款乙良,詳査議處。
侍講院草記。入啓。答曰,依啓。當該首唱儒生,亦爲施罰,以懲其無據之習。
吏曹粘目。入啓。答曰,依回啓施行爲乎矣,成川府使閔晉亮,慈山郡守柳如等段,慈詳愛民之誠,極爲可嘉爲置,各賜表裏一襲爲旀,寧邊府使崔時遇段,所爲極爲驚駭爲置,拿推爲旀,定州牧使朴敬祉乙良,姑爲推考,以觀來效處之,似當。
王世子入學,爲之。
上在慶德宮,停常參·經筵。
自卯時至酉時,日暈。自夜一更至五更,月暈。
傳曰,王世子酌獻禮及入學時宮官,照例,書啓。
政院啓辭。答曰,自前雖有輕重之別,三日內得雨,則例有賞格矣。全然不行,未知如何,更議處之。祈雨祭獻官賞格事
政院啓辭,三日內得雨,優渥洽農,則論賞,而今番一陳驟雨,故還收事。答曰,依啓。
傳曰,史官五員待命,騎馬十五匹立之。
院啓。答曰,不允。李仁夏·金應祖等事,更加詳問而處之。
掌隷院粘目。入啓。答曰,依允。有貞奴婢乙良,依律文施行。
傳曰,王世子酌獻禮時,執事儒生,亦爲書啓。
洪淸監司金弘郁上疏。入啓。答曰,省疏具悉卿懇。凡事之不可偏聽,誠如是哉,不有此疏,卿之雅意,何以知之?國家大事之已就頭緖,亦何以知之?作舍道傍之說,今日之藥石,可不體念焉?卿無所失,勿爲控辭,從速察職,益用欽哉。
掌令沈世鼎上疏。入啓。答曰,省疏具悉。廉問民瘼,如是條陳,深嘉爾擧職之誠,可不體念?當令該司,一一議處焉,爾其勿辭,調理察職。
傳曰,木覓山·白島·風雲雷雨·雩祠·漢江,三次祈雨祭所摘奸。
上在慶德宮。停常參·經筵。
自辰時至午時,日暈。未時,太白見於巳地。
視事,以國忌齋戒停。
上在慶德宮。停常參·經筵。
未時,太白見於巳地。夜二更至五更,月暈。
政院啓曰,罪人金晉宗,今已拿來,推鞫,何以爲之?敢啓。傳曰,大臣當行,祈雨祭過後,爲之。
政院啓辭。答曰,憂懼之極,有此啓辭,實適予意,可不體念焉?
傳曰,災迫燃眉,憂切焚灼,不可一循常規,先遣大臣虔祈事,言于該曹。
傳曰,眇然否德,叨承丕緖,托乎作民之上,無一毫裨補于臣庶,徒貽水旱災沴於年年,固已不勝其慙懼,及至今日,旱暵之慘,近古所無,哀我民生,大命近止,嗚呼皇天,罪在寡躬,降罰予一人,理之常也。胡寧忍之於無辜之民,靜省厥咎,亶在予小子,自今日,避正殿,益加責躬省愆,減膳禁酒等事,令該司,另爲擧行,承旨代予草敎,朝政得失,民生疾苦,廣求直言,以補不逮,仍念上下交修,古今之通義,召災致沴,實由寡昧之不德,其在百執事,亦豈無其失乎?飭令中外官吏,恪勤乃職,恐懼修省,以答天譴。
禮曹草記。入啓。答曰,依啓。旣已禁酒,凡酒,勿爲供進。
國忌,視事停。
上在慶德宮。停常參,只晝講。
備邊司郞廳,以三公意啓曰,旱災至此,民命近止,凡以格天之道,宜無所不用其極,審理冤獄,旣有特命,禁府·刑曹,所當急急奉行,臣等意謂必卽依例來議,等待半日,寂然無聞,問於禁府然後,始知本府,以臣等方在齋戒爲辭,請於罷齋後擧行云,審理與刑殺不同,臣等雖差,祈雨獻官受香,在於明日,其前相議,少無不可,令該府,趁今日擧行,何如?傳曰,依啓。禁府之啓,意謂卿等之意也。豈如是率爾啓稟乎?似涉未妥,當該堂上,推考。
備忘記,令該司,審冤獄。
義禁府啓曰,審理冤獄事,命下矣。審理一事,所係重大,所當依近例,問于大臣,卽爲擧行,而大臣,以祈雨獻官,方在齋戒之中,罷齋後擧行之意,敢啓。傳曰,知道。
傳曰,儒生,亦有推考之規乎?考啓。
刑曹粘目。入啓。答曰,此豈樂爲之事?私不勝公故也。費辭張皇,殊涉可笑是在果,依回啓施行。
館學生員李興梘等七十五人上疏。入啓。答曰,省疏具悉。多士之請至此,不可不推恕焉,爾等,勿待罪。
兵曹啓曰,吏曹佐郞曺漢英所啓,平安道兵營精抄軍之數頗多,而每於客使時,盡充軍威軍,往來於義州·中和,裹糧待候,動經時月,又有輪回立撥之役,又有所在官身役,一身三役,已極過重,而向者邊賊士紀爲兵使時,創開無前之規,每歲稱以番布二疋,以爲肥己善事之資,而其木一疋直,常木五六疋,自此之後,十亡一二云,今則所捧之木,盡歸於國家之所用,此事元非自前應捧之物,況邊賊創開剝割之規,豈可置而不罷,重貽民怨乎?今若有革罷之命,則軍兵,必皆鼓舞矣。旣罷徵布之後,令其軍兵各司,修繕軍裝,則其於戎備,亦不無有所裨益矣。上曰,如其所言,言于該曹,使之議處事,傳敎矣。在前關西軍兵收布,兵使專管捧用,而近日,則自備局句管,故上下遺在之數,一一報知備局,該曹,則只捧成冊而已。況此減其收布,使自修繕軍裝,事係大段變通,非該曹所敢輕議,令備局,商確稟處,何如?傳曰,允。
晝講入侍,知事林墰,特進官申翊全,參贊官閔應亨·閔光勳,檢討官金徽,記事官尹飛卿,記注官柳志立,記事官閔維重。上講書傳金縢,自于後,止金縢出之顯晦也。
有政。以閔鼎重爲副校理,吳竣爲大司憲,徐必遠爲全州判官,鄭斗卿爲修撰,沈之漢爲執義,李慶綿爲龍川府使,閔泰亨爲宣川府使,李迥爲掌令,沈爲司諫,尹㻩爲弼善,林墰爲禮曹判書,李廷夔爲修撰。
上在慶德宮。停常參,只晝講。
以義禁府草記審理事,別單書啓,答曰,依付標施行,而時囚罪人中,海齡一向牢囚,亦涉矜愍,姑爲放送,且此外罪人等,各別惕念,逐日開坐,速爲處決。
義禁府啓曰,審理冤獄別單,李之恒·李時萬等,減等事付標矣,以中道付處,減等蒙宥,則例當放歸田里,敢啓。傳曰,知道。
傳曰,金壽翼·金孝傳·吳必承,竝他道定配。
傳曰,前靑松君沈詻,前判書鄭世規·洪茂績等,敍用。
刑曹草記。入啓。答曰,依付標施行,而許多罪人中,議啓者何如是略少耶?在獄罪人等,各別惕念,逐日開坐,速爲處決。
傳曰,付處罪人李時楷,放釋。
傳曰,遣大臣,四次祈雨祭。宗廟·社稷·北郊
說書洪葳上疏。入啓。答曰,省疏具悉。儒生妄言,極矣,處事之乖當,亦云甚矣,爾其不須相較,勿辭察職。
晝講入侍,知事朴遾,特進官宋時吉,參贊官朴長遠,侍讀官李泰淵,檢討官金徽,記事官尹飛卿,記注官柳志立,記事官閔維重。上講書傳大誥,自武王克殷,止不行討乎。
上在慶德宮。停常參,只晝講。
未時,太白,見於巳地。
傳曰,刑曹參判金汝鈺,當爲滯獄,疏決不可少緩,特進官,則他員多,而不進於本曹坐衙,遽爲入侍,昨日審理,書啓草記之端,旣有罪囚速決之敎,則所當惕念擧行,而昨日,則雖以祈雨祭齋戒,不開坐裁決,今日罷齋後,則雖無傳敎,如此旱災,寧忍晏然不爲裁決乎?備忘中,有中外官吏各勤乃職之語,而視之尋常,恬不動念,尙無開坐議決之擧,事甚駭愕,卽當施以重罰,而決獄事急,姑先行公推考,以懲其怠慢之習。
以義禁府崔紳照律公事,傳曰,律不當罪,還出給。
傳曰,吳必承等三人,舌是貸死,則中道定配,殊涉未妥,邊遠改付標入之。
鞫廳啓辭。答曰,依啓。晉宗雖極無狀,不爲自本縣直殺,則知之矣,白地無形之言,何以構誣?是可疑也。印暹所謂欲得堂上之說,似非渠所知之事而言之,所敎變說,亦涉近似,有難全釋,定配似當。
執義沈之漢啓辭,掌令李迥出仕事。答曰,依啓。
以晝講時擧行條件,傳曰,旣無將命之任,則無儒生之稱頉不進,極爲駭愕,慢君自恣之罪,不可不懲,令該曹,略示停擧之罰,以警他人。
弼善權堣等上疏。入啓。答曰,省疏具悉。爾等,別無所失,勿辭察職。
掌令李迥避辭。入啓。答曰,洪處大之見遞,已是無據,爾其勿辭。
右副承旨金佐明上疏。入啓。答曰,省疏具悉。爾其勿辭,調理察職。
晝講入侍,知事林墰,特進官金汝鈺,參贊官閔光勳,侍讀官吳挺緯,檢討官金徽,記事官尹飛卿,記注官柳志立,記事官閔維重。上講書傳大誥,自寧王遺我大寶龜,止御事之避。
上在慶德宮。停常參,只晝講。
自巳時至申時,日暈。
備邊司啓曰,今月十六日晝講時,參贊官閔應亨榻前所啓,臣聞於林墰,湖南之民,上年失稔,故無以資生,欲待今年牟麥登成,以爲農糧,而旱災如此,故牟麥盡枯,耕種亦已失時,前頭農事,無復可爲,民之困苦,至此極矣。其道賦役,難可依前收捧,自上特恤民隱,以爲變通蠲減之地,則非徒民皆懽悅,亦是弭災第一件事也。令廟堂,詳議處之,何如?上曰,卿之如是陳達,不啻尋常,予之聽納,豈可尋常而已乎?大臣以祈雨祭,方在齋戒中,湖南救民事,言于備局,議大臣,稟處事,傳敎矣。上年失稔,湖南特甚,而旱災之慘,今又如此,兩麥已盡枯損,耕種亦且失時,前頭民事,誠極可慮,蠲役之擧,所宜講究,筵臣陳達之言,實出於欲示朝廷軫念民隱之意,而但念田稅與貢物,則有難變通,月課軍器,曾因本道監司狀啓,已爲停止,方物甲冑,亦有限今秋停進之官,此外可以量減之役,本司難於遙度,令本道監司,參以民情事勢,從長啓聞後,稟處,何如?傳曰,允。
又啓曰,以兵曹啓辭,曺漢英榻前所啓,令備局,商確稟處,何如?傳曰,允事,傳敎矣。經亂之後,精抄軍,無操鍊防戍之事,故丁丑以後,兵使不稟朝廷,擅捧毎名二疋之木,非邊賊之創開者,而一疋加捧,出於邊賊之手,厥後朝廷,還減加捧之一疋,仍自本司句管,而軍威軍,則不但精抄軍,乃是諸色軍輪回之役,擺撥,則以壯武隊輪定,精抄軍,則元無立撥之規,所謂本官之役,乃是或田役或戶役,此則無論軍民,皆所不免應行之役,不可謂之三役也。免其收布,各令修繕軍裝云者,泛然言之,則果似有益於戎備,而本道拘於事勢之難便,置軍政於度外,無官家之檢飭,而自修軍裝,必無是理,旣減其收布,又不修軍裝,則徒失補用民役之布,終無一毫着實之效,有害無益,依前施行,何如?傳曰,允。
兵曹啓曰,目今旱災〈之〉慘,前古所無,君臣上下,方在憂遑之中,此豈興作土木之日,而諸上司或有分付繕工,催促起役之處,該曹經費,雖不足恤,參以時勢,實未妥當,諸衙門不緊營繕,限秋成竝爲停寢,似合於遇災節損之道,以此意,知委于各衙門,何如?傳曰,允。
院啓,臺諫遞差事。答曰,依啓。
傳曰,亢旱日極,予當以身代犧,慰我民生,祈雨祭親行事,言于該曹。
禮曹草記。入啓。答曰,社稷親祭爲之,可也。
禮曹草記。入啓。答曰,似涉太迫,二十三日間,爲之,可也。
傳曰,祈雨祭祭文曰,罪實在予,無所逃矣。降罰于眇躬,活我無辜之民之意,使之添入。
全南監司沈澤上疏。入啓。答曰,省疏具悉卿懇。予意已諭於前疏之批,卿其毋庸更辭,益加勉力焉。
義禁府啓曰,以崔紳等照律傳敎內,律不當罪,還出給事,命下矣。此人等,所犯極重,臣等與律官,反覆參考,則大典公賤條,該吏及一族等,知情以生爲死者,軍籍事目內,生存人,物故施行僞造公文成給,冒出公文避役者,竝全家徙邊云,此兩條,似是當律,故分首從,全家徙邊及徒年之律,照入矣。今承下敎,不勝惶恐,通考明律,則事應奏不奏條,有曰若已奏已申,不待回報,而輒施行者,竝同不奏不申之罪,其合奏公事,須要依律定擬,且寫奏本,其奏事,及當該官吏,僉出姓名,明白奏聞,若有規避增減,緊關情節,曚曨奏準,施行已後,因事發露,雖經年遠,鞫問明白斬,若於親臨上司官處稟議公事,必先隨事詳陳可否,定擬稟說,若準擬者,上司置立印書文簿,附寫略節緣由,令首領官吏,書名畫字,以憑稽考,若將不合行事,務妄作稟準,及窺伺公務冗倂,乘時曚曨,稟說施行者,依詐傳各衙門官員言語律科罪,有所規避者,從重論云,又知情藏匿罪人條曰,凡知人犯罪事發,官司差人退喚,而藏匿在家,不行捕告者,各減罪人罪一等,雖有如此等律,旣有以生爲死之當律,此外亦不知何律之爲恰當,不敢擅便,竝此仰稟,伏惟聖裁。傳曰,律文中,雖有以生爲死者,全家之說,此其可泛然鄕村家應役之人,以生爲死,曚曨行詐之比乎?此而論輕,則將來無以爲國矣。其中分其首從,首罪則斬待時,從則論以全家,似當。
又啓曰,罪人李廷顯加刑事,蒙允矣。卽見本府月令醫員陳復昌手本內,囚人李廷顯,今月初十日始得傷寒云,看審,則寒熱往來,頭痛煩渴,連用藥物,病勢無減日增,食飮專廢,衄血之後,發熱飮泠,症勢可疑云云,仍置獄間,事有可慮,差病間,依前例,姑爲本府大門外保放,何如?傳曰,允。
有政。以柳爲右通禮,南海宇爲旌義縣監,鄭好信爲軍器正,李廷夔爲正言,李明傳爲黃海都事,申在爲監察,洪處大爲修撰,朴廷蓍爲刑曹正郞,李德培爲迎日縣監,柳志立爲黃州判官,李溫爲持平,李延年爲正言,吳挺緯爲獻納,朴守文爲掌令,權大運爲持平,金光煜爲知義禁,沈世鼎爲弼善,申翊全爲密陽府使,吳挺垣爲兵曹正郞,鄭承明爲平安都事。
晝講入侍,特進官尹履之,同知事朴遾,參贊官李弘淵,侍讀官吳挺緯,檢討官金徽,假注書朴世城,記注官柳志立,記事官閔維重。上講書傳大誥,自已予惟小子,止可愧矣。
社稷祈雨祭齋戒,自上興政堂齋宿。
上在慶德宮。停常參·經筵。
三公引見時,左議政金堉狀啓,沈之溟之初出賊口,與洪瑑無異,而以再出於士紀之招,故獨爲定配,但廣州府尹之說,考其除拜日月,則與賊招,大相不同,似爲冤抑,故審理中,書啓矣。未蒙恩宥,似爲抱冤矣。上曰,領相之意,如何?太和曰,沈之溟,出於賊招,違端則有之,而逆獄事體重大,故當初定配,出於臣意矣。上曰,右相之意,以爲何如?李時白曰,臣意與領相無異矣,而除拜廣州日子,大端相違矣。上曰,定配已久,雖難全釋,減等似可矣。
太和曰,邊賊士紀妾子年十四歲者,定配於慶源,似爲未安,此人有何顧念國家之意乎?移配南邊絶島,似爲宜當。上曰,移配,可矣。
上曰,國家不幸,逆變頻數,逆賊緣坐之人,如叔侄相近者,其數不少,旣已定屬爲奴,則雖有赦令,不可輕議,而每見諸道放未放狀,則竝及此類,極其煩多,今後不爲擧論於放未放,似可矣。
有政。以李一相爲承旨。
祈雨祭齋戒,視事停。
上在慶德宮。停常參·經筵。
義禁府啓曰,沈之溟減等事,士紀子移配南邊絶島事,緣坐罪人放未放狀中,勿爲擧論事,傳敎矣。沈之溟,以中道付處減等,則依前例,放歸田里,士紀子鐵椎,移配南海,緣坐定屬爲奴等類,則雖有赦令,放未放狀中,勿爲擧論事,各道監司處,行會之意,敢啓。傳曰,依啓。
傳曰,旱災到此,大妃殿外,各殿諸道物膳停進事,言于該曹。
傳曰,史官一員待命,騎馬三匹立之。社稷摘奸事
傳曰,史官一員待命,騎馬三匹立之。摘奸同上
藥房提調臣朴遾,副提調臣李一相,世子宮口傳問安,因侍講院狀聞,失音之候,雖不至大段,不敢退在,敢來問安。答曰,不至大段,勿爲問安。
社稷祈雨祭擧動時,大駕入幕次後,三提調問安。答曰,知道。
上在慶德宮。停常參·經筵。
社稷祈雨祭罷後,藥房·三提調問安。答曰,知道。
大駕還宮後,三提調問安。答曰,知道。
世子宮,三提調問安。答曰,知道。所患,旣已差愈矣。
義禁府啓曰,崔紳等照律稟啓事草記,傳曰,云云事傳敎,依聖敎,照律元公事,以此改付標以入,而崔紳,本是刑曹罪人也。還送刑曹,待時處斷之意,敢啓。傳曰,知道。
又啓曰,全義罪人朴有彬·崔誡·金忠一·千復立等,移送兵曹,家口推刷入送之意,敢啓。傳曰,知道。
禁府草記。入啓。答曰,知道。沈之溟,則限年定配,可也。
又草記。入啓。答曰,律文中雖有以生爲死者全家之說,此其可泛然鄕村有應役之人,以生爲死,曚曨行詐之比乎?此而論輕,則將來國家,無以爲國矣。其中分其首從,首罪則斬待時,從則論以全家,似當。
禁府啓目。入啓。答曰,此與直爲拿推有異,姑勿發遣。
實錄廳草記。入啓。答曰,依啓。趙絅事,更觀稟處,月給祿俸事,令該曹施行,可也。
刑曹粘目。入啓。答曰,張弘敏,今又擊錚爲有置,詳査處置。
禁府草記入啓。答曰,功減一等爲乎矣,除贖決杖。
兵曹判書金集上疏。入啓。答曰,省疏具悉卿懇。年雖未滿八十,優禮高年宿德之道,自是無傷,何必拘於一二年之限也?卿其安心,勿辭上來,以副至意。
吏曹判書金集上疏。入啓。答曰,省疏具悉。連見卿疏,良用喜悅,食物之賜,尤不關於年歲之多少,卿其勿辭,安心領受。
上在慶德宮。停常參·經筵。
藥房提調臣朴遾,副提調臣李一相啓曰,再昨擧動之時,旱災蒸鬱,行禮之祭,小雨霑濕,連日勞動,終夕焦憂之餘,伏未審夜來,聖侯何如?臣等不任區區之慮,敢來問安。答曰,身雖無恙,心之焦憂,更添倍矣。
大妃殿問安。答曰,知道。停藥之後,氣侯平常。
備邊司啓曰,大提學蔡裕後,依例本司堂上差下,何如?傳曰,允。
傳曰,典獄摘奸,輕囚放釋。
政院啓辭。答曰,非不知卿等之意,而所關非細,有難輕議矣。
修改都監草記。入啓。答曰,今此書啓中,前日未參賞格者,別爲懸錄以啓。
兵曹粘目。入啓。答曰,依回啓施行爲乎矣,降定軍役事段,旣知其冤,則不可無變通之道,更議處之。
刑曹粘目。入啓。答曰,依前領議政議,施行。山陰官奴婢等疑獄,議大臣事
備邊司粘目。入啓。答曰,云云砲保段,前日都監,有啓辭之事是置,問于該衙門,處之。
綾川府院君具仁垕上疏。入啓。答曰,省疏具悉。從容辭免,則或可勉副,而此時滯獄,一刻爲急,須勿控辭,速出行公。
前僉使池遇龍上疏。入啓。答曰,覽疏具悉許多辭意,深嘉爾憂國愛君之誠,迥出於有識朝士之右也,可不體惕念而議處焉?湖南賑救事,爲先申飭于該道方伯矣。
上在慶德宮。停常參·經筵。
夜五更,月暈兩珥,坊星,出於女星下,入東方天際,狀如拳,尾長五六尺許,色赤。
傳曰,三公·六卿·三司長官,命招引見後,禁府堂上及刑官命招,審理爲之。
引見時,兵曹判書朴遾所啓,惠山充軍人二名內,一名,則兵使自專軍官,給由出送,此則罪在兵使,故其時兵使,令本道査覈啓聞,以爲罷職之地,一名,則甲山府使,不報監司,逢授烽燧出送,事甚無據,故甲山府使,亦請罷職矣。受由出來者,與無端出來者有異,故從重決棍,還發配所爲請,而至於逢授文狀到咸興,仍留其家,不還配所者,與逃亡無異,其罪不止於決棍,而該曹不敢直請拿推,故竝以從重決棍,回啓矣。鄭太和曰,令本道,嚴刑後,還發配所,可也。上曰,不必拿推,令本道,嚴刑發送,可也。太和曰,近來紀綱解弛,人不畏法,定配罪人,私自任意出入,爲兵使者,或充軍官之任,守令亦或有差任之事,故罪人之私自往來,有若尋常之事,自禁府,已爲行會申飭耳。上曰,頃日此事,出於擧行條件,而文字不能明白,更爲分付該道,嚴加申飭,而暗行御史發遣時,此一款,添入於廉問條件中,有犯者,則當有罪罰,此意爲先知委諸道,可也。
傳曰,逆賊緣坐外,諸罪人,無論輕重,竝爲審理。
下直,惠山僉使閔墡。
備忘記,今下弓矢,惠山僉使閔墡處,給送。
有政。以姜允亨爲相禮,尹飛卿爲典籍,尹震望爲內資主簿,南龍翼爲正言,李應蓍爲兵曹參判,趙仁亨爲刑曹正郞,沈若河爲監察,韓翼文爲順安縣令,鄭始大爲禮曹佐郞,趙錫胤爲兵曹參判,閔維重爲待敎,李日三爲校書館副正字,蔡裕後爲工曹參判,尹新之爲惠民署提調,李時省爲工曹佐郞,權堣爲副應敎,鄭世規爲司圃署提調,吳挺垣爲文學,濬源殿參奉白弘命,社稷參奉李遠基相換。
禁府粘目。入啓。答曰,屠牛漢果,待秋甲折等事,俱係可惡,自明之辭,有難取信,刑推得情。
又粘目。入啓。答曰,交結商賈,恣行屠牛之罪,不可不懲,削職放送。
又粘目。入啓。答曰,自明之辭,有難取信兺不喩,所犯,多所可駭,貪贓無疑,嚴刑得情。
禮曹祈雨祭啓目。入啓。答曰,寡昧德薄誠淺,不能格昭天心,旱災到此猶酷,深用慙懼,而豈可諉之於德薄,而無可奈何乎?予當更爲責躬,親禱於南郊,劃卽擧行。
又草記。入啓。答曰,依啓。昨見應旨上疏,則輿輦威儀太盛,勞民動衆爲不妥云,此言有理,欲爲草率作行,應天以實議處。
綾川府院君具仁垕上疏。入啓。答曰,省疏具悉至懇。卿其勿辭,宜遵前旨,調理察職。
戶曹判書李厚源上疏。入啓。答曰,省疏具悉卿懇。卿之所患至此,予亦慮焉,卿其安心勿辭,調理察職。
戶曹判書李厚源上疏。入啓。答曰,省疏具悉。卿其勿待罪,亦爲勿辭,調理察職。
工曹判書金藎國上疏。入啓。答曰,省疏具悉。卿其勿待罪,安心察職。
上在慶德宮。停常參·經筵。
自昧爽至卯時,有霧氣。巳時至酉時,日暈。
傳曰,今玆旱災罔極,有此更爲親禱之擧,予雖不言,祭官·執事及凡我大僚,孰不惕念盡誠,而第念交修戒飭之道,在所不已,承旨體予至意,一依社稷親祭時例,各別嚴飭,更加毋泛。
傳曰,前持平柳振·南重晦,敍用。
傳曰,自前郊外擧動時,勿造假家事,有嚴飭之敎,今亦申飭,俾無此弊,且壇所近處,若有踐踏禾穀之事,則專無祈雨之本意,大小諸各司及侍衛將等,一體嚴飭,而都監,別爲嚴明分付,尤爲着實擧行,摘奸時,若有犯令者,則當繩以重律,諸處一體各別。分付。
兵曹草記。入啓。答曰,此必是閉門後不得已之擧也。如非不得已,則人君之行,何必由徑,以正門擧動,可也。
又草記。入啓。答曰,亦減宜矣。且人徒之衆至此,踐踏禾穀,甚可慮也。凡侍衛之中,不緊可以減去者,亦爲詳察減去,可也。
又草記。入啓。答曰,知道。禁軍旣是衛卒,則似難令出陣外,分半入衛陣內,可也。且槍劍椎牌軍五十名,亦涉無用不緊,減去,可也。
自上南郊祈雨祭親行齋戒,興政堂齋宿。
上在慶德宮。停常參·經筵。
禮曹草記。入啓。答曰,事或然矣,而但壇下門內之間,地勢必爲狹窄,似難周旋,執禮,亦有壇上壇下,版位,設於門內階下,則執禮等,在後呼唱,亦爲如何,更爲議處。
傳曰,史官一員待命,騎馬一匹立之。
南郊祈雨祭擧動,出宮正時,初更三點。
大駕入幕次後,藥房問安。答曰,知道。
傳曰,南郊親祭所,內摘奸。
上在慶德宮。停常參·經筵。
南郊祈雨罷祭後,藥房問安。答曰,知道。
大駕還宮後,藥房問安。答曰,知道。
義禁府啓曰,禾穀部將崔正健,時在龍山,故傳旨下府,卽時發遣羅將,而日勢已暮,未及入來,開門卽時,拿囚之意,敢啓。傳曰,知道。
院啓,正言南龍翼,乘馹上來事,下諭。答曰,依啓。
同知中樞府事趙錫胤上疏。入啓。答曰,省疏具悉。卿其勿辭察任。
判尹金光煜上疏。入啓。答曰,省疏具悉。自有舊規,不必控辭,察職。
兵曹判書朴遾上疏。入啓。答曰,省疏具悉。當令該曹,明覈處置,卿其安心,勿辭察職。
進士李敏迪等上疏。入啓。答曰,省疏具悉。李弘相事,當令本館査處,爾等勿待罪。
傳曰,史官二員待命,騎馬六匹立之。
副校理李廷夔上疏。入啓。答曰,省疏具悉。爾其勿辭,察職。
諫院箚子。入啓。答曰,省箚具悉。字字言言,無非予病,深用感歎,可不體念焉?今玆雨期之漠然,莫非寡昧德薄誠淺之致,祗自焦爛痛迫,願以一身,代萬姓之命,而不可得也。撫躬愧懼之外,不知所喩。
禮曹正郞徐忭上疏。入啓。答曰,省疏具悉。深嘉爾愛君無隱之誠,可不體念焉?
工曹參判蔡裕後上疏。入啓。答曰,省疏具悉。所懷雖如此,實是體例之所無,雖令爲之,孰肯代㓸而不辭乎?勿爲控辭?從速察職。
五更一點,始雨。
傳曰,擧動後,山壇近處禾穀踐踏處,摘奸。
上在慶德宮。停常參·經筵。
藥房提調臣朴遾,副提調臣李一相啓曰,纔經社稷之祀,又行郊壇之禱,勤苦宵臨,肅將晨事,勞動之餘,焦煎想切,而冥應孔昭,甘澤忽降,生民有祿,聖心稍寬,伏未審此時,玉候,何如?臣等不任憂喜之至,敢來問安。答曰,無事。
傳曰,昨見全南監司沈澤狀啓曰,任實·韓山土地官,本月十四日霜降云,看來不勝驚懼,實因寡昧之不能爲國乖和之致,必有其間所召之由,豈可空言引咎,以爲無實之歸乎?其令該道方伯,簡其所率,祛其浮文,親到該地方,守令之賢否,民情之寬抑,獄事之可疑,凡可以召沴隕霜之事,一一從公採訪,明察嚴覈以聞,以爲伸雪冤枉,慰解無辜之地,宜矣。用此下諭,使之劃卽擧行。
領議政鄭太和箚子。入啓。答曰,省箚具悉。卿之所患至此,予甚驚慮,卿其勿辭,安心調理。仍傳曰,遣柳後聖,卽爲看病以啓。
刑曹粘目。入啓。答曰,引見時,副提學之言,不無所見,更爲議處。
又粘目。入啓。答曰,審理者,非有罪無罪,混同放釋之謂也。不必作此無據之擧,更爲詳審察處。
刑曹草記。入啓。答曰,甲乙每每紛紜相爭,以致是非混淆,損傷事體,殊甚未妥,諸承旨相議稟處,以爲永定之地,可也。
刑曹啓目。入啓。答曰,崔忠元乙良,除刑推照律爲乎矣,金大福乙良,嚴刑放送。
傳曰,兩司之臣,多言崔紳之死罪過重云,何必强拂群情而行之乎?令該府,減死照律,速爲處決。
河東縣監李震馝上疏。入啓。答曰,省疏具悉。深嘉爾爲國盡職之誠,當令該司,議處焉。
正言李延年上疏。入啓。答曰,省疏具悉。爾其勿辭,調理察職。
刑曹判書李澥上疏。入啓。答曰,省疏具悉。卿其安心勿辭,調理察職。
護軍尹㻩上疏。入啓。答曰,省疏具悉。深嘉爾愛君之誠,人非堯·舜,每事何能盡善?惓惓勸誡之說,可不體念焉?
憲府箚子。入啓。答曰,省箚具悉。懇懇所陳,無非憂愛之忠,實中予病,深用嘉歎,可不體念焉?
玉堂箚子。入啓。答曰,省箚具悉。惓惓憂愛之誠至此,苟非我經幄之臣,予何以得聞過失?深用感歎,可不體念焉?
上在慶德宮。停常參·經筵。
備邊司郞廳,以三公意啓曰,戶曹判書李厚源,本以多病之人,累月劇務,症勢益重,陳疏呈單,非止一再,當此多事之際,若非實病,豈至於如此哉?然而度支之長,非人人所可爲,且有佐貳之官,調理察職,何如?傳曰,依啓。
義禁府啓曰,崔紳,以首罪,減死全家徙邊,則諸從朴有彬·崔誡·金忠一·千復立,似當減等定罪,何以爲之?敢稟。傳曰,崔紳之減死,已是格外,豈可竝減乎?殊涉未妥矣。
以禁府尹慶徵定配單子,傳曰,當此定配人任意還家事嚴禁之日,此人決不可定配畿驛,使之改入。郞廳李景閔校正。郞廳李宜喆書。
上在慶德宮。停常參·經筵。
未時申時,日暈。
皇帝勅諭朝鮮國王,朕惟左道原聞煽愚咀呪事,屬妄誕然,而奸究之徒,每日借此,以啓亂端,禁戢不早,必受其禍,乃從古已然之明鑑也。覽王奏內事情,該國內外奸徒,陰謀咀呪,圖爲不軌,不意左右肘腋之間,有此悖逆不測之事,朕聞之不勝駭異,奉事機早露,俱寘典刑,皆由王忠誠素著,所以天心佑獲良慊,朕懷其逃竄逆孽見救,兵部嚴緝,玆特遣刑部侍郞宜爾都奇等前往慰問,王其肅淸內外,嚴禁左道,深計未雨之防,永安康之福,欽哉故諭。
傳曰,喉舌之任,固非偶然,國家機密等事,尤當惕念愼謹,而不察至此,殊甚未便,當該承旨推考。
府啓。答曰,尹受說罪狀,誠如此,則不可朦然削版而已。拿鞫明査,處之。
備邊司粘目。入啓。答曰,依回啓施行爲乎矣,上層主將所處之地,不設防牌,似甚虛疎之說,亦似有見,令該臣,一體議處,宜矣。
領議政鄭太和箚子。入啓。答曰,觀今箚辭,病裏憂國之念至此,深用感悅,卽爲申飭政院,推考色承旨矣。
綾川府院君具仁垕上疏。入啓。答曰,省疏具悉卿懇。卿其勿辭,調理察職。
刑曹判書李澥上疏。入啓。答曰,省疏具悉卿懇。卿雖老病,筋力尙强,宜安心勿辭,察職。
陜川幼學金光顯上疏。入啓。答曰,省疏具悉。嘉爾進言之誠,所陳等事,當令該司,議處焉。
禁府草記。入啓。答曰,崔紳之減死,已是格外,豈可竝減乎?殊涉未妥矣。
上在慶德宮。停常參·經筵。
吏曹啓曰,平安監司鄭維城,今已瓜滿,依近例,令備邊司,議薦,何如?傳曰,允。
兵曹草記。入啓。答曰,金汝誠,實職除授,韓誠立,相當職除授。劍三千柄,八朔內打造事
司僕寺啓目。入啓。答曰,依允。本寺田畓收稅乙,若令監官爲之,則其爲侵漁,與前無異,徒遂牧子之願而已,決不可爲之是置,皆令本府照管爲乎矣,只每年田畓及收稅數爻哛,報于本寺是去等,其米穀,則本府可以處分,而民人,則勿爲照管,似當。
刑曹粘目。入啓。答曰,盧守夏段置,放送爲遣,其弟必夏乙,令本道,各別購捕。
又粘目。入啓。答曰,監司之不察,以致橫罹重罪爲有如可,到今還解,涉於威福,殊甚未妥爲在果,果若如此,則分揀放送。
左議政金堉箚子。入啓。答曰,省箚具悉。卿其從速往來,毋孤予日望之懷。仍傳曰,給由馬,澆奠床備給。
成均館粘目。入啓。答曰,誠如此,則李弘相所施之罰,還收。
持平權大運上疏。入啓。答曰,省疏具悉。爾其勿辭,往來。
掌令朴守文上疏。入啓。答曰,省疏具悉。深嘉爾憂愛之誠,再三觀覽不已也。可不體念而採施焉?爾其勿辭,往來。
吏曹參議閔應協上疏。入啓。答曰,省疏具悉。爾其勿辭,調理察職。
上在慶德宮。停常參·經筵。
備邊司啓曰,此時西伯之任,不可不極擇,故竝以重任之人,不拘常規而注擬,且以纔兼府尹之沈澤備望,亦似未安,或云鄭良弼,曾經兩道方伯,皆稱其有才,可擬於此任,而方在罷職之中,自下不敢擅擧,不得已以沈澤,備於末望以入之意,敢啓。傳曰,知道。
又啓曰,本司有司堂上職務煩多,且有不時開坐之事,故闕內直宿之任,不得兼帶,自有前例,許積所兼副摠管,改差,何如?傳曰,允。
下直,茂山僉使朴敏道。
備忘記,今下弓矢,茂山僉使朴敏道處,給送。
刑曹參判李澥上疏。入啓。答曰,省疏具悉卿懇。卿辭至此,本職當勉副焉。
上在慶德宮。停常參·經筵。
傳曰,史官四員待命,騎馬十二匹,卜馬四匹,立之。
工曹草記。入啓。答曰,輕重,則固爲自別,而凡事亦有緩急,問于本監,處之,可也。
傳曰,各道未赴任守令等,除署經,竝明日內,發送。
勅使出來狀啓,戌時入來。
傳曰,健元陵·長陵·穆陵·章陵端午祭所,摘奸以來。
上在慶德宮。停常參·經筵。
未時,太白見於巳地。夜三更,流星出壁星下,入東方天際,狀如拳,尾二三尺,色白。四更,流星出北斗星下,入北方天際,狀如鉢,尾長三四尺許,色白。五更,艮方有霧氣,如火光。
傳曰,平安監司,數日內發送。
吏曹草記。入啓。答曰,當此促赴之時,有此呈狀,迹涉謀避,事極駭愕,一邊推考,當刻內發送,黃州牧使柳志立事。
刑曹粘目。入啓。答曰,天龜之減死,一族二百餘人之還良,實是曠世之恩典是去乙,又如是稱冤,事極痛駭,依律治罪。李㫾上言粘事
傳曰,開城留守元斗杓,刑曹判書除授。
以判義禁望單子,傳曰,正二品中加望。
以廣州府尹望單子,傳曰,以堂上官,擬望。
傳曰,奉常寺當該官員及同祭典祀等,竝推。健元陵·穆陵·章陵摘奸事
綾川府院君具仁垕上疏。入啓。答曰,省疏具悉卿懇。卿辭至此,金吾爲任,當勉副焉。
戶曹判書李厚源上疏。入啓。答曰,省疏具悉卿懇。病勢雖未快瘳,値此多事,輒復固辭,甚非所宜,卿其勿辭,調理察職。
有政。以李休徵爲典籍,睦行善·洪命夏爲承文提調,沈詻爲左參贊,李亨吉爲平澤縣監,朴炳爲林川郡守,吳斗寅爲正言,鄭庥爲成均博士,崔應天爲學錄,張遇漢爲司僕僉正,尹鏶爲修撰,鄭榏爲文學,鄭脩爲直講,鄭致和爲京畿監司,韓公信爲軍器副正,李道基爲掌樂僉正,尹飛卿爲平安都事,金汝鈺爲廣州府尹,吳挺一爲平安監司,安後稷爲承文博士,李世翊爲正字,鄭勔爲學錄,南重晦爲兼三道海運判官,尹順之爲開城留守,林墰爲判義禁。
備邊司啓曰,勅行牌文旣到,接待諸事,一日爲急,遠接使及館伴以下都監·郞廳,令該曹,速爲差出,何如?傳曰,允。
又啓曰,勅使已爲起馬,一路撥馬,依前例加立事,京畿及兩西監司處,行移之意,敢啓。傳曰,知道。
又啓曰,上年冬勅回還時,因彼之所言,今後問禮官,令平安都事代行事,伴送使狀啓矣。今者平安新都事鄭承明,時在嶺南本家,未及上來云,催促下送,勢所不能,且念都事代行之言,出於鄭也一時之意,實非彼中講定之事,今姑依前,以京官差送,更爲觀勢議處,似當,敢啓。傳曰,知道。
備邊司郞廳,以領·右相意啓曰,左相昨纔出外,而不意勅使先聲已到,趁卽還朝之意,下諭宜當,敢啓。傳曰,知道。
又啓曰,廣州府尹,以堂上官擬望事,命下之後,卽爲書送薦望,則政廳已罷,故望單子,自本司書入矣。此時畿甸守令,不可暫曠,雖非開政之時,依口傳之例,急速差出,使之劃卽赴任,何如?傳曰,依啓。
上在慶德宮。停常參·經筵。
午時,日暈。巳未時,太白見於巳地。
禁府啓目。入啓。答曰,立法之初,敢生奸計,故違道主之令,沮撓大事之狀,極爲痛愕爲置,嚴刑得情。
禮曹判書林墰上疏。入啓。答曰,省疏具悉。此事,已經大臣之議,況卿才,允合擢用,卿勿控辭,速出行公,無誤儐揀之重任。
平安監司吳挺一上疏。入啓。答曰,省疏具悉卿懇。卿才允合此任,宜勿控辭,速往欽哉?
訓鍊都監啓曰,軍兵所佩環刀三千柄,旣已打造,時方造赤粧飾,而其着漆所入之數,將至十餘年馬兵所佩六百五十柄,則自都監,措備着漆,已爲分給,其餘數千柄所着之漆,自工曹,年例進排,故欲以此漆,推移繼用,工曹所送各年未收抄出催促,至再至三,而今已經年,尙不輸送,使莫重之役,未免稽滯,請令工曹庫中所在全漆中,擇其可用者,依其未收之數,趁卽移送,以爲完役之地,何如?傳曰,允。
吏曹啓曰,齎咨官,無可合之人,不得已以備局郞廳趙塼,入啓差下矣。今日備局諸會,皆謂趙塼,不如訓鍊都監千摠李壽昌云,而大臣之意,亦如此,趙塼改差,以李壽昌差送,何如?傳曰,允。
三公引見時,領議政鄭太和所啓,當此致齋之日,旣有不茹葷之戒,則南草,是茹葷之類也。亦宜一切禁斷於齋所矣。上曰,卿言,甚是矣,仍命承旨金佐明曰,詣祭後,自侍衛諸將,至於禁旅,皆嚴加申飭,一切禁斷,可也。
上在慶德宮。停常參·經筵。
自午時至酉時,日暈。未時,太白見於巳地。夜一更,月暈。
兵曹啓曰,本曹行用步木,五月朔各處例下,盡爲題給之後,遺在之數,尙有一百三十七同,前頭至六月朔,別下例下,似有餘裕,除出七十同,移置封不動,其餘六十七同,仍置外庫,以備行用之意,敢啓。傳曰,知道。
國忌,視事停。
義州迎慰使黃淐出去。
上在慶德宮。停常參·經筵。
下直,釜山僉使鄭倜。
備忘記,今下弓矢,釜山僉使鄭倜處,給送。
差祭官單子。入啓。傳曰,陵寢忌辰之祭,不可以微末武官差送,還出給,今後凡祭官,各別擇差之意,各別申飭,可也。
國忌,視事停。
下直,遠接使禮曹判書林墰。
上在慶德宮。停常參·經筵。
備邊司啓曰,勅使先聲之到,今已累日,而緣戶曹判書有故,迎接都監尙未會坐云,如遠方才人招集等事,日期急遽,則必有顚倒窘束之患,此則元非戶曹所管之事,令都監,速爲開坐擧行,何如?傳曰,允。
又啓曰,今此勅使之行,沿路各站接待·支拱等事,另加檢飭,如有不謹官吏,隨現重治之意,申明行會于遠接使及三道監司,使之惕念擧行,何如?傳曰,依啓。
又啓曰,本司有司堂上李一相,以本職承旨,常在闕中,未暇兼察有司之任,姑不減下,其代,以本司堂上李應蓍,察任宜當,且刑曹判書元斗杓,延城君李時昉,本司堂上竝爲差下,何如?傳曰,允。
延接都監啓曰,因備邊司啓辭,令都監,速爲開坐擧行事,傳曰,允事,傳敎矣。因戶曹判書有故,都監久未會坐,故臣吳竣與郞廳等相議,才人招集行移,則昨日依前例,已爲發送於諸道,而此外事目及郞廳加出事,欲待戶判出仕後爲之,則事漸稽滯,不得已一遵謄錄,爲先書啓,以爲料理之意,敢啓。傳曰,知道。
國忌無事。
上在慶德宮。停常參·經筵。
義禁府啓曰,伏見江華留守李曼狀啓,則連日陰雨,垣墻頹落,勢所難免,莫重罪人圍籬,不可不卽速修緝,發遣都事,使之監董畢役後,仍爲封鎖之意,敢啓。傳曰,都事雖下去,亦難始役,等待開霽,與內官一時下送,可也。
戶曹判書李厚源上疏。入啓。答曰,省疏具悉卿懇。卿辭至此,本職,當勉副焉。
國忌,無事。
上在慶德宮。停常參,只晝講。
午時,日暈。
兵曹粘目。入啓。答曰,辛仁光乙良,依法加資爲乎矣,此外段置,首捕人可賞之類乙良,更良詳察,稟處。
又粘目。入啓。答曰,依回啓施行爲乎矣,北路之人,不可不各別收用,惕念擧行。
又粘目。入啓。答曰,云云捧上之時,各別惕念,俾無民怨,宜當。
禮曹草記。入啓。答曰,依啓。太廟之薦,每於市上興産之後,不特此物,極可痛駭,本曹每每如是惕念致察,可也。
又草記。入啓。答曰,卿等享上之念,雖如是切到,最晩得雨,民未蒙澤,況前頭之事,未可豫知,豈可遽改前令乎?依前定奪施行。
禮曹草記。入啓。答曰,依啓。當該官吏,竝拿推。薦新櫻桃節晩事
傳曰,今日輪對官等,出入御前之際,全不趨走,至於奏事之時,亦不俯伏,具涉可駭,竝推考,當該入侍承旨,亦甚不察矣。
府啓,斂肆屠牛下人等事。答曰,依啓。李碩基,先罷後推,許東達事,不允。
判尹金光煜上疏。入啓。答曰,省疏具悉卿懇。卿辭至此,金吾兼帶,當勉副焉。
慶尙監司柳淰上疏。入啓。答曰,省疏具悉卿懇。卿之情事雖切,分義所在,不可徑情直行,勿辭察職。
有政。以南宮鏶爲戶曹正郞,朴渟爲古阜郡守,鄭晳爲典籍,李應蓍爲知義禁,蔡裕後爲同□經筵,李澥爲工曹判書,洪茂績爲右參贊,任義伯爲輔德,許積爲刑曹參判,崔煜爲司藝,元植爲戶曹佐郞,尹衡殷爲瓦署別提,金三樂爲咸鏡都事,趙錫胤爲大司諫,南銑爲瓦署提調,徐祥履爲慶州牧使,潘潤沂爲奉常奉事,崔應天爲學正,洪茂績爲典設司提調,蔡之沇爲典籍,丁彦璧爲校理,李時昉爲訓鍊都監提調,濟用監正金光煥,軍器寺正趙慶起,相換,漢城參軍申嵩耉,司贍直長李惟馨,相換。
晝講入侍,特進官鄭世規,同知事沈之源,參贊官閔光勳,侍讀官李泰淵,檢討官洪處大,假注書趙益久,記事官朴廷蓍·閔維重。上講書傳大誥,自王曰若昔,止孰能與於此哉。
訓鍊都監啓曰,前縣令沈棇,都監郞廳已爲啓下,而方在罷散中,時無職名,依例付軍職,冠帶常仕,何如?傳曰,允。
禁府草記。入啓。答曰,都事雖未下去,亦難治役,等待開霽,與內官,一時下送,可也。圍籬頹圯事
上在慶德宮。停常參,只晝·夕講。
都承旨李一相所啓,臣前爲承旨時,守令薦擧法,嚴明申飭事,捧承傳矣。頃者暗行,書啓之後,守令或有被罪者,或有定配者,雖未知情犯緊歇之如何,至於守令,被重罪而保擧者,輕重間,終無推勘之擧,殊無申飭保擧之本意,以臣所料,更爲嚴明此法,從輕重施罰,俾不至於解弛,則可知朝家終始警飭之意矣。上曰,卿言是矣,連坐之法,自古有之,自今以後,凡係干御史廉問按察中,贓汚者,不待傳敎,輒施連坐之法事,言于該府。
昧爽至卯時,有霧氣。未時,太白,見於巳地。申時,日暈。夜一更,月暈。
傳曰,祈雨親祭時,亞獻官以下諸執事,竝書啓。
傳曰,都承旨李一相,愛國不如愛私友,敢爲營救無識疲劣之徒,其自恣之罪,不可不懲,姑先遞差後,推考。
傳曰,此措語,極其簡率,不成事體,殊涉未妥,夕講所敎辭緣,添入改書,入之。掌令朴守文,司諫沈先罷後推事
刑曹粘目。入啓。答曰,未有停止之令,而徑先分撥爲乎所,萬無其理兺不喩,特進官宋時吉段,何以入來爲喩,事極殊常爲置,張緯翼·崔大民乙良,嚴刑得情,閔時雄乙良,姑爲仍囚。
晝講入侍,特進官南銑,同知事沈之源,參贊官安獻徵,侍讀官李泰淵·洪處大,假注書趙益久,記事官朴廷蓍·閔維重。上講書傳微子之命,自微國名,止此崇德之意。
夕講入侍,特進官宋時吉,同知事沈之源,參贊官金佐明,侍讀官李泰淵,檢討官洪處大,假注書趙益久,記事官朴廷蓍·閔維重。上講書傳·大學衍義,自太子侍讀徐摛,止論憸邪罔止之情。
上在慶德宮。停常參,只晝·夕講。
傳曰,大臣·備局堂上引見。
引見時,左議政金堉狀啓,逆家籍沒之擧,或有未得其宜者,至於安徹妾家,在於貞陵洞,而元非渠家,實先正臣李珥之兄李璠之家也。丙子之亂,璠之孫翊戰亡,妻孥皆爲被虜,安徹,時爲西路守令,李翊之子,貸得百兩銀於徹處,僅得贖還之後,以倍甲之價償之,盡賣奴婢田畓,而尙不足者二十兩,以其宗家爲典當,欲措備二十兩給之,而後還推,其家貧窮到骨,未及畢償,而賊徹伏誅,今者,竝入於籍沒中矣。李珥宗家,誤陷於籍沒之中,豈可不爲之嗟惜乎?分揀出給,似可矣。上曰,言于該曹。
判決事南銑所啓,勳臣賜牌官奴婢圖出之事,實由於以官奴婢,移屬各司奴婢之故也。官奴婢有病者,則移屬,與各司奴婢相換,雖是法典,而奸僞之弊,每從此出,若果病廢者,則雖備屬各司,必無依他收貢之理,實爲無益,此路仍存,則今雖禁斷,他日必未免如前之弊,移屬之法,一切革罷,何如?上曰,此意甚好,嚴明行會于各邑,可也。
上曰,倭人懲債之事,不無後慮。鄭太和曰,非但商賈輩,多數受出其處,任事譯官等,亦皆身犯,厥數甚多,極爲痛惡,此輩之罪,比商賈尤重。上曰,嘗聞倭譯,以朝報,給與倭人,至於身在京中,與倭相通書札云,此輩所爲,實爲可惡。太和曰,倭人通書於在京譯官之事,殊甚可駭,而渠等,不知國法,視爲常事,臣前爲備局堂上時,倭書契,或有未解處,則譯官,袖持私書,來視而釋之,若知通書之有罪,則必不如此,今後,則申明嚴斷,宜當矣。上曰,渠雖不知犯法,而在國家之道,豈可置而不禁乎?在昔漢天使之來也,若有以禮抵書於朝士之事,則必卽入啓而答之云,致書漢人,猶且啓稟,則與倭私通之事,何可不禁?今後着令京外嚴禁,如有犯者,繩以重律,可也。太和曰,倭譯中,自犯負債,其罪最重者,則從當依法論斷,而凡倭譯與干犯於負債者,勿爲差任於東萊,似當。上曰,此是應罪之人,安有差任之理?太和曰,臣有所聞,故敢陳,倭譯張偉敏,前爲訓導,所犯甚多,而今番康遇聖見罷之代,緯敏願爲圖差,欲自爲彌縫之地,事極不可矣。上曰,此類勿爲差任,本院提調推考。
義禁府啓曰,去四月二十二日罪人李廷顯病重,入啓保放矣。卽見月令醫官金鶴齡手本內,保放罪人李廷顯病勢,更爲看審,則胸腹痛及頭痛,晝夜苦劇,寒執往來,專廢食飮,無數引斂云,病勢如此,不得還囚之意,敢啓。傳曰,允。
又啓曰,伏見江原監司金益熙啓聞,則正刑罪人鸚鵡長子彦男,被捉於原州地云,發遣府郞廳,依在逃緣坐罪人加一等之例,本官守令眼同,使之處斬之意,敢啓。傳曰,知道。
傳曰,第五船以上,則出來,第五船以下,不爲出來云,而以第隻雜物,徑先受出爲言,所謂第三隻,非已出來之第三船乎?似爲未瑩,問啓。
玉堂箚子。入啓。答曰,旣見可駭之事,則未可驚動,趁有傳啓耶?早晩不須當責之說,極爲苟且,竝遞差。
傳曰,判書金集老職加資,固辭至此,令該曹,待明年擧行。
漢城府粘目。入啓。答曰,旣已入籍,又爲同居,則受理不當。
又粘目。入啓。答曰,雖涉細瑣,宗室之冤,自朝家不爲聽理,則將安所訴?令本道,治其契中之長,依願施行。
訓鍊都監粘目。入啓。答曰,令該曹,相當賞典,前例相考,稟處。火藥監官黃時中,十五年勤苦事
吏曹草記。入啓。答曰,梁有仁·崔時遇等罪犯,本不至重大,收職牒,亦是輕罰,一體連坐,實涉過重,依法典,定配以上論可也。其餘付標入之,今後以此定式,宜當。
禁府粘目。入啓。答曰,崔景憲稱冤之說,似非實狀,當初公事,相考稟處。
又粘目。入啓。答曰,所謂可據之端,何事是喩。更爲議啓。李伋子上言事
戶曹判書李時昉上疏。入啓。答曰,省疏具悉卿懇。卿才允合此任,豈宜久廢?今玆新命,未爲不可,況値勅行迫頭,決不可退托辭免,速出行公,無誤大事。
吏曹判書金集上疏。入啓。答曰,省疏具悉。卿懇至此,本職當勉副,新授加資,卿辭堅貞,有難施迫,姑爲允從,以安卿意矣耳。
大司諫趙錫胤上疏。入啓。答曰,省疏具悉卿懇。卿之所患至此,殊可慮也。本職,姑當勉〈副〉焉。
晝講入侍,特進官韓必遠,同知事蔡裕後,參贊官朴長遠,侍讀官李泰淵,檢討官洪處大,假注書朴世城,記事官朴廷蓍·閔維重。上講書傳微子之命,自爾惟踐脩,止無替朕命。
上在慶德宮。停常參,只晝·夕講。
禁府粘目。入啓。答曰,依回啓施行爲乎矣,田義國段,又有殺人可疑之事,分揀,安徐。
玉堂箚子,持平李溫遞差事。入啓。答曰,依啓。
傳曰,昨日引見時,禁倭譯與倭人相通有札事,與領相議論定奪矣,其日擧行條件,何不書出耶?
晝講入侍,特進官許積,同知事蔡裕後,參贊官金佐明,侍讀官閔鼎重,檢討官洪處大,假注書朴世城,記注官朴廷蓍,記事官閔維重。上講書傳康誥,自康叔·文王之子,止拜手稽首之上。
夕講入侍,特進官李應蓍,同知事蔡裕後,參贊官李弘淵,侍讀官閔鼎重,檢討官洪處大,假注書朴世城,記注官朴廷蓍,記事官閔維重。上講大學衍義第五卷,自初高齊之末,止除名爲民。
有政。以李天基爲典籍,崔惠吉爲戶曹參判,林士贇爲柒原縣監,蔡裕後爲大司諫,洪瑱爲洪州牧使,趙珩爲戶曹參議,宋浚吉爲進善,李俊漢爲順川郡守,鄭始大爲全南都事,李時楳爲承旨,李延年爲正言,李壽仁爲掌令,盧亨夏爲注書,元萬石爲持平,吳挺緯爲副修撰,柳慶昌爲江原監司,沈世鼎爲司諫,金徽爲獻納,李厚源爲大司憲,趙涑爲掌令,吳翮爲持平,權碖爲學錄,權格爲承文副正字,金鼎鉉爲司藝,李休徵爲禮曹佐郞,韓有良爲儀賓都事,趙錫胤爲工曹參判,徐荇爲獻陵參奉,蔡忠立爲司宰主簿,尹鏶爲副校理,具時勉爲典籍,金賢稷爲禧陵參奉,張應一爲工曹參議,閔嶪爲內侍敎官,尹㻩爲尙衣正,朴吉應爲刑曹參議,李迥爲弼善,尹履之爲同義禁。
上在慶德宮。停常參,只晝講。
刑曹粘目。入啓。答曰,近觀訟官之事,係于宮家下人,則勿論是非,一切驅而定配是去等,世平且亦論輕不均,依律處置。
又粘目。入啓。答曰,所捕之賊,與尋常之賊有異爲置,使之更査處之,可也。
禁府粘目。入啓。答曰,功減一等爲乎矣,除贖決杖。尹絳事
刑曹佐郞都擧元上疏。入啓。答曰,覽疏,嘉爾憂愛盡言之誠,再三觀覽不已也。可不體念當令該曹,議處焉。
大司諫蔡裕後上疏。入啓。答曰,省疏具悉。卿其勿辭,察職。
晝講入侍,特進官元斗杓,同知事沈之源,參贊官閔應亨·朴長遠,侍讀官閔鼎重,假注書朴世城,記注官朴廷蓍,記事官閔維重。上講書傳康誥,自王若曰,孟侯,止然不可考矣。
上在慶德宮。停常參,只晝講。
自未時至酉時,日暈。
備邊司啓曰,勅行時,一路接待支供等事,另加檢飭,不謹官吏,隨現重治事,已爲分付於遠接使及三道監司矣。卽見齎咨官狀啓,則上使性品,與他不同,居處飮食,必爲精潔云,尤不可不十分謹飭,以此意,更爲申飭於三道監司及遠接使·開城留守之意,敢啓。傳曰,知道。
兵曹啓曰,本曹事務煩劇,郞廳八員,常時猶患不能周旋,而正郞黃儁耉·李垕,實錄郞廳,佐郞呂·姜裕後,延接都監郞廳啓下,竝除本司仕上直,正郞吳挺垣,問禮官出去,餘存只三員,而勅使入京,黃龍亭差備館所把守及擧動時侍衛蛟龍旗標旗內司上直,無路推移,極爲悶慮,都監郞廳一員,改差,何如?傳曰,允。
晝講入侍,特進官許積,同知事蔡裕後,參贊官安獻徵,侍讀官閔鼎重,檢討官吳挺緯,假注書朴世城,記注官朴廷蓍,記事官閔維重。上講書傳康誥,王曰嗚呼封,止亦擧新民終之。
許積曰,湖西御史發遣時,各邑大同濫捧與否,當爲廉問節目,依前聖敎議于大臣,試以十餘條書入矣。上曰,若遣御史,則當以事目一件給送,以爲憑考廉問之地矣。積曰,非但當初事目,厥後與本道,往復定奪之節目,亦多矣。上曰,竝謄兩件以入,可也。
積又曰,倭人處負債之類,今方囚其妻子督送,而或不囚其妻子,只囚次知,亦不無保放之弊云,此事恐未着實,囚禁與否,則自備局,亦可送郞廳摘奸,而不可無專掌檢飭之官,堂上中一人,使之專掌,以爲着實擧行之地,事不着實,則責其主管之堂上,次知書吏,亦自備局,置簿其姓名,以爲日後考勤慢之地,何如?今日備局之坐,大臣之意如此,故敢達。上曰,令右尹專掌,可也。
積又曰,勅使時雜物,不入於大同中,各邑守令,不無憑藉濫捧之弊,當此大同新設之初,如有濫捧之弊,則必有民怨,故取見今番湖西分定雜物之數,則不至浩大,頃日左相,欲令本廳與常平廳,竝力貿送於戶曹,以除收捧民間之弊,而勅使雜物,例爲前期分定,故各邑之已爲來納者,頗多,以此未果矣。上曰,此後,則戶曹分定勅使雜物之時,與本廳,相議爲之。
積曰,湖西兵營有軍士每名各捧米二升五合,以爲支供之規矣。今則旣兼淸州牧使,此米不當仍捧,仍捧與否,似當廉問,而但兵使與守令有異,非有特命,則御史,例不爲廉察,故此一款,則不入於廉問條件中矣。上曰,此米固不宜仍捧,而但勿捧之意,不曾分付,徑先廉問,事未妥當,爲先行文,分付,可也。
上曰,前日,以祭用生獐難得之故,大臣之意,欲代之以犢,而用犢未安,故不得代用矣,何不代以生豬乎?生豬,畜養於人家,豈至如生獐之難得乎?積曰,係于祭享,事體甚重,故大臣,亦不敢請用生豬,以犢代獐之請,亦出於不得已也。自上特念民弊,有以價米給奉祭家之敎,故今則依此擧行,省弊大矣。上曰,今則只有順懷宮生獐,而祭享,亦豈無輕重之別乎?且禮文中,豕則入於犧牲之類,而獐則不入,以此言之,則生豬豈下於生獐哉?積曰,若以生豬,代生獐,則果爲便好矣。上曰,出與大臣相議,從便爲之。
積曰,上年春間,關西飢饉太甚,而勅使之往來絡繹,故其時承旨,請令常平廳扶救,則自上以京畿,則常平廳固當救之,而西路站上救急事,令廟堂,商議善處事,命下。故廟堂,請除出館餉米一千石,六百石,則分給平安道,四百石,則分給黃海道各站後,自本廳,某條還償事,覆啓分付矣。此事,本非常平倉所可獨當之事,管餉穀物,其數甚多,千石之米,會減不難,何必自常平廳,拮据措辦,以償於管餉乎?上曰,何必還償?會減,可也。但管餉之穀雖多,米則不足,此千石之米,令管餉官,以皮穀,作米充數,似可矣。積曰,管餉之米,果爲不足,以皮穀作米,誠爲便當,以此行會,何如?上曰,依爲之。
禮曹草記。入啓。答曰,必有舊規,相考處之。
戶曹草記。入啓。答曰,以附廟時,神轝移用,勿爲改造,可也。
禮曹草記。入啓。答曰,試爲取見文書,俾無未盡,宜當。
兵曹粘目。入啓。答曰,相當職除授爲乎矣,趁卽擧行宜當。
都承旨李時楳上疏。入啓。答曰,省疏具悉。卿其勿辭,從速察職。
右議政金堉上疏。入啓。答曰,省疏具悉卿懇。在邦俊,亦豈無意?其延及私,其一鄕之可諉者乎?況人雖言之,不過有懷必達而已。俯仰無愧,於我何有?卿其勿爲介懷,安心勿辭,察職。
江原監司柳慶昌上疏。入啓。答曰,省疏具悉。卿其勿辭,速往欽哉。
戶曹參判崔惠吉上疏。入啓。答曰,省疏具悉。卿其勿辭,察職。
大司憲李厚源上疏。入啓。答曰,省疏具悉。控辭至此,當勉副焉。
上在慶德宮。停常參·經筵。
院啓。答曰,依啓。金時卨事及平壤迎慰使李翊漢事,更加詳聞,而處之。
以私忌,視事停。
上在慶德宮。停常參·經筵。
備邊司啓曰,兵曹判書朴遾,初因落傷,累日調理,繼而有推考照律之命,故久不出仕,而此後憲府之坐,亦未知其遲速矣。客使將到,事務多滯,且有嶺南閫帥之窠,不可不趁卽差出,旣是行公推考,則未及照律之間,仍爲行公,少無不可,使之速出察任,俾無曠職之弊,何如?傳曰,依啓。
府啓,前臺諫李碩基削去仕版事,臺諫出仕事。答曰,依啓。
院啓,載寧縣監金時卨事。答曰,先罷後推。
左議政金堉上疏。入啓。答曰,省疏具悉至懇。噫,以今日人心世道觀之,則雖十八之賢俊復起,固無所施矣。其將諉之於無可奈何,而袖手傍觀乎?疏中雖有未安過激之語,山野人之說,本來如此,何必用是不安於懷?況玆客行,不日渡江,策應之務方殷,寧可引入思退,致朝廷之狼狽乎?惟卿,勿動人言,速出行公,佛時仔肩。仍傳曰,遣史官,傳諭。
私忌,視事停。
上在慶德宮。停常參·經筵。
自巳時至未時,日暈。
刑曹啓曰,本曹公務,素稱煩劇,而近日,則因上言回啓,一番開坐,啓目書役,視前倍蓰,書寫二人,常患不足,或有起草,而未及正書於其日之內者,今又書寫等,諸上司逐日捉去,仍廢書役,殊甚可慮,今後,則不得捉去事,捧承傳施行,何如?傳曰,允。
迎接都監啓曰,兵曹佐郞姜裕後,戶曹佐郞元植,以其本曹啓辭,都監郞廳改差事,命下矣。其代,以典籍鄭晳,刑曹正郞元檝差定,而郞廳崔汝㞳,亦以病重,不得仕進,勅使時措辦之事,一刻爲急,不可等待其差復,依例改差,其代,以前主簿徐正履,塡差,何如?傳曰,允。
又啓曰,郞廳前主簿徐正履,已爲啓下,而時無職名,令該曹,依例口傳付軍職,冠帶常仕,何如?傳曰,允。
刑曹啓曰,本曹以詞訟重地,事務煩劇,視他司最緊,故郞廳六員,雖或無故仕進,聽訟査決之際,多致積滯,常患不足矣,正郞朴廷蓍,以兼春秋,方在直廬,正郞元檝,又以迎接都監郞廳,今纔啓下,除本司仕上直,現存仕進者,只四員,本曹事勢,誠爲悶慮,元檝,都監郞廳改差,何如?傳曰,允。
迎接都監啓曰,郞廳刑曹正郞元檝,因本曹啓辭,改差事,命下矣。其代,以前縣令李益培差下,使之察任,何如?傳曰,允。
又啓曰,郞廳,前縣令李益培,已爲啓下,而時無職名,令該曹,依前例,口傳付軍職,冠帶常仕,何如?傳曰,允。
有政。以蔡以恒爲匠人署別提,南天漢爲居山察訪,洪葳爲說書,柳道三爲掌令,閔應亨爲大司憲,朴世僑爲戶曹正郞,黃道亨爲載寧縣監,李天基爲修撰,尹就殷爲掌苑署別提,李台瑞爲輸城察訪。
兵曹草記。入啓。答曰,特爲各別收用,勿爲該曹體紙,可也。崔泰男事
漢城府粘目。入啓。答曰,事涉訟事,有難明知,亦難親決,自有攸司是置,明覈從公處決。
兵曹粘目。入啓。答曰,騎芻所中段,倍畫事,已有傳敎爲置,使之各別擧行。
刑曹粘目。入啓。答曰,依允,功議各減一等爲乎矣,莫重陵寢修改之物,趁不進排爲在,色吏囚推,官員推考。
戶曹粘目。入啓。答曰,海外之事,不可尋常置之,令本州査啓後,處置宜當。
刑曹粘目。入啓。答曰,依回啓施行爲乎矣,色吏乙良,移囚營下,使之各別嚴刑,以爲懲礪之地。
傳曰,頃者,中日習射時,連四中內禁衛劉廷烈,除授〈?〉。
傳曰,近來凡試射,皆用柳葉箭,鐵箭,則幾乎廢棄,而何獨於中日習射,仍用鐵箭乎?事甚未妥,今後亦用柳葉箭事,嚴明,分付于該曹。
刑曹粘目。入啓。答曰,似當有本律外加罪之擧,治罪後,還發配所,宜當。
戶曹粘目。入啓。答曰,依回啓施行爲乎矣,推官之所報,方伯之枚擧,俱極可駭兺不喩,稱病稱無,任其所欲,弄之如兒,不覺寒心爲置,推官乙良,姑先推考爲旀,三公兄色吏及尹之益罷,元立等乙良,換他道,嚴刑啓聞事,知悉似當。
傳曰,已有拿命,而尙未就囚者,幾人耶?問于該府以啓。
吏曹判書鄭世規上疏。入啓。答曰,省疏具悉。卿其勿爲控辭,速出行公。
工曹參判趙錫胤上疏入啓。答曰,省疏具悉。此等職任,俱非朝夕奔走之劇務,卿其勿辭,察職。
校理李泰淵上疏。入啓。答曰,省疏具悉。卿其勿辭,察職。
上在慶德宮。停常參,只晝講。
刑曹啓曰,啓覆罪人十名之外,今方囚治者,多至八十人,而其中三十一名,則自本曹承傳推治者也。其餘四十九名,或自各衙門移關囚禁,或爲直囚,則査決遲速,非本曹所可擅便,當此盛暑淫雨之時,滯囚之徒,若是之多,殊甚未安,令各該司,斯速處置,何如?傳曰,依啓。
禮曹草記。入啓。答曰,方物,乃應供之物,而權減矣。略定緊切之物,其可已乎?當令內官言之矣,分付擧行,可也。
義禁府啓曰,已有拿命,而時未就囚者,趙嗣基·尹受說兩人,而趙嗣基,則在於慶尙道寧海府,故四月二十二日,卽以發遣羅將請拿,而判付內,此與直爲拿推有異,姑勿發遣爲敎,尹受說,則在於全南道光州地,故五月初一日,亦以發遣羅將請拿,而判付內,姑勿發遣爲敎,故卽以判付之意,分付于本家及京主人處,而時未就囚矣,敢啓。傳曰,豈可一向任便乎?竝拿來,而其子,旣在寧海府,則其父之所爲,亦甚駭異,治罪,可也。
又啓曰,趙嗣基·尹受說等,卽當發遣羅將拿來,而其父治罪事,則令該曹,稟旨處置,何如?傳曰,允。
兵曹草記。入啓。答曰,知道。晝講,無入侍之員,則姑闕,可也,而大槪現存之人,率皆老病,殊非本意可合之人,加抄入侍,可也。
傳曰,觀此留守及守直內官等狀啓,則圍墻,又爲傾頹,故荊棘牢塞云,爾等仍留,依前權出他舍改築,而其他無頹處,亦爲一體善爲改築,俾無後弊事。
義禁府啓曰,觀此江華留守狀啓,則荊棘牢塞處,所當改築,而其餘將爲頹圯處,亦當一時改築事,趁此都事未上來前,分付之意,敢啓。傳曰,知道。
晝講入侍,知事吳竣,特進官宋時吉,參贊官李時楳,侍讀官李泰淵,檢討官洪處大,假注書趙益久,記注官徐忭·朴廷蓍。上講書傳康誥,自王曰嗚呼封,止蔽斷也。
上在慶德宮。停常參,只朝講。
自昧爽至卯時,有霧氣。未時,太白見於未地。申時,日暈。
兵曹草記。入啓。答曰,知道。抄選之擧,不可每日爲之,依特進官例,雖在外任在喪之人,竝爲一時抄擇啓下,隨其在京,輒爲入侍,可也。
刑房承旨安獻徵典獄摘奸啓辭。答曰,知道。他餘罪人,亦令速爲處決。
院啓。答曰,已諭,毋煩。順川李俊漢事
同知鄭維城上疏。入啓。答曰,省疏具悉。勿辭,調理察職。
吏曹判書鄭世規上疏。入啓。答曰,省疏具悉。卿其勿辭,調理察職。
大司諫閔應亨上疏。入啓。答曰,省疏具悉。卿其勿辭,察職。
朝講入侍,領事金堉,特進官具仁垕,同知事沈之源,特進官許積,大司諫蔡裕後,參贊官閔光勳,執義沈之漢,侍讀官李泰淵·洪處大,假注書朴世城,記注官徐忭,記事官李端相,上講書傳康誥,自王曰汝陳時臬事,止不可緩也。
齎咨官李壽昌,自北京入來。
上在慶德宮,停常參·經筵。
義禁府啓曰,昨因江華留守李曼狀啓,破頹處及將爲頹圮之處,竝爲修築事,已爲入啓行會,而依今來狀啓,隨毁隨築事,更爲知委之意,敢啓。傳曰,知道。
又啓曰,江華圍籬所改修築事,前已累度知委矣,今者,又以築墻棘圍改稟事馳啓,而今則日勢開霽,速爲改築事,分付之意,敢啓。傳曰,知道。
上在慶德宮。停常參·經筵。
備邊司啓曰,傳曰,再昨聞齎咨官之言,則歲幣一事,極爲可慮,必須十分用意爲之,俾無失事辱國之意,言于備局,使之議于該曹,各別惕念爲之,且上年,則彼中入送鷹連,豫爲十分申飭,精擇以送,故雖倒損者多,而餘存者好,故無事呈還矣。今年則未聞再三申飭之擧,若反以爲尋常,不爲惕念擧行,則亦必有致責之弊,何以爲之耶?此意亦言于備局事,傳敎矣。前頭歲幣·方物,殊甚可慮,臣等會于賓廳,而戶曹判書李時昉,適身上有故,不得來參,故未卽面議,姑先以申飭該曹之意陳啓,鷹連之事,未及入啓矣。今承聖敎,極爲允當,更加惕念,另擇才品極好者入送,而如或有彼中執言之端,則當該之官,難免重罪,前期以此知會,使盡心奉行,何如?傳曰,依啓。以鷹連事,若有致責之患,則當該官,對淸使論辯受罪之意,申飭,可也。
又啓曰,頃者謝恩使之行,衙門以方物歲幣品劣之故,多般詰責,幾至生事,僅得彌縫,而各別精備事,反覆申飭云矣。今聞齎咨官之言,更擧此事,一邊恐喝,一邊開諭,有若爲本國地者然,若不着念精備,則前頭不無執言生梗之患,又以此意,申明分付于該曹,何如?傳曰,依啓。本國之人,不知緩急事勢,愛惜些少之費,難於變通,只冀無事於宮中,及其生事之後,則蒼黃顚倒,費用者,百倍於前,其他受辱,何可云喩?使之惕念擧行,可也。
義禁府啓曰,觀此慶尙右兵使元䎘馳啓內辭緣及奉塿所志一張,則狀啓內,雖稱含憤報復之計云云,而奉塿,旣以告變爲言,則不可不拿問奉塿,及固城縣令呂孝曾所謂李正字稱名李濟·李泳,及奉塿狀中所謂往復衙奴,竝爲發遣都事拿來,鞫問處置,何如?答曰,此出於雪憤之計,虛僞無疑,決難成獄,問于大臣,處之。
領府事李敬輿議,伏見慶尙右兵使狀啓內辭緣,則聖敎所謂此出於雪憤之計,虛僞無疑,決難成獄者,千里外情狀,已呈露於淵鑑之下,伏讀欽仰,無容更議,若以旣涉上變,虛實間不可不覈處云爾,則姑令本道監司,窮推奉塿,得其實狀,後啓聞處斷,以絶後弊,似或宜當,伏惟上裁。前領議政李景奭,伏見禁府,以元䎘馳啓奉塿告變所志事處置之意,回啓下答之敎,有曰此出於雪憤之計,虛僞無疑,決難成獄,問于大臣處之。臣欽誦數四,不勝感歎,聖鑑明照萬里,一見覰破,臣何敢言哉?名曰告變,則事關非常,若無可據之端,何得逆謂其不實而不卽按問,有若等閑處置爲哉?今此奉塿所告則不然,其子士堯·士舜等,被囚於固城縣者,乃是四月十四日,固城縣令馳報之到報,在於四月十六日,而奉塿告變,始於五月初八日,則其因嫌誣構之狀,灼然可見,聖敎所謂虛僞無疑者,此足以斷此獄矣。苟如是,則實足以辱金吾之拿推乎?卽其處而斷之以一道之心,此一郞吏之任也。但明其罪狀然後,方可以處之,所謂固城衙奴,令監司,一處推問,得其實狀,一邊馳啓,一邊處斷,事決而法正矣,伏惟上裁。領議政鄭太和議,以慶尙右兵使元䎘馳啓中,固城縣令所報辭緣及所謂奉塿告變狀辭觀之,欲延其子應死之喘,有此構成之計,而虛僞之狀,現著無疑,聖鑑旣已燭盡,更無容議,只念旣稱發告逆謀,而虛誣難掩,則亦有當施之律,終不可置之而已。臣之愚議,奉塿爲先拿來,鞫問後處置,似當,伏惟上裁。右議政李時白議同,左議政金堉,臣之意與領府事李敬輿,少無異同,而但此賊,方在兵使之處,移送監營,則費日有弊,令兵使,窮推奉塿,得其實狀後,報監司,一同啓聞,似爲宜當,伏惟上裁。領敦寧府事金尙憲,行判中樞府事趙翼,在外,大臣之意,如此,敢啓。傳曰,依左相議施行。
傳曰,史官一員待命,騎馬三匹·卜馬一匹,立之。
國忌,視事停。
傳曰,健元陵摘奸以來。
上在慶德宮。停常參·經筵。
傳曰,亂簾腐破,坐面紙陋穢,平床所排不齊處,則已令修改,而尙不擧行,今又見頉,事極痛駭,非參奉之罪,乃京司官員之罪也。當該官吏,竝拿推,斫木已久處,則亦已經推治,勿論,可也。此等處,竝付標入之,拿推傳旨,罷齋後捧之。
國忌,視事停。
上在慶德宮。停常參·經筵。
兵曹草記。入啓。答曰,依啓。事極駭愕,今年內,不得沒數充定,則當論以重罪,嚴明知委。
兵曹粘目。入啓。答曰,雖云生殖之數有加是如爲良置,以一二年之內生殖之數,比之十三年七八年,則不至太多爲置,他相當賞典,前例更爲相考,稟處。
傳曰,近來假注書,全不擇擬,極爲無形,此是擇擬者乎?
傳曰,近日霖潦如是悶極,頃日筵中祈請之說,令該曹議處。
傳曰,今下虎皮一令,定南君李厚源賜給,以表予意。
戶曹草記。入啓。答曰,依掌隷院逆家奴婢決訟例,爲之,可也。
戶曹粘目。入啓。答曰,依回啓施行爲乎矣,尹昌耉乙良,勿限年定配。
軍器寺草記。入啓。答曰,依啓。實爲擅伐,則治罪不暇,寧有許給之理乎?
禁府粘目。入啓。答曰,除刑推爲乎矣,趁不分付爲在,該曹色吏及李松忠乙良,竝拿問覈處。
又粘目。入啓。答曰,依允,洪男乙良,分揀。
傳曰,觀此沈等緘答,則其時兩司城上所,極爲駭愕,竝先罷後推,以重事體。
憲府粘目。入啓。答曰,竝只罷職,一以重國家祭享,一以懲慢忽不職之習。
常平廳粘目。入啓。答曰,兩年耗,無去處辭緣乙良,査出宜當。
吏曹判書鄭世規上疏。入啓。答曰,省疏具悉。卿之才德,簡在先王,越至今日,理宜顯庸,孰曰不可?卿毋固辭,亟出察任。
習讀官裵信龍上疏。入啓。答曰,省疏具悉。嘉爾憂國之誠,條陳之事,當令該司採用焉。
幼學李寅燮上疏。入啓。答曰,省疏具悉。當令該曹議處焉。
完南君李厚源箚子。入啓。答曰,覽箚具悉。嘉卿愛君之忠,所進宣廟御筆印本,欽玩再三,不覺敬歎,其一,卽與世子矣。
完南君李厚源上疏。入啓。答曰,省疏具悉。卿其勿辭,安心領受。
上在慶德宮。停常參·經筵。
禮曹草記。入啓。霖潦不止,祈晴事。答曰,依議劃卽擧行。
傳曰,向者訓鍊都監草記批答,有軍兵摠數,作案以啓辭矣。厥後已過屢朔,而頓無黑白,其事不便,則更稟,可也,便當,則擧行,可也,不宜如是全然廢閣,該房承旨察處。
府啓,前水原府使尹昌耉事。答曰,旣已定罪,更加詳審,處之。
禮曹草記。入啓。答曰,更爲觀勢,爲之。
刑曹粘目。入啓。答曰,係于陵寢,罪涉重大爲置,除照律,嚴刑放送。
漢城府粘目。入啓。答曰,情涉可冤者乙良,竝爲出給。
禁府粘目。入啓。答曰,前後官吏,竝以議處。
又粘目。入啓。答曰,依願詳悉議處爲乎矣,勿論事之是非,爲妾擊錚,非但國法之所無,宗班之羞辱莫甚爲置,姑爲仍囚。
府啓。答曰,所論至此,水原府使洪重普,爲先推考,觀其緘辭而處之,可也。
玉堂箚子。入啓。答曰,水旱之連仍,誠緣寡昧之不德,徒切愧懼而已,無以爲諭。
大司憲閔應亨上疏。入啓。答曰,省疏具悉。卿其勿辭,調理察職。仍傳曰,遣內醫看病。
吏曹判書鄭世規上疏。入啓。答曰,省疏具悉至懇。密使不日渡江云,卿不可不備,卿雖有疾病,分義所在,決不可引疾退托,速出行公。
義禁府啓曰,洪男分揀事,命下矣。放送之意,敢啓。傳曰,知道。
上在慶德宮。停常參·經筵。
迎接都監啓曰,勅使越江之報,今明似當來到,而郞廳,或以實錄廳移文,或以實病呈狀,凡事未易就緖,極爲可慮,鄭晳實錄廳郞廳,代直講韓鎭,且尹塏病,代禮曹佐郞李休徵差下之意,敢啓。傳曰,知道。
又啓曰,今觀遠接使狀啓,則通官輩言,自前所喫藥燒酒,內醫院下人,詳知其劑方,下送于平壤,煮取以待云,劑藥下人所入材料,令內局與兩醫司,及時下送,而未備之材,依前例,或自內局給送。且罪人族屬,切勿使喚於行中,亦出於彼人分付,漢城府房守軍抄定時,十分嚴飭,俾無混雜之弊,而彼中出入之人,亦令各別嚴禁,宜當,將此事意,一體嚴飭之意,三道監司及開城留守處,竝爲行會,何如?傳曰,允。
義禁府啓曰,以金世泌覈處公事回啓依允事,判下矣。一處憑問次,當該封進官內資寺主簿尹震聖,拿囚之意,敢啓。傳曰,知道。
又啓曰,繕工奉事李以馨,色吏金益男等,兩陵簾索趁不進排一款,添入於本府問目事,自刑曹,啓稟判下,以此添入之意,敢啓。傳曰,知道。
上在慶德宮。停常參·經筵。
自辰時至午時,日暈,未時,太白見於巳地。
大司憲閔應亨上疏。入啓。答曰,省疏具悉卿懇。卿之所患至此,予亦慮念焉,卿其更加調理,察職。
上在慶德宮。停常參·經筵。
迎接都監啓曰,勅使入京日,禮曹以來月十一日推擇啓下,而卽見路程記排日,則來十一日,當爲入京矣,敢啓。傳曰,知道。
又啓曰,卽見遠接使狀啓,則金尙誠來時,腰痛所用藥物,竝爲持送云,尙誠,乃鍼醫也。朝來狀啓,無藥物持送之語,故意謂只欲行鍼,都監回啓時,藥物不爲擧論矣。今有藥物啓請之事,無乃因彼所言,有此馳啓乎?腰痛所用藥物,令兩醫司,急急覓送,而其中,若有唐材難得者,則亦令內局,隨便覓得,從撥上下,送于金尙誠處,何如?傳曰,尙誠旣非藥醫,且輕用藥餌,亦涉未妥,從略下送,使其觀勢用藥,可也。
以問禮官吳挺垣狀啓,傳曰,問禮官回程時,不必疾驅以傷驛騎事,曾有傳敎,而何如是狀啓耶?今後勿爲疾馳事,分付,可也。
又啓曰,卽接遠接使狀啓,則副勅使,以腰痛,求見內醫金尙誠云,給馬下送,使及於平壤,似當。且自前勅使有病,則有別問安之擧,亦令該曹,稟處,何如?傳曰,依啓。中路問安承旨,旣在平壤副使前,則臨時措辭,別爲安否,勿使泛然,一體爲之,可也。
內醫院草記。入啓。答曰,味不如前,則或不無生事之弊矣。
戶曹草記。入啓。答曰,如是緊切,則姑令他官相換察任,可也。
刑曹粘目。入啓。答曰,東南路定配。
義禁府啓曰,李材吉·姜悌立·尹承吉等分揀事,命下矣。放送之意,敢啓。傳曰,知道。
上在慶德宮。停常參·經筵。
下直,全南水使李晦。
巳時午時,日暈。
院啓,臺諫出仕,遞差事。答曰,依啓。
諫院箚子。入啓。答曰,實非恥過,而不欲多言矣。
禁府粘目。入啓。答曰,事涉無情,分揀。
又粘目。入啓。答曰,迹涉荒唐,另爲議處。
禁府粘目。入啓。答曰,功議,各減一等爲乎矣,竝只罷其職。
刑曹參判許積上疏。入啓。答曰,省疏具悉。卿其勿辭,調理察職。
都承旨李時楳上疏。入啓。答曰,省疏具悉。卿其勿辭,調理察職。郞廳李景閔校正。郞廳李宜喆書。
上在昌德宮。停常參,只晝講。
戶曹參判鄭維城上疏。入啓。答曰,省疏具悉。勿辭察職,摠管之任,當允副焉。
府啓,宋時烈上來事,下諭。答曰,依啓。
備邊司啓曰,政院啓曰,勅使接見時說話,依前加減書入,而今此出來問慰一節,措語之間,似當添入致謝之意,而不可不詳審,請令廟堂預爲講定,以備睿覽,答曰,知道事,傳敎矣。今此勅使全爲問慰,勅書辭意,亦甚款厚,自上相接之時,以不幸遭變,而兇逆之徒,終得伏法,莫非皇靈仰恃,視同一家,具奏事狀,今蒙特遣使臣,勅諭丁寧,至於在逃之賊,亦勅兵部,使之嚴緝,不勝感激之意,措辭言及,似爲宜當,敢啓。傳曰,知道。
備邊司郞廳,以右議政意啓曰,今番謝恩之行,不但譯官之數少,到彼之後,若或有意外通情之事,則能解淸語者,不可不擇帶以往,內禁衛將金敬信,帶行往還,何如?傳曰,允。備局謄錄
內醫院官員,以都提調意啓曰,以本院勅使宴享時,勿用酒房香醞事草記,傳曰,味不如前,則或不無生事之弊事,命下矣。臣等所當盡心奉行,而第念日候炎熱,香醞例有失味之患,若或臨時狼狽,則生事可慮,常時館中進排,內資寺亦用燒酒云。本院亦以燒酒,一邊煮取待候,何如?傳曰,彼地常用燒酒,以此用之,未爲不可矣。迎接都監謄錄
晝講時入侍,特進官申濡,同知事蔡裕後,參贊官朴長遠,侍講官李泰淵,檢討官李廷夔,假注書權格,記注官徐忭·朴廷蓍。上讀書傳康誥,自王曰封予惟不可不監,止對上文飧享而言。
禁府粘目。入啓。答曰,發遣羅將拿來似爲有弊爲置,令本道兵使嚴問以啓爲乎矣,許接人乙良,姑爲置之。
刑曹粘目。入啓。答曰,除尋常各別嚴刑。韓希愈事
上在昌德宮。停常參·經筵。
傳曰,大臣·備局堂上引見。
傳曰,校理李泰淵,聽人指嗾,甘心美之,罪不可不懲,姑爲先罷後推。
政院啓辭,李泰淵先罷後推還收事。答曰,不允。傳旨中,前後言辭不直六字,亦爲添入,可也。李泰淵先罷後推還事
府啓。答曰,不允。出付事,依啓。
副應敎柳堣等上疏。入啓。答曰,省疏具悉。爾等勿辭察職。
修撰李天基上疏。入啓。答曰,省疏具悉。爾其勿辭察職。
引見時,上曰,雖閱累世之後,若以逆姜事,聞於朝者,論以逆黨,直以庭鞫治之,或有强臣兇孽,不遵此敎者,三司百工爭執,亦論以逆黨。仍傳曰,不可泛出朝報而已。知委各該司,可也。
領議政鄭太和啓曰,近來武弁堂上中,閫帥可合之人絶少,該曹備擬之際,每患乏人,堂下中可用之人,以不次擢用,依前抄用,何如?上曰,依爲之。
戶曹判書李時昉啓曰,賊點田畓,各道馳啓,稱爲據奪者甚多,故頃因全南監司狀啓,自臣曹具由啓稟,則依掌隷院奴婢例,待秋爲之事,判下矣。但臣曹非詞訟衙門,移送于漢城府,或該司,何如?鄭太和曰,戶曹雖非決訟之地,取見文券,辨覈眞僞,有何所妨乎?時昉曰,稱以據奪者,虛實未可知,而其弊日滋,未有止息之期,若以今年定限過後,則勿許聽理,似爲宜當矣。上曰,依爲之。上曰,自點處籍沒田畓,多稱被奪,自該府頗爲費力査出,而至如朴弼宗·李大燁等田畓,亦爲一體還推,事理不當如是。且其中亦有無文券而還給者矣。太和曰,此等田畓,豈有還給之理,渠輩當初必有買賣之事,到今皆稱被奪耳?上曰,此雖非備局所知之事,卿等,取見該府公事査處,可也。時昉曰,諸賊籍沒田畓,當爲先給告者,而後分給勳府與訓局,而凡功臣,雖有分於賜給之規,此則只受其田結所入之稅而已。非永給其田畓者也。今當量宜定數矣。上曰,議于大臣定奪,可也。左議政金堉曰,逆家田畓,自都監啓請,會補軍餉矣。元數五百結內,若給告者與勳府,則餘數不多,軍餉所屬,亦無幾矣。上曰,告者,不可不先給也。元斗杓曰,前李碩龍,若給二十結,則此告者,或加給十結,何如?上曰,大臣之意,如何?太和曰,三十結之數,似爲宜當矣。時昉曰,大閣氏,亦當一體賜給乎?上曰,此與告者,似有差等矣。太和曰,依李碩龍例賜給,似當矣。上曰,依此爲之,可也。
鄭太和啓曰,倭人處負債人等,方爲囚禁催促,而臣入來時,東萊文狀適到,雖未及詳見負債之類。又有加現者,被囚之中,且有定償者云。必是渠輩懇乞宣力之致矣。刑曹判書元斗杓曰,自前倭館,雜人出入,禁令甚嚴,而紀綱解弛,交通往來,任其所爲,致有此患,潛商之罪,自有其律,若不痛加禁斷,則一邊還償,一邊貸出,將來之弊,無時可已。宜以此意,別作事目,此後如有犯者,則東萊府使及守門譯官,當受其罪之意,申明知委,俾絶此弊爲當矣。上曰,此言是矣。依此爲之。以上備局謄錄
上在慶德宮。停常參·經筵。
未時,太白見於巳地。
藥房都提調臣李時白,右承旨臣安獻徵啓曰,甘雨作苦,逾月不止,日氣炎蒸,伏未審夜間,聖候,何如?昨日入侍時,玉音失和,此必感冒餘症,未盡快復而然也。凡病,必加於小愈,當此苦熱,若不趁時和解,不無後慮,而必詳知症候,然後方可議樂,竝此仰稟。答曰,失音之候,別無服藥之事,而但近來上熱之症頗甚,面部烘熱,有時如醉,駭於觀瞻,欲爲治之矣。
再啓曰,臣等卽與柳後聖·鄭後啓及諸御醫,反覆商議,則皆言上熱頗甚,面部如醉之症,實因前日感冒之候,猶未復常而然也。加減涼膈散,加黃連酒炒七分,連進三貼宜當云。此藥劑入之意,敢啓。答曰,知道。
大司諫蔡裕後,正言南龍翼,司諫沈世鼎等上疏。入啓。答曰,省疏具悉。李泰淵前後言辭不直,懷私暗弄之罪,著矣,故略施薄罰耳。卿等俱無所失,勿辭察職。
左承旨朴長遠上疏。入啓。答曰,泰淵,卽惡前後意不同之故也。爾其勿辭察職。
兵曹判書朴遾上疏。入啓。答曰,省疏具悉。疾患,人所難免,卿其勿辭察職。
金化幼學朴時璡上疏。入啓。答曰,省疏具悉。當令該曹議處焉。洪命耉賜額事
校理洪處大上疏。入啓。答曰,省疏具悉。爾其勿辭察職。
府啓,李泰淵罷職事。答曰,不允。
禮曹草記。入啓。答曰,畿·江兩道,亦依湖西例,以價本輸送,不必用豬,可也。
漢城府草記,生松犯禁事。入啓。答曰,依啓。同黨,使之窮推重處。
禮曹草記。入啓。答曰,依啓。每當修改之時,本曹亦宜各別,申飭,可也。出記草各陵修改事
迎接都監啓曰,卽接遠接使狀啓,則副勅使,以佛經二冊,布在東國寺刹爲言,求之甚切云。所謂維摩經疏抄·四六妙門者,今始初聞之冊,令校書館,廣加聞見覓得,使之待令之意,知委施行,何如?傳曰,允。
又啓曰,得接遠接使狀啓聞見別錄,則上使性品强愎,凡諸飮食,必精潔云。都監各色,申明,分付,俾無欠缺之事,而至於紙席長短廣狹之不齊,紬苧染色升數之各異,彼處衙門,皆以此執言云。今冬歲幣,自戶曹雖已定式改備,而更以此意知委施行,何如?傳曰,允。
又啓曰,都監軍色郞廳,所掌緊重,不可等閒塡差,韓縝,今政除授端川郡守,其代,除實錄廳外,兵·刑曹,亦以啓辭,使不得差出,他無推移之路,勅行已迫,極爲渴悶,兵曹郞官,雖已啓辭,不得已佐郞朴承休差定之意,敢啓。傳曰。知道。
有政。以李應蓍爲承旨,林一儒爲廣興奉事,許積爲大司憲,趙益久爲司饔直長,曺漢英爲吏曹正郞,洪瑑爲吉州牧使,金子文爲慶興府使,金鼎鉉爲文川郡守,具時勉爲兼養賢主簿,申濡爲兵曹參判,盧協爲定平府使,鄭晳爲兵曹佐郞,李天基爲副校理,鄭維城爲兼同義禁,李時楳爲刑曹參判,韓縝爲端川郡守,柳衍爲繕工副奉事,鄭好仁爲陜川郡守,河弘度爲內侍敎官。
吏曹草記。入啓。答曰,相當賞典,前例相考,稟處。
宣惠粘目。入啓。答曰,依允。觀此情節,則偸食故敗,明白無疑爲置,監色之由陸上來,本官之任載腐船之狀,俱極可駭。新設之初,已有此弊,日後之事,從可知矣。不可不別樣重處,庇仁·藍浦兩縣守令,則劃令該府拿來,嚴鞫處置爲旀,不騎船監色乙良,使之繫械,押色上送,令該曹嚴鞫處置爲旀,在囚格軍乙良,令本道監司,捉致營下,嚴刑輸情後,上項官吏,竝以竝只,處以重律事乙,嚴明知委,毋得遷延遲滯爲乎矣,在逃沙格跟捕事乙,亦爲嚴飭。
上在慶德宮。停常參·經筵。
未時,太白見於巳地。夜五更,有霧氣。
藥房都提調臣李時白,提調臣朴遾,左副承旨臣李弘淵啓曰,昨日蒸鬱之氣,有甚於常時,伏不審夜間,聖候調攝,何如?且昨入加減涼膈散,其已進御否,臣等不勝憂慮,敢來問安。答曰,湯藥昨已進服矣。此非大段疾痛之候,勿爲問安。
府啓。答曰,已諭于筵中矣。毋庸瀆擾。
吏曹參判沈之源上疏入啓。答曰,省疏具悉卿懇。摠管本非一二,卿其勿辭察職。
兵曹啓曰,曹司衛將牒報內,迎勅二度習儀時,各差備應入軍數,三百三十四名,三度習儀時,三百三十九名,雖勿論諸上司,箇箇除出,而不足之數,猶且五十五名云。今當差主掌之軍,比前減少,各處派定之外,留衛餘軍,僅數十名而已。用於延接都監,更無推移之路,精抄軍如不可出用,則昌德·昌慶兩宮守直中,一百五十五名內,五十五名,只於晝時,暫爲抽用,何如?傳曰,然則精抄軍,暫時出用,可也。
義禁府啓曰,迎勅擧動時,本府都事,各差備分定,則無一員餘存,勅使所館處,各門把守及勅使出入時,禁喧假都事六員,假書吏六人,依前例令該曹各別擇出,俾無臨時窘迫之患,何如?傳曰,允。
備邊寺粘目。答曰,鹿尾鹿舌段,其弊如此,則特爲停罷宜當爲旀,獺膽,旣乾之後,則雖云難辨,熊膽·牛黃,皆於乾後,能辨其眞贋,何獨於此不然乎?或不無本院下輩,故欲致難之意也。非乾上送,似爲無妨爲齊,同福縣所納田稅段,非但元數不多,丙戌年爲始,一倉上納,則到今何以兩倉分納是喩?問于該曹處之似當爲旀,尙衣院奴婢事段置,果涉猥瑣是在果,旣明之後,則似難退斥,令該院善處宜當。內下記草
備邊司啓目,自點籍沒田畓家舍事,査處事傳敎是白有亦,敢考漢城府前後粘連啓目,則其中如李大燁妻田畓數,其文記之眞僞,姑不暇論,而癸亥反正之後,定其年限,使不得紛紜呈訴乙仍于,其時籍沒之後,國法旣行,更不敢生意爲白如可,今於三十年之後,有此僥倖還得之望是白去乙,該爲不察先朝年限之制,遽爾出給,似爲無據。至於朴自韓家垈段置,雖以渠之所供觀之,價木十餘同,景男不爲傳給,則自點之初不白奪,據此可知,爲自韓之道,逢着景男,則告官徵價而已。何敢欲推其家垈乎?該府竝許還給亦不當理,其他無文券而聽施者,有難遽辦其虛的,凡訟誤決之後,自有他司更訟之法,元文書,竝以移刑曹査決,何如?啓依允。備邊司謄錄
上在慶德宮。停常參·經筵。
自昧爽至卯時,有霧。未時,太白見於巳地。
大司憲許積上疏。入啓。答曰,省疏具悉卿懇。所謂曩者之物議,朝論已定,尤無引嫌之事,勿爲控辭,從速出仕。
大司諫蔡裕後上疏。入啓。答曰,省疏具悉。以予觀之,則彦璧之事,似無異於他人,而終是詭異非行,必欲別於他人,抑未知內省有不安之事乎?良可怪也。卿之亦欲彦璧同其去就之意,尤未可知也。噫,君子之行,不可苟同於他人也。亟出行公,毋滯重事一日。
備邊司啓曰,全南監司啓本回啓中,同福一縣四字,誤以全州一縣,書啓,而不能致察,啓下之後,始覺其非,不勝惶恐,付標以入之意,敢啓。傳曰,知道。
禮曹草記。入啓。答曰,勅書或宣或否,不一其規,爲先,下諭於遠接使處,微探宣讀與否後,始爲講禮似當。以此速爲擧行,可也。出記草
視事,以迎接習儀頉稟。
上在慶德宮。停常參,只晝講。
藥房都提調臣李時白,副提調臣李應蓍啓曰,火令司辰,炎蒸比甚,伏未審夜來聖候,何如?且前日劑入加減涼膈散,以日計之,則昨日當爲畢進御矣。詳知患候加減,然後更議他藥,竝此仰稟。答曰,上熱稍似減歇,服藥亦甚苦口,姑停,更觀處之,可也。
大妃殿問安。答曰,知道。中宮殿問安。答曰,知道。世子宮問安。答曰,知道。嬪宮問安。答曰,知道。
傳曰,典獄摘奸,輕囚放釋。
傳曰,慕華館迎勅後還宮時,雖昌德宮之遠,勅使,由崇禮門作路,雜戲觀光,徐徐入來,故在庭下小次,移時來待,況今時御之闕,距慕華館至近,彼之由迂路作行,比前尤遠,如此酷熱之時,久處小次,極爲不便,其間暫入資政殿,臨時還出小次,未知,何如?議啓。
府啓。答曰,不允。出仕事,依啓。李泰淵出仕事
府啓。答曰,依啓。吳挺緯,先罷後推,李泰淵前後意之不同,極爲不直無義,反以爲直截,何意也?朝論之乖舛至此,無所恃矣。良可慨也。
兵曹參判申濡上疏。入啓。答曰,省疏具悉。卿辭至此,當依願焉。
大司憲許積上疏。入啓。答曰,省疏具悉卿懇。不必與後生等相較,卿其勿爲控辭察職。
校理洪處大上疏。入啓。答曰,省疏具悉辭意,爾其勿辭察職。
吏曹草記。入啓。答曰,勅使回還後,齎咨官竝更,稟處之。記草
晝講時入侍,特進官鄭世規,同知事鄭維城,參贊官李應蓍,侍讀官尹鏶,檢討官李廷夔,假注書柳格,記注官徐忭·朴廷蓍。上讀書傳酒誥,自商受酗酒,止喪邦故言辜。
延接都監啓曰,明日三度習儀時,軒駕等物,亦當曳出習儀,而市民調發,事涉有弊,凡具亦有未及畢造者,初十日依前例私習後,兼爲曳出慕華館,而且時御所闕門外狹窄,軒駕雜像,勢難排列,景福宮前路,從地形左右列立似當,敢啓。傳曰,知道。
氷庫提調永安尉洪柱元啓曰,西氷庫每年藏氷,只是六梗,而丙子亂後,又減一梗,雖在平常無事之時,僅得繼用,或有不足之患,槪非但諸處進排之數,極爲浩多,每於霖雨之節,自未免消融,以致減縮故也。消減倍前,前頭消減,亦不可量,卽今已開三梗,而用度之煩,比前又倍,如勅行時進排,實錄·成均館儒生圓點處,逐日進排,此皆每年所無之事也。以此計之,徑乏之患,勢所必至,極爲可慮,勅行留館之遲速,雖不可知,而館內所用氷丁,自前都監不爲定數入量,進排罔有紀極,或以口傳,隨時督納,號令一出,莫敢遲留,其間虛實,亦難取信,濫用之弊,勢固然也。請令都監,日用氷丁,量宜定數,如有別用之處,臨時下帖,俾無如前無節之患。且當此暑月,館內出入許多下人,孰不求覓氷塊,而若或不給,則片片塊破,爭相奪去,殘司下人,不敢抗爭,此亦不可禁之弊也。亦令捕盜廳,定送若干軍名,以爲防禁偸竊之地,似爲宜當。此後勅行用氷之時,以此永爲定式事捧承傳施行,何如?臣忝提調之任,備諳難支之勢,惶恐,敢啓。傳曰,依啓。上謂參贊官李應蓍曰,今番勅行,雖曰平順,不可不盡禮待之,凡干接應之事,少無慢忽之意,更加各別,申飭于都監,可也。以上迎接都監謄錄
答吏曹粘目曰,雖云朝綱解弛,幺麽小臣,安敢乃爾耶?事極寒心爲置,亟令該府拿來處置。
上在昌德宮。停常參·經筵。
備邊司啓曰,本司有司堂上李應蓍,以本職承旨,未暇察任,姑減有司,吏曹參判沈之源,本司堂上差下,使之仍察有司之任,何如?傳曰,允。
有政。以朴吉應爲承旨,吳挺垣爲持平,李回寶爲定平府使,洪命夏爲兵曹參判,元萬石爲直講,李時楳爲兵曹參判,柳益三爲濬源殿參奉,曺漢英爲兼校書校理,李天基爲吏曹佐郞,沈之漢爲修撰,姜鎬爲兵曹正郞,羅袗爲慶基殿參奉。
視事,迎接三度習儀頉稟。
上在慶德宮。停常參·經筵。
校理尹鏶上疏。入啓。答曰,省疏具悉。爾其勿辭。
大司憲許積上疏。入啓。答曰,省疏具悉至懇,卿辭至此,有難强迫,今姑勉副焉。
判尹金光煜,左尹安應亨等上疏。入啓。答曰,省疏具悉卿等之懇,卿等勿辭察職。出記草
政院啓曰,傳曰,慕華館迎勅後還宮時,雖昌德之遠,勅使,由崇禮門作路,雜戲觀光,徐徐入來,故在庭下小次,移時等待,況今時御之闕,距慕華館至近,彼之由迂作行,比前尤遠,如此酷熱之時,久處小次,極爲不便,其間暫入資政殿,臨時還出小次,未知,何如?議啓事,傳敎矣。當此酷熱,久處幄次,實爲不便,臣等區區之慮,亦嘗及此,而惶恐不敢仰稟,今承下敎,極爲允當。依此擧行事,分付該曹及都監,何如?傳曰,允。迎接都監謄錄
義禁府啓曰,前月二十五日以本府保放罪人李廷顯,病勢向歇,還囚何如事草記,傳曰,更加調理還囚,可也事,判下矣。卽接本府月令醫官李時龍手本內,保放罪人李廷顯病勢看審,則已爲向差,別無苦痛之症云。重罪所囚,不可一向任便,病勢亦已向差,同李廷顯還囚,何如?傳曰,允。
有政。洪處大爲吏曹佐郞,柳堣爲司諫,閔泰亨爲順川郡守,李惕然爲承旨,柳俊昌爲司僕正,李尙元爲慶安察訪,李後山爲禮曹參議,李厚源爲大司憲。
上在慶德宮。停常參·經筵。
夜一更,月暈。
持平吳挺垣啓曰,掌令臣李迥,持平臣吳翮,竝引嫌而退,臣當處置,而翮避辭中一款,卽臣弟挺緯事也。臣不敢處置,請命遞斥臣職。答曰,勿辭。
李弘淵,以兵曹言啓曰,今日廂大將望單子,益豐君洪孝孫受點啓下矣。卽聞病勢深重,不能運身云。改付標之意,敢啓。傳曰,知道。
朴長遠啓曰,小臣與右承旨安獻徵,宴享習儀進去,下直。傳曰,知道。
李弘淵啓曰,持平吳挺垣再啓煩瀆,退待物論矣。傳曰,知道。
又以吏曹言啓曰,臺諫有闕,政事,何以爲之?取稟。
李惕然啓曰,持平吳翮出仕事,命下矣。今已日暮,明日待開門牌招之意,敢啓。傳曰,知道。以上燼餘
迎接都監啓曰,卽接遠接使狀啓,則副使腰痛之症,因義州軍官周大信多般艾熨,以致向差,副使切願施賞,其意綣綣不已云。勅使之言,似不可落莫,令該曹稟旨處置。且牛黃三四部,欲得覓置以待云。此亦令兩醫司,預爲措備宜當。且勅〈使〉回還時,餞慰使,必須另擇以送云。令政院依狀啓極擇以送宜當。且發賣之事,累出於彼口,而如平壤·黃州·開城府等處,已令措備,以待回程時云。入京之後,必有此擧,當此市民物力竭乏之時,實若多數發賣,則不但無以承當,必致呼訴難保之患,極爲可慮。臨時觀勢,十分方便防塞,而其勢或至於終不可已,則尤爲難處,不勝悶慮之意,敢啓。傳曰,知道。
領議政鄭太和,別迎使,弘濟院出去。
藥房都提調李時白,左副承旨李弘淵啓曰,炎霖俱極,日氣蒸鬱,伏未審此時,上熱之候,比前,何如?凡治病之要,隨時去根,可無後患,況郊外擧動,只隔來宵乎?議藥之事,不當少緩,而必詳知症候加減,可以商議,臣等不勝區區之慮敢此仰稟。答曰,此非疾痛之症,更觀處之,可也。藥房日記
上在慶德宮。停常參·經筵。
慕華館擧動後,政院問安。傳曰,知道。
藥房問安。答曰,知道。
王世子,遣宮官問安。答曰,知道。
大駕還宮後,政院問安。傳曰,知道。
藥房問安。答曰,知道。
李惕然啓曰,小臣,館所問安進去,下直。傳曰,知道。
朴長遠啓曰,今日爲始,事變假注書別省記之意,敢啓。傳曰,知道。
李惕然啓曰,館所問安,則答以遣中使下問,又遣近侍下問,不勝感激,俺等無事還館云矣。傳曰,知道。
朴長遠,以迎接都監言啓曰,卽刻大通官,以請勅之意傳言曰,日勢極熱,暫欲避暑北墻內,依前速爲結棚云。依其言卽令結棚之意,敢啓。傳曰,知道。
朴長遠,以迎接都監言啓曰,勅使已爲入館,自今日爲始,各色郞廳各一員,依例直宿之事,敢啓。傳曰,知道。
又啓曰,勅使卽刻還館之意,敢啓。傳曰,知道。
朴長遠啓曰,傳曰,在前迎勅時,軒架雜像,進陳於未動駕前,而今則何以動駕後,始爲進陳所?問啓事,傳敎矣。招問儺禮廳郞廳安鉢,則以爲勅使,使大通官分付曰,勅書先行後,軒架等物進云,故以此遲留云。敢啓。傳曰,先陳軒架等物於勅使之前,蓋爲其彼方露立,故乘輦之際未安,欲其橫蔽之意也。今後勿爲如是,可也。
李惕然,以迎接都監言啓曰,卽刻差備譯官朴庚生,以大通官之意來言,明日勅使,當行見官禮後,仍行下馬宴云,敢啓。傳曰,知道。
金佐明,以兵曹言啓曰,當日東平副守東平副守潢稱名人,自興化門入來,差備門外擊錚,極爲駭愕。令攸司囚禁治罪,同門守門將朴孝敏,常時不能禁斷雜人,以致闌入,亦爲非矣。請推考。傳曰,允。以上燼餘
迎接都監啓曰,今日見官禮事,依例告知,則諸勅答言,日熱路困,不得行禮,明朝更爲停當云。下馬宴則過見官禮後,將爲稟定之意,敢啓。傳曰,知道。下馬宴則當爲親行矣。
又啓曰,卽使差備驛官,措辭傳言于大通官曰,諸勅使凡遊觀處及碑閣往見事,依例必不爲之,而館所預知,然後方有整齊待令之事,須微探諸勅使之意,善爲指揮。且各樣差備軍,別無所爲之事,而當此農時,久待館下,似當變通,大通官,熟知此弊,久矣。若依前例,姑使歸農,未知如何,呈才人等,亦放送何如云,則李旕石,樂聞此言,入問於勅使,俄而回報曰,館伴所通之言,誠是,各樣差備軍,雖留,別無所事,竝放還,宜當。才人等,擇其中有才者三十名,姑留,其他則亦竝放送。且遊觀處及碑閣,則雖未及竝稟,而必不往見云。仍念各樣差備軍,皆自兵曹給價之人,所給之價,其數甚多,坊民房守軍元數,三百九十四名內,放送一百三十四名,各色進止差備給價順贊,六十五名,步下執事給價順贊,六十八名,沒其元數,竝卽放送,而此後宴享時頭目進止,則都監不緊所把順贊,暫時推移用之,以除兵曹一分浮費之意,敢啓。傳曰,知道。
又啓曰,卽刻大通官李旕石,使差備譯官傳言,市民金善立,從前相切,切願一見,其人善歌,與勅使欲破無聊云。依其言招入之意,敢啓。傳曰,知道。
上在昌德宮。停常參·經筵。
大殿,政院問安。答曰,知道。
藥房都提調臣李時白,提調臣朴遾,副提調臣李應蓍啓曰,近來日氣,不雨則蒸鬱。又有郊外擧動,勞動玉體,伏不審夜來,聖候何如?臣等不勝區區憂慮,敢來問安。答曰,無事。
安獻徵,以內乘言啓曰,捲簾取稟。傳曰,捲三面。
傳于李應蓍曰,政事明日爲之。
大駕,入南別宮幕次後,政院問安。傳曰,知道。
藥房問安。答曰,知道。
朴長遠啓曰,通禮院官員,自上擧動時,則例有前導·引儀,而當日館所擧動時,全無形影,極爲駭愕。當該官員,請從重推考。傳曰,依啓。
大駕還宮後,政院問安。傳曰,知道。
藥房問安。答曰,知道。
李惕然,以兵曹言啓曰,今日擧動時,大駕纔出興化門,作門外從諸臣,或有騎馬於左邊結陣之外,還入於作門之內者,而當該哨官,不能禁止,以致騈闐,極爲駭異,請從重推考。傳曰,拿推。
傳于朴長遠曰,今日宴禮進大膳,完盃禮已定之後,仍爲進爵,何故耶?問啓事,傳敎矣。招問司饔院官員,則以爲大膳完盃禮節次,未及聞知,而四味已進,故仍行六爵,以致如此云,敢啓。傳曰,事雖如此,不能無及時停止之失,當該提調推考。
朴長遠,以迎接都監言啓曰,呈才人,有才者三十名,昨日姑爲留待,而今日勅使上結棚處,盡視其藝後,仍送言於臣處曰,農務方劇,此人亦爲放送云。卽爲放送之意,敢啓。傳曰,知道。
又啓曰,諸勅使,上北墻內結棚處,招入才人,各呈其技,而淸酒四盃,索入以饋之意,敢啓。傳曰,知道。
又啓曰,副勅使,又欲見金尙誠,係是御醫,不能直爲招致,令內局招送,何如?傳曰,允。
又啓曰,早朝三勅使,出坐西宴廳,行見官禮後,罷出之意,敢啓。傳曰,知道。
又啓曰,衙譯張好禮,欲見其同生兄張孝信,此乃前年三月初見之人,而又求見甚切,依前招入之意,敢啓。傳曰,知道。
傳于朴長遠曰,今後假通禮年老之人,勿爲塡差。且時差者,今此勅使時,當終始隨行云。其中年老人,亦爲改差。
上在慶德宮。停常參·經筵。
安獻徵啓曰,小臣,館所問安進去,下直。傳曰,知道。
又啓曰,小臣,館所問安,則答以別蒙國恩,大家好宿,而遣史官下問,不勝感激云。傳曰,知道。
傳于朴長遠曰,淫霖至此,而前日定奪祈晴祭,何不設行耶?言于該曹。
有政。以洪茂績爲大司憲,姜允亨爲掌令,黃儁耉爲持平,李翼徵爲鎭川縣監,柳浩然爲陽城縣監,金九鼎爲良才察訪,具時勉爲居山察訪,成震丙爲洪淸都事,丁彦璧爲副校理,趙汝秀爲禮曹佐郞,李迥爲司藝,尹㻩爲獻納,柳爲司成,鄭良弼爲刑曹參判,元萬石爲兵曹佐郞,李厚源爲完南君,李迥爲副護軍。
安獻徵,以兵曹言啓曰,傳曰,近觀巡將單子,則其數極爲零星,甚爲不妥,問于該曹以啓事,傳敎矣。文武軍,職中,除老病外,皆盡抄啓,而或授實職,或以衛將入直,有頉之人,亦多,故望前巡將單子,最爲零星,事甚未安。方詣政廳,抄啓書呈之際,遽承聖敎,不勝惶恐之至。傳曰,知道。
朴長遠啓曰,卽聞領敦寧府事金尙憲,腹脹之症,近來有加,欲見柳後聖診脈親問,而私請遠致,其勢未易云。其家人送言于本院,係是大臣病患,故敢此仰稟。傳曰,使之給馬下送。
大司諫蔡裕後,司諫權堣,止言李延年啓曰,夏霖雖苦,必待立秋而祈晴,有意存焉,況昊窮常嚴,何敢瀆于祈乎?且今方晴矣。安事乎祈哉?秋節只隔二旬,請姑寢祈晴祭設行之命。答曰,依啓。
李惕然,以迎接都監言啓曰,請宴,曾無前例,而自上年冬,始爲作俑,今又大通官,援據此例,言于差備譯官等處,以日計之,則明是請宴之日也。彼旣發問,崇政殿請宴之意,使差備譯官定奪於勅使後,凡事整頓以待,何如?傳曰,允。燼餘
迎接都監啓曰,以都監李廷贇事草記,傳曰,問于大臣處之事,傳敎矣。領議政臣鄭太和議,以爲朴得一之事,其時一行之中,亦有以日後難處,爲慮,而終至於啓聞定罪,必致一番鬧擾,人固憂之,今果然矣。當初使臣狀啓,雖無李廷贇之名,此事之由於廷贇,館所詳知。且非廷贇,則難充其所欲,故有此單擧督迫之言,而至於得一,與廷贇面質,任其處置,事不可爲,或以特恩,赦宥得一之罪,以慰遠人之望,猶之,可也。而此則臣亦不敢仰請,今姑都監,仍前措辭。且諭且防,一邊廷贇,從便周旋,私自彌縫,無使顯然有損於國體,恐似便當,此亦苟且,他無善策,伏惟上裁,左議政臣金堉,右議政臣李時白議,與領議政意同,領中樞府事李敬輿,出去江上,而從前此等事,不爲預議,依前不爲往問矣。大臣之意如此,敢啓。傳曰,依領相議。
又啓曰,大通官李旕石,令差備譯官朴庚生·韓之彦等,懇懇通言於臣等處曰,我以本國之人,特蒙主上大恩,從前賜賚便蕃,至於錫爵知事之職,一自榮光極矣。粉骨難忘,但身在異域,雖蒙爵秩如此,而更無所用之處,曾於本國,有用蔭子孫之法,鐵山地,有子大男稱名者,在先王朝,得蒙主簿除授之命,今以我蔭,替施於大男,使之子子孫孫,永荷洪澤,得免軍保之役,則天地之恩,罔極難報,我之知中樞敎旨,今番持來,欲啓知朝廷,然後仍給而去,此意,館伴與提調,詮次啓達云。蓋其意,欲使大男,得授邊將,而不敢斥言,敢借渠之知事之職,欲用其蔭,而逢授其子爲言也。昨聞遠接使之言,則此人姑宜善待,而意不可孤負云,敢啓。傳曰,更爲觀勢,邊將則措辭依願,可也。
又啓曰,翌日宴床排,分入各房事,昨已停當。故卽者宴床諸具,排設於宴廳,臣提調,以宰臣親呈御帖後,卽爲分入之意,敢啓。傳曰,知道。
又啓曰,卽者明日請宴於崇政殿之意,通諭諸勅使,則答稱俺等,承皇帝之命,暑雨跋涉,千里馳來,而蒙主上眷眷之恩,中路慰宴頻繁,不敢孤負聖意,屢次力疾參宴,到京之後,勞困倍極,明日請宴,亦出於主上極待之意,而未能副命,當此暑熱,主上亦豈無玉體之勞乎?此意啓達,勿設崇政殿云,敢啓。傳曰,諸大人之言,至此,勢難强請,明當代以大臣,詣館下俟候之意,措辭言之,可也。
未時酉時,日暈左珥。
上在慶德宮。停常參·經筵。
朴長遠啓曰,宰臣李元龍,館所問安進去,下直。傳曰,知道。
又啓曰,李元龍館所問安,則答以俺等,好爲飽宿云矣。傳曰,知道。
延接都監啓曰,今日別入雌牛一首,依例入給之意,敢啓。傳曰,知道。
又啓曰,明日回禮宴設行之意,令差備譯官,通言于諸使,則答稱俺等,承命四十日馳來,而長路適値霖雨,無暫脫雨具之時,到京之後,勞困倍極,不可不一兩日休息,然後方可回程,明日宴禮,不得承受云,敢啓。傳曰,欲其退行之意耶?更探處之,可也。
又啓曰,更探處之,可也事,傳敎矣。使差備譯官,探問于大通官,則答以旣曰一兩日休息云,則雖明與明日之間,更請未爲不可云。以此推之,則此後似當以回禮宴更請矣,敢啓。傳曰,旣欲退行,則明日,以明明日請行事,更問,可也。
又啓曰,更問,可也事,傳敎矣。卽以下敎之意,招各房差備譯官措辭傳通,則諸勅使答云,俺等奉承皇帝命,跋涉遠來,而自上待以厚禮,昨日從容親臨,明日又爲請宴於崇政殿,聖上極待之意,不勝感激,第俺等,觸冒暑雨,長路驅馳,困悴難堪,到京之後,切欲一日偸安,以紓餘勞,雖蒙崇政殿請宴,而不敢承命矣。今聞代以大臣明日請宴於館所云,俺等之意,只在休息,而若遣大臣行宴,則樽俎間酬酢貽勞,無間於崇政殿之請宴,大臣雖來,恐難出接,依今日翌日宴之例,分入各房,醉飽聖德,未爲不可云,敢啓。傳曰,知道。
又啓曰,衙譯朴孝男,今日又使差備譯官,頻數通言於臣等處曰,養子得一,自北京載送若干物貨於其母,而中路被奪。又爲養子定配,此何故乎?連日懇訴,而都監不爲入啓定奪,莫知其由,若不速爲啓知,則我當自上親臨之日,將跪訴於御前,以暴此情云。其他恐喝閤闢之語,不一而足,臣等猶執前言,一向峻斥,而彼若先約勅使之後,伺候親臨之時,實爲告訴,則不但事勢之難處,其間傷損國體,有不可言,昨日大臣獻議中,使廷贇等從便周旋,私自彌縫云者,想必慮此而發也。似聞廷贇等,雖欲竭力彌縫,無先容可信之人,設或彌縫,而及致彼人因此執言,一層加於一層,則尤難結末,其患益大云。此亦不無意見。且大臣議,亦有特宥得一,以慰遠人之望,而不敢仰請,姑令都監,依前措辭,且諭且防云。臣等之一面善諭,一面牢拒,無復餘蘊,而彼之迫督,愈往愈甚,大臣所謂宥赦得一,以慰其心者,實出於便宜之計,而臣等淺見,亦不外此,當觀渠之所言,更爲稟處之意,敢啓。傳曰,更爲觀勢以啓。
又啓曰,昨日大通官李旕石,招戶曹色吏,送言于判書臣時昉曰,諸勅使,以皮物發賣事,當出令矣。戶曹宜預知措備云。臣等相顧憂悶,已知有此事矣。今朝諸勅使,各送差備譯官,致言於臣等所會處曰,上年各勅使時,發賣皮物及雜物,俺等詳知以來,今番所貿,比上年不當加減,一依其數,欲貿而去,若欲依前貿給,則速招平市官,以來,不欲貿給,速爲回報,一言以決云。臣等答稱,諸勅使大人,當此暑雨,奉皇命出來,而西路站上,亦多除弊,民生感德,豈有其量,今此所求之物,我國若有可堪之勢,豈不竭力以應乎?但今年毛産乏絶之患,前古所無。且値連歲凶歉,市民生理已竭,雖欲百計拮据,仰副所索之意,而深恐事不如心,憂悶而已。以此意回報,則姑爲更索之語,而此事終若不止,則許多需索之物,將無以應副,令廟堂商量指揮,何如?傳曰,允。
迎接都監郞廳,以左議政意啓曰,臣與參宴宰臣,偕詣館所請宴,則諸勅使,令差備譯官回報曰,俺等之意,昨日已爲定奪矣。大臣以下委來更請,不勝感激云。臣等卽呈御帖退出之意,敢啓。傳曰,知道。
又啓曰,卽刻左議政,來詣館所請宴,仍呈御帖,則諸勅使以爲,今日勞困,不得受宴之意,昨已陳達,不得出接,宴床分入各房云。左議政卽爲辭退之意,敢啓。傳曰,知道。
義禁府啓曰,卽接全南監司狀啓,則逆賊士紀子有定,旣已現囚於長興縣矣。依例發遣本府都事,卽其所處絞,何如?傳曰,允。
上在慶德宮。停常參·經筵。
藥房都提調臣李時白,提調臣朴遾,左承旨臣朴長遠啓曰,前因議藥之請,有更觀處之敎,不審數日來,上熱之候,何如?凡治病,常失於少愈,當此久雨炎鬱之時,將攝尤難,祛根之藥,不可不趁時劑進,而必詳知症候,然後乃可議藥,竝此仰稟。答曰,有時而發,非逐日之所患也。或重或輕而不適,亦非恒苦之症,姑待秋涼後服藥,可也。
再啓曰,伏承下敎,臣等非不知當此暑月湯藥進御之爲苦,而熱候升降輕重,雖非逐日恒患之症,凡治病之要,去根宜早,固不可等待秋涼,而況此前頭擧動頻數,添傷之患,亦難保其必無,淸熱降氣之劑,不可少緩,諸御醫之見,亦如此,敢此更稟。答曰,雖不待秋涼,過此三庚後服藥,可也。
傳曰,右相素多疾病,千里遠行,不可無良醫之調護,令該院擇其術業精明者,使之持藥物隨而往來。
右議政李時白箚子。入啓。答曰,省箚具悉卿懇。此雖不得已之行,卿年老多病,予何嘗暫忘于懷也。外司庸醫,不足恃也。卿宜安心勿辭,帶率往來。
迎接都監啓曰,昨以發賣,而令廟堂措辭之意,啓達蒙允。廟堂,時未措辭事,大通官,出坐西宴廳,以勅使之令,督促平市官員,使之持物貨以入,敢啓。答曰,知道。通官子除拜之請,不可空言以得力,速爲口傳,差除邊將,以副其願,一邊從便密密開諭,俾不至太濫,可也。
又啓曰,昨夜使李廷贇等,密密彌縫而於孝男處則更無先容之路,適緣兩大通官族屬,纔已百計周旋云矣。今朝李旕石,使勅使差備譯官朴庚生·韓之彦·邊城吉通言曰,衙譯朴孝男,以其養子朴得一,物貨被奪,而又爲定配事,近日呼泣遑遑,每言於吾等,而吾等以爲,本國以得一潛商犯禁之時,相臣狀啓,據法定奪,今已經年,到今汝欲推之,事理不當,吾等則決難助言,以此意嚴辭拒之,則此後孝男,更無爲計,而但孝男養子得一,以此事方在定配之中,旣奪其財。又未蒙放,則事涉已甚,自都監從便啓達,得蒙聖恩,放釋於孝男未發之前,得與相見,則聖恩如是處之,孝男必無所憾,至如物貨事,得一放釋之後,若欲爭辨,則本國亦有決訟之官,任其處置,亦或一道,孝男身雖往彼,其母及同生族屬,皆在此地,渠豈無顧藉之意乎?爲今慰渠之計,莫如速放得一而已。臣等以國法至嚴,得一以其罪,旣已磨勘定配,將何說而稟啓於主上乎?事甚難便,大通官,諒其孝男之情事,有此縷縷通言,當相議以啓爲答矣。大槪廷贇等,夜間攀附於大通官,竭力周旋,而今有大通官之言如此,得一赦宥一款,係是恩典,伏候上裁。傳曰,措辭以赦宥之意,傳諭。且言此皆大通官之生色之地,凡發賣等事,十分用心爲之,不然則爾等亦有何顔乎?以此措辭言之,可也。
又啓曰,因都監朴得一赦宥草記,敢將傳敎之意,別爲措辭,傳諭於大通官李旕石,則旕石,叩頭拜謝而祝曰,子息大男,旣蒙聖恩,有除授邊將之命,不勝感激,無以仰謝,而又有朴得一特爲赦宥之恩,專爲小人生光之地,種種德澤,雖死難報,今此發賣之事,豈不欲盡心蠲減,而今番勅使,皆是高山之人,其勢甚重,其欲甚多,以幺麽通官之力,無以停止,然力之所及,當十分周旋,以此意詮次啓達云,敢啓。傳曰,知道。
又啓曰,上勅使,使差備譯官傳言,欲見針醫安禮,斯速招入云。係是御醫,令內局招送何如?傳曰,允。
又啓曰,針醫安禮,招入館所,副使及頭目等看病之意。敢啓。傳曰,知道。
又啓曰,今日無宴禮,依例別茶啖排入之意,敢啓。傳曰,知道。
又啓曰,今日回禮宴,旣欲退行,則明日請行事,命下矣。今以明日請行之意,通于大通官,則答言諸勅使驅馳之餘,不但勞困倍甚,日日請宴,似涉催促,明日試更來稟云。不爲傳通於勅使前,想必勅使之意如此,敢啓。傳曰,知道。
備邊司啓曰,以迎接都監啓辭,勅使發賣,令廟堂商量指揮事,允下矣。初頭虛張數目,自是常然,而若求市上所無之物,則誠爲可悶,其勢終不得揮拒,一邊方便開諭,一邊隨力所及,觀勢周旋之外,他無善策,唯在都監與戶曹相議善處,以此意,分付,何如?傳曰,知道。
戶曹啓曰,大通官,書出小紙曰,三勅使前例給之外,爲求樻枝三一千匣,倭長劍一柄,雀舌十斗,淸蜜一石,土豬皮毛浮一番,而副勅使則以解文之故,別求眞墨五十丁,黃筆一百柄,螺蚰煙竹二十個,係是勅使所求,不得不應副,其中土豬皮毛浮及淸蜜,則依前例分定於兩西,回程時使之持去之意,敢啓。傳曰,知道。
備邊司啓曰,以昨日本司草記,答曰,依啓。旣到松都,則客行過去之時,必無不知之理,不爲言及,未知如何?更爲議處事,傳敎矣。此事終不可掩置,況置客行來到,不必卽爲言及之爲愈,臣等欲於登對時稟處者,此意也。今承聖敎,極爲允當。令都監從實言之曰,春間有一漢人所乘之船,爲風所漂,敗沒於旋義地方,其中生存者,二十八人,及所持若干卜物,竝將轉送北京,使之載船還送,今聞已到黃海道云。當先送于灣上,以待勅使回還,曾在丁亥年,統營漂到漢人,其時勅使,行中押去,今亦依此例爲之似當云。觀其所答,更爲,稟處,何如?答曰,當依爲之,而但彼聞此言,則萬無不從之理,彼若行中帶去,則到灣上漂漢卜物,及客使行李,一時疊到,其弊不貲,從後入送似當。更議處之,可也。
又啓曰,以本司漂漢事草記,從後入送似當,更議處之,可也事,命下矣。聖意所及,臣等亦非不念,而曾在丁亥年分,勅使行中帶去,故漂漢等卜物,竝置於鳳城,所載刷馬,則與勅使一行所把刷馬,一體還爲出送,所費者,只自義州至鳳城雇馬之價而已。其時臣太和,爲伴送使,詳知之矣。今援此例,可以省弊,若從後入送,則當有領去之官,鳳城之人,或不替受其物件,責令我人,仍爲運致北京,則其爲難處,有不可言,反不如給付勅行,使之遵舊例處之之爲便,灣上疊到之弊,似不暇顧,伏候上裁。答曰,依啓。
迎接都監啓曰,今日別茶啖,依例排入之意,敢啓。傳曰,知道。
又啓曰,昨日兩大通官,出坐西宴廳,招入平市署官員,促納發賣物貨,以市上絶無之物,四發求得之際,其勢未易,措辭言之,則又令定其覓納日期,以趁十八日,隨得隨納之意,彌縫而退矣。今此發賣一事,大通官兩人,互相句管,而李旕石子除拜萬戶,李一善,必已知之,不無向隅之怨,臣等常以爲慮,一善,又使差備驛官來言于臣等曰,其父智甲,以黃州儒生,方爲鄕所,而其母墓山石物,今方始役,若得其父僉知帖文,則雨露之澤,亦及其母泉壤之下云。旕石之子,旣蒙除職之命,獨於一善,似不當落莫,其懇如此,不得不仰稟。傳曰,事雖如此,不可不持難,以視尊朝廷重事體也。姑爲持難曰,事雖然也,無端入啓,極爲惶恐不敢,爾或於某事,有周旋之事,則可以因此仰稟,而無端啓知,不可之意,措辭言說以觀之,可也。以上迎接謄錄
上在慶德宮。停常參·經筵。
迎接都監啓曰,回禮宴,今又請行於明日,則勅使答稱,因勞憊連日不受,似爲未安。明日當領受云矣,敢啓。傳曰,知道。欲爲親行之意,試言之。
又啓曰,試言之事,傳敎矣。以傳敎之意,試欲趁卽通諭,而諸勅使各入其房,已着牢寢,待明曉傳言之意,敢啓。傳曰,知道。
上在慶德宮。停常參·經筵。
院啓,正言李延年遞差事。答曰,依啓。
大司諫洪茂績上疏。入啓。答曰,省疏具悉。卿其勿辭,更加調理察職。
備邊司啓曰,以迎接都監啓辭,漂漢人物件,及人名存沒數,依勅使所言別紙傳書,今朝以入,則又云卽刻當送義州,陪持人,速爲整齊待令云。故已令待候於館門外矣。且漂漢人及卜物搬運,若與勅使偕行,則一路夫馬,無以周旋,往在己丑年,臣吳竣,爲伴送使,其時漂漢人卜物,則先送二三日程,使之各站相替,以其回來刷馬。又爲遞待勅行,及至灣上,一時渡江,今以前例之意,令譯官言說於勅使,而方同會相議,時無回語矣。咨文則例於謝恩使之行,自前付送,令備邊司稟旨施行,何如?傳曰,允事,傳敎矣。漂漢等,勅使別無一語偕行之語,而都監不知,朝者本司,已請間路入送蒙允之意,乃以二三日程先送之言,及於勅使矣。卽聞勅使,以俺行先爲渡江爲言云。勅使旣至鳳城之後,交付漂漢及卜物於鳳城,而不卽替送人馬,一如前例,則事甚難處,更令都監措辭言之曰,得見漂漢過去之報,以日計之,則得達義州,當在勅行之先,今若使之差後,則中路留滯之處,其弊亦多,不得不仍令前進義州,以待勅行,或先於勅使,交付鳳城,亦爲便當。願聞勅使之言,行會于平安監司云云,以觀其答而處之,似當。漂漢入送咨文,則令承文院考例撰出,依前付送於使臣之行,何如?傳曰,依啓。
又啓曰,漂漢事,旣言于勅使之後,別無留置等待之事,一日供饋,亦甚有弊,令黃海道別定差使員,押領交付于平安道,使之入送義州,以待勅行回還,而應把刷馬,其數頗多,此時直路,則調發一疋之馬,尤爲有弊,自延安,由間路達于龍岡,轉送灣上,似爲便當。以此意,分付于兩西監司,何如?傳曰,允。
迎接都監啓曰,卽刻差備譯官,以諸勅使之意回言曰,今日回禮宴,切欲躬出領受,而日勢極熱,汗瀋如流,不得親受,分入各房爲當。且漂漢人等,與俺等一時偕行,果有一路難支之弊,前例亦有分行,則一體依前爲之,而今番則俺行作急,彼雖先送,必後於我,彼行,退數日追送,以便各站之支送,亦當,俺行先爲渡江,預爲分付於鳳城,則漢人入來,自當善爲護送,以此知悉擧行,咨文亦依前例,順付於謝恩使之行云。淸書一封,卽刻逢授禁軍,以撥傳送於義州矣,敢啓。傳曰,知道。
又啓曰,漂漢人事,今日通議于領相前,初以漢人船隻,致敗於濟州地方之意,措辭通之,則諸勅使,會坐一處,答云,所謂漂漢人,以何地人物,爲何人所使,往于何地而致敗於本國乎?所持物件,何樣之物,而其數幾許乎?生存者幾人,渰死者幾人乎?漂漢人方到黃海道云。急急傳通,使之仔細竝諭以來,臣等更爲通議于領相前,答以當初渠等所供,及物件所錄,在於備局文書中,當取來報知云。仍謄出本錄,而其中水銃·鐵釘·敗船什物,則雖在於成冊,濟州牧使,不爲載送,恐有執言之患,不爲移書,而其他則一一傳寫,今日午後入納,則勅使相聚,至暮默見後,初昏回報曰,此冊則俺等,當於行中持去,而以好紙,又爲傳書以入,則當以淸書飜譯,明日送于義州,使之傳送鳳城云云。其物貨止鳳城,輸運之事,旣以前例通之,而彼等以所錄物件冊考見事,無暇他語,姑無回話矣。見此物件成冊後,始言於譯輩曰,今卄一日定爲回程云,敢啓。傳曰,知道。
又啓曰,卽見備局啓辭,以漂漢等旣已過去,以日計之,得達義州,當在勅使之前,不得不仍令前進之意,措辭傳通於勅使,則答云漂漢人等,旣已先往,則亦甚便好,雖到義州,不必待俺等之行,直往鳳城,一一交付後,得其鳳城將手標,回報於俺行云矣。臣等全未聞備局啓辭,以間路入送之意,酬酢之間,妄以前例爲援,二三日程先送之語,率爾發說,不勝惶恐之至,敢啓。傳曰,知道。以上備局謄錄
迎接都監郞廳,以右議政意啓曰,臣與諸宰臣,來詣館所,呈御帖則諸勅使,令差備譯官傳言曰,氣甚困憊,炎熱太甚,前頭亦有屢次宴禮,故不爲受宴,床排使之入給各房云。故臣等退出之意,敢啓。傳曰,知道。
又啓曰,今日回禮宴,右議政,以宰臣,詣館所,呈御帖請宴,則宴床分入各房之意,敢啓。傳曰,知道。
又啓曰,明日將行別宴之意,使譯官報知,則勅使答曰,今日纔行宴禮,明日則欲爲休息,再明當領受云矣。敢啓。傳曰,知道。以上迎接謄錄
義禁府啓曰,傳曰,此兩縣守令,旣已拿來,而不騎船監色等,何至今不爲捉來耶,問啓事,傳敎矣。當初判下內,守令則該府拿來,監色則令該曹嚴鞫處置,沙格則令本道跟捕事,各有所管,監色之捉來與否,非本府所知矣,敢啓。傳曰,誤爲,分付矣。問于該曹,可也。
上在慶德宮。停常參·經筵。
工曹參判趙錫胤上疏。入啓。答曰,省疏具悉。卿其勿辭,調理察職。
右尹宋時吉上疏。入啓。答曰,省疏具悉卿懇。卿之固辭,不宜至此,而況本府別爲句管之事,甚是緊務,勿辭從速察職。
掌令李壽仁上疏。入啓。答曰,省疏具悉。深嘉爾意,爾其勿辭上來。
備邊司啓曰,卽見迎接都監啓辭,勅使以爲,漂漢旣已先往,則亦甚便好,雖到義州,不必待俺等之行,直往鳳城,一一交付後,得其城將手標,回報於俺行云。卽爲枚擧行會于平安監司,使之依此擧行,以除灣上勅使一時疊到之弊,而漂漢所騎及卜物載去刷馬,則到鳳凰城,必卽還來,毋或有違於前例之意,竝爲詳細,分付,何如?傳曰,允。
迎接都監啓曰,今日別入雌牛入納云。故依其言入給之意,敢啓。傳曰,知道。
又啓曰,卽刻差備譯官,以勅使,分付來言曰,明日都給禮單,照例來納云。依數入給之意,敢啓。傳曰,知道。
又啓曰,明日別宴設行之意,昨已定奪啓達矣。今又通問於大通〈官〉,則明日仍爲設行云。敢啓。傳曰,知道。
兵曹啓曰,以遠接使狀啓,迎接都監啓辭,副使腰痛之症,義州軍官周大臣,多般艾熨,以致向差,副使切願施賞,令該曹稟處事。傳曰,知道事,命下矣。聞大信,本以閒良,爲義州軍官者云,而本曹加設,皆是武職,旣非出身,則不可除授,伏未知施何賞乎?敢稟。傳曰,如此之賞,難踰,此雖非出身,相當帖,給之,似當矣。
戶曹啓曰,今日早朝,大通官兩人,出坐西宴廳,督納前日書出赤狐皮等五色皮物,此等物産,市上絶無之意,使譯官多般開諭,而不爲回聽,捉入平市署官員,詰責黜送。又爲捉入市民兩人,至於決棍,以此市民等,惶㤼罔措之狀,有難忍見,赤狐皮·山獺皮·鹿皮等物,初雖督納,而今不擧論,誠爲可幸,水獺·靑黍皮等物,則督促不已。故姑以水獺皮二百餘張,靑黍皮三百餘張,白綿紙千餘卷,樻枝三七千餘匣,布子一百疋,爲先入給,而此外又書出水獺皮·靑黍皮·白綿紙·樻枝三·封枝三·海蔘·布子·益山紙等八種,比前已入之數,不啻四五倍,當此市上財竭之時,萬無辦得之路,極爲可慮,方使譯輩,措辭彌縫,而槪觀氣色,通官輩多有不滿之意,至發於言語之間云。李旕石則其子雖以除職,李一善之父僉知願受之請,似當一體許施,以慰其心,敢此仰稟。傳曰,知道。一善之父,依願施行後,使之惕念周旋,着實言之,可也。以上迎接謄錄
上在慶德宮。停常參·經筵。
忠勳府草記。入啓。答曰,如是落漏,事極駭異,令該曹嚴飭外方,如是現着落漏處,則當該守令,從重治罪,更加査出後處之似當。
戶曹啓曰,今番勅行種種求索之物,罔有紀極,一切防塞,則恐或生梗,量處事勢,或防或許之際,極爲難處,而勅使以下冒雨跋涉之故,油衣·馬裝·弓箭·袋·休靴子等物造給之數,有倍於前日,以此許多匠人,晝夜董役,未易完畢,雖以二十一日發程爲言,而至今不出牌文者,未必不由於此,若或累日留滯,則支供諸具,誠極可慮矣。發賣一事,方爲相持未決,而李一善,得聞其父除職之奇,頗有喜悅之色,昨日書出物種中,難得之物,則時無督促之擧,李旕石,別求牛黃二部,倭長劍一柄,李一善則別求貂皮耳掩,倭長劍一柄,常貂皮三十領,上勅使,又送差備譯官,別求倭短劍一柄,此是科外徵索,而勅使所求,則勢難防塞。且大通官等,行中凡事,自爲主管,當此發賣之際,失其歡心,則慮或有妨於周旋之路,故不得不應副之意,敢啓。傳曰,知道。
迎接都監郞廳,以別宴宰臣意啓曰,臣等來詣館所,呈御帖,則諸勅,令差備譯官傳言曰,炎熱太甚,不爲受宴,床排使之入給各房云。故臣等退出之意,敢啓。傳曰,知道。
迎接都監啓曰,今日別宴宰臣,詣館所,呈御帖請宴,則宴床分入各房,不爲出受之意,敢啓。傳曰,知道。
又啓曰,館中各日宴禮,已盡設行,前頭只有上馬宴,而押宴宰臣,則以領相啓下矣。前日回禮宴時,因傳敎自上親臨之意,通于大通官,則通官以勅使意回答曰,今日則不得出受,臨時或翼下臨云。彼旣發言如此,當觀的定發程日牌文出送後,上馬宴,當爲設行,而押宴宰臣,依啓下以領相,報知於勅使乎?敢啓。傳曰,親臨之意言之,可也。
上在慶德宮。停常參·經筵。
府啓。臺諫遞差事。答曰,依啓。
未時,太白見於巳地。
迎接都監啓曰,卽刻差備譯官,以大通官之言傳言曰,明日欲爲發程,牌文卽速發送,牌文發送之後,例爲請留之擧,敢啓。傳曰,牌文姑勿發送,都監依例請留。
又啓曰,臣等進詣館中,令差備譯官請留之意,措辭懇言,則答曰,皇上聞本國經變,極爲軫念,遣俺等急馳慰謝,而入京之後,厚蒙主上恩待,不勝感激,歸意甚忙,勢難仍留,明日當爲發程云,敢啓。傳曰,承旨,依例進去請留。
政院啓曰,臣承命詣館所請留,則三勅使以爲,皇帝聞本國有逆變,不勝驚慮,爲遣俺等,奉勅往慰,愼不留滯,卽日還歸事,皇帝有命,俺等刻期驅馳,到京之後,深荷國恩,留行一旬,明日則不可不發還,故朝者館所,重臣請留而不聽,自上誠心願留,至遣近臣,俺於明日,則當留,明明日發還之意,敢啓。傳曰,知道。依例大臣進去請留。
迎接都監郞廳,以領議政〈意〉啓曰,卽進館所,令差備譯官傳致承命來詣之意,措辭請留,則勅使回同一房,相議而後回答曰,皇帝聞本國經變,令俺等奉勅急往,而中路阻雨,未免稽遲,頒勅後俺留,亦已一旬,歸意甚忙,定於明日發行,故都監諸宰請留之時,未副其言,承旨繼以上敎來請,俺等不知所處,勉爲加留一日之計矣。不料大臣又至,如是請留,自上厚待之意,不勝感激,違命決去,亦所不敢,當更留一日,二十三日定爲發程,此後則雖親臨勸留,不得更改云。譯官等欲探其意,以念三日俗忌出行爲言,則勅使以爲,旣已奉勅,擇吉而來,還向吾更問擇吉云。上使則二十二日必欲發去,而副使言,大臣來請,事體不可全然揮去云云。議定加留一日云矣,敢啓。傳曰,知道。
迎接都監啓曰,卽刻諸勅使書出發程記,弘濟院·坡州·開城府·金川·平山·瑞興·鳳山·黃州·中和·平壤·順安·肅川·安州·嘉山·定州·林畔·良策·義州十八站,宿所磨鍊,而其餘八站,則以中火書出,敢啓。傳曰,知道。金川草創,決難宿所之意,措辭言之,期於動聽,可也。
又啓曰,期於動聽,可也事,傳敎矣。卽令差備譯官等,十分措辭,開諭於大通官,則通官入於勅使房,回言曰,路程宿處十八站磨鍊者,恐有雨水之患而然也。非不知金川草創,爲宿所之不可,而試以宿所磨鍊矣。發程後若無雨水,則豈有宿此之理,當於行路時,觀勢處之云。雖重復言之,不爲快許,敢啓。傳曰,此無非大通官輩操縱之致,從容更言,俾無此弊,彼若終不聽從,則當於行宴之日,親言之矣。以此知悉開諭,可也。
又啓曰,以此知悉開諭,可也事,傳敎矣。令差備譯官,將此下敎之意,傳言于大通官,則答以諸勅相議排日,旣已定奪之事,不敢更稟云。臣等又以金川,今方新設草創之中,若爲過宿,則無以支待,必生大事,再三往復開諭,則通官等以爲,勅使則雖不敢更稟,我當周旋,使之中火而過,路程記,旣以發送,則更以中火,移文於本道監司爲當云。通官此言,必出於勅使之意,以此知委,何如?傳曰,知道。以此意亦言于伴送使處,可也。以上迎接謄錄
備邊司啓曰,以兵曹啓辭,本月十二日吏曹佐郞曺漢英,榻前所啓云云。事係大段變通,非該曹所敢輕議,令備局商確,稟處,何如?傳曰,允事,傳敎矣。經亂之後,精抄軍,無操鍊防守之事,故丁丑以後,兵使不稟朝廷,擅捧每名二疋之木,非邊賊之創開者,而一疋加捧,出於邊賊之手,厥後朝廷,邊賊加捧之一疋,仍本司句管,而軍威軍,則不但精抄軍,乃是諸色軍輪回之役,擺撥則以壯武隊輪定,精抄軍則元無主撥之規,故謂本官之役,乃是或田役,或戶役,此則無論軍民,皆所不免,應行之役,不可謂之三役也。免其收布,各令修繕軍裝云者,泛然言之,則果似無益於戎備,而本道拘於事勢之難便,置軍政於度外,無官家之檢飭,而自修軍裝,必無是理,旣減其收布,又不修軍裝,則徒失補用民役之布。終無一毫着實之效,有害無益,依前施行,何如?傳曰,允。兵曹謄錄
有政。以朴大相爲陰城縣監,柳德昌爲右通禮,朴廷麟爲沙斤察訪,金益熙爲副提學,沈儒行爲持平,朴廷蓍爲靈巖郡守,沈世鼎爲執義,洪柱後爲沔川郡守,曺實久爲茂朱縣監,兪瑒爲承文正字,申嵩耉爲司宰僉正,白昌俊爲藍浦縣監,洪天龜爲監察,朴燧爲巨濟縣令,都擧元爲興陽縣監,李穉爲監察,李長馨爲萬頃縣令,李廷夔爲修撰,徐必成爲禮賓寺主簿,沈爲鍾城府使,趙爾䎘爲司諫,李敏發爲富寧府使,趙惟新爲明川府使,李希楙爲典籍,鄭脩爲兵曹正郞,李克和爲昆陽郡守,李尙弼爲司宰直長,洪汝漢爲珍島郡守,鄭漢驥爲金海府使,李東稷爲尙衣別提,李垕爲恩山縣監,尹先哲·鄭庥爲典籍,朴知墉爲會寧判官,李東老爲庇仁縣監,李時昉爲社稷提調,李德益爲永柔縣令,許岦爲東部主簿,鄭曙爲典籍,李元基爲宗簿直長,李時馠爲刑曹佐郞,曺致中爲校書副正字,任善伯爲相禮,黃世耉爲司饔奉事,李莆爲尙衣正,沈之漢爲校理,高進問爲典籍,崔景瑗爲奉常主簿,趙亨耘爲司贍直長,金斗明爲機張縣監,李希楙爲監察,尹惟謹爲刑曹佐郞,沈爲引儀,李會源爲刑曹正郞,李溫爲持平,金士珍爲平市奉事,金震標爲掌樂主簿,金垓爲長興庫主簿,朴承休爲兵曹正郞,閔㶵爲刑曹佐郞,金尙炫爲引儀,李光鎭爲宗簿主簿,李道章爲繕工直長,李惟馨爲司僕主簿,李廷衡爲軍器主簿,李守綱爲旌善郡守,任允錫爲義盈庫主簿,李殷相爲說書,崔克弘爲內資直長,崔應天·金以載爲成均博士,金之沇爲學諭,李應世爲禮賓寺別提,李喜年爲義禁府都事,宋之濂爲繕工假監役,南天澤爲典籍,黃澤爲繕工假監役,李休徵爲兵曹佐郞,李益亨爲中部主簿,李長榮爲歸厚署別提,洪處深爲尙衣直長,鄭思適爲北部主簿,鄭德生爲義興縣監,洪葳爲正言,李壽益爲永同縣監。
上在慶德宮。停常參·經筵。
下直,慶尙左兵使李元老。
刑曹粘目。入啓。答曰,再三査覈,實涉支離,不當照律處置。
戶曹粘目。入啓。答曰,使之各別嚴明處置爲乎矣,逆家籍沒之物,四五駄亦爲同載是如爲有置,此何難輸之物,而亦爲載船爲有乎喩,事體殊常爲置,別爲査處。
刑曹粘目。入啓。答曰,兩子連爲受刑,擊錚,此是動念處是置,前後擊錚內辭緣,各別受理議處。出記草
迎接都監啓曰,卽刻大通官李旕石,招致勅使差備譯官等三人,密密以勅使之語傳言云。勅使出來時,皇帝親諭曰,今番出送爾等,專爲本國之事,必有規外別贈之物,雖有別贈,不必盡受,而其待之厚薄,則據此可知云。吾輩還日已迫,尙無消息,此何故也。汝則必知之,試爲密探云。勅使所問之言,不可中止,故敢此傳言,欲知都監堂上之言,回報於勅使前云云。大槪李旕石,自今日有何不滿於壑欲,而言語之間,每發呶呶之色,今以別禮單之事,又憑勅使之言,公然發說如此,莫知其由,今方措辭防塞,而彼若終始堅執,則何以處之乎?敢啓。傳曰,此計甚是迂闊,良可笑也。但晝間內官之去,旕石,以其子江邊邊將悶迫之意,懇訴云。此必其故也。其道內地邊將,使之換差,以副其願,兼以西路發賣,必須周旋之意,措辭着實言之,可也。
又啓曰,卽以明日親臨之意,通于勅使處,則答稱俺等,承皇命出來,特荷恩遇深重,不勝感激,又欲明日親臨云,日勢極熱,俺等酬酢之際,非但有所難堪,自上再明郊外,如有擧動,則明日上馬宴,不當玉體連二日勞動也。使大臣押宴,實合事宜,此意,都監善啓,俾無親臨之擧爲當云。其言似出於實情,敢啓。傳曰,非但厚意如此,强請似有妨於諸大人,不得已勉從之意,措辭言之,可也。
又啓曰,云云事,傳敎矣。以下敎之意,傳諭於諸勅使前,則答以當此極熱,不爲親臨,乃俺等之幸也。特蒙主上綣綣之意,不勝感激云矣。傳曰,知道。明日大臣進去設宴,可也。
又啓曰,別入雌牛,依例入給云。依其言入給之意,敢啓。傳曰,知道。
戶曹啓曰,勅行已爲治行之後,仍爲加留,故種種徵求之事,愈往愈甚,至於結裹行裝,家丁以下,亦皆責入樻子,此非臨時猝辦之物,而累次防塞,恐致生梗,大通官李一善,自稱發賣時宣力,又求牛黃·貂皮等物,勢難一切防塞,前頭數日之內,此輩徵索之物,將不知幾許,極爲悶慮之意,敢啓。傳曰,知道。
有政。以柳錫昌爲繕工假監役,洪錫龜爲典籍,李正英爲副修撰,李匪彪爲典牲奉事,尹長卿爲健元陵參奉,柳千之爲宣陵參奉,李蕃爲穆陵參奉,尹遇甲爲典牲參奉,尹坰爲濟用副奉事,李昭博爲順陵參奉,尹宗建爲敬陵參奉,丁昌燾爲泰陵參奉,李週爲氷庫別檢,韓時重爲北部參奉,尹敏道爲繕工假〈監役〉,許稑爲南別殿參奉,李明材爲健元陵參奉,李惟亨爲長興庫直長,趙錫胤爲兼同成均,趙斗祥爲繕工監役,尹湋爲景陽察訪,朴振祚爲假引儀,韓井一爲繕工參奉,鄭以昌爲恭陵參奉,柳浹爲引儀,南宗伯爲漢城參軍,南夢賚爲栗峯察訪,李英馧爲保安察訪。
上在慶德宮。停常參·經筵。
備邊司啓曰,以迎接都監啓辭,今日李旕石,咆哮言語,頓異於前,乃以規外別贈之事,借重發說,至擧皇帝親諭勅使云者,中間伸縮操縱之狀,灼然可知,取考甲申年沈賊時謄錄,則只於鄭使及韓巨源等處,密贈若干銀兩,而無勅使密給之例,無乃旕石,已知巨源等密給之事,而有此云云也。旕石子大男,渠之所望,則在於內地,而玉江萬戶加資給送,則頗有不滿呶呶之語,而其侄金敬男,渠請相位塡差,秋仇〈非〉權管,則勃然發怒曰,此乃採蔘必死之地,不如不爲速行兵判處改差云云。自此之後,恐喝倍甚。又言樺皮一千張,諉以勅使極求,刻期入納云。僅以北道所産,近來絶種,斷無可覓之意,峻斥防塞,姑無更督之語矣。渠意不滿如此,則西路回還時,必有到處難處之患,其子及其姪,似當變通處之,以慰其心,令廟堂議處,何如?傳曰,依啓。其子事,已諭矣。別贈之事,則牢拒,可也事,傳敎矣。臣曾往館所時,芿旕石,出送其姪金敬男之名,欲得邊將之職,臣以爲此事甚微,不必煩瀆上達,通于兵判,使之塡差有闕處矣。都目政,秋仇非權管差下,則芿乻石所望,在於僉知,故以此發怒,而今不可因其怒,作闕除授,姑先改差權管,追後隨闕陞差之意,令都監開諭,何如?答曰,事體固然,而歸路作弊生梗,不可不慮,稍勝於此權管換差後,令都監措辭曰,一時兩人,爲難啓知,故敬男則自外循便相換,從當陞差之意言之,以除西路一分之弊似可矣。
又啓曰,逆賊士紀及鸚鵡之子,竝四名在逃之意,前者竝及於北京移咨中矣。士紀之子有定,鸚鵡之子彦男,則今已就捕伏法,似當報知于勅使,令都監措辭言之曰,皇帝,申飭邊地,使之譏捕,故有定·彦男,窮無所歸,終被捕獲於我地,此實皇帝之德云云。以示誠實之意,何如?傳曰,依啓。
迎接都監啓曰,以備局啓辭,逆賊士紀子有定,鸚鵡子彦男,今已就捕伏法,令都監措辭報知于勅使事,傳曰,依啓事,命下矣。臣等以備局啓辭之意,令譯官措辭言之曰,皇帝,申飭邊地,使之譏捕,故有定·彦男,窮無所歸,終被捕於我地,此實皇帝之德云云,則諸勅答曰,兩國旣爲一家,譏捕一事,彼此何緩,況有大罪者,則自然就捕而伏誅,良用喜賀,將本國感激之意,導達皇帝前云云矣,敢啓。傳曰,知道。
又啓曰,以開城留守發賣狀啓,備局粘目,待其到館,令都監周旋,期於動聽事,依回啓施行事,判下矣。令差備驛官,以松都物力,已盡蕩竭,些少市民,無以保存,若或發賣此處,則必有散亡之意,方便措辭,着實言之,則大通官等答云。勅使所爲,吾等不敢指揮,而縷縷懇言如此,當臨時周旋,好樣爲之云。以此意伴使及開城留守處知委,何如?傳曰,知道。以上備局謄錄
迎接都監啓曰,卽刻大通官李旕石招致勅使,各差備譯官等,請問昨日別禮單事,以皇命已爲,分付,而尙無回報,汝等不通於都監耶,都監不爲啓達耶?我以勅使之言,言於汝等,而歇看如此,極爲可怪,後日勅使及鄭使出來,必有詰問之端,通官輩,亦受其責,我則只爲傳言而已。此意更會都監,得其回報而來,譯官等,答稱今番諸勅使,承皇帝之命,慰諭本國之經變,皇帝顧恤之恩,君臣上下,感戴罔極,凡在事例之可爲,豈有不盡心力於其間哉?今此禮單一事,非但物力殘弊,有所不逮,況勅使前私相密贈,旣無前例,而揆以事體,亦所不敢,前例旣無之事,到今創開,則受授之際,所傷甚大,皇帝政治公嚴,明見萬里,亦恐言語之或漏,以此都監,援例堅執,不敢啓達,通官則後日雖死,無復可爲云,則旕石,默然良久,不逞其慾,故但視咆哮之色,其間借重恐喝之狀,昭著無疑。且樺皮一千張,今朝又以勅使之言,督令入納,而譯官輩,亦以絶無,防塞,則旕石,佯若入告於勅使者,而回言曰,果爲絶無,則以二三百張,塞責覓納云。譯官,答以此亦頓無可得,只待生事云,則更令百張覓來,其勢終不可已,故以五十張入給,則姑無更督之語矣,敢啓。傳曰,知道。
備邊司啓曰,以都監草記,旕石子大男所望,在於內地邊將,其姪金敬男,塡差秋仇非權管,則勃然發怒,速通兵判處改差云云。令廟堂議處事,傳敎矣。臣金堉,曾就館所時,旕石,出送其姪金敬男之名,欲得邊將之職,臣以爲此事甚微,不必煩瀆上達,通于兵判,使之塡差有闕處矣。都目政,秋仇非權管差下,則旕石所望,在於僉萬戶,故以此發怒,而今不可因其怒,作闕除授,姑先改差權管,追後隨闕陞差之意,令都監開諭,何如?傳曰,事體固然,而歸路作弊生梗,不可不慮,稍勝於此權管,換差後,令都監措辭曰,一時兩人,有難啓知,故敬男則自外循便相換,從當陞差之意,言之,以除西路一分之弊似可矣。
又啓曰,旕石子大男換差吾乂浦萬戶,持官敎入給,而其姪金敬男,則一時兩人,有難啓知,故自外循便相換,從當陞差之意,措辭言之,則旕石獸喜之色,現於顔面,攢手百拜,聖恩罔極云。譯官仍謂聖恩如此,則子何以圖報國恩之事云,則旕石,答以吾力所及,敢不盡心周旋云云。大槪其子大男換差之後,稍無如昨咆哮之色,而別贈及樺皮等事,午後更不言及,其心所在,明若觀火,渠言發賣等事,盡心周旋云。以此意,伴送使及三道監司處知委,何如?傳曰,知道。
都監郞廳,以領議政意啓曰,臣與工曹判書李澥,吏曹參判沈之源,進詣館所,請行宴禮,則勅使令差備譯官傳言,日氣苦熱,俺等,亦有休息登程。且有明日郊外餞宴,今日則床排分入各房云。臣等依例呈進御帖後,退出之意。敢啓。傳曰,知道。以上迎接謄錄
吏曹啓目。答曰,一朔定送之數幾許,而書吏的定之數,何如是之多耶?刑曹曾有啓辭,而亦不減除耶?
司僕提調李澥等啓辭。答曰,以此辭緣,令該曹覆啓處置。出記草
義禁府啓曰,開城留守狀啓,政院啓辭內,伏見開城留守祕密馳啓,則乃禁府拿將李愛男罪人拿來事也。凡罪人拿來,必自本院,奉承傳而此罪人,則元非本院所知之事,極以爲訝,檢問當直色吏,則以爲本府羅將中,元無李愛男稱名者云。事極驚駭,此狀啓,旣踏啓字之下,當爲判付該府,而事旣實常,不可循例而已。敢此仰稟。傳曰,非但事極駭異,本府泛然捉給,亦甚率爾,留守推考,其所謂拿將稱名人,速爲査出捕得,鞫問處置事,命下矣。臣等不勝驚駭,本府通四番牌頭羅將等處,反覆査問,則所謂李愛男稱名者,羅將中前後所未聞之人,必是中間僞稱作弊,其爲情狀,萬分叵測,而自本府捕得無路,卽爲回移于開城府,使之窮尋捕捉,一邊令左右捕盜廳,聞見捕得,急速,分付擧行,兪得吉·金福立,則放還本府,趙金父子,亦勿囚禁之意,竝爲行移,何如?傳曰,允。
上在慶德宮。停常參·經筵。
未時,太白見於巳地。
慕華館擧動時,大駕入幕次後,都提調臣李時白,左承旨臣朴長遠問安。答曰,知道。
迎接都監啓曰,卽刻勅使,館所離發之意,敢啓。傳曰,知道。
又啓曰,昨夜衙譯朴孝男,以前日李廷贇等處物貨推尋事,更爲提起,以諺文書物目件記,各色段百餘同,及黃金一百八十兩,使譯官吳終男,送于臣等處曰,今此物件,皆送,前年韓政丞赴京時,所奪之物,今雖未推,後日自當推尋,此紙留置都監,勿失以傳,而朴得一,則雖更爲定配,或殺之,吾無所惜之意,一任本國處置云云。臣等答以朝廷從公已決之事,何故臨行,更爲提起,有此罔測之言乎?其諺書,卽爲還送,則咆哮不受,譯官擲地而來云。大槪此漢,書出物目件記,欲給都監者,以爲後日執言欲推之地,其心所在,極爲巧慘,係是館中一番鬧端,故不敢不達,敢啓。傳曰,知道。
義禁府啓曰,昨日開城留守狀啓,所謂羅將李愛男稱名人,着令窮尋跟捕,一邊令捕盜廳捕得事,卽爲,分付矣。今見本府留守再次狀啓,則李愛男稱名者,明是僞稱羅將,事極驚痛,將官刑吏,慢不知李愛男去處,亦甚可駭,更令開城府,囚其正妻,多般設機,期於捕捉啓聞,而亦令京畿監司知委,所經一路,物色跟捕之意,竝爲行移,何如?傳曰,允。
上在慶德宮。停常參·經筵。
未時,太白見於巳時。
藥房副提調臣李應蓍啓曰,昨日日氣蒸鬱,比前尤甚,郊外親臨,倍加勞動,不審夜來聖候,何如?臣不勝區區之慮,敢來問安。答曰,無事矣。
政院啓曰,領敦寧府事金尙憲所患,數日來加重,不省人事,奄奄垂盡,今日內欲見柳後聖,審症用藥云。係是大臣所患,敢此啓達。答曰,依前例,給馬下送。
副提學金益熙上疏。入啓。答曰,省疏具悉。爾其勿辭,調理察職。出記草
戶曹啓曰,今番勅使發賣一事,多般防塞,各項物種,不至如上年之浩多,而算出落本之數,則計除本曹添補物種之外,市民落本,亦至一千五百七十六兩零數,別單,書啓,以備睿覽,令廟堂考例處置,何如?傳曰,依啓。本曹則淸價不必受,移給市民似可矣。備局謄錄
吏曹草記。入啓。答曰,知道。司諫院亦爲量減,可也。且定送處裁減之數,如是之多,元單子中酌定書吏之數,從此減除,可也。
義禁府啓目。答曰,功減一等,只贖爲乎矣,元斗杓·鄭良弼乙良,照律。出記草
有政。以鄭始昌爲靑山縣監,成稷爲安山郡守,朴守文爲光州牧使,朴璼爲扶餘縣監,韓智一爲德山縣監,任善伯爲宗簿正。
上在慶德宮。停常參·經筵。
巳時至未時,日暈。夜五更,流星出胃星下,入巽方天際,狀如鉢,尾長四五尺許,色赤。
傳曰,避殿雖非大事,大臣之言,顧不重歟?如是連次捧入,殊涉不當,當該承旨,推考,此是呈辭,還出給。都承旨李應蓍呈辭
政院待罪啓辭。答曰,知道。勿待罪。
府啓。答曰,不允。李時楳事,更加詳審處之。
院啓。答曰,不允。具鎰推考,朴燧事,依啓。
工曹參判趙錫胤上疏。入啓。答曰,省疏具悉。雖有疾病,不可遽遞重任,卿其勿辭,更加調理察職。
伴送使林墰辭職狀啓。答曰,卿其勿辭往來事,回諭。
左議政金堉上疏。入啓。答曰,卿無所失,安心勿辭。
吏曹草記。答曰,知道。議政府定送,則大臣之憂念小民之弊,容有極乎,雖不言,必有變通之道,其待之道,不可泛然,問于政府處之,可也。
吏曹粘目。答曰,云云。驕恣不法之文臣,反有甚於畏懼謹愼之武官,勿以文爲名,各別擇〈之〉。
上在慶德宮。停常參·經筵。
辰時至申時,日暈。夜一更,流星出織女星下,入牛星上,入坤方,狀如鉢,尾長四五尺許,色赤。
傳曰,史官一員待命,騎馬三匹,卜馬一匹立之。穆陵摘奸事
傳曰,卽聞金領府事卒逝云。不勝驚悼,令該曹禮葬等事,速爲擧行。
傳曰,天不憖遺,喪我元老,痛悼殊切,覽玆遺疏,辭意懇惻,訓戒切至,爲國忠赤,至死冞篤,深用敬歎,可不服膺焉。予不任悲愴,以諭近侍耳。領敦寧府事金尙憲卒逝,翌日遺疏入啓,批下
府啓,臺諫出仕事。答曰,依啓。
右議政李時白箚子。入啓。答曰,省疏具悉。卿其安心,勿爲惶恐。
備邊司啓曰,以戶曹啓辭,以本曹草記,今番發賣時,市民落本,令廟堂考例處置事,傳曰,依啓。本曹則淸價不必受,移給市民,似可矣事,傳敎矣。市民落本價銀元數一千五百七十六兩九錢零內,本曹應受淸價二百七兩五錢,依聖敎爲先移給,其餘落本未准給數,待廟堂啓稟定奪後,處置,何如?傳曰,知道事,允下矣。在前令各道監營·水營,隨力扶助,以充市民落本之數該曹所謂考例者,必指此而言也。近來外方物力,漸不如前,各營無以成形,今不可又爲責出,聞逆家籍沒雜物,該曹折價,分授市民,使之賣納云。仍以此物計數,充給,實爲便當,以此意,分付,何如?傳曰,允。
禮曹粘目。答曰,領來差倭段置,人口之數,如是之多,似當有優待之事,更議處之。
禮曹草記。答曰,知道。擧哀一款,禮當行,而世子年幼,未知如何,議于大臣處之。
上在慶德宮。停常參·經筵。
辰時,日暈左珥。未時,太白見於巳地。
下直,滿浦僉使尹友諒。
傳曰,今下弓矢,滿浦僉使尹友諒處給送。
有政。以金光厚爲甑山縣令。
上在慶德宮。停常參·經筵。
未時,太白見於巳地。夜一更,流星出危星上,入牛星下,狀〈?〉長五尺許,色赤。
傳曰,丁字閣神路近處,豈馬糞所在之地乎?不無放馬喂飼之事,極爲驚駭。當該參奉拿推,守卜,各爲囚禁推治。康陵摘奸執頉推考傳旨事
上在慶德宮。停常參·經筵。
未時,太白見於巳地。
傳曰,史官一員待命,騎馬三匹,卜馬一匹立之。孝陵忌辰祭摘奸事郞廳李景閔校正。郞廳李宜喆書。
上在慶德宮。停常參·經筵。
平明,流星出自天中,入北方天際,狀如甁,尾長四五尺許,色赤,自辰時至午時,日暈。
兵曹啓曰,諸色上番軍士,當番前月二十五日,無遺逢點,例也,而今七八當軍士點考時,諸道齊到,而獨黃海道,以阻水頉報,無一名來到,二十六日都目狀,始爲來呈,雖出於事勢之致,不可無警勅之擧,本道兵使推考,何如?傳曰,允。
上在慶德宮。停常參·經筵。
下直,上土僉使金志雄。
備忘記,今下弓矢,上土僉使金志雄處給送。
藥房都提調臣李時白,副提調臣李應蓍啓曰,近來暑熱,前所未有,不審此際,聖候,何如?且前日所患上熱之候,加減亦復,何如?臣等不勝憂慮之至,敢來問安。答曰,上熱之候,雖未快差,比前稍勝矣。
傳曰,慈殿欲爲仁慶宮椒井,言于該曹,略爲修治,今月念後,擇日擧行事,分付。
藥房再啓曰,卽因侍講院草記,伏聞王世子,近日多觸暑風,感冒頗重云。今當急時劑藥以進,而必詳知症候,然後方可議藥,敢稟。答曰,症候,世子已言于醫官矣。
世子宮,藥房問安。答曰,知道。
藥房又啓曰,臣等卽令諸御醫反覆商議,則皆言王世子所患之症,必因重感暑風之致,淸暑化痰湯,加姜活·川芎各七分,劑進宜當云。一貼爲先劑入之意,敢啓。答曰,知道。
府啓。答曰,不允。尹順之遞差。
備局草記,齎咨官李壽昌,譯官趙東立等加資事。答曰,竝加資。
以平安監司渰壓死人狀啓,傳曰,渰壓死人等,令本道各別恤典擧行。
都承旨李應蓍上疏。入啓。答曰,疾病人所難免,卿其勿待罪。
戶曹參判李時昉上疏。入啓。答曰,省疏具悉。卿其勿辭,調理察職。
上在慶德宮。停常參·經筵。
藥房啓曰,伏未審夜間聖候何如?王世子所患,比昨日亦復如何,劑入淸暑化痰湯,進服之後,殊無差減之效耶?今日當爲議藥,而必詳知症勢加減,方加議藥,竝此仰稟。答曰,世子所患,與昨無異矣。
又啓曰,伏承世子所患,與昨一樣之敎,臣等不勝憂悶之至。凡病,必詳知病根然後,可議當劑,不可不先爲診脈,卽令醫官入診後議藥,何如?諸醫之言,亦如是,故仰稟。答曰,此不過暑熱所傷之致,不必診脈矣。
又啓曰,王世子所服之藥,與諸醫商議,則皆以爲暑月咳嗽,必因火熱,乘肺所致,淸肺降火,然後頭痛諸症,漸次差減,淸肺湯五貼進服宜當云。右藥劑入之意,敢啓。答曰,知道。
傳曰,史官一員待命,騎馬三匹立之。
兵曹判書朴遾上疏。入啓。答曰,省疏具悉卿懇。卿其勿辭,從速察職。
領議政鄭太和箚子。入啓。答曰,省卿箚辭。卿其安心勿辭,所陳事,實合事宜,當令該曹惕念擧行。
領中樞府事李敬輿箚子。入啓。答曰,省箚具悉。卿其安心勿待罪。
吏曹判書鄭世規上疏。入啓。答曰,省疏具悉。卿其勿辭,從速察職。
備邊司啓曰,中江開市,八月十五日,當爲設行,兩覆·開城府商賈,預爲整齊,優持物貨,及期入送,俾無埋沒之弊事,兩西監司及開城留守處,知委擧行,何如?傳曰,允。
又啓曰,鷹連擇送事,曾已累次,申飭於兩覆·咸鏡道矣。例於九月望間入送,故須及八月念間,試才於安州都會,極擇以送,可免生事之患,依上年例,別遣京官與差使員,眼同試放,仍爲點送於灣上,而彼若以差員爲輕,則依舊例勿送京官,令內官下去,仍爲押去,似當,以此定〈?〉行會於咸鏡及兩西監兵使處,何如?傳曰,令本邑擇定熟諳鷹品守令,爲差員,與京官極擇鷹連,眼同試放,交付內官,則內官只領去而已。若以鷹品不好,生事,則其差使員及下去京官,當推任其責矣。以此各別明白知委。
傳曰,大臣及備局堂上引見。
引見時,左議政金堉曰,恩山三縣之令,今已七年,以國法言之,似當準十年復縣,而三縣合一,民弊甚多,似有變通矣。上曰,此是不小之事,與諸大臣相議爲之,可也。
又啓曰,今番謝恩之行,當此暑月,方物染彩,似有偸色之患,封裹,退定於八月初旬間,則可無染彩窘迫之患矣。勅使若以謝恩之行,爲遲緩,則令遠接使措辭言及,似爲,宜當矣。右議政李時白曰,當初擇日時,七月二十六日,八月初七日,兩日推擇矣。上曰,然則退定宜當。勅使處亦言此意,可也。
禁府,李燾照律公事,傳曰,國朝陵寢,何以歷代帝王陵寢照律耶?事極驚駭。當該堂上推考,此公事還出給。
上在慶德宮。停常參·經筵。
大殿,政院問安。答曰,知道。
世子宮問安。答曰,知道。
大殿,藥房口傳問安。答曰,知道。
下直,馬島萬戶尹佑陽。
都摠府啓曰,今日入直軍士,當爲中日習射,而政事相値,不得爲之之意,敢啓。傳曰,知道。
有政。吏批,判書鄭世規呈辭,參判沈之遠進,參議閔應協病,都承旨李應蓍進。
吏批啓曰,判書鄭世規呈辭受由,參議閔應協病不來,小臣獨政未安,何以爲之?敢稟。傳曰,仍爲之。
又啓曰,齎咨官李壽昌,譯官趙東立等,竝加資事,命下矣,趙東立則已經司譯院正,此則當爲加資,而李壽昌,時未準職,加資事,何以爲之?敢稟。傳曰,陞堂上。
吏批,以郭齊華爲注書,洪命夏爲大司諫,吳竣爲右參贊,金光煜爲開城留守,蔡裕後爲兵曹參判,李齊運·南之望,單付學正,禹惟一,單付學錄,申大悅爲軍器直長,權大運爲實錄兼春秋,姜裕後爲機張縣監,鄭桂爲海南縣監,趙摶爲巨濟縣令,黃泳爲社稷令,南天澤·李廷衡爲監察,洪時迪爲歸厚別提,李琉爲司饔奉事,李袗爲尙衣正,鄭元奭爲相禮,都愼與爲奉常副判事,李克泰爲兼養賢奉事,朴吉應爲參知,前府使李壽昌,譯官趙東立等,今加通政,陽川縣令鄭後啓,交河縣監李從龍等,相換,金徽爲洪淸左道試官,韓振琦爲全南左道試官,丁彦璧爲慶尙左道試官,任義伯爲平安南道試官,柳道三爲咸鏡南道試官,南重晦爲茂朱縣監。
兵批,判書朴遾病,參判未差,參議柳景緝進,參知洪命夏病,右承旨安獻徵進,以蔡裕後·李時楳·尹順之付副護軍,李敏章付副司果。
以茂朱縣監望單子,傳曰,似無改差之意,各別擇擬。
以兵曹,全州中軍單子傳曰,此是擇差者乎,問啓。
兵曹啓曰,問啓事,傳敎矣。此人曾前出入閫帥之望,頗有聲稱,故稟于領相,然後出入矣,敢啓。傳曰,知道。
大司憲洪茂績啓曰,臣自前屢經臺閣,而無一毫報效於國家,居常感慨,至此垂死之年,又忝臺閣,與年少輩未免爭辨,可羞之,甚也。再昨諫院避嫌,本府當爲處置,而見其多啓草,則四人同席,三人之論同,一人立異,遽以停啓答之,殊無敬同僚重臺閣之意也。凡臺閣所論,非徒事之是非,亦必有多寡分別之規,以此立落,明有舊例,臣與掌令姜允亨同坐,以此發言,使允亨執筆,簡通同僚,未見回報,入侍臨急,隨大臣趨進,所謂不見可否,率意論啓云者,過矣。臣曾忝臺閣,非止一再,一邊簡通,一邊入啓,亦有其例,而況此事是非懸殊,立落判然,何待必無立異之簡通,而廢閣入侍之大事?大槪近來風習,漸不美,傾軋紛紜,以頃日李時楳事,亦可知也。時楳,一時之名宰也。設有過失,略加論劾,俾愧其心,可也。論議愈往愈甚,必欲驅之極惡而後已。臣非不知所論之太過,而屈意從之者,豈可以臣獨見,違拒多官之峻論乎?是則敬同僚也,重臺閣體面而已。不意今者,又起鬧端,引避不當避之事,其心所存,斷可知矣。到今觀之,則如臣老聾,始覺自陷於傾軋之計也。白首老臣,身爲憲長,不能鎭靜之責,在所難免,何敢晏然擧顔於臺閣乎?請命遞斥臣職。答曰,勿辭。
掌令姜允亨啓曰,臣昨以諫院處置事,詣長官反覆相議,而意謂追論前事,再啓已足,欲添別語,斥以情外之事,則諫長之不從其論,而欲爲停啓者,宜矣。相持良久,第發簡通于同僚,而待其所答,長官適以引見入侍,仍爲處置而出來矣。同僚以此引避,而有諫長無可遞之端云,則臣之發簡措語,率爾之失,著矣。昨有賤疾,今始來避,所失尤大,請命遞斥臣職。答曰,勿辭。
執義沈世鼎啓曰,昨朝本府長官及城上所,聯名送簡于臣,其一款,卽諫院處置事。有曰,大司諫無可出之端云。臣亦思惟,意實相符,卽書謹悉以復矣。繼見持平沈儒行避辭,則以爲長官,不待商確,而徑先入啓云。爲此言者,其亦不思之,甚也。臺閣論啓,必待僚議之歸一,固是恒規,而至於引對之日,則時刻有限,不可等待,故先啓後通,亦是恒規,況三員意同,旣已送簡,則登筵之後,何以知同僚之立異,亦何能商確於同僚乎?頃於宰臣論啓之日,臣意亦訝其太過,而終不爲崖異者,雖出於敬同僚之意,而蓋爲鎭靜之計,俾無紛紜之弊也。不意今者,乃於出遞之舊例,而別生新意,費了辭說,終至於立異,瀆擾而後已也。臣恐臺閣之寧靜,無時可冀矣。臣之所懷,旣與長官無異,何敢晏然仍冒,處置同僚乎?請命遞斥臣職。答曰,勿辭。
李惕然啓曰,大司憲洪茂績,掌令姜允亨,執義沈世鼎再啓,煩瀆退待物論矣。傳曰,知道。
吏曹啓曰,移差書吏,義禁府七名,議政府三名,本曹九名,專數減除,司諫院八名中減二名,卽今當爲定送者,只司諫院六名,司憲府三名,合九名內,戶兵曹各三名,工曹·漢城府·司僕寺各一名分定,改付標以入,其餘刑曹·掌隷院·成均館三司,則姑不分定,以爲後朔,與工曹·漢城府·司僕寺等,輪回換定之地,何如?傳曰,知道。所減者旣多,數非不足,司僕寺雖云有舊規,中輟已久,不必復設,亦爲付標入之。
傳曰,慈殿欲爲椒井事,言于該曹,使之擧行,而何至今無黑白耶?問啓。
朴長遠啓曰,卽者伏承慈殿,欲爲椒井事,言于該曹,使之擧行,而何至今無黑白耶?問啓之敎,一邊牌招禮曹及漢城府郞廳,一邊招問禮曹書吏,則擇日單子,昨夕書置于直房,未及進呈云。其中間掩置,及承傳敎,始乃緩緩來呈之狀,極爲痛駭,當該書吏,爲先令攸司囚禁推治,何如?傳曰,依啓。此事先朝亦有已經之規,凡事何不預爲磨鍊擧行耶?該曹似爲稽緩,申飭,可也。
禮曹啓曰,問啓事,傳敎矣。慈殿椒井事,命下之日,卽令日官擇吉,早朝正書單子,使之入啓,而下吏掩置,至於經日,致勤聖敎,不勝惶恐,當該色吏頑慢之習,不可不懲,令攸司囚禁重治,何如?傳曰,知道。
政院啓曰,新除授注書郭齊華,時在全南道靈巖地,斯速乘馹上來事,下諭,上來間假注書差出察任之意,敢啓。傳曰,知道。
備邊司啓曰,頃日洪淸兵使申埈,以左營屬洪州等官主鎭軍兵,移屬本鎭之代,以禮山等官軍兵換給之意,啓稟,本司覆啓,參酌軍兵多寡,道里遠近,有此推移相換之請,依狀啓施行事回移矣。今聞非以彼此現存之數,相換而已,責令各邑,定額加抄,大段騷屑云。本道新行大同之法,正値多事之時,又以抄軍,添擾民間,甚非得宜,亟令停寢,徐待秋成,詳講節目,稟定于本司後擧行,亦爲未晩,以此分付,何如?傳曰,允。
傳曰,今此椒井擧動,必由武德門,而頹廢已久,速令該司仁慶宮可合門,爲先撤毁移搆事,分付。
兵曹啓曰,分付事,命下矣。招問仁慶宮書員,則本宮全完之門,只南正·集祥·正智·泰一四門,而皆是單門,數門撤移,然後以其材料,可以改搆云。令各該司急速擧行之意,敢啓。傳曰,知道。
以禮曹,慈殿仁慶宮椒井擧動事目,傳曰,參考前例磨鍊云,未知援據何時前例耶。
禮曹啓曰,傳敎矣。一依庚午年三月慈殿仁慶宮擧動時前例,磨鍊以入矣,敢啓。傳曰,此乃進豐呈時擧動也。己巳年椒井擧動時前例,考出以啓。
又啓曰,以左議政榻前啓辭,謝恩拜表日期退定事,命下矣。令日官推擇,則來八月初十日爲吉云。勅使未渡江之前,以此意言及事,伴送使處,急速,下諭,何如?傳曰,允。
漢城府啓曰,頃者伏承慈殿,欲爲椒井,言于該曹事,傳敎矣。凡擧動時,自禮曹擇日入啓,知委各司。又自兵曹,道路看審,移文本府,然後本府修治道路,乃是規例,而今此慈殿椒井擧動節目,則禮曹及兵曹,時無知委移文之事,故本府方爲等待之意,敢啓。傳曰,知道。
綾川府院君箚子。入啓。答曰,省箚具悉卿懇。卿其安心,勿待罪,亦勿爲辭察職。
左參贊沈詻上疏。入啓。答曰,省疏具悉卿懇。卿其安心勿辭。
上在慶德宮。停常參·經筵。
夜一更,流星出貫索星下,入氐星上,狀如拳,尾〈長〉四五尺許,色赤。
李弘淵啓曰,大司憲洪茂績,執義沈世鼎,掌令姜允亨,持平沈儒行,避嫌退待,掌令李壽仁在外,持平李溫被論,今日以監察茶時之意,敢啓。傳曰,知道。
又啓曰,吏曹郞廳來言,臺諫有闕,政事,何以爲之?敢稟。傳曰,明日爲之。
又啓曰,具鎰遞差事,命下矣。臺諫方以罷職論啓遞差承傳,不得捧之之意,敢啓。傳曰,知道。
世子宮,政院問安。傳曰,知道。勿爲問安。
藥房都提調臣李時白,提調臣朴遾副提調臣李應蓍啓曰,臣等伏聞慈殿仁慶宮椒井之敎,與諸醫相議,則皆以爲雖眞有椒氣之椒井,若病不相當,則閭閻人浴之者,鮮有不敗,況仁慶宮所謂椒井者,雖似冷冽,本無椒氣,決不可輕試於至尊之地,而且慈殿症候,痰火爲主,若內有熱而寒氣外襲,冷熱交攻,則意外致傷之患,勢所必至云。諸醫所見,旣皆如此,臣等忝在保護之任,不敢不達,伏願轉稟慈殿,亟寢沐椒之命。答曰,寧有過而致害之理乎?況玆醫流之言,本來如此,卿等勿以爲慮。
政院啓曰,臣等卽伏見藥房啓辭之批,以寧有過而致害之理乎爲敎。臣等固知聖上,上承慈旨,以爲必不至於過而致傷之至意,而第臣等區區憂慮,豈有間於保護之地哉?臣等素昧方術,雖未知慈候,果宜於浴椒,而凡人有疾,尙且愼重,以擇取舍,況於至尊之地,其可諉之以醫流之言,本來如此,而不用其言乎?少或致傷,恐貽後悔,過不過間,不可輕試,伏願聖上,更加三思,特允藥房之請,不勝幸甚。臣等忝在近密,旣有所懷,不敢不達,惶恐之至。傳曰,此似非如是瀆擾之事也。
司諫權堣,正言南龍翼·洪葳啓曰,工曹佐郞具鎰,分差於延接都監,因事逞憤,濫杖別工作匠人,都廳檢責,則更加重杖。且以私事,捉囚粧冊匠,次知堂上送言,則又爲決杖,其間顚妄可駭之狀,不一而足,豈可推考而止哉?請命罷職。近以逆家奴婢田畓,陳啓紛紜,事甚未安。請田畓,盡屬於戶曹,奴婢,盡屬於隷院,前者爲衙門啓請公事,竝勿施行,其中如有應給之事,令各該司稟旨以處。持平李溫,曾爲臺諫時,曲爲身謀,歸過同僚,士夫處心,豈容如是,公議齊憤,至有臺論,而佯若不聞,復敢行公,其忘廉恥蔑公議,甚矣。不可重辱臺席,請勿留難,亟命遞差。答曰,不允。具鎰遞差。
獻納尹㻩啓曰,公都會試取,必於六月初開場,其月內計畫磨勘,自是祖宗朝流來法典,而小學考講,亦爲分日取才,則一月內製述之日,居半也。臣於今六月初四日,試官差下,初六日與他試官齊會開場,而自上擧動之日,則不敢試製,本院相會禮及署經齊坐之日,則不得試製,二十四日以後,則連値國忌,不敢試製,其間餘日無多,而十分惕念,連續製述,至於七度,今月初二日,始爲磨勘出榜,雖延事勢之使然,延至七月,有乖常規,心甚未安矣。伏聞今初三日承旨安獻徵筵中所啓,以今番都會參選畫數不多,勿拘期限,使之加製爲啓云。畫數之不多,實由於優等不出之致也。臣取考各年公都會謄錄,則試官,或有公故,或朝家有事,製述之數,不過六七次而止,畫數不必至於十分,有以六七分得參者,或有以三四分得參者,其時試官,非不知加製,而必以六日內磨勘爲限故也。公都會,亦是科擧也。今旣出榜之後,法限外再設,必無是理,禮官似當有稟處之事,而臣旣以試官,致有筵臣啓辭,何敢晏然而已乎?請命遞斥臣職。答曰,勿辭。
禮曹啓曰,以本曹啓辭,慈殿仁慶宮椒井擧動事目,前例考出以啓事,傳敎矣。考諸己巳年謄錄,則己巳七月十四日本曹單子,今此慈殿,仁慶宮椒井擧動,出還宮時,各司一員,有堂上衙門堂上一員,宗親每品各二員,以戎服隨駕,若由武德門擧動,則依近例除隨駕事,啓下之後,同月十七日本曹啓辭,今此慈殿擧動時,自上·王世子,闕門內外,當有祗迎之禮,儀註今當磨鍊矣。若由武德門擧動,則自上·王世子,武德門內祗迎,非但地勢狹窄,自內至近之地,許多將士侍衛,非便祗迎,儀註磨鍊,何以爲之?敢稟。傳曰,知道。當自內爲之,勿爲磨鍊事,傳敎矣。今亦依己巳年例,由武德門擧動,則儀注節目磨鍊,何以爲之?敢稟。答曰,依啓。己巳年例擧行,而今則仁慶宮殿閣,撤毁殆盡,墻垣亦甚頹圮,無以成形,有難宿所經夜,況地甚便近,依前令都監布帳,高密排設後,自內從便,欲爲朝出暮還,不爲經夜宿所矣。以此知悉擧行。
備邊司啓曰,以本司洪淸監司狀啓,恩山三縣復設事粘目判付內,議于諸大臣處之事,命下矣。議于議大臣,則前領議政臣李景奭議以爲,臣屛伏中未聞廟朝之末議,而今者備局郞廳,因傳敎來問以湖西三邑復設便否,昏謬之見,不敢不陳,爲國之道,必須深長思也。不可苟焉姑息而已也。逆賊之出,罷其守令,革其郡邑者,非但痛惡之,蓋所以大懲創也。祖宗朝金石之典,無論邑之大小殘盛,乃以十年爲限者,夫豈不慮民情之不便而然哉?湖西之逆變,猝起於棘矜之徒,人心俗習之惡,至於此極,幸而卽滅,而念及於此,寧不大可寒心?以此言之,則年限未準,而遽議其復設,恐不可容易爲之也。或經大亂而請復,或以孔道而不革,固出於事勢之不得已也。今此三邑,亦以爲不可已而復設,則是金石之典,終未行於逆鄕也。且王政,所當一視而同仁,不可以久近先後,有所異同也。臣竊聞牛峯·江陰之民,深以合設爲不便,而朝廷以纔合旋離爲難,今玆逆賊所出之鄕,年未准而因民願旋復,則牛·江之民,獨不以冤乎?臣忝在朝端,時有請復錦城之意,而臣實防之,臣迷忘未能詳記,而大槪從前謬見如此,亦何敢自以爲是也。伏惟上裁,領議政臣鄭太和議以爲,昨早備局郞廳來言,洪淸監司狀啓,三邑復設事,當爲回啓,而臣病勢苦劇,不得躬詣賓廳之會。又不能搆草文字,只令以依狀啓似當之意,告于僚相而覆啓矣。今承下詢,不敢不盡所懷,當初三邑革廢,實是治是逆之常典,而三處皆非殘縣,人民殷盛,地當要衝,合而爲一,則雖得善治之手,終必有難支之勢,議者固以此爲慮,行之有年,衆弊俱興,愈久而愈甚,將不能收拾之狀,往來湖洛之人,無不言之,玆者道臣之啓又如此,限以十年,國法至嚴,而民將莫保,不可不救,則亦豈無權宜變通之道乎?先朝大興之事,旣有前例。且如京畿龍仁·果川等縣,亦嘗以直路之故,應革而不革,臣之愚意,獨於恩山,必准十年之定限,不恤民弊之罔堪,未知其,可也。而復設旣革之縣,事係重大,伏惟上裁,左議政臣金堉議以爲,以各設之意,備陳於榻前,意同領相,不敢更議,右議政臣李時白議以爲,三邑革廢,限以十年,流來常典,則因民呈狀,未准年限,遽爲復設,似涉未妥,故郞廳持覆啓草,來示,臣以此意回報僚員。又於榻前備陳曲折,今不敢異議,伏候睿裁,領中樞府事李敬輿,病不收議,判中樞府事趙翼,在外,大臣之議如此,敢啓。傳曰,依前領議政及右相議施行,政院啓曰,事變假注書沈攸,自四五日前,重得暑症,全廢食飮,久未仕進,差復未易,沈攸改差,他假注書差出,何如?傳曰,姑待差病,可也。
兵曹啓曰,七月初三日引見時,副提學金益熙所啓,通川圍籬守直之事,其弊不些,至殘一邑之民,不勝其苦,臣曾以上番軍除出守直之意,狀啓定奪矣。該曹防啓,令本道從便處置云。故以付近兩邑之民,輕遞守直,而未滿十日,旋卽相遞,以此三邑之民,勢難支保,合有變通事矣。上曰,言于該曹事,命下矣。精抄軍千餘名抄出之後,不定其本,且有逃故未定本者,亦多,以此軍額漸縮,每當番上番之數,多不過一千七百餘名,其中雜頉除〈之〉則每當派定之際,常患不足,或以老殘,收布雇立,或不緊處減數,僅僅推移分定,使莫重宿衛,未免苟簡虛疏,誠極寒心,本曹之所以前後防啓者,實出於此也。筵臣備請本郡形勢之難堪,有所陳達,則合有變通之擧,而圍籬守直,雖緊,不如宿衛之重,騎兵之難許,如右所陳,依前覆啓施行,何如?傳曰,知道。
又啓曰,武德門造作之役,似難完畢於數日之內,守門將及軍士,則當自始役日定送,而未畢之間,同門守直,不可不嚴謹,北一營守直軍兵三十名,除出移直,使之限畢役晝夜嚴守事,分付于該廳都監,何如?傳曰,允。
全南監司,以內婢禮春上言公事,不卽,分付,以致光州牧使尹得說被罪事,待罪狀啓,傳曰,勿辭察職事,回諭。
洪淸監司金弘郁辭狀。傳曰,勿辭察職事,回諭。
行知敦寧府事閔□箚子。入啓。答曰,省箚具悉。卿其安心勿辭。
大司諫洪命夏上疏。入啓。答曰,省箚具悉。爾其勿辭察職。
吏曹判書鄭世規上疏。入啓。答曰,省疏具悉。卿其勿辭,調理察職。
兵曹參判蔡裕後上疏。入啓。答曰,省疏具悉。卿其勿辭察職。
上在慶德宮。停常參·經筵。
下直,鹿島萬戶尹綴。
未時,太白見於巳地。夜一更,流星出危星上,入巽方天際,狀如拳,尾長二三尺許,色赤光照地。
吏批,判書鄭世規呈辭,參判沈之源進,參議閔應協病,都承旨李應蓍進。
吏批啓曰,判書鄭世規呈辭受由,參議病不來,小臣獨政未安,何以爲之?敢稟。傳曰,仍爲之。
有政。以趙錫胤爲大司憲,柳俊昌爲掌令,李尙眞爲持平,李厚源爲判尹,李延年爲兵曹佐郞,李楚老爲工曹佐郞,柳老和爲軍器主簿,林巑爲司圃別提,許悅爲典籍,鄭世規爲司䆃寺提調,朴承健爲兼三道海運判官,李台瑞爲兼六鎭敎養官,李興浡爲全州敎授,玄尙白爲鏡·明·吉敎養官,朴興宗爲咸·定·永敎養官,李三俊爲淸州敎授,元海益爲江陵敎授,徐抃爲洪淸都事,洪茂績爲知中樞府事,趙澤爲兼司僕將,禹濟民爲部將,李潗爲豐德浦召募別將,南宮鏶爲文兼,金鎰爲守門將,鄭挺行·尹有義爲訓鍊習讀官。
吏批啓曰,平安道京試官任義伯戶奴,呈狀于政廳曰,上典自去月晦間,猝得右耳刺痛之症,晝夜苦痛,仍漸聾聽,病勢殊劇,時方竝施鍼灸,而適値春宮未寧之日,不敢辭遞本職,黽勉行公,以此鍼灸之身,決難遠赴云。病勢如此,方在鍼灸中,則似難趁期登程,任義伯,京試官改差,何如?傳曰,使之調理下去。
兵批,判書朴遾進,參判蔡裕後未肅拜,參議柳景緝進,參知朴吉應進,左副承旨李弘淵進。以李壽昌·姜允亨爲副護軍,沈儒行·南宮鏶爲副司直,柳時枋爲副司勇,趙泰立爲副護軍。
政院啓曰,傳曰,在前有褒貶時守令中,引見親諭以送,而不爲用以居下考者抄出,另論加罰矣。今此春夏等褒貶時,未見此擧,無乃本院不察而然耶,元無此等人而然耶,察啓事,傳敎矣。去六月十五日褒貶開拆後,卽爲招問吏曹之吏,則今番守令居下考人中,無前日引見之官云矣。取見曹中簿記文書,則庇仁縣監朴而立,旌善郡守朴慶應,除拜在於先朝,沔川郡守徐亨履,恩山縣監金穀,藍浦縣監安忠老,萬頃縣令洪儆禹,茂朱縣監李靖賢,旌義縣監李卓男,會寧判官柳天機,慶興府使李洵,機張縣監鄭名立,金海府使金孝性等,無引見之事,昆陽郡守趙璧則引見而旣已身故,故不爲擧論,而興陽縣監金瑞,則吏曹文書中,引見不爲懸錄,更加詳考注書日記,以啓之意,敢啓。傳曰,知道。
又啓曰,取考注書日記,則興陽縣監金瑞,辛卯八月初三除授,九月十六日下直,無引見之事矣,敢啓。傳曰,知道。
成均館官員,以知館事意啓曰,今七月初七日儒生上旬輪次,大祭齋戒相値,不得行之之意,敢啓。傳曰,知道。
刑曹啓曰,判書元斗杓,參判鄭良弼,被推未及決末,不得行公,啓下公事及上言回啓,臣不敢獨爲,待判書·參判齊坐議啓之意,敢啓。傳曰,知道。
傳曰,兵曹判書,使之來待政院。
傳曰,兵曹判書引見。
李弘淵啓曰,大司憲,掌令一員,持平一員未差,執義沈世鼎呈辭,掌令李壽仁在外,持平李溫被論,今日以監察茶時之意,敢啓。傳曰,知道。
傳曰,吉州·甲山兩官守令,過大祭齋戒後,下直事,更爲,分付。
兵曹啓曰,今番郊外擧動時,上言啓下本曹者,二十四張,旣搆回啓之後,始聞前月初,因筵臣榻前啓辭,有代呈者,令該曹摘發,不得已仍爲入啓之意,敢啓。傳曰,知道。雖已啓下,依前定奪施行。
以刑曹草記,傳曰,未結末前,不爲行公之規,自前有之乎,察啓事,命下矣。前規有無,臣不能詳知,而旣曰行公推考,則似無不爲行公之理,故卽招刑曹下吏,詰問其由,答稱本曹堂上被推,皆因公事場失誤之事,故照律時,每以公罪擬入矣。今此柳檉誤照律時,亦不過公場誤著,而參議鄭攸照律時,至以私罪,奪告身擬入,則只贖之命,雖出於特恩,而未結末之前,罪同之判書·參判,其何敢晏然行公云。此似是實狀,敢啓。傳曰,事甚無據,使之速爲行公,毋得創出新規,使之人人效則,以致曠官之弊。
執義沈世鼎啓曰,臣之再昨引避之辭,與前大司憲洪茂績,主意槪同,其所小異者,不過文字間措語耳。茂績旣以此見遞,則臣萬無獨出之理,而昨日召牌臨門,不敢退伏,黽勉詣闕,而廉隅所關,不敢晏然,更無引嫌,瀆擾是懼,仍呈辭單而退,竟爲政院所却,以致前啓之闕,未免瀆擾於淸齋之日,臣之所失,至是尤大,以此以彼,決不可一刻仍冒,請命遞斥臣職。答曰,勿辭。
司諫權堣,正言南龍翼啓曰,臣等以李溫遞差事,再三論列,而兪音尙靳,臣等竊惑焉。李溫曾爲臺諫時,曲爲身謀,歸過同僚,廉隅掃地,情態見露,公議齊憤,至發臺席,而佯若不聞,復敢行公,士夫處身,豈容如是,臺閣體面,與庶官有異,如此之人,不可重辱淸班,請勿留難,亟命遞差。宣傳官,薦濫雜之人,傳播藉藉,林漢儒,借手於同官李東相,薦其同生,李竚·李斗鎭,各薦其族屬,其他暗昧之事,雖難摘發,新薦元數六人,同生族屬居半,循私之罪,不可不懲,而伏見兵曹啓辭。乃曰,本廳無相避之法,以此一款,似難科罪云。事甚未安,請兵曹當該堂上推考,薦主三人及林漢儒,竝先罷後推,其薦亦爲削去。答曰,依啓。薦主三人及林漢儒等,姑先推考,削薦事則令該曹,更爲査覈後處之,可也。
司諫權堣,正言南龍翼啓曰,執義沈世鼎,以臣之再昨引避之辭,見上引嫌而退,毋論是非,遞出不同,則不安於心,勢所固然,請執義沈世鼎遞差。答曰,依啓。
李弘淵啓曰,林漢儒等推考事,命下矣。臺諫方以先罷後推論啓,推考承傳,不得捧之之意,敢啓。傳曰,知道。
右承旨安獻徵上疏。答曰,省疏具悉。爾無所失,勿辭察職,輪次官等,怠慢莫甚,竝從重推考。
傳曰,北道御史軍器點考,書啓別單覓入。
上御興政堂引見時,兵曹判書朴遾,承旨李弘淵,假注書成後卨,記事官李端相入侍。
上在慶德宮。停常參·經筵。
下直,寧海府使崔惠吉。
卯時,有霧氣。未時,太白見於巳地。
李弘淵啓曰,大司憲趙錫胤,掌令柳俊昌未肅拜,掌令李壽仁,持平李尙眞在外,執義未差,持平一員未差,今日以監察茶時之意,敢啓。傳曰,知道。
都摠府啓曰,今日入直軍士,當爲中日習射,而秋享大祭齋戒相値,不得爲之之意,敢啓。傳曰,知道。
藥房啓曰,今日問安于王世子前,則有旣已差愈,今後勿爲問安之令,暑月進藥,雖曰苦口,治病之道,不可以少愈而遽爾停藥,前日劑進淸肺湯,今日當盡,議藥之事,何以爲之?敢稟。答曰,更觀數日,處之,可也。
兵曹參議臣柳景緝,工曹參議臣張應一啓曰,臣等今日會于仁慶宮,修治之處,一一周審,則各殿及墻垣頹圮,修治處不少,雖略爲修治,功役亦似不小,如石手·泥匠·蓋匠·木手·役軍,則令戶兵曹料布上下,使之急速始役,其他鋪陳·塗褙等事,令戶曹擧行,而三曹堂上,則輪回看檢,三曹郞廳各一員及繕工監各該掌官員,逐日待候監董,何如?傳曰,知道。依傳敎略爲修治,勿爲浪費物力,可也。
傳曰,史官二員待命,騎馬六匹立之。
以禮曹,今此南郊親祭時節目單子,傳曰,此節目,與祈雨祭擧動時例,同耶。
李應蓍啓曰,來十一日,專經文臣殿講日次,何以爲之?敢稟。傳曰,爲之。
訓鍊都監啓曰,慈殿,仁慶宮椒井擧動〈?〉敎是時,布張高密排設事,命下,卽時令都監旗牌官,及兵曹事知兼司僕,一時進去于排設處看審,則自武德門,仁慶宮內殿閣至,布帳容入之數,幾至六百餘浮云,而都監所在布帳元數,只三百四十二浮,以此計之,則不足之數,多至二百餘浮,此非猝然辦備之物,令兵曹排設處看審,料理變通宜當,敢啓。傳曰,不必令兵曹料理,他衙門有處,推移用之,可也。
大司諫洪命夏啓曰,無狀如臣,濫叨新命,冒陳辭章,亦未得請,惶縮累日,今始出謝,逋慢之失,無所逃矣。且本院,昨以宣傳官薦査覈事,請推兵曹堂上,此卽臣忝冒參知時事也。臣不勝瞿然之至,當初臺論,雖有云云,而未見其現著科罪之端,故據實回啓,臣且偶逢司諫權堣,語及此事,則亦疑其風聞之或誤,不料今者,乃有請推之論也。臣雖佐貳之官,回啓措語,出自臣手,何敢自謂無失而晏然?況推勘當在臣身,決不可仍冒言地,請命遞斥臣職。答曰,勿辭。
司諫權堣啓曰,伏見大司諫〈洪〉命夏引避之辭,乃本院請推兵曹事也,而至擧臣名,不得不略陳曲折,當初宣傳官論啓時,請令査覈者,蓋慮風聞之或有失實也。洪命夏之偶逢言及時,臣亦以査覈本廳,若無可疑之事,則風聞何可盡信,隨問以答矣。及見兵曹啓辭,則本廳無相避之法,似難科罪爲語,其意必以親屬之故,一切科罪,則或涉冤枉,有此陳啓,而至於可疑之跡,專釋不究,事未妥當,故臣與同僚,相議請推兵曹,亦出於循例之事也。長官,以此引嫌,臣何敢晏然處置?忝叨匪據,連以不緊事相繼引避,臣罪大矣。請命遞斥臣職。答曰,勿辭。
獻納尹㻩啓曰,螻蟻微臣,百無一能,屢叨言地,涓埃蔑效,唯以殫竭筋力,奔走服勞,爲一毫報答之地者,素所畜積于中矣。去六月初五日朝,中學下人來言,昨暮公都會試官啓下云。初六日始與他試官,齊去開場,則已前五日,卽試官未差之日,勅使入京·出京擧動時公故,二日也。其時職忝尙方,所屬衙門褒貶進參之日,二日也。他試官亦以各司及屬司褒貶,不得開場,三日也。臣及授本職,本院相會禮及署經齊坐,二日也。十五日上前開坼,例不坐衙,故問於禮曹,不敢開場,一日也。二十五日以後,連有國忌齋戒,不得開場,四日也。六月一朔二十九日之內,有公故之日,十九日,而餘日只是十日也。十日之內,連續製述,至於七度,間間小學考講,則其間未有無故不開場之日也。且考往年謄錄,較其度數,則有加無減,而七月仍製,有違法例,故與他試官相議,磨勘出榜矣。筵臣安獻徵,旣有所啓,則不得不引避,而只欲歷陳曲折,明其事勢之固然而已。非有語涉相較,而昨日疏中,乃以惹鬧爲斥,辭意不平,臣未曉其意也。旣有推勘之命,何敢一刻仍冒?請命遞斥臣職。答曰,勿辭。
正言南龍翼啓曰,昨日同僚,以宣傳官薦査覈未妥事發簡,臣意亦以爲然,故相議論啓矣。同僚旣以此引避,臣亦參論之人也。何敢晏然處置?且臣累月尸職,逐日引嫌,當此淸齋之日。又未免瀆擾,臣之罪戾,實合萬殞,決不可仍冒,請命遞斥臣職。答曰,勿辭。
李弘淵啓曰,大司諫洪命夏再啓煩瀆,退待物論矣。傳曰,知道。
金佐明啓曰,司諫權堣,再啓煩瀆,退待物論矣。傳曰,知道。
李惕然啓曰,獻納尹㻩,正言南龍翼再啓煩瀆,退待物論矣。傳曰,知道。
上在慶德宮。停常參·經筵。
下直,吉州牧使洪瑑,靈巖郡守朴廷蓍,永柔縣令李德益,興陽縣監都擧元,井浦萬戶李震昌。
未時,太白見於巳地。夜二更,流星出女星下,入南方天際,狀如拳,尾長四五尺,色白。
朴長遠啓曰,大司憲趙錫胤,掌令柳俊昌未肅拜,掌令李壽仁,持平李尙眞在外,執義未差,持平一員未差,今日以監察茶時之意,敢啓。傳曰,知道。
有政。吏批,判書鄭世規進,參判沈之源史官取才進,參議閔應協病,都承旨李應蓍進。
兵批,判書朴遾進,參判蔡裕後備局坐起進,參議柳景緝進,參知朴吉應進,右承旨安獻徵進。
吏批啓曰,各道京試官兼臺諫,今當下批,而洪淸左道京試官金徽,方在時推中,兼臺諫不得下批,金徽京試官改差之意,敢啓。傳曰,知道。
吏批,以沈之漢爲執義,吳挺垣爲持平,申濡爲工曹參判,李爾松爲禮曹正郞,金敬文爲康陵參奉,李馨老爲司饔參奉,尹仁美爲典設別檢,張仲仁爲海州牧使,呂閔齊爲兵曹佐郞,李雲根爲直講,鄭晳爲洪淸左道京試官,李曾爲檢閱,洪聖龜爲校書副正字,睦行善爲大司諫,丁彦璧爲獻納,任義伯爲兼執義,柳道三爲兼掌令,丁彦璧爲兼持平,韓震琦爲持平,鄭晳爲兼監察。兵批,以沈世鼎爲司直,李溫爲副司直。
禮曹啓曰,以本曹,今此南郊親祭時節目單子,傳曰,此節目,與祈雨祭擧動時例,同耶事,傳敎矣。今此報祀時擧動節目,一依四月祈雨親祭時例磨鍊,而只侍臣一節,及出還宮時鼓吹等事,則前日節目中付標以下,故不爲擧行,而今則自下不敢擅便,循例磨鍊,依前付標乎?敢稟。傳曰,一依前例爲之,而方今禾穀茂盛之時,踏傷之患,比前尤甚,儀仗及侍衛人等事,務從簡略,各別惕念擧行。
安獻徵,以兵曹言啓曰,捕盜廳定送軍士,自前多有代立之弊,再昨分送本曹郞廳于左右捕盜廳摘奸,則郞廳稟目內,左廳軍士五十五名內四十名,當身逢點,其餘十五名,或代身現捉,或爲闕點云。右廳軍士五十五名內,三十一名逢點,二十四名,稱以送于門外伏處云。昨朝使之領率來現,則其中四名,代立無疑,四名則終不來現,所謂闕點不現者,皆是代立者也。事極痛駭,合令攸司囚禁重治,而二十三名許多代立之軍,沒數囚治,事涉騷擾,依近例自本曹沒官收贖,當身推捉退立,而兩廳當該書員,亦爲從重決棍,以警日後之意,敢啓。傳曰,知道。
又以兵曹言啓曰,因政院,分付,大內修掃軍百名內,五十名則定送,而其餘則他無推移之路,不得已精抄軍,暫爲調用,何如?傳曰,允。
備忘記,傳于安獻徵曰,典獄摘奸,輕囚放釋。
傳曰,下直守令引見。
引見時,李惕然所啓,報祀親臨日期太早事,院中相議,欲爲啓達矣,適大臣陳箚退行事,蒙允矣。第考諸古事,以詩傳頌注言之,祈以春夏,報以秋冬,而朱子書秋賽祭文曰,仲冬之月,祗循古事云,則大臣啓辭,今月晦來月初定行,亦似太早,大槪,古之報祀,必於百穀成熟後爲之,以九十月間退行,何如?院中之意如此,敢達。上曰,令禮官議處。
安獻徵,以禮曹言啓曰,上曰,令禮官議處事,命下矣。本曹只據五經儀,立秋後行報祀之文,入啓定奪,今月內十三日爲吉云,故以此推擇矣。今見大臣箚子及同副承旨李惕然榻前啓辭,則退行之意,實合於古禮,今年則節候差早,百穀成熟,必在於秋末,令日官更爲推擇,以九月設行之意,敢啓。傳曰,知道。
安獻徵,以兵曹言啓曰,今初六日引見時,上曰,峨嵯山烽燧一事,極爲可怪,別遣宣傳官,次次看檢,擧火以試之,似可矣事,傳敎矣。臣等取考本曹在京畿·江原道烽燧狀,則峨嵯山,是楊州之地,與同州干伊山烽燧相對,京畿永平烽燧,與江原道鐵原烽燧相連,彼若擧火,則此無不應之理,而試以四五日烽燧狀見之,四月朔鐵原烽燧,以晴相准者,十五日,而永平則相應者,只一日,峨嵯山亦爲相准,其餘則皆以雲暗,懸錄,五月朔鐵原晴爲准者,四日,而永平則全以雲暗,不准懸錄,事甚可疑,鐵原之烽,旣絶於永平,則嵯峨之不准,無足怪矣。鐵原烽燧晴准之時,永平相對之烽,以雲暗不准懸錄曲折,先令京畿監司査覈啓聞後,更稟處置,木覓山烽燧,將亦爲捉來推問,四月十三日峨嵯烽不應之由,似當。且烽燧之准不准,如是差違者,匪今斯今,本曹亦難免矇不致察之失,極爲惶恐。今後各道每朔烽燧狀,到本曹也,入直堂上郞廳,親執査考,拈出有頉處,另加嚴飭,何如?傳曰,依啓。京畿査覈,每每無形,嚴飭,可也。
又以左邊捕盜廳言啓曰,頃因右邊捕盜廳啓辭,着異國服色,作賊於沙峴等處人等,令左右捕盜廳,更加機捕之意,自刑曹覆啓,允下矣。當初在逃四人中,所謂張天命,昨已跟捕囚禁,令刑曹處置,何如?傳曰,允。
朴長遠,以吏曹言啓曰,上言使人代呈者,令該曹摘發治罪事,命下矣,陰城保人朴大遠,順川內奴色吏梁一仁二人,則已爲現身,故卽爲回啓,而其他海美幼學具重振,載寧幼學崔斗岷,槐山幼學許璘,殷栗幼學周尙老等四人,則推問京主人,無處可尋云。具重振等代呈與否,本曹似難摘發,令其道監司,査出啓聞後,處置之意,行移,何如?傳曰,令本道査出啓聞,似涉煩擾,如此之類,勿爲回啓,置之,可也。
吏曹啓曰,朝者來初十日行獻陵忌辰祭,獻官差出時,歷考官案,堂上中除政院·三司侍從,見存之員無多,前頭南郊報祀祭,亦將分差,不得已以李復吉預差,差定,書啓矣。卽聞李復吉,出使,時未復命,而次知色吏,官案中不爲懸頉,以致矇然入啓,同色吏,自本曹從重治罪,獻官預差,以兵曹參知朴吉應,改付標以入之意,敢啓。傳曰,知道。
執義沈之漢啓曰,臣曾忝成均館司成,去六月初六日,迎勅習儀時,適患暑痢,未得進參,方在査勘之中,勢難冒授法府,請命遞斥臣職。答曰,勿辭。
李惕然啓曰,執義沈之漢再啓煩瀆,退待物論矣。傳曰,知道
司諫權堣啓曰,引嫌而退,習儀不參,雖緣病病,旣有査勘,勢難仍在,請執義沈之漢遞差。答曰,依啓。
禮曹參判韓必遠上疏。答曰,省疏具悉。卿其勿辭察職,贊禮之任,當令該曹處之。
大司憲趙錫胤上疏。答曰,省疏具悉。卿其勿辭,調理察職。
三公箚子。答曰,省箚具悉。卿等之意至此,可不允副焉。
判決事李銑上疏。答曰,省疏具悉。卿其勿辭往來。
廣州幼學張應亨上疏。答曰,覽疏嘉爾憂愛之誠,所陳等事,當令該司議採焉。
正言洪葳上疏。答曰,省疏具悉。爾其勿辭往來。
上在昌德宮。停常參·經筵。
下直,群山萬戶柳梓,開雲浦萬戶吳福善。
未時,太白見於巳地。
備忘記,史官一員待命,騎馬三匹,卜馬一匹立之。
李弘淵啓曰,大司憲趙錫胤,掌令柳俊昌,持平吳挺垣未肅拜,掌令李壽仁,持平李尙眞在外,執義未差,今日以監察茶時之意,敢啓。傳曰,知道。
朴長遠啓曰,吏曹郞廳來言,臺諫有闕,政事,何以爲之?敢稟。傳曰,過國忌後爲之。
以獻陵摘奸單子,傳曰,令該曹劃卽修改。
上在慶德宮。停常參·經筵。
安獻徵,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
李惕然,以吏曹言啓曰,洪淸道都事成震丙遞差,交代,今政差出,卽爲下送事,命下矣。新除授都事徐忭,所當卽爲催促下送,而時未署經,署經後催促下送之意,敢啓。傳曰,除署經發送,可也。
又啓曰,今十一日專經文官殿講時,命官,何大臣進去乎?敢稟。傳曰,左相進去。
掌令柳俊昌啓曰,臣於六月初四日,自北路復命之後,聞有初六日郊外習儀,臣於伊時,職忝宗簿寺正,而遠行之餘,賤疾方苦,不得進參,繼聞不參人員有査推之命,惶恐縮伏,恭俟罪罰矣。千萬夢寐之外,新命復下,所當卽出謝恩,仍以自列,而近患暑暍,兼中寒疾,內外交攻,幾不省事,今始來避,逋慢瀆擾,至此尤大,以此以彼,決難仍冒臺憲,請命遞斥臣職。答曰,勿辭。
大司憲趙錫胤啓曰,螻蟻微臣,濫蒙洪造,舊愆纔洗,新渥轉隆,風憲重任。又及於不似之身,臣誠感激兢惶,無地自容,惟當殫竭駑鈍,報效萬一,而不幸痼疾纏身,實無供職之勢,臣不勝悶蹙之至,況臣曾於迎勅習儀,病未進參,固有應推之失,而査出文書,在於本府,亦何敢晏然當之乎?疾勢方苦,今始扶曳出避,逋慢之罪,亦大矣。請命遞斥臣職。答曰,勿辭。
李弘淵啓曰,掌令柳俊昌,大司憲趙錫胤,再啓煩瀆,退待物論矣。傳曰,知道。
司諫權堣啓曰,竝引嫌而退,身有疾病,未參習儀,旣非無故,不必追咎,而方在査勘中,俱難仍在法府,請掌令柳俊〈昌〉,大司憲趙錫胤,竝命遞差。答曰,依啓。
上在慶德宮。停常參·經筵。
下直,文川郡守金鼎鉉,端川郡守韓縝,交河縣監鄭綬。啓。
安獻徵啓曰,今日爲政事,命下,而都承旨臣李應蓍專經文臣殿講進去,左承旨朴長遠式暇,右副承旨金佐明以病不來,廳中只有臣及左副承旨李弘淵,同副承旨李惕然,兵批則該房當爲進去,而吏批,何承旨進去乎?敢稟。傳曰,吏兵批兼進。
弘文館啓曰,本館僚員之不齊,未有甚於今日,上下番,只有三員,上番則校理臣尹鏶,方爲入直,而他無替直之員,前頭事故,不可預料,今日政,闕員盡數差出,使之推移入直,何如?傳曰,允。
有政。吏批,判書鄭世規進,參判沈之源病,參議閔應協病,左副承旨李弘淵進。
兵批,判書朴遾備局進,參判蔡裕後殿講進,參知朴吉應進,左副承旨李弘淵進。
以吳竣爲大司憲,沈世鼎爲執義,柳道三爲掌令,黃道明爲戶曹佐郞,南宮鏶爲谷山郡守,李彦璧爲鐵山府使,李商霖爲昌城府使,魚尙佶爲熙川郡守,鄭以亨爲平丘察訪,丁彦璜爲襄陽府使,柳俊昌爲司僕正,沈之漢爲校理,朴世城爲檢閱,姜鎬爲慶尙左道京試官,申弘望爲持平,姜鎬爲兼持平,蔡振後爲工曹佐郞,沈儒行爲咸鏡南道京試官,李建載爲平安南道京試官,趙錫胤·洪命夏·柳俊昌爲副護軍,權勛·沈之漢·尹㻩爲副司直。
兵批啓曰,宣傳官薦,削去査覈事,命下矣。近來內三廳之薦,果未知其一出於公,臺論之發,亦必有所聞,大槪,薦擧單子,到本曹之日,本曹堂上,招致被薦之人,觀其容貌,試以文筆,然後方許備擬,已成近例,今此鄭昌翰之於薦主李竚,李斗龜之於李斗鎭,雖有族分,寸數甚遠,苟其可合,則別無以此坐罪之事,至於林夏儒,雖是漢儒之兄,本廳旣無相避之規,而其薦出於他人。且無換手之跡,則査出之難,與前啓辭無異,敢啓。傳曰,知道。
安獻徵,以軍器寺官員,以都提調意啓曰,忠原地,賊魁自點墳山材木流下事,本寺郞廳柳志和,發遣,而材木曳出江口時,令本官別定監色,趁卽擧行,俾無遲滯事行會之意,敢啓。傳曰,知道。
李惕然,以禮曹言啓曰,命下矣。春川居忠義衛李時龍,淸州居幼學韓汝晉,則親呈的實,故竝爲回啓,而其他靈巖出身金世器,咸興居幼學申松秀,原州居幼學李大綏等,各居京主人處推問,則無處可尋云。待其現身,卽爲回啓之意,敢啓。傳曰,知道。
安獻徵,以兵曹言啓曰,今七月初九日,漢平副守演稱名人,自興元門入來,差備門外擊錚,極爲駭愕。令攸司囚禁治罪,同門守門將姜釴,常時不能禁斷雜人,以致闌入,亦難免其責,推考,何如?傳曰,允。
備忘記,承文院正字李世翊,成均館典籍鄭庥,各半熟馬一匹賜給。
傳曰,來月旬間,欲爲觀武才,言于該曹,勿出朝報。
實錄廳啓曰,實錄印出之際,都廳郞廳事務,甚爲緊切矣。不可不加出其一員,以正書謄錄官李廷夔陞差,其代,李世翊差下,吳挺緯代,前郡守洪處尹差下,謄錄官姜鎬·鄭晳·韓震琦京試官代,盧亨夏·兪㻛·吳挺垣差下,李曾檢閱代,金禹錫,李溫有頉代,呂閔齊,二員未差代,趙汝秀·閔維重等差下,無實職人員,付軍職使之各察其任,何如?傳曰,允。
漢城府啓曰,東萊負債人韓仁祥·朴信·金雲·金起男·文義龍·梁義信·金汝禮·尹信元·故奴仁祥·上典尹檐等,各其妻子與奴婢中,各一名,囚禁下送,定限督償,則過限已久,無一人來納,備償公文者,自本府啓請移刑曹嚴刑後,又爲加囚,次知各一名,間日決杖,仍因催督矣。卽見東萊府使所送負債人等,償未償竝錄成冊,則文義龍·梁義信二人,竝爲畢償,故所囚次知,卽令放釋,其餘朴信,則元數三千七百九十七兩零內,已償者三千二十五兩,未及償者七百七十兩零,韓仁祥,則元數六千五百七十七兩零內,已償者四千三百兩零,未及償者,二千二百七十六兩零,而其中三百五十兩,則乃開城府人韓承吉·金信立等所當償之物,而時未備報者也。金雲·金起男等,則元數三千八百六十七兩內,已償者二千八百八十七兩零,未及償者,九百八十兩,而乃京人林春得所當償之物,而時未備報者也。大槪,以東萊府今番所送成冊所錄,各人債銀兩數,較諸前日抄送兩數,則加數之銀,或至七百七十餘兩,或至五百七十餘兩,或至八百六十餘兩者,有之,此必該府初未詳査,今始更覈,有此前後差誤之事也。以此揆之,則仁祥等四名,只從初抄來銀數,備持往彼之後,臨償有加,以致未準償之患也。此則一依東萊府成冊付未納銀數,方爲督畢,所謂開城府人二名,則當報備局,行關促償,京主人二名,則亦當捉來,推閱督徵,而但念頃日次知加囚之啓,蓋出於不得已督迫之計,今則朴信·韓仁祥所償之銀,或過三分之二,或過六分之四,亦有他人之應償者,至於金雲·金起男等,渠之所當償之銀,以其成冊見之,則已爲畢償,此外未償之銀,則似是林春得之應報。上項朴信·韓仁祥·金雲·金起男四人,加囚次知,則爲先放送,前囚次知,則姑爲仍囚,一以除酷熱獄囚之多,一以限未收畢報之間,何如?傳曰,允。
禮曹啓曰,觀武才事,傳敎矣。令日官推擇,則八月初七日卯時爲吉云。但此日,乃謝恩使方物封裹之日也。初十日以後,則謝恩拜表,增廣文武科初試開場日子相値,科擧未罷場之前,無他空日,不得已方物封裹,以初八日退行,觀武才則初七日擧行事,知委,何如?傳曰,允。
又啓曰,考諸己巳年謄錄,則同年八月初一日,慕華館親臨觀武才擧動出還宮時,自上王世子,以羽笠·戎服馬坐,宗親·文武百官·堂上官,以戎服羽笠,堂下官,以紅衣羽笠,隨法駕,導駕侍臣節次事磨鍊擧行矣。卽今王世子,猶在沖年,常時行幸之時,亦不得隨駕,則今此觀武才時,似當依前施行,而他餘節目,一依己巳觀武才時例擧行事,知委,何如?傳曰,允。
持平吳挺垣啓曰,臣曾叨本職,以未參習儀,引避而遞矣。本府尙未査處,方在應推之中,不意玆者,新命又下,不敢冒據,前後無異。且臣重患暑痢,今始扶曳出謝恩命,仍又瀆擾,臣罪尤大,請命遞斥臣職。答曰,勿辭。
安獻徵啓曰,持平吳挺垣,再啓煩瀆,退待物論矣。傳曰,知道。
司諫權堣,獻納丁彦璧啓曰,引嫌而退,本府尙未査處,則文書考覈,果有難便,請持平吳挺垣遞差。答曰,依啓。
輔德任義伯上疏。答曰,只遞京試官。
大司諫睦行善上疏。答曰,省疏具悉。爾其勿辭察職。
上在慶德宮。停常參·經筵。
下直,鎭川縣監李翼徵,藍浦縣監白昌俊,庇仁縣監李泰老。
李應蓍啓曰,明日常參·經筵,取稟。傳曰,停。
李弘淵啓曰,大司憲吳竣,執義沈世鼎,掌令柳道三未肅拜,掌令李壽仁,持平申弘望·李尙眞在外,今日以監察茶時之意,敢啓。傳曰,知道。
李應蓍啓曰,吏曹郞廳來言,守令有闕,政事,何以爲之?取稟。
李惕然,以兵曹言啓曰,觀武才事,命下矣。取考戊寅年後苑親臨試射謄錄,則本曹啓辭有曰,未知何人試射乎?自上,以武臣及禁軍軍官等,竝爲試射,而自本曹爲先試才以啓,爲敎,今此觀武才試射之人,亦依此擧行乎?敢稟。傳曰,此乃試射,非觀武才也。自前必有觀武才之規,以此相考擧行,可也。
又以宣惠廳郞廳,以都提調意啓曰,近來本廳事務,比前尤緊,郞廳得人爲難,而李光載受任之後,顯有剛明擧職之效,臣等欲其久任,頃纔定議,不許遷改矣。不意今者,差授平安道京試官,將爲出去,雖兼臺諫,往返不過月餘,其間仍帶,似無所妨,待兼臺減下後,使之還察郞廳之任,何如?傳曰,允。
又以兵曹言啓曰,興化門入直把摠柳坦然,呈狀于本曹曰,家有可疑之疾矣。自本月初九日,重得頭痛,症頗危劇,闕內入直,事極未安云。把摠柳坦然,改付標以入之意,敢啓。傳曰,知道。
戶曹判書李時昉上疏。答曰,省疏具悉至懇。卿之本無纏身痼疾,予已知之,昔者疾,今必瘳矣。卿家忠義,爲世所知,一時私論,誰敢逞焉。有罪無罪,惟予在,遏敢有越厥志,矧玆地部,任重務劇,罔宜暫曠,卿其安心,勿無控辭,亟出察任,毋滯時日。
上在慶德宮。停常參·經筵。
下直,安興僉使梁廷祉,平山浦萬戶吳纘緖。
未時,太白見於巳地。
藥房啓曰,伏不審此時,聖候何如?且上熱之候,亦復如何?卽今三庚已過,秋雨滌暑,議藥之事,不可少緩,而必詳知症候加減,然後乃可議藥,敢此仰稟。答曰,症候前已言之,而作輟無常,與諸醫卽今用藥與否,商議處之。
再啓曰,臣等卽與諸醫反覆相議,則皆以爲上熱之症,專出於胃熱之升降,宜用升麻黃連湯二十餘貼,乃可收效云。此藥五貼,爲先劑入之意,敢啓。答曰,旣已差愈,不必議藥。
又啓曰,王世子患候,今已快復耶,前日以議藥事啓稟,則有更觀數日處之,可也事,命下矣。治病之要,不可遷就,過時議藥之事,在所不已,臣等不勝區區之慮,竝此仰稟。答曰,旣已差愈,不必議藥。
朴長遠,以禮曹言啓曰,本曹郞廳六員內,正郞二員,則小學考講兩所進去,一員則以權克正致祭官,今將下送,佐郞三員,沒數實錄兼春秋啓下,他無見存之員,而前頭擧動時,事務緊劇,佐郞中一員,閒官換差,使之專察本曹之任,何如?傳曰,允。
朴長遠啓曰,明日常參·經筵,取稟。傳曰,晝講。
傳于朴長遠曰,政事,明日爲之。
都摠府啓曰,今日入直軍士,中日習射,請出標信。傳曰,知道。
以平安兵使狀啓,伴送使護喪事,傳于朴長遠曰,觀此狀啓,不圖意慮之外,有此驚慘之事,悲悼之極,不覺涕出也。亟令本道,各別護喪,以餉庫之物,造給衣衾,擇其棺材,俾無未盡,以表朝廷之意。又令三道護喪。
傳于朴長遠曰,伴送使,未知緣何病故而竟至不救云耶?本道監司處,亦爲問啓。
都摠府啓曰,今日入直軍士,中日習射事,請出標信矣。停朝市,不得爲之之意,敢啓。傳曰,知道。
朴長遠啓曰,林墰卒逝停朝市,明日晝講,頉稟,而政事,何以爲之?取稟。傳曰,知道。政事,過後爲之。
傳于朴長遠曰,觀武才之規,自前似有初試之擧,其技藝,亦非一二,前規矩,亦有取稟落點之事,而該曹何至今寥寥耶?殊涉不察,本院,申飭,可也。
兵曹啓曰,當日正兵姜士益稱名人,自開陽門入來,差備門外擊錚,極爲駭愕。令攸司囚禁治罪,同門守門將金榏,常時不能禁斷雜人,以致闌入,亦難免其責,推考,何如?傳曰,允。
又啓曰,以本曹草記事,傳敎矣。自前觀武才文書,經亂散失,槪聞傳者之說,曾在己巳年,先王朝親臨慕華館,習陣罷後,移御觀武臺,先試訓鍊都監軍兵技藝,次行文武官試射,而宗室及堂上武臣·堂下文官·都監將官等,除初試從自願許試,堂下武〈?〉及禁軍閑散武臣各衙門軍官等,則試官差出,前期初試入格者,許試云,而旣無文書可考,雖未能的知其詳,依此擧行乎?敢稟。傳曰,依啓。數多都監軍兵,不可盡爲試藝,亦爲初試,可也。
執義沈世鼎啓曰,定州牧使朴敬祉,本以微末庸瑣之流,黑頭拔擢,官至閫帥,不思報效,到處貪濫,及授本職,縱恣尤甚,奸淫邑婢,多至十餘,終乃率畜其尤者,其不畏國法,淫縱無理之狀,人皆憤罵,此言藉藉中外,則爲道臣者,獨無聞乎?亦不無不能糾擧之失,定州牧使朴敬祉,請命削去仕版,本道前後監司推考。新除授持平李尙眞,時在全南道全州地,持平申弘望,時在慶尙道義城地,請斯速乘馹上來事,下諭。答曰,不允。下諭事,依啓。
兵曹判書朴遾上疏。答曰,省疏具悉。卿其安心勿辭,從速調理出仕。
大護軍許積上疏。答曰,省疏具悉。卿其勿辭,調理察職。
上在慶德宮。停常參·經筵。
夜一更二更,月暈。五更,有霧氣。
朴長遠啓曰,明日視事,取稟。傳曰,只朝講爲之。
藥房啓曰,伏不審夜間,聖候,何如?昨日劑入升麻黃連湯,其已進御否,臣等無任區區之意,敢來問安。答曰,湯藥,自今日當爲進服矣。缺
安獻徵,以兵曹言啓曰,京畿·北路烽燧絶火處,令本道査啓事,已爲蒙允行會矣。自咸鏡道慶興初起處,至江原道淮陽,四五月朔烽燧狀連梯次第,更爲憑準,陰晴懸錄,互相不同,試以四月朔烽燧狀見之,自慶興初起處,西水羅烽,至前路各烽,陰晴相準,多有差違,或有後烽,以晴不擧,而相對前烽,以晴爲準之處,甚多,豈有後烽不擧而前烽相應之理乎?以此見之,則差違之處,非獨京畿,此由於經亂以後,國家不遑戎政,至於兩界,尤無檢飭之擧而然也。本曹去四五月朔,咸鏡道烽燧狀中,差誤處抄錄下送,使之另加詳査啓聞之意,咸鏡監司處行移,何如?傳曰,允。
又以訓鍊都監言啓曰,兵曹啓辭,都監軍兵技藝,及初試事,令都監擧行之意,敢啓。傳曰,知道事,傳敎矣。都監軍士,則非如武士試才之比,馬步軍兵,各有技藝,故自前親臨觀武才時,例以各技藝,自都監初試抄取優等入格者,親閱臨時初試入格數,及技藝規矩單子,竝爲書啓,各技藝中落點啓下後,依啓下應試云。亦依此擧行之意,敢啓。傳曰,知道。
安獻徵,以訓鍊都監言啓曰,兵曹啓辭,以觀武才前例考出,取稟中,己巳年先王朝親臨慕華館習陣罷後,移御觀武臺,先試都監軍兵,次行文武試射之例,援擧啓下,習陣節次,依此例擧行乎?敢稟。答曰,不必爲之。
又以兵曹言啓曰,觀武才初試吉日,令日官推擇,則本月十八日爲吉云。以此日開場之意,敢啓。傳曰,知道。
都摠府啓曰,今日入直軍士,中日習射事,請出標信矣。停朝市相値,不得爲之之意,敢啓。傳曰,知道。
上在慶德宮。停常參,只朝講。
下直,美錢僉使田大植。
傳曰,今下弓矢,美錢僉使田大植給送。
自昧爽至卯時,有霧氣。夜五更,有霧氣。未時,太白見於巳地。
朴長遠啓曰,明日常參·經筵,取稟。傳曰,只晝講。
禮曹啓曰,來八月初七日卯時,親臨觀武才擇日啓下矣。第念初八日,乃文宣王釋奠,初九日,乃社稷祭也。初七日,雖非齋戒之日,許多祭官,皆不得扈駕。且擧動之日,傳香受香,亦似非便,群議如此,故更令日官,觀武才吉日推擇,則八月初三日申時亦吉云。以此日進定,何如?傳曰,初三日亦爲未妥,初一二日間爲之。
又啓曰,初一二日間爲之事,傳敎矣。更令日官推擇,則初一日二日,皆有拘忌,今七月三十日申時平吉云。以此進定,何如?傳曰,允。
以兵曹觀武才節目單子,傳曰,騎芻等馬上技藝,則以氊笠戰服爲之,可也。付標入之。
傳曰,訓鍊都監,旗麾祭時用大吹打等事,有何關係國政,而不思致煩之弊,必出朝報乎?其不察尸居莫甚,當該承旨推考,勿出朝報。
漢城府啓曰,因布帳竹斫取之事,都監砲手等,憑藉公用,濫伐禁松之事,已陳於前啓辭中矣。今見西道監役官林崙所報,則所掌彰義門外近處,右司前哨二旗三隊軍朴甫雲·李德男·金己立等十名斫來之時,親往摘奸執捉,則無公文十里內斫伐,所佩腰牌取來云。旣無公文,而如是成群恣伐,尤極驚駭,上項朴甫雲等三名,令攸司卽爲捉囚嚴刑,考律科斷,其餘七名,亦令攸司究問於甫雲等處,一一現出,一處定罪,右司前哨當該將官,竝從重推考,以治不能嚴飭所率軍人,致令犯禁之科,何如?傳曰,允。
政院啓曰,傳曰,明日·明明日,是私忌,而何以視事,取稟事,傳敎矣。私忌日,書付院壁,考見擧行,而今適忘未察爲,致勤下敎,不勝惶恐待罪,此兩日頉稟之意,敢啓。傳曰,知道。勿待罪。
都摠府啓曰,副摠管洪振文,會同分軍事,除標信內兵曹進去之意,敢啓。傳曰,知道。
兵曹啓曰,當日騎兵金尙稱名人,自開陽門入來,差備門外擊錚,極爲駭愕。令攸司囚禁治罪,同守門將李時培,常時不能禁斷雜人,以致闌入,亦難免其責,推考,何如?傳曰,允。
兵曹啓曰,本曹郞廳八員內,正郞姜鎬,佐郞鄭晳,京試官出去,正郞元萬石·鄭脩,佐郞呂閔齊,實錄兼春秋啓下,佐郞呂儆,病親受由下鄕,無故之員,只有正郞朴承休,佐郞李休徵,本曹各房事務,不得顧見,誠非細慮,前頭又有郊外擧動,呂儆之還來遲速,不可預料,姑先改差,其代,以在京無故人差出,何如?傳曰,允。
李惕然啓曰,卽者兵曹郞廳來言,闕內各處入直軍士,夜巡檢云矣。敢啓。傳曰,知道。
朴長遠啓曰,以執義沈世鼎所啓,本府僚員不齊,久未開坐事,上曰,大司憲則姑待呈辭結末,柳道三實病與否,出問更稟,可也事下敎,卽招憲府掌吏問之,則柳道三,脚下兩處生瘇,果難騎馬運動云。牌招事,何以爲之?敢稟。傳曰,勿爲牌招,守令等,除署經發送。
有政。以朴吉應爲承旨,洪處尹爲舍人,曺漢英爲檢詳,元斗杓爲兼判義禁,李厚源爲禮曹判書,韓公信爲豐川府使,趙仁亨爲遂安郡守,元楫爲高城郡守,李迥爲弼善,權坽爲軍資正,鄭文翰爲典獄主簿,沈之渙爲掌樂直長,鄭孝俊爲敦寧都正,李光載爲兼掌令,吳挺垣·洪處尹·金禹錫·趙汝秀·呂閔齊·盧亨夏·閔維重·兪㻛·李世翊爲實錄兼春秋,金藎國爲判尹,尹橔爲刑曹正郞,申命羲爲刑曹正郞,金佐明爲參知,韓俊琦爲典設別檢,禮曹佐郞鄭繼胄,刑曹佐郞李時馠相換,吳挺垣付副司直,洪處尹付副司果。
傳曰,同知柳後聖,陽智縣監除授。
獻納丁彦璧啓曰,習俗浮靡,乃是末世之弊,筵臣所陳,誠中今日之病,而第緣謬習旣成,人多放過,率任匠手,不自省察,同僚之避,蓋出於此也。臣卽當處置,而諦臣所帶,亦微有灑金之痕,旣有所失,則何敢晏然處置同僚乎?請命遞斥臣職。答曰,勿辭。
李惕然啓曰,獻納丁彦璧,再啓煩瀆,退待物論矣。傳曰,知道。
前護軍趙絅上疏。答曰,省疏具悉。卿無固辭之義,勿辭從速上來。
上御資政殿朝講時,領事〈?〉左相金堉,特進官洪茂績·閔應亨,同知經筵官蔡裕後,參贊官金益熙·朴長遠,執義沈世鼎,司諫權堣,檢討官李正英,假注書成後卨,記事官李曾·朴世城,武臣朴以儉入侍。上讀酒誥篇,自篇題商受酗酒,至於天降威。
權堣啓曰,臣所帶銀帶,因弊改造,則匠人隨俗灑金造來,臣亦未免隨俗而帶之矣。今聞特進官洪茂績所啓,不勝瞿然,臣之所失,著矣。不可仍冒,請命遞斥臣職。上曰,勿辭。
朴長遠啓曰,司諫權堣再啓煩瀆,退待物論矣。上曰,知道。
上在慶德宮。停常參·經筵。
下直,豆毛浦萬戶金鎰。
夜五更,有霧氣。
以禮曹堂上,答曰,本國對馬島主漂流人出送書,傳于朴長遠曰,未妥處,使之察改。
都摠府啓曰,今日入直軍士,中日習射,請出標信。傳曰,知道。
傳于朴長遠曰,昨聞大臣之言,則各陵下人等摘奸時,重賂下輩之說,極爲駭異,若有此事,則陵官萬無不知之理,已經摘奸各陵參奉處,令該曹明査處之。
大司諫睦行善啓曰,竝引嫌而退,末流奢靡,習俗已痼,銀帶金錢,實爲寒心,筵臣建白,意在矯弊,旣爲身犯,則勢難在職,微有灑金之痕,則不無輕重之分,而不早省察,亦有所失,請司諫權堣,獻納丁彦璧,竝命遞差。答曰,依啓。
安獻徵,以戶曹言啓曰,近日本曹多事,倍於常時,許多歲幣方物,方爲改造,郞廳各有所掌,佐郞尹橔,所關尤爲緊重。且諳鍊諸事,能擧其職,而昨日政,移授刑曹正郞,今若授以他手,事多生疎,殊甚可慮,自前本曹郞官,不爲遷動,其意有在,尹橔,本曹佐郞仍差,使之終始察任,何如?傳曰,允。
朴長遠啓曰,吏曹郞廳來言,臺諫有闕,政事,何以爲之?取稟。
上在慶德宮。停常參·經筵。
下直,全南兵虞候鄭以重,永建萬戶元后山,防垣萬戶宋繼宗,神方仇非萬戶金仁。
傳曰,今下弓矢,防垣萬戶宋繼宗,神方仇非萬戶金仁,永建萬戶元后山處給送。
傳于李弘淵曰,凡騎射,務爲向前迎射,切勿向後而回射,此其要法也,而本國之人反是,甚爲不可,詳言于該曹,今後大小官試之擧,皆以此嚴飭擧行,而向後回射者,則雖中入格,勿爲施行。
自昧爽至卯時,有霧氣。未時,太白見於巳地。酉時,日暈。
兵曹啓曰,觀武才規矩中,三甲射·毛毬,不載於法典,故以無分數,懸錄啓下矣。更加聞見,則前日觀武才時,毛毬分數,則本曹啓稟一中,依騎射一中五分例,定奪施行,而三甲射分數,則再三啓稟,終未定奪,以三矢射他人,而一不被他人矢者,爲上云。又聞典故禁軍之言,則此技本無分數,三人各着紅白黑色衣,各持紅白黑錦本三矢,三人交戰,以三矢射中他人,而一不被他人矢者,爲上,雖被中他人一矢,而射中他人二三矢,爲次,雖一不被他人之矢,而不得射中他人一二矢者,爲下云,而莫重親臨時規矩,不可以聞見取信,初試昨日,當爲開場,何以爲之?敢稟。傳曰,依啓。三甲射,則依禁軍等所言爲之,可也。
朴長遠,以禮曹言啓曰,今七月十五日朝講時,左承旨朴長遠榻前所啓,近來非徒武事久廢,文敎之廢弛,未有甚於此時,自上激勵文才,亦是培養之一道也。臣竊聞明·宣兩朝故事,庭試頻頻設行,而不必取人,以連次居首在,直赴殿試,如洪聖民·李山海,以文章鉅公,亦由此出身云矣。今雖以連有大科,又設庭試,或科製,或講書入格者,或直赴會試,或給分數,而次連居魁者,直赴殿試,依兩朝故事爲之,則似合激勸之道,前頭擧子聚集之時,亦爲別設庭試,未知何如,至於文臣,亦廢文學者,多矣。舊例有設庭試之擧也。上曰,文臣亦有庭試之事乎?長遠曰,曾在先朝,洪命耉,爲文臣庭試壯元矣。臣忝在該房,偶有所懷,故敢達矣。上曰,其令該曹議爲,可也事,傳敎矣。祖宗朝則應行式年之外,無他別科,故激勸之道,不一其規,或親臨泮宮,橫經問難,或命文衡之臣,出題試才,一時盛擧,至今照人耳目,先賢臣金繼輝,連捷三魁後,始得直赴殿試,則其愛惜科名,作成人才之至意,蓋可想矣。近年以來,大慶稠疊,別擧增廣,無歲無之,節目科製,亦有所未遑,則況望其春秋設行,如祖宗朝故事,文敎之廢弛,果如近臣之啓達,文臣庭試,則依己巳年擇日擧行宜當,至於科擧之後,別設庭試,以慰多士之心,似或可矣,而事係重大,依大臣定奪,何如?傳曰,依啓。
李弘淵啓曰,卽朝巡將單子捧入時,閔應騫之騫字,以寅字誤書,而臣未及致察矣。乃於啓下之後,諦視寅字,有墨點,始覺其誤,至於閔光勳之軍職之謝,在於本月初一日,而尙以未肅謝,書塡於單子中,臣之不能檢飭,矇然捧入之失,著矣。不勝惶恐待罪,兵曹當該色吏,及巡廳書員,諸竝令攸司囚禁治罪。傳曰,勿待罪,下輩不必囚禁,自本院治罪,可也。
朴長遠啓曰,禮曹堂上答曰,本國對馬島主,漂流人出送事,出付標,傳曰,旣云啓納,則未知佳貺二字如何,察啓事,傳敎矣。臣等更爲詳審,則佳貺二字,果未妥當,此單字還出給,使之改入,如何?傳曰,允。
侍講院啓曰,王世子昨日畢講小學矣。本院官員,承令往問繼講冊于師傅及諸賓客,則師領議政,則以爲溫繹小學之後,宜講通鑑云。諸賓客之意,亦然,傅右議政,則以爲史記誠緊急,而通鑑·宋鑑,卷帙頗多,恐不如史略之簡便,而通知歷代之事實云矣。師傅之言如此,何以爲之?敢啓。傳曰,依領師言,可也。
上在慶德宮。停常參·經筵。
下直,旌善郡守李守綱,殷山郡守李垕,萬頃縣監李長馨,陰城縣監朴大相,義興縣令鄭德生,越松萬戶韓繼姜。
朴長遠啓曰,明日常參·經筵,取稟。傳曰,停。
傳曰,政事,明日爲之。
朴吉應,以兵曹言啓曰,武德門,自今日毁墻始役,守門將一員及軍士定送,仍爲依例守直之意,敢啓。傳曰,知道。
李弘淵,以兵曹言啓曰,卽者一所巡將許穡,捉送犯夜人曰,去夜二更三點量,管牌執捉二人,而一人則逃去,一人則稱以精抄軍,拔其佩刀,刺管牌之臂,艱得結縛來告,自本曹處置云。捉入管牌及犯夜者,一處憑閱,則果是延豐精抄軍朴春發也。以其刀亂刺管牌左臂,極爲殘傷,所見驚慘,旋問春發,無辭直招,以闕內晝夜宿衛輦下之卒,任意出去,犯夜橫行,刺人之狀,誠極痛駭,隊摠金進方,隊下軍兵,任其出入,去夜本曹巡檢時,無緣闕點,亦甚可惡,竝令攸司囚禁,依律科罪,當該將官,亦難免不能檢察之罪,汰去,何如?傳曰,允。
朴吉應,以刑曹言啓曰,頃日禮曹,以郞官不齊,閑官換差事,入啓蒙允,以本曹佐郞李時馠換差,禮曹佐郞鄭繼胄,而鄭繼胄亦以實錄兼春秋,不得一一暫離於本廳,本曹以詞訟之地,許多上言回啓,及難決之訟,委積如山,而時存郞官三員,不得兼察各掌之任,誠非細慮,鄭繼胄閑官換差,宜當敢啓。傳曰,知道。
朴長遠,以禮曹言啓曰,曹啓辭,依大臣定奪事,依啓矣。議于大臣,則前領議政李景奭以爲,聳勸多士,在於科擧,而科擧之頻數,亦爲巨弊,不可不慮也。庭試不無定規,大科之時,士子未聚之際,特爲設行,在前時時爲之,今且行之,未爲不可,伏惟上裁,領議政鄭太和,左議政金堉,右議政李時白以爲,曾在祖宗朝,頻設庭試,從其製述科次,量施賞典,出自特恩,不一其規,庭試元非必爲取人之擧也。近來別擧稠疊,不須春秋定式,例設庭試,而前頭多士聚會之時,別爲設行,以爲聳勸之地,恐或宜當,伏惟上裁,領中樞府事李敬輿,病不收議,大臣之意如此,上裁,何如?傳曰,依啓。
朴吉應,以義禁府言啓曰,王府體面,至嚴且重,故甲子逆變以後,六曹郞廳前導皂隷,竝皆罷袪,而獨本府郞廳,仍前前導,且丙丁亂後,過四五年,亦卽還存矣。己丑國恤之初,皂隷羅將,皆着白衣,故因此罷其前導,只令隨後,其在事體,殊甚埋沒,自今爲始,府郞所帶羅將,撤其跟隨,使之前導之意,敢啓。傳曰,知道。
漢城判尹金藎國箚子。答曰,省箚具悉。卿辭至此,本職當允副焉。
兵曹判書朴遾上疏。答曰,省疏具悉卿懇。卿之處閒調治,亦已多矣。不可一向丐免,勿辭察職。
上在慶德宮。停常參·經筵。
下直,豐川府使韓公信,海南縣監鄭桂,沔川郡守洪柱後,明川府使趙惟新,靑山縣監鄭始昌,陜川郡守鄭好仁,扶餘縣監朴璼,安山郡守成稷。
安獻徵啓曰,今日爲政事,命下,而都承旨未差,朴長遠式暇,廳中只有臣獻徵·李弘淵·朴吉應·李惕然,兵批則該房當爲進去,而吏批,何承旨進去乎?敢稟。傳曰,吏兵批兼進。
李惕然,以忠勳府言啓曰,錦平君鄭砯,以豐川府使罷歸,前參軍黃德輿,亦未付祿,依他嫡長例,今秋冬等,軍職付祿薦狀之意,敢啓。傳曰,知道。
有政。吏批,判書鄭世規進,參判沈之源上疏,參議閔應協呈辭受由,左副承旨李弘淵進。
吏批,以尹檄爲戶曹佐郞,李正英爲實錄兼春秋,權堣爲校理,李袗爲司諫,金禹錫爲兵曹佐郞,張應一爲大司成,申悅道爲掌令,丁彦璧爲副校理,魚尙儁爲監察,沈光洙爲掌令,韓嵂爲刑曹正郞,鄭維城爲承旨,李應蓍爲戶曹參判,李厚源爲同經筵,閔應亨爲大司憲,洪命夏爲工曹參議,元萬石爲正言,金徽爲獻納,洪柱世爲禮曹佐郞,柳道三爲司藝,沈之源爲刑曹判書,金益祥爲律學敎授。
上在慶德宮。停常參·經筵。
吏曹啓曰,水原府使有闕,依近例令備邊司議薦,何如?傳曰,允。
戶曹啓曰,今年歲幣方物,紙地,席子,增其長廣,別單啓下後,謝恩使方物席子,爲先上納事,申明行會,而卽接長興庫所報,則榮川·豐基·義城·醴泉等官所納,各樣席子,非但長廣,比前小無所加,着紋亦甚無色,方物封裹,日期已迫,更無推移拮据之路,不得已沒數退送,使之及期上納,而遠道往來,恐有未及之患,極爲可慮,榮川等四邑守令,姑先從重推考,一依今番啓下定式,各別精備,罔晝夜上納之意,本道監司處,發馬行會,何如?傳曰,允。
院啓,獻納金徽遞差事。答曰,依啓。
傳曰,慈殿擧動,二十五日後,不必連日擧動,臨時本院,逐日,取稟,分付各該司,可也。且擧動時,間間有問安之擧,本院亦爲知委爲之,可也。
傳曰,數日來,觀武才初試入格之數,幾何云耶?
傳曰,仁慶宮,非但山谷頗深,樹木叢雜,椒井況在半山,不可草率擧動,令訓鍊都監數日內,多率軍兵,打圍林藪,俾無未盡之患事,分付。
觀武才初試試官草記。入啓。答曰,得中者,如是不多,五技中取二技,可也。
吏曹判書鄭世規上疏。入啓。答曰,省疏具悉。卿其勿待罪。
上在慶德宮。停常參·經筵。
自昧爽至辰時,有霧氣。
刑曹粘目。入啓。答曰,此等訟事,已令該曹該院處決爲有置,相考處置。
刑曹粘目,康陵守僕事。答曰,旣已刑推,不必杖贖,分揀放送。
備邊司啓曰,戶曹啓辭,我國畜産中,最爲稀貴者,羊也。祭享所用,其價倍重,得之甚難,已不足言,至於勅行宴禮,應入之數,亦多,近道會時無餘,故每爲分定於遠道,若過數年,則遠道會時之羊,亦將盡矣。事甚可慮,人或以爲北京使臣之行,別定差譯,給價貿易于牛家庄等處而來,分養於兩西及京畿·江原·洪淸等道列邑,則所費之價不多,蕃息之路,必廣,取用之際,亦涉便易云。令備局商量處置,何如?傳曰,允事,傳敎矣。常時使行,義州人馬到牛家莊,落後還來者,例多有之,不必委送別差,分付義州,令人馬領還者,爲先限百頭貿來,而其價則管餉所在,量宜題給,觀其便否,連續貿來似當,竝與監司處知委,何如?傳曰,允。
掌令沈光洙上疏。入啓。答曰,省疏具悉。相避之人,元不參政,而似無所妨,勿辭察職。
刑曹參判沈之源上疏。入啓。答曰,省疏具悉。卿之才器,旣爲擢用,卿其勿爲控辭,速出行公。
上在慶德宮。停常參·經筵。
下直,慶興府使金子文,訓戎僉使朴礪己,撫夷萬戶尹役田。
備忘記,今下弓矢,慶興府使金子文,訓戎僉使朴礪己,撫夷萬戶尹役田處,給送。
傳曰,慈殿擧動時,親爲問安之日,世子亦當隨駕,言于講院。
訓鍊都監粘目,入啓。答曰,旣有前例,則略施投醪之意,〈不爲〉落莫,似當。
吏曹判書鄭世規箚子。入啓。答曰,此事殊涉狼狽,何以處之則可乎?本院議啓。
政院啓曰,以吏曹判書鄭世規箚子,傳曰,本院議啓事,命下矣。判書病勢如彼,參判·參議,皆未差,此係大段變通,臣等亦未知何以處之則,可也。上年春間,以吏曹判書林墰,遠接使西下未還,參判李厚源,加資資憲,參議趙壽益,以母病陳疏,受由下鄕,吏曹無堂上之故,大臣適會賓廳,招吏曹〈正〉郞,參判薦望受點事,有啓辭可考,此可援以爲例,而但今則判書雖病,似非出使在外之比,自廟堂直爲薦望,事體未知如何,速令廟堂稟處之外,他無可議,敢啓。傳曰,允。
上在慶德宮。停常參·經筵。
藥房啓曰,初秋將盡,日候尙熱,伏未審,聖候何如?臣等不勝憂慮,敢來問安,前日劑進升麻黃連湯十貼,連次進服後,未知上熱之後,加減,何如?且慈殿,仁慶宮椒井臨御時,藥房所當待候於近處,取其便近之地,大同廳已爲定其處所,臨時醫官,藥物待候之意,敢此竝稟。答曰,知道。症候,言于醫官矣。
再啓曰,臣等伏審下醫官之敎,不勝憂慮之至,卽與諸御醫,反覆相議,則皆以爲心有暫動,氣必輒上,精神似眩,盥洗及水剌後,頻頻上熱之候,無非心脾二經,虛熱所致,以養血淸火湯,加竹茹一錢,連進十貼宜當云。此藥五貼,爲先劑入之意,敢啓。答曰,知道。
吏曹草記。入啓。答曰,依啓。參判,本司卽爲薦望差出,可也。
傳曰,大臣·備局堂上引見。
大臣薦望,以趙錫胤爲吏曹參判。
備邊司啓曰,今七月二十二日,大司憲閔應亨請對時,榻前所啓,大同米每結一斗,前已減除,而今年農事,湖西農稔,一結十斗,元數不多。又從而減其一斗,則國家調用,似爲不贍,所減之數,合而計之,至於八千石之多,惠於民者少,而損於國者大矣。況明年若或失稔,則十斗之米,勢難依數責出於民間,臣意莫如趁今秋稍稔之時,勿爲蠲減,還爲收捧也。上曰,當初旣有減除之令,而今若還捧,則似未妥當矣。應亨曰,今雖還捧一斗之米,其數零星,而國用不足,事勢如右,則此非失信之擧也。上曰,令廟堂議處,可也事,命下矣。曾於引見時,反覆講定,特減一斗之米,知會民間,而曾未數月,還爲責出,則朝廷之失信,湖民之缺望,將何如乎?該廳已捧之米,亦可支過,依前定奪施行,何如?傳曰,允。
又啓曰,本司堂上戶曹參判李應蓍,前任都承旨時,姑減有司矣。今者有司堂上一員有闕,以李應蓍,還察有司之任,何如?傳曰,允。
引見時,領議政鄭太和曰,全州中軍,頃已差定,而竊思可合之人,前濟州牧使金汝水,可委此任,而曾以贓汚被罪,今此中軍之任,雖非實職之比,事係收用,故敢此仰稟。上曰,如有可用之才,則豈無可恕之道乎?差送,可也。
司諫李袗上疏。入啓。答曰,省疏具悉。爾其勿辭察職。
大司成張應一上疏。入啓。答曰,省疏具悉。爾其勿辭察職。
刑曹參判沈之源上疏。入啓。答曰,省疏具悉卿懇。卿其毋庸更辭,從速察職。
吏曹參判趙錫胤上疏。入啓。答曰,省疏具悉。卿其勿辭,從速察職。
洪淸道靑山幼學金㻛上疏。入啓。答曰,省疏具悉。嘉爾憂愛之誠,所陳之事,當令該司議採焉。
上在慶德宮。停常參·經筵。
藥房啓曰,伏未審夜間,聖候,何如?不任區區憂慮,敢來問安。昨日下敎,症候,實非尋常,前頭連有問安。郊外擧動必須倍加調攝,不無玉候添傷之患,養血淸火湯,旣爲劑入,亦已進御乎?敢此仰稟。答曰,湯藥今當進服矣。今後勿爲問安。
憲府箚子。入啓。答曰,噫,爾等俱以老成名流,安敢捏造虛言,橫加大妃,若是其無所忌憚乎?事極驚駭,爾等敢以臆度,勒定文字,則罪難容貸,或有他人做出者,則必治以國法,以正誣慢大妃之罪,言根出處,一一,書啓。
傳曰,今此觀武才日期之改定,因事勢之不得已。出於該曹之啓辭,大臣之啓達,何以反歸咎於予耶?政院必知,此間〈典折〉,詳察以啓。
傳曰,今此觀武才,亟令停罷。
傳曰,以人臣而誣慢大妃,則不可一刻在官,大司憲閔應亨,執義沈世鼎等官職,爲先遞差。
傳曰,雖在醜夷,辱人之父母,則必交厚至之禍,況於君臣之分,大義所在乎?前大司憲閔應亨,執義沈世鼎等,公然誣慢大妃之罪,寧忍置之乎?其令王府拿問處置。
政院啓辭。答曰,爾等獨無父母乎?只自痛恨不孝之罪也。爾等勿多言。
政院再啓。答曰,爾等安敢無禮若是耶?非予所知,爾等〈勿〉爲之。
政院三啓。答曰,不允。以予不孝之罪,橫加誣罔,而辱於聖母,直欲鑽地以入,而不可得也。必欲論之,則責乎寡躬,可也。寧忍其言辭之悖慢至此哉?辱人之父母,卽辱其父母也。不圖此人等之作事如此,尤可恨也。予獨自垂涕,痛恨其貽累不孝之罪也。夫復何言。
兵曹草記,觀武才俱罷事。入啓。答曰,此豈頉稟之事乎?竝爲速罷,庶免予罪。
政院啓辭。答曰,不允。多少說話,明當面諭矣。
有政。以鄭植爲奉常直長,金徽爲修撰,辛應望爲長興縣監,李壽昌爲水原府使,丁彦璧爲獻納,河溍爲掌令,吳燦爲戶曹佐郞,黃儁爲正言。
傳曰,尹昌耉段,今見洪重普緘辭,則種種貪黷之狀,罔有紀極,明白無疑,按律處斷。
上在慶德宮。停常參·經筵。
辰時,日暈。申時酉時,日暈。
慈殿,椒井擧動時祗迎,出宮辰初,還宮未時。
下直,魚面萬戶申彦福,雲寵萬戶李枝馨。
備忘記,今下弓矢,魚面萬戶申彦福,雲寵萬戶李枝馨處給送。
院啓,前大司憲閔應亨還收拿問處之之命。答曰,不允。
院啓,大司諫睦行善出仕事。答曰,依啓。
大司成張應一上疏。入啓。答曰,省疏具悉爾懇。爾其能盡家庭所受之訓,足以作成多士,勿辭察職。
大妃殿,仁慶宮椒井進詣時,大殿·世子陪往,入幕次後,藥房都提調臣李時白,副提調臣鄭維城,大妃殿問安。答曰,知道。大殿問安。答曰,知道。世子宮問安。答曰,知道。
還宮後,大妃殿問安。答曰,知道。大殿問安。答曰,知道。世子宮問安。答曰,知道。
大臣引見時,領議政鄭太和啓曰,廣州府尹,去其防禦之號,改之曰守禦使,使之兼察,右相之言是矣。上曰,此似便當,依爲之,可也。
上在慶德宮。停常參·經筵。
下直,阿吾地萬戶金大吉。
備忘記,今下弓矢,阿吾地萬戶金大吉處給送。
自辰時至午時,日暈。夜一更,流星出斗星上,入坤方天際,狀如鉢,尾長七八尺許,色赤光照地。
藥房副提調臣鄭維城啓曰,昨日冒熱擧動,方在進藥之中,或不無玉候添傷之患,不勝憂慮,敢來問安。答曰,安寧矣。
大妃殿口傳問安。昨日沐椒後,聖候何如?答曰,安寧。
院啓,閔應亨·沈世鼎還收削黜之命。答曰,不允。
刑曹粘目,入啓。答曰,旣稱儒生,則所行不義,供辭亦不當理,宜訊問正法,而或不無可恕之道,竝只分揀放送,以示朝家待士之恩。
刑曹粘目,入啓。答曰,依回啓施行爲乎矣,頃聞洪瑑之言,則其軍官宋孝祥·鄭弘淵等,果多功勞是如爲置。不可尋常置之,令該曹更稟施賞宜當。
有政。吏批,以任義伯爲執義,洪茂績爲大司憲,權坽爲兼執義,成震丙爲直講,兪椗爲寧遠郡守,閔汝老爲直講,趙珩爲洪淸監司,成台耉爲尙衣院正,盧協爲定州牧使,司饔奉事權尙矩,濟用奉事李后白相換。
義禁府啓曰,以漢平副守演之擊錚原情,判付內,受理安徐事,命下矣。演之所供,不爲受理之意,則已,分付,而其身尙在囚禁中,此後更無可問之事,何以處之?敢稟。傳曰,放送。
上在慶德宮。停常參·經筵。
藥房都提調臣李時白,副提調臣鄭維城啓曰,臣等伏見下政院備忘,有內殿微恙之敎,臣等不勝憂慮之至,輕重之間,旣有未寧之候,則不可不及時進藥調攝,而必須詳知症候,然後可以議藥,卽令醫女入診,何如?答曰,似不至大段,不必入診。
中宮殿問安。答曰,似有感冒之症,不至大段矣。
藥房再啓曰,臣等伏審內殿下醫女之敎,卽與諸醫商議,則皆以爲此乃暑所感之致,以六和湯二貼,爲先進服,以收和解之效,宜當云。此藥劑入之意,敢啓。答曰,知道。
備邊司啓曰,戶曹啓辭,逆魁自點田畓,更加括出事,曾因忠勳府啓辭,各道監司推考,已爲嚴明行會矣。第念功臣賜牌,與自己買得,區別之事,本曹旣無文書,憑覈爲難,則外方之詳細査出,亦難可必,雖以前日各道狀啓觀之,當初折受之數,雖少,賊點肆虐之時,或爲買得,或爲私自廣占,仍成巨庄者,亦多。若於其中,區別賜牌與買得,分送勳府·訓局兩處,則非但事不着實,一邑之地,上司差人,迭相出入,民弊亦甚可慮,故昨日引見時,其所分給田畓,酌定結數之意,敢爲陳達,則退去相議爲之事下敎矣。今番籍沒田畓,諸邑狀啓中,現出之數,已爲別單啓下矣。就其中爲先酌定兩處劃給之數,而各邑所在田畓中,算出分給,隨其結數,已準而止,此後加出之數,則各於分送之處,仍爲畫給,事涉便宜,而但勳府與訓局,所分結數多少,該曹有難擅便,令廟堂酌定,稟處,何如?傳曰,允事,傳敎矣,諸賊田庄,散在各處,勳府·訓局,各送差人,則紛擾莫甚,事不着實,故該曹以結數酌定者,其意有在,以啓下結數觀之,則告者及司圃·內農圃·內資等處分屬之外,忠勳府結數,則一百十二結,訓局結數,則四百五結,以務安八十二結,井邑三十八結,合一百二十結,全屬勳府,其餘各處四百餘結,全屬訓局,則事不煩碎,收拾甚易,雖有若干多少之差數,不必細細較量,令該曹以此擧行,何如?傳曰,知道。
傳曰,史官二員待令,騎馬六匹立之。
玉堂箚子,閔應亨事。答曰,決不可允從,毋庸瀆擾。
兵曹判書朴遾上疏。入啓。答曰,省疏具悉卿懇。疾病豈能任意也。卿其勿辭,調理察職。仍傳曰,遣內醫看病。
洪淸監司趙珩上疏。入啓。答曰,省疏具悉。卿才允合,勿爲控辭,速往欽哉。
大司成張應一上疏。入啓。答曰,省疏具悉。爾拜此職,似無不可,勿辭察任。
領議政鄭太和等,宣陵奉審啓辭。答曰,依啓。陵上雜草,亦爲隨生隨拔,似當矣。
上在慶德宮。停常參·經筵。
藥房副提調臣鄭維城啓曰,內殿未寧之候,昨日劑入六和湯進御後,稍似減歇,而虛汗尙未止息云,似當卽爲更議他藥,而劑入之藥一貼,今日畢進御後,更觀症候,止汗之劑,更議宜當。諸醫等所言如此,敢啓。答曰,治病之道,似不可遷延,止汗之劑,從速用之,可也。
藥房再啓曰,從速用之,可也事,傳敎矣,卽與諸醫等商議,則皆以爲汗氣,太多不止,則六和湯,姑爲停止,祛暑建中湯,宜用四五貼,而二貼姑先劑入,進御後更觀症候,加劑進宜當云,敢啓。答曰,知道。
中宮殿口傳問安,夜間未寧之候,何如?答曰,比昨稍歇矣。
慈殿椒井擧動時,自上隨駕,酉時還宮。
大妃殿還宮後,副提調臣鄭維城,大妃殿問安。答曰,知道。大殿問安。答曰,知道。世子宮問安。答曰,知道。
氷庫提調啓辭。答曰,如是匱乏,則節屆秋涼,前頭似不至緊切,上下所用,俱務撙節,勿爲卜定畿邑,可也。
府啓,閔應亨等削黜還收事。答曰,不允。
院啓,閔應亨等削黜還收事。答曰,不允。
右議政李時白箚子。入啓。答曰,省箚具悉。卿其安心,勿待罪。
領中樞府事李敬〈輿〉箚子。入啓。答曰,省箚具悉。卿其安心,勿待罪。
上在慶德宮。停常參·經筵。
下直,將軍坡萬戶李元根。
備忘記,今下弓矢,將軍坡萬戶李元根處給送。
藥房副提調臣鄭維城啓曰,昨日冒雨擧動,夜間伏未審,聖候何如?不勝區區之慮,敢來問安。且內殿止汗之劑,祛暑建中湯,昨日已劑進二帖,今日當爲畢進御,而虛汗之症,若未平復,則此藥所當連次劑進,敢此竝稟。答曰,知道。幾盡差愈云矣。
大妃殿問安。答曰,安寧。
中宮殿問安,昨日劑入之藥,進御後症候,何如?答曰,昨日劑入之藥,進御後症候,幾盡差歇矣。
傳曰,昨見箚子,右相有腫患云,使之遣柳後聖看病,以啓。
禁府草記。入啓。答曰,臺諫之言,必無不可,而但後弊可慮,問于諸大臣處之。
院啓,閔應亨等事。答曰,決不可允從,勿爲煩瀆。
府啓,尹昌耉事。答曰,已諭於大臣近侍矣,勿爲煩論。朴敬祉事,又有別推,從當結末矣。
兵曹草記。入啓。答曰,除初試人員,則當以五技中取其所長,從自願爲之,而但初試入格之人,則五技竝爲應射,自是前規乎?
兵曹草記。入啓。答曰,非但已有先朝事目,又難以强其所不能,一技入格者,許試一技,二技入格者,許試二技,雖至三四技,皆依初試入格試藝,似可矣。
都承旨鄭維城啓辭。答曰,事勢如此,則遞差近侍之臣,與庶官不同,令內局,相當藥物題給,可也。
洪淸道文義幼學禹淑上疏。入啓。答曰,省疏具悉。爾之憂國愛君之誠,深用嘉尙,所陳等事,當令廟堂議採焉。
有政。以朴長遠爲戶曹參議,洪命夏爲承旨,李光載爲舒川郡守,丁彦璜爲三陟府使,尹璾爲內資主簿,陽智縣監柳後聖,積城縣監李德夏相換。
備邊司啓曰,廣州府尹兼守禦副使事,榻前已爲定奪矣。副使則自前無諭書密符,故李時昉爲副使時,無諭書密符云,而今則以廣州府尹兼帶,與在京副使有異,不可無諭書密符,令政院改其諭書,下送,何如?答曰,防禦使之號,則依舊仍存,副使之號,未可以兼之乎?以此更議處之。
義禁府啓曰,罪人尹昌耉,旣已拿囚,以本府規例言之,則似當捧招,稟處,而但臺諫,以按律處斷論啓蒙允,何以爲之?敢稟。傳曰,臺諫之言,必無不可,而但後弊可慮,問于諸大臣處之,又啓曰,命下矣,問議于諸大臣處,則領議政鄭太和以爲罪人情犯,雖甚明白,現發而必捧招承服,然後按律處斷,自是禁府流來舊例,恐不可創開新規,以貽後弊,伏惟上裁。左議政金堉,與領議政鄭太和議同,前領議政李景奭議,贓律極嚴,犯贓之實狀,昭著無疑,則斷之以法,似不可已,而旣曰犯贓,則用法之擧,不宜有所異同。且聖批所謂臺諫之言,必無不可,而但後弊可慮之敎,實出於欽恤之至意,諸大臣獻議,以爲不可創開新規,以貽後弊之說,亦有深慮,愚臣之見,何獨異焉?伏惟上裁。右議政李時白議,凡罪人不問處斷,在於臨陣則可也。旣下王獄,付諸有司,則不可不原情取服後處斷,與領左相議,少無異同,伏惟睿裁。領府事李敬輿病不收議,大臣之意如此,敢啓。傳曰,依議。
又啓曰,本月三十日擧動時,九員當爲隨駕,監試二所,禁亂官二員,本府入直一員,餘存只七員矣,隨駕不足,假都事二員,依前例令該曹差出之意,敢啓。傳曰,允。
上在慶德宮。停常參·經筵。
藥房都提調臣鄭維城,中宮殿口傳問安,連日進藥後,玉候何如?答曰,進藥之後,症候與汗氣,已盡差愈,勿爲問安。
府啓。答曰,不允。李壽昌事,此人多才,試可乃已,勿爲煩論。
禮曹草記。入啓。答曰,依啓。監察,以詳明者擇送事,言于該府,可也。
備邊司啓曰,以本司,廣州府尹兼守禦副使,令政院改其諭書下送事,以此更議處之事,命下矣。前旣兼帶防禦使,又兼守禦副使,則職號似疊,故如是啓稟矣。今承聖敎,更加商量,防禦使,依舊仍存,添之以守禦副使之任,亦無相礙難便之節,依此施行,而副使則在前無諭書密符云,只自本司,出望單子啓下行會而已。不必添入於諭書中,敢啓。答曰,知道。校正郞廳李景閔。郞廳李宜喆書。
上在慶德宮。停常參·經筵。
夜三更,流星出壁星下,入昴星,狀如甁,尾長三四尺許,色赤。
院啓,閔應亨·沈世鼎削黜還收事。答曰,毋煩。
府啓。答曰,不允。盧協事,依啓。關西御史之啓,貪婪之說,未有矣。
戶曹判書李時昉上疏。入啓。答曰,省疏具悉至懇,卿之拜此職,實在先王擢拔,到今庸何辭乎?勿爲控辭,卿其欽哉。
平山幼學朴怡允上疏。入啓。答曰,省疏具悉。爾以草野之士,如是進言,憂國愛君之誠,深用嘉尙,所陳之事,當令廟堂議採焉。
上在慶德宮。停常參·經筵。
下直,潼關僉使朴之垣,會寧判官朴之墉。
備忘記,今下弓矢,潼關僉使朴之垣,會寧判官朴之墉處給送。
藥房副提調臣鄭維城啓曰,近日炎霾蒸鬱,無異夏節,伏未審,聖候何如?不勝憂慮,敢來問安,前日劑進養血淸火湯十貼,今日當爲畢進御,此藥連次進服後,伏未知顯然收效乎?詳知症候,然後限三四十貼,連次劑進,期於快復,宜當,醫官等所言,皆如此,敢此仰稟。答曰,知道。以十貼之劑,似難顯然收效,更進十貼,觀勢處之,可也。
中宮殿問安。答曰,今已盡差,勿爲問安。
禮曹草記。入啓。答曰,此時外方之人,留待似爲有弊,更觀明日或明明日,勿拘忌爲之,可也。
府啓。答曰,已諭,毋煩,李壽昌事,人之能否,未可預料,況曾不治之說,亦非爾等之所目。
持平李尙眞上疏。入啓。答曰,省疏具悉。爾其勿辭上來。
監察李穉上疏。入啓。答曰,省疏具悉。當令該曹議處焉。
有政。以閔應協爲工曹參議,申□在爲中部主簿,沈之漢爲兼文學,洪處大爲吏曹正郞,李廷夔爲獻納,李益亨爲監察,李袗爲輔德,柳諿爲相禮,李之華爲定州牧使,金徽·李殷相爲實錄兼春秋,盧亨夏爲承文博士,李日三爲校書正字。
上在慶德宮。停常參·經筵。
傳曰,慕華館觀武才擧動爲之。
大駕,慕華館觀武才擧動入幕次後,藥房都提調臣李時白,副提調臣鄭維城問安。答曰,知道。還宮後,藥房問安。答曰,知道。
傳曰,自願馬上,年七十五歲人折衝朱景順,特加一資,訓鍊大將具仁垕,出標信招致御前,使之馳馬,深嘉其老壯,特給仗馬,以爲年少武夫聳動之地。又命同知李浣,使之騎芻一次,雖射不中,馳聘發射,俱得善習,同知嚴榥,以七十三歲之人,伏請御前自願馳馬,有同壯年之人,故竝爲熟馬一匹面給。
傳曰,年少文官中,有馳馬者,自願事下敎,則刑曹佐郞安命老,自出馳馬,有同武夫,故亦面給兒馬一匹,亦以爲武夫勸奬之地。
酉時,仍下雨。由敦義門還宮。
上在慶德宮。停常參·經筵。
藥房副提調臣鄭維城啓曰,西郊擧動,終日臨御小座,至於冒雨還宮,方在進藥之中,不無添傷之候,伏未審夜來,玉候何如?臣不任區區憂慮之至,敢來問安。答曰,雖得無事,百官軍兵,不免添濕,良用不安於心矣。
都監草記。入啓。答曰,知道。今後則中日時,拳法,亦有試藝,可也。
傳曰,昨日觀武才時,事多不齊,殊甚非矣。當該承旨推考,訓鍊院官員,亦甚無形,竝爲推考。
府啓。答曰,不試何知?況用人之道,不在於貴近大人,毋庸煩論。
江華留守李曼上疏。入啓。答曰,省疏具悉。卿才允合此任,此時此任,捨卿其誰。卿其勿爲控辭,調理察職。凡可措置之事,勿爲憚煩,另宜惕念。
戶曹判書李時昉上疏。入啓。答曰,省疏具悉至懇。予言不再,卿勿固辭,益懋欽哉。
上在慶德宮。停常參·經筵。
傳曰,來月旬間,當爲還御昌德宮,言于該曹,使之擇日擧行。
吏曹判書鄭世規上疏。入啓。答曰,省疏具悉卿懇。卿其勿辭,從速察職。
府啓。答曰,不允。
上在慶德宮。停常參·經筵。
自昧爽至卯時,有霧氣。
府啓。答曰,知人惟常甚難之,末俗毁譽,非目覩難信,勿爲堅執。
上在慶德宮。停常參·經筵。
夜一更,月犯房第四星。二更,流星出牛星下,入坤方天際,狀如鉢,尾長五六尺許,色白。
下直,鍾城府使沈,富寧府使李敏發。
備忘記,今下弓矢,鍾城府使沈,富寧府使李敏發處給送。
府啓,李壽昌事。答曰,勿煩。
副護軍趙絅上疏。入啓。答曰,省疏具悉。卿其勿爲固辭,調理從速上來,以副予意。
同知嚴惺上疏。入啓。答曰,省疏具悉。卿之所患,忽爾至此,予亦慮念,卿其勿辭,調理察任。
備邊司啓曰,凡科擧落幅紙,入格外沒數移送本司,以爲西北邊民禦寒之資,故前後啓下公事,非不嚴明,而近來奉行,漸不如前,今番設場之初,本司俱由,移文,申飭矣。今見一所輸送之數,則只四十軸,極爲可駭,通計兩場收卷之數,則將近四百軸,則如是略送,事甚無謂,當該試官,從重推考,以爲懲後之地,何如?傳曰,依啓。
義禁府啓曰,今此增廣別試時,府都事十員,皆爲赴擧,而文科三所,武科兩所,禁亂官各一員,本府守直一員,公事交代一員,當直一員竝八員,假都事,依前例令該曹差出,何如?傳曰,允。
上在慶德宮。停常參·經筵。
夜五更,流星出婁星下,入巽方天際,狀如拳,尾長三四尺許,色白。
傳曰,初十日間,當爲慈殿椒井擧動矣。明日布帳還設事,分付都監。
備邊司啓曰,今見監試初試二所試官,輸送落幅之數,則亦只五十軸,比之一所,雖加十軸,以元數言之,則不有前後啓下申明之意,塞責略送,均有其失,與一所試官,一體推考,何如?傳曰,允。
上在慶德宮。停常參·經筵。
院啓,臺諫出仕事。答曰,依啓。
司憲府粘目,興海色吏裵武生,郡守洪憲等事。答曰,依允。此時迎送,弊及於民爲置節叱分,竝只贖。
副校理鄭斗卿上疏。入啓。答曰,省疏具悉。分義所在,不當如是,勿辭速爲察職。
有政。以李後山爲承旨,鄭繼胄爲兵曹佐郞,柳廷美爲監察,李端相爲典籍,姜允亨爲兼掌令,鄭斗卿爲副校理,權堣爲輔德,金益熙爲吏曹參議,成震丙爲兵曹正郞,都愼與爲學正,崔寬爲學諭。
吏曹啓曰,卽見禮曹啓辭,則今此文武科初試,適與秋夕祭受香相値,監察之應入科場者,試官五員,量箭官二員,搜挾官三員,餘存只三員,祭監差送,將不成貌樣,而科日今不可進退,不得已搜挾官三員,則以禁府都事代行,以此三員及餘存,推移差祭,宜當,且監中應受式暇者,亦多,而終場則勢難給暇,竝令司憲府依此擧行,何如?傳曰,允。禁府謄錄
上在慶德宮。停常參·經筵。
大妃殿,進詣仁慶宮入幕次後,藥房提調臣朴遾,副提調臣鄭維城問安。答曰,知道。中宮殿問安。答曰,知道。
還宮後,藥房,大妃殿問安。答曰,知道。中宮殿問安。答曰,知道。
備邊司啓曰,水原府使李壽昌遞差事,臺諫旣已停啓,所當催促以送,而但物論峻發,臣等亦難免誤薦之失,雖在武夫,旣被重駁,不可耐彈赴任。設使强爲行公,一擧措之間,畏首畏尾,不能任意施設,一或失着,群謗朋興將爲永廢之人,於公於私,兼無所益,軍兵重鎭,不可不更加愼簡,李壽昌姑爲遞差,以從公議,極擇可合之人,以爲收拾之地,何如?傳曰,依啓。
武科二所草記。入啓。答曰,依啓。擧子則計給,可也。
訓鍊都監郞廳,以都提調意啓曰,都監軍色提調,自前大將例爲兼察,近來別出提調,事多掣肘,觸處難便,今此前提調林發,引之後,當出交代,依舊例令大將兼察,宜當,敢啓。傳曰,知道。
上在慶德宮。停常參·經筵。
夜五更,流星出胃星下,入參星中,狀如鉢,尾長五六尺許,赤色。
藥房提調臣朴遾,左承旨臣李弘淵,大妃殿問安。答曰,知道。中宮殿問安。答曰,知道。
藥房啓曰,頃因藥房請寢沐椒之啓,以寧有過傷之理爲答,故不敢更有所煩稟,而數日以來,日候斗覺涼冷,水氣想必澟冽,昨日擧動,亦不能無慮矣。今又有明日爲之之敎,竊念凡沐椒之法,若値涼節,則止,過而不止,必有所害,臣等忝在保護之地,不任憂慮之地,伏願轉稟慈殿,亟命停寢。答曰,有過明日後停罷之敎矣。
傳曰,右相,以年高多病之人,臨此遠行,常患吐瀉之症,憂慮殊深,良用耿耿,承旨,爲予往審病患之輕重,遠行與否以啓。
咸鏡監司狀啓。答曰,落幅所用之處,如是緊重,而今番監試時所送之數,極爲零星云,非但駭愕,無以救濟北民,令該司當該試官處,從優推徵,入送北邊,可也。
吏曹啓曰,水原府使有闕,令備邊司議薦,何如?傳曰,允。
備邊司啓曰,水原府使擬望之人,絶乏,前縣監沈棇,方在罷散之中,而群議皆以爲其材可將,且曾有試於丙子之〈變〉故,擬於末望之意,敢啓。答曰,今此擬望中,不可出外之人外,俱未洽當,不可苟充差送,如許重鎭,又不可久曠,卽爲十分精擇改擬,明日待開門爲政差出,可也。
召對時,參贊官李後山所啓,今番監試落幅,較諸入門數頗少,駭異則有之矣。至於推徵,則事體不可。凡落幅紙,監試官專主,而自訓鍊都監·軍器寺·備邊司,例以沒數分送河關,而餘在若干張,或分給入場軍士,或應親故之求,而今年北民救寒之資,比前尤多之狀,試官,何以知之?前頭東堂落幅,則使之沒數輸送,監試落幅,已散者,若張張收合還送,事體未安,勿爲推徵,宜當。上曰,入門數甚多,而所送落幅尠少,且見北來狀啓,寒民救濟,甚爲緊重,故使之推徵矣。今聞爾言,事體亦然矣。然則不必還爲推徵,置之。
有政。以李應蓍爲大司諫,李正英爲副修撰,閔應亨爲禮曹參判,許積爲戶曹參判,尹善道爲禮曹參議,前別提金琠,今加通政加資事承傳。
義禁府啓曰,罪人崔天松,因備局回啓,刑推事傳旨,啓下矣。考諸本院規例,則凡罪人,必捧元情後,刑推,而今以刑推啓下,何以爲之?敢稟。傳曰,依例爲之。
上在慶德宮。停常參·經筵。
夜三四更,月暈。
傳曰,椒井問安擧動爲之。
大妃殿,進詣仁慶宮,入幕次後,藥房提調臣朴遾,大妃殿問安。答曰,知道。大殿問安。答曰,知道。中宮殿問安。答曰,知道。世子宮問安。答曰,知道。
還宮後,大妃殿問安。答曰,安寧。大殿問安。答曰,知道。中宮殿問安。答曰,知道。
傳曰,史官三員待命,騎馬九匹立之。
府啓,大司憲洪茂績出仕事。答曰,依啓。
領議政鄭太和箚子。入啓。答曰,省箚具悉。所患至此,予用慮念,宜安心勿辭,調理察職。
備邊司啓曰,申埈,方任淸州,淸州亦重,而與新監司趙珩,有相避應遞,故首擬之意,敢啓。傳曰,知道。
備邊司薦,以申埈爲水原府使。
上在慶德宮。停常參·經筵。
自卯時至酉時,日暈。夜二三更,月暈。
藥房提調臣朴遾,左副承旨臣洪命夏啓曰,昨日勞動之餘,夜來聖候,何如?臣等不任區區之慮,敢來問安。且頃日劑進養血淸火湯,昨日當爲畢進御矣。此藥劑進之數,前後二十貼,必詳知奏多少,然後方可更爲議藥,諸醫之意,亦然,敢此竝稟。答曰,知道。其藥似有效驗,加進與停止與否,議于諸醫處。
大妃殿問安。答曰,知道。中宮殿問安。答曰,知道。
藥房再啓曰,伏承下敎,與諸醫商議,則皆以爲此藥,似是當劑,而必須多用,然後方可收效,二十貼加進爲當云。五貼爲先劑入之意,敢啓。答曰,知道。
傳曰,史官一員待命,騎馬三匹,卜馬一匹立之。
上在慶德宮。停常參·經筵。
傳曰,史官四員待命,騎馬十二匹,卜馬四匹立之。
傳曰,今番監試時,多有此弊,其爲不職,莫甚,事極駭異,當該官員摘發,先罷後推。
傳曰,今此不能擧職搜挾官等,只推考,似爲未妥,該曹科擧事目單子,相考,依其律擧行,可也。
前副護軍趙絅上疏。入啓。答曰,省疏具悉。已諭予意,卿其勿爲固辭,從速調理上來。
備邊司粘目。入啓。答曰,北民事勢,誠爲切迫,良可矜惻爲置,襦紙衣·落幅·木花等物乙,除尋常比他年,另爲惕念,從優入送。
上在慶德宮。停常參·經筵。
傳曰,在外規例,則三甲射入格之人,被人箭與不被人箭,皆懸錄,而今則何不爲之耶?問于其時該房承旨,以啓。
上在慶德宮。停常參,只晝講。
夜四五更,月食,南邊食甚。
下直,統制使黃瀗。
傳曰,統制使黃瀗,留待引見。
備邊司啓曰,今日統制使黃瀗引見時所啓,統營添防軍設立之初,三南舟師,竝爲添防矣。己卯年柳琳爲統制使時,全南道舟師及本道舟師,還爲一體添防,而國家顧恤民弊,一時革罷,非但防備虛疎,其處土卒,俱是流民,添防之際,或有雇立,以爲資生之地,今則添防旣罷,生計從而乏絶,渠等皆以爲悶云,故敢達。上曰,添防事,言于廟堂議處,可也事,傳敎矣。統營添防,竝與本道舟師而停止,雖出於務除民弊,而殊無海路設備之本意,議者多言其不可全廢,臣等亦不無更議,稟處之意矣。今者黃瀗榻前陳啓之辭,乃以土卒生計爲重,添防之擧,初豈爲土卒而設哉?添防軍卒,不能支堪,在在呼怨者,實由營下之侵暴,以黃瀗之言,觀之,則土卒生計,亦在其中,益可駭矣。今若因此言而復設添防,則非但有妨於朝家擧措,此後戍卒之受困於土卒,尤無以防禁,姑爲依前定奪施行,而臣等從容詳聞熟講,他日入侍時稟裁,何如?傳曰,允。
晝講入侍,同知事沈之源,特進官南銑,參贊官李惕然,侍讀官鄭斗卿,檢討官李正英,假注書李華封,記事官李曾·朴世城。上讀書傳酒誥,自庶士有正,至其大如此。
上在慶德宮。停常參·經筵。
謝恩正使右議政李時白,副使申濡,書狀官柳坽下直,引見。
傳曰,今年霖潦酷熱,雖甚,氷丁之絶乏,豈至於此哉?必有所以,該庫官吏及尤甚消融當該藏氷時主梗官,摘發,先罷後推,下人,囚禁治罪。
江華留守李曼上疏。入啓。答曰,省疏具悉。予意已諭於前,卿其勿爲固辭,體予至意,遵其前旨,勿辭速爲察職。
上在慶德宮。停常參·經筵。
酉時,雷動雨雹大如豆。夜一二三更,月暈。白雲一道如氣,起自北方,直指南方,長竟天,廣尺許,漸移東方,良久乃滅。四五更,月暈。
氷庫都提調永安尉洪柱元待罪啓辭。答曰,知道。卿無所失,安心勿待罪。
右議政李時白上疏。入啓。答曰,省疏具悉。卿辭至此,當令該曹議處焉,卿其安心往來。
備邊司啓曰,兵曹啓辭,以今八月十六日,統制使黃瀗引見時所啓,當初格軍磨鍊之時,除出其三秩軍,而以格軍百名定給矣。完豐府院君李曙,改分軍時,風和則以三秩軍八十名分給,風高則半減其數,所謂三秩軍,乃羅將·使令·鎭撫之類也。凡干使喚之外,除出卜物船船格,則櫓格,僅三十餘名,而今之船制,比前體大,以此格軍,多有不足之患云矣。上曰,此事亦言于該曹,可也事,命下矣。當初格軍磨鍊之時及中間改分軍之際,多少不同。其時當事之人,各有所見。形勢便否,非但有難遙度,事係大段軍政,非該曹所可輕議。令廟堂參酌處置,何如?傳曰,允事,傳敎矣。當初磨鍊之時,旣已酌定其數,其後受任之臣,亦不言其不足,今難輕易更改,而船制比前體大,未知其由,如欲加給軍丁,則有何餘軍,可以調用與否,待本道新監司赴任後,商度啓聞定奪,何如?傳曰,依啓。
晝講入侍,特進官李時昉,同知事蔡裕後,參贊官李弘淵,侍讀官沈之漢,檢討官李正英,假注書李華封,記事官李曾·朴世城。上讀書傳酒誥,自王曰封,止君臣之通稱也。
上在慶德宮。停常參,只晝講。
下直,洪淸兵使具仁墍。
傳曰,洪淸兵使具仁墍,留待引見。
夜四更五更,月暈。
府啓,定州牧使李之華遞差事。答曰,依啓。
以咸鏡監司渰死人狀啓,答曰,令本道恤典擧行。
有政。以金徽爲吏曹正郞,趙啓遠爲慶尙監司,尹㻩爲掌令,吳挺垣爲正言,任映爲學諭,具仁垕爲訓鍊提調,閔鼎重爲副修撰,閔燾爲平市令,張遇漢爲尙州牧使,李齊阮爲內侍敎官,李希齡爲庇仁縣監,韓振夏爲禮賓主簿,成震丙爲魚川察訪,柳潝爲軍器判官,黃道明爲戶曹正郞,鄭太和爲內醫都提調,金廷望爲金井察訪,尹鏶爲校理,洪處尹爲應敎,尹順之爲歸厚提調,鄭太和爲司譯提調,尹思晟爲南海縣令,洪處尹爲兼輔德,沈儒行爲兵曹正郞,尹就殷爲監察,李曼勝爲泰陵參奉,黃泳爲司僕僉正,洪振文爲潭陽府使,韓希卨爲戶曹佐郞,朴由東爲監察,南重召爲孝陵參奉,曺寅久爲監察,金堉爲社稷都提調,金爲西部參奉,田乃績爲氷庫別檢,李翊漢爲定州牧使。
晝講入侍,知事吳竣,特進官呂爾徵,參贊官洪命夏,侍讀官沈之漢,檢討官李正英,假注書李華封,記事官李曾·朴世城。上讀,書傳酒誥,自王曰封,止而況毖於酒德也哉。
夕講入侍,知事李厚源,特進官宋時吉,參贊官李惕然,侍讀官沈之漢,檢討官李正英,假注書李華封,記事李曾·朴世城。上讀,大學衍義,自唐高宗,止庶乎免於佞柔之惑矣。
上在慶德宮。停常參·經筵。
領敦寧府事李景奭上疏。入啓。答曰,省疏具悉卿懇。此擧,實非偶然,寧有此理,卿其安心勿辭。
校理沈之漢,副司果南龍翼等上疏。入啓。答曰,省疏具悉。爾其勿辭察職。
應敎洪處尹上疏。入啓。答曰,省疏具悉。爾其勿辭察職。
晝講入侍,特進官朴遾,同知事沈之源,參贊官鄭維城,侍讀官沈之漢,檢討官李正英,假注書李華封,記事官李曾·朴世城。上讀,書傳酒誥,自厥或誥曰,止不可禁矣。
上在慶德宮。停常參·經筵。
領敦寧府事李景奭上疏。入啓。答曰,省疏具悉。君臣之間,貴相知心,何庸多誥,予姑勉副焉。
上在慶德宮。停常參·經筵。
午時未時,日暈。
傳曰,來月念後,當爲健元陵拜陵,令該曹使之擇日擧行。
禮曹,擇日單子。入啓。答曰,來月晦間,日晷頗短,一日之內往還,似爲悤遽,以初旬間爲之,未知如何,承旨察啓。
上在慶德宮。停常參·經筵。
夜五更,月暈沈霧。
傳曰,今此拜陵時,一應諸事,依近例擧行,毋得擅自增減,以貽民弊事,分付各該司。
黃海監司狀啓,殷栗縣監盧尙載,松茸闕封,罷黜事。答曰,不無故犯之弊,拿致營門決杖後,勿爲罷黜,可也。
文學鄭榏上疏。入啓。答曰,省疏具悉。爾其勿待罪察職。
禮曹草記。入啓。答曰,依啓。且各陵莎草枯損,無非雜草茂盛,而趁不拔去之致也。今後則嚴明知悉,各陵,勿待寒食,凡雜草,隨出卽拔,俾無莎草枯損,重貽弊端,可也。
上在慶德宮。停常參·經筵。
下直,昌城府使李商霖。
備忘記,今下弓矢,昌城府使李商霖處給送。
傳曰,前日禮判,以氷丁事,稟于榻前,會議于畿伯處之云矣,其後何無黑白耶?
監察金鼎黃·韓命遠·沈若河·宋摶·沈㢇相等上疏。入啓。答曰,此輩之踐踏宗派,不欲留於廳中之列,乃所以不敬國家也。已極驚駭,況從以巧飾投疏,欲爲發明之計耶?事甚無謂,此上疏還出給,名付監察等,竝遞其職,明日爲政,卽爲差出其代。
備邊司郞廳,以領左相意啓曰,監察,以文·武·蔭相參差除,自是古例,而近年以來,該曹不遵舊規,專用蔭官,故如値科擧,則臨時作窠,急遽塡差,事甚苟且,自今文武各三員,定式恒存,俾無如前之弊宜當,以此,分付吏曹,何如?傳曰,依啓。
禮曹薦新單子。入啓。答曰,早紅進上,則已久,而薦新則何往而今始爲之耶?事甚驚駭,問于該曹以啓。
上在慶德宮。停常參·經筵。
府啓,新除授潭陽府使洪振文遞差事。答曰,柳俊昌先罷後推,毋得濫用杯酒,載在事目,而有此可駭之事,應辦官亦爲推考,以杜後弊,遞差事,不允。
有政。以孔大信爲軍器僉正,李厚載爲社稷令,崔應大爲典籍,鄭植爲典籍,李克泰爲學正,元格爲學錄,黃立顯爲掌苑署別提,黃澤爲繕工監役,林巑爲監〈?〉,李萬雄爲平康縣監,朴燧爲監察,崔應天爲監察,鄭植爲監察,權堣爲司諫,朴長遠爲左承旨,鄭善興爲天安郡守,李復膺爲監察,柳錫昌爲繕工監役,洪聖龜·曺致中爲校書正字,柳璘爲監察,崔東亮爲開寧縣監,金得毅爲司圃別提,李齊運爲典籍,金徽爲副應敎,趙錫胤爲宗廟提調,李訔爲典籍,李邦鎭爲繕工假監役,申嵩耉爲金山郡守,尹順之爲刑曹參判,曺熀爲繕工假監役,安獻徵爲戶曹參議,曺漢英爲輔德,戶曹佐郞吳燦,禮曹佐郞洪柱世,相換。
備邊司啓曰,平安兵使鄭榏,牒報于本司曰,上年鷹連,作馴試放,仍送遠路,馴後不獵,例致生病,及到北京,無一生全,稱以鷹疫,僅免生事,而今年之鷹,又爲馴放,則中路倒損,必如上年兵使淺料,則各自本道,前頭嚴飭各官,極擇逸才而入陳,以此臂送,勿爲作馴,則似無中路生病之患,故本道及黃海道鷹連,極擇曾知才品者十坐,姑勿入馴,其餘則方爲試放,而事係重大,敢此稟報云云。鷹連馴放之時,例致稍瘦,而仍卽登道,則宜有病傷之患,兵使所報,亦爲有理,而但彼旣以試才擇送爲定,則不試其才,直爲臂送,或不無日後執言之端,今番則馴放試才,擇定之後,還爲休息,善養若干日,使之極肥,與生鷹無異後,發送宜當,以此意,分付,何如?傳曰,依啓。
禮曹草記。入啓。答曰,依啓。今後則嚴飭各道,薦新毋後於進上,可也。
刑曹粘目,西氷庫書員事。答曰,事關後弊,嚴刑一次後放送。
上在慶德宮。停常參·經筵。
實錄廳啓曰,都廳郞廳金徽,眼病甚重,呈訴改差,粉板郞廳李萬雄,外任除授,其代閔鼎重·趙龜錫差下,無實職者,付軍職,使之察任,何如?傳曰,允。
以吏曹草記,傳曰,此時付軍職,便是受祿之類耶?
吏曹啓曰,兵曹啓曰,傳曰,老職不許,久矣,而近觀每改,連續啓下,何故耶?問啓事,傳敎矣。本曹凡干付軍職,只據吏曹移文,隨品下批而已。今此朴增茂等,自吏曹移關,故循例付職,而問其加資下批,則在於庚寅,而今始送西云,敢啓。傳曰,旣非本曹所關,則令吏曹覆啓事,傳敎矣。凡老已經四品職堂上者,則移文兵曹付軍職,例也,而至於今番,學生及雜類等,陞堂上者,則不可混同付職,以累名器,故判書臣世規,曾爲戒飭該吏,切勿移文矣。昨日政,該吏不言,臣等矇朧移文,以致如此,該吏所爲,殊甚駭愕,卽令囚禁,將爲治罪,而臣等亦有不能嚴〈飭〉致生冒濫之失,惶恐敢啓。傳曰,知道。
兵曹啓曰,以吏曹草記,傳曰,此付軍職,便是受祿之類耶事,傳敎矣,開政之日,若自吏曹抄出送書,則必更問其人出處,然後方爲入啓,付虛遞兒軍職,而至於付祿,則庚寅年老職之類,其數恒多,故曾不開路,敢稟。傳曰,知道。
訓鍊都監啓曰,都監草記,以忠原·淸風等地,石硫黃,待秋成掘取事,傳曰,秋後採取之時,知其實狀,以爲更稟施賞,可也事,傳敎矣。秋收在邇,前日下去將官朱厚載,當爲下送採取,而役夫役糧,則令本道本官依前啓下事意擧行,將官所騎奴馬各一,及所率下人二名,則亦令本官,別定官人,依例供饋後,竝爲會減,且掘取始役,定於來月十五日,其所役人等,預先整待事,本道本官,竝爲移文知會,何如?傳曰,允。
備忘記,前兵使南斗柄敍用。
傳曰,繡衣可合人,令大臣各薦數三人。
鄭維城啓曰,明日儒生庭試相値,視事頉稟。傳曰,知道。
又啓曰,庭試明日設行,藝文館上番,自今日至明日減省之意,敢啓。傳曰,知道。
執義任義伯,掌令尹㻩,持平申弘望啓曰,潭陽爲邑,素稱難治,如非理劇之才,決不可堪,況今歲失稔,湖南尤甚,民有倒懸之急,賑救撫摩之責,專在字牧之得人,而新除授府使洪振文,曾爲大處守令,多有不治之誚,民怨朋興,至今未已,如此之人,決不可復授臨民之任,潭陽府使洪振文,請命遞差。親民之官,莫如守令,雖在常時,猶不可不擇,況此民窮歲歉之日乎?新除授天安郡守鄭善興,少年舊習,至今猶存,酗酒使氣,少無顧忌,居家居官,乘醉發怒,則不論事之是非,刑杖殘酷,人皆畏忌,道路側目,此實輿儓之所共知也。天安之民,亦是國家之赤子,豈可使如此縱酒狂妄之人,付之以字牧之任,以貽其害乎?天安郡守鄭善興,請命遞斥。答曰,不允。
禮曹參議尹□上疏。答曰,覽疏具悉至懇,噫,致有白日之顚頓狼狽,是予召之千里而反使之然也。愧恨良深,無以爲喩,世路如此,瞿塘竈海之說,良有以也。不敎何知,義莫大焉,淑事沖年,功獨茂焉,不仕無義,退藏近名,寡所宜體,官職罔曠,亟回遐心,飜然入來,欽在乃采。
上在慶德宮。停常參·經筵。
李後山啓曰,明日常參·經筵,取稟,來初一日輪對取稟。傳曰,停。
兵曹啓曰,禁軍左別將行副護軍南斗柄,右別將行副護軍李壽昌,去七月等,旣未付祿,依各廳別將例,九月朔隨品付料,何如?傳曰,允。
以朴世堂試卷事,傳曰,此字,點墨溷汚,不得解見,未知何字耶?察啓。
執義任義伯,掌令尹㻩,持平申弘望啓曰,潭陽府使洪振文,請命遞差,天安郡守鄭善興,請命遞差。措辭竝見上答曰,勿煩。
上在慶德宮。停常參·經筵。
都摠府啓曰,今日入直軍士,中日習射,請出標信。傳曰,知道。
李後山啓曰,明日常參·經筵,取稟。傳曰,停。
政院啓曰,察啓事,傳敎矣,臣等反覆諦視,終不得解見,合考時試官中,或必有記知者,問啓乎?敢稟。傳曰,允。
備忘記,生員韓翊周,直赴會試,判官安獻奇,副率金佑明,通德郞呂顔齊,進士金益炅,幼學朴世堂,直長李惟亨,幼學李玄賞,縣監金壽弘,進士李弘相,各給二分。
備邊司啓曰,西北救寒,所係甚重,落幅紙,勿爲分送各處,沒數上送于本司事,曾已,分付各道試官矣。今此東堂落幅紙,洪淸右道試官,只以六軸,塞責上送殊甚可駭,從重推考,何如?傳曰,當該官員,先罷後推。
禮曹啓曰,傳曰,今此陵擧動時,半日程往返之地,設大小晝停,非但涉於文具,亦多弊端,觀勢只設一晝停事,言于該曹事,傳敎矣。健元陵,自京城相距,僅三十餘里,程途不遠,故自前只於大松溪一處,設晝停,本無設大小晝停之事矣,敢啓。傳曰,知道。
軍器寺官員,以都提調意啓曰,本寺,湖西貢物作米,大同廳移捧之後,本寺別造鳥銃,內弓房箭鏃·焰焇煮取等役,無以成形,此外勅使時酬應之役,科擧時應辦之役,其間難支之狀,不可一一枚擧,而大同廳,則視之尋常,壬辰條他司貢物價題給之時,本寺貢物,則不爲磨鍊上下,以上論理移文,非止一再,終不上下,莫重軍器等,事勢將停廢,誠非細慮,且本寺應給貢物價,不爲依他分給,必使煩瑣之事,上煩天聽,未知其故,不得已冒昧陳啓,令大同廳依他司貢物例題給,俾免停役之弊,何如?傳曰,允。
禮曹啓曰,健元陵親幸,以來九月初九日啓下矣,其日,乃增廣別試雜科初試,初十日,亦文臣庭試日也。所當次次退行,故令日官推擇,則雜科初試,來九月十五日,文臣庭試,同月二十四日爲吉云,原單子中,改付標以入之意,敢啓。傳曰,知道。
執義任義伯,掌令尹㻩,持平申弘望啓曰,潭陽府使洪振文,請命遞差,天安郡守鄭善興,請勿留難,亟命遞差。答曰,不允。鄭善興,似非庸品,誠可無妨矣。
掌令申悅道啓曰,臣伏覩殿下,自臨御以來,宵旰憂勤,勵精圖治,八方拭目,顒望太平,而于今四年,致治之效,茫如捕風,天怒於上而譴告頻仍,民怨於下而殿屎方極,試以臣之目覩而心痛者,言之,今年嶺外,春而旱,夏而澇,秋而又大旱,禾稼成而壞以至赤地千里,山木黃落,比之乙卯·己未,不啻萬萬,飢饉之民,流亡相繼,臣尙忍言之哉?道臣之馳啓,非止一再,而年分已迫,寥寥乎未聞有給災給陳之擧,民生之聚首號呼,日甚一日,臣竊痛焉。至於列邑火田,換色打營,依續田例,出稅之令,一下,而民益惶駭,怨讟朋興,此在豐稔,已非祖宗朝流來之規,矧今大侵之年,豈宜創設無前之擧,以重民怨乎?所得毫毛,而民怨滔天,此臣之所未曉也。頃在昏朝,敬差官姜繗,勤定自覺於列邑,至今怨毒之民,欲食其肉,猶可諉之於流來規例,況此火田之竝入於續田者,實前古所未有者乎?歲幣上木,進獻席子,事係重大,自有該曹事目,而上木則該吏一視人情之多少,而爲之進退,席子則長興庫一皆點退,再三改備,騷屑莫甚,此何等擧措耶?該曹及長興庫猾胥所爲,殊甚痛惡,豈可置而不問哉?臺諫一因公論之所在,設令所言過激,固當優而容之也。頃日憲府之論,臣實未知其得失如何,而殿下不惟不從,又從而囚禁之,罷黜之,瞻聆所及,莫不駭目而喪心,豈意聖明之世,有此大失人心之擧乎?臣恐自今以後,指鹿之奸,近在軒陛之下,而莫有敢言者,臣竊太息流涕,而繼之以痛哭也。伏願殿下,留神澄省焉,臣草茆寒蹤,至愚極陋,豈意忝叨言責重地乎?況臣犬馬之齒,踰六望七,精力已耗,半身數帀之症,積有年紀,風薄則眩暈,濕浸則酸痛,種種危病,不一而足,承命驚惶,黽勉就道,而證勢轉劇,寸寸前進,纔得趁限,逋慢之罪,在所難免,請亟命遞斥臣職,以便公私。答曰,勿辭。
持平李尙眞啓曰,臣之於此職,人器不稱,已不足言,而當初拜命之日,狗馬疾劇,無計登程,上章乞免,實冒萬死,溫批反下,寵召至再,罪大恩深,惶感冞切,惟思馳詣,靡恤顚仆,促裝上道,更傷撼頓,宿症乘便,新添寒疾,緣途呻疼寸進,費時計日,除授餘五十日,官限已過,稽謝至此逋慢,罪戾難逭,執法之地,何敢冒居?請命遞斥臣職。答曰,勿辭。
李後山啓曰,持平李尙眞,再啓煩瀆,退待物論矣。傳曰,知道。
領議政箚子。答曰,省箚具悉辭意,卿其安心行公。
刑曹參判尹順之上疏。答曰,省疏具悉卿懇。卿其勿辭,從速察職。
上在慶德宮。停常參·經筵。
朴長遠啓曰,明日常參·經筵,取稟。傳曰,停。
傳曰,綾川府院君,操鍊罷後,亦爲來待,可也。
傳曰,大臣·備局堂上引見。
以兵曹,三廳禁軍都別將應行節目單子,傳曰,使之改入。
侍講院啓曰,凡京外科擧榜目,例以長單子,正書入達於王世子,而今此咸鏡北道增廣別試武科榜目,直以成冊上送,有同該司分送之例,此曾所未聞之擧也。其不察,甚矣。其道當該試官,推考,何如?傳曰,允。
兵曹啓曰,三廳禁軍,分屬於左右別將事,旣已啓下,依前榻前下敎,事目磨鍊以入之意,敢啓。傳曰,知道。
又啓曰,凡有擧動,蛟龍旗捧持馬,必預爲調習矣。今亦依前例,郊外出空竹試捧之意,敢啓。傳曰,知道。
又啓曰,禁軍別將應行節目,依榻前定奪,付標以入矣。其中決棍五十度出於嚴立科條之意,而但其中有重者,報本曹處置之語,竊念罰之重者,無過於五十之棍,似或有變通之道,敢此竝稟。傳曰,量減其數矣。
李惕然啓曰,自前備局堂上引見時,例爲三司長官命把,而今日則何以爲之?傳曰,不必命把。
又啓曰,吏曹判書鄭世規,來詣賓廳,而發疽方痛,不得入侍云,敢啓。傳曰,知道。
備邊司啓曰,以兵曹啓辭,禁軍左右都別將,旣已啓下,某軍三廳元數,六百二十九員內,通一二三番爲三百十五員內,四五六番,爲三百十四員,而當初六番派定之時,內禁衛兼司僕·羽林衛竝皆均分於各番,今此分屬左右別將之時,以一二三番,屬於左別將,以四五六番,屬於右別將,然後可無那移錯雜之患,以此分屬似當。且元數內,別抄武士七十三員,捕盜軍官四十九員,兼訓鍊奉事三十八員,兼習讀十員,事知各差備十員,兼宣傳官十一員,通共近二百員,此則食禁軍之祿,而兼仕於他務者也。其中別抄武士,雖屬御營廳,而在彼亦不過爲擧動時挾輦之用,專屬於禁軍廳,固無所礙,而如捕盜軍官·訓鍊奉事·習讀·事知各差備之類,如欲仍前兼仕,則禁軍之額,多數減縮,如欲區而別之,各任其任,則別設遞兒,經費可慮,至於兼宣傳官,則係是侍衛之官,揆以事體,其不可爲別將之管下,明矣。凡此數者,非但難於變通,法典所載,官制甚重,該曹不敢輕議,詢及廟堂,熟講處之宜當,敢啓。傳曰,依啓事,命下矣。禁軍三廳元數六百二十九員內,一二三番,四五六番之數,多寡相等,則以此分屬於左右別將,爲當。別抄武士,雖屬於御營,旣爲都試,而食禁軍之祿,則令禁軍別將領率,仍爲擧動時挾輦,固無不可,以禁軍,兼訓鍊奉事·習讀者,常時侍衛,都試時差備官,則不過爲暫時之役耳。事知兼司僕之類,擧動之時,各有差備,雖不得侍衛,常時別無所爲之事,則竝仍前兼仕,亦無所妨,但兼習讀,則常自吏曹差祭云。自今以後,使之勿差,以便鍊習,宜當,至於捕盜軍官,則有晝夜機捕之故,都試之外,不得爲禁軍之役,如欲區別彼此,別設遞兒,則經費果爲可慮。兼宣傳官,其數只十一員,雖別爲給祿,所費不多,而若然則都試,亦隨而減,遷轉朔數,不可仍用前規,變革祖宗朝法,殊涉重難,此則竝依舊施行,勿屬於別將,何如?傳曰,已言于筵中矣。
又啓曰,武臣堂下中,不次擢用抄啓事,曾已定奪,而本司諸堂上,或有事故,不能齊會,趁未擧行矣。今始相議抄出,別單,書啓之意,敢啓。傳曰,知道。
執義任義伯,掌令尹㻩,持平申弘望啓曰,潭陽府使洪振文,請命遞差。措辭見上臣等,伏見聖批,以似非庸品試可無妨,爲敎。臣等非不知聖意之所在,而鄭善興,狂童氣習,尙未盡改,居常之時,或不無可取之事,醉酒之後,便發狂態,凌轢同僚,濫杖下輩,人皆畏避,不敢相近,若令居官,醒日必小,天安之民,亦獨奚罪?天安郡守鄭善興,請勿留難,亟命遞差。持平李尙眞,引嫌而退,疾病之來,人所難免,稽謝勿避,又有近例,別無可避之嫌,請持平李尙眞出仕。答曰,依啓。鄭善興事,不允。
前判書趙□上疏。答曰,省疏具悉。卿之軍職,與李相西樞不同,史事一日爲急,勿爲固辭,從速察任。
上御興政堂。大臣·備局堂上引見,領議政鄭太和,左議政金堉,判敦寧具仁垕,原平府院君元斗杓,戶曹判書李時昉,禮曹判書李厚源,兵曹判書朴遾,刑曹判書沈之源,戶曹參判許積,判決事李銑,左副承旨朴吉應,假注書成後卨,記事官朴世城。朴遾曰,北道,以鍮銃換貿鐵銃事,道臣旣已馳啓,此則可以爲之矣,聞其處凶荒尤甚,此亦可慮也。上曰,北道飢民賑救事,不可尋常置之,本道監司處,申明,分付,可也。厚源曰,北道飢民賑救事,異於他道,而各官元穀,或以釜鼎等物代捧,故若値凶歲而賑救,則元穀之數,太半不實矣。上曰,事極寒心矣。監司若知其如此,則何不詳査,嚴明科罪,以杜後弊也?上曰,非但北道,國穀之虛疎,在在皆然,向者兩西之事,可推而知之。自今以後,依祖宗朝故事,每歲秋捧之後,各道監司,發遣都事,所捧穀物,抽栍反庫,而不無勢力者,則遺漏,徒生事於武蔭殘薄之小縣,必須大小邑,參半抽栍啓聞,則該曹卽爲發遣郞廳,摘奸其反庫處,以憑虛實,罪在守令,則守令當之,罪在監·都事,則監·都事當之,以此分付,嚴明擧行,可也。且外方官吏,凡公事,例爲玩愒,動經數朔,此事亦如是,則萬無趁春前再三査處之理,各別知委,每年劃卽擧行,無踰時日,而若不能春前盡査,則諸道監·都事,治以重律,以肅頹綱。厚源曰,今年北道失稔尤甚,此法若一體行之,則民必受弊,未知如何。上曰,然則只今年北道,姑勿,分付,可也。時昉曰,廣州異於他處,凡干出站等事,極其浩大,二百結沒數啓聞之後,官中所用,無路辦出,除給元穀之耗,似爲便好,而若値貧歲,未得收捧,則極可慮矣。堉曰,臣意則逆家田庄移給本州,竝與此田所出用之,則庶可支過矣。上曰,若以所報二百結中一百結,還爲出給,可矣。積曰,臣意則割給田結,似爲未妥,自宣惠廳除給一百結所收之米,則似爲便當矣。上曰,此與給結無異,而所論亦然,觀勢好樣處之,可也。上以備局草記,答之曰,此事欲爲相議處之矣。些少禁旅,不可有所分屬,御營廳別抄武士,則雖其名目,全屬內三廳,兼宣傳官,則雖是法典所載,古今異宜,不可不變通,些少經費,不必爲慮,袪其宣傳官,其代以禁軍塡差,訓鍊習讀奉事,則別無所妨,仍爲置之。捕盜軍官,其數頗多,經費亦不可不顧,姑爲仍存,從容議處,可也。遾曰,禁軍兼宣傳官十一員,依上敎別設遞兒付祿,則朔數當與實宣傳官無異,而但旣不兼禁軍,則都試何以爲之?上曰,勿爲之,可也。
又啓曰,水原軍兵上年陵行時,幾半上京,而尙有未行之軍,今番陵幸時,則以他徵兵調用乎?斗杓曰,以水原餘軍用之,似當矣。上曰,然則依爲之。回還時,試才以送,可也。
上曰,今歲凶歉,聞見驚慘,朔膳豈宜復設,今年仍減爲當,方物亦宜一體施行。厚源曰,甲冑則何以爲之乎?上曰,甲冑則依前仍存,可也。郞廳李景閔校正。郞廳李宜喆書。
上在慶德宮。停常參·經筵。
夜一更,流星出王良星下,入北斗星上,狀如拳,尾長六七尺許,色赤。
朴長遠啓曰,明日常參·經筵,取稟。傳曰,只晝講。
又啓曰,都承旨鄭維城,落傷處,陵幸前勢難差歇云,此呈辭不得已捧入矣,敢啓。傳曰,知道。
以江華留守李曼辭職上疏,傳曰,予臨于上,已燭其冤,何等之類,敢爾輕侵耶?人臣分義,固不當如是强辭規避,此疏還爲下送。
以八月二十九日,大臣·備局堂上引見時,擧行條件,傳曰,事多未盡,詳察改入。
以兵曹陵幸時節目單子,傳曰,內三廳禁軍,竝狹袖戰服戰笠侍衛,每擧動時軍士,例爲不足,事甚苟簡,如推牌檢劍,甚是無用,涉於文具,如此遠路擧動,則除去無妨。都監馬兵,則依例前射隊近處侍衛,挾輦,則以三廳禁軍侍衛。
禮曹啓曰,以獻陵內摘奸單子,回啓判付內,曲墻近處,大木枝柯,掩映陵上云,似爲未安,秋後奉審翦伐,似當事,判下矣。係是陵寢重事,陵行過後,發遣本曹堂上郞廳,爲先奉審後擧行,宜當。宣陵柏木雜木等,依大臣啓辭,旣已回啓允下,則擇日告祭,發遣郞廳,本陵參奉眼同斫去事,所當卽爲擧行,而凡斫木,宜於葉脫之後,待獻陵奉審之後,一時擧行之意,敢啓。傳曰,知道。
又啓曰,江原道九月令,宗廟薦新,山葡萄·獼猴萄進上來到,故薦新單子,纔已入啓矣。因奉常寺所報,其所封進上,山葡萄取來看審,則幾盡零落,無一箇完顆,雖其猶存之箇,亦皆傷破,不合薦新。今此零落傷破之事,似是陪持人持來不謹之致,令攸司囚禁治罪,封進官吏亦難免當初不善盛送之失,竝爲推考,使之改封進,而今番則只以獼猴萄薦新,何如?傳曰,允。
護軍趙絅上疏。傳曰,下實錄廳。
執義任義伯,掌令尹㻩,持平申弘望啓曰,天安郡守鄭善興,請勿留難,亟命遞差。措辭見上答曰,勿庸堅執。
上在慶德宮。停常參,只晝講。
夜一更,黑雲一道如氣,起自坤方,直指巽方,長竟天,廣尺許,漸移南方,良久乃滅。五更,流星出鬼星上,入五車星下,狀如拳,尾長二三尺許,色赤。昧爽下霜。
朴長遠啓曰,明日常參·經筵,取稟。傳曰,只晝講。
又以吏曹言啓曰,守令有闕,政事,何以爲之?取稟。
兵曹啓曰,三廳禁軍一二三番,則分屬於左別將,四五六番,則分屬於右別將事,旣已啓下。陵行之前,各其所領禁軍,不可不點閱,領率事,亦已定奪於榻前,明日左右別將,當爲點閱于訓鍊院矣。且兼宣傳官十一員代,及其他禁軍闕員十二窠,當出其代,而勢難取才於擧動之前,不得充額之意,敢此竝稟。傳曰,知道。些少禁旅,不可有闕,速爲塡差。
又啓曰,內三廳將一員受點,則別將二員入直,二員受點,則別將一員入直事,旣已啓下於別將事目中,而但別將中,如或有病故,則續續啓稟,事涉煩瑣,二員竝書於單子,或有病故,則懸頉以入,似當,敢啓。傳曰,知道。
傳曰,近來同知李浣,備邊司堂上,何不啓下耶?明日坐起,亦令來會,可也。
敦寧府啓曰,大王·王后辛卯式年族譜,京外單子收捧,今已畢修正,正案二冊,正書粧䌙,奉安于本府,依璿源錄例,次案二冊,亦爲成置,以備或有査考之地。且敦寧應參人員,及族親衛當爲口傳者,爲成一冊,竝移送于吏兵曹之意,敢啓。傳曰,知道。
以掌隷院粘目,傳曰,李東馝上言,覓入。
備邊司啓曰,堂上李浣,頃緣罷職,本司堂上減下蒙敍之後,未及還爲啓下矣,今始啓下之意,敢啓。傳曰,知道。
執義任義伯,持平申弘望啓曰,天安郡守鄭善興,請勿留難,亟命遞差。措辭見上答曰,勿煩。
大司諫李應蓍,司諫權堣,獻納李廷夔,正言吳挺垣啓曰,平壤庶尹洪興祉,今番增廣監試時,抵書於本道淸南參試官,大同察訪柳昌辰,寧邊府使李英發,託其邑子,及其出榜之際,入格者,多以誤書四祖拔去,就其落幅中,抽出預差數張,則居一,乃興祉所托之人也。昌辰·英發,合辭而言曰,此乃興祉之所托者,決不可備數,仍爲不取云。科場取人,國法至嚴,抵書請托,事極可駭。請命平壤庶尹洪興祉,拿問定罪。京試官李光載,旣兼臺憲,場屋凡事,主管檢察,則目見可愕之事,所當卽爲馳啓,而視之尋常,至今掩置,殊無奉使糾姦之意,請命罷職不敍。答曰,更加詳聞處之。
上御資政殿晝講。特進官李浣,同知事蔡裕後,參贊官朴長遠,侍讀官沈之漢,檢討官李正英,假注書成後卨,記注官李會源,記事官朴世城入侍。上讀酒誥篇訖。沈之漢進講榟材篇,自篇題,止王曰封。□浣曰,臣之辭免,豈敢因彈駁而發也?臣才決難堪當重任,故冒達矣。上敎及此,臣雖顚沛,敢不效死乎?且臣獨當此任,尤難,都提調,若令差出,相與稟議奉行,則豈不幸甚?上曰,都提調差出事,當令備局議處焉。
上在慶德宮。停常參,只晝講。
夜五更,流星出井星下,入北極星上,狀如拳,尾長四五尺許,色赤。
朴長遠啓曰,明日常參·經筵,取稟。傳曰,只晝講。
傳于朴長遠曰,明日政事爲之。
備邊司啓曰,以特進官李浣所啓,御營都提調差出事,上曰,當令備局議處焉事,傳敎矣。自設御營廳以來,只置大將,專委其事,頃年乃有都提調之稱,實是不當用之例,故厥後不爲差出,今不可復循謬規,李浣旣受其任,自當盡心擧職,更加勉勵,以責成效,何如?傳曰,允。言于筵中矣。
朴長遠啓曰,領中樞府事李敬輿,重得霍亂,症勢危苦,欲得見醫官云,係是大臣病患,敢啓。傳曰,使鄭後啓卽爲看病,書啓。
傳曰,大臣·備局堂上引見。
宣惠廳啓曰,軍器寺啓辭,傳曰,允事,傳敎矣。凡干貢物,例於翌年二月上納,故價本亦以當年新結,磨鍊。秋冬收捧於民間,翌年解氷後,船運上送,以給各司主人,乃是規例。湖西大同米布上來後,辛卯條貢物之價,已盡分給,而至於當年條應納貢物,則以常平廳米布,推移貸給矣。今此軍器寺貢物作米,則乃是明春收米上來後應給之類,曾因本寺所報,以待明春題給之意,回答矣。今見本寺提調啓辭,則以壬辰條貢物,有若當年之給價,恐未曉貢物上納規例而然也。本寺貢物,其數甚多,雖欲題給,本廳旣無餘米,更無推移拮据之路。且開端之後,諸各司,擧皆效此,則其弊無窮,而係是軍器所用,不可全防,如不得已,則價米三百石,依當年貢物例,以常平廳米貸出,爲先題給,以補焰焇煮取吐木之價,而後勿爲例,何如?傳曰,允。
義禁府啓曰,卽接刑曹移文,則罪人崔香男處,常平廳及戶曹應徵之物,旣已區處,配所發送云,故配所定處別單書入,而今若循例以羅將押送,則當此湖南失稔之時,一路夫馬,非但貽弊可慮,金吾之卒,一入濟州,則種種弊端,不一而足。今此香男,依刑曹罪人例,次次押送,似爲便當,敢啓。傳曰,知道。
洪命夏啓曰,大臣·備局堂上引見事,命下矣。兩司長官,則依例命招矣,玉堂則無長官,以次官入侍之意,敢啓。傳曰,知道。
掌令尹㻩,持平申弘望啓曰,天安郡守鄭善興,請勿留難,亟命遞差。措語見上答曰,不允。
洪命夏啓曰,平安道京試官李光載,先罷後推承傳,不得捧入之意,敢啓。傳曰,知道。
正言吳挺垣上疏。答曰,省疏具悉。爾其勿辭往來。
知中樞府事金壽賢上疏。答曰,省疏具悉。此是國家,待考臣之優典,卿其勿辭。
吏曹參判趙錫上疏。答曰,省疏具悉。卿之下去也。予固已慮,此何其不瘳若是也?予雖不敏,卿之不仕,顧何如哉?卿惟諒處焉。
上御資政殿晝講,入侍,知事吳竣,特進官李時昉,參贊官洪命夏,侍讀官沈之漢,檢討官李正英,假注書成後卨,記注官李會源,記事官朴世城。上讀梓材篇題,及王曰封,訖。沈之漢進講,自汝若恒越,止唯曰若稽田。之漢曰,稽田作室,使其康叔,有所成終耳。上曰,窮獨者則聯簡之,所謂聯簡之意,何如?知事以下,進釋文義,皆不分明。上曰,厥命有以以下何謂也?之漢進釋文義不明。之漢曰,監則三監之監,康叔,受畿內之民,故爲戒於邦君矣。
上御資政殿,大臣·備局堂上引見,領議政鄭太和,左議政金堉,判敦寧府事具仁垕,原平府院君元斗杓,戶曹判書李時昉,禮曹判書李厚源,大司憲洪茂績,刑曹判書沈之源,戶曹參判許積,同知李浣,大司諫李應蓍,兵曹參判蔡裕後,右承旨洪命夏,校理沈之漢,假注書成後卨,事變〈假注書〉趙相漢,記注官李會源,記事官朴世城,入侍。太和曰,日氣自昨寒冷,聖候,何如?進御之藥,今日畢進御矣。上曰,前後幾帖耶?太和曰,二十帖矣。上曰,姑進三四帖,觀勢爲之,可矣。氣候則時無大端症矣。應蓍曰,昨日以平壤庶尹洪興祉拿問定罪事,論啓矣。聖批以更加詳聞處之爲敎。此非泛然風聞之比,京試官李光載,目見其事,不爲啓聞,至於掩置,事極可駭,請命罷職不敍。上曰,洪興祉事,依啓。李光載,先罷後推。太和曰,全南道空末保,備局曾令本道兵使,詳査收布以待矣,頃見兵使李枝馨所報,則收布四十餘同,旣已捧置云。此收布,沒數移給於御營廳,爲當矣。上曰,依爲之。又啓曰,各道都事擇送事,曾已申飭,而近來該曹,不爲擧行,今者洪淸都事有闕,而年分又迫,以曾經侍從人,各別擇差以送,何如?上曰,擇送事,申飭該曹,可也。上曰,高山察訪,近來全不擇人,金克和遞差,侍從中極擇差出,催促下送,廢朝時侍從,若爲擬望,則該曹堂上,當被其罪,此意亦爲,分付,可也。厚源曰,自前陵幸,或有輦坐之時,或有馬坐之時,今番則何以爲之乎?上曰,依近例馬坐爲之。命夏曰,自前陵幸時,凡干弊端,一切減省,所不可廢者,植炬也。上年陵行時,不爲植炬,以致窘急,今番則不可不植炬,請分付設行,何如?上曰,大臣之意,何如?太和曰,臣聞京畿監司鄭致和之言,則植炬雖除,調發行炬之軍,其數甚多,反不如植矩之爲愈云矣。上曰,植炬則爲之,行炬則除之,可矣。太和曰,行炬亦不可全廢也。上曰,然則參酌爲之,可也。厚源曰,陵寢展謁之時,本無辭陵之禮,而近因三年內陵幸,仍有辭陵之擧,今番健元陵親幸時,辭陵禮,何以爲之乎?上曰,雖非古例,禮出於情,展謁之後,直爲回駕,實爲未安,豈以禮煩爲嫌也?仍問大臣曰,卿意,何如?太和曰,上敎誠然矣。上曰,自今以後,辭陵禮仍爲擧行可也。茂績曰,銀鐙子及閭閻家舍捉入事,曾於榻前啓達後,使之一切禁斷,而鐙子,則或有裹紙着漆,以待臣遞去本職,家舍則或有仍入不出者,或有如前捉入者,而臣未及摘發姓名,故時未論啓矣。今後捧承傳各別嚴禁,何如?上曰,依爲之。命夏曰,御營廳都提調差出事,詢問諸臣,而未有定奪,何以爲之乎?敢稟。上曰,差出事,分付,可也。命夏曰,依訓局提調例,令吏曹差出,何如?上曰,依爲之。命夏曰,三江津船,諸宮家外士大夫,以柴草運來事,爭先捉去,行路阻絶,事甚駭異,請令禁斷,何如?上曰,依爲之。堉曰,常平廳燔瓦吐木,無出處,而軍器寺斫取自點墳山之木,故臣以一番斫取之意通之,則提調言,必有啓辭,然後可以許之云,敢此仰稟。上曰,依所啓爲之。上謂洪茂績·李應蓍曰,北馬出來,明有禁令,而頃聞領相之言,則朝士亦有所騎者云,此後依法糾察,可也。堉曰,自點籍沒田畓之在開城府者,自戶曹給本府,以爲官員支供之資云,事不着實,今者訓局田畓,分給御營廳,開城府田畓,亦爲分屬,何如?上曰,此則已令戶曹句管矣。時昉曰,然則開城府田畓,屬之訓鍊都監乎?上曰,旣屬本曹,不必移送都監,仍存,可也。又曰,近日軍需不足,甲軍幕所入,幾至三十餘同,勢難及造於陵幸之時矣。上曰,今番則勢未及造,從容爲之,可也。積曰,御營廳旣無軍需,難以調用,不可不料理處置矣。上曰,軍器寺所有焰焇,尙云不足,勢難分用於御營廳矣。積曰,軍器寺,自是貢物之司,而諸色物件,每年年終,別無會計入啓之事矣。上曰,如此,故軍器等物,極其無形,未滿一算矣。仍下敎曰,軍器等物,會錄於何處乎?問于本寺及兵曹以啓,可也。
上在慶德宮。停常參,只晝講。
夜一更,流星出貫索星上,入乾方天際,狀如鉢,尾長三四尺許,色赤。五更,黑雲一道如氣,起自西方,直指東方,長竟天,廣尺餘,漸移北方,良久乃滅。
朴長遠啓曰,明日常參·經筵,取稟。傳曰,只晝講。
藥房都提調臣鄭太和,提調臣朴遾,右承旨臣洪命夏啓曰,秋序向闌,日氣寒冷,伏不審夜來,聖候,何如?且前劑入養血淸火湯,以日計之,則昨日當爲畢進御矣。此藥前後所進,已滿四十貼,此後加進與停進,必待下敎詳知卽今病候,然後方可議定,敢此仰稟。答曰,雖有小效,未見去根之實,與諸醫議處。
又啓曰,伏承聖批,卽與諸醫相議,則以爲聖候所患,出於水火之不齊,養血淸火湯,依前加入,加進十貼,更觀此後症候議定,丸藥久久進御宜當云,養血淸火湯,限十貼仍爲劑入,何如?答曰,依啓。
掌令尹㻩,持平申弘望啓曰,天安郡守鄭善興,請勿留難,亟命遞差。措辭見上答曰,勿煩。
領議政鄭太和啓辭,臣於昨日登對時,進御藥貼之數,不察前後,只以臣受任後所知者,率爾仰對,昏謬錯誤之失,在所難逭,不勝惶恐,伏地待罪。答曰,卿宜安心勿待罪。
朴長遠啓曰,事變假注書趙相漢,時無職名,依前例付軍職,冠帶常仕,何如?傳曰,允。
又啓曰,今日政事,兵房承旨朴吉應,以病不來,右承旨洪命夏,以代房當爲進參,而與兵曹堂上有相避,兵批政廳,何承旨進去乎?敢稟。傳曰,右副承旨進去。
兵曹啓曰,陵幸後水原軍兵試才事,旣承榻前之敎,以砲手則持藥丸,射手則持弓矢,上來事,已爲分付,本曹堂上,似當與摠戎使眼同試閱矣。二千名軍兵,非一日所可畢試,而陵幸後翌日,則勢難整頓試具,不得已十一日開場乎?砲則例放一巡,而射則當用何箭幾巡乎?敢此竝稟。傳曰,知道。不必遷延,翌日開場,可也。射手則柳葉箭一巡爲之,且砲手一巡,乃三柄一巡乎,一柄一巡乎?
又啓曰,以本曹草記事,傳敎矣。鳥銃一巡,本是三柄矣,敢啓。傳曰,知道。
又啓曰,親臨觀武才,居首,李成吉·南宮忠·尹相殷等加資事,命下矣。此人等雖已資窮,未准職,何以爲之?敢稟。傳曰,陞堂上。
內醫院官員,以都提調意啓曰,大駕陵幸之後,藥房提調一員,當爲留在,故上年則提調李厚源留在矣。今者臣則以亞獻官先詣陵所,提調朴遾,以兵曹判書,不可不扈駕,副提調都承旨,亦難落留,何以爲之?敢稟。傳曰,此與經夜擧動有異,似不必留在。
又啓曰,鍼醫丘尙崙,以病不仕,汰去,其代前司果崔迪,還爲入屬,何如?傳曰,允。
侍講院啓曰,本院方有冊校正之事,而僚員不備,近來尤甚,下番則只有兼司書洪處大,說書李殷相,而洪處大,以本曹曹司不得任意替直,只有說書臣李殷相,長在任所,疾病事故,未可預料,今日政,闕員盡爲差出,牌招肅拜,何如?傳曰,允。
傳曰,前忠淸監司金弘郁,晝講後當爲引見,留待。
傳曰,氷丁消融主梗官,更爲査出事,頃日引見時,傳敎矣。何至今無黑白耶?
有政。吏批,判書鄭世規呈辭受由,參判趙錫胤受由在外,參議金益熙進,左承旨朴長遠〈?〉。兵批,判書朴遾進,參判蔡裕後實錄廳進,參議柳景緝進,參知金佐明進,右副承旨李後山進。
吏批啓曰,判書鄭世規,鍼灸呈辭受由,參判趙錫胤,受由在外,小臣獨政未安,何以爲之?敢稟。傳曰,只出緊任。
兵批啓曰,前因本曹草記,些少禁旅,不可有闕,速爲塡差事,命下矣。三廳禁軍,必以取才者隨闕塡差,而前日取才未付者,只有三人,數多闕額,不可以元無取才者,苟充,故昨於禁軍點閱之時,令左右別將,以騎芻·柳葉箭,試其技藝,就其中得中一技者,塡差似當,且法典內,兼司僕三員,例以濟州人塡差,其意有在,而本島之人,若無出來者,則空其窠闕矣。今者宣傳官兼仕者,亦爲革罷,則濟州禁軍之代,似當姑爲差出,待本島人出來,隨闕塡差,敢此竝稟。傳曰,允。
以金徽·洪處尹爲舍人,蘇東道爲潭陽府使,權諿爲星山縣監,蔡之沇爲務安縣監,尹璾爲陰竹縣監,鄭脩爲永春縣監,李溫爲洪淸都事,姜鎬爲高山察訪,閔鼎重·趙龜錫爲實錄兼春秋,南龍翼爲司書,李袤爲舒川郡守,閔埏爲中和府使,金震遠爲開城經歷,李景奭爲御營都提調領中樞,李時楳·鄭昌胄爲承旨,韓震琦爲兵曹正郞,徐挺龍爲文學,嚴愰爲永興府使,李汝博爲五衛將,李時楳爲副摠管,申緝爲忠翊衛,吳爲方山萬戶,李時郁爲馬梁僉使,鄭琳爲所斤僉使,禹濟萬爲加背梁萬戶,崔泰男爲老江僉使,高從男爲栗浦權管,金有聲爲武兼,鄭維城·朴吉應·李之華·金素爲副護軍,鄭榏爲副司直,李延年爲副司果,趙相漢爲副司猛,曺後益爲五衛將,蔡蓍漢爲都摠經歷,南宮忠爲羽林衛將,柳廷益爲副摠管,崔晩得爲五衛將,李漫爲內禁將,吳世彦爲曹司衛將,元相爲武兼。
漢城府啓曰,本府案付京車夫,只是吳冷今·張守進·林守吉等三名,而近來諸處營繕材瓦輸運之事,連續沓至,三名車夫,獨當此役,晝夜長立,不勝其苦,渠輩每懷移避之計者久矣。頃日林守吉,屬於守禦廳,自本府移文其車役極煩,不可移送之意矣。今者張守進,效其林守吉之事,又屬於守禦廳,元數三名內二名,相繼移入他衙門,則本府案付所餘者,吳冷今一名而已。公家若無輸入之擧,則雖一輛之車,可以閑遊,若有輸入之擧,則以一輛之車,萬無策應之路,極爲渴悶,而此陵幸時道路橋梁所入之物外,康陵修改處所載運者,四十餘輛,而無計轉輸,車夫色掌,日日來訴,原其事勢,誠爲悶迫,上項張守進·林守吉等,仍屬本府,俾應公役,勿令他司移屬之意,不得不惶恐敢啓。傳曰,允。
傳曰,南斗柄·李壽昌,使之待令於政院。
傳曰,南斗柄·李壽昌引見。
兵曹啓曰,兼宣傳官十一員,旣免禁軍,別設遞兒,而付祿朔數,一如實宣傳官事,頃已定奪於榻前矣。別設司猛五遞兒,司勇六遞兒,以爲輪付之地爲當,且以閑良取才,爲兼宣傳官者,二員,自前無都試之規,而朔數則與禁軍兼宣傳官者無異,設立本意,殊未可知也。部將廳,亦有取才閑良部將三員,而朔數,與出身部將無異,則今此閑良兼宣傳朔數,亦當與實宣傳,一體施行,敢此竝稟。傳曰,依啓。
以申景琥爲右邊捕盜大將。
禮曹啓曰,傳曰,氷丁消融主梗官,更爲査出事,頃日引見時,傳敎矣,何至今無黑白耶事,傳敎矣。氷丁消融主梗官,令該曹更査之事,擧行條件,昨日始下本曹,所謂摘奸時消融文書,則在於本曹,而其所消融之多小,不過尺寸之間,以此難可斷定其尤甚矣。參考本庫各梗所用文書,然後回啓,使之取來,則其文書,在於本庫,而唯一書員,以覓氷奔走,不知去處,未得推來。臣厚源,以晝講入侍,來詣闕下問之,則氷庫書員,今始持來云,而時刻已迫,不得回啓,晝講罷後,臣仍在闕中,旣已回啓,督令正書之際,有此下敎,不勝惶恐,敢啓。傳曰,知道。
又啓曰,藏氷官罷推事,令該曹更査矣事,傳敎矣。氷庫五梗之中,間數多少,旣自不同,而用有先後,時有寒熱,當三四月所用之梗,則日數雖多,日氣不甚熱,當六七月間所用之梗,則日數雖少,消融必倍,用度亦多,以此固難斷定其藏氷之善否。所謂開氷時,消融摘奸文書,雖在本曹,其所消融之多少,不過尺寸之間,亦不可謂某司所藏,尤甚消融,開庫摘奸時,尺量之止於一二三間者,蓋以三間之外,則不得見故也。每梗消融尺數,通三間計之,則司宰監七尺八寸,工曹九尺五分,軍器寺九尺二寸五分,司僕寺六尺八寸,平市署九尺五寸五分,就此而言之,則平市爲最,其次軍器寺,又其次工曹,此外更無査出之路,敢啓。傳曰,尤甚消融平市署官員,依前論罪罷職,其餘勿爲論罪。
戶曹啓曰,今番陵幸時,一依上年例擧行事,自政院,分付,故陵所及晝停排設等事,不爲卜定於畿邑,專責於京倉,數小殘倉下人,輸致雜物於遠地,東西奔走,恐不能及時排設,生事可慮。諸上司若不計此意,各自責辦排設,則其勢誠所難堪,三陵排設之外,他處則切不得侵責之意,捧承傳施行,何如?傳曰,允。
李後山啓曰,右邊捕盜新大將申景琥命招之意,敢啓。傳曰,明朝命招,可也。
慶尙監司趙啓遠上疏。答曰,省疏具悉。卿才允合此任,卿其勿辭,從速上來。
副修撰閔鼎重上疏。答曰,省疏具悉。爾其勿辭察職。
應敎洪處尹上疏。答曰,省疏具悉。爾甚勿辭察職。
上御資政殿。晝講,入侍,知事李厚源,特進官許積,參贊官李後山,侍讀官尹鏶,檢討官李正英,假注書成後卨,記注官李會源,記事官朴世城。上讀王啓監,至惟曰若稽田,訖。鏶進講,自今王惟曰,止己若玆監。上曰,謂王啓監以下,卽非武王之誥者,何義也?鏶曰,此篇卽武王之誥,而吳氏之說近之矣。鏶進曰,康誥·酒誥·梓材三篇,以德之一字,終始勸勉,以殺人爲戒矣。上曰,大明太祖,以殺人爲業焉。皇后每進戒曰,今則子孫亦多,何可殺人爲哉?殺人之事,誠爲可戒矣。上曰,進講之中,文義分明,莫如大學衍義矣。後山曰,前講冊,今日旣已畢講,溫繹間自明日視事頉稟之意。敢啓。上曰,知道。厚源曰,頃日摘奸時擧子所捉書冊中,韻冊則因政院所啓,不爲施罰,而有一擧子現捉之冊,同是韻冊,題目則有異,故不得與於分揀之中矣。上曰,所捉只一韻冊耶?厚源曰韻冊外,無他所捉矣。上曰,其題目云何?後山曰,以袖裏雙璧,爲題目矣。上曰,政院更爲考見,如無他冊,則依他例施行,可也。弘郁曰,本道田結數多之邑,則春大同餘米,頗爲有餘,而數少之邑,則已盡無餘。卽今官需進上,刷馬之價,無出處,極以爲悶,故臣在本道時,稟報該廳,以上年田結收捧秋等,以應緊急之役,則該廳卽爲快許,行會于各邑,秋等五斗中二斗,爲先收捧,以應諸役,而三斗則使之徐徐追後以捧矣。厥後該廳,聽外方之浮言,以爲秋等五斗,沒數收捧,致有民怨,更爲行關,卽令停捧,待十一月始爲收捧,餘米數小之邑,則官需諸役之價,時方乏絶,臣來時,見稷山縣監,則本縣則絶無餘米,極爲渴悶云,如此等邑,待十一月收捧,則實爲難便之勢矣。上曰,秋則先捧二斗,冬則又捧三斗,鱗次收捧,則民無一時督納之弊,似爲便當,此事問於常平廳,可也。上曰,卿纔方伯之任,其處物情及今年農事,卿須從容陳達。弘郁曰,大同之事,當初則右道民情,好之,左道民情,苦之矣,今則左道亦以爲便矣,農事則春間,似有豐徵,至夏連旱,故結實無形矣。上曰,謂之凶年耶?弘郁曰,不可謂之全失而謂之中,豐則不可矣。上曰,大同之事,勞以成就,予甚嘉之矣,守令厭之者多乎?弘郁曰,以前各邑官家所捧,任渠所爲,而今則一依井間爲之,亦不無苦之狀,至於小邑,大同劃給之數,與前頗優,此則皆以爲行矣。上曰,節目中以何事爲苦耶?弘郁曰,臣見報恩縣監,問其賊情,則事極可慮,而縣監得人之故,幾盡就捕,誠爲多幸矣。上曰,縣監何人耶?弘郁曰,李河岳,而卽今入侍承旨李後山之姪也。上曰,才智可嘉矣。上曰,其後無作賊之事乎?弘郁曰,時無此患矣。上曰,兵營移設之後,得成貌樣耶?弘郁曰,隨便修飭,則自爾成就矣,臣見舊兵營,則棄之可惜矣,城地及官舍,皆完全,而以海美萬無收拾之理,不出數年,必盡頹落,而間閣數,則至於五六百間矣。上曰,庫舍亦多耶?弘郁曰,庫舍亦在其數矣。上曰,作凶年則山郡作木,似爲便當云然耶?弘郁曰,山郡木花稍實,故作木之事,稍以爲好之矣。厚源曰,昨日逆家墳山査出事,命下矣,臣有所懷,不敢不達矣。自點墳山,則但葬其父於忠州矣,逆賊墳山掘塜之事,始於鄭汝立,以其葬其父於興王之地故也。逆賊之門,竝與墳山奪之,則事甚冤痛矣,渠則雖萬被誅戮,亦無所言,而遠近族類之墳,亦在其中,則豈可屬奪乎?上曰,當觀勢處之。厚源曰,臣每爲入侍,聖上憂勤將慮,此所謂獨使至尊憂社稷,此正臣不效忠之地,而臣素乏才識,無所裨補,常懷今日江都,異於昔時,前朝,則四面泥濘,有一處泊船之處,而今則四面無不泊之地,而各浦成岐,彼此軍士不得相救之勢,亦有之矣,廣城坪,則潮退之後,水勢甚淺,亦爲褰裳可涉處矣。上驚曰,淺灘有如是耶?遂退出。
上在慶德宮。停常參·經筵。
朴長遠啓曰,本院規例,新除授同副承旨未有經日未肅拜之時,而同副承旨鄭昌胄,今日亦不謝恩,請牌招肅拜,何如?傳曰,允。
觀象監官員,以領事提調意啓曰,時憲曆,當自甲午行用,而七政曆法,未及傳學,日課則行新法,而七政則仍舊用之,事甚未妥。且月食測候時,兼測水木二星,則違於舊而合於新,旣驗其非,尤不可仍用,今冬至使之行,又送日官,傳學以來,一時修改,似爲得宜,敢此仰稟。傳曰,依啓。
朴長遠啓曰,今此拜陵時祭文,大提學當爲製進,明日早朝牌招之意,敢啓。傳曰,知道。
軍器寺官員,以都提調·提調意啓曰,常平廳燔瓦吐木事,依所啓爲之事,命下矣。俱是國事,寧有彼此,但不有限量,泛以吐木自迺爲定,獨便他衙門官員下人,許令斫伐,縱尋斧斤,則近江之處,將爲赭山,常平廳雖十分嚴飭,勢難禁斷,下人輩必有憑公營私之弊,本寺之啓請折受,以爲久遠之計,竟歸虛地,誠非細慮燔瓦吐木,可合木三千條,及瓦幕所造材木五六十條,本寺郞廳下送與常平廳官員,眼同審視江邊遠近,參半許伐,後勿以爲例,何如?傳曰,允。
兵曹啓曰,上年陵行時,則以本曹兩驛上中等馬四十匹,願納馬十二匹,京畿添補馬十匹,無弊推移入把矣。今此陵幸時,各殿問安馬及各樣差備馬,入把之數,多至五十五匹,此外又有軍營留待之馬,畿驛馬十匹,依上年例取用,而十匹猶且不足,今則願納馬十二匹,分給兩驛,而難於別立養飼,不得已入於元戶使役不足之數,他無准備之路,畿驛馬十匹,又爲添補入把,何如?傳曰,依啓。
又啓曰,軍器事,問于本寺及兵曹以啓事,傳敎矣。軍器寺軍器等物,自前無報兵曹會錄之規,敢啓。傳曰,知道。
李後山啓曰,內乘來言,自今日至明日,東郊洗馬云,敢啓。傳曰,知道。
朴長遠,以吏曹言啓曰,臺諫有闕,政事,何以爲之?敢稟。
李惕然啓曰,兵曹郞廳來言,闕內各處,夜巡檢之意,敢啓。傳曰,知道。
左議政金堉箚子。答曰,省箚具悉。箚辭已諭于筵中,卿其勿慮焉。
持平李尙眞上疏。答曰,省疏具悉。爾其勿辭,調理察職。
司書南龍翼上疏。答曰,省疏具悉。爾其勿辭察職。
同副承旨鄭昌胄上疏。答曰,省疏具悉。爾其勿辭察職。
副修撰閔鼎重上疏。傳曰,下該曹。
上在慶德宮。停常參·經筵。
下直,阿耳僉使梁廷祐。
備忘記,今下弓矢,阿耳僉使梁廷祐處給送。
領議政鄭太和上疏。入啓。答曰,省疏具悉。嗚呼,今日之國事,其誰尸之,心緖茫茫,無以爲諭,須念卿家累世之國恩,休動傍人言,亟察勖哉。
江華留守狀啓。答曰,不必議于廟堂,速令減除,俾無偏苦之弊。
吏曹粘目。答曰,頃日囂囂之壯論,非獨鼎重一人,浮薄之徒皆然,而又許以不罪,仍坐禁錮,似涉不均,故有此恩命是在果,借縣遲待成就德器之論,實是愛惜人才之說,不可謂之非也。而旣有恩命,則安敢不出乎?使之察任。
上在慶德宮。停常參·經筵。
辰時,太白見於巳地。
朴長遠啓曰,來十一日輪對日次,取稟。傳曰,停。
鄭昌胄啓曰,陵幸擧動時,以事變假注書趙相漢守宮之意,敢啓。傳曰,知道。
又啓曰,領府事李敬輿箚子到院,而以國忌齋戒,留院之意,敢啓。傳曰,入之。
李後山啓曰,今此擧動,雖於一日之內,卽爲還宮,考諸庚午年穆陵親祭時日記,則有大臣留都之事,今亦依此爲之乎?敢稟。傳曰,允。
又啓曰,大臣留都事,允下,而領議政鄭太和,以獻官先詣陵所,左議政金堉當爲隨駕,而無他見存之員,何以爲之?敢稟。傳曰,原任大臣留都,可也。
又啓曰,原任大臣留都,可也事,命下矣。領中樞府事李敬輿,宿證彌留,方在危劇中,只有前領敦寧府事李景奭,而前授職名,亦且辭免,何以爲之?敢稟。傳曰,暫時留都,似未爲不可,本院議啓。
又啓曰,暫時留都,似未爲不可,本院議啓事,命下矣。留都之任,事體重大,雖曰暫時,時無職名之大臣,必以爲難便,若使差祭之大臣,齋宿於外,隨駕而往,仍爲行祭,則一大臣可以留都,似或便當,而事係大臣,不敢擅自定奪,敢此仰稟。傳曰,事頗便好,以此問于大臣處之,可也。
弘文館啓曰,本館上下番五員內,三員差祭,明日質明,當先詣享所,下番則無入直之員,不得已以上番,姑降入直之意,敢啓。傳曰,知道。
兵曹啓曰,內外留都大將之望,所當各擬二員,而武臣從二品以上可擬者,絶乏,不得已禁軍別將,亦爲備擬之意,敢啓。傳曰,知道。
又啓曰,來初九日大駕出宮時刻甚早,當日巡將監軍單子,入啓受點,勢甚窘速,〈依〉上年例,初八日監軍巡將等,仍爲直宿闕內,別巡亦依此爲之之意,敢啓。傳曰,知道。
又啓曰,卽刻招致禁軍別將等,更議侍衛時節目,則三廳禁軍,旣已分屬,以十人爲一領,不可無標別之旗,左邊則靑色,右邊則白色,造作小旗,分給各領,似當,三廳九員內三員,則入直,其餘六員,則當分左右,各領其所屬,別將二員,亦當分左右隨行,以爲都檢之地,而別將則依都監中軍千摠例,戰服戰笠爲當,且陵所及還宮時,侍衛禁軍,例爲皆入於作門之內,而但許多禁軍,有馬丁者,絶少,捨馬趨奔之際,必有騈闐喧聒之弊,事甚未安,別將等以爲,若除出若干名,落留作門之外,使之收拾放逸之馬,則可無人馬散亂之弊云,此言亦似有理,敢此竝稟。傳曰,依啓。看馬落後之類,毋得濫觴,可也。
又啓曰,今初三日姑觀數日處置事,分付矣。卽接別將南斗柄牒報,至于今日,不爲現身者六名云,擧動只隔一日,不可等待,待其現身,不得已汰去,差出其代,至於兼司僕,則例於開政之日,備三望差出,而事勢急迫,亦爲一時備望以入之意,敢啓。傳曰,知道。
備邊司郞廳,以領議政意啓曰,以政院啓辭,問于大臣處之,可也事,命下矣。諸享官先詣陵所,雖載儀註,自上亦於其日,擧動行禮,則獻官之隨駕參祭似無所妨,故臣已將此意通于政院使之定奪矣。今承下問,臣免差祭,願爲隨駕進去,仍行獻官之任,而不敢擅便,伏候命下。傳曰,依啓。左相留都,可也。
漢城府啓曰,自興仁門外,至小松溪,道路橋梁摘奸形止,再昨已爲枚稟,昨日又遣本府郞廳二員,使之監董修治,而今日臣宋時吉,又率郞廳,更爲躬審,則道路幾盡修治,橋梁或有已造處,或有未畢造處,或有始役處,故臣留置所率郞廳二員,以爲終日董役之地,而入來矣。卽者本府郞廳來言曰,他處橋梁,庶可及期畢役,而沙閑里下流一處,則時無造橋形止云,所謂沙閑里下流,卽今不雨,雖作乾沙之地,如或下雨,則泥濘水漲,故令繕工監造橋之意,已盡於前啓,而蒙允矣。該監,尙未造橋,將此意不得不敢啓。傳曰,事甚怪訝,此事,卽刻問于該監以啓。
禮曹啓曰,凡陵所親祭時,有左通禮進齋宮前,啓請中嚴出次等節次,故今此拜陵時儀注中,亦依此磨鍊,而齋宮在於顯陵之下,若於顯陵·健元陵·穆陵展謁行禮之後,還到齋宮,旋卽行祭,則不但自穆陵至齋宮,相距頗遠,上下之時,乘降輿節次,至於三番,當此日晷方短之時,不無窘速之患,頻數降輿,玉體之勞動,亦可慮。若自穆陵,直還健元陵小次,仍爲行祭,則可除此等煩數之節,而啓請中嚴出次節次,則已行於在齋宮之時,別無欠闕之禮,以此行之,似爲便當,儀注中改付標,何如?傳曰,允。
領府事李敬輿箚子。答曰,省箚具悉。頃聞疾甚,良用慮念,今遽引咎,豈宜至此,卿其安心勿待罪,且武庫之事,得非所聞之過耶?未有是事,卿其勿辭。
上在慶德宮。停常參·經筵。
都摠府啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
漢城府啓曰,以本府草記,問于該監以啓事,傳敎矣。卽招本監監役官朴萬榮·柳錫昌問之,則以爲,與監役官宋之濂,乃於前監役官尹敏道初五日罷推之後,初六日始爲分差各處橋梁,故他有水處則已爲畢排後,三人欲爲同力造作沙閑里下流一處橋梁,而不但闊大,財力旣無,日且昏暮,事勢窘迫,未及造排云矣。敢啓。傳曰,事極駭異,當該監役官拿推,時無雨徵,不必造橋,可也。
傳曰,水原府使入來後,竝與內外留都大將命招。
傳曰,水原府使·內外留都大將引見。
上御興政堂引見時,摠戎使申景琥,御營大將李浣,水原府使申埈,承旨鄭昌胄,假注書成後卨。上問於水原府使申埈曰,本府軍兵,如何?埈曰,臣曾任本府,未得其詳,今來見之,徵發之時,一齊來會,結陣之際,隊伍甚整,外方軍士中精壯,無如水原,可以當一面矣,如有慰悅其心之擧,則軍情尤爲聳動矣。若除其出武射砲手等步卒,各給二十餘卜,則藥丸衣服,渠等可自爲之云矣。上曰,軍兵給復一款,言于該曹,可也。景琥曰,本廳焰焇吐木,斫取於江陰地,一自迺,給一匹木而運來矣,今則其價已乏,今年所斫,至於六百自迺,而尙未給價矣,自前兵曹,時有餘丁木移送事,故頉稟于相臣,則餘丁木亦無餘存之數云,勢將停役矣。上曰,摠戎使所達言,言于該司,可也。上謂埈曰,卿纔遞洪淸兵使而來矣,移鎭之事,如何,民情,亦如何?埈曰,主鎭軍,自前爲兵使隨率,諸色使喚等事,皆在於此,而朝廷以兵使,旣兼牧使之故,而奪其主鎭之軍,事體苟簡,將不得支保矣。且舊營奴婢,只五十名,而臣遞來之後,得聞備局除給二十名於海美云,本營餘在奴婢,又老弱竝三十名而已,則將不成兵營貌樣,常時雖可支堪,而脫有事變,則無如之何,奴婢亦令加給,然後可以成樣矣。上曰,言于各該掌,可也。又啓曰,水原官奴婢,亦爲數少,本府與他各官有異,使喚零星,故苟簡之事,不一而足矣,逆家奴婢若干口,移給本府,以爲使喚之地,何如?上曰,頃日分給時,本府未入於其中乎?埈曰,未參分給中矣。上曰,言于該院,可也。浣曰,頃者臣以御營廳無使喚之故,啓達蒙允後,移文該院之數,十五名內只送五名矣。上曰,當未及覺察矣,使之加給畿邑近官奴婢可也。景琥曰,小臣衙門,亦無奴婢,無以成形,臣每欲上聞而至如軍務重事,未及稟達,先此啓請,事涉猥濫,尙爾未達矣。上曰,在京奴婢,則已皆分給矣,雖外方奴婢,近官則亦可使用乎?景琥曰,如得近官奴僕,則似爲便當矣。上曰,摠戎使所達之言,言于該院。上謂景琥等曰,明日擧動,雖一日往還,出宮時刻甚早,不可無戒嚴之事,卿等各別警勅,勿爲歇後,可也。闕內大將,則統率衛士,闕外大將,則專管留都水原則亦煩軍兵,卿等爲任,不亦重乎?予雖不言,必不少忽,而係是大事,故特爲引見以諭矣。上謂昌胄曰,明日出宮太早,留門·後闕門及各處城門,別定軍兵,各別戒嚴事,分付于本兵,使之申飭,可也。昌胄曰,謹奉聖敎,出卽分付矣。
上,五更一點,以健元陵親祭次,出宮。
夜四更,流星出紫微垣東垣內,入北方天際,狀如鉢,尾長二三尺許,色赤。五更,流星,出柳星下,入東方天際,狀如拳,尾長四五尺許,色赤。巳時,太白見於未地。
五更一點,上以馬坐出宮。平明幸大松溪幕次後,政院問安。傳曰,知道。
藥房問安。答曰,知道。
王世子,遣兼司書洪處大問安。傳曰,知道。
李惕然啓曰,都監郞廳來言,鳴螺坐食之意,敢啓。傳曰,知道。
又啓曰,都監郞廳來言,軍兵等發螺起立之意,敢啓。傳曰,知道。
鄭昌胄啓曰,小臣,慈殿問安進去下直。傳曰,知道。
大駕詣陵所幕次後,政院問安。傳曰,知道。
藥房問安。答曰,知道。
王世子,遣說書李殷相問安。傳曰,知道。
禮曹啓曰,三陵地勢,不能詳知,只憑下輩之言,以爲健元陵,在於顯陵之上,穆,在於健元之上,而其路爲一,臣厚源,以贊禮先詣陵下,看審地勢,則過顯陵紅門外,有兩路,西卽健元陵之路,而東卽穆陵之路也。今此展謁之禮,若先行於健元陵,而次行於穆陵,則上下往復,事勢不便,自顯陵直詣穆陵行禮後,次詣健元陵行望陵禮,仍入小次行祭,則可除往來重複之患,似爲便順。且穆陵上下之時,健元陵丁字閣,有望見之處,亦當有乘降輿之節,此兩款儀注中,改付標,何如?傳曰,允。
上詣顯陵,行望陵禮,仍詣穆陵行望陵禮,仍詣健元陵行望陵禮後,仍詣碑石下,使朴長遠讀其碑文後。上顧謂諸承旨曰,非獨字劃宛然,聖祖烈業鴻功之盛,至於如此,後世子孫,得無愧乎?長遠俯而進曰,聖敎及此,實萬世無疆之福也。上曰,注書一員落後,碑文謄書以來,上仍上陵環視。李一相·洪命夏進曰,此陵莎草,自北道出來二百年後,無改莎草之事,而其莎草,不爲結實,常如當初所封矣。上喜聞曰,然。仍詣丁字閣東邊幕次,行祭後,下紅門內,行辭陵禮。鄭昌胄後命曰,小臣問安於慈殿,則答以知道矣。
上仍下幕次,政院問安。傳曰,知道。
藥房問安。答曰,知道。
朴長遠啓曰,假注書成後卨落後,碑文謄書以來之意,敢啓。傳曰,知道。
大駕,還幸晝停,入幕次後,政院問安。傳曰,知道。
藥房問安。答曰,知道。
王世子,遣司書南龍翼問安。答曰,知道。
朴長遠啓曰,假注書成後卨碑文謄書以來,還宮後正書以入之意,敢啓。傳曰,知道。
還宮時晝停所。上,下敎于政院曰,時仕禁軍等上言,以爲苧布·紬衣·絲笠等物勿禁事,曾在呈狀于備局,則備局亦爲移文法府,而猶且禁斷云,禁軍,乃衛士也。今後各別勿禁事,卽爲,分付於法官,亦出擧行條件可也。又下敎曰,禁軍等絲笠·苧·紬衣外,僭衣,毋得常着事,分付于內三廳可也。
以祭物單子,傳曰,一單則政院·玉堂·兵曹·都摠府,二單則各陵獻官,以諸執事等賜給。
大駕還宮後,政院問安。傳曰,知道。
藥房問安。答曰,知道。
二品以上問安。答曰,知道。
禮曹啓曰,傳曰,親祭時,丁字閣後面珠簾不捲,令該曹處置事,傳敎矣。招問本陵事知守僕,則以爲在前,則行祭臨時,開神門,捲珠簾,而中因鼯鼠之或入,只開神門,而不捲珠簾,仍成規例云,事雖如此,莫重親祭時,所當定奪於臣曹,而任意不捲,殊涉不察,當該參奉,推考,何如?傳曰,允。
傳曰,京畿監司鄭致和虎皮一令,楊州牧使元斗樞弓子一張,長箭一部,健元陵參奉尹長卿·李明才,各弓子一張賜給。
成均館官員,以知館事意啓曰,今九月初九日,儒生課試擧動相値,不得行之之意,敢啓。傳曰,知道。
吏曹判書鄭世規上疏。答曰,省疏具悉。卿其安心勿待罪。
上在慶德宮。停常參·經筵。
大殿,政院問安。傳曰,知道。
二品以上單子問安。答曰,知道。
藥房啓曰,昨日擧動,觸冒曉寒,至于陵所,不但拜禮頻數,行步之處頗遠,且以馬坐往返,恐有玉體勞傷之患,臣等不任憂慮之至,敢來問安。答曰,平安矣。
正言黃儁耉啓曰,至愚如臣,猥蒙鴻造,前後忝竊,非止一再,而才識蔑如,雖未仰報涓埃,筋力所及,只以顚仆爲期,頃以歸覲老母,冒呈辭單,特荷給由之命,又蒙臘藥之賜,歸語老母,相對感泣,自顧微臣,何以得此,惟當趁限馳還,以謝恩命,而臣母今年七十有二,適有寒疾,症勢彌留,人子之情,不忍遽離,待差登道,自爾遲延,往還由限,已過數日,陵幸擧動,亦未及陪從,虛負恩私,到此尤大,逋慢之罪,實所難逭,臣何敢一刻仍冒言地,請命遞斥臣職。答曰,勿辭。
朴長遠啓曰,正言黃儁耉,再啓煩瀆,退待物論矣。傳曰,知道。
大司諫李應蓍,司諫權堣啓曰,正言黃儁耉,以頃日歸覲老母,措辭見上引嫌而退,受由歸省,母病彌留,待差登道,自爾過限,未及擧動,勢所固然,有何可避之嫌?請正言黃儁耉出仕。答曰,依啓。
洪命夏啓曰,臺諫出仕事,命下矣。日勢已暮,明日待開門出命牌之意,敢啓。傳曰,知道。
內醫院官員,以都提調意啓曰,養血淸火湯,限五十貼進御後,丸藥議定事,已爲稟定矣。以日計之,到十三日當爲畢進,丸藥議定時,柳後聖·鄭後啓等,不可不會同商確,竝令上來,何如?答曰,當更觀處之,丸藥姑除。
司饔院官員,以都提調意啓曰,江原道各殿進上中,鰱魚卵醢,代以大口卵醢,膳狀中書塡,而以明太卵來納,事極可駭,故陪持人推問,則封進官原州牧使牒報入納文狀內,監司出巡後,本營膳狀及所封各官輸送狀俱以大口卵醢,書塡,而各其所封官,一齊皆以明太卵持納封進云,事甚慢忽,令本道査覈,從重推考,以杜日後之弊,何如?傳曰,允。
朴長遠啓曰,領中樞府事李敬輿所患之症,尙今彌留,輕重無常,切欲頻見安慶昌問藥,而方以御醫入直,故都提調亦不得任意招送云,係是大臣病患,敢此仰稟。傳曰,出送,使之頻頻往見,亦爲書啓。
鄭昌胄啓曰,以李領府事病症,書啓。傳曰,藥物何不書啓,使之書啓。
以九月初八日水原府使引見時,擧行條件,傳曰,多有落漏,又有失實處改入。
漢城府啓曰,義禁府,移關於本府曰,南宮煜婢子四月招內,渠之夫,果是杜鵑,而杜鵑之言於四月者,亦與南宮煜所供相符,四月,乃南宮之婢也。爲其上典,同辭救解,情勢固然,雖難准信,杜鵑之爲南宮煜婢夫,似爲的實,杜鵑等五名犯禁之罪,令該府詳覈得實,按法處置事,入啓蒙允矣。前因義禁府關,本府三堂上開坐,杜鵑等五名捉入,犯松曲折,再三鉤門,而杜鵑等,則稱以曖昧,四月則稱以的實,互相爭詰,故以此具由,回牒禁府矣。四月之言,與杜鵑等之辭,俱不可取信,今則更無詳覈之路,上項杜鵑·業生·先立·三同·海先等五名,依法除贖,杖一百決罪放送,何如?傳曰,若罪至於杖一百,則何不早爲之處,而至請拿囚其主乎?到今杖贖,實爲無據,更爲考律處置。
又啓曰,生松斫伐者,數少,山直不能一一執捉,故令七門守門將,捉報本府者,明有事目,而近來紀綱解弛,守門將等,不有事目,無意擧行,自本府具由,申飭,再捧甘結,而尙無一名捕告之門,極爲痛惡。若不重究,則將無以禁伐四山之松,亦無以懲治廢閣之罪,自四月以後,東小門·東大門·水口門·南大門·西小門·新門·彰義門守門將等,令攸司査出,從重推考,何如?傳曰,允。
兵曹啓曰,當日良人金有奇稱名人,自興化門入來,保人李敬順稱名人,自開陽門入來,步兵金振聲稱名人,自興元門入來,差備門外擊錚,極爲駭愕,令攸司囚禁治罪,興化門守門將吳尙勳,開陽門守門將慶尙,興元門守門將洪禹民等,常時不能禁斷,以致闌入,亦爲非矣,請推考。傳曰,允。
軍器寺官員,以都提調意啓曰,本月初三日引見時,許積所啓,御營廳,旣無軍需,難以調用,不可料理處置矣。上曰,軍器寺所有焰焇,尙云不足,勢難分用於御營廳矣。積曰,軍器寺,自是貢物之司,而諸色物件,每年終,別無會計入啓之事矣。上曰,如此故軍器寺物,極其無形,未滿一算矣,仍下敎曰,軍器寺物,會錄於何處乎?問于本寺及兵曹以啓,可也事,傳敎矣。本寺逐年所造軍物,及上下遺在之數,曾無入啓之規,故例前本寺提調,每年四季朔會計,未成之物,則戶曹,重記會錄,已成之物,則本寺,重器會錄矣。本寺,雖曰貢物之司,京畿·咸鏡兩道貢物,蠲減已久,慶尙道貢物,癸亥以後權減,江原·洪淸兩道貢物,大同廳收捧,續續上下,兩西貢物,自戶曹捧上,減三分之一題給,本寺物力,比平時未滿十分之一,只以大同廳與該曹所給之物,及全南道直捧作米,竝元數中,作爲三分,一分則貢物主人等,以役價計給者,餘二分,自本寺用下,一年應捧之數,合以計之,則貢米九百三十餘石,貢木二十八同矣。以此米布,許多未備軍物,勢難措置,其中緊切,莫如火具,故鳥銃及焰焇,自丁丑以後,別爲設局措備,而或物力難繼,未免停役,故逐年措備之數,不有定式,其所入物力少,而所用之處多,此外正鐵吹鍊·鉛鐵·豆錫·硫黃等物貿易,勅使酬應,場中應辦,藏氷等役,所用價物,則不在於貢物磨鍊之中,而皆以此等米布,拮据撙節,推移分給,其他許多工匠料布,該曹少無相助之事,專以本寺貢物米布上下,種種日用之物,難以悉擧,姑以一朔用下員役·工匠料布言之,米八十石木五同之多,其間不足之狀,蓋可見矣。別備鳥銃焰焇外,年例月課弓箭之數,亦爲零星,何足爲武備之計乎?臣等待罪武庫,不職戎務,致有筵臣之啓,不勝惶恐,若使本府,武備爲重,則似當有變通之擧,然後可責其成效,而事係重大,不敢輕議,而上敎如此,丁丑以後,所造軍物,及用下數,移置各處數,竝爲別單,書啓,以備睿覽之意,敢啓。答曰,武庫之事,不爲着實言之久矣,人言之有,非今斯今,況到今所造之物,頗似精利,卿等勿爲惶恐,且以別單所啓觀之,則雖以火藥一種言之,丁丑以後,十餘年來,每年所煮,未知幾許,而通前後用下,竝與焰焇,僅三萬餘斤,何其不多耶?
左議政金堉箚子。入啓。答曰,省箚具悉。人臣有見而不告,則是不忠也。卿之縷縷至此,出於至誠,予豈不知,第事有不然者矣。大凡世事,若固執而過慮,則思愈深,疑益生,卿何必乃爾,此事亦異於世宗朝之事,卿毋固執焉,通而思之,則是乃防後患之道也。
繕工監提調具仁垕·吳竣等箚子。入啓。答曰,省箚具悉。卿等宜安心勿待罪。
上在慶德宮。停常參·經筵。
巳時,太白見於未地。
下直,定州牧使李翊漢,尙州牧使張遇漢,寧遠郡守兪椗,南海縣令尹思晟。
鄭昌胄,以吏曹言啓曰,守令多闕,政事,何以爲之?敢稟。傳曰,明日爲之。
大司憲洪茂績,掌令尹㻩啓曰,爲國之道,莫重於取人,取人之道,莫重於科擧矣。一自國綱解弛,科擧重事,日就苟簡,士夫之間,歎惜寒心者久矣。今番增廣,人言甚多,不能無惑,臣等取館試試卷,考之於完席,則衆所云云之說,都是孟浪,而監試兩所換字之誤,雖出於無心,試官等不察之失,固有之矣。監試官旣以此被罪,則不必更論,於外方科擧,傳來風聞,雖不足盡信,擧其表表,如目見者言之,慶尙左道試官崔繼勳,以榮川郡守,用情於本郡儒生,及同道守令之說,藉藉於一道,有難掩覆矣。蓋差定試官,左右道換差,流來法例,而本道監司,以左道守令,仍差左道試官,道臣之不遵法令,極可駭也。洪淸右道武科試官,公然用情,計畫出榜時,以八九十畫者,擧皆參榜,而百餘畫見屈者,頗多,武士齊憤,大槪本道虞候,擔當試事,不小顧忌,公然用私,其罪尤大矣。洪州敎授官郭天成,以京畿人,使其子濫入於本道鄕試,終得參榜,是亦不遵國法之一也。此外種種傳播之說,不一而足,諉諸風聞,而不盡言矣。請榮川郡守崔繼勳罷職,本道監司柳淰,從重推考,洪淸當該虞候,拿鞫定罪,洪州敎授官郭天成罷職。答曰,更加詳問處之,推考事,依啓。
備忘記,正郞李天基·洪處大,副修撰閔鼎重,副司果洪葳,御史治裝。
傳曰,大提學命招。
政院啓曰,大提學命招來詣矣。傳曰,使之書題書入。
傳曰,左承旨與大提學,往于成均館,儒生等製述以來。
朴長遠復命。答曰,知道。明日待開門,大提學命招,科次以入。
傳曰,凡於朝臣引接之時,承旨史官,所當惕念,記事檢察,可也,而近日,則全不用意,每出擧行條件,舛錯莫甚,以此推之,左右之記事,想可知矣。殊涉寒心,本月初八日入侍承旨注書推考,以爲警惕之地。
傳曰,三廳禁軍,旣分左右別將,則在前官案,不可仍存,使之改造官案分類,與其別將之名付籤,則觀覽似爲便好矣,以此,分付。且禁軍案,亦不詳細修正,事甚未便,亦爲嚴飭該曹,可也。
都摠府啓曰,朝者中日未設之前,禁軍輩聚會私習之際,兼司僕申東哲,誤射內禁衛將朴枝賢,受傷甚重,幾至殞命,所見驚慘。敢啓。傳曰,令該司藥物題給,使之各別救療。
工曹啓曰,社稷祭享器皿,係是莫重,奉審見頉之後,卽當點檢其破毁輕重,或修或改,不容少緩,前此屢度啓稟,而適會國家,連有時急之事,尙爾未遑矣。目今諸役已畢,各樣見頉,祭器,斯速設局鑄成,何如?傳曰,允。
漢城府啓曰,以本府,因義禁府啓下移關,杜鵑等除贖決杖一百事草記,傳曰,若罪至於杖一百,則何不早爲之處,而至請拿囚其主乎?到今杖贖,實爲無據,更爲考律處置事,傳敎矣。當初東道四山監役官鄭河牒報內,但曰南宮僉使家奴石突等,斫伐生松吐〈?〉六介,椽木六條,入城之際,執捉計料,則各人等揮斧直進,不敢執捉,高聲大唱,則棄其松木,極爲驚駭云,故卽遣府差,帶同山直,發牌推捉,則所謂南宮僉使者,只送兩病奴,其餘則不爲出給,似是以病奴,代送塞責,極以爲然,問其主名,於所來病奴石突稱名者,則答以不知,再三般問,終不直告,尤極痛駭。南宮哥旣曰,僉使云,則非本府所可擅治,且無直爲發緘推考之規,以此具由稟啓,請攸司推治,則自刑曹移送禁府,南宮哥就獄之後,始發其名,援引其婢杜鵑,及杜鵑之班奴海先等四名,故禁府又令本府,捉囚各人等五名,而本府,卽爲捉來,捧招回牒矣。禁府又以令該府詳覈得實,按法處置事,覆啓允下,枚關于本府,而上頂杜鵑等五名,曾已多般鉤問於三堂上開坐之時,且與四月·杜鵑面質,而兩人互相爭詰,四月,則爲其上典救解者也。杜鵑等,欲免犯禁發明者也。似無更覈之路,昨日開坐時,招律官金孝一,問其生松斫伐之律,則以爲贖錄雜令條,因緣山直斫伐人,以制書有違律論云,所謂制書有違律,乃大明律杖一百律也。以此除贖決杖一百放送之意,回啓矣。今承嚴敎,惶恐無地,更招他律官金益祥,使之更爲考律,則以爲大明律盜園陵內樹木者,杖一百徒三年,故近來以此比律照斷云。臣亦取考其金益詳所持律文,則果有此律,臣之昏不致察,極矣,尤極悚仄之至。奴杜鵑·業生·先立·三同·海先等五名,令攸司刑推得情,依律處置,何如?傳曰,允。
軍器寺官員,以都提調意啓曰,以本寺各樣軍器,逐年所造之數,及用下之數,別單,書啓草記,何其不多耶事,傳敎矣。臣等俱以無似,忝居武庫重任,不能擧職,致勤嚴旨,不勝惶恐,罔知所達,而但本寺各道貢物,過半蠲減之中,乙酉年則裁減停役,庚寅年則貢物米一千石,自常平廳取用後,貢物主人處,只給役價米三百七十六石,卽今本寺所捧貢物兩西作木,則自戶曹捧上,減三分之一,江原·洪淸等道,則自大同廳捧上後,移送本寺,一年所捧,合而計之,則米一千三百七十六石五斗內,四百四十石五斗,則貢物主人處,以役價上下,餘米九百三十六石,及兩西貢物作木二十八同也。以此米布,酬應各處推移用下之數,則已盡於前啓辭之中,今不敢更爲枚擧,而酬應各處用下之外,只將餘存米布,別造鳥銃煮取焰焇等役,兩處設局,隨其米布之多少,分給兩處,每年所造所煮之數,亦有多少之不同。且焰焇煮取,物力甚爲不足,故今年爲始,餘丁木二十二同,入啓取用,以助其不足,焰焇之緊切,非不知之,而貢物旣已過半蠲減,物力之凋殘,據此可想,而人言如此,似出於不諒如許曲折之致也。事勢如此,惶恐敢稟。傳曰,知道。
李後山啓曰,卽見前監役趙斗祥,緘辭,則拈出現告一款,顯有侵及本院之語,其言之無倫,雖不足責,而大槪去月十九日夕講,因李厚源所啓,自上有內氷庫官員一體施罰之敎,卽招紫門書員,使之現告,則闕門已閉,而了無形影,不得已捉囚其正妻,此則在於現告之前,而不過催督之地也。如是之後,始以僉正洪履一,監役李東稷等名,來告,臣以爲移用西氷庫之官員,當受其罰,更加詰問,則色吏言內,此則乃是藏氷官員,當更稟於提調,而來告云,俄以趙斗祥名,改現告時,夜已深,勢難捧御旨於當日之內,故竝爲留置,以待同僚而處之矣。翌曉同僚齊臣以前後現告之意,相議,則該房卽又捉致紫門書員,尤加詳問,色吏答曰,內氷庫十六間,而李東稷,則自三月至於六月念後,所用十間半,趙斗祥,則六月念間,代察紫門,而七月旬後,移用西氷庫云,僚議皆以爲,李東稷四朔所用,止於十間半,趙斗祥二十餘日所用,多至五間半,而移用西氷庫,亦在其察任之時,則趙斗祥之現告爲當云,故只憑色吏之言,而循例捧傳旨而已,何與於該監之現告?其間曲折如此,故不得不仰稟。傳曰,知道。
兵曹啓曰,當日,前別監卞克林稱名人,自興化門入來,私奴莫男稱名人,自開陽門入來,差備門外擊錚,極爲駭愕,竝令攸司囚禁治罪,當該門守門將吳尙勳·慶善,於常時不能禁斷,以致闌入,亦爲非矣。請竝推考。傳曰,允。
兵曹啓曰,頃日引見時,上曰,都試之擧,雖在法典,古今不同,豈可膠守乎?自備好馬,且能技藝,則其爲着實,爲如何哉?都試之擧,亦涉文具,雖或全罷,有何不可,卿退而深思,朔試謝等事,區畫,稟處,而但市井子弟,徒事衣服鞍馬之美,不善才藝者,切勿取之事,命下矣。卽招別將等詳議,則以爲都試之罷不罷,其間利害,未能臆料,不敢輕議,第武藝之中,六兩爲根本,此則決不可廢也。取才之時,雖用六兩,旣已入屬之後,若廢都試,只以騎芻·柳葉箭等技,爲朔射而止,則京中富實有馬習騎射者,皆爲入屬,而外方貧殘有膂力之人,勢將自退,此爲可慮。都試各技之中,木箭·騎槍,果爲文具,去此兩技,添入柳葉箭,以六兩·柳葉箭·片箭·騎芻四技,試之,而量減八矢之數,不爲都試之朔,則別將等逐朔課試射,報本曹入啓,考其勤慢,論以賞罰,則技不常廢,兵可習將,似或便當,外議亦以爲然云,臣等淺見,亦不外此,敢此仰稟,以候睿裁。傳曰,所論便〈當〉依爲之。
又啓曰,頃日引見時,朴遾,以司僕寺馬分給禁軍事,取稟,則上曰,司僕生馬,豈有調馴可用者乎?事不着實,勿爲分給,持馬自願者,自公家題給芻豆,許屬,可也事,命下,而因臨罷悤遽,未得更稟矣。禁軍之分授官馬,始自亂後庚辰年,而其時則只給朔太矣。辛巳年因內禁衛金興祖等上疏,本曹以竝給芻料回啓,而不論其芻價出處,蓋由於當初馬匹數少,上番軍定送之處,亦不至甚多,常木納布之數,一當番,至於百餘同,故推移充給,僅免乏絶矣。厥後納布之數,漸縮,而當能支放者,以分授年久,馬頗亦隨而減故也。比年以來,各處派定,罔有紀極,上番軍數,常患不足,故例於新番到防之時,堂上郞廳,眼同親審納布之數,只老病弱若干名而已。常木留儲之數,常不滿十同,故卽今時存之馬,只三十六匹,而所給芻價,亦患難繼矣。在前芻價,例自十月至二月,一朔給一匹,五朔而止,試以六百匹五朔所給之價,言之,其數至於六十同,此非白地所能辦者也。本曹木物中,步兵則每當番所捧,僅支二朔之用,勢難下手,餘丁木一年所捧百餘同,亦非本曹所管,此外收木時,遺在五十同,順贊木百餘同,若以此計放,則或可支數年,而但兩色之木,各有所需之處,而亦非恒有之物也。作事之初,破東補西,徒爲姑息之計,不思久遠之慮,事不着實,不得不煩稟,以候上裁。傳曰,木綿雖或不足,已定大事,不可中廢,依前定奪,某樣拮据題給,而但念不給官馬,則貧殘禁軍輩,似難盡立馬匹,況外方之人,尤似未易,參酌事勢,甚爲貧殘者,則或給官馬似當,亦爲相議處之。
左議政金堉箚子。入啓。答曰,昨日卿之箚子末端,有訓局提調辭免之語,而精神昏耗,答批之際,全不覺察,以致闕然不報,深用慙靦,卿宜安心勿辭,仍傳曰,遣史官傳諭。
綾川府院君具仁垕箚子。入啓。答曰,省箚具悉。卿其安心,勿辭察職。
上在慶德宮。停常參·經筵。
巳時,太白見於未地。夜三更,月暈。四更,月暈。白雲一道如氣,起自暈上,直指東方,長竟天,廣天許,良久乃滅,有霧氣。五更,沈霧。
吏批,判書鄭世規,針灸呈辭受由,參判趙錫胤,受由在外,參議金益熙進,左承旨朴長遠進。兵批,判書朴遾病,參判蔡裕後實錄廳進,參議柳景緝進,參知金佐明病,右副承旨李後山進。
吏批啓曰,判書鄭世規,針灸呈辭受由,參判趙錫胤,在外,小臣獨政未安,何以爲之?敢稟。傳曰,緊任差出。
有政。以柳景緝爲洪州牧使,韓有良爲天安郡守,閔汝老爲茂長縣監,許悅爲茂朱縣監,沈世鼎爲輔德,曺漢英爲兼弼善,鄭維城爲兼知經筵,李厚源爲兼知經筵,鄭維城爲兼同知經筵,李時材·金珩爲副護軍。
洪命夏啓曰,近來國綱解弛,人心不淑偸竊之患,處處有之,而左右捕盜廳,猶未能禁戢,已極寒心。卽聞本月初十日夜,惠民署近處,醫官金正侃家,强盜數十餘人,露刃明火,恣意作賊,隣人不敢出救云。輦轂之下,有此無前之變,左右捕盜大將,常時非但不能檢飭,至於作變之後,尙未跟捕,事極驚駭。左右捕盜大將及從事官,竝從重推考,其夜當該伏處部將軍官等,囚禁治罪,何如?傳曰,依啓。
朴長遠啓曰,大提學依下敎命招,而自前提學及弘文館入番,例爲同參考試云,今則何以爲之?取稟。傳曰,依例爲之。
吏曹啓曰,新除授洪淸都事李溫,呈狀于本曹曰,本以本道之人,老親宗族田結,皆在洪州地,赴任未安,入啓處置云,呈狀辭緣如此,改差,何如?傳曰,允。
以左右捕盜大將推考傳旨,傳曰,申景琥之拜此職屬耳。前大將推考,可也。
大提學臣蔡裕後等啓曰,傳曰,此二人所作,非但句句雷同,用全句處頗多,何乃不察耶事,下敎矣。科次時入格者,甚少,故以次上中稍優之作,陞爲三下,而全不察雷同之處,不勝惶恐,李弘相之作,乃是三天,洪柱國之作,乃是七黃,竝爲拔去乎?只洪柱國拔去乎?敢稟。傳曰,知道。不知何人之借用,竝拔去,可也。
傳曰,成均館幼學製述入格,副司果李明彬,幼學金啓光,進士李伯麟,各紙十卷·筆五柄·墨五笏賜給。
以兵曹都試稟定事草記,傳曰,此四技,何謂二十一矢云耶?問啓。
工曹啓曰,社稷壇祭器改鑄事入啓蒙允,今始設局,依例戶工曹堂上郞廳中各一員,令吏曹差定,稱以鑄成廳,仍令監董之意,敢啓。傳曰,知道。
刑曹啓曰,報恩居喪人金鋿兄弟,逢賊殺害的實與否,査聞回報事,依下敎移文於洪淸監·兵使處矣。得接本道監司移文,則有曰,報恩縣禮吏,以進上封進事,適到營門,問金鋿家,有賊變與否,則答稱今年二月間,有荒唐人夜間窺伺之端,其家,鑿壕譏察而已。別無被殺之事,隨所聞爲先回答云,兵使回答移文,有曰,卽爲査問報恩縣,則金鋿等逢賊之言,實出於訛言云,敢啓。傳曰,知道。
兵曹啓曰,以禁軍馬芻價草記,亦爲相議處之事,命下矣。卽令左右別將等,採取禁軍等情願,則以爲曾已入屬貧殘之輩,願爲受馬者,頗多云。此則情勢固然,且念自願備馬者,太半京居饒實,武力不足者,欲免都試,只爲朔射之計,而卽今都試,旣不得免,又從以朔射,則自願備馬者,似不至如初頭之多,已屬者,不可勒令自備,亦不可以無馬而汰去,若不限多少,從自願分給,則趁此分養馬未散之前,擇其中稍爲可用者,分給似當。且禁軍之馬芻價竝給事,旣已定奪於榻前,臣曹非敢欲惜費而中廢也。目今遺儲,亦可支數年,而但此非永久之計,故冀其預講出處,以爲恒式,而辭不達意,致勤聖敎,不勝惶恐,竝此仰稟。傳曰,依啓。預講出處之道,令廟堂議處。
上在慶德宮。停常參·經筵。
藥房啓曰,伏不審此時,聖候何如?前劑入養血淸火湯,今日當爲畢進御,前後所進,至於五十貼,此後則議定丸藥之意,曾因諸醫所言,已爲啓稟,而三昨,臣等與諸醫,會同商確,則乃有丸藥姑徐之命,養血淸火湯材料,皆是淸涼之劑,日氣向寒,醫官等皆以爲有難加進云,卽今聖候所患,猶未盡去,則議定丸藥,不可稽緩,敢此申稟。答曰,知道。日氣漸冷,湯藥停止,丸藥姑徐,以觀之,可也。
傳曰,聞嶺東甚寒,下雪甚早,春之二三月,秋之八九月,猶不堪忍云,世龍妻配所,適在其處,予甚憐之,其令該府,移配他處,俾免苦寒,宜矣。
所江鎭龍媒萬戶黃時中上疏。入啓。答曰,省疏具悉。所陳弊瘼,當令該司議處焉。
兵曹參判蔡裕後上疏。入啓。答曰,省疏具悉。此是無情之事,卿其勿辭察職。
吏曹參判趙錫胤上疏。入啓。答曰,省疏具悉卿懇。是皆予過也。卿何再焉,寡昧不德,名臣碩士之不欲立於朝,固已知之久矣。及至今日,卿亦退去,不但愧忸殊深,良用瞿然焉。孟子曰,柳下惠不羞汚君,不辭小官,與鄕人處,不忍去也。爾爲爾我爲我,焉能浼我哉,柳下惠,聖之和者也。予之所望於卿者,良以此也。此亦聖訓,卿未可體耶?但念銓長之說一款,以卿之賢,得無可惜乎?卿其勿辭上來。
同經筵鄭維城上疏。入啓。答曰,省疏具悉。卿其勿待罪。
禮曹啓曰,南郊報祀親祭,旣以今十八日啓下,淸齋單子,明日當爲入啓,而但觀其時,三公聯名箚子,則有水旱農事,猶未斷定,稍竢今月之晦開月之初,卜日親祭祀,未爲晩之語,則似當以農事豐歉,定其報祀行否,而八道之中,或以旱災,或以水災,七道幾於大無,以大臣箚意論之,不可無更爲定奪之擧,設或報祀之禮,不可終止,報祀親祭,本非禮文所載,而自上纔經陵幸,當此日氣涼冷之時,冒夜親祭,勞動玉體,則恐有所傷,二品官當行之祭,雖使大臣行之,別致報謝之意,亦是著矣。群議皆以爲報祀不必行,而尤不必自上親行云,令廟堂更議,稟處,何如?傳曰,允。
備邊司啓曰,今九月初八日引見時,以摠戎使所達之言,言于該司,可也事,命下矣。所謂餘丁,乃是號牌時餘軍,而逃故之代,無充定之規,故逐年減縮,卽今一年所捧價布,元數無多,而各衙門之續續啓請用下處甚多,時方遺在之數,僅七十同,前頭不時之需,亦不可不慮,而摠戎廳已爲斫取之吐木,無運價之故,久未輸來云,餘丁木五同除給,使之補用,何如?答曰,允。
又啓曰,今九月初八日引見時,言于各該掌,可也事,傳敎矣。所謂主鎭軍當初本意,雖在於入防營下,其實則不過爲兵使常時各樣使喚之類,而兵使,旣兼淸州牧使,則使喚不患不足,主鎭軍則所當沒數還屬兵曹,而沒數還屬,亦涉埋沒,故臣等參酌事勢,元數內二分,則還屬兵曹,一分則仍給兵營,其在兵營,此亦足矣。全數仍存,事體不當,依前定奪施行,宜當。至於舊營奴婢之除給海美,爲慮海美使喚之無以成形矣。淸州奴婢,亦不裕足,則本營奴婢,勿爲除出,沒數仍屬本營,海美,則令掌隷院,以海美及其近邑居在逆家奴婢,量宜定給,何如?傳曰,允。
上在昌德宮。停常參·經筵。
巳時,太白見於未地。
司饔院官員,以提調意啓曰,咸鏡道九月朔,大妃殿進上中,生文魚,生鰱魚,俱是色惡有臭,大殿進上半乾大口魚,或有生蟲,殊無享上敬謹之意,請封進官吏推考,陪持人,令攸司囚禁治罪。傳曰,允。
備邊司啓曰,今九月初八日引見時,上曰,言于各該掌,可也事,傳敎矣。所謂主鎭軍,當初本意,雖在於入防營下,其實則不過爲兵使常時各樣使喚之類,而兵使旣兼淸州牧使,則使喚不患不足,主鎭軍則所當沒數還屬兵曹,而沒數還屬,亦涉埋沒,故臣等參酌事勢,元數內二分,則還屬兵曹,一分則仍給兵營,其在兵營,此亦足矣。全數仍存,事理不當,依前定奪施行,宜當,至於舊營奴婢之除給海美,爲慮海美使喚之無以成形矣。淸州奴婢,亦不裕足,則本營奴婢,勿爲除出,沒數仍屬本營,海美,則令掌隷院,以海美及其近邑居在逆家奴婢,量宜定給,何如?傳曰,允。
吏曹啓曰,慶尙監司守令褒啓,全南監司大倘捕捉等狀啓,當爲回啓,而本曹只有參議臣金益熙,非但狀啓內,守令中有相避者,係是論賞重事,待他堂上察任,相議,稟處,何如?傳曰,允。
兵曹啓曰,武臣兼宣傳官廳牒呈內,武兼羅,病不仕,改差云,本廳牒報如此,宿衛之任,不可久曠,羅汰去,何如?傳曰,允。
禮曹啓曰,報祀祭,雖載於五禮儀,而行祭儀節,則不著,又無曾行之例,今此報祀祭,無可考據,若用祈雨之例,則似爲草略,三獻用樂,及犧牲之數,一依春秋節祭爲之,何如?傳曰,問于大臣處之。
都承旨李時楳上疏。入啓。答曰,省疏具悉。一出之後,似無更辭之理,從速察職。
上在慶德宮。停常參·經筵。
下直,平康縣監李萬雄,庇仁縣監李萬齡,金井察訪金廷望。
巳時,太白見於未地。申時,日暈。夜一更,流星出鉤陳星下,入北方天際,狀如拳,尾長二三尺許,色赤。
鄭昌胄,以吏曹言啓曰,臺諫有闕,政事,何以爲之?敢稟。傳曰,明日爲之。
備邊司啓曰,皇帝祭用,年例瀋陽入送生梨·柏子·淸蜜,則自該曹,分付兩西,已令措備,銀杏,亦自該曹當爲下送,依前例以義州地方邊將定差使員,領送之意,知會平安監司處,何如?傳曰,允。
又啓曰,本司有司堂上沈之源,頃日政,除授都摠管,而本司文書酬應,有司堂上,專掌爲之,摠府入直之際,多有難便之事,沈之源摠管之任,依前例改差,且今後則本司有司堂上,勿爲備擬於摠管,似當,以此,分付該曹,何如?傳曰,允。
觀象監官員,以領事提調意啓曰,日官差送北京事,已爲啓下矣。七政新法,他無能解者,惟金尙范,已得端緖,當以此人,又爲定送,上年則別遣譯官李點,與之同事,頗得其力,今番則使行常額之外,加送員役,亦有弊端,已差諸譯中張應仁,解事能語云,專委此事,勿兼行中他務,觀其成效,以施賞罰,宜當。且聞彼處求索無厭,前日所齎盤纏,無以充贈稱貸,追賞之由,出於其時,使臣狀啓,此係莫重極難之事,其勢固然,似難惜費中輟,令該曹依前日已用之數,優給以送,使之十分節用,用餘還納,而彼之所求土産之物,該曹隨所有,計直充給於元數之內,盤纏所載馬,別爲題給於日官,稱以軍官,而衣資等物,照例題給,何如?傳曰,允。
禮曹啓曰,報祀祭,雖載於五禮儀,而祭行儀節,則不著,又無曾行之例,今此報祀祭,無可考據,問于大臣處之事,傳敎矣。議于大臣,則前領敦寧府事李景奭,以爲籩豆之事,有司存焉,而五禮儀,旣無可據之文,則如臣矒陋者,有難以杜撰之見,仰答,請。
上在慶德宮。停常參·經筵。
巳時,太白見於未地。午時未時,日暈。夜三更,月暈。五更,月暈。
下直,馬梁僉使李時郁。
吏批,判書鄭世規鍼灸受由,參判趙錫胤受由在外,參議金益熙進,左承旨朴行遠進。兵批,判書朴遾病,參判蔡裕後試官入所,參議未差,參知金佐明進,右副承旨李後山進。
吏批啓曰,判書鄭世規鍼灸呈辭受由,參判趙錫胤受由在外,小臣獨政未安,何以爲之?敢稟。傳曰,緊任差出。
又啓曰,三司闕員,當爲差出,而近來侍從之臣,多出少入,注擬之際,每患乏少,守令中赴任已久,聲績表著,竝擬,何如?□曰,允。
有政。以李迥爲獻納,閔光勳爲兵曹參議,鄭承明爲北靑判官,李純馣爲鏡城判官,兪瑒·李世翊爲承文著作,安後稷爲承文博士,任有後爲榮川郡守,崔李騫爲結城縣監,沈光泗爲抱川縣監,李濟運·潘潤沂爲成均博士,崔浣爲學諭,韓尙玄爲刑曹佐郞,尹舜擧爲宜寧縣監,鄭晳爲洪淸都事,徐挺龍爲掌令,沈攸·權格爲承文正字,李一相·李時楳·趙涑爲副護軍,李廷夔爲副司直。
政院啓曰,假注書李華封,察任已久,而近患時令,病勢甚重,累日不仕,改差,何如?傳曰,使之調理察任。
兵批啓曰,全州中軍金汝水職牒還給事,榻前定奪矣,凡罷散之人,必付軍職,然後可以冠帶察任,金汝水,依例付軍職以入之意,敢啓。傳曰,知道。
鑄成廳啓曰,今此社稷祭器鑄成時事目,依前例磨鍊以入之意,敢啓。傳曰,知道。
實錄廳啓曰,都廳郞廳李廷夔身病,□□謄錄郞廳朴承休右臂酸痛,不能把筆,竝改差,其代,沈世鼎·鄭榏差下,使之各察其任,何如?傳曰,允。
戶曹啓曰,今九月十三日大臣·備局堂上引見時,江華留守李曼所啓,問于該曹,可也事,傳敎矣。瑞·泰兩邑田稅,專屬江都者,蓋爲補餉之地,而自戊寅以後,本府穀數漸多,本曹經費不足,故瑞山田稅,輸納於京倉,而泰安一邑,則仍納於江都矣。往在己丑,以戊子年歲豐登,上納稅米有裕之故,本曹計其一年用度,除出米太各一萬石,留捧於江都,而米六千九百九十二石零,太八千一百七十三石零,其時已爲輸納,米一千八百四石,太九百八十石零,則所載船,先已到泊京江,還送江都,事勢難便,仍捧於京倉,而米三百八十三石零,太二百八十七石零,所載船,自京江回泊江都之際,致敗於金浦地,特爲蕩滌,其餘米八百二十石零,太五百五十八石零,江都所報夏等會案中,以未收懸錄,近日所納之數,問于本府,如未准捧,則催促該道,使之趁卽輸納,而當初所定之數內,自京倉所捧米太,則以本曹應捧之穀,拮据移送,以准其數似當。且延·白等五邑戊子條田三稅米太,竝五千四百八十五石零,則留捧於各邑,仍爲會錄,以待不時之用矣,敢啓。傳曰,知道。延·白等五邑留置穀物,必爲有名無實之歸,竝輸入江都,可也。
洪命夏啓曰,近來各司凡入啓公事,非但不爲精寫,或有落字處,或有誤書處,雖捉致該吏,治罪檢飭,而猶不懲戢,刑曹公事,昨夕到院,而多有誤字,使之改書,以致稽滯,今日始爲入啓,此亦近來所未有之事,極爲寒心。且昨日掌隷院公事中,亦有倒書及落字處,塗擦甚麤,無非該官不爲親執詳察,一任下吏之致,刑曹·掌隷院當該郞廳,竝從重推考,當該書寫·色吏等,令攸司囚禁治罪,何如?傳曰,允。
吏曹判書鄭世規上疏。入啓。答曰,省疏具悉至懇。今若遞改,則是徒遂其懷私伐異之計也。烏在其打破黨論之意耶?萬無是理,卿其勿辭,從速察職。
上在慶德宮。停常參·經筵。
傳曰,正郞洪處大,副修撰閔鼎重命招。
都摠府啓曰,今日入直軍士,當爲中日習射,而南郊大祭齋戒相値,不得爲之之意,敢啓。傳曰,知道。
朴長遠啓曰,明日常參·經筵,取稟。來二十一日,輪對日次,亦爲取稟。傳曰,停。
吏曹判書鄭世規上疏。入啓。答曰,覽疏具悉至懇。卿辭雖切,以予揆之,良可笑也。彼設使曾有自中之重望,今玆一擧,重輕判焉,其人之如何,自爾呈露,何須勞口舌之云諭,予之不肯許遞,非爲卿之私恩也。實是爲國家之事體也。予言不再,卿勿多語。
上在慶德宮。停常參·經筵。
鄭昌胄啓曰,凡因公事出入本院之官,例有行拜之規,雖政府郞廳,若不爲禮,則循禮請推,亦是古規,今者舍人洪處尹,以領議政上疏批答受去事入院,不禮而退,殊甚非矣,請推考。傳曰,允。
朴長遠啓曰,明日常參·經筵,取稟。傳曰,停。
持平申弘望啓曰,糞土賤臣,猥蒙鴻造,忝竊匪據,踰越涯分,中懷兢惕,黽勉供職,而才疎識劣,碌碌隨行,俯仰慙靦,若無所容。近又疾病纏身,尸曠有日,屢呈辭單,見却政院,情勢狼狽,罔知所爲。卽聞儒生等,以前都承旨李時楳辭疏中,有侮辱先賢之語,通文于館學,將爲叫閽聲罪之擧,臣不勝驚駭。卽推見原疏,則果有居官不謹之誚,居喪不謹之謗,昔賢先正,亦多以此被誣云者,辭甚悖慢。夫侮辱先賢,人所同憤,臣之無狀,適忝言地,彈論之發,不容少緩,而病廢職事,含默至今,逋慢之罪,實所難逃,臣何敢一刻仍冒乎,請命遞斥臣職。答曰,勿辭。
持平申弘望啓曰,臣伏見前都承旨李時楳辭疏中,有居官不謹之誚,居喪不謹之謗,昔賢先正,亦多以此被誣云者,其意不但專指一賢而言,所謂以居官不謹被誣者何賢,以居喪不謹被誣者何賢,而所謂誣賢者,亦何人耶?士林間曾所未聞,而時楳獨聞於何處耶?噫,靑天白日,奴隷亦知其淸明,則尊賢尙德之心,人孰不有,而時楳至以不忍加之說,忍加於先賢者,是何心也?雖曰被誣者有之云,而誣賢者實時楳也。當初時楳被駁之由,今不必更論,而爲時楳自處之道,重被臺彈之後,回視平生,應有愧忸于顔,所當投簪杜門,省愆思過之不暇,而乃敢侮辱先賢,妄自引喩,掛諸疏章,欲爲辨明之證,其爲悖慢甚矣。但物情齊憤,聖明亦必洞燭而深惡之矣,身爲士夫,口談詩禮,而不知尊賢,寧有行檢,旣無行檢,辭又悖慢,言行不謹,得罪名敎之人,何以事君?前都承旨李時楳,請命削去仕版。傳曰,憲府見存官員,非一二而此人,何以獨啓耶?政院察啓。
政院啓曰,臺廳規例,與同僚行相會禮,則必簡通歸一,然後論啓,若未行,則或有獨啓之時,敢啓。答曰,他僚有何事故,獨爲來啓之意,問于持平以啓。
政院啓曰,問于持平申弘望,則以爲同僚,則別無事故,而凡避嫌之事,本無簡通相議之規,伏承勿辭之敎,然後不言退待,仍爲論啓,非但聞有前規,先賢避辱,不勝憤慨,敢爲獨啓矣,今承聖敎,惶恐待罪云矣。傳曰,多設臺官,使之相議,可否論啓,意非偶然,勿待罪退去,相議處之,可也,此啓辭還出給。
以京畿都事狀啓,傳曰,領議政覲親下去處,令本道,食物從優題給。
刑曹啓曰,本曹詞訟浩繁,雖六郞廳逐日仕進,亦不暇給,而佐郞尹惟謹,以病不仕,新除授佐郞韓尙玄,以實錄廳兼春秋,除本司仕上直,時存郞官四員,不可兼察各掌之任,韓尙玄閑官換差,尹惟謹改差,何如?傳曰,允。
禮曹啓曰,道峯書院有司,生員閔蓍重,進士趙禧錫等,呈書本曹曰,書院典僕,元來數少,又甚疲殘,其中仁會者,本無族屬,貧窮無依,常有逃散之勢,而其妻太眞,乃馨長之婢也。産一女曰,愛節,今者太眞·愛節等,以逆家奴婢,將定屬於京衙門,若有分離之患,則逃散丁寧,若于奴僕中,又失此奴,則本院凡事,無以成形,院中諸儒,莫不爲悶,如此事勢,院長李領府事及領左相,皆已俯悉,伏望具由入啓,竝其母女,永屬本院,以爲學宮支保之地,不勝幸甚云。自前各處書院典僕,以屬公奴婢題給,自是規例,而本院,本以典僕數少之地,仁會又有分離逃散之勢,則其於春秋享祀,朝夕接濟儒生之際,必不成模樣,捐此數口婢子,以副院儒之望,未爲不可,令該院,稟處,何如?傳曰,允。
領議政鄭太和上疏。入啓。答曰,省疏具悉。卿其安心往來,傳曰,給由馬。
上在慶德宮。停常參·經筵。
巳時,太白見於未地。
李一相啓曰,明日常參·經筵,取稟。傳曰,只晝講。
李後山啓曰,今日江華留守下直之意,敢啓。傳曰,知道。
司諫權堣,獻納李廻啓曰,臺閣論事,必與同僚相議以啓,自有流來定規,雖在急遽之間,不敢亂其常規者,畏國法也。持平申弘望,不顧體例,敢爲獨啓,前古所無之擧,啓將來無窮之患,其習可惡,其漸不可長也。及其自上下問之時,爲政院之道,所當以獨啓無前之意,明白回啓,而提擧不當引之語,有若曾有如此事然,職居喉舌,不敢從實以對,亦不無其失。請持平申弘望罷職,當該承旨從重推考。答曰,依啓。
掌令尹㻩,持平李尙眞啓曰,昨日臣等,俱無事故,而前持平申弘望,不爲簡通,汲汲擅啓,事極驚怪,前所未有,臺閣事體,所當彈論,而係是同僚,相劾未穩,只以見輕之意,方欲偕避,往復之間,自致日晩,卽見諫院啓辭,請罷蒙允,臣等忝在言地,見此無據之擧,而旣未卽引避,又不能擧劾,疲軟不職之失,實所難免,請命遞斥臣等之職。答曰,勿辭。
領相鄭太和啓曰,臣卽到闕下,伏聞下政院之敎,以臣覲親下去,令本道食物從優題給,臣驚惶震悚,不知所措。臣於春初歸省之日,已有是命,拜謝恩賜,父子感泣,一誤異數,猶然福過災生,何可每行,輒蒙寵賚乎?不但爲臣家之私懼,本道之弊端而已。伏乞聖明,俯察至懇,還收成命,以保微臣之分,以安老父之心,不勝幸甚。答曰,此是微物薄禮耳。卿其安心勿辭。
都摠府啓曰,副摠管淸平君佺,以會同分軍事,除標信內兵曹進去之意,敢啓。傳曰,知道。
禮曹啓曰,今春夏等褒貶時,曹所屬各司中,禮賓寺·司譯院,則因提調有故,不得磨勘矣,今日相議等第以入之意,敢啓。傳曰,知道。
又啓曰,卽接京畿監司鄭致和移文,則各官氷丁,皆已乏盡,今則不得進排云,卽今日氣雖涼,當午尙熱,莫重御膳,若不照氷,則不無味變之患,一日只封五丈之氷丁,遽以停進,事體未安,而氷丁非如他物,各官所藏,亦皆乏絶,則更無覓得之路,前於榻前,旣承隨其所有供進之敎,不得已自明日停進,何如?傳曰,允。
備邊司啓曰,本司武郞廳李道彬,奔走勤仕,已滿十五朔,依例六品遷轉事,捧承傳施行,何如?傳曰,允。
又啓曰,以兵曹啓辭,以禁軍馬芻價草記,令廟堂議處事,命下矣。禁軍之數六百,而或受馬或自備,則爲六百匹,凡馬之所食,一日二束芻,十日二十束,一月六十束,在前兵曹,以常木一疋,爲一月之價云,此則六百馬芻之價,爲常木十二同,自十月至二月,五朔芻價,猶爲六十同,兵曹難於辦出,百爾思量,未得善策。且禁軍立仕之人,單身旅寓,寄宿人家者多,誰與剉草,誰爲煮料,入番之日,尤患塞翁之失,事勢之誠爲悶迫。臣等之意,則其中兩班子枝,有奴僕者,及家計稍實,可以供給者,自願受馬,則擇給好馬,或一半或三分之一,勿限多少,各隨其力,擧動之時,有馬者挾輦,無馬者入番,則芻豆之費,不至浩大,而禁軍之輩,亦安心立仕矣。若欲使六百禁軍,猝然一樣鮮明整齊,則國力不足,勢所難支,不可不量度而爲可繼之道也。長端訓鍊都監屯田穀草,雖有車牛所飼,不必盡入,又有白川賊徹田畓穀草,開城府,又有馨長穀草,雖屬戶曹,亦可取用,長湍司僕屯田,穀草頗多,不用於內外廏之飼,收合諸處,而馬數亦減,則或可支放,不足則歲後可取近邑待變草而繼之,拮据之計,此外無他,無論事勢之可支與否,只依兵曹已行之例,五朔給常木五疋,則雖盡給六百禁軍,其數當過常木六十同,此則以本司所管餘丁木,及兵曹所在順贊木參半,逐年題給,亦不至於難繼,姑爲依此擧行,更觀前頭而處之乎?敢此竝稟,伏候睿裁。傳曰,都監馬兵之馬,給幾許芻豆,何以養飼云耶?
吏曹判書鄭世規上疏。入啓。答曰,省疏具悉。已諭予意,卿勿固辭,從速調理察職。
上在慶德宮。停常參,只晝講。
夜一更,流星出胃星下,入東方天際,狀如鉢,尾長二三尺許,色赤。五更,月暈。
下直,所介僉使鄭琳。
李一相啓曰,明日經筵,取稟。傳曰,只晝講。
傳于朴長遠曰,政事,明日爲之。
大司憲洪茂績啓曰,臣近日重患寒疾,伏枕呻吟之中,得聞前持平申弘望獨啓之擧,不勝驚怪,自念於心曰,國家有何汲汲大事,而不通同僚,有此擧措乎?俄聞,卽李時楳疏中侮辱先賢事也。非但臣曾見其疏,詳知其措語,聖鑑亦已洞燭,侮辱二字,必不然矣。凡人有疾痛,則必呼父母,訴冤枉,則必援引古人,以爲借重自訟之地者,古今何限?臣曾論李時楳,而下字太峻,彼必抱冤不伸,懷恨於臣矣。及其聖上,旋卽收用,自以爲得不世異數,陳疏吐情,少無引咎自反之言,而枉費煩猥之辭,多見其不自量,而究其本情,則不過自訟其冤而已。至以侮辱二字,勒成罪案,則不亦冤乎?假使時楳,有大段必不赦之罪,臺諫論事,必與同僚通其可否,論議歸一,然後啓之,乃自古流來之法,例也。彼弘望者,不遵法例,敢生狙擊之計,倉卒獨啓,駭人聽聞,噫自此臺憲一墜,國無法矣,可勝寒心,此路一開,異日奸人,或有據此藉口,不有同僚,恣行胸臆,無所顧忌,則箝制擅弄之漸,大可畏也。臣忝居臺閣首席,目見無前怪惡擧措,所當有所論辨於其間,而賤疾方苦,不能自力,見侮引避,亦後於同僚,將焉用臺長,顔面甚愧,決不可更立臺端,請命遞斥臣職。答曰,勿辭。
李一相啓曰,右承旨洪命夏,服制未出,左副承旨李惕然,受由在外,右副承旨李後山,以諫院啓辭被推之後,今日不爲仕進,當此日開筵之時,院中諸僚,如是不備,請李後山牌招,使之察任。傳曰,允。
兵曹啓曰,以箭串所收司僕馬,依前榻前定奪,令左右別將,領禁軍與司僕色官,眼同驅出,初擇其不至老病者八十七匹而來矣。昨日左右別將,往訓鍊院,更爲詳細看品,則八十七匹之中,體小品劣,不可用者居半,點擇僅可者,四十二匹,新舊屬禁軍自備馬,六十二匹,竝烙印以給,通共曾受及自備者,三十六匹,移來別抄武士馬,爲一百六十九匹,而所謂曾受之馬,則己卯年所給者也。年禾已老,有名無實,隨得換給,似不可已矣。且箭串餘馬,旣不可用,渠輩自備,勢亦不易,若又欲分給官馬,則今番京畿點馬事目啓下者,六十一匹外,量加若干匹,極擇捉出,合鎭江馬三十二匹,爲百餘匹,牽致京中,分給願受之禁軍,京畿各官,則以箭串餘馬,分給似當,敢此仰稟。傳曰,依啓。
又啓曰,當日內奴繼英稱名人,自興化門入來,差備門外擊錚,極爲駭愕,令攸司囚禁治罪,同門守門將朴元震,常時不能禁斷,以致闌入,亦爲非矣,請推考。傳曰,允。
備邊司啓曰,以本司禁軍馬芻價草記,答曰,都監馬兵之馬給幾許芻豆,何以養飼云耶事,傳敎矣。問于都監,則都監軍兵,各給三保,馬兵則加一保爲四保,故上馬只給豆九斗,下馬給六斗,別無給芻之事云矣,敢啓。傳曰,姑依兵曹舊例給之,久遠之道,則從容熟講處之,可也。
禮曹啓曰,三月三日製述居首儒生鄭樸,直赴殿試事,命下矣。凡直赴之類,例爲許給於式年者,增廣不常有,而別試,異於坐次殿試故也。自前課試直赴之人,如値增廣,則許赴殿試,明有前例,鄭樸,今增廣殿試許赴,何如?傳曰,依啓。
又啓曰,惠民署所屬醫女等,每日考講勸奬,乃是規例,前日考講後,今日又爲開坐考講,則醫女等所受醫書,不過初面五六張,而問其穴之所在,則全然不知,此非醫女等之學而不知,乃是敎授·訓導等初不敎誨之致,敎授·訓導等,徒食廩料,不思盡職,只敎若干張,以爲塞責之地,如此則終無學習長進之理,若不治罪,無以警懲,當該敎授·訓導,令攸司囚禁治罪,而其代令本署,別擇曉解醫術者,差出,將前後被抄醫女等,分屬敎誨,以責成效,何如?傳曰,允。
備忘記,今此儒生等上疏,極爲無據,如此黨論狙擊之習,雖在立朝士夫之類,不勝其痛憎,況未出身之士子乎?其習可惡,不可增長其漸,疏頭進士李堂揆,特爲停擧,略示其罰,以正士習。
進士李堂揆上疏。入啓。答曰,省疏具悉。爾等,學孔子者也。非禮義不行,非正直不道,何以效此浮薄不美之習耶?李時楳之言,雖或有差失,予未見其侮辱也。今日之士習如此,雖予不張敎率之致,不覺駭歎也。爾等自今,放心惕慮,勉修學業。
柒谷居,忠義衛趙靖漢等上疏。入啓。答曰,省疏具悉。疏辭,當令廟堂議處焉。
晝講入侍,特進官李時昉,同知事沈之源,參贊官鄭昌胄,侍讀官尹鏶,檢討官李正英,假注書李華封,記事官李時省·朴世城。上講書傳召誥,自左傳曰武王,止前朝後市之位成也。
上在慶德宮。停常參·經筵。
卯時巳時,日暈。午時未時,日暈兩珥。
肅川幼學盧大質等上疏。入啓。答曰,省疏具悉。良用惻然焉,當令該曹議處。
館學儒生上疏。入啓。答曰,省疏具悉。李時楳,元非大臣重臣,其論駁進退去留,本非大端關重,況於儒生輩,尤無預尊至於此,蓋推度其事狀,因時楳之復用,一邊黨論不平,欲爲狙擊,而又恐難便,故爲借做侮辱二字,激勸年少儒生輩,又驅以無心腸之申弘望,做出許多可怪可惡之態,故心甚不美而痛恨之,略示疏頭之罰,以懲將來,此輩矣投疏,托以同被罪罰,其實欲畢其設以洩忿忿之意也。尤極駭異,政院何以捧入耶?事甚未妥,此上疏還出給。
上在慶德宮。停常參·經筵。
夜四更五更,月暈。
下直,金山郡守申嵩耉,星山縣監權諿。
上在慶德宮。停常參·經筵。
執義金徽啓曰,臣於今月二十日朔試射時,以無分,方在推勘之中,不可仍冒憲職,請命遞斥臣職。答曰,勿辭。
文臣庭試時,以副護軍鄭良弼爲假承旨,以金佑明·尹仁美爲南行假注書。
兵曹啓曰,本曹參議臣閔光勳,參知臣金佐明,應赴明日庭試,參判臣蔡裕後,以大提學,擬於試官之望,判書臣朴遾,非但亦擬於試官之望,昨日都試時,重感風寒,勢難入直,假參知差出,使之替直,何如?傳曰,允。
李一相啓曰,右副承旨李後山,自近日家有切迫所患,而適値院中僚位不齊,黽勉行公矣。昨在直廬,忽聞其女病勢危重,倉皇出去,今將渾室移避,而異於他證,旣不能仍在近密,又未敢汎然陳疏,自本院入啓處置云,此乃實狀,似當有變通之擧,敢啓。傳曰,遞差。
掌令尹㻩,持平李尙眞啓曰,執義臣金徽,以今月二十日朔試射無分,方在推勘之中,不可仍冒,引嫌而退,臺官被推,勢難在職,請命遞差。答曰,依啓。
鄭昌胄啓曰,假承旨鄭良弼,前日落傷病重,辭疏至院,而今日國忌不得入啓,何以爲之?傳曰,暫時之任,有何難事,其疏還出給。
上在慶德宮。停常參·經筵。
巳時,太白見於未地。
李一相啓曰,明日經筵,取稟。傳曰,停。
朴長遠,以吏曹言啓曰,承旨·臺諫有闕,政事,何以爲之?取稟。傳曰,明日爲之。
兵曹啓曰,頃日都試規矩變通之後,皆以爲柳葉箭一巡五矢,片箭三矢,騎芻再次十矢,矢數雖多,俱是僥倖難必之技,今番都試,才落者必多云矣。再昨開場試取,則一番一百三人內,免鍊才者只四十四人,除其六兩俱不而才落者八人,將爲鍊才者,至於五十一人之多,或有六兩僅免俱不,而僥倖於他技者,或有六兩三矢遠射,而不利於他技者,今雖依前規從其自願,試以鳥銃,才落者必多矣。長於技藝者,多聚於一二番,而一番若此,他番可知,自前鍊才之數,多不滿百,故例於一日畢試,而今以一番試取推之,鍊才者,至於太半,是與再試無異,而畢竟免才落者,難保其爲三分之二矣。雖以新取才塡補才落之數,其新勝於舊,必未可期,前頭之事,殊似難處,六番畢試之後,當有觀勢更稟之擧,而姑將試取形止,不得不煩啓。傳曰,知道。
又啓曰,卽接軍器寺牒呈,本寺火砲事知司僕,與內三廳兼司僕不同,專以大小火砲試放爲業,故別破陣中抄擇事知者,兼司僕啓下,新屬別破陣及破陣軍等,敎訓傳習矣。卽者依他兼司僕例,竝令都試本業各異之人,萬無試射之理,依舊例除都試火砲,司僕二人,卽以火砲事知食禁軍之祿者也。火砲爲業者,果無兼爲射技之理。且所謂事知兼司僕中,如日傘捧持,有膂力者,皆可以爲之,勿爲區別,誠如前日聖敎,而至於擧動時節目磨鍊,結陣處指揮道路橋梁摘奸等事,必以識字解事者爲之,故卽今爲此任者,只一二人云,今若竝責都試,未免才落,則擧動時節次整齊,不可付諸未經之人,似當有別樣變通之道,何以處之,敢此仰稟。答曰,火砲兼司僕二人,事知兼司僕二人,則姑依前例施行,而今後毋得擅增其數,可也。
濟州牧使,以狂風狹雨事狀啓,傳曰,渰沒人,令本州各別恤典擧行。
傳曰,今日庭試,入門幾許,收卷數幾何云耶?
政院啓曰,傳敎矣。入門數一百三十七人,收卷數五十九張矣。傳曰,知道。文臣庭試入格人賞格,前例考啓。
戶曹啓曰,以觀象監啓辭,北京入送日官金尙范衣資,及別人情盤纏等物,依前例磨鍊啓下矣。本監啓辭中,有彼處求索無厭,在前未免稱貸追償,依前已用之數,優數以送,十分節用,還納其用餘等語,故取考前日狀啓,則稱以門禁極嚴,所用賂物,極其過濫,譯輩所爲,有難取信,所送銀子,似不可一從前日濫用之數,元啓下別人情一百兩外,一百兩,又爲加磨鍊以給,觀勢節用,如有所餘,則回還後,使之還納,何如?傳曰,允。
又啓曰,前日苧布前市民等,呈狀于本曹曰,歲弊進獻所用苧布價,正木七十餘同,及市民私商木通計百餘同,裝載於臨陂沙工姜莫乃等船,使之回泊於韓山·林川等地,以爲貿易苧布之地,而市民等,由陸下去,尋其船隻,則沙格等妻子,竝皆載船逃走云,極爲驚駭,祕密移文于沿海諸道,使之跟捕,而今過一朔,尙無捕捉形止,不小進獻等物換貿之價,若不得推給,則前頭之事,極爲可慮,更加申飭海邊列邑,及諸島可疑處,多般設機,期於捕捉啓聞之意,黃海·平安·京畿·洪淸·全南·慶尙等道監司處,行移,何如?傳曰,允。
修撰鄭斗卿上疏。入啓。答曰,省疏具悉爾懇。爾之所患,不至病廢,勿辭從速察職,且末端所陳之言,深用嘉尙,可不體念焉,第其中柳時定事,所關非細,豈可饒貸,致令國綱之日壞也。
吏曹參議金益熙上疏。入啓。答曰,省疏具悉。此是泛言之事,爾無可遞之失,勿辭察職。
上在慶德宮。停常參·經筵。
巳時,太白見於未地。
李一相啓曰,明日常參·經筵,取稟。傳曰,停。
又啓曰,今日兵批開政時,該房承旨未差,右承旨洪命夏,雖是代房,而本曹堂上有相避,廳中只有臣李一相及左副承旨李惕然,同副承旨鄭昌胄,左承旨朴長遠,則吏批進去,兵批,何承旨進去乎?敢稟。傳曰,吏兵批兼進。
吏批,判書鄭世規呈辭受由,參判趙錫胤受由在外,參議金益熙進,左承旨朴長遠進。兵批,判書朴遾病,參判蔡裕後實錄廳進,參議閔光勳進,參知金佐明病,左承旨朴長遠進。
吏批啓曰,判書鄭世規,呈辭受由,參判趙錫胤,受由在外,小臣獨政未安,何以爲之?敢稟。傳曰,只爲差出緊任。
又啓曰,三司闕員,今當差出,而擬望之人,除試射無分庭試不作應推者外,無故之員,只有數三,玉堂·春坊,則相避應推,竝擬,何如?傳曰,允。
有政。以金弘郁爲承旨,李壽仁爲執義,沈之漢爲實錄兼春秋,金徽爲應敎,洪處厚爲副修撰,河潽爲弼善,洪葳爲文學,趙聖達爲監察,李後山·金徽爲副護軍,朴而昭爲釜山僉使。
兵批啓曰,以釜山僉使望單子,傳曰,各別擇擬事,命下矣。臣等非不知極擇,而武臣堂上中,雖有若干人,或〈有〉罷散者,或有未解由者,可擬之人絶少,不得已守令中有名稱者,竝擬之意,敢啓。傳曰,守令遞易,亦未妥當,今姑罷格,未解由者,亦爲擬望。
備邊司啓曰,以柒谷儒生等上疏回啓,商量善處事,命下矣。此係大段變通,待領議政還朝,相議,稟處,何如?傳曰,允。
戶曹啓曰,東萊歲遣第一船,年例公貿黑角元數五百桶,故歲幣所封二百桶,從前以此擇取矣。今年則屢次行文,十分督促之後,始送三百十桶,而歲幣可合者,只一百三十桶,其餘則體小且短,不合於歲幣,故更爲催促於東萊,則答以倭館中,亦無一桶云云,求之市上,亦爲絶無。歲幣發送之期已迫,將未免生事,極爲悶慮,如統營及兩南兵水營,或不無餘儲,擇其長大可用者,勿限多少,隨其所有,罔夜上送,以爲補用之地事,撥馬知會,何如?傳曰,允。
漢城府啓曰,本府郞廳四員內,庶尹李道基,亡妻歸葬事受由在外,判官未差,只有兼參軍南鎰·南宗伯二員,本府詞訟多事之時,不及周旋察任,判官未差代,令該曹以在京無故人,口傳差出,何如?傳曰,後政差出,可也。
禮曹啓曰,文臣庭試入格人賞格,前例考啓事,傳敎矣。取考諸謄錄,則己巳年三月二十二日,文臣庭試入格人洪命耉加資,李景奭·鄭百昌各熟馬一匹,鄭弘溟半熟馬一匹,金光赫豹皮一張賜給矣,敢啓。傳曰,知道。
內醫院官員,以提調意啓曰,駝酪粥,每於夏日停止,而各月復進,乃是是應行之事,令司僕寺,十月初一日爲始,依前進排之意,敢啓。傳曰,知道。
備忘記,庭試居首李殷相加資之次,司藝柳道三半熟馬一匹,參議金益熙,承旨洪命夏,前縣監權侙,正郞李天基,前都事鄭晳·李溫,司書南龍翼,前縣監任翰伯,副司果趙備,前察訪李觀海,各兒馬一匹賜給。
傳曰,今番啓下上言,亦依去番例,爲該司一一査問後,回啓耶?申飭,可也。
上在慶德宮。停常參·經筵。
卯時辰時,有霧氣。巳時,太白見於未地。午時未時,日暈。夜,流星出北斗星上,入北方天際,狀如鉢,尾長三四尺許,色赤。五更,月暈。
李一相啓曰,明日常參·經筵,取稟。傳曰,停。
掌令尹㻩,持平李尙眞啓曰,新除授執義李壽仁,時在全南道康津地,請斯速乘馹上來事,下諭。答曰,依啓。
吏曹啓曰,來十月初七日,行宗廟冬享大祭時,三獻實預差祭官通六員,而秩高宗室及正二品以上,除老病公故外,無故之員,絶無,以備數,依前例刑官竝差,何如?傳曰,允。
兵曹啓曰,頃以左邊捕盜廳啓辭伏兵軍士金溝正·朴破回,累月不現事,請罪衛吏金聲徹,累次受刑後,以定配,判下矣。卽接本衛牒報,則破回之父朴仁,與其邑旅帥白乭屎·成彦福,及京居主人高一龍等同謀,使成均館書吏趙士亮,受價代立,而捕盜廳,一切嚴禁,故稱以發狂逃走,以致闕點,箇箇納招云。卽捉致各人等,更爲推問,則其同謀代立詐稱狂疾之狀,昭著無疑,殊極痛駭,當初捕盜廳,移牒本曹之時,推捉朴仁·白乭屎等,多般詰問,而同辭誣飾,終不直招,故至於移文本道,使之捉送破回矣。及至衛吏金聲徹,橫被重律之後,始爲吐實,如此奸惡之類,若不從重繩治,則日後之弊,實爲難防。趙士亮雖不受食其價,初已相約,則代立之罪,亦難得免,朴仁·白乭屎·成彦福·高一龍·趙士亮等,令攸司竝爲囚禁,從重科罪,何如?傳曰,依啓。金聲徹則使之更査處之。
實錄廳啓曰,卽接兵曹移牒,則佐郞呂閔齊,本曹久任置簿,今方査覈各道脫漏軍士,而以實錄郞廳當發本曹之事,請卽減下,俾專所任之事,正言吳挺垣,以親病呈辭遠去,病勢輕重,回還遲速,不可遙度,竝改差,其代,以鄭植·盧亨夏,差下察任,何如?傳曰,允。
禮曹啓曰,宗廟秋奉審迫頭,而都提調出使,副提調在外,何以爲之?事曾已啓稟,而他大臣往行事,判下矣。卽接宗廟署牒報,副提調,時在衿川地,病勢甚重,辭職陳疏,以監司出巡之故,雖未遞上疏章,出仕無期,奉審時本提調無一員,亦無前規云云,而秋節將盡,事勢如此,何以爲之?敢稟。傳曰,莫重太廟奉審,不可以提調私故,有所進退,依前傳敎,趁卽爲之,可也。
海崇尉尹□□箚子。入啓。答曰,省箚具悉。箚辭,當令擧行矣,卿其安心勿待罪。
吏曹參判趙錫胤上疏。入啓。答曰,省疏具悉。本職當允從焉。
兵曹判書朴遾上疏。入啓。答曰省疏具悉。疾病之來,人所難免,卿其安心勿待罪。
上在慶德宮。停常參·經筵。
李一相啓曰,明日常參·經筵。取稟,且來初一日輪對,取稟。傳曰,停。
又啓曰,卽者取見昨日草記軸,則禮曹以宗廟秋奉審事,因前傳敎,有所申稟矣。今月二十一日曹啓辭之批,則以他大臣代行,可也爲敎,而昨日草記頭辭,則改以往行書入矣。傳敎文字,非但擅改之爲未安,觀其語勢,亦甚未妥,該曹難免不察之失,請當該官員推考。傳曰,此是二人之罪也。當該二人治罪,可也。
鄭昌胄啓曰,此違格上言十七張,啓字爻周之意,敢啓。傳曰,知道。
右副承旨金弘郁上疏。入啓。答曰,省疏具悉。爾其勿辭,從速察職。
上在慶德宮。停常參·經筵。
夜一更二更,電光。四更,流星出南河星下,入巽方天際,狀如鉢,尾長四五尺許,色赤光照地。
李一相啓曰,明日常參·經筵,取稟。傳曰,停。
朴長遠啓曰,吏曹郞廳來言,因本曹所辭,宗廟提調差出政事,何以爲之?取稟。傳曰,當日爲之。
李一相啓曰,再昨因禮曹草記,宗廟秋奉審,趁卽爲之,可也事,判下矣。目今秋節將盡,冬享大祭,亦且迫頭,奉審之擧,不可不於今日內爲之,本署提調,旣已遞差,令該曹從速稟政差出,何如?傳曰,允。
吏批,判書鄭世規呈辭受由,參判未差,參議金益熙進,左承旨朴長遠進。兵批,判書朴遾進,參判蔡裕後都試坐起進,參議閔光勳進,參知金佐明病,右副承旨金弘郁進。
吏批啓曰,判書鄭世規呈辭受由,參判未差,小臣獨政未安,何以爲之?敢稟。傳曰,緊任差出。
有政。以鄭維城爲宗廟提調,南龍翼爲正言,曺實久爲漢城判官,吳燦爲固城縣令,李穉爲刑曹佐郞,鄭植·盧亨夏爲實錄兼春秋,說書李殷相,今加奉列,吳竣爲右參贊,李敏章爲衛率,李汝發·林漢儒爲都摠都事,申倫爲廣坪權管,趙錫胤爲副護軍,黃儁耉·鄭植爲副司果。
掌令尹㻩·徐挺然,持平李尙眞·鄭榏啓曰,釜山乃關防重地,其在今日,尤宜擇遣,而新除授僉使朴而㫥,武弁中素無名稱,曾爲寶城郡守,以長興兼任,逆賊緣坐罪人捕捉之際,設機失誤,致有逃躱,其時恇怯失措之狀,傍近之人,至今傳笑,其人之無用,據此可知。且家在蔚山,相去至近,貽弊之患,亦不可不慮,釜山僉使朴而㫥,請命遞差,其代,極擇差送。守令之下直於兩司,意非偶然,體例亦重。星山縣監權諿,辭朝前二日,偃然留刺於兩司官員之家,諿必自以爲曾經臺侍,而蔑視臺官也。流來法例,固不可因諿廢墜,而倨傲自便之習,尤可惡也。請命從重推考,答曰,依啓。朴而㫥事,罪人逃躱,似是公罪,勿爲煩論,使之速爲辭朝可也。
待敎臣李曾啓曰,臣承命奉審于赤裳山城史閣,則北邊第一間及第二間樑下,竝三處有雨漏痕,卽令修理,地衣腐破者,亦爲改造,仍爲曝曬後,列聖及王后行狀誌文,依朝宗,分付一一考出於實錄中,則太祖大王,只有神道碑文及誌文,而行狀則無,太宗大王,只有神道碑文及行狀,而誌文則無,世宗大王,只有行狀而誌文則無,中宗大王,只有誌文而行狀則無,仁宗大王,只有誌文,行狀則無,明宗大王,行狀誌文俱無懸錄處,宣祖大王,只有誌文,而行狀則無,仁祖大王,行狀草帖,先藏于史庫,故亦爲謄來矣。太祖朝神懿王后,只有碑文,太宗朝元敬王后,只有誌文,世宗朝昭憲王后,只有誌文,文宗朝顯德王后,行狀誌文俱無,世祖朝貞憙王后,只有誌文,睿宗朝章順王后,行狀誌文俱無,安順王后,行狀誌文俱無,成宗朝恭惠王后,只有誌文,貞顯王后,只有諡冊文,中宗朝章敬王后,誌文及內出行迹竝二,文定王后,行迹及內出行迹竝二,仁宗朝仁聖王后,行狀誌文俱無,明宗朝仁順王后,行狀誌文俱無,宣祖朝懿仁王后,行狀誌文俱無,桓祖定陵碑文,亦載於太祖實錄,故謄來矣,考出諸行狀誌文,作爲二冊,以備睿覽。傳曰,知道。
吏曹參判趙錫胤上疏。入啓。答曰,省疏具悉。所辭職,當允副焉。
吏曹判書鄭世規上疏。入啓。答曰,省疏具悉。已諭毋煩。
上在慶德宮。停常參·經筵。
巳時,太白見〈於〉未地。夜一更,流星出王良星上,入乾方天際,狀如鉢,尾長四五尺許,色白。
李一相啓曰,明日常參·經筵,〈取稟〉。傳曰,停。
又啓曰,小臣以宗廟提調,奉審事進去下直。傳曰,知道。
又啓曰,今日臣以兼任宗廟提調,奉審永寧殿,則第七室仁粹王大妃玉印一顆,落書於置簿中,考閱前後奉審時文書,則自上年秋奉審落書,故還爲添錄之意,敢啓。傳曰,知道。
又啓曰,凡備忘推考及臺諫啓辭各衙門草記推考,則自本院捧傳旨擧行,而至於義禁府·六曹啓目粘連等公事中推考,則自本司直爲移文于刑曹,或移關于該道,使之擧行,乃流來舊規也。大槪臺諫啓辭,各曹草記,則留置本院,故本院例爲捧傳旨,而啓目粘連等公事,則該房承旨,親出判付,具銜着署,還下各其司,更無捧傳旨之事,故各其司直爲行,非但推考公事爲然,至如罷職等公事,亦然,朝家體例,各有條理,豈不章章明哉?前日義禁府罪人柳時定原情公事判付中,有其時兵使具仁垕特推之命,禁府所當依例擧行,而泛然看過,不卽移文云,本院招致禁府事知書吏,考例擧行之意,再三,分付者,久矣。今者禁府草記,以具仁垕推考公事,政院尙不分付云云,隱然有歸咎之意,其時該房承旨,雖不入來,臣詳知當初曲折,故將此事意言于都事,其草記亦不捧入矣,卽者禁府吏,又呈其草記,而都事則不來,其任便之習,不可不懲,請當該都事推考。傳曰,依啓。趁不擧行,當該堂上郞廳,亦爲推考。
鄭昌胄啓曰,凡加資之規,在通訓以下,則必曰,資窮者施某賞等語,陞堂上之類,則只曰加資云,而若未資窮准職,則該曹例爲覆啓處之,近來通行之規矣。昨日李殷相加資下批時,雖無今加通政字,而曾無該曹覆啓之擧,不以爲疑而覺察矣,今見肅拜之後,始乃覺悟,該曹何以如是啓,昨日政廳進去承旨察啓,此肅拜還出給事,命下矣。昨日政廳進去朴長遠,以時祭不爲仕進,今此傳敎內事意,令該曹覆啓處之,何如?傳曰,允。
以兵曹入直都監局別將望單子,傳曰,金時達,本是二人耶?察處。
政院啓曰,察處事,傳敎矣,卽招兵曹郞官問之,則本是二人,而一人則實哨官,一人則旗牌哨官云,敢啓。傳曰,知道。
軍器寺官員,以都提調意啓曰,本寺秋冬等月課黑角弓,今當造作,而戶曹黑角,遺儲已乏,待東萊貿角上來後移送云,而黑角上來,遲速未可預料,其間停役,亦甚未安,黑角上來間,以交子弓造作,何如?敢稟。傳曰,允。
訓鍊都監啓曰,前主簿柳永禧,則其家墓山田畓私奴千歲等,則其祖上田畓,皆以被奪於賊點爲辭,至於上言,推問京主人,則當身不爲來到云,其借人代呈,可知,而且自點處,田畓被奪之類,已令本道監司,詳査啓聞,査啓未到之前,尤不可徑先聽理,故依前判下,不爲回啓之意,敢啓。傳曰,知道。
傳曰,淑明公主出閤,當於今年歲末爲之,言于該曹,使之擧行。
侍講院啓曰,本院下番,只有說書臣李殷相,而以加資未肅拜,不敢行公,他無替直之員,以兼文學沈之漢,姑降下番,牌招入直,何如?傳曰,允。
吏曹啓曰,令該曹覆啓處之事,允下矣。國家故事,凡有加資之命,則資窮者陞堂上,資未窮者例陞堂下一級,故先朝洪命耉,文臣庭試居首,職雖未准,而以資窮陞堂上,尹文擧,因事加資,而資未窮,故以中訓,陞中直,先王念其功重,命陞堂上,此出特恩,非該曹所覆啓稟也。先朝末年,因臺臣建白,雖資窮而未准職者,亦不許陞堂上,故頃日玉冊書寫官,及問事郞廳等,皆以資窮未准職,該曹啓稟,自上施以他賞。今此李殷相,職雖參下,若是資窮,則該曹當一體啓稟,而資旣未窮,依法例陞一級之外,似無煩稟之事,故不爲覆啓矣,今承下問,不勝惶恐,然其法例,實有如是者,伏候睿裁。傳曰,法例如此,則熟馬一匹,特爲面給。
以禁府草記,傳于洪命夏曰,此草記還出給。
掌令尹㻩·徐挺然,持平李尙眞·鄭榏啓曰,釜山,乃關防重地,其在今日,尤宜擇遣,而新除授僉使朴而㫥,武弁中措辭見上請命遞差,其代,極擇差送。答曰,已諭毋煩。
左副承旨李惕然上疏。入啓。答曰,省疏具悉。噫,寡人之臨御以來,涼德不能孚,於水旱災沴,式用連年,民生未有奠居溫飽之樂,每見流離愁歎之聲,祖宗付裨之重,雖不暇論,爲民父母之意,顧安在哉,每一念至,不覺髮豎而心駭,豈但臨深履薄而已乎?凜凜之懷,不可道也。末端所論,性偏之說,果是予之病處,眞藥石之言,可不書紳而服膺焉,近侍之臣,固非一二,而爾之愛君之誠如此,深用嘉歎矣。
上在慶德宮。停常參·經筵。
李一相啓曰,明日常參·經筵,取稟。傳曰,停。
又啓曰,左承旨朴長遠,以式暇不進,右副承旨金弘郁,病未仕進矣。左副承旨李惕然,卽者遭服制出去,廳中位不齊,事甚未安,聞金弘郁所患,不至大段云。請牌招。傳曰,允。
掌令尹㻩·徐挺然,持平李尙眞·鄭榏啓曰,措辭見上釜山僉使朴而㫥,請命遞差,其代極擇差送。答曰,不允。
大司諫李應蓍,司諫權堣,獻納李迥,正言南龍翼啓曰,頃日金正侃家明火之賊,出於輦轂之下,此實前所未有之變也。政院,請推左右捕盜大將,使之跟捕,而今過數十日,尙未就捕,誠極寒心。曾在先朝,故延陵府院君李好閔家,在於城外僻遠之處,亦有賊患,自上有未卽捕賊,則大將當被重罪之敎,以此多般設機,未久盡捕賊徒。今此城內通衢,比之城外郊居,作變之輕重自別,尋蹤之艱易懸殊,今若留時引月終不得捕捉,則日後之患,有不可勝言。請左右捕盜大將,姑先從重推考,從事官拿鞫處置,以息姦宄,以振國綱。臺諫,卽耳目之官也。凡朝家之事,俾得與聞,其意有在,外方狀啓,有可聞之事,則事變注書,謄送於兩司者,其來已久,而近來自便成習,全廢舊規,新進怠慢,不可不懲。請當該注書,從重推考。答曰,依啓。若終未捕捉,則大將等,亦置重典,可也。
禮曹啓曰,本曹郞廳六員內,正郞林葵,受由在外,佐郞趙汝秀,實錄廳除本司,佐郞二員未差,只有正郞李爾松·尹塏,而正郞李爾松,今此文科會試家禮大典考講所,當爲進去,正郞尹塏,以洪命耉祠宇賜額致祭事,亦將出去。未差佐郞二員,令吏曹後政差出,何如?傳曰,允。
侍講院啓曰,本院下番,只有說書李殷相,而以新授加資,時未處之,故不得行公,不得已以上番,姑降入直,事甚苟簡,李殷相加資,令該曹從速稟處,何如?傳曰,允。
備邊司啓曰,以本司別遣譯官於島中事粘目,通議于領相處之事,命下矣。發遣郞廳,問於領議政,則以爲今此館倭,擅自出門,直到東萊府,實是無前之變,事甚痛駭,而至於別遣譯官,通於島主,非但事體重大,旣通之後,彼無着緊處置之擧,則反有所損,日後譯官,因他公幹往來島中之時,仍爲言及,使之警飭,似爲得宜。且以府使尹文擧狀啓觀之,則大廳開市之規,自丁丑遂廢云,積年定式之事,任意廢壞,後弊難防,致有今日之變,其時任事譯官,不可不査出,倭人所見之處,從重論罪,同時府使,任他譯輩之逞計,不卽禁斷,以開謬例,亦甚可駭,合有推治之典云。臣意則如此重大之擧,因便言及,事不着實。且館倭先自入去,構虛飾辭,欺蔽島主,島主旣聽其言,先入爲主,則日後我國之言,必不見信於館所,當專差譯官,趁卽通之,而領議政不過數日當還朝云。待其還朝,更爲相議,稟處,何如?傳曰,允。
吏曹啓曰,以侍講院啓辭,令該曹從速稟處,何如?傳曰,允事,傳敎矣。李殷相,旣有賞馬之命,其加資,不可疊授,似當改正,敢稟。傳曰,依啓。
兵曹啓曰,別抄騎兵試才,分等別單書啓之意,敢啓。傳曰,知道。
戶曹啓曰,沃川居私奴稀上,則以田畓相訟事,安岳居內奴龍武,則以戶役完護事,各呈上言,而招致京主人,則問其去處,不得現出,其爲代呈可知,依前啓下公事,不爲回啓之意,敢啓。傳曰,知道。
結城縣監崔孝騫上疏。入啓。傳曰,下該曹。郞廳李景閔校正。郞廳李宜喆書。
上在慶德宮。停常參·經筵。
文學洪葳上疏。入啓。答曰,省疏具悉。爾其勿辭,調理察職。
禮曹參議尹善道上疏。入啓。答曰,省疏具悉。未有所失,何必引咎?勿辭察職。
訓鍊院草記。入啓。答曰,今年凶荒,姑勿上番,其米移用他處可也。
兵曹粘目。入啓。答曰,可當賞格議啓,以爲採擇乎?
義禁府啓曰,本府,乃捧傳旨推鞫之地也。王府體面,至嚴且重,故雖有些少質問,必啓請拿推,而至於發緘推考之事,則元無前例。且以政院援引六曹啓目中公事而言之,今此具仁垕推考,特出於判付,則不可與該司之直請推考,比而爲例,柳時定刑推啓目,每於開坐之日,常常在目,豈有泛然看過之理乎?又以近例言之,大同察訪柳昌辰拿推之命,出於洪興祉請刑啓目判付,而政院更捧傳旨,然後本府始爲擧行。此粘目末端,亦豈無承旨具銜着署,而必待傳旨之更捧乎?拿推之考,皆是聖旨,則輕重雖有,體例則一也。然政院啓辭如此,具仁垕推考,令該曹,稟處,何如?傳曰,分付該曹,可也。
上在慶德宮。停常參·經筵。
下直,中和府使閔埏。
自昧爽至辰時,有霧氣。巳時,太白見於未地。
朴長遠啓曰,明日生進出榜相値,視事頉稟。傳曰,知道。
又以吏曹言啓曰,臺諫有闕,政事,何以爲之?取稟。傳曰,明日爲之。
都摠府啓曰,今日入直軍士,中日習射,請出標信。傳曰,知道。
政院啓曰,今此平安監司吳挺一狀啓,有痕汚染處。陪持人不謹之罪,不可不懲,請囚禁治罪。傳曰,不必囚禁。自本院治罪,可也。
訓鍊都監啓曰,以都監啓辭,京畿壯抄砲手,依前例立番事草記,傳曰,今年凶荒,姑勿上番,其米移用他處,可也事,傳敎矣。壯抄軍兵,則勿爲上番,而目今都監造成皮甲,容入物力,極其浩大,料理措辦,方爲悶慮。今此軍餉米,移用於此,實合聖敎,依此擧行之意,敢啓。傳曰,知道。
金弘郁啓曰,見此捕盜從事官安仁健等原情公事,則金正侃家四隣之人,皆不知明火作賊之事。金正侃亦曰,露刃之說,不出吾口,家奴達夜燃燈,賊人因其火光,偸取以去,故誤書明火二字云。然則正侃家,雖或有見偸之物,似是竊盜之類,不可謂明火之賊,而安仁健等供招之辭,亦難準信。似當一處憑聞,然後可知其間虛實,而方有處置之擧,敢此煩稟。傳曰,所見是矣。以此改書入之。
侍講院啓曰,本院下番司書·兼說書未差,兼司書洪處大出使。只有說書李殷相,而又以服制不得入直,不得已以兼文學沈之漢,姑除下番。事甚苟簡,明日政,司書·兼說書,以在京無故人,盡爲差出,牌招肅拜,使之相替入直,何如?傳曰,允。
大司憲洪茂績上疏。入啓。答曰,省疏具悉卿懇。頃日之事,旣已洞鑑其無狀,於卿何有?卿其安心,勿辭察職。
修撰洪處厚上疏。入啓。答曰,省疏具悉。爾其勿辭察職。
吏曹判書鄭世規上疏。入啓。答曰,省疏具悉。前疏之批,旣有此非爲卿之私恩,爲國家事體之敎,則何敢瀆擾乃爾耶?不當如是,速出行公。
上在慶德宮。停常參·經筵。
下直,方山萬戶吳玲。
巳時,太白見於未地。夜自三更至五更,沈霧。
朴長遠啓曰,明日常參·經筵,取稟。傳曰,停。
藥房都提調臣鄭太和,提調臣朴遾,副提調臣李一相啓曰,伏見備局啓辭批答,始審有感冒之候,臣等不勝驚慮之至,敢來問安。必須卽進和解之劑,可無彌留之患。今日入診,詳審聖候,然後議藥,何如?答曰,所患不至大段,而但自去月念間,夜不安寢睡,晝畏寒氣,不得出外,且鼻塞而已。以此議藥,勿爲入診。
藥房再啓曰,卽以下敎證候,與諸御醫及鄭後啓等商議,則竹茹溫膽湯,加桑白皮微炒,地骨皮·杏仁·生地母各一錢,防風五分,連進三貼宜當云。此藥卽爲劑進,何如?答曰,依啓。
藥房又啓曰,聖候未寧,已過旬日,而臣等待罪,藥房全未聞知,因備局啓辭批答,始審有感冒之候。臣等驚惶問安之後,醫官鄭後啓·安景昌等,乃言曾於差備下問之日,議達藥名,而聖敎至嚴,故未卽來告於臣等云。莫重御藥,不使提調與聞,事關後弊,竝從重推考。答曰,非渠之罪也。勿爲推考。
大殿,政院問安。傳曰,知道。
持平李尙眞啓曰,臣伏見前郡守李光載緘辭,以洪興祉事,至擧臣名,臣誠驚駭之至。頃者光載,方爲舒川郡守,因下直來言興祉曰,試請托之事,臣以爲事極可駭,宜有臺論,而吾則身病方苦,未行相會禮,向我言之無益矣。光載因言,興祉曾於京試,尙有外場借作之事云云。臣曰,此言聞諸何處?光載曰,崔孝騫言之。臣率爾答之曰,吾亦嘗聞之於崔孝騫矣。臣之與光載相語,大略如斯而已。光載被推,蓋覈其請托之虛實,則旣往之事,雖極無狀,自是剩語,非所可言,而必爲贅入於緘辭,遽起鬧擾之端,其意未可曉也。事已發端,安得不陳其梗槪乎?臣於丁亥冬間,與今結城縣監崔孝騫對話,從容語及興祉,臣以謂吾則素昧平生,而若以其被論之事,及曾所唾罵者觀之,則與其人對面,誠亦士夫之恥。孝騫曰,吾則與其弟興祐,曾有醫疾之恩,往來相過之際,顔面自熟,且又不幸,偶訪興祐,仍遇興祉,其日適是科日,知其外場形迹,心甚驚愕,拂袖卽出,彼必大銜矣。事係重大,雖不可播說,尙慮其陰中〈之計〉,亦不得不言於若干相知處,而至今思之,毛骨竦然云云。臣之所曾聞於孝騫者如此,故答光載之言,謂之吾亦嘗聞者,此也。興祉則曾以惡名,累被彈駁,見棄於人久矣,固不足說,而至於光載,徒憤興祉之毁己,提起往事,若相報復,自不覺其已甚之歸。臣竊惜之,因一光載,量挾忿懥,屋下說話,輾轉至此,而臣自反求,無非語不愼重之致。臣忝居臺閣,少無塵露之補,以此意外之事,瀆擾於玉候違和之日,臣罪大矣。何敢一刻仍冒乎?請命遞斥臣職。答曰,勿辭。
兵曹啓曰,僉知李時聃戶奴,呈狀于本曹,以爲喘症轉劇,不能運動,除授日久,未得肅拜。五衛將權勛戶奴呈狀內,素患疝症,添得傷寒,食飮專廢,差歇無期云。李時聃·權勛,病勢如此,竝改差,何如?傳曰,允。
金弘郁啓曰,持平李尙眞,再啓煩瀆,退待物論矣。傳曰,知道。
吏批啓曰,判書鄭世規,呈辭受由,參判未差,小臣獨政未安,何以爲之?敢稟。傳曰,只出緊任。
有政。以李惟碩爲正言,李端相爲司書,蔡振後爲監察,金鳳瑞·宋震楨爲校書副正字,李安貧·徐尙卨·呂祉吉爲僉知,李沈爲五衛將,李悃爲僉知,沈樑爲訓鍊主簿,方必泰爲習讀官,曺無敵爲洪淸兵使虞候,李沈爲副護軍,成瑴爲副司直,吳挺垣爲副司果,判校李沈,今加通政,滿三十朔陞堂上。
傳曰,莫重邊鎭,不可久曠,釜山僉使,今明日內催促下送。
備邊司啓曰,別遣譯官於島中之事,非但群議不一,以文字啓稟,恐未詳悉,後日登對時,定奪於榻前,何如?傳曰,允。因感冒不得引見,勿拘日次,頻頻開坐,可也。
又啓曰,本司郞廳李竚,自初專管各色濫數保率等査覈定役之事,未及完畢,而今授洪淸兵虞候,此事不可付之生手。虞候亦非緊任,李竚虞候改差,使之仍察本司之任,何如?傳曰,允。
司饔院官員,以提調意啓曰,今日京畿日次封進中,大生鮮二尾代,生雁一首封進,事涉無據,當該封進官吏及進排人,令攸司推治事,薛里內官手本矣。庚寅年因禮曹啓辭,禮曹堂上,宣惠廳堂上,本院提調,會同相議,京畿日次進上,隨時所産,准其本價,輪代封事,入啓蒙允,而生雁·家鴨·山鴨,家豬等物,亦在代封中,故今日京畿日次大生鮮二尾代,生雁一首代封矣。今者有封進官吏推治之敎,不勝惶恐,敢啓。傳曰,知道。
以大殿薛里內官手本粘連,傳曰,當該提調,亦爲推考。
金弘郁啓曰,薛里內官手本,據以江原道九月朔進上葡萄正果,全不用蜜,太半腐朽,本道官吏推考事,命下矣。凡進上,自外方封進于司饔院時,亦有封餘,其意有在,而今此山葡萄正果,司饔院不能詳審看色,瞢然封進,則責在司饔院。旣無弊封進,而已經累日之後,有此薛里手本,則其間曲折,雖不可知,而似涉殊常,亦不無後弊,其日封進司饔院提調及色官,竝從重推考,何如?傳曰,依啓。
鄭昌胄啓曰,此違格上言四十四張,啓字爻周之意,敢啓。傳曰,知道。
禮曹參判閔應亨上疏。入啓。答曰,省疏具悉。卿其勿辭,調理上來。
上在慶德宮。停常參·經筵。
下直,釜山僉使朴而㫥,務安縣監蔡之沇,加背梁萬戶禹濟萬。
備忘記,今下弓矢,釜山僉使朴而㫥給之。
藥房啓曰,伏不審夜來,聖候何如?昨日劑入竹茹溫膽湯,其進御耶?寢睡不安,畏寒等候,與昨無異乎?臣等不勝憂悶之至,敢來問安。答曰,時無顯效矣。
藥房再啓曰,臣等昨日啓請入診,而聖批不許,不敢更請,只以下敎證候,議藥以進矣。今承時無顯效之敎,已過旬餘,前後所進之藥,亦至累貼,而聖候一樣,則似是趁未和解之致。不診脈候,從外議藥,必未詳盡。請於今日,卽爲入診,仰瞻玉色,親承聖敎,然後退而議藥,何如?答曰,已前所服不多,今將自爾差愈,不必入診。
大殿,政院問安。傳曰,知道。
二品以上單子問安。答曰,知道。勿爲問安。
李一相啓曰,上候未寧,視事頉稟。傳曰,知道。
又啓曰,領議政·左議政,請對入侍云,敢啓。傳曰,引見。藥房提調,亦爲引見。
朴長遠啓曰,假注書李華封,再昨以親病顚倒出去之際,落馬重傷,不能運身,當此問安之時,注書一人勢難兼行於該處。李華封改差,其代差出,使之察任,何如?傳曰,實注書何不差出,每以假官,有若逆旅耶?續續改差,實爲未妥,使之調理察職。承旨,亦爲不當矣。
又啓曰,本院實注書,久未差出,實爲未妥,故臣等每欲差出,考其薦望,則被薦三人中二人,與時承旨相避,只有在外一人,故煩稟未安,不敢備擬,例以假官察任,而假注書李華封,所患落傷甚重,當此問安之日,不得仕進,頗有苟簡之事,故不得不仰稟矣。慇懃聖敎,不勝惶恐。傳曰,知道。今後惕念,勿爲任他新進輩怠慢之習。
傳曰,進士鄭維岳引見。
傳曰,今此各樣保率生徒等査出應汰之數,幾何耶?問于備局以啓。
鄭維岳引見時,上謂都承旨李一相曰,鄭雷卿之死,予嘗惻念,今見其子長成,得參新榜進士,自不堪悲喜,特爲引見矣。且念孤兒寡妻,必難聊生,其令該曹食物題給,且其時所費百金,亦令該曹題給,可也。上又曰,侍講院書吏,亦死於其時,故曾有其妻子給料之事,未知今亦依前擧行乎?李一相曰,書吏,卽姜孝元也。給料與否,臣未詳知矣。上曰,問于該曹,可也。
自昧爽至辰時,沈霧。巳時,太白見於未地。
上御思賢閤引見時,領議政鄭太和,左議政金堉,都承旨李一相,假注書成後卨,記事官朴世城入侍。上曰,興政堂涼冷,氣亦不平,狹窄之地,引接不當矣。太和曰,聖候未寧,全未聞知,昨者始得聞之,以下敎觀之,則必是近來閭巷間通行俗稱鼻角之症,久未和解,亦爲可慮矣。上曰,自前秋冬間,則例有此症,故不以爲大段矣。初秋暫得此症,而晝則不至於大段,欲寢則咳嗽繁熱等症有之,故不得接睡矣。太和曰,必須入診後,當爲議藥矣。水剌等物,亦爲不進耶?上曰,水剌則雖不如常,連爲進御,而鼻塞之症,尙爾不止矣。遾曰,必須浹洽取汗,然後可以快復矣。上曰,取汗則汗孔久開,以此爲悶矣。太和曰,多有稟定之事,雖在靜攝之中,不得不請對矣。送譯之事,此時留館倭人等所爲,島主何以知之乎?上曰,然。太和曰,大廳開市,廢之已久,各房開市,彼此有利,故禁之似難者,群議以爲。送譯島中時,先言此事爲當,而臣往見臣父時,猝然思之,以如此如此答送,今來更聞群議,則亦爲便當,請依群議送之爲當。上曰,予欲聽群議以送,而大槪彼侮太甚。大廳開市,雖廢之已久,約條有之,則渠不敢生怒,而遽有此事。若送差之後,彼若不爲動聽,則奈何。太和曰,群議以爲,聽不聽在彼,在我不可無先送之言,待島主出來送差,何如?上曰,此是熟講而爲之矣。先言之後,彼不動聽,則受侮漸多,以此而終不言之,則不無後弊,亦如之何?雖無島主,送之耶?待島主出來,送之耶?太和曰,若專差送,則島主雖不出來,往待亦可矣。上曰,挺刃俱加云,若有拔劍之擧措,則事極驚駭,彼中亦有發劍之罪矣。必詳知虛實,然後可以爲之耳。太和曰,守門軍官,及小通事,自本府治罪,似爲太歇。今此館倭之事,必出於此輩之指揮,竝嚴問得情後,分輕重處之,宜當矣。上曰,守門軍官及小通事,竝爲拿來處之。上曰,島中別遣譯官事,因領左相陳達爲之,而挺刃俱加實狀,詳聞于東萊府使,然後議處,可也。太和曰,當査問後稟處,而將送人島中之意,勿先宣泄,宜當矣。上曰,然矣。東萊府使處,亦爲分付,可也。太和曰,島主香爐造成之事,亦有可爭處。香爐下,書其職銜年號,而只書甲子,不書年號,亦不穩當矣。上曰,自書名銜,而又書年號於其下,似不至大段,姑觀事勢處之,如何?太和曰,爭執似當,而刻匠亦爲送之,去其朝鮮字,亦如何?上曰,初則只書年月,年號則不可書之之意,分付爲可。太和曰,島中送差之事稟定,而島中移書事,先爲分付乎?上曰,移書等事,亦勿先通爲可。太和曰,東萊府使處,譯官下送,而移書等事,依下敎姑勿分付,使之勿泄爲當。太和曰,倭譯有若干,而洪喜男身病,無可使用人,極以爲悶矣。頃日開坐時見之,則皆爲無形矣。上曰,必須勸奬,然後可以爲之,而往往生事,每出於此輩,不可不擇人矣。遾曰,香爐造去之事,不過誇張於渠國,則何關,而如有深意,則不可說也。太和曰,臣往來水原時,見其農事,則海邊近處,不實太甚矣。上曰,近來日氣太暖,今日冬霧四塞,何以至此,極以爲悶矣。上曰,北路飢荒太甚。常平廳耗穀,除給本道,賑救如何?金堉曰,今年則用於本道賑救,未爲不可矣。上曰,依爲之。堉曰,今番結城縣監柳東發,以試官事見罷,民情皆以爲冤,願納五百石米,欲爲贖罪矣。上曰,善治則誠然否?頃日抱川縣監之事,亦然矣。堉曰,善治則果然矣。自其處來人,亦言其善治淸簡矣。此時迎送,亦爲有弊,仍任如何?上曰,何處不有民乎?若知善治,則他處亦可差送。何以民狀,苟且仍任乎?太和曰,臣來過果川時,民人聚會呈狀曰,丁丑年以賑救,分給穀物,年年未捧,今過二百餘石,而縣監呂爾弘上疏,不施而今有反庫之擧,守令不得已當爲懲捧於民間,民情極以爲悶,若不蕩滌,則一年之耗,不過百餘石,若爲除給,則亦可以充數云矣。果川,三道分路之處,使命絡繹不絶,更令兵曹相考事目,不得枉道取路事,申飭擧行,何如?上曰,依爲之。還上蕩滌及耗穀除給事,令該曹覆啓處置。太和曰,柳後聖所莅稍遠,故換授近地,而積城,遠於陽智云,改授近邑爲當矣。上曰,柳後聖,後政換差近邑事,言于該曹。上謂朴遾曰,今日禁軍都試當畢,才落者幾何?遾曰,初則太半才落,渠輩失望自退者多矣。臣開諭勸射矣。今則鍊才落則不至於多,四番所射,至於鍊才一百餘人矣。六兩則以力射之,多膂力者,則遠射矣。鄭壽男善射六兩,故大臣以下,無不知之耳。雖臂病,六兩則多射,而柳葉箭·騎蒭,則不得中,故不得參鍊才矣。常時雖習平弓,三技中或有落之者多,一番則如此,而今則不至於甚矣。太和曰,武才主力,六兩三十步遠射,而以兩技不中,才落,似爲冤痛矣。上曰,牛雖多力,將焉用哉?堉曰,都監軍士甲衣,時方造成,而皮則不可盡造,紙甲相半造成,何如?上曰,事不着實矣。堉曰,防牌以皮牌爲之,而皮亦難得,若之何?上曰,觀勢不難,而竝爲從容措備,無妨矣。堉曰,頃聞暗行往湖西,軍器等物,一一點閱,而見遞者必多,暗行入來之後,雖有執頉之處,令本道隨其輕重處之,似當矣。上曰,觀勢爲之,可也。朴世城曰,進上靑大竹,其弊甚巨,曾按嶺南,詳知弊端,斷以二折,輸運不難,而事係舊規,變通似難矣。上曰,兵判知之乎?哦嗟山烽燧,數日連入,凡事莫如,申飭爲之,可也。上曰,禁軍事,自前有同兒戲,今欲精鍊,而亦無善策,以此爲悶矣。朴遾曰,禁軍馬芻糧題給事,旣已定奪,而餘丁順贊木,各給三疋,則可以爲矣。太和曰,禁軍使各得保率保木,徵納兵曹而給之,未知何如?太和又進曰,閫帥之任,擇差爲難,前日不次擢用之時,將領可合表表可用之人頗有之,今則無之,依前爲之似可矣。釜山僉使,亦爲難得,僅爲塡差矣。上曰,引見則觀其容貌擧止,而亦可用之矣。上曰,禁軍給料事,廟堂從容講定爲可。太和曰,我國貧甚,百官祿捧,不足以畜妻子,況養兵等事乎?激勸軍兵,莫如賞格,而亦無可繼之道,以此爲悶矣。上曰,其在國家富庶之時,凡諸施措之事,不如今日之無形,慨嘆奈何。太和曰,御營廳,物力不足,他無措辦之路。聞東萊年例鑞鐵,戶曹發賣百斤,捧銀五兩云,其在經費,不至有關,自今以後,年例鑞鐵,移給本廳,以爲補用之地,何如?上曰,言于該廳依爲之。太和曰,守門軍官及小通事,自本府決罪,似爲太歇。今此倭館之事,必出於此輩之指嗾。竝嚴問得情後,分輕重處之,宜當矣。上曰,守門軍官及小通事,竝拿來以問,可也。
又啓曰,島主所求香爐,以其言稱奉獻,而書渠職銜於年號之下,故不爲致慮,曾以許副之意,仰陳於榻前矣。退而更思,且聞群議旣曰,朝鮮所造,則事理不可云,此一款,令譯官爭辨,去其年號,只書壬辰月日宜當。譯官李亨男,欲爲稟定後下送,姑留之矣。上曰,去其年號,只書月日之意,嚴飭譯官以送,可也。
又啓曰,常平廳,取用外方三分耗穀,故咸鏡道耗穀,則換貿他物以用,而今年則其處凶荒太甚,勿令該廳取用,令本道補用於賑飢,何如?上曰,依爲之。
又啓曰,臣往來時,聞果川民人之訴,丁丑亂後,賑恤廳租太等穀,分給還上,無處可徵者,逐年竝計其耗,則至於二百餘石,前縣監呂爾弘上疏請減,而該曹不許。今則不得已將分徵於民結,極以爲悶。咸願如蒙蕩滌,則大善,不然則本縣雜色竝一千餘石,一年耗數,該曹勿爲推尋,而給與本縣,則可以推移充數云。係是民情,敢達。上曰,令該曹相考,稟處。
又啓曰,分路,載在法典,而聞果川民人之訴,無論左右道,出都城南門者,皆由果川,非但供饋·先文·傳送·探候等種種之弊,不能支當云,從前雖有報監司轉啓之令,縣監何能辦此乎?今後別立事目,每月之終,以枉道來到者,有無牒報,監司以憑啓聞,宜當,本官旣已以無爲報之後,則何敢言其難支乎?上曰,驛路亦有濫騎人有無竝報之規,依爲之。
又啓曰,柳後聖所莅,以道里之遠,故使之換於近地,而積城遠於陽智云,請改換近邑。上曰,換差近邑事,言于該曹。
朴遾啓曰,今番則訓鍊院權知奉事習讀,爲禁軍之役者,皆爲受馬,自前受馬禁軍,有隨往都監習陣之例。此事始於右相以兵判兼大將時云。訓鍊院官員,以科擧都試中旬時,差備官之役,殆無暇日,隨往習陣爲悶云矣。上曰,此類則勿令隨往,可也。
上在慶德宮。停常參·經筵。
巳時,太白見於未地。
藥房啓曰,伏未審夜間,聖候何如?昨日劑入竹茹溫膽湯,亦已進御乎?臣等伏蒙賜對,入侍良久而退,玉體調攝之中,恐有所妨,臣等達宵耿耿,不勝憂慮之至,敢來問安。答曰,夜來出汗頗洽,寢睡稍安矣。
傳曰,去夜公事,虛疎封入,承旨推考。
判決事南銑上疏。入啓。答曰,省疏具悉。卿其勿辭,調理上來。
上在慶德宮。停常參·經筵。
自辰時至申時,日暈。
藥房啓曰,夜氣稍寒,伏不審聖候調攝,何如?竹茹溫膽湯三貼,已盡進御乎?昨有出汗頗洽之敎,諸症亦有差減之效耶?必須詳細下敎,然後當更議藥。臣等不勝憂悶,敢來問安,竝此仰稟。答曰,湯藥旣已進服。惡寒之候頗減,寢睡亦安矣。
藥房再啓曰,伏承聖批,以惡寒之候頗減,寢睡亦安爲敎,臣等竊不勝喜幸之至,第念聖候所患,雖似差減,未盡平復之前,不可遽停進藥,卽與柳後聖·鄭後啓及諸御醫等商議,則皆以爲竹茹溫膽湯二貼,仍前加入,更爲加進宜當云,依此劑入,何如?答曰,依啓。
大殿,政院問安。傳曰,知道。勿爲問安。
政院啓曰,臣等卽接咸鏡監司狀啓,麟平大君行次,自江原道,轉向安邊,留鶴浦一日,還向歙谷之路云。大君當初沐浴受由,乃是杆城地,轉向他道,已爲不當,而今年兩道凶荒特甚,餓莩相望,賑救無策,道臣狀啓,連續入來。當此之時,大君之行,留連郡邑,經月不還,夫馬廚傳之弊,有不可勝言。遠外聞之,以爲何如哉?外人皆言大君將欲遍踏嶺東,若然則前頭回程之日甚遠,而貽弊列邑,尤極不些,急速回還之意,不可不下諭。且大君旣已受由於江原道,轉向安邊之時,則不可以公行往還,而咸鏡監司李基祚,違例出待,又此馳啓,有若當道公行出待者然,尤爲不當,請推考。傳曰,不能敎子弟之失,予自當之,咸鏡監司不必推考。且每歲燕山之行,非其任向,不憚層氷火雲,獨自勞苦,故予□而許之矣。不數日當爲上來,勿爲下諭。
傳曰,史官一員待命,騎馬三匹立之。
實錄廳啓曰,本廳都廳堂上有闕,今日親承差出之敎。刑曹判書沈之源差下,何如?傳曰,依啓。
傳曰,前吏曹參判趙錫胤,前持平申弘望等,不有國家,黨論自恣之罪,不可不懲,竝遠竄,以示國家貸死之意。
備邊司啓曰,問于備局以啓事,傳敎矣。諸色査出應汰都數,一千四百八十四名,其間不無物故雜頉,則此盡爲實數,雖不可必,而設或計除有故,亦不下千餘名,此外宦官保率,則元數一千一百三十六名,今以新啓下宦官之數劃給,應給之外,當有若干餘數,而此則時未畢磨勘矣。敢啓。傳曰,汰定他役之時,更稟處之。
政院啓曰,義禁府趙錫胤·申弘望等定配單子到院,而以常例言之,則大祭齋戒,此等公事,不得入啓。今則何以爲之?敢稟。傳曰,此輩各爲其黨,亂我國家,祖宗在天之靈,亦必痛恨於冥冥之中,豈可拘於常規而遲緩乎?卽爲入之。
傳曰,羅將單子,速爲催促,今夜內發送。
又啓曰,臣等伏見前參判趙錫胤,前持平申弘望等遠竄之命,聚首相顧,不勝驚悚之至,竊惟聖明,自臨御以來,打破黨論,調劑寅協之盛意,在廷諸臣,孰不欽仰,而今此竄逐之擧,出於千萬意慮之外,此豈大聖人和平底氣像乎?趙錫胤,旣以所懷,言于諸友及其同席,心不自安,辭職之疏,因竝及之,雖未免偏狹之歸,而原其本情,豈有他腸哉?至於申弘望之事,違例獨啓,不過鄕生未暗體例之致,旣已坐罷,而今又加以重律,無已甚乎?請少霽雷威,平安諒恕,竝還收遠竄之命。傳曰,爾等故爲緩論,以爲他日之計耶?不誅亦是國恩,勿爲放恣之言。
又啓曰,君臣猶父子也。父子之間,若不洞悉其情事,則夫豈止慈之道乎?今此竄逐之擧,辭旨太峻,威怒遽震,不暇察其本情,殊非大聖人平心待下之道,故臣等職在近密,區區所懷,不敢不達。今承嚴批,不勝惶恐待罪。傳曰,朝紳之間,若更有此惡習,則當必誅而不赦矣。卿等亦爲勉礪,勿待罪。
又啓曰,臣等俱以無狀,忝在近密,伏覩君父過中之擧,不敢泯默,略陳所懷,而嚴旨荐降,辭意益峻。臣等方在惶恐待罪之中,而第念人子之於慈父,因一威怒,不盡區區之意,則是自外於天地父母之前也。玆敢更前說,以冀聖明之少垂察焉,夫帝王施罰之道,必究其情而定其罪,然後輕重得當,物議咸服,而被罪者亦無辭矣。今此趙錫胤之事,初出於屋下私談,而傳播於縉紳之間,故同席之後,不安於心,略及於再疏中,此不過期於必遞,終不敢自隱之致。豈有他意於其間哉?申弘望之雖有違例獨啓之失,罰已行矣,而又加重罪,此豈當施之律乎?旣不原其情,竝置重典,則竊恐輕重失當,物情不服,而聖明破黨之盛意,反歸於喜怒之失中也。伏見前後之批,亦恐聖明不諒臣等之本意,有此敎也。微悃未暴,疑阻轉甚,臣等亦不能無憾於天地之大也。伏願聖明,更加恕察,特霽雷威,還收趙錫胤等遠竄之命。傳曰,此蓋怒予言之太迫而發也,實非出於喜怒之言也。寧動於爾等之忿言,而變其志乎?少思分義之莫嚴,毋庸瀆擾。
又啓曰,臣等又伏覩聖批,以怒予言之太迫,少思分義等語爲敎,臣等尤不勝悚慄之至。臣子之於君父,分義非不至嚴,而苟有過中之擧,則徒知分義之嚴,不思補拾之義,是豈人臣事君之道乎?今此竄逐之命,實是過中之擧,故臣等前後所陳,誠出於區區愛君之意也。聖明不諒微悃,謂之忿言而斥之,臣等不勝悶鬱焉。臣等祗自惶恐縮伏,更無一言,則區區寸忱,終未暴白於日月之下,不得不冒昧仰達,而院中諸僚,不敢退去,方在闕門之外,伏願聖明,亟霽雷霆之威,還收竄逐之命。傳曰,不允。
以當該義禁府趙錫胤等押去啓目,傳于鄭昌胄曰,此書吏·羅將等,若不及於定限,則非但治以重罪,不能檢飭之失,該府亦難免焉。以此嚴明,分付。
朴長遠啓曰,吏曹參判差出,政事,何以爲之?敢稟。傳曰,明日爲之。
傳曰,藥房提調引見,左相亦爲來待,可也。
上御思賢閤引見時,領議政鄭太和,左議政金堉,兵曹判書朴遾,都承旨李一相,假注書成後卨,記事官朴世城入侍。太和曰,藥房問安之批,有畏寒加減之敎,今則何如?上曰,服藥已至累貼,又用金銀花取汗,然後畏寒等症,幾盡差歇,自此可以痊愈矣。上笑曰,頃聞兵判之言,而一番取汗浹洽,然後今至差境,其爲醫術,勝於御醫矣。太和曰,頃以校書館粘目,備局汰定百餘石移給事,上達矣。時無發落,何以爲之?上曰,汰定之類,何以料理,用於何處乎?太和曰,皆作在京之類,而黃海道則自前館軍降定,而餘數則各給該邑,使之推移用之矣。臣意則莫如仍存,用於如江華等事,爲當矣。上曰,兩西館軍,極以爲苦云,若卒然汰定,未知如何?太和曰,上敎誠然,而苟有汰定之事,則其苦,何恤焉?遾曰,任珖爲黃海監司時,定捧十疋,不堪其苦,及臣按道時,只捧六疋,而民亦不堪矣。堉曰,館軍數多,則減其所捧,如何?上曰,增減不無其弊矣。遾曰,司僕諸員五千四百名內,時存只二千七百名,此中亦多有頉,而每朔立番諸員百餘名,新抄牽馬軍二百名,此外收布之數不多,而本寺用度浩多,故常患不足矣。上曰,諸員,八道皆有之乎?遾曰,兩界外皆有之矣。上曰,闕額,何如是數多耶?遾曰,諸員闕額,海西最多,本寺非不申飭,而諸員比正軍有緊歇,故諸道不爲用力充定矣。上曰,各別申飭,使之優數充定,歲抄啓聞,可也。遾曰,今番都試六番已畢,六兩三箭不及者及鍊才者,近二百之數。今若鍊才,則才落之數,似爲居半,而才落之人,例不許赴於新取才。新抄之人,未必勝於舊,未知如何,合有變通之道矣。上曰,禁軍每番都試,汰舊取新,續續遞易,事甚不便。今後則四技之中,去其片箭三矢,代以木箭三矢,俾無多數才落之弊,極擇年少壯健之人,使之久於其任,何如?領左相及朴遾,皆曰,若去片箭而代以木箭,則才落者必少,果爲便當。上曰,依爲之。
又啓曰,鍊才則分數雖多,不得受高品之祿,別無與免鍊才相爭之事,今此片箭,代以木箭之規,自鍊才時用之,何如?上曰,亦依此爲之。
又啓曰,朔試射時,兵曹堂上,自有往參之規,而自今後別將,亦令同參,何如?上曰,依爲之。
又啓曰,聞別將等語,禁軍輩,每朔試射騎芻時,自備貰馬,似涉難堪矣。上曰,逐朔試射,果爲難便,間朔爲之,可也。
鄭太和·金堉曰,吏曹堂上,只有參議,各司闕員,未得差出,參判速爲差出,何如?上曰,吏判形勢,則不可出仕,而以一趙錫胤之言,遽遞吏判,則國家事體,有不暇言,而予以君上,何以爲政乎?吏判若出仕,則予卽爲遞差,而尙爾不出,吏判之事,亦過矣。錫胤在京之時,論遞吏判,則猶之,可也。歸臥其父之墳,欲陳其妄疏乎?韓信羞與噲伍,而錫胤何人,不居世規之亞乎?其暗邪之事,不可測也。世間虛名,都是虛事,錫胤之虛名,盛於已前者,豈不重乎?以今見之,亦可笑也。言于該曹,參判差出,可也。堉曰,錫胤以實錄堂上,尙爾不仕,蔡裕後之精神,何能久爲獨當乎?上曰,其代差出,可也。錫胤之事,予雖昏愚,豈不知其意乎?其疏有曰,使各欲立於朝云者,語極不測矣。予雖不敏,時無大惡不道之事,羞立於予之朝廷,予未可知也。如鬼如蜮之志,判然可知,渠何敢立我朝廷乎?戰國時,則去就任意,而在今之世,渠何敢如此乎?與朋友絶交,不出惡聲,渠安得出此言乎?上曰,吏曹判書有種乎?王候將相,旣言無種,而吏判寧有種乎?此不過下重上輕之所致也。趙錫胤,殺之無赦矣。今若殺其錫胤,則渠輩當論我以幽厲·桀·紂矣。太和·堉曰,上敎誠爲過當矣。上曰,卿勿復言,卿等亦觀申弘望之事乎?論李時楳,有若論金安老之事,汲汲之狀,彼此何異乎?推其錫胤之心,則權奸之漸,可知矣。他事雖或可稱,而至於黨論之事,則予不忍正視也。孟子東郭墦間之人,有同昏夜哀乞之事矣。錫胤自歸於申弘望之類,不亦可惜乎?錫胤平日自好者,而當其論議等事,自不覺其昏迷矣。時議必云,國家待臣以廉恥,而若遞世規,則正中錫胤之計也。太和曰,譯官中玄頊·玄德宇,以其逆賊族屬汰去,而聞其寸數頗遠云矣。譯官中任使者甚少,此人更爲敍用,未知如何?上曰,寸數若遠,則許令還屬,可也。上曰,申弘望事,因臺論旣已罷職,予欲削職,以杜黨論後弊,未知何如?太和曰,旣已罷職,收敍遲速,亦在於上,何必更加其罪乎?堉曰,纂修之事,不容少緩,而堂上趙錫胤,久未察任,其代差出,何如?上曰,依爲之。
又啓曰,頃遣日官於北京,曆法學得以來,而七政曆,今當更送日官學得,而戶曹所給,只銀二百兩,前用三百九十兩,猶稱不足,其間的用與否,雖不可明知,而如欲學得,則似不可惜費矣。上曰,量宜加給事,言于該曹。遾曰,司僕京居諸員,以蛟龍旗差備·別破陣御鞍匠等役,移屬於兵曹·軍器寺·工曹者八名,以本曹本寺所屬軍士及匠人,代定其役,則可以充補於牽馬軍,而亦除外方諸員八名上來之數矣。上曰,依此爲之,分付于各該司,可也。上曰,內三廳別將等,旣有所屬禁軍,則何可尸居乎?朔試射外,不可無常常私習之擧。自今以後,須於空處,輪回試藝,可也。遾曰,都試過後,則令別將等,當依上敎爲之矣。上曰,注書草冊,置於何處,闕內入直之員,必欲得見,傳播外間,事極寒心矣。頃日李溟翼之被罪,其以此也。後卨曰,注書有樻,入侍罷出之後,卽抄擧行條件上達,然後草冊與抄草,竝爲入置於樻中,故人無見之者也。上曰,然矣。
上在慶德宮。停常參·經筵。
申時初,日暈。
藥房都提調臣鄭太和,提調臣朴遾,副提調臣李一相啓曰,伏不審夜來,聖候何如?臣等昨日入侍,雖承諸症減歇之敎,而猶有憂慮之懷,敢來問安。答曰,心慮不安,達夜不得接睡,氣甚不平矣。
藥房再啓曰,伏承聖批,以達夜不得接睡,氣甚不平爲敎,臣等不勝驚遑憂悶之至。凡人調病,如有不平之思,則爲害最甚,況於至尊靜攝之道,宜以淸心省慮爲先,臣等區區所懷,敢此仰陳,仍請卽今症候,詳細下敎,俾與諸醫商確議藥,何如?答曰,煩患及咳嗽,比前倍加,而不可以此遽改他藥,更觀今日處之,可也。
大司諫李應蓍,司諫權堣,獻納李迥,正言南龍翼啓曰,臣等伏見前參判趙錫胤,前持平申弘望等遠竄之命,聚首驚悚,不勝悶鬱之至。趙錫胤曾以所懷,發之於口,傳播於人耳,則不安同席,勢所固然,辭職之疏,略爲言及,若謂偏狹則可矣,而心期必遞,斷無他意,在聖上含容之度,豈可遽加以重律乎?至於申弘望獨啓之擧,顚倒之失有之,而不過鄕曲之人,未識體例之致。旣以此坐罷,則亦豈可追罪乎?凡帝王施罰之道,務令輕重得宜,不可一毫過差,今此斥逐之擧,是豈當施之律乎?臣等所論,非爲二臣地也,實恐聖德有累於過中,用罰未免於失當。天地之大,無物不容,日月之更,聖人能事。伏願平心察理,亟霽雷霆之威,還收趙錫胤·申弘望等遠竄之命。答曰,旣云所懷發於口,則其所懷何事,其口何人之口耶?爾等之論,極爲無據,未滿一笑也。
大司憲洪茂績,掌令徐挺然,持平李尙眞·鄭榏啓曰,臣等見趙錫胤·申弘望等遠竄之敎,曾不意聖明之世,有此過擧也。請先言錫胤心事,以明其不然。我國家之法,專用文官,其來已久,蔭官雖有負重望者,不過得一臺官而止耳。至於高官大爵,未有如此時者也。臣茂績,身當其事,自在先朝,猥蒙拔擢,經歷淸顯,人相指點,然彼指點者,非有怨嫉而然也,亦出於公心,何必介意也?鄭世規,亦蔭官也。人之或有譏議者,不過爲非其科第而然也。錫胤屋下私談,非捃摭其過累而言也,亦不過狃於習俗,有所云云也。此亦出於公心,有何他意於其間哉?所謂私談,轉入世規之聽聞,則爲下官同坐一席,必不安於其心,故頃日疏中,以此及之,其無他意,蓋可知矣。大槪錫胤,受知於聖上者,可謂深矣。常多寵擢,有言必從,今者因一無情之事,不覺其自陷於妄言之罪,其情亦可慼矣。至於申弘望,不過一鄕生也。仕宦未久,豈諳朝廷法例也?頃日獨啓之事,駭人聽聞,果爲非矣。以此已被駁罷,其罪不過至此而止耳。流竄之律,不亦過乎?伏願聖明,特加三思,少霽天威,還收前參判趙錫胤,前持平申弘望遠竄之命。答曰,使渠輩修飾自明,無以過此,爾等之伸救,其亦勤矣。國家至重,毋庸瀆擾。
備忘記,吏曹判書鄭世規,勢難行公,今姑遞差,今日政差出。
訓鍊都監啓曰,今此上言回啓時,其中水原居出身尹仁進,楊州居前參奉慶益,富平居幼學申景虞等三人推問,京主人則皆不來,故依前傳敎不爲回啓之意,敢啓。傳曰,知道。
吏批啓曰,判書鄭世規呈辭受由,參判未差,小臣獨政未安,何以爲之?敢稟。傳曰,參判差出,命招同參,可也。
吏批,以吏曹判書望單子。傳曰,加望。
加望,以沈詻爲吏曹判書。
吏批,判書沈詻未肅拜,參判未差,參議金益熙進,左承旨朴長遠進。
吏批啓曰,新判書命招,同參政事,何如?傳曰,允。
鄭昌胄啓曰,吏曹判書沈詻命招,則以病不來云矣。傳曰,知道。
兵批,判書朴遾進,參判蔡裕後實錄廳進,參議閔光勳病,參知金佐明進,右副承旨金弘郁進。
兵批啓曰,因北兵使狀啓,鳥銃打造監官車繼宗,加資事,命下矣。車繼宗,雖已資窮,未准職,何以爲之?敢稟。傳曰,陞堂上。
有政。以沈之源爲兼實錄知春秋,蔡裕後爲吏曹參判,鄭維城爲兵曹參判,宋時喆爲內資主簿,鄭植爲禮曹佐郞,柳俊昌·李頤賢爲文兼,李弘淵爲五衛將,宣德望爲武兼,申翰周爲宣傳官,積城縣監柳後聖,果川縣監朴宗亨相換,鄭世規爲上護軍,李晳·柳俊昌爲副司直,趙相漢爲副司猛。
禮曹啓曰,卽見戶曹移文,則赴京使行方物封裹,在於十五日,而佐郞尹,乃是方物終始主管之人,封裹之時,不可無云,以佐郞韓希卨,改付標以入之意,敢啓。傳曰,知道。
又啓曰,廣州胎室碑名刻字刻手,令該司急速下送之意,曾已入啓知委,而校書館·漢城府,皆以無爲稱,不卽起送,立石吉日,在於十二日,自此去彼,未滿四五日。今見該道監司移文,則事勢極爲窘迫。刻手,本是校書館所管,令該館別擇善手,罔夜下送,使之及期完役,何如?傳曰,事極駭異,催促發送。
以兵曹武科覆試節目,傳曰,今番則日期急迫,似難習熟,後科擧爲始,騎射時不爲俯身馳馬者勿取事,自中載錄,可也。且都監馬兵等,亦令俯身馳馬,毋得依前有若揷木然馳馬事,分付,可也。
戶曹啓曰,今此啓下上言十一張內六張,則當身來現,故回啓以入,而其餘五張,則累日督現,終無去處,此必倩人代呈之類,依前判下,姑爲置之之意,敢啓。傳曰,知道。
兵曹啓曰,當日幼學趙鈴稱名人,自開陽門入來,差備門外擊錚,極爲駭愕,令攸司囚禁治罪。同門守門將安汝羾,常時不能禁斷,以致闌入,亦爲非矣。請推考。傳曰,允。
兵曹啓曰,今十月初四日引見時,領議政臣鄭太和所啓,分路,載在法典,而聞果川民人之訴,毋論左右道,出都城南門者,皆由果川,非但供饋·先文·傳送·探候等種種之弊,不能支當云,從前雖有報監司轉啓之令,縣監何能辨此?今後別立事目,每月之終,以枉道來到者,有無牒,報監司以憑啓聞,宜當,本官,旣已以無爲報之後,則何敢言其難支乎?上曰,驛路亦有濫騎人有無竝報之規,依爲之事,命下矣。分路一事,載在法典,而近來大小使命,皆由果川,則偏苦難支之狀,誠如大臣陳啓,請令道臣,遍問各驛依法分路,如有冒法濫騎,枉道往來者,摘發啓聞之意,行移,何如?傳曰,允。
以兵曹,幼學韓文郁上疏粘目,傳曰,其時戶曹公事覓入。
吏曹參判蔡裕後上疏。入啓。答曰,省疏具悉。卿其勿辭,速爲入來察職。
生員禹汝舜上疏。入啓。傳曰,下該曹。
幼學李昌齡上疏。入啓。傳曰,下該曹。
出身金光日上疏。入啓。答曰,省疏具悉。爾之憂國愛君之誠,深用嘉尙,所陳等事,當令廟堂議處焉。
上在慶德宮。停常參·經筵。
下直,永春縣監鄭脩。
夜一更,流星出奎星下,入南方天際,狀如鉢,尾長四五尺許,色赤光照地。三更,電光,黑雲一道如氣,起自坤方,直指艮方,〈長〉二十餘丈,廣尺餘,良久乃滅。五更,有霧氣。
藥房問安。答曰,證候言于醫官矣。
藥房啓曰,卽以下醫官之敎商確,則皆以爲益氣養神湯,姑先進御三貼後,更觀證候云。此藥劑入,何如?答曰,允。
朴長遠啓曰,來十一日,專經文臣殿講當爲,而視事頉稟,何以爲之?取稟。傳曰,爲之。
都摠府啓曰,今日入直軍士,中日習射,請出標信。傳曰,知道。
傳曰,頃日大臣引見時,令內三廳別將等,率其所屬禁軍,常常私自聚會習藝事,定奪矣。擧行條件,何不出之耶?考出書入。
都摠府啓曰,今日入直軍士,中日習射事,標信啓下矣。雨勢如此,不得爲之之意,敢啓。傳曰,知道。
大司憲洪茂績,掌令徐挺然,持平李尙眞·鄭榏啓曰,臣等伏承聖批,以修飾自明爲敎,不覺驚心,愧欲死也。臣等雖極無狀,粗知事君之義,當此天威震疊之日,何敢欺心飾辭,以負吾君也哉?若有一毫私意於其間,則殿下雖緩誅戮,神必殛之。趙錫胤,自在先朝,受知最深,出入經幄,非如疎遠之比,殿下亦已洞燭其爲人矣。然臣於所論,非以錫胤之言爲是也。殿下平日待錫胤特厚,出於群臣之上,一朝以一言之差失,遽加重律,投之魑魅之域。此非但臣等之有大慊然於心,中外〈公〉論,喧騰驚愕。今日之冒死陳請,豈爲錫胤也?竊悶聖上過德,或流播於遠邇也。而況申弘望之鄕暗,人所共知也。頃日顚妄之擧,旣已駁罷,罰當其罪,竄之遐裔,不亦太過乎?伏願聖慈,更加三思,少霽天威,則擧國人心,孰不快焉?請前參判趙錫胤,前持平申弘望,還收遠竄之命。答曰,不允。
司諫權堣,獻納李廻,正言南龍翼啓曰,趙錫胤·申弘望等遠竄之命,出於意慮之外,中外物情,莫不驚駭。臣等還收之請,實恐有累於聖德,非爲二臣地也。而誠意未孚,反承無據之敎,臣等尤不勝驚悚悶慼之至。當初趙錫胤,屋下私談,不過以官方規例上事言之,及其同席,不能自安,至達於辭職疏中者,亦不過悉陳難便形迹,期於必遞而後已,豈有他意於其間哉?不究本情,遽施重律,大聖人平和之政,恐不當如是也。至於申弘望獨啓之擧,顚倒則有之,而新進鄕生,未識體例之致,旣以此坐罷,則亦豈可追罪乎?凡帝王施罰之道,務令輕重得宜,不〈可〉一毫過差,而天怒太遽,用罰過當,打破偏黨之盛意,反歸於失中之擧,此臣等所以苦口力爭者也。請少霽雷威,平心恕察,還收趙錫胤·申弘望等遠竄之命。答曰,不允。
司饔院官員,以提調意啓曰,江原道十月朔各殿進上生物等,或腐破有臭,各種鹽色,盡爲濃爛,兩色正果,味亦不甘,至於大口魚卵,則以明太卵,添入其內,莫重進上,如是不謹,極爲駭愕。當該封進官吏,請從重推考。傳曰,允。
戶曹啓曰,卽接京畿監司移文,則本金領府事祿俸米太,七月等則自楊州牧已爲輸納,十月等則祿俸依故完平府院君例,限三年仍爲輸送與否,定奪移文云,今此金尙憲三年內祿俸,則別無特命仍給之敎,自今各等勿爲輸送之意,回移本道,何如?傳曰,限三年仍給,可也。
又啓曰,今十月初六日引見時,左議政金堉所啓,頃遣日官於北京,曆法學得以來,而七政曆,今當送日官學得,而戶曹所給,只銀二百兩,前用三百九十兩,猶稱不足,其間的用與否,雖不可明知,而如欲學得,則似不可惜費矣。上曰,量宜加給事,言于該曹事,傳敎矣。今此日官處,北京所用銀子,前給二百兩外,今又加給一百九十兩,以准其所請之數,而但其到彼後用賂多少,唯在於幹事之人善爲周旋與否而已。當此經費蕩渴之日,累百兩銀子,若歸於濫用之地,則誠爲可惜,十分節用,竣事後,以其所餘一一還納之意,各別申飭,何如?傳曰,知道。此數太濫,只加給百金,可也。
漢城府啓曰,東萊負債未畢償人韓仁祥·卞應林·金弘立·金汝禮等四名,前囚次知各一名外,又兄弟·妻子·叔姪中各二名加囚,依他啓下罪人例,令攸司間五日連次嚴刑,限以畢償間事,入啓蒙允之後,卽爲推捉,則韓仁祥·卞應林次知各二名,已爲加囚,金弘立子聲振,前已囚禁,其妻德只,則今亦就囚,而其同生兩人,避匿不現,累日窺伺,猶未捕得,兄弟中捉囚事,旣已蒙允,則此實亡命之人也。令左右捕盜廳,急速譏捕,上項金弘立兄弟,移送本府之意,方爲入啓正書之際,弘立弟弘亮,知其必不得終始逃亡,始爲來現,雖卽捉囚,而因此漢之牢避未捉,致令啓下罪囚,未卽移送該曹,其爲情狀,尤極痛惡。且金汝禮正妻,則自初至今,囚治刻督,而亦以子女中二名加囚事,啓稟允下矣,昨日坐起時,汝禮之壻吳讚瑜呈狀曰,已備未償債二百三十三兩,當日下去云,卽令現納所備之物,則果以其債備持,故捧招於讚瑜處,以往還二十五日,定限發送,此則異於仁祥等三人,似當分其輕重,上項汝禮正妻,仍前囚禁,待其汝禮畢報公文,限內未及來納,後子女二名加囚,姑除獄囚煩多之弊,何如?傳曰,允。
玉堂箚子。入啓。答曰,治黨之罰,若使得中於爾等之心,國事則殆矣。勿爲紛擾。
刑曹判書沈之源上疏。入啓。答曰,省疏具悉。大臣薦望,實非偶然,卿其勿辭,從速察職。
上在慶德宮。停常參·經筵。
夜五更,流星出軒轅星上,入東方天際,狀如鉢,尾長二三尺許,色白。熒惑,入太微端門。
藥房都提調臣鄭太和,提調臣朴遾,副提調臣李一相啓曰,伏不審夜間,聖候何如?昨日劑入益氣養神湯,已進一貼耶?臣等不勝憂慮,敢來問安。答曰,湯藥旣已進服,諸證幾盡差愈,今後勿爲問安。
司諫權堣,獻納李迥,正言南龍翼啓曰,臣等以趙錫胤·申弘望等遠竄還收事,連日論列,而兪音尙閟,臣等不勝悶鬱之至。凡帝王施罰之道·必原情定罪,擧措和平而後,輕重得宜,人心咸服。今此趙錫胤屋下私談,初非出於有意,申弘望規外妄擧,亦已懲於坐罷,而天威震疊,不究本情,用律太重,投畀絶塞,瞻聆驚駭,景象愁慘,打破偏黨之盛意,反歸失中之擧,此臣等所以苦口力爭,期於得請而後已者也。請加三思,還收趙錫胤·申弘望等遠竄之命。答曰,已諭,毋煩。
大司憲洪茂績,掌令尹㻩·徐挺然,持平李尙眞·鄭榏啓曰,臣等以兩臣之事,論執數日,兪音尙閟,臣等不勝悶鬱焉。臣等雖極無狀,粗知君臣之義,當此天威震疊之日,何敢欺心飾辭,以負吾君也哉?趙錫胤,自在先朝,受知最深,出入經幄,非如疎遠之比,殿下平日待錫胤特厚,一朝因一言之差失,遽加重律,投之荒裔必死之地,此非但臣等之所錯愕,中外公論,喧騰不已。今日之冒死陳請,豈爲錫胤地也?竊悶聖上過擧,流播於遠邇也。至於申弘望,尤可憐也。鄕生妄擧,本非大罪,其時坐罷,罰已行矣,流之絶塞,不亦太過乎?請還收前參判趙錫胤,前持平申弘望等遠竄之命。答曰,已諭,毋煩。
兵曹啓曰,京畿諸島牧場馬,今番點馬下去時,百匹爲限,極擇捉送于京中,分給禁軍事,曾已入啓定奪矣。厥後江華北門場及鎭江餘馬四十二匹,爲先上來,令左右別將,司僕寺郞廳,眼同分給,則其中或有中路病斃者,或有病傷者,或有體小不可用者,分給之數,只三十二匹,以此推之,則捉送之時,若以百匹爲限,則分給之數,似不過七八十匹。令司僕寺,更爲分付于點馬處,百匹之外,加捉三十匹以送,准百匹分給,其餘不用之馬,令本寺區處,何如?傳曰,允。
承文院官員,以都提調意啓曰,寫字官肄習有闕,代學生金箴·李後勣·李績,筆法頗有將來,屬于寫字官肄習,使之日新鍊業,何如?傳曰,允。
又啓曰,臣等今日會坐,文書黑草査對,本院提調,只禮曹判書李厚源,吏曹參判蔡裕後進參,其餘則竝不來,事體埋沒,極爲未便,請推考。傳曰,依啓。
又啓曰,自庚寅年以後,本國曆書,旣與北京曆書有異,來年正月大小朔新曆未頒來前,有難得知聖節,文書中正月三十日之日子,依近例空間以送,逢着新曆受來中使於中路,詳知大小朔後,書塡之意,使臣處,分付,何如?傳曰,允。
以冬至·正朔聖節表,傳曰,或不無未盡之處,更爲詳察,可也。
義禁府啓曰,抱川居尹景任〈等〉十八人,爲其前倅羅襷,盛言治績,至請天聽,欲問上言內辭緣,招問本縣京主人,則十八人所在處,渠皆不知云,又爲招致,終無一人來應者,依下敎不爲回啓之意,敢啓。傳曰,知道。
領議政鄭太和箚子。入啓。答曰,省箚具悉。此人等命配之夕,觀其氣色,則黨類惶駭,有數不及然脅迫操切之狀,極爲驚懼,故不得已有是命也。觀卿箚辭,可不省察焉?誠若顚仆於道路,則殊無貸死之本意,其令該府,使之從容押去。
朴長遠啓曰,卽者臣等,伏覩領議政鄭太和箚子之批,以命配之夕,觀其氣色,脅迫操切,極爲驚懼等語爲敎,臣等相顧震越,無地自容,臣等俱以無狀,待罪密邇,目見君上過中之擧,職是喉舌,不宜終默,前後所陳,實出於區區愛君之忱,豈有一毫他腸,而誠未格天,反有此人臣所不忍聞之敎,無非臣等平日言行,不見信於君父之致,徒增慙恧,更無所達,不勝惶恐待罪。傳曰,勿待罪。
吏曹判書沈詻上疏。入啓。答曰,省疏具悉。卿之年齡雖老,精力尙强,實合此任,豈可每每辭免而止乎?勿爲固辭,從速察任。
刑曹判書沈之源上疏。入啓。答曰,省疏具悉。已諭予意,卿其勿辭,從速察職。
上在慶德宮。停常參·經筵。
巳時,太白見於未地。夜四更,流星出天囷星下,入西方天際,狀如鉢,尾長四五尺許,色白,光照地。
朴長遠啓曰,來十一日專經文臣殿講時,命官何大臣進參乎?敢稟。傳曰,左相進去。
又啓曰,兵曹判書朴遾,刑曹判書沈之源,行副司直鄭良弼,試官命招,竝以病不進。請推考。傳曰,依啓。兵曹判書,勿爲推考。
又啓曰,司藝柳道三,以試官來詣闕門外,以病陳疏。凡官旣赴牌招,則雖是實病,至於陳疏,事體未安,故本院還出給矣。不俟處置,直爲退去,極爲非矣。請推考。傳曰,依啓。
大司憲洪茂績,掌令尹㻩·徐挺然,持平李尙眞·鄭榏啓曰,臣等以趙錫胤等事,逐日論列,而兪音尙閟,一向牢拒,臣等竊惑焉。錫胤歷事兩朝,最承恩遇,如其有罪則已,今日被譴,不過語言薄過也。去年南方纔脫瘴癘之鄕,曾未一歲,又投魑魅之域,殿下待經幄眷顧之臣,何太薄也?至於申弘望,是一鄕生,擧措顚妄之失,駁罷已足,又被竄逐,不亦過乎?請還收前參判趙錫胤,前持平申弘望遠竄之命。答曰,毋庸强煩。
司諫權堣,獻納李迥,正言南龍翼·鄭斗卿啓曰,臣等以趙錫胤·申弘望等事。措辭見上答曰,毋庸强煩。
兵曹啓曰,今此增廣覆試武科試官,當以文武從二品以上差出,而除老病外,在京無故之人乏少,不得已每望二員擬入之意,敢啓。傳曰,知道。
大司諫李應蓍上疏。入啓。答曰,省疏具悉。卿其勿辭,退去調理。
刑曹判書沈之源上疏。入啓。答曰,省疏具悉。史事一日爲急,卿其勿爲固辭,須速察職。
兵曹判書朴遾上疏。入啓。答曰,省疏具悉。卿其勿待罪。仍傳曰,遣內醫看病。
行副司直鄭良弼上疏。入啓。答曰,省疏具悉。卿其勿待罪。
上在慶德宮。停常參·經筵。
申時,蒼白雲一道如氣,起自巽方,直指艮方,長二十餘丈,廣尺許,良久乃滅。
藥房都提調臣鄭太和,左承旨臣朴長遠啓曰,夜來寒氣稍緊,伏不審聖候調攝,何如?益氣養神湯三貼,昨已畢進御乎?藥效如何及現存症候,願蒙下敎,更爲議藥。臣等不勝憂慮,敢來問安,竝此仰稟。答曰,諸症旣已差愈,勿爲議藥,亦勿爲問安。
武科二所草記。入啓。答曰,與初試有異,詳問許赴,可也。
院啓。答曰,毋庸瀆擾。
府啓。答曰,不允。汰去事,依啓。
備忘記,成均館典籍鄭庥,半熟馬一匹賜給。
吏曹判書沈詻上疏。入啓。答曰,省疏具悉。卿其勿辭,調理察職。
上在慶德宮。停常參·經筵。
二更三更,月暈。
院啓,大司諫李應蓍遞差事。答曰,不允。遞差事,依啓。
府啓,趙錫胤·申弘望事。答曰,勿煩。
上在慶德宮。停常參·經筵。
李一相啓曰,明日常參·經筵,取稟。傳曰,只晝講。
備忘記,史官二員待命,騎馬六匹立之。
傳曰,大臣·備局堂上引見。稱病堂上,亦爲命招。
洪命夏啓曰,引見事,命下矣。三司長官,依例命招,而玉堂則無長官,以次官入侍,諫院亦無長官,依例不爲命招之意,敢啓。傳曰,知道。
李一相啓曰,同副承旨鄭昌胄,昨日以一家可疑之疾,當遑出去矣。卽者辭職上疏到院,而聞其症勢,乍重乍歇,已過兩旬,今則熱勢極盛云。旣是染病,此一疏不得捧入之意,敢啓。傳曰,遞差。
朴長遠,以吏曹言啓曰,承旨有闕,政事,何以爲之?取稟。傳曰,爲之。
吏批,判書未肅拜,參判蔡裕後,文科覆試試官以入場,參議金益熙進,左承旨朴長遠進。
吏批啓曰,判書未肅拜,參判蔡裕後,文科覆試試官入場,小臣獨政未安,何以爲之?敢啓。傳曰,緊任差出。
兵批啓曰,宣傳官,係是侍衛極選之任,自前必令本廳議薦者,其意有在,故臣等亦依前規,使本廳議薦,自本曹招致被薦者,觀其容貌,試其文筆,參以所見高下,備擬矣。伏見憲府啓辭,以宣傳官,全不擇人爲言,臣等不勝瞿然之至。第流來舊規,不可猝變,年少武士,可合此任之人,臣等亦難周知,故今當差出之時,不得已又以本廳所薦,擬望以入。今後議薦時,十分愼擇事,更爲申飭之意,敢啓。傳曰,知道。
有政。以閔應協爲大司諫,李時聃爲忠原縣監,宋士豪爲柒谷府使,廉元俊爲振威縣令,李垶爲蔚珍縣令,李厚源爲實錄兼知春秋,李日三爲校書著作,崔寬爲學錄,金之沇爲學諭,許東岦爲全南兵使,鄭昌翰爲宣傳官,崔克一爲天城萬戶,金克勤爲昌德宮假衛將,李應蓍爲副護軍。
司諫權堣,獻納李迥,正言南龍翼啓曰,措辭見上請加三思,還收趙錫胤·申弘望遠竄之命。答曰,雖論之十年,萬無撓改之理,更勿瀆擾。
備邊司啓曰,卽見北兵使所報,則霾雨致傷,軍器欲爲修補,所用魚膠,量宜下送云。魚膠三十斤,令軍器寺依前例覓送,何如?傳曰,依啓。數甚零星,令兩西添送,可也。
又啓曰,以戶曹草記,歲幣弓角,未免不齊,辭緣或及於咨文中事,傳曰,允事,命下矣。此物本非我國所産,經年輳合,僅准厥數,其中差少者,間或有之,此間悶迫之意,似當陳及於咨文中,而節使之行,別無移咨之事,令該院別撰咨文,付諸使行,到彼觀勢進退,似不可已,依此擧行,何如?傳曰,允。
兵曹啓曰,當日幼學盧尙程稱名人,自興化門入來,差備門外擊錚,極爲駭愕。令攸司囚禁治罪。同門守門將洪禹民,常時不能禁斷,以致闌入,亦爲非矣。請推考。傳曰,允。
以兵曹韓英胄等定配單子,傳曰,北道殘堡定配。
吏曹判書沈詻上疏。入啓。答曰,省疏具悉卿懇。卿懼前車之覆轍,不欲入危穽之意,予非不知,而但念人臣事君之義,不當如是,卿不仕則予無允從之理,速爲察職。
大臣·備局堂上引見時,戶曹判書李時昉所啓,當此凶荒經費不足之時,省費之道,不可不念,諸上司不緊之役,倂爲停罷,如鋪陳等物,不至甚弊者,姑勿續續改備事,分付,何如?上曰,依爲之。上曰,淑明公主出閤時,例有若干備給之物,姑待明春備給事,言于該曹。領議政鄭太和所啓,全南兵使李枝馨,奔走上來。營鎭重地,不可久曠,新兵使,使之速爲赴任,何如?上曰,催促發送事,言于該曹。又所啓,洪興祉,旣已受刑,則李光載罷職,外間或有稱冤者矣。上曰,於他大臣意,何如?左議政金堉曰,柳昌辰,旣已放送,則似亦當如此矣。上曰,李光載敍用。上曰,頃見李尙眞避辭,則洪興祉外場之事,明白啓達,旣已現露,則不可置而不問,以此一款,欲爲添入於問目中,何如?太和曰,問於崔孝騫,以其原情,別爲問目,似當矣。上曰,崔孝騫拿問。金堉啓曰,外方三名日進箋,嘉善官則雖縣監,而亦爲進箋,進箋之時,所費不貲,如此凶年,則減之似當矣。上曰,如殘邑則進箋有弊,資雖嘉善,職是縣監,則勿爲進箋,可也。太和曰,天災民隱,自上憂念至此,每勤咨訪,而臣等無計策施措,極爲惶愧。雖未能思得善策,而令兩南監司,列邑被災輕重,分秩啓聞,然後賦役之可減者,議減以紓民力,該曹冗費,亦令査出,議其可減,以爲一分儲財之地,似不可已。上曰,依啓辭爲之。兵曹判書朴遾曰,禁軍朔試射,間朔爲之事,旣已定奪,節目將爲磨鍊啓下矣。但柳葉箭·片箭·騎芻三技,如或盡試,則許多禁軍試射,似有遲延之患。騎芻則當爲恒定,而柳葉箭·片箭,則輪回施之,何如?上曰,依爲之。
上在慶德宮。停常參,只晝講。
申時,雷動,夜二更,電光雷動。
李一相啓曰,明日常參·經筵,取稟。傳曰,停。
都摠府啓曰,今日入直軍士,中日習射,請出標信。傳曰,知道。
傳曰,前日司憲府,金川郡守李禬,日課不作推考公事,覓入。
以長淵府使崔文㵓,災傷差錯,罷黜狀啓,傳曰,此人,曾爲用意圖遞,而不許矣。今又如是罷黜,未知其必無遞之意,而事甚駭異。漏報差錯之罪,則使之拿致營門決棍,勿爲罷黜,以杜此弊。
司諫權堣,獻納李迥,正言南龍翼啓曰,昨承聖批,以雖論之十年,萬無撓改之理爲敎,臣等之惑滋甚焉。自古人君,從諫則聖,自用則小,有言逆于心,必求諸道者,不自聖舍己從人之道也。今殿下乾剛太亢,一任喜怒,逆耳之言,如以水投石,自用之病,拒人於千里,是豈所望於聖明者乎?二臣流竄,雖不足恤,而殿下之厭諫至此,言路杜塞,自今日始矣。寧不慨然,設令二臣,有難赦之罪,廷臣皆曰不可罪,則一國公論,大可見矣。殿下平心恕察,翻然覺悟,渙施寬假之恩典,實是聖德事也。請加三思,還收趙錫胤·申弘望等遠竄之命。答曰,毋煩。
大司憲洪茂績,掌令尹㻩,持平李尙眞啓曰,臺閣,公論之所在也。自古人主,有所擧措,而合於公論,則人皆喜悅,若有不合者,則衆口喧騰,然不可人人而言之,故必責於耳目之官。今此兩臣被罪之過當,物議喧嘩,愈往愈激,此臣等之所以苦口力爭,而不知止者也。而況趙錫胤,昔日經幄眷顧之臣也。當時殿下待之極厚,今日罪之太重,錫胤,以一人之身,數日之間,何以乍賢乍佞也哉?錫胤所坐,不過語言薄過。申弘望妄擧,亦是鄕暗所致,原其本情,俱有可恕之道。伏願聖明,廓天地之量,回日月之明,亟令還收兩臣遠竄之命。答曰,毋煩。
兵曹啓曰,守門將李聖曾,自今月初五日,重得傷寒,自本廳牒報,故中日單子中,每以病懸錄矣。今者十六日入直單子,至於受點,更爲招問行首守門將,則聖曾所患,尙今危重,而症勢可疑云。不得已改付標以入之意,敢啓。傳曰,知道。
戶曹啓曰,今番節行所封各樣席子,增其長廣之後,一依定式,見樣行會已久,席子所定各官,隨其先備,連續上納,觀其色品,則比前頗好,而安東·永川·豐基·醴泉·榮川等五邑黃花席二十七張,滿花席十四張,滿花方席二十三張,彩花席三十五張,未及准納。許多席子改式措備之際,其不能一時上納,勢固使然,差遲數三日,則可以來納,第未及於明日封裹之時,殊無前期申飭之意,該邑守令,姑先從重推考,未及准捧之數,依前例行中譯官,姑令落後,待其席子上來,與禮曹堂上看品封裹,追後發送,何如?傳曰,允。
禮曹判書李厚源上疏。入啓。答曰,省疏具悉。不可有所異同於前後,速出察任。
晝講,入侍特進官宋時吉,同知事鄭維城,參贊官洪命夏,侍讀官金徽,檢討官洪處厚,假注書成後卨,記事官李曾·朴世城。上講書傳召誥,自若翼日乙卯,〈止〉爲執事也。
上在慶德宮。停常參·經筵。
朴長遠啓曰,昨日晝講時,上候有鼻塞之氣,視事何以爲之?傳曰,停。
政院啓曰,災不虛生,必有所召,人事失於下,則咎徵現於上,感應之理,毫髮不爽,天人相與之際,豈不大可畏哉?殿下自卽祚以來,勵精圖治,非不至矣,而上天譴告,無歲無之,至於今日而極矣。金宿晝現,火星入垣,陰霧四塞,暖氣如春,其他種種可怪可愕之變,不可殫記,而轟轟之雷,燁燁之電,又作於閉藏之節,臣等聞來,不堪驚慮,中夜無寐,伏想丙枕,當作何如懷耶?自古帝王,遇災消弭之方,不過曰恐懼修省,而所謂恐懼修省,亦不可以他求,君德苟有闕失,則反躬自責,以盡修德之實,政令失其宜當,則興替補弊,以盡致治之實,不可以空言,爲應天之文具也。雖然,政令是措置中事,孜孜恐懼,可得其當,若夫聖德闕失,聖明宜亦自反,淸燕之閑,平心克念,求其某事之有失,察其某病之未醫,勿憚其改,如恐不及,則庶可以回天怒而轉危機,此在聖明猛省之如何耳。古人曰,克己,須從性偏難克處克將去,伏願聖明,亟加留意焉。臣等俱以無狀,待罪近密,當此變異之孔棘,伏覩聖上之憂勤,敢陳瞽說,冀補萬一,倘蒙垂察,不勝幸甚。傳曰,憂懼方切,覽玆啓辭,語意忠實懇切,深用嘉尙,可不體念焉。
大司憲洪茂績,掌令尹㻩,持平李尙眞啓曰,措辭見上亟令還收趙錫胤·申弘望遠竄之命。答曰,不允。
大司諫閔應協,司諫權堣,獻納李迥,正言南龍翼啓曰,人君用罰,勵世之大柄也。苟於喜怒之發,一有輕重之偏,則其何以盡勸懲之道,而服群下之情哉?趙錫胤辭職之疏,未免語侵首席,嚴譴之加,皆由於此,而原其本情,則欲遞己職,悉陳難便形迹而已。以錫胤之平日恬靜自守,何嘗有浮薄伐異之心乎?至於申弘望,則李時楳之援比自解,不過妄發之歸,而弘望,乃疑其侵侮先賢,徑先引避,旋卽獨啓,顚倒則甚矣。而新進鄕生,率意妄作之失,不足深責,竝置重典,投畀絶塞,豈合於適重適輕之義哉?三司連章,一兪尙閟,竊恐雷霆之威,或過於摧折,天地之量,有歉於包容,請加三思,還收趙錫胤·申弘望遠竄之命。新除授全南兵使許東立,爲人輕妄,素無才望,而曾以金賊姻戚,夤緣蝨附,驟躋閫帥之任,衆所嗤點者久矣。及授本職,物情莫不驚駭,湖南重臬,不可付諸如此之人。請命遞差。答曰,不允。
洪命夏啓曰,小臣方物封裹進去下直。傳曰,知道。
兵曹啓曰,禁軍朔試射節目,與左右別將等,相議磨鍊以入,伏候睿裁。傳曰,依此爲之,可也。
傳曰,啓下上言未回啓者似多,使之速爲回啓事,分付。
兵曹啓曰,春秋,宮都城巡審,本曹及工曹·漢城府,眼同爲之,而三司中一司有故,則令四山及紫門監役等巡審,各其所屬,隨毁隨補,亦例也。三司巡審,當趁未凍之前,而工曹參判申濡,方赴北京,判書李澥,使行亦迫,參議未差,他無眼同之員,依前例令四山及紫門監役等,擧行,何如?傳曰,允。
承文院官員,以都提調意啓曰,本院製述官石之珩·洪瑞翰·李知白等文書製述之際,俱未免生疎,竝汰去,以前郡守辛喜季,前縣監柳侙·朴安期差下之意,敢啓。傳曰,知道。
備邊司啓曰,以本司,北兵營軍器修補,魚膠三十斤,令軍器寺覓送事草記,答曰,數甚零星,令兩西添送,可也事,傳敎矣。軍器寺恒貢,魚膠元數無多,勢難優送,故只請下送三十斤矣。今承聖敎,極爲允當,分定四十斤於平安道,三十斤於黃海道,通計軍器寺所送三十斤,爲一百斤,平安道則輸送於咸鏡監營,黃海道則上納於本司,以爲轉送北兵營之地,何如?傳曰,依啓。
義禁府啓曰,罪人崔孝騫分揀事,啓下矣。放送之意,敢啓。傳曰,知道。
上在慶德宮。停常參·經筵。
李一相啓曰,明日常參·經筵,取稟。傳曰,只晝講。
大司諫閔應協,司諫權堣,獻納李迥,正言南龍翼啓曰,今此二臣流配之命,大有拂於中外物情,擧朝爭執,皆以爲過當,而天聽愈邈,兪音尙閟,臣等不勝悶鬱焉。趙錫胤平生行己,聖明已燭,遭遇之盛,今世罕比,而一言不合,連歲斥逐,天威震疊,不究本情,大聖人包容之道,不當如是也。申弘望,以遐遠新進之人,不識體例,做事顚妄,劾罷之罰,已懲其失,則追施投畀之律,亦豈和平底擧措乎?公議益激,得請爲期,請加三思,還收趙錫胤·申弘望等遠竄之命。新除授全南兵使許東岦,爲人輕妄,素無才望,而夤緣附託,驟躋閫臬,貪婪驕姿之狀,至今傳播,及授本職,物情莫不驚駭,節度重任,不可更付如此之人。請命遞差。答曰,不允。許東岦事,赴任爲急,勿爲煩論。
大司憲洪茂績,掌令徐挺然,持平李尙眞啓曰,趙錫胤等遠竄還收之請,已過累日,而兪音尙閟,臣等不勝悶鬱焉。錫胤之淸節美行,非獨廷臣之所共知,實先朝之所嘉奬也,亦聖明之所洞燭也。頃者一疏,不過有所不安,欲遞其職而已,曾豈有一毫他腸哉?原其本情,斷無可罪之事,而天威震疊,猝然投荒,豈非聖朝之過擧乎?至於申弘望之率意妄作,坐罷足矣。追加重譴,不亦過乎。噫,大臣,殿下之股肱,玉堂,殿下之心腹,臺閣,殿下之耳目,而大臣陳箚,三司交章,則一國公論,大可見矣,而天聽愈邈,一向牢拒,殿下其以爲股肱,負殿下乎?心腹耳目,欺殿下乎?强拂群情,一向至此,拒人千里,不幸近之,臣等竊爲殿下惜之,天無竟日之雷,易有不遠之復。請加三思,亟賜一兪。答曰,毋庸堅執。
朴長遠啓曰,此違格上言十三張,還入啓爻周之意,敢啓。傳曰,知道。
傳于朴長遠曰,政事,明日爲之。
兵曹啓曰,傳曰,啓下上言未回啓者似多,使之速爲回啓事,傳敎矣。本曹啓下上言,凡三十一張內十八張,則呈訴之人現身,故已爲回啓,而其餘十三張,則不爲現身,必是代呈,故依前傳敎不爲回啓矣,敢啓。傳曰,知道。
訓鍊都監啓曰,前兵使李景顔,左部千摠已爲啓下,而方在罷散中,依例付軍職,冠帶常仕,何如?傳曰,允。
傳曰,頃聞摘奸內官之言,宮墻外軍堡,擧皆無形,不蔽風雨云。守直軍士等,前頭必有寒凍之患,急速修葺事,言于該曹。
大同察訪柳昌辰上疏。入啓。傳曰,下該曹。
禮曹判書上疏。入啓。答曰,省疏具悉。卿其勿爲固辭,須速察職。
領議政鄭太和,左議政金堉箚子。入啓。答曰,憂懼之極,覽箚具悉。倍加戰兢,無以爲諭,是皆寡昧得罪於天而然也。卿等何用引咎乃爾,宜安心勿辭,益庸欽哉。輔予涼德,毋墜丕基,千萬幸甚。
吏曹判書沈詻上疏。入啓。答曰,省疏具悉卿懇。疏中戒誨之語,不啻諄切,心用嘉悅,可不體念焉?所辭之職,向年之遞,實今追悔,何足爲卿之恥,體予至意,勿爲固辭,亟出察任。
上在慶德宮。停常參,只晝講。
巳時,太白見於未地。
李一相啓曰,明日常參·經筵,取稟。傳曰,只晝講。
又啓曰,來二十一日輪對日次,取稟。傳曰,爲之。
又啓曰,明日晝講事,命下,而拜表日忘却,取稟。明日視事頉稟之意,敢啓。傳曰,知道。
金弘郁啓曰,趙錫胤等付處事,命下,臺諫,方以還收事論啓,付處承傳,不得捧之之意,敢啓。傳曰,知道。
都摠府啓曰,副摠管李浣,今日賓廳坐起及以特進官晝講入侍時,除標信進參之意,敢啓。傳曰,知道。
又啓曰,今日入直軍士,當爲中日習射,而政事相値,不得爲之之意,敢啓。傳曰,知道。
大司憲洪茂績,掌令徐挺然,持平李尙眞啓曰,趙錫胤·申弘望事,措語見上請加三思,亟賜一兪。答曰,事關朝著,決難撓改,而當懼災之日,不可無寬典,特爲減等付處。
大司諫閔應協,司諫權堣,獻納李迥,正言南龍翼啓曰,今此二人流配之命,措辭見上請加三思,還收趙錫胤·申弘望等遠竄之命。新除授全南兵使許東岦,素無才望,驟躋閫帥,曾爲黃海兵使時,抛棄軍政,侵虐牙兵,不法狼藉,被捉於御史,貪婪驕恣之狀,至今傳播,及授本職,物情莫不驚駭,豈可以赴任之急,置而不論乎?湖臬莫重之任,決不可付諸已試之匪人。請勿留難,亟命遞差。答曰,事關朝著,決難撓改,而當此懼災之日,不可無寬典,特爲減等付處。許東岦事,予觀其人,似非庸劣,勿爲煩論,速爲下送,可也。
吏批判書沈詻未肅拜,參判蔡裕後進,參議金益熙病,左承旨朴長遠進。
兵批,判書朴遾賓廳進,參判鄭維城,參議閔光勳病,參知金佐明病,右副承旨金弘郁進。
吏批啓曰,判書沈詻未肅拜,參議金益熙病不來,小臣獨政未安,何以爲之?敢稟。傳曰,知道。仍爲之。
有政。以張應一爲承旨,李袗爲密陽府使,申悅道爲綾州牧使,黃渙爲盈德縣令,吳挺緯·李泰淵爲直講,李志安爲禮曹佐郞,李弘淵爲工曹參議,沈櫶爲司宰僉正,尹絳·申翊全·鄭昌胄·李景億爲副護軍。
下直,北靑敎養官具時勉,比安縣監鄭瀁,開寧縣監崔東亮,南桃浦萬戶李時彬。
以兵曹禁軍朔試射節目單子,傳曰,付標一款,似難猝行,使之漸次習熟後爲之,可也。
傳曰,日氣頗冷,今日經筵,興政堂爲之。
以承文院角面咨文,傳曰,更加詳察,可也。
兵曹啓曰,當日幼學閔鴻業稱名人,自開陽門入來,差備門外擊錚,極爲駭愕,令攸司囚禁治罪。同門守門將安汝羾,常時不能禁斷,以致闌入,亦爲非矣。請推考。傳曰,允。
實錄廳啓曰,粉板郞廳趙汝秀·吳斗寅,察任已久,累次呈病,請改差,其代兪㻛·許珽,還爲差下,何如?傳曰,允。
備邊司啓曰,頃於榻前,以將領可合武臣抄選事,啓達蒙允矣。今日開坐時,相議抄擇,別單書入之意,敢啓。傳曰,知道。
又啓曰,喬桐曾有圍籬,而江都圍籬,今又合設於喬桐。臣等固已慮其偏苦,卽接喬桐府使裵時亮牒呈,則本府周回,不過三十餘里,名雖爲府,其實小縣,而以不被兵禍,田案仍存之故,勅使分辦,倍於他邑,已極偏苦,而江都圍籬,又爲移設於本府,中使別將,竝二十員所供,魚饌油淸等種種雜物,勢難獨當,特減勅使出站之役,專力於配所支供,則庶有支持之望云,本府事勢之難支,誠如所報,而至於勅使出站,乃是一道通行之役,有難獨免,如欲分定饌物於各邑,則大有弊端,本府宣惠廳所納收米,通計春秋兩等,幾至四百六十石,逐年折半題給,以爲補用之地,且江都,曾有乾魚物輸送之事,而江都亦設圍籬之後,使之各自支供矣。今則江都旣撤圍籬,乾魚物依前例添助於喬桐,宜當,以此意分付,何如?傳曰,依啓。
義禁府啓曰,今月本府坐起,洪興祉則捧招以入,而其他照律及上言回啓,則待判義禁開坐時,依例議啓之意,敢啓。傳曰,知道。
晝講時,特進官李浣所啓,捕盜軍官及部將等,晝夜奔走,甚是苦役,而又令參於朔試射,實爲難堪矣。上曰,左右廳,其數四十人乎?李浣曰,然矣。上曰,間朔爲之,亦有難便乎。浣曰,此軍官,有異於他,每隨大將而窺捕之際,使喚有若軍士,故上達矣。上曰,左右廳四十人內,二十人,或輪回試射,可也。
舍人洪處尹上疏。入啓。答曰,省疏具悉。爾之憂愛之誠,實出肺腑,深用嘉歎,可不體念焉。
掌令尹瑾上疏。入啓。答曰,省疏具悉。所論忠讜,予甚嘉悅,可不體念焉?爾其勿辭往來。
晝講入侍,知事吳竣,特進官李浣,參贊官李惕然,侍讀官金徽,檢討官洪處厚,假注書成後卨,記事官李曾·朴世城。上講書傳召誥,自嗚呼,皇天上帝,止其可不疾敬德乎?
上在慶德宮。停常參·經筵。
巳時,太白見於未地。
李一相啓曰,明日常參·經筵,取稟。傳曰,只晝講。
都摠府啓曰,副摠管李浣,御營廳坐起進去晝仕,請出標信。傳曰,知道。
傳曰,使臣以下,當爲引見,肅拜後留待。
大司諫閔應協,司諫權堣,獻納李迥,正言南龍翼啓曰,臣等以二臣事,累日論列,昨承聖批,以不可無寬典,特以減等付處爲敎。臣等欽仰,日月之更,孰不感歎?第念二臣流配之命,實出於意慮之外,中外瞻聆,莫不驚駭,三司爭執,大臣陳箚,擧朝公議,大可見矣。當此皇天示警,聖上懼災之日,雖積年廢痼之人,亦當蕩垢雪枉,俾無一人之向隅,今此錫胤之斷無他腸,弘望之率爾妄擧,聖明已盡洞燭,雷霆之怒,旣不竟日,則何必猶靳全釋,仍置中道,有歉於轉圜之量乎?臣等區區之意,只欲聖明之無一毫過擧,以盡應天之實,此所以不避煩瀆,期於得請者也。請加三思,還收趙錫胤·申弘望等付處之命。許東岦,不合閫帥之狀,臣等備盡論列,而昨以觀其人,似非庸劣爲敎,臣等竊惑焉。東岦,曾爲黃海兵使時,抛棄軍政,侵虐牙兵,狼藉不法之事,已悉於御史書啓,豈可以已試之匪人,更畀莫重之任乎?以貌取人,聖人所戒。請勿留難,亟命遞差。答曰,不允。
大司憲洪茂績,掌令徐挺然,持平李尙眞啓曰,臣等冒犯天威,日進妄言,不勝惶恐,只俟罪譴,不意今者聖明,翻然開悟,特下付處之命,豈但臣等之感激而已?中外人心,莫不快焉。古人有言曰,無過非難,改過爲難,此古昔聖王之所爲也。臣等欽仰吾君之大度,感泣之外,無復言者,第念趙錫胤所言,不過有所不安,欲遞其職而已。原其本情,斷無可罪之事,殿下若使終而置之,則是漢文帝言可用採之,不可用置之之道也。申弘望所措,顚妄之失,容有可恕之道,坐罷之外,更何加焉。請勿留難,竝收兩臣付處之命。答曰,不允。
兵曹啓曰,羽林衛將具鐺,今十九日內三廳入直之員,曾已受點,而卽刻本廳所報內,猝得重病,方爲苦痛,決難入直云。勢不得已改付標以入之意,敢啓。傳曰,知道。
又啓曰,預差禁軍,不給十月等祿,只自本曹題給木三疋者,雖未知創於何時,而蓋以預差,非法典所載,權添禁衛之數者也。至如今年,米價極高,步木三疋,僅貿一石,貧殘禁軍,決難資活,在在呼訴,所見矜悶。本曹諸色軍收布,所儲稍優,每一人加給一疋,後勿爲例,何如?傳曰,依啓。
訓鍊都監啓曰,軍兵所着皮甲冑五千部,當爲造作,而其容入物力,揣度爲難,見樣甲冑各一部,先爲造作,則生牛皮二令,表裏三甲,竝正木綿三十八尺,全漆三合,魚膠十兩矣。以一部所入,五千部推而計之,則物力極其浩大,勢難一時造作,姑以千部所入觀之,則牛皮二千令,每令價木一疋半,通共正木三千疋,表裏木綿一千疋,全漆三十斗,而每年價木二十疋,合而計之,則正木六百疋也。此外鐵物·冶炭·魚膠·獐皮·黍皮·匠人料布,則難可一一枚擧,而如許等物,自都監勢難獨當措辦,其中千部,爲先造作次,所入皮價木·表裏木,令戶·兵曹分半移送,以完大役,何如?傳曰,依啓。
同副承旨張應一上疏。入啓。答曰,省疏具悉。此是小事,庸何傷乎?爾其勿辭察職。
正言鄭斗卿上疏。入啓。答曰,覽疏知道。
生員朴聖淸上疏。入啓。答曰,省疏具悉。所陳之事,當令廟堂議處。
玉堂箚子。入啓。答曰,省箚具悉。所陳之事,無非格言至論,實中予病,苟非我經幄之臣,何以至此?深用嘉尙,可不體念焉?
上在慶德宮。停常參,只晝講。
夜一更,流星出羽林星下,入南方天際,狀如鉢,尾長一二尺許,色赤。五更,熒惑,自太微端門中,由左掖門而出。
大司諫閔應協,司諫權堣,獻納李迥,正言南龍翼啓曰,臣等之論列二臣事,爲日久矣。聖度包容,旣已酌處,中外物情,莫不悅服,臣等非不知寬假之已多,瀆擾之爲懼,而第念二臣流配之罰,實出於意慮之外,擧朝爭執,皆以爲過當,而天威震疊,不許撓改,一朝翻然覺悟,特用惟輕之典,懼災之意,溢於言表,此可見天之示警,所以仁愛殿下也。當此兢惕之日,雖積年廢錮之人,亦當蕩垢雪枉,俾無一人之向隅,今此錫胤之斷無他腸。弘望之率爾妄擧,聖明已盡洞燭,雷霆之怒,旣不竟日,則何必猶靳全釋,有歉於轉圜之量乎?臣等區區之意,只欲納吾君於無一毫過擧之地耳。請加三思,還收趙錫胤·申弘望等付處之命。許東岦事,見上請勿留難,亟命遞差。答曰,不允。趙錫胤等事,旣已減等,勿爲煩論。
大司憲洪茂績,掌令徐挺然,持平李尙眞啓曰,趙錫胤·申弘望等事,見上答曰,旣已減等,毋庸煩諭。
備忘記,寡人不才無德,全昧爲國之道,天怒民怨,至於此極,不知何樣禍亂,伏於冥冥之中,不勝恐懼,參以災異,稽之傳記,率多陰盛陽微,爲下蔽上之兆也,而庸怒之質,無以燭察,愚下之性,猝難變移,丕丕之基,將若之何?予欲求助於臣隣,以保付畀之重,承旨代予草敎,廣求直言,寡躬闕失,民間之疾苦,下至細微,無所忌諱,直斥極言,雖有過者,予不罪之。
政院啓曰,伏覩備忘記,當此災異疊見之日,恐懼修省之道,反躬自責之意,丁寧十行,溢於辭表,成湯六事之責,齊景一言之感,庶幾近之,臣等奉讀再三,中心自激,不覺感涕之繼下也。臣等竊念惟至誠能動,今者聖上求言之敎,字字懇惻,實出至誠,在廷臣隣,孰不感動,循例草敎,不但涉於文具,凡在遠邇聽聞,一札代言,豈若手敎之誠意㦖惻者乎?請直以備忘記,曉諭中外,以示聖明至誠求言之意,敢啓。傳曰,拙筆不能達意,詳盡草敎,可也。
再啓曰,臣等請直以備忘記曉諭中外者,欲使在廷之臣·草野之士,感動聖明手敎求言,實出於至誠惻怛之意也。況伏覩備忘記中,求聞聖德闕失,民間疾苦,一言已盡之,更何加焉?今者聖敎,雖是撝謙之聖德,詢訪貴乎眞實,王言不在多誥,更申前請,直爲曉諭之意,敢啓。傳曰,知道。
傳曰,今番都試,前日御史所薦禁軍,幾人才落耶?問啓。
兵曹啓曰,傳曰,問啓事,傳敎矣。御史所薦禁軍口傳者,十七人內,今番都試時,呼不者七人,以親病不爲受由,任意下鄕者一人,當初口傳後,新恩赴防者一人,故下鄕及赴防者,則其代曾於陵幸時,已爲差出,都試入格,時仕者八人,而其餘則呼不之外,別無才落者矣。敢啓。傳曰,知道。
張應一啓曰,闕門已閉,求言傳旨,明日待開門,政郞廳牌招傳諭之意,敢啓。傳曰,知道。
李一相啓曰,前日宗廟秋奉審時,見頉處,明日仍修補移還祭,視事頉稟。傳曰,知道。
侍講院啓曰,王世子畢講小學之後,繼講之冊,曾已定奪入啓矣。今日畢講小學,溫繹之後,繼講通鑑之意,敢啓。傳曰,知道。
以啓覆擧行,取稟啓辭,傳曰,今月內速爲擧行事,命下矣。舊啓覆公事,旣已修正,而新啓覆公事,則十月十五日,議政府合坐,始爲詳覆後,到院矣。莫重啓覆公事,不可積年淹滯,故敢依聖敎,必欲於今月內擧行,本院御覽文書,則各別申飭,刻期修正,而但刑曹文書,則一罪人啓覆公事謄書者,多至累件,以此推之,許多文書,雖嚴督分付,完畢未易,恐未及於今月之內也。且文科殿試及放榜,俱在晦前,不得已以開月旬間,差退乎?敢啓。傳曰,允。
司饔院官員,以都提調意啓曰,咸鏡道十月朔各殿進上生文魚·生大口魚·生銀魚·生鰱魚等物,色變有臭,生梨味酸體少。莫重享上之物,殊無敬謹之意,當該封進官吏,從重推考,何如?傳曰,允。
晝講入侍,知事李厚源,特進官尹順之,參贊官張應一,侍讀官沈之漢,檢討官洪處厚,假注書成後卨,記事官李曾·朴世城。上講書傳召誥,自相古先民有夏,止民之嵒險可也。
上在慶德宮。停常參·經筵。
下直,果川縣監柳後聖。
巳時,太白見於未地。
朴長遠啓曰,明日經筵,取稟。傳曰,只晝講。
都摠府啓曰,今日入直軍士,當爲中日習射,而武臣賓廳講書相値,不得爲之之意,敢啓。傳曰,知道。
又啓曰,都摠府管申景琥,以武臣講書事,除標信賓廳進去之意,敢啓。傳曰,知道。
大司憲洪茂績,掌令徐挺然,持平李尙眞啓曰,措辭見上請勿留難,竝收兩臣付處之命。答曰,毋煩。
大司諫閔應協,司諫權堣,獻納李迥,正言南龍翼啓曰,措辭見上請加三思,還收趙錫胤·申弘望等付處之命。答曰,毋煩。
以咸鏡監司啓本,傳曰,南重晦蒙放未久,配絶塞,予甚矜惻,雖屈法,特用寬典,代以只贖之律,勿爲發送。
兵曹啓曰,今日賓廳武臣講書時,內禁衛太義,受點之後,稱病不進,羽林衛兪聖欽,將鑑博議不請,竝推考。傳曰,允。
鑄成廳啓曰,本廳堂上工曹參議閔應協,今十三日政,移授他職,其代,以工曹參議李弘淵,依當初啓下本廳察任之意,敢啓。傳曰,知道。
憲府箚子。入啓。答曰,省箚具悉。箚辭無非當今之藥石,可見卿等愛予之誠,深用嘉歎,可不勉力焉?
副修撰李正英上疏。入啓。答曰,覽疏喜幸,自不勝也。臣隣,苟如是切實敎誨,使寡昧得以遷善改過,不亦善乎?體念二字,予不欲先言耳。
上在慶德宮。停常參,只晝講。
李一相啓曰,明日常參·經筵,取稟。傳曰,只晝講。
又啓曰,引見·晝講·輪對爲之事,命下矣。日短且寒,此三事盡爲乎?敢稟。傳曰,輪對停,晝講隨時爲之。
張應一啓曰,玉堂無長官,以次官入侍之意,敢啓。傳曰,知道。
都摠府啓曰,去夜初更,營有砲聲突出於東北間,殊甚驚怪,卽問於四所衛將及入直諸處,則皆不知所放之處,遑遑訪問之際,砲手別監,以因傳敎,逐禽於後園云。因傳敎,雖有是事,而夜間禁中放砲,所係極重,別監,所當一邊來言於兵曹·都摠府,而本府下吏遍問後,始爲傳言。當該別監,從重推考,何如?傳曰,不必推考。
備忘記,罪人柳時定,除加刑照律事,言于該府。
傳曰,李慶億之罪,似難容易放釋,而曾於奉使耽羅之日,按覈公明,予嘗嘉之,豈可忘乎?其令該府放送。
李惕然啓曰,李慶億放送事,命下矣。本院承傳冊相考,則今年二月初八日,因國有大赦,李慶億旣已放釋,今者聖敎,出於特命,何以爲之?敢稟。傳曰,然則職牒還給。李時楷,亦爲職牒還給。
以覓入東萊府使狀啓,傳曰,非此狀啓,島主出來後,請以弔慰事,譯官二人入送馬島焚香等事,所付狀啓覓入。
以東萊府使狀啓,禮曹粘目,傳曰,未有首譯下送之事,而此公事,何以首譯下去爲言耶?
傳曰,大臣·備局堂上引見。
諫院箚子。入啓。答曰,省箚具悉。所論無非格言至論,爲今藥石,深用嘉尙,中外獄囚之無滯速決,則已令之矣。欲用山林隱士,予之大願,而自爾難便,不能如意,是可恨也。諸宮家魚鹽,先祖朝王子·翁主外,已定限封,査問于內司,數外之物,竝皆革罷。可也。草薍則或有或無,而牧場則未聞也。自願投附者,一切禁之。訟場非理者,近有新法,必不饒貸,其他等事,可不留心焉。
工曹判書李澥辭職狀啓。傳曰,摠府之任,當令該曹處之,卿其安心,勿辭往來。
上御興政堂晝講,入侍,特進官許積,同知事蔡裕後,參贊官張應一,侍讀官李廷夔,檢討官洪處厚,假注書成後卨,記事官李曾·朴世城。上讀書傳〈自〉相告先民有夏,止嗚呼有王雖小元子哉訖。廷夔進講,自王來紹上帝自服于土中,止王敬作所。上亦讀訖。廷夔曰,此文義無隱處,此下二大文,治人以至治臣,此正朝廷以正四方之義也。大槪以疾敬德諴小民爲本意也。上曰,王者注意,何謂也?廷夔曰,日東景夕云者,最難形言也。暫釋文義。上曰,治民今休之釋,必誤矣。筵臣俱曰,誠如上敎矣。上曰,不可不敬德之釋,可謂迂闊矣。裕後曰,其釋改讀之爲可矣。上曰,然。裕後曰,日東景夕之義,臣等全昧文義,未敢信其必然矣。應一曰,夜深後砲聲,出自後苑,極爲驚愕,卽招兵曹·都摠府問之,則答以別監砲手,逐獸事云,而事極未妥矣。上曰,無心而率爾爲之,必驚怪也。今後當不爲之矣。又進曰,小臣,以麻木之症,不能書字,故陳情上疏矣。今日以香室代押事上去,而手戰不得書之,以他承旨代書,非但事體苟簡,銀臺是何等地,而不得察任而冒居乎?今日願蒙恩遞矣。上曰,承旨之任,非以出判付爲重矣。官員數多,相資爲之,可也。勿辭。上曰,東萊狀啓,考出以入。
上御興政堂,備局堂上引見時,領議政鄭太和,左議政金堉,綾川府院君具仁垕,原平府院君元斗杓,戶曹判書李時昉,禮曹判書李厚源,大司憲洪茂績,刑曹判書沈之源,戶曹參判許積,吏曹參判蔡裕後,承旨張應一,大司諫閔應協,校理李廷夔,假注書成後卨,記事官李曾·朴世城。太和曰,頃日入侍時,日氣不和,連日陰雨,君臣上下,憂懼方深,翌日,又爲非時雷電,人心悚懼,莫不驚駭矣。其後自上求言,被罪者,連蒙放釋,自此可得回天怒矣。上曰,災異必有所召,此皆予之不德,卿等上箚辭免,予不勝愧慙矣。太和曰,上箚亦知其惶愧矣。自小臣忝居首揆之後,災異比前尤甚,無非臣等之罪也。上曰,予不得修省而然,何有於大臣乎?災變之切迫,至於此極,此後之事,亦將奈何?太和曰,人心不常,暫聞公家施措之事,則輒生疑惑,此可悶也。上曰,人心如此,自生疑惑,如此等事,若流入於彼中,則不可說也。近聞閭閻間,自公家出卜物之說,頗爲騷擾云,甚可怪也。頃日該曹,以逆家盤器皿等物,請送故許之,此則不過澂·潚輩,在於其處故也。自內司出卜物之說,必以此爲據,而諸宮家出卜物之言,尤爲無據,未知尙爾騷動乎。厚源曰,此無他,我國無所恃,故得聞如此之言,則各生疑惑之心也。堉曰,外方尤甚騷擾云矣。太和曰,小臣亦見黃海監司書,則以修治軍器事,騷屑云矣。時昉曰,小臣頃日所達,兵務姑停事,今日當稟處矣。上曰,本無如此治兵之事,以此一款問之,亦可矣。積曰,小臣旣已分付於五道矣。上曰,如此騷動,不無其間煽動之人矣。上曰,還上反庫之擧,欲知其實數,而今聞外方騷擾云,反爲弊端矣。太和曰,朝家本意,爲防虛簿之弊也,非爲盡捧逋欠,而各邑未詳曲折,致此騷擾矣。上曰,然則以此事,知委各道乎?今年則値此凶荒,姑停,可乎?太和曰,還上何可全然不捧乎?時昉曰,然則以當初本意,更爲知委乎?厚源曰,反庫之擧,若不停止,則還上之督捧,勢所不已。臣意則從其被災輕重,而分三等,尤甚處,則捧其三分之一,其次,捧其三分之一半,稍實處,則捧其三分之二,而反庫,則明年爲之,似當矣。上曰,此言甚是,依禮判所啓施行。太和曰,歲抄閑丁逃故充定等事,値此凶荒之歲,勢難搜括,重貽民弊,合有變通之令矣。上曰,此是每年所抄者耶?積曰,空戶則式年抄定,逃故則每年充定矣。厚源曰,空戶抄定,則宜令姑徐,而逃故充定,則不可全廢矣。上曰,被災尤甚處,姑徐乎?各邑,亦一體姑徐乎?堉曰,竝令姑徐,宜矣。上曰,然則年例歲抄,竝勿擧行,可也。太和曰,令該曹覆啓處置,何如?上曰,依爲之。上謂禮判曰,三名日進上方物,旣已減除,而物膳則仍存乎?厚源曰,然。上曰,卿其査出,如兩南·北道處,姑爲停止,可也。太和曰,敎養官曺挺融,以其母病,不得趁時赴任,而仍此定配矣。今聞其母病死,尙未得襄葬云,極爲矜惻。上曰,然則放送,可也。太和曰,喬桐圍籬,今已合設,而供饋等事,必爲未盡,今則日氣漸寒,中使處,更加申飭,如何?上曰,自前屢爲申飭矣。仍下敎曰,言于本官,如時果及所欲食之物,時時覓給,可也。上曰,災異至此,又値寒節,京外獄訟,不可不速爲裁決,京獄及外方,俾無滯獄事,分付,可也。之源曰,尤甚失農處,賑救蠲役之策,必趁民未流散前爲之,庶可保存矣。上曰,尤甚處亦多,從速議處,如何?太和曰,尤甚處則貢物減除,似可矣。積曰,貢物則裁減已多,今無可減之事,而全南道,依上敎爲先減除矣。斗杓曰,尤甚處則民役,沒數減給,然後民蒙實惠矣。時昉曰,往在庚寅年,平澤縣尤甚被災,故民役亦有全減之事矣。上曰,戊子年新除五萬石,而民不蒙實惠者,以其尤甚處不爲全減故也。今年則抄出尤甚處,全減,可也。太和曰,館倭出刃之事,東萊府使,亦其馳啓矣。上曰,刀刃半爲抽出云,事甚怪愕矣。太和曰,送譯之事,旣已定奪,而差倭適來,此際因便付送,如何?堉曰,因便付送,臣意則不以爲當矣。太和曰,臣意則彼若動聽,則專譯送之爲可,而彼若以先入爲主,不爲傾聽,則不若因便之爲愈也。上曰,僉意如何?因便送之,峻截詰責,觀其形勢,然後付書送譯,亦爲無妨矣。彼本以誇張爲主,而以只送譯官等事觀之,則亦可推度其處事情矣。或云島主出來,而亦未可知耳。太和曰,自前則以時任關伯,死者絶小,此關伯,以時任身死,而只請譯官焚香等事見之,則其處形勢,亦爲殊常矣。上曰,送使與否,先問島主,然後爲之,如何?積曰,此是五十年來所無事,不可泛然置之,因便與送譯官詰問之擧,則在所不已也。第必詳知彼此失措之事,然後可以爲之,若我有所屈處,則彼先發問後,無辭可答也。上曰,此査覈事,何以得詳盡乎?太和曰,小通事拿問時,以貸死之意,嚴問,則庶可得其情矣。上曰,禁府,亦以詳査以出耶?斗杓曰,禁府則只憑問目而問之,得情未易矣。上曰,如許等語,添入問目中,嚴査,似可矣。斗杓曰,謹依上敎爲之矣。又進曰,差倭出來,則開市一事,嚴辭責之,可矣。上曰,自此送人,勝於順付矣。斗杓曰,李亨男送之耶?上曰,此事重大,洪喜男送之,似可矣。太和曰,島主出來後送之,亦可矣。斗杓曰,可事則謝恩使狀啓,亦有之,似非虛語矣。許積曰,近日騷動,大槪以曰可之事至此矣。之源曰,天變至此,自上修省之道,不可不盡矣。斗杓曰,李慶億放送事,命下,而禁府文書考出,則二月初八日,旣蒙放釋,而未知因何事被放,而旣被恩典,故仰達矣。上曰,然則,已爲蒙放之事,不覺而下敎矣。時昉曰,皮甲所入磨鍊,則全漆容入,亦至三十餘斗矣。堉曰,臣意則皮甲之用於步軍,極爲難便,持銃衣甲,蒼卒臨敵,何以運身乎?無益於用,而徒費財力,亦爲騷屑之端,未知如何?斗杓曰,今日之事,誠爲難便,雖有軍兵,常時無操鍊之事,故水原軍士,雖號精壯,而不得任意操鍊,恒懼如此等言,流入於彼中,不得措手足,如此將若之何?上曰,非獨此也,今日之事,無可爲矣。人主雖欲措置國事,而旋令旋改,一事不得終始爲之,以此遷就,悠悠泛泛,苟度時日,靜言思之,不若袖手安坐耳。斗杓曰,非獨君上,臣下亦如此,誠如上敎矣。然人君如此,則國將奈何?此聖上未免失言也。上曰,今年凶荒,何暇他事?皮甲之役,亦爲重難,數百部爲先造出,其餘以待他日,可也。之源曰,啓覆罪人許多罪目,不可一一盡言之意,送言于承旨,則答以抄出不可云。若沒數書出,則完畢無期矣。廷夔曰,刪去繁文,亦涉後弊,或用朱筆,或爲付標,恐或無妨矣。茂績曰,趙錫胤·申弘望,自上特命中道付處,中外孰不感激?然亦有公議,故今日又爲連啓矣。上曰,旣已酌處,勿爲煩論。又進曰,天變如此,當用寬典,向日經幄所眷顧之臣,今日全釋,未爲不可矣。自點爲逆賊時,天災時變如此,自點果爲伏刑矣。天災時變,今又如此,此天心仁愛,我聖明也。被罪中如李時楷·兪棨等,竝令放釋,得列于朝端,在獄罪人,亦爲分輕重放送,則亦一弭災之道也。上曰,本府箚中,有柳時定事,故旣爲除加刑矣。其中亦有冤者乎?茂績曰,柳時定,眞妄人也。渠安知其軍政乎?受刑已至累次,物議皆以爲冤,故上達矣。犯贓中,亦不無可恕之人,査出處之,未知如何?上曰,禁府刑判,皆入之,果有可恕之人乎?斗杓曰,自上下問公事,則相考回啓而已。此外未能詳知其實狀矣。之源曰,金行之孫,作賊之故,被杖於捕盜廳,移來于臣曹矣。承服於捕盜廳,而移送刑曹之後,抵死發明,未可知矣。茂績曰,此不過誤入悖妄之致,是何盜賊乎?太和曰,旣已承服,有何更論乎?上曰,作罪之後,則士夫何論?當付之攸司,依法治之〈而〉已。上曰,東萊拿來人推問事,曲折甚多,而以禁府萬無査出之事,何以爲之乎?積曰,自刑曹問之,則稍勝於禁府矣。上曰,不得實狀,則可慮矣。茂績曰,天災時變,至此之甚,蕩滌罪籍,亦爲一道,趙·申兩臣,全釋爲當矣。上不答。閔應協曰,趙·申兩臣付處事,今日又爲連啓,願蒙全釋矣。上曰,已諭,毋煩。
上在慶德宮。停常參,只晝講。
張應一啓曰,明日常參·經筵,取稟。傳曰,只晝講。
大司憲洪茂績,掌令徐挺然,持平李尙眞啓曰,臣等將兩臣事,曠日苦爭,而天聽愈邈,此緣臣等事君無狀,不能取信之故也。不勝惶恐,固當知難而退矣。第公議之激,愈往愈甚,公議者,國家之元氣,臺臣者,殿下之耳目也。身當耳目之任,何敢蔑公議負吾君哉?趙錫胤,殿下經幄之臣也。殿下旣已洞燭其爲人,復何言哉?不過以語言薄過,至有嚴譴,而翻然改度,旋下付處之命,孰不感泣?但念天意雖回,不能無少靳於其間,臣等愚意,不如全釋其罪,以慰日激之公議也。申弘望,雖曰顚妄,原其本心,則豈有他意?罰不當罪,人皆冤之,請還收兩臣付處之命。答曰,毋煩。
大司諫閔應協,司諫權堣,獻納李迥,正言南龍翼啓曰,今此二臣事,聖上旣已減等,臣等非不知連日瀆擾之爲懼,而第念錫胤之斷無他腸,弘望之率爾妄擧,聖明已盡洞燭,雷霆之怒,旣不竟日,則當此欽恤之日,可無全釋之恩哉?臣等伏見聖上遇災恐懼,手下求言之敎,辭旨懇惻,感動臣隣,而臺閣公共之論,則猶靳快從,惡在求助之盛意也?臣等區區之意,只欲納吾君於無一毫過擧之地。請勿留難,還收趙錫胤·申弘望等付處之命。答曰,毋煩。
司饔院官員,以都提調意啓曰,今日京畿日次進上生鮮五尾內,二尾則以絡蹄代封,故本色秀魚封進之意,再三催促,而近來因水漲,絶無市上,勢將闕供,不得已封進云,依本道膳狀捧入之意,敢啓。傳曰,知道。
禮曹啓曰,今十月十三日,大臣·備局堂上引見時,上曰,淑明公主出閤時,例有若干備給之物,姑待明春備給事,言于該曹事,傳敎矣。出閤吉日,旣以來十一月二十四日推擇。物件中器皿,則當以明春,更稟擧行,而其中或朝夕不可闕之物,此則何以爲之?如鹽醬·油淸·魚鹽等物,則似不可不爲備給。米豆·布綿,竝待明春乎?塗褙鋪陳等事,則令該曹依例擧行,何如?傳曰,依啓。緊切之物,則若干備給,可也。
又啓曰,昨日榻前,伏承聖敎,三名日進上方物,旣已減除,而物膳則有仍封之處,退而査出,如兩南·北道失稔之處,姑令停止,可也事,下敎矣。三名日物膳封進之事,不爲關由於本曹,則未能詳知,問于司饔院,則三南及江原·咸鏡等道,皆由於三名日封進物膳,而膳狀則直到本院,監封以入云,大妃殿外,姑勿封進之意,兩南·咸鏡等道監司處,行移知委,而明年冬至以後,則在於西成之後,仍停還封與否,臨時稟處,何如?傳曰,依啓。
以義禁府,柳時定照律公事,傳曰,律不當罪,以定配,改照律入之。
上謂洪命夏曰,節屆寒冱,久囚可慮,典獄摘奸,輕囚放釋。
洪命夏啓曰,臣承命往典獄署,各項罪人,呼名點考,各其罪目,一一査見,則啓覆罪人大生等十二名外,各衙門所囚五十九名中,東萊負債人韓仁祥妻論伊等十名,左右捕盜廳罪人天立等七名,罪名殊重,有難輕議。其中李承吉,雖以欺罔上言爲罪名,而爲其兄陳疏,情有可恕。李成吉妻玉生,吳命吉妻世眞,雖以運餉使關捉囚,而旣囚其夫,不可疊囚。李孝一妻淑伊,金俊敏妻從禮,金承悅妻業伊,私奴繼男,金叱乭母今伊,俱是各司所囚,而罪名不緊。婢愛春,以備局關捉囚,而年纔十歲,故竝爲放送。負債人中,以一人之罪被囚者,多至數三人,金弘立子聲振,則其父所負之債,旣已准償,而以其同伴未及償債之故,尙未見放云,渠輩號訴,不可盡信,此則宜令漢城府速爲査決。且刑曹罪囚,則判書沈之源,今方開坐査覈云矣。救療醫員摘奸時闕點,令攸司推治,何如?傳曰,依啓。
禮曹參議尹善道上疏。入啓。答曰,覽疏具悉辭意。爲國之大經大法具在,言言切實,字字勤懇,再三讀之而不知止也。憂愛之誠,溢於辭表,深容感歎,無以爲諭,予雖不敏,可不服膺,焉續上疏章,以攻予之過失,補其不逮,是所望也。宜勿辭亟出察職。
以禮曹參議尹善道上疏,傳曰,原疏欲爲留覽不下矣。
判決事南銑上疏。入啓。答曰,省疏具悉。不得運動,理所固然,卿其勿辭,從容調治。
上御興政堂晝講,入侍,特進官尹履之,同知事沈之源,參贊官金弘郁,侍讀官李廷夔,檢討官洪處厚,假注書成後卨,記事官李曾·朴世城,武臣吳世彦。上曰,承旨洪命夏入侍。上讀前講三章訖。廷夔進講,自我不可不監于有夏,止嗚呼若生子罔不在厥初生。上亦讀訖。廷夔曰,此三章反覆丁寧之意,別無他文義也。上曰,上章,極爲分明矣。處厚曰,此言不敬厥德之效也。上曰,嗣若功之義,何謂也?廷夔曰,着功字,修德成功之後,故下之也。此篇,雖以疾敬德爲本,而每歸之於天數者,亦是眞實也。講訖。之源曰,水災·風變·冬雷·太白·熒惑等變,疊見層出,不知有何所召,而自上益加修省,則得回天怒矣。上曰,修省之道,寧可不盡心乎?然名曰,修省,實功爲難,而常時對越之心,則不敢少弭矣。之源曰,自上近來喜怒賞罰,失其中正,此是惕念處耳。上曰,苟有所失,當卽改之,而言語之間,或有失當之事,變化氣質誠難,此後當更加惕念矣。之源曰,以尹絳事,李一相陳啓,而自上卷而出之,亦爲失當之擧矣。頃者閔應亨,以玉城沐浴事上達,而自上待之太薄,如此等事,有則改之,無則加勉,而天威震怒,此亦失當之擧也。上曰,其時之事,予亦悔之,久在於外,心甚缺然,使之速爲入來事,承旨知悉擧行,而以此辭意,下諭給馬事,有旨,可也。之源曰,自內或有治罪之擧,則當付之禁府·刑曹,依法處之,而每自差備治罪云,此亦不當也。上曰,然矣。上曰,趙相時在何處?雖常時不可遠在,況此災異孔棘之日,豈可退在乎?速爲上來事,亦爲下諭。弘郁曰,趙翼曾在先朝,亦蒙寵遇,雖年紀衰老,與議朝政,豈不美事乎?上曰,然。上下敎于洪命夏曰,林下之人,一去之後,拘於形勢,不得收用,如金集·宋時烈等,不可一日忘之,而未得置之左右,誠可歎也。金集年紀衰老,餘日無多,宋時烈則舊時師傅,似聞其處,亦甚凶荒,言于本道,食物題給。宋浚吉處,亦爲一體施行。上下敎于洪命夏曰,爾疏中所謂各衙門興敗,與民爭利,槪未知何事耶?處厚曰,常平廳換賣之馬,頗有奪利之事云矣,此乃不過下輩之操弄矣。上曰,都下根本之地,民若奪利,則不可說也。況此凶歲,尤爲不當,言于各衙門禁斷,可也。上下敎于洪命夏曰,爾之疏中,亦及內司·外司之弊,今後各別申飭,無踵前習,如有滋漫不除,令法司糾察,可也。之源曰,李尙逸爲掌令時,李彦彪,風聞治之,出爲晉州牧,今則召還,似可矣。上曰,尙逸亦爲善治守令,當此飢荒之時,仍留之爲當矣。廷夔曰,自上重其民事,故有此下敎,而內外交差,自是古規,近來此路太塞,亦可久也。上曰,此路豈塞而然也?如李泰淵,亦以屢度參望,然後入來矣。廷夔曰,小臣頃自湖南上來,農事極爲慘酷,還上一事,亦爲可慮矣。昨日自上善處,自此民蒙實惠矣。湖西虛結之事,合有變通之擧矣。草木成林之處,何可收稅乎?上曰,此則言之久矣。量田以後,必有新起,而各官不報,故以新起,代其虛結云矣。守令則徒言給陳之事,而新起則隱而不報,若報新起而除其舊陳,則不亦宜乎?廷夔曰,新起則嚴立科條,而舊陳則似當給陳矣。上曰,近侍陳達,試言于該曹。廷夔曰,以八結應役,自是規例,而大同之十斗外,無他出役之事,故每以煙戶,行用出役,事體不亦苟簡乎?小民之偏苦,亦爲難堪矣。今番點馬驅馬軍一事言之,皆以煙戶出用,煙戶不勝其苦云矣。上曰,言于該廳。命夏曰,刑判所達,啓覆公事付標云者,亦有後弊,不緊處則以朱筆點之,如何?上曰,然。上謂命夏曰,承旨上疏言,比他切實,多有可款,答以文字上亦有未盡,故本疏留中,特爲引接言之矣。命夏曰,小臣少無才識,絲毫無補,自上求言,故封上一疏,古語云人君過失,則易矣,此正臣之謂也。語皆腐陳,不合以應上之求言也。上曰,承旨上疏,最爲切實,近日疏章,不爲不多,承旨上疏,則切中予病,予甚嘉尙。命夏〈曰〉,臣偏被鴻私,豈無愛君之心乎?自上別無失德之事,而天災時變,愈往愈甚,小臣未敢知其厥由也。上謂承旨曰,下民之弊,皆有言之者,內司·外司之弊,言之者少,言于內司·外司,如有滋漫不除者,痛禁,可也。上曰,該院箚中,非理好訟宮家亦甚云,訟事不勝者,繩以全家之法,則庶可無訟矣。上曰,都門之外,冒占樵牧之弊,尙有之云,此亦可怪也。査覈之令已久,何以不禁乎?命夏曰,諸宮家冒占事,當令監司,更爲査覈,捧承傳,如何?上曰,依爲之。上曰,賑救之事,廟堂方講究爲之,而兩西·平安道尤甚云,亦一體擧行事,言于廟堂。上謂命夏曰,疏中欲爲掃墳而辭職,地且不遠,勿辭安心往來。上曰,過啓覆後往來,如何?命夏曰,啓覆當在來旬,其前可得往來矣。上曰,然則依爲之。上曰,疏本,一番看過,多有未盡,故姑爲留置矣。承旨上疏,言予過失,予甚嘉尙,此雖微物,用表予情,仍賜豹皮一張。上曰,典獄摘奸,輕囚放釋。命夏曰,今日內爲之乎?上曰,日勢已暮,可以爲之乎?命夏曰,旣爲承命,似當今日內爲之矣。上曰,然則爲之。
上在慶德宮。停常參,只晝講。
巳時,太白見於未地。
李一相啓曰,明日殿試罷場間,視事頉稟。傳曰,知道。
朴長遠啓曰,崇政殿殿試時,春秋館官員,罷場間,依前例除省記之意,敢啓。傳曰,知道。
金弘郁啓曰,明日武科殿試時,命官,何大臣進去乎?敢稟。傳曰,領相進去。
又啓曰,明日武科殿試,兩司長官進參之意,兩司·城上所命招言之之意,敢啓。傳曰,知道。
都摠府啓曰,今日入直軍士,中日習射,請出標信。傳曰,知道。
大司憲洪茂績,掌令徐挺然,持平李尙眞啓曰,措辭見上請還收兩臣付處之命。答曰,毋煩。
大司諫閔應協,司諫權堣,獻納李迥,正言南龍翼啓曰,措辭見上請勿留難,還收趙錫胤·申弘望等付處之命。答曰,恐懼修省,非爲罪人之有罪無罪者,竝釋之謂也。爾等之蔽惑,可謂滋甚矣。
洪命夏啓曰,昨日筵中,行判中樞府事趙翼處上來事,下諭事,命下矣。禮曹參判閔應亨上來時,旣有給馬之命,而大臣處無給馬之敎,何以爲之?敢稟。傳曰,一體爲之。
政院啓曰,以東平副守潢等拿囚傳旨,傳曰,此傳旨,似爲非是,察處,命下矣。更考刑曹公事,珍城君奴子難生,旣爲承服,係干綱常,例移禁府,所當以難生名字,直捧傳旨,而未及致察,誤以潢等捧傳旨,不勝惶恐。傳曰,知道。
司饔院官員,以都提調意啓曰,凡日下生鮮,水漲半氷之時,則例以雜魚代封,而至於今日日下,小秀魚全數苟充,極爲驚駭,再三點退,則稱以水漲,終不改納,尤極駭異,當該進排人,令攸司推治。莫重御供,不可闕供,不得已小鮮捧入之意,敢啓。傳曰,知道。不必治罪。
以京畿監司處有旨,傳曰,道內下,送京處三字添入,付標,可也。
義禁府啓曰,罪人難生拿來,刑曹啓目,憑問處置事,命下矣。取考該曹啓目中,難生原情辭緣,則與今春同謀,埋置凶物於上典家煙窟處云。今春,卽東平副守潢等之父珍城君海齡之婢妾也。謀殺海齡,則係干綱常,法當移本府,三省推鞫,而謀殺孝德,則治以三省,事未妥當,令該曹明白更問難生,得其謀殺海齡實狀,然後稟處以重獄,何如?傳曰,允。
備邊司啓曰,全南新兵使許東岦,催促赴任事,曾已啓達於榻前,而因臺論,尙未辭朝矣。臺論已停,空營旣久,令該曹催促下送。守令之未赴任者,至於十餘,當此官事方殷之日,亦有曠官滯務之弊,已署經者,則令該曹催促,一兩日內發送,未署經者,使之速爲署經,何如?傳曰,依啓。
兵曹啓曰,今十月二十一日大臣·備局堂上引見時,領議政鄭太和所啓,歲抄閑丁逃故充定等事,令該曹覆啓處置,何如?上曰,依爲之,命下矣。歲抄之規,空戶充定,在於式年,篤廢疾老,故本充定,例於每年爲之。此則或在法典,至於逃故年滿者之本定,出於新規,而近年以來,歲運連凶,年例歲抄,因監司及御史狀啓,未能逐年擧行,闕額之漸多,蓋出於此。今此年例歲抄停止之擧,相臣陳請蒙允,其軫恤民隱之意,至矣。當此凶荒之歲,重以搜括之擧,則飢餒之民,或不無騷屑之弊,誠如大臣所慮,但歲抄之擧,若全然廢閣,則老除與病除者,物故年久,逃亡年滿,而仍應身役,隣族被侵者,及各樣雜頉,移定他役類,私得閑丁,以待歲抄者,若因停止,趁未本定,則非但此輩之怨苦,閑丁之避役者,必有圖屬歇役之弊,如此之類,隨其望呈,許以本呈,且常時各官守令,亦或有貯得閑丁,以爲歲抄之用者,使之勿限多少,充補闕額,竝爲啓聞,而自官家搜括閑丁一款,則限今年停廢,似當,事係大段軍政,該曹不敢擅便,上裁,何如?傳曰,依啓。
備邊司啓曰,外方各邑還上,從其被災輕重,分爲三等,尤甚處則捧三分之一,其次則捧一半,稍實處則捧三分之二,而反庫則待明年爲之事,已於榻前定奪矣。兩界·兩南,則固當依此分付,而洪淸·江原·黃海三道,則凶荒之甚,不至於兩界·兩南,就其道內尤甚處,則捧一半,其次則捧三分之二,稍實處,則依舊例收捧,而畿甸則今年農事,優於諸道,減捧一事,勿爲擧論,宜當。竝令該曹,以此知委施行,何如?傳曰,依啓。
文學洪葳上疏。入啓。答曰,省疏具悉。爾以新進小官,如是條陳弊瘼,憂愛之誠,予用嘉尙,所謂鄕隣二家罪犯內司奴婢之事,遠配他鄕,呼冤含怨之說,看來殊可矜惻,其罪之輕重當否,査出可知,而旣以求之,何必細較其是非?宜令攸司,特爲放釋,內司奴婢陳告者,追徵貢布,實涉未妥。今後追徵一款,宜令禁止,可也。且諸官家柴場魚鹽事,自前言之者多,而第念諉之於弊端,祖宗朝賜與子孫之物,一朝盡奪,無所聊賴,則實近於申·韓之法,予所不爲也。但令方伯土主,嚴加禁抑,毋得從濫擾民,可也。其他等事,亦當留念,而如外司所屬之弊端,則令該司着實議處,俾有一分之惠。
上御興政堂,晝講入侍時,特進官李時昉,同知事鄭維城,參贊官金弘郁,侍讀官李廷夔,檢討官洪處厚,假注書成後卨,記事官李曾·朴世城。上讀前講三章訖。廷夔進講,自宅新邑止其惟王〈位〉在德元。上亦讀訖。廷夔曰,此篇主義,以疾敬德爲本也。祈天永命之初,聖人之言,不當着此字,而以疾敬德爲初也。此發明處也。註,下民猶水之取譬善矣。水能載舟,亦能覆舟,與撫我則后,虐我則讎,同義也。弘郁曰,以刑戮治民,古所未有,此敢字,非偶然所着字也。論語云,如得其情,則哀矜而勿喜,正此義也。廷夔曰,此言刑者德之反,論語註云,刑者輔治之具,此可謂兩行不悖者也。維城曰,近來災異無前,自上宵旰不安,十行求言,懇惻切至,中外孰不感動?如小臣愚庸,有何裨補?今日幸忝入侍,近日之事,當極陳不諱,可乎?上曰,不亦善乎?維城曰,殿下之病,在喜怒之過,當一有所忤,則天威疊震,摧折太甚,用罰之時,有罪者徐究其情,平心察理,則可矣,而頃日臣以趙錫胤事,陳達其不然,而未見聽施。臣豈愛護錫胤,而負聖上者哉?此亦聖德之過也。近日得聞尙方工役,逐日不止云。其在平時,尙且不可,況今災異疊見,上下憂懼之時,何心玩物役匠爲事也?臣久在外方,詳知民事,諸宮家到處設庄,小民不堪其苦,流散者頗多,如此等事,趙錫胤·閔應亨,敢言之矣。今則無之,孰敢爲聖上言之?仍泣而進曰,國事無可爲矣。願聖上益加修省之方,思所以弭災之道,可乎。上曰,天災如此,修省之方,豈不盡心,而百弊救祛之策,何以爲之?維城曰,別無得罪於天,而時事如此,豈不慨惜之甚乎?小臣亦不得救弊之策。仍泣下不已。上曰,卿至誠陳達,寧不感動?向者所言,尙不得採納,不勝愧慙矣。上曰,向日閔應亨之斥,事關母后,故不得不施罰矣。到今思之,予亦悔之。上謂時昉曰,外方諸宮家田庄之弊尤甚,而且不緊者,竝皆革罷,而宮奴治罪,有關於國家生民之事,斷以行之,似無所難,而何以不行乎?時昉曰,已令該曹査覈,而小臣之意,逆家屯庄,分給於諸宮家,則無外方立案之弊,而小民之怨苦,庶可除矣,而但念逆家田庄,已爲分送於各衙門,未知如何?維城曰,天災時變,愈往罔極,以此觀之,則不出數年,國將亡矣。必有大擧措,然後回天怒慰民心矣。內需司與諸宮家中,大段變通者,不可不及時爲之矣。維城又進曰,辛卯年大風拔屋,而壬辰之變出,乙亥年大風又如此,而丙子之亂生,甲申年地震,而沈賊伏法,其應如合符契。以此推之,心膽俱寒,自上必有大擧措,然後庶可爲國矣。上曰,何樣擧措爲之,然後慰悅民心乎?維城曰,內需司之弊,罔有紀極,祖宗朝所設,雖不可全廢,至於陳告人,一番梟示,以爲懲他,則此慰悅之條也。上曰,陳告之路全塞,則不可,若仍存則如彼,未知何以則善也。廷夔曰,此則不難矣。內需司革罷,則永無此弊,而若不革罷,則推奴之道,豈可不爲?設或仍存,使其該邑守令推治,則庶可矣。弘郁曰,刑曹決訟之後,內需司又爲査覈,該曹之決折,皆歸於虛,此弊已固,外間之言,寧可無乎?上曰,自今以後,勿令內司更査,可也。維城曰,諸宮家設庄之弊,至於延安南大池洪州合德池,亦皆立案冒耕,豈非無據之甚乎?弘郁曰,臣纔經洪州牧使,合德池下,有數百石水田,未蒙灌漑,居民訴冤,極以爲怪,摘奸見之,池內四邊,宮家立案,使不得貯水,其下水田,皆爲無水之畓,此亦寒心矣。上曰,延安南大池,洪州合德池內,竝勿冒耕立案事,嚴飭分付,不無後弊,言于內需司,兩處防築陳告人,査出重治,可也。弘郁曰,守令至於內司決訟之際,盡心爲之,故或貽小民之弊矣。兪榥所爲之事,亦爲分明,而轉輾至於被罪,如此等事,爲之亦難矣。上曰,兪榥則不無所失,而久在罷散中,敍用,可也。弘郁曰,逆家田庄,與其分給忠勳府,不若分送於諸宮家,戶判之言誠是,移給,何如?上曰,旣已分送,何可更議?時昉曰,逆家之田庄,如務安則已屬於忠勳府,而移送宮家,有何所難乎?莫若移給之爲當矣。弘郁曰,內需司陳告,亦有其要,自今以後,依定限古例,三十年以後,勿令陳告,則可矣。上曰,此亦法典本意,依所啓爲之,可也。時昉曰,弓角自東萊上來,故擇其可合者二十桶,使之急急追送,換充其數,別咨文,則勿令齎去,還爲持來,何如?上曰,依所啓爲之。又啓曰,尤甚被災處,旣承上敎,而尤甚處,更爲行移本道,以待回報後爲之乎?上曰,行移之際,事必遲滯,尤甚處全減事,不可不從速爲之矣。維城曰,外間傳言,近日尙方工役之事,頗多云。臣未知其某事,而當此謹災之日,豈爲如此不緊之役哉?速爲停罷,似當矣。上曰,問于尙方,如有是事,停罷,可也。上曰,社稷祭器,今方鑄成,而容入物力幾許耶?時昉曰,所入亦必不貲。上曰,旣有舊件,猶可以用,則値此凶年,不可無變通之擧,今姑停止,以待他日宜當,而係是祭器,不可輕議,問于大臣處之。弘郁曰,近日疏箚中,多有崇獎節義之語,此誠今日之所當先者也。竊念故領敦寧府事金尙憲,故參判鄭蘊,所當特爲崇獎,而金尙憲行迹,表表在人耳目,其贈諡易名,豈必待其家狀而後爲之哉?朝家速爲擧行,宜當。鄭蘊之立節昏朝,綱常是賴,其上疏,可與日月爭光,而死後別無贈爵贈諡之擧,大是欠典。竝令大臣,從速議處,何如?上曰,依所啓爲之。時昉曰,公主第宅,將爲成造,而聞士夫家撤移處多,似爲未安矣。上曰,明年似當造給,而天災歲凶如此,勢難爲之矣。時昉曰,臣意則仁慶宮闕,分給諸宮,未知如何?上曰,何暇念及成造事乎?姑無此意矣。時昉曰,忠勳府所屬田庄,移給宮家事,尙無發落,願蒙允許矣。上曰,旣已分屬,不可更移矣。上曰,同知事盡誠陳達,寧不感動?閔應亨事,予已悔之,旣令下諭矣。其他所陳之言,切中予之病處,敢不體念?苟有所然,則隨事極言,可矣。維城曰,小臣齟齬之言,不足以感動天聽,而諄諄至此,不勝感幸。時昉曰,還上收捧事,已令分三等爲之,而不被災各道,竝令依此擧行,似爲未妥矣。上曰,此則在於該曹,分秩爲之,而兩南尤甚處全減事,急速擧行,亦可矣。時昉曰,時無尤甚處分等啓聞之事,故已爲行移催促矣。上曰,行移之間,事必遲滯,亦可慮也。時昉曰,兩南人民,比前極盛,賑救之事,尤爲難繼矣。上曰,此亦然也。至於還上全減事,從速爲之,極可矣。上曰,經費不足,無以成形,而一年之內,勅使之來,至於五六度,而或爲無事支過,一年一度之來,或有物力不敷之言,是未可知也。時昉曰,各陵修理事,已盡完畢,而如穆陵典祀廳·安香廳,皆已修改,物力浩大,至於苧布等物,進香所用,而所入亦不少,以此爲悶矣。弘郁曰,戶曹封不動之木,如今年則出而用之,可矣。名以封不動,久置而不用,如値亂離,皆爲失之矣。上曰,頃聞輪對官之言,一封之後,亦無點火之事云,以有用之物,反爲無用之物,如此等時,則推移出用,亦爲無妨矣。廷夔曰,驅馬軍一事,昨日上達,而濟州牽馬軍一款,落漏矣。添入擧行條件,使之回啓,如何?上曰,添入付標,可也。時昉曰,天災時變至此,不知禍患,伏於何處,至如武備等事,不敢生意,如南漢軍餉一事,極爲悶矣。前日所捧,小臣欲爲出見,而尙不得爲之,從事官爲先出送,未知如何?維城曰,軍餉·軍器,非今急務,救民之策,爲先講定,以示賑恤之方,爲當今急務。弘郁曰,自古民心固而國不固者,未之有也。維城之言,豈無所見也?維城曰,南方之事,極爲殊常,近日倭人之事,頓異前日,不亦可憂之甚乎?上曰,欲爲弔慰,而只請送譯於島中,此亦不可知者矣。到今更思之,其時擧措,不得善爲周旋矣。予意則問於島主,渠若爲各房開市,則私債之徵給,不可爲之,大廳開市,則私債徵給,勢不得不副,以此兩款,分明停當,故庶無後弊矣。時昉曰,尹文擧,不合於東萊府使,臨機應變,亦非其才矣。上曰,今番書契中,倭人以擇送譯官,及之矣,此亦寒心矣。弘郁曰,鄭維城之所達聖上闕失等語,竝皆格言,而至於乘怒之言,則尤爲切中,自上乘怒時下敎,不復擇言,每下情外之敎,此是聖明病處,而臣僚之切悶處也。詩云,白圭之玷,尙可磨也,斯言之玷,不可爲也。王言一出,不可復追,今日以閔應亨事,慙愧爲敎,若於向日,不出情外之敎,今安有慙閔之悔乎?至於趙錫胤事,李慶億,雖妄爲論啓,而自上以萬世公論,不可付之一人爲敎,雖一時乘怒之下敎,發於偶然,在錫胤,其爲不安之心,當如何哉?厥後被謫蒙宥後,爲實錄廳堂上,錫胤之不敢偃然於史局之任者,其情勢固然矣。臣自湖西上來之後,不得見錫胤,其意雖不可知,以臣度之,錫胤之受由在外,必欲遞職者,必以實錄廳堂上行公爲不安,期於遞職而然也。不然,錫胤,以科目出身,非山林隱逸之士,寧有不欲仕宦之理乎?上曰,向日所謂不可付之一人云者,只以一人之身,不可獨當其苦役,故有所云云矣,豈有他意哉?弘郁曰,若在平常之時,謂之一人筋力,有難支堪,或慮其論議之孤陋,而有此下敎,則夫誰曰不可,而今則因慶億之啓,聖敎如此,錫胤,何得安於心乎?
上在慶德宮。停常參·經筵。
下直,振威縣令廉元俊。
巳時,太白見於未地,自未時至申時,日暈,夜四更,月入太微垣。
大司諫閔應協,司諫權堣,獻納李迥,正言南龍翼啓曰,臣等以二臣事,見上請加三思,還收趙錫胤·申弘望等付處之命。答曰,毋煩。
大司憲洪茂績,掌令徐挺然啓曰,措辭見上請還收兩臣付處之命。答曰,毋煩。
左邊捕盜廳啓曰,承旨典獄署摘奸書啓內,節該左右捕盜廳罪人天立等七名,罪名殊重,有難輕議事,傳曰,依啓事,傳敎矣。本廳囚推賊人天立,以司憲府墨尺,憑藉法司,乘夜橫行,處處作賊,現贓之物,極爲狼藉,爲人獰惡,只稱獨身作賊,儻與則忍杖不告,勢難容易放釋,而李仲男·應信等,則頃因漢城府啓辭,跟捕囚禁,已爲移刑曹,令該曹速爲處決,何如?傳曰,允。
右邊捕盜廳啓曰,承旨典獄署摘奸書啓內,節該左右捕盜廳罪人天立等七名,罪名殊重,有難輕議事,傳曰,依啓事,傳敎矣。本廳所囚賊人學仙,則以僧人,變着俗人之服,犯夜橫行,且有贓物。賊女貴業,則現贓之物甚多。賊人亞金·繼金等,則兩人同謀,偸取公家之物,亦甚狼藉。各人等所犯極重,今方鉤問倘類賊物去處,故不得輕易放釋之意,敢啓。傳曰,知道。
傳曰,李溟翼,本是徒年乎?問啓。
金弘郁啓曰,武科殿試進去下直,且先試,取稟。傳曰,知道。片箭先試,可也。
禮曹啓曰,以今此淑明公主出閤時,物件備給事,草記,傳曰,依啓。緊切之物,則若干備給,可也事,傳敎矣。原單子物件中,明春與爲先備給之物,分秩別單以入。先給之物,令各該司措備進事,知委,何如?傳曰,依此付標爲之。
張應一啓曰,傳曰,李尙眞上疏,到院已久耶,何以今始入之耶事,傳敎矣。凡上疏來到本院,則堂上·郞廳,例爲看過後捧入,而今此李尙眞上疏,日沒時始到院,看了捧入,正在初昏矣,敢啓。傳曰,知道。
又啓曰,此違格上言十一張,啓字爻周之意,敢啓。傳曰,知道。
平安監司上疏。入啓。答曰,省疏具悉。卿其勿辭,調理察職。
司正沈棇上疏。入啓。答曰,省疏具悉。多言予之過失,進戒頗切,良用嘉尙,可不留心焉?第南方之說,予意則不然也。彼亦我民,縱不能善爲政,使人心得其所,固當憐愛而恤之不暇,豈以不測之事,先致疑焉,預爲云所哉?且曾經冢宰之人,實非小官,而陽譽含譏,似非正直,良可惜也。
上在慶德宮。停常參·經筵。
下直,淸道郡守沈長世,結成縣監崔孝騫,平壤庶尹黃暐,固城縣令吳燦。
巳時,太白見於未地。
李一相啓曰,明日常參·經筵,取稟。傳曰,只晝講。
又啓曰,李溟翼,本是徒年乎?問啓事,命下矣。問于禁府,則李溟翼,辛卯正月十五日寧城郡徒二年半定配云,敢啓。傳曰,知道。
張應一啓曰,卽見全南都事鄭始大年分啓本,則粘連紙背一處,不爲踏印,不察甚矣。請推考。傳曰,允。
大司諫閔應協,司諫權堣,獻納李迥,正言南龍翼啓曰,措辭見上請加三思,還收趙錫胤·申弘望等付處之命。答曰,毋庸堅執。
禮曹啓曰,今十月二十三日晝講時,上曰,社稷祭器,今方鑄成,而容入物力幾許耶?時昉曰,所入亦必不些矣。上曰,旣有舊件,猶可以用,則値此凶年,不可無變通之擧,今姑停止,以待他日宜當,而係是祭器,不可輕議,問于大臣處之事,傳敎矣。議于大臣,則前領敦寧府事李景奭,以爲臣曾在先朝,適年飢,以周禮十二荒政之說陳達,其中一款,卽敎禮事也。使之揭諸內外公廨壁上,而似不一一矣。今者禮曹郞官來示聖敎,乃社稷祭器,値此凶年,不可無變通之擧,係是祭器,不可輕議,問而處之之事也。聖敎實合於古禮之意,無容贅議,而只念祭器之鑄成,若因舊件而新之,功役且已幾定,則到今停輟,亦似難矣。此在有司,審察而處之,伏惟上裁。領議政鄭太和以爲,伏聞社稷祭器鑄成之役,幾盡完畢,只未及正鍊而已。到今停輟,亦涉難便,此後容入物力,似不至重大,仍飭該掌之官,趁速訖功,勿爲遷延,恐或宜當,伏惟上裁。領中樞府事李敬輿,病不收議。左議政金堉試官不得獻議,大臣之意如此。上裁,何如?傳曰,依議。
戶曹啓曰,今十月二十二日晝講,上下敎于洪命夏曰,前判書金集,年旣耆艾,餘日無幾,宋時烈,則舊時師傅,予常念之,俱不能忘也。聞其所居處,亦甚凶荒云。其令本道題給食物,以表予意。上又曰,宋浚吉處,食物題給事,亦爲一體施行事,傳敎矣。今此三臣處,以本道會付米太,量宜題給後,啓聞之意,行移,何如?傳曰,依啓。
領府事李景輿箚子。入啓。答曰,省箚具悉。卿體念寡昧之憂懼,諄諄戒誨至此,予雖不敏,可不動心喜幸?而但不度力量,先言必行之意,似非眞實,故不敢耳。惟卿毋替此意,源源誨諭,勤攻予之過失,是所望也。卿宜自愛調保。仍傳曰,原箚子,則一覽未足以記憶,條陳諸要,欲常觀覽,故不下矣。
持平李尙眞上疏。入啓。答曰,省疏具悉。言寡躬之失,以冀悔悟,進忠讜之戒,以毖將來,足見憂愛之誠,良用嘉悅,可不體念焉?且所請四臣之事,各有說焉。今不必贅,而但李溟翼,本是徒年,今幾惟限,釋之不難,而但所關非細,前頭之弊,不可不念,故皆不得如請,是可歎也。疏中多有已行之事,而其他弊端,當令該司議處,爾其勿辭察職。
領議政鄭太和箚子。入啓。省疏具悉。卿其安心,勿辭往來。仍傳曰,給由馬·澆奠床,及宴需,令本道備給。
洪淸道儒生黃瀅上疏。入啓。答曰,省疏具悉。所陳事,當令該司議處焉。
傳于李一相曰,政事,明日爲之。
上在慶德宮。停常參,只晝講。
巳時,太白見於未地。夜五更,月暈,月犯左角星。
朴長遠啓曰,明日常參·經筵,取稟。傳曰,停。
都摠府啓曰,今日入直軍士,當爲中日習射,而政事相値,不得爲之之意,敢啓。傳曰,仍爲之。
又啓曰,摠管李浣,以特進官晝講入侍,除標信進去之意,敢啓。傳曰,知道。
柳淰啓曰,領議政上疏,左議政箚子批答,政府郞廳侍講院入直,使出去史官傳諭之意,敢啓。傳曰,知道。
吏批,判書沈詻,參判蔡裕後,參議金益熙俱進,左承旨朴長遠進。
兵批,判書朴遾進,參判鄭維城病,參議閔光勳進,參知金佐明病,右副承旨金弘郁進。
吏批啓曰,文科甲科二人,當付七品職,而時無窠闕·仕滿,及朔數將近人員,次次陞遷六品後,差授,何如?傳曰,允。
兵批啓曰,五衛將林㙐戶奴,呈狀于政廳曰,病勢甚重,有加無減,斯速處置云。林㙐,曾已累度呈狀,而使之調理,不許入啓矣。今聞果是實病,察任無期,改差,何如?傳曰,允。
又啓曰,本曹與都摠府,有相避之規,副摠管申翊全,於本曹參知金佐明爲妻三寸,而臣等矇未覺察,擬望受點,不勝惶恐。申翊全摠管改差,雖已下直,更爲差出,何如?傳曰,允。
以安州判官·繕工假監役望單子,傳曰,初入仕,不可不擇,此皆擇擬耶?安州判官,亦爲擇擬耶?
以吏批,林聖翊賞加草記,傳曰,啓本覓入。
吏批啓曰,以安州判官望單子,繕工監役望單子,還下曰,不可不擇,此皆擇擬耶事,傳敎矣。初入仕,臣等之意,亦不可不擇,故隨其聞見,擇擬以入,而聖敎如此,更爲擇擬以入。安州判官,亦知爲任甚重,而臺侍擬望之際,常患不足,故不得已以前爲守令,頗有聲績者,備擬矣。下敎如此,更爲擇擬以入之意,敢啓。傳曰,知道。
有政。以柳淰爲承旨,郭齊華爲注書,趙涑爲掌令,元萬石爲持平,黃儁耉爲正言,崔汝㞳爲榮川郡守,李惟馨爲長城縣監,金弘錫爲宗廟令,洪聖龜·洪致中爲校書著作,李天基爲舍人,兪瑒·許珽爲實錄兼春秋,元植爲茂朱縣監,徐正履爲司僕判官,宋時喆爲司評,李洙爲司僕主簿,尹塏爲兵曹正郞,李承敏爲濟用奉事,李後山爲刑曹參議,李殼爲典籍,郭希泰爲判校,曺希仁爲相禮,金堯欽爲承文博士,盧亨夏爲奉常直長,李應蓍爲兼知經筵,趙相禹爲齊陵參奉,李舜岳爲昌陵參奉,鄭弼相爲獻陵參奉,李紳夏爲英陵參奉,李有相爲泰陵參奉,許檄爲中部參奉,李克湛爲東部參奉,李惟碩爲安州判官,尹枋爲典獄參奉,尹榰爲繕工假監役,金萬元爲內資主簿,韓墍爲刑曹佐郞,呂曾齊爲典籍,宋孺悌爲繕工假監役,李元禎爲尙衣直長,金益昌爲宗簿直長。
傳曰,修撰,後政差出
金嵩爲造紙別提,新及第李時白,今通政,登科前資窮,鄭鏶爲五衛將,申翊全爲都摠管,南斗傍爲景福宮假衛將,宋時燦爲召募別將,高尙屹爲老江僉使,朴安悌爲五衛將,宋時喆爲副摠管,韓衡爲武兼,慶進爲晉州監牧官,李惕然·鄭攸·尹㻩爲副護軍,鄭榏爲副司直,鄭斗卿爲副司果。
兵批啓曰,新除授老江僉使崔泰男,呈狀于政廳,以爲慘遭喪禍,身得怪疾,脚騫耳聾,已成廢疾之人,雖扶曳謝恩,無路赴任云。自本曹招致看審,則果是實病,勢難赴任。崔泰男僉使除授,出於特恩,而老江非厭避之地,改差,何如?傳曰,依啓。除京職,可也。
洪命夏啓曰,新除注書郭齊華,時在全南道靈巖地,請斯速乘馹上來事,下諭。上來間,假注書差出察任,何如?傳曰,允。
以權格爲差出假注書。
柳淰啓曰,都承旨李一相,右承旨洪命夏,今日皆以病不得仕進,左承旨朴長遠,右副承旨金弘郁吏兵批政廳進去,廳中只有臣應一,而當爲晝講入侍,廳中將爲空虛,聞右承旨洪命夏病患不至甚重云。請牌招,何如?傳曰,允。
兵曹啓曰,曾因慶尙右兵使元䎘,本道捕賊人査覈狀啓,本曹,泛以判官林碩堅·金穎男,部將羅應生,司果金荊寶等,相當加設,實職除授事,覆啓蒙允矣。更爲思量,則加設實職,雖與正職無異,若只隨本品而除授,無陞遷之擧,則殊非施賞激勸之道。元啓目中除字,以陞字付標以入之意,敢啓。傳曰,知道。
又啓曰,崔泰男,除授京職,可也事,命下矣。相當京職,非但時無窠闕,泰男病勢甚重,腰脚不仁,雖除京職,頓無留京供仕之望云矣,敢啓。傳曰,知道。
又啓曰,丁丑年牛疫時,義牛備納,濟州居前萬戶金礪,陞堂上事,命下矣。金礪之名,載於本曹座目官案中,曾以進上馬事,陞堂上云。納牛·納馬,名目雖異,連蒙賞加,事涉過濫,加設實僉知除授,何如?傳曰,允。
又啓曰,內禁衛將朴吉協,以子息成婚,受由下鄕,而本廳書員入直單子中,不爲懸頉,至於受點,事極可駭。本廳書員,自本曹推治,望單子改付標之意,敢啓。傳曰,知道。
禮曹啓曰,今十月二十三日,晝講時,參贊官金弘郁所啓,故領敦寧府事金尙憲,故參判鄭蘊贈爵·贈諡事,上曰,依所啓爲之事,傳敎矣。議于大臣,則領中樞府事李敬輿,前領敦寧府事李景奭,領議政鄭太和,左議政金堉以爲,兩臣贈諡,依筵臣所啓施行,而贈爵品秩,則令該曹稟旨定奪宜當,伏惟上裁。大臣之意如此,上裁,何如?傳曰,依議。
義禁府啓曰,罪人鄭瑛,以未許通庶孽,冒濫赴擧發覺,定配于定州地矣。鄭瑛之父仁佑稱名人,稱冤上言,而今日開坐時,依傳敎欲問曲折,招致仁佑,則終不來現。此上言,依他例不爲回啓之意,敢啓。傳曰,知道。
宣惠廳啓曰,今月二十二日晝講時,侍讀官李廷夔所啓,臣頃自湖南上來,農事極爲慘惻,還上事,亦甚可慮矣。今則自上旣爲善處,此則民蒙實惠矣。湖西虛結之事,合有變通之擧,草木成林之處,何可收稅乎?大同未行之前,凡干搖役,守令私自給陳,以其數加定於實結矣。今則大同之役,一結十斗之外,不敢一毫加捧,勢將以十斗米,分徵於樹木成林之處,豈非冤乎?上曰,此言有之,久矣。量田後必有新起,而各官不報以新起,代其虛結,則可以給陳矣。廷夔曰,新起則嚴明督報,此則給陳爲當矣。上曰,近侍上達,試言于該廳。又所啓,以八結應役,流來舊規,而湖西大同之後,到十斗外,不敢下手,故凡干公家之役,每以煙戶分定,煙戶之民,亦八結之民也。以此以彼,無異同,而八結則土豪與小民,皆應其役,煙戶則小民獨困,且有主客去來不實之弊。以今番點馬下去時,驅馬軍一事言之,此皆出於煙戶,濟州馬上來時,牽馬軍,亦出於煙戶云。臣意則如許等役,以八結分定無妨矣。上曰,言于該廳事,傳敎矣。本道大同設法之後,虛結一事,言之者多矣。唯是量後新起奸民,百般欺隱,守令不以實報,虛實相蒙,其弊難防,故該曹一從收稅結數而徵稅,其意有在。今若捨其本道所報收租之數,而輕開給陳之路,則奸僞百出,將不勝其紛紜,嚴飭列邑,務得加起,以充虛結之外,更無他策。雖以一邑言之,頃見牙山縣監所報,則本縣流來虛結,以今年新起,盡爲充數,而苟有餘結云。他邑擧皆如此,虛結徵稅之弊,不患難祛,而十斗外別役,則移定煙戶〈之〉際强弱難齊,果涉不均,至於不時迎送,刷馬尤爲難處矣。今此濟州馬牽軍,則依一路夫馬例,以收米計給其價爲當,本道洪州等四邑牧場驅馬,乃是四五年一次之後,今年則已無及矣。此後若至四年,各官餘米,必有餘儲,驅馬軍所定之邑,則各年餘米,別爲留儲,臨時計給,事合便宜,以此知會本道,何如?傳曰,依啓。
正言南龍翼啓曰,措辭見上還收趙錫胤·申弘望付處之命。傳曰,已諭,毋庸堅執。
領議政鄭太和上疏。入啓。答曰,省疏具悉。念卿悅親之心,予有感於中,何惜些少之物,不盡予懷乎?卿其安心領受,勿爲煩謝。
左議政金堉箚子。入啓。答曰,省箚具悉。人言之切迫如此,則卿之不安固宜,而彼言之謬妄,予豈不知?惜其蔽而憐其愚,予亦一笑而置之矣。卿亦如是可也,何足較乎?況此何時,而卿便欲奉身而退耶?惟卿須念國事之罔極,宜安心勿辭,明朝與領相入來,予欲面諭。
宗廟奉事吳烇上疏。入啓。答曰,省疏具悉。力言太廟陵寢之弊,又及寡昧之闕失,予之嘉悅,實倍常品,良以位卑而言高,疏遠而誠切故也。陵寢太廟之事,極爲驚愕,當令該曹議處焉。
上御興政堂,晝講入侍,特進官李浣,同知事蔡裕後,侍讀官金徽,檢討官洪處厚,參贊官張應一,假注書成後卨,記事官李曾·朴世城,武臣曺後益。上讀前講三章訖,徽進講。自上下勤恤,止拜手稽手訖。上亦讀訖。徽釋文義曰,威命明德,卽呂刑德威德明也。以此觀之,則威者,人君不可無之柄,而以德爲之也。漢唐以下,不知德威二字,或專主威,或專用刑矣。裕後曰,王末有成命,與註終有天之成命吐,與大文吐,有異矣。處厚曰,召誥一篇,以疾敬德爲諴小民之本,伏願聖上體念焉。裕後曰,讎民之義,未可解也。上曰,然。予欲聞之矣。裕後曰,頑民之義,而以歸服言,則讎民,亦當化之也。徽曰,德威之義,願聖上體念,則大有益矣。漢唐以下,不知德威,而諸葛亮治蜀,得德威之本也。浣曰,本廳軍兵,上番期限已迫,而前日自上有更稟之敎,故敢達矣。上曰,自正月上番,則他處糧料貸食,當此年凶歲入減縮之時,貸用爲難,故欲爲相議耳。浣曰,上敎誠然。京畿則已令收米,可支數月糧,可興倉所捧,亦爲連次上來矣。上曰,然矣。正月則歲首,渠輩亦未從容,自二月上番,似當矣。浣曰,聖敎爲當。番記,以二月爲之矣。浣曰,畿甸所捧八百石,二月以後,牙山倉·可興倉所捧,亦當連至,而以二月退定,則事甚便好矣。浣曰,京畿糧餉上來之後,無所儲置處,社稷洞廳儲入,如何?上曰,依爲之。又所啓社稷洞營,年久多有破落修補處,若得到防軍數百名,則可以修理矣。上曰,依爲之。浣曰,頃者相臣所達,全南道僧人輩,凡有役事運力之時,錚鼓·旗麾等物,任自爲之,爭相誇張,以爲務勝之戲云。事涉不當,今後一切禁斷事,新兵使下去時,分付,何如?上曰,言于廟堂,分付以送,可也。裕後曰,小臣每有所達,而未得從容,今日不得已仰達矣。小臣無狀,旣忝史局之任,恒懼其不堪,而又忝本職與經筵,臣不勝蚊負之至,本職經筵,願蒙恩遞。上曰,似無不可,卿其勿辭察職。後益曰,小臣以武夫,無所知識,而芻蕘之言,聖人必擇矣。上曰,有懷必達,人各爲之,何傷乎?後益曰,當今之時,天災地變,疊見層出,而有所達而不敢矣。上曰,上達,可矣。後益曰,當此時不可無陰雨之戒,而脫有事變,無可爲者,倘與敵臨陣,則無可用之器,如鐵翼箭·拒馬作,不可無之器也。臣願趁備此器械,何如?且軍士臨戰逃去之患,自古爲我國之弊,此後如有逃走之事,則當論以軍律,然後人知懲戢矣。鐵翼箭,非臣所創說也,權慄已試之器也。上曰,去番亂離,何處合戰耶?後益曰,臣以黃州判官,換差鳳山郡守,以謀策言于都元帥金自點,自點不聽臣言,臣無試矣。臣轉往狼川,賊射臣項,至今有痕矣。上曰,使武臣入侍者,各陳所懷,而近日武臣之入侍者,曾無所懷陳達之人,而今見此武臣所懷上達,言亦修飾,尤可嘉尙,第此時,非修飭軍器之時,不得試用,良可歎也。應一曰,後益所懷上達,則固無不可,而自己之事,上達支離,語涉麤陋,請推考。上曰,各陳所懷而已。何傷乎?勿爲推考。上謂後益曰,得聞爾前日之事,爲國忠誠嘉尙,自今益加勉勵,可也。
南龍翼啓曰,頃日臣等上箚之時,日晩倉卒,故柴場之柴字,誤書牧字,臣不勝惶恐,敢達。上曰,雖以牧字書之,何傷乎?勿爲惶恐。
上在慶德宮。停常參·經筵。
辰時,日有左珥。巳時,日有兩珥。太白見於未地。午時,日暈。
持平李尙眞啓曰,臣伏見左議政箚辭,以臣之故,至有斥黜之請,而聖批亦以人言切迫等語爲敎,臣誠惶恐之至。臣自忘孤賤,但恃聖明,嘗所過慮於中者,不敢有隱於求言之日,直陳所見,言不知裁,致令相臣,有所不安,又被嚴旨,至於如此。臣實戇騃,得罪君相,何敢自以爲是,晏然仍冒臺閣上乎?請命罷斥臣職,以爲妄言者之戒。答曰,勿辭。
洪命夏啓曰,持平李尙眞,再啓煩瀆,退待物論矣。傳曰,知道。
傳曰,原任大臣及前領相命招,左相亦爲命招。
傳曰,全南兵使許東岦,引見。又傳曰,領相及諸大臣引見時,備局堂上,竝爲引見。
金弘郁啓曰,諸大臣引見事,命下矣。玉堂無長官,以次官入侍之意,敢啓。傳曰,知道。
李一相啓曰,明日放榜相値,視事頉稟。傳曰,知道。
又啓曰,來初一日,輪對日次,取稟。傳曰,爲之。
傳曰,宮墻倚墻木斫伐事,言于兵曹。
以本月二十七日引見時,擧行條件,傳曰,不無落漏條件,察處。
兵曹啓曰,傳曰,宮墻倚墻木斫伐事,言于兵曹事,傳敎矣。今日日勢已暮,且未知應伐之木,幾何,待明朝使郞官,周視墻外,的知多少,且審容入軍數,然後使到防軍,卽爲斫伐輸出,而亦令工曹·漢城府,依例擧行,何如?傳曰,知道。與內官眼同爲之,而所斫之木,則軍器寺·訓鍊都監給之。
吏曹啓曰,近年以來,以捕獲强盜,濫陞資秩,識者皆以爲非。今者林聖翊,亦蒙依法典施賞之命,第其所捕之賊,非獷悍大黨,賞加事,何以爲之?敢此更稟。傳曰,問于大臣處之。
備邊司啓曰,各處數外冒屬諸員保率等,各邑査出之數,一千六百二十六名,而江華府換給人等四百九十九名計除,則餘存一千一百二十七名矣。今年身役價布,各其前日所屬之司,不得收捧,則未區處前,自當有收布之事,且今將歲暮,不可不趁歲前收捧,令兵曹每一人各收布三匹,依餘丁例,自本司照管,如有用處,則臨時稟處,何如?傳曰,允。
又啓曰,今十月二十二日晝講時,上下敎于洪命夏曰,兩南·北道賑救之事,已令廟堂擧行,而聞兩西中,平安道尤甚失稔云,一體賑救事,言于廟堂事,傳敎矣。飢民賑救,當在於開春,而必須詳知各道事勢,然後方可擧行。且自此遙度,不如道臣之目見,令兩南·西北監司,詳盡料理,條列啓聞後,稟處,何如?傳曰,依啓。
上御興政堂,全南兵使許東岦引見時,承旨柳淰,假注書成後卨,記事官朴世城。上曰,卿受此重任,何以量度耶?東岦曰,小臣有何才智,堪此重任?晝夜惶恐,不知所以爲報矣。上曰,其處之事,必有所聞,亦有意見稟定之事,想必有之矣。東岦曰,臣全南道,則亦未經守令,己丑年,以御營別將,暫爲往來矣。事勢便否,不知所達矣。上曰,近日天災時變,至於此極,人心洶懼,不知某處有某事矣。閫帥之任,非循例差送之地,惕念爲之,可矣。東岦曰,小臣無才,決不堪當,而到彼之後,至於措置等事,力所可及者,則抵死報答矣。第聞其處凶荒太甚,凡干軍政等事,不可如意爲之矣。上曰,凡事急則切,弛則緩,當量時度勢而爲之,可矣。近來災變,其處尤甚,卿須勿爲放過,尤加惕念,可也。淰曰,小臣久在嶺南,纔入脩門,適忝入侍,沿路所見,雖不可一時盡達,略陳梗槪焉。春間則極旱,深以爲憂,移秧之時,幸得時雨,可期有年之徵。七月以後,則點雨不下,尤甚處大邱·仁同·善山·柒谷等四邑,則臣來時所見慘酷,自朝廷必有給災之事,而至於還上之事,亦甚可慮矣,今聞自朝廷,旣爲措處,庶幾民得生道矣。倭館所給之米,値此凶〈歲〉,若不減除,則無可奈何,此亦可悶矣。上曰,此則當徐議于道臣處之矣。淰曰,稍好處亦有之,而結數必多縮矣。上曰,今年結數,所縮幾許耶?淰曰,臣之來時,則欠縮結數四百結,而此後之事,姑未聞矣。東萊之事,未知今則如何,而大槪倭之事情,極爲錯愕,臣待罪東萊,亦久矣。府使則倭人自前仰視,不敢凌侮矣。今則漸不如前,尹文擧亦不能臨機應變,館所拒東萊三十里程,而壬辰以後,不得任意出來矣。尹文擧亦爲失懽於彼,而致有擅離館所,任意出來之擧矣。大槪當初倭人,以事來問,而僉使拒而不納,此則先失其道矣。倭人發言,若不出見,則吾輩當往東萊府云,而僉使鄭倜,任其所爲,終至於此,事極寒心矣。大廳開市,有何所關極大乎?文擧之主意,則若爲大廳開市,則可以防禁其奸,故以此累報於臣,臣謂巧倭之事,卒然變通,則不無生梗之患,詳量善處事,題送矣。執滯不從,竟至此耳。上曰,今則於承旨意,何以則可乎?淰曰,倉卒不能詳達,而首譯洪喜男,彼人爲重,首譯下送之後,守門通事,梟示於彼所見處,則庶或可矣。大槪彼輩,尊敬向我之事,日漸解弛,不可說也。淰曰,失稔四邑,別爲蠲役之事,然後可以救其塡壑矣。國依於民,而民飢至此,未知何以爲之也?又進曰,小臣來時,諸處山城,看審而來矣。其中柒谷山城,形勢則好矣,而民不可久居之地,此亦可悶矣。四年之間,箭竹腐朽無用,名爲守令,而民間所訴,聽理不得,蓋以險絶上下爲難故也。依金吾山城例,使別將入處邑居,則移設平地之事,民情皆願云矣。合有變通之擧矣。上曰,然。上賜東岦弓箭臘胡椒等物,罷出。
大臣·備局堂上引見時,前領議政李景奭啓曰,當今救荒之策,專在於守令,而三南守令,尤宜擇差,勿論文武蔭,已經守令治績最著者,及雖未曾經,而才堪守令者,勿拘罷散,令備局議薦,隨闕塡差,何如?上曰,此言甚是,依所啓施行。領議政鄭太和曰,度支所儲,太則有裕,湖南則自前稀貴,本曹斟酌湖南被災處,特減田稅所捧之太,實爲宜當。上曰,言于本曹,依爲之,可也。戶曹判書李時昉曰,沃溝則旣已全減,而如務安之尤甚被災,尙無査報,事甚可怪者,誠如領相所達矣。然則何以爲之乎?上曰,務安被災事,問于本道監司而處之,可也。上曰,慶尙道大丘·善山·仁同·柒谷等四邑,尤甚被災,聞來亦甚慘酷,依沃溝例全減事,言于本曹,可也。時昉曰,兩南所在三分耗穀,以補賑救,事合便宜。上曰,依啓爲之。太和曰,童蒙敎官,自前吏禮同議,以幼學備望矣。今後勿論生進·幼學,極擇差出,以爲勸課之地,何如?上曰,言于該曹,依所啓爲之。大司憲洪茂績曰,臣等措辭見上請加三思,還收趙錫胤·申弘望等付處之命。上曰,已諭毋煩。又曰,持平李尙眞,引嫌而退。應旨進言,別無可避之嫌,請命出仕。上曰,依啓。大司諫閔應協曰,請加三思,還收兩臣付處之命。上曰,已諭毋煩。太和曰,馬島所送物件,令該曹問於洪喜男處,參酌磨鍊,何如?上曰,依爲之。上因前領相所啓,謂洪茂績曰,卿聞前領相言乎?凡禁亂等事,必須開諭知會,着實擧行,而近來數遞成習,未有終始,今後勿爲循例引避爲事,更宜着念擧行,可也。原平府院君元斗杓曰,江戶送使之擧,臣意則以爲未妥矣。彼旣言只送譯官於馬島,則自我何可先言送使乎?上曰,於大臣意如何?太和曰,使譯官先問島主,以送使致弔之意,然後爲之如何。上曰,然則依爲之。太和曰,臣招見洪喜男,則渠亦知下去矣。第致弔時,亦不無首譯下送之事。洪喜男,今番下送乎?致弔時下送乎?上曰,大廳開市時,事多有辨詰之端,今番下送,可也。太和曰,然則致弔時,李亨男送之,爲當矣。上曰,依爲之。
晝講入侍,特進官李浣,同知事蔡裕後,參贊官張應一,侍講官金徽,檢討官洪處厚,假注書成後卨,記事官李曾·朴世城。上講書傳召誥,自上下勤恤止奉以助祭云。
上在慶德宮。停常參·經筵。
辰時,日有左珥。巳時,日有戴。自巳時至未時,日暈。夜一更,艮方,有氣如火光,二更三更,艮方坤方,有氣如火光。
李一相啓曰,明日私忌,視事頉稟。傳曰,知道。
洪命夏啓曰,罪人難生,以謀害上典,旣已承服於刑曹,將爲三省推鞫,未及移送禁府之前,徑先物故云,殊甚駭異。請當該典獄署官員,從重推考。傳曰,允。
大司諫閔應協,司諫權堣,獻納李迥,正言黃儁耉·南龍翼啓曰,措辭見上請加三思,還收趙錫胤·申弘望付處之命。答曰,勿煩。
大司憲洪茂績,持平元萬石啓曰,措辭見上請還收兩臣付處之命。答曰,勿煩。
義禁府啓曰,以刑曹粘目,罪人難生,移義禁府事,命下矣。卽接典獄署牒報,則難生今日四更量物故云。不得移之之意,敢啓。傳曰,知道。
訓鍊都監啓曰,以硫黃採取事,哨官朱後載,下送于淸風地,掘取以來,而淺黃色·黑色,竝爲採取,故雖是硫黃之脈,不能趁卽引火,藥氣不猛。所當更爲下送,擇採可合之色,而當此凍地之節,似難掘土,待春和下送之意,敢啓。傳曰,知道。
傳曰,昌德宮入直砲手,則三百名矣。此闕則何以只二百名耶?問于都監以啓。
訓鍊都監啓曰,問于都監以啓事,傳敎矣。昌德宮時御所時,闕內金虎門一百名,弘化門一百名,合二百名,及永肅門出身一局式入番,而慶德宮移御之後,興化門內南北各一百名式,武德門內出身一局式,依前數入番,別無加減之事矣,敢啓。傳曰,知道。
傳曰,宮墻內外,似當竝爲看審,外則該曹堂上,與內官一體巡審,宮墻之最低虛疏處,私家垣屋之連接宮墻處,竝爲修改,可也。
兵曹啓曰,當日漢城副守演稱名人,自興化門入來,差備門外擊錚,極爲駭愕,令攸司囚禁治罪。同門守門將徐昇泰,常時不能禁斷,以致闌入,亦爲非矣。請推考。傳曰,允。
吏曹啓曰,禮曹啓曰,今十月二十三日晝講時,參贊官金弘郁所啓,故領敦寧府事金尙憲,故參判鄭蘊贈爵·贈諡事,竝令大臣議處,何如?上曰,依所啓爲之事,傳敎矣。議于大臣,則領中樞府事李敬輿,前領敦寧府事李景奭,領議政鄭太和,左議政金堉以爲,兩臣贈諡,依筵臣所啓施行,而贈爵品秩,則令該曹稟旨定奪宜當,伏惟上裁。大臣之意如此,上裁,何如?傳曰,依議事,傳敎矣。故領敦寧府事金尙憲,曾經左議政,今當以領議政贈職。故參判鄭蘊贈典,循例言之,則當爲正卿追贈。而俱係恩命,自下不敢擅便,恭俟睿裁。傳曰,依啓。
上在慶德宮。停常參·經筵。
府啓。答曰,毋煩。
同副承旨柳淰上疏。入啓。答曰,省疏具悉。辭意良用嘉尙,所進冊子,實是格言至論,常欲規覽矣。
傳曰,今下虎皮一領,同副承旨柳淰處賜給,以示予嘉尙之意。
左議政金堉箚子。入啓。答曰,省箚具悉。再昨面諭,與諸大臣之言,不啻丁寧,而堅執至此,其在卿之禮讓,則至矣。而其奈國事何?卿固當與國同休戚,豈忍恬退不顧乎?須體至意,勿辭,宜安心論道。
司贍主簿玄禹〈錫〉上疏。入啓。答曰,省疏具悉。爾以微末小官,不避煩猥,敢爲進言,而言及予躬,事及民弊,其憂愛之誠,予用嘉尙,當令該司議處焉。
上在慶德宮。停常參,只晝講。
傳曰,史官二員待命,騎馬六匹立之。
吏曹判書沈詻箚子。入啓。答曰,省箚具悉。此是尋常之事,卿何引咎至此耶?宜安心勿待罪,亦爲勿辭察職。
禮曹參判閔應亨上疏。入啓。答曰,省疏具悉卿懇。寡昧禮薄誠淺,卿之疾患,如是彌留,未卽上來,願言之懷,其可足喩?卿須體予至意,安心調理,從速上來。傳曰,下送內醫于禮曹參判閔應亨所在處,使之問病,藥物書啓。
右副承旨張應一上疏。入啓。答曰,省疏具悉。爾之情事切迫,當允從焉。
護軍李應蓍上疏。入啓。答曰,省疏具悉至懇。疏中,以責成君德爲言,予雖不敏,可不嘉悅焉?卿其勿辭察職。
吏曹參判蔡裕後,參議金益熙上疏。入啓。答曰,省疏具悉。此是政席間尋常事耳。卿等勿辭察職。
傳曰,前監司兪㯙,前郡守兪汝諧,前縣監崔克寧,前大司諫李時楷,竝敍用。
備邊司啓曰,先送首譯,慰問島主行李,仍言遣使弔慰等事之意,頃於榻前,旣已定奪。今方依此擧行,而但橘成正,出來釜山,專爲弔慰譯官請去之事,則欲送弔使之意,不可不言及,以兩國交隣,務盡誠意。今聞關伯之喪,只送譯官,弔慰於島中,揆諸情禮,殊甚歉然,宜送弔使,故將於首譯之行,先報於島主等語,枚擧移文東萊府使之措辭,先言於橘差,何如?答曰,依啓。
晝講入侍,知事吳竣,特進官尹順之,參贊官李一相,侍讀官李廷夔,檢討官洪處厚,假注書成後卨,記事官李曾·朴世城。上講書傳洛誥,自洛邑旣定止治四十八字。郞廳李景閔校正。郞廳李宜喆書。
上在慶德宮。停常參,只朝講。
辰時巳時,有霧氣。巳時,太白見於未地。
朝講時,參贊官柳淰所啓,今日東萊府使,當爲差出,而事異前日,必得重望之人,然後可以敬憚鎭壓。勿拘爵秩高下,以一時重望之人,擇差,何如?上曰,承旨之言,是矣。言于廟堂,各別擇擬。
吏曹啓曰,東萊府使,今政差出事,命下矣。依近例令備邊司議薦,何如?傳曰,允。
有政。以任義伯爲東萊府使,崔煜爲掌令,崔晩得爲穩城府使,柳坦然爲慶州判官,韓震琦爲靈光郡守,申坰爲司䆃正,朴承休爲持平,李天基爲副應敎,鄭斗卿爲弼善,李邦鎭爲繕工監役,洪柱世·趙汝秀爲兼春秋,司贍寺主簿玄禹錫,通禮院引儀沈,相換。
朝講入侍,領事鄭太和,特進官元斗杓·朴遾,大司憲洪茂績,同知事蔡裕後,大司諫閔應協,參贊官柳淰,侍讀官李廷夔,檢討官洪處厚,假注書成後卨,記事官李曾·朴世城。上講書傳洛誥,自王如不敢及天止告卜之誨言。
上在慶德宮。停常參,只晝講。
辰時,日有兩珥,虹見西方。
左議政金堉箚子。入啓。答曰,省箚具悉至懇。噫,赤心循國之大臣,不得容焉,其於國事,將若之何?不勝慨然,無以爲諭。許多情外之謗囂囂,可質神明,於卿何有?國事至此,卿不可暫去,宜體至意,亟斷來章,速出察職。
判中樞府事趙翼上疏。入啓。答曰,省疏具悉卿懇。卿疏至此,予甚缺然,無以爲諭。卿其體予至意,更加調理,須速上來。
守門將吳時說上疏。入啓。答曰,省疏具悉。言辭忠壯,爲國之誠,極爲可嘉,可不體念焉?
禮曹啓曰,馬島入送問慰譯官處,館倭作變之事,兼定以送事,旣已啓下。問慰時齎去文書,則所當循例撰出,而至於館倭事書契,則非尋常往來文書之比。令承文院議于廟堂,善爲措辭,一倂撰出,何如?傳曰,允。
晝講入侍,知事沈之源,特進官許積,參贊官朴長遠,侍讀官李廷夔,檢討官洪處厚,假注書金夏鉉,記事官李曾·朴世城。上講書傳洛誥,自周公曰止益圖久大之業也。
上在慶德宮。停常參·經筵。
自昧爽至巳時,有霧氣,夜五更,流星出翼星上,入東方天際,狀如拳,尾長四五尺許,色赤。
院啓,龍安縣監李博罷職,慶安察訪李尙元汰去事。答曰,更加詳問處之。
兵曹草記。入啓。答曰,依啓。今此優等人賞格,必須參酌磨鍊,以爲永久遵行之地,相當賞格,本曹相議稟處,且取其矢數優等而已。勿拘五人之限,可也。若矢數則一體,而拘於定限不得書,則必不無落莫不均之歎矣。且此五人中,左右所領別將,亦爲懸錄以啓,可也。三廳未差,闕額頗多,些少禁旅,豈容如是曠闕乎?事甚未妥,卽爲塡差,今後則隨闕隨補,俾無斯須有闕,可也。騎芻分數,依都監馬兵例,倍畫計給,以爲激勸之地,可也。
兵曹草記。入啓。答曰,依啓。今後則以優等六人爲限書啓,薄衣者,竝與絮給之,可也。
上在慶德宮。停常參,只晝講。
自昧爽至辰時,有霧氣。巳時,太白見於未地。
傳曰,大臣·備局堂上引見。
備邊司啓曰,今月初一日朝講時,兵曹判書朴遾曰,各司中如司諫院喝導,則自前料外加給餘丁木一疋,而今則只受單料,此則果爲冤悶矣。大司憲洪茂績曰,憲府所望,亦與喝導同矣。上曰,然則餘丁木添給,此外亦必有如此之事,卿可退而詳思稟處事,傳敎矣。司諫院喝導,則只受單料而立役,實無聊賴之路,添給餘丁木,在所不已,而所由與喝導不同,人所共知。雖不添給朔布,似無難支之勢,餘丁木則多有緊用之處,勿爲添給,何如?傳曰,允。
又啓曰,今月初二日晝講時,知事沈之源所啓,倭人求貿物件中,如甲冑及禮服諸具,係是遠人情願,不必防塞,以失其望也。上曰,甲冑則雖是兵器,前日倭人,亦於我國信使之還,亦送此物矣。特進官許積曰,甲冑·禮服及樂器等物,廟堂以措辭防塞回啓,而甲冑則係是兵器,防塞亦有辭,而至於禮服·樂器等物,似不當一例防塞,失其歡心矣。上曰,此事令廟堂更議處之事,傳敎矣。甲冑雖曰兵器,曾於信使之還,彼亦出送,則及今求貿,措辭防塞,其在交隣之義,似欠誠實之道。至於禮服·樂器之求,不過出於欽慕國家禮樂文物之意,尤不必一樣防塞,以孤遠人之望。所當令該曹參酌許貿,而與前日回啓之意不同,更問于領相處之,何如?傳曰,允。
又啓曰,今十月三十日晝講時,上謂武臣柳廷益曰,南方戰船·器械如何?廷益曰,自前戰船體制,以輕捷爲主,務用薄板,非但腐朽易破,三年一改造,財力亦甚不貲,故臣爲統制使時,新造戰船,皆以厚板造作,試爲習操,則船之疾鈍,不在於厚薄,而亦無頻數修補之弊矣。上曰,言于備局,新統制使處戰船體制,依柳廷益時所造事,分付,可也。廷益曰,戰船鍮鐵玄黃二字砲,水操時破碎之患,比比有之,傍近戰船,傷人亦多。臣慮其無益而有害,創造熟銅砲,則其爲完固,勝於鍮砲,設令拆破,不至傷人矣。臣意則鍮鐵砲,若爲無用之物,則換造熟銅砲,以充其數,似可矣。上曰,已有北道之規,言于廟堂議處,可也事,傳敎矣。鍮鐵大砲破碎之患,誠如柳廷益所啓,改造熟銅砲,以代鍮鐵之砲,則工役不至重大,輕重亦爲懸殊,以舊鐵不爲全爽,可以他用,依此擧行之意,分付各道,何如?傳曰,依啓。舊鐵不可他用換賣,以爲新砲造作之弊,可也。
又啓曰,今十一月初二日晝講時,特進官許積所啓,湖西樂工,因本道監司狀啓,以良人換定,而各其奉足一名,當捧價布六疋,比諸軍保之役,苦歇懸殊,決無可堪之理,合有變通之擧矣。上曰,退而相議變通,可也事,傳敎矣。樂工奉足,例以官奴定給二名,每名各收六疋價木,合爲十二疋,每朔題給一疋於樂工之立役京中者,而貧殘官屬,不能辦出其價,故各邑多有以私大同所捧木上納處,名雖奉足,其實出於民結矣。大同設立之後,因本道監司狀啓,以良人換定奉足,蓋出於不得已,而砲保軍保中,最是苦役,而價布止於三疋,則獨於樂工奉足,收捧六疋,果極偏苦,勢難支保,合有變通之擧。前給奉足二名外,加定二名,各捧三疋,則立役者,無朔布減削稱冤之弊,奉足,亦無偏苦難支之患,令本道依此擧行,何如?傳曰,依啓。
引見時,戶曹判書李時昉所啓,賑救蠲役等事,本曹專管,經費之不足以繼辦,誠爲竭悶。如軍士賞格,自該曹施賞,則本曹所出賞布,可以補用於賑救之一分矣。左議政金堉曰,軍士賞格,自是兵曹之事,故時昉如是陳達矣。元斗杓曰,一中旬賞布或七同,以此計之,其數不少矣。時昉曰,雖不得每以爲例,今年則賑救方急,物力垂匱,姑令兵曹出給,可也。
晝講入侍,特進官宋時吉,同知事鄭維城,參贊官李時楷,侍讀官李廷夔,檢討官洪處厚,假注書成後卨,記事官李曾·朴世城。上講書傳洛誥,自丕視功載止亦永有辭于後世矣。
上在慶德宮。停常參,只晝講。
院啓,慶安察訪李尙元汰去事。答曰,依啓。
右承旨朴長遠上疏。入啓。答曰,省疏具悉。爾其勿辭,調理察職。
晝講入侍,特進官李時昉,同知事李應蓍,參贊官柳淰,侍讀官李廷夔,檢討官洪處厚,假注書閔點,記事官李曾·朴世城。上講書傳洛誥,自公曰已止則民將無遠而至焉。
上在慶德宮。停常參,只晝講。
巳時,太白見於未地。夜一更,白雲一道如氣,起自坤方,直指南方,長十餘尺,廣尺許,良久乃滅。
李一相啓曰,明日大妃殿誕日,視事頉稟。傳曰,知道。
朴吉應,以尙衣院官員,以提調意啓曰,以本院諸色匠人充定事啓目,傳曰,此時外方官奴婢,如不得已處外,不必如是濫察處事,命下矣。諸色匠人闕額甚多,使喚之際,每患不足,故隨聞抄擇成才者,以啓矣。今承聖敎,誠極允當,如鐵線匠之最緊於使喚者,亦減其數,不至緊急匠人,則竝爲減去,減去者,元啓目中付標以入之意,敢啓。傳曰,知道。
傳于朴吉應曰,長番內官李應順,司謁所給文字,矇然誤書出給,事甚非矣。推考。
朴吉應,以實錄廳意啓曰,粉板郞廳趙龜錫,母病甚重,不得仕進,閔維重,寒疾彌留,決難察任,竝呈狀改差,其代李世翊·李華封,差下,使之察任,何如?傳曰,允。
李一相啓曰,近日本院,比前多事,且啓覆迫頭,而廳中位不齊,右承旨朴長遠,以病陳疏,有調理之命,左副承旨洪命夏,在外未及還,右副承旨金弘郁,呈辭受由。非但入直之員,無他相替之僚,連四日自外仕進,只一員而已。事體未安,苟簡莫甚,今則金弘郁旣遞。請當日內爲政事差出,牌招肅拜。傳曰,允。
吏曹判書沈詻初度呈由,允下。仍傳于李時楷曰,遣內醫看病。
李一相啓曰,因本院啓辭,當日爲政事,允下矣。廳中只有臣一相,及左承旨臣李時楷,同副承旨臣柳淰,吏批則李時楷以該房進去,兵批則何承旨進去乎?敢稟。傳曰,吏兵批兼進。
吏批,判書沈詻呈辭受由,參判蔡裕後進,參議金益熙進,左承旨李時楷進。
兵批,判書朴遾病,參判鄭維城進,參議閔光勳進,參知金佐明進,左承旨李時楷進。
有政。以尹㻩爲掌令,沈詻爲左賓客,李喜爲慶安察訪,鄭世規爲左參贊,金弘郁·尹文擧·趙涑爲副護軍。
洪命夏,以兵曹言啓曰,本曹事務煩劇,郞官各有所掌,不可一日曠闕,而正郞沈儒行,以書狀官赴京,佐郞李休徵,病親受由,還來遲速,未可預料,竝爲改差。今日政,以在京無故人差出,何如?傳曰,允。
刑曹判書沈之源疏曰,伏以臣於前月二十六日,伏見政目,則知經筵,以禮曹判書李厚源書塡矣。卽者吏曹下人,始送敎旨,乃以臣爲知經筵者,臣只見政目,而全未知臣之陞授知經筵,塊闕肅謝而行公者,已浹一旬,此雖出於政目誤書之致,而昏謬之失,臣實難免。伏乞聖慈,亟罷臣職,以正臣罪,不勝幸甚。答曰,省疏具悉。卿其勿待罪。
上御興政堂晝講時,入侍,特進官尹絳,知事李厚源,承旨李時楷,侍講官李天基,檢討官洪處厚,假注書閔點,記事官李曾·朴世城,武臣柳廷益。上讀書傳,自公曰止至焉。一遍訖。厚源曰,死事與死節,輕重差別,旌表之典,不可混施,而如朴榮臣猪灘之罵賊,金良彦安州之力戰,事蹟表著,在人耳目,尙未旌表,大是欠典。上招問廷益。廷益對曰,臣之所聞,亦如此,而金良彦,則三世戰亡人也。上曰,有子孫乎?廷益對曰良彦有子,名世輝。上曰,此兩人旌表,似不可已,金良彦則子孫錄用事,言于該曹。廷益曰,嶺南田結之役甚重,在前一八結大小徭役,以木計之,則通一年八十疋矣。今則至於一百六十疋。京畿田結,則屬於復戶者,每一結一年所給之價,至於十石之租,一八結之所給,八十石也。雖緣近日策應之煩,而民役之重,槪可想矣。上曰,言于該曹。
上在慶德宮。停常參·經筵。
夜一更,沈霧,月暈。四更,流星出翼星上,入天門星,狀如拳,尾七八尺許,色赤。
大妃殿誕日,政院單子問安。答曰,知道。
大殿問安。答曰,知道。
大殿,二品以上問安。答曰,知道。
李一相啓曰,明日常參·經筵,取稟。傳曰,只晝講。
事變假注書趙相漢,外三寸叔朴安悌相避,改差,代以許珽爲之。
朴安悌,以宣惠廳言啓曰,以湖西御使書啓,吏曹覆啓判付內,令大同廳査覈,稟處事,命下矣。所當卽爲査啓,而御史一員,未及還來,姑待其還,觀其書啓,一時査處,然後可無未盡之弊。且領議政受由在外,不可不相議査覈。事勢如此,趁未回啓之意,敢啓。傳曰,知道。
傳于朴安悌曰,禮曹參議尹善道疏辭,極其怪妄,不可置之本職,遞差。
掌令崔煜啓曰,新除授掌令尹㻩,時在京畿陰竹縣,請斯速乘馹上來事,下諭。答曰,依啓。
傳于柳淰曰,明日晝講時,吏曹正郞洪處大,使之來待。
朴安悌,以戶曹言啓曰,曾因實錄廳啓辭,前判書趙絅處,月給祿俸事,特有聖敎,而以其身不在京,無職受祿爲未安。自四月至今八朔月俸,不爲受去之意,敢啓。傳曰,知道。
上在慶德宮。停常參,只晝講。
卯時辰時,有霧氣。巳時,太白見於未地。夜一更,流星出五車星下,入艮方天際,狀如鉢,尾長五六尺許,色赤。二更,沈霧。
傳于柳淰曰,原平府院君元斗杓,當爲引見,命招。
柳淰,以都摠府言啓曰,副摠管李浣,以特進官,除標信晝講入侍之意,敢啓。傳曰,知道。
又以都摠府言啓曰,今日入直軍士,中日習射,請出標信。傳曰,知道。
朴安悌,以司饔院官員,以都提調意啓曰,江原道十一月朔新産各殿進上中,生赤魚·生銀魚·半乾大口魚,色赤有臭,鰱魚卵醢,多有空殼。莫重進上,如是不謹,封進官,請推考。傳曰,此必日氣暄暖之致,今姑勿推。
大司諫閔應協,獻納李迥,正言黃儁耉啓曰,昨見前參議尹善道上疏,大槪,則請閑住元斗杓於遐外,以安宗社,凡在聽聞,莫不驚駭。原疏不下,雖未知其措語之如何,而旣以宗社爲言,則所關重大,不可不明白辨別。請原平府院君元斗杓,前參議尹善道,竝命拿問,詳覈處置。答曰,不允。
原平府院君元斗杓上疏。入啓。答曰,噫,人言豈至於此哉?卿之於國家,尙有所不信猜疑之事,則其何以爲國家乎?予雖不敏,必不至於欺,君臣之間,貴相知心,何須多誥?卿其勿爲作此擧措,以駭瞻聽。予欲面諭,卿其速爲入來。
上御興政堂晝講,入侍,特進官李浣,參贊官朴長遠,侍講官李天基,檢討官李正英,假注書成後卨,記事官李曾·朴世城,武臣吳世彦。上讀前講五大文訖。天基進講,自四方迪亂止孺子來相宅。上亦讀訖。李浣曰,御營廳軍色郞廳韓震琦啓下之後,糧餉等事,相議熟講,旣知首尾之後,除拜靈光郡守,本廳之事,似爲可慮,韓震琦,仍察本廳之任,何如?上曰,依所啓爲之。又曰,軍保米,畿甸亦爲作米事,當初已爲事目行會,則爲守令者,所當依定式施行,而永平縣,獨以作木來納,事當退送,而以木換米之際,必有弊端,故姑令捧置,而守令不遵事目,不無怠慢之習,令本道監司推考,何如?上曰,依所啓爲之。處厚曰,農事則扶餘·韓山·林川等邑,尤甚被風災,故枯損處多。還上及應役之事,極以爲悶矣。公州以上山郡,則可謂稍實,而木花亦爲稍實矣。如小好紙·白綿紙所給之價,太重事,已悉於書啓中,必須變通,添給其價,然後各邑,庶可支保矣。進上食醢·秀魚價米,至於三石,則似非不足,而其秀魚,必以體大如乾秀魚者,貿用,故各邑添價貿納,此亦難支之事矣。此外進上中,必多如此之事,不可不變通矣。上曰,言于該曹。又曰,路邊各邑,則皆有使客支供米,而其餘則無之,只有監司支供米五石,而監司不爲巡到,則以營米置簿,其他使客之行,則皆以官需支供。五石之米,雖甚零星,使各邑通用於監司,他使客支供,則亦有一分之所補矣。上曰,言于該曹。
上在慶德宮。停常參·經筵。
自昧爽至辰時,沈霧。巳時,太白見於未地。
李時楷啓曰,明日常參·經筵,取稟。傳曰,停。
又以吏曹言啓曰,承旨有闕,政事,何以爲之?取稟。傳曰,明日爲之。
大司諫閔應協,獻納李迥,正言黃儁耉啓曰,措辭見上請原平府院君元斗杓,前參議尹善道,竝命拿問處置。答曰,不允。
持平朴承休啓曰,近以尹善道陳疏之事,臣隣莫不驚怪。原疏不下,雖未知其措語之如何,而大槪,以安宗社爲言,則其爲重大可知。旣爲係關宗社,則決不可一刻掩置,伏聞有大槪勿出朝報之敎云。此雖出於鎭靜之意,而原疏不下,繼有勿出朝報之敎,則群疑之滋甚,勢所必至。今以尹善道之遞差,元斗杓之面諭,萬無鎭靜之理。請亟下其原疏,以解群下之惑焉,以爲辨別之地。答曰,不允。
上在慶德宮。停常參·經筵。
自辰時至午時,日有重暈。未時,日暈。
李一相啓曰,明日常參·經筵,取稟。傳曰,只晝講。
朴安悌,以忠勳府言啓曰,寧國功臣折衝將軍李碩龍,父在喪,依他例令該曹助哀題給,何如?傳曰,允。
吏批,判書沈詻呈辭,參判蔡裕後進,參議金益熙病,左承旨李時楷進。
兵批,判書朴遾呈辭,參判鄭維城病,參議閔光勳進,參知金佐明病,右副承旨柳淰進。
吏批啓曰,判書沈詻呈辭受由,參議金益熙病不來。小臣獨政未安,何以爲之?敢稟。傳曰,仍爲之。
有政。以李後山爲承旨,李惕然爲安邊府使,姜允亨爲靈光郡守,金弘郁爲禮曹參議,李泰淵爲兵曹正郞,李志安爲兵曹佐郞,鄭昌胄爲刑曹參議,朴長遠·姜栢年爲副護軍,韓震琦·沈儒行爲副司直。
政院啓曰,取考本院所在先朝啓覆圖例,則政府大臣東西壁各一員,刑曹三堂,兩司長官,弘文館二員,忠勳府·中樞府·敦寧府·儀賓府·宗親府·漢城府·吏曹·戶曹·禮曹·兵曹·工曹堂上各一員,六承旨,史官四員入來矣。明日待各司擧案應入之員,姓名正書以入之意,敢啓,傳曰,知道。應參官員,有故則竝牌招入參,可也。
又啓曰,傳曰,再明當爲啓覆,而刑曹判書呈辭,領相在外,此外應入之員,皆無故云也。刑判則命招出仕,領相則速爲上來事,下諭。俾不至退行,可也事,命下矣。莫重啓覆,不可又爲退行,誠如聖敎,刑曹判書沈之源,雖在呈告中,臨時命招,則必爲出仕,領相今明亦必入來,而聖敎如此,今方下諭。且考前例,則判義禁,或有入參之時,或有不參之時,今番則禁府無啓覆罪人,判義禁入參與否,似無所拘,但刑曹則三堂上,皆當入參,而今日政,刑曹參議有闕之批,雖已下直,政官方在闕內,仍爲差出,何如?傳曰,依啓。
持平朴承休啓曰,臣於昨日,以尹善道原疏下示之意,仰瀆天聽,而惟以不允二字爲批,臣之惑滋甚焉。臣非不知直請拿問,第以不見原疏,則恐或有未盡之事,必須觀其辭意,審其曲折,然後自有次第論請之擧矣。係關宗社之事,不可一刻掩置。請亟下其原疏,俾得及時辨別,以正王法。答曰,關宗社之念,予豈忽於爾哉?此非可問之事,爾其勿煩。
上在慶德宮。停常參,只晝講。
巳時,太白見於未地。
朴安悌啓曰,左副承旨李後山,假注書閔點之外三寸叔母夫也。閔點改差,他假注書差出之意,敢啓。傳曰,允。
洪命夏啓曰,明日啓覆應入之員有故,則牌招事,命下矣。大司憲洪茂績,刑曹判書沈之源命招之意,敢啓。傳曰,知道。
以兪瑒爲假注書。
柳淰,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,今日入直軍士,中日習射事,標信啓下矣。政事相値,不得爲之之意,敢啓。傳曰,仍爲之。
李時楷啓曰,臺諫有闕,政事,何以爲之?取稟。傳曰,當日爲之。
吏批,判書沈詻呈辭,參判蔡裕後進,參議金益熙進,左承旨李時楷進。兵批,判書朴遾呈辭,參判鄭維城病,參議閔光勳病,參知金佐明進,右副承旨柳淰進。
有政。以睦行善爲大司諫,李廷夔爲獻納,鄭繼胄爲正言,許積爲同知成均,閔應協爲副護軍,李迥爲副司直,黃儁耉爲副司果。
李一相啓曰,明日啓覆時,兩司長官,當爲入參矣。新除授大司諫睦行善,牌招肅拜,何如?傳曰,允。
司諫權堣,正言南龍翼啓曰,臣等俱有賤疾,冒呈辭單,而見却於政院,昨因同僚之引避,不得不處置,而竝拿明覈之啓,誠是執法之論,故相議請出矣。伏承特遞之命,臣等處置乖當之失,著矣。不可一刻仍冒,請命遞斥臣職,答曰,勿辭。
持平朴承休啓曰,措辭見上請勿留難,亟下原疏,俾得及時辨別,以正王法。答曰,已諭于諫院矣。毋庸煩瀆。
政院啓曰,臺諫牌招事,命下矣。今日已暮,明日待開門牌招之意,敢啓。傳曰,知道。
平安監司吳挺一辭職上疏。入啓。答曰,省疏具悉卿懇。莫重藩臬之任,不可以一時病患,有所輕遞。勿爲控辭,從速察職。
兵曹判書朴遾上疏。入啓。答曰,省疏具悉。卿其安心勿辭,亦勿待罪。
吏曹判書沈詻上疏。入啓。答曰,省疏具悉卿懇。此何時而卿欲退處就閑乎?勿爲控辭,從速察職。
晝講入侍,特進官兪㯙,同知事蔡裕後,參贊官洪命夏,侍讀官金徽,檢討官洪處厚,假注書成後卨,記事官李曾·朴世城。上講書傳洛誥,自予朝以多子止亦永壽考也。
上在慶德宮。停常參·經筵。
巳時午時,日暈。未時申時,日暈兩珥。夜一更二更,沈霧,月暈。五更,月暈。月落時白氣六條,出自月上,直指東方,狀如疋布,長或竟天,或至半天,良久乃滅。
上御資政殿,啓覆京外罪囚。都承旨李一相,左承旨李時楷·洪命夏·李後山·柳淰·朴安悌,假注書成後卨,記事官李曾·朴世城,假注書兪瑒,大司諫睦行善,敦寧都正鄭孝俊,工曹參議李弘淵,刑曹參議鄭昌胄,應敎金徽,修撰洪處厚東壁。領議政鄭太和,左議政金堉,左參贊吳竣,戶曹判書李時昉,大司憲洪茂績,右尹宋時吉西壁。錦林君愷胤,禮曹判書李厚源,刑曹判書沈之源,兵曹參判鄭維城,吏曹參判蔡裕後,平原君金振聲,益平尉洪得箕,同知尹順之入侍。命夏讀京獄罪人大生推案訖。太和曰,如此罪人,無可恕之端矣。上曰,僉意皆然否?僉曰,罪犯狼藉,更無可議。上曰,所當依律,而更待後日議處。命夏讀京獄罪人崔繼生推案訖。上曰,大臣之意,如何?太和曰,凡殺人,不問所殺之如何,必皆代死,王法至嚴,更難容議。堉曰,此人打傷致死,容有可恕。上曰,僉意如何?之源曰,其初打傷,非欲必殺而終至於死,則償命之外,更有何議?上曰,諸宰各陳所懷。僉曰,殺人者死,三尺之法,臣等與領相之意無異。上曰,與前判付同,安悌讀京獄罪人安仲推案訖。太和曰,臣待罪刑曹時,此事發覺,嚴刑得情,事之首末,臣實詳知,小無冤枉之時矣。上曰,僉意如何?僉曰,印信僞造,其律甚重,不可貸死矣。上曰,亦與前判付同。時楷讀京獄罪人李有元·廉貞臣等推案訖。上曰,大臣之意,如何?太和曰,有元·貞臣,均是僞造,而有元僞造印信,貞臣則書押僞造,此亦如何?堉曰,僞造則一樣矣。上曰,僉意如何?僉曰,其罪一樣矣。上曰,似當依律,更待後日議處。淰讀京囚罪人吳尙民推案訖。上曰,此事如何?太和曰,前日旱災審理時,以此人情狀,尤甚痛惡,故小臣以不可伸釋之意,啓達矣。上曰,僉意如何?。之源曰,此人於其母身死未久,假稱捕盜,行此劫奸之事,其事痛駭,不可不施法矣。茂績曰,近來紀綱解弛,良女劫奸之事,比比有之,此而不殺,法不爲法矣。上曰,與前判付同。後山讀京獄罪人點伊推案訖。僉曰,崔繼生之打傷致死,亦謂之殺人,況此人何可議處?上曰,與前判付同。命夏讀京獄罪人張禮奉推案訖。上曰,僉意如何?僉曰,殺人者死,更無可議。上曰,與前判付同。命夏讀京獄罪人朴志和推案訖。上曰,此非故殺之比,未知如何?太和曰,雖非心殺僧而發,其心則殺人之心也。況白晝大都之中,拔刃刺殺,其律應斬。僉曰,旣以殺人爲罪,則僧俗何別?上曰,玉堂所見如何?處厚曰,雖非欲殺此僧,而旣有殺人之心,則法不可異同。上曰,與前判付同。命夏讀京獄罪人高克吉推案訖。上曰,此罪何如?太和曰,渠以五十日致死爲發明之地,而旣以折骨,則亦在限內。但以前後推案觀之,二立當爲首,而克吉爲從。其時推官,不分首從,二立,徑先決配,此與常規有異。然旣曰殺人,則比諸崔繼生事,似無輕重矣。上曰,僉意,何如?僉曰,旣曰殺人,而渠已承服,則更無可議。上曰,判付與前同。安悌讀京獄罪人金愛善推案訖。太和·堉曰,此非鬪殺之比,係是殺越之賊,更無可議。僉曰,此以盜賊,投害人命,依律之外,尙容何議?上曰,判付與前同。命夏讀江陵罪人洪致雨推案訖。上曰,大臣之意,何如?太和曰,考諸律文,打傷妻妾,比諸他人,罪差輕矣。至於殞命,則償命,而反無他可議,而但有辱母之說,以此觀之,或有可議者矣。順之·維城曰,法則然矣。比諸他罪,似有間矣。僉曰,殺妻無疑償命,宜矣。上曰,判付與前同。時楷讀洪州罪人兪應時推案訖。太和·堉曰,僞造之罪,狼藉如此,更無可疑。上曰,僉意,何如?僉曰,臣等與大臣之意無異。上曰,判付與前同。安悌讀安山罪人李碩連推案訖。僉曰,印信僞造,旣有其律,況冒錄璿系之罪乎?上曰,以六疋綿紬,冒錄璿源,豈不寒心?宗簿寺官員,難免其責矣。茂績曰,遐外愚民,不知此事之爲極惡大罪,必用重典,以示懲惡之擧,可也。上曰,判付與前同。命夏進曰,日已暮矣。啓覆姑罷,何如?上曰,允。大司諫睦行善進曰,無狀小臣,復叨匪據,昨承召命,顚倒出仕矣。本院前啓,所當連啓,而臣意與同僚差異。臣何敢自恃己見,晏然獨啓乎?請命遞斥臣職。答曰,勿辭。又啓曰,尹善道上疏,以宗社二字,群情疑惑,請下原疏,以解群疑。且凡疏章,留中不下,臣意深以爲未安。其言可用則用之,不可用則不用,豈可留中不下乎?上曰,已諭毋煩。命夏曰,大司諫啓辭末端一款,無發落,敢稟。上曰,近來疏章,辭涉忌諱,則留中,亦無妨矣。大司憲洪茂績進曰,前參議尹善道疏辭,極涉怪妄,中外瞻聆,莫不疑惑。元斗杓,以朝廷之望,殿下之信臣,官至爲判〈?〉,門無賓客,有何權勢可以至此乎?必下原疏,然後可解群下之惑,而仍爲辨別之地也。若其罪之輕重,則惟在睿裁,而亦豈可無罪乎?上曰,予豈以善道爲無罪乎?然疏辭別無他疑,置之重律如何?大臣在此,相議論罪,可也。太和曰,此事甚重,關係宗社,臣爲國家慮深矣。斗杓,以勳舊之臣,方受倚任,而橫被不測之誣。今玆處置,若不明白,則非但斗杓,將無以置其身,當國任事者,豈不難乎?然臣職非臺官,不可科罪,惟在聖明量處而已。堉曰,善道當求言之際,有此疏章,似不可罪矣。上曰,李尙眞侵辱大臣之罪,亦置而不論,善道豈可獨罪乎?堉曰,尙眞之疏,以應旨爲名,而臣雖無狀,職是大臣,時弊一端,豈宜及於大臣乎?請罪臣身,以謝物議。茂績曰,尙眞之言,出於公心,豈可與善道之事,比而同之乎?上曰,當今之世,不可如許論人也。中間多缺上曰,元斗杓,以元勳,有何誤國,而善道攻斥至此乎?以此言之,則遠竄之罪亦小,而群議如此,尹善道削黜,可也。
上在慶德宮。停常參·經筵。
辰時,日暈兩珥。夜三更,白雲一道如氣,起自西方,直指東方,長竟天,廣尺許,良久乃滅。四更五更,月暈,有霧氣。
上御資政殿啓覆,大臣以下,竝依昨日入侍。命夏讀平康罪人仲丕推案訖。上曰,所當依律而姑待後日議處。命夏讀全州罪人李天鵾推案訖。太和曰,罪狀狼藉,應死無惜。至於朴友說之死,不其承服之實狀,以此照律,似未妥當矣。上曰,其時亦有進言矣。照律之際,不但此一款而已。三罪竝擧,而只從其中一罪照律矣。堉曰,天鵾之事,係是一罪,而臣曾所陳達者,只爲絶島之人,不必深治故也。今觀前後推案,罪犯至此,雖死無惜矣。上曰,判付與前同。淰讀咸從罪人崔德世推案訖。大臣及左右皆曰,律文之外,更無可議。上曰,判付與前同。後山讀江陵罪人望於里推案訖。太和·堉曰,望於里,雖曰醉不省事,而至於投殺人命,則依律宜矣。僉曰,臣等之意,亦然矣。上曰,判付與前同。時楷讀平壤罪人李愛日推案訖。太和·堉曰,印信僞造之罪,旣已承服,更容何議?僉曰,臣等之意與大臣無異矣。上曰,判付與前同。命夏讀泰安罪人士龍推案訖。上曰,此事,何如?太和·堉曰,士龍强奸之事,雖已成事,而以其文案觀之,士龍年未成壯,而其兄及卜伊等,生意造謀,則此非士龍躬自行兇之事,似有可議處矣。時楷曰,金弘郁纔遞監司而來,詳知此事。所謂品官者,亦非兩班,則其所謂良女者,實是常女也。且非士龍身自造謀之事,則此獄似有可議。上曰,僉意,何如?僉曰,大臣之言,深得議獄之體。多缺上曰,此事,何如?太和·堉曰,旣以殺人之罪承服,則唯當依法矣。僉曰,臣等與大臣之意同矣。上曰,高雲鶴事,所當依律,而後日更議處之。雲香定配緣由,更査以啓。命夏進曰,初覆已了,再覆例自行之,來十六日爲之,何如?上曰,允。太和進曰,館倭所求物件,尙未定奪,似當從速回報。甲則係是兵器,似難依施,而至於禮服·樂器等物,依副無妨。上曰,卿言是矣。不難之物,備給何傷?太和曰,渠以買得爲言,至於折價買賣,甚不可也。上曰,然。淰曰,兵器決不可許,他物贈之,宜矣。上曰,甲亦贈之無妨,而第我國甲制,不如彼之精矣。恐反貽笑,不如不給也。太和曰,館倭作變之事,不可置之不論,洪喜男去時文書,從速成送,宜矣。上曰,依爲之。厚源進曰,前日彼中所送白檀香·白紵布·白蠟燭等物,旣已領受,所當備償其價。以沈香·芙蓉香·生紵布·白花綿紬等物備送,何如?上曰,依爲之。太和曰,洪喜男言內,以畫龍燭備送,亦可云,未知如何?上曰,畫龍燭,別樣體大造送,可也。淰曰,醫員定送,則得館〈倭〉歡心,必無生事之患矣。上曰,彼更懇請,然後送之,可也。
李一相啓曰,明日齋戒,明明日國忌,視事頉稟。傳曰,知道。
持平朴承休避嫌啓辭。答曰,勿辭。
朴安悌啓曰,持平朴承休再啓煩瀆,退待物論。傳曰,知道。
以忠淸道暗行御史書啓,傳于朴安悌曰,御史閔鼎重書啓中,兵務等事,不分混書,似爲不便,使之分類,各張書入。
朴安悌啓曰,莫重文書,封置院中,而御史閔鼎重,待開門牌招傳給之意,敢啓。傳曰,知道。
朴安悌,以禮曹言啓曰,前頭弔慰譯官入往時,齎去禮物,及焚香所用之物,依今日榻前定奪,別單書入。令該曹依此措備以待,何如?傳曰,知道。沈香則不爲磨鍊耶?
朴安悌啓曰,今日弘文館上番應敎金徽,以親病陳疏出去。闕門已閉,替入之員,終不入來,以致闕直,應入之員,請推考。傳曰,允。
前進善宋時烈疏曰,伏以臣伏見道臣所致聖旨,以臣所居凶荒,題給食物,以表聖意者,臣奉讀隕越,措躬無地。臣實貧窮,糟糠不厭,値此歲惡,飢餒轉甚。今此異恩,蓋亦以天地至仁,昆蟲芽甲,無不在所愛之中也。第臣聞程子之言曰,祈寒暑雨,農夫耕耨,吾得而食之,故如此閑過日月,卽是天地間一蠹也。如臣無用,虛生覆載之間,一無猷爲,坐食農民之所生,旣是蠹中之尤甚者也。況軫聖念,復叨惠養之典,則臣雖至愚,心豈敢安,而況鄕里之民,見殿下之於臣如此也,必將曰,吾儕小人,終歲勤動,凶年不免於死亡,而不見矜恤,彼是何人,獨添恩私乎?彼又非盜竊虛名,以負聖主者乎,而罪之不加,恩又荐臻云爾,則不惟臣之無辭以解,亦不瑕有損於聖德耶。臣本草莽賤品,勤身食力,乃其本分,而少習章句之末,仍爲游食之氓,仰不能事父母,俯不能育妻子,此乃王政之所大惡。不見議以不移,已是明時之寬典四行缺一夫向隅,滿堂不樂,矧伊滿堂向隅,一夫豈忍獨食而下咽乎?孔子曰,天無私覆,地無私載,日月無私照。伏願殿下,以三無私爲心,亟還恩命,以安愚分,以解衆惑,不勝幸甚。嗚呼,殿下初元,有生欣覩,冀見德化之盛,夫何今日國勢之危,若此,人心之離,若此哉?臣誠痛傷,莫究其由。況今天災孔慘,擧國駭惶,皆謂不測之禍,生於朝夕,此政汲汲遑遑,猶懼不及之時也。伏乞聖明,能疾敬德,實諴小民,實享之心,以固基命,則臣雖枵腹,轉死丘壑,萬萬無所恨矣。臣危悃所激,言不知財,罪當萬死。伏乞聖明,垂憐裁赦焉。臣不勝激切御感之至。答曰,一自歸鄕,星霜屢變。如渴之念,常切于中,覽玆疏章,怳如復面。欣喜倍多,以朝暮不能得聆誨諭爲恨,顧此薄禮,何足云喩?勿辭領受,疾敬德諴小民之誨,豈非今日惕然恐懼省念處乎?寡昧雖不敏,敢不服膺焉?
護軍金集上疏。入啓。答曰,予之慕卿之齒德,庸有極乎?以不能致之洛下,朝暮得聆德音,爲士林矜式,恨耳。顧此薄禮,何足云喩?卿其須體予意,毋庸固辭,安心領受勿謝。
前進善宋浚吉疏曰,伏以臣病伏田廬,與死爲期,不意聖德天覆,曲賜記存,特諭道臣,令與耆碩諸臣,同給食物,臣誠惶感,不知所以得此於聖明也。夫優老念舊愍勞惠養之典,聖意所及,誠非偶爾,亦足以感動四方黎獻之心。顧臣庸陋,於二者何居焉?無名無義,與蒙寵賜,此豈臣所敢當,亦豈所敢安者乎?念臣草茅賤品,樗櫟散材,盜竊虛名,厚誣聖朝,前後異渥,古今所罕。臣嘗感泣,庶效涓埃,此情炯炯,可質神鬼。惟是學昧才庸,自致狼狽,循顧生平,報答無階,中宵靜念,旣悲且熱。卽今民飢賦重,殿屎盈路,惠鮮之政,不先鰥寡,而如臣負罪無狀者,反蒙大賚,榮寵雖深,媿慄何堪?況臣早失父母,只與數三家累,保守先業,饘粥粗繼,亦何至重軫聖慮,以費官廩?古之人受君賜者,以爲願賜天下之飢寒者。此誠苦切之言,伏乞聖慈,諒臣至懇,收回成命,以安微分,千萬幸甚。答曰,省疏具悉。爾雖不在左右,豈嘗忘焉?覽玆疏末進戒之言,足見憂愛之誠。嘉悅之心,實倍恒品,可不惕念焉?所賜之物,表予之意也。何用乃爾?勿辭領受。
吏曹判書沈詻疏曰,伏以臣猥將危懇,仰瀆宸聽,冀蒙天地父母,有所矜念,而聖批嚴截,不許遞免,臣惶恐戰慄,不啻淵氷。臣非木石,豈不知人臣事君之義,鞫躬盡瘁,死而後已,不敢以退閑自便之計乎?顧惟八九十之年,猶負重任者,求諸古人,未嘗聞焉,豈古之人,獨無其壽乎?人之所以運智應事者,在於聰明精力,及其氣血枯損,精神衰謝,則視聽不能明,心慮不能遠,形骸雖存,一空殼,故人主不復任以事,人臣不敢處其職,上無虛授之譏,下無貸事之咎,此實古今之所同然也。臣之不屑,昏耗衰朽,已過十餘年,而尙玷朝班,所縻者廩祿而已,所竊者榮寵而己。未有涓埃仰報聖恩,臣之罪戾,固已無所逃矣。至于今日,犬馬之齒益多,而聖上之眷不替,畀之以不敢當之任,累辭而不獲,遂臣憂懼踧踖,罔知攸處者,豈但已哉?加以禍之所過,災咎輒至,賤疾彌留,危症疊出,藥餌無效,轉就深痼,痰塞不下,幾死僅甦者,日再三矣。復延殘喘,陳力就列,斷不可望。而曠闕職務,至此之久。玆敢瀝血微〈沈〉仰瀆宸嚴。伏乞亟賜遞改,以便公私,千萬幸甚。答曰,省疏具悉。卿其毋庸固辭,體予至意,從速察職。
應敎金徽疏曰,伏以臣母,宿疾纏痼,沈彌床席,今已十數年矣。一有添傷,則輒至難救之域,一月之內,如是者數矣。又自近日以來,重得寒疾,症勢彌留。今日曉頭開門時,家書來報,病母所患,自去夜三更後尤劇,達夜苦痛云。臣欲爲出見,啓覆時迫,不得已悶默入參,及罷出之後聞之,則病勢自朝後極危,痰塞胸間,呼吸不通云。臣方寸已亂,不能自定,加以臣兄,遠在鄕曲,未及上來,無他子弟,可以救病者,不得不冒死陳情於天地父母之前。伏乞聖明,亟許遞免臣職,使之及時救療,千萬幸甚。答曰,省疏具悉。爾其勿辭救護。
判中樞府事趙翼上疏。入啓。答曰,省疏具悉卿懇。古人戒以無遺壽耉,寡昧豈獨忽焉?國事如此,致仕之說,實非其時。卿其須體至意,從容調理上來,以副予望。
前行副護軍趙絅上疏。入啓。答曰,省疏具悉。卿雖不在位,愛君憂國之誠,冞篤至此。予甚嘉悅,可不體念焉?鄭蘊旣已贈職,其他疏辭,亦多有已施行者,今不贅焉。
上在慶德宮。停常參·經筵。
中宗大王忌辰齋戒。
自昧爽至巳時,沈霧。午時,日暈。夜一更,月暈。
洪命夏,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
洪命夏,以右邊捕盜廳言啓曰,比間流聞壯義洞近處,多有被偸資産者云云,故嚴飭窺伺,久矣。今月初九日夜三更量,於本洞執捉荒唐人張命等三人,則張命等反爲歐打軍官,至於破傷頭顱。捕致推問,旣加亂杖,而觀其情狀,雖未的知其姦偸之實,然當此申飭夜禁之日,縱橫犯處,打傷軍官之罪,不可自本廳略加杖訊而止。張命·成順伊等,請令該曹依律處置,以杜不畏國綱,無賴悖惡之習,何如?傳曰,允。
朴安悌,以承文院官員,以領·左相意啓曰,以對馬島所送書契,付標以入事,草記,傳曰,倭人不至發劍,則挺劍,未知如何。且欲使到彼譯官,有所定奪之事,則書中全沒其意如何?添入口宣等語似當,更爲察處事,命下矣。以東萊府使馳啓觀之,則似有發劍之狀,着以挺劍,亦未爲過,而自我措語□□其實,則事涉不可。挺字,改以持字,宜當,至於添入口宣等語,聖敎極爲允當,竝付標以入之意,敢啓。傳曰,知道。
朴安悌啓曰,左相箚子到院,而以國忌齋戒,留院之意,敢啓。傳曰,入之。
又啓曰,臺諫出仕事,命下矣。闕門已閉,明日待開門命招之意,敢啓。傳曰,知道。
左議政金堉箚曰,伏以臣於昨日,晨入闕門,下吏來傳備忘記,李尙眞罷職之敎,聞來不勝惶懍。臣頃於榻前,略陳尙眞之言,臣所自取,宜遞如臣無狀者,而改卜賢德之意,無乃以此而有備忘耶?若然則臣之罪滋甚焉。尙眞之言,專攻臣身,而其意,則欲罷斥三公而去之。人欲出我,而不思自退,反使人因我而被罪,則豈安於臣等之心哉?近日手敎求言,言雖過中,不以爲罪爲敎。衮職有闕,猶許指斥,況臣下之罪乎?尹善道之黜送,臣則亦以爲未安,嚴批摧折,斥以怪妄,又何必加其罪乎?言君父之失則無罪,斥臣下之過則有罰,遠外之人,何以知之?毋論大小,以言獲罪,則恐或以累聖德也。請還收尙眞罷職之命。答曰,省箚具悉。尙眞之疏辭,與言君上闕失有異,其意可駭,故不得已略示薄罰矣。卿辭至此,可不允從,以成卿之美乎?
上在慶德宮。停常參·經筵。
中宗大王忌辰。
李一相啓曰,明日冬至二度習儀相値,視事頉稟。傳曰,知道。
朴安悌,以吏曹言啓曰,臺諫有闕,政事,何以爲之?敢稟。
上在慶德宮。停常參·經筵。
巳時,太白見於未地。
下直,忠原縣監李時聃。
李一相啓曰,臣與左承旨李時楷,冬至望闕禮二度習儀進去下直。傳曰,知道。
又啓曰,明日常參·經筵,取稟。傳曰,停。
傳于李時楷曰,政事,明日爲之。
傳曰,大臣·備局堂上引見。
引見時,領議政鄭太和,左議政金堉,同知中樞府事李浣,大司諫睦行善,承旨柳淰,假注書兪瑒,事變假注書許珽,記事官李曾·朴世城,名目多缺入侍。太和進曰,對馬島送譯事,文書旣已啓下該曹,措備所送之物,則數日內發送,宜矣。館倭作變之事,亦以撰出文書送之,而大廳開市之事,依舊約爲之之意,言送如何?上曰,各房開市之後,私相出債之弊,生焉。東萊,以此難支,旣不得禁止,又難一一徵償,自今以後,朝廷各別申飭,俾不得私相出債,可也。太和曰,如使各房開市,則此弊難防,必得詳細定奪,使之大廳開市,爲當矣。上曰,何以則可也?太和曰,大廳開市事,發言之後,不可中止,渠輩每以怱擾爲事一行缺各房,使之相易,則因此或可爲復舊之地矣。淰曰,若不爲之,各房開市,則島主無收稅之事,故渠輩以此爲難矣。小臣在東萊時,必欲復舊,而終不得行之者,以此故也。請依大目所陳爲之如何?上曰,其事雖小,交隣之道,不可不熟講,未知僉意如何?堉曰,臣意亦以爲依此爲之,宜矣。上曰,領相之言,好矣。今姑依爲之,可也。厚源曰,今番送譯之際,以東萊府使答送之意爲之,如何?上曰,事當然矣。八行缺時昉曰,該曹所用,雖不關之物,亦皆貿用,如柏子板,得之爲難。近者宣陵斫伐,柏子板欲取用,而以其陵寢之木,恐或未安。上曰,旣伐之木,取用何妨?遾曰,當此隆寒,訓鍊都監,亦爲停操,今朔禁軍朔試射,何以爲之?上曰,今朔·來朔,竝停。時昉曰,頃因小臣榻前啓辭中,巡賞格之物,令兵曹題給事,蒙允,而以今年爲限矣。前頭只有一朔,更加退行,何如?上曰,限明年夏節爲當。
朴安悌,以義禁府言啓曰,本府有議啓照律公事,而判義禁元斗杓,今日坐,不爲來參,待其開坐爲之之意,敢啓。傳曰,知道。
又以備邊司言啓曰,頃日引見時,因原任大臣所啓,勿論文武蔭,已經守令治績最著者,及雖未曾經而可堪守令者,勿拘罷散,令備局議薦,隨闕塡差事,允下矣。臣等今日會坐相議,別單抄啓之意,敢啓。傳曰,知道。
判尹金藎國箚曰,伏以臣老而不死,遭此慘痛,一字缺犢情深,猿腸已斷,心神散亂,氣力澌盡,詞訟重任,決難仍冒。伏乞聖慈,軫臣罹殃,憐臣老病,臣所兼帶漢城府判尹,特許爲先遞改,以便公私,不勝幸甚。答曰,省箚具悉。卿其勿辭察職。
吏曹判書沈詻上疏。入啓。答曰,省疏具悉至懇。此非卿等退老之日也。安心勿辭,從速出仕。
執義李壽仁上疏。入啓。踏啓字。
持平元萬石上疏。入啓。答曰,省疏具悉。爾無可遞之事,而固辭至此,有難强迫,姑當允從焉。
上在慶德宮。停常參·經筵。
巳時,太白見於未地。
吏批,判書未差,參判蔡裕後進,參議金益熙病,左承旨李時楷進。兵批,判書朴遾進,參判鄭維城病,參議閔光勳病,參知金佐明進,右副承旨柳淰進。
吏批啓曰,判書未差,參議金益熙病不來,小臣獨政未安,何以爲之?敢稟。傳曰,仍爲之。
有政。以曺漢英爲執義,金徽爲司諫,洪葳·鄭榏爲持平,尹鏶爲修撰,呂儆爲高靈縣監,鄭晳爲兵曹佐郞,李克諒爲都摠經歷,李得亨爲永宗萬戶,李仁夏爲武兼宣傳官,韓義爲德萬洞權管,南斗爀爲五衛將,李斗長爲四山監役。
朴安悌,以侍講院意啓曰,新除授修撰尹鏶,時在京畿廣州地,請斯速乘馹上來事,下諭。傳曰,允。
李後山,以戶曹言啓曰,今番節使之行,進獻油芚所定各官,皆已前期來納,而其中潭陽·靈光·淳昌等邑油芚,封裹已迫,終不來納。莫重方物,慢忽至此,殊極可駭。請三邑守令,推考,何如?傳曰,允。
朴安悌,以實錄廳言啓曰,粉板郞廳兪瑒·許珽,以假注書仕進政院,李重耉眼病甚重,連呈,〈?〉竝改差。其代安後稷·李時術·權格差下,使之察任,何如?傳曰,允。
又以禮曹言啓曰,今此問慰等禮單,及釜山來到兩差倭各宴禮單,結裹油芚·草席·柳笥·挾板·條所等物,再三催促,而各司怠慢成習,無意進排,使時急下送之物,不得趁時發送,委屬可駭。請長興庫·繕工監當該官推考。色吏,令攸司治罪,結裹雜物,使之趁卽進排,何如?傳曰,允。
柳淰,以備邊司意啓曰,今月初六日晝講時,參贊官李時楷所啓,政院下人加料事,自上以裁減公事中名無爲敎,煩不啓達,而皂隷旣罷之後,引陪六人月給料米十二斗,餘丁木一疋矣。木疋已減,人不願立,故本院使令,除出朔布,以給引陪,當此凶歲,冤苦多矣。上曰,許一司,則似有紛紜之弊矣。政院則異於他司,言于該曹,加給,可也事,命下矣。曾在丁亥年,引路復設,出於皂隷米旣罷之後,故自戶曹題給料米,且給餘丁木一疋,而雇立矣。因年凶旋卽還罷者,正爲惜費,而政院引陪之料,別無加減,還依丁亥以前例施行,亦已累年。今以旣罷引路所給之布,移給引陪,事涉無據。且餘丁木元數不敷,費用浩多,不可因各司續續啓請,科外加給,以致紛紜之弊,不得加給之意,敢啓。答曰,旣已許之矣。以某物略爲加給,可也。
李時楷,以吏曹言啓曰,洪淸道暗行御史閔鼎重書啓,啓下本曹,當卽回啓,而參議臣金益熙,適以病不來,判書未差,而守令中,且有相避,不敢獨爲回啓,姑待新判書差出後,相議回啓之意,敢啓。傳曰,此與常時廉問有異,其公事移送于大同廳。
李一相啓曰,明日常參·經筵,取稟。傳曰,只晝講。
又啓曰,來二十一日,輪對日次,而冬至相値,頉稟。傳曰,知道。
上在慶德宮。停常參,只晝講。
柳淰,以備邊司言啓曰,關白之喪,只送譯官,弔慰於島中,揆諸情禮,殊甚歉然,宜送弔使,故將於首譯之行,先報於島主之意,措辭言及於橘差事,啓稟定奪,分付於東萊府矣。府使尹文擧,不爲狀啓,牒報於本司曰,令譯官言於橘差,則差倭答曰,致弔一事,不必委遣使臣于江戶,姑以譯官齎持致弔書契,入送島中,致弔於島主,則島主當以其意,報知大君,仍及自朝鮮欲爲入送使臣之意,然後亦自島中,委差來請使臣,今姑急急下送弔慰譯官,使之趁今月念間入往島中云云,而此事已爲定奪於榻前,分付於洪喜男,依前定奪施行,何如?傳曰,允。
又以備邊司言啓曰,以李時楷所啓,以某物略爲加給,可也事,傳敎矣。因各司續續啓請,加給科外之料布,不但事理之不當,日後紛紜之弊,亦不可不防,故請勿加給矣。聖敎如此,所當令該曹量加料米,而該曹方有蠲減貢賦,代給其價之擧,故勿責科外別設事,纔已定奪,不宜旋卽更改,限明年八月,姑以餘丁木題給,各連〈?〉自九月令該曹參酌變通,何如?傳曰,允。
上讀前講洛誥,自予旦以多子止引考,四大文訖。之漢進講自王伻殷,至七年四大文,上又讀訖。之漢曰,上大文,周公告王以責難之意也。戊辰以下,記周公留洛之事也,而訓誥詳焉,更無所達焉。上曰,淸廟中央室,何謂也?許積曰,中央室,似是太祖室也。時楷曰,以靑陽左介之言觀之,中央室,是正中室也。上曰,昭穆之禮,似是異室也。
上在慶德宮。停常參·經筵。
夜一更,白星出於天廁星,見於巽方,漸移西向。四更,月食。軒轅第二小星〈?〉。
禮曹參議金弘郁上疏。入啓。答曰,省疏具悉。爾其勿辭察職。
上在慶德宮。停常參·經筵。
巳時,太白見於未地。夜一更,太白星移在玉井星下,漸移向北。二更,流星出天花星下,入南方天際,狀如拳,尾長四五尺許,色赤。四更,白星犯玉井星第三星。
大司諫睦行善避嫌啓辭。答曰,繼胄之無據,予已知之,爾其勿辭。
禁府粘目。答曰,此非刑推之罪,依法處置,以示館倭之意。令廟堂議處爲旀,狀啓中落漏之說,極爲駭異爲置,前府使尹文擧遞歸後,稟處。
上在慶德宮。停常參·經筵。
巳時,太白見於未地。夜一更,白星移在參旗星下,漸移向北。四更,在天節星下,月犯太微西垣第二星,白雲一道,起自東方,直指西方天際,長竟天,廣尺許,良久乃滅。五更,月暈。
原平府院君元斗杓上疏。入啓。答曰,省疏具悉。已諭予意,卿勿乃爾,從速出仕。
執義曺漢英避嫌啓辭。答曰,詩云,具曰予聖,誰知烏之雌雄?爾等之謂也。勿辭。
義禁府啓曰,小通事鄭士男,議于廟堂依律處置公事,依議施行事,判下矣。此人當於釜山境上梟示,以爲倭人驚動之弊,而押去之人,依朴士明例,差使員次次交付,令本道守令監刑處斷乎?別遣本府都事乎?且尹文乙·伊同等,士男上來間,停刑事,曾已判下。今則士男,以當該入番通事,當爲處斷,尹文乙·伊同等九名,何以處之乎?東萊府解語乏絶通事云,似當速處,大臣之意如此,敢稟。傳曰,鄭士男則令本府都事,押去釜山倭館近處處決,尹文乙·伊同等,竝放送。
刑曹粘目。答曰,如是暖昧,則全家之律,非小事是去乙,循例遲晩之說,似不近理爲旀,朴仁麟之決得,因此觀之,事涉殊常爲置,更爲査處。
上在慶德宮。停常參·經筵。
夜自一更至五更,終夜雲陰,白星所在,不得看候。
下直,老江僉使高尙屹。
備忘記,今下弓矢,老江僉使高尙屹處,給送。
傳曰,頃於啓覆之日,聞諸臣之言,則絞罪人,該吏推殺云。死雖一也,殊非律名之本意,予心亦甚慘然,其令該曹審處,宜矣。
玉堂箚子。入啓。答曰,多官是非,姑舍不論。象震之謁聖與否,尤爲不關,不足擧論。而第念諸生之所敬,何在,半夜啓殿,不亦褻乎?旣云未安,則於例責之,館官請推,有何大段關重,有何不敬之事?而大司憲以下,作色揚筆,立異攻擊,互相鬪鬨,無所忌憚,事極寒心。嗚呼,此何時而敢爲乃爾耶?逢天憚怒,而猶如是,則其他〈可〉言乎?縱不畏予,獨不畏天乎?天必殛之,爾等宜亦自反焉。大抵近日默觀此輩之情迹,崔熀之欲爲請推館官,本非公心。其意亦不在於館官,其心已極可駭。洪茂績之盛氣沮抑,尤爲可笑。非但怒彼之提起上聞,必有所愛護之處,故不欲侵館官之意也。是誠何心哉?甲乙之爭,無非護黨,各爲其私也。可勝痛哉?幺麽這樣小事,亦不畏天,而以義制之,則大事曷足責乎?爾等之黨論,必亡國家而後已。若無國家,則爾等將安所獨立乎?嗚呼,天耶?人耶?予不君之致也。此人等所爲,俱極痛心,竝遞差。
戶曹粘目。答曰,不念民生流離,徒以指一啓聞,爲塞責延拖之地。事甚未便,速爲料理善處。
上在慶德宮。停常參·經筵。
夜自一更至五更,終夜雲陰。白星所在,不得看候。
傳曰,大臣·備局堂上引見,諸堂上亦爲命招。
修撰閔鼎重上疏。入啓。答曰,省疏具悉。爾其勿辭,調理察職。
原平府院君元斗杓上疏。入啓。答曰,省疏具悉。卿其安心勿待罪,從速出仕,以副予意。
政院啓曰,近來判義禁不得行公,凡照律公事,未免稽滯,令他堂上從速擧行,何如?傳曰,允。
上在慶德宮。停常參·經筵。
巳時,太白見於未地。夜一更,白雲移在昴星宿度內,天街星上,距昴宿三度,距天廁星所出處四十三度,距北極六十七度。四更,移在昴星東北,距昴星四度。
傳曰,再昨兩司多官嚴旨之墨未乾,前執義曺漢英,今改擬望,是何人臣之道也?擬望當該堂上,姑先推考,以懲縱恣之習。
前察訪李應寅上疏。入啓。答曰,省疏具悉。所陳之言,無非憂愛之誠。深用嘉尙,可不體念焉?
持平洪葳上疏。入啓。答曰,省疏具悉。爾其勿辭,調理察職。
左議政金堉箚子。入啓。答曰,省箚具悉。下官等雖有所失,大臣不過言其是非而止之而已。何必至於辭免也?卿其安心勿辭。
領議政鄭太和箚子。入啓。答曰,省箚具悉。事在已往,到今忘却。自是無情之事,卿其安心勿待罪。
有政。以元格爲學正,崔浣爲學錄,沈光洙爲掌令,元萬石爲正言,洪鍾韻爲正言,申恦爲掌令,李喜年爲木川縣監,閔應亨爲大司憲,鄭維城爲大司諫,沈世鼎爲執義,南龍翼爲持平,李端相爲京畿都事,權堣爲舍人,李竚爲豐川府使。
上在慶德宮。停常參·經筵。
下直,東萊府使任義伯,遠接使元斗杓。
夜一更,白星移在昴星北七度,形色如昨夜無異,漸移北向。四更,移在卷舌星南三度。五更,流星出翼星上,入坤方天際,狀如鉢,尾長四五尺許,色赤。
右承旨柳淰上疏。入啓。答曰,省疏具悉。爾其勿辭察職。
原平府院君元斗杓上疏。入啓。答曰,省疏具悉。當此朝家多事之時,豈可一向退伏乎?卿其勿辭,速爲入來。
吏曹判書沈之源上疏。入啓。答曰,省疏具悉卿懇。廟堂之薦,豈非偶然?況今朝家多事,不可固辭,從速出仕察任。
禮曹參議金弘郁上疏。入啓。答曰,省疏具悉。爾其勿煩。
兵曹判書朴遾上疏。入啓。答曰,省疏具悉卿懇。事體不當,卿其勿辭察職。
傳曰,大臣·備局堂上引見。
備邊司啓曰,卽見義州府尹馳啓,勅使牌文已到,而越江,似在晦間云,事甚急遽。令該曹遠接使及都監館伴以下官員,卽爲差出,宜當。吏曹新判書命招,同議差出,何如?傳曰,允。
又啓曰,義州府尹今月二十日成貼狀啓,去夜始爲入來,稽滯甚矣。詰問陪持人,則大定淸川南江半氷,且緣撥馬疲劣,不得疾馳云。申飭三道,必以能走馬代立,依前勅使時例,加立撥馬之意,分付,何如?傳曰,允。
又啓曰,勅使臨迫,各站諸事,恐有未及之患。新除授豐川府使李竚,卽日署經發送事,令政院稟旨擧行,而此外他道,未赴任守令,亦爲催促赴任,何如?傳曰,竝除署經,今日內發送。
又啓曰,遠接使及都監官員,卽爲差出事,早朝旣已啓下政院,必分付該曹,而吏曹判書沈之源病未赴召之後,則他堂上自當趁時擧行,日已過午,尙無來問於臣等者,事甚怠慢。吏曹當該堂上推考,何如?傳曰,依啓。
上在慶德宮。停常參·經筵。
巳時,太白見於未地。夜一更,白星移在胃宿度內卷舌星西一度,漸移向北行,度稍緩,色漸微。三四更,以遊氣不得詳細測候。五更,月暈。
府啓,大司憲閔應亨,乘馹上來事,前安州判官李惟碩先罷後推事。答曰,依啓。
吏曹判書沈之源上疏。入啓。答曰,省疏具悉。館伴之任,一刻爲急。卿勿固辭,從速出仕。
有政。以朴霖爲蔚珍縣令,金徽爲輔德,權堣爲舍人,洪采爲禁府都事,尹絳爲承旨,魚尙儁爲戶曹佐郞,柳道三爲獻納,趙汝秀爲安州判官,韓希卨·李志安爲兼春秋。
上在慶德宮。停常參,只晝講。
初昏至四更,雲陰,白星所在,不得看候。五更,月犯心後星。
吏曹參議金益熙上疏。入啓。答曰,省疏具悉。爾其勿辭,調理察職。
獻納柳道三上疏。入啓。答曰,省疏具悉。爾其勿辭,調理察職。
綾川府院君具仁垕箚子。入啓。答曰,覽卿箚辭。其爲矜惻實深,當令攸司,依箚辭施行矣。
備邊司啓曰,戶曹啓辭,今十一月二十五日引見時,戶曹判書李時昉所啓,平安一道,今年被災處甚多,所當依兩南例,減其田稅,以施朝廷蠲役賑救之惠。黃海道被災,比此稍輕,而尤甚處,則田稅亦爲半減,何如?上曰,大臣之意,何如?領議政鄭太和曰,臣意則平安道被災尤甚處,全減,其次則半減。黃海道尤甚處,半減,其次量減三分之一,宜當。上曰,依爲之事,傳敎矣。平安·黃海監司處,以此行會。尤甚被災與之次之邑,分秩啓聞,各邑所減米太之數,計減於收租案,而咸鏡道今年失稔,亦與關西無異。減稅等事,似當一體施行,令廟堂酌處,何如?傳曰,允事,傳敎矣。咸鏡道今年饑荒,與平安道無異,蠲減田稅,亦當一體施行。令該曹區別尤甚·之次之邑,卽爲分付,何如?傳曰,允。
宣惠廳粘目。答曰,云云,淸州判官柳興益等九人乙良,竝只姑先罷職爲有如可,勅使回還後,更議處之。
晝講入侍,特進官李時昉,同知事鄭維城,參贊官李後山,侍讀官沈之漢,檢討官洪處厚,假注書成後卨,記事官李曾·朴世城,上講書傳多士,自商民遷洛者止以開諭之也。
上在慶德宮。停常參·經筵。
巳時,日有左珥。太白見於未地。夜一更,白星移在胃宿度內,大陵星南三度,距卷舌星六度,形色比前尤微。五更,移在大陵星東三度。
上在慶德宮。停常參·經筵。
巳時,日暈左珥。夜一更至五更,雲陰,白星所在,不得看候。
上在慶德宮。停常參,只晝講。
辰時巳時,日暈兩珥。
下直,穩城府使崔晩得。
備忘記,今下弓矢,穩城府使崔晩得處,給送。
傳曰,今觀各司坐不坐單子,則一朔之內,司憲府坐起者,只一日,前官等所爲,殊極寒心。如此則其何能糾整百官乎?前大司憲以下,竝推考,以懲其怠慢之習。
傳曰,同知李浣,兵曹參判除授。
以刑曹判書望單子,傳曰,從二品中加望。
傳曰,判決事南銑,刑曹判書除授。
大司憲閔應亨上疏。入啓。答曰,省疏具悉卿懇。客使不日到京,卿其勿辭,調理上來。
有政。以任善伯爲司僕正,任濬爲石城縣監,崔時遇爲淸州判官,洪錫武爲鎭岑縣監,朴由東爲靑陽縣監,李溫爲淸安縣監,金亨祥爲咸安郡守,崔克誠爲禮山縣監,吳挺爲大興縣監,沈樑爲監察,鄭斗卿爲掌樂正,閔忱爲監察,趙備爲司書,朱震禎爲校書·正字,安命世爲禮曹佐郞,閔鼎重爲副校理,韓震琦爲禮曹正郞,兪㯙爲禮曹參判,宋時默爲尙瑞副直長,金湍爲內資奉事,洪處厚爲弼善,吳挺垣爲文學,申瀚爲禮曹佐郞,趙聖達爲殷栗縣監,李祉遐爲禁府都事,朴世基爲繕工監役,朴承休爲兵曹正郞,鄭羽卿爲濟源察訪,徐挺然爲司藝,金萬重爲繕工參奉,鄭維城爲內贍提調,康銖爲濟陵參奉,李英培爲孝陵參奉。
晝講時,上曰,今玆勅行,出於急遽,初頭接待支供之事,必有未及之患。各別致謹,俾無未盡之意。令備局措辭,申飭于三道監司,可也。
兵曹粘目。答曰,誠爲可嘉爲置,李梣,表裏一襲賜給爲旀,元三省段置,陞敍。
晝講入侍,特進官鄭世規,同知事李應蓍,參贊官洪命夏,侍讀官李天基,檢討官閔鼎重,假注書兪㻛,記事官李曾·朴世城。上講書傳多士,自肆爾多士止以澤民也。郞廳李景閔校正。郞廳李宜喆書。
上在慶德宮。停常參,只晝講。
夜一更,白星在大陵星內,形色與前無異,離第五星三度。五更,白星猶在大陵星內,離第五星四度。
備邊司啓曰,今十一月三十日晝講時,上曰,今玆勅行,出於急遽,初頭接待支供之事,必有未及之患。各別致謹,俾無未盡之意,令備局措辭,申飭于三道監司,可也事,傳敎矣。卽依聖敎,行文嚴飭于三道監司,及遠接使處,而迎接都監,亦爲一體分付之意,敢啓。傳曰,知道。
傳曰,嗚呼,災異之作,何代無之,而豈有如今日之孔棘乎?仁愛之天,不啻諄諄,而寡昧愚蒙,不能救人事之失於下者,宜乎天怒之日加,而難望消弭也。是用恐懼,不敢寧處,自今日避正殿,益加責躬省愆,思所以答天譴之萬一,惟我臣隣,體予恐懼之意,益懋寅協之道,各盡其職,庶有交修之美,可畏非天,允罔畏天,罔容覆載,不克一乃心力,共濟艱難。徒事淫朋,各爲其私,憶爾祖先之事,我先王有功於國家之靈,昭布森列,必憤恨於瞑瞑之中,而降之百殃矣。豈獨使祖先,專美於先王之世,而樂爲亡國之大夫乎?嗚呼,惟我臣庶,宜爾刻骨焉。日者下求言之敎,而含默成風,無一人言予之過失,良可歎也。無乃至誠未孚而然耶?其令申飭中外,便民之道,抱冤之事,曁予之闕失,極言無諱。且減膳禁酒等事,亦令各衙門擧行。
傳曰,予欲審理罪囚,明朝,大臣以下備局堂上諸卿等,竝命招,刑判亦爲命牌出仕,使之入參。
府啓,答曰,依啓。李應蓍事,不可不明覈處置,其書札目覩人,拿問處之。
吏曹粘目。入啓。答曰,依回啓施行爲乎矣,姜弘益等四人乙良,表裏一襲賜給。
晝講入侍,特進官兪㯙,同知事蔡裕後,參贊官尹絳,侍講官李天基,檢討官李正英,假注書成後卨,記事官李曾·朴世城。上講書傳多士,自在今後嗣王止言當遷徙也。
上在慶德宮。停常參·經筵。
備邊司啓曰,以義州府尹狀啓,迎接都監粘目,別樣問慰之擧,令廟堂稟處事,允下矣。遠接使以下諸官,未及迎候於灣上,雖出於事勢之使然,而初頭接待,未免欠缺。特遣近臣措辭問慰,似爲宜當。令該曹急速差送,何如?傳曰,允。
傳曰,以採蔘人捉來京中事,欲爲相議引見矣。今見備局啓辭,甚是,更無可議之事。況是大辟處決之日,不必引接,勿爲,可也。
上謂承旨洪命夏曰,今日審理事,昨已下敎,則該曹堂上,所當親檢京外罪人文書,詳細書出,而一委下吏之手,不知情犯罪目之如何,判書今纔出仕,非其所知,而當該堂上,難免其責,推考,可也。命夏曰,昨日審理事,命下之後,京外罪人文案修正之意,及一件書送本院之事,旣已分付,而官吏怠慢,趁不擧行,事多苟簡。禁府·刑曹當該郞廳,竝請推考。答曰,依啓。
刑曹判書南銑上疏。入啓。答曰,省疏具悉卿懇。卿才允合此任,勿爲控辭,卽爲出仕,以參今日之讞議。
掌令申恦上疏。入啓。答曰,省疏具悉。爾其察職。
掌令沈光洙上疏。入啓。答曰,省疏具悉。縷縷數千言,無非出於至誠忠讜之意,溢於言表。論事之該備,言予闕失之懇切,實非尋常俗說之比。深用感歎,可不體念焉?兪棨卽已放釋矣。勿爲控辭察職,以補不逮,以副予望。
夜一更,白星在大陵星內,距第五星五度,形色與前無異。五更,猶在大陵星內,距第五星六度弱,行度漸遲。
上在慶德宮。停常參·經筵。
夜一更,白星在大陵星內,距第五星七度弱。五更,白星猶在大陵星內,距第五星七度强,形色與前無異,行度最緩。
傳曰,洪卒等査放事,昨日傳敎,而不宜稽遲,使之速爲擧行,可也。
傳曰,觀此上疏,事極駭愕。此輩之浮薄無狀至此,豈可尋常置之乎?李松齡·鄭善興等,竝令屛黜田里,無得出入京中。
兵曹參判李浣上疏。入啓。答曰,省疏具悉卿懇。非但卿才允合寵擢,豈非我隱怨之長城乎?朝廷之倚望,固不淺淺也。益庸欽哉,勿辭察職。
上在慶德宮。停常參·經筵。
巳時,太白見於未地。夜一更,白星移在婁宿度內,大陵第二星南三度弱。五更,猶在大陵第二星南二度强,形色比前稍微,行度最緩。
府啓,臺諫處置事。答曰,依啓。
執義沈世鼎,持平南龍翼·洪葳等避辭。入啓。答曰,爾等俱以名士,何乃作此無據之擧耶?勿辭。
傳曰,逢此天怒,不堪憂遑,欲行大霈之典,如兪棨重罪,尙爾放釋。況其他乎?沈麟·李溟翼,亦爲放釋。
兵曹草記。入啓。答曰,依啓。宣傳官,仍爲守直,以待天明,可也。護軍部將及色吏等,竝拿鞫。
機張縣監姜裕後上疏。入啓。答曰,省疏具悉。所陳等事,當令該司議處焉。
有政。以李一相爲副提學,金徽爲應敎。
上在慶德宮。停常參·經筵。
夜一更,白星猶在婁宿內大陵第二星南三度弱。五更,猶在大陵第二星南二度强,有遊氣,白星形色熹微,不得詳細窺測。
藥房都提調臣鄭太和,提調臣朴遾,左承旨臣李時楷啓曰,昨因政院受押單子,有少有寒疾之敎,而臣等今始得聞,不勝驚遑憂悶之至,敢來問安。且近緣日氣不調,閭閻之間,亦多感傷,必須趁時和解,可無彌留之患。卽今症候,詳細下敎,俾卽議藥宜當,竝此仰稟。答曰,症候言于醫官矣。
再啓曰,卽以下醫官之敎,與之商議,則諸御醫等皆以爲,蔘蘇飮,加羌活七分連進二貼,然後更觀症勢宜當云。爲先依此劑入之意,敢啓。答曰,知道。
三啓曰,蔘蘇飮,加羌活七分,爲先劑入事,纔已啓下矣。卽因御醫來傳,始審有呑涎有妨之候,更爲商議,則荊芥穗·薄荷各五分添加,宜當云。依此劑入之意,敢啓。答曰,知道。
備邊司郞廳,以大臣意啓曰,今月初二日,特召臣等于榻前,審理罪囚,甚盛擧也,而臣等退而聞之,初不擧論於讞議者云。臣等不勝怪訝,査問該府,則崔·尹受說·玄繼仁·羅襻·黃寧等五人,皆以徒年定配,其日逐名,取稟文書中,果爲落漏不錄,本府堂上·郞廳,難免不察之失,竝爲推考。崔等五人罪名,及定配年月,更令該府開錄入啓,以俟上裁,何如?傳曰,允。
義禁府啓曰,凡罪人課罪後,罪案載錄之事,當該都事與色吏,專掌爲之,而頃日審理時,一依當初罪案載錄,逐名謄出,而元罪案中,崔·羅襻·尹受說·玄繼仁·黃寧等五人,初不載錄,故今番審理時,不得謄出,以致落漏。其時當該色吏,移該曹囚禁重治,而崔等五人罪名,及定配年月,開錄以入之意,敢啓。傳曰,知道。尹受說·玄繼仁·黃寧·羅襻等放送。
迎接都監草記。入啓。答曰,似當依此爲之,而第念金川,草創之處也。遽爲宿所,則必有難堪之弊,令儐臣從便開諭,以爲過站,可也。
傳曰,上年間引見時,因左相所啓,各道方物鐵冑,以兩幅鐵,連接爲之事,定奪矣。今冬至方物鐵冑,亦以全鐵爲之,殊無定奪,分付之意,事甚可怪,問于該曹以啓。
院啓。答曰,論執之人,不宜偏加摧折之說則是,而申恦,初則曰有人目見,再則,得恦所目見云。而有一士夫之家,則終不明言,何其藏頭不直,若是耶?以此等所爲見遞,萬無不可,而猶以爲非之,何也?是所未曉也。沈世鼎等,以出遞不同,引避則猶可,而以不爲連啓,徑先姑停,爲沈光洙之罪案,則甚可駭也。其札,旣逐應蓍家云。故命其爲先推考,實非偶然之意也。何敢以不爲連啓爲非耶?然則使沈光洙,故爲闕啓,以爲遞差之地耶?此非大段難知之是非,而處置如是不當,尤所未曉也。依啓。沈光洙出仕,下諭則曾已爲之,姑徐。
生員宋奎濂等六十五人上疏。入啓。答曰,省疏具悉。爾等之所爲,予未見其爲美,良可歎也。毋踵此習,靜修學業,以爲他日國家之重器。
校理閔鼎重上疏。入啓。答曰,省疏具悉。憂愛格非之說,先百僚而出自經幄,不但嘉悅倍常,實不負我之所望,欲爲體念之懷,豈特尋常哉?條陳等事,尤可見居常國事之誠,當與廟堂從容商議採用焉。
上在慶德宮。停常參·經筵。
夜一更至五更,白星在大陵第二星南五六寸許,體甚微,以窺管不得測候。
藥房都提調臣鄭太和,提調臣朴遾,左承旨臣李時楷啓曰,伏不審夜來,聖候何如?昨日劑入蔘蘇飮,已進一貼,而有和解之效乎?臣等不勝憂悶之至,敢來問安。答曰,湯藥旣已進服。雖未如常,亦非大端矣。
政院·玉堂問安。答曰,知道。
藥房再啓曰,卽者御醫朴頵,以傳敎來言於臣等,與鄭後啓及諸御醫詳細商議,則以爲咽喉之患,亦是感寒所致,而蔘蘇飮,則專主傷寒和解,姑爲停止。人蔘敗毒散,加荊芥·牛旁子·碎玄蔘酒洗各七分,防風五分,連進二貼,兼治喉症宜當云。依此劑入之意,敢啓。答曰,知道。
禮曹啓曰,各道方物鐵冑事,問于該府以啓事,傳敎矣。各道封進鐵冑,連幅造作,改定奪之事,本曹下吏等,全然未知。許多文書,達夜搜見,終未覓出,不得已送人于政院,使之相考,擧行條件,則只捧承傳於備邊司·兵曹云。本曹之前此未知,其勢固然,今以下敎之意,竝爲枚擧前日定奪公事,知委各道之意,敢啓。傳曰,知道。其時該房承旨,査出推考,備邊司·兵曹,則何不分付外方云耶事,傳敎矣。當初大臣所啓,專爲方物鐵冑,則非臣曹所管,而其時若自政院,分付於臣曹,則亦當知委於該曹,而考諸承傳置簿冊,則元不懸錄,此必由本曹寄別書吏,不爲謄書於政院,趁卽來告之,其時色吏,自本曹摘發治罪之意,敢啓。傳曰,知道。
傳曰,自前流來別歲抄之規,似不全廢。今番歲抄中,如有未參者,則書啓。
傳曰,凡密啓之留中不下者,若有外間宣洩之弊,則晝則仕進承旨,夜則拆見承旨,皆當其重罪,以此知悉,書諸壁上,以爲永久遵行之地。
院啓,大司諫鄭維城,司諫權堣,正言洪鍾韻,竝遞差事。答曰,依啓。
戶曹參判許積上疏。入啓。答曰,省疏具悉卿懇。大臣之箚,亦無他意,不過糾正事體而已。勿爲控辭察職。
上在慶德宮。停常參·經筵。
巳時,太白見於未地。夜一更至三更,白星爲月光所射,不得看候。四五更,形體極熹微,不得測候。
藥房都提調臣鄭太和,提調臣朴遾,左承旨臣李時楷啓曰,伏未審夜來,聖候調攝,何如?昨日人蔘敗毒散進御之後,感寒及咽喉所患,有和解減歇之效耶?臣等不勝憂悶之至,敢來問安。答曰,感寒幾盡差愈,而喉症尙未快瘳矣。
再啓曰,卽以下醫官之敎,與之商議,則柳後聖·鄭後啓及諸御醫等皆以爲,湯藥則人蔘敗毒散,仍前加入,今日更進一貼,而牛黃涼膈元,每一丸,裹以雪綿含化,日用三丸宜當,夜間含臥尤善云。牛黃涼膈元封入之意,敢啓。答曰,知道。
備邊司啓曰,政院啓辭,伏見西路狀啓,則外面皮封,屢拆屢封,紙破膠凝,顯有處處開見之痕。自前申飭,非止一再,而各官守令,猶踵前習,事極寒心。令備局各別嚴飭摘發,俾無中間任意拆見之弊,何如?傳曰,不可每每無實之空言,令道臣査覈,一一捉致營門,從重決棍後啓聞,而毋得尋常之意嚴飭,可也事,傳敎矣。此事前後申飭,不止一再,而拆見之弊,愈往愈甚,凡撥傳文書,唯當由撥幕替傳而已。元非入官門,必經官員看閱之事,而撥將等,畏怯本官守令,不經其眼,則不敢替送。如黃海兵營·開城府,則雖專人陪持而來者,亦皆奪而見之,若無別樣之擧,難以懲懼。今後各站撥將,如前告知本官後上送者,守令之威力拆見者,摘發,論以軍機泄漏之罪,替傳時刻,記錄冊子中,自某站至某站,定封來到與否,一一懸錄。如有拆封更糊而來者,卽爲拘執其撥軍,一邊報知上司之意,三道監司及開城留守處,更爲嚴飭。已往拆見之處,亦依傳敎詳細査出,捉致營門,從重決棍事,竝爲行會,何如?傳曰,允。
又啓曰,政院啓辭,勅使接見時說話,依前加減書入,而措語未盡處,請令廟堂預爲講定,以備睿覽,傳曰,允事,傳敎矣。循例說話,則政院書入之外,別無增加之事,而彼若發說碧潼犯禁之人,則以越境之禁,國法至嚴,而無識邊民,冒死犯法,未免生事。近年申飭邊臣,比前尤緊,而乃有如此之事,實由寡人政令不行之致,殊甚愧悚。唯當遵奉諸大人所敎,査出重斷之意,措辭以答,而此外彼有某言,有不能預料,惟在聖明臨時隨宜酬答,敢啓。傳曰,知道。
又啓曰,以鐵冑兩幅連接爲之事,何不分付外方云耶事,傳敎矣。鐵胄全幅造作,極爲重難,累次改易,其弊不些,故臣金堉於上年引見時,連幅造作事,陳啓於榻前蒙允矣。其時卽出於擧行條件,而事係方物,故本司錯認爲該曹自當擧行,不爲分付外方,至今廢閣,誠可驚駭。非但方物之冑,凡軍器所備,亦當依此造作,令禮·兵曹急急知委之意,敢啓。傳曰,知道。
又啓曰,傳曰,彼之所言如此,參軍捉致京中,似未便當,令廟堂議處事,傳敎矣。臣等卽見遠接使馳啓之辭,未及啓稟,有此傳敎,聖慮所及,極爲允當。一依彼之所言,竝爲拘囚于平壤,朴培元,亦令一處留待,宜當,以此意祕密行會于平安監司,何如?傳曰,依啓。
院啓,掌令沈光洙遞差事。答曰,依啓。
領中樞府事李景輿箚子。入啓。答曰,省箚具悉。卿其安心,勿待罪。
大司憲閔應亨上疏。入啓。答曰,省疏具悉。卿之所患至此,本職當勉從焉。
判中樞府事趙翼上疏。入啓。答曰,省疏具悉卿懇。卿之所患至此,徐待日暖春和,從容調理上來。
舒川郡守李袤上疏。入啓。答曰,省疏具悉。所陳之言,無非憂愛之誠,深用嘉尙,再三觀覽也。爾之愛民之誠,苟如是,則予無一縣之憂矣。爾宜益用欽哉。多少弊端,當令該司議處。縷縷進戒之說,尤爲切實,可不體念焉?
有政。以李一相爲大司諫,尹鏶爲司諫,金徽爲執義,權堣爲修撰。
上在慶德宮。停常參·經筵。
未時申時,日暈。夜一更至三更,白星爲月光所射,不得看候。四更五更,形體幾盡,不得消滅,不得詳候。
藥房都提調臣鄭太和,提調臣朴遾,副提調臣李時楷啓曰,伏未審夜來,聖候何如?再昨劑入人蔘敗毒散二貼,已盡進御,而牛黃涼膈元,亦爲試用幾丸乎?卽今症候,願蒙詳細下敎,更爲議藥,臣等不勝憂悶,敢來問安,竝此仰稟。答曰,所患幾盡差愈,姑勿議藥,欲爲更觀數日處之,亦勿問安。
大妃殿,藥房口傳問安。答曰,不至大段,勿爲問安。
藥房啓曰,卽因內下證錄,始伏審大妃殿有不安之候,臣等不勝驚悶之至。與醫官等相議,則似是痢候,而兼有外感,則必須辨知主症,然後可無議藥未盡之患云。卽令醫女入診後議藥,何如?答曰,外感之候,不爲大段,勿爲入診,如有未盡之事,則更稟,可也。
再啓曰,臣等卽伏奉聖批,與柳後聖·鄭後啓及諸御醫等詳細商議,則慈殿所患,痢候之發,由於外感。萬病回春倉廩散,宜於外感,兼治泄痢,此藥卽進一貼,曉來又進一貼,直進三貼,然後更觀症候云。依此劑入之意,敢啓。答曰,依爲之。而但慈候所患,非泄瀉,頗有後重之候矣。
三啓曰,臣等伏承批答,復以下敎之意,與醫再三商議,則倉廩散,兼治泄瀉及諸痢與後重不快等症,此藥最爲對症,別無更議他藥之事,敢啓。答曰,知道。
義禁府啓曰,今此審理之擧,特出於自上答譴弭災之盛意,臣等待罪禁府,罪人抄出之際,只憑所錄案,謄進榻前,而不料崔等名,漏落於其間,翌日覺察,已具草記方呈,而備局先啓,故不敢矣。臣等尙切悚縮之至。大槪,亂後罪案所錄,雖逐罪名,各有分秩,而一經宥赦,則蒙放者爻周,降等者移錄,便成雜文書,流來已久,臣等亦慮文書雜亂,如此。崔等之外,又恐有漏落之患,令當該都事,取外方所送春秋從流案,校讎於本府罪案置簿,則徒年四名,充軍二名,流三千里一名,本府新舊案置簿中,七人姓名,或存或無,而今此審理抄出時,全然落漏,且有舊案冊一丈毁裂之迹,而色吏互相推調,極爲驚愕。前後次知郞廳,査出推考,推調色吏,囚禁重治,而臣等亦難免不察之失,尤不勝悚懼。且落漏人等,依崔等例,定配日月,及罪名,亦爲書入乎?惶恐敢啓。傳曰,依啓。刑曹亦不無此弊,使之一體察處。
訓鍊都監啓曰,前府使吳士儉,四局別將已爲啓下,而方在罷散中,時無職名,依例付軍職冠帶常仕。傳曰,允。
政院·玉堂·朝廷問安。答曰,知道。勿爲問安。
上在慶德宮。停常參·經筵。
夜一更,月犯昴星。白星,形體已盡不見。
備邊司啓曰,卽見東萊府使尹文擧,枚擧譯官洪喜男等手本馳啓之辭,彼以使臣疊到,有弊可慮,請以譯官致弔,出於自中定奪云。不必强請送使,依其所言,令洪喜男兼行無妨。文書,令承文院速爲撰出,應送之物,亦令各該司急急措備下送,何如?傳曰,面稟定奪,可也。
又啓曰,卽見遠接使·平安監司聯名馳啓,則勅使言,謝恩使,不可不與俺等相繼而發云云。令該曹謝恩使臣速爲差出以待,何如?傳曰,引見時稟定,可也。
又啓曰,馬島文書次知,恕首座,久管我國往來文書,自前致疑者也。今因病重,求見醫官,其所題名之人,不可許送,而洪喜男行中員役一員,以道內曉解鍼藥之人,充數入送看病,無失遠人之望,恐或宜當,敢稟。傳曰,亦爲面稟定奪,可也。
備邊司郞廳,以領左相意啓曰,備邊司啓辭批答,有面稟定奪之敎。臣等所當明朝,會于賓廳,以待引見之命,而議政府·承文院褒貶,在於明日,政府褒貶,則不過暫時之事,至於承文院,則有漢語·吏文應講多官,故趁早開坐,終日而罷,旣爲定日,前頭出令,許多官員,今方待秋,有難退行。臣等再明日,方可進詣闕下,聞命之後,勢將經過一日,惶恐敢啓。傳曰,知道。
藥房都提調臣鄭太和,提調臣朴遾,副提調臣李時楷啓曰,伏未審夜來,聖候,何如?昨日雖以幾盡差愈爲敎,猶未平復,又有色憂,其於調攝,必有所傷。臣等煎慮之心,寧有旣也?大妃殿劑進倉廩散,去夜今曉,旣已連進,而有效否乎?臣等不勝憂悶之至,敢來問安。答曰,湯藥兩貼連進之後,腹痛之候頗減,夜來不爲如廁,而後重之候,則尙未減去矣。予之所患,旣已差愈,勿爲憂慮。
大妃殿,藥房口傳問安。答曰,知道。去夜二更湯藥進御之後,腹中有轉痛之候,而旋卽止息,曉來又進一貼,氣候頗安,勿爲問安。
政院·玉堂問安。答曰,知道。勿爲問安。
上在慶德宮。停常參·經筵。
藥房都提調臣鄭太和,提調臣朴遾,副提調臣李時楷啓曰,伏不審夜來,慈殿未寧之候,比昨,何如?倉廩散連進之後,又一貼畢進御乎?願聞卽今症候,更爲議藥,且聖候所患,伏承旣已差愈之敎,而如或未盡平復,則速須議定當進之藥,臣等不勝憂慮之至,敢來問安,竝此仰稟。答曰,湯藥三貼連進之後,慈候幾盡復常。昨日一度登溷,而便候如常,後重諸症,亦已差愈。目今似無議藥之事,更觀數日處之似當,卿等勿爲問安,以安聖慮。予之所患,已爲差愈矣。
大妃殿,口傳問安。答曰,知道。劑入藥進御之後,腹中平安,水刺如常,今後勿爲問安。
備邊司粘目。入啓。答曰,此非守令之所詳知,不過土豪之所爲,亦甚駭憎爲置,不可撓改,以遂其計。
刑曹粘目。入啓。答曰,依允。朴應善乙良,覈處。
副司果梁師點上疏。入啓。答曰,省疏具悉。有此條陳之誠,嘉爾憂愛之忠,再三觀覽不已也。當令廟堂商議採施焉。
上在慶德宮。停常參·經筵。
巳時,太白見於未地。
上在慶德宮。停常參·經筵。
巳時,太白見於未地。未時,日暈。申時,日暈兩珥。
備邊司啓曰,卽接遠接使馳啓,頭目各站,茶啖折價樻草之數,比之當初所言,減數旣多。所串·納淸亭兩站,又能拔去,誠爲多幸。且其所陳黃海道應用樻草,一分則自營貿得,二分之價,則以各邑管餉耗穀計給,宜當。至於京畿,則該廳直,以本邑已爲措備,今當計給各官,都給於終邑一款,唯在道臣觀勢善處。開城府,則應用之數,元不太多,曾無常平廳備給之例,亦難創開。今聞戶曹之言,以三十五兩之銀,貿得一千匣,而爭相願納云。時無商賈輩增價刁蹬之弊,不必先自官家加定其價,以此意,分付擧行,何如?傳曰,依啓。
傳曰,大臣·備局堂上引見。禮曹判書亦爲入侍,可也。
漢城府粘目。入啓。答曰,依啓目施行爲乎矣,當身乙,嚴刑督懲似當,在京妻子,則徑斃可慮,嚴冬間姑爲緩刑以觀,宜當。
上在慶德宮。停常參·經筵。
藥房都提調臣鄭太和,提調臣朴遾,副提調臣李時楷啓曰,歲律已暮,日氣寒嚴,伏不審此時,聖候,何如?臣太和,昨日登對,伏承下敎,仰瞻天顔,口傍瘡痂之處,雖非大段,前頭迎勅,只隔四五日,恐有妨於擧動。臣等不勝憂慮之至。所患當處,漸有乾濕之候乎?如或濕痒,則洗以藥水,糝傅藥末,似不可已。臣等敢來問安,竝此仰稟。答曰,雖不痒而着痂不堅,流汁常濕矣。
大妃殿問安。答曰,知道。腹中平安,氣候安寧。
中宮殿問安。答曰,知道。
世子宮問安。答曰,無事。
嬪宮問安。答曰,知道。
藥房再啓曰,伏承批答,卽與諸御醫等商議,則黃柏灸·黃連·胡粉炒,各一錢細末,乃是醫方,柏連散,最有於聖候所患,更加枯白礬末五分,先用五倍子煎水淋洗後,以軟帛拭乾,調末藥塗傅,而數洗數傅,日三爲度宜當云。依此劑入之意,敢啓。答曰,知道。
巳時,太白見於未地。申時,日暈。夜二更五更,月暈。
備邊司粘目。入啓。答曰云云,京外訟官之久不決折,至於遷延歲月之弊,則在在皆然。因此申飭,俱無此弊宜當。
兵曹啓曰,以本曹軍士處,過冬空石畢分給草記,傳曰,今年木花亦貴,飢寒可慮,薄衣軍士,襦衣造給事,啓下矣。在前則軍士之衣薄者,令本曹摘奸書啓,然後分給襦衣矣。今則無摘奸之命,而第念今當番軍數,一千四百五十餘名,准立之期,未滿二十日,今冬日候,亦不至極寒。且旣有薄衣軍士之敎,則似非全如題給之意。若欲待啓稟之意而摘奸,則恐或有虛實相蒙之弊,分遣郞廳之意,敢稟。傳曰,依啓。
上在慶德宮。停常參·經筵。
夜一更至五更,月暈。
藥房都提調臣鄭太和,提調臣朴遾,副提調臣李時楷啓曰,伏不審夜來,玉體面部所患,比昨,何如?柏連散,其已試用,而有效否乎?前頭擧動,日期漸迫,臣等不勝憂慮之至,敢來問安。答曰,着痂已固,日漸差愈,勿爲問安。
備邊司啓曰,卽見遠接使馳啓之辭,別遣中使,致問於未入京之前,似不可已。待明朝下送,俾於宿處,從容相接,宜當,敢啓。傳曰,知道。
召對時,侍讀官閔鼎重所啓,向者審理之擧,實出欽恤之意,京外罪人,幾盡疏決,而但外方罪囚之不入錄啓中者,或至十餘年,而猶未處決,久滯獄中,怨苦實多,亦足以感傷和氣。請令各道監司,定其程限,督令處決,其中疑獄,事係重大者,別定剛明推官,査覈啓聞,以爲,稟處之地,何如?上曰,此言誠是。其令各道,申飭擧行,禁府·刑曹所關京外罪人中,如有久囚者,亦令査出,稟處。
兵曹啓曰,以薄衣軍士摘奸事,稟旨,傳曰,依啓事,啓下矣。闕內及外處摘奸之數,一百三十名,別單書入,所着襦衣,令該曹速爲造給,何如?傳曰,依啓。
又啓曰,卽接禁軍別將李壽昌牒報,則羽林衛崔明逸,以都監馬兵,陞差禁軍,無弊隨行矣。都監將官,不知以某事,捉去撲打,傷處頗重,不能入直,且其同類,羞與爲伍,自本曹處置云。蓋明逸,曾於親臨觀武才時,騎芻三中入格,有直赴會試之命,而渠稱以不能步射,呈上言,願屬禁軍,臣曹防點,則特命依願除授矣。今者招問都監下人,則將官,以明逸所持馬匹,不爲現點之,故果爲撲打云,明逸旣已見棄同類,病不能入直,則勢難仍置宿衛之列,姑先汰去,都監將官亦難免妄作之罪,請令攸司推考。答曰,都監將官之越所治罪,事極無謂,先罷後推。崔〈明〉逸似無其罪,勿爲汰去。出訓局謄錄
海嵩尉尹新之,永安尉洪柱元箚子。入啓。答曰,卿等未有所失,宜安心勿待罪,亦爲勿辭。此必該曹未諳先朝已定之規而然也。當該官員,推考處之。
判中樞府事金藎國箚子。入啓。答曰,省箚具悉。卿其安心勿辭。
副司果洪鍾韻上疏。入啓。答曰,省疏具悉。縷縷數千言,無非忠君愛國之誠,藹然於辭表,予之嘉悅之心,庸爲極乎?多少進戒之說,固當體念,而條件等事,當令廟堂議處焉。
上在慶德宮。停常參·經筵。
下直,全南水使曺後益。
二更至五更,月暈。
義禁府啓曰,傳敎矣。外方時囚罪人,則當依聖敎,令各道,申飭擧行,而本府所管罪人,則纔經審理之擧,而京外罪人久囚者,稟處之敎,特出於欽恤之盛德。無論囚禁之近久,亦有所犯之輕重,所當仰體聖意,卽爲稟處,而莫重罪人疏決,本府有難擅便,依前例議于大臣,分輕重,稟處,何如?傳曰,旣以久囚有無,下問,則所當以久囚有無,回啓而已。敢以論久近,分輕重處之意,擅自以啓,事極駭異。當該堂上推考,以杜稱美之弊。
宗簿寺草記。入啓。答曰,列聖內外子孫無窮,而何獨四祖大王,有分別之敎乎?雖是祖宗朝受敎,到今奸僞百出,冒錄之弊,罔有紀極,其未妥可勝言哉?予實未知其法之爲穩當,況再誤而復創此規,益致溷我璿源寶錄乎?予意雖如此,問于大臣處之。
上在慶德宮。停常參·經筵。
夜五更,月犯軒轅右角星。
義禁府啓曰,昨日本府草記,遵依傳敎,所當以久囚有無,回啓,而矇不致察,措語之間,敢以剩辭,率爾啓達,不勝惶恐。本府所囚罪人,則今年前後審理之時,已盡疏決,別無久囚之人。至於外方所囚,則令各其道監司,依前例査出久囚,啓聞後,稟處,何如?傳曰,允。
刑曹啓曰,卽刻迎接都監,牌招本曹入直郞官曰,館中外拘留罪人,自義禁府,使刑曹專掌守直事,已爲入啓蒙允云,而因見都監啓辭,則其有砲手圍守之請,而卽今守直。只有左右捕盜軍官,各率軍士十三名,所見緩歇,事多可慮,令政院更加嚴飭訓局及左右捕盜,別定將官與軍官,率領軍兵,不離守直之意,敢啓。傳曰,知道。出訓局謄錄
傳曰,延恩門迎勅時,諸勅使,未及入幕,仍爲序立之際,相望之地,自上乘輦,似爲未安,軒架等物,勅書上龍亭後,未前乘輦之前,使之進陳遮列於延恩門前,似當,故自去勅時,已爲分付都監,以此擧行,而但無前之事,不可不先通勅行,以爲預知之地,言于都監,使之移文遠接使處,先通此意,可也。
行司直金壽賢上疏。入啓。答曰,省疏具悉。卿之老病,人所共知,安心勿辭。
兵曹草記。入啓。答曰,都監將官之越所治罪,事極無謂,先罷後推。崔明逸,似無其罪,勿爲汰去。
上在慶德宮。停常參·經筵。
辰時,〈日有〉左珥。巳時,日暈三重。午時,日暈。夜三更,月犯軒轅星左角星。
藥房提調臣朴遾,副提調臣李時楷啓曰,數日以來,寒氣轉緊,伏不審此時,聖候,何如?面部所患,已盡差愈否乎?郊外擧動,只隔一宵,臣等無任區區之慮,敢來問安。答曰,幾盡差愈,勿以爲慮。
憲府啓目。入啓。答曰,依允。不關日字,如是相遞,事甚駭愕爲置,李應蓍·申恦,竝以拿問處置爲旀,李時楳乙良,拿問事,究竟後,稟處爲乎矣。元䎘書中,雖非此處之失,及此意竝告等語有無乙良,本府開坐時,取來其書,詳看以啓。
上在慶德宮。停常參·經筵。
巳時,日有兩珥。申時,日有右珥。
慕華館擧動時,大駕入幕次後,藥房問安。答曰,知道。
還宮後,藥房問安。答曰,知道。
迎接都監郞廳,以三公意啓曰,臣等卽詣館所,以承命進來之意,通言于第三使,則三使卽往上副使之房,相語後出坐西廳,臣等與都承旨尹絳入見,令臣等,只兼行一揖近前,車使行中,押來罪人河千陽,拿入階上,問某月日,由某地潛越,及同行各人姓名,則千陽,對以今年七月,姜破回,率八九人,從大坡兒堡前越去。高玄男,率七人,又爲越去之後,劉春立,率渠等九名,相繼而越。渠之同伴,則言其姓名,姜破回·高玄男兩人,率下則不知其名云云。臣等問于勅使曰,此與彼在所供之辭,相符耶?勅使曰,別無差違,而曾言姜破回等,所率十餘名,而今乃或稱八九,或稱七八云云。臣等又問今此名出之人,當卽祕密分付,及時捕捉退去行文乎?勅使曰,權管及地方之罪,已不可言。如防禦使·兵使·監司·總察之人,俱難免責。竝令上來,以憑査問云云。此是今日初發加一節之語,臣太和,措辭答之曰,地方官之外,又有禁斷差使員,分管某某邑往來檢飭,此是吾按道時所知,雖差使員,竝被罪責,猶涉冤悶,遠在上司之官,何以知之?若論其不能嚴束,則吾在廟堂,亦宜有罪,監司以下,竝爲推査之擧,願加更思。且此時監·兵使,因越境人之事,致之京中,則今日名出罪人,及其中名不知之輩,必皆驚潰四散,恐不得捕捉云,則鄭使與諸勅論難良久,乃言大臣第以俺等所言啓知,則自上必有所答,臣等久問罪人推捉公事,爲先發送乎?鄭使與諸勅相議,而答曰,此事勅書所諭,及俺等所奉之命,則乃是與國王同査,而國王不可竝坐此處,故如是言于大臣,須卽詳細啓達後,回報爲可云矣。監·兵使竝爲査問之說,似有其意,不必實有是事,旣發其口,使之必達天聽,回答之際,姑爲開諭,示以持難之意,更觀彼意,似當,日勢已暮,臣等退去之意,敢啓。傳曰,知道。開見勅書之後,惶恐罔措之言,已言于接見時矣。今聞諸大臣之言,則罪人之援引名出者,頗多云。益增惶懼,不能檢飭之失,豈但監兵使而已乎?予以國王,尤用慙懼焉。第此監兵使之上來,則非爲顧惜渠輩,而深恐因此驚動,致有許多罪人失捕,以誤大事之患,罪人捕捉事,急急擧行,其餘事則唯願諸大人深思量處焉。欲以此意,令都監措辭答之如何?議于大臣,速爲回啓。
備邊司啓曰,今日勅使館所推問罪人時,供稱大坡兒土兵姜破回,率八九名,先爲越去,碧潼官屬高玄男,率七名相繼越去云,而今見平安監司上送罪人小名成冊,則姜破回之名,不在其中。此是緊書之人,若不得捕捉,則事甚可慮。爲先急急密會于平安監司處,使之星火捉送,何如?傳曰,依啓。
義禁府啓曰,卽者迎接都監,招致本府郞廳曰,勅使行中押來罪人,因勅使分付,將拘留於館門外閭家云,故都監,令本府專掌次知,別定都事,各別守直,一邊啓請砲手圍守云云。本府則因傳旨拿推者外,他餘罪人,自有該掌,旣令砲手圍守,則一獄官,自可檢飭,爲難重其事,則亦有刑曹·王府衙門,守直外處拘留之常漢,大違法例,重傷體面。令都監,分付該掌守直,何如?傳曰,允。
司饔院啓曰,今日茶禮時,假提調行副司勇丁燦,果盤捧進之時,致有失儀,極爲駭愕,請推考。傳曰,依啓。
迎接都監草記。入啓。答曰,知道。勅使所謂彼此相望,乃軒架預先陳列,恐不得自上所立處相見之意也。勅書上龍亭後,追入遮陳,則自無此慮矣。都監,亦以此知悉爲之,可也。
上在慶德宮。停常參·經筵。
藥房都提調臣鄭太和,提調臣朴遾,副提調臣李時楷啓曰,伏未審夜來,聖候,何如?昨今日氣,甚寒,而郊外擧動之後,仍行接見之禮,又將親臨館所,臣等無任仰慮,敢來問安。答曰,知道。
南別宮擧動時,大駕入幕次後,藥房問安。答曰,知道。
還宮後,藥房問安。答曰,知道。
傳曰,接見時茶味甚惡,未知煮於何而然耶?問于該院,俾勿如是,可也。
司饔院啓曰,傳曰,云云事,傳敎矣。昨日接見時,茶味果爲不美,問于都監,則煮於鑄器云。不唯茶味之不美,實由於此。御用蔘茶,不煮於銀器,誠極未妥,方欲請變通,而今承下敎,不勝惶恐。請都監當該郞廳推考,今後宴禮所用蔘茶,和煮銀器事,分付都監,何如?傳曰,允。
又啓曰,正任善伯,迎接都監都廳主簿李洙,判官徐正履,司饔院提檢啓下,除本司長在都監,只有僉正黃泳,主簿金益勳,俱以該色,主管馬政,而此二員,禮曹又以藏氷官,啓下,本司無一員見存,許多馬匹調養,固不可付之他員,而況代以假官,尤爲不當。請判官徐正履,令該曹提檢改差,替董藏氷之〈任〉僉正黃泳,主簿金益勳中一員,使之留本寺,專察馬政,何如?傳曰,允。
迎接都監啓曰,勅使留京,未知幾許日,而柴木燒木,逐日應入之數,甚多,司宰監貢案,元數不足,自戶曹給價貿用,每患不足,故自前若値上番軍到防之日,則限一日赴役,採取柴木,每人各捧數束,以爲補用之地,今亦依前,沒數限一日使用,何如?傳曰,允。
兵曹啓曰,云云事,允下矣。往在庚寅年十二月間,勅使留京,迎接都監啓請,到防軍採用燒木,臣曹以上番軍到防之役,初出於修築都城等役,而其弊滋蔓,每當分軍之時,諸上司視爲應役之軍,輒有請用之擧,已極不當,至於司宰監燒木進排之役,勒加徵督於凍餒之卒,罄其囊橐,貿諸江上,添役於應減之日,移用於不當用之地,事甚未妥之意,具由防啓,則有每次恒式,固不可也。一番使用,亦爲無妨之敎,臣曹又爲論啓不可調用之意,則又有天寒如此姑已之敎,故其時不許調用矣。今者都監,泛以依前沒數使用,啓請蒙允,竊念今年凶歉,八路同然,而木花亦且無形,窮殘上番之軍,衣薄糧少,可以推知。況隆寒盛暑,勿用到防,自是古例,當此窮寒,廢閣成命,驅送凍餒之卒,强付爲不當爲之役,恐有乖於撫恤軍卒之意,未知何如?臣等旣忝本兵,不得不仰稟。傳曰,令都監議處。
府啓,沈玖,朝班犯馬事。答曰,先罷後推。
上在慶德宮。停常參·經筵。
玉堂箚子曰,伏以臣等,於再昨,伏聞李應蓍·申恦等下理之命,臣等固知聖意,在於明覈其罪,而臣等妄念,則竊以爲不可也。何者?應蓍,宰臣也,恦,臺官也。俱是朝廷之所禮待者,而一朝因其些少差違,遽縶於牢狴之中,受困於隷吏之手,此豈聖世之美事哉?況兩臣,本以有職名流,實非矯誣殿下者,觀其緘辭,自可以洞辨是非曲折,雖付之王府,豈能加得別情哉?應蓍之持身謹飭,同朝所許,雖被臺劾,實迹已暴,似是薄過,不必深責,恦之發人私書,不加詳究,初非美事,又欠愼重而然。其樸直本無假飾,人所共知,亦何可咎也?至如李時楳,則數日留書,非不慣看,而還付之時,又爲開拆,亦獨何哉?曲實在此,何用多辨?書辭與日字之有差,雖不得知,而若言是非,則如斯而已。言事之臣,師儒之長,至被囚繫,已過累日,臣等竊恐有損於禮下之道,而亦非所以養廉恥也。伏願聖明,特釋兩臣之囚,仍命法司,發緘更問,以爲科罪之地,不勝幸甚。取進止。答曰,省箚具悉。箚辭如此,可不允從焉?當令該府依箚辭施行。
義禁府啓曰,以玉堂箚子,當令該府依箚辭施行事,命下矣。元箚末端,有特釋兩司之囚,仍令法司發緘更問云,則李應蓍·申恦,似當放送,何以爲之?敢稟。傳曰,依啓。
自上,仍爲避正殿。
上在慶德宮。停常參·經筵。
備邊司啓曰,大坡兒權管尹以顯以下罪人十三名,已爲入來,故拘囚於典獄署之意,敢啓。傳曰,知道。
又啓曰,卽接平安道差使員雲山郡守李憕,昨日成貼馳報,則大坡兒權管尹以顯以下十三名押領,已到碧蹄站,明當入京云。今日到京,則竝爲拘囚于典獄署後,觀勢議處,何如?傳曰,依啓。守令則不必拘囚,且姜破回事,極爲可慮,又爲嚴飭催促,可也。
傳曰,內官旣已往還館所,而今日之勢已暮,大臣·備局堂上,明朝來會賓廳,可也。
備邊司啓曰,以迎接都監啓辭,卽者鄭使,出送諸勅使差備譯官,來言于臣等處曰,今朝諸勅使,會于上使之房,發賣一事,已爲定奪。俺等竣事之後,卽當還歸,別以發賣之故,又爲淹留,則非但久滯甚苦,其在本國,豈無弊端云?臣等以本國所産之物,則多少間敢不隨力依副,而至於難得之物,計沒奈何?唯願勅使,參酌本國事勢,隨便量處爲辭而答送矣。彼之從前所大欲,專在於此,今若一切防塞,則恐有激怒之患,事甚難處。令廟堂商量指揮,何如?傳曰,允事,傳敎矣。發賣一事,已成規例,有難一切防塞,而至於發賣之際,物種之多少,價本之高下,唯在都監善爲周旋之中,以此意分付,何如?傳曰,知道。
迎接都監草記。入啓。答曰,爲民除弊,頗多,實爲多幸,令都監措辭,嘉悅之意,以爲致謝,可也。
左議政金堉箚子。入啓。答曰,省箚具悉。卿其安心勿待罪。
大司諫李一相避辭。入啓。答曰,事勢固然,卿無所失,勿辭。
上在慶德宮。停常參·經筵。
巳時至申時,日暈。
迎接都監草記。入啓。答曰,每每防塞,似涉未妥,彼欲來參,則置之,可也。
原平府院君元斗杓上疏。入啓。答曰,省疏具悉。如此雪天,疾驅往返,予亦慮念焉。卿其安心勿辭,調理察職。
有政。以愼天翊爲副提學,沈之漢爲應敎,洪處厚爲校理,李慶徽爲修撰,李端相爲副修撰。
上在慶德宮。停常參·經筵。
夜一更,流星出弧星下,入天園星,狀如拳,尾長四五尺許,色赤。
備邊司啓曰,以迎接都監啓辭,以兵曹到防軍勿爲調用事,草記,傳曰,令都監議處事,傳敎矣。每當勅行,館所各處所用燒木,極爲浩多,以司宰監恒貢之數,萬無支用之勢,許多燒木,給價貿得,其勢亦難。故自丁丑以後,以兵曹到防軍,限一日採取柴木事,至經廟堂覆啓,已成規例,其間雖或有因番次相違,數三度不得刈取之時,今不必援以爲例矣。大槪勅行留館,若不出十餘日之外,則司宰監或可推移支度,而今番則將爲經歲於彼所,前頭比前加留,將不知其幾日,以殘司有限貢案之數,各處應用之外,其何以責應科外之役,至於數十日之久乎?常時到防軍元無赴役之事,則其在撫恤之道,固當如是。當此都監事勢切急之日,十餘年來定式遵行之例,遽爾防塞,恐未妥當,來二十五日到防之軍,依前啓辭,限一日沒數定送於刈柴之役,俾無臨時生事之弊,何如?傳曰,令廟堂議處事,傳敎矣。勅使時館所所用燒木之數,極其浩多,司宰監決無支撑進排之勢,故到防軍役,一日採柴木以爲補用之地,前亦有例,今此都監啓辭,蓋出於此,而但念外方之軍,旣難借得斧斤,又不知採取之處,從前例皆貿得燒木於江上,以納於都監,名雖採取,實令貿納也。當此凶荒之日,除出其若干所齎之糧,貿納燒木,則留防之時,必不免累日飢餒之患。況到防軍,勿用於隆寒,曾有聖敎,燒木則仍令司宰監進排,燒木之價,令戶曹准數題給,則司宰監,無難支之勢,到防軍,免科外之役,而所費者,不過戶曹若干米布,輕重得失,不啻懸殊。兵曹啓辭,實有意見,以此意,分付都監及該曹,何如?傳曰,允。
又啓曰,差備譯官,以谷使之意來言,罪人入來,則推問時三公·六卿·兩司長官·禁府堂上一員,及都承旨,當爲同參云。預爲分付,俾無臨時不齊之患,何如?傳曰,允。
又啓曰,卽者谷使差備譯官趙東立,以谷使之言來問曰,大坡兒權管及都訓導兵房把守人,與高玄男·姜破回等兩人所率,竝爲拿來乎?臣等將答以權管都訓導兵房,及高玄男,則在拿來中,而所謂把守人,時無現出應拿之端,姜破回則本道捉送文報中名無,必是未及跟捕。故撥上行會,更爲催督,而至於兩人所率,旣不知名,尋摘無路,必須先辨高玄男·姜破回等所犯虛的,然後方可問知其率下於各人云云,似當,敢稟。傳曰,依啓。
傳曰,士大夫之所爲,如此,予用驚駭,不知所以處之之方。該房承旨,持此公事,往于賓廳,與大臣諸宰議啓。
上在慶德宮。停常參·經筵。
備邊司啓曰,館所所用燒木,極其浩繁,而今番,則旣不用到防軍,勅使又將久留,司宰監,勢將難支,本司所管餘丁木十同,移送該曹,以爲燒木貿用之地,而使之准價題給,俾無該監下人稱冤之弊,何如?傳曰,允。
迎接都監郞廳,以領·右相意啓曰,臣等與五曹判書·兩司長官·禁府堂上一員·都承旨,偕詣館所,則諸勅出坐西廳,令臣等進行揖禮,一如頃日相接之時,罪人河千陽,先爲置之於階上,劉春立等九名,拿入列坐於階上,以河千陽招辭,次第推問,則春立等九名,皆稱江邊失稔,今年尤甚,生理無路,爲覓柏子,相與潛越的實云,則還爲下庭之後,權管尹以顯,及都訓導李士立,竝致階上推問,則權管供稱,七月間兵房崔月戒,進告甲商船,有割封之迹,聞而驚駭,親往看審,推覈其日守直之人,則李士立,爲當該,而先已逃走,不得執捉,失其人而報于上司,還恐有不實之罪,窮尋捕獲,然後十月始報主鎭云云。李士立,則供稱甲尙割封,非渠所知,而恐被重罪,果爲少避,而實無所犯云云。碧潼郡守朴培元,及大坡兒兵房崔月戒,一時推問,則朴培元備陳,以差員不在任所,故九月初二日,始爲還官之由,及先有風聞,招問權管曲折,卽更問權管此言是否,權管對以果然,崔月戒則供稱甲商割封,渠先覺知,告于權管云云。勅使不爲更問,最末推問高玄男,則玄男供稱,千陽所供,全是虛辭,曾於七八年前,崔嵂爲郡守時,河千陽,以流移入作之人,不入於五統之內,頗有裹糧荒唐之事,渠以郡守眼前及唱,承其敎令,千陽及其妻父與約正等,竝爲捉來,各加嚴杖之時,使令不能着實打下,郡守令渠執杖,其妻父約正,皆斃杖下,千陽幾死僅甦,杖痕狼藉,今若考見,則可知千陽報怨之計云云。勅使令千陽面質問答,而千陽乃言玄男,先爲越去之狀,非但劉春立言之。行到彼邊蓬峴下水邊,渠亦目覩云云。臣等詰問,汝旣目覩,則汝之同行九人,亦皆目覩乎?千陽對以渠獨見之,臣等以此違端,再三論辨,諸勅似有心然之色,而每言玄男之言,出於修飾,千陽前日之告,謂之實然矣。諸勅謂臣等曰,今日罪人所供辭緣,爲先一一啓知,以竢國王裁處,而大臣以下,明日更欲逐名詳覈捧招後,作爲文書云云。臣等以明日早食後來會之意,答之而還出之意,敢啓。傳曰,知道。
禮曹草記。入啓。答曰,依啓。當部色吏,亦爲囚治,可也。
司饔院草記。入啓。答曰,年凶甚焉,姑停數年,可也。
上在慶德宮。停常參·經筵。
日出時,日暈兩珥。暈上有冠,左珥上,又有一珥,色如日光。巳時,日暈兩珥。午時未時,日暈。
傳曰,擧動前,大臣·備局堂上,卽爲引見。在外之官,勿爲命招。
訓鍊都監啓曰,前牧使鄭韺,都監千摠已爲啓下,而方在罷散中,時無職名,依例付軍職,冠帶常仕,何如?傳曰,允。
傳曰,崇政殿,勅使請宴,爲之。
上在慶德宮。停常參·經筵。
迎接都監啓曰,鄭使自前凡事,旣爲發端之後,或以己意,私自先通,而今番之事,則不爲可否於其間,臣等未曉其故矣。卽刻使玄德宇,密言于臣等曰,姜破回捕捉形止,尙今寥寥,甚可怪也。諸勅使,不久將有探問於都監之擧,宜措辭以答曰,劉春立等,則勅行越江後,卽令捕捉,高玄男則以碧潼吸唱,隨其郡守而來,故趁卽被捉,而至於姜破回等,則乃是村民也。推捉於本官之際,未免遲延云云,可也,須以此意,密密預通於都監云。彼若早晩來問,則依其所言答之,未知其如何,酬答之際,所關非細,令廟堂詳量指揮,何如?傳曰,允。
又啓曰,卽接平安監司本月二十六日子時成貼馳報,則營下旌鼓官金應南,執捉姜破回,從撥馳來,勤幹將官擇定,押領上送緣由,爲先馳報云。此意令都監言及於第三使,似當,敢啓。傳曰,已令內官言之矣。
禮曹草記。入啓。答曰,勅使先爲行禮後,陞立堂上,則雖設版位,似無所妨矣。且令都監,依前設禮後,還宮,可也。
