上在慶德宮。停常參·經筵。
大殿·中殿·世子宮,政院·玉堂·二品以上·六曹歲謁問安,答曰,知道。
嬪宮,政院·玉堂歲謁問安,答曰,知道。
中殿·世子宮·嬪宮,藥房問安,答曰,知道。
藥房啓曰,三陽回泰,慶祝方新,伏問夜間,聖候膈痰咳嗽,一向差減,而寢睡連安云,伏未審,口淡等諸症,益有所減,而浮氣無減乎?今日臣等與諸醫入診,詳察症候,宜當,不勝終宵耿耿憂煎,敢此問安,竝爲仰稟。答曰,知道。口淡等症減後無加,浮氣一樣矣。勿爲入診。
大殿·中殿·世子宮·嬪宮,藥房·政院夕問安,答曰,知道。
觀象監,卯時,日暈兩珥。啓。以上朝報
上在慶德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?卽伏聞夜間,寢睡煩轉,不如昨日云,困惱口淡,加減何如,而熏熱之氣,不復發作乎?瘡處流汁不止,而浮氣亦無所減乎?今日臣等,不可不與諸御醫入診,詳察症候矣,不勝終宵憂煎,敢此問安,竝爲仰稟。答曰,知道。困惱無加,口淡差減後,姑無加勝之勢,而熏熱之氣,往來未已,瘡處流汁不止,而浮氣比昨,別無加減矣。勿爲入診。
傳曰,歲事方新,東作不遠,此時勸農,在所當先,被災設賑之道,賑政亦宜申飭,自本院措辭,下諭。
政院啓曰,傳敎八道監司·兩都留守處,下諭,代撰書入之意,敢啓。傳曰,知道。
禮曹啓曰,太廟展謁,每年歲首,例爲取稟,而自上方在靜攝之中,不得循例擧行之意,敢啓。傳曰,知道。又啓曰,王世子永昭殿·敬寧殿,歲首展謁,當爲取稟,而方在嘗藥之中,不得循例擧行之意,敢啓。傳曰,知道。
兵曹啓曰,今正月初五日,崇政門百官朝參日次,而上候方在未寧之中,姑待平復後,更稟之意,敢啓。傳曰,知道。
府前啓,請還收黃順中絶島定配之命,仍令該曹,嚴鞫得情,依律處斷事。新啓,郵官爲任,亦且不輕,不可以雜歧陞六者,苟然差遣也決矣。省峴察訪洪遇箕平陵察訪琴九成,俱藉雜術,猥廁朝班,始授本職,已駭物情,及其赴任,全無可觀,抛棄馬政,元不修擧,侵虐郵卒,罔有紀極,驛屬怨苦,殆不能保存,如此之人,不可仍置,以貽驛路無窮之害。請省峴察訪洪遇箕平陵察訪琴九成,竝命罷職。答曰,不允。
大殿·中殿·世子宮·嬪宮,藥房·政院·玉堂夕問安,答曰,知道。
副校理權詹·金相元,修撰洪錫輔牌不進,依承傳罷職。以上朝報
備邊司啓曰,上年九月二十五日,大臣·備局堂上引見入侍時,因進宴後推惠施恩之事,有兩湖沿海尤甚被災處,當年大同參酌蠲減之敎矣。湖南則纔因本道狀啓,尤甚邑大同,旣減二斗,湖西尤甚邑,亦爲一體減二斗事,分付該廳及本道之意,敢啓。答曰,知道。
又啓曰,新除授東萊府使韓祉,呈狀本司,以爲高祖父母與曾祖母,被禍於丁酉倭亂,與讐人朝夕相對,酬應接待,不幾近於忘先仇而傷人倫乎?朝家曾前限以代數,而中間更爲變通,雖遠代子孫,苟有讐怨,則一倂聽許,斯速入啓處置云。凡係此等情理之切者,聖朝雖宜有體下變通,而亦不容全無限節,故頃年武臣李錫,爲釜山僉使,以其曾祖水使大源,戰亡於倭亂,呈狀請遞,因大臣陳達,不爲許遞矣。其後臺臣,啓請兩西守令,依前定式,令回避,則大臣,以卿宰近臣陳情請遞者,輒被恩許,則獨於守令,勒令接應,有乖一視之道,己丑聖敎,使兼官代察無妨,覆奏而得旨,今此韓祉,陳情靳免,蓋由於此,則有難强令赴任。東萊府使韓祉,改差,何如?答曰,允。以上備局謄錄
上在慶德宮停常參·經筵。
大殿·政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,歲後寒事愈酷,伏未審夜來,聖體調攝,若何?口淡困惱,其無差勝之勢,而熏熱之氣,不復往來乎?瘡處流汁連出,而浮氣亦有所減乎?卽伏聞夜間,膈間不淸利,寢睡煩轉,又不如昨日云,臣等憂煎一倍。新年,尙未入瞻淸光,所進茶飮,亦不無變通之議,今日與諸醫入診,詳察症候後,議定宜當,敢此問安,竝爲仰稟。答曰,知道。口淡困惱,姑無差勝之勢,而熏熱之氣,時時往來,瘡處流汁不止,而浮氣一樣矣。
今日藥房入診時,赤茯苓茶前方中,減人蔘,加前胡一錢,連進事,榻前定奪。
大殿·中殿·世子宮·嬪宮,藥房·政院·玉堂夕問安,答曰,知道。以上朝報
上在慶德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?卽伏聞又以膈間未盡淸利,寢睡不得安穩云。口淡困惱加減,比昨何如,而熏熱不復往來乎?瘡處淸汁,一向順出,而浮氣亦有所減乎?今日臣等,與諸御醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡姑無加勝之勢,困惱往來未已,而熏熱之候,不至大段,瘡處淸汁連出,而浮氣無加矣。勿爲入診。
政院啓曰,正言趙聖復,除授已久,尙未署經,兩司除在外式暇外,呈告人員,竝卽牌招,以爲署經之地,何如?傳曰,允。
傳曰,全羅左道暗行御史,咸鏡道暗行御史元書啓,旣已啓下,都政前回啓事,分付兩銓。
傳曰,大政不遠,而吏判方在呈告中,卽爲牌招察任。
吏曹判書朴權牌不進。
掌令鄭東後牌不進,依承傳罷職。
假注書金廷潤病。代沈㙉。
司諫院啓曰,正言趙聖復,除拜已久,尙未署經,臺諫署經,備三員爲之者,自是古例,而大司諫臣洪禹瑞,司諫臣權忭,俱在外,只有獻納臣洪好人,正言臣黃爾章,在前如此之時,亦有二員開坐,啓請署經之規,今亦依此例,開坐署經之意,敢啓。傳曰,知道。
司憲府啓曰,正言趙聖復,除拜有日,尙未署經,凡臺諫署經,備三員爲之者,自是古例,而大司憲臣權尙夏在外,執義臣韓重熙式暇,掌令臣金榦在外,掌令臣鄭東後,牌不進,只有持平臣金取魯,持平臣尹錫來,在前如此之時,亦有二員開坐,啓請署經之規,今亦依此例,開坐署經之意,敢啓。傳曰,知道。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。請會寧前府使李奎成慶源前府使尹廷舟拿問定罪事。請楊根郡守金重呂罷職不敍事。新啓,前振威縣令許坫,徒藉醫業,濫叨字牧之任,惟當感激國恩,盡心奉公,而在任之日,專事貪虐,去秋田政時,近百田結,隱置不報,混同徵稅,盡歸封己之資。又以若干餘結,俵給監色輩,以爲掩口之計,境民怨罵,傳說狼藉,如此不法之人,不可以旣遞而置之,請前振威縣令許坫拿問定罪。答曰,不允。金重呂事,依啓。
府前啓,請還收黃順中絶島定配之命,更令該曹,嚴鞫得情,依律處斷事。請省峴察訪洪遇箕,平陵察訪琴九成,竝命罷職事。入啓。答曰,不允。末端事,依啓。
傳曰,都政不遠,而吏曹參議趙道彬,除拜已久,尙不出肅,卽爲牌招察任。
大殿·中殿·世子宮·嬪宮,藥房·政院·玉堂夕問安,答曰,知道。
吏曹啓曰,臺諫有闕,政事,取稟。傳曰,再明日爲之。
憲府口傳啓曰,口淡與淡淡之候,伏未知卽今加勝乎?惶恐敢啓。傳曰,口淡與淡淡之候,此時無減矣。
吏曹參議趙道彬牌不進,罷職傳旨。傳曰,只推勿罷。以上朝報
備邊司啓曰,平安監司閔鎭遠狀啓內,去十二月二十一日,淸人七名自昌州境彼邊氷路上,來到大吉號里堡之境,直向我境越來,仍爲上來,該鎭權管,率十餘軍卒,執捉一名,問其犯越之由,則以爲,由氷路上去,遇灘流澌,而且我邊江涯,巖石巉險,不能行馬,故果犯貴境云。其餘六名,還爲越去,其執捉一名,自昌城府,押來拘留,以竢朝家處分矣。彼邊江成氷後,彼人徑路之巉險,非今始有,而七名之任意踰越,事殊驚駭,頃於辛卯年,淸人十名,自古雲寵,踰越甲山之境,押來京中,專差譯官,具由移咨,領付於鳳城矣。今此犯越淸人,只是一名,而且在西關之境,令灣上任譯,押付於鳳城,咨文趁速撰出下送,何如?答曰,允。以上備局謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞昨夜入侍醫官所傳之言,聖候夕後,胸腹有飽滿之氣,移時稍降云,卽伏聞夜間,膈間雖不淸利,寢睡差勝於昨日云,困惱口淡,比昨加減,何如?熏熱不復往來乎?瘡處淸汁連出,而浮氣亦無所減乎?今日湯劑,亦有變通之議,臣等與諸醫,不可不入診,詳察症候,議定當進之藥矣,不勝終宵憂慮,敢此問安,竝爲仰稟。答曰,知道。困惱口淡,比昨差減,而熏熱之候,往來未已,瘡處淸汁連出,而浮氣無減矣。
政院啓曰,吏曹判書朴權,參議趙道彬,昨日特敎之下,違牌不進,更爲牌招察任,何如?傳曰,允。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付有司,嚴加鉤覈期於輸情事。請會寧府使李奎成,慶源前府使尹廷舟拿問定罪事。前振威縣令許坫,徒藉醫業,濫叨字牧之任,唯當感激國恩,盡心奉公,而在任之日,專事貪虐,去秋田政時,近百田結,隱置不報,混同徵稅,盡歸封己之資。又以若干餘結,俵給監色輩,以爲掩口之計,境民怨罵,傳說狼藉,如此不法之人,不可以旣遞而置之,請前振威縣令許坫拿問定罪。答曰,不允。末端事,依啓。
謝恩,吏曹參議趙道彬。
大殿·中殿·世子宮·嬪宮,藥房·政院·玉堂夕問安,答曰,知道。
藥房再啓曰,臣等入診退出後,與儒川君濎及諸御醫,反復商議,則皆以爲,聖候卽今諸症中,浮氣尙未差減,不可不疏通氣道,則心氣飮古方,以爲最能升降陰陽,調順三焦,加木瓜·葶藶子炒硏·檳榔各五分,先進三貼,宜當云。今日旣進忍冬膏,此藥自明日煎入之意,敢啓。答曰,知道。
禁府,許坫拿囚。啓。以上朝報
政院啓曰,卽者備邊司郞廳,以大臣意來言,今日賓廳日次,而上候方在靜攝中,不得來會云,敢啓。傳曰,知道。今後有急時定奪之事,大臣入侍稟定,可也。備局謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,膈間猶未淸利,自罷漏後,呼吸又不平,寢睡不得安穩云,臣等不勝一倍憂煎之至。卽與諸御醫入診,詳察症候,宜當,敢此問安,竝爲仰稟。答曰,知道。呼吸不平之氣,牛黃涼膈元進服後,差減矣。勿爲入診。又口傳啓曰,伏聞差備醫官所傳之言,調進牛黃涼膈元,而膈氣尙不差減云,俄者啓辭,已請入診,而症候如此,臣等不可不與諸御醫,趁卽入診矣。敢啓。傳曰,牛黃涼膈元,進服未久之時,膈氣無減,故下敎醫官矣。卽今則差減,勿爲入診。
府前啓,請還收黃順中絶島定配之命,仍令該曹,嚴鞫得情,依律處斷事。入啓。答曰,勿煩。
傳,前佐郞李秉常,中考勿論,前修撰宋成明·申靖夏,竝敍用。
奉敎朴師益,待敎黃奎河牌不進,依承傳罷職。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付有司,嚴加鉤覈,期於輸情事。新啓,近來燥競成風,廉隅日壞,識者之寒心,固已久矣。順陵參奉趙純,頃當廣興奉事朴昌厚仕滿陞遷之後,自以爲,其仕之滿,宜在昌厚之先,到處倡說,有若該曹,用意伸縮者然,事之駭然,莫此爲甚。蓋初入仕仕滿陞遷之時,該曹一從公座簿,計仕備擬,乃是不易之定規,夫豈有一毫可疑之端?而今者趙純,非不知其仕之當後於人,而自作稱冤之說,顯有造謗之迹,此皆由於較量先後,意在躁進之致,士夫風習,豈容如是,物情爲駭,傳說狼藉,如此之人,決不可仍置寢郞之列,請順陵參奉趙純汰去。答曰,不允。末端事,依啓。前啓,會寧前府使李奎成,慶源前府使尹廷舟拿問定罪事。停啓。
大殿·中殿·世子宮·嬪宮,藥房·政院·玉堂夕問安,答曰,知道。
傳曰,趙判府事家,御醫一人,加送看病事分付。
吏曹,忠淸左道京試官宋成明,全羅左道京試官金始煥,平安南道京試官趙尙絅,慶尙左道京試官洪萬遇,落點。
副校理申靖夏牌不進,依承傳罷職。
有政。兵批,以沈㙉爲副司正。
吏批,以金楺爲水原府使,韓祉爲義州府尹,兪夏基爲禧陵參奉,鄭重萬爲楊根郡守,李晩成爲大司成,趙鳴謙爲掌令,成起寅爲禮曹佐郞,李秉常爲吏曹佐郞,崔祥爲咸悅縣監,柳廷喬爲陰城縣監,成壽雄爲富平府使,閔弘洙爲求禮縣監,金萬埰爲工曹參判,申靖夏爲弘文館副校理,李眞儒爲弘文館修撰。
上在慶德宮。停常參·經筵。
下直,慶山縣監沈壽俊。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞昨夜入侍醫官所傳之言,聖候浮氣,自腹部以下有加云,而伏聞夜間飽滿之氣,雖若減歇,罷漏後呼吸不平,寢睡又不安穩云,臣等區區憂煎,不可盡達。牛黃涼膈元調進之後,旋有差減之效乎?困惱·口淡,加減何如?而熏熱之氣,不復往來,瘡處流汁不止乎?今日症候,又如此,臣等不可不與諸醫,趁早入診矣,敢此問安,竝爲仰稟。答曰,知道。桑枝茶,調牛黃涼膈元進御後,呼吸不平差減,而膈間不淸利之後,一樣困惱,比昨夕減歇,口淡有加,熏熱之氣,往來未已,瘡處流汁不止矣。
府前啓,請還收黃順中絶島定配之命,仍令該曹,嚴鞫得情,依律處斷事。入啓。答曰,勿煩。
兵曹口傳政事,副司勇李公胤·金光泗·任珵。
今日藥房入診時,都目政,以今月念間退行,而褒貶居中居下守令,其前差出,待上候差勝時稟政事,榻前定奪。
大殿·中殿·世子宮·嬪宮,藥房·政院·玉堂夕問安,答曰,知道。
藥房口傳啓曰,膈間不淸利之候,此時有加勝之勢乎?敢啓。傳曰,膈間不淸利之候,與午間一樣矣。
備邊司啓曰,新除授平安兵使李泓,稱以身病甚重,決無赴任之勢,在鄕呈狀,至於累度,嚴加論題,責以事體,而終不變動,殊涉駭然,西關重任,瓜滿已久,尙未受代,事甚可慮,李泓,旣以身病,力辭至此,不可一向强迫,今姑許遞何如?傳曰,允。以上朝報
備邊司啓曰,會寧開市,旣已完畢,令承文院撰出回咨,別定禁軍,下送于義州府,使之傳給鳳凰城將處,以爲入送北京之地,而且昌城府拘留犯越淸人一名,押付鳳城事,纔已啓下矣。凡彼國犯越與漂到之人入送之時,必以其居住名字,所持納物件咨文中詳擧開錄,乃是前例,而今此淸人執捉拘留之後,監兵使狀啓中,其人等名字,俱無所擧論,咨文中泛稱上國人,則恐爲執頉之端,拘留淸人處,渠及犯越時同伴淸人六名名字居住年歲持物件,一倂盤問,疾速馳啓之意,本道監司處,分付,何如?答曰,允。以上備局謄錄
上在慶德宮。停常參·經筵。
大殿,政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?卽伏聞,夜間聖候膈間,雖不淸利,呼吸猶勝於昨日,寢睡亦得差安云,困惱口淡,加減何如?熏熱之氣,亦不往來,而瘡處流汁不止,浮氣朝來,亦少寬乎?今日臣等,與諸御醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱減歇,口淡少減,而熏熱之氣,時時往來,瘡處流汁不止,浮氣一樣,左邊股陰及下部,朝來少寬矣。勿爲入診。
全羅右道暗行御史金相玉,入來。
府前啓,以春享大祭齋戒,今日姑停。
傳曰,史官二員待命,騎馬六匹立之,春享大祭所內摘奸。
大殿·中殿·世子宮·嬪宮,藥房·政院·玉堂夕問安,答曰,知道。
傳曰,今下全羅右道暗行御史書啓,御史親筆書之乎?問啓。
政院啓曰,命下矣,問于御史,則以爲,親自書納云矣,敢啓。傳曰,知道。以上朝報
上在慶德宮。停常參·經筵。
下直,殷栗縣監柳鳳協,蝟島僉使趙台相。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?卽伏聞聖候,膈間猶不淸利,而寢睡與昨一樣云,困惱口淡,加減何如,而熏熱之氣,往來未已乎?瘡處流汁不止,而浮氣比昨其有所減乎?所進分心氣飮,三貼已盡,今日臣等,與諸醫入診,詳察症候,議定仍進當否,宜當,不勝終宵憂煎,敢此問安,竝爲仰稟。口傳啓曰,俄伏聞,天明後呼吸不平,竹瀝調進龍腦安神丸云,伏未知,安神丸進服後,呼吸差減乎?敢啓。傳曰,龍腦安神丸進御後,稍減矣。答藥房曰,知道。困惱朝來減歇,口淡小減後無加,而熏熱之氣,往來未已,流汁不止,而浮氣比昨,別無所減矣。
藥房再啓曰,臣等入診退出後,與儒川君濎,尙瑞副直長黃處信,及諸醫官等,反復商議,則皆以爲,分心氣飮,旣是腫脹必用之藥,而不可以三貼責效,加進三貼,宜當云,此藥劑入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
修撰李眞儒上疏。大槪,廉按湖南,竣事還朝,纔過數日,爲省丘壠,適出江郊,玉署新命,遽及於此際,當此聖候違豫之日,不敢坐待召旨,卽已來伏私次,而顧臣矇學,本不合於顧問之任,況改錄之請,旣發於章奏,則臣雖欲貪榮戀寵,抗顔承命,其於一世之嗤點,何哉?今因庚牌臨門,來詣闕外,而不得不陳疏徑退,乞削臣職,仍治逋慢之誅,兼南原府弑夫罪人省鞫遷就之未安,以備睿裁事。入啓。答曰,省疏具悉。疏末所陳,省鞫體重,令攸司斯速覆奏焉。爾勿過辭,從速察職。以上朝報
上在慶德宮。停常參·經筵。
申時酉時,日暈。夜自一更至四更,月暈。
下直,龜城府使朴仲徵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,昨夜,童便調進龍腦蘇合元之後,飽滿特甚之氣少減,而夜分後,猶有微飽之氣,膈間不淸利,呻吟不寧,寢睡不如昨日,而卽今則熏熱止歇,又微有寒氣云,臣等不勝一倍煼煎之至。困惱口淡,加減何如,而瘡處流汁不止,浮氣比昨有減乎?今日臣等,不可不與諸御醫,趁早入診,詳察症候矣,敢此問安,竝爲仰稟。答曰,知道。膈間不淸利及微飽之氣,朝來一樣,困惱特甚,而口淡無加,瘡處流汁不止,而浮氣少無所減矣。勿爲入診。
藥房口傳啓曰,入診醫官金有鉉等退出後,更與反復商議,則皆以爲,卽今聖候,膈間飽滿之氣,及浮氣滋漫,專由於大便之滯,茵陳丸,雖不可多進,而十丸進御,宜當云,卽爲進御之意,敢啓。傳曰,知道。
府前啓,請還收黃順中絶島定配之命,仍令該曹,嚴鞫得情,依律處斷事。新啓,富平府使成壽雄,曾判完府,重被臺劾,及莅西邑,又速官謗,前後見敗,政績可知,而今乃諉有陞敍,收之閑散之中,驟置州府之任,除目之下,物情未允,請富平府使成壽雄改差。大丘討捕使李震華,居官處事,專出顚妄,托以跟捕,多縱營屬,任其橫行,作拏於閭里之間,至於馬匹,多數掠取,一入鎭營,輒稱賊贓,留飼衙廐,仍作已有,呈狀請推者,一倂揮斥,良民怨歎,列邑騷擾,傳說狼藉,莫不爲駭,請大丘討捕使李震華罷職不敍。答曰,不允。
大殿·中殿·世子宮·嬪宮,藥房·政院·玉堂夕問安,答曰,知道。
藥房口傳啓曰,晩後困惱之候,何如?敢啓。傳曰,特甚之候,此時稍勝矣。又口傳啓曰,伏聞入侍醫官先出者傳言,則卽今聖候困惱特甚,且有嘔氣云,臣等驚慮何達?卽與未入侍醫官數三人,入診之意,敢啓。傳曰,卽今非但有嘔氣,且有便意,如有入診,則多有非便之事,大便放下後入診,宜矣。
以承傳色,傳于藥房曰,嘔氣今已鎭定,俄者大便放下,而猶未快放,卽今又有便意,若於入診時,又値放下,則似爲非便,明日入診,宜矣。以上朝報
義禁府啓曰,京畿暗行御史書啓刑曹粘目,陽智前縣監柳一運,永宗前僉使金義萬,長湍前府使南至熏,金浦前郡守金夢瑞,移本府處置事,允下矣。柳一運·金義萬·南至熏·金夢瑞,今方待命於本府,卽爲拿囚之意,敢啓。傳曰,知道。以上禁府謄錄
上在慶德宮。停常參·經筵。
夜一更,月入東井星。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,昨夜三度滑便之候,庶幾有通利之效矣。卽伏聞差備醫官所傳之言,夜間聖候,困惱口淡有加,微飽之氣無減,而寢睡煩轉不寧云,瘡處流汁不止,而浮氣亦無所減乎?今日臣等,當依聖敎入診,不勝終宵煎灼之忱,敢此問安。答曰,知道。困惱等症,朝來一樣,而瘡處流汁不止,浮氣無減矣。
府前啓,請還收黃順中絶島定配之命,仍令該曹,嚴鞫得情,依律處斷事。富平府使成壽雄,曾判完府,重被臺劾,及莅西邑,又速官謗,前後見敗,政績可知,而今乃陞敍,收之閒散之中,驟置州府之任,除目之下,物情未允,請富平府使成壽雄改差。請大丘討捕使李震華罷職不敍事。入啓。答曰,不允。成壽雄事,依啓。
大殿·中殿·世子宮·嬪宮,藥房·政院·玉堂夕問安,答曰,知道。
藥房口傳啓曰,晩後困惱口淡及嘔氣,其有加勝之勢乎?敢啓。傳曰,困惱特甚之候,晩後差減,而口淡一樣,嘔氣鎭定矣。以上朝報
政院啓曰,傳曰,禁府時囚罪人中,因元情議處,有令本道査問者矣,査啓畢到本院耶?命下矣。時囚罪人中,機張前縣監李綸,本道査啓,旣已到院,而其餘査啓,時未來到矣,敢啓。傳曰,知道。已到院査啓,先爲入啓,俾無滯囚之弊。以上禁府謄錄
上在慶德宮。停常參·經筵。
下直,楊根郡守朴尙淳。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有熏熱飽滿之氣,寢睡差勝於昨日,而卽今膈間不淸利,呼吸不平云,竹瀝調進安神丸之後,旋有減歇之效,而困惱口淡,加減何如?瘡處流汁不止,而浮氣亦有所減乎?今日湯劑,方有變通之議,臣等與諸御醫,趁早入診,詳察症候,議定繼進之藥,宜當,不勝終宵憂煎之至,敢此問安,竝爲仰稟。答曰,知道。竹瀝調進安神丸之後,呼吸不平之氣減歇,困惱口淡一樣,而特甚之候有減,瘡處流汁不止,而浮氣無減矣。
藥房再啓曰,臣等入診退出後,與儒川君濎,尙瑞院副直長黃處信,及諸御醫等,更以榻前所論,反覆商議,則皆以爲,導水丸,卽今或恐有妨於口淡之症,續隨子丸,能治腫滿。且有通利之功,桑白皮散,亦是疎利之劑,本方加桃仁·射干各一錢,連進三貼,兼進丸藥,宜當云。此藥自明日,煎劑以入之意,敢啓。答曰,知道。
傳曰,違牌坐罷史官,竝敍用。
大殿·中殿·世子宮·嬪宮,藥房·政院·玉堂夕問安。答曰,知道。
吏曹口傳政事,奉敎單朴師益,待敎單黃奎河。
藥房口傳啓曰,晩後口淡困惱,及膈間不淸利之候,何如?敢啓。傳曰,困惱之候,晩後差減,口淡及膈間不淸利,一樣矣。
待敎黃奎河上疏。大槪,頃蒙恩罷,得以救護母病,感戴雖深,惶霣冞切,不意特賜牽復,繼辱庚牌,其在分義,固當趨承,而第臣母病,一向危重,以此情理,斷無離捨就直之勢,玆敢投疏徑退,乞遞臣職,俾得專意救護事。入啓。答曰,省疏具悉。爾其勿辭,救護母病。
修撰李眞儒,奉敎朴師益牌不進,依承傳罷職。以上朝報
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?卽伏聞聖候,雖有熏熱之氣,寢睡如昨日云,困惱口淡,加減何如?膈間不淸利及微飽之氣,亦不差減乎?瘡處流汁不止,而浮氣其無所減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱差減,口淡有加,而膈間不淸利及微飽之氣一樣,瘡處流汁不止,而浮氣無減矣。勿爲入診。口傳啓曰,伏聞昨夜入侍醫官之言,則丸藥先爲進御,湯藥徐當進服爲敎云,丸藥則今當劑入,而湯藥則自何日始進乎?敢啓。傳曰,湯藥自明日竝入,宜矣。
院前啓,無城上所,姑停。
府前啓,以國忌齋戒,今明日姑停。
政院啓曰,伏見南兵使李鳳祥,慶尙左水使申命任去甲午秋冬等褒貶啓本,則邊將無一人居下,殊無嚴明殿最之意,南兵使李鳳祥,慶尙左水使申命任,竝推考,何如?傳曰,允。
藥房口傳啓曰,伏聞差備醫官處下敎之言,則丸藥進御之後,口淡特甚,所進之藥,上下膈間,水刺似難進御爲敎云,其後時刻稍久,伏未知,卽今加減,何如?敢啓。傳曰,卽今猶未鎭定矣。又啓曰,口淡久未鎭定,臣等與諸醫入診,宜當。再昨有膈氣之時,進御元米,而移時鎭定矣。今亦卽進米飮,何如?敢啓。傳曰,米飮今將進御,勿爲入診,宜矣。
大殿·中殿·世子宮·嬪宮,藥房·政院·玉堂夕問安。傳曰,知道。
藥房口傳啓曰,今日暮後,口淡之候猶未減,大半夏湯,作茶以進之意議定矣。入侍醫官,旣已陳達云,又與諸醫商議,加入竹茹一錢,卽當煎入矣。俄者放下泄便云,伏未知,便後氣候,若何?敢啓。傳曰,大小便通利,故飽滿之氣及膈間不淸利之氣,頗減矣。以上朝報
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,雖不至大段,而寢睡無勝於昨日云。伏未審,困惱口淡,加減何如?膈間不淸利,及飽滿之氣,益有差勝之勢,瘡處流汁不止,而浮氣漸有所減乎?湯劑自今日當爲煎入,而臣等,與諸御醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱口淡無加,而膈間不淸利,及飽滿之氣,姑無益減之勢,瘡處流汁不止,而下部浮氣則有差減矣。勿謂入診。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,日勢已晩,尙無召入醫官之命,伏未知,晩後,口淡及困惱之候,何如?敢啓。傳曰,困惱之候,一向差減矣,口淡無加矣。以上朝報
上在慶德宮。停常參·經筵。
下直,大興郡守許夔,全羅都事崔宗周。
大殿,政院·玉堂問安。答曰,知道。二品以上·六曹·大司諫問安。答曰,知道。勿爲問安。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,夜間寢睡,差勝於昨日云。伏未審,困惱口淡,及腹中飽滿,膈間不淸利之氣,其有差減之勢乎?瘡口流汁不止,浮氣加減何如?所進湯劑,諸醫以爲,疎利之力不專,前加入中,去桃仁,以黑丑頭末二錢調進,宜當云。今日煎入時,黑丑頭末,當別封以入,而臣等與諸御醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱口淡及飽滿之氣,比昨夕差減,膈間猶不淸利,而瘡口流汁不止,浮氣無加矣。湯劑當盡於明日,今日勿爲入診。
傳曰,守令差出政事,再明日爲之事,分付。
大殿·中殿·世子宮·嬪宮,藥房·政院·玉堂夕問安。答曰,知道。
待敎黃奎河,牌不進,依承傳罷職。以上朝報
備邊司啓曰,新除授東萊府使李世瑾,呈狀以爲,高祖罹殃於壬辰之難,情理之切,與本府新遞府使韓祉相同,朝家旣因頃年廟堂稟定,韓祉已許遞改,則宜無異同,決難赴任云。曾前朝家於此事,限代數許令回避矣。近復有勿限代數之變通,故韓祉不得已許遞之後,有此連續祈遞,此路一開,全無限節,事涉難便,而其訴旣有所據,有難强迫,新除授東萊府使李世瑾,改差,何如?答曰,允。
上在慶德宮。停常參·經筵。
下直,三陟府使鄭澔,堤川縣監洪禹齊,召村察訪吳基周。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?伏聞寢睡則差勝云,困惱口淡,益有差減之勢,而膈間不淸利,及飽滿之氣,滑便之後,亦復減歇乎?瘡處流汁益少,而浮氣漸得消減乎?今日臣等,與諸御醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱無加,口淡朝來差減,而膈間不淸利及飽滿之氣減歇,瘡處流汁益少,而浮氣一向消減矣。
執義韓重熙初度呈辭。入啓。給由。
校理魚有龜上疏。大槪,臣於直中,得聞母病添重,煎迫之懇,仰籲於靜攝之中,而急於歸護,徑出禁門,乞蒙恩遞,以伸至情,仍治擅離之罪,以安賤分事。入啓。答曰,省疏具悉。爾其勿辭,救護母病。
大司成李晩成上疏。大槪,臣之日昨肅命,只爲進參候班,因此盤礴,豈有是理?廉義所在,決難仍據於僨敗之地,不得不更申危懇於靜攝之中,臣罪尤大,乞命亟許鐫改,使職事毋曠,私分獲安事。呈政院,還出給。
政院啓曰,憲府無行公之員,連日監察茶時,事甚未安,除在外及呈辭入啓外,呈告未肅拜人員,竝卽牌招察任,何如?傳曰,允。
府前啓,請還收黃順中絶島定配之命,仍令該曹,嚴鞫得情,依律處斷事。請大丘討捕使李震華罷職不敍事。入啓。答曰,不允。末端事,依啓。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。新啓,大司寇之職,所以掌邦典而聽獄訟也,非有通練之才,贍敏之識,難乎居於是職矣。刑曹判書兪命雄,醇謹則有之,而徒善無能,非不欲勤於奉職,而才具不逮,非不欲公於聽訟,而情僞莫辨干囑之言,得以濟其私,濫猾之吏,因以舞其奸,都下民人,謗言喧藉,此所謂士師不能治士則已之者也。請刑曹判書兪命雄遞差。宮僚爲任,地淸而責重,至於文學之職,地望尤別,其不可人人而冒授也,決矣。文學李相成,行己鄙汚,爲世嗤點,驟坫淸選,實出人望之外,公議莫不爲駭,名器自此益輕,請文學李相成改差。答曰,不允。
今日藥房入診時,湯藥姑爲停止,而保安丸,和生薑茶進服事,榻前定奪。
掌令趙鳴謙牌不進,依承傳罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,因弘文館草記,下番空虛,無他推移入直之員,令本院稟旨變通事,允下矣。政官卽爲牌招,開政差出,仍卽牌招,以爲推移入直之地,何如?傳曰,明日政差出。
護軍金重九,三和府事遞來。
吏曹判書朴權上疏。大槪,日昨憲府,論劾成壽雄之啓,下語深峻,有不敢晏然,而瀆擾是懼,泯默度日,今於候班旣罷之後,敢冒死請譴,伏乞將臣本職,亟賜遞罷,以謝人言,以安私分事。入啓。答曰,省疏具悉。向來臺言,何必深嫌?安心勿辭,速出行公。以上朝報
上在慶德宮。停常參·經筵。
下直,楊根郡守鄭重萬。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?卽伏聞,寢睡則差安云,困惱口淡,益有差減,而膈氣不淸利,及飽滿之氣,旣已快減乎?夜中滑便之後,浮氣益復消減,而瘡處流汁漸少乎?今日臣等,與諸御醫入診,詳察症候,宜當,不勝終宵憂慮,敢此問安,竝爲仰稟。答曰,知道。困惱益有差減,而口淡加減無常,膈間不淸利,及飽滿之氣,猶未快減,浮氣一向消減,而瘡處流汁漸少矣。勿爲入診。
政院啓曰,卽者吏曹郞廳來言,今日爲政事命下,而判書朴權,參判權尙游,參議趙道彬,俱以病不來,不得開政云。判書朴權,參判權尙游,參議趙道彬,竝卽牌招開政,何如?傳曰,允。
執義韓重熙再度呈辭。入啓。加給由。
吏曹判書朴權,牌不進。
傳曰,吏曹判書疏批已下,而一向引嫌,今又違牌,殊涉太過,更爲牌招開政。
正言趙聖復上疏。大槪,忝叨言責,毋論才分不逮,兼亦情勢難安,陳章乞免,見阻喉司,賤疾且苦,尋常請急,蓋出於不獲已,而辭單莫徹進退路窮,積日虛帶,不勝惶悶,故復就前疏,刪去蔓語,略陳情病難强之實狀,乞削臣職,仍治臣罪,以安私分,兼陳區區所懷,以冀裁察事。入啓。
吏曹判書朴權,再牌不進。
政院啓曰,吏曹判書朴權,再牌不進,推考傳旨,纔已捧入,所當更請牌招,而一日三牌,有傷事體,參判權尙游,參議趙道彬,則竝承牌入來,而稱以開政之命,旣因貶窠守令之差出,次官不可仍爲開政云。玉堂闕員,亦不差出,陳疏出去,參判權尙游,參議趙道彬,更爲牌招,差出玉堂闕員,何如?傳曰,允。
持平尹錫來啓曰,臣於日者,竊採輿議,論一守宰,而草草數語,俱有可據,則其不但爲驟陞而發者,槪可見矣。卽伏見吏曹判書朴權疏本,則乃以臣啓,爲遣辭下語,有非尋常,末乃以不加審察,過疑驟陞爲言,臣竊訝惑焉。成壽雄之前後見敗,皆有已著之迹,則雖有准職承傳,其不可變品復職,遽擬州府之任也,決矣。臣之所論,不過爲此,則辭語非常之斥,臣實愚眛而莫之曉也。至於私好連家等說,非但臣啓語之所不及,亦非臣意想之所未到,而忽出題外之說者,抑何意哉?且以壽雄之西邑遭貶,歸之見忤道臣,凡任旬宣之寄,掌黜陟之權者,安有不問其政治之能否?只惡其不媚於營屬,而曲遂其修郄之計也耶?良可異也。如臣無似,忝居臺地,不能效一日之責,而因一微事,惹此紛鬧,以致瀆擾於靜攝之中,臣罪尤大,請命遞斥臣職。答曰,勿辭,退待物論。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。請刑曹判書兪命雄遞差事。請文學李相成改差事。入啓。答曰,勿煩。
大殿·中殿·世子宮·嬪宮,藥房·政院·玉堂問安。答曰,知道。
慶尙監司書目,都事尹聖時,病重罷黜,其代趁科前差出,給馬下送事。啓。傳曰,慶尙都事尹聖時罷黜之代,今日政差出事,分付。
答正言趙聖復疏曰,省疏具悉。不報擅治,旣未得當,則該營請推,事體則然,太恕之說,未可曉也。疏中,初仕博訪精選守令差遣,益加難愼云者,爾言是矣。另飭銓曹,而下款事,令廟堂稟處,爾其勿辭察職。
藥房口傳啓曰,伏聞丸藥進御云,其無口淡之氣乎?敢啓。傳曰,今日散藥進御之後,不如昨日,而頗不平矣。
傳,前副校理黃龜河·權詹·金相元·申靖夏,副修撰洪錫輔,修撰李眞儒,竝敍用。以上朝報
有政。兵批,以趙鳳錫爲晉州監牧官,李森爲平安兵使,周尙仁爲訓鍊兼習讀,副護軍韓構·李泰龜·蔡時祥·崔柱天·李明浚·白時謙·金始煥·趙尙絅,副司直韓祉。
奉常寺官員,以提調意啓曰,濟州前薦新唐柚子,來到本寺,臣進詣看品,則宗廟薦新五十箇,永昭·敬寧殿各五個,竝令加封,而腐傷過年,擇其體全可合薦進者,則僅滿四十箇,在前如此之時,不得已宗廟各室及永昭·敬寧兩殿,減其數薦進矣。今亦他無變通之道,依前例,各以三箇,推移薦進,而越海上來之際,寒凍腐傷,勢雖固然,莫重薦新,如是苟簡,事體誠甚未安,當該封進官,濟州牧使邊是泰,推考,何如?傳曰,允。以上奉常寺謄錄
有政。吏批,以金演爲咸鏡監司,權爲東萊府使,黃龜河爲弘文館副修撰,洪重休爲弘文館修撰,金相元爲弘文館副校理,洪錫輔爲弘文館校理,吳命峻爲兵曹參判,金洙爲定州牧使,具昌柱爲懷德縣監,安䋊爲慶尙都事,南磐爲玉果縣監,李㙫爲富平府使,李薈爲懷仁縣監,以姜綸爲承文著作,趙泰老爲漢城左尹。
上在慶德宮。停常參·經筵。
大殿,政院·玉堂問安。答曰,知道。
藥房啓曰,伏聞差備醫官所傳之言,夜間聖候,困惱不止,膈間不淸利,又有微縮不舒之候,寢睡不得安穩云,口淡加減,何如,而昨夜大便滑利之後,浮氣益有所減,瘡處流汁漸少乎?今日臣等,不可不與諸御醫趁早入診,詳察症候矣,不勝一倍憂煎,敢此問安,竝爲仰稟。答曰,知道。困惱等症一樣,口淡無加,而浮氣比昨,別無益減之勢,瘡處流汁漸少矣。勿爲入診。
執義韓重熙三度呈辭。入啓。遞差。
政院啓曰,中下考守令差出事,命下之後,尙未擧行,事甚未安。吏曹判書朴權,更爲牌招開政,何如?傳曰,允。
藥房口傳啓曰,今日症候,不如昨日,昨者開政之外,其他公事,亦多酬應云。今日雖有牌招政官之命,勿爲開政,姑爲觀勢開政事,分付,何如?傳曰,依爲之。
府前啓,請還收黃順中絶島定配之命,仍令該曹,嚴鞫得情,依律處斷事。新啓,引嫌而退,隨事論列,臺體則然,銓長之疏,不必深嫌,請持平尹錫來出仕。答曰,不允。處置事,依啓。
謝恩,副校理金相元。
校理洪錫輔,副修撰洪重休·黃龜河牌不進,罷職傳旨。傳曰,只推勿罷。
院前啓,請還收罪人河減死定配之命,更加嚴刑得情依律處斷事。請還收罪人權卨定配之命,更付攸司,嚴加鉤覈,期於輸情事。臣以刑曹判書兪命雄遞差事,連日論啓,而未蒙允兪,臣竊惑焉。大司寇之長,責任甚重,而徒善無能,短於剖決,聽訟之情僞莫辨,干囑之言,得以濟其私,濫猾之吏,因以舞其奸,都下民人,謗言喧藉,此所謂士師不能治士則已之者也。請刑曹判書兪命雄遞差。宮僚爲任,地淸而責重,其不可人人而冒玷也,決矣。文學李相成,行己鄙汚,爲世所賤,曾忝臺地,已極濫吹,及授本職,尤駭物情,其辱名器而羞當世甚矣。如此猥雜之類,不可無澄汰之道,請文學李相成改差。答曰,勿煩。
藥房口傳啓曰,晩後困惱口淡,及膈間不淸利之氣,何如?敢啓。傳曰,困惱口淡膈氣不淸利之候,一樣矣。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。
吏曹啓目,粘連。觀此全羅左道暗行御史李眞儒書啓,則長水前縣監金鎭望段,莅任以來,無一惠政,色荒貽笑,牒訴多滯,下吏操縱,官屬橫行,法外用棍,不免濫刑,其所不治之端,臚列非一,而旣已封庫罷黜,不必一一擧論,至於壽宴所用生雉徵納,雖貽民弊,而事係爲親,亦不必深咎,而大同鹽·木耗租,稱以改色,無一見存,會計文書,虛錄瞞報是如爲白有臥乎所,莫重大同,擅自分給,欺岡上司,事極可駭是白乎旀。綾州前牧使鄭一寧段,譽言無聞,庛毁居多,濫率子婦,不爲還送是如,旣已罷黜,今不當擧論,而本州入於稍實邑,無設賑之令,而抄出飢民之際,土着尤甚之類,多未得參,民之疑謗,無所不至,所餘賑資,移送於大同廳,使京商人,防納本錢,實無補賑之事,只歸於私補民役,則此雖公用,以致民間騷擾之弊,可謂自取疑謗是如爲白乎旀。興陽前縣監崔錫瑞段,用刑太酷,前後杖斃,至於四五人,其妻姪,婚娶境內,辦給田畓家舍奴婢,頗有疑謗,大同耗租,虛錄於文書中,雖與手犯擅用有間,掩置不報之罪,在所難免是如爲白有臥乎所,金鎭望·鄭一寧·崔錫瑞,及興陽虛錄當該前官所犯,不可不明覈處之,竝令攸司稟處爲白乎旀。光陽前縣監許鐔段,政多生疏,徒善爲病,臨民御吏,稍失氣習,宜松山松木,居民及鹽漢,狼藉斫伐,事極可駭是如爲白乎矣,旣已罷黜,今無可論是白乎旀。前前縣監鄭恒寧段,戊子條禁衛保布田二百兩內,一百五十兩捧上,其餘無上納之事,可知該吏之中間偸食,辛卯條禁衛保御營保米合六石六斗,以逃故,當入於蕩減中,自該軍門還爲下送,而無分給文書,此亦出於中間偸食之致,不可無責罰之擧是如爲白有臥乎所,辛卯以上身布蕩減,實出於特施之恩,而色吏中間偸食,使朝家實惠,不能下究,已極可駭,至於戊子條保布錢,旣捧之後,無上納之事,尤極可駭,不可不明覈處之,令攸司稟處爲白乎旀。玉果縣監愼爾定段,吏事精詳,一心撫摩,抄出飢民,白給乾糧,濟活頗多,而山城軍餉,傾庫分給,品官輩,鑄成鐵碑,藏置於鄕社堂中,不能禁斷之責,在所難免是如爲白有臥乎所,莫重軍餉,傾庫分給,鄕品之鑄成鐵牌,不加禁抑,殊涉可駭,罷黜爲白乎旀。前前縣監洪可相段,辛卯式年改籍時,合戶漏籍,及其修籍之後,戶數大縮,惟恐生事,虛增戶口是如爲白有臥乎所,莫重版籍,實數外虛增,至於此多,事極可駭,罪狀令攸司稟處爲白乎旀。鎭安縣監洪禹傳段,奉職惟勤,做事精實,私自賑救,濟活頗多,而壬辰軍政,間以無依者充定,徵布無路,或不無侵族之弊,官廳所納火粟,秋事尙早,刻期徵捧,不無騷擾之端是如爲白有臥乎所,洪禹傳治績,不無可稱,而苟充軍額,早徵稅粟,以致擾民,不無警責之道,從重推考爲白乎旀。淳昌郡守尹寔段,年旣衰邁,奉職愈謹,自奉甚簡,衙供過薄,束下頗嚴,民不見吏,田政精詳,一境稱便,盛設養老宴,大餉厚贈,莫不攢頌是如爲白有臥乎所,尹寔治績,雖無卓異之政,亦不無可稱,合有施賞之典,貢賦納未納,令戶曹相考稟處爲白乎旀。獒樹察訪金聲發·碧沙察訪申潑等段,雖有一二可稱之端,而別無表異之績,今姑置之爲白乎旀。監司李㙫段,供奉過薄,騶從甚簡是如爲白乎矣,道臣事體自別,別無可論是白乎旀。兵水使·討捕使·邊將等乙良,令兵曹稟處何如?啓依允。
又啓目,粘連。觀此咸鏡道暗行御史金有慶書啓,會寧前府使李暉段,持身全昧廉約,居官多不謹愼,處事顚悖,用刑過酷,城丁闕點,而杖殺部將,農人爭水,而受棍卽斃,開市時各官所納之物,多以布木代捧,分授商賈,輸送本家,淸庫雜物,使其孽從弟居生咸興者防納,而轉販取利,盡作肥己之資,各倉還穀,反庫之際,自多落漏,稱以剩米,歸之私用,屠殺農牛,亦極狼藉,種種貪汚,不一而足是如爲白有臥乎所,李暉所犯,俱係不法,罪狀令攸司稟處爲白乎旀。富寧府使洪以圖段,爲人柔懦,事多解弛,衙客預政,鄕所執權,官任與奪,專隨賂物,民多怨謗,屠牛狼藉,尤極可駭是如爲白有臥乎所,洪以圖不治之外,又有犯禁之罪,不可以已遞而置之,罷職爲白乎旀。慶興府使李必益段,居官行事,頗能小愼,才短治郡,而志切愛民,只循舊例,不聞稱譽之聲,亦無疵毁之言是如爲白臥乎所,李必益,雖有遲鈍柔善之病,亦不至於害民之歸,則姑爲置之爲白乎旀。茂山府使閔濟章段,廉約自持,慈詳爲治,三年居官,終始如一,聽斷甚明,吏畏民懷,昨年年事大歉,賑政極有條緖,穀物雖少,賑資有裕,開市時,一遵約條,禁抑商賈,犯禁之物,絶不能買賣,此亦近古所未有是如爲白乎旀。鍾城府使金始慶段,律己淸愼,爲治簡要,詞訟無滯,囹圄久空,糶糴親自斂散,儒武力加勸奬,全省雜役,無一侵擾,多捐月俸,預備賑資,均分穀物,無一捐瘠之歎是如爲白乎旀。甲山府使朴世挺段,政務簡約,銳意爲治,今春賑政,多備穀物,無一人流散,減給官需,以惠窮民,闔境稱頌是如爲白有臥乎所,此三邑守令之治績,雖不無差別之可論,而善治善賑之狀,俱爲可尙,合有分輕重論賞之典,貢賦納未納,令戶曹相考稟處爲白乎旀。高山察訪南世珍段,束下不嚴,吏緣爲奸,各驛立馬,賄賂肆行,西關所眄之妓,遣騎率來,遠路往來,郵卒多怨是如爲白乎所,下吏用奸受賂,不能禁斷,已不可仍置,而所遣之騎,果是驛馬,則難免犯禁之律,爲先罷黜,罪狀令攸司稟處爲白乎旀。居山察訪鄭自東段,撫恤郵卒,修擧官事,各驛徵斂,悉爲革去,而馬政不能修擧,無一好馬是如爲白有臥乎所,鄭自東莅官行事,雖有可觀,察訪所管,專在於馬政,而不能修擧如此,則不可仍置,罷黜爲白乎旀。輸城察訪洪以周段,雖乏善績,亦無疵政,郵卒少無怨苦之聲,馬政頗有修擧之效是如爲白有臥乎所,旣無大段疵政,亦無表表可稱,今姑置之爲白乎旀。監司李光佐段,律身甚嚴,奉己克簡是如爲白乎矣,道臣事體自別,別無可論是白乎旀。兵使及邊將等乙良,令兵曹稟處,何如?啓依允。
藥房口傳啓曰,卽伏聞醫官之言,聖候今日夕後,困惱口淡有加,熏熱及膈間不淸利之氣亦加,竹瀝調進九味淸云,伏未知,卽今加減,何如?敢啓。傳曰,九味淸調進之後,姑無顯然差勝之勢矣。以上朝報
上在慶德宮。停常參·經筵。
夜五更,月暈。
下直,水原府使金楺。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以咳嗽煩轉,寢睡不得安穩,臣等不勝一倍憂慮之至。困惱口淡及微熏之氣,膈間不淸利之候,加減何如,而浮氣其有尤減之勢,瘡處流汁益少乎?今日不可不更爲議藥,臣等與諸御醫,趁早入診,詳察症候,宜當,敢此問安,竝爲仰稟。答曰,知道。困惱朝來少減,口淡及熏熱之氣,膈間不淸利之候一樣,而浮氣比昨,別無加減,瘡處流汁,漸少矣。
府前啓,請還收黃順中絶島定配之命,仍令該曹,嚴鞫得情,依律處斷事。入啓。答曰,勿煩。
正言趙聖復啓曰,臣忝叨言責,情病俱苦,許久虛帶,倍切惶蹙,冒控一疏,冀獲遞免,兼貢蕘說,粗效無隱之忱,及承聖批,不惟不準所辭,乃蒙過賜奬納,若以臣言爲可以採用者,竊怪螻蟻微臣,何以得此於君父?臣誠惶隕感激,不知所出,第上款引咎之辭,未蒙體諒,匪怒之敎,誨責備至,臣固已不勝惶悚,宜卽自列,而賤疾方劇,尋單縮伏矣。卽又伏聞兵曹判書趙泰耉,以臣疏中自劾之語,陳疏引嫌,盛加非斥,至以不知自反,語多不擇爲言,雖其疏未徹,不得其遣辭之詳,而臣之縮恧不安,於是乎一倍矣。蓋臣之推治李友松,非有私怒於彼也,亦非有干涉於該營也。不過治其侵虐浦民,不納漕末之罪,則職責所係,治一本道之奸漢,何必遠報於該營耶?昔唐臣柳公綽,以京兆尹,杖殺無禮之神策將,及至唐宗誥其不奏,則曰,知杖無禮之人,而不知爲神策將,又曰,職當杖之,不當奏,唐宗,終不之罪,而史氏,亦不以爲非。噫,神策之重,非禁營將校之比,無禮之失,孰如友松虐民之罪,而公綽,猶且不奏而杖殺,則臣之不報擅治,亦不爲無說矣。設令臣之此擧,有損事體,或請問備,或治下吏,容或可也,而今乃請推之不足,又復移罪於下吏,有此一事兩罰之擧,在友松則曲循其不欲自納之意,必令分懲於不干之各人,累度移關,至使囚禁捧給,此臣所謂罪臣太深,而待彼漢太怒者也。然臣旣承未安之批,又被重臣之斥,何敢自以爲是,而晏然於言議之地乎?且臣於本院前啓中,有不可苟同者,司寇之長,位躋八座,則論劾之道,宜加審愼,而一篇措語,全出捃摭,旣曰醇謹,又曰勤於奉職,而直以徒善無能,輕加論斷,囫圇爲說,無一指的,臣實未聞其某事之不辨情僞,某人之干囑濟私,而況關節之論以一罪,自有申禁之旨,則所謂干囑濟私之人,亦當指名竝論,而不此之爲,只爲泛論刑官,亦不免儱侗之歸,則固不宜苟然隨參,而至於文學李相成,則其文翰地望,允合宮僚之選,又是已踐之宿硏,而特以向來有所積忤,故甘心蹈藉,至以鄙汚猥雜等說,抑勒句斷,竝與臺職,而謂之濫吹,似此黨伐之論,臣實不取,決不欲苟同於前啓,則亦臣難進之一端也。請命遞斥臣職。答曰,勿辭,退待物論。
藥房再啓曰,臣等入診退出後,與儒川君濎,尙瑞副直長黃處信,副司勇李公胤,及諸醫官等,反覆商議,則皆以爲,聖候脾胃,猶有壅熱,而又不可多進疎利之劑,瀉黃散,加知母·砂仁各五分,連進三貼,以瀉脾火,宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
辰時,日暈。
下直,別害僉使柳萬春。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,昨夜四更以前,聖候飽滿之氣有加,其後又以困惱咳嗽,寢睡不寧,湯劑不得進御云,臣等終宵煎慮,不可盡達。伏未審,卽今諸症,加減何如,而口淡及膈間不淸利之候,亦無所減,浮氣比昨無加,而瘡處流汁不止乎?症候又如此,今日臣等,不可不與諸御醫入診矣,敢此問安,竝爲仰稟。答曰,知道。飽滿之氣減歇,咳嗽加減無常,而困惱口淡,及膈間不淸利之候一樣,浮氣無加,而瘡處流汁不止矣。勿爲入診。
獻納洪好人初度呈辭。入啓。給由。
藥房口傳啓曰,昨日湯劑,不得進御,伏聞入侍醫官處下敎之言,若是不苦口茶飮,則可以進服云,故臣等,與諸御醫商議,則皆以爲,前進茯苓茶,不無其效,減錢數進御,宜當云,今方煎入,而湯藥姑爲停進之意,敢啓。傳曰,知道。
正言黃爾章啓曰,臣以無似,猥當言責,適見刑官之不勝其任,宮僚之不愜人望,略有所論啓矣。昨伏見僚臺之避,費力分疏,至以囫圇抑勒等說,詆斥臣身,不遺餘力,臣不勝駭歎也。臣啓中醇謹奉職等說,蓋亦顧藉審愼之意,而乃謂之捃摭徒善無能之斥,實是切中其病,而反責以無一指的,其所爲言,多不成說,臣竊哂之,聽斷不明,干囑濟私之謗,都下傳說,不勝藉藉,臣之此啓,不過採其輿誦而已。如令抉摘微細,一一指名,則今日爲臺官者,不亦疲乎?其所云關節有禁,指名竝論者,多見其艱難說明,而反以臣言,歸之儱侗,尤可異也。且李相成之不合淸選,雖其私好之人,亦多言之,文翰有無,臣所不知,地望高下,臣不欲言,而曾爲司錄,重招鄙瑣之誚,見棄一世,及佐湖幕,又速貪汚之罪,被繫王獄。且臣於明陵因山之役,與相成,同在監董之列,稔知其爲人庸陋,持身卑屈,全無士夫樣子,其鄙汚之迹,猥雜之狀,世所共知,臣亦親見,夫豈有一毫抑勒底意耶?從前淸塗之歷敭,固已可駭,豈以已踐之宿硏,而不爲刺擧乎?噫,近來黨習日痼,公議掃地,苟係趨向相同之人,則雖有可論之事,一皆庇護,臣則只循公誦,而同僚謂之泛論,臣則實無私惡,而同僚斥以黨伐,臣竊慨然也。況且僚臺,方以他事,引避自處,則前啓之參不參,非所可論,而急於營護,强自拖引,立異,似此臺體,前所未聞。然臣旣被其斥,理難冒居於臺次,昨緣病劇,今始來避,所失尤大,請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院夕問安。答曰,知道。
吏曹口傳政事,慶尙都事趙鳴鳳,忠淸都事趙翼命。
以弘文館草記,校理洪錫輔,修撰洪重休,副修撰黃龜河,旣有只推之命,而尙不出肅,竝卽牌招,以爲推移入直之地事。傳曰,依啓。洪錫輔之力辭館職,終無義意,洪重休之一向撕捱,亦涉太過,分義所在,決不當若是也。
謝恩,修撰洪重休。
政院啓曰,今日夕問安,玉堂無一人進參入直,上番病勢雖重,事體道理,至爲未安,副校理金相元,推考警責,何如?傳曰,允。
慶尙都事趙鳴鳳,謝恩後,仍爲下直。
校理洪錫輔,副修撰黃龜河牌不進,罷職傳旨。傳曰,洪錫輔,只推勿罷。
兼說書崔尙履,文臣朔試射時,稱病不進,依承傳罷職。以上朝報
備邊司啓曰,平安監司閔鎭遠,以昌城府使犯越淸人押付鳳城時咨文中,問情辭緣,似或添入,姑勿入送,以待回下之意,分付灣府事,馳啓矣。當初本道啓聞時,問情一款,未免疎漏,故以及時問情馳啓之意,入啓分付矣。俄因其問情馳啓辭意,旣已添入於咨文以送矣。今此啓聞,似未詳其曲折而然,前送咨文,斯速入送之意,分付,何如?答曰,允。以上備局謄錄
有政。吏批,以趙翼命爲忠淸都事,趙鳴鳳爲慶尙都事。
李翊漢啓曰,行大司憲權尙夏,掌令金榦在外,持平金取魯,尹陽來呈辭,掌令趙鳴謙未肅拜呈辭,執義未差,今日以監察茶時之意,敢啓。傳曰,知道。
又啓曰,備邊司郞廳,以大臣意來言,今日賓廳坐起日次,而上候方在靜攝中,不得來會本司開坐云矣,敢啓。傳曰,知道。
傳于李翊漢曰,今下弓矢,別害僉使柳萬起處給送。
韓世良,以吏曹言啓曰,新除授慶尙都事安䋊呈狀內以爲,所患痔病,症狀苦重,若値寒節,卽以病人自處,數月以來,轉至危劇,方在膿潰之境,痛勢苦苦,寢食俱廢,以此病狀,決無跨馬作行之望,試期不遠,罔知所處,不得不擧實呼訴卽速入啓變通云,安䋊實病如此,則不可强令赴任,姑爲改差,何如?傳曰,依啓。其代,卽爲口傳差出,當日內給馬發送。已上燼餘
上在慶德宮。停常參·經筵。
申時酉時,日暈。夜四更五更,月暈,廻火星。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,又以咳嗽,寢睡煩轉,不得安穩云。伏未審,困惱膈間不淸利,及飽滿之氣,不復有加,而口淡加減何如?浮氣亦有所減,而瘡處流汁不止乎?諸醫以爲,夜分咳嗽輒發,甚有妨於浮氣云。今日臣等,不可不趁早入診,詳察症候,議定湯劑變通當否矣,不勝終宵憂煎,敢此問安,竝爲仰稟。答曰,知道。朝來困惱有加,膈間不淸利,口淡等症一樣,而飽滿之氣及浮氣無加,瘡處流汁不止矣。
傳曰,政事再明日爲之。
政院啓曰,正言趙聖復·黃爾章,引避退待,已至經宿,而尙未處置。大司諫洪禹瑞,卽爲牌招,以爲處置之地,何如?傳曰,允。
大司諫洪禹瑞啓曰,竝引避而退,推治營校,自有所執,而不欲苟同,亦得臺體,論人之道,貴在平允,而語多深刻,非出公心。請正言趙聖復出仕,正言黃爾章遞差。答曰,依啓。
藥房再啓曰,臣等入診退出後,與儒川君濎,尙瑞副直長黃處信,副司勇李公胤,及諸醫官,反復商議,則皆以爲,近日聖候,不可連進峻利之劑,姑宜調息脾胃,輕淸火熱,加味蔘苓茶,氣味淸補滲淡,連進三貼,以爲調胃治嗽之地,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
正言趙聖復就職後啓曰,臣旣蒙未安之批,又被重臣之斥,且有前啓之不可苟同者,引避縮伏,恭竢物議,處置請出,出於意外。召牌之下,不敢坐違,來詣臺次,而第伏見前正言黃爾章避嫌,以臣之立異,盛加慍怒,詆辱臣身,無復餘地,臣不欲與之逐條强辨,而亦安得默然而已乎?夫卿月之臣,與微官庶僚,事體不同,苟非有大段做錯,可以就事論列者,則不宜輕加彈劾,而爾章之啓,無一指的之事,只以徒善無能,聽斷不明等說,輕易句斷,其何足厭其心而允物情乎?此臣所以不無苟同,而今其避辭,又無別樣指斥之語,張皇臚列,只是攻斥臣身之言,良可異也。至於李相成之啓,尤有所慨然者,論人之道,貴在平允,如非有疵累之世所共知者,則豈可以鄙汚猥雜等題目,輕加於人耶?觀其啓語,若有難容之累,而及見避辭,不過掇拾已陳之餘論,抉摘十年前一二官謗而已。厥後歷敭淸塗,歲月且久,卽今復齮齕,欲爲永錮之資斧者,果出於公心耶?噫,近來黨習之日痼,臣亦病之,而李相成,曾在臺職,言事不避,積忤其私好之人,則今此論劾,未必不由於斯,雖自謂實無私惡,人孰信之?且爾章,以臣自處之避,兼及立異之見,重加詆斥,至以急於營護爲言。噫,一院之啓,有難苟同,則引以爲嫌,臺例則然,無論自處與立異,當避則一也。竝及一啓,何損臺體,而其所爲言,乃至於此,尤不滿一哂也。臣之避辭,不過略陳意見之不同,而所爭者公,有何一毫可怒,而乃反恣意詬罵,略不顧藉,不料同席之間,乃有如許風習也。臣旣被其無限詆斥,何敢一刻仍冒於臺次乎?如臣庸陋,忝居言地,未能論一事劾一人,每事瀆擾於靜攝之中,臣罪尤大,請命遞斥臣職。答曰,勿辭,退待物論。
傳曰,校理洪錫輔,昨於特敎之下,尙不出肅,事體極爲未安,卽爲牌招。
校理洪錫輔牌不進,罷職傳旨。傳曰,只推勿罷,以上朝報
政院啓曰,大司憲權尙夏,掌令金榦在外,持平金取魯,尹陽來呈辭,掌令趙鳴謙未肅拜呈辭,執義未差,今日以監察茶時之意,敢啓。傳曰,知道。已上燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩,咳嗽時,唾痰不快,膈間滯鬱,竹瀝調進龍腦安神丸二丸,卽今則少安云,伏未審,困惱口淡,加減何如?飽滿之氣,不復發作,而浮氣比昨,亦無所減,瘡處流汁不出乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱無加,口淡差減,飽滿之氣,不至大段,而浮氣比昨,別無加減,瘡處流汁益少矣。勿爲入診。
政院啓曰,憲府無行公之員,連日監察茶時,事甚未安,除在外外,呈告未肅拜人員,竝卽牌招察任,何如?傳曰,允。
傳曰,大司成李晩成,連呈辭疏,不爲行公,卽爲牌招察任。
以弘文館草記,校理洪錫輔,更卽牌招察任事。傳曰,依啓。連日違牌,尤極未安,其在分義,豈容若是?勿復撕捱,卽出應命,可也。
獻納洪好人三度呈辭。入啓。遞差。
府前啓,請還收黃順中絶島定配之命,仍令該曹,嚴鞫得情,依律處斷事。入啓。答曰,勿煩。
謝恩,掌令趙鳴謙。
大司諫洪禹瑞啓曰,引嫌而退,見旣不同,理宜竝擧,意外反斥,在我何嫌?請正言趙聖復出仕。答曰,依啓。
傳曰,日昨諫臣疏中,有侵逼禁營之語,兵判因此不安,許久引入,玆事是非,朝家所知,則過當之臺言,不必深嫌,一向陳疏,尙不行公,須涉太過,卽爲牌招察任。
大殿·中殿·世子宮·嬪宮,藥房·政院·玉堂夕問安。答曰,知道。
正言趙聖復牌不進,依承傳罷職。
觀象監,卯時辰時,日暈,未時申時,日暈兩珥。夜五更,月犯房第二星。啓。以上朝報
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,又以咳嗽寢睡,煩轉不寧,而夜分後,咳嗽有加,竹瀝調進龍腦安神丸云。伏未審,丸藥進御後,咳嗽旣已減歇,而困惱口淡及膈間不淸利之氣,加減何如?浮氣亦無所減,瘡處流汁幾止乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。調進安神丸後,咳嗽減歇,口淡一向差減,而困惱及膈間不淸之氣無加,股陰及脚部浮氣,比昨有加,而腹部亦無所減,瘡處流汁幾止矣。勿爲入診。
府前啓,請還收黃順中絶島定配之命,仍令該曹,嚴鞫得情,依律處斷事。入啓。答曰,勿煩。
傳曰,日者,以都政退行事稟定時,必行於今月內事,下敎矣。都政,與他酬應有異,分四日爲之,則似不妨於調攝,定行於今二十五六日間事,分付。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,校理洪錫輔,屢次特敎之下,終不動念,安有如許道理耶?綱紀所關,誠可寒心矣。且觀疏槪,以力辭館職,其義有三爲言,所謂三件事,俱無力辭必遞之義,其不可膠守謬見,一向撕捱也,決矣。更卽牌招察任。
吏曹啓曰,來二十六日,都目政事爲之之意,敢啓。傳曰,知道。
謝恩,校理洪錫輔。以上朝報
有政。兵批,以李汝迪爲兼內乘,朴星瑞爲同知,副司直權·朴自赫,副司果李瑞泌,許遠,副司正李世灝·李枝蔓,副司猛李東湜·全以天·金惟齡·朴弼漢,副司勇辛錫祖·金斗星·全以俊·張虞翼强哉矯,副護軍李瀗,同知單李光佐,副司直朴星瑞。
吏批,以金始爀爲高山察訪,柳祥翼爲藍浦縣監,趙正綱爲懷德縣監,李重協爲兵曹佐郞,朴守義爲掌隷院司議,金濟明爲天文學敎授,趙尙健爲正言,申靖夏爲獻納,南道揆爲執義,李光佐爲漢城右尹,金相尹爲兵曹佐郞,李世瑾爲修撰,李廷濟爲副校理,郭萬績爲弼善,李岋爲寧邊郡守,李國休爲龍仁縣令,尹世挺爲瓮津縣監,鄭行五爲萬頃縣令,金東弼爲殷山縣監,金斗璧爲開寧縣監,柳迪爲淸河縣監,趙星壽爲報恩縣監,李秉常爲司書,李箕翊爲正言,趙鳳徵爲固城縣令,朴尙淳爲同福縣監,金宇采爲禁府都事,李汝澤爲鐵山府使,李世最爲江陵府使,洪禹翰爲宜寧縣監,李徵海爲延安府使,閔周憲爲富寧府使,鄭赫先爲陰城縣監,李泰觀爲南部主簿,黃應洙爲監察,洪重徵爲典籍,朴斗望爲漢城庶尹,洪尙寅爲兵曹正郞,崔錫弼爲富平府使。
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,浮氣有加,熏熱頗甚,連有咳嗽,寢睡不得安穩,而夜分後,咳嗽苦劇,竹瀝調進龍腦安神丸二丸,移時少定,而煩轉呻吟,更不得入睡云,臣等伏不勝一倍憂煎之至。困惱口淡及微飽之氣,加減何如?瘡處已至完合之勢乎?加味蔘苓茶三貼,已盡於昨日,卽今症候又如此,臣等卽與諸醫入診,詳察症候,議定繼進之藥,宜當,敢此問安,竝爲仰稟。答曰,知道。困惱口淡有加,微飽之氣一樣,而瘡處流汁,幾止完合,似易矣。
持平尹錫來初度呈辭。入啓。給由。
今日藥房入診時,凡回啓公事,各司勿爲各各入啓,依昨年判下,諸各司畢回啓後,粘連啓下之意,更爲申飭擧行事,榻前定奪。
備忘記,前奉敎朴師益,待敎黃奎河,竝敍用。
藥房再啓曰,臣等入診退出後,與儒川君濎,尙瑞院副直長黃處信,及諸醫官等,反復商議,則皆以爲,近日聖候,旣未行疎利之道,則宜先淸熱,加味石膏湯,先進三貼,宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
吏曹口傳政事,奉敎單朴師益,待敎單黃奎河。
謝恩,奉敎朴師益,待敎黃奎河。
校理洪錫輔牌不進,罷職傳旨。傳曰,只推勿罷。
修撰李世瑾牌不進,依承傳罷職。以上朝報
酉時,日暈兩珥。
政院啓曰,行大司憲權尙夏,掌令金榦在外,執義南道揆未肅拜,掌令趙鳴謙,持平金取魯·尹陽來呈辭,今日以監察茶時之意,敢啓。傳曰,知道。
韓世良啓曰,弘文館副校理金相元,入直後,連以身病,不得進參候班矣。朝者見校理洪錫輔之入來,卽爲出去,洪錫輔則來參候班後,稱以情勢不安,還爲出去,以致玉堂上下番闕員,事體道理,誠甚未安,所當直捧禁推傳旨,而旣稱情勢,則此與無端徑出有異。洪錫輔,推考警責,仍爲牌招入直,何如?傳曰,允。
又以禮曹言啓曰,大報壇祭吉日,令日官推擇,則來三月初七日爲吉云,而自上方在靜攝之中,依近例遣大臣攝行乎?敢稟。傳曰,依爲之。
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖以咳嗽煩轉,寢睡差勝於昨日云。伏未審,困惱口淡,及膈間不淸利飽滿之氣,加減何如,而熏熱不復往來乎?浮氣其無所減,瘡處益有完合之勢乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱口淡,比昨無減,膈間不淸利及飽滿之氣一樣,而熏熱之候,往來未已,浮氣亦無所加,而瘡處漸有完合之勢矣。勿爲入診。
備邊司啓曰,前冬,儒臣李澤,疏陳考官牌不進之弊,仍請嚴立科條,別樣警飭,批旨令廟堂稟處,又於藥房入診時,判府事李頤命,又陳試官等違牌紛紜,位高之人,亦多違牌,上候在靜攝之時,尤爲未安,嚴立科條,以矯其弊之意,則自上以特命牌招,三度不進者,亦令廟堂,一體作爲節目,稟旨施行爲敎矣。臣僚之承召命不進,此乃平時所未有之事,及至中古,亦所罕有,近歲則召牌之下,鮮有祗承,而三司爲尤甚。至於試官,則試事緊急,且有厭避之嫌,尤爲有所不敢,而每於請招之際,竝與卿宰而違牌,或至紛紜,若其特招不進之人,尤涉猥越,以致公事,瀆擾於九閽丙夜之中,事之未安,莫此爲甚。大抵此不特一時一人之罪,自然相沿,轉成弊習,雖間有特敎嚴截,而猶不知改,有識於此,常有切歎久矣。此所以疏章筵奏之相繼陳達,欲有所矯革,而聖敎又嚴,有此稟處之命,今後大小試場時,考官見擬之人,不赴召牌者,堂上以下,自在應罷之中,堂下則或命拿推,恐當,此則在一時處分。卿宰初招不進者,依例問備,再招與特招不進者,亦皆譴罷,其中情病十分難强,人所知之人,則自上或賜體察,恐爲無妨,雖係創開新制,而似不害於矯正痼弊之道,依此定式施行,何如?傳曰,依啓。
大殿·中殿·世子宮·嬪宮,藥房·政院·玉堂夕問安。答曰,知道。
校理洪錫輔上疏。大槪,昨到闕下,陳章未徹,退伏私次,恭竢嚴誅,只推之命,又下格外,惶隕冞增,此際天牌復降,黽勉趨詣,而念臣日昨冒出,初非全抛素守,只緣特敎屢嚴,不敢一向違傲。蹔肅恩命,退復力辭,公義私分,庶幾兩得,因仍苟冒,斷無是理,咫尺天門,末由復入,更瀝肝血,悉暴危悃,乞削臣職,仍勘臣罪,以嚴邦憲事。入啓。
獻納申靖夏上疏。大槪,所叨諫職,卽臣前日所力辭而終遞者,顧念處義,不容異同於前後,乞賜鐫免,以安私分,兼附近事之有駭聽聞者,以備裁處事。入啓。
說書李鳳翼牌不進,依承傳罷職。
答校理洪錫輔疏曰,省爾疏辭,大意與疏槪無異,其不可罔念分義,徒守膠見也,決矣。勿復以三事爲控免之計,遄出察職。
答獻納申靖夏疏曰,省疏具悉。所陳金有慶事,誠可駭異拿處,其代,令該曹口傳差出,俾卽下往,爲宜也。爾勿過辭,從速察職。
觀象監,夜五更,月暈兩珥。啓。以上朝報
政院啓曰,行大司憲權尙夏,掌令金榦在外,執義南道揆未肅拜,掌令趙鳴謙,持平金取魯呈辭,持平尹陽來呈辭受由,今日以監察茶時之意,敢啓。傳曰,知道。
又啓曰,備邊司郞廳,以大臣意來言,今日賓廳坐起日次,而上候方在靜攝中,不得來會本司開坐矣,敢啓。傳曰,知道。
又以承文院官員,以都提調意啓曰,院吏文學官姜世鼎遷轉,代秉節校尉金昌發差下,付軍職冠帶常仕,何如?傳曰,知道。又以承文院官員,以都提調意啓曰,壬辰以後文科三榜,當爲分館,而先進中權知正字金翰運,方在罷散中,依例肄習官啓下,使之同參分館,宜當,令該曹付軍職,冠帶常仕,何如?傳曰,允。
又以靖陵陵上石物修改都監言啓曰,去十一月二十一日,都監堂上,進詣陵所,奉審後書啓,傳曰,明春解凍後,始役可也事,命下矣。卽今解凍已迫,將爲始役,而都監堂上兼工曹判書趙泰采,方以兼帶藥院提調,入直闕內,合有變通之道,令政院稟旨擧行,何如?傳曰。允。已上燼餘
上在慶德宮。停常參·經筵。
下直,扶餘縣監尹世謙。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,又以咳嗽煩轉,寢睡不得安穩云。伏未審,困惱口淡,及膈間不淸利,飽滿之氣,其無所減,而熏熱不復往來乎?浮氣加減何如,而瘡處漸益完合乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱無加,口淡差減,膈間不淸利,及飽滿之氣一樣,而熏熱往來未已,浮氣亦無所減,而瘡處益有完合之勢矣。勿爲入診。
吏曹口傳政事,忠淸左道京試官權詹。
大司諫洪禹瑞初度呈辭。入啓。傳曰,還出給。
持平尹錫來三度呈辭。入啓。遞差。
京畿監司書目,廣州呈,以掌令金榦辭職上疏上送事。啓。遞差。
傳曰,忠淸都事,肅謝已多日,而尙不下直,何故耶?問啓。政院啓曰,命下矣。問于本曹,則以爲,都事趙翼命,身病未差,試所不遠,故欲於明日下直矣。今承傳敎,方將入來辭朝矣,敢啓。傳曰,知道。
又啓曰,卽者吏曹郞廳來言,判書朴權,來詣政廳之後,遭服制,還爲出去,都政與常政有異,吏曹判書朴權,卽爲牌招開政,何如?傳曰,允。
慶尙監司書目,鎭海縣監鄭纘述,身病極重,危頓牀席,近至四朔,災邑公務,曠廢可慮,不得已罷黜事。
下直,忠淸都事趙翼命。
奉敎朴師益,待敎黃奎河聯名上疏。入啓。答曰,省疏具悉。玆事已有近例,爾等勿辭,速完新薦。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,都目政事,今已姑罷,而連日酬應,有妨靜攝,依昨年間日例,使之再明日開政,何如?惶恐敢啓。傳曰,望筒數不多,明日仍爲之,可也。
謝恩,說書朴師益。已上朝報
以李廷虎爲訓鍊主簿,朴遠普爲全羅右水虞候,柳枰爲訓鍊判官,李復淵爲都摠經歷,姜鋧爲副摠管,朴泰新爲宣傳官,邢翊賓爲訓戎僉使,成重三爲白翎僉使,李東馣爲曹司衛將,元德夏爲全州營將,李世挺爲薺浦萬戶,閔裕爲廣梁僉使,朴尙廉爲越松萬戶,柳汲爲蛇渡僉使,鄭尙傑爲吾乙足萬戶,趙玖爲同知,梁益命爲所江僉使,申光夏爲訓鍊判官,朴敏信爲訓鍊判官,盧雄善爲金甲島萬戶,金夢翼爲都摠都事,姜碩望爲五衛將,李貴錫爲幕嶺萬戶,李錫年爲五衛將,崔好仁爲古豐山萬戶,李相頊爲全羅右水使,申翊夏爲全羅左水使,李碩根爲黃海兵使,白善俊爲南桃浦萬戶,宋一星爲會寧浦萬戶,副護軍二,李汝迪·金榦,副司直尹錫來,副司果二,李寅馨·柳萬成,副司勇二,金翰運·金昌發,權知訓鍊主簿鄭興周。
弘文館啓曰,本館下番見存二員內,副修撰沈儒行,出使在外,只有修撰臣李慶億入直,而他無遞直之員,前頭病疾事故,未可預料,闕員,後政差出,牌招肅拜,推移入直,何如?傳曰,允。
吏曹啓曰,羅州降號事,啓下矣。羅州以錦城縣監,全羅道以全南道,改下批之意,敢啓。傳曰,允。以上朝報
吏批,以慶聖會爲兵曹正郞,金世遇爲造紙別提,沈啓賢爲掌樂直長,趙正純爲典設別檢,閔承洙爲鎭安縣監,任泂爲金浦郡守,金弘權爲金化縣監,趙彦臣爲禮曹佐郞,柳遵爲刑曹正郞,林再茂爲茂山府使,南尹官爲典獄奉事,李宖爲掌令,金昌翕爲持平,吳德讓爲引儀,宋鎭東爲禁府都事,徐宗揆爲尙衣別提,姜碩泰爲繕工直長,金相尹爲司書,趙健爲長興府使,朴師益爲說書,成起寅爲禮曹正郞,漢城庶尹朴斗望今加通政,李慶錫爲承文正字。
政院啓曰,行大司憲權尙夏,掌令金榦在外,執義南道揆未肅拜,掌令趙鳴謙,持平金取魯呈辭,持平尹陽來呈辭受由,今日以監察茶時之意,敢啓。傳曰,知道。
政院啓曰,今日大政,該房及代房承旨,當爲進參,而右承旨韓世良,病未仕進,左副承旨李翊漢,遭功制,已經成服,竝卽牌招察任,何如?傳曰,允。
又以吏曹言啓曰,靖陵陵上石物修改都監堂上兼工曹判書趙泰采,方以兼帶藥院提調,入直闕內,合有變通之道,令該曹斯速變通,以爲修改之地事,允下矣。兼工曹判書趙泰采都監堂上之任,今姑改差,何如?傳曰,允。
靖陵駕石修改都監堂上金萬埰。
吏批啓曰,忠淸左道京試官權詹呈狀內,家有七十四歲老母,疾病沈綿,委臥牀褥,以獨子無兄弟之人,決無違離遠赴之勢,斯速入啓處置云,旣有親病,且無兄弟,則揆以情理,有難强令遠赴。忠淸左道京試官權詹,改差,何如?傳曰,允。又啓曰,本曹郞官,今當差出,而擬望之人乏少,外任竝擬,何如?傳曰,允。
政院,以禁衛營言啓曰,五番左部右司屬忠淸道五哨軍兵,逢點實數六百五十二名,十二番海西別驍衛五十六名,步軍標下一名,已爲點閱整齊,來二月初一日,與內外入直馬步軍兵,依例替代後,舊軍放送之意,敢啓。傳曰,知道。已上燼餘
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有咳嗽,寢睡則差安云。伏未審,困惱口淡膈間不淸利,加減何如,而熏熱之氣不作,飽滿之氣減歇乎?浮氣亦無所加,而瘡處淸汁不出乎?加味石膏湯三貼,已盡於昨日,浮氣日似有加,今日臣等,不可不與諸醫,趁早入診,詳察症候,議定湯劑,繼進當否矣。不勝終宵憂煎,敢此問安,竝爲仰稟。答曰,知道。困惱無加,口淡一向差減,膈間不淸利,及飽滿之候一樣,而熏熱之氣,夜來姑不發作,浮氣比昨,別無所減,而下部朝來少寬,瘡處淸汁少出矣。
藥房口傳啓曰,今當開政,而望筒數不多,雖入診後開政,亦似未晩,趁早下敎,以爲分付政廳之地,何如?惶恐敢啓,傳曰,依爲之。
政院啓曰,憲府無行公之員,連日監察茶時,事甚未安,除在外及未下批外,呈告未肅拜人員,竝卽牌招察任,何如?傳曰,允。
副提學李觀命三度呈辭。入啓。遞差。
執義南道揆,校理洪錫輔牌不進,罷職傳旨。傳曰,只推勿罷。
府前啓,請還收黃順中絶島定配之命,仍令該曹,嚴鞫得情,依律處斷事。入啓。答曰,勿煩。
藥房再啓曰,臣等入診退出後,與儒川君濎,尙瑞院副直長黃處信,副司勇李公胤,及諸醫官等,反復商議,則皆以爲,加味石膏湯,不無淸熱扶胃之小效,加桃仁泥一錢,加進三貼,以助其潤,且古方山梔子丸,最宜於熱脹,而丸藥,不便於進御,山梔子五錢煎茶,和薑汁少許,兼進宜當云。此兩藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
去秋冬等褒貶,長寧殿參奉姜啓溥,中,龍津萬戶金重鳴,德津萬戶李基蕃,草芝萬戶宣豪燦,以上,下。
吏曹啓目,粘連。觀此全羅右道暗行御史金相玉書啓,則井邑前縣監尹志大段,旣已封庫罷出,今無可論,而信昵衙前李興宗,其所意欲,必爲曲成,興宗喪妻,常漢妻,寡居守節,而興宗,欲妻其女,分付官軍官及使令輩,乘夜突入於寡女之家,劫奪以來,作妻居生,一邑之人,憤駭傳說,而不爲懲治,實爲可駭。稱以補賑,除出本倉巡營米,分俵於官軍官衙前等,以爲長利取息,而賑廳文書中,元無用下處,實爲可疑,推問該邑,則儲置米一百三石無面,故以營米還報是如納招,莫重還穀,擅自料理,已難免冒法之科是如爲白乎旀。珍島郡守李基福段,勤於聽斷,留意賑政,捐出捧米,白給飢民,頗有譽言,而賑穀分給,精麤有殊,沈醬和水,民怨朋興,出給一匹騎於邑內人,使之飜貿,入送耽羅,買來四匹之馬。又以近百兩錢,買取二匹良駒是白遣,所眄邑妓,以租三十石,婢一口,納官免役,而其實則出自官家,傳說藉藉是如爲乎旀。光州前牧使鄭復先段,爲政剛果,律己且嚴,束吏甚峻,奸猾屛氣,糶穀之多,甲於道內。本邑謬例歲納繭布,及祭馱價,一倂蠲減,民皆稱頌,而刑杖太酷,前後致斃,至於十餘人之多,固已可駭,而境內士子,以言觸忤,被杖隕死,人以爲怨言是如爲白有臥所。尹志大·李基福所犯,俱係不法,鄭復先之善治政績,雖有可嘉,杖斃之人,至於十餘,不可置而不問。李基福,爲先罷黜,三人罪狀,令攸司稟處爲白乎旀。康津前縣監鄭以規段,爲政馴良,過於柔懦,吏胥奸猾,土豪橫拏,不能威制,各面書員輩,恣意幻弄,頉卜束任,自陞實發覺之後,不爲治罪,邑民輩,當其在官,鑄成鐵碑,而不爲禁止是如爲白有臥乎所。鄭以規之不能束吏,一任其弄奸,在官鑄碑,不爲禁斷之狀,殊甚可駭,罷職爲白乎旀。羅州牧使李萬稷段,政務寬平,聽訟公正,充定闕額,閭里晏然,優備賑穀,分給且均,戰船改槊米,及前春稅太米三百餘石,皆自官備,海島漁箭,以年凶蠲罷,一州晏然,稱譽遠播是如爲白有臥乎所。李萬稷,頃因監賑御史書啓,本曹覆奏,已蒙加資之典,有不可疊施恩賞,而癸巳年捧糴時,倉色受錢於村民,防納還穀,不能禁戢之責,已所難免,推考爲白乎旀。海南縣監李塘段,臨事謹愼,賑政措置,分給頗均,招集農民,略給糧米,官用柴木,捐出俸米而買用,戰船旗幟,料理新備,盡心國事,誠爲可尙是如爲白有臥乎所,李塘政績,雖有可稱,而別無表異之事,置之爲白乎旀。務安縣監黃翼再段,爲政剛明,處事詳密,誠心撫恤,極意賙賑,戶籍紙及年分紙價,自官備用,魚産日次,間日進排,曾不點退,衙舍倉庫,一倂修葺,不煩民力,軍器諸具,亦皆修治,善治善賑,實爲卓異是如爲白有矣,頃因監賑御史書啓,本曹覈奏,已蒙准職除授,不可疊施恩賞,置之爲白乎旀。參禮前察訪申以衡,靑巖前察訪鄭敞遠,濟源察訪李廷弼等段,毁譽能否,別無大段可論,今姑置之爲白乎旀。監司李㙫段,騶從供奉,務爲簡損是如爲白乎矣,道臣事體自別,別無可論是白乎旀,兵水使邊將等乙良,令兵曹稟處,何如?啓依允。以上朝報
有政。兵批,以蘇鋹爲中樞都事,申命擧爲訓鍊副正,尹趾慶爲翊衛,白弘老爲於蘭浦萬戶,河挺龍爲木浦萬戶,洪敍一爲外叱怪萬戶,南五錫爲上土僉使,柳萬成爲從浦萬戶,朴尙玄爲伐登萬戶,尹淰爲大丘營將,洪夏錫爲忠州營將,朴廷賓爲順天營將,金道行爲魚面萬戶,趙錫祺爲草芝萬戶,趙麟錫爲龍媒僉使,沈瑋爲衛率,李彦緯爲翊贊,韓配休爲衛率,金世熙爲訓鍊兼習讀,朴道常爲宣傳官,邊相翊爲兔城僉使,申起峻爲阿耳僉使,金世章爲牛峴僉使,李得裕爲古今島僉使,朴大梓爲登山串僉使,李廷虎爲羅暖萬戶,柳濬爲城津僉使,金永逸爲美錢僉使,申行樺爲葛頭山僉使,金慶錫爲訓鍊判官,李相晟爲都摠經歷,金道章爲宣傳官,柳重碩爲訓鍊副正,申光碩爲訓鍊主簿,徐萬昌爲守門將,安世勳爲武兼,朴鐄爲訓鍊院主簿,成德涵爲訓鍊主簿,許榮遠爲守門將,金世章爲黑山島別將,辛璞爲武兼,禹洪龜爲武兼,副護軍六,李泓·白時耉·李濟冕·楊起東·李元燁·劉善東,僉知單閔濟章,訓鍊主簿單趙廷基。
吏批,成均典籍三單,張后相·姜必輔·黃啓垕,權益淳爲兵曹佐郞,辛夢弼爲直講,李晩成爲副提學,李秉常爲吏曹正郞,柳綏爲平市直長,朴以絢爲司圃奉事,朴明東爲禁府都事,洪重徵爲兵曹佐郞,李秉成爲工曹佐郞,鄭來周爲禮曹正郞,李燮爲平丘察訪,李泰鎭爲司䆃直長,李縡爲大司成,安廷瑞爲鳳山郡守,宋成明爲副修撰,申思喆爲修撰,韓重熙爲司成,趙儆爲珍島郡守,趙景命爲常平主簿,徐文佑爲司評,崔翼齊爲鎭海縣監。
吏批啓曰,卽接禮曹移文,則顯陵參奉鄭葵陽,除授後過限未上來,依受敎改差,何如?傳曰,允。
政院啓曰,吏批有幾望筒耶事,命下矣,問于吏批,則餘窠當爲四望筒矣,敢啓。傳曰,知道。
又啓曰,兵批政事望筒,餘數幾許耶,命下矣。問于政官,則五望云矣,敢啓。傳曰,知道。
兵批啓曰,新除授訓戎僉使邢益賓,古豐山萬戶崔好仁等呈狀內,益賓母年七十五歲,好仁母年八十歲,俱無兄弟,人子情理不忍遠離赴任云。親年七十五歲以上者,許遞邊將,已有定式,竝依例改差,何如?傳曰,允。又啓曰,城津僉使,今當差出,而擬望之人乏少,堂上三品中竝擬,何如?傳曰,允。
傳于兵批曰,一望筒加入之後姑罷。
政院啓曰,吏批政事姑罷之意,敢啓。傳曰,知道。已上燼餘
上在慶德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,夜間聖候,雖有咳嗽,寢睡差安,如昨日云。伏未審,困惱口淡,轉益差勝,而膈間不淸利飽滿之氣,加減何如?浮氣其無所減,而瘡處淸汁不止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。困惱減歇,口淡一向差勝,而膈間不淸利,飽滿之氣一樣,浮氣亦無所減,而瘡處淸汁益少矣。勿爲入診。
院前啓,無城上所,姑停。
府前啓,請還收黃順中絶島定配之命,仍令該曹,嚴鞫得情,依律處斷事。新啓,凡有科榜,趁卽分館,古例則然,卽今未分館之榜,或至四年,或至三年,該院之官,恬不動念,一不會圈,前後申飭之意,果安在哉?事之可駭,莫此爲甚,不可無別樣責罰之道。請承文院當該行首掌務官削職,更令本院另加申飭,斯速擧行。答曰,不允。末端事,令該曹稟處。
以弘文館草記,校理洪錫輔牌招察任〈事〉,修撰宋成明·申思喆上來,下諭事,傳曰,依啓。申思喆評事,例爲掌試,竣事後自當上來,勿爲下諭,而洪錫輔,當初特敎,非爲只參候班,則旣出旋入,殊欠誠實,極涉來便矣。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,司書金相尹。
觀象監,初昏,流星出文昌星下,入西方天際,狀如拳,尾長二三尺許,色白。啓。以上朝報
有政。兵批,以李重昌爲都摠經歷,李世震爲都摠都事,洪世范爲格浦別將,李昌白爲威鳳山城別將,李克和爲長律柵別將,李益大爲智島萬戶,李芳爲馬島萬戶,具華柱爲德津萬戶,延萬齡爲龍津萬戶,張南擧爲訓戎僉使,金錫保爲羽林將,崔元緖爲內禁衛將,李瀗爲內禁衛將,李汝玉爲宣傳官,金象九爲梨津萬戶,張震炳爲都摠經歷,柳振英爲訓鍊判官,金昌白爲水山萬戶,李碩剛爲楊下萬戶,柳澨爲中樞經歷,趙震翰爲廢茂山萬戶,李浲爲仁遮外萬戶,金九韶爲美錢僉使,崔尙崑爲造山浦萬戶,許鼎爲惠山僉使,李始根爲永達萬戶,金鼎鳴爲咸鏡南虞候,朴昌悌爲坡知僉使,金時鏡爲豐山萬戶,副護軍洪夏錫,露梁別將尹世興,副司果五金榦·韓重熙·洪好人·黃爾章·尹錫來,司勇金翰運。
吏批,以張世良爲監察,李翎爲軍資主簿,李澤爲輔德,李師尹爲宗簿主簿,黃處信爲尙瑞直長,李世晟爲江華經歷,李泰岳爲軍資奉事,申滌爲監察,李鳳年爲長連縣監,尹志益爲刑曹佐郞,宋成明爲兼南學敎授,申思喆爲兼中學敎授,李秉常爲兼文學,尹趾慶爲漢城庶尹,趙仲明爲典籍,劉大誨爲引儀,李秉常爲兼校理,羅景年爲司圃別提,朱恒道爲延曙察訪,李善行爲說書,申思喆爲兼司書,李晩成爲同成均,金命衡爲禮曹佐郞,柳憲章爲宗簿正,愼以晉爲典籍。
吏批啓曰,今日參議趙道彬,以病不進,都目大政,不可不備員,卽爲牌招同參,何如?傳曰,允。
兵批啓曰,新除授古今島僉使李後裕呈狀內,老母年今七十一歲,人子情理,不忍遠離赴任云。親年七十以上者,許遞邊將,已有定式,依例改差,何如?傳曰,允。又啓曰,禁衛營敎鍊官金聖協,鳥銃營造之功,加資事,命下,而未資窮未准職,何以爲之?敢稟。傳曰,特爲加資。又啓曰,新除授美錢僉使金永逸呈狀內,老母年今七十八歲,人子情理,不忍遠離云。親年七十以上者,許遞邊將,已有定式,依例改差,何如?傳曰,允。
韓世良啓曰,吏批政事姑罷之意,敢啓。傳曰,知道。
李翊漢啓曰,兵批政事姑罷之意,敢啓。傳曰,知道。
政院,以侍講院言啓曰,本院說書朴師益,今日政,移拜他職,下番,他無推移入直之員,新除授司書金相尹,卽爲牌招入直,何如?傳曰,允。已上燼餘
上在慶德宮。停常參·經筵。
下直,咸悅縣監崔祥。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不及昨日云。伏未審,咳嗽熏熱無復往來,而口淡日漸差勝,困惱一向減歇乎?膈間不淸利及飽滿之氣,加減何如?浮氣亦無所減,而瘡處淸汁不止乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。咳嗽熏熱,往來未已,口淡,姑無加勝之勢,而困惱一向減歇,膈間不淸利及飽滿之氣一樣,浮氣亦無所減,而瘡處淸汁不止矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,尙瑞直長黃處信。
吏曹啓目,粘連。觀此藝文館奉敎朴師益上疏,則以檢閱黃奎河,因賞典,有六品遷轉之命,盛陳僚員苟簡,而史草未納,不當陞出之意爲白在果,上番史官之於下位,陞六姑徐事,援例陳疏,自前有之是白乎矣,有承傳則勿拘陞出,亦是本館之古事是白乎所,姑待新薦完了後,許令陞六,何如?啓依允。以上朝報
有政。兵批,以李楫爲守門將,李載恒爲都摠都事,愼汝儉爲武兼,李商任爲武兼,崔柱岳爲翊衛,李眞伋爲洗馬,李兌麟爲部將,李匡福爲部將,金宗迪·金振聲·金世珍·徐時賢爲守門將,李夏柱爲部將,許繗爲武兼,李復休爲訓鍊僉正,金後俊爲古今島僉使,李世光爲古豐山萬戶,吳晉周爲洗馬,李世璉爲副率,柳聖澄爲武兼,趙泰望爲武兼,鄭惟全·李世煥爲武兼,宋明翼爲守門將,蔡時祥爲同知,黃儁期爲訓鍊主簿,沈繼徵爲訓鍊判官,兪命夏爲部將,申綏華爲鷹牌頭,李慶晉爲江口權管,安湜爲舊波權管,崔世鎭爲梁水萬洞權管,趙時雄爲甫老知權管,石自興爲黃拓坡權管,兪信基爲西水羅權管,金壂爲寶化堡權管,黃復淸爲安原權管,朴繼命爲廣坪權管。
吏批,以朴泰斗爲典籍,徐宗選爲禁府都事,宋堯佐爲司宰主簿,金正魯爲繕工奉事,趙正禮爲司僕主簿,張縕爲開城敎授,李漢宗爲氷庫別提,金錫文爲瓦署別提,李斗相爲平陵察訪,申思喆爲兼校理,閔應洙爲恭陵參奉,洪聖輔爲英陵參奉,申思喆爲吏曹佐郞,黃有牧爲顯陵參奉,尹一敎爲健元陵參奉,權炅爲中部參奉,尹容爲獻陵參奉,李元坤爲順陵參奉,鄭錫徵爲徽陵參奉,李先稷爲章陵參奉,李尙賢爲典獄主簿,李慶錫單付承文正字,姜綸爲奉常直長。
韓世良,以侍講院言啓曰,本院新除授說書李善行,時在忠淸道連源驛任所,諮議李柬,時在忠淸道溫陽地,書筵入番事緊,竝斯速乘馹上來事,下諭,何如?傳曰,允。
吏批啓曰,四館積滯,依例春別薦,何如?傳曰,允。以上燼餘
上在慶德宮。停常參·經筵。
大殿,政院·玉堂問安。答曰,知道。二品以上·六曹·大司諫問安。答曰,知道。勿爲問安。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所言,夜間聖候,五更膈間煩悶,罷漏後轉甚,呼吸不平,寢睡不得安穩,竹瀝調進,龍腦安神丸二丸云。伏未審,丸藥進御後,膈氣其已鎭定,而飽滿之氣無加,熏熱不復往來,困惱口淡,一向差減乎?瘡處淸汁不止,而浮氣加減何如?加味石膏湯三貼,已盡於昨日,今日臣等,與諸醫入診,詳察症候,議定加進當否,宜當。不勝終宵憂煎,敢此問安,竝爲仰稟。答曰,知道。丸藥調進之後,膈氣少減,而朝來微有寒氣,飽滿之氣無加,熏熱不至大段,困惱比昨有加,口淡一向差減,而瘡處淸汁不止,浮氣亦無所減矣。
成均館官員,以知館事意啓曰,今正月初七日儒生上旬輪次,以今月內無故日退行事,曾已啓達矣。大司成李縡,在外未肅拜,不得設行之意,敢啓。傳曰,知道。
藥房入診時,加味石膏湯四貼,仍爲加進事,榻前定奪。北評事申思喆,移拜內職,大科出榜後上來之意,自備局分付事,榻前下敎。
傳曰,史官一員待命,騎馬三匹立之,社稷大祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,兼輔德李澤。
兼文學李秉常牌不進,罷職傳旨。傳曰,只推勿罷。
宣祖大王忌辰齋戒。
李翊漢啓曰,備邊司郞廳,以大臣意來言,今日賓廳日次,而上候方在靜攝中,不得來會云矣,敢啓。傳曰,知道。
韓世良,以侍講院言啓曰,本院下番司書金相尹,牌招入直矣。以親病,陳疏徑出,兼司書申思喆,說書李善行俱在外,兼說書未差,他無推移入直之員,兼輔德李澤,兼文學李秉常,俱未肅拜,竝卽牌招,以爲姑降入直之地,何如?傳曰,允。
兼文學李秉常牌不進,罷職傳旨。傳曰,推考傳旨捧入。
韓世良啓曰,卽者,司書金相尹,陳疏出去,所當直捧禁推傳旨,而觀其疏語,則以母病危重爲言。此與無端徑出有異,推考警責,何如?傳曰,允。以上燼餘郞廳申兪胤書。趙景觀校正。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間寢睡煩轉,不得安穩云。伏未審,咳嗽熏熱,不復發作,而膈間不淸利,飽滿之氣,加減何如?困惱口淡,一向差勝乎?浮氣其有所減,而瘡處淸汁不止乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。咳嗽猶未快減,熏熱之候,往來不已,膈間不淸利,及飽滿之氣一樣,而困惱比昨無加,口淡一向差勝,而浮氣別無所減,瘡處淸汁不止矣。勿爲入診。
明日監試初試,一所試官三,柳鳳輝·魚有龜·韓重熙,二所試官三,宋正明·金相玉·李鳳年。
兵曹口傳政事,司果權詹·尹錫來·呂必禧·李眞望·李鳳年·沈珙·安䋊。
謝恩,司成韓重熙。
大殿·中殿·世子宮·嬪宮,藥房·政院·玉堂夕問安。答曰,知道。
試官李秉常·呂必禧·權詹牌不進,依承傳罷職。以上朝報
上在慶德宮。停常參·經筵。
下直,綾州牧使趙正萬。
大殿·中宮殿·世子宮,政院·玉堂問安。答曰,知道。
藥房都提調李頤命,提調趙泰采,副提調兪集一啓曰,卽伏問差備醫官所傳之言,夜間聖候,連有膈間不淸利及飽滿之氣,晩後呼吸不平云,伏不審,寢睡不至全失,而龍腦安神丸進御後,仍所快減乎?困惱熏熱,比昨加減何如,而口淡一向差勝,浮氣亦無所減,瘡處淸汁不止乎?症候又如此,今日臣等不可不與諸醫,趁早入診矣。不勝終宵憂煎,敢此問安,竝爲仰稟。答曰,知道。寢睡不至全失,膈間不淸利,及飽滿之氣一樣,而安神丸調進後,呼吸不平差減,朝來困惱有加,熏熱往來,口淡一向差勝,而浮氣少無所減,瘡處淸汁不止矣。勿爲入診。
傳曰,史官二員待命,騎馬六匹立之,監試初試一二所內摘奸。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。新啓,近來搢紳之間,禮讓掃地,除拜之際,少不愜心,則輒以詬辱銓官爲能事,識者之寒心久矣。微官庶僚,雖不足責,出入侍從之人,事體尤爲自別,而年前韓永徽之見差成川也,雖有情勢之不忍遠出,至以侵辱之語,凌罵銓官於到處稠廣之中,士夫風習,豈容如是?若此不已,則秉銓衡者,將無以進退人物,其在杜後弊之道,終不可以事往而置之。請成川府使韓永徽罷職。李蓍亨·李養粹等擊鼓,俱係爲親之事,旣已啓下該曹,則其在有司之道,固當登時明覈,以辨彼此曲直,而前後刑官,引嫌太過,延拖兩年,迄未擧行。事體所在,不可無警飭之擧,請該曹堂上竝命推考,仍令從速覈處。答曰,不允。末端事,依啓。
前啓,刑曹判書兪命雄遞差事,及文學李相成改差事,停啓。
政院啓辭,知事李基夏牌招察任事。傳曰,頃觀黃龜河疏槪,侵斥訓將,語欠和平,殊甚未便,訓將之連呈辭疏,蓋由於此,而一向引入,實涉太過,方欲特招矣。卽爲牌招,毋曠重務可也。
大殿·中殿·世子宮·嬪宮,藥房·政院·玉堂夕問安。答曰,知道。
承文院官員,以都提調意啓曰,文科三榜,今至三四年,而尙未分館,此實曾所未有之事,事之可駭,甚矣。臣等欲以別爲變通之意,陳稟於登對之時,而姑未及矣。今者憲司,以此論啓,以當該官別樣責罰,削職後斯速擧行爲議,則有令該院稟處之命矣。今此分館之趁不擧行,專由於上博士李太元,著作柳綎回刺退却,而上年以此遭臺啓之後,有所不安,不敢行公於本院,以致遷就至此。當該官,宜有所重加警罰,俾速擧行,而本院前例右位被罰後,朝令雖加督迫,下位之人,未有自安替當之事。若朝家別爲變通,則上博士等,勿論朔數,特令陞出,俾得完事矣。今則行首掌務官,臺啓旣已請罪,則以依前陞遷爲請,事體殊涉未安,而今當援例變通而後,可無分館如前積滯之弊。且聞李太元·柳綎,仕日幾滿於陞六云,兩人特令陞出六品後,使之疾速會坐圈點,何如?傳曰,日昨憲府請罪槐院當該官之啓,以令該院稟處批下者,在於削職一款矣。啓辭誠然,依此爲之。
禁府,金有慶拿囚。啓。以上朝報
疊書政院啓曰,訓鍊大將李基夏,連呈辭疏,久不行公,軍務曠廢,委屬可慮,卽爲牌招察任,何如?答曰,頃觀黃龜河疏槪侵斥,語欠和平,殊甚未便,訓將之連呈辭疏,蓋由於此,而一向引入,實涉太過,方欲特招矣。卽爲牌招,毋曠重務也。以上訓局謄錄
上在慶德宮。停常參·經筵。
夜一更,月暈廻木星。五更,流星出庫樓星上,入南方天際,狀如拳,尾長二三尺許,色赤。
下直,富平府使崔錫弼,山陰縣監洪九采,珍山郡守鄭雲柱。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,頗有飽滿之氣,膈間滯鬱,寢睡數覺,不得安穩,竹瀝調進龍腦安神丸二丸云。伏未審,丸藥進御之後,滯鬱飽滿之氣,其已差減乎?困惱熏熱,不復往來,而口淡日漸差勝,浮氣其有所減,而瘡處淸汁不止乎?今日臣等,與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。膈間鬱滯及飽滿之氣少減,而困惱無加,熏熱往來,口淡一向差勝,而浮氣別無所減,瘡處淸汁益小,明日入診,宜矣。
政院啓曰,知事李基夏,昨日特敎之下,違牌不進,尤爲未安,更卽牌招,使之察任,何如?傳曰,允。
戶曹參議金普澤初度呈辭。入啓。傳曰,還出給。
大司諫洪禹瑞啓曰,臣之所叨職名,萬不近似,急於承候,黽勉出肅,少伸犬馬之忱,冒寒遠役之餘,感疾甚重,不得調息,轉益沈劇,斷無供仕之望,冒呈辭單,實由於萬不獲已,而不意還給之命,出於夢寐之外,震越隍隕,無地置身,一息未泯之前,更不敢言病,忍死趨參於近日起居之班,而仍因虛帶,賤疾彌苦,一味悶蹙矣。昨伏見本院啓辭,以李蓍亨等回啓,訖未擧行之故,竝論前後刑官,而請加問備之罰,旣已蒙允,臣不勝瞿然悚愧之至。臣於年前,忝佐秋曹,殆至數朔,此等覆奏之事,雖非佐貳之所可主張,而固在次官備員之中,則臣亦刑官之一也。均有其責,理難獨免,已不容晏然苟據於臺次。且於成川府使韓永徽請罷之啓,意見有差殊者,果使永徽,因一除目間事,眞有凌罵銓官之擧,則糾警之論,夫誰曰不可,而臣之前夏在京時,略聞永徽,有八耋叔母,喪其獨子,保養無人,永徽以遠離,爲悶迫而已。厥後緣臣遠在領外,至於侵辱政曹之語,實未有所聞,而同僚亦不親廳,以致過實,則事宜更加詳審,故以此意,與之酬酢於朝房相會之時矣。同僚不復消詳,遽發其啓,臣之見輕,於斯著矣。以此以彼,俱不可一刻仍冒,而昨緣病苦,今始來避,所失尤大,請命遞斥臣職。答曰,勿辭,退待物論。
持平金取魯啓曰,臣於日昨,猥被知製敎之選,未下批前,不宜行公,而下吏落書於政草中,翌朝,臣早赴茶坐,始得聞知尋單還歸,待下批出肅,仍以此引避,則喉司謂有前規,終不捧入。臣遂不得不退歸,而自顧蹙恧,已難仍冒。且臣頃以槐院行首掌務官削職,斯速分館事,有所論啓矣。卽伏見該院覆啓,則乃以右位兩人,陞出六品後,使之疾速會圈爲請,臣不勝訝惑之至。卽今文科之未分館,或至四年,或至三年,朝家申飭,前後非一,而槐院之官,全不動念,一任延拖,無論曲折之如何,事之可駭,莫此爲甚,不可不別樣論罪,以懲怠慢之習,臣之論以重律者,此也。臺官則方請削職,而本院則反請陞六,其意雖曰,另爲變通,速完分館,而獨不念事體之有傷乎?且以槐院規例言之,右位罷職,則下位雖不得替當,而至於削職,不以爲拘。然則削職與陞六,均之爲速完之道,而必欲强拂臺議,特請陞六者,何哉?今此槐院之官,前有慢不擧職之罪,後有仕未滿日之限,而乃反以罪徼賞,越限超陞,實非臣意慮之所到,臣竊慨然也。雖然,臣論一微事,而畢竟稟啓,大有相反,此莫非臣之言議見輕,不足有無之致,其何敢晏然於臺次乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂問安。答曰,知道。
正言趙尙健啓曰,臣以僨敗之蹤,復叨言議之地,違慢是懼,黽勉出肅,則固當緘口結舌,不宜有所論列,目見朝著之上,相敬之風掃地,略有所刺擧矣。卽見長僚之避,出於意外,臣誠瞿然。昨日朝房相會時,臣以成川府使韓永徽罷職事,出示草本,則長僚以爲,吾未有聞,宜加詳審云,而玆事之傳播搢紳,不啻狼藉,決不容但已爲答,則長僚,以臣草本中,嫌其不足於意望等語,指爲太過。故臣果屈意强從,相議刪改,而長僚旋卽呈單出去,仍爲論啓,臺體則然,有何更加消詳之事,而長僚乃以見輕爲言,臣實未曉也。假令永徽之私情,果如長僚之避,則亦豈無自處之道,而直以惡言悖說,詬辱銓官,略無顧憚?淸朝之羞,莫此爲甚,今始論劾,亦云晩矣,而長僚,旣諉以適在嶺外,未及問知,乃反以情理切迫等語,分疏若斯,臣竊惜之。雖然,長僚旣以此引避,臣何敢自以爲是,而晏然於臺次乎?請命遞斥臣職。答曰,勿辭,退待物論。朝報
金普澤初度呈辭。傳于韓世良曰,還出給。
中宮殿,藥房問安。答曰,知道。
疊書李翊漢啓曰,訓鍊大將李基夏,昨日特敎之下,違牌不進,尤爲未安,更卽牌招,使之察任,何如?傳曰,允。
韓世良,以禮曹言啓曰,自庚寅十月,至甲午十一月,課製恩賜之類,合以計之,則給二分十六人,給一分六十五人矣。庚寅十月儒生殿講,及十一月賜柑,給一分者四人,在於辛卯式年初試已過之後,未及許赴,甲午東堂初試,當在癸巳秋,而會試則當行於甲午春。以常規言之,甲午三月以後,給分之類,當次次許赴於後式年,而甲午式年,旣已退行於今春,自前如此之時,或有許赴之例,何以爲之乎?敢稟。傳曰,許赴,可也。
又以靖陵陵上石物修改都監言啓曰,今此修改時,新排石,不可不擇好採取。郞廳工曹正郞李喜涵,監造官繕工監役金斗奎,爲先發送于果川狐峴·楊州蘆原等地,採取石片,比較於舊排石,取其色同堅剛者,取用爲計。臣等差後,陵所排舊石品看審後,浮石處所,稟定之意,敢啓。傳曰,知道。
大殿·中宮殿·世子宮·嬪宮,政院·玉堂夕問安。答曰,知道。
朴鳳齡啓曰,持平金取魯,大司諫洪禹瑞再啓煩瀆,退待物論矣。傳曰,知道。又啓曰,正言趙尙健,再啓煩瀆,退待物論矣。傳曰,知道。以上燼餘
上在慶德宮。停常參·經筵。
下直,龍仁縣令李國休,神方仇非萬戶徐行進。
大殿·中宮殿·世子宮·嬪宮,藥房·政院·玉堂問安。答曰,知道。
藥房都提調李頤命,提調趙泰采,副提調兪集一啓曰,卽伏聞差備醫官所傳之言,夜間聖候,寢睡煩轉,雖不得安穩,勝於昨日云。伏未審,熏熱困惱,不復往來,而膈間不淸利及飽滿之氣,亦無所加乎?口淡益加差勝,而浮氣其有所減,瘡處淸汁亦止乎?加味石膏湯四貼,又盡於昨日,臣等當依聖敎入診,詳察症候,議定加進當否矣。不勝終宵憂煎,敢此問安。答曰,知道。熏熱困惱,往來未已,而膈間不淸利及飽滿之氣一樣,口淡姑無加勝之勢,而浮氣亦無所減,瘡處淸汁幾止矣。朝者以夜間膈間不淸利,寢睡雖不得安穩,勝於昨日,言于醫官矣。煩轉二字,似是誤傳也。
吏曹判書朴權,兵曹判書趙泰耉三度呈辭,及文學李相成再度呈辭。入啓。加給由。
刑曹判書兪命雄初度呈辭。入啓。給由。
政院啓曰,兩司多官,引避經宿,尙未處置,事甚未安。掌令趙鳴謙,卽爲牌招,以爲處置之地,何如?傳曰,允。
禁府啓目,忠淸左道京試官金有慶元情云云。泛稱遲晩,刑推得情,何如?啓除刑推議處。
中宮殿,藥房問安。答曰,知道。
藥房再啓曰,臣等入診退出後,與儒川君濎,尙瑞直長黃處信,及諸醫官,反覆商議,則皆以爲,加味石膏湯十貼進御之後,浮氣雖無所減,諸症不無減歇之效,而痰火升降未已,血分猶未滋潤,調中降火湯,先進三貼,以爲滋榮理痰之地,宜當。且以山梔茶,不必連進云,湯劑煎入,而茶飮,自今日停進之意,敢啓。答曰,知道。
傳于李翊漢曰,今下弓矢,神方仇非萬戶徐行進處給送。
又啓曰,掌令趙鳴謙,承牌詣臺,以曾已被誣於正言趙尙健,今難可否其立落之意,强爲引避,而此是不相干不當嫌之事,故退却不捧,則不爲處置,仍爲呈辭出去。掌令趙鳴謙更卽牌招,以爲處置之地,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
府前啓,請還收黃順中絶島定配之命,仍令該曹,嚴鞫得情,依律處斷事。凡有科榜趁卽分館,古例則然,而卽今未分之榜,或至四年,或至三年,該院之官,恬不動念,一不會圈,前後申飭之意,果安在哉?事之可駭,莫此爲甚,不可無別樣責罰之道。請還寢李太元·柳綎陞六之命,亟命削職。新啓,新除授持平金昌翕,時在江原道金化地,請斯速乘馹上來事,下諭。竝引嫌而退,旣有酬酢更爲引避,揆以臺體,勢難仍在,請削之論,旣得臺體,該院覆啓,在我何嫌?意在相規,亦豈消詳?長僚避辭,何必爲嫌?請大司諫洪禹瑞遞差。持平金取魯,正言趙尙健竝命出仕。答曰,不允。下諭事及處置事,依啓。
洪致中啓曰,大司成李縡,從縣道陳疏,以病祈免,無意上來,原疏今方留院矣。卽今式年監試會試,只隔一月,而陞補通讀及學製覆試等,累年課製,全未設行,不可不趁速擧行於會試之前。大司成,似有別樣催促之意,故敢啓。傳曰,辭疏還爲下送,使之卽速上來,以爲趁會試前,擧行之地。
又以靖陵陵上石物修改都監意啓曰,都監郞廳二員,吏曹,以工曹正郞李喜涵,禮曹佐郞李震亨差出,啓下矣。禮曹佐郞李震亨,昨日聞其親病,呈辭,入啓,已爲下鄕。其代,以禮曹正郞鄭來周差下,使之察任,何如?
洪致中啓曰,臺諫出仕事,命下矣。今已夜深,明日待開門牌招之意,敢啓。傳曰,知道。以上燼餘
上在慶德宮。停常參·經筵。
卯時,日暈。辰時,日暈兩珥。自午時至申時,日暈。夜一更二更,月暈。
工曹正郞李喜涵,繕工監役金斗璧,靖陵石物修改時,石片採取事,果川地出去。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱膈間不淸利之氣,連有呻吟,寢睡不安,困惱方甚云。伏未審,卽今困惱之候有減,而口淡一向差勝,飽滿之氣亦何如?浮氣其無所減,而瘡處淸汁不止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。困惱無減,口淡一向差勝,而飽滿之氣,比昨夜差減,浮氣朝寬暮急,而夜間特甚,瘡處淸汁幾止矣。勿爲入診。
藥房口傳啓曰,伏聞竹瀝調進龍腦安神丸云。伏未知,進御之後,膈間不淸利之候有減乎?惶恐敢啓。傳曰,安神丸調進之後,膈間不淸利,比夜差減矣。
正言趙尙健,持平金取魯就職。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。近來搢紳之間,禮讓掃地,除拜之際,少不愜心,則輒以詬辱銓官爲能事,識者之寒心,久矣。微官庶僚,雖不足責,出入侍從之人,事體尤爲自別。年前韓永徽之見差成川也,恚怒銓官,到處凌罵,淸朝羞恥,莫此爲甚。若斯不已,則秉銓衡者,將無以進退人物,其在杜後弊之道,終不可置而不論。請成川府使韓永徽罷職。答曰,不允。韓永徽,從重推考。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,再明日爲之。
藥房再啓曰,臣等當於明日,更請入診,議定當進之藥矣。卽伏聞,入侍醫官柳瑺等所傳之言,聖候困惱飽滿之候未已,熏熱有加,浮氣膨脹,上及腹部,至於坐臥俱不安穩,上敎以爲,病氣已實,似當受疎利之藥,當用何藥,連爲議定以爲,趁明早進御之地云。臣等卽與儒川君濎,尙瑞直長黃處信,及諸醫官等,反復商議,則皆以爲,向來若用疎利之劑,浮氣則少減,而口淡之候特甚,故不得連進。卽今症候如此,導水丸,曾收奇效,先進八十丸,宜當云。明朝依此數進御之意,敢啓。答曰,知道。以上朝報
朴鳳齡啓曰,成川府使韓永徽推考事,命下矣。臺諫方以罷職論啓,推考傳旨,不得捧入之意,敢啓。傳曰,知道。
監試初試一所應辦官,以試官意啓曰,昨日終場收券時,收券官,依例每十張式貫繩作軸,每軸第十張,外面書某字軸,移送謄錄官,則謄錄官隨其收券官所書軸字,書塡第次於皮封內邊,所收試券,合爲二百六十五軸九張矣。監試官踏印時,書第二百二十七軸連幅處,踏印計數,則元軸十張外,有一試券見漏繩貫,不塡字號,混在其中。此不過昏夜紛沓中作軸之際,縮在繩貫之下,有此見漏之致,雖出無情,未免不察之失,更在收券官出去之後,且不塡字號,今此試券一張,亦爲科次之意,敢啓。傳曰,知道。以上燼餘
上在慶德宮。停常參·經筵。
卯時,日暈。辰時巳時,日暈兩珥。午時,日暈。
工曹參判金萬埰,禮曹參議洪重夏,正郞鄭來周,靖陵石物新舊石看品事,出去。
下直,開城敎授張蘊。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱及膈間不淸利,寢睡不安云。伏未審,困惱無加,而口淡一向差勝,飽滿之氣無減乎?浮氣朝來,其有少間之勢,瘡處淸汁已止,而導水丸,今已進御乎?臣等今日不可不與諸醫入診,詳察症候。不勝終宵煎灼之至,敢此問安,竝爲仰稟。答曰,知道。困惱及飽滿之氣無減,而口淡一向差勝,浮氣一樣,而膨脹朝來少寬,瘡處淸汁幾止,導水丸進御矣。
持平金取魯啓曰,臣伏見大臣聯名箚子,不以槐院任官爲無罪,亦不以臣削職之請爲非,而備陳其不可不陞六之由,以此初無削職,而拘於院例,乃有是請。又曰,招問院官,考見謄錄,則右位削職,下位替當,曾無是事,臣誠瞿然,繼以訝惑也。蓋右位若因會圈罷坐而被罰,則同事之人,例不敢替當,而今此任官之請罪,旣在於一不出令,久稽圈坐,則爲其下位者,元無可嫌之端矣。取考謄錄,固多可證,而試以近年事言之,癸酉分館,李彦純以右位,至被告身之罰,而其時下位,不以爲拘。乙酉·丙戌兩次分館,李命世以行首官,方在告身之中,而其時下位,亦不爲拘。昨年李廷弼之削職也,爲廷弼下位者,又未嘗以此爲嫌,則此足爲可據之例,而且槐院之官,雖仕滿應遷者,若値分館未了之時,則不得陞遷者,舊例然也。今乃以慢不擧職,仕未滿日之人,不能責其咎,而苟然陞六,則從今以後,雖有故爲延拖,違拒朝命者,必於視此爲例,輒許陞六,此臣之所大慮也。雖然,臣之請削任官,大臣之請陞右位,要之皆出於速完圈事,則曰可曰否,有何一毫侵斥之意,而乃者大臣不少諒恕,過自爲嫌,至以不能擧行臺臣之指爲言,有若臣强立己見,角勝廟議者然,臣於此尤切愧悚,不知置身之所也。昨緣日暮,今始來避,臣罪尤大,請命遞斥臣職。答曰,勿辭,退待物論。
院前啓,請還收罪人河減死之命。罪人權卨定配之命。成川府使韓永徽罷職事。措辭見上答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
春秋館郞廳,以領監事意啓曰,今日翰林取才坐起出令之後,應參堂上,旣已齊會,而應講人新及第宋眞明·趙觀彬,託以往在郊外,或托以身病,俱無意進來。新進怠慢之習,殊甚未便,竝推考,催促應講,何如?傳曰,允。
藥房口傳啓曰,熏熱之候,卽今旣已減歇,而導水丸進御頗久。伏未知,腹中無輪囷之氣,而亦無便意乎?惶恐敢啓。傳曰,熏熱之候,此時少減,大便今方放下矣。
工曹參判金萬埰,禮曹參議洪重夏,正郞鄭來周,靖陵石物修改時,新舊石看品後入來。
工曹正郞李喜涵,繕工監役金斗奎,靖陵修改石物採取後入來。朝報
江華留守金鎭圭,長寧殿奉審,以身病不免遷延,惶恐待罪事。傳于韓世良曰,勿待罪事,回諭。
韓世良,以靖陵陵上石物修改都監言啓曰,今日臣等進詣陵所,取郞廳監造官採來楊州·果川兩處石片,比較於舊排駕石,詳細看審,則楊州石乃是細石,色品堅緻精白,果川石乃是熟石,色品麤黑,不及於楊州石,而舊排巽方,卽今將改之石,則乃熟石,與果川石相類,右傍丙方新排駕石,則乃細石,與楊州石相同。右傍四五字缺駕石雖熟石,色品近於細石,後面諸方所排石,則熟石·細石四五字缺細石多於熟石,當初石品之不一,到今雖不敢知,而熟石本不如細石之堅剛。當此修改之時,無依右傍及後面間排細石之例,取用楊州石,則似合事宜,而莫重陵上石物色品之取捨,自下不敢擅定。兩處石片,謹此封進,以備睿覽,祗俟聖批後,浮石所完定監造官,爲先發送,使之浮取。臣等留待陵所,廚傳有弊,姑爲入來,探知浮出運轉之期,復爲出去之意,敢啓。傳曰,知道。取用楊州石,可也。
午時,上御隆福殿。藥房入診入侍時,都提調李頤命,提調趙泰采,儒川君濎,副提調兪集一,假注書成道亨,記事官朴師益·黃奎河,醫官金有鉉·柳瑺·丁時梯·權聖徵·趙慶基·朴星瑞·方震夔·李時弼·李徵夏·崔泰齡。
頤命進伏曰,夜間寢睡,以熏熱膈間不淸利,不得安穩云。伏未知,不至全失乎?上曰,間間入睡,而不得安穩,浮氣有加,熏熱膈氣無減矣。頤命曰,昨夜入侍醫官來言,腹部膨脹云,伏未知,卽今何如?上曰,膨脹朝來少寬矣。頤命曰,困惱之候,何如?上曰,無加矣。頤命曰,導水丸進御之後,口淡無加乎?上曰,病氣已實,必受疎利之劑,故欲進之意,昨日下敎,而進御之後,口淡姑未加矣。頤命曰,昨日夕水刺後,飽滿之氣有加云,夜間無加乎?上曰,無加矣。濎曰,前者大黃所入之藥,四字缺故自上有口味鎭定之敎矣。今此丸藥,以桂皮二行缺上曰,前者導水丸進御後,未申時,始有便意矣。頤命曰,使醫官診察脈候,何如?上曰,唯。濎曰,左右脈候調均,而前年則脾胃脈沈弱,卽今則與前頗似發揚矣。有鉉曰,脈候不沈不數,頗爲調均矣。瑺曰,左右三部調均矣。諸醫所達略同。頤命曰,使鍼醫診察浮氣及瘡處,何如?上曰,唯。濎曰,小臣診察腹部,何如?上曰,唯。頤命曰,前年四月念間症候,比如此時矣。上曰,上年四月二十日,寢睡煩轉,不得交睫矣。濎曰,腹部股陰,頗爲浮高,以手摩之,則似爲硬硬矣。聖徵曰,腹部及諸處浮氣,比昨夜則小寬,而比再昨則頓加,瘡處一樣矣。諸醫所達略同。頤命曰,導水丸曾收奇效,故今又更進,而口淡若因此有加,則誠深憫慮矣。上曰,便道疎利而後,浮氣庶可稍減矣。頤命曰,導水丸今已進御,湯藥停進之意,敢達。上曰,湯藥停進,可也。泰采曰,前者續隨子丸進御之時,口淡四字缺議用口味鎭定之藥,今此導水丸進御之後,强進水刺,則胃氣自可鎭定,口淡似必無加矣。上曰,唯。前者疎利之劑進御後,口淡輒加,而今則病氣已實,藥必順受矣。濎曰,聖敎至當矣。凡疎利之藥,必有口淡之候,前年五月初四日,導水丸進御,而浮氣有加無減,十四日始進百丸之後,浮氣日漸稍減,實爲今日經驗之方矣。泰采曰,前者製入導水丸,想必堅硬,今當新製以入矣。上曰,新製以入,可也。諸臣遂退出。以上燼餘
上在慶德宮。停常參·經筵。
未時·申時,日暈。
朴鳳齡啓曰,持平金取魯,引避退待,處置經宿,連日監察茶時,亦甚未安。憲府除在外外,呈告未肅拜人員,竝卽牌招,何如?傳曰,允。
大殿·中宮殿·世子宮·嬪宮,政院·玉堂問安。答曰,知道。大殿,朝廷二品以上·六曹單子問安。答曰,知道。中宮殿,口傳問安。答曰,知道。
藥房都提調李頤命,提調趙泰采,副提調兪集一啓曰,卽伏聞差備醫官所傳之言,聖候以熏熱·膈間不淸利之氣,頻頻起坐,寢睡猶不如昨日,曉來膈間益鬱,呼吸不平,竹瀝調進龍腦安神丸二丸云。伏未審,丸藥進御之後,膈氣其已鎭定,而困惱亦無所加,口淡加減,何如?浮氣,昨日三度滑便之後,或有差減之勢,而瘡處淸汁已止乎?今日臣等與諸醫入診,詳察症候,宜當。不勝終宵憂煎之至,敢此問安,竝爲仰稟。答曰,知道。丸藥進御後,膈氣減歇,而困惱無加,口淡比昨夕無減,浮氣別無差減之勢,而瘡處淸汁已止矣。勿爲入診。
中宮殿,藥房問安。答曰,知道。
傳于洪致中曰,大司成李縡,纔因政院啓辭,有催促之命,而監試覆試不遠,不可不趁卽擧行,更爲催促,俾卽上來。
吏批啓曰,新除授雲峯縣監申憲周戶奴呈狀內,前任虞候時,解由未及磨勘,斯速啓遞云。前任解由,旣未及反貼,則揆以法例,有難仍存。雲峯縣監申憲周,改差,何如?傳曰,允。
有政。吏批,判書朴權受由未出仕,參判權尙游進,參議趙道彬進,右承旨韓世良進。
以申鐔爲大司諫,金在魯爲文學,李尙說爲禮賓正,尹必周爲柒谷府使,申思喆爲修撰。兵批,行判書趙泰耉病,參判吳命峻病,參議李肇病,參知兪命□進,右副承旨李翊漢進。
吏批啓曰,大司諫今當差出,而擬望之人乏少,守令竝擬,何如?傳曰,允。
兵批啓曰,忠翊衛將邊夏徵呈狀內,素患痰痛,入春添劇,發作無常,且有面瘡,實無輪直之望。昌慶宮假衛將吳重漢呈狀內,以禁衛營敎鍊官,方有軍器監造之事,輪番之地,萬無兼察之勢云。邊夏徵身病旣重,無望供職,吳重漢軍門幹事,不能兼察,則勢難仍置衛將之任,竝姑改差,何如?傳曰,允。
副護軍洪禹瑞,副司直李相成竝付。
李翊漢,以備邊司言啓曰,吏曹判書朴權,兵曹判書趙泰耉,旣過大政,三度加由之後,連呈辭疏,尙未出仕,不當一向引入,以致事務之癏曠,竝卽牌招察任。咸鏡監司金演,除拜經月,久未出肅,事體未安,亦爲牌招肅拜,何如?傳曰,允。
朴鳳齡啓曰,三省罪人玉流花,本道更査啓本,啓下該曹,今已多日。因該曹堂上久爲引入,尙未移送禁府,致令莫重省鞫,如是遷就,事甚未安。刑曹參判南致熏,參議黃一夏,竝卽牌招,使之擧行,何如?傳曰,允。
洪致中,以靖陵陵上石物修改都監言啓曰,昨日都監啓辭,取用楊州石可也事,命下矣。楊州蘆原地浮石次,監造官再明日當爲發送,而郞廳一員,曾二行缺
大殿·中宮殿,藥房夕問安。答曰,知道。
掌令趙鳴謙啓曰,請還收黃順中絶島定配之命,仍令該曹,嚴鞫得情,依律處斷事。措辭見上請還收槐院右位陞六之命,行首掌務官竝命削職。措辭見上凡科場事體,至嚴且重,則收券塡字之時,亦不可不審愼也,明矣。卽伏見監試初試一所啓辭,則監試官踏印之時,有一試券不塡字號,而渾入於元軸十張之外,不得科次云。此雖出於收券官無情之事,而其爲緩忽不察則甚矣。後弊所關,決不可置而不論。請一所當該收券官罷職。引嫌而退。措辭見上請削任官,誠得臺體,大臣箚語,何必深嫌?請持平金取魯出仕。答曰,不允。收券官推考處置事,依啓。
正言趙尙健啓曰,請還收罪人河減死定配之命,更加嚴刑得情,依律處斷。措辭見上請還收罪人權卨定配之命,更付攸司,嚴加鉤覈,期於輸情。措語見上延安,海西饒邑,不可不擇差也,明矣。新除授府使李徵海,曾任原州也,未聞治績,且乏廉隅,境內占葬,明有邦禁,而肆然身犯,仍起第宅於其地,工役繁興,害及於州民。使徵海如有一分謹畏之心,則當爲守宰,冒禁營私,若是無嚴乎?況且畿邑疑謗,至今未已,而及除是任,物情尤駭。如此之人,決不可復授名邑,重貽民害,請延安府使李徵海罷職不敍。平壤卽營下劇邑,物衆地大,素稱難治。庶尹洪潾,本無善治之績,且乏剸繁之才,當初除拜之時,人皆爲訝,到任之後,果不稱職,凡干政令,昏不省察,率置松禾官吏之巧黠者,文書出納,詞訟立落,專委其漢之手,賄賂公行,害及一境。如此之人,決不可畀以繁劇之地,重貽生民之怨,請平壤庶尹洪潾罷職。答曰,不允。末端事,更加詳察處之。以上燼餘
兵批,以洪禹瑞爲副護軍,李相成爲副司直,金汝錫爲江原監牧官。
疊書備邊司啓曰,吏曹判書朴權,兵曹判書趙泰耉,旣過大政,三度加由之後,連呈辭疏,尙未出仕,不當一向引入,以致事務之癏曠,竝卽牌招察任。咸鏡監司金演,除拜經月,久未出肅,事體未安,亦爲牌招肅拜,何如?答曰,允。
上在慶德宮。停常參·經筵。
下直,梨津萬戶金象九。
大殿·中宮殿·世子宮·嬪宮,政院·玉堂問安。答曰,知道。
大殿,朝廷二品以上·六曹單子問安。答曰,知道。中宮殿,口傳問安。答曰,知道。
藥房都提調李頤命,提調趙泰采,副提調兪集一啓曰,卽伏聞差備醫官所傳之言,夜間聖候,雖有熏熱及膈間不淸利之氣,寢睡比昨差勝云。伏未審,困惱飽滿之氣,加減何如,而口淡一向差勝乎?導水丸進御之後,連有滑便,浮氣其無差減之勢,而瘡處更無淸汁乎?臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。困腦飽滿之氣無加,而口淡一向差勝,浮氣姑無差減之勢,而瘡處淸汁又出矣。勿爲入診。
中宮殿,藥房問安。答曰,知道。
韓世良,以春秋館郞廳,以領監事意啓曰,史官應講人宋眞明·趙觀彬,旣已取才,卽今左右史之外無他員,在前如此之時,有口傳付職之例。宋眞明,爲先令該曹,卽爲口傳付軍職,何如?傳曰,允。
吏曹口傳政事,檢閱宋眞明。
韓世良啓曰,檢閱宋眞明,旣已付職,卽爲牌招,使之察任,何如?傳曰,允。
李翊漢啓曰,倫常罪人玉流花三省推鞫事,命下矣。委官,何大臣進去乎?敢稟。傳曰,左相進去。
又以義禁府言啓曰,弑姑罪人玉流花,因刑曹粘目,還送禁府處置事,允下矣。玉流花,旣已移囚本府,依例三省推鞫,何如?傳曰,允。
洪致中啓曰,禁府郞廳,以委官意來言,三省推鞫事,命下,而今日日勢已暮,明日釋奠祭齋戒,再明日卽行祭日,省鞫姑不得開坐云矣,敢啓。傳曰,知道。
傳于洪致中曰,天官首席,不宜久曠,吏判,明朝更爲牌招察任。
大殿·中宮殿·世子宮,藥房·政院·玉堂問安。答曰,知道。
正言趙尙健啓曰,請還收罪人河減死定配之命,更加嚴刑得情,依律處斷。措辭見上請還收罪人權卨定配之命,更付攸司,嚴加鉤覈,期於輸情。措辭見上請延安府使李徵海罷職不敍。措辭見上請平壤庶尹洪潾罷職。措辭見上答曰,不允。
掌令趙鳴謙啓曰,臣之情病,俱難仍冒,辭單未徹,惶悚冞切。荐召之下,怵分勉出,適當多官處置,有所立落矣。卽聞物議,以頃日諫長落科措語中,不爲擧論秋曹事,大以爲非云,臣聞來,不勝慙恧之至。第臣意以爲,此等覆奏,旣非佐貳之所主張,則問備之啓,元非可嫌,故措辭之間,果不提論矣。今者公議之非斥如此,則臣之疎漏之失著矣。緣臣不審,自招物議,以致瀆擾於靜攝之中,臣罪尤大。請命遞斥臣職。答曰,勿辭。
李翊漢啓曰,掌令趙鳴謙,再啓煩瀆,退待物論矣。傳曰,知道。
答江華留守金鎭圭疏曰,省疏具悉。卿之情理,予用矜悶,其令廟堂稟處。
江華留守金鎭圭疏曰,伏以二行缺病沈痼,事務多曠,是宜有自處之道,故歲後更上辭本,而喉司以靜攝之中,不可輒入疏章,留置許久,終至退却。臣祈免見阻,曠廢轉甚,勢窮地蹙,莫遂初計,强起理事,略擧繁重者矣。今臣雖不敢復言賤疾,若其情理之萬分憫迫者,則不忍自列於孝理之下,惟聖明察之。念臣母以耉耋之日,連見慘慼,其在子懷戀之狀,聖明想已俯悉矣。自臣受任之初,固以海中之風氣之不宜老人調養爲慮,而其時玉候,亦在違和,私情莫達,廟議催遣,黽勉到任,而臣母則追後蹔來,旋以將値溽暑還家。蓋其間臣母幸無疾,臣亦以參候班,稟廟議數入京,得便其省覲,而至秋復來,謂可久其榮養矣。俄而患泄,浹月始愈,及冬臣在京,而聞泄病又作,挾醫急來,治療多般,而不但泄病之進退無常,顴頰浮而口舌燥,飮啖甚少,不知食味,咳嗽兼發,不得眠睡,以致六旬沈淹,萬無顯效。此蓋其脾胃虛而有濕,不能運化升降,肺氣亦隨以傷損而然也。卽今泄雖少減,而諸症猶在,病久氣敗,困頓益加,精神視聽,日異而月不同矣。夫以篤老之年,雖無疾患,有懍懍之心,當如暮景之迫崦嵫矣。況今病勢,自秋涉冬入春,此非綿綴之氣四字缺爲其子者之煎慮,當如何哉,而且此風土,旣不宜一字缺藥,亦難如意,苟不還京調治,恐有無窮之悔恨,而顧臣所叨,異他州縣,不得離次。若只令病母還京,而臣在此,則無他兄弟之可以救護,此不特臣方寸之錯亂,難以察其職務,其所取便醫治,亦無以自盡其心。然則莫如遞免職任,將毋就醫之爲公私兩得矣。臣以罪累之跡,蒙委畀之恩,莅任周歲,了無一事少效職責,而敢冀便其私計,此而不免爲孤恩添罪。且藥院移直,擧朝憂遑,而臣不得趨承起居,乃塵慁於此時,其爲悚惕,亦不可言,而仰惟錫類之仁,又俯諒於區區至情,近觀朝臣以親病陳疏者,喉司亦不阻閡,故玆敢冒暴肝膈。伏乞聖慈,特推仁恕,亟賜準許,使上施體下之恩,下盡事親之誠,不勝竝幸。臣無任隕越煎迫之至。謹昧死以聞。批答在上
大殿·中宮殿,藥房夕問安。答曰,知道。以上燼餘
上在慶德宮。停常參·經筵。
下直,長興府使李思晟,求禮縣監閔弘洙。
禮曹正郞鄭來周,繕工監役金斗奎,靖陵陵上石物修改時浮石事,楊州地出去。
大殿,政院·玉堂·二品以上·六曹·大司諫問安。答曰,知道。中殿·世子宮·嬪宮,政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有熏熱及膈間不淸利之氣,寢睡則差勝云。伏未審,困惱飽滿之氣,加減何如,而口淡漸益差減乎?浮氣其有消減之勢,而瘡處亦有完合之意乎?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。困惱飽滿之氣無加,而口淡一向差減,浮氣加減無常,而瘡處淸汁雖止,尙無完合之意矣,勿爲入診。
政院啓曰,三省罪人玉流花推鞫事,命下矣。兩司城上所,牌招言送之意,敢啓。傳曰,知道。
又啓曰,吏曹判書朴權,牌招不進,推考傳旨,今方捧入,而特敎之下,又爲違牌,事體殊甚未安。更卽牌招察任,何如?傳曰,允。
府前啓,請還收黃順中絶島定配之命,仍令該曹嚴鞫得情,依律處斷事。請還寢槐院右位陞六之命,行首掌務官竝命削職事。新啓,國家之設置捕廳,蓋所以治盜禁暴,而左邊捕盜大將洪以度,以自家殖利之物,分貸於江郊村漢輩,收捧之際,藉其捕廳之威,拘留厥家門外,經年不釋,逐日鞭扑,怨讟朋興,人言狼藉。跟捕賊徒之廳,便作徵債之所,事之駭然,莫此爲甚。且於隣巷出入之時,以別造竹輿,偃然往來,一洞觀者,莫不嗤點,而略無顧忌。如此營私驕蹇之人,不可仍置將任。請左邊捕盜大將洪以度,亟命罷職不敍。武夫之疎於文字,不是異事,而雲山郡守崔日陞,本以庸品,濫叨字牧之任,徵斂之無藝,政令之顚倒,有不可言,而目不識丁,不成體貌。凡於邑民告訴,專昧其某樣事,該吏解釋告課,則旋借題音於吏手,邑民輩知其不文,先往刑吏之家,請其好題後,始入官庭。以此賄賂紛紜,民受其害,鄰近列邑,莫不譏笑。如此無識之人,不可仍置災邑之倅。請雲山郡守崔日陞罷職。近來閫帥之多率褊裨,作一痼弊,當其新除赴任也,諸處之囑託紛紜,而爲其主帥者,不敢違拂,啓請元額之外,私自率往者,至於三四十人之多。赴營之時,不但貽弊列邑,到幕之後,無識之輩,各自牟利,憑藉營門,求乞各邑,其所爲弊,莫大於此。請自今以後,嚴飭帥臣,如有額外濫率之事,摘發科罪,俾無加率濫雜之弊。引嫌而退。當初處置,大體雖好,旣欠詳盡,難免疎漏。請掌令趙鳴謙遞差。答曰,不允。崔日陞風聞未必盡信,更加詳察處之。第五件事及處置事,依啓。
前啓,監試初試一所收券官罷職事,停啓。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。請延安府使李徵海罷職不敍事。請平壤庶尹洪潾罷職事。入啓。答曰,不允。末端事,居中守令之必欲辭遞,近來弊習,而今乃以返任添一無恥之目,予所未曉也。
大殿·中殿·世子宮·嬪宮,藥房·政院·玉堂夕問安。答曰,知道。
正言趙尙健啓曰,臣以平壤庶尹洪潾罷職事,有所論啓,及承聖批,不惟不賜允兪,至以予未可曉爲敎,臣不勝瞿然之至。居中守令之必欲辭遞,爲近來弊習者,誠如聖敎,而第潾則有不然者,才短理劇,旣著不治,率置私人,又多疵謗。況營下守令之居中,便是下考,且其貶目語意甚緊,其在自處之道,豈可與他邑之或因事體間事,偶爾居中者,比而同之耶?其時有一宰臣,亦以力言者必遞,而顧戀饒邑,不忍棄捨,稱以朝令,冒沒物議,晏然還任,從他笑罵,士夫廉義,掃地盡矣。以此言之,則無恥二字,亦出斟酌。緣臣人微言輕,不能見信於君父,承此未安之批,更何顔面,仍因冒據於臺次乎?請命遞斥臣職。答曰,勿辭,退待物論。以上朝報
巳時,上御隆福殿。藥房入診入侍,都提調李頤命,提調趙泰采,儒川君濎,副提調兪集一,假注書成道亨,記事官黃奎河·宋眞明,醫官金有鉉·柳瑺·丁時梯·權聖徵·趙慶基·朴星瑞·方震夔·李時弼·玄孝綱·崔泰齡。
頤命進伏曰,夜間調進牛黃膏後,熏熱無加,寢睡差勝云。伏未知,間間入睡乎?上曰,間間入睡矣。頤命曰,朝來困惱·熏熱·飽滿等諸症,何如?上曰,困惱·熏熱等症差減矣。頤命曰,朝水刺姑未進御乎?上曰,俄進粳米飮,故水刺姑不進御矣。頤命曰,伏聞入侍醫官之言,浮氣漸有消減之勢云,伏未知,夜來尤減乎?上曰,浮氣姑未顯減,而大勢有減矣。頤命曰,使醫官診察脈候,何如?上曰,唯。濎曰,左右脈度,調而有力矣。俄伏聞,大便一次小許放下云,伏未知,快利乎?上曰,猶未快利矣。有鉉曰,左三部沈實,右三部有力矣。諸醫所達二行缺無加,則其幸何達?頤命曰,使鍼醫診察浮氣及瘡處,何如?上曰,唯。缺瞻望玉色,浮氣頗減,而上腹多有大小皺紋,下腹亦低,股陰委中近處尤減,足部以上微減矣。聖徵曰,腹部多有皺紋,而股陰近處亦減,脚部以下稍減矣。諸醫所達略同。頤命曰,膝部麻痺,近無所加乎?上曰,膝痺,近日則一向差減矣。頤命曰,導水丸進御,已至累日,此後利害及進御時增減事,下詢諸醫,何如?上曰,唯。濎曰,都提調所達,實出愼重之道,而臣意則一番快爲疎利,然後浮氣自然消減,而口淡如有所加,則輕輕進御,似好矣。有鉉曰,口淡無加,則導水丸加數進御,似好矣。瑺曰,再昨一百二十丸進御之後,四次滑泄,可知藥力之輕重矣。此後觀勢,加數進御,似好。濎曰,一百二十丸進御後,其無不平之事乎?上曰,無不平之事矣。時梯曰,導水丸進御,已二字缺而口淡無加,浮氣有減,此後觀勢,加數進御四字缺聖徵以下,諸醫所達略同。頤命曰,諸醫皆以爲,快爲疎利,然後浮氣消減云。一百二十丸,更爲進御之意,敢達。上曰,依爲之。頤命曰,朝水刺,臣等入侍時進御,何如?上曰,唯。少頃,宦侍跪進水刺床。上進御水刺後,頤命曰,水刺或慮滯於膈間,故和羹以進乎?上曰,然矣。集一曰,大司成李縡催促上來事,自上有特敎之後,以病陳疏,使其奴直呈政院,在外直呈之疏,例不捧入,昨已據例退送,未知其病勢輕重之如何,而旣有特敎,尙不上來,事甚未安。前頭泮試,亦此急迫,而自政院無他變通之道,從重推考,更爲催促,何如?泰采曰,聞其病勢,雖不委頓,實非輕歇,頭面瘡爛,不得出入戶庭云。雖强疾上來,似未易行公矣。上曰,聞提調之言,李縡病勢若然,則雖爲上來,似不卽行公,姑爲改差,其代,今日政,以無故人差出,仍卽牌招,使之察任,可也。集一曰,旣有遞差之命,當以榻前下敎,二行缺上曰,數年前,柳鳳輝爲大司成時,二年條不卽設行,故連爲申飭矣。今亦差出後,卽爲催促擧行,可也。集一曰,此後則館學製·陞補·通讀·試所等事,每於當年,必爲畢試事,各別申飭,書出擧行條件,定式施行,何如?上曰,依爲之。頤命曰,嚮因閔鎭厚所啓,令玉堂取故判書李玄錫所纂明史綱目,攷校繕寫,藏置矣。此等書易於披閱,可爲靜攝中消日之資,而臣在藥房取見之,則方未及移寫,而本冊不精,多變置塗乙處,誤字亦多,不合睿覽。且詳其纂次規模,亦有極未安處。蓋倣朱子綱目之例,綱目則以後世之人,可論前世得失。雖倣春秋之法,亦無所妨,至於皇朝,則我東事之如本朝,何可明示與奪之意也?雖孔子作春秋,定·哀之間多微辭,且有爲尊爲親諱之義,我國之人,二字缺紀錄皇明事,則只據事直書,可矣,宜不敢三字缺褒貶。此書初以綱目爲名,已非深思,就其中三字缺論之,則如靖難時事,乃書曰,燕王某擧兵叛,大失諱尊之義,其他亦多有未安處,恐不可以此移寫,藏在內府矣。蓋纂集之人,頗用精力,凡皇朝野史及文集,出來我國者,擧皆網羅,刪煩提要,如是用功,亦似未易矣。臣意,則若令習於皇朝事者,以此書去其立綱之規,改編爲編年之書,又加刪冗補迂,要爲可傳之書。宜命主文之臣,與玉堂依此改編繕寫,以備睿覽,恐爲得當矣。上曰,當初此書,來到政院時取入,留月餘後,出給玉堂矣。大臣所達燕王事等處,有乖爲尊爲親之意云者,誠是。令大提學主管,與儒臣商議,拔其綱而改成編年之體,留藏,可也。諸臣遂退出。以上燼餘
上在慶德宮。停常參·經筵。
下直,同福縣監朴尙淳。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱有加,寢睡煩轉,不如昨日,忍冬茶,調進牛黃膏云。伏未審卽今熏熱之候已減,而困惱口淡,漸益差勝乎?膈間不淸利及飽滿之氣,加減何如?大便滑利,今已多日,浮氣其有消減之效,而瘡處亦有完合之勢乎?今則臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。熏熱之候,朝來少減,而困惱口淡,一向差勝,膈間不淸利及飽滿之氣無加,腹部浮氣,不無消減之勢,而瘡處猶未完合矣,明日入診,宜矣。
吏曹啓曰,臺諫有闕,政事,取稟。傳曰,明日爲之。
禁府,南至熏·金義萬·金夢瑞·柳一運拿囚。啓。
政院啓曰,正言趙尙健,引避經宿,尙未處置,事甚未安。大司諫申鐔,卽爲牌招,使之處置,何如?傳曰,允。
持平金取魯上疏。大槪,臣母大病之餘,僅得少間,才赴臣父任所矣。卽聞中路觸寒,症情越添,臣方寸煎灼,急於往省,未暇請由,徑出都門。乞遞臣職,仍治徑行之罪事。入啓。答曰,省疏具悉。爾其勿辭往省焉。
府前啓,請還收罪人黃順中絶島定配之命,仍令該曹,嚴鞫得情,依律處斷事。請還寢槐院右位陞六之命,行首掌務官竝命削職事。請左邊捕盜大將洪以度罷職不敍事。武夫之疏於文字,不是異事,而雲山郡守崔日陞,本以庸品,叨竊字牧之任,徵斂之無藝,政令之顚倒,有不暇言,而目不識丁,不成貌樣。凡於邑民告訴,專昧其某樣事,該吏解釋告課,則旋借題音於其手,邑民輩知其不文,先往刑吏之家,請其好題後,始入官庭。以此賄遺紛紜,民受其害,隣近列邑,莫不譏笑。臣以掌試之任,才自西邊,旣知道內喧傳,不啻若親聞而目覩者,更無詳察之端。如此昏庸無識之人,決不可仍畀災邑之倅。請雲山郡守崔日陞罷職。答曰,不允。末端事,依啓。
右副承旨朴鳳齡上疏。大槪,臣之老母,添得寒感,症情無減。以此情理,決無離側之勢。伏乞亟遞臣職,俾得專意救護事。入啓。答曰,省疏具悉。爾其勿辭,救護母病。
大司諫申鐔啓曰,引嫌而退。竝及貶題,亦有意見,聖批未安,不必深嫌。請正言趙尙健出仕。答曰,依啓。
大殿·中殿·世子宮·嬪宮,藥房·政院·玉堂夕問安。答曰,知道。
正言趙尙健,就職。
院前啓,日暮姑停。以上朝報
上在慶德宮。停常參·經筵。
下直,平南萬戶李遇新。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,就寢時有熏熱,忍冬茶,調進牛黃膏三丸,熏熱無加,而寢睡差勝云。伏未審困惱及膈間不淸利飽滿等症,一向差減,而口淡益加減歇乎?浮氣漸有消減之勢,而瘡處幾至完合乎?今日臣等,當依聖敎入診,而不勝終宵憂煎,敢此問安。答曰,知道。困惱及膈間不淸利等症,一向差減,口淡姑無益減之勢,浮氣與昨無異,而瘡處猶未完合矣。
政院啓曰,卽者吏曹郞廳來言,今日爲政事,命下,而判書朴權受由未出仕,參判權尙游,參議趙道彬陳疏入啓,不得開政云。判書卽爲牌招開政,何如?傳曰,允。
吏曹參判權尙游,參議趙道彬上疏。大槪,臣等於再昨草記,有矇然不察之失,乞遞職名,千萬幸甚事。入啓。答曰,省疏具悉。卿等引嫌,非係大段,勿辭察職。
府前啓,請還收黃順中絶島定配之命,仍令該曹,嚴鞫得情,依律處斷事。請還收槐院右位陞六之命,行首掌務官竝命削職事。朝家之設置捕廳,蓋所以治盜禁暴,而左邊捕盜大將洪以度,以自家殖利之物,分貸於江郊村漢輩,收捧之際,藉其捕廳之威,拘留於厥家門外或本廳,經年不釋,逐日鞭扑,怨讟朋興,人言狼藉,捕治賊徒之廳,便作徵債之所,事之駭然,莫此爲甚。且於隣巷出入之時,以別造竹輿,偃然往來,一洞觀者,莫不嗤點,略無顧忌,如此營私驕蹇之人,不可仍置將任。請右邊捕盜大將洪以度亟命罷職不敍。答曰,不允。末端事,依啓。
修撰洪重休上疏。大槪,老母宿病沈淹之中,重添外感,寒氣內戰,手足厥冷,熱勢繼發,膈煩喉乾,精神昏錯,飮啖全廢,種種諸症,俱係緊重。臣自聞此報,方寸煎熬,急於歸省,留疏徑出,乞蒙鐫遞臣職,以便救護,仍治臣擅離禁直之罪,以警具僚事。入啓。答曰,省疏具悉。爾其勿辭,救護母病。
藥房入診時,大司成李縡,今姑改差,其代今日政差出,仍卽牌招,課製限內畢試事,榻前下敎。
吏曹判書朴權,牌不進。
政院啓曰,吏曹判書朴權,違牌不進,推考傳旨,今方捧入,而開政命下之後,未卽擧行,事甚未安。且今日省鞫坐起,委官旣已出令,朴權·權尙游,以禁府堂上,亦當進參於鞫坐,而權尙游·趙道彬,疏批已下,判書·參判·參議,竝卽牌招,開政參鞫之地,何如?傳曰,允。
禁府照目,兵曹正郞金有慶議處云云矣。忠淸左道京試官時,旣已私騎往返,則枉道騎馹之罪,非所可論,而使事未完之前,干預他事之罪,在所難免,罪杖八十,收贖,追奪告身,三等,私罪。啓依允。
大殿·中殿·世子宮·嬪宮,藥房·政院·玉堂夕問安。答曰,知道。
吏曹判書朴權再牌不進後上疏。大槪,數日之內,五違嚴召,揆以王法,合被誅殛,伏乞聖慈,先削臣職名,下臣司敗,勘臣罪名,以警具僚,以安微分事,呈政院。還出給。
副提學李晩成上疏。大槪,控章未徹,憫蹙方切,伏聞兼帶春秋之任,與監事有應避之嫌,而初未覺得,今始陳列,昏謬不察之失,實所難免,乞命該曹照例稟處事。入啓。答曰,省疏具悉。疏辭令該曹稟處。
兵曹,左邊捕盜大將李基夏。
三省罪人玉流花,原情不服。傳曰,推鞫姑罷。以上朝報
有政。兵批,以李縡·趙鳴謙爲副護軍,兪命雄爲副司直。
吏批,以南贇爲雲山郡守,李濟爲兵曹正郞,尹陽來爲掌令,宋徵殷爲大司成,閔鎭厚爲刑曹判書。
午時,上御隆福殿,藥房入診,都提調李頤命,提調趙泰采,儒川君濎,副提調兪集一,假注書成道亨,記事官朴師益·黃奎河,副直長黃處信,醫官金有鉉·柳瑺·丁時梯·權聖徵·趙慶基·朴星瑞·方震夔·李泰亨·崔泰齡·金壽煃。
頤命進伏曰,夜間以煩轉,寢睡雖不得安穩,差勝於昨日云。伏未知入睡幾更乎?上曰,今夜則寢睡頗安矣。頤命曰,膈間不淸利,何如?上曰,飽滿之氣無加矣。頤命曰,近日水刺,漸有加勝之勢,下情喜幸,不可盡達,伏未知口淡一向差減乎?上曰,口淡日有差減之勢矣。頤命曰,熏熱之道何如?上曰,朝來差勝矣。頤命曰,困惱之候,其無所加乎?上曰,無加矣。頤命曰,伏聞昨日入侍醫官之言,則浮氣有加無減云。伏未知夜來何如?上曰,夜間腹部以下無加矣。頤命曰,二字缺醫官診察脈候何如?上曰,唯。濎曰二行缺日漸差勝,伏未知卽今氣運,比向日有勝乎?上曰,氣運姑未顯愈矣。濎曰,再昨放下大便,而其數頗多云,伏未知其無餘意乎?上曰,再昨大便放下頗多,稍似快利,而猶有餘意矣。頤命曰,使醫官診察浮氣及瘡處何如?上曰,唯。濎曰,瞻望玉色,浮氣顯加,腹部及脚部,比前有加矣。聖徵曰,腹部浮氣,與昨無加,而下部以下,比昨日微加,瘡處一樣矣。諸醫所達略同,頤命曰,石膏湯連進十貼,而別無所害,熏熱困惱,不無稍減之效,而浮氣有加無減,或有停進之議,或有加用之議,臣等退出後,與諸醫反復商議,以啓辭陳達矣。上曰,唯。集一曰,日昨憲府,以槐院當該官,不卽分館,請削。自上有令該院稟處之敎,當以數十年來已行之事,回啓,而創開無前之規,啓日後無窮之弊,不得不陳達矣。臣取見槐院謄錄,則甲子年,以不卽分館,崔奎瑞·南彦昌拿問,右位李文興等四人勿拘,崔·南三字缺敍用,使之分館。己巳年,領相權大運所啓,承文院官員,已經九處講者,當陞六品,故姑爲遷就,不卽分館,而徑出六品,誠可駭然,未分館前,勿出六品事,奉承傳。辛未年,以罷坐之故,上博士李泰煥,掌務官鄭思孝,竝拿推奪告身後,請敍分館。今此李太元·柳綎,同參分館之後退却,新來回刺,使不得免新,或持偏見,或託細故,專恣紛挐,故憲府論啓,李太元及柳綎,竝削職矣。歲抄蒙敍,而有所不安,不欲行公,以致分館遷就。今若超陞六品,有如賞功酬勞者然,則日後分館時,必多有恣意作梗,希覬陞六。作梗者,輒皆陞六,則圈點無人,更加重罰,則用法不均,將何以責勵新進之習乎?微臣淺見,此路一開,年少氣銳之輩,雖責罰嚴重,激於論議,必不卽爲分館。臣意則依臺啓削職前規,收敍仍令分館,似無後弊,二字缺李命世一人,身爲右位,而二行缺特命陞六,今若援以爲例,則後以太元輩爲法者,必將無限矣。泰采曰,兪集一所達,非矣。太元及綎,今若削職,則下位必不欲替當圈事,善處之道,莫如或陞六品,或除郵官後,因使下位,催促分館,似宜矣。上曰,李太元·柳綎等,今又削職,則下位託以右位之被罪,必不欲替當圈事,故該院稟啓,誠爲得宜。徑出六品,不無古規,今此陞六,予未知其不可也。頤命曰,朝者差備醫官方震夔,來傳聖候之時,初以膈間不淸利,寢睡不得安穩爲辭,旣書出之後,旋有狐疑之心,更以煩轉不得安穩,傳之,故批答有所下敎矣。震夔之事,極爲昏忘,不可無警責之道,醫官方震夔,從重推考,何如?上曰,依爲之。諸臣以次退出。以上燼餘
上在慶德宮。停常參·經筵。
下直,藍浦縣監柳祥翼,定州牧使金洙,金浦郡守任泂,金化縣監金弘權,江陵府使李世最,於蘭萬戶白弘老,會寧萬戶宋一星,德津萬戶具華柱。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱寢睡不如昨日,忍冬茶,調進牛黃膏云。伏未審卽今熏熱已歇,而困惱及飽滿不淸利之氣,一向差勝,口淡益復減歇乎?浮氣漸加消減,而瘡處幾至完合乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。熏熱已歇,而朝來有困惱之候,膈氣不如昨日,口淡及飽滿之氣,一向差勝,而浮氣比昨別無顯然加減,瘡處猶未完合矣。勿爲入診。
大司諫申鐔啓曰,經年死疾,杜門委頓,凡於世事,有同聾瞽,千萬意外,叨此諫職除命,若其才分當否,姑不暇言,目今病狀,實無束帶驅策之望,而當此聖候違豫,擧國憂遑之日,不敢言私,忍死祗肅,仍參起居之班,以少伸區區情禮,而第臣於同僚請罷延安府使李徵海之啓,意見有不同者。蓋徵海之占葬境內,果有是事,而其他臚列,臣未有聞,姑此泯默,欲爲相對消詳矣。今始聞知,作舍一款,乃非在官時事,至於畿邑時,禁富民橫罹,多至四十云者,似不近理。贖錢潤橐,亦非目見,則其在論人審愼之道,決不可苟然隨參,請命遞斥臣職。答曰,勿辭,退待物論。
謝恩,大司成宋徵殷。
禁府啓目,前府使南至熏,前縣監柳一運元情云云,泛稱遲晩。前郡守金夢瑞元情云云,承服不冬,刑推得情何如?啓除刑推議處。
刑曹判書閔鎭厚上疏。大槪,敢援昔年已行之例,乞遞新授司寇之任事。入啓。答曰,省疏具悉。卿之援例祈免如此,本職勉副焉。
大殿·中殿·世子宮·嬪宮,藥房·政院·玉堂夕問安。答曰,知道。
三省罪人玉流花,刑問九次不服,十次不服。傳曰,推鞫姑罷。
正言趙尙健啓曰,如臣無似,濫據臺端,言微誠淺,不能見信,略論一二守宰,俱未蒙兪,徒事引避,方深慙恧。不意玆者,長僚又復立異於延安府使李徵海罷職之啓,至以不可苟同爲言,臣不勝慨然之至。夫徵海之前後居官,當論之事,非止一再,而臣之所論,只擧其表著可據。塗人耳目者,則長僚之獨未有聞,誠是意外。占葬境內,旣曰,果有是事,則冒法營私,孰大於此?至於作舍一款,在官之時,始爲營作,工役浩大,方就於累年之後,則其曰,非在官時云者,無乃只聽其分疏徵海之言,不信公傳之物議耶?畿邑富民橫罹者,其數甚夥,四十之數,人多以爲比實亦減,而贖錢旣捧之後,去處不明,人皆爲言。長僚之諉以亦非目見云者,吁亦異矣。守宰潤橐之資,爲臺官者,必皆目見之後,可以論啓,則臣恐貪汚之吏,隱微之跡,終無可發之日矣。長僚亦必熟知其爲人,誠以爲玆事之於徵海,果不近理耶。長僚果以臣啓爲非,徵海爲冤,則連日行公,何無一言,而今乃追後崖異,實未曉其故也。雖然,此莫非如臣見輕於僚席之致,何可一刻淟涊於臺次乎,適赴鞫坐,今始來避,所失尤大,請命遞斥臣職。答曰,勿辭,退待物論。以上朝報
上在慶德宮。停常參·經筵。
下直,鐵山府使李汝澤,萬頃縣令鄭行五,陰城縣監鄭赫先。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡則差勝於昨日,而罷漏後,膈間不淸利之氣有加,卽今頗覺煩鬱,竹瀝調進龍腦安神丸二丸云。伏未審丸藥進御後,膈間已平乎?困惱及飽滿之候,一向差減,而口淡益復減歇乎?浮氣日漸消減,而瘡處未盡完合乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。丸藥進御後,膈氣減歇,而口淡困惱,及飽滿之候,一向差減,浮氣有減無加,而瘡處未至完合矣,勿爲入診。
政院啓曰,省鞫今日當爲開坐,而諫院之官,或引避退待,或爲陳疏入啓,無行公進參之人。正言李箕翊,卽爲牌招,使之參鞫,何如?傳曰,允。
獻納申靖夏辭職上疏。入啓。答曰,省疏具悉。兩款事,不必過自引嫌,爾其勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。
三省罪人玉流花,刑問十一次不服,十二次不服。傳曰,推鞫姑罷。
假注書成道亨病,代趙觀彬。以上燼餘
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,膈間不淸利,連有飽滿之氣,寢睡數覺,不得安穩云。伏未審朝來,膈氣與飽滿,其已差減,而困惱熏熱無加,口淡一向減歇乎?浮氣漸益消減,瘡處幾盡完合乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。膈氣差減,飽滿未已,困惱有加,熏熱往來,口淡一向減歇,而浮氣姑無日漸消減之勢,而瘡處未盡完合矣,勿爲入診。
傳曰,北路設科,退行於今年事,曾已定奪矣。今觀暗行御史金有慶書啓,本道衆心之喁望,愈往愈切,不可不趁今春設行,分付該曹。
政院啓曰,大司諫申鐔,正言趙尙健,引避退待,處置經宿,事甚未安。正言李箕翊,卽爲牌招,使之處置何如?傳曰,允。又啓曰,禁府郞廳,以委官意來言,今日望祭受香,明日望日,十六日國忌齋戒,十七日國忌正日,此四日,三省推鞫,不得開坐云矣,敢啓。傳曰,知道。
府前啓,請還收黃順中絶島定配之命,仍令該曹,嚴鞫得情,依律處斷事。請還收槐院右位陞六之命,行首掌務官竝命削職事。新啓,考課之法,極嚴且重,褒貶文字,必須詳審,而京畿監司李善溥,今番殿最題目間,或文不接續,語多逕庭,其不能審愼,據此可知。且年紀衰耗,政令顚錯,民人訴狀,多有訛題,各邑文報,回題矇矓,事多煩複,人言頗喧,畿輔重藩,不可仍畀。請京畿監司李善溥遞差。咸安郡守田萬春,本以庸鈍無識之人,夤緣趨附,濫授饒邑,除拜之初,已多人言,到任之後,無一善狀,蠱惑邑婢,而大小獄訟,皆從其言,委政下吏,而凡干簿書,慢不知何,率去同鄕牟利之輩,養置衙中,以爲受賂之階,招接他道好訟之人,劫奪民産,厚致分利之誚。加以推奴之客,徵債之類,充滿內外,邑屬疲於供饋,村氓困於鞭扑,闔境嗷嗷,如在水火,南來之人,莫不唾罵,如此之人,不可仍置字牧之任,以貽生民之害。請咸安郡守田萬春罷職不敍。臺監之職,卽古之殿中御史也。責任之重,有非冗官庶僚之比,凡諸祭享公會之時,糾檢禁雜,專在於臺監,則決不可人人而濫授也,明矣。曾於庚辰年間,南武則以曾經三曹郞官者擬差,文則以地望可合三司者塡差事,臺章峻發矣。近年以來,文南則雖爲擇差,而至於武窠,多不擇人,苟然充數,此不過東銓,不問人望履歷之如何,每以西銓之移送末仕者,陞除六品之職,旋擬臺監之致也。新除授監察張世良,初以部將,移拜部官,轉差本職。觀其履歷,決不合於是任,朝家擇差之意,果安在哉?請監察張世良改差。另加申飭,自今以後,武弁中,必以宣傳摠府三曹出入者擬差,俾無猥雜之弊。答曰,不允。田萬春事,風聞未必盡信,更加詳察處之。末端事,依啓。
政院啓曰,朝者以處置事,正言李箕翊啓請牌招矣。李箕翊承牌詣臺,以不當避之事,强爲引避,故據例不捧,則不爲處置,仍卽呈單出去,多臺處置,漸至遲延,事甚未安。正言李箕翊,更爲牌招,以爲處置之地,何如?傳曰,允。
假注書沈㙉病,代趙文命。
大殿·中殿·世子宮·嬪宮,藥房·政院·玉堂夕問安。答曰,知道。
監試初試一二所出榜詣闕。
正言李箕翊牌不進,罷職傳旨。傳曰,只推勿罷。
禁府啓目,前府使南至熏議處云云。尹業善等六名元當身,旣皆見存,而其中三名,則踏印文書,亦且明白是白遣,水軍一名段,壬辰始爲充定,至今應役,尤無可論,分揀放送,何如?啓依允。
禁府,三省罪人玉流花,當日物故。啓。以上朝報
政院啓曰,北路設科,退行於今年事,曾已定奪矣。今觀暗行御史金有慶書啓,本道衆心之喁望,愈往愈切,不可不趁今春設行,分付兵曹事,命下矣。取考本院日記,則上年七月十一日引對時,大臣以設行別科事定奪,而曾前甲辰·丙寅·辛巳年設科時,竝取文武矣。今番則有分付兵曹之命,文科則不爲竝設乎,何以爲之?敢稟。傳曰,北道設科,竝取文武,故以分付該曹書下之際,偶然誤書,以該字書出,可也。以上備局謄錄
禮曹啓曰,永禧殿酌獻禮,當爲取稟,而自上方在靜攝之中,不得循例擧行之意,敢啓。傳曰,知道。以上禮曹謄錄
上在慶德宮。停常參·經筵。
下直,長連縣監李復淵,殷山縣監金東弼,瓮津縣令尹世挺,載寧郡守宋茂錫,固城縣令趙鳳徵,雲峯縣監申憲周,開寧縣監金斗璧,懷仁縣監李薈,宜寧縣監洪禹翰,懷德縣監趙正綱,淸河縣監柳迪,寧遠郡守李岋,報恩縣監趙星壽,金甲島萬戶盧雄善,馬島萬戶李芳,南桃萬戶白善俊,越松萬戶朴尙廉,古今島僉使金後俊,阿耳僉使申起俊,蛇渡僉使柳伋,幕嶺萬戶李貴錫,薺浦萬戶李世挺,揚下萬戶李碩剛。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,就寢時,郁李仁飮升降膈間,淡淡欲吐,僅得鎭定,而寢睡則以膈間不淸利飽滿之氣,不得安穩,罷漏後,膈氣有加,呼吸不平,竹瀝調進龍腦安神丸二丸云。伏未審丸藥進御之後,膈氣已乎,而困惱熏熱,不復有加,口淡一向差減,而浮氣加減何如,而瘡處漸至完合乎?今日臣等,不可不與諸醫入診,詳察症候矣。不勝終宵憂煎,敢此問安,竝爲仰稟。答曰,知道。丸藥進御後,膈氣鎭定,而困惱一樣,熏熱無加,口淡一向差減,而浮氣比昨別無加減,瘡處猶未完合,明日入診,宜矣。
假注書金礪病,代李雲龍。
禁府都事金宇采,弑夫罪人禮相拿來事,南原府出去。
禮曹啓曰,北路文科,趁今春設行事,命下。試取吉日,令日官推擇,則來三月二十日,二十五日,爲吉云。此兩日,試官下去,推移定行,而試官,則令該曹依前例差遣重臣,何如?傳曰,允。
又啓曰,自庚寅十月,至甲午三月以後,課製給分之類,許赴於今式年東堂事啓稟,則許赴可也事,命下矣。給二分十六人,當依近例直赴會試,給一分六十五人,分送漢城試兩所,較藝等第,而兩所試取,元數各三十人,今若添入給分六十五人,則比之元數,尙餘五人,他儒生製述者,將無一人得參之勢,殊無設科取人之意,事甚難處。就議于諸大臣,則以爲,給二分者,旣有直赴會試之例,則一二分之間,無甚異同,給一分者,與二分,一體許赴於會試,則似合變通之道云。係是前例所無,自下不敢擅便,何以爲之?敢稟。傳曰,給一分者,與二分,一體許赴於會試,可也。
府前啓,請還收黃順中絶島定配之命,仍令該曹,嚴鞫得情,依律處斷事。請還收槐院右位陞六之命,行首掌務官竝命削職事。請京畿監司李善溥遞差事。咸安郡守田萬春,本以庸鈍無識之人,夤緣趨附,濫受饒邑,除拜之初,已多人言,到任之後,無一善狀,蠱惑邑婢,而大小獄訟,皆從其言,委政下吏,而凡干簿書,慢不知何,率往同鄕牟利之輩,養置衙中,以爲受賂之階。招接他道好訟之人,劫奪民産,厚致分利之誚,加以推奴之客,徵債之類,自秋至春,充滿內外,邑屬疲於供饋,村民困於鞭扑,闔境嗷嗷,如在水火,南來之人,莫不唾罵,傳說狼藉。有若耳聞而目覩,更無加詳之端,決不可仍置字牧之任,以貽生民之弊。請咸安郡守田萬春罷職不敍。答曰,不允。
政院啓曰,正言李箕翊,昨日旣有只推之命,今日又呈辭單,不爲處置,卽爲牌招,以爲處置之地,何如?傳曰,允。
玉堂箚子。大槪,臣等於近日諫院事,竊有所慨然者,略貢愚見事。入啓。
政院啓曰,正言李箕翊牌招事,允下,而玉堂箚子中,方以遞差入啓,不爲出牌之意,敢啓。傳曰,知道。
答玉堂箚曰,依啓。
藥房再啓曰,伏聞入侍醫官金有鉉等所傳之言,聖候浮氣,比數日前無減,而不無微加之處云。臣等與儒川君濎及諸醫官等,反覆商議,則皆以爲,昨日下劑,旣已停進,浮氣無減,不可不更進快利之劑。三花神祐丸元方,去輕粉,每進十丸,隨時加減宜當,此藥劑入之意,敢啓。答曰,知道。
大殿·世子宮·嬪宮,藥房·政院·玉堂夕問安。答曰,知道。
藥房口傳啓曰,卽伏聞下敎於差備醫官之言,則聖候困惱熏熱飽滿,膈間不淸利等症,今日有加,終日呻吟,水刺減進云。臣等不勝驚慮,請與諸醫入診,詳察症候,何如?惶恐敢啓。傳曰,明日入診宜矣。
吏曹啓曰,臺諫有闕,政事,取稟。傳曰,過國忌後爲之。以上朝報
上在慶德宮。停常參·經筵。
夜自二更至四更,月暈,廻土星,暈上有背。五更,月暈兩珥,廻土星,暈上有背。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏問差備醫官所傳之言,夜間聖候,連有飽滿之氣,膈間不淸利,寢睡不得安穩云。伏未審困惱熏熱,其有差減,口淡一向減歇乎,浮氣加減何如,而瘡處幾盡完合乎?今日臣等,依聖敎當爲入診,而不勝終宵煎灼之至,敢此問安。答曰,知道。困惱一樣,朝來熏熱有加,而口淡一向差減,浮氣比昨無減,而瘡處猶未完合矣。
府啓,引嫌而退,隨聞論列,臺體誠然,僚議崖異,不必爲嫌。請正言趙尙健出仕。答曰,依啓。前啓,以國忌齋戒,今明日姑停。
兵曹啓曰咸鏡道別科設行事,命下矣。武科額數,取考前例,則甲辰年取三百人,丙寅年取一百人,壬午年取三百人,今番則當幾人乎?敢稟。傳曰,取三百人可也。
禁府啓目,金夢瑞議處云云。諸員金得先充定一款,年條少差,而逃亡乃在辛卯以後,則元無可罪之端,分揀放送,何如?啓依允。
大殿·中殿·世子宮·嬪宮,藥房·政院·玉堂夕問安。答曰,知道。
正言趙尙健就職。
藥房口傳啓曰,伏聞水泄大便,放下頗多云,未知無虛憊之候乎?惶恐敢啓。傳曰,洞泄之後,別無虛憊之氣,而頗覺通快矣。以上朝報
靖陵石物修改都監啓曰,本陵修改駕石實預差,竝旣已浮出初鍊,將於今十八日,運入陵所。臣金萬埰,臣洪重夏等,與郞廳工曹正郞李喜涵,進詣陵所,監董石役,而此後堂上·郞廳,依前例除朝辭,輪回往來,看役之意,敢啓。傳曰,知道。以上靖陵石物修改都監謄錄
上在慶德宮。停常參·經筵。
自卯時至午時,日暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,膈間不淸利及飽滿之氣無加,而寢睡則差勝於昨日云。伏未審困惱熏熱,不復往來,而口淡一向減歇乎?昨日泄便之後,浮氣其有差減之勢,而瘡處幾至完合乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱熏熱往來,而口淡一向減歇,浮氣姑無差減之勢,而瘡處未盡完合矣,勿爲入診。
護軍尹慤,平安兵使遞來。
兵曹口傳政事,司直閔鎭厚。
大殿·中殿·世子宮·嬪宮,藥房·玉堂夕問安。答曰,知道。
靖陵石物修改都監啓曰,本陵陵上駕石改排之時,其勢不得不去莎開土之意,已陳於前日奉審後書啓中矣。石物修改改莎草兩役,當爲一時擧行。陵寢改莎草時,自有應行前例,莎草浮取軍,令京畿定送差使員,領赴役所,其地領役部將,始役前一日,進去監董事,及紬遮日油芚排設等事,一依前例擧行事,分付各該司,何如?傳曰,允。以上靖陵陵上石物修改都監謄錄
禮曹啓曰,卽接宗廟署所報,則今春奉審,當行於今月十八日,而都提調行判中樞府事李濡身病,提調閔鎭厚,實職遞改後,時未付軍職,勢難進參云。莫重奉審,不可退行,提調閔鎭厚,令該曹卽爲口傳付軍職,以爲進參之地,何如?傳曰,允。以上禮曹謄錄
上在昌德宮。停常參·經筵。
下直,全羅右水虞候朴遠普,玉果縣監南磐。
工曹參議金萬埰,正郞李喜涵,禮曹參議洪重夏,靖陵陵上石物修改時,看役事,出去。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有膈間不淸利及飽滿之氣,寢睡則差勝如昨日云。伏未審困惱熏熱,不復往來,而口淡加減,何如?浮氣其有消減之勢,瘡處幾至完合乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。困惱熏熱,往來未已,而口淡及浮氣,比昨無減,瘡處猶未完合矣,勿爲入診。
傳曰,訓鍊大將李基夏,承牌出仕之後,近日又呈辭疏,其在事體,殊涉未安,牌招察任。
政院啓曰,卽者吏曹郞廳來言,今日爲政事,命下,而判書朴權受由未出仕,參判權尙游,參議趙道彬俱以病不來,不得開政云。判書·參判·參議,竝卽牌招開政,何如?傳曰,允。
吏曹判書朴權,牌不進。
備忘記,吏曹判書朴權,旣無難安難强之情病,而辭單加由之後,一向違牌,無意行公,揆以事體,殊甚未安,推考,更爲牌招,毋使職務久曠。
知事李基夏,牌不進。
吏曹判書朴權,再牌不進。
府前啓,請還收黃順中絶島定配之命,仍令該曹,嚴鞫得情,依律處斷事。請還收槐院右位陞六之命,行首掌務官竝命削職事。方伯之職,責任甚重,黜陟列邑之守宰,裁決一道之事務,如非聰明剸劇之才,其不可堪任也,明矣。京畿監司李善溥,近甚衰耗,政令顚錯,莫重考課之目,未能詳審,各邑文報之題,全不致察。八字殿最,文意逕庭,數行回題,語不成說,呈訴之民,抱牒趑趄,論報之倅,得題罔措,以致誚謗之頗喧。如此衰敗昏錯之人,不可仍畀畿輔重藩。請京畿監司李善溥遞差。咸安郡守田萬春,本以庸鈍無識之人,夤緣趨附,濫授饒邑,除拜之初,已多人言。到任之後,無一善狀,蠱惑邑婢,而大小獄訟,皆從其言,委政下吏,而凡干簿書,慢不知何,率去同鄕牟利之輩,養置衙中,以爲受賂之階。招接他道好訟之人,攘奪民産,厚致分利之誚,加以推奴之客,徵債之類,自秋至春,充滿內外,邑屬疲於供饋,村氓困於鞭扑,闔境嗷嗷,如在水火,南來之人,莫不唾罵,傳說狼藉。不啻耳聞而目覩,更無加詳之端,決不可仍置字牧之任,以貽生民之弊。請咸安郡守田萬春罷職不敍。答曰,不允。末端兩件事,依啓。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。請延安府使李徵海罷職不敍事。請平壤庶尹洪潾罷職事。入啓。答曰,不允。李徵海·洪潾,竝遞差。
大殿·中殿·世子宮·嬪宮,政院·玉堂夕問安。答曰,知道。
傳曰,大司成宋徵殷,出肅後連爲行公,泮製擧行乎,問啓。
政院啓曰,命下矣。問于成均館則以爲,陞補只餘癸巳一年條,而已經三抄通讀,則壬辰癸巳兩年,合設而已。經二次陞補製,今方開坐,不多日可得畢製,四學製,則兼官,或有故或在外或未肅拜,尙未試製,自朝家宜有別樣申飭之擧云矣,敢啓。傳曰,知道。四學兼官之有故未肅拜人員,自本院稟啓,以爲趁卽擧行之地。又啓曰,命下矣。中學兼敎授申思喆,時在評事任所。南學兼敎授宋成明,以本職,纔以違牌,罷職傳旨,今方捧入。東學兼敎授申靖夏,本職時未肅拜,兼東學敎授申靖夏,兼西學敎授李澤,竝卽牌招,以爲趁卽擧行學製之地,何如?傳曰,依啓。宋成明,一體牌招。
修撰宋成明牌不進,罷職傳旨。傳曰,只推勿罷。
兼東學敎授申靖夏,兼南學敎授宋成明,牌不進,依承傳罷職。傳曰,兼東學敎授申靖夏,兼南學敎授宋成明罷職之代,卽速差出,可也。
政院啓曰,命下矣。政官待明朝牌招,開政差出,何如?傳曰,允。以上朝報
有政。兵批,以蔡泰成爲廢茂山萬戶,權時稱爲武兼宣傳官,李夏相·黃喆曾爲武兼宣傳官,金纘爲昌慶宮假衛將,李世道爲昌德宮假衛將,李漢章爲五衛將,具左翼爲五衛將,李邦弼爲伐登萬戶,李廷賢爲忠翊將,李井煥爲上土僉使,方震夔爲忠翊將,元百揆爲都摠都事,鄭載岳爲僉知,朴萬弼·柳蓍相·劉壽井·史德潤·崔天起·庾忠積·李致休·金斗煜·尙壽昌·林埴爲兼司僕。
戶曹啓曰,舊司圃署,曾因造紙署提調箚陳,移給本署矣。本署本來凋弊,無以守護,仍爲廢置,誠爲可惜。卽今時御所,備邊司堂上坐起廳,年久頹圮,不得不修改,而物力亦難新造。舊司圃署材瓦,雖不可盡用,亦不無添補之道,取來補用,何如?傳曰,允。以上備局謄錄
政院啓辭,卽伏見忠淸左道監試初試榜目,則一等第三人崔相胤,二等第七人南泰煥,泛以不入籍,拔去懸錄,而煩數未備之委折,及儒生不入籍之罪,不爲具由啓聞,殊甚疏漏,當該京試官及參試官,竝推考,何如?傳曰,允。
侍講院啓曰,凡京外大小科榜出後,自試所精書入達榜目一本,以送本院,自是規例,而今此忠淸左道監試初試榜目,院上成冊,則纔已來到,而入達之本,不爲修正上送,其在事體,殊甚未安。當該試官推考,下吏令攸司科罪,而入達榜目,斯速修正上送之意,分付,何如?傳曰,允。禮曹謄錄
兵曹啓曰,新除授禁軍別將李奎成呈狀內,所患腰脚之痛,源委已深,軍門馳驅之任,決無隨行之路,斯速入啓遞改云。聞其病勢,果是實狀,且禁軍戎點不遠,不可等待其差復,今姑改差,何如?傳曰,允。
又啓曰,前府使李奎成,以罷散,備擬於禁軍別將,受點之後,依例請敍蒙允矣。以身病未及出仕,而改差本職,則不可仍爲敍用,還收,何如?傳曰,允。以上兵曹謄錄
吏批,以申靖夏爲東學敎授,申潭爲工曹參議,金興慶爲大司諫,金相尹爲正言,張晟爲監察。
上在慶德宮。停常參·經筵。
登山僉使朴大梓,美錢僉使金九韶,木浦萬戶河挺龍。
未時,日暈。申時酉時,日暈兩珥。夜四更五更,月暈,回火星。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏問差備醫官所傳之言,夜間聖候,膈間不淸利,且有熏熱之氣,寢睡不得安穩,竹瀝調進龍腦安神丸二丸云。伏未審朝來,熏熱膈氣,加減何如?而困惱不作,口淡無加乎?浮氣比昨尤減,而瘡處漸有完合乎?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。熏熱膈氣減歇,而困惱不作,口淡無加,浮氣比昨無益減之勢,而瘡處未盡完合矣。勿爲入診。
備忘記,今下弓矢,美錢僉使金九韶處給送。
李翊漢,以兵曹言啓曰,今二月二十日,禁軍等戎器點考,都摠府眼同設行於盤松亭矣。入直禁軍等,依前例除標信出來逢點後,還爲入直之意,敢啓。傳曰,知道。
正言趙尙健上疏。大槪,卽接鄕信,老母宿病添劇,方在危篤之中。臣聞來,方寸煎灼,玆敢留疏徑歸。伏乞聖明,亟遞臣職名,俾得專意將護,以伸至情事。入啓。答曰,省疏具悉。爾其勿辭往省焉。
假注書趙觀彬病,代尹惠敎。
政院啓曰,延安府使李徵海,平壤庶尹洪潾遞差事,命下矣。臺諫方以罷職論啓,遞差傳旨,不得捧入之意,敢啓。傳曰,知道。
掌令尹陽來啓曰,臣於年前,忝叨諫職,略有所糾劾,而厥後筵奏,陳疏旣緊且峻,將臣所論,逐事非斥,至於當時合席同啓之僚,繼達會禮時所不言之說,驅之於當避不避之科,臣慙駭至今,無以自措,顧此踪地,已不可復玷臺端。且臣兄臣錫來,奉命湖左,見帶臺銜,一府實兼,在法應遞,故猥陳短疏,恭俟處分,聖批靳許,情勢尤蹙,宜卽自列,以伸當避之例,而向前臲卼之情,實無抗顔詣臺之路,縮伏數日,以爲待牌坐罷之計矣。今聞物議以爲,毋論情勢之如何,久滯當遞之職,不引應避之嫌,大有違於臺體,臣之自處不審之失,著矣。以此以彼,俱難冒據,請命遞斥臣職。答曰,勿辭,退待物論。
傳〈曰〉,前正郞李秉常,獻納申靖夏,副修撰宋成明,竝敍用。
禁府,金鎭望·鄭一寧·崔錫瑞·鄭恒寧·洪可相·洪有炳拿囚。啓。
吏曹判書朴權,牌不進。
吏曹啓目,粘連。觀此副提學李晩成上疏,則兼帶春秋之任,與監春秋館事金昌集,有妻四寸相避之嫌。令該曹照例處置亦爲白臥乎所,玉堂長官之與春秋監事,有相避者,許遞本職,已成近例。副提學李晩成所當許遞是白乎矣,宰臣進退,臣曹不敢擅便,上裁何如?啓依回啓施行。
府前啓,請還收黃順中絶島定配之命,仍令該曹,嚴鞫得情,依律處斷事。請還收槐院右位陞六之命,行首掌務官竝命削職事。新啓,新除授司諫院大司諫金興慶,時在忠淸道瑞山地,請斯速乘馹上來事,下諭。引嫌而退。旣往之事,不必爲嫌,而法例應遞,勢難仍在,請掌令尹陽來遞差。答曰,不允。處置事及下諭事,依啓。
政院啓曰,新除授東學兼敎授洪重休,方入直玉堂矣。南學兼敎授洪錫輔,卽爲牌招,俾卽設行課製,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,東學兼敎授洪重休,南學兼敎授洪錫輔,司書李重協。以上朝報
吏批,以李重協爲司書,洪重休爲東學敎授,洪錫輔爲南學敎授,崔錫恒爲京畿監司,申靖夏爲修撰,李之彬爲咸安郡守,李光佐爲知義禁,崔慶湜爲掌令。
上在慶德宮。停常參·經筵。
下直,草芝萬戶趙錫祺。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱寢睡煩轉,不得安穩,忍冬茶,調進牛黃膏五丸云。伏未審朝來,熏熱已歇,困惱及膈間不淸利,飽滿之氣,更無所加,口淡比昨加減,何如?浮氣其有消減之勢,而瘡處幾盡完合乎?今日湯丸停進,臣等久未入侍,不可不與諸醫入診,詳察症候矣。不勝終宵憂煎,敢此問安,竝爲仰稟。答曰,知道。熏熱減歇,而困惱及膈間不淸利,飽滿之氣無加,口淡差勝,浮氣比昨別無加減,而瘡處未盡完合矣,明日入診。
政院啓曰,吏曹判書朴權,特推之下,連次違牌,今日又爲呈辭,無意行公,事甚未安,卽爲牌招察任,何如?傳曰,允。
備邊司啓目,粘連。觀此江華留守金鎭圭疏本則以爲,臣母以篤老之年,病勢自秋,涉冬而入春,且此風土,旣不宜人,醫藥亦難如意。若令病母還京,而臣在此,則無他兄弟之可以救護,方寸錯亂,難以察職,莫如遞免職任,將母就醫之爲公私兩得。特推仁恕,亟賜准許亦爲白有臥乎所,鎭撫重任,不當容易許遞是白乎矣。金鎭圭情理煎迫,誠如疏內辭緣,聖批特以矜念爲敎,有此稟處之命,其在體下之道,有難使之抑情在任,今姑遞改,何如?啓依允。
政院啓曰,訓鍊大將李基夏,日昨特敎之下,違牌不進,連呈辭疏,無意行公,事體道理,殊甚未安,更卽牌招察任,何如?傳曰,依啓。承牌出仕之後,旋卽引入,已涉太過,將臣之荐違召命,實是前所未有之事,其在事體,尤極未安,推考。
兵曹口傳政事,司直尹陽來·李秉常·安䋊·梁廷虎,司果李眞儒·宋成明·鄭纘先。
工曹參議申鐔上疏。大槪,臣頃忝諫省,自速重彈,彈墨未乾,除命踵臨,驚感震爽,罔知攸措。水部佐貳,雖曰閒局,固非癃痼滓穢者,所敢冒當。且於前避,亦有爽誤,敢此呼籲,懇乞遞改職名,以安微分,以謝物議事。及戶曹參判李大成上疏。大槪,臣於日昨直廬,重得寒感,擔舁還家,調息有日,而咳嗽交作,頑痰上升,晝歇夜劇,飮啖全廢,眞元日敗,轉側隨人。當此鎭日起居之辰,未赴候班,分義虧缺,方欲以此疏籲之際,卽者以臣見擬武二所試官,庚牌踵臨。顧臣卽今病狀,萬無一分自力之望,竟未免坐違嚴召,臣罪萬死。伏乞聖慈,俯諒臣病重實狀,亟賜變通,毋使試事臨時苟簡之患,千萬幸甚事。及吏曹判書朴權,牌不進,復上疏。大槪,旬日之內,九違嚴命,律以邦憲,萬戮猶輕,卽今病情,方在奄奄垂盡之中,而喉司阻搪,不捧疏單,實病苦懇,亦無由得徹於蓋高之聽。跼天蹐地,籲呼無所,非不欲舁伏金吾門外,以請鈇鉞,而跬步之地,末由自致,席藁私次,仰首哀鳴。伏乞聖慈,俯加憐察,將臣本兼諸任,亟賜鐫削,仍勘臣前後負犯,以嚴國法,以警具僚事。呈政院,還出給。
傳曰,近來公事紙品,不無漸好之弊,更加申飭。
大殿·中殿·世子宮·嬪宮,藥房·政院·玉堂夕問安。答曰,知道。
明日式年文科初試,一所試官三,金普澤·黃璿·尹陽來,二所試官三,許玧·李秉常·宋成明,館所試官三,任埅·鄭纘先·朴聖輅,武科初試一所試官一,吳重周,參試官三,申慶濟·李德洪·魚必遠,二所試官一,李天根,參試官三,李尙說·申光夏·李載恒,監試官,文科一所,柳萬重,二所,崔柱夏,館所申滌,武科一所,白時升,二所,金錫夏。
南原推考敬差官洪重周,入來。
知事李基夏牌不進後上疏。大槪,臣之脚病,漸就危劇,房戶之間,亦未轉動,日昨特召,未克祗赴,方切惶㦖之際,又承牌招之命,聖敎嚴截,責諭諄至。臣誠抑塞悶迫,尤無所容。臣病實狀,卽向日受牌時,入直承宣之目見而危之者,至使院吏,扶腋出入,其心矜悶,此焉可見。伊後症情之添重,亦或聞知,而不少見諒,至煩請牌,此實臣意慮之所未到也。目今所患,如右所陳,萬無趨承之勢,又犯違慢之科,臣罪至此,萬殞難贖,席藁戰慄,恭俟嚴命。伏乞聖明,亟命勘正臣罪,以警具僚,仍許鐫削臣職,俾尋生路,不勝萬幸事。呈政院,還出給。
試官黃一夏·李萬選·李眞儒·申靖夏,牌不進,依承傳罷職。
試官洪好人·李相成,帶軍銜下鄕,依承傳禁推。以上朝報
上在慶德宮。停常參·經筵。
下直,黃海兵使李碩根,所江僉使梁益命。
大殿,政院·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,連有不舒之氣,呻吟未已,罷漏後,膈間不淸利之氣有加,寢睡不寧云。伏未審朝來,不舒之候及膈氣,其已減歇,而困惱熏熱,不復往來,口淡飽滿之氣,加減何如?浮氣亦有消減之勢,而瘡處未盡完合乎?今日臣等,與諸醫入診,而不勝終宵憂煎,敢此問安。答曰,知道。不舒之氣已歇,膈氣差減,而困惱有加,熏熱往來,口淡飽滿之氣無加,浮氣與昨無異,而瘡處未盡完合矣。
禁府,洪好人李相成拿囚。啓。
校理洪錫輔,文臣朔試射時,稱病不進,依承傳罷職。傳曰,只推勿罷。
傳曰,史官三員待命,騎馬九匹立之。文科一所二所及館所內摘奸。
傳曰,史官一員待命,騎馬三匹,卜馬二匹立之。
奉常副奉事尹珌,栗木斫伐後入來。
參奉鄭思大,柴場監刈後入來。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,學正尹珌。
藥房口傳啓曰,卽伏聞差備醫官所傳之言,自夕水刺前,有惡寒之候,至於指端,有寒氣,水刺亦小進云。臣等,請令諸醫,卽爲入診之意,惶恐敢啓。傳曰,寒氣雖未盡止,卽今稍似減歇,勿爲入診。
假注書李雲龍出使,代宋必恒。
藥房再啓曰,入侍醫官金有鉉等退出後,臣等與儒川君濎及諸醫官等,反覆商議,則皆以爲,卽今聖候,腠理未開,火鬱作塞,發散之劑,不可不用,加味敗毒散,先進三貼,明日則丸藥姑爲停進,宜當云。此藥煎入之意,敢啓。答曰,知道。以上朝報
午時,上御隆福殿,藥房入診,入侍,都提調李頤命,提調趙泰采,副提調兪集一,儒川君濎,假注書趙文命,記事官朴師益·宋直明,醫官金有鉉·柳瑺·丁時梯·權聖徵·李時聖·趙慶基·方震夔·朴星瑞·李徵夏·崔泰齡。李頤命曰,寢睡連日不寧,今夜則二字缺膈間不淸利之候,煩轉數覺,而又有寒氣云。未知寒氣,自初昏有之乎,夜深後發作乎?上曰,就寢後,微縮不舒矣。頤命曰,終夜有之,而至於大段乎?上曰,睡覺攪衾之際,二字缺微發,而不至大段矣。頤命曰,困惱之候何如?上曰,一樣矣。頤命曰,膈間不淸利之候,因飽滿而有加乎?上曰,飽滿則不淸利之候亦加矣。頤命曰,水刺昨今連日少進,未知因口淡而然乎?上曰,口淡似有加矣。頤命曰,大便放下後,膈氣有差勝之候乎?上曰,放便後,一行缺頤命曰,浮氣卽今與朝何如,而無顯減之勢乎?上曰,無顯然之效矣。頤命曰,前見寒氣之候,瘡處流汁輒少矣,未知卽今亦如前乎?上曰,與前無異矣。頤命曰,請令醫官入診,何如?上曰,唯。頤命曰,熏熱何如?上曰,不至大段,而無時往來矣。諸醫以次入診。儒川君濎,退伏曰,左脈似有力,右脈似一字缺實,玉色顯然勝昔矣。金有鉉曰,左三部微有力,右三部沈氣多矣。柳瑺曰,脈候比昨夕稍有力,而左右幾均矣。丁時梯曰,脈候比昨夕,左似沈,右似實矣。李時聖曰,脈候久未入診矣,卽今則左沈右實,然大抵比前差勝矣。李徵夏曰,脈候左右常沈,而左似加矣。頤命曰,請令醫官,診察浮氣,何如?上曰,唯。浮氣間有瘙痒處矣。濎曰,時時瘙痒,非前所有之症矣。諸醫以次入察。權聖徵曰,雖未知朝夕加勝,而諸處大抵似五六字缺部,則比前有加矣。上曰,不如十餘字缺部股陰諸處,不爲頓減半行缺不爲消減之勢,大抵挫其大勢,而姑無顯然之勢矣。上曰,然矣。崔泰齡曰,腫處及囊丸,不無差勝之效,而二字缺尙出而不止矣。頤命曰,浮氣盛勢難挫,而無顯然加勝之效,實爲悶慮矣。上曰,盛氣雖挫而二字缺則尙未可知也。頤命曰,諸醫皆以爲,停藥旣數日,而今夜又有久未有之寒氣,若於此時,發散表氣,則可以得力云。其言似不無意見,湯劑議進與否,問于入侍醫官,何如?上曰,唯。濎曰,卽今雖無顯然消減之勢,而亦不可爲疏利之無效矣。今年之效不如前年之捷者,蓋其病根深,而藥力不及故耳。然解表氣與疏利之法一樣,故臣意亦以爲,姑進湯劑無妨矣。大抵浮腫之病,例多感寒,故開汗之法,亦有意見,議進湯劑於今日,觀勢更始前日丸藥,宜矣。有鉉曰,小臣與儒川君意同矣。時梯曰,十餘字缺導水丸,乃內治之藥也。八九字缺雖未發汗,浮氣或不無消減之道,故疏利之湯劑,間間進御宜矣。聖徵曰,姑進表氣雙解之藥,觀勢更始丸藥,亦似無妨矣。時聖曰,若以素問所謂發汗通腸利小便法,姑進二三貼,似無妨矣。慶基曰,疏利之劑,不爲不多,而夜間又有不舒之候矣。凡病,亦有治表之法,湯劑姑進四五貼,其後更始疏利之劑宜矣。震夔曰,表裏雙解,自有古法,發散之法,不必取汗,而自有妙理,若用其藥,此時極好矣。徵夏曰,腸胃有熱,則淸熱自是大法,浮氣自內達表,則發散消減云者,非臣所知也。提調趙泰采曰,前年收效於導水丸,故今用三花神祐丸,而病根深矣。豈望日勝之效乎?臣雖不知醫理,而晝夜思之,則不若姑進疏利之劑,觀勢變通,徐議他藥,故如是敢達矣。今若遽進他藥,則前功或不無難知之慮矣。上曰,其言亦不無意見矣。頤命曰,前功難知之說,亦似有理,臣等四五字缺商議更達矣。上曰,十餘字缺湯與丸,不宜混用矣。頤命曰,萬不得已六字缺然則蹔休二三日,更進疏利之劑,未知何如?濎曰,閭閻二字缺夫之病,不可妄試,況於君父之病乎?小臣以經驗見之,向來三字缺丸進御後,浮氣減三分之二矣。今用三花神佑丸,大勢雖挫,而姑未頓減,有違初料,故亦不無趑趄之意。臣意則今明姑進敗毒散一二貼後,旋始丸藥,似或得當,湯劑雖入甘遂,終不若丸藥矣。上曰,然矣。頤命曰,然則兼進湯丸,未知何如?上曰,兼進則難矣。姑停丸藥者,蓋欲休一兩日後,連進三四日,以觀加減,初非永停之意也。欲自明日更始,湯丸間兩者當進與否問議。濎曰,湯藥則不可責效於一二貼矣。上曰,一二貼,何可責效乎?濎曰,兼進似好,聖敎爲難,然則自明日更始前藥,宜矣。上曰,休一二日者,欲自明日更始之意矣。有鉉曰,凡病亦有治表之法,半行缺口淡諸症有加,自明日更始三字缺急矣。瑺曰,兼服則彼此不當,寧進三花神祐丸四五日,其後議用發表之藥,似好矣。時梯曰,導水丸,卽今則藥力微,故至用三花神祐丸,而多用則脾敗,若至於脾敗而不堪當,則此藥當爲不用之藥矣。姑說脾胃,觀勢進御云者,聖敎至當,故姑爲停止,有此表裏和解之議,而兼進,終涉重難,則寧進三花丸,以驗功效,旣始之事,不可中止,量力少進,似宜矣。慶基曰,口淡加則不必强進,間間進御,似好矣。聖徵曰,三花丸後,雖得快泄,而口淡及淡淡之候,有加而無減,故有此以湯藥和解之議,而二三貼,不可責效,不然,寧進前藥以觀之,似宜矣。時聖曰,酙酌進御,宜矣。慶基曰,口淡之加,由於峻劑,解表之藥,又不可以一兩貼責效,而浮氣或加,則不無盡棄前功之慮,似當更始前藥,量力進御,宜矣。頤命曰,然則丸藥,似當更始,而金有鉉一行餘缺當休三日矣。濎曰,以急則治表之法七八字缺上曰,二三貼,似難責效,而其間日字,多三字缺或加,則不無盡棄前功之慮,自明日更始終可矣。頤命曰,然則減丸數進御,未知何如?上曰,十丸內則似可矣。時梯曰,方文云,一日二丸三丸,而日三服以七丸定之,何如?上曰,七丸亦少矣。時梯曰,然則無過十丸,何如?上曰,唯。都提調李頤命所啓,向因北道暗行御史書啓,北道別科設行事,命下矣。科日旣已推擇於三月念後,試官亦以重臣差出,而大臣及諸宰,問安後來會藥房,皆以爲,北路擧子之入格於今番監試及文武科初試者,百餘人,當爲上來,而程途絶遠,決難廻還於科前,此固不可不念,而且新差監司,亦以爲,聞北人在京者之言,寒食前後,東作方始,若又少退科日,則正當極農之節,不如待秋設行之爲便,御史之啓,見歲前民情,故其意如此云。自備局欲啓請變通,而有煩於靜攝之中,以臣入診,故欲其陳達,敢此仰稟矣。上曰,此是前年當設之科,而北路之人,喁望已久,故必欲速行矣。事勢若然,則不過數月之間,退定於秋間,好矣。李頤命曰,甲辰年間,故相臣金壽恒,往設北道別科也,亦在七月間云矣。上曰,柳尙運之往試北道,亦在秋間矣。今番之科,亦依此例,退行於秋間,可也。頤命曰,北道別科規矩,自前以六兩九十步,柳葉箭二中,騎芻二中,落點,而近來武技之精熟,京外皆然,規矩旣歇,則入格過數,故頃年領議政徐宗泰之往試北道,故相臣李世白之往試關西時,擧子準分而踰額,不得參榜者俱多,此輩反以爲怨云。然則慰悅之科,適爲致怨之端,似當有變通之道矣。上曰,當臨時參酌改定矣。頤命曰,各軍門習操,近久停止矣。內中日則以大內至近,砲鼓相聞,有妨於靜攝,故啓請姑停,而此外課試等事,則無不擧行,文臣朔試射,亦不停止,則何獨於習操而廢之乎?雖以公事出入之頉稟,行操俱有一啓,元無煩簡之別,而且頉稟之啓,不敢以上候未寧爲辭,每以將臣身病爲故,亦涉未安,最是外方上番之軍,或有一未經習操而下去者。陰雨之備,殊甚疏虞,此後則勿爲煩稟,使之依例擧行,恐合事宜,故敢達矣。上曰,分付三軍門,可也。頤命曰,三軍門規例,宜無異同,而今有各異者,禁衛則兵判例兼大將,引入多而遞易數,故大將有故之時,有令都提調替行習操之規。小臣亦屢次承命替行,都提調大將,俱有故而後頉稟矣。其他訓御兩廳,每但以大將有故頉稟,如訓局久廢行操事例,甚爲不一矣。臣曾見備局謄錄,軍門都提調,啓請看操,且嚮來故相臣金壽興爲御營都提調時,大將有故,則輒爲代行云。此事非獨可行於禁營,亦非無前創行者。自今定式,兩軍門,亦依禁營例擧行,未知何如?上曰,一體定式,兩軍門大將有故之時,則必令都提調代行,可也。頤命曰,向日文書裁省時,外方守令之例兼把摠者,勿爲啓下,自各其營門,直爲傳令事,自今定式施行,何如?上曰,依爲之。諸臣以次退出。以上燼餘
上在慶德宮。停常參·經筵。
下直,江華經歷李世晟,鎭海縣監崔翼齊,廣梁僉使閔裕。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間寢睡,差勝於昨日,而以煩轉不得安穩云。伏未審寒氣不復發作,而困惱熏熱,及膈間不淸利飽滿之候,比昨加減,何如?浮氣漸有消減之勢,而瘡處未盡完合乎?今日臣等,令諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。寒氣不復發作,而困惱熏熱,朝來減歇,膈間不淸利,及飽滿之候無加,浮氣比昨,別無所減,而瘡處未盡完合矣。勿爲入診。
政院啓曰,禁府刑曹,連以堂上不齊,久未開坐,刑獄滯囚,委屬可慮。知義禁朴權,同義禁李大成,刑曹判書權尙游,參判南致熏,竝卽牌招察任,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。朝報
傳于李翊漢曰,訓鍊大將家,遣針醫看病。
中宮殿,藥房問安。答曰,知道。
李翊漢,以禮曹言啓曰,厚陵·獻陵·宣陵石物塗灰之役,來三月初三日辰時擧行事,已爲啓下矣。本曹堂上各一員,當爲分進,而此時畿邑廚傳之弊,亦甚可慮。獻陵·宣陵,相距不遠,堂上一員,先詣獻陵塗灰後,仍詣宣陵,監董畢役,而宣陵塗六字缺差退,何如?傳曰,允。
朴鳳齡,以禮曹言啓曰,日昨,庚寅以後恩賜一分之類,竝爲許赴於會試事,啓稟蒙允矣。卽者,榮川幼學金昌績,呈狀本曹以爲,戊子年殿講時,入格給一分之後,在喪未赴於辛卯式年,仍出陳試公文,願付於今此式年云。考見戊子恩賜承傳,則果以一分入格,陳試公文,亦爲明白。頃日啓稟時,渠無來呈之事,未免落漏,其後一分之類,旣已變通,許赴於會試,則此亦不可異同,使之一體許赴於會試,何如?傳曰,允。以上燼餘
禮曹啓曰,卽接靖陵石物修改都監移文,則本靖陵上駕石正鍊,旣已畢役,舊莎毁撤,駕石改排吉日,及陵上改莎草石物改排時,大臣眼同畢役事,令本曹依例擧行云。修改吉日,令日官推擇,則今二月二十七日卯時爲吉云。先告事由,同日曉頭,行告安祭,事畢後,臨時設行,而曾前獻陵石物改排時,大臣進詣,眼同畢役,今亦依此擧行,何如?傳曰,允。以上禮曹謄錄
上在慶德宮。停常參·經筵。
仁宣王后忌辰齋戒。
大殿·中宮殿·世子宮·嬪宮,政院·玉堂問安。答曰,知道。
大殿,朝廷二品以上·六曹單子問安。答曰,知道。中宮殿口傳問安。答曰,知道。
藥房都提調李頤命,提調趙泰采,副提調兪集一啓曰,卽伏聞差備醫官所傳之言,夜間聖候,膈間不淸利,罷漏後有加,四更又有不舒之候,寒氣往來,寢睡不如昨日,竹瀝調進龍腦安神丸二丸云,伏未審朝來,膈氣寒氣,俱已減歇,而困惱熏熱,不復發作,飽滿之氣無加,而口淡一向差減乎,浮氣漸有消減之勢,而瘡處幾盡完合乎?湯劑三貼,當盡於今日,症候又如此,臣等與諸醫入診,詳察症候,議定湯劑仍進當否,宜當,不勝終宵憂煎,敢此問安,竝爲仰稟。答曰,知道。寒氣已歇,膈氣不減,而困惱頗甚,重熱姑不發作,飽滿之氣有加,而口淡一向差減,浮氣比昨,別無加減,而瘡處未盡完合矣。
大殿·中宮殿·世子宮·嬪宮,藥房·政院·玉堂·夕問安。答曰,知道。藥房口傳啓曰,晩後困惱之候,其已減歇乎?惶恐敢啓。答曰,知道。困惱之候,比午前差減矣。
府前啓,以國忌齋戒,今明日姑停。以上朝報
午時,上御隆福殿,藥房入診。入侍,都提調李頤命,提調趙泰采,副提調兪集一,儒川君濎,假注書趙文命,記事官朴師益,宋眞明,醫官金有鉉,柳瑺,丁時梯,權聖徵,趙慶基,朴星瑞,方震夔,李時弼,玄悌綱,崔泰齡。都提調李頤命曰,夜間寢睡不安,又有寒氣,膈間不淸利云,未知卽今膈間不淸利之候,比曉間何如?上曰,姑未盡寧矣。頤命曰,寒氣加歇,比前何如?上曰,如向來矣。頤命曰,困惱之候何如?上曰,姑不特甚矣。頤命曰,口淡之候,因飽滿之氣而有之乎?上曰,飽滿之故,口味似不如昨矣。頤命曰,飽滿之候,自水刺前有之乎,自其後有之乎?上曰,自水刺前有之矣。頤命曰,入診醫官皆以爲,浮氣則下部稍減云矣。未知夜來一樣乎?上曰,不加矣。頤命曰,大便纔下,而猶未六七字缺何如?上曰,昨日三次欲放而未放矣。一行半缺頤命曰,小便得無澁乎?上曰,連澁不快矣。頤命曰,卽令醫官入診,何如?上曰,唯。諸醫以次入診,儒川君濎,退伏曰,左右脈候,俱帶數矣。金有鉉曰,脈候連不甚數矣。卽今則稍似細數,此蓋寒氣雖歇,而熱未發散而然矣。上曰,膈間殊不淸快,故連進牛黃矣。柳瑺曰,〈缺〉脈候稍似沈數,而右則似泛容矣。頤命曰,二字缺進御後,得無喘候乎?上曰,頗似喘促矣。丁時梯曰,脈度三四字缺乃數脈,而今亦五遲,似是氣縮,未盡發散而然矣。李時弼曰,脈候沈中帶數而有力,右則尤細數矣。其餘諸醫所達略同。頤命曰,卽今困惱之候,一字缺矣。浮氣診察,俟少間乎?上曰,仍令診察可也。因倚枕出脚部諸處,諸醫以次診察。濎退伏曰,腹部比再昨無減,而膝部及股陰三行缺有寒氣,連用其藥乎,當進丸藥乎?諸醫俱入侍,請令各陳所見,何如?上曰,唯。濎曰,敗毒散一二貼,雖未可責效,寒氣則似可止,而今又如此,亦不無疑慮矣。丸藥勢當更進,卽今口淡及困惱之候如此,未知猶此進服乎。有鉉曰,一二貼固難責效,而此時用下藥,亦甚不可,今日則姑進敗毒散,似宜矣。瑺曰,此豈發散之藥,而一二貼何可責效乎?大便若祕,則可進丸藥,而卽今症勢,不至如此,今姑連進湯劑,似宜矣。時梯曰,卽今便祕,則當用疏利之藥,而姑無其症,則今日似當連進敗毒散矣。聖徵曰,丸藥則姑觀症勢進御,而加入於湯藥,以爲表裏俱解之道,似宜矣。慶基曰,卽今諸症更加,似是表氣未散,全是火熱之所致,敗毒散一二貼,五六字缺大便若復和,則勢當更始丸藥,而今姑二字缺五貼進御,似好矣。方震夔曰,表裏雙解,不無意思,而入大黃之屬,然後可以責效。臣意則加入大黃而進御,似宜矣。時弼曰,自是壅滯之証,用下藥,淸火疏滯,然後可以得效,而敗毒散乃治表之法也。疏利之劑,已停數日,不可不量丸數多少,進御前藥矣。玄悌綱曰,疏利之劑,本合於症候,而口淡諸症又出矣。表裏雙解而後,可得效矣。頤命曰,湯劑入大黃,則不堪進御乎?上曰,入大黃則似難進御矣。頤命曰,姑進湯藥,觀夜來症候,而與諸醫更議乎?上曰,唯。趙泰采曰,小臣素昧醫理,不宜妄論,而以淺慮思之,疏利之藥,似當爲聖候之當劑矣。上曰,湯藥今日當爲三貼矣。明日則丸藥空心當服十丸矣。
都提調李頤命啓曰,事非大段,而亦有趁時稟定者故,敢此仰達矣。北漢山城內禁衛營舍倉庫,當初擇地甚高,風雨所萃,棟宇已傷,後岡將有沙汰之勢,不得不改營稍平之處,而本營城役以後,又値凶年裁減,物力不贍,有難盡爲雇軍赴役,大將欲以上番鄕軍出番時,間間使役,以爲完畢之地,草記煩瀆,不得啓請云,使之依此擧行,何如?上曰,事甚便好,以此分付,可也。又所啓,自前南漢有修改處,物力不足,則例有空名帖成給之事矣。今此北漢禁衛營舍移建時,財力多窘乏,依南漢例,空命帖四百餘張,令該曹成給,以補其役,何如?上曰,分付該曹,成給,可也。提調趙泰采所啓,今因空名帖成給之請,小臣亦有所陳達之事矣。北漢山城寺刹庫舍及蕩春臺倉庫營建之時,自經理廳請得帖文以給,使之完役,今於北郊,又有五十間倉舍營建之役,而前後請得帖文,已盡無餘,物力無他取用之處,且於山城九寺,又創一寺,必加得帖文,然後可以補用完役,空名帖限一千張,自該曹成帖,何如?都提調之意如是故敢此仰禀矣。上曰,一體分付,成給可也。諸臣遂以次退出。以上燼餘
上在慶德宮。停常參·經筵。
仁宣王后忌辰。
夜四更,流星出太微垣上入乾方天際,狀如鉢,尾長二三尺許,色赤,光照地。
大殿·中宮殿·世子宮·嬪宮,政院·玉堂問安。答曰,知道。大殿,朝廷二品以上·六曹單子問安。答曰,知道。中宮殿口傳問安。答曰,知道。
藥房啓曰,卽伏聞差備醫官所傳之言,夜間聖候,浮氣及膈間不淸利,飽滿之氣有加,呼吸不平,頻頻起坐,全失寢睡云,臣等伏不勝一倍煼煎之至。困惱熏熱,不復往來,而口淡加減,何如?今日三花神祐丸更進事,昨已定奪,而症候又如此,臣等不可不令諸醫,趁早入診,詳察症候矣。敢此問安,竝爲仰稟。答曰,知道。困惱特甚,熏熱有加,而口淡比昨,別無加減,丸藥今方進御矣,勿爲入診。
韓世良,以弘文館言啓曰,下番修撰臣洪重休,以東學兼敎授,儒生製述,定行於今日,雖是國忌正日,自前亦有學製設行之例,故今方晝仕出去,而一日之內,勢難畢考,每每草記,似涉煩瀆,限畢試,除草記,直爲出去之意,敢啓。傳曰,知道。
藥房口傳啓曰,今日是寧陵忌辰祭,而昨日入診時,意以爲,未寧中,必不進御素膳,故未果以進常膳之意,仰請矣。纔伏聞醫官所傳之言,粳米飮進御時,仍進豆泡湯云,此必欲進素膳而然也。今當症候如此之時,素膳決不可進御,臣等不勝憂慮,惶恐敢啓。答曰,方在未寧中,故旣減一日,而今日是國忌正日,何可進御常膳乎?又啓曰,伏聞朝來困惱特甚,熏熱有加云,卽今加減更何如?惶恐敢啓。答曰,熏熱差減,而困惱則一樣矣。又啓曰,更爲煩達,體甚惶恐,當此諸症有加之時,決知其有害,且方用下藥,尤何可進御素膳乎?請加二字缺勉進常膳,惶恐敢啓。答曰,如是縷縷陳情,二字缺朝水刺當進素膳矣。以下缺
藥房因夕問安啓曰,伏聞泄便放下後,以飽滿之氣稍減歇,下敎于醫官,而伏未知熏熱困惱等症,卽今加減何如?答曰,知道。卽今則熏熱困惱,減歇矣。
中宮殿,藥房夕問安。答曰,知道以上燼餘
上在慶德宮。停常參·經筵。
下直,牛峴僉使金世章,智島萬戶李益大。
辰時至午時,日暈。夜一更至四更,巽方有氣如火光。五更,北方巽方,有氣如火光。
大殿·中宮殿·世子宮·嬪宮,政院·玉堂問安。答曰,知道。大殿,朝廷二品以上·六曹單子問安。答曰,知道。中宮殿,口傳問安。答曰,知道。
藥房啓曰,卽伏聞差備醫官所傳之言,夜間聖候,膈間不淸利,或睡或覺,寢睡煩轉,不能安穩云。伏未審困惱熏熱不復往來,而口淡與飽滿之氣,加減何如?浮氣其有消減之勢,而瘡處漸就完合乎?臣等今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱熏熱,往來未已,而口淡飽滿之氣無加,浮氣與昨無異,而瘡處未盡完合矣,勿爲入診。
中宮殿,藥房問安。答曰,知道。
洪致中啓曰,備邊司郞廳,以大臣意來言,今日賓廳坐起日次,而上候方在靜攝中,不得來會,本司開坐云矣,敢啓。傳曰,知道。
備忘記,傳于洪致中曰,今下弓矢,牛峴僉使金世章處給送。
韓世良啓曰,卽伏見慶尙左道監試初試榜目,則生員試三等第三人安命聃父名漢鼎之鼎字,傍邊有刀擦之痕,而不爲改書,泛然修啓,殊甚不察,當該京試官及參試官,竝推考警責,何如?傳曰,允。
大殿·中宮殿·世子宮·嬪宮,政院·玉堂問安。答曰,知道
藥房,因夕問安,口傳啓曰,伏聞泄便放下後,困憊頗甚云,粳米飮進御後加減,未知何如?傳曰,知道。困憊之候,尙未快減矣。
咸鏡監司金演上疏。大槪,請於未辭陛之前,得蒙恩暇,往掃父母丘墓,以伸至情事。入啓。答曰,省疏具悉。卿其依疏辭往省焉。
大殿·中宮殿·世子宮·嬪宮,藥房·政院·玉堂夕問安。答曰,知道。以上燼餘
成均館官員,以知館事大司成意啓曰,四學課製,趁速設行事,旣有成命,東西南三學,則今方設製,而中學則辛卯以後,連三年課製,全未擧行,兼敎授申思喆,在外未上來,自前如此之時,他學兼官,有推移設行之例,今亦以他學兼敎授,輪廻代行中學課製,以爲趁會試合製之地,何如?答曰,依允。以上成均館謄錄
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。大殿,朝廷二品以上·六曹單子問安。答曰,知道。中宮殿,口傳問安。答曰,知道。
藥房啓曰,卽伏聞差備醫官所傳之言,夜間聖候,膈間不淸利,寢睡煩轉數覺,不得安穩,如昨日云,伏未審困惱熏熱不復往來,而口淡飽滿之候,加減何如?浮氣,兩日泄痢之後,其有差減之效,而瘡處未盡完合乎?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱往來,熏熱有加,而口淡飽滿之候,比昨無減,連日泄痢,而浮氣姑無差減之顯效,瘡處未盡完合矣。勿爲入診。
中宮殿,藥房問安。答曰,知道。
韓世良,以侍講院言啓曰,本院新除授說書李善行,承召上來,已至累日,而連呈辭疏,尙不出肅,卽爲牌招察任,何如?傳曰,允。
李翊漢,以御營廳言啓曰,本廳屬海西十三番別馬隊五十六名,標下軍一名,已爲逢點整齊矣。來三月初一日,與北二營入直十二番別馬隊替代後,舊軍放送之意,敢啓。傳曰,知道。
李翊漢,以御營廳言啓曰,本廳來五六月當海西別馬隊,逐朔立番次,趁期調送事,本道監兵使處,依前知會之意,敢啓。傳曰,知道。
李翊漢,以御營廳言啓曰,本廳來三四月兩朔應立,前部中司屬慶尙左道五哨軍兵六百七十名,已爲逢點整齊矣。來三月初一日,與左司軍兵替代後,舊軍放送之意,敢啓。傳曰,知道。
朴鳳齡,以戶曹言啓曰,各道錢穀御覽會計,例於翌年二月二十五日,啓請受出晦日內,修正入啓,而全羅道會案,未及上來,故監司及都監官,竝爲推考,御覽會計,待其會案上來後,修正以入之意,入啓退限矣。全羅道會案,今纔來到,御覽會計受出,依例修正之意,敢啓。傳曰,知道。
傳于朴鳳齡曰,秋曹煩劇之地,長官不宜久曠,刑判疏批已下,明朝牌招察任。
掌令李宖啓曰,請還收黃順中絶島定配之命,仍令該曹,嚴鞫得情,依律處斷事。措辭見上新除授掌令崔慶湜,時在慶尙道大邱地,司諫院獻納申思喆,時在咸鏡道北評事任所,請竝斯速乘馹上來事,下諭。答曰,不允。下諭事,依啓。申思喆竣事,自當上來,勿爲下諭。
大殿·中宮殿·世子宮·嬪宮,政院·玉堂·夕問安。答曰,知道。大殿·中宮殿,藥房問安。答曰,知道。以上燼餘
左議政金昌集,靖陵陵上石物修改事,出去。
文科館所及武科二所出榜,詣闕。
京畿都事趙錫命,左議政金昌集陪行事,出去。
謝恩,說書李善行。
刑曹判書權尙游辭職上疏。入啓。答曰,省疏具悉。今玆司寇超擢之命,夫豈偶然?固知卿於刑獄,必加審愼之意矣。須勿固辭,安心行公。以上朝報
上在慶德宮。停常參·經筵。
下直,漆谷府使尹弼周,連源察訪鄭錫三。
大殿,政院·玉堂·二品以上·六曹問安。答曰,知道。中宮殿·世子宮,藥房·政院·玉堂·二品以上·六曹問安。答曰,知道。
藥房啓曰,卽伏聞差備醫官所傳之言,夜間聖候,雖有煩轉,寢睡則差勝於昨日云,伏未審熏熱困惱,不復往來,而膈間不淸利,飽滿之氣及口淡,加減何如?浮氣其有消減之勢,而瘡處猶未完合乎?諸醫皆以爲,三花神祐丸太峻利,不必連進,自今日導水丸半劑,加甘遂五錢,每進五十丸,宜當云,此藥今方封入,而臣等久未入侍,近日症候無顯減,今日不可不與諸醫入診,不勝終宵憂煎,敢此問安,竝爲仰稟。答曰,知道。熏熱困惱,往來未已,而膈間不淸利,飽滿之氣無加,口淡比昨差減,浮氣別無消減之勢,而瘡處猶未完合矣。明日入診。
謝恩,刑曹判書權尙游。
禁府啓目,副司果李相成,洪好人等矣,帶軍銜任意下鄕,罪各笞五十,贖,竝只解見任,別敍,私罪。啓依允。
文科一二所及武科一所出榜,詣闕。
忠淸監司書目,泰安郡守朴纘新,八朔曠官,抛棄公務,還任屬耳,旋卽棄歸,今又以親病投狀,無意還任,不得已罷黜事。
大殿·中殿·世子宮·嬪宮,藥房·政院·玉堂夕問安。答曰,知道。
都承旨兪集一上疏。大槪,院中規例,緣臣見輕,而有虧損者,文書出納,由臣妄率而有做錯者,何敢諉以待罪藥院,忘恥淟涊,蹲據於近密之地乎?玆敢退伏闕外,冒死呼籲,乞削臣職,仍治臣罪事。入啓。答曰,省疏具悉。卿其勿辭,從速察職。
內醫院官員,以都提調意啓曰,本院副提調兪集一,今日政院體例及大臣偶發之言,陳疏引嫌,出去闕外。當此大小憂惶,本院直宿問安之時,職在保護之人,不可以小嫌而乞免,今則疏批已下,卽爲牌招察任,俾無闕直之弊,何如?傳曰,允。
左議政金昌集,工曹參判金萬埰,正郞李喜涵,禮曹參議洪重夏,正郞鄭來周,繕工監役金斗奎,靖陵陵上石物修改後入來,
右副承旨朴鳳齡上疏。大槪,臣於本院請牌之啓,情勢萬分難安,玆詣闕外,略暴委折,兼陳病狀,冀蒙鐫削,以安私分事。入啓。答曰,省疏具悉。爾其勿辭,調理察職。
疊書藥房口傳啓曰,伏聞下差備醫官之敎,登廁後有寒氣,仍有淡淡之候,至今欲爲嘔吐矣。臣等不勝驚慮,來詣閤門,未知卽今加減,何如。臣等率諸醫,卽爲入診宜當,惶恐敢啓。傳曰,依爲之。以上朝報
上在慶德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。大殿,朝廷二品以上·六曹單子問安,答曰,知道。
藥房都提調李頤命,提調趙泰采,副提調兪集一,詣閤門外,口傳啓曰,伏聞傳于差備醫官之敎,登廁後,忽有寒氣,仍有淡淡之候,至於欲爲嘔吐矣。臣等不勝驚慮,來詣閤門,未知卽今加減何如?臣等率諸醫,卽爲入診宜當,惶恐敢啓。答曰,依爲之。又啓曰,臣等入診退出後,與儒川君濎,尙瑞院直長黃處信,副司勇李公胤及諸醫官等,反復商議,則以爲,聖候卽今諸症,本由於濕熱,犀角湯先進三貼,以爲淸熱瀉濕,通利二便之地,宜當云,此藥煎入之意,敢啓。答曰,知道。中宮殿,藥房問安。答曰,知道。藥房口傳啓曰,熏熱之候,時刻頗久,且伏聞差備醫官所傳之言,則月經調進牛黃膏云,卽今熏熱之候,今已止歇乎?惶恐敢啓。答曰,知道。月經進御之後,熏熱之氣,猶未快減矣。
中宮殿,藥房問安。答曰,知道。
李翊漢啓曰,行大司憲權尙夏,掌令崔慶湜,持平金昌翕在外,執義南道揆,掌令李宖呈辭,持平金取魯服制呈辭。今日以監察茶時之意,敢啓。傳曰,知道。
李翊漢,以備邊司言啓曰,廣州府尹李晩堅,呈狀本司,陳其身病,請速變通,而畿輔任重,有難容易許遞,故論題使之調理察職矣。今又連呈三狀以爲,疾勢轉益危篤,萬無復起供職之路,久廢坐衙,斯速入啓處置云,聞其實病沈苦,難以自强,本府係是軍民事務繁劇之地,彌月曠廢,委屬可慮,廣州府尹李晩堅,改差何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。
大殿,藥房因夕問安口傳啓曰,伏聞下敎醫官之言,熏熱之候,尙今往來未已云,且朝者白粥一合進御之後,更無他所進之物矣。白粥或粳米飮,若勉進則似有所益矣,惶恐敢啓。傳曰,熏熱往來之候一樣,而白粥或水刺,將欲進御矣。以上燼餘
禁府照目,機張縣監李綸矣,賑餘穀三百石,俱有去處是白乎矣。至於賑廳錢租還償次,貿鹽九百石之際,廉價倍徵,重招貧殘鹽漢等之呼冤,極爲可駭。其和買給價增減不實之罪,杖一百,徒三年,告身盡行追奪,私罪。啓依允。
禁府,李綸,定山楡楊驛,徒三年定配。啓。
戶曹參議金普澤上疏。大槪,敢陳今番試場擧子之違法冒嫌,冀命該曹,亟速處置事。入啓。答曰,省疏具悉。疏辭令該曹稟處。以上朝報
午時,上御隆福殿,藥房入診。入侍,都提調李頤命,提調趙泰采,副提調兪集一,儒川君濎,假注書趙文命,記事官黃奎河,宋眞明,醫官金有鉉,柳瑺,丁時梯,權聖徵,朴星瑞,趙慶基,方震夔,崔泰齡。
都提調李頤命曰,卽今寒氣何如,嘔氣已鎭定乎?上曰,就寢時,忽有微痛之候,寒氣至及手足指端,夜來間有差歇之時矣,卽今復爲發作矣。頤命曰,寢睡則自二更全失乎?上曰,間有似寐之時矣。頤命曰,請令醫官入診,何如?上曰,唯。諸醫以次入診,儒川君濎,退伏曰,前有寒氣時,脈候每有沈意,卽今則不沈而帶數,指端寒氣,不至大段矣。金有鉉曰,嘔氣卽今則何如?上曰,欲嘔之氣,稍得減歇矣。仍曰,薑茶湯,溫而取來,仍令宦者,扶而起坐。柳瑺曰,脈候甚數,寒氣似未盡散矣。丁時梯曰,脈候雖未沈,似不無絃數之意,寒氣似未盡散四字缺,頤命曰,起坐後,寒氣減而有熱候乎?上曰,膈間頗覺煩鬱矣。頤命曰,浮氣膨脹之候,何如?上曰,每夜間膨脹,而朝來少寬矣。今夜又如此,而腹部不知顯加矣。頤命曰,曉間大便甚濡云,放下時,未知容易乎?上曰,尙未快矣。少間進薑茶湯。泰采曰,進御時,得無虛憊之候乎?上曰,不至大段矣。頤命曰,夜間聖候,有嘔氣寒氣云,故臣等自外議之,橘皮竹茹湯,已令製煎矣。請令提調,出而取來,未知何如。上曰,未盡鎭定,姑俟之。頤命曰,多人入侍,頗甚壅鬱矣。臣等請竝出伏戶外,天明時更爲入侍。頤命曰,卽今則膈間煩鬱之候,何如?上曰,稍得鎭定矣。頤命曰,熏熱之候,不爲發作乎?上曰,姑不發作矣。二行半缺諸臣以次退出。以上燼餘
上在慶德宮。停常參·經筵。
下直,兔城僉使邊相聃,鎭東萬戶元弼揆。
自辰時至申時,日暈。
大殿·中宮殿·世子宮·嬪宮,政院·玉堂問安。答曰,知道。
大殿·中宮殿·世子宮·嬪宮,朝廷二品以上·六曹問安。答曰,知道。中宮殿,口傳問安。答曰,知道。
藥房都提調李頤命,提調趙泰采,副提調兪集一啓曰,卽伏聞差備醫官所傳之言,夜間聖候,雖有煩轉,寢睡差勝云,伏未審熏熱困惱,其已減歇,而膈間不淸利飽滿之氣無加,口淡亦無所減乎,浮氣其有消減之勢,而瘡處未盡完合乎?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱少減,熏熱往來,而膈間不淸利,飽滿之氣無加,口淡別無顯減,浮氣亦無消減之勢,而瘡處未盡完合,勿爲入診。
中宮殿,藥房問安。答曰,知道。
韓世良,以弘文館言啓曰,本館下番修撰臣洪重休,以東學敎授,今日儒生製述坐起時,晝仕出去,而一日之內,勢難畢考,每每草記,似涉煩瀆,限畢試,除草記,直爲出去之意,敢啓。傳曰,知道。
備忘記,傳于李翊漢曰,今下弓矢,兔城僉使邊相聃鎭東萬戶元弼揆等處,給送。
李翊漢,以義禁府言啓曰,陽智縣監柳一運,長水前縣監金鎭望等原情公事中,除刑推議處事判下矣。御史封進文書下本府,以爲憑處之地,何如?傳曰,允。
備忘記,傳于洪致中曰,醫官丁時梯,職牒還收。
大殿·中宮殿·世子宮·嬪宮,政院·玉堂夕問安,答曰,知道。
藥房,因夕問安口傳啓曰,晩後熏熱往來之候何如,而今日水刺所進益少矣。口淡之候有加然乎?惶恐敢啓。答曰,知道。熏熱比昨差減,往來未已,口淡無顯減矣。以上燼餘
忠淸監司書目,韓山呈,以司諫權忭辭職上疏上送事。啓,答曰,省疏具悉。爾其勿辭,從速上來察職。郞廳曺命胤書。趙景觀校正。
上在慶德宮。停常參·經筵。
下直,全羅右水使李相頊,白翎僉使成重三,南虞候金鼎鳴,龍媒僉使趙麟錫。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有煩轉,寢睡則差勝於昨日,而罷漏後,膈間不淸利,竹瀝調進龍腦安神丸二丸云,伏未審朝來,痛氣已減,而熏熱困惱,不復往來,口淡飽滿,加減何如?浮氣其有消減之勢,而瘡處未盡完合乎?犀角湯三貼,已盡於昨日,臣等今日當依聖敎入診,議定繼進當否矣。不勝終宵憂慮,敢此問安。答曰,知道。膈氣已歇,而熏熱困惱,往來未已,而口淡飽滿無加,浮氣與昨無異,而瘡處猶未完合矣。
成均館官員,以同知館事意啓曰,今三月初三日,儒生課試,當爲設行,而大提學宋相琦,以獻陵陵上修改事,奉命出去,限內不得爲之,今月內無故日,退行之意,敢啓。傳曰,知道。
右副承旨朴鳳齡上疏。大槪,病狀十分危苦,斷無供職之望,更冒萬死,復此哀籲,乞蒙鐫遞,俾尋生路事。入啓。遞差。
黃海監司書目,今番信川都會監試入格儒生梁濟溥,以他處之人,冒禁赴試,旣已現露,榜目中拔去後,令時居官,依事目科罪,平山府使朴昌潤段,本府錄名冊中,不能覺察,致有冒錄,罷黜事。
假注書趙文命有頉,代李重述。
今日藥房入診時,前劑進犀角湯元方,芒硝加四分,射干加三分,檳榔八分加入事,榻前定奪。
左副承旨李翊漢,牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,護軍姜鋧,右承旨李喬岳,左副承旨韓世良,淮陽府使兪命凝。
禮曹啓目,觀此戶曹參議金普澤上疏,則今番東堂參榜人幼學李寬濟中場日,挾帶臣女壻任師夏入場,寬濟之挾帶考官親屬,師夏之冒嫌隨入,俱係不法。亟令該曹,拔去寬濟於榜中,且議師夏冒入之罰亦爲白有臥乎所,李寬濟不有科場事目,挾帶他人,旣已現露,不可仍置,原榜中拔去付標爲白乎旀,兩人罪狀,自有應被之罰,令攸司稟處,何如?啓依允。
藥房口傳啓曰,卽伏聞下敎于差備醫官之言,夕水刺後,飽滿之氣頗甚,呼吸亦不平云,臣等不勝驚慮之至,俄入童便薑汁,其已進御,而卽今有減歇之效乎?惶恐敢啓。傳曰,飽滿之氣姑一樣,童便今當進御矣。
禮曹判書宋相琦,正郞李斗三,繕工直長姜碩泰,假監役李德欽,獻陵宣陵石物塗灰後入來。
吏曹啓曰,承旨有闕,政事,取稟。傳曰,再明日爲之。以上朝報
有政。兵批,以姜鋧崔錫恒爲知中樞府事,閔鎭厚,兪命雄爲司直,李善溥李觀命爲副司直,洪禹瑞李縡趙鳴謙爲司果,李箕翊李漢章爲副司果,李廷賢爲司正,尹惠敎爲副司正。
禮曹啓曰,來四月初五日,宗廟夏享大祭親祭與親傳香,當爲取稟,而自上方在靜攝之中,依近例攝行擧行乎?敢稟。傳曰,依爲之。禮曹謄錄
藥房入診入侍時,都提調李頤命所啓,小臣待罪軍門,今已累年矣。禁營新設,器械不足,見存鳥銃,亦不優贍,至於弓弩,乃勝戰之具,而古人亦有强弩連弩之稱,訓御兩局,則曾有若干所造,而今廢不用,朴權爲兵判時,與小臣相議,以訓局所置者,授該營將校吳重漢,其人又別生意見,變通機括,成百餘坐矣。弓弩則載片箭四五矢,則能及二百步,矢少則及遠,手弩則一人挽而發機,一矢輒及二百餘步,蓋片箭射時多傷人手,此則無傷手之患,最宜於戰船及守城,而步軍陣亦可用手弩,尤爲輕捷,各軍門皆以爲好,故新造一坐,當爲進上,自上親覽之後,如果便好,則自上傳敎,頒布中外何如?朴權初欲陳達,未及而遞職,故敢達矣。上曰,入來後親覽,如可用則當更傳敎矣。提調趙泰采曰,今於弓弩事,臣亦有所達矣。小臣於昨年,出往江上,使吳重漢,試放新造弓弩,則四五箭,同落於數百步之地,若一二箭,則其及益遠,大抵與南漢所上弓弩,制樣稍異,其疾亦勝,若多數造置於北漢,則其於戎備,最爲着實,分付三軍門,各造數百坐,輸送山城,何如?上曰,置之北漢似好,依爲之。又所啓,金鐵最爲軍門之切用,兩軍門則有歲入之鐵,而禁營則獨無之,每當打造軍器,輒以價貿用,軍需不足,事多苟簡,故臣數年前,請得訓局屯田最少者二三處,本廳堂上以不可移給他軍門之意陳達,還收成命矣。近者海西地,新得採鐵之所,而募軍不可私役,近日新定式,各軍門募軍,限以二百五十名矣。依訓局海西採鐵募軍數,使募得,以爲採鐵補用之地,何如?上曰,依爲之。禁營謄錄
開城留守書目,黃海兵使李碩根,今月初二日卒逝事。
吏批,以李晩成爲任實縣監,李箕翊爲兵曹佐郞,李墇爲慶興府使,李徵夏爲淸州牧使,金相稷爲刑曹參議,沈尙尹爲泰安郡守,柳憲章爲鍾城府使,權璘爲碧沙察訪,金鎭圭爲藝文提學,洪萬遇爲修撰,黃欽爲左參贊,李尙觀爲監察,鄭德祚爲贊儀,李秉常爲兼文學,李景華爲祥原郡守,金鎭圭爲內資提調,李泰亨爲司畜別提,權爲南陽府使,兪命凝爲淮陽府使,李秉常爲西學敎授,李有壽爲刑曹正郞,鄭道先爲驪州牧使,安翼齡爲沙斤察訪,朴謇爲軍器主簿,李濰爲金井察訪,宋相琦爲司譯提調。
自午時至申時,日暈。
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱有加,且有飽滿之氣,寢唾煩轉不寧,罷漏後熏熱不止,忍冬茶調進九味淸心丸二丸云,伏未審朝來,熏熱飽滿之氣已歇,而困惱不作,口淡一向差勝乎,浮氣加減何如,而瘡處猶未完合乎?儒川君濎及醫官等以爲,便道少滯,則浮氣有加,湯劑力微,不復通利,不可不更進加入導水丸云,今日臣等與諸醫入診,詳察症候後,議定當進與否宜當,不勝終宵憂慮,敢此問安,竝爲仰稟。答曰,知道。熏熱飽滿,朝來減歇,而困惱不至大段,口淡不加,浮氣無減,而瘡處未盡完合,便道少滯,則浮氣輒加,湯劑今姑停進,加入導水丸宜矣。勿爲入診。
兵曹口傳政事,司直李秉常。
禁府,尹志大李基福鄭福先崔寅錫金重潤拿囚。啓。
政院啓曰,卽者禁府郞廳,以委官意來言,殺夫罪人禮相推鞫,今日當爲開坐,而同義禁李光佐在外,知義禁朴權病不進,不得備員,兩司亦當進參,而諫院多官,或在外或遭重制,無進參之人云,而卽聞正言趙尙健,自鄕昨已入來。知義禁朴權正言趙尙健,竝卽牌招,使之進參,何如?傳曰,允。
謝恩,兼文學李秉常。
大殿·中殿·世子宮·嬪宮,藥房·政院·玉堂夕問安,答曰,知道。
藥房口傳啓曰,口淡之候,卽今何如,而水刺進御之後,其無飽滿之氣乎?惶恐敢啓。傳曰,口淡差勝,飽滿快泄後,亦稍減矣。
禮曹參議洪重夏,佐郞金命衡,繕工監役洪禹岳,厚陵石物塗灰後入來。
忠淸監司書目,淸風呈,以大司憲權尙夏辭職上疏上送事。啓。答曰,省疏具悉卿懇。前者疏批,已諭予意,而卿胡不諒,祈免至此耶?益用愕然,無以爲諭。私誄異於公家文字,則其所云云,少無損益於先正,卿何可以此爲難進之端哉?須勿撝謙,幡然造朝,毋孤至望。仍傳曰,遣史官傳諭。
三省罪人禮相,刑問一次,第一度承服。
假注書尹惠敎病,代睦天壽,假注書睦天壽在外,代趙最壽。以上朝報
義禁府啓曰,殺夫罪人禮相不待時凌遲處死事,承傳啓下矣。卽當行刑,而法典內,雨未晴,夜未明,勿行死刑云,待明日擧行之意,敢啓。傳曰,知道。又啓曰,殺夫罪人禮相,旣已承服正刑,依法文破家瀦澤,降其邑號,子女爲奴等事,令各該司,捧承傳擧行,何如?傳曰,允。禁府謄錄
韓世良啓曰,小臣推鞫坐起進去,下直。傳曰,知道。
李喬岳,以弘文館言啓曰,下番修撰洪重休,以東學兼敎授,今日中學課製設行事,晝仕出去,而一日之內,勢難畢考,每每草記,似涉煩瀆,限畢試,除草記,直爲出去之意,敢啓。傳曰,知道。
又啓曰,新除授兼西學敎授李秉常,時無實職,未卽肅拜,而課製擧行爲急,令該曹口傳付職,仍卽牌招察任,何如?傳曰,允。
兵批,口傳政事,以李秉常爲副司果。
假注書尹惠敎病,代以睦天壽爲假注書,睦天壽在外,代以趙最壽爲之。
韓世良,以義禁府言啓曰,玉果前縣監洪可相原情公事中,除刑推議處事,判下矣。御史封進文書下本府,以爲憑處之地,何如?傳曰,允。
上在慶德宮。停常參·經筵。
夜一更,月暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱不至大段,寢睡差勝於昨日云,伏未審困惱口淡加減,何如,而膈間不淸利,飽滿之氣,亦復差減乎?昨日洞泄之後,浮氣其有消減之效,而瘡處未盡完合乎?今日臣等與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。困惱差減,而口淡及膈間不淸利,飽滿之氣無加,浮氣比昨別無加減,而瘡處未盡完合矣。勿爲入診。
政院啓曰,吏曹郞廳來言,今日爲政事命下,而判書朴權參議趙道彬病不來,參判李晩成未肅拜,不得開政云。判書朴權,參判李晩成,參議趙道彬,竝卽牌招開政,何如?傳曰,允。
禁府,三省罪人禮相,當日堂古介行刑。啓。
政院啓曰,吏曹堂上牌招開政事,纔已允下矣。所當卽爲出牌,而今日罪人行刑相値,政事何以爲之?敢稟。傳曰,過齋戒後爲之。
假注書宋必恒出使,代金槹。
禁府照目,前縣監許坫矣,餘結六十六結,雖係公用,不報移用之罪,在所難免,罪決杖一百,告身盡行追奪,私罪。啓,功減一等。又照目,前縣監朴慶餘矣,彼此殺獄之變,本由於慶餘勒葬他人所禁之山,罪杖八十,收贖,追奪告身三等,私罪,啓依允。
大殿·中殿·世子宮·嬪宮,藥房·政院·玉堂夕問安。答曰,知道。
正言趙尙健上疏。大槪,臣之跡地,實難冒居臺次,玆敢露章自列,而兼陳區區所懷,冀蒙裁察事。入啓。答曰,省疏具悉。儒臣事,所論殊欠公平,予實不取也。疏末事,今該府稟處,爾其勿辭察職。
觀象監,未時申時,日暈。啓。以上朝報
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱寢睡煩轉,不如昨日云。伏未審困惱口淡加減,何如?膈間不淸利,飽滿之氣,亦無所加乎?連日滑泄之後,浮氣其有消減之勢,而瘡處猶未完合乎?今日臣等與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。困惱比昨夕差減,口淡無減,而膈間不淸利,飽滿之氣,別無所加,浮氣與昨無異,而瘡處未盡完合矣。勿爲入診。
府前啓,以大祭齋戒,今日姑停。
禁府啓目,前府使鄭一寧·鄭復先,直長姜綸原情云云,泛稱遲晩,刑推得情,何如?啓除刑推議處。
備邊司啓曰,平山,以海西孔道劇邑,凋弊特甚,殆至於莫可收拾之地矣。府使朴昌潤,莅任屬耳,治效大著,久任責成,庶可蘇殘,今以科場事,本道罷黜,而觀其狀啓辭緣,本官考籍之後,儒生輩潛自用奸,則其不能覺察,容有可恕。此時善治守令,因此微事譴罷,實爲可惜,諸議皆以仍存爲宜。平山府使朴昌潤,從重推考,特令仍任,何如?傳曰,允。
正言趙尙健啓曰,臣之踪地難安,私情且切,不得不陳章丐免,而略以平日所慨歎者,附陳疏末矣。及承聖批,辭旨峻嚴,臣誠惶恐,繼以訝惑也。夫黃龜河之疏論李基夏,蓋出有懷必陳,而本非構虛成罪之意,則固不當輕加摧折,而前後批旨,扶抑懸殊,不韙之目,被誣之敎,已有乖於至公無偏之意,則今臣所論,非爲一儒臣地,竊冀聖明處分之得中,而不加恕究,直以殊欠公平,予實不取爲敎,誨責備至,不能無憾於日月之明也。兩臣之事,是非較然,而殿下所以處之者,果無厚薄之太偏耶?論思之臣,見疑君父,情實未暴,終無一言之開釋,則安在其恢張言路之道哉?如臣無似,忝叨言責,區區自戒,每在於偏私,而人微誠淺,不能見信,妄論一事,直疑不公,言涉將臣,小不見取,反顧慙恧,靡所自措。更何顔面,仍冒臺次乎?請命遞斥臣職。答曰,勿辭。退待物論。
大殿·中殿·世子宮·嬪宮,藥房·政院·玉堂夕問安。答曰,知道。
刑曹參判南致熏再度呈辭,以大祭齋戒,留政院。以上朝報
傳曰,冬至使先來,尙無聲息,依例入送義州譯學,探問鳳城,而灣府狀啓中陳稟事,亦爲詳探馳啓事,言于備局,以爲卽速分付之地。備局謄錄
上在慶德宮。停常參·經筵。
下直,從浦萬戶柳萬成,吾乙足萬戶鄭尙傑。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱煩轉,膈間不淸利,五更,竹瀝調進龍腦安神丸二丸,而寢睡不得安穩云,伏未審朝來,熏熱膈氣已歇,而困惱口淡飽滿之候加減,何如?浮氣其有消減之勢,而瘡處猶未完合乎?臣等久未入侍,今日與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。熏熱膈氣已歇,而困惱差減,口淡飽滿之氣,亦無所加,浮氣姑無顯減之熱,而瘡處猶未完合矣。明日入診。
政院啓曰,吏曹郞廳來言,今日爲政事命下,而判書朴權,參議趙道彬病不來,參判李晩成未肅拜,不得開政云。判書朴權,參判李晩成,參議趙道彬,竝卽牌招開政,何如?傳曰,允。
又啓曰,正言趙尙健,昨日引避退待,而大司諫金興慶,司諫權忭,獻納申思喆皆在外,正言金相尹,以服制不得行公,處置經宿。金相尹卽爲牌招,使之處置,何如?傳曰,允。
吏曹判書朴權,參判李晩成,牌不進。
全罷左道京試官金始煥,入來。
司直李善溥,京畿監司遞來。
京畿監司崔錫恒,到界後入來。
待敎黃奎河上疏。大槪,臣於直中,得聞老母宿患,近復添重,方寸交亂,不能自定,玆敢冒死瀆擾於靜攝之中,乞蒙恩遞,俾得專意救護事。入啓。答曰,省疏具悉。爾其勿辭,救護母病。
院啓,引嫌而退。有懷疏陳,誠得臺體,未安之批,何必爲嫌?請正言趙尙健出仕。答曰,依啓。
正言趙尙健,就職。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,右副承旨洪致中,同副承旨鄭必東。
奉敎朴師益,牌不進,依承傳罷職。以上朝報
有政。兵批,以金鎭圭·金始慶·崔鎭漢·李必益爲副護軍,李重述·趙最壽·金槹爲副司正,李遂良爲統虞候,沈榗爲所江僉使,申翊夏爲黃海兵使,洪瑞龜爲葛頭山僉使,趙儀祥爲洗馬,李斗章爲宣傳官,許榮遠爲訓鍊主簿,南益華爲訓鍊判官,閔鎭箕爲宣傳官,朴斗明爲部將,朴琳爲五衛將,趙泰興爲兼五衛將。以上朝報
備邊司啓曰,今觀義州府尹李裕民狀啓,則淸人開市時,城將使衙譯,招致訓譯,書示小紙,問北道監·兵使在任與否及巡榮鎭長城岸,距慶源幾里,而皆以不知爲對,瀋陽出來公文,亦不能覓出,而撤市之後,始爲來告,管市差使員鄭昌周,亦不登時馳報,泛然來言云云,彼人所謂巡榮鎭,似指訓戎鎭,其所聞之語,亦必由於入送咨文之事,譯官入去之後,消息無由得聞,而今於開市之便,蹉失問情之道,旣甚可恨,而差使員及訓譯輩,罷市之後,始爲來告,亦涉未便。差使員郭山郡守鄭昌周,從重推考,譯官鄭昌周,訓導朴東卨,竝令本府決棍,而至於馳通鳳城,更爲詳探一款,當初請見文書之時,不許出示,則今雖通問,難保其從實回報。依聖敎,爲探使行先來消息,入送訓譯于鳳城,兼以前日文書辭緣,必爲方便探問之意,嚴飭以送,宜當。義州府尹及本道監司處,竝爲分付,何如?答曰,允。備局謄錄
吏批,以李震壽爲兵曹參知,朴權爲知經筵。
韓世良,以都摠府言啓曰,都摠管尹德駿,以陰陽科試取事,觀象監進去之意,敢啓。傳曰,知道。
又啓曰,禁府言啓曰,綾州牧使鄭一寧原情公事中,除刑推議處事,判下矣。御史封進文書下本府,以爲憑處之地,何如?傳曰,允。
洪致中啓曰,上番翰林黃奎河,旣已陳疏受由,奉敎朴師益,卽爲牌招察任,何如?傳曰,允。
韓世良啓曰,行大司憲權尙夏,掌令崔慶湜,持平金昌翕在外,執義南道揆,掌令李宖,持平金取魯呈辭,今日以監察茶時之意,敢啓。傳曰,知道。
傳于韓世良曰,今下弓矢,從浦萬戶柳萬成,吾乙足萬戶鄭尙傑等處給送。
吏批啓曰,判書朴權,參判李晩成,牌招不進,小臣獨政未安,何以爲之?敢稟。傳曰,只出緊任。
兵批啓曰,黃海兵使,今當差出,而擬望之人乏少,他道水使及守令,竝擬,何如?傳曰,允。又啓曰,統虞候,今當差出,而可合擬望之人乏少,堂下曾經三品人,竝擬,何如?傳曰,允。
又啓曰,卽接部將廳牒報,則新除授部將兪命夏,本廳許參時,連三次可否不順云,依例汰去,薦主訓鍊判官朴敏信,亦爲罷職,何如?傳曰,允。已上燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有熏熱,寢睡則差勝於昨日云,伏未審困惱口淡加減,何如,而膈間不淸利,飽滿之氣,一向差減乎,浮氣其有消減之勢,而瘡處猶未完合乎?今日臣等當依聖敎入診,而不勝終宵憂煎,敢此問安。答曰,知道。口淡差勝,而困惱及膈間不淸利,飽滿之氣,一向差減,浮氣亦無所加,而瘡處猶未完合矣。
禁府啓目,前縣監鄭恒寧議處云云,戊子條,旣已未赴任前事,則今無可論,辛卯條保米之還給各人,旣云親自分給於官庭,則些少米石之分給,不必以後考爲慮,立張成出,年久見失,不是異事,似無可罪之端,分揀放送,何如?啓依允。
又啓目,前縣監崔錫瑞·尹志大元情云云,泛稱遲晩,刑推得情,何如?啓除刑推議處。
又啓目,前牧使鄭復先議處云云,守令之因官事,徵治面任,不是異事,以其時監司題辭見之是白良置,所當論報刑推,而只爲決笞,失之太寬是如爲白乎旀,御史書啓,亦稱邂逅,則俱似不可歸之於濫刑兺不喩,且是喪前所犯,則似當有分揀之道,上裁,何如?啓。似無可罪之端,分揀放送。
吏曹啓曰,守令有闕,政事,取稟。傳曰,明日爲之。
檢閱宋眞明上疏。大槪,臣於直中,卽聞臣父宿病,添劇於連日課試之餘,見今諸症,實有頃刻難保之勢,臣聞此報,方寸煎灼,急於歸省,投疏徑出,伏乞聖慈,亟鐫臣職,以便救護,仍治擅離直次之罪,以警具僚事。入啓。答曰,省疏具悉。爾其勿辭,救護父病。
今日藥房入診時,醫官許坫,權着紗帽,同參議藥,使之出入於入診時,令該曹散料題給事,榻前定奪。
平安南道京試官趙尙絅,入來。
禁府,申瓛德拿囚。啓。
工曹參議申鐔上疏。大槪,臣之踪地,實無耐彈冒出之理,披瀝哀籲,見阻喉司,方切悶蹙之中,日昨諫臣,又提臣未徹之疏,抑勒爲說,盛加侵詆,節拍層生,駭怖轉深,以此所遭,決不可放倒廉隅,復廁周行,懇乞亟賜鐫罷,以謝物議事。入啓。
藥房口傳啓,卽伏聞滑便放下之後,微有困憊之候云,粳米飮進御後,困憊加減,何如?惶恐,敢啓。傳曰,粳米飮進御後,困憊之候差減矣。
大殿·中殿·世子宮·嬪宮,藥房·政院·玉堂夕問安。答曰,知道。
答工曹參議申鐔疏曰,省疏具悉。近來臺閣論人,未聞有以爽實引避者,蓋務勝之習勝而然也。爾於諫臣所論,旣知爽誤,則不欲隨參,臺例則然,前後人言,何必爲嫌?爾其勿辭,從速察職。以上朝報
上在慶德宮。停常參·經筵。
下直,龍津萬戶延萬齡。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,自就寢時,困惱有加,呻吟煩轉,寢睡不寧,忍冬茶調進九味淸心丸三丸,罷漏後,膈間不淸利,竹瀝調進龍腦安神丸二丸,困惱呻吟,則至天明未已云,伏未審寢睡不至全失,而口淡無加,膈氣已歇乎,浮氣比昨加減何如,瘡處猶未完合乎?今日症候又如此,臣等不可不與諸醫趁早入診,詳察症候矣。不勝區區煎灼之至,敢此問安,竝爲仰稟。答曰,知道。寢睡數覺,而不至全失,口淡無加,膈氣已歇,而浮氣比昨,則別無加減,瘡處猶未完合矣。勿爲入診。
刑曹參判南致熏,右副承旨李喬岳三度呈辭。入啓。遞差。
政院啓曰,吏曹郞廳來言,今日爲政事命下,而判書朴權,參議趙道彬病不來,參判李晩成未肅拜,不得開政云·判書·參判·參議,竝卽牌招開政,何如?傳曰,允。
又啓曰,明日宗廟有頉處修改時,工曹堂上,當爲進參,而判書趙泰采,以藥房提調,方爲直宿,參判金萬埰陳疏,參議申鐔呈告,不爲行公。參判金萬埰,參議申鐔,竝卽牌招,使之推移進參,何如?傳曰,允。
吏曹判書朴權,工曹參判金萬埰,牌不進。
謝恩,吏曹參判李晩成,工曹參議申鐔,兼春秋慶聖會,檢閱趙觀彬。
大司成宋徵殷辭職上疏。入啓。遞差。
傳曰,大司成宋徵殷遞差之代,今日政,以無故人差出,卽爲牌招察任。
正言趙尙健啓曰,臣濫叨諫職,蔑效絲毫,言出於口,輒遭僨敗,徒事引避,已不勝惶悚,而卽伏見工曹參議申鐔之疏,追提李徵海事,盛加譏斥,直以在官時作舍,大是孟浪,畿邑贖錢,隣倅稱冤等語,縷縷爲辭,欲歸於全然爽誤之地,臣看來,不覺訝惑之至。夫徵海之前後居官貪汚不法之狀,擧世之所共知,臣啓中只擧數款事者,蓋循公傳之物議,非出於一毫勒加之語,則安可以屢瀆爲嫌,不爲對辨乎?徵海之莅原州也,廣占田土,人言藉藉,迄今未已,治第買土,人所易知,京中士夫之往來東峽者,亦多目見喧傳,而初則曰,起第非在官時,今則曰,姑無數椽屋創構之事,自處以爽實之科,抑獨何哉?至如牛犢肥己,自是徵海伎倆,而其在坡州也,捉致面任,勒使搜告,鞭扑立威,不分虛實,甚至於數年前所犯者,亦令追納,故無故橫罹者,其數甚夥,殆近百餘,督責捧贖,盡歸私橐,怨讟載路,有耳皆聞,而今乃証引隣倅,以爲稱冤之資。當此論啓方張之日,身爲立異之人,而質問其事之有無,則隣邑之間,其誰肯直言所聞,以取彼此之怨怒哉?今引酬酢間,泛應不知之說,以爲左証,其亦異矣。臣之平日持論,病於軟巽,論人之際,務加審愼,區區所自期者,本自如此,夫豈有盛氣抑勒,自取角勝之譏哉?雖然,臣旣被無限詆斥,而聖批又疑臣所論之爽誤,歸之務勝,則此莫非臣之言議素輕,不能見信於上下之致,而不可一刻仍冒,以益臺閣之羞也決矣。昨緣日暮,今始來避,而因一微事,轉生葛藤,日事瀆擾於玉候靜攝之中,臣罪尤大,請命遞斥臣職。答曰,勿辭。退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,困惱之候,晩後復何如?惶恐,敢啓。傳曰,困惱之候,晩後差減矣。
謝恩,大司成任埅。
校理洪錫輔,副校理金相元上疏。大槪,臣等於工曹參議申鐔之疏,有不可晏然泯默者,玆敢不避瀆擾,露章自列,乞削臣等之職,以謝人言事。入啓。答曰,省疏具悉。爾等勿辭察職。以上朝報
有政。兵批,以崔昌大·張師漢爲副護軍,南致熏·李喬岳爲副司直,李汝玉爲全羅水使,丁煌爲守門將,趙泰興爲曹司衛將。
傳曰,狀啓中,賑穀載運一款,令廟堂卽速覆啓,使我絶島之飢民,得蒙終始濟活之澤。備局謄錄
吏批,以金舜五爲陽智縣監,崔尙鼎爲安山郡守,吳命羲爲典籍,金濟謙爲高陽郡守,李觀命爲刑曹參判,李德邵爲德山縣監。
上在慶德宮。停常參·經筵。
下直,永達萬戶李始根,仁遮外萬戶李浲。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡雖不全失,以熏熱,數覺不寧,五更,月經調進牛黃膏五丸,熏熱旋卽減歇云,伏未審困惱口淡加減,何如,而膈間不淸利,飽滿之氣,一向差減乎,浮氣漸有消減之勢,而瘡處猶未完合乎?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。熏熱未已,困惱減歇,而口淡無加,膈間不淸利,飽滿之氣,一向差減,浮氣姑無益減之勢,而瘡處猶未完合矣。勿爲入診。
政院啓曰,正言趙尙健,引避退待,而大司諫金興慶未肅拜,司諫權忭,獻納申思喆俱在外,正言金相尹遭服制,本院無行公之員,尙未處置,事甚未安。正言金相尹,卽爲牌招,以爲處置之地,何如?傳曰,允。
禁府啓目,觀此洪可相所供,則虛增戶口於都已上,雖稱出於監色之所嫉怨是如爲乎矣,其所增戶,不能發明,身爲守令,全不致察,終難免僞增之罪。事目內戶籍已上,僞增五名以上,守令罷黜,十名以上,守令永不敍用亦爲白置,向前洪可相,依事目罷黜,永不敍用,何如?啓依允。
又啓目,前郡守李基福,前監牧官金重潤原情云云,承服不冬,前僉使崔寅錫原情云云,泛稱遲晩,刑推得情,何如?啓,除刑推議處。
院啓,引嫌而退。當初論劾,旣據所聞,疏語批旨,俱無可嫌。請正言趙尙健出仕。答曰,依啓。
正言趙尙健,就職。
江原監司書目,金化呈,以持平金昌翕辭職上疏上送事。啓。答曰,省疏具悉。爾其勿辭,從速上來察職。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付有司,嚴加究覈,期於輸情事。延安素稱海西饒邑,不可不擇差也,明矣。新除授府使李徵海,曾任原州時,旣無治聲,且乏廉稱,境內占山,明有邦禁,肆然移葬,廣占田土,仍起第宅,工役繁興,害及州民,使徵海小有一分謹畏之心,身爲守宰,何敢冒法營私,若是其無嚴乎?且莅畿邑也,稱以牛禁,督捧贖錢,富民之橫罹者,至於殆近百餘,囚繫滿獄,鞭扑狼藉,旣納之後,終歸潤橐之資,而其他蠹民害政之事,貪汚不法之狀,難以毛擧,及除是任,物情尤駭。如此之人,決不可遞差而止,請延安府使李徵海罷職不敍。平壤卽營下劇邑,物衆地大,素稱難治,庶尹洪潾,本無善治之績,且乏剸繁之才,除拜之初,人皆謂必不堪任矣。莅官以後,果不稱職,凡干政令,皆不省察,率置前任松禾時信任官吏之巧黠者,文書出納,詞訟立落,專委其手,以致賄賂公行,怨聲載路,而尤有可駭者,營下守令居中,有同下考,人皆辭遞例也。且其貶目,語意深緊,有非尋常體例間事,則在渠自處之道,固不當諉有朝令,冒沒還任,如此之人,決不可遞差而止,請平壤庶尹洪潾罷職。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
京畿監司崔錫恒,道內各陵奉審事,出去。
下直,上土僉使李升煥。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,連有熏熱之候,寢睡煩轉,不得安穩,罷漏後,熏熱有加,忍冬茶調進九味淸心元三丸云。伏未審朝來,熏熱已歇,而困惱口淡,加減,何如?膈間不淸利,飽滿之氣,亦無所減乎,浮氣益有消減之勢,而瘡處幾至完合乎?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。熏熱猶未減歇,而困惱口淡,膈間不淸利之候,與昨一樣,飽滿之氣無加,下部及左邊股陰,脚部浮氣,益有消減之勢,瘡處未盡完合矣。勿爲入診。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付有司,嚴加鉤覈,期於輸情事。請延安府使李徵海罷職不敍事。請平壤庶尹洪潾罷職事。入啓。答曰,勿煩。
政院啓曰,禁府罪囚,將至數十人之多,而知義禁朴權,同義禁李大成,皆以身病,或呈辭或陳疏,同義禁李光佐在外,以本府堂上之不齊,久未開坐,刑獄積滯,委屬可慮。知義禁朴權,同義禁李大成,竝卽牌招,使之趁速開坐,何如?傳曰,允。
知義禁朴權,同義禁李大成,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
禮曹啓目,黃海監司狀啓云云,不入籍之類,冒赴科場,事目至嚴,而近來爲士子者,猶多犯禁,事極寒心。今此梁濟溥以松都人,冒錄參榜,事狀現著,原榜中拔去付標,依事目,限三年停擧爲白乎旀,朴泰夏段置,潛囑齋任,同情僞錄之罪,與濟溥無異,亦爲限三年停擧,何如?啓依允。
備邊司啓曰,近日禁府堂上多有故,知義禁朴權,連日呈辭,同義禁李光佐,以咸鏡前監司,時未上來,同義禁李大成,以身病久在陳疏中,判義禁趙泰耉,獨爲行公,未得備員開坐,以致時囚甚多,而奏讞積滯,事甚可慮。知義禁朴權,同義禁李大成,卽爲牌招察任,李光佐還朝,似在時月之後,今姑改差,其代口傳差出,亦卽牌招,使之備員開坐,何如?傳曰,允。
禁府,李暉·南世珍·金世溫·白泰齊·崔道章拿囚。啓。
吏曹口傳政事,同義禁兪命雄。以上朝報
禁衛營啓曰,弓弩乃勝戰之具,而古有强弩連弩之稱,三軍門軍器中,曾有若干所造,而駕弓於弩上,竝撘五矢而放射,則矢不過七八十步許,而矢力不猛,弦觸矢筒而脫,每致弓傷之患,中間雖或有變通,終不得其妙方。本營敎鍊官吳重漢,工於手藝,亦有心計,稍變舊制,別爲造成,其機括低昂之變,皆出匠心自得。又於弩上,前揷二槍刃,以爲陣前距馬之用矣。試爲放射,則一弓撘片箭五箇者,過一百八十餘步,撘三箇者,過二百三十餘步,矢少則射益遠,其手弩則一弓撘片箭二矢,則幾至二百步,撘一矢則步數益遠,而若欲命中,則從照星指的,能中鳥銃貫革,其制尤妙,故弓弩·手弩各一百柄,使之造成,弩大弓一百張內,黑角弓十五張,校子弓八十五張,弩片箭一百部,今已畢役矣。其中弓弩一坐,手弩一柄,黑角弩大弓一張,校子弩大弓一張,片箭二部,黑角弓一張,依前日都提調臣李頤命所陳於榻前定奪之言,竝爲封進之意,敢啓。傳曰,知道。新造弩制,比舊頓勝,可合戰陣之用,而手弩尤妙,竝頒布爲可,監造官令該曹稟處。禁營謄錄
上在慶德宮。停常參·經筵。
辰時,日暈。
下直,高山察訪金始㷜,文山萬戶趙時璧。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有熏熱,寢睡則差勝於昨日云,伏未審困惱口淡,加減何如,而膈間不淸利,飽滿之氣,一向無加乎,浮氣益有消減之勢,而瘡處亦漸完合乎?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱差減,而口淡及膈間不淸利,飽滿之氣無加,浮氣比昨無加減,而瘡處未盡完合矣。明日入診。
傳曰,牌不進之弊,愈往愈甚。昨日金吾堂上之荐違召命,尤極未安,更加申飭。
傳曰,連觀朝報,呈告紛紜,殊甚未安,更加申飭。
知義禁兪命雄,牌不進。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加究覈,期於輸情事。入啓。答曰,勿煩。前啓延安府使李徵海罷職不敍事及平壤庶尹洪潾罷職事,停啓。
大殿·中殿·世子宮·嬪宮,藥房·政院·玉堂夕問安。答曰,知道。
待敎黃奎河,檢閱宋眞明,牌不進,依承傳罷職。
去秋冬等褒貶,彌助項僉使具釴,安骨萬戶朴枝禎,永登萬戶趙重濟,助羅萬戶李晉華,玉浦萬戶崔垈,唐浦萬戶李枝伯,曲浦權管金萬雄,栗浦權管奇斗益,豐德浦別將金益輝,長木浦別將崔尙豪,以上中,蟾津別將李德夏下。
傳曰,昨今違牌金吾堂上,明朝更爲牌招開坐,俾無滯囚之弊。
假注書宋必恒書啓,臣承命馳往于淸風黃江村,行大司憲權尙夏所住處,傳宣聖批,則以爲,臣所叨職名,一向虛帶,惶恐悶蹙,計無所出,不得不又以文字,瀆擾於靜攝之中,猥越之極,日俟誅罰之加,不意聖上,特垂寬容,遠遣近侍,宣賜恩批,十行綸綍,開諭切至,臣拜受感激,汗淚交倂。噫,臣之不得冒進之勢,前後陳籲,罄竭無餘,今不敢復煩天聰,而惟是臣之疾病,日益危綴,奄奄牀席,飾巾待盡,臣雖欲强起趨命,實無其路,顧念臣以草萊至庸之身,荷天地罔極之恩,而竟未得仰承聖敎,論臣負犯,萬殞難贖,況今聖候諸症,積月彌留,擧國臣民,莫不憂遑,臣雖無狀,亦有秉彝,如使臣病情,有一分自力之勢,則趨進近畿,承聞起居,實是分義之所不可已,而此亦未能,有臣如此,生不如死,日夜疚灼,但有涕泣而已云矣,敢啓。傳曰,知道。以上朝報
傳曰,咸鏡新監司,節使先來出來後,辭朝事,分付。備局謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱雖往來,而寢睡差勝於昨日云,伏未審困惱口淡,加減何如,而膈間不淸利,飽滿之氣,一向差減乎,浮氣日益消減,而瘡處幾盡完合乎?今日臣等當依聖敎入診,而不勝終宵憂煎,敢此問安。答曰,知道。口淡加減無常,而困惱及膈間不淸利,飽滿之氣,一向差減,浮氣有減無加,而瘡處未盡完合矣。
假注書李重述有頉,代魚有龍。
知義禁朴權·兪命雄,牌不進。
政院啓曰,知義禁朴權·兪命雄,連次特敎之下,又爲違牌不進,事甚未安,竝更爲牌招察任,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
禮曹啓曰,北路別設文武科,退行於秋間事,命下矣。試取吉日,更令日官推擇,則八月初十日,十九日爲吉云,以此兩日中,試官下去,推移定行,而前日啓下節目中,日子改付標以入,何如?傳曰,允。禮曹謄錄
備忘記,傳于左副承旨韓世良曰,今下弓矢,訓戎僉使張南擧,豐山萬戶金時鏡,造山萬戶崔守崑等處給送。
韓世良,以都摠府言啓曰,都摠管姜鋧,以聖節望闕禮侍衛事,議政府進去之意,敢啓。傳曰,知道。燼餘
巳時,上御隆福殿,藥房入診。入侍,都提調李頤命,提調趙泰采,副提調兪集一,濡川君濎,假注書趙最壽,記注官李斗三,記事官趙觀彬,醫官柳瑺·丁時梯·權聖徵·趙慶基·朴星瑞·許坫·方震夔·李時弼·崔泰齡。都提調李頤命進曰,近日上候寢睡差勝,差勝之時,不至數覺而安寢乎?上曰,寢睡差勝之時,不至數覺而安穩矣。李頤命曰,近日熏熱,不至大段,何如?上曰,熏熱雖不至大段,而往來未已。李頤命曰,困惱不至大段,比常時,何如?上曰,困惱雖不如常日,亦不至大段矣。李頤命曰,飽滿之氣,何如?上曰,飽滿之氣,大便放下後稍減矣。二行缺李頤命曰,近伏聞口淡之候,朝則有加,夕則有減,卽今則何如?上曰,夕後則口淡頗減矣。李頤命曰,伏聞醫官之言,浮氣頗減云,伏未審左邊浮氣亦然,而晝夜無加減乎?上曰,浮氣前則晝不如夜,輒有加分,夜則無顯加之勢矣。李頤命曰,腰上背後,浮氣亦一樣乎?上曰,差減矣。李頤命曰,醫官診察脈度,何如?上曰,唯。濡川君濎診察,仍進曰,左右脈度,大體則平和,而有沈實之氣矣。柳瑺曰,左度稍沈,而不至大段,昨日右脈不均,而今則度數調和矣。丁時梯曰,脈度調和之中稍沈實,然則沈實之氣後,可合服藥之道矣。許坫曰,左脈雖異常時,度數則往來平均矣。方震夔曰,脈度雖沈實,而比前日頗平均矣。李頤命曰,診察浮氣,何如?上曰,唯。權聖徵診察伏曰,諸處頗減,而或有堅實處,不若腹部之顯然消減矣。朴星瑞曰,浮氣比昨頗減,當如是而漸向歇矣。崔泰齡曰,瞻望玉色,頓勝於昨日,而瘡處淸汁,比舊瘡口則流汁已出矣。濎曰,行步時時或可以爲之耶?此有益於運氣矣。上曰,須人則可以行步,而脚部有牽掣處,不得隨意爲之矣。李頤命曰,或試自行步乎?上曰,不得任自起立,須人可以運步矣。濎曰,時時徙倚交倍,强自行步,何如?上曰,唯。李頤命曰,向來臣等不勝憂煎矣。今則症候如是差勝,不勝慶幸。伏願衣服脫着,門戶開閉,必加謹愼,以爲節宣之道,何如?上曰,唯。李頤命曰,石膏湯,無妨於口淡乎?上曰,藥味不惡矣。李頤命曰,近日日候不適,伏未知內殿氣候,何如?上曰,無事矣。李頤命曰,內殿氣候,使醫女診察,何如?上曰二行缺諸臣遂以次而退。燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不如昨日云。伏未審困惱熏熱,不復往來,而口淡無加,膈間不淸利,飽滿之氣,一向差減乎,浮氣日漸消減,而瘡處猶未完合乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱熏熱,往來未已,而口淡無加,膈間不淸利,飽滿之氣,比昨別無顯減,而瘡處未盡完合矣。勿爲入診。
傳曰,知義禁兪命雄之連日違牌,似由於向日臺論,而殊涉過當,金吾兼帶,異於刑官,則其所爲嫌,終涉太過。知義禁朴權之病勢輕重,雖未知如何,而一向違召,亦涉未安,竝更卽牌招察任。
知義禁兪命雄辭職上疏。入啓。答曰,省疏具悉。纔於特招備忘,已悉予意矣。卿其安心勿辭,速出察任。
知義禁兪命雄·朴權,牌不進。
禁府,嚴漢朋拿囚。啓。
傳曰,延安府使,平壤庶尹遞差之代,竝口傳差出事,分付。
吏曹判書朴權辭職上疏。入啓。答曰,省疏具悉。卿之所患如此,金吾兼帶,今姑勉副,卿其安心勿辭,調理行公。
傳曰,知義禁遞改之代,卽爲口傳差出,牌招察任。
吏曹口傳政事,延安府使李肇,平壤庶尹李箕獻,知義禁尹德駿。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,京外人情之弊,罔有紀極,而無一人摘發,繩以重律者,心常痛惋矣。此弊不可不痛禁,而宜自輦轂始,自今以後,明白知委,掖庭下人及京各司吏胥輩,求索賂物,毋論多少,切勿備給,竝許來訴於法司,分輕重科斷事,各別分付,着實擧行。
謝恩,兵曹參議李震壽。
政院啓曰,臣等卽伏見備忘記,以京外人情之弊,特軫聖念,嚴加申飭,隱恤窮民,禁戢奸吏之意,藹然於辭旨之間,臣等奉讀再三,不勝欽歎之至。惟聖候方在靜攝之中,憂勤一念,尙及於爲民矯弊之道,凡在瞻聆,孰不感泣?情債一款,實爲當今巨瘼,而莫之防禁矣。聖敎一下,宿弊可革,爲先知委於京各司後,令備局八道監司·兵使及兩道留守處,一體頒布,使之擧行,何如?傳曰,依啓。
謝恩,知義禁尹德駿。以上朝報
疊出吏批,以李肇爲延安府使,李箕憲爲平壤庶尹,尹德駿爲知義禁。
韓世良啓曰,行大司憲權尙夏,掌令崔慶湜,持平金昌翕在外,執義南道揆,掌令李宖,持平金取魯呈辭,今日以監察茶時之意,敢啓。傳曰,知道。
傳于左副承旨韓世良曰,刑獄啓本及明火賊取招啓本,分日入啓,俾無獄囚久滯,死囚失刑之弊。
鄭必東,以弘文館言啓曰,本館上番魚有龜,以禁衛營郞廳,今日坐起時,晝仕出去之意,敢啓。傳曰,知道。
韓世良,以禁府言啓曰,以黃海監司啓本刑曹粘目,遂安前郡守李畛·申績等,移文本府處置事,允下矣。李畛前以他罪,方在囚禁中,申績時在忠淸道忠州地本家云,依例發遣府羅將,拿來,何如?傳曰,允。
韓世良,以兵曹言啓曰,臣命峻,連日入直矣。見差永昭殿望祭獻官,今當受香進去,而參知臣李肇,方有身病陳疏,參議臣李震壽,除拜累日,尙不出肅,宿衛重地,不可曠直。參議李震壽,參知李肇,竝牌招替直,以爲及時受香之地,何如?傳曰,允。
疊出大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
觀象監,夜四更,流星出角星下,入坤方天際,狀如拳,尾長二三尺許,色白。啓。燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,連有熏熱困惱,寢睡煩轉數覺,不得安穩,欲明時,忍冬茶調進九味淸心元三丸云。伏未審丸藥進御後,熏熱困惱已歇,而口淡及膈間不淸利,飽滿之氣,亦無所加乎,浮氣益有顯減之勢,而瘡處幾盡完合乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱已歇,而困惱·口淡一樣,膈間不淸利,飽滿之氣,比昨別無所加,浮氣亦無顯減之勢,而瘡處未盡完合矣。勿爲入診。
江華留守李台佐辭職上疏。入啓。答曰,省疏具悉。卿其勿辭,從速察職。
疊出傳曰,刑獄啓本及明火賊取招啓本,今日入啓,俾無獄囚久滯,罪囚失刑之弊。
政院啓曰,守令未署經,至於三員,當此農務方殷之時,不可不催促赴任,兩司除在外,服制外,呈告未肅拜人員,竝卽牌招,以爲開坐署經之地,何如?傳曰,允。
又啓曰,知義禁兪命雄,特敎開釋之後,又違召命,尙不出肅,其在事體,殊甚未安,卽爲牌招察任,何如?傳曰,允。
傳曰,史官五員待命,騎馬十五匹立之。津船等處內摘奸。
知義禁兪命雄,牌不進。
大司諫金興慶牌不進,罷職傳旨。傳曰,只推勿罷。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。新啓,今番式年東堂時,擧子李寬濟,挾帶考官女壻任師夏,借述得中,卽因考官之陳疏,至有囚禁覈處之擧,而該曹援引律文以爲,所告卑幼得實,則朞功及女壻,亦同自首,以此勘斷,而師夏則歸於免罪之科,寬濟則降定水軍,該曹奏當,雖遵法例,而科場事體,極嚴且重,借述代製,厥罪惟均。其在杜後弊防冒入之道,決不可一罪一舍,請擧子任師夏,一體降定水軍。答曰,不允。
謝恩,護軍朴鳳齡,兵曹佐郞李箕翊。
試官朴權·尹德駿·趙泰老·吳命峻·李善溥·李壄·李大成,牌不進。
參試官崔昌大·李文興·李重協·金相玉,牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
明日監試覆試一所試官二,宋相琦·權尙游,參試官三,李坦·金在魯·權熀,二所試官二,李健命·李晩成,參試官三,宋正明·魚有龜·趙鳴謙,監試官,一所柳萬重,二所崔柱夏。以上朝報
禮曹啓曰,今此式年監試覆試之官,堂下中無故可擬之人乏少,依近例,堂上官通融,備擬以入之意,敢啓。傳曰,知道。禮曹謄錄
傳于金相稷曰,儒生節製,退行於何日耶?
金相稷啓曰,節製退行於何日耶事,命下矣。招問成均館官員,則以爲,今二十五日,將爲設行之意,敢啓。傳曰,知道。燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有煩轉,寢睡差勝於昨日云。伏未審熏熱·困惱,不復往來,而口淡及膈間不淸利,飽滿之氣,加減何如?浮氣漸益消減,而瘡處幾盡完合乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。熏熱往來,困惱·口淡一樣,而膈間不淸利,飽滿之氣,比昨無加,浮氣別無顯減,而瘡處未盡完合矣。勿爲入診。
副摠管李宇恒再度呈辭。入啓。加給由。
平安監司義州府尹書目,冬至使先來,今月十二日出來事。
傳曰,史官二員待命,騎馬六匹立之。監試一二所內摘奸。
假注書趙最壽有頉,代沈周觀。
府前啓,請還收黃順中絶島定配之命,仍令該曹,嚴鞫得情,依律處斷事。新啓,祭享何等至敬至重之事,而近年以來,各陵獻官及諸執事,人皆圖免,多不擇差,獻官則至以未經實職之巡將,苟然充數,將事之際,不成貌樣,有駭觀瞻,其在事體,極爲未安。自今以後,南·武則必以曾經三品實職之人,各別擇定,而諸執事,亦勿以軍器寺參下官差送之意,申飭該曹,以重祭禮。喉司之任,職掌出納,則其在惟允之道,似不宜異同,而頃者兩承宣之以病陳疏也,一捧一退,或遞或罷,殊有欠於公平之義,請當該承旨從重推考。答曰,不允。末端兩件事,依啓。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。請擧子任師夏,一依李寬濟例,降定水軍事。入啓。答曰,不允。任師夏事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,今日以口淡,水刺減進,泄便放下頗多,其無困惱之候乎?惶恐敢啓。泄便後,無困惱之氣矣。
內醫院官員,以都提調意啓曰,本院副提調兪集一,今日以憲府請推之啓,不安而出去闕外矣。臺啓元非大段,推考旣已蒙允,此時不可引嫌闕直。兪集一卽爲牌招入直,何如?傳曰,允。
藥房副提調兪集一,牌不進。
內醫院官員,以都提調意啓曰,本院副提調兪集一,牌不進矣。臺官不過以事體相規,推考蒙允之後,則此時不可以少嫌引入,廉隅分義,時有輕重,違牌闕直,實涉太過。兪集一更爲牌招,使之入直,何如?傳曰,允。
藥房副提調兪集一,再牌不進。
持平金取魯初度呈辭。入啓。給由。以上朝報
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,困惱有加,連有熏熱之候,寢睡煩轉,不得安穩,罷漏後,熏熱稍甚,冷藥調進九味淸心元三丸云。伏未審朝來,熏熱·困惱已歇,而口淡及膈間不淸利,飽滿之氣,加減何如?浮氣漸益消減,而瘡處幾至完合乎?今日症候又如此,臣等不可不與諸醫入診矣。不勝終宵憂煎,敢此問安,竝爲仰稟。答曰,知道。朝來熏熱,猶未快減,困惱口淡及膈間不淸利之候一樣,而飽滿之氣,別無所加,浮氣與昨無異,而瘡處未盡完合矣。明日入診。
修撰洪萬遇上疏。大槪,敢陳病勢危劇之實狀及前後冒禁之罪,冀蒙譴罷,附陳沿路所聞,以備裁察事。入啓。答曰,省疏具悉。疏末所陳,令該營稟處,爾其勿辭察職。
禁府啓目,前察訪南世珍元情云云,泛稱遲晩,司勇朴泰齊,前都事崔道章元情云云,承服不冬,竝只刑推得情,何如?啓除刑推議處。又照目,奉常直長姜綸矣,禮曹捧甘,在於二月十二日,而祭物封進之時,下吏不卽告課,以致闕封,事實雖或如此,闕封在其入直之日,則不謹享祀之罪,在所難免,罪決杖一百,告身盡行追奪,私罪。啓功減一等。又照目,前縣監柳一運矣,考見封進文書,新起火田成冊中,結數無大段違錯,其所用處,雖補民役,旣已査得之後,不報該曹,難免違法之科。禁衛軍一名,雖稱物故,移居利川地,無會案成出,而不辨虛實,混入於未捧之中,亦難免矇不覺察之罪。二罪俱發,從重論,決杖一百,告身盡行追奪,私罪。啓功減一等。又啓目,前縣監崔錫瑞議處云云,觀此所供,則妻姪之婚娶境內,雖或不便於聽聞是白乎乃,此非朝家禁令,辦給家舍田畓奴婢,頗有疑謗是如爲白乎矣。旣曰疑謗,又無現捉之事,則不可以此,直斷以罪是白乎矣。大同耗租四十三石零,前官時那移虛錄,雖與手犯有間是白乎乃,後官之不爲發覺者,施以徒配之律,明有事目,依事目徒配,何如?啓依允。
禁府,李山龍拿囚。啓。
大殿·中殿·世子宮·嬪宮,藥房·政院·玉堂夕問安。答曰,知道。
都承旨兪集一初度呈辭。入啓。給由。
左副承旨韓世良,右副承旨洪致中,校理李廷濟,修撰洪萬遇,牌不進,依承傳罷職。
吏曹啓曰,承旨有闕,政事,取稟。傳曰,再明日爲之。以上朝報
洪重夏啓曰,明日聖節望闕禮,依近例爲之之意,敢啓。傳曰,知道。
又以弘文館言啓曰,本館上番,姑降入直,已至多日,事甚未安。修撰洪萬遇,以京試官,入來陳疏,旣已承批,副校理李廷濟,自鄕上來陳疏,不爲出肅,竝卽牌招察任,何如?傳曰,允。
南就明啓曰,左副承旨韓世良,連日病不仕進,右副承旨洪致中,昨因臺啓出去,今日亦不仕進,廳中位甚不齊,竝爲牌招察任,何如?傳曰,允。
下直,陽智縣監金舜臣,茄乙坡知僉使朴昌悌,廢茂山萬戶蔡泰成。
備忘記,傳于鄭必東曰,今下弓矢,茄乙坡知僉使朴昌悌,廢茂山萬戶蔡泰成等處給送。
鄭必東啓曰,吏曹郞廳來言,承旨有闕,政事,何以爲之?敢稟。傳曰,再明日爲之。
又以都摠府言啓曰,都摠管尹德駿,義禁府坐起進去之意,敢啓。傳曰,知道。
又以義禁府言啓曰,卽接月令醫員趙大基手本,則時囚罪人鄭一寧,本以抱病之人,月餘濕處,痢疾發作,裏急後重,全廢食飮,病勢危重云。自前罪人病勢如此,則例有保放救療之規,敢此仰稟。傳曰,依爲之。
修撰洪萬遇疏曰,伏以,臣痼疾纏身,已過三載,百藥無效,諸技皆窮,殘骸危喘,已分朝夕之人,每於除命之下,輒事控籲,不卽祗承,有若偃蹇而慢命者,豈臣所樂爲哉?直緣惡死,人之常情,而臣之所祟病源,非如四肢之疾,一時所傷,其綿二行缺往役,不敢爲圖免之計,强疾登途,撼頓於千里行役,又値寒暖交節,重添寒感於載馳之日,試期且迫,亦不敢休身徐行之計,晨夜趲程,因當試役,宿患消渴之火,兼之以勞攘感冒之熱,食飮專廢,所啖不過茶漿爽口之物,數溺之病,益復無算,通晝夜至於三十餘度,津液內渴,肥肉外脫,神枯齒豁,作一鬼形,從前危死之病,不啻十分添加。試場罷後,不宜一向淹滯,而自量筋力,萬無鞍馬作行之勢,不得不冒禁乘轎,寸寸前進,得達于忠州境,忠卽臣弊廬也。非不知復命之一日爲急,而休養調息,冀或有一分蘇甦之望,遲回累日,了無起色,沈頓萎薾,轉益綿綴,擬將一疏,實暴病狀,以冀天日之下燭,而伏聞玉候,久在彌留,藥院猶未退直,犬馬之誠,不能自已,一身生死,猶未假論,而要爲小安而病軀,又不免違越禁令,木道流下,昨始來伏私邸,八九字缺天門咫尺,無路入謝新命,因參候班,以伸數朔憂戀之忱。有臣如此,不如無生,淸朝永訣,自知非遠,而撫躬自念,臣亦何心?伏乞天地父母,憐臣將死之危命,亟許遞斥臣職,俾得安意就盡,仍命攸司,勘臣前後違禁之罪,以嚴邦憲,不勝幸甚。臣於請急祈免之章,不合更贅他說,而旣有沿路耳剽者,敢此附陳焉。臣之過行安東也,竊聞禁衛營,設採銅鑛於本府地方,役未浩而弊已巨,殘崗夷麓,將有犯毁人塚墓之患,民情洶洶,莫有安居之意,及對主倅,細聞委折,則非但爲卽今莫大之弊,前頭害民之端,實有不可勝言者,而事關軍門,守令不敢爭論云。顧以採銅鐵金銀於山,以裕經用,雖亦有司理財之義,而苟其有害於民,則古之人亦不爲也。前後主理財之臣,或嘗留意於此等事,而卒無其效,徒爲駔儈輩,病良民潤私橐之歸耳。四字缺比之鉛鐵,則軍門所需,亦似有間,況安東二行缺劃卽停罷,以慰一方民心焉。臣無任云云。答曰,疏末所陳,令營·曹稟處,爾其勿辭察職。燼餘
上在慶德宮。停常參·經筵。
下直,城津僉使柳濬。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱有減,寢睡差安云。伏未審困惱口淡,加減,何如,而膈間不淸利,飽滿之氣,亦無所加乎,浮氣漸益消減,而瘡處未盡完合乎?今日臣等當依聖敎入診,而不勝終宵憂慮,敢此問安。答曰,知道。困惱口淡差減,而膈間不淸利,飽滿之氣,亦無所加,浮氣漸有消減之勢,而瘡處未盡完合矣。
副摠管李宇恒,持平金取魯三度呈辭。入啓。遞差。
傳曰,違牌坐罷翰林,竝敍用。
今日藥房入診時,上候調攝間,文書斟酌入啓,疏單亦勿煩數捧入事,榻前定奪。
吏曹口傳政事,奉敎單朴師益,待敎單黃奎河,檢閱單宋眞明。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,奉敎朴師益,待敎黃奎河,檢閱宋眞明。以上朝報
備邊司啓曰,頃觀東萊府使李明浚狀啓,則倭館燒燼處重建時,工役價,監董譯官崔尙㠎·金顯門等,與裁判倭磨鍊,而倭人初以一千五百九十餘兩爲定,則崔尙㠎等,周旋剋減,以六百七十二兩酌定,而使譯輩料理入給事及材瓦等各項雜物,分定於列邑之意,報于道臣云矣。今見道臣報狀,則以爲,工役價,旣使譯輩,料理以給,則其所殖利之道,若非關係公家利害者,則不可不聽施,所請巡營公木作米代貸下,則因此彌縫,實爲便當,大省民弊云。今番工役價,比前所減固多,而朝家旣不以銀貨劃給,其他役民之費,亦甚浩繁,則當此民窮財竭之日,其所料理責應之道,似當依譯輩所告,隨便許施。在前倭館成造之時,以價銀劃給之後,如有不足,則又使商譯輩,受出公木手標,先貸甘同倉米,轉授備償者,已有其例矣。今亦依其所請,使渠輩受出公木手標,以甘同倉儲置米,爲先參酌貸下,使之料理,以備役價,本米亦爲追後充上,宜當。此意分付于道臣及萊府,何如?答曰,允。備局謄錄
鄭必東啓曰,前奉敎朴師益,前待敎黃奎河,前檢閱宋眞明,竝敍用事,命下矣。令該曹卽爲口傳付職,仍卽牌招察任,何如?傳曰,允。
疊書吏曹口傳政事,朴師益單付奉敎,黃奎河單付待敎,宋眞明單付檢閱。
鄭必東,以兵曹言啓曰,今日將官朔試射時,闕內入直訓鍊都監把摠·哨官及禁衛營哨官等,依前日榻前定奪,以他員代直,出射之意,敢啓。傳曰,知道。
備忘記,傳于鄭必東曰,今下弓矢,城津僉使柳濬處給送。燼餘
巳時,上御隆福殿。藥房入診入侍時,都提調李頤命,提調趙泰采,儒川君濎,右承旨洪重夏,假注書魚有龍,記注官李斗三,記事官趙觀彬,醫官柳瑺·丁時梯·權聖徵·李時聖·朴星瑞·許坫·方震夔·崔泰齡。李頤命進伏曰,伏承批旨,以寢睡差安爲敎,未知入睡至半夜乎?上曰,今夜入睡,幾半夜矣。頤命曰,困惱之候,加減,何如?上曰,不至大段矣。頤命曰,熏熱,亦復何如?上曰,比昨稍勝矣。頤命曰,丸藥連進,而口淡一向無加乎?上曰,口淡比昨日姑無顯效,而亦不至大段矣。頤命曰,脚部麻痺之氣,何如?上曰,左邊顯有差勝,而右邊姑無加減矣。頤命曰,腹部飽滿之氣,何如?上曰,腹部時時有此氣矣,今則似減矣。頤命曰,大便祕滯之氣,比前何如?上曰,大便數日來二行缺卽今澁滯之氣似愈,而猶未如常時矣。頤命曰,請令醫官診脈,何如?上曰,唯。濎曰,左右脈度,比近來頗爲調均,昨年則脾脈微弱,而今日則大便雖滑,頗有力多幸矣。瑺曰,脈度雖數,而有力頗調均矣。時梯曰,左右脈度,非但有力,似有內差之效矣。濎又曰,昨今試爲行步,而移足之際,無艱澁之氣乎?上曰,昨今不爲試驗耳。頤命曰,若須人起立,則移足之便,勝於向來乎?上曰,脚部無力,雖難自起,須人扶將,則豈不愈乎?時聖曰,左脈微弱,右脈沈滯,而大槪比前頗勝矣。坫曰,左脈比前頗愈,右脈雖數,而重按則有力矣。頤命曰,請令診察浮氣,何如?上曰,唯。濎曰,脚部左邊診察,則堅硬之氣,似愈於前,右邊若浮水,然不久當愈,腹部卽今雖有餘存者,非大段,顯有回頭之漸,榮幸何喩?頤命曰,脚部伸之,則何邊似愈乎?上曰,試爲伸之,則左邊似愈矣。聖徵曰,股陰右邊浮氣,只有小掌餘存,左邊則近來幾盡如常矣。星瑞曰,股陰微有餘氣,二字缺比昨尤減,腹部皮膚柔緩,腫處淸汁亦少出,若待數日,則似當盡愈矣。諸醫之言略同。頤命曰,熱候或有升降之時乎?上曰,升降無時矣。泰采曰,上候火熱,乃是主症,少有思慮,則熏熱輒加,今聞文書頻數捧入云,酬應之際,當勞聖慮,靜攝間使之斟酌捧入,何如?頤命曰,近來疏單,亦紛紛捧入,更爲申飭政院,何如?上曰,依爲之。榻前定奪頤命曰,刑獄文書,昨年亦積滯,故大臣與刑官,有所稟處,靜攝間,勿爲入啓矣。今亦依此爲之,何如?上曰,殺獄及重囚,積滯可慮,此等文書,使之時時捧入,可也。濎曰,上候顯有差勝之效,此後似無可慮,而用藥之道,不可以少愈而有所間斷矣。上曰,然。間斷則顯有遲退之勢矣。濎曰,泄便放下之後,寧有浮氣復發之理乎?終始大便如此,則平復不遠矣。頤命曰,向來有膝痺之候矣,今則何如?上曰,一二日,似有此氣,今則無之矣。頤命曰,浮氣漸減,榮幸三字缺導水丸中,入甘遂而用之已久,不可連用峻利之材,二行缺臣意則丸藥進御之後,大勢旣已摧挫,則仍用二字缺未爲不可,國家之病,雖不敢輕議,而若閭巷之人有此疾,則病勢雖有所減,決不可卽止矣。瑺曰,甘遂不可謂無效,而卽今則只用導水丸,足以責效,姑觀四五日進御後,出甘遂而用之,似好矣。時梯曰,甘遂進御已久,誠爲悶慮,故欲出之,而不敢請矣。雖導水丸,足以責效,而甘遂主濕熱所注處攻之,浮氣尙當未減,姑觀四五日而出之,宜矣。時聖曰,導水丸最合於治濕,而浮氣猶未快減,故加入甘遂而用之矣。今則出之無妨,試以聖候觀之,卽今似減七八分,只入大黃·黑丑而用之,其功效不下於甘遂矣。坫曰,惶恐不敢仰達,而卽今聖候,已減太半,何可連用峻劑?當初丸藥數十丸進御之時,小臣蒙昧,不知爲穩當,以爲數數進御,已極未安,又加甘遂,伏切爲慮。大勢雖已摧挫,一向用之,恐爲不可,故敢此仰達矣。濎曰,昨年導水丸進御之時,醫官皆以爲不可,小臣亦未知其合當矣。旣已得效之後,則甘遂有無,無甚大段,姑看四五日出之,無妨矣。震夔曰,向來丸藥二十丸進御,而浮氣諸症無減,故三和丸,更爲進御矣。甘遂加入之後,大便及浮氣,顯有其效,連爲進御,何害乎?頤命曰,近來口淡差勝,瞻望玉色,亦似淸裕,姑觀數日後,議定當出與否,何如?上曰,以予所見,姑爲加入用之,似好矣。諸臣遂以次退出。燼餘
上在慶德宮。停常參·經筵。
下直,羅暖萬戶李廷虎。
大殿,政院·玉堂問安。答曰,知道。中殿·世子宮·嬪宮,政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,連有熏熱,寢睡不得安穩,欲明時,冷藥調進九味淸心元三丸云。伏未審朝來,熏熱已歇,而困惱口淡,加減,何如?膈間不淸利,飽滿之氣,其無所加乎,浮氣一向消減,而瘡處猶未完合乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來熏熱減歇,困惱往來未已,而口淡與昨無異,膈間不淸利,飽滿之氣無加,浮氣一向消減,而瘡處未盡完合矣。勿爲入診。
政院啓曰,卽者吏曹郞廳來言,今日爲政事命下,而判書朴權陳疏受由,參判李晩成試所進去,參議趙道彬病不來,不得開政云。判書朴權,參議趙道彬,竝卽牌招開政,何如?傳曰,允。
都承旨兪集一三度呈辭。入啓。遞差。
吏曹判書朴權,牌不進。
禁府,申績·許遙拿囚。啓。
大殿·中殿·世子宮·嬪宮,藥房·政院·玉堂夕問安。答曰,知道。
江華留守書目,新除兼職辭免上疏上送事。啓。答曰,省疏具悉。卿其安心勿辭,從速察任。
禁府,崔錫瑞,楊州牧楊陽驛,徒三年定配。啓。
內醫院官員,以都提調意啓曰,本院副提調,闕直已至三日矣。新除授副提調南致熏,卽爲牌招入直,何如?傳曰,允。
謝恩,兼漢學敎授李秉常。
都承旨南致熏,牌不進後上疏。大槪,除命纔降,天牌繼臨,而脚病猝劇,萬無起動之勢,玆不免坐違嚴召,罪合萬戮,伏乞亟遞臣職,仍治臣違慢之罪事。入啓。答曰,省疏具悉。卿之所患如此,本職許遞焉。以上朝報
有政。兵批,以兪集一·宋徵殷·金取魯爲副司直,沈周觀·魚有龍爲副司正,朴昌漢爲同知,尹恬·李錫年·朴世挺爲僉知。
吏批,以權益淳爲司書,宋正明爲兵曹參知,金始煥爲輔德,洪禹行爲兵曹佐郞,金在魯爲持平,朴鳳齡爲判決事,沈喜雄爲監察,鄭亨益爲戶曹正郞,韓配義爲戶曹正郞,李坦爲禮曹參議。
鄭必東啓曰,行大司憲權尙夏,掌令崔慶湜,持平金昌翕在外,執義南道揆,掌令李宖呈辭,持平一員未差,今日以監察茶時之意,敢啓。傳曰,知道。
備忘記,傳于鄭必東曰,今下弓矢,羅暖萬戶李廷虎處給送。
鄭必東,以都摠府言啓曰,都摠管尹德駿,義禁府坐起進去之意,敢啓。傳曰,知道。
鄭必東,以兵曹言啓曰,今三月十八日,各廳堂上二字缺等朔試射時,宣傳官李震亮,未滿四矢,依例汰去,訓鍊都監把摠河涉,哨官黃溥,柳葉箭各二中,騎蒭各一中,以矢數計之,則雖未滿四中,騎蒭則例有倍畫之規,依前例倍畫計數,不爲汰去,而至於稱病之類,試所看審,旣知其實病,故退次,姑爲懸頉以入之意,敢啓。傳曰,知道。
又以兵曹言啓曰,禁軍都試,定於今月二十二日,而知訓鍊事李基夏,訓鍊都正李宇恒,兼都正尹就商,俱有身病,本院堂上,無可進參之員云,令政院竝卽牌招,使之推移進參,何如?傳曰,允。
洪重夏,以內醫院官員,以都提調意啓曰,本院副提調闕直,已三日矣。新除授副提調南致熏,卽爲牌招入直,何如?傳曰,允。
行副護軍金鎭圭疏曰,伏以,臣頃以母病醫治之不便海島,與夫臣情理之難於離親守任,猥陳悶迫之懇,冀解居留之職,則聖慈矜念,曲賜準許,仰惟體下之至仁,實類天地之於肖翹,使之咸得其所,此豈言語文字所可稱謝者哉?臣蒙恩遞之後,已先送母行,擔扶還家,臣則獨滯,日俟交龜而歸養矣,不圖藝苑除命,乃辱此際,臣感悚交深,莫知二行缺冒承除命者,則亦何可囁嚅,而不一仰暴也?噫,臣一家之前冬所三四字缺然事歸昭釋,恩極慰諭,臣故不復以此爲辭,而惟是癸巳秋,臺言之所以僇辱臣,卽縉紳間未曾有者,臣固愚賤,宜被蹈藉,而若其緣臣,而傷國體則大矣。且臣亦有不善自處之失,故深自愧恨,甘心屛伏,雖蒙聖旨開釋,嚴召累降,而終不得强進,伏想聖聰,亦必記有之矣。其後保障之委畀,極知其不稱,而竊意廟議,亦諒情跡之不安內朝,致有此擧,且値聖體違豫,辭本莫徹,遂至包羞勉赴,而非有夤緣復齒朝行之計矣。今乃以其日月之稍久,忘舊恥而饕新榮,以滓穢之踪,忝淸華之選,晏然間廁於詞臣之列,則此不但大壞臣廉義,亦豈不重有傷於國體耶?至於諸司別職,亦朝家所以簡授於卿宰者,而今玆內資提擧,職掌御供,爲任不輕,以臣狼狽之餘,其能飭勵郞吏,無廢職責,亦臣未敢自保,而一日之政,恩除竝下,此尤臣之惶蹙,而有難承當者也。仍念臣官秩已高,而辜過已多,二字缺益衰,而疾病沈痼,戒深備盈,心切尤缺而餘年漸短,四字缺以何志氣與筋力,可以奔走供世耶?以此君親一念,耿三字缺今得卸釋重負,斂退散地,內以躬親將護,自盡晨昏之職,外以時參朝賀,少寓犬馬之誠,則區區所願,於此足矣,而若夫職任之非所可堪,而如上所陳,玆不避輒煩靜攝之有罪,又此封章馳控。伏乞聖明,俯垂睿察,遞改臣新授兼職,使賤分得以粗安,而亦命攸司,勘臣瀆擾之罪,以肅朝綱,不勝竝幸。臣無任云云。答曰,省疏具悉。卿其勿辭,從速察任。燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱減歇,寢睡差勝於昨日云。伏未審困惱口淡,加減,何如,而膈間不淸利,飽滿之氣,一向差減乎,浮氣比昨尤減,瘡處幾盡完合乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。困惱往來未已,口淡亦無所減,而膈間不淸利,飽滿之氣差減,浮氣一向消減,而瘡處未盡完合矣。勿爲入診。
吏曹啓曰,承旨有闕,政事,取稟。傳曰,當日爲之。
左副承旨柳鳳輝上疏。大槪,情勢危蹙,病狀沈痼,方在縮伏之中,銀臺除命,遽下於千萬夢寐之外,繼以召牌下臨,嚴畏分義,祗詣闕下,而第臣於向來銓官疏中,名義爲讐之語,實有惶蹙駭怖者,爲人臣子,得此罪名,終若不暴,死亦含冤,敢以同席間嫌礙之端,亦有所不暇及者矣。咫尺天陛,無路入謝,徒以螻蟻微悃,仰瀆於靜攝之中,臣之罪戾,益無所逃。伏乞聖慈,俯賜諒察,亟遞臣職名,仍勘臣負犯,以謝人言,以安私分事。入啓。答曰,省疏具悉。爾其勿辭,從速察職。
謝恩,左承旨金相稷,右副承旨洪禹瑞。
內醫院官員,以都提調意啓曰,本院副提調,替易已再,闕直多日,事體極爲未安。今日新除授副提調金興慶,卽爲牌招入直,何如?傳曰,允。
藥房口傳啓曰,今日午水刺,差晩進御,而且小進云,伏未審口淡之候有加,而尙今不減乎?困惱亦何如,而泄便放下之後,其無困憊之氣乎?惶恐敢啓。傳曰,口淡有加,故水刺不甘,困惱之候,往來未已,水泄之後,別無困憊之氣矣。
謝恩,都承旨金興慶。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,司勇白泰齊,前都事崔道章議處云云,今此所供,事實不爽,別無可問之端,竝只放送,當初捕廳之信聽軍官瞞告之言,乃以擅囚軍官樣,至於啓辭請罪,殊失事體,當該捕盜大將,從重推考,何如?啓依允。
又照目,前縣監金鎭望矣,耗租鹽木,雖與儲置米有異,旣是惠廳所管,監營會草,入於大同之中,則體段與還上自別,不報營門,擅自分給,雖云流例,終難免違法之罪。良牙兵之不卽罷定,雖諉於關文之未及得見,而軍官之不爲汰移,亦難免不遵朝令之歸。二罪俱發,從重論,決杖一百,告身盡行追奪,私罪。啓功議各減一等。以上朝報
有政。兵批,以南致熏·南就明·尹陽來·李秉常·安䋊·梁廷虎爲副司直,李眞儒·宋成明·鄭纘先爲副司果。
今日賓廳日次,而上候方在靜攝中,頉稟。答曰,知道。備局謄錄
吏批,以李喬岳爲刑曹參議,尹陽來爲文學,申思喆爲修撰,洪好人爲獻納,李觀命爲大司諫。
洪重夏啓曰,近日廳中,位甚不齊,出納之際,事多苟簡,而昨日政新除授承旨,今日俱不爲出肅,左承旨金相稷,拘於廳規,雖不敢請牌,而左副承旨柳鳳輝,右副承旨洪禹瑞,竝卽牌招察任,何如?傳曰,竝牌招。
又以弘文館言啓曰,本館上番校理臣洪錫輔,以御營廳郞廳,今日坐起時,晝仕出去之意,敢啓。傳曰,知道。
疊出洪重夏,以內醫院官員,以都提調意啓曰,本院副提調,遞易已再,闕直多日,事體極爲未安。新除授副提調金興慶,卽爲牌招入直,何如?傳曰,允。
洪禹瑞,以今三月二十日,文臣朔試射時差備官,以試官意啓曰,司果尹陽來,當爲試射,而軍職廳下人,不爲告知於其家,且落漏於擧案中,試所則從擧案試射,而當該書員,不爲去來,致令射員不進,極爲駭然,軍職廳當該書員,令攸司從重科罪,何如?答曰,知道。以上燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱減歇,而寢睡差安如昨日云。伏未審困惱口淡,加減,何如,而膈間不淸利,飽滿之氣,一向差減乎,浮氣益加減歇,而瘡處猶未完合乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。困惱往來未已,昨日口淡特甚,而膈間不淸利,飽滿之氣差減,浮氣一向消減,而瘡處未盡完合矣。勿爲入診。
政院啓曰,守令未署經,至於三員,憲府則頃纔署經,而諫院尙未開坐。當此農節,不可不促送,諫院除在外外,呈告未肅拜人員,竝卽牌招,使之開坐署經,何如?傳曰,允。
監試覆試一二所出榜次,詣闕。
大司諫李觀命,牌不進。
兵曹口傳政事,訓鍊都正李天根。
慶尙監司書目,東萊府使李命浚,今十四日身死事。
獻納洪好人上疏。大槪,臣於昨日,冒犯朝禁,自速罪戾,而聖度天大,罰止例勘,至今追惟,惶蹙冞增,不意諫省除命,又下此際,其在分義,固當趨承之不暇,而第臣之情勢,旣多難冒之端,且於前冬,忝居是任,有論事不審之失。以此以彼,俱無承當之望,召牌儼臨,趨詣闕外,而顧此情地,斷無入肅之望,不得不呼籲於靜攝之中。伏乞聖明,特許鐫遞,以安微分事。入啓。答曰,省疏具悉。爾其勿辭,從速察任。
謝恩,訓鍊都正李天根,禮曹參議李坦,參知宋正明,持平金在魯。
院前啓,請還收罪人河減死之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。新啓,殺獄事體,至嚴且重,而寧越府有殺獄事,囚繫不嚴,致令罪人逃躱,則宜有別樣跟捕之擧,而初雖捉囚其罪人族屬,末乃無端放送,今過五朔,終不搜得,使莫重殺獄,不得究竟,事之驚駭,莫此爲甚。爲道臣者,亦宜有狀聞請罪之事,而終始掩護,不爲論啓,其在重獄體之道,決不可置而不論。請寧越府使金弘楨罷職,江原監司尹星駿推考。全羅兵使張漢相,一生伎倆,專在於善事要譽,及授本閫,手段亦滑,前春運穀耽羅時,潛給營錢於領船軍官,多貿駿馬,以爲肥己之資。且廣求京鄕病廢之馬,別養官廐,待其稍蘇,勒賣於管下諸驛,不過一兩月,病棄者甚多,貽弊殘驛,不可勝言。各邑所在營穀,稱以賑資,料利出授,牟利之輩,倍殖其利,多歸私橐,使漢相如有一分畏謹之心,身爲閫帥,何敢乘時營私,若是其無忌憚乎?土卒軍官梁禹甸,特一奸黠之人,而率置營中,作爲腹心,與其寵妾,表裏相應,大小事措,皆從其言,故居中舞奸,賂門大開。凡諸罪罰之輕重,一隨貨賄之多少,雖事係巡營,已爲勘律者,曲意周遮,必欲全釋而後已,其他非理濫猾之事,不一而足。南來之人,傳說狼藉,莫重閫臬之任,決不可仍畀如此之人,請全羅兵使張漢相罷職不敍。答曰,不允。第三件事,依啓。
謝恩,修撰申思喆。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,卽伏聞入侍醫官所傳之言,今日聖候,有困惱之氣,且口淡淡淡之候特甚,水刺尙未進御云。臣等不勝驚慮,卽與諸醫商議,則皆以爲,前用橘皮竹茹湯,加減更進,以爲鎭定之地,宜當云,此藥煎入之意,敢啓。傳曰,知道。
府前啓,日暮姑停。
觀象監,卯時,日有左珥。未時,日暈。啓。以上朝報
疊出有政。兵批,以李天根爲訓鍊都正。
義禁府啓曰,以平安兵使狀啓刑曹粘目,乫軒洞權管尹元誠,移本府處置事,允下矣。尹元誠,自任所時未上來云,依例發遣府羅將,拿來,何如?傳曰,允。禁府謄錄
洪禹瑞,以兵曹言啓曰,知訓鍊事李基夏,訓鍊都正李宇恒,兼都正尹就商,再昨竝違牌不進矣。聞皆有實病,勢難起動云,禁軍都試時,本院堂上,無可進參之員,合有變通之道。訓鍊都正李宇恒,今姑改差,其代卽爲口傳差出,牌招察任,何如?傳曰,允。
洪重夏,以弘文館言啓曰,本館以上番,姑降入直,已至多日,事體未安而新除授修撰申思喆,旣已入來,卽爲牌招察任,何如?傳曰,允。燼餘
上在慶德宮。停常參·經筵。
下直,義州府尹韓祉,富寧府使閔周憲,所江僉使沈榗,咸安郡守李之彬。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱·困惱,寢睡不如昨日云。伏未審朝來,熏熱·困惱已減,而口淡加減,何如?膈間不淸利,飽滿之氣,一向差減,而浮氣益加消減,瘡處幾盡完合乎?諸醫以爲,浮氣幾盡消減,而口淡之候如此,導水丸今姑停進,宜當云矣。今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。熏熱·困惱,朝來減歇,而口淡無減,膈間不淸利,飽滿之氣,一向差減,浮氣日益消減,而瘡處未盡完合,丸藥遽爾停進,亦甚可惜,故三十丸進御矣。
左副承旨柳鳳輝,牌不進,依承傳罷職。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加究覈,期於輸情事。請全羅兵使張漢相罷職不敍事。入啓。答曰,不允。張漢相事,監賑御史書啓,其後繡衣廉問,未見其不治不法矣。今玆臚列罪狀至此,而勒賣管下諸驛之說,尤不近理,遠外風聞,何可盡信乎?更加詳察處之。
吏曹啓曰,承旨有闕,政事,取稟。傳曰,當日爲之。
政院啓曰,卽者吏曹郞廳來言,當日爲政事命下,而判書朴權,陳疏受由,參判李晩成,參議趙道彬,俱以病不來,不得開政云。判書朴權,參判李晩成,參議趙道彬,竝卽牌招開政,何如?傳曰,允。
吏曹判書朴權,參判李晩成,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
江華留守李台佐上疏。大槪,猥陳微悃,冀蒙矜許,俾伸至情事。入啓。答曰,省疏具悉。疏辭出於至情,特允所請焉。以上朝報
義禁府啓曰,會寧前府使李暉原情公事中,除刑推議處事,判下矣。御史封進文書下本府,以爲憑處之地,何如?傳曰,允。
又啓曰,卽接月令醫員張浣手本,則時囚罪人申瓛,本以老病之人,久處冷濕之地,素患痰火之症,一倍添劇,頑痰結塞于膈上,而不能唾出,咳嗽苦劇,呼吸甚促,火熱時時升降,頭疼如碎,昏倒不省之中,近又重得傷寒,遍身烘熱,嘔逆頻作,症勢危重云。自前罪人病勢如此,則有保放救療之規,敢此仰稟。傳曰,依爲之。禁府謄錄
今日藥房入診時,提調趙泰采所啓,臣於惠廳,有稟定之事矣。頃者戶曹判書李健命,以次歲幣木全數取用事,草記蒙允,所當依此擧行,而第有窒礙難處者,蓋次歲幣,本入於大同磨鍊中,故自本廳捧上地部所管方物,給價後取用贏餘,其來久矣。臣待罪度支時,以折半取米,直自本曹給價之意定奪,而厥後又以四分之三,移送地部,本廳則只用四分之一矣。今又全數移去,則本廳魚鱗所載大小好紙添給之價,他無出處,若以本定廉價給之,則必有落本呼冤之弊,勢將於次木中計除,添給後移送,故敢此仰達。上曰,依爲之。宣惠廳謄錄
今日藥房入診入侍時,都提調李頤命所啓,嶺南貢蔘,京大同後,給價京貢物主人,備納於內局矣。中間以羅蔘可合於御藥之用,故二斤則令本道封進,其餘十餘斤,貢物主人,依前備納,而近來人蔘日貴,此乃生蔘,故主人每以價少稱冤,將有蕩敗流散之患,臣曾欲陳達,而年久施行之事,猝難變通,故未果矣。蓋聞渠輩所訴,則本道所納,則一兩價四石上下,京廳則以三石上下,卽今蔘價,雖四石亦不足,同是一道貢蔘,而京外異價,願依本道例受價,少紓其難支之弊云。惠廳堂上,今方入侍,下詢便否而變通,何如?提調趙泰采曰,嶺南貢蔘之價,當初在本道時,一兩價給四石米矣。大同後,自本廳給價貿納,而一兩之價,定以二石十斗後,因貢物人之稱冤,添給五斗,初則米貴蔘賤,故以三石米,足以貿納,而近來蔘價漸高,三石之米,不能當一兩之價,其所呼冤,勢固然矣。不可無別樣顧恤之道,而第加給一石,似爲太過,四石中計除船價,而參酌添價,則可無大段落本之弊矣。李頤命曰,提調之言如此,退而斟酌定給,何如?上曰,斟酌給之,可也。
吏批,判書朴權,參判李晩成牌不進,參議趙道彬進,同副承旨鄭必東進。兵批,行判書趙泰耉禁軍都試進去,參判吳命峻進,參議李震壽都試坐進去,參知宋正明病,同副承旨鄭必東兼進。
以南就明爲承旨,以兪集一爲刑曹參判,以南迪明爲寧越府使,左承旨南就明,右承旨金相稷,左副承旨洪重夏,以李宇恒單付副司直。
疊出洪禹瑞,以義禁府言啓曰,以平安兵使狀啓刑曹粘目,乫軒洞權管尹元誠,移本府處置事,允下矣。尹元誠,自任所時未上來云,依例發遣府羅將,拿來,何如?傳曰,允。
巳時,上御隆福殿。藥房入診入侍時,都提調李頤命,提調趙泰采,儒川君濎,副提調金興慶,假注書魚有龍,記事官宋眞明·趙觀彬,醫官柳瑺,丁時梯·權聖徵·李時聖·朴星瑞·方震夔·玄悌綱·崔泰齡。頤命進伏曰,伏承問安之批,寢睡以差安爲敎,未知至夜半乎?上曰,至半夜矣。頤命曰,熏熱困惱,何如?水刺厭進已多日,卽今口淡,何如?上曰,昨日非但口淡有加,不無淡淡之氣,故水刺申時後進御,而今則非如昨日之特甚矣。頤命曰,淡淡之候,比前何如?上曰,比前則稍似減矣。頤命曰,膈間飽滿之氣,一向差勝乎?上曰,比常時少無異矣。頤命曰,浮氣昨日入診醫官來言,漸益差減云,不勝幸欣,未知一向無加乎?上曰,腹部則有減矣。頤命曰,浮氣雖已有減,而口淡二行餘缺雀舌茶進御乎?上曰,然矣。濎曰,稍溫而服之乎?上曰,然矣。上曰,口淡數日頗甚,而浮氣日日消減,導水丸停進,終始可惜矣。頤命曰,口淡如此,而瞑眩之藥,連爲進御,誠甚悶慮,故欲爲停進矣。前日劑入者,未知當盡於何日乎?上曰,餘存者,可以五六日進御矣。頤命曰,三十丸式進御,則可盡於五六日乎?上曰,餘存者,不過如斯矣。泰采曰,不必以三十丸爲限,雖二十丸無妨矣。上曰,姑觀浮氣之如何,連欲進御矣。泰采曰,減二十丸進御後,諸症若有漸差,則又減其數,亦宜矣。濎曰,三十丸進御,有何害乎?大便若不艱澁,則雖下二十丸無妨,而但水刺每致差晩進御,以是爲慮矣。今後則水刺先爲進御,丸藥午時進御,似好矣。頤命曰,瞑眩之劑,連爲進御,而所恃者胃氣,或傷胃氣,則誠爲可慮,症候漸減,則何必進?昨日臣與在外醫官商議,則所見亦如是矣。又曰,大便放下多少,何如?上曰,數次登廁,而所放頗少矣。頤命曰,有便意而然乎?上曰,然矣。頤命曰,請令醫官診脈,何如?上曰,唯。濎曰,脈候左右調均矣。瑺曰,脈候稍數,而左右調均矣。時梯曰,左右脈候調均,極爲好矣。諸醫之言略同。悌綱曰,左右脈度沈實,而數日水刺,少無虛憊之候,頗爲調均矣。頤命曰,請令診察浮氣,何如?上曰,唯。聖徵曰,腹部浮氣,左邊如半錢,而不入皮膚,右邊稍大於左,而比前則尤銷,膝部以下,幾盡差減矣。濎曰,浮氣比十八日診察之時,而尤益消減,卽今症候,快爲回頭,而餘存者猶未盡消,或恐作孽,以是爲慮矣。星瑞曰,腹部比昨,亦減八分,而脚部·足部尤減矣。泰齡曰,瞻望腹部,比昨有減,團聚處亦似漸減,下部幾盡如常矣。泰采曰,儒川君以幾盡差減爲言,知醫理人之言如此,誠爲幸矣,而聖候之有浮氣,比四字缺之蔽天,若遇風吹散,則日星皆曜,而猶有一片雲二行餘缺上曰,卿言是矣。頤命曰,丸藥餘存者,幾許耶?甘遂有四字缺出而進御,何如?上曰,姑觀四五日而出之,可也。濎曰,丸藥中,雖出甘遂而用之無害,提調之言,不無其理,大便若順,則出之宜矣。以拳算言之,便道旣順,則丸數以七丸·六丸進御無妨,不已則肉桂等材亦好,若終始苦口則停之,忍冬茶時時進御,可矣。上曰,少時得重病者數矣。病若少愈,則心甚快矣。昨年則雖愈,而餘氣往來,大便祕滯,故予意終不弛矣。卽今証候,雖似小減,何可輕易停藥乎?頤命曰,在前湯藥進御時,若入大黃,則每以苦口爲厭,他材中如有制此味之藥,或可進御乎?濎曰,湯藥中大黃等材,最爲厭進,而昨今兩年,以導水丸收效觀之,導水丸中,亦入大黃矣。若傳敎許可,則醫官輩,或可以商議定藥矣。上曰,藥中有苦口之材,而非特甚,則寧有難進之道乎?濎曰,苦口則非但進御爲難,小臣淺慮,恐有妨於口淡矣。上曰,蔘黃連有滯氣,故難進三字缺有何所厭乎?濎曰,似有勘酌之道者,今夕如有進御之意,則小小進御,便道若滯,則如前多進,無妨矣。比如旱後有雨,不可輕停,水刺進御後,差待日晩,加進四五十丸則好矣。頤命曰,水刺進御後,服導水丸,則大便之快利,似不如空心之時矣。上曰,以大便放下之便見之,空心服之,則有效矣。頤命曰,自上量度,觀勢增減,似宜矣。上曰,姑觀症勢而爲之耳。諸臣以次退出。燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有困惱,寢睡差勝於昨日云。伏未審熏熱口淡,加減,何如,而膈間不淸利,飽滿之氣,一向差減乎?浮氣漸益消減,而瘡處猶未完合乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。熏熱往來,口淡無加,而膈間不淸利,飽滿之氣,一向差減,浮氣漸益消減,而瘡處未盡完合矣。勿爲入診。
院前啓,以國忌齋戒,今明日姑停。
傳曰,儒生節製,退行於何日耶?政院啓曰,儒生節製,退行於何日耶事,命下矣。招問成均館官員,則以爲,今月二十五日,將爲設行云矣,敢啓。傳曰,知道。
禁府啓目,前府使李暉元情云云,承服不冬,前僉使嚴漢明,前萬戶李山龍,前權管許遙元情云云,泛稱遲晩,刑推得情,何如?啓除刑推議處。又啓目,前郡守申績元情云云,旣已遲晩,照律,何如?啓依允。
大殿·中殿·世子宮·嬪宮,藥房·政院·玉堂夕問安。答曰,知道。朝報
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,困惱有減,而寢睡比昨日差安云。伏未審口淡加減,何如,而熏熱不復往來,膈間不淸利,飽滿之氣,亦盡差減乎?浮氣益加消減,而瘡處幾盡完合乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。口淡差減,熏熱不至大段,而飽滿之氣,幾盡差減,膈間不淸利之候,猶未快減,浮氣日漸消減,而瘡處未盡完合矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在慶德宮。停常參·經筵。
下直,咸鏡監司金演,江華留守李台佐,廣州府尹李澤。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,連有困惱,而熏熱往來,寢睡不如昨日云。伏未審朝來,困惱熏熱,其已減歇,而口淡及膈間不淸利,飽滿之氣,加減,何如?浮氣益加消減,而瘡處未盡完合乎?昨日丸藥少進,而泄便度數稍多,或有虛憊之候乎?今日臣等不可不與諸醫入診,詳察症候,實不勝終宵憂煎,敢此問安,竝爲仰稟。答曰,知道。困惱稍甚,而熏熱往來未已,口淡一樣,膈氣無加,飽滿之氣,一向差減,而浮氣漸益消減,瘡處未盡完合,而泄後別無大段虛憊之候矣。勿爲入診。
謝恩,輔德金始煥,文學尹陽來,司書權益淳。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,嚴加鉤覈,期於輸情事。臣以全羅兵使張漢相罷職事,有所論啓矣。及承聖批,不惟不賜允兪,至以御史書啓,繡衣廉問,未見其不治不法,勒賣諸驛,尤不近理等語爲敎,臣竊有所未曉也。漢相本以濫猾武夫,屢除閫任,專出於善事要譽,到底疑謗,固不可勝言,而及授本閫,已有物議,冒赴之後,事多不法。耽羅運穀時,潛給營錢於領船軍官李順裁,多貿駿馬,此則其時監賑御史之所已親聞,嚴關于本營者也。至於勒賣諸驛一款,亦甚明白,京鄕病廢之馬,廣求歇賣,別養官廐,待其稍蘇,出賣於靑巖·碧沙等驛,衆人耳目,有所難掩,而南中之人,皆指謂馬儈,則何可諉以不近理而不論乎?且各邑所在營穀,稱以賑資料理,出授牟利之輩,倍殖其利,多歸私橐,凡此乘時肥己之狀,已極駭然,而土卒軍官梁禹甸,特一奸黠之人,而率置營中,作爲腹心,與其寵妾,表裏相應,從中舞奸,賂門大開。凡諸罪罰之輕重,一隨貨賄之多少,雖事係巡營,已爲勘律者,必欲全釋而後已,其他種種非理之事,難以毛擧。南來之人,莫不有喧罵者,前後御史之啓,雖無所貶,臣之所聞,乃是別件事,則豈可以此爲拘,而不爲之論列乎?今玆擧劾,實出於十分審愼,而更無加詳之端,如此之人,決不可仍畀閫任,請全羅兵使張漢相罷職不敍。答曰,勿煩。
大殿·中殿·世子宮·嬪宮,藥房·政院·玉堂問安。答曰,知道。
吏曹參判李晩成辭職上疏。入啓。答曰,省疏具悉。過當之言,不必爲嫌,卿其勿辭,從速察職。
藥房口傳啓曰,口淡困惱之候,晩後加減,何如?惶恐,敢啓。傳曰,熏熱往來,而困惱一樣矣。又口傳啓曰,卽聞入侍醫官所傳之言,今日聖候,困惱有加,口淡頗甚,膈間又有似飢之症云。臣等卽與諸醫商議,則皆以爲,下藥連進之餘,症候如此,不必用大段之藥,前用赤茯苓茶,減錢數及材料進服,以爲醒脾之地,宜當云,此茶煎入之意,惶恐,敢啓。答曰,知道。
全羅監司書目,靈巖郡守李寅錫,文報之間,語斥帥臣,擧惜忙遽,有損體貌,罷黜事。啓。傳曰,李寅錫罷黜之代,卽爲口傳差出發送。
慶尙監司書目,榮川郡守元命龜,母病一向沈篤,身病又劇,不得已罷黜事。
吏曹口傳政事,靈巖郡守河涉。以上朝報
備邊司啓辭,東萊前府使李明浚,意外身死,邊上之事,殊涉可慮。新府使權,宜有催促發送之道,使之數日內辭朝,何如?答曰,允。備局謄錄
上在慶德宮。停常參·經筵。
下直,驪州牧使鄭是先,祥原郡守李景華,古豐山萬戶李世晃。
大殿,政院·玉堂問安。答曰,知道。大殿·中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,連有困惱熏熱往來,寢睡不得安穩云。伏未審朝來,熏熱困惱已減,而膈間不淸利,似飢之候,加減,何如?浮氣益加消減,瘡處未盡完合乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來困惱少減,熏熱往來,而口淡及膈間不淸利,似飢之候,姑無加減,浮氣一向消減,而瘡處未盡完合矣。勿爲入診。
兵曹參知宋正明辭職上疏。入啓。答曰,省疏具悉。爾勿過辭,從速察職。
宗親府,臨陽君桓,當日卒逝事。
禮曹,臨陽君桓,當日卒逝云。自今日至明日,停朝市。啓。傳曰,臨陽君之喪,出於意外,驚悼之懷,曷可云諭?令該曹喪葬祭需,優厚磨練題給,以表予意。
備忘記,居首幼學姜樸,直赴殿試,之次進士宋煒,直赴會試,進士柳運,幼學金昌發,進士成斗章,各給一分。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。請全羅兵使張漢相罷職不敍事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,前僉使嚴漢朋議處云云,儲置米任自傾庫,各項貸用,至於六十石之多,而雖曰盡數還充儲置,非邊將所可擅用,則當初貸用,不可無罪。大同儲置米五十石以上者定配,旣有事目,嚴漢朋,依事目定配,何如?啓依允。又照目,前僉使姜晊矣,戶布雖不減尺數,旣減升數,則似有可恕之道,參稅之五分加納,旣越舊規,軍官衙前之替番捧錢,亦非舊規,其科外橫斂,罪,決杖一百,流三千里,告身盡行追奪,私罪。啓依允。傳曰,長生殿棺板一部,卽送于內需司事,言于該曹。以上朝報
義禁府啓曰,以忠淸左道暗行御史狀啓,刑曹粘目,陰城前縣監李世機,天安前郡守魚有鳳等,移本府處置事,允下矣。李世機·魚有鳳,今方待命於本府,卽爲拿囚之意,敢啓。傳曰,知道。禁府謄錄
洪禹瑞啓曰,行大司憲權尙夏,掌令崔慶湜,持平金昌翕在外,執義南道揆,掌令李宖,持平金在魯呈辭,今日以監察茶時之意,敢啓。傳曰,知道。
備忘記,傳于洪重夏曰,今下弓矢,古豐山萬戶李世晃處給送。
備忘記,傳于鄭必東曰,居首幼學姜樸直赴殿試,之次進士宋煒直赴會試,進士柳運,幼學金昌發,進士成斗章,各給一分。
疊出正言金相尹啓曰,罪人河事·權卨事,全羅兵使張漢相罷職不敍事。措辭見上答曰,勿煩。
洪重夏,以御營廳言啓曰,本廳屬海西十四番別馬隊五十五名,標下軍一名,已爲逢點整齊矣。來四月初一日,與北二營入直十三番別馬替代後,舊軍放送之意,敢啓。傳曰,知道。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
參知宋正明疏曰,伏以,臣自試院罷出,伏聞有騎曹新命,臣誠惶恐,不知所四字缺復命,不得不祗肅恩除,而第臣情勢,有萬分難冒者,玆敢仰首陳暴,以冀聖明之垂察焉。臣於前冬,忝叨春曹佐貳之任,因一啓稟之事,重被臺臣之駁議,今不敢呶呶追辨於事過之後,而臣之悚縮不安,愈久冞深。且臣向伏見湖西右道御史書啓,盛論公州前牧使蔡成胤,不善居官之狀,而只以方伯之不黜本牧爲咎,臣尤不勝瞿然也。其所論疵政,或係臣離營後事,或臣見聞之所不及,而至於設賑之時,鳩聚近萬斛穀物,繼賑萬餘口飢民,卽臣之所稔悉也。所謂賑救之出於民結雜費,臣之狀聞中,亦已備陳,而比之常年所納,有減而無加,則臣未見其可罪,畢竟該曹論賞,似因穀數之最多,近來恩典之多濫,臣亦憂之,而果使成胤,厚招民謗,一如繡衣之啓,則臣於此,實有黜陟不嚴之失,不但賑啓之不能綜核而已,彼此所陳,各隨四字缺好惡於其間,而營下守宰,旣入於廉問,二行餘缺萬死。伏乞聖慈,俯垂鑑諒,亟許鐫免,仍勘臣不職之罪,以靖私義,以謝人言,不勝幸甚。臣無任云云。答曰,省疏具悉。爾勿過辭,從速察職。燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,有熏熱·困惱,寢睡不得安穩,膈間不淸利,呼吸不平云。伏未審朝來,熏熱·困惱及膈氣,或已減歇,而口淡加減,何如?浮氣日益消減,而瘡處亦有完合之意乎?今日臣等,久未入侍,症候連日如此,今日不可不與諸醫入診,詳察症候矣,不勝終宵憂煎,敢此問安,竝爲仰稟。答曰,知道。朝來熏熱·困惱一樣,而膈氣減歇,而口淡無加,浮氣一向消減,而瘡處猶未完合矣。明日入診。
平安監司·義州府尹書目,謝恩兼冬至使一行,今月二十三日,還渡江事。
平安監司書目,渭源呈,以今月十一日,雨雪交下,事係非常事。
禁府,李世機·魚有鳳拿囚。啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱·熏熱,加減何如,而今日泄便,累次放下云,其無虛憊之候乎?惶恐,敢啓。傳曰,熏熱·困惱,晩後差減,泄便放下後,無虛憊之候矣。又口傳啓曰,卽伏聞差備醫官所傳之言,自夕水刺後,有寒氣尙未鎭定云,臣等不勝驚慮,率諸醫卽爲入診之意,惶恐,敢啓。傳曰,寒氣少減,而未鎭定,日勢已暮,明日入診宜矣。以上朝報
禁衛營啓曰,來六月當京畿·江原道軍兵,當爲連續上番,而係是農月,故依事目,六番中部左司屬京畿五哨,則六月一朔立番,七番中部中司屬京畿四哨及江原道一哨合五哨,則七月一朔立番,而當其番次,每於前月二十五日,京中逢點,一二番海西別驍〈衛〉一體調送,逐朔立番之意,三道監·兵使處,預爲知委,何如?傳曰,允。又啓曰,五番左部後司屬忠淸道五哨軍兵逢點實數六百五十二名,十四番海西別驍衛五十六名,步軍標下一名,已爲點閱整齊,來四月初一日,與內外各處入直馬步軍兵,依例遞代後,舊軍放送之意,敢啓。知道。禁營謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候寢睡煩轉,數覺不得安穩云。伏未審熏熱·困惱,其已減歇,而口淡及膈間不淸利,似飢之候,加減,何如?浮氣益加消減,而瘡處猶未完合乎?今日臣等,依聖敎當爲入診,而不勝終宵憂煎,敢此問安。答曰,知道。熏熱往來,困惱已歇,而口淡及膈間不淸利無加,似飢之候有減,浮氣一向消減,而瘡處猶未完合矣。
檢閱趙觀彬,以病陳疏徑出,直捧禁推。
禁府,趙觀彬拿囚。啓。
奉敎朴師益,待敎黃奎河,檢閱宋眞明,牌不進,依承傳罷職。
藥房口傳啓曰,臣等入診退出後,與諸醫相議,則皆以爲,前用茯苓茶,加白芍藥一錢,燈心少許,連進二貼,宜當云,此藥煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
巳時,上御隆福殿,藥房入診入侍時,都提調李頤命,提調趙泰采,儒川君濎,副提調金興慶,假注書魚有龍,記注官李斗三,記事官兪泰章,醫官柳瑺·丁時梯·權聖徵·李時聖·趙慶基·朴星瑞·許坫·方震夔·崔泰齡。頤命進伏曰,昨夕寒氣發作之後,終宵未已,寢睡因此不寧云,極爲悶慮矣。未知入睡至半夜乎?上曰,幾至半夜矣。頤命曰,困惱之候,以差減爲敎,卽今復何如?熏熱亦有所減乎?上曰,卽今熏熱頗減矣。頤命曰,口淡比前稍加爲敎,極爲悶矣。未知今已有減乎?上曰,比昨一樣矣。頤命曰,膈間似飽之候,五字缺以卽今則加減何如?二行缺胃氣虛憊而然,臣等不勝悶慮之至。五字缺診察脈候與玉色,而自上自量,比前何如?上曰,非胃氣虛憊之所致矣。頤命曰,浮氣無逕退之勢乎?上曰,進藥後日似差勝矣,今則姑不知加減耳。頤命曰,前日寒氣,從四末而起,今則從何處而發乎?上曰,從手指上起矣。頤命曰,請令醫官診脈,何如?上曰,唯。濎曰,左右脈度,沈靜而好矣。瑺曰,脈度不數,比昨稍從容矣。時梯曰,脈度左右皆調均,而比昨日頗沈靜矣。聖徵曰,脈度左右調均,而似有沈數之氣,重按則尤覺有數矣。時聖曰,脈度稍沈,而重按則頗數,似有熱候,而非不足之脈矣。頤命曰,請令診察浮氣,何如?上曰,唯。先診右邊脚部浮氣,次診左邊脚後,診三字缺下部,濎曰,腹部·股陰·膝部·足部,姑未知顯二字缺減矣。上曰,昨年則浮氣向差後,日漸消減矣,今則或愈或否,不如昨年之快活矣。聖徵曰,再昨診腹部,意謂日漸快減矣。昨日今日,姑無顯效,而似有微加之意,脚部·股陰·皮膚,與昨無異矣。上曰,按察,非內邊乎?聖徵曰,內邊矣。星瑞曰,浮氣似減,而瘡處淸汁,比昨少出矣。泰齡曰,瞻望腹部,姑無顯減,左右股陰,與昨無異,腫處淸汁,以手按之,則粗出漸少矣。頤命曰,卽今腹中,無輪囷之氣,而便道一向順利乎?上曰,腹中姑無輪囷之氣,而登廁之際,行步甚艱,便道且急,時時少遺者數矣。頤命曰,茵陳湯進御後,有赤白痢氣,故議進治痢之劑矣,今則何如?上曰,其時腹中不快矣,今則無此氣矣。頤命曰,二行餘缺上曰,依爲之。上曰,自三四日前,小便時,便端四字缺便,亦同爲放下,此何症耶?頤命曰,此症似二字缺矣。上曰,何以詳知乎?濎曰大便放下之時,抑快於意乎,或有後重之氣乎?上曰,若痢症則似爲後重,而快放則無此症矣。濎曰,卽今用藥極難,進藥後,大便若通利則好矣,而連次泄放,不無胃氣虛憊之慮,此時何可一向用藥乎?姑觀一兩日停進,似宜矣。瑺曰,大便放下,已至四日,宜用調保之劑,使元氣無虛憊之慮,似爲得宜,前用赤茯苓茶,加進四五貼,好矣。時梯曰,症候似是而非者,多矣。諸醫以爲,聖候若無虛憊之氣,則不必停藥云,而一字缺藥連進,旣甚悶迫,水刺厭進,亦爲憂慮,大便連三字缺脾胃有滯氣,則不無嘔氣口淡之慮,故四字缺丸藥停進,已過累日,而大便泄放,無異於一字缺雖不用大段之藥,而似用調和之劑,小臣之意以爲,姑停丸藥,柳瑺所達茯苓茶數貼,連爲進御,宜矣。聖徵曰,下藥進御後,大便雖連次放下,而浮氣不少減,而似又微加,濕熱未退之前,遽停下藥,臣未知其可也。時聖曰,濕熱從大便連次放下,而浮氣漸減,脈亦好,則下藥獨可停進,而今觀脈度,左三部,似有沈數之氣,不可輕用調保之劑,當從容議定停藥當否矣。慶基曰,連用疏利之藥,而症候漸減,則可以停進,而卽今則雖停疏利之藥,便候如此,誠爲悶迫。浮氣未盡減之前,不可捨疏利之劑,柳瑺所達之藥,連爲進御,則口淡及膈間似飢之症,似爲愈矣,加進十餘貼,何如?坫曰,以脈候觀之,則似可疏利矣。小便時,大便同爲放下者,此由於膀胱之柔軟,四字缺保則浮氣恐益有加,赤茯苓茶,兼爲二行餘缺赤茯苓茶,以爲醒脾之地,似宜矣。頤命曰,諸醫五字缺前日進御茯苓〈茶〉加減更進之意,敢啓。上曰,依爲之。興慶曰,小臣有所懷,敢此仰達。聞司書權益淳,出繼於其叔父,而其所生父,今年七十四云,侍從臣父年七十陞資,自有定例,而所生父,則與所後父有異,故曾有陳稟而推恩者,此亦宜有推恩之道,而事係恩典,不敢直請,下詢于入侍大臣而處之,何如?頤命曰,侍從之臣出繼者,所生所後父,年七十而俱存,則朝家推恩於所後,卽法例也。若所後父已沒,無可推恩,所生父年七十而獨存,則爲其子者,亦願蒙恩,乃至情也。權益淳所生父獨存,而今年七十餘,老人朝暮未可知,其情甚切,故承旨有此陳達矣。如此之例,曾亦有之,大臣中判府事崔錫鼎,平川君申琓,皆陳疏乞移恩於所生,侍從臣四字缺因他人陳達,竝許推恩矣。出擧條上曰,加資,可也。燼餘
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房詣閤門外,口傳啓曰,卽伏聞醫官所傳之下敎,聖候以困惱·熏熱,全失寢睡,夜間登廁時,差跌有觸傷之處云,臣等不勝驚慮之至。日勢差早,雖在未起寢之前,醫官入侍,臣等亦率來入侍,醫官數人,卽爲入診之意,敢啓。答曰,依爲之。
持平金在魯上疏。大槪,臣卽得嶺邑來信,臣之老母,近患外感,累日彌留,宿患兼發,症情苦劇,臣方寸煎灼,不能强抑,冒死瀆擾於靜攝之中,而不待受暇,徑自發行,伏乞亟遞臣職,無曠臺地,仍治臣罪,以肅朝綱事。以國忌,留政院。
藝文提學金鎭圭,江華留守遞來。
今日藥房入診時,茯苓茶,今姑停進,二豆飮煎入事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,來初五日,祿都目政事爲之之意,敢啓。傳曰,知道。
昨日藥房入診時,都提調李頤命所啓,東萊府使李命浚,在官身死,此人廉謹一節,御史已盡之矣。邊吏淸白,則異人亦必歎服,且命浚,內行甚備,以善事繼母之孝,稱於士友間,臣亦嘗與萬里同行,其爲人,恬簡善良矣,此人合有褒嘉之道矣。上曰,曾前似有如此褒贈之事矣。提調趙泰采曰,以王事出疆身死,則有特贈之例,而在邊邑身死者贈職,未知有可據之前例矣。副提調金興慶曰,故判尹臣李光夏,出疆身死,故曾有贈職之事矣。此與出疆身死有異,不可引而爲例,惟在自上裁量,而施之以特恩矣。頤命曰,臣非爲其在邊而死也。以其廉節行誼,有所仰請,自上或參酌,施以特恩,或下該曹,使之稟處,未知何如?上曰,旣以東萊府使,陞堂上,從二品贈職,可也。以上朝報
上御隆福殿。藥房入診入侍時,都提調李頤命,提調趙泰采,儒川君濎,副提調金興慶,假注書魚有龍,記注官李斗三,記事官兪泰章,醫官柳瑺·丁時梯·權聖徵·趙慶基·朴星瑞·許坫·方震夔·李時弼·崔泰齡。上方擁衾而臥,合眼困惱,有呻吟之聲。頤命進伏曰,夜間寢睡全失,登廁時,差跌有觸傷處云,臣等伏不勝驚慮之至。卽今困惱,頗似有加,呻吟之聲,亦且不絶,未知因受傷而發乎?上曰,呻吟,觸傷後有之矣。頤命曰,所傷有幾處,而欲下平牀時,有所傷乎?上曰,所傷處非多,而差跌時,從後蹲坐,仍落傷三字缺以下,落在牀下矣。頤命曰,登廁時二行餘缺細腰近處矣。頤命曰,然則腰脊恐有所傷乎?上曰,落平牀,故腰脊所傷大段矣。頤命曰,臥三字缺邊痛乎?上曰,臥時左邊,頗覺刺疼矣。頤命曰,醫官未及診察,不能的知其所傷處云,請令先診傷處而後,診脈,何如?上曰,唯。醫官診按背部。上曰,稍下而診之。醫官診到細腰近處。上曰,然矣。頤命曰,請令診脈,何如?上曰,唯。濎曰,脈度左右三部,似爲沈數,而非大段,手腕頗有熱候矣。上曰,卽今有熏熱之氣,故肌膚頗烘矣。瑺曰,昨日則有減矣,今則似數而頗均矣。時梯曰,脈度左右沈靜矣。以下缺郞廳曺命胤書。趙景觀校正。
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。
藥房啓曰,卽伏聞差備醫官所傳之言,夜間聖候,以熏熱·困惱,寢睡不得安穩云。伏未審困惱·口淡及膈間不淸利,似飢之候,加減,何如?浮氣更無所加,瘡處猶未完合,腰脊牽疼,比昨差減乎?湯丸停進,今已多日,臣等不可不與諸醫入診,詳察症候,議定當進之藥,不勝終宵憂煎,敢此問安,竝爲仰稟。答曰,知道。困惱·口淡及膈間不淸利,似飢之候無減,而浮氣姑無所加,瘡處猶未完合,而腰脊牽疼,差減矣。
明日生·進放榜時,開門差早。
判府事趙相愚箚子。大槪,聖體觸傷,候班重設,而垂死之喘,末由進參,一倍惶悚,席藁俟譴事。入啓。答曰,省箚具悉卿懇。卿之疾病,賴神明所相,勿藥有喜,欣幸曷喩?不得進參,別無所傷,卿其安心勿辭,亦勿待罪,益加善攝。仍傳曰,遣史官傳諭。
藥房再啓曰,臣等入診退出後,與儒川君濎,尙瑞直長黃處信,副司勇李公胤及諸醫等,反復商議,則皆以爲,聖候近日熏熱·困惱·口淡,專由於濕熱,雙解散,乃通治濕熱之藥,先進三貼,宜當云。此藥煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後熏熱·困惱,加減,何如?惶恐,敢啓。傳曰,熏熱往來困惱一樣,口淡及水刺厭進,今日有加矣。以上朝報
上在慶德宮。停常參·經筵。
下直,東萊府使權,延安府使李肇,泰安郡守沈尙尹。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡雖煩轉,差勝於昨日云。伏未審熏熱不復往來,而困惱·口淡及膈間不淸利,似飢之候,加減,何如?浮氣一向無加,瘡處猶未完合,而腰脊牽疼之處,比昨尤減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱往來未已,困惱朝來差減,而口淡及膈間不淸利,似飢之候無加,浮氣別無大段所加,瘡處猶未完合,腰脊牽疼之候,比昨一樣矣。勿爲入診。
政院啓曰,禁府堂上,連有事故,久未開坐,罪囚多滯,委屬可慮,而知義禁兪命雄,除授已久,尙不出肅,卽爲牌招,察任,何如?傳曰,允。
知義禁兪命雄,牌不進。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。臣以全羅兵使張漢相罷職不敍事,有所論啓,冒瀆宸嚴,未蒙允兪,臣竊有所慨然也。漢相,特一濫猾武夫耳,曾莅北兵營也,不謹邊事,致有犯越生梗之患,軍校至於梟示。漢相爲其主帥,則厥罪較重,而罰止罷職,人情之憤惋,至今未已,論其負犯,偃息亦幸,而只以善事,收用如舊,復授本閫,物議喧騰,而冒沒赴任,專事貪婪。耽羅之多貿駿鬣,諸驛之勒賣病馬,營穀之利歸私橐,俱出於乘時肥己之計,此已可駭,而土卒軍官梁禹甸,以其奸黠之故,最受信任,從中用事。凡諸罪罰之輕重,一隨賄賂之多少,雖事係巡營,已爲勘律者,百計營護,必欲全釋而後已,其他大少政令,專出於此漢之手,怪駭之擧,不一而足。南來之人,莫不有喧罵者,臣之所聞,旣甚明的,今玆論劾,亦加審愼,則更無詳察之端,如此之人,決不可仍畀閫任,請全羅兵使張漢相罷職不敍。答曰,不允。張漢相,遞差。
政院啓曰,全羅兵使張漢相遞差事,命下矣,臺諫方以罷職不敍論啓,遞差傳旨,不得捧入之意,敢啓。傳曰,知道。
持平金在魯留院上疏。入啓。答曰,省疏具悉。爾其勿辭,往省焉。
禮曹啓曰,北路別設文武科,退行於秋間事,命下矣。試取吉日,更令日官推擇,則八月初十日·十九日,爲吉云,以此兩日中,試官下去,推移定行,而前啓下節目中日子,改付標以入,何如?傳曰,允。
又啓曰,去三月節製居首幼學姜樸,直赴殿試事,命下矣。上年增廣時,新及第李匡輔·李廷熽,因臺啓,拔去於殿試榜中,以待解罰後許赴事,命下矣。今已解罰云,姜樸·李匡輔·李廷熽等,竝許赴於今此式年文科殿試,而庚寅以後,恩賜一分之類,許赴會試事,頃已稟啓蒙允矣。去三月節製,恩賜一分柳運·金昌發·成斗章等,亦一體許赴會試之意,分付,何如?傳曰,允。
掌令崔慶湜辭職上疏。入啓。答曰,省疏具悉。爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,守令有闕,政事,取稟。傳曰,明日爲之。以上朝報
疊出禮曹啓曰,北路別設文武科,退行於秋間事,命下矣。試取吉日,令日官推擇,則八月初十日·十九日爲吉云,以此兩日中,試官下去,推移定行,而前日啓下節目中日字,改付標以入,何如?傳曰,允。備局謄錄
禮曹啓曰,卽接昌陵·翼陵·明陵·順懷墓官員所報,則上年夏間,陵內有虎患,訓局將校,率八十砲手,五六日搜捕,終不現形矣。卽今虎行益肆,至於産育,誠非細慮,必趁草樹未及茂密之前,斯速捕除云,陵寢至近之地,有此虎患,極爲可慮,依前例令軍門發遣將校,期於捕捉,何如?傳曰,允。禮曹謄錄
義禁府啓曰,卽接月令醫員張浣手本,則時囚罪人南世珍,素以痛風之人,久處濕地,痔疾·胸痛·咳嗽之症,俱爲添重,尹志大,本以傷於水土,頭疼·嘔血等症,十分危重之中,添得寒疾,全廢飮食,晝夜苦劇,症勢俱爲極重云。自前罪人病勢如此,則例有保放救療之規,敢此仰稟。傳曰,依爲之。
又啓曰,禁府堂上,連有事故,久不開坐,而罪囚多滯,委屬可慮,知義禁兪命雄,除授已久,尙不出肅,卽爲牌招,察任,何如?傳曰,允。禁府謄錄
上在慶德宮。停常參·經筵。
下直,高陽郡守金濟謙,雲山郡守李贇,居山察訪朴道常,魚面萬戶金道行。
政院啓曰,卽者吏曹郞廳來言,今日爲政事,命下,而判書朴權呈辭,參判李晩成式暇,參議趙道彬病不來,不得開政云。判書·參判·參議,竝卽牌招,開政,何如?傳曰,允。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱頗甚,至今未已,寢睡不得安穩,小便澁滯有加云。伏未審困惱·口淡及膈間不淸利,似飢之候,何如?浮氣更無所加,瘡處猶未完合,而腰脊牽疼處,比昨無減乎?今日二便之滯及熏熱又如此,臣等不可不與諸醫,更爲入診,詳察症候矣,不勝終宵憂煎,敢此問安,竝爲仰稟。答曰,知道。困惱一樣,口淡及膈間不淸利,似飢之候無加,而浮氣有進無退,瘡處猶未完合,而腰脊牽疼,姑無所減矣。明日入診。
掌令李宖三度呈辭。入啓。遞差。
吏曹判書朴權,牌不進。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。臣以全羅兵使張漢相罷職不敍事,有所論啓,累瀆宸嚴,未蒙允兪,臣竊有所慨然也。措辭見上新啓,高城郡守朴泰遠,到任以後,無一善狀,妖妾預政,賂逕大開,詞訟立落,一從其言,且率去私人,交通中外,每令出送,則各津及黃腸搜括船隻,退年捧稅,執捉朽根,勒徵松贖,又於築堰之役,初則分定長木,旋復換捧代錢,凡此各樣橫斂之物,厥數不貲,而終無去處,其他虐民之事,難以毛擧,闔境嗷嗷,逃散相繼。如此之人,決不可仍置字牧之任,以貽生民之害,請高城郡守朴泰遠罷職。答曰,不允。末端事,更加詳察處之。
謝恩,兼春秋金命衡。
大殿·中殿·世子宮·嬪宮,藥房·政院·玉堂夕問安。答曰,知道
禁府啓目,前郡守魚有鳳原情云云,旣已遲晩,照律,何如?啓依允。
又啓目,前縣監李世機原情云云,泛稱遲晩,刑推得情,何如?啓除刑推議處。
又照目,檢閱趙觀彬矣,身病徑出,極爲非矣。罪笞四十,贖,附過還職,何如?啓功議各減一等。
禁府,姜晊孟山縣流三千里,嚴漢朋靑陽縣定配。啓。
檢閱趙觀彬,牌不進,依承傳罷職。以上朝報
有政。兵批,以朴尙憲爲兼司僕,李再裕爲兼司僕,金尙·劉德三·李碩堅·金重禹爲兼司僕,李宖爲副護軍。
吏批,以洪重周爲掌令,柳綎爲典籍,鄭纘先爲泰川縣監,尹游爲鎭川縣監,洪禹錫爲榮川郡守。
上在慶德宮。停常參·經筵。
正言趙尙健再度呈辭。以夏享大祭齋戒,留政院。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云。伏未審熏熱·困惱,不復差減,而口淡及膈間不淸利之候,加減,何如?浮氣更無所加,瘡處猶未完合,而腰脊牽疼,比昨有減乎?今日臣等,當依聖敎入診,而不勝終宵憂煎,敢此問安。答曰,知道。熏熱往來,困惱一樣,而口淡及膈間不淸利之候無減,浮氣比昨亦無加減,瘡處猶未完合,而腰脊牽疼處,別無所減矣。
院前啓,以大祭齋戒,今日姑停。
傳曰,史官一員待命,騎馬三匹立之,夏享大祭所內摘奸。
禁府照目,前萬戶金世溫矣,軍器雜物,無一修補之事,旣已執捉於點閱時,軍器不修,罪杖八十贖,追奪告身,三等私罪。啓依允。
又照目,前郡守申績矣,管餉各穀一千一百石零,虛錄磨勘,仍以還分反作,文書成置,罪杖一百,徒三年,告身盡行追奪,私罪。啓功減一等。
謝恩,兼冬至正使晉平君澤,副使權,書狀官兪崇入來。
謝恩,同知權,知製敎兪崇。
大殿·中殿·世子宮·嬪宮,藥房·政院·玉堂夕問安。答曰,知道。
藥房啓曰,臣等入診退出後,與儒川君濎,副司勇李公胤及諸御醫等,反覆商議,則皆以爲,卽今聖候,口淡及小便澁滯,最爲悶慮,雙解散,今姑停進,浮腫門實脾飮,加木通·山梔各七分,連進三貼,以爲健脾燥濕之地,宜當云。此藥煎入之意,敢啓。傳曰,知道。以上朝報
兵曹啓曰,禁軍甲衣及長弓環刀,多有破傷,不可不改給者,所入物力浩多,而卽今本曹經費匱竭,無以措手,故貸得禁衛保米二千石,欲爲料理備給之計矣。聞安東田稅米太,運納忠州之際,道里絶遠,民情極以爲悶,願得某衙門京納之米,相換上納,以除遠輸之弊云。今若以所貸禁保米,換納地部,則於地部,少無所損,安東一邑,大省民弊,而在本曹,亦可以報償本色之外,略有贏餘,補用於軍器修改之需,事甚便好,已與地部相議,依此相換取用,何如?傳曰,允。禁營謄錄
上在慶德宮。停常參·經筵。
辰時,日暈。
下直,金井察訪李濰。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云。伏未審熏熱·困惱,其無所減,而口淡及膈間不淸利之候,加減,何如?浮氣更無所加,而瘡處猶未完合,腰脊牽疼處,比昨無減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱往來,而困惱·口淡及膈間不淸利之候無加,浮氣無減,瘡處猶未完合,而腰脊牽疼一樣矣。勿爲入診。
正言趙尙健再度呈辭。入啓。遞差。
政院啓曰,大司憲權尙夏,持平金再魯·金昌翕在外,執義南道揆陳疏,掌令洪重周·崔慶湜未肅拜,監察茶時,已至多日,事甚未安,除在外,陳疏·未肅拜人員,竝卽牌招,察任,何如?傳曰,允。
謝恩,掌令崔慶湜·洪重周。
禁府,申績,陰竹留春驛徒二年半定配。啓。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。請全羅兵使張漢相罷職不敍事。請高城郡守朴泰遠罷職事。入啓。答曰,不允。末端事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
忠淸監司書目,淸風呈,以大司憲權尙夏辭職上疏上送事。啓。答曰,省疏具悉卿懇。日者批旨,已諭予意,而至於不腆食物,無以稱情,是用缺然矣。卿其諒予思想,病裏尤切,安心勿辭,亦勿待罪,須速就途,毋孤至望。以上朝報
有政。兵批,以高相澄爲兼司僕,金聲達爲唐浦萬戶,鄭時彦爲乫軒洞權管,韓俊國爲肅川官門站擺撥將,任弘選爲蟾津別將,權斗相爲僉知中樞府事,李景說爲文臣兼宣傳官,全城君混爲都摠府副摠管,李堂爲世子翊衛司衛率,邊佖爲訓鍊院習讀官,金時剛爲兼訓鍊院習讀官,朴世挺爲兼全州營將,李時胄爲惠山鎭僉使,李元善爲玉浦萬戶,趙泰謙爲宣傳官,李天駿爲都摠都事,白守一爲宣傳官,韓弼五爲永登浦萬戶,崔再弘爲助羅浦萬戶。
今日賓廳日次,而上候方在靜攝中,頉稟。答曰,知道。備局謄錄
義禁府啓曰,陰城前縣監李世機原情公事中,除刑推議處事,判下矣。御史封進文書,下本府,以爲憑處之地,何如?傳曰,允。禁府謄錄
吏批,以朴泰益爲典簿,任守幹爲宗簿正,李漢宗爲工曹正郞,李龍徵爲奉常判官,李宖爲掌樂正,權熀爲正言,儒川君濎爲司饔提調。
上在慶德宮。停常參·經筵。
右議政金宇杭,禮曹判書宋相琦,佐郞趙彦臣,觀象監提調尹德駿,繕工監役金胤豪,獻陵·崇陵陵上莎草枯損處奉審事,出去。
京畿監司崔錫恒,右議政金宇杭陪行事,出去,禮曹參議李坦,正郞鄭來周,英陵丁字閣有頉處奉審事,出去。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,膈間不淸利,且有飽滿之氣,寢睡煩轉不安云。伏未審熏熱·困惱,不至有加,而口淡加減,何如?浮氣亦無所減,而瘡處猶未完合,腰脊牽疼處,比昨無減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱·口淡,比昨無減,而困惱頗甚,浮氣亦無所減,而腹部有加,瘡處猶未完合,而腰脊牽疼一樣矣。勿爲入診。
府前啓,以國忌齋戒,今明日姑停。
政院啓曰,再明日文科講經及武科覆試時,兩司各四員,當爲進參,而憲府,大司憲權尙夏,持平金昌翕在外,持平金在魯受由在外,只有執義南道揆,掌令崔慶湜·洪重周,無以備員,似當有變通之道,何以爲之?敢稟。傳曰,持平金昌翕改差。又啓曰,因本院啓辭,持平金昌翕改差事,命下矣,政官卽當牌招開政,而國忌齋戒相値,在前如此之時,亦有開政之規,何以爲之?敢稟。傳曰,開政,可也。
禁府照目,前僉使金義萬矣,各項罪犯,與其矣自明之辭,不至大段相違,京各司禮木之出自利錢,差異於補用軍需,蠲給民役,退出私次之後,過用刑杖,擧措顚倒,軍器執頉,一不修補之狀,其矣供辭及色吏招內,竝不遲晩,罪杖八十贖,追奪告身三等,私罪。啓依允。又照目,前萬戶李山龍矣,儲置米四十七石零,執頉於御史反庫之時,其中二十二石零段,前萬戶權以樞在任時分給,而莫重儲置米,任自分給者,猶爲二十餘石,則不可無罪,決杖一百,告身盡行追奪,私罪。啓依允,功減一等。又照目,前郡守魚有鳳矣,田政磨勘之後,餘結之徵,出於書員者,多至數十結,追報營門,以補賑資,雖與私用入己者有異,田結事體重大,査得之後,不報該曹,難免違法之罪,從重論,杖八十收贖,追奪告身三等,私罪。啓功減一等。
京畿監司崔錫恒,落後入來。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
有政。兵批,以金昌翕爲副司直。
備邊司啓曰,濟州判官南九明,以善賑陞資之後,因本牧啓請,限今春賑政,使之仍存矣。今聞本州新迎下人,已爲上來,而以銓曹長席引入之故,未卽出代,絶島之人,久留京邸,饑困方甚,殊可愍然。令該曹另擇差出,以爲斯速赴任之地,何如?答曰,允。備局謄錄
訓局啓曰,昌陵·翼陵·明陵·順懷墓有虎患,出送軍兵,而多般追蹤,期於搜捕之意,嚴飭分付矣。卽見領去將校所報,則陵內外諸處,連日遍踏,而終無形跡云,許多軍兵,一向露處,似涉可慮,今姑撤還之意,敢啓。答曰,知道。訓局謄錄
備邊司啓曰,在前使行出柵時,禁物中焇黃書冊之類被捉,則自此竝卽移咨于彼中矣。今番使行出來時,弓角現捉之事,亦當依前例,卽爲移咨,令承文院,咨文卽速撰出,齎咨譯官,令該院擇送,且犯越人郭萬國,當爲依法處斷,此意一時移咨,宜當,敢啓。傳曰,依爲之。司譯院謄錄
吏批,以鄭揀爲濟州判官,韓聖一爲氷庫別提,金天與爲高城郡守,權忭爲修撰,朴聖輅爲持平,趙尙健爲兵曹正郞,兪崇爲司諫,元命益爲司宰主簿。
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,膈間不淸利,飽滿之氣,與昨一樣,寢睡煩轉,不得安穩云。伏未審熏熱·困惱,其無所減,而口淡加減,何如?浮氣不至漸加,而瘡處猶未完合,腰脊牽疼處,亦無所減乎?實脾飮三貼,已盡於昨日,今日臣等,與諸醫入診,詳察症候,議定繼進當否,宜當,不勝終宵憂煎,敢此問安,竝爲仰稟。答曰,知道。熏熱往來,而困惱·口淡無加浮氣與昨,姑無加減,瘡處猶未完合,而腰脊牽疼無減矣。
謝恩,兵曹正郞趙尙健,持平朴聖輅,掌樂正李宖,正言權熀。
校理洪錫輔上疏。大槪,敢陳政注間未允於物情者,冀蒙裁察事。以國忌正日,留政院。
右議政金宇杭,禮曹判書宋相琦,佐郞趙彦臣,觀象監提調尹德駿,繕工假監役金胤豪,獻陵·崇陵兩陵陵上莎草枯損處,奉審後入來。
政院啓曰,卽者司諫兪崇,以監試官,承牌詣臺,以奉使時不能檢下事引避,本院以旣已試事承牌,則待其竣事,方許引避,有所定式之意送言,而避辭還爲出給,則仍卽呈單出去,其所爲嫌,元非大段,而承牌旋卽出去,殊涉太過,更卽牌招,何如?傳曰,允。
藥房再啓曰,臣等入診退出後,與儒川君濎及諸御醫等,反覆商議,則皆以爲,聖候進退間甚,皆由於濕熱之未淨,人蔘白朮湯,兼進淸痞丸十丸,持久進服,以爲治濕熱潤腸胃,兼行疏利之地,宜當云。此丸當一時進服,今日丸藥,似未及劑乾,明日劑煎以入之意,敢啓。答曰,知道。
明日文科講經時,一所試官三,閔鎭厚·李善溥·韓配夏,參試官四,韓重熙·黃爾章·權益淳·趙尙健,監試官,執義南道揆,司諫兪崇。二所試官三,權尙游·李晩成·呂必容,參試官四,尹錫來·李鳳年·洪錫輔·慶聖會,監試官,掌令崔慶湜,正言權熀。一所試官三,吳命峻·尹慤·吳重周,參試官三,朴斗世·申光夏·魚必遠,監試官,掌令洪重周,獻納洪好人。二所試官三,兪集一·李天根·鄭履祥,參試官三,金斗南·申命擧·李悟,監試官,持平朴聖輅,正言金相尹。
兵曹口傳政事,司直李奎年·李相成·朴致遠·鄭楷·梁廷虎,司果李鳳年·趙尙絅。
試官趙泰耉·兪命雄·李基夏·李彦綱·南致熏·李壄·尹就商·李宇恒·李大成,大司諫李觀命,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
吏曹判書朴權再度呈辭。以國忌正日,留政院。以上朝報
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,膈間不淸利,飽滿之氣一樣,而煩轉有加,寢睡不如昨日云。伏未審熏熱不復往來,而困惱·口淡,加減,何如?浮氣亦不漸加,瘡處猶未完合,而腰脊牽疼處,亦有所減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱往來,困惱頗甚,而口淡有加,浮氣少無所減,瘡處猶未完合,而腰脊牽疼一樣矣。勿爲入診。
校理洪錫輔留院上疏,入啓。答曰,省疏具悉。爾疏所論得宜,深用嘉尙,卽遞其邊將,而疏末太驟之說,亦出難愼之意矣。
大殿·中殿·世子宮·嬪宮,藥房·政院·玉堂夕問安。答曰,知道。
吏曹口傳政事,兼春秋單洪尙寅。
藥房口傳啓曰,口淡·困惱,晩後加減,何如?惶恐,敢啓。傳曰,口淡·困惱,晩後一樣,而熏熱有加矣。
兵曹判書趙泰耉上疏。大槪,臣於儒臣之疏,有不敢一刻仍冒者,乞削臣職,仍勘臣罪,以伸公議,以礪廉義事。入啓。答曰,省疏具悉卿懇。當初備擬,元非有意,不相諒之言,何必爲嫌?卿其安心勿辭,速出行公。以上朝報
上在慶德宮。停常參·經筵。
巳午時,日暈。
下直,靈巖郡守河涉。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞昨夜入侍醫官所傳之言,夜間聖候,浮氣顯然有加,湯藥,以口淡,終不得進御,卽又伏聞夜間,寢睡煩轉,不得安穩云,臣等驚慮煎灼,不可盡達。伏未審熏熱·困惱及口淡,其無所加,而膈間不淸利,飽滿之氣,亦復何如?浮氣亦無漸加之勢,而瘡處猶未完合,腰脊牽疼處,比昨無減乎?今日臣等,與諸醫趁早入診,詳察症候矣,敢此問安,竝爲仰稟。答曰,知道。熏熱·困惱及口淡無減,而膈間不淸利,飽滿之氣無加,浮氣比昨。姑無所加,瘡處猶未完合,而腰脊牽疼一樣矣。勿爲入診。
假注書沈周觀有頉,代李廷綽,假注書金槹有頉,代任徵夏。
藥房口傳啓曰,聖候自數日以來,熏熱·困惱及口淡有加,浮氣亦似漸加,臣等欲與諸醫入診,詳察症候,或爲變通藥物之議,故有所仰請矣。及承批旨,以勿爲入診爲敎,臣等雖不得入診,醫官則早命入診,使之詳察症候後,更爲議定,何如?惶恐,敢啓。傳曰,依爲之。又口傳再啓曰,入侍醫官退出之後,與之商議,則皆以爲,卽今口淡·困惱如此之時,湯丸有難兼進,昨入湯丸,姑爲停進,前入續遂子丸,自明日連進三十丸,宜當云矣,惶恐,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
禮曹參議李坦,英陵丁字閣有頉處奉審後入來。
禁府,金海起拿囚。啓。以上朝報
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云。伏未審熏熱不復往來,而困惱尙無所減,口淡及飽滿之候,加減何如?浮氣一向無加,而瘡處猶未完合,腰脊牽疼處,比昨有減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱往來,困惱·口淡,尙無所減,而飽滿之候無加,浮氣比昨,姑無加減,瘡處猶未完合,而腰脊牽疼一樣矣。勿爲入診。
吏曹判書朴權三度呈辭。入啓。只遞本職。
右尹李光佐,咸鏡監司遞來。
備忘記,違牌坐罷翰林,竝敍用。
吏曹口傳政事,奉敎單朴師益,待敎單黃奎河,檢閱二單,宋眞明·趙觀彬。
吏曹啓曰,本曹判書有闕,政事,取稟。傳曰,明日爲之
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,卽伏聞入侍醫官所傳之言,聖候浮氣,則今日不無少寬之勢,而口淡特甚,水刺粥飮·餠餌之屬,俱爲厭進云,臣等伏不勝憂煎之至。卽與儒川君濎及諸醫,反覆商議,則皆以爲,口淡之症,久而無減,最爲切悶,此時不可不先進淸淡調助之劑,以鎭胃氣,參苓白朮散,加神麴炒三分,連進三貼,食治少勝後,更進疏利之藥,宜當云。此藥煎入之意,敢啓。答曰,知道。
禮曹正郞鄭來周,英陵丁字閣有頉處,奉審後入來。
檢閱趙觀彬牌不進,罷職傳旨。傳曰,只推勿罷。
武科一二所出榜,詣闕。以上朝報
傳曰,擊錚人已捧招者,竝爲先放送事,分付該曹,而其中如有年十五及七十者,亦依律文,收贖放送。禁府謄錄
今日賓廳日次,而上候方在靜攝中,頉稟。答曰,知道。備局謄錄
上在慶德宮。停常參·經筵。
禮曹參議李坦,佐郞李震亨,昭顯墓莎草枯損處奉審事,出去。
下直,葛頭山僉使洪瑞龜。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云。伏未審熏熱·困惱,一向差減,而口淡飽滿之氣,加減,何如?浮氣其有小減之勢,而瘡處幾盡完合,腰脊牽疼處,比昨無減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱往來,困惱朝來有加,而口淡亦無所減,飽滿之氣無加,浮氣一向少寬,瘡處幾盡完合,而腰脊牽疼,與昨無異矣。勿爲入診。
政院啓曰,吏曹郞廳來言,今日爲政事命下,而參判李晩成,試所進去,參議趙道彬,病不來,不得開政云,參議卽爲牌招,開政,何如?傳曰,允。
謝恩,檢閱趙觀彬。
吏曹參議趙道彬上疏。大槪,臣於儒臣之疏,有不敢晏然蹲冒於職次,且臣病狀,比益添劇,連日起居之班,亦未克進參,闕禮之罪,尤無所逃,略具短疏,仰陳危懇,見阻喉司,第切悶蹙。卽因開政有命,召牌降臨,義不敢坐違,玆詣闕外,冒萬死,疾聲哀籲於靜攝之中,乞蒙鐫罷臣職,以警具僚,以謝人言事。入啓。答曰,省疏具悉。爾其勿辭,從速察職。
假注書魚有龍有頉,代金礪。
政院啓曰,吏曹參議趙道彬,疏批已下,更爲牌招,開政,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
吏曹判書宋相琦,牌不進。
禮曹參議李坦,佐郞李震亨,昭顯墓莎草枯損處,奉審後入來。以上朝報
有政。兵批,以金重九爲順天監牧官。
備邊司啓曰,各司奴婢及官奴婢陳告受賞免賤之類,多有詐冒虛疎之患,故行關各道,使之査覈矣。卽見咸鏡前監司李光佐報狀,則鍾城婢蘭英所生奴重男,戊子年,以吉州奴守良陳告,賞給,而所謂陳告奴婢六口,或爲自首,或爲次第錄案,俱非漏落者,故推問於守良,則元無陳告之事,又問於北靑該吏姜渭興,則以爲,其時南兵使尹就五,與差使員居山察訪林再茂相議,勒令守良陳告,懸錄於正案中云。事之可駭,莫此爲甚,該吏招辭旣如此,則其間事實,有未可知,而兵使差使員,不可無論罪之擧,尹就五,雖已身故,林再茂,令禁府拿問處置,何如?傳曰,允。
又啓曰,今此回還使行中,禁物弓角,被捉於鳳城,犯禁人貴先,自使行捧招時,以行中譯官金有基奴子納招,貴先,旣是金有基之率去者,則其所潛買作奸之狀,金有基,雖或不爲身犯,應無全不覺察之理,禁物潛買,致此生事,事狀痛駭。金有基,方在西路未還云,卽爲拿致,嚴問處置,何如?傳曰,允。禁府謄錄
吏批,以朴權爲禮曹判書。
上在慶德宮。停常參·經筵。
下直,淮陽府使兪命凝,德山縣監李德邵。
大殿,政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云。伏未審熏熱不復往來,而困惱無加,口淡及飽滿之氣,加減,何如?浮氣益有寬緩之勢,而瘡處幾盡完合,腰脊牽疼處,比昨漸減乎?昨日便道復祕,所進湯劑,不無變通之議,今日臣等,與諸醫入診,詳察症候,更爲議定,宜當,不勝終宵憂煎,敢此問安,竝爲仰稟。答曰,知道。熏熱往來,困惱加減無常,口淡及飽滿之氣無加,浮氣比昨無減,瘡處幾盡完合,而腰脊牽疼,尙無所減,受鍼宜矣。
知義禁兪命雄再度呈辭。入啓。遞差。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
府前啓,請還收罪人黃順中絶島定配之命,更令該曹,嚴鞫得情,依律處斷事。入啓。答曰,勿煩。
今日藥房入診時,蔘苓白朮散,今姑停進,續遂子丸自明日進御事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
禁府,金有基·林再茂拿囚。啓。
謝恩,檢閱宋眞明。
備邊司啓曰,本司堂上不多,間有不得備員開坐之時矣。司直金鎭圭,知事尹德駿,同知權,左尹趙泰老,右尹李光佐,本司堂上差下,使之察任,何如?傳曰,允。
觀象監,自昧爽至辰時,有霧氣。未時,日暈。啓。以上朝報
以韓重熙爲司僕正。
上在慶德宮。停常參·經筵。
下直,夞怪萬戶洪敍一。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱煩轉頗甚,當睡數覺不寧,卽今熏熱特甚,膈間不淸利,醫官,請以竹瀝,調進龍腦安神丸二丸云。伏未審丸藥,其已進御,而熏熱膈氣,旋卽止歇乎?困惱·口淡,加減,何如,而浮氣更無所加,瘡處漸益完合,腰脊牽疼處,昨日受鍼後,亦有所減乎?今日症候如此,臣等不可不與諸醫,趁早入診,詳察症候矣。不勝終宵憂煎,敢此問安,竝爲仰稟。答曰,知道。丸藥進御,而熏熱少減,膈氣一樣,困惱頗甚,而口淡無減,浮氣有加,瘡處幾盡完合,而腰脊牽疼處,受鍼後姑無顯效矣。勿爲入診。
禁府照目,前權管許遙矣,軍籍中,未滿十歲而不能立番者,收布一款,旣不能自明其所捧布,諉之於軍器措辦,兒弱收布,係是法外公用,亦不明白,則不可無罪,杖一百,告身盡行追奪,私罪。啓依允。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,卽伏聞入侍醫官柳瑺等所傳之言,卽今聖候,熏熱·困惱·口淡·膈間不淸利,飽滿等症,俱有所加,浮氣比昨漸加,而續遂子丸,以口淡不得進御云,臣等伏不勝驚慮煎灼之至。卽與儒川君濎及諸醫官等,反覆商議,則皆以爲,聖候諸症有加,由於便道復祕,濕熱內熾之致,牛膝湯,先進三貼,以爲淸熱疏利之地,宜當云。此藥煎入之意,敢啓。答曰,知道。
觀象監,自巳時至未時,日暈。啓。以上朝報
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云。伏未審熏熱·困惱及膈間不淸利,飽滿之氣,其無所減,而口淡加減,何如?浮氣更無所加,而瘡處幾盡完合,腰脊牽疼處,比昨有減乎?昨日諸症有加,水刺頓減,湯丸俱不得進御,臣等區區煎灼之慮,不可盡達,今日與諸醫入診,詳察症候,宜當,敢此問安,竝爲仰稟。答曰,知道。熏熱往來,困惱及口淡一樣,而膈間不淸利,飽滿之氣無加,浮氣更無所加,瘡處幾盡完合,而腰脊牽疼,比昨少減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
府前啓,以國忌齋戒,今明日姑停。以上朝報
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,煩轉有減,寢睡差勝於昨日云。伏未審熏熱不復往來,而困惱·口淡及膈間不淸利,飽滿之氣,加減,何如?浮氣更無所加,而瘡處已盡完合,腰脊牽疼,與昨無減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱往來未已,口淡一樣,而困惱及膈間不淸利,飽滿之氣無加,浮氣姑無所加,瘡處幾盡完合,而腰脊牽疼,漸已差減矣。勿爲入診。
政院啓曰,兵曹判書趙泰耉,陳疏承批之後,連呈辭單,不爲行公,致令禁軍都試,旣始而中撤,兼帶金吾,又不得開坐,罪囚多滯,亦涉可慮。兵曹判書趙泰耉,卽爲牌招,察任,何如?傳曰,依啓。陳疏承批之後,尋單引入,實涉太過矣。
兵曹判書趙泰耉,牌不進。
傳曰,兵曹判書趙泰耉,更爲牌招。
大殿·中殿·世子宮·嬪宮,藥房·政院·玉堂夕問安。答曰,知道。
假注書李廷綽有頉,代兪拓基。
藥房口傳啓曰,伏聞入侍醫官所傳之言,聖候困惱·口淡等症,有加於前,臣等不勝驚慮。與未入侍醫官入診後,更爲議藥,何如?惶恐,敢稟。傳曰,問于入侍醫官議藥,而勿爲入診。
藥房再啓曰,臣等與儒川君濎及諸醫官等,反覆商議,則皆以爲,聖候困惱·口淡之有加,專由於火熱,竹葉石膏湯,加知母一錢半,先進三貼,以爲淸胃瀉火之地,宜當云。此藥煎入之意,敢啓。答曰,知道。以上朝報
今日賓廳日次,而上候方在靜攝中,頉稟。答曰,知道。備局謄錄
上在慶德宮。停常參·經筵。
酉正二刻,月有食之。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有煩轉,寢睡差勝云。伏未審困惱減歇,而熏熱不復往來,口淡加減,何如?膈間不淸利,飽滿之氣,亦無所加乎?浮氣比昨有減,而瘡處已盡完合,腰脊牽疼,日漸差減乎?今日臣等,與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。困惱朝來少減,熏熱往來,而口淡無減,膈間不淸利,飽滿之氣,比昨別無加減,瘡處幾盡完合,而腰脊牽疼,日益差減矣。勿爲入診。
文科講經一二所出榜,詣闕。
大殿·中殿·世子宮·嬪宮,藥房·政院·玉堂夕問安。答曰,知道。
府前啓,以月食,齋戒今日姑停。以上朝報
上在慶德宮。停常參·經筵。
下直,助羅萬戶崔再弘。
大殿,政院·玉堂·二品以上·六曹問安。答曰,知道。中殿·世子宮,藥房·政院·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不如昨日云。伏未審熏熱不復往來,困惱更無所加,而口淡及膈間不淸利,飽滿之氣,加減,何如?瘡處已盡完合,腰脊牽疼處,益有所減乎?伏聞昨夜入侍醫官之言,浮〈氣〉顯有所加云,臣等尤不勝終宵憂煎之至。今日不可不與諸醫,趁早入診,詳察症候矣,敢此問安,竝爲仰稟。答曰,知道。熏熱往來,而困惱及膈間不淸利之候有加,口淡飽滿之氣無減,瘡處幾盡完合,腰脊牽疼,比昨姑無益減之勢矣。
政院啓曰,兵曹判書趙泰耉,特敎之下,連次違牌,仍呈辭疏,無意行公,事甚未安,更爲牌招,察任,何如?傳曰,允。
兵曹判書趙泰耉,試官李光佐,大司諫李觀命,牌不進。
吏曹判書宋相琦辭職上疏。入啓。答曰,省疏具悉。復畀銓衡之長,予意夫豈偶然?韓永徽事,宜付一笑,何足介意?乞解文任,尤涉太過,卿其安心勿辭,速出行公。
明日文科會試試官三,李健命·權·朴鳳齡,參試官四,郭萬績·趙尙絅·安征·洪禹行,監試官,權熀·朴聖輅。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,昌德宮還御吉日,今月念後晦前,推擇以入事,分付該曹。
藥房再啓曰,臣等入診退出後,與儒川君濎及尙瑞直長黃處信,副司勇李公胤諸醫等,反覆商議,則皆以爲,聖候口淡差減後,導水丸進服事,旣已定奪,前進竹葉石膏湯本方,減人蔘一錢,甘草二分,更加生地黃一錢半,加進三貼,宜當云。此藥自明日煎入之意,敢啓。答曰,知道。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。新啓,沙斤察訪安翼齡,出自販商之類,濫通仕路,十年罷散之餘,遽授名郵,物情爲駭,固已多矣,而歷辭朝紳之際,或恐處地之彰露,言語動止,極其濫猥,及知有物議,敢乘諸臺赴試之時,急急辭陛,論其情跡,亦可痛惡。如此委巷猥雜之人,決不可仍置其職,請沙斤察訪安翼齡罷職不敍。答曰,不允。末端事,依啓。
前啓,全羅兵使張漢相罷職不敍事,停啓。
忠淸監司書目,韓山郡守尹澤,以其祖母病重,累次呈狀,還任無期,罷黜事。
禮曹啓曰,命下矣,昌德宮還御吉日,卽令日官推擇,則今月二十六日,大殿·中宮殿·世子宮·嬪宮,俱爲平吉,二十九日最吉,而此外他無吉日云,以何日定行乎?敢稟。傳曰,以二十九日定行,可也。
兵曹口傳政事,司直安征,司果鄭楷·趙尙絅。
試官金鎭圭,牌不進。以上朝報
上在慶德宮。停常參·經筵。
下直,碧沙察訪權璘。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云。伏未審熏熱無復往來,而困惱其已差減,口淡及膈間不淸利,飽滿之氣加減,何如?浮氣更無所加,而瘡處幾盡完合,腰脊牽疼處,益有所減乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱往來,口淡亦無所減,而困惱及膈間不淸利,飽滿之氣,姑無大段所加,瘡處幾盡完合,而腰脊牽疼,益有差減之勢矣。勿爲入診。
傳曰,史官一員待命,騎馬三匹立之,文科試所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
刑曹判書權尙游辭職上疏。入啓。答曰,省疏具悉。原初擬望,出於擧爾所知之義,何不可之有?疏末事,不宜因此乞解,卿其安心勿辭,速出行公。
觀象監,夜自二更至五更,月暈。啓。以上朝報
上在慶德宮。停常參·經筵。
下直,全羅左水使李汝玉,永登萬戶韓弼五。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉數覺,不如昨日,卽今膈間不淸利,且有熏熱云。伏未審困惱·口淡及飽滿之候,比昨加減,何如?浮氣更無所加,而瘡處已盡完合,腰脊牽疼處,漸益減歇乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來困惱有加,而口淡及飽滿之候無加,浮氣朝寬暮急,而亦無所減,瘡處幾盡完合,而腰脊牽疼,與昨無異矣。勿爲入診。
府前啓,請還收黃順中絶島定配之命,仍令該曹,嚴鞫得情,依律處斷事。新啓,大興郡守許夔,爲人狂悖,本不合於字牧之任,而適以禁營自辟,濫除本郡,家在至近,弊端不貲。到任之後,耽嗜麴蘖,多有駭擧,因營門之推論鄕所,鄕所過㤼逃避,囚次知督現,未爲不可,而旣囚其弟,多發官婢,捉致座首之妻,拘留邑底。座首之妻,亦是兩班婦女也,不勝怨憤,至欲自決,傍人挽止,幸而不死,聽聞所及,莫不駭異。如此使酒悖妄之人,不可仍畀荐飢之災邑,以貽生民之害,請大興郡守許夔罷職不敍。答曰,不允。末端事,更加詳察處之。
兵曹口傳政事,兼內乘金時泰。
兼文學李秉常辭職上疏。入啓。答曰,省疏具悉。爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
疊書有政。兵批,以金時泰爲兼內乘。
內乘,以提調意啓曰,兼內乘申光夏,病不得察任,累次呈狀,前頭移御時,亦無行公之勢云。改差,其代令該曹口傳差出,何如?傳曰,允。兵曹謄錄
上在慶德宮。停常參·經筵。
下直,濟州判官鄭棟,統虞候李遂良。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有煩轉,寢睡差勝於昨日云。伏未審熏熱不復往來,而困惱·口淡及膈間不淸利,飽滿之氣加減,何如?浮氣其無所加,而瘡處已盡完合,腰脊牽疼處,益有所減乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱往來,困惱·口淡無加,而膈間不淸利,飽滿之氣及浮氣,比昨無減,瘡處幾盡完合,而腰脊牽疼,益有所減矣。勿爲入診。
府前啓,請還收罪人黃順中絶島定配之命,仍令該曹,嚴鞫得情,依律處斷事。大興郡守許夔,爲人狂悖,本不合於字牧之任,而適以禁營自辟,濫除本郡,家在至近,弊端不貲。到任之後,耽嗜麴蘖,多有駭擧,因營門之推論鄕所,鄕所過㤼逃避,囚次知督現,未爲不可,而旣囚其弟,多發官婢,捉致座首之妻,拘留邑底,座首之妻,亦是兩班婦女也,不勝冤憤,至欲自決,傍人挽止,幸而不死,聽聞所及,莫不駭異。如此使酒悖妄之人,不可仍畀荐飢之災邑,以貽生民之害,而今臣所聞,旣甚眞的,更無詳察之事,請大興郡守許夔罷職不敍。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
全羅監司書目,辭職上疏上送事。啓。答曰,省疏具悉。卿其勿辭,宜速察職。
修撰申思喆,承文副正字權宏,文臣朔試射時,稱病不進,依承傳罷職。以上朝報
今日賓廳日次,而上候方在靜攝中,來會本司之意,頉稟。答曰,知道。備局謄錄
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云。伏未審熏熱不復往來,而困惱·口淡及膈間不淸利,飽滿之氣加減,何如?浮氣更無所加,而瘡處已盡完合,腰脊牽疼處,日漸減歇乎?導水丸,今旣進服,湯劑姑當停進,而今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。熏熱往來,困惱頗甚,口淡一日之內,加減無常,膈間不淸利,飽滿之氣無加,浮氣無減,而膝部以下有加,瘡處幾盡完合,腰脊牽疼,與昨無異矣。明日入診。
府前啓,請還收黃順中絶島定配之命,仍令該曹,嚴鞫得情,依律處斷事。大興郡守許夔,爲人狂悖,措辭見上請大興郡守許夔罷職不敍。答曰,不允。末端事,依啓。
全羅監司書目,長城府使李臣龍,受由歸家,累度呈狀,無意還任,不得已罷黜事。
假注書任徵夏服制,代沈㙉。
大殿·中殿·世子宮·嬪宮,藥房·政院·玉堂夕問安。答曰,知道。
文科式年會試出榜,詣闕。
吏曹啓曰,守令有闕,政事,取稟。傳曰,明日爲之。
慶尙監司書目,辭職上疏上送事。啓。答曰,省疏具悉。當初設施,蓋爲除弊,則今玆歸咎,何必爲嫌?卿其勿辭,從速察職。以上朝報
上在慶德宮。停常參·經筵。
下直,南陽府使權。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云,伏未審困惱·口淡及膈間不淸利,飽滿之氣,加減,何如?熏熱不復往來,浮氣比昨無加,而瘡處已盡完合乎?今日臣等當依聖敎入診,而伏聞昨夜入侍醫官之言,腰脊牽疼之氣,聚於一處,坐時有妨,有更爲受鍼之敎云,入診夜間症候後,議定受鍼當否,宜當,不勝終宵憂煎,敢此問安。答曰,知道。困惱減歇,熏熱往來,口淡一樣,而膈間不淸利,飽滿之氣無加,浮氣比昨無加,而瘡處幾盡完合矣。
政院啓曰,吏曹郞廳來言,今日爲政事命下,而判書宋相琦未肅拜,參判李晩成,參議趙道彬,俱以病不來,不得開政云。判書·參判·參議,竝卽牌招,開政,何如?傳曰,允。
府前啓,請還收罪人黃順中絶島定配之命,仍令該曹,嚴鞫得情,依律處斷事。新啓,京畿水使,實兼三道統禦使,控制海防,委寄甚重,視諸三南統制,殆無間焉,苟非屢經閫任,茂著才望者,則不可人人,而輕授也明矣。水使李世祥,名稱素輕,踐歷又淺,未經兵閫,直授本職,物情之駭,久而未已,及夫到任以後,政令顚錯,軍民咸怨。江都移轉之收捧也,斛上加捧,至於一斗之多,輸納之際,改量而取剩,盡歸私用,厚招民謗。十數年前,限退戰船什物,前任已有區處,而今復追徵於沙格,以錢代捧,厥數過千,其所置處,終無明白。此外虐民之政,有難悉擧,一島嗷嗷,如在水火,如此之人,決不可仍畀重任,請京畿水使李世祥罷職不敍。臣伏見司饔副提調西平都正橈未徹之疏,則當其監膳之日,進排魚鮮,以體小色變,累次點退,幾致闕封,廛人罪狀,合卽重治,適値國忌,使翌日來待,而終無形影,將欲囚禁,則廛人輩,謂有私意之挾雜,或誣於諸宰,或訴於臺諫,無所顧忌,而乞遞其副提調之任,仍請嚴究廛人,以治白地構誣之狀。夫供上事體至重,所進物膳,如或不精,則以監膳之提擧,治所屬之廛人,或杖或囚,何所不可,而搖撓於挾私之說,激怒於訐訴之擧,至以白地構誣等語,煩陳於章牘之間,必欲上徹天聽,安有位居緋玉之列,乃與市廛微賤之輩,呶呶較爭,有若對詰者然哉?其疏雖已退却,聞者莫不駭笑,墜失體貌,莫此爲甚。廛人輩,因渠不謹進排,懼其被罪,乃反構誣而訐訴,論其情習,極涉痛惡,綱紀所關,不可不重繩,請西平都正橈從重推考,伊日進排廛人,令攸司囚禁科罪。答曰,不允。末端事,依啓。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
知敦寧金錫衍辭職上疏。入啓。答曰,省疏具悉。卿其安心勿辭,從速行公。
慶尙監司書目,自三月念後,恒雨少暘,日氣陰冷,麰麥蹲縮不茂,入夏以來,雨水頻數,水邊卑下處,麰麥多被沈沒,木花亦多消融,民事可慮事。
開城留守書目,今月二十日亥時始雨,二十一日卯時乃止,僅得一鋤許,未付種水庫,雖無儲水耕播之望,而春秋麰麥,可以成實,乾播畓庫,黍粟木花,方當立苗之際,連得少雨,誠爲可幸事。以上朝報
有政。兵批,朴桂漢·梁泰徵爲訓鍊院習讀,兪拓基·沈㙉爲副司正,李相發爲僉知中樞府事。
今日藥房入診入侍時,提調趙泰采所啓,蕩春臺倉舍,經理·宣惠兩廳,旣已營建,輸置米穀,募入民戶,亦過百餘,而水口直通西郊,實有虛疎之慮,水門之役,終不可不設,故經理廳都提調,更爲陳達,使摠戎廳擔當始役,而本廳素乏物力,雖自經理廳從便顧助,亦無繼給糧布之路,勢將半道而廢,事涉可慮。平安兵營記付木,有七百餘同云,今若取用五十同,則可以完役,其在共濟之道,宜有推移之擧,都提調欲令臣陳稟,故敢達。上曰,同是國事,推移用之,可也事,據平安兵營記付木五十同,移文取來,移送摠戎廳。經理廳謄錄
上在慶德宮。停常參·經筵。
夜四五更,月暈。
禮曹佐郞金命衡,繕工副奉事金正魯,昭顯墓莎草修改事,出去。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,膈間不淸利,困惱呻吟,寢睡煩轉不寧云。伏未審熏熱不復往來,而口淡飽滿之氣加減,何如?困惱及膈間不淸利,朝來亦無所減乎?浮氣比昨無加,而瘡處幾盡完合,腰脊牽疼處,昨日受鍼後,益有減歇之效乎?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。熏熱往來,而口淡飽滿之氣無加,困惱一樣,膈間不淸利之候,朝來少減,浮氣少無所減,而瘡處幾盡完合,腰脊牽疼處,受鍼後,姑無益減之勢矣。勿爲入診。
府前啓,請還收黃順中絶島定配之命,仍令該曹,嚴鞫得情,依律處斷事。請京畿水使李世祥罷職不敍事。入啓。答曰,不允。
校理洪錫輔辭職上疏。入啓。答曰,省疏具悉。日者疏論儘好,而若或作有意於泛然,則是不相諒也。且諸臣之疏辨,未必出於自是,爾其勿辭,從速察職。
備邊司啓曰,兵曹判書趙泰耉,疏辨情實後,旣承聖批開釋,知事李基夏雖有耳病,調理日久,知敦寧金錫衍,其所引嫌,元非大段,竝卽牌招察任。吏曹判書宋相琦,除拜多日,旣已陳疏承批,而尙不出肅,亦卽牌招,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
右議政金宇杭箚子。大槪,臣病難自力,久闕候禮,分義掃地,惶恐俟譴,且於重臣之疏,有不可晏然者,乞賜諒察,遞臣職名,仍治臣罪,以安私分事。入啓。答曰,省箚具悉卿懇。未參候班,適緣身恙,體禮間事,施罰軍校,俱無所傷。卿其安心勿辭,亦勿待罪,速出視事,以副予望。仍傳曰,遣史官傳諭。
吏曹判書宋相琦,知事李基夏,牌不進。
承文院官員,以都提調意啓曰,壬辰後文科三榜趁速分館事,頃有成命,而一向退却,尙不擧行,事體殊甚未便。卽今本院,在京行公之員不多,而副正字權宏以朔試射不進,罷職,依例肄習官啓下,口傳付軍職,使之一兩日內,開坐圈點,而如或趁不擧行,則行首掌務官以下,竝從重論罪,何如?傳曰,允。
兵曹口傳政事,副司勇權宏。以上朝報
上在慶德宮。停常參·經筵。
自卯時至申時,日暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,雖不得安穩,猶勝於昨日云。伏未審困惱差減,而熏熱不復往來,口淡及膈間不淸利,飽滿之氣,加減何如?浮氣其無所加,而瘡處已盡完合,腰脊牽疼處,亦無所減乎?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱少減,熏熱往來,而口淡無減,膈間不淸利,飽滿之氣無加,浮氣別無大段所加,瘡處幾盡完合,而腰脊牽疼,尙無所減矣。勿爲入診。
兵曹,武科殿試規矩,柳葉箭一巡。落點。
府前啓,請還收罪人黃順中絶島定配之命,仍令該曹,嚴鞫得情,依律處斷事。請京畿水使李世祥罷職不敍事。入啓。答曰,不允。
禁府,朱楧拿囚。啓。
戶曹判書李健命,同知權,判決事朴鳳齡上疏。大槪,臣等猥添掌試之任,有昏謬不察之失,乞賜譴責,仍令該曹,改定榜次事。入啓。答曰,省疏具悉。疏辭令該曹稟處,卿等勿辭察職。
持平朴聖輅啓曰,臣於日昨,猥承監試之命,於定次出榜之際,致令高下失序,而矇然入啓,臣不勝瞿然之至。臣於其時,求見可考文書,而終不得焉,只見大典科擧條,有表箋倍給之文,而賦策則不論,故據此爲信,不復致念,榜中二人之對策優等者,不給倍畫,誤定榜次,而臣實未覺其有違於科例矣。追聞該曹謄錄,因禮官稟定,有對策亦爲倍畫之例,而考官,竝皆因此陳疏云。夫科場凡事,監試官例爲檢察,則今此榜目失次,莫非臣昏謬不察之致也,其何敢晏然仍冒於臺端乎?請命遞斥臣職。答曰,勿辭,退待物論。
正言權熀啓曰,臣猥承監試之命,榜次算畫時,未諳科規,榜中二人之對策高等者,不以倍畫計之矣,卽伏聞諸試官,始知對策倍畫之有受敎,聯名陳疏云,臣伏不勝瞿然慙悚之至。蓋大典有表箋倍給之文,而賦策則不論,故只擧此例,定其高下,而不覺其有違於曾前受敎,致令入啓榜目,等第倒次,事之未安,莫此爲甚。夫科場凡事之糾察,自是監試官之責,則昏謬不察之失,臣實難免,其何敢晏然仍冒於臺次乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
兵曹判書趙泰耉辭職上疏。入啓。答曰,省疏具悉卿懇。卿之情實無他,予已洞燭開釋,則儒臣再疏,猶不釋然,可謂不相諒之甚矣,何必深嫌?噫,同朝之間,情志阻隔,作有意於無情,已成弊習,心常病之,豈可因一循次擧擬之事,疑卿而遞職哉?君使臣之道,斷無是理,卿其須體此意,勿復控辭,卽日行公,毋曠職務。傳曰,兵判疏批已下,卽爲牌招察任,吏判陳疏承批之後,一向違召,殊涉太過,亦爲牌招察任。
謝恩,吏曹判書宋相琦。
兵曹判書趙泰耉,牌不進。傳曰,兵曹判書趙泰耉,更爲牌招。
兵曹判書趙泰耉,再牌不進。以上朝報
上在慶德宮。停常參·經筵。
下直,榮川郡守洪禹錫。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩,且有熏熱,加味益元散進御云。伏未審困惱減歇,而口淡及膈間不淸利,飽滿之氣,加減,何如?浮氣其有所減,而瘡處已盡完合,腰脊牽疼處,比昨不減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱·口淡無減,膈間不淸利,飽滿之氣無加,浮氣與昨一樣,瘡處幾盡完合,而腰脊牽疼,姑無所減矣。勿爲入診。
輔德金始煥三度呈辭。入啓。遞差。
政院啓曰,兵曹判書趙泰耉,昨日疏批,開釋無餘,特召之降,至於再次,而不爲應命,殊涉未安。知事李基夏,雖有身病,當此擧動迫近之日,不宜一向引入,竝卽牌招察任,何如?傳曰,允。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加究覈,期於輸情事。新啓,安奇察訪崔世顯,爲人不似,郵官之任,亦極濫吹,而乃與政曹下吏,私書往復,語多卑屈。且有圖囑之事,其書至登於法曹訟案,題辭傳播,聽聞俱駭,決不可以人微官,冗而置之不論,請安奇察訪崔世顯罷職。引嫌而退,算畫出榜,蓋據舊典,未諳定式,元非大段,不可以此,輕遞言官,請正言權熀出仕。答曰,不允。崔世顯事及處置事,依啓。
掌令洪重周啓曰,臣以京畿水使李世祥罷職不敍事,有所論啓矣。今聞物議,以所論兩件,俱係不法,而泛請罷職,殊欠妥當爲言,臣之擬律不審之失著矣,請命遞斥臣職。答曰,勿辭。
兵曹判書趙泰耉,牌不進。
府前啓,請還收黃順中絶島定配之命,仍令該曹,嚴鞫得情,依律處斷事。京畿水使,實兼三道統禦使,控制海防,委寄甚重,視諸三南統制,殆無間焉,旣非屢經閫任,茂著才望者,則不可人人而輕授也,明矣。水使李世祥,名稱素輕,踐歷又淺,未經兵閫,直授本職,物情駭歎,久而未已,及夫到任以後,政令顚錯,軍民咸怨。江都移轉之收捧也,斛上加捧,至於一斗之多,輸納之際,改量而取其剩,盡歸私用,厚招民謗,十數年前,改造戰船什物,前任已爲區處,而今復追徵於沙格,以錢代捧,厥數過千,其所置處,終不明白。不特此也,上年災荒,海島爲最,上司例給之災,殆過百結,而終無一束分給民間之事,鐵串舊船,奪取改造,付諸幸州庄下,私人作爲己物。松家堰筒之稅,增其斗數於酌定之外,嚴加督徵,直輸官廳,凡諸虐民之政,難以悉擧,一島嗷嗷,如在水火。如此之人,不可仍畀重任,請京畿水使李世祥拿問定罪。新啓,引嫌而退,只擧舊典,未諳定式,則不計倍畫,其勢固然,不可以此,輕遞言官。請持平朴聖輅出仕。答曰,不允。李世祥事,更加詳察處之。處置事,依啓。
正言權熀,持平朴聖輅,就職。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
今日賓廳日次,而上候方在靜攝中,來會本司之意,頉稟。答曰,知道。備局謄錄
上在慶德宮。停常參·經筵。
下直,黃海兵使申翊夏,泰川縣監鄭纘先。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩,卽今且有熏熱云。伏未審困惱·口淡及膈間不淸利,飽滿之氣,加減,何如?浮氣更無所加,而瘡處已盡完合,腰脊牽疼處,比昨無減乎?數日以來,諸症無減,浮氣有加,臣等不勝一倍煎灼之至,今日不可不與諸醫入診,詳察症候,宜矣,敢此問安,竝爲仰稟。答曰,知道。困惱口淡無減,而膈間不淸利,飽滿之氣及浮氣有加,瘡處幾盡完合,而腰脊牽疼,別無所加矣。勿爲入診。
知事李基夏辭職上疏。入啓。答曰,省疏具悉卿懇。卿所患如此,深用慮念。在前還御時,大將有故,則亞將代領,亦有其例。卿其安心勿辭,益加調理行公。
傳曰,兵判疏批,開釋無餘,而一向引入,無意行公,實涉太過。本兵重任,斷無許改之理,更卽牌招察任。
政院啓曰,兵曹判書趙泰耉,牌招不進,推考傳旨,今方捧入,而累次特敎之下,終不赴召,其在事體,殊涉未安。擧動只隔數日,本兵之長,尤不可一向引入,更爲牌招察任,何如?傳曰,允。
府前啓,請還收黃順中絶島定配之命,仍令該曹,嚴鞫得情,依律處斷事。請京畿水使李世祥拿問定罪事。入啓。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
義禁府啓曰,今此還御擧動時,本府都事十員內,九員,大駕各差備隨駕,一員,本府入直,中宮殿·王世子·嬪宮,考喧左右都事,無以備數。假都事六員,令該曹差出,以爲分差之地,何如?傳曰,允。禁府謄錄
上在慶德宮。停常參·經筵。
申時·酉時,日暈。
大殿,藥房·政院·玉堂·二品以上·六曹問安。答曰,知道。
藥房啓曰,伏未審夜間,聖候諸症,加減何如?還御之前,臣等不可不一番入侍,今日與諸醫入診,詳察症候,宜當,敢此問安,竝爲仰稟。答曰,知道。困惱少減,口淡及飽滿之氣一樣,而浮氣比昨姑無所加,瘡處幾盡完合,而腰脊牽痛,不無一分之減矣。
大司諫李觀命三度呈辭。遞差。
府前啓,請黃順中依律處斷事。入啓。答曰,不允。
大殿,藥房·政院·玉堂夕問安。答曰,知道。以上朝報
掌令崔慶湜啓曰,伏聞臨陽君桓葬事時,有石物輸送之命,而石物名色夥然,輸運之役,極其浩大,自畿營分定,而至於二十餘邑之多,距其葬山,或有二三日程,量其軍丁,殆過累千餘名。收錢雇立,其價倍蓰,其爲民弊,罔有紀極,奪農之患,尤可悶慮。仰惟聖意之隆,出於敦宗隱卒之典,此與附身附棺者有異,葬後徐議,亦爲未晚,當農疲氓,不可不恤,請姑寢臨陽君桓葬事時,石物輸運之命,待農歇擧行。答曰,依啓。
備邊司啓曰,昨聞卒臨陽君桓家,自京畿監營,因傳敎輸運石物,民丁遍及於各邑云。取見分定文書,則大小石物一百十餘介,水原·廣州·喬桐三邑外,一從民戶,分定於三十三邑,其石物之頗大者,則曳運民夫,當用累百名,而道里稍遠之邑,不得已斂錢民戶,以雇其役,其勢然也。畿甸民力,本來疲困,卽今正當農劇,旱災孔酷,播種愆期,民間日望雨澤,方在遑急之中,而數多擔持造墓軍及各樣責應之外,重有此浩大別役,一道騷然云。自上再次傳敎,實出於敦恤之特恩,而石物隨便運給之敎,亦有以仰見顧念民力之盛意矣,此時民弊,至於如此,宜有所變通。今此石物運給,雖非常典,特敎之下,全然停廢,事涉未安,令惠廳量給役價於本家,以除畿民大段之弊,實合事宜,敢啓,答曰,依爲之事,命下矣。卒臨陽君桓喪家,石物輸運役軍,參酌定數一千五百名,一日役價米五十名,自本廳直給本家之意,敢啓。答曰,知道。以上備局謄錄
上在慶德宮。停常參·經筵。
禮曹參議李坦,昭顯墓莎草修補事,出去。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云。伏未審熏熱不復往來,而困惱·口淡及膈間不淸利,飽滿之氣,加減,何如?浮氣更無所加,而瘡處已盡完合,腰脊牽疼處,漸益差減乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱往來,困惱·口淡一樣,而膈間不淸利,飽滿之氣無加,浮氣亦無所減,瘡處幾盡完合,而腰脊牽疼,一向減歇矣。勿爲入診。
兵曹判書趙泰耉,牌不進。
明日昌德宮還御時,大駕出宮初嚴,巳正一刻,二嚴,午初初刻,三嚴,午初三刻。中宮殿出宮正時,午正一刻,王世子出宮正時,午初初刻。嬪宮出宮正時,午正三刻。
政院啓曰,兵曹判書趙泰耉,又爲違牌不進,推考傳旨,今方捧入,而當此擧動隔宵,侍衛不備之時,一向違召,無意行公,待命金吾門外云。旣在待命中,則自本院有不可循例請牌,何以爲之?敢稟。傳曰,勿待命事分付,更爲牌招。
兵曹判書趙泰耉,再牌不進。
政院啓曰,擧動只隔一宵,侍衛勢難推移,而兵曹判書趙泰耉,今又再牌不進,事極未安,所當更請牌招,而一日三牌,有傷事體,何以爲之?敢稟。傳曰,一向違牌,終涉太過,而卽今事勢,不可不變通,本職今姑改差,今日政差出,牌招察任。
傳,前副修撰黃龜河·洪萬遇·申思喆·李世瑾,前副校理李廷濟,前司果權詹·李眞儒·申靖夏,竝敍用。
明日昌德宮還御擧動時,開門差早。
謝恩,副校理申思喆,輔德韓重熙,兼說書黃奎河。
大殿·中殿·世子宮·嬪宮,藥房·政院·玉堂夕問安。答曰,知道。
修撰宋成明牌不進,依承傳罷職。
兵曹判書朴權,牌不進。
政院啓曰,兵曹判書朴權,牌不進,推考傳旨,今方捧入,而擧動隔宵,更爲牌招,以爲侍衛備員之地,何如?傳曰,允。
謝恩,兵曹判書朴權。以上朝報
有政。兵批,以李觀命爲副司直,金始煥爲副司果。
政院啓曰,訓練都監知彀官,以都提調意來言,大將李基夏,身病未差,明日擧動,不得陪扈,依疏批,亞將代行云矣。敢啓。傳曰,知道。訓局謄錄
備邊司啓曰,明日還御擧動時,訓鍊大將李基夏,當領率軍兵扈駕,而身病方重,勢難隨駕,因其辭疏,有亞將代領之命,而第亞將代行,雖或有前例,他軍門大將代行,亦多有之,此於事體,似爲得當,亞將代行,成命雖下,他軍門大將領扈駕,未知何如,敢稟。答曰,御營大將代領,可也。以上備局謄錄
司甕院啓曰,今此昌德宮還御敎是時,藥房仍直于本院矣,本院依前移接於扈衛廳之意,敢啓。傳曰,允。司甕院謄錄
吏批,以鄭世會爲安奇察訪,韓配義爲義城縣令,崔柱岳爲韓山郡守,鄭文恒爲引儀,柳壽觀爲顯陵參奉,黃奎河爲說書,趙克履爲引儀,申思喆爲司書,李世會爲戶曹佐郞,洪萬遇爲修撰,宋成明爲修撰,申思喆爲副校理,鄭洊爲平寺令,韓聖一爲濟用判官,李萬始爲戶曹正郞,洪重休爲輔德,金始煥爲司僕正,兪集一爲大司諫,李光佐爲同義禁,權爲刑曹參判。
上在慶德宮。停常參。
大殿,政院·玉堂·二品以上·六曹問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云,伏未審熏熱·困惱,不復往來,而口淡及膈間不淸利,飽滿之氣,加減,何如?浮氣更無所加,而瘡處已盡完合,腰脊牽疼處,益有所減乎?昨今日氣陰曀,動駕還御,適當症候有加之時,臣等區區憂煎,不可盡達,與諸醫入診,詳察症候於擧動之前,宜當,敢此問安,竝爲仰稟。答曰,知道。熏熱往來困惱少減,口淡及膈間不淸利,飽滿之氣一樣,浮氣有加,瘡處幾盡完合,而腰脊牽疼,姑無益減之勢矣。勿爲入診。
禮曹參議李坦,佐郞金命衡,繕工副奉事金正魯,昭顯墓莎草修補後入來。
大殿·中宮殿,昌德宮還御後,王世子問安。答曰,知道。大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
下直,伐登萬戶李邦弼。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉不寧,膈間不淸利之氣有加,呼吸不平,竹瀝調龍腦安神丸二丸,纔已進御云,伏未審朝來,膈氣其已差歇,而熏熱困惱,不復往來,口淡加減,何如?浮氣更無所加,而瘡處已盡完合,腰脊牽疼處,亦無所加乎?玉體勞動之餘,症候又如此,臣等一倍憂煎,何可盡達?今日與諸醫,不可不趁早入診症候矣。中宮殿還御後,玉候,何如?王世子·嬪宮氣候,亦何如?敢此問安,竝爲仰稟。答曰,知道。丸藥進御後,膈氣尙無所減,熏熱往來困惱頗甚,口淡浮氣一樣,瘡處幾盡完合,而腰脊牽疼,別無所加矣。明日入診,大抵浮腫,乃復發之症也。根深蒂固,日漸滋蔓,而丸劑亦無顯效,予意,竹節草,欲一試用,未知何如,內殿氣候無事,世子嬪宮氣候平穩矣。
再啓曰,伏承聖批,有浮腫乃復發之症,根深蒂固,日漸滋蔓,而丸劑無顯效,予意竹節草欲一試用,未知何如之敎矣。臣等卽與儒川君濎及諸御醫等,反覆商議,則皆以爲,竹節草,卽上年所擧論者,而其時猶不敢力請進御者,以其不出於古方,且是瞑眩之劑,閭巷之人,或一再服,而胃氣憒亂,不能鎭定故耳。況症候今年異於昨年,導水丸,亦以口淡頗加,不能多進,竹節草,卽今決不可議進,而諸醫又多變通藥路之議,今日浮氣無減,膈氣晚猶未歇,雖有明日入診之命,恐不可遲待。臣等,卽與諸醫入診,詳察症候後,退而議定當進之藥,宜當,惶恐敢啓。答曰,知道。
藥房三啓曰,臣等入診退出後,與儒川君濎及諸醫官,反覆商議,則皆以爲,導水丸,今姑停進,以觀數日,淸心蓮子飮元方,去黃茋,加山梔炒·木通各七分,連進三貼,以爲淸火調胃,兼利水道,宜當,味亦淸淡云,此藥煎入之意,敢啓。答曰,知道。
承文院官員,以都提調意啓曰,卽者承文院郞廳來言,昨日本院之官,分館次齊會,壬辰庭試榜,爲先圈點之際,點數完議,限以次點矣,其圈點計畫之後,權知副正字蔡命運,忽生異議,諉以意在全塞,今雖圈點,揀擇文書,不當成送云。多官之議,皆不全塞,而命運獨自携貳,終不歸一,初非起鬧,無弊圈點,而以其執滯之故,不得修送文書云,凡分館之規,以幾點爲限,齊議完定之後,圈點旣定,則無敢更有異議者,自是不易之古規。今命運,參坐圈點之後,遽以全塞爲言者,專出於臨事沮戱之計,此實曾所未有之事,其爲擧措,殊甚謬戾。今以一人之作梗,仍棄旣完之圈點,決無是理,大關後弊,前後榜分館,亦將因此,益致遷就,事極可慮。新進戱事之罪,不可不懲,蔡命運,姑先削職,揀擇文書,使之卽速成送,後榜分館,亦令次第擧行事,各別申飭,何如?傳曰,允。
司諫兪崇啓曰,臣奉使無狀,不能嚴束一行,致有生事之端,僨誤之責,實所難逭,縮蟄俟譴之際,遽叨諫省之除,適値試事,召牌洊降,冒陳血懇,則未獲上徹,詣臺自劾,則啓稟退却,進退路窮,黽勉參試,廉義虧壞,無餘自處之道。旣至後時,靜攝之中,瀆擾是懼,蹙伏私次,日尋長單,見阻喉司,方切惶悶,昨日法宮還御,乃在聖候久愆之餘,其在分義情禮,不得不力疾,趨詣於扈駕之列矣。得聞物議,以臣之更不自列,乍入旋出,大加非斥,至發於公座,臣於此,瞿然慙恧,無以自解,其何可冒恥抗顔,一刻仍據於臺次乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
咸鏡監司書目,道內春耕兩麥,今方向長,黍粟等穀,幾盡耕種,山田及水畓,今方耕播,咸興以南,則今月十三日,十九日,連得雨澤,而洪原以北,一向旱乾,民事可慮事。以上朝報
今日賓廳日次,而上候方在靜攝中,頉稟。答曰,知道。備局謄錄
觀象監,自巳時至申時,日暈。啓。郞廳曺命胤書。趙景觀校正。
上在昌德宮。停常參·經筵。
下直,寧越府使南迪明。
繕工直長姜碩泰,穆陵三陵上石物塗灰事,繕工奉事朴弼敎,光陵兩陵上石物塗灰事,繕工假監役崔尙震,健元陵陵上石物塗灰事,出去。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉不寧,膈間不淸利,竹瀝調進龍腦安神丸二丸云,伏未審丸藥進御後,膈氣已歇,而熏熱·困惱及口淡,加減,何如?浮氣更無所加,而腰脊牽疼處,益有所減乎?今日臣等,與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。膈氣猶未減歇,而熏熱往來,困惱及口淡無減,浮氣一樣,而脚部膨脹,夜間特甚,腰脊牽疼,別無所減矣。勿爲入診。
政院啓曰,司諫兪崇,引避退待,而大司諫兪集一未肅拜,獻納洪好人,正言權熀呈辭,正言金相尹受由在外,無他處置之人。除未肅拜·在外外,呈告人員,竝卽牌招,以爲處置之地,何如?傳曰,允。
又啓曰,明日慕華館武科殿試時,命官,何大臣進去乎?敢稟。傳曰,右相進去。又啓曰,明日慕華館武科殿試時,兩司進參事,城上所,牌招言送之意,敢啓。傳曰,知道。
府前啓,請還收黃順中絶島定配之命,仍令該曹,嚴鞫得情,依律處斷事。入啓。答曰,勿煩。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。新啓,引嫌而退,更未自列,致有物議,揆以臺體,勢難仍在,請司諫兪崇遞差。答曰,不允。處置事,依啓。
明日文科殿試時,讀券官三,徐宗泰·宋相琦·閔鎭厚,對讀官四,李坦·金普澤·魚有龜·李宖,參試官三,朴權·尹慤·李天根,參考官三,慶聖會·崔道章·申命擧。
明日文科殿試時,開門罷漏後。
判府事趙相愚箚子。大槪,前後闕禮,罪戾層積,乞賜譴斥,以警具僚事。入啓。答曰,省箚具悉卿懇。有疾未參,別無所傷,卿其安心勿辭,亦勿待罪,從容善攝。仍傳曰,遣史官傳諭。
傳曰,史官一員待命,騎馬三匹·卜馬二匹立之。
正言權熀,牌不進,依承傳罷職。
讀券官李畬·李濡·趙相愚,命招不進。參試官李健命,讀券官趙泰老,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,明日爲之。
護軍白時耉,黃海兵使遞來。
試官權,牌不進。以上朝報
禮曹啓曰,健元陵·光陵·穆陵石物塗灰之役,今五月初五日卯時修改事,已爲啓下矣。本曹堂上各一員,當爲分進,而此時畿邑廚傳之弊,亦甚可慮,健元陵·穆陵,同在一山之內,堂上一員,先詣健元陵塗灰後,仍詣穆陵,監董畢役,而穆陵塗灰吉時,以午時差退,何如?傳曰,允。
禮曹啓曰,卽接四館所牒呈,則今番文科會試入格生員金應商,遭母喪,不得赴殿試云,依前例許赴後科殿試,何如?傳曰,允。禮曹謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,就寢時,膈間不淸利,竹瀝調進牛黃涼膈元五丸,寢睡煩轉不寧,卽今頗有熏熱,掌心亦熱,膈間煩悶,醫官請進忍冬茶調九味淸三丸云,伏未審丸藥,其已進服,而膈氣熏熱,旋卽減歇乎?口淡及困惱加減,何如?浮氣更無所加,而腰脊牽疼處,日漸差減乎?症候連日如此,今日臣等,不可不與諸醫入診,詳察症候矣,不勝終宵憂煎之至,敢此問安,竝爲仰稟。答曰,知道。丸藥進服,而膈氣熏熱少減,口淡及困惱浮氣無減,而腰脊牽疼,尙無益減之勢矣。勿爲入診。
假注書沈㙉出使,代洪重相。
大殿·中殿·世子宮·嬪宮,藥房·政院·玉堂夕問安。答曰,知道。
江原監司書目,道內各邑兩麥,近因旱風所傷,未免不實之歸。今月十四日雨澤,雖或不足,二十一·二日連有雨澤,水田付種,似無愆期之患事。
黃海監司書目,道內各邑,今月二十日,得雨一犁許,田穀立苗,誠爲多幸,而猶未周洽,畓庫之未耕處居多,牟麥之旱乾枯損者外,其餘發穗不實,麥農之失稔,一路同然,言念民事,誠爲渴悶事。
判府事崔錫鼎上疏。大槪,臣情地困蹙,當此聖候愆和,大小憂遑之日,跧伏近郊,不得趨參於候班,日昨移御擧動,亦未克進詣班行,罪戾增積,惶隕無地,玆敢冒昧請譴,伏乞亟命勘定,以肅朝綱,以靖私義事。入啓。答曰,省疏具悉卿懇。玆事予已照察,而久住城外,尙未入參,無已太過。卿其安心勿待罪,須速入來,以副予望。仍傳曰,遣史官傳諭。
判府事趙相愚箚子。大槪,病未赴召,惶恐俟譴事。入啓。答曰,省箚具悉卿懇。有疾未赴召命,別無所傷,卿其安心勿待罪。仍傳曰,遣史官傳諭。以上朝報
有政。兵批,以兪崇爲副護軍,趙泰耉爲副司直。
吏批,以洪禹鼎爲高城郡守,趙尙絅爲正言,韓重熙爲司諫,趙泰耉爲禮曹判書。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩,罷漏後有熏熱,忍冬茶調進牛黃五分云,伏未審朝來,熏熱已減,而困惱口淡及膈間不淸利,飽滿之氣,加減,何如?浮氣更無所加,而夜中亦無膨脹之氣,腰脊牽疼處,益有所減乎?淸心蓮子飮三貼,已盡於昨日,臣等今日,與諸醫入診,詳察症候,更議當進之藥,宜當,不勝終宵憂煎,敢此問安,竝爲仰稟。答曰,知道。熏熱減歇,而困惱口淡及膈間不淸利,飽滿之氣一樣,浮氣無加,夜中脚部有膨脹之氣,而腰脊牽疼,比昨無減矣。
吏曹啓曰,新恩政事,取稟。傳曰,過國忌後爲之。
政院啓曰,健元陵·穆陵·光陵修改及端午物膳看品時,禮曹堂上備員,然後可以推移進參,而判書趙泰耉,今日不爲出肅,卽爲牌招,何如?傳曰,允。
假注書洪重相書啓,臣承命馳往于興仁門外近村判府事崔錫鼎所住處,傳宣聖批,則以爲,臣冒陳情勢,恭俟誅譴,不意玆者,特遣史官,傳宣聖批,辭旨溫諄,諭以安心勿待罪,須速入來,臣拜稽莊誦,兢感無地,非不欲黽勉承命,仰體聖意,而顧此危蹙之蹤,有難徑進,衰癃濱死之喘,亦無以自力,恩諭之下,未克趨造,觚稜在望,祗增隕越,不知所以爲對云矣。敢啓。傳曰,知道。
禁府,羅晚齊·金相兌拿囚。啓。
政院啓曰,禮曹判書趙泰耉,違牌不進,陵上修改及物膳看品時,將無以推移,判書趙泰耉,更爲牌招,何如?傳曰,允。
禮曹啓曰,今年春夏以來,雨澤間間霑濡,不至全然旱乾,故苦待其漸致周洽矣,卽今凄風連吹,雨意漠然,向熟牟麥,日就枯黃,水田播種,亦且愆期,前頭民事,誠爲渴悶,祈禱之擧,不容少緩,初次祈雨祭,依前定奪,三角山·木覓·漢江等處,遣三品官不卜日,來初六日設行之意,知委,何如?傳曰,允。
府前啓,以國忌齋戒,今明日姑停。
藥房再啓曰,臣等入診退出後,與儒川君濎,尙瑞直長黃處信,副司勇李公胤及諸御醫等,反覆商議,則皆以爲,淸心蓮子飮,自是淸補之劑,不可只以三貼責效,前方更加滑石三錢,加進三貼,宜當云。此藥煎入之意,敢啓。答曰,知道。
禮曹判書趙泰耉,再牌不進。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
禮曹參判申銋,光陵石物塗灰事,參議李坦,健元陵·穆陵石物塗灰事,佐郞金命衡,宣陵兩陵間樹木斫伐事,出去。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間就寢時,飽滿有加,呼吸不平,竹瀝調進龍腦安神丸二丸,而罷漏時,猶未顯減,全失寢睡云,臣等伏不勝一倍煎灼之至。伏未審朝來,膈氣,其已減歇,而熏熱不復發作,困惱口淡,加減,何如?浮氣膨脹,亦已少寬,腰脊牽疼處,益有所減乎?臣等不可不與諸醫入診,詳察症候矣,敢此問安,竝爲仰稟。答曰,知道。膈氣少減,熏熱有加,困惱頗甚,口淡一樣,浮氣無減,而膨脹朝來少寬,腰脊牽疼,別無所減矣。勿爲入診。
政院啓曰,陵上修改,則禮曹參判·參議,今纔進去,而物膳看品,無進參之員,判書趙泰耉,卽爲牌招察任,何如?傳曰,允。
謝恩,禮曹判書趙泰耉。
假注書兪拓基有頉,代金弘錫。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,入診醫官柳瑺等退出後,臣等與儒川君濎,尙瑞直長黃處信及諸醫等,反覆商議,則皆以爲,淸心蓮子飮,淸利之力甚輕,恐不能消抑浮氣滋蔓之勢,今姑停進,回春門木香流氣飮,連進五貼,以爲通三焦,利二便,疏氣消腫之地,宜當云。此藥煎入之意,敢啓。答曰,知道。
寧陵忌辰祭所內摘奸。
禮曹,兵曹判書朴權,當日卒逝云,自今日初五日至,停朝市事。傳曰,兵判之喪,出於意外,驚悼曷諭?令該曹喪需葬需,別爲題給,以表予意。
吏曹啓曰,兵曹判書有闕,政事,取稟。傳曰,過齋戒後爲之。
觀象監,夜四更五更,南方有氣如火光。啓。以上朝報
政院啓曰,兵曹判書朴權,以風病當日卒逝,軍官來納命召矣,判書例兼禁衛大將,將兵之任,不可一刻無摠察之人,何以爲之?敢稟。傳曰,都提調摠察,可也。又啓曰,兵曹判書朴權,軍官來納命召,所當修正密匣以入,而曾在仁廟朝,藥院起居之時,兵曹判書具仁垕,在喪後所納命召,有翌日捧入之命,今亦依此爲之乎?敢稟。傳曰,依爲之。又啓曰,禁衛大將,都提調摠察事,命下矣,曾前或有命招都提調之時,或有郞廳發牌分付之事,今亦何以爲之?敢稟。傳曰,郞廳發牌,分付。以上禁營謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有煩轉,間間寢睡云,伏未審熏熱不作,困惱口淡及膈間不淸利,飽滿之氣,加減,何如?浮氣更無所加,而亦無膨脹之氣,腰脊牽疼,又無所減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱往來,而困惱口淡一樣,膈間不淸利,飽滿之氣無加,浮氣姑無所加,而夜中有膨脹之氣,腰脊牽疼,與昨無異矣。勿爲入診。
院前啓,無城上所,姑停。
府前啓,以祈雨祭齋戒,今日姑停。
傳曰,史官三員待命,騎馬九匹立之,祈雨祭所內摘奸。
判府事李濡箚子。大槪,臣於日昨,病未赴召,惶恐待罪事。入啓。答曰,省箚具悉卿懇。有疾未赴召命,別無所傷,卿其安心勿辭,亦勿待罪,從容善攝。仍傳曰,遣史官傳諭。
判府事李畬箚子。大槪,臣愆負層疊,且有難安情勢,冒煩陳籲惶恐待譴事。入啓。答曰,省箚具悉卿懇。上款箚語,蓋緣疾恙,別無所傷,何至引罪?京兆吏卒,所爲可駭,所以捉囚,欲存體貌,諸堂之疏,疑怒太過,事體未安,何必爲嫌?卿其安心勿辭,亦勿待罪,速出行公,以副予望。仍傳曰,遣史官傳諭。
大殿·中殿·世子宮·嬪宮,藥房·政院·玉堂夕問安。答曰,知道。
禮曹參判申銋,正郞李斗三,繕工奉事朴弼敎,光陵陵上石物塗灰後,禮曹參議李坦,佐郞李震亨,繕工直長姜錫泰,假監役崔尙震,穆陵·健元陵陵上石物塗灰後,禮曹佐郞金命衡,宣陵樹木斫伐後,入來。以上朝報
上在昌德宮。停常參·經筵。
慶尙監司書目,都事趙鳴鳳受由歸家之後,身病沈痼,差復還任,不可以時月爲期,不得已罷出事。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,膈氣及飽滿有加,寢睡煩轉不寧,罷漏後,竹瀝調進牛黃五分云,伏未審朝來,膈氣飽滿,其已減歇,而困惱熏熱口淡,加減,何如?浮氣更無所加,而夜中亦無膨脹,腰脊牽疼處,比昨無減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。膈氣飽滿,猶未減歇,而困惱無加,熏熱往來,口淡一樣,浮氣無減,而右邊股陰及脚部,夜中膨脹特甚,腰脊牽疼,亦無所減矣。勿爲入診。
禁府,崔處海拿囚。啓。
判尹洪萬朝上疏。大槪,因一草記,致令大臣,陳箚引嫌,臣之情勢,一倍難安,有不可冒居職次,乞削臣職,仍治臣罪事。入啓。答曰,省疏具悉。自辨之疏,語欠穩當矣。卿其勿辭,宜速行公。
傳曰,史官一員待命,騎馬三匹,卜馬二匹立之。
府前啓,請還收黃順中絶島定配之命,仍令該曹,嚴鞫得情,依律處斷事。新啓,殿試試士,事體嚴重,開場之日,開門在罷漏後,故擧子之應赴者,趁曉來待,待開門卽入,則四館,又爲之整齊入庭,例也,而今番殿試時,擧子多不早到,或有日出後始來者,其間督促連絡,等待支難云。新進怠慢之習,殊甚未便,而四館之官,不能預先檢飭,致令開場太晚,終不可無警責之道,請當該四館所官員推考。答曰,不允。末端事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
禁府,李萬枝拿囚。啓。以上朝報
有政。兵批,以白時耉爲副護軍,洪重相·金弘錫·文師德·金忠祚爲副司正。
備邊司啓曰,開城留守尹趾仁,今日政,移拜兵曹判書,舊都留鑰雖重,而本兵之長,事體不容彌日虛曠。曾有以本府留守,入拜度支之長,使之不待交代,上來之例,兵曹判書尹趾仁,今亦交龜前斯速上來事,分付,何如?依啓,下諭,可也。禁營謄錄
傳曰,歸厚署棺板一部,送于內需司事,言于該曹。
傳曰,醫官金有鉉,今日身死云,予甚惻然,喪需等物,依李東馨等例,磨鍊題給事,分付該曹。禮曹謄錄
吏批,以李耘好爲禮賓主簿,兪崇爲輔德,辛致復爲氷庫別提,黃龜河爲修撰,李漢章爲茂山府使,崔爾柱爲徽陵參奉,承文著作二單權相一·李慶錫,柳述爲南原縣監,成均典籍單朴震亮,北部主簿單李萬起,內贍直長單全近思,宗廟直長單鄭宅河,奉常直長單李慶錫。尹趾仁爲訓鍊都提調,尹趾仁爲御營提調。
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,飽滿有加,膈氣不平,寢睡煩轉不寧,欲明時,竹瀝調進龍腦安神丸二丸云,伏未審朝來,膈氣飽滿,其已減歇,而熏熱·困惱,不復往來,口淡加減,何如?浮氣更無所加,而夜中膨脹之氣不作,腰脊牽疼處,亦無所減乎?症候連日如此,臣等久未入侍,今日不可不與諸醫入診,詳察症候矣。近日亢旱斯酷,風氣乖常,不但甚妨於調攝,仰惟雲漢之憂,必勞聖情,臣等區區煎灼之慮,尤不可盡達,敢此問安,竝爲仰稟。答曰,知道。雲霓之望,病裏益切,而旱暵至此,曷勝焦憂。膈氣飽滿,猶未減歇,而熏熱往來,困惱口淡一樣,浮氣無減,而夜中膨脹之氣,與昨無異,腰脊牽疼,別無所減矣。
假注書洪重相出使,代李顯章。
府前啓,以國忌齋戒,今明日姑停。
禮曹,再次祈雨祭,龍山江·楮子島,遣宰臣,不卜日,來初十日設行之意,知委,何如?啓依所啓施行。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審差備醫官所傳之言,夜間聖候,寢睡煩轉,不得安穩云,伏未審困惱飽滿,其已減歇,而熏熱不復往來,口淡及膈間不淸利之氣,加減,何如?浮氣更無所加,而夜中亦無膨脹之氣,腰脊牽疼處,比昨無減乎?今日臣等,與諸醫入診,詳察症候,宜當,不勝終宵煎慮之至,敢此問安,竝爲仰稟。答曰,知道。困惱口淡,飽滿及膈間不淸利之氣無加,而熏熱往來,浮氣少無所減,而夜中膨脹一樣,腰脊牽疼,與昨無異矣。勿爲入診。
正言金相尹啓曰,頃日,前正言權熀,以講經會試監試時計畫事,有所引避,處置歸於臣身,意以爲,科場凡事,例遵事目,而聞對策倍畫一款,事目中,曾不擧論,中間定式,又未得考見,則依大典計畫,以定榜次,其勢固然。且等第高下,雖或相錯,而生畫立落,不係於此,則其不致察,元非大段,以此請遞,殊涉太過。臣於處置之際,措辭請出矣,僚臺乃以當遞不遞,有乖物情爲言,終至於更爲引避,違牌坐罷,則臣之處置,自歸於乖當之科,此固臣難冒之端。新除授司諫韓重熙,卽臣之同姓四寸妹夫也,法有應避之嫌,以此以彼,俱不可一刻仍據,宜卽詣臺自列,而近以亡妻歸葬,受由往返之際,賤疾適苦,今始俟間來避,所失尤大,請命遞斥臣職。答曰,勿辭,退待物論。
平安監司書目,本道農形,黍粟初件除草,兩麥間或發穗,而旱乾特甚,擧皆蹲縮焦枯,奉天畓及乾濕不適段,播種愆期,芒種已迫,而雨意尙邈,言念民事,誠爲渴憫事。
江華留守書目,本府境內農事形止,去月十九日灑雨之後,一向旱暵,而同月三十日,今月初二日大霧,兩麥被害,擧有立枯之形,前頭民事可慮事。
大殿·中殿·世子宮·嬪宮,藥房·政院·玉堂夕問安。答曰,知道。
奉敎朴師益,待敎黃奎河,牌不進,依承傳罷職。以上朝報
上在昌德宮。停常參·經筵。
卯時,日有兩珥,日上有冠。辰時,日暈,暈上有冠,色內赤外靑,白虹貫日。午時,日暈。夜一更二更,月暈廻火星。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云,伏未審困惱及膈間不淸利,飽滿之氣,其已減歇,而熏熱不復往來,口淡加減,何如?浮氣更無所加,而夜中無膨脹之氣,腰脊牽疼處,亦有所減乎?木香流氣飮五貼,已盡於昨日,臣等今日,與諸醫入診,詳察症候,議定加進當否,不勝終宵憂煎,敢此問安,竝爲仰稟。答曰,知道。困惱口淡及膈間不淸利,飽滿之氣,姑無所減,而熏熱往來,浮氣無減,夜中膨脹一樣,而腰脊牽疼差減。五貼湯劑,難以責效,欲爲加進,勿爲入診,問于入侍醫官,議定宜矣。
院啓,引嫌而退,上款所引,不必追嫌,而相避之法,在下當遞,請正言金相尹遞差。答曰,依啓。
府前啓,以國忌齋戒,今明日姑停。
傳曰,史官二員待命,騎馬六匹立之,祈雨祭所內摘奸。
藥房再啓曰,入侍醫官退出後,臣等與儒川君濎及諸醫等,反覆商議,則皆以爲,前劑入木香流氣飮,材料錢數半減,加入黑丑一錢半,加進五貼,宜當云。此藥煎入之意,惶恐敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
假注書李顯章有頉,代李仁復。
吏曹啓曰,臺諫有闕,政事,取稟。傳曰,過國忌後爲之。以上朝報
備邊司啓曰,犯越罪人郭萬國依法勘處事,旣已移咨於彼國矣,其犯越節次,更加詳細嚴問後,依例稟處之意,分付刑曹,何如?答曰,允。備局謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房口傳啓曰,卽伏聞差備醫官所傳之言,夜間聖候,飽滿膈氣有加,呼吸不平,且有熏熱,至今不得入寢云,臣等伏不勝驚慮之至。卽今雖未及起寢,與諸醫等趁早入診,詳察症候,宜當,惶恐敢啓。傳曰,龍腦安神丸進御後,熏熱消減矣。勿爲入診。
藥房啓曰,卽伏承口傳問安之批,有龍腦安神丸進御後,熏熱消減之敎,膈氣及飽滿之氣,其無減歇之勢,而困惱口淡,何如?浮氣更無所加,而夜中又無膨脹之氣,腰脊牽疼處,益有所減乎?症候今日有加,湯劑亦無其效,諸醫多以爲不可不變通云。臣等雖不得趁早入侍,差晩與諸醫入診,詳察症候,議定當進之劑,宜當,不勝煎灼之至,敢此更稟。答曰,知道。膈氣及飽滿之氣,猶未減歇,口淡無加,浮氣無減,夜中膨脹特甚,腰脊牽疼,益有所減,寢睡全失,困惱頗甚,勿爲入診,問于入侍醫官,議定當進之劑宜矣。
明日文武科放榜時,開門差早。
領議政徐宗泰,左議政金昌集,右議政金宇杭箚子。大槪,乞賜斥退,以答天譴事。入啓。答曰,省箚具悉卿懇。旱暵斯酷,民憂方深,今玆虹貫,災尤非常,一倍驚懼,罔知攸措。噫,致異亶由否德,輔臣何至乞免?陳戒之言,予當留心,卿等安心勿辭,卽起視事,用副予望。仍傳曰,遣史官傳諭。
政院啓曰,昨伏見靑臺所奏,則有陰虹貫日之變,臣等聚首駭懼,不覺心寒而膽慄也。近日旱魃爲災,彌月斯酷,夏序將半,播種愆期,圭璧旣始,雨意猶邈,朝野遑遑,景象愁慘。臣等伏覩聖上答藥院之批,悶旱憂歎之意,溢於辭表,凡在聽聞,孰不感泣?惟我聖上,敬天勤民,四十年如一日,雖在未寧之中,所以遇災戒懼之意,罔敢少忽,發於至誠,卽此一念,可格天心,陰陽之氣,宜無不和,而今玆陰沴之災,又何以疊見於此時耶?噫,天道玄遠,雖不可指謂某事之應,而端究厥由,豈無一二可言者乎?噫,比歲荐飢,民生之困悴極矣。聖上固已視猶已飢,殫誠賙濟,以致八路生靈,獲免捐瘠,而有司不善奉行,惠澤未盡下究,流逋未集,賦斂煩重,蔀屋之下,怨讟朋興,畿甸如此,外方可知,獄囚多滯,縲絏之呼冤,甚矣。聖上固已若恫在躬,深加哀敬,乃命刑獄文書,分日捧入,而聽覽恐致勞神,該掌不敢輒進,案牘堆積,疏釋未易,犴狴之間,冤氣鬱結,京司旣然,諸路亦同。至如位著,雖若寧靖,而其實則乖張如舊,斷無和衷之望,時政似無闕失,而其實則百隷怠官,實多叢挫之患,憂虞之端,難編以疏擧,而槪以論之,亦足以干天和而致乖氣,豈不大可懼哉?伏願聖上,於民瘼則罔弛如傷之念,恒懋惠鮮之仁,簡選字牧,宣布德意,預爲嗣歲之憂,務盡濟活之方,於獄囚,則俯察幽鬱之情,克恢疏理之道,命取詞案,就議廟堂,一如上年之爲,少祛淹滯之弊,而留心建極,使國家有蕩平之化,勅勵群工,使庶務有綜理之效,亦願聖上,淸燕靜攝之中,益篤寅畏之念,以爲轉災爲祥之本焉,苟如是,則心和氣和,天地之和亦應,而邦其永孚于休矣,此臣等所以深有望於我聖上者也。當此聖候彌留,百僚憂遑之時,敢以陳腐之說,瀆擾於宸嚴之下,極知煩猥,無所逃罪,而臣等忝在近密之班,目擊非常之災,區區所懷,不容終默,惶恐敢啓。傳曰,災異非常,夙宵危懍矣。陳戒殊切,可留心焉。取詞案,就議廟堂,一如上年之爲事,依啓辭爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,入侍醫官柳瑺等退出後,臣等與儒川君濎,尙瑞直長黃處信及諸醫官等,反覆商議,則皆以爲,木香流氣飮,雖無目前顯效,終不無疏利竝行之功,今不可以一時症候之進退,更變他藥。前加入中黑丑,更加五分,依前連進,宜當云,此藥煎入之意,敢啓。傳曰,知道。
觀象監,卯時,日暈。午時未時,日暈。以上朝報
上在昌德宮。停常參·經筵。
下直,慶興府使李墇。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,數覺不寧云,伏未審熏熱·困惱,不復往來,而膈間不淸利,飽滿之氣及口淡,加減,何如?浮氣更無所加,而夜中亦無膨脹之氣,腰脊牽疼,一向差減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱往來,困惱一樣,而膈間不淸利,飽滿之氣及口淡無加,浮氣無減,夜中有膨脹之氣,腰脊牽疼,日益差減矣。勿爲入診。
禁府都事宋鎭東,歐打其母罪人拿來事,果川縣出去。
持平朴聖輅再度呈辭。入啓。遞差。
平安監司書目,成川府使韓永徽,情病俱難强迫,不得已罷黜事。
禮曹,三次祈雨祭,風雲雷雨·山川雩祀,遣宰臣,不卜日,來十四日設行之意,知委擧行,何如?啓依所啓施行。
大殿·中殿·世子宮·嬪宮,藥房·政院·玉堂夕問安。答曰,知道。
備邊司啓曰,近日禁府時囚甚多,而議讞淹滯,判義禁趙泰耉,於本府罪人申瓛,以其連姻,故過引不當引之嫌,久未開坐,事甚未安,昨因政院啓辭,取刑獄詞案,就議廟堂,一如上年之爲事,旣有成命,事體必有禁府首席而後,可以相議擧行,判義禁趙泰耉牌招,使之進參,何如?傳曰,允。
禁府都事宋鎭東,歐打其母罪人南溟運,拿來後入來。
院前啓,無城上所,姑停。
禁府啓曰,歐打其母罪人南溟運,旣已拿來,而係是綱常,依法例三省推鞫,何如?傳曰,允。
政院啓曰,歐打其母罪人南溟運,三省推鞫事,命下矣。委官何大臣進去乎?敢稟。傳曰,領相進去。又啓曰,毆打其母罪人南溟運,三省推鞫事,命下矣。兩司城上所,牌招言送之意,敢啓。傳曰,知道。
開城留守書目,辭職上疏上送事。啓。答曰,省疏具悉。本兵之長,不容暫曠,卿其安心勿辭,作速上來行公。
政院啓曰,卽者禁府郞廳,以委官意來言,三省推鞫事,命下矣。卽當開坐,而今日日勢,已迫醺暮,文書出入,將至夜深,不得已待明日開坐云矣。敢啓。傳曰,知道。
禁府,三省推鞫問事郞廳二,金相尹·黃璿。啓。以上朝報
有政。兵批,以申命尹爲副護軍,朴聖輅爲副司直,金相尹爲副司果,趙克廈爲副司正,鄭文恒爲副司猛。
吏批,以尹趾仁爲軍器提調,呂必容爲成川府使,朴以文爲承文校檢,權世恒爲司成,金鎭圭爲同經筵,吳命恒爲副應敎,安征爲正言,趙榮福爲持平,安時相爲慶尙都事,宋徵殷爲開城留守,宋宅相爲醴泉郡守,兪命健爲安岳郡守,金鎭圭爲知經筵,宋相琦爲同經筵。
上在昌德宮。停常參·經筵。
大殿,藥房·政院·玉堂·二品以上·六曹問安。答曰,知道。
藥房啓曰,今日臣等,與諸醫入診,宜當,此敢問安,竝爲仰稟。答曰,夜中膨脹之氣,腰脊牽疼減歇,勿爲入診。
三省罪人南溟運,原情承服,當日行刑。啓。
府前啓,黃順中事。新除授持平趙榮福,時在慶尙道醴川郡任所,請斯速乘馹上來事,下諭。答曰,不允。下諭事,依啓。
院前啓,日暮姑停。以上朝報
禮曹啓曰,曹所屬弘文館·藝文館·春秋館·觀象監·成均館·宗廟署·社稷署·奉常寺·東南關王廟·內醫院·司譯院·禮賓寺·司畜署官員等今乙未年春夏等褒貶,各其司領事提調堂上有故,不得一時磨勘之意,敢啓。傳曰,知道。又啓曰,卽接承文院所報,則去甲午年春夏秋冬兩等褒貶,因領事有故,不得爲之,今則其時講官,或陞堂上,或除外任,不得等第,自本曹入啓蕩滌云,依前例勿論,何如?傳曰,允。以上禮曹謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,飽滿有加,股陰及脚部,膨脹特甚,寢睡不寧云,伏未審熏熱困惱,不復往來,而膈間不淸利及口淡,加減,何如?浮氣更無所加,而腰脊牽疼,已盡差減乎?木香流氣飮十貼,當盡於今日,症候之不減如此,臣等久未入侍,今日與諸醫入診,詳察症候,議定繼進當否矣。不勝終宵憂煎之至,敢此問安,竝爲仰稟。答曰,知道。熏熱往來,而困惱及膈間不淸利之氣一樣,口淡無加,浮氣無減,而腰脊牽疼,已盡差減矣。明日入診。
領議政徐宗泰,左議政金昌集,右議政金宇杭箚子。大槪,臣等於會議之擧,有不敢冒當者,乞寢成命,以重事體事。入啓。答曰,省箚具悉卿懇。卿等之意如此,當觀前頭而爲之,姑寢會議之命焉。仍傳曰,遣史官傳諭。
傳曰,史官二員待命,騎馬六匹立之,祈雨祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
院前啓,無城上所,姑停。以上朝報
上在昌德宮。停常參·經筵。
下直,惠山僉使李時胄。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱飽滿,膈間不淸利,股陰脚部,膨脹頗甚,寢睡不寧云,伏未審困惱口淡,加減,何如?朝來浮氣少寬,膈氣飽滿亦減乎?今日臣等,當依聖敎入診,而不勝終宵煎灼之至,敢此問安。答曰,知道。朝來困惱頗甚,而口淡無加,浮氣朝寬暮急,而大抵有加無減,膈氣飽滿,不無所減矣。
假注書金弘錫有頉,代鄭錫五,假注書李仁復有頉,代鄭宅夏。
今日藥房入診時,都承旨金興慶,姑勿推考,緊急公事外,切勿捧入事,申飭政院事,榻前下敎。木香流氣飮,今姑停進,保安丸自明日進御事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,兵曹判書尹趾仁,來到城外,又上辭本,不爲肅謝,原疏旣已退却,而本兵之任,不容久曠,卽爲牌招察任,何如?傳曰,允。
校理洪錫輔,修撰黃龜河,牌不進,依承傳罷職。
兵曹判書尹趾仁,牌不進。
觀象監,午時至申時,日暈。以上朝報
藥房入診入侍時,提調趙泰采所啓,兩南及湖西,雨澤頗洽,兩麥已有登熟之望,水田移秧之處,亦無失時之慮,而畿田則旱乾轉甚,再昨之雨,旋卽開霽,數日得雨周洽,亦未可必,春牟已判失稔,水田多未付種,前頭民事,誠爲可慮,兩湖則連歲凶歉,雖有移粟之請,而常時則不至貽憂於朝家,至於畿甸,少値災荒,必授移轉,故十數年來,其數夥然,而每當收捧,輒請仍留,今春盡爲俵散,年事若歉,則不可以前授之多,不爲顧濟矣。小臣受任本廳,已近三載,而素乏才能,旣不善爲拮据,已散之穀,又不能收拾,卽今廳儲,實無推移劃給之道,不可不豫爲料理矣。海西詳定大小米之在各邑者,多至五六千石,少不下二三千石,以至露積腐傷云,以卽今見在之數,隨其多少,以萬餘石爲限,取來本廳,以爲豫備賑資之地,而畿甸若無賑飢之事,則仍爲會付本廳,似爲得宜,故敢達。上曰,依爲之。備局謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云,伏未審困惱·熏熱及膈間不淸利,飽滿之氣,今無所加,而口淡,何如?浮氣亦無所減,而膨脹之氣不甚乎?今日臣等,與諸醫入診,詳察症候,宜當,不勝終宵憂煎之至,敢此問安,竝爲仰稟。答曰,知道。困惱·熏熱及膈間不淸利,飽滿之氣一樣,而口淡無加,浮氣無減,而膨脹之氣,朝來少寬矣。勿爲入診。
禮曹,四次祈雨祭,北郊遣宰臣,社稷遣重臣,不卜日,來十八日設行之意,知委,何如?啓依所啓施行。
同副承旨鄭必東上疏。大槪,臣於供劇之餘,宿患疝症,乘虛暴發,痛氣上衝,頻頻昏窒,累日調治,有加無減,當此鎭日起居之時,夙夜之任,決不可一向虛帶,不得不冒死瀆擾,乞賜鐫遞,俾尋生路事。入啓。遞差。
備邊司啓曰,兵曹判書尹趾仁,旣已來到城外,昨日違牌不進,本兵之長,不容累日虛曠,卽爲牌招察任,新除授開城留守宋徵殷,連呈辭疏,尙不出肅,舊都留務,曠廢可慮,亦卽牌招,使之斯速辭朝,何如?傳曰,允。
謝恩,兵曹判書尹趾仁,開城留守宋徵殷。
忠淸監司書目,都事趙翼命上京之後,身病沈重,累度呈狀,還任無期,不得已罷黜事。
黃海監司書目,海州判官李成坤,不待許暇,徑先上京,以其身病,連呈辭狀,無意還任,累月曠官,亦甚可慮,罷黜,令該曹遴差,其代不多日內,催促下送事。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,承旨有闕,政事,取稟。傳曰,明日爲之。以上朝報郞廳曺命胤書。郞廳趙景觀校。
上在昌德宮。停常參·經筵。
自巳時至申時,日暈。夜二更,月犯牛宿第一星。三更四更,月暈兩珥。五更,有霧氣。啓。
下直,韓山郡守崔柱岳。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂二品以上之曹·大司諫問安。答曰,知道。嬪宮·藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡煩轉,不得安穩云,伏未審困惱熏熱,不復往來,而膈間不淸利,飽滿之氣,及口淡加減,何如?浮氣,其無所加,而夜中膨脹之氣,不作乎?儒川君濎及諸醫等,以爲保安丸,初取其簡,且專意治熱導水之功,終不如加味導水丸,保安丸今姑停進,更進此藥,宜當云,前入導水丸色變,卽爲更劑以入矣。臣等,今日當依聖敎入診,而不勝終宵憂煎之至,敢此問安。答曰,知道。困惱熏熱往來,而膈間不淸利,飽滿之氣一樣,口淡無加,浮氣無減,而夜半膨脹,亦無所減矣。
假注書李廷熽有頉,代金墰,假注書李世柱有頉,代金慶衍
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,前縣監李世機矣,營錢貿穀,旣不盡歸於賑資,或用於京外求請,與請留民人資送之費,終歸不法,在官立碑,明有朝禁,則雖諉以民人之私自潛刻,任其所爲,不爲痛禁,亦甚駭然。杖八十收贖,追奪告身三等,私罪。啓功減一等。以上朝報
上在昌德宮。停常參·經筵。
下直,開城留守宋徵殷。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹。大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞昨夜入侍醫官所傳之言,夜來聖候,飽滿有加,腹部膨悶,呼吸不平云,臣等伏不勝終宵煎灼之至。卽又伏聞醫官所傳之言,就寢時,竹瀝調進龍腦安神丸二丸,而飽滿膈氣熏熱復加,寢睡不寧,卽今症候一樣,醫官,請以井華水,調進九味淸心元云,伏未審丸藥進御之後,飽滿膈氣熏熱有減,而困惱口淡,加減,何如?浮氣腹脹,更無所加,而夜中膨急之氣,亦不發作乎?今日症候,有加如此,臣等不可不與諸醫,趁早入診矣。敢此問安,竝爲仰稟。答曰,知道。熏熱減歇,而飽滿膈氣困腦無減,口淡與昨無異,浮氣腹脹,姑無所加,夜中膨急之氣一樣矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
備邊司啓辭,長淵漂人押去齎咨官,今才發送,而漂人所持船板及卜物,必待齎咨官下去,相議區別,然後可以書塡,別咨文計開之中,咨文則姑爲留置,令禁軍,追後直送於灣上,何如?答曰,允。備局謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿膈氣,寢睡不得安穩,卽今頗有熏熱,醫官,請以竹瀝調進龍腦安神丸二丸云,伏未審丸藥,其已進御,而膈氣飽滿及熏熱之候,旋卽減歇,困惱·口淡,加減,何如?浮氣腹脹,更無所加,而夜中膨悶之氣,比昨無減乎?今日臣等,與諸醫入診,詳察症候,宜當,不勝終宵煎灼之至。敢此問安,竝爲仰稟。答曰,知道。丸藥進御,而熏熱減歇,膈氣飽滿及困惱口淡一樣,浮氣腹脹,姑無所加,而夜中膨悶,亦無所減矣。勿爲入診。
嬪宮生辰日,政院·玉堂問安。答曰,知道。
司果李秉常,文臣朔試射時,稱病不進,依承傳罷職。
政院啓曰,判尹洪萬朝,連呈辭單,尙今引入,詞訟積滯,殊涉可慮,卽爲牌招察任,何如?傳曰,允。
假注書金慶衍有頉,代姜樸。
藥房口傳啓曰,卽伏聞入侍醫官先出所傳之言,卽者聖候,大便放下後,氣甚不平,困惱特甚云,臣等不勝驚慮之至,與未入侍醫官,卽爲入診之意,惶恐敢啓。傳曰,甚爲不平之氣已得差減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
下直,義城縣令韓配義,安奇察訪鄭世會。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿及膈間不淸利,寢睡不得安穩云,伏未審困惱熏熱,不復往來,而口淡,亦無所減乎?浮氣腹脹,加減,何如?而夜中膨悶之氣,不作乎?伏聞昨夜入侍醫官所傳聖敎,以丸藥進御時,欲生嘔逆,進御後,口淡轉甚,卽今停進兩難爲敎云,此時用藥之道,關係至重,臣等不可不與諸醫趁早入診,詳察証候,反復議定矣。不勝終宵煎灼之憂,敢此問安,竝爲仰稟。答曰,知道。熏熱往來,而口淡及浮氣腹脹一樣,夜中膨悶之氣,亦無所減矣。
今日藥房入診時,加味導水丸今姑停進,三花神佑丸,自明日十丸,或十五丸進御事,榻前定奪。
京畿監司書目,道內各邑,本月十一日·二日雨澤,終未浹洽,節過芒種,未付畓庫,播種愆期,更無可望,春牟則爲旱風所傷,難望成熟,前頭民事,節節可慮事。
平安監司書目,都事李承源,以其親病,受由上京,久不還任,今又控免,不得已罷黜,以名官中勤於職事之人,令該曹,極擇差定事。
大殿·中殿·世子宮·嬪宮,藥房·政院·玉堂夕問安。答曰,知道。
藥房入診時,提調趙泰采所啓,臣於內局提調之任,有難安之端,而不敢以文字,猥煩於靜攝之中,泯默數日,今始仰暴矣。內局,雖是三品衙門,諸道監司之文報,本院必爲牒呈者,以大臣,兼帶都提調而然也。然大臣事體有別,不敢直書都提調者,蓋所以禮大臣存事面,而頃者黃海監司李宜顯,於文狀中,書以都提調,故以事體未安之意題送,其後文狀,又書都提調,臣偶記仁廟朝戊子年間,政院,以全羅監司報內局之狀,直書都提調,至請推考,自上有特罷之事,臣適以此,竝及於回題中,以示古事如此,後勿仍用謬例之意,此出於欲存體例,非有他意,而日昨海伯辭疏來到,以臣題辭,爲若將援例請罷者然,而過自引嫌,至以不得行公爲言,誠是意外。原疏未及登徹,其所侵斥臣身之語,不敢煩陳,而緣臣率爾之題,致令藩臣不安,臣安得晏然乎?伏乞遞臣提調之任,以安私分。副提調金興慶曰,日昨黃海監司辭疏,來到本院,以上候未寧,未得入啓,而觀其疏語,則以題辭引嫌,至於不敢行公云云,殊涉太過矣。上曰,當初題辭,只出於存事體,非有他意,則監司之引嫌辭職,過矣。提調,豈可以此,至於辭免乎?安心行公,其疏,還爲下送,使之察任事,分付,可也。以上朝報
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿及膈間不淸利,頻頻起坐,寢睡不寧。五更,膈氣有加,呼吸不平,竹瀝調進龍腦安神丸二丸,罷漏後熏熱頗甚,醫官,請以井華水,調進九味淸心元三丸云。伏未審丸藥其已進御,而膈氣飽滿及熏熱之候,旋卽減歇乎?困惱口淡加減,何如,浮氣腹脹,亦無所加,而夜中膨悶之氣,不作乎?症候連日如此,臣等區區煎灼之憂,不可盡達。今日,與諸醫入診,詳察症候,宜當,敢此問安,竝爲仰稟。答曰,知道。丸藥盡御,而熏熱減歇,膈氣飽滿一樣,困腦無加,口淡與昨無異,浮氣無減,而腹脹及夜中膨悶之氣,頗甚矣。勿爲入診。
禁府啓目,前郡守喪人李畛矣,見欺於色吏等隷輩,軍保三十二名,以存爲逃,本郡庚寅·辛卯兩年還上虛錄,追後現發罪,決杖一百,徒三年,喪前所犯,以收贖,告身盡行追奪,私罪。啓依允。又啓目,前察訪南世珍所眄西妓,以私馬往來,旣有文書可據,則不可以爲罪,立馬時,下吏受賄,旣有御史廉問之言,則其不能嚴束下吏之罪,在所難免。罪杖八十,追奪告身三等,私罪。啓功減一等。
府前啓,以國忌齋戒,今明日姑停。
傳曰,史官一員待命,騎馬三匹立之,健元陵忌辰祭所內摘奸。
假注書姜樸有頉,代趙命臣。
大殿·中殿·世子宮·嬪宮,藥房·政院·玉堂夕問安。答曰,知道。
江原監司書目,四月二十一日·二日雨澤,各邑同然,嶺東·平海等段,四月以後,冷雨連下,田畓立苗,多被損傷,嶺西以北各邑,則旱乾特甚,畓庫未付種處居多,至於三陟·襄陽兩麥黃霧之災,及原州·橫城牛疫熾發,俱極可慮事。
忠淸監司書目,道內公州等十六邑,今月十一日雨澤,僅至一鋤,而未能周洽,移秧漸晚,民事悶慮事。
京畿監司書目,道內各邑,今月十六日始雨,或注或雨,至十八日朝乃止,漢南列邑段,無不周洽,而漢北諸邑高燥之處,雖不周洽,久旱之餘,得此霈澤,民事多幸事。以上朝報
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以膈氣飽滿,寢睡不得安穩,罷漏後,熏熱頗甚,竹瀝調進九味淸心元三丸云,伏未審熏熱及膈氣飽滿,朝來旣已減歇,困腦口淡,加減,何如?浮氣腹脹,更無所減,而夜中膨悶之氣,不作乎?今日,臣等與諸醫入診,詳察証候,宜當,不勝終宵憂煎,敢此問安,竝爲仰稟。答曰,知道。膈氣飽滿,朝來減歇,而熏熱無減,困腦口淡無加,浮氣腹脹,亦無所減,而夜中膨悶之氣,一樣矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
江華留守書目,本府境內,今月十六日巳時始雨,終日達宵,間間大注,十七日寅時乃霽,同日亥時,又爲下雨,十八日寅時開霽,民事誠極多幸事。
慶尙監司書目,本道兩麥,三月念後,雨水連仍,間有水沈,蹲縮腐傷之處,木花,霖雨之餘,冷風連吹,幾盡消融,南海等邑,黃蝥間間熾發,前頭民事可慮事。
平安監司書目,自春徂夏,旱乾太甚,兩麥已判大無,至於有源水畓,無不枯損,乾濕不適,終不付種者,其數亦多,民事萬分渴悶,而十三日午後,始得微雨,十七日至,或灑或注,只濕一鋤許,而尙不快霽,禾粟各穀,庶可因此回蘇,猶爲多幸,而至於德川·渭原·龜城·定州四邑之非時雹災,變異非常事。
藥房口傳啓曰,卽伏聞入診醫官來傳之言,聖候今日,則大便不得快泄,故口淡飽滿有加,氣甚不平,與前無異,不得鎭定爲敎云,臣等不勝驚慮之至。卽今症候,加減,何如?諸醫皆以爲,症候如此之時,溫進粥飮,則或可助藥力,而亦可鎭定云,伏願粥飮趁卽溫進,何如?惶恐敢啓。傳曰,欲嘔之候鎭定,而飽滿之氣無減,泄便今方放下,欲觀勢進夕水刺矣。
傳曰,三次祈雨祭獻官以下,竝書啓。以上朝報
上在昌德宮。停常參·經筵。
大殿,藥房·政院·玉堂·二品以上·六曹·大司諫問安。答曰,知道。
藥房啓曰,卽伏聞差備醫官所傳之言,夜間聖候,有膈間飽滿之候,寢睡煩轉,不得安穩云,伏未審熏熱往來,而口淡加減,何如?浮氣及腹脹,亦無所減,而夜中膨悶之氣,不作乎?今日臣等,與諸醫入診,詳察証候,宜當,敢此問安,竝爲仰稟。答曰,知道。熏熱困惱往來,而口淡一樣,浮氣腹脹,亦無所減,而夜中膨悶之氣,與昨無異矣。勿爲入診
備忘記,風雲雷雨山川雩祀三次祈雨祭獻官,參判李善溥,靈原君櫶,各半熟馬一匹,典祀官兼大祝,各兒馬一匹,監察及諸執事,各上弦弓一張賜給
大殿,藥房·政院·玉堂夕問安。答曰,知道。
藥房口傳啓曰,今日則水刺之時甚晚,而所進之數,亦甚少,必以口淡而然,卽今口淡,加減,何如?泄便二次放下,其無困惱之候乎?惶恐敢啓。傳曰,口淡有加,故水刺少進,而卽今有困惱之候矣。
開城留守書目,今月十六日巳時始雨,翌日寅時霽。十七日戌時又雨,翌日寅時霽。二十二日申時又雨,翌日丑時乃霽,而間間注下,已播種者,因此初除草,未播種者,亦得移秧,黍·粟·木花,庶有向茂,民事多幸事。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以膈氣飽滿,寢睡不得安穩,方有熏熱之氣,伏未審膈氣飽滿,朝來其已減歇,而口淡困惱,加減,何如?浮氣腹脹,更無所加,而夜中膨悶之氣,不作乎?今日丸藥,有停進之敎,臣等久未入侍,與諸醫入診,詳察証候,宜當,不勝終宵憂煎之至,敢此問安,竝爲仰稟。答曰,知道。膈氣飽滿,朝來少減,而口淡困惱一樣,浮氣腹脹,姑無所加,而夜中膨悶之氣,亦無所減矣。明日入診。
掌令洪重周再度呈辭。入啓。遞差。
大殿·中殿·世子宮·嬪宮,藥房·政院·玉堂問安。答曰,知道。
藥房口傳啓曰,伏聞入侍醫官所傳之言,聖候膨滿之氣,起自小腹,衝上左右脅,以至呼吸不安云,臣等不勝驚慮之至。卽與未入侍醫官入診,詳察症候,以爲議藥之地,何如?惶恐敢啓。傳曰,依爲之。
今日藥房入診時,平肝飮子湯,加靑皮五分,自今日連進三貼事,榻前定奪。以上朝報
有政。兵批,以洪重周爲副護軍,洪錫輔·鄭必東·金相稷爲司果,宋成明·趙益徵·朴聖輅·金相尹爲副司果,李廷麟·趙命臣·金墰爲副司正,崔德中爲司猛。
吏批,以鄭河瑞爲新昌縣監,申思永爲全州判官,李廷彬爲陽德縣監,趙以進爲平安都事,李相成爲掌令,宋徵殷爲開城留守。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,有飽滿膈氣,連有熏熱,寢睡煩轉不寧,卽今熏熱有加,膈間煩悶,醫官,請以竹瀝調進龍腦安神丸二丸云,伏未審丸藥其已進御,而熏熱膈氣亦已減歇乎?困惱口淡及飽滿,加減,何如?浮氣腹脹,更無所加,而夜中小腹膨急之氣,更不升降乎?今日臣等,當依昨日聖敎入診,而不勝終宵煎灼之憂,敢此問安。答曰,知道。丸藥進御,而熏熱膈氣,猶未減歇,困惱及口淡飽滿,浮氣腹脹,一樣無減,小腹膨急之氣,夜中更不升降矣。湯劑,當盡於明日,明日入診。
忠淸監司書目,公州等二十九邑,今月十六日始雨,十八日乃霽,毋論高低,擧皆周洽,得雨過多,各穀多被損傷,亦極悶慮事。
大殿·中殿·世子宮·嬪宮,藥房·政院·玉堂夕問安。答曰,知道。
禁府照目,前察訪林再茂矣,與兵使相議,勒令以守男,陳告懸錄之事,縷縷發明,而當初本道査覈,旣已明白,其矣自明之言,不可取信,身爲差員,不能嚴明於推刷之際,乃有此欺冒免賤之事,誠極駭然。罪杖一百收贖,告身盡行追奪,私罪。啓依允。又啓目,前僉使崔寅錫矣,以自備賑穀六百七十餘石,爲亦疏賑政之發明,旣入於監賑御史之狀,似爲稱冤之端,御史廉問,旣已嗜酒峻刑,賑政亦疎爲罪,則不可全然無罪,軍官輩,以圖得善賑褒啓,勒捧路資於土卒一款,渠亦以矇然不察爲言,不能發明,二罪俱發,從重論杖一百收贖,告身盡行追奪,私罪。啓功減一等。
藥房,詣閤門外,口傳啓曰,伏聞入侍醫官所傳之言,上候氣升之症,今日亦如昨日云,臣等伏不勝驚慮之至。卽與未入侍醫官入診,詳察症候,何如?惶恐敢啓。傳曰,依啓。
大殿受灸後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房口傳啓曰,臣等退出後,與入侍醫官及未入侍醫官等,更爲商議,則皆以爲上候氣升之症,受灸後,若無其效,則當進湯劑,而受灸之後,幸得鎭定,則今日旣進湯劑,不必更進湯劑云,所煎湯劑,姑爲停進,明日入診後,詳察証候,以爲議定當進之藥,何如?惶恐敢啓。傳曰,知道。以上朝報
義禁府啓曰,因德愛更推府議啓內,私奴一年·兺之·二金,一年妻禮升,竝爲拿囚,憑問後稟處事,允下矣。一年·㖋之·二金·禮升等,俱在於京畿高陽地云,依例發遣府羅將,拿來,何如?傳曰,允。禁府謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,罷漏後,熏熱之候外甚,內亦煩鬱,醫官,請以井華水,調進九味淸心元三丸云,伏未審夜間,寢睡不至全失,而小腹上升之氣,更不發作,口淡困惱,加減,何如?丸藥其已進御,而煩熱之候,亦得減歇乎?浮氣腹脹,更無所加,而夜中膨悶之氣,亦減乎?今日臣等,依昨日聖敎,當爲入診,議定湯劑繼進當否,而不勝終宵煎灼之憂,敢此問安。答曰,知道。達夜煩轉,寢睡全失,小腹上升之氣,更不發作,而口淡一樣,困惱頗甚,丸藥進御,而煩熱之候,猶未減歇,浮氣腹脹無減,而夜中膨悶之氣,亦無所減矣。
院前啓,無城上所,姑停。
右副承旨洪禹瑞辭職上疏。入啓。遞差。
藥房再啓曰,臣等入診退出後,與儒川君濎及諸醫官等,反覆商議,則皆以爲聖候,當夕氣升,寢睡不安,明是血分之火,水刺之厭進,雖甚切悶,先治火熱,可議調助脾胃,四物湯,加黃柏炒一錢,每日臨臥,代茶進服,以治夜分之火,今日雖已進御湯劑,此藥,就寢時又爲進服,宜當云,今日煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,承旨有闕,政事,取稟。傳曰,再明日爲之。以上朝報
上在昌德宮。停常參·經筵。
下直,茂山府使金嗣鼎。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿膈間不淸利,寢睡不寧,罷漏後,熏熱頗甚,月經七合,調進牛黃膏五丸云,伏未審丸藥進御之後,熏熱已減,而飽滿膈氣,亦有所減乎?困惱口淡,加減,何如?浮氣腹脹,更無所加,而夜中膨悶之氣,比昨無減乎?今日臣等,與諸醫入診,詳察症候,宜當,不勝終宵憂煎之至,敢此問安,竝爲仰稟。答曰,知道。丸藥進御後,熏熱減歇,而飽滿膈氣及困惱口淡一樣,浮氣腹脹無減,而夜中膨悶之氣,與昨無異矣。勿爲入診。
禁府啓目,譯官金有基矣,禁物潜買,國法至嚴,爲象譯者,所當別樣申飭,貴先旣已其矣帶去之人,則不可以罪其奴子,有所容貸,其全不檢束,以致生事之罪,在所難免。決杖一百,流三千里,告身盡行追奪,私罪。啓依允。又啓目,前牧使鄭一寧矣,賑廳米取贏補民事,所謂換錢京商洪時淵,雖非平日所親,而不過監色輩,私自換錢以納是如爲白乎乃,前後市直,高不懸殊,則不爲從實更報,已難免其失,而及其作米,二罪俱發,從重論杖一百收贖,告身盡行追奪,私罪。啓功減一等。又啓目,前縣監尹志大矣,平貿廳事段,債錢之代,從便許納田畓,有同買賣之例,則此非抑奪之事,不可以此爲罪是白乎旀,李興宗,劫奪寡女,而拘留其女,出付興宗家産田畓分給事段,査覈之下,歸於差爽,而只施笞罰於興宗,未免太輕是白乎旀,貸用營穀事段,雖曰荒年,殘邑無以補賑,爲此料理之計是如爲白乎乃,不爲稟報,擅貸營穀之罪,在所難免,罪杖八十收贖,追奪告身三等,私罪。啓功減一等。
禁府,金有基機張縣流三千里。啓。
大殿·中殿·世子宮·嬪宮,藥房·政院·玉堂夕問安。答曰,知道。
禁府,禮升拿囚。啓。以上朝報
義禁府啓曰,德愛更推議啓中,看證人私奴一年·兺之·二金及禮升拿來,憑問稟處事允下,所當依例發遣羅將,草記未入啓之前,先令京畿監營,上項各人等,捉來待令矣。禮升則旣已拿來,故依例囚單子書入,而其餘三人內,二金則同邑元無以此爲名者,一年·㖋之,則乞食流離,不知去處之意,自京營馳報,故搜訪去處,刻期捉來之意分付,而府羅將姑不發送,二金則暗春之以元無者,作證現告,事甚可駭。暗春處,更爲推問,何如?傳曰,允。禁府謄錄日記廳郞廳曺命胤書。趙景觀校正。
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿膈氣,寢睡不得安穩,罷漏後,熏熱頗甚,月經七合,調進牛黃膏五丸云,伏未審丸藥進御後,熏熱旋卽減歇,飽滿及膈氣,亦已差減,而困惱口淡,加減,何如?浮氣腹脹,更無所加,而夜中膨悶之氣,比昨無減乎?四物湯三貼,當盡於今日,臣等,與諸醫入診,詳察症候,議定繼進當否,宜當,不勝終宵憂煎,敢此問安,竝爲仰稟。答曰,知道。丸藥進御後,熏熱減歇,飽滿及膈氣,朝來差減,而困惱口淡一樣,浮氣腹脹無減,而膨悶之氣,夜中有加矣。明日入診。
掌令崔慶湜再度呈辭。入啓。遞差。
傳,前府使尹廷舟·李漢章,承旨李翊漢·韓世良·洪致中·柳鳳輝,參議黃一夏,主簿李徵夏,縣令李端章·都永成,縣監李碩亨·鄭以規·鄭纘述·李萬維·李齊尙·金雲澤,郡守李世馨·呂必寬·尹會·韓在垕·朴纘新·尹澤·元命龜·金天與,察訪鄭敞遠·柳殷龜·洪遇箕·琴九成,都事尹聖時·趙翼命·李承源·趙鳴鳳,正字金翰運·權宏,著作金弘寶,學諭李基命,掌令鄭東後,輔德李文興,司書李重協,說書李鳳翼,修撰宋成明·黃龜河·申靖夏,正言趙聖復·權熀,校理洪錫輔,奉敎朴師益,待敎黃奎河,醫官丁時梯,僉使李東昌·李鳳徵,水使柳㵑,司果李萬選·呂必禧·金相玉·李秉常,護軍崔昌大·趙廷豪,討捕使元德夏,司勇李信達·金震胄·朴進傑·金時鳴,大將洪以度,萬戶高大賢·安稷賢·邊尙聃·劉俊英·韓興建·卓信建·劉起邦·金東藎,司正崔尙履,判官朴敏信,竝敍用。正郞金有慶,直長姜綸,郡守魚有鳳,縣令許坫,監司朴泰恒,水使李起泰,討捕使趙鼎基,竝職牒還授事,下吏·兵曹。
禁府啓目,前萬戶李世甲元情云云,泛稱遲晚,前權管朱楧元情云云,承服不冬,刑推得情,何如?啓除刑推,議處。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,右副承旨韓重熙,同副承旨李晩堅。
待敎宋眞明,修撰洪錫輔·黃龜河,副修撰李秉常牌不進,依承傳罷職。以上朝報
有政。兵批,以姜泰相爲五衛將,尹東洙爲衛率,李壽民爲全羅兵使,洪舜年爲景福宮假衛將,尹慤爲副摠管,李師亮爲司禦,李徵成爲翊贊,張師漢爲五衛將,閔鎭厚爲知中樞府事,崔德中爲忠翊將,南五熏爲五衛將,李夏坤爲副率,洪禹瑞·崔慶湜·尹廷周·李漢章·李洙·張漢相·金重九·柳㵑·洪以度·元德夏·趙廷豪爲護軍,李徵夏·金仁澤·崔漢重爲副司果。
吏批,以李秉常爲兼文學,洪錫輔爲修撰,金相玉爲文學,黃龜河爲修撰,李箕翊爲掌令,趙景命爲工曹佐郞,李秉常爲副修撰,李晩堅爲承旨。
上在昌德宮。停常參·經筵。
下直,醴泉郡守宋宅相,陽城縣監朴致遠。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿膈氣,寢睡煩轉,不得安穩云,伏未審熏熱不復往來,而困惱口淡,加減,何如?浮氣腹脹,更無所加,而夜中膨悶之氣,比昨無減乎?今日臣等,當依聖敎入診,不勝終宵憂慮,敢此問安。答曰,知道。熏熱朝來少減,而口淡一樣,浮氣腹脹及夜中膨悶之氣,亦無所減矣。
今日藥房入診時,禁府·刑曹堂上,持文案,與大臣會議賓廳,依前成命,稟旨裁決事,榻前下敎。
傳曰,典獄摘奸,輕囚放釋。
藥房再啓曰,臣等,入診退出後,與儒川君濎及諸醫官等,反覆商議,則皆以爲卽今聖候之熏熱頻發,小水不長,以致浮氣之滋蔓,導赤各半湯,加柴胡·木通·黃柏酒炒黑各一戔,連進五貼,以爲淸火導水之地,宜當云,此藥煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
今日藥房入診入侍時,都提調李頤命所啓,每當祈寒盛暑,例有遣承旨摘奸典獄,輕囚放釋之事矣。卽今霖雨蒸熱,伏聞獄囚多滯,至於百餘人云,此時,仰請以此等事關念,極爲惶恐,而冤鬱之氣,亦甚可慮。依例疏釋,恐爲得宜,惶恐敢達。提調趙泰采曰,頃者,因政院啓辭,以刑獄之多滯,有依上年例,會議賓廳稟決之命矣。大臣,以朝議之不一,難於奉行,以至陳箚,終至成命矣。蓋此事,雖出於一時變通,而事係奉行稟裁之事,則豈有一毫專輒之嫌哉?然而旣異常例,則或謂之未安者此,而大臣之引嫌不當者,亦以此也。卽今禁府·刑曹,滯囚甚多,禁府則二十餘人,而刑曹則將至九十餘人,當此霖熱,滯囚已久,誠爲可慮矣。至於啓覆重囚,則不可輕易擧論,而其餘罪囚之自秋曹不敢直爲擅斷者,則大臣會議,稟旨裁決,事在國體,似無所妨,而竟寢成命,尙未擧行,群議莫不惜之,而況今罪囚,或至經年未決者,一人滯囚,擧家愁歎,竊想冤鬱之氣,足以感傷矣。今若依前成命,俾卽稟旨裁決,則其於欽恤之義,似乎得宜,而此非臣所敢請行之事,然合有變通之道,故敢此仰達矣。李頤命曰,臣於此事,宜不敢可否,而所謂專輒云者,未可知也。若大臣,不爲稟裁,直爲處決,果爲未安,今則與法官會議,只以金吾·刑曹之再三啓下者,一時聚啓,以候裁處,此乃代行金吾·刑官之事,何可謂之專輒乎?上曰,六月·十二月,典獄輕囚,例爲放釋,故當此盛熱,予亦念之,而至於會議稟裁事,頃於大臣之箚,已有姑觀前頭爲之之批,則此出於觀勢爲之之意,而遷就至此,事甚可慮,依上年例擧行事,分付,可也。備局謄錄
上在昌德宮。停常參·經筵。
下直,沙斤察訪金鼎熙。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿,寢睡煩轉,不得安穩云,伏未審熏熱困惱,不復往來,而膈間不淸利及口淡,加減,何如?浮氣更無所加,而夜中膨悶之氣,比昨無減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱困惱往來,膈間不淸利及口淡浮氣一樣,而夜中膨悶之氣,亦無所減矣。勿爲入診。
江原監司書目,道內嶺東·西各邑,去月十六日之雨,皆得均霑,田野無不周洽,已枯兩麥,今無可望,其他各穀,幾盡回蘇,高燥奉天畓,節序差晚,而亦皆移秧,民事誠爲多幸,襄陽府牟麥,黃霧之災,極爲可慮事。
咸鏡監司書目,本道農事,悶旱之餘,自去月十六日始雨,或注或止,川渠漲溢,卑下田畓,盡爲沈沒,今至八日,而尙無開霽之望,民事可慮事。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,伏未審聖候此時,熏熱困惱,加減,何如?惶恐敢啓。傳曰,熏熱·困惱及飽滿之氣,一樣矣。
黃海監司書目,道內各邑,今月十七日始雨,十八日乃霽,而其所得雨,或至一犁許,或至二犁許,而久旱之餘,土堅如石,猶未周洽,未付種畓庫尙多,今雖得雨,節已晚矣。仍爲陳廢,牟麥段,酷被旱災,結實不多,前頭民事,極爲悶慮事。
全羅監司書目,四月十六日始雨,連三日或灑或注,今才開霽,正當移秧之節,得此甘霈,誠爲多幸事。
開城留守書目,農事形止及雨澤緣由,前月二十三日,已爲馳啓,而同月二十四日巳時量始雨,二十八日·二十九日兩日,則大雨霶沱,今月初一日亥時開霽,高下畓周洽,民事多幸事。以上朝報
義禁府啓曰,卽接月令醫員朴慶昇手本,則保放罪人申瓛,病勢向差云,還囚之意,敢啓。傳曰,知道。禁府謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿膈氣,寢睡煩轉不寧,卽今頗有熏熱,故加味益元散進御云,伏未審益元散進御後,熏熱已減,而困惱口淡,加減,何如?浮氣腹脹,其無所加,而夜中膨悶之氣,不作乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。熏熱減歇,而困惱無加,口淡厭進,少無差勝之勢,浮氣腹脹,亦無所減,而夜中膨悶之氣,一樣矣。勿爲入診。
政院啓曰,憲府多官,或在外,或呈辭·陳疏·未肅拜,連日監察茶時,事甚未安,除在外及呈辭入啓外,呈告·未肅拜人員,竝卽牌招察任,何如?傳曰,允。
掌令李箕翊牌不進,罷職傳旨。傳曰,只推勿罷。
傳曰,都政,毋過今月,而分三·四日爲之事,分付。
假注書金墰有頉,代金槹。
府前啓,請還收罪人黃順中絶島定配之命,仍令該曹,嚴鞫得情,依律處斷事。新啓,日者知事尹德駿,以其祖墓近處,與人爭山事,親入於畿營訟庭云,此實前所未有之擧,聞其山訟,元非急變,曾經大冢宰·本道方伯者,名位又果如何,而立庭號辨,恬不爲恥,辱朝廷,駭聽聞,莫此爲甚。監司崔錫恒之初不起避,終至臨聽,亦傷事體,宜有警責,請知事尹德駿罷職,京畿監司崔錫恒推考。答曰,不允。尹德駿從重推考。推考事,依啓。
禁府,時囚罪人李暉·洪有炳等,令本道行査,待査狀上來後,稟處,何如?啓削職放送。金海起擊錚元情,久未入啓,元情啓下後,移送刑曹,何如?啓爲先放送,金相兌,參酌削職放送,何如?啓罷職放送。姜聖臣參酌定配,金重潤決杖一百,徒三年定配。李基福杖一百,盡奪告身。李華伯削職放送。尹元誠決杖一百,盡奪告身。姜尙文徒三年定配。崔處海杖一百,盡奪告身。李世甲杖八十,奪告身三等。朱楧杖六十,奪告身一等。李萬枝杖一百,盡奪告身。尹徵美極邊充軍。洪女德愛,私婢暗春·禮升,私奴纛古里,竝移送刑曹。申瓛,今無更爲盤問之端,姑爲放送,何如?啓依所啓施行。
大殿·中殿·世子宮·嬪宮,藥房·政院·玉堂夕問安。答曰,知道。
禁府,羅晚濟固城縣極邊充軍。啓。以上朝報
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿,寢睡煩轉,不得安穩,伏未審困惱·熏熱,不復往來,而口淡加減,何如?浮氣腹脹,更無所加,而夜中膨悶之氣,比昨無減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱·熏熱往來,而口淡一樣,浮氣腹脹無減,而夜中膨悶之氣,比昨亦無所減矣。勿爲入診。
政院啓曰,知事尹德駿推考事,命下矣。臺諫,方以罷職論啓,推考傳旨不得捧入之意,敢啓。傳曰,知道。
府前啓,請還收罪人黃順中絶島定配之命,仍令該曹,嚴鞫得情,依律處斷事。日者知事尹德駿,以其祖墓近處,與人爭山事,親入於畿營訟庭云,此實前所未有之擧,聞其山訟,累年相持,元非急變之比,曾經大冢宰·本道方伯者,名位事體,又果如何?而立庭控訴,恬不爲恥,辱朝廷,駭聽聞,莫此爲甚,決不可推考警責而止,請知事尹德駿罷職。答曰,勿煩。
禁府,尹徵美靈巖郡極邊充軍。姜聖臣明川府定配。金重潤楊州牧延曙驛。姜尙文鎭川縣台郞驛,徒三年定配。啓。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
今日賓廳日次,上候方在靜攝之中,頉稟。答曰,知道。備局謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞差備醫官所傳之言,夜間聖候,自初更,有飽滿之氣,呼吸不平,罷漏後稍減,而寢睡數覺不寧云,伏未審困惱熏熱,不復往來,而口淡加減,何如?朝來飽滿膈氣,益有所減乎?浮氣腹脹,更無所加,而夜中膨悶之氣,比昨無減乎?導赤各半湯五貼,當盡於今日,臣等,與諸醫入診,詳察症候,議定繼進當否,宜當,不勝終宵憂煎,敢此問安,竝爲仰稟。答曰,知道。困惱頗甚,熏熱往來,而口淡一樣,朝來飽滿,無益減之勢,而膈氣有加,浮氣腹脹及夜中膨悶之氣,少無所減矣。明日入診。
掌令李相成三度呈辭。入啓。遞差。
府前啓,請還收黃順中絶島定配之命,仍令該曹,嚴鞫得情,依律處斷事。請知事尹德駿罷職事。入啓。答曰,勿煩。
右承旨洪重夏初度呈辭。入啓。給由。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,再明日爲之。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱飽滿,寢睡不得安穩云,伏未審困惱及膈間不淸利,加減,何如?昨日夕水刺,不得少進,口淡之候,日漸有加乎?浮氣腹脹,更無所加,而夜中膨悶之氣,比昨無減乎?今日臣等,當依聖敎入診,而不勝終宵煎灼之憂,敢此問安。答曰,知道。困惱及膈間不淸利,比昨無加,而口淡之候有加,浮氣腹脹無減,而夜中膨悶之氣,一樣矣。
政院曰,諫院多官,或陳疏,或呈辭,無一行公之員,守令未署經,至於三人之多,遠地夫馬,留滯可慮。大司諫兪集一,司諫洪重休,獻納洪好人,正言趙尙絅·安䋊,竝卽牌招,以爲署經之地,何如?傳曰,允。
右承旨洪重夏再度呈辭。入啓。遞差。
全羅監司書目,南原縣監柳述病重罷黜事。又書目,五月二十日以後,霖雨支離,兩麥未穫,秧苗沈沒,民事可慮事。
傳曰,史官二員待命,騎馬六匹立之,外各司內摘奸。
正言趙尙絅上疏。大槪,臣於召牌之下,不得不趨詣闕外,而情勢病狀,俱難仍冒,玆敢不避瀆擾,陳章祈免,略付所懷,以備裁察事。入啓。
藥房再啓曰,臣等,入診退出後,與儒川君濎,尙瑞直長黃處信,司勇李公胤及諸醫,反復商議,則皆以爲上候熏熱未已,浮氣無減,此由於血分之火,猶未盡淸,黃蓮解毒湯,加滑石三錢,生地黃酒洗二錢,連進三貼,專治火熱宜當云,此藥煎入之意,敢啓。答曰,知道。
大司諫兪集一,牌不進。
司諫洪重休,牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
右副承旨韓重熙書啓,臣承命馳往于典獄署,點閱罪囚,則承傳罪人二十六名,刑曹罪人三十六名,咀呪罪人四名,來關罪人十名,各司罪人二十二名,合九十八名內,石之建,延齡君房傳納銀子,中間私用事也。次建,鬪毆人物,而不至大段事也。私婢斗叱去非,其子龍震文次知也。私奴貴奉,大臣行過時,偃然路邊口含煙竹事也。書吏金彦雄,圖出關文事也。所由李碩千,司員分付,趁不擧行事也。書吏金孝祥,有所奸濫事也。好禮,厥夫驛馬不爲備立事也。所獨·七月·金世紀·張世奉·河白·一千·惡男等七名,公貨貸去人次知也。朴昌元,厥父平安監營銀子貸用不報事也。首奴楊唜俊,本司郞廳前使酒事也。河聖輝,內醫院人蔘,不爲進排事也。香月,匠人李太伊次知也。善生,官門內亂雜事也。桂月,吳貴同次知也。金石史,朴道貴次知也。廛人崔三乭供上魚鮮事也。以上二十三名,罪狀俱不至大段,卽體聖上欽恤之意,竝卽放釋。擊錚人李億齡·鄭時英·金德龜·劉士萬等四名,自兵曹直囚已久,而草記捧入,姑無其期,當此極熱,一向滯囚,實涉可慮,亦爲一體放釋,其餘罪人,所犯俱係緊重,竝爲仍囚。且伏聞典獄囚徒外,刑曹及各衙門拘留罪人,其數亦多云,依例放送之意,分付,何如?啓。傳曰,依啓。擊錚人李億齡等四名,放送問啓事,分付。
刑曹郞廳,以大臣意啓曰,今月初二日,藥房入診時,自上下敎會議稟裁事,頃於大臣之箚,有姑觀前頭爲之之批,此出於觀勢爲之之意,而遷就至此,事甚可慮。依上年例擧行事,命下矣。領議政徐宗泰,左議政金昌集,右議政金宇杭,刑曹判書權尙游,參議李喬岳,齊會賓廳,時囚啓下罪人,商確議處,別單書入稟旨,而外方疑獄,本曹已回啓,而時未入啓,狀啓新到,未及入啓,各道討捕使賊人結案啓本,災傷差錯勘罪別單等,亦爲商確,竝入於別單中,文書自致浩繁,恐有妨於睿覽,令政院隨續入啓之意,敢啓。傳曰,知道。
義禁府郞廳,以大臣意啓曰,今月初二日,藥房入診時,禁府刑曹堂上,持文案,與大臣會議賓廳,依前成命稟旨裁決事,榻前下敎矣。領議政徐宗泰,左議政金昌集,右議政金宇杭,與判義禁趙泰耉,知義禁尹德駿,同義禁李大成,會議賓廳,禁府時囚罪人,取考文書後,商確議處,別單書入之意,敢啓。傳曰,知道。
答正言趙尙絅疏曰,省疏具悉。疏辭,誠有意見,李玄迪·盧昌悌,與廉世一,一體定配,劫奪罪人面辱法官,情狀絶痛,固宜嚴懲,首倡者,定配爲宜,而下款所陳,亦甚可駭,當該捕盜大將,姑先從重推考,軍人及部將,令攸司,嚴覈以處焉。爾其勿辭,從速察職。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱飽滿,寢睡不得安穩,罷漏後,金水調進牛黃五分云,伏未審朝來,熏熱已減,飽滿無加,而困惱口淡及膈間不淸利,加減,何如?浮氣腹脹,更無所加,而夜中膨悶之氣,比昨無減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱轉甚,而飽滿膈間不淸利及困惱口淡一樣,浮氣腹脹無減,而夜中膨悶之氣,亦無所減矣。勿爲入診。
刑曹,疑獄別單,竹山府使李泳,按獄疎忽,罷職,何如?啓依所啓施行。
謝恩,右承旨許玧。
大殿·中殿·世子宮·嬪宮,藥房·政院·玉堂夕問安。答曰,知道。
副校理金相元,修撰李世瑾,牌不進,依承傳罷職。以上朝報
有政。兵批,以尹星駿·沈壽賢爲僉知中樞府事,邊時泰爲副護軍,洪重夏·李相成爲副司直,金槹爲副司正。
司饔院啓曰,生鮮廛漁夫主人等呈狀內,近日潦水漲溢,船不得下海,日供生鮮,萬無繼封之勢,雨霽水退間,依前例以可合雜魚及活鷄,願爲代封云,在前如此之時,例有折半代封之規,而莫重御供,自下不敢擅便,惶恐敢啓。傳曰,依爲之。
禮曹啓曰,臣泰耉,進詣敬寧殿,與本殿參奉鄭震卨,眼同奉審,則正殿內東邊第一間北邊黃花紋席地衣一處,有色偸水滴之痕,而似非今雨所漏,仰瞻殿上斑子,則微似漫漶,其餘雨漏處,一如參奉所報,而殿內雨漏處,不至大段,卽今雨意,尙未開霽,待晴涓吉,修改,何如?傳曰,允。禮曹謄錄
吏批,以趙遠命爲兵曹佐郞,沈宅賢爲江原監司,李世勉爲忠淸監司,金始煥爲濟州牧使,洪重夏爲長湍府使,申思喆爲吏曹佐郞,丁道徽爲竹山府使,權忭爲司諫,李世根爲修撰,申靖夏爲兼中學敎授,朴乃貞爲南原縣監,趙鳴謙爲掌令,黃奎河爲掌樂主簿,朴師益爲成均典籍,吳命恒爲兼漢學敎授,宋正明爲承旨。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱飽滿,寢睡不得安穩,罷漏後,金水調進牛黃五分云,伏未審朝來,熏熱已歇,飽滿之候無加,而口淡困惱及膈間不淸利,加減,何如?浮氣腹脹,更無所加,而夜中膨悶之氣,比昨無減乎?黃蓮解毒湯三貼,當盡於今日,臣等,與諸醫入診,詳察症候,議定繼進當否宜當,不勝終宵憂煎,敢此問安,竝爲仰稟。答曰,知道。熏熱減歇,飽滿無加,而口淡困惱及膈間不淸利一樣,浮氣腹脹無減,而夜中膨悶之氣,比昨別無加減矣。明日入診。
右議政金宇杭箚子。大槪,臣於諸臣之疏,決不可苟逭刑章一日在職,伏乞亟命鐫削,仍勘臣罪,以重法禁,以謝人言事。入啓。答曰,省箚具悉卿懇。玆事委折,予所詳知,過當之臺言,不必爲嫌,卿其安心勿辭,亦勿待罪,卽起視事,用副予望。仍傳曰,遣史官傳諭。
大殿·中殿·世子宮·嬪宮,藥房·政院·玉堂夕問安。答曰,知道。
以漢城府草記,甲午帳籍,退限十二月磨勘事知委,而累度催促,今始來呈,事極寒心,全羅監司李㙫推考,當該興陽縣監尹大英罷職事,允下。以上朝報
禮曹啓曰,卽接敬寧殿參奉所報,則昨·今日大雨,正殿內神榻東邊所鋪黃花紋席地衣一處,有色渝水滴之痕,板子丹雘,雖似漫漶,別無渗漏之跡,屋上北邊東西活只塗灰,南邊西活只塗灰剝落,正殿北簷兩處,西簷一處,東簷二處,俱爲雨漏,東邊一處,浮椽板中坼,內外行閣,雨漏處頗多,或仰壁墜落,或丹靑剝脫,齋郞房東邊柱木傾仄,朴工上蓋瓦,全數墜落,安香廳庫庫雨漏云,依例本曹堂上·郞廳進去奉審後,稟處,何如?傳曰,允。禮曹謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,連有飽滿膈氣,熏熱轉甚,寢睡數覺不寧,頻渴引飮,今亦思冷,醫官請以月經調進,九味淸心元三丸云,伏未審丸藥其已進服,而熏熱渴候,旋得減歇,飽滿膈氣,亦有所減,而口淡困惱,加減,何如?浮氣腹脹,更無所加,而夜中膨悶之氣,比昨無減乎?今日臣等,當依聖敎入診,而不勝達宵煎灼之憂,敢此問安。答曰,知道。井華水調進,九味淸心元,而熏熱渴候,猶未減歇,飽滿膈氣,亦無所加,而口淡困惱一樣,浮氣腹脹及夜中膨悶之氣,無減矣。
正言趙尙絅啓曰,臣本庸碌,不合言責,而猥辱恩命,瀆汚名器,一向虛帶,尤有所不敢,略論數條之事,粗效一日之責,而聖批開納,奬詡隆重,臣誠惶隕感激,靡所容措矣。昨伏見大臣箚本,則以臣所論,歸之爽誤之科,臣不勝訝惑之至。臣疏所謂怒其邏將之不爲告稟,至於決棍云者,正爲其怒於捉去,而色於不稟也。若以當稟不稟,爲未安,而欲施責罰,則將校中監治者,自有其人,而彼邏將,則只捉犯禁之人,擧其職而已。推治之際,相通與否,豈邏將之所知,而勒加之棍,終及於擧職之邏將,此不是守法,而反受罪者耶?且大臣傔人之犯科者,先告後治者,臣未知載於法典耶?近來諸司,雖或畏慴而告稟,此豈大臣之所可引重而爲例者乎?大臣雖愛,體貌之未尊,臣竊恐法禁之漸弛,而草草之言,反歸觸忤,箚辭詆之以差異,聖批責之以過當,臣之惶愧不安,固已極矣。且於重臣未徹之疏,有不可不辨者,當初傔人之掠奪罪人於通衢之狀,萬目皆覩,衆口喧傳,則豈以犯者之抵賴於若干笞杖之下,而信其爲然,有所容貸耶?若使傔人,初無劫奪之事,則府隷緣何以脫失旣執之罪人,京兆緣何以推捉不干之傔人乎?據此而可知其巧諱之奸狀也。夫打奪罪人,自有當律,臣之所請,蓋據法文,而重臣之疏,顯有譏斥之意,臣安得晏然乎?昨以此引避,而見阻喉司,悶蹙方深,繼又有相箚之非斥,聖批之未安,則臣之難冒之狀,更加一層,緣臣妄發,轉生葛藤,以致瀆擾於靜攝之中,臣尤死罪,請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等,入診退出後,與儒川君濎及諸醫等,反復商議,則皆以爲聖候浮氣脹滿,有加無減,淸熱之劑,亦無顯效,浮脹門疏鑿飮子,連進三貼,以爲行氣導濕,兼治喘渴之地,宜當云,此藥煎入之意,敢啓。答曰,知道。
吏曹啓曰,守令有闕,政事,取稟。傳曰,再明日爲之。以上朝報
備邊司啓曰,今日賓廳日次,而上候方在靜攝中,頉稟。答曰,知道。備局謄錄
今日藥房入診入侍時,提調趙泰采所啓,各司裁減之代,曾自戶·兵曹及賑恤廳,有推移充給之規,而戶·兵曹,則以經費之不敷,只令賑恤廳擔當,仍成定例矣。近年以來,連値凶歉,各司裁減,盡責移送,本廳事勢,誠甚可慮。故崔錫恒爲主管堂上時,以廳儲有裕間,姑勿上下之意陳達,而亦難一一防塞,癸巳裁減,則隨其緊歇,幾盡充給,壬辰以上,則永爲蕩滌事,草記允下矣。上年裁減,其數亦多,各司之請報紛紜,而實無繼給之勢,依前定奪,姑待廳儲有裕後,上下,何如?上曰,依爲之。戶曹謄錄
禮曹啓曰,卽接永昭殿參奉所報,則去夜大雨,正殿前廊外周墻兩間,墻垣四間許,全體崩頹,武德門西邊外墻二間許崩頹,東邊外墻數間,亦爲半落云,正殿至近之地,墻垣崩頹之時,則例有慰安之擧,今亦依此例,慰安祭,不卜日,今十二日設行,而墻垣修築之役,待晴擧行,何如?傳曰,允。禮曹謄錄
上在昌德宮。停常參·經筵。
禮曹參議李坦,正郞鄭來周,獻陵陵上曲墻崩頹處奉審事,出去。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿熏熱,寢睡不得安穩云,伏未審困惱口淡,加減,何如?膈間不淸利及浮氣腹脹,更無所加,而夜中膨悶之氣,比昨無減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱口淡無加,膈間不淸利一樣,浮氣腹脹及夜中膨悶之氣,亦無所減矣。勿爲入診。
政院啓曰,正言趙尙絅,昨日引避退待,而大司諫兪集一,獻納洪好人,正言安䋊俱呈辭,司諫權忭在外,無一行公之員,處置經宿,事甚未安,除在外外,呈告人員,竝卽牌招,使之處置,何如?傳曰,允。
執義南道揆初度呈辭。入啓。給由。
右議政金宇杭初度呈辭。入啓。傳曰,不允批答。
京畿監司書目,情勢難安,不敢晏然行公,辭職上疏上送事。啓。答曰,省疏具悉。卿勿過辭,從速行公。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。新啓,新除授司諫權忭,時在忠淸道韓山地,請斯速乘馹上來事,下諭。引嫌而退,有懷論列,臺體則然,聖批·箚疏,俱無可嫌,請正言趙尙絅出仕。答曰,不允。下諭及處置事,依啓。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,腹脹膈氣有加,且有熏熱,寢睡不寧,罷漏後,葶藶膏二十丸進御,而寢睡猶不寧云,伏未審朝來,腹脹膈氣及熏熱加減,何如,而困惱口淡無加乎?浮氣更無所減,而夜中膨悶之氣,比昨無加乎?疏鑿飮子三貼,當盡於今日,臣等,與諸醫入診,詳察症候宜當,不勝終宵憂煎之至,敢此問安,竝爲仰稟。答曰,知道。朝來腹脹膈氣及熏熱一樣,而困惱口淡無加,浮氣,有加而無減矣。明日入診。
執義南道揆再度呈辭。入啓。遞差。
黃海監司書目,今春夏等,守令邊將褒貶,不得封啓,惶恐俟罪事狀啓。傳曰,當初引嫌,決知其太過矣。業已開釋,辭本還給之後,一向廢務,尤涉未安,卿其勿待罪,卽出察職事,回諭。
右議政金宇杭初度呈辭。傳曰,不允批答。
王若曰,昨見引咎之章,旣示開釋,今陳乞免之牘,何遽遜辭?予且諄諄,卿無悻悻,惟卿體資凝重,識慮宏深,擢賢科而歷敭淸要,倬有酷似舅之譽,殫一心而勤勞邦國,惟堅篤棐予之誠,器周材優,職秩殆遍於六府,鑑明衡正,望實冞著於兩銓,予知其寬厚公平,可鎭矯激,思託以股肱心膂,共濟艱虞,所以惟簡在心,特紆爰立之命,任柱石之丕責,幾見救時之功,竭彌綸之弘猷,一以恤民爲務,效古人鞠躬盡瘁,輔台旣多,而寡昧垂拱仰成,望卿彌摯,夫何釋負之請,乃在注擬之辰?邇來候班之積勞,縱或損於榮衛,目見時勢之多難,顧何忍於退休?臺疏之旨意過當,予所深燭,大臣之去就至重,卿胡不思?休休有容,只應洪量之涵物,汲汲求去,毋或少嫌之介懷,矧予疾疢之彌留,以致機務之淹滯,留院之詞案纔決,猶多廟謨之稟裁。彌月之旱澇相仍,正急民瘼之講究,雖三公同心協力,尙慮康濟之無期,況此時奉身就閑,將置國事於何地,所貴者情志之相契,勿復以疾病而爲辭。於戱,廟堂之責任旣隆,須念大體,昕庭之問候乍阻,倍切病懷,亟斷來章,勉副至意,所辭宜不允。故玆敎示,想宜知悉。知製敎魚有龜製進
傳,前修撰洪錫輔·黃龜河·李世瑾,副修撰李秉常,副校理金相元,司諫洪重休,竝敍用。
藥房口傳啓曰,今日問安批答,有明日入診爲敎矣。諸醫以爲,症候有加,所進疏鑿飮子,亦有溫燥之料,不宜仍進,宜卽變通云,臣等,不可不與諸醫入診,詳察症候,稟定變通當進之藥,不勝惶恐,敢此更稟。傳曰,知道。
禮曹參議李坦,正郞鄭來周,獻陵陵上曲墻崩頹處奉審後,入來。
藥房再啓曰,臣等入診退出後,與儒川君濎及諸醫等,反覆商議,則皆以爲卽今聖候諸症中,脹滿最爲切急,疏鑿飮子,今姑停進,入門方厚朴湯,加桂心一錢,連進三貼,以爲疏痞消脹之地,宜當云,此藥煎入之意,敢啓。答曰,知道。
府前啓,請還收黃順中絶島定配之命,仍令該曹,嚴鞫得情,依律處斷事。日者,知事尹德駿,以其祖墓近處,與人爭山事,親入於畿營訟庭云,此實前所未有之擧,聞其山訟,累年相持,元非急變之比,曾經大冢宰,本道方伯者,名位事體,又果如何,而立庭控訴,恬不爲恥,辱朝廷,駭聽聞,莫此爲甚,決不可推考警責而止,請知事尹德駿罷職。新啓,地部郞官,必須準期後外遷,曾有定式,遵行已久,而近日以來,漸至解弛,未準限郞官之或差或擬於守令者,至於四五人之多,揆以政例,難免不察之責,亦有乖於欲令久任之本意,請吏曹當該堂上推考,自今更加申飭。答曰,不允。末端兩件事,依啓。
刑曹判書權尙游,參議李喬岳聯名上疏。入啓。答曰,省疏具悉。所引兩款,不必深嫌,而擊錚人,一體放送問啓爲宜,卿等勿辭,從速行公。
副修撰金相元牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
有政。兵批,以洪時九爲宣傳官,李泰龜爲知中樞府事,李俊爲文兼,金道浹爲翊衛,權聖重爲司禦,沈之海·申命徵·任善後·朴震輝·李弘述·成璹·李裕民·鄭檝·南道揆·白圭錫·金壽栢·崔振海·吳命圭·吳任賢爲副護軍,申靖夏·張翼漢·韓師亮·李次明爲副司果。
今日藥房入診入侍時,副提調金興慶所啓,日者刑獄詞案,禁府刑曹堂上,與三公,會議賓廳,稟旨裁處矣。昨今年來,適因上候未寧,有此變通之擧,而第諸道査啓及狀啓啓本之未啓下者,竝入於議讞之中,此已常格之外,且有欠於日後憑信之道,姑俟聖候平復,竝爲入啓,踏下啓字,一依上年例擧行,何如?上曰,依爲之。禁府謄錄
吏批,以洪致中爲兵曹參知,金斗南爲安州牧使,崔慶湜爲軍資正,洪重休爲宗簿正,洪錫輔爲修撰,李廷濟爲司僕正,金相元爲副修撰,金鋏爲興陽縣監,兪崇爲執義,鄭必東爲慶州府尹,李秉常爲兼文學。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿熏熱,寢睡不得安穩云,伏未審朝來,飽滿熏熱,其已減歇,而困惱口淡及膈間不淸利,加減,何如?浮氣腹脹,更無所加,而夜中膨悶之氣,比昨無減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。飽滿熏熱,困惱口淡無減,而膈間不淸利一樣,浮氣腹脹及夜中膨悶之氣,亦無所減矣。勿爲入診。
右議政金宇杭再度呈辭。入啓。傳曰,不允批答。
府前啓,請還收罪人黃順中絶島定配之命,仍令該曹,嚴鞫得情,依律處斷事。新啓,蔚山府使宋道涵,爲人昏庸,全不省事,到任以來,無一善狀,吏緣爲奸,民受其害,各邑魚産,鎭日徵捧,而一從該邑之言,重施刑杖,而必索體大之物,曾已點退者,從中消花,將欲改納,則勒捧錢貫,浦民疾怨,逋亡相繼,其他鄙瑣不法之事,難以毛擧。如此之人,不可一日仍畀,重貽生民之害,請蔚山府使宋道涵罷職。答曰,不允。末端事,更加詳察處之。
政院啓曰,刑曹判書權尙游,參議李喬岳,因臺疏,累日引入,昨日陳疏承批,而尙不出仕,參判權,以奉使時事,過自引嫌,亦不行公,廢坐已久,獄訟多滯,委屬可慮。刑曹三堂上,竝卽牌招,使之察任,何如?傳曰,允。
謝恩,副修撰金相元。
刑曹判書權尙游,參判權牌不進。
刑曹參議李喬岳牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
慶尙監司書目,臣於恩批之下,固不敢復事煩瀆,而病狀日漸添劇,且有難安情勢,玆敢更此呼籲,乞蒙恩遞事上疏上送事。啓。答曰,省疏具悉。頃者,柳鳳輝之疏語謬戾,何必爲嫌?須勿過辭,從速察職。以上朝報
上在昌德宮。停常參·經筵。
夜五更,月犯南斗第六星。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以飽滿熏熱,寢睡不寧,罷漏後,熏熱有加,葶藶膏二十丸調進,而仍未入睡,熏熱至今未已云,伏未審困惱口淡及膈間不淸利,加減,何如?浮氣腹脹,更無所加,而夜中膨悶之氣,比昨無減乎?厚朴湯三貼,當盡於今日,臣等,與諸醫入診,詳察症候,議定繼進當否宜當,不勝終宵憂慮,敢此問安,竝爲仰稟。答曰,知道。困惱口淡,膈間不淸利之候一樣,而浮氣腹脹及夜中膨悶之氣,亦無所減矣。
右議政金宇杭再度呈辭不允批答,王若曰,初誥載宣,謂至意之可諒,再辭復上,慨遐心之莫回。誠或未孚,病豈難强,蓋觀相臣之進退,實係國勢之重輕,在庶官末僚,亦欲久任而積考,而股肱輔弼,豈以微疾而就閑,矧今日何等時耶?顧私懇非暇言者,負玆彌月,萬機之曠廢已多,告荒連年,八路之凋瘵轉極。大小嬉而百職莫擧,紀綱紊而衆條皆隳,苟非德望才誠,可以需世,曷能彌綸整頓,與之圖治?惟卿以忠勤藎臣,爲予之柱石良佐,殫心竭慮,足以救積弊而蘇萬民,正笏垂紳,足以振頹風而刑百辟,方期休戚之與共,胡乃去就之斯輕?雖昕夕起居,以致榮衛之有損,然筋力强旺,何難藥物之奏功?未可奉身而圖便,不妨臥閤而論道,臺言轉激,寧嫌疏避之過當?予眷冞隆,宜體批旨之開示,卿豈忍果於忘我?我固不可以捨卿。量大者,無所不包,犯亦何校?任重者,難以決去,義未敢辭。素知卿有體國之誠,須念予揭敷心之諭,若父母有疾,豈人子退坐之時?譬洪河無津,正篙師共濟之日。於戱,國之所恃,惟卿等數人,卿若不思,置國事何地?亟斷繼上巽讓之牘,用慰病裏思想之懷,所辭宜不允。故玆敎示,想宜知悉。知製敎尹陽來製進
府前啓,請還收黃順中絶島定配之命,仍令該曹,嚴鞫得情,依律處斷事。請蔚山府使宋道涵罷職事。入啓。答曰,不允。
藥房口傳啓曰,臣等,入診退出後,與諸醫等,商議湯劑加減,則皆以爲前進厚朴湯材料中,高良羌一錢外,其他五料,各加五分,宜當云,而入侍時,以加進二貼之意,仰達矣。諸醫更以爲三貼,宜當云,自明日煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
義禁府啓曰,今春夏等本府郞廳褒貶等第,當爲磨勘,而堂上有故,無以備員,限內不得爲之之意,敢啓。傳曰,知道。禁府謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,昨夜就寢時,葶藶膏二十丸進御,而連有飽滿之候,股陰以下,膨悶頗甚,熏熱煩轉,比昨寢睡不寧,熏熱未已,醫官,請以井華水,調進九味淸心元三丸云,伏未審丸藥其已進服,而熏熱有減,飽滿及膨悶之氣,朝來亦得減歇乎?困惱口淡及膈間不淸利,加減,何如?浮氣腹脹,亦無所加乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。丸藥進服,而熏熱差減,飽滿膨悶之氣,朝來減歇,困惱口淡及膈間不淸利一樣,而浮氣腹脹,別無所加矣。勿爲入診。
右議政金宇杭三度呈辭。入啓。傳曰,不允批答。
府前啓,請還收罪人黃順中絶島定配之命,仍令該曹,嚴鞫得情,依律處斷事。請蔚山府使宋道涵罷職事。入啓。答曰,不允。末端事,依啓。
藥房口傳啓曰,臣等,昨日入診退出後,所進湯劑中,五材各加五分之意,啓達矣。今日諸醫以爲,昨夜上候,多有汗氣,湯劑材料,不必加其分數,依前方進御,宜當云,依前煎入之意,敢啓。傳曰,知道。
政院啓曰,刑曹三堂上,日昨違牌之後,一向引入,無意行公,刑獄重地,積滯可慮,判書權尙游,參判權,參議李喬岳,竝爲牌招,使卽察任,何如?傳曰,允。
兵曹口傳政事,司勇金慶殷。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
有政。兵批,金慶殷爲副司勇。
今日賓廳日次,而上候方在靜攝中,頉稟。答曰,知道。備局謄錄
上在昌德宮。停常參·經筵。
京畿都事趙錫命,道內儒校生試取事,出去。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,就寢時,調進葶藶膏,飽滿之候,比昨差勝,熏熱則有加,罷漏後,井華水調進九味淸心元三丸,而寢睡不得安穩云,伏未審困惱口淡,加減,何如,而膈間不淸利,亦得差勝,朝來熏熱已減乎?浮氣腹脹及夜中膨悶之氣,俱有所減乎?今日臣等,與諸醫入診,詳察症候,宜當。今年酷熱,近來所無,而適當靜攝之時,臣等區區煎慮,不可盡達。中宮殿玉候,近復何如?王世子嬪宮氣候,亦何如?敢此問安,竝爲仰稟。答曰,知道。困惱口淡無加,而膈間不淸利差減,熏熱減歇,而浮氣腹脹及夜中膨悶之氣,亦無所減矣。勿爲入診。內殿氣候無事,世子嬪宮氣候,平穩矣。
政院啓曰,伏見平安兵使李森,今乙未春夏等褒貶啓本,則虞候南泰徵題目之下,不書等第,仇寧萬戶張瑞泰,以沈惑府妓,有駭瞻聆爲題目,幕嶺萬戶李貴錫,以吏緣爲奸,宜加警醒爲題目,而竝置中考,致勤點下,高山里僉使尹世爀,以徒善旣病,行獵不禁爲題目,亦宜置下考,而置諸中考,莫重殿最,不能詳審,難免不察之失,平安監司閔鎭遠,忠淸水使張鵬翼,則邊將褒貶,無一人居下,殊無嚴明殿最之意,竝推考警責,何如?傳曰,允。又啓曰,伏見慶尙監司洪禹寧,今乙未春夏等褒貶啓本,則守令,無一人居下者,咸鏡監司金演啓本中,慶源府使朴東相,以不無謗言,宜加謹飭爲題目,則宜置中考,而誤置上考,殊無嚴明殿最之意,慶尙監司洪禹寧,咸鏡監司金演,竝推考,何如?傳曰,依啓。朴東相之上考,非誤置,金演勿推。
右議政金宇杭三度呈辭不允批答,王若曰,渙誥再宣,謂卿意之必諒,巽牘三至,媿予誠之未孚。復罄心腹之辭,庸勉股肱之義,言念今日之時勢,豈宜大臣之退休?廚院之議藥連年,久貽臣民之憂慮,便殿之視朝曠日,以致機務之廢隳。雖刑獄恤罪囚之章,稍加裁稟,凡政令係軍國之事,不暇講求。國憂方殷,幾切牀玆之興歎,鼎位無缺,幸有舟楫之可憑。惟卿,資稟寬和,風流篤厚,休休有容物之量,可以坐鎭群情,謇謇懷匪躬之誠,可以弘濟多難。是以方倚卿而爲重,夫何遽上章而自閑?霜露爲災,雖致榮衛之有損,精力尙旺,豈憂職務之難任?諫臣之爲言過當,旣勤昭釋,輔相之引嫌求去,未或深思,古人貴鎭定之方,遇震撼而不疚,今卿遭微細之事,豈去就之自輕,矧此日何等時耶?非臣子可言病者,若視左右之手,冀廟謨之咸熙,每讀遜讓之辭,覺病懷之益鬱。庶深體乎至意,須亟斷于來章。於戱,當國家艱虞之辰,必賴協心而匡輔,矧上下憂遑之際,詎合奉身而優閑,我不捨卿,卿毋困我,所辭宜不允。故玆敎示,想宜知悉。知製敎金取魯製進
傳曰,吏曹三堂上,因一時臺言,一向引入,殊涉太過,竝卽牌招察任,毋使大政遷就。
檢閱趙觀彬,以身病,陳疏徑出,直捧禁推。
大殿·中殿·世子宮·嬪宮,藥房·政院·玉堂夕問安。答曰,知道。
禁府,趙觀彬拿囚。啓。
待敎宋眞明,牌不進,依承傳罷職。以上朝報
禮曹啓曰,來七月初七日,宗廟秋享大祭親祭及永寧殿·宗廟親傳香,當爲取稟,而自上方在靜攝之中,依近例,以攝行擧行乎?敢稟。傳曰,依爲之。禮曹謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,有飽滿之氣,以熏熱寢睡,不得安穩,罷漏後,連翹茶調進九味淸心元三丸云,伏未審朝來,熏熱已歇,飽滿亦減,而困惱口淡及膈間不淸利,加減何如?浮氣腹脹及夜中膨悶之氣,亦無所減乎?厚朴湯三貼,當盡於今日,臣等,與諸醫入診,詳察症候,議定繼進當否宜當,不勝終宵憂煎,敢此問安,竝爲仰稟?答曰,知道。熏熱往來,朝來飽滿亦減,而困惱口淡無加,膈間不淸利,一向差減,而浮氣腹脹及夜中膨悶之氣,亦似有減矣。明日入診。
右議政金宇杭四度呈辭。入啓。傳曰,今卿所遭,不過體例間事耳。元無一毫難安之端,故初箚之批,已言之矣。誠不料臺言之至此也。然而輔相之臣,去就不輕,則豈可因一小嫌,遽欲釋負耶?病懷益鬱,無以爲諭,卿其體予特命爰立,注意非常,亟斷來章,出而論政,用副予虛佇之望。仍傳曰,遣承旨傳諭。
同副承旨李晩堅書啓,臣敬奉聖批,傳諭于議政府右議政金宇杭處,則以爲臣重被臺斥,不敢晏然,草草辭本,不過引罪請譴,而臺臣之避,轉加一層,抉摘字句,極意侵詆,臣雖無恥,決難淟涊仍冒於具瞻之地。且臣賤疾深重,不得不尋單請急,而當此之時,廢闕候禮,偃息私次,連事瀆擾於靜攝之中者,分義情禮之所不敢,焦憂悸恐,只竢大何,而過蒙寬恕,誅責不及,每捧綸批,感惶靡容。情勢之外,疾狀沈淹,實無復出之望,仍呈辭單,以爲必免之計矣。不料特遣承宣,又下別諭,一札十行,辭旨優渥,不知無狀賤臣,何以得此於君父之前哉?以首頓地,涕淚盈襟,至於病懷益鬱之敎,尤不覺五內之如焚也。以臣萬萬無似,荷聖上特達之知,擢置此位,雖無才識,可以報效,而區區所自期者,只欲竭力盡瘁於未死之前矣。今臣所遭,雖甚難安,聖敎及此,何敢復以情地爲言,而卽今病勢,決難自力,末由承命,臣尤死罪,謹當以文字,更伸微悃云矣,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
備邊司啓目,東萊府使權罷職,訓導崔檍,別差鄭道昌拿問事。允下。以上朝報
上在昌德宮。停常參·經筵。
下直,安岳郡守兪命健,瓮津縣令洪夏濟。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,不無飽滿熏熱之氣,寢睡雖不得安穩,差勝於昨日云,伏未審朝來,熏熱飽滿,其已減歇,膈間不淸利,一向差減,而困惱口淡,加減,何如?浮氣腹脹及夜中膨悶之氣,比昨尤減乎?今日臣等,當依聖敎入診,而不勝終宵憂慮,敢此問安。答曰,知道。熏熱飽滿,朝來減歇,而膈間不淸利,浮氣腹脹及夜中膨悶之氣,一向差減,困惱往來,口淡無加,湯劑有顯效,加進,何如?登廁頻數,似難入診,問于入侍醫官,議定宜矣。
右議政金宇杭箚子。大槪,近侍傳諭之下,病未承命,不勝惶蹙,冒死煩瀆,乞蒙恩遞,以安微分事。入啓。答曰,省箚具悉卿懇。前後之批,已諭予意,而情志不孚,遐心莫回,益用媿恧,無以爲諭。卿其體予倚毗之誠,勿復以情病爲辭,卽起視事,毋孤至望。仍傳曰,遣史官傳諭。
藥房再啓曰,今日問安之批,湯劑有顯效,加進何如事,命下矣。入侍醫官柳瑺等退出後,臣等,與儒川君濎及諸御醫等,反覆商議,則皆以爲上候諸症,今幸顯減,所進厚朴湯,已有其效,不可停進,而泄便稍似頻數,此藥元方,錢數頗重,今姑分作二貼,連進三貼。且觀症候,隨時加減以進,宜當云,依此分貼煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
下直,忠淸都事尹錫來。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,不無飽滿之氣,寢睡煩轉,不得安穩云,伏未審熏熱困惱不復往來,口淡加減,何如,而膈間不淸利,漸益差減,飽滿,朝來旣已減歇乎?浮氣腹脹,膨悶之氣,一向差減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。熏熱困惱往來,而口淡無加,飽滿,朝來差歇,而膈間不淸利及浮氣腹脹,膨悶之氣,一向有減矣。勿爲入診。
右議政金宇杭五度呈辭。入啓。傳曰,安心調理。
政院啓曰,近日憲府,無行公之員,大司憲權尙夏在外,執義兪崇持平趙榮福未肅拜,掌令趙鳴謙,持平金在魯呈辭,掌令李箕翊呈辭,入啓。連日監察茶時,事甚未安,除在外及呈辭入啓外,呈告未肅拜人員,竝卽牌招察任,何如?傳曰,允。
吏曹啓曰,來二十三日,都目政事爲之之意,敢啓,傳曰,知道。
全羅監司書目,務安縣監黃翼再,公都會試官差定之後,稱病不進,罷黜事。
禁府啓目,檢閱趙觀彬矣。身病陳疏徑出罪,笞四十贖,附過還職,私罪。啓功議各減一等。
謝恩,執義兪崇,持平趙榮福。
吏曹啓曰,都目大政,將以今月二十三日定行,而本曹佐郞申思喆及曾前擬望人宋成明,俱以承文院隷習官,褒貶不參居下,而宋成明,則又以司果褒貶居中,大政時郞官,不可不差出,合有變通之道,何以爲之?敢稟。傳曰,竝勿論。
執義兪崇啓曰,臣旣有使事僨誤之失,北咨未回之前,無非臣負罪待勘之日,頃伏見金吾譯舌議讞之奏,論之以全不嚴束,律之以遠地流配,象胥之輩,被捉禁物,則所宜明覈其奴主同情與否,輕重其罪罰,而今乃以不嚴束,爲其罪目,束下不嚴,豈可責之於此輩乎?糾檢一行,實臣之責,決不可歸罪於幺麼一譯舌,而獨逭刑章,聯名請譴,見格喉司,方切悶蹙之際,遽有憲司移職之命,臣益惝怳震惕,措躬無地,顧此臺職,是臣奉使時所兼之任,而旣不能檢察,以致生事於異國,則其不宜復玷也明矣。控籲血懇,未獲上徹,情地抑塞,進退路窮,不意玆者,召牌儼辱,怵分畏義,謹此趨詣,不得不抗顔入肅,而曾忝諫職,旣以此引避見遞,則到今蹲冒,斷無是理,且以金吾奏當觀之,物議之嚴,此亦可見,臣之難安之勢,轉加一層,不可一刻仍冒於臺次,請命遞斥臣職。答曰,勿辭。退待物論。
檢閱趙觀彬,牌不進,依承傳罷職。
府前啓,請還收黃順中絶島定配之命,仍令該曹,嚴鞫得情,依律處斷事。新啓,近來掌治盜之任者,憑藉濟私,實是痼弊,春間捕廳,爲推黃姓人奴婢,稱以盜賊,祕關安東鎭營,譏捕醴川民人,身爲將任,罔念國法,假托治盜,爲人推奴,橫侵之害,及於遐方良民,事之可駭,莫此爲甚,請當該捕盜大將罷職。答曰,不允。末端事,先罷後推。
吏曹口傳政事,吏曹正郞李秉常。
罷職現告,左邊捕盜大將李基夏。
獻納洪好人上疏。大槪,臣之情病,斷無供職之望,四朔忝叨,一味尸素,辭單見阻,登徹無路,玆敢控籲於靜攝之中,冀蒙鐫免,兼陳數事,以備裁擇事。入啓。答曰,省疏具悉。邊時泰事,令該曹稟處,而洪時九汰去,全鋏罷職爲宜也。爾其勿辭,調理察職。
兵曹,左邊捕盜大將尹就商。
大殿·中殿·世子宮·嬪宮,藥房·政院·玉堂夕問安。答曰,知道。
備邊司,訓鍊大將尹就商。以上朝報
政院啓曰,訓鍊大將李基夏,旣已罷職,所授命召,使軍官替納,故今方密匣冊修正以入,而將兵之任,不可一刻無摠察之人,何以爲之?敢稟。傳曰,都提調摠察事,郞廳發牌分付,可也。訓局謄錄
政院啓曰,訓鍊大將尹就商,所當卽爲牌招,傳授命召,而上候方在靜攝中,今已夜深,待開門牌招,傳授,何如?傳曰,允。訓局謄錄
吏批,以李秉常爲吏曹正郞。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,飽滿之氣,雖勝於昨夜,寢睡煩轉,不得安穩,三更以後,大便滑泄三度云,伏未審便後,亦無虛憊之氣,而困惱口淡,加減何如?熏熱不復往來,而膈間不淸利,一向減歇乎?浮氣腹脹及膨悶之氣,比昨尤減乎?厚朴湯三貼,又當盡於今日,臣等,久未入侍,與諸醫入診,詳察症候,議定繼進當否宜當,不勝終宵憂慮,敢此問安,竝爲仰稟。答曰,知道。便後別無虛憊之氣,而困惱,比昨夕差減,口淡無加,熏熱往來,而膈間不淸利及浮氣腹脹,膨悶之氣,一向差減矣。明日入診。
右議政金宇杭六度呈辭。入啓。傳曰,安心調理。
政院啓曰,兵曹判書尹趾仁,因臺疏,謂有難安之端,陳疏到院,其所引嫌,非係大段,故原疏纔已退却,而都目大政,只隔數日,本曹多有擧行之事,不可曠日引入,卽爲牌招察任,何如?傳曰,允。
府前啓,請還收黃順中絶島定配之命,仍令該曹,嚴鞫得情,依律處斷事。新啓,臣取見流配譯官金有基供辭,則以其潛買禁物,諉之於貴先之所爲,其所自明,全不成說,累百弓角,非段匹書冊轉裝之比,買賣馱運之際,有基萬無不知之理,而旣不同情共事,則渠何不發告於柵門被捉之前乎?況貴先,不過一箇僕夫耳。許多銀貨,決不能自辦潛買,則其有基身犯之狀,彰著無餘矣。象譯輩,急於射利,不恤法禁,而及至發覺,歸罪其奴,其爲自免之計,自是常事,此而若不嚴覈重究,則生事辱國,將無所不至,請流配譯官金有基,更令該府,嚴鞫得情,依律勘斷,日昨金吾於譯官金有基之勘罪也。以全不嚴束爲辭,而及其勘律,乃用知而不告之科,罪案律名,未免逕庭,不察之失,宜有警責,請禁府當該堂上推考,謝恩使行中員役,潛買禁貨,以致生事,則當該使臣不能糾檢一行,難免其責,請謝恩正使晉平君澤,副使權,書狀官兪崇罷職。答曰,不允。第二件三件事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,守令有闕,政事,取稟。傳曰,明日爲之。以上朝報
今日賓廳日次,而上候方在靜攝中,頉稟。答曰,知道。備局謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,連有熏熱飽滿之氣微加,寢睡煩轉,不得安穩,再進九味淸心元各三丸,天明後,熏熱旋減,大便亦三度滑泄云,伏未審困惱口淡及膈間不淸利之氣,加減,何如?浮氣腹脹及膨悶之氣,比昨益減乎?今日臣等,當依聖敎入診,而不勝終宵憂煎,敢此問安。答曰,知道。困惱往來,口淡無加,而膈間不淸利之氣微加,浮氣腹脹,膨悶之氣,一向有減矣。
右議政金宇杭七度呈辭。入啓。傳曰,安心調理。
大司諫兪集一掌令李箕翊三度呈辭。入啓。遞差。
政院啓曰,刑曹參判權,方在被論中,判書權尙游,參議李喬岳,以囚人供辭,過自引嫌,昨今連呈辭疏,不爲行公,原疏纔已退却,而此時刑獄稽滯,殊涉可慮,判書權尙游,參議李喬岳,竝卽牌招,使之察任何如?傳曰,允。
今日藥房入診時,厚朴湯今日停進,自明日,更進三貼事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
獻納洪好人啓曰,臣之情勢病狀,實無供職之望,一向含默,罪戾亦大,陳章請譴,以祈遞免,而濟州前牧使邊是泰之徑報瓜狀,徑先遞任,臣實慨然,故附陳於疏末矣。卽伏見該曹覆啓辭意,則有若臣全昧定式之本意,而有所論列者然,臣竊瞿然,繼之以訝惑也。蓋銓曹回啓,以頃年御史書啓所定節目,爲徑出交代之證,此有大不然者,御史書啓本旨,六月以後十月以前瓜滿者,則新除之人,勢當秋冬越海,而秋冬,則得風甚難,故參酌事勢。且據先朝古例,更請變通,欲使之三四月內遞易,而至於至月臘月之瓜滿應遞者,不爲擧論者,其代,當於冬月差出,至翌年二三月風和時,自可赴任,無容更議故也。今此邊是泰瓜限,若在於今年十月以前,則當依新定節目,徑先許遞,春末使之出來,而是泰瓜限,旣在於十一月,則固當於冬間許遞,明春使之出來,不失先朝定限之法意,今豈可援據十月以前箇滿徑出之例,適中其徑遞之願耶。至於李益漢,則瓜限在於九月,故其年春,送報瓜狀,依新定定式而出代,則今不可與十月以後十一月瓜滿之邊是泰,混引爲例也明矣。無乃銓曹未及詳考定式本意而然耶。噫,瓜期定限,自是金石之典,苟有違例之事,則前頭之弊,有不可勝言,十月至月,相去不遠,而分朔定式,法意裁然,今若以十一月以後,謂無擧論之事,援例於十月以前之定式,則臘月與明春瓜滿之人,亦當因此爲例,徑先遞易耶?臣以爲朝家守成憲遵定規之意,恐不當如此也。臣之迷見,只在於嚴瓜限杜後弊之道,而緣臣疲劣,言不見施,何敢抗顔仍冒於臺次乎?請命遞斥臣職。答曰,勿辭,退待物論。
修撰洪錫輔,牌不進,依承傳罷職。
今春夏等褒貶,襄陽府使崔啓翁,平康縣監金養謙,祥雲察訪徐鳳翼,以上中。以上朝報
有政。兵批,以李箕翊爲副護軍,兪集一爲副司直,石柱泰爲副司果。
吏批,以韓世良爲東萊府使,李光佐爲平安監司。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮·藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,不無飽滿之氣,寢睡煩轉,不得安穩云,伏未審困惱熏熱,不復往來,而膈間不淸利及口淡加減,何如?浮氣腹脹及膨悶餘氣,比昨益減乎?今日湯劑更進事,昨已定奪矣。諸醫皆以爲,前方中,更加黃蓮酒炒·黃柏鹽酒炒褐色各一錢,甘草五分,連進三貼,以爲滋陰化氣之地,宜當云,此藥,卽當煎入,而臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。困惱熏熱往來,而膈間不淸利,比昨別無加減,口淡無加,而浮氣腹脹,膨悶餘氣,一向差減矣。勿爲入診。
右議政金宇杭八度呈辭。入啓。傳曰,安心調理。
府前啓,請還收黃順中絶島定配之命,仍令該曹,嚴鞫得情,依律處斷事。請謝恩正使晉平君澤,副使權,書狀官兪崇,竝命罷職事。新啓,新除授掌令安重弼,時在忠淸道洪陽縣任所,請斯速乘馹上來事,下諭。答曰,不允。使臣,竝推考,下諭事,依啓。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。新啓,引嫌而退,當初疏論,誠得臺體,該曹防啓,不必爲嫌,請獻納洪好人出仕。答曰,不允。處置事,依啓。
吏曹判書宋相琦,參判李晩成,參議趙道彬上疏。大槪臣等以日昨覆啓,重被諫臣避辭之非斥,情勢危蹙,有不可仍冒職次,乞削臣等之職,仍治臣等之罪,附陳更加定式之意,以備裁處事。入啓。答曰,省疏具悉。覆啓得宜,別無可嫌,卿等勿辭,從速行公,疏末事,令廟堂稟處焉。
獻納洪好人就職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,臣等,卽伏聞差備醫官所傳之言,今日則熏熱之候,終日未已,故醫官,請進九味淸心元云,丸藥進御後,卽今熏熱之候,加減,何如?近來日熱甚酷,熏熱之候如是,都政,雖定於明日,熏熱之候明日不復發作,亦未可知,雖不及行於今月之內,似無所妨,使之姑觀聖候,退行,何如?惶恐,敢啓。傳曰,九味淸進御後,熏熱之候差減,都政,仍行於明日,可也。
觀象監,夜五更,金星犯東井第一星。啓。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,連有熏熱,寢睡煩轉不寧,罷漏後,井華水調進牛黃膏七丸云,伏未審丸藥進御後,熏熱其已減歇,而困惱口淡,加減,何如?飽滿及膈間不淸利之氣,一向無加,浮氣腹脹及膨悶餘氣,益有所減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟口傳啓曰,臣等,昨以都政退行之意啓稟,則有仍行之下敎,而日氣蒸熱,比來異常,夜間連有熏熱之候,寢睡煩轉不寧云,大政,雖未及行於今月之內,尙未爲晩,卽今聖候與日氣如此,大政酬應,伏切悶慮,使之退行,恐爲得當,惶恐敢啓。昨日醫官等,以聖候泄便頻數,故湯劑中,甘草加入矣。熏熱之候,如是未已,甘草還爲減去爲宜云,故敢啓。答曰,都政,非有勞心之事,且與一日爲政之時有異,因令行之,可也。
朝廷口傳啓曰,聖候近日漸臻差安之境,此時調攝之節,倍加愼重,而大政,定於今日,慮或有酬應之勞,藥院,昨已啓請退行,而不賜允從矣。聖候去夜寢睡,又煩轉不寧,昨今日氣,蒸熱冞甚,開政雖不至終日,而文書出入,自爾煩多,恐有一分添傷之慮,姑命退行,似無所妨,在廷群情皆然,故惶恐,敢啓。答曰,都政酬應,非有勞心之事,分三日爲之,旣有命下,仍令行之,可也。
答藥房曰,知道。丸藥進御後,熏熱減歇,而困惱口淡飽滿及膈間不淸利之氣無加,而浮氣腹脹及膨悶餘氣,益有所減矣。勿爲入診。
右議政金宇杭九度呈辭。入啓。傳曰,安心調理。
政院啓曰,卽者吏曹郞廳來言,今日都目政爲之事命下,而判書宋相琦,參判李晩成,參議趙道彬,俱以病不來,不得開政云,昨日聯名陳疏,旣已承批,今無可引之嫌,而當此大政之日,一倂引入,殊甚未安,竝卽牌招,使之開政,何如?傳曰,允。
又啓曰,謝恩三使臣,竝推考事,命下矣。臺諫,方以罷職論啓,推考傳旨不得捧入之意,敢啓。傳曰,知道。
假注書金礪有頉,代朴世登,假注書朴世登在外,代成道亨。
府前啓,請還收黃順中絶島定配之命,仍令該曹,嚴鞫得情,依律處斷事,謝恩使行中員役,潛買禁貨,以致生事,則當該使臣之不能糾檢一行,難免其責,其在重使事之道,不可推考而止,請謝恩正使晉平君澤,副使權,書狀官兪崇,竝命罷職。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
有政。兵批,以崔道章爲全羅兵虞候,高廷柱爲薪智島萬戶,慶德昌爲防踏僉使,李岐爲淸州營將,朴旻榟爲古城僉使,徐漢柱爲恃寨僉使,文聖徵爲古突山別將,金栢齡爲群山僉使,崔泰輝爲麟山僉使,邊夏徵爲寧城僉使,李春源爲訓鍊判官,李載恒爲都摠都事,李復休爲訓鍊副正,權聖徵爲同知中樞府事,柳聖基爲都摠都事,任弘望爲知中樞府事,兪命雄爲都摠管,鄭載岳爲五衛將,尹遇進爲宣傳官,柳振榮爲忠淸水虞候,李重昌爲慶尙兵虞候,朴好問爲法聖浦僉使,柳重碩爲高嶺僉使。
吏批,以李廷濟爲輔德,黃處信爲司䆃主簿,洪重休爲修撰,李蓍顯爲平澤縣監,徐宗積爲麟蹄縣監,李宜祿爲安陰縣監,李㙫爲和順縣監,朴師益爲兵曹佐郞,李端章爲咸平縣監,柳縇爲內資直長,余垕爲庇仁縣監,朴斗寅爲刑曹正郞,李有壽爲仁川府使,邊震英爲甲山府使,崔致河爲靑丹察訪,李縡爲兵曹參知,張孝源爲三水府使,沈弼賢爲禁府都事,李齊賢爲尙瑞直長,柳聖溥爲樂安郡守,洪敍夏爲長興奉事,李相發爲礪山府使,沈喜雄爲高原郡守,鄭翔周爲通津縣監,李東英爲碧潼縣監,成均典籍單尹基慶·徐宗揆爲司評。
上在昌德宮。停常參·經筵。
下直,京畿水使李泓,成川府使呂必容。
禁府都事申弼夏,京畿前水使李世祥拿來事,出去。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有煩轉,寢睡則差勝云,伏未審熏熱困惱不復往來,飽滿膈間不淸利,一向差減,而口淡加減,何如?浮氣腹脹及膨悶餘氣,比昨尤減乎?厚朴湯三貼,又當盡於今日,臣等,與諸醫入診,詳察症候,議定繼進當否宜當,不勝終宵憂煎,敢此問安,竝爲仰稟。答曰,知道。熏熱困惱往來,而飽滿膈間不淸利之氣,一向差減,口淡無加,而浮氣腹脹及膨悶餘氣,漸益有減,勿爲入診,問于入侍醫官,議定斷進當否,宜矣。
右議政金宇杭十度呈辭。入啓。傳曰,安心調理。
持平金在魯三度呈辭。入啓。遞差。
府前啓,請還收黃順中絶島定配之命,仍令該曹,嚴鞫得情,依律處斷事。請謝恩正使晉平君澤,副使權書狀官兪崇,竝命罷職。答曰,勿煩。
咸鏡監司書目,都事尹憲周,法外濫刑,不可置之,罷黜,其代,令該曹極擇差送事。
藥房再啓曰,今日問安之批,問于入侍醫官議藥事,命下矣。入侍醫官柳瑺等退出後,臣等,與儒川君濎及諸醫官等,反覆商議,則皆以爲厚朴湯,旣有顯效,浮氣未盡消減,依前加入,加進三貼,宜當云,此藥明日煎入之意,敢啓。答曰,知道。
謝恩,禮曹正郞兪泰章。
大殿·中殿·世子宮·嬪宮,藥房·政院·玉堂夕問安。答曰,知道。
兵曹參知李縡,牌不進,依承傳罷職。以上朝報
有政。兵批,以李萬杓爲靑水萬戶,李時煥爲植松萬戶,趙隆爲都摠都事,孫碩胄爲訓鍊主簿,金克觀爲宣傳官,尹商逸爲部將,簡元道爲守門將,金德三爲唐浦萬戶,申潾爲都摠都事,孫希俊爲濟物浦〈萬〉戶,金道伸爲鹿島萬戶,崔時昌爲柒浦萬戶,元百揆爲訓鍊僉正,李振華爲訓鍊判官,魚必遠爲訓鍊僉正,權濬爲宣傳官,鄭智爲兼司僕將,崔斗萬爲東里僉使,全舜佐爲訓鍊主簿,李守身爲都摠都事,金壽鳴爲宣傳官,李世煥爲豆毛浦萬戶,金興瑞爲委曲僉使,張世益爲晉州營將,申命仁爲慶州營將,金德重爲高山里僉使,金翊相爲兼司僕正,李天駿爲都摠經歷,李德洪爲都摠經歷,南益華爲都摠都事,李重新爲訓鍊判官,崔裕泰爲訓鍊主簿,柳泳爲訓鍊主簿,李觀命爲同知中樞府事,李壄爲同知中樞府事,盧恰爲宣傳官,金夢翼爲訓鍊僉正,權冏爲都摠都事,金鼎德爲訓鍊主簿,李汝迪爲滿浦僉使,李世寶爲幕嶺萬戶,金廷奭爲德池洞別將,李東蕃爲林土別將,金翊相·朴世挺爲副護軍。
備邊司啓辭,曾於癸未年,行判中樞府事尹趾善,以軍器寺都提調,箚陳本寺物力蕩竭之狀,請以三南月課鳥銃火藥等價,與諸軍門,一體分授,取贏補用,則廟堂覆啓許施,而其時鳥銃,因年凶權減,故待復舊一體分授事,竝爲定奪矣。近已復舊,武庫事體,與軍門有間,不必仍作永久之例,姑依前日成命擧行之意,分付該廳,何如?答曰,允。備局謄錄
吏批,以李觀命爲漢城右尹,安斗齡爲長淵府使,申思喆爲吏曹正郞,鄭澔爲弘文館副提學,李宜著爲義禁府都事,徐宗選爲刑曹正郞,李秉常兼校書校理,崔昌朝爲尙瑞副直長,崔柱夏爲孟山縣監,沈尙粲爲內贍主簿,兪泰章爲禮曹正郞,李星耉爲巨濟府使,尹陽來爲宗簿正,成均博士二單,沈一羲·尹珌·白鴻逵爲成均典籍,金得輝爲柒原縣監,慶聖會爲江原都事,趙彦臣爲持平,金相元爲弼善,李耘好爲禁府都事,辛致復爲刑曹佐郞,兪集一爲兼同知義禁府事,姜必輔爲監察,鄭洊爲工曹佐郞,金斗奎爲司僕主簿,金道應爲成均館學正,鄭思大爲校書館博士,李德洪爲嘉山郡守,兪泰章爲兼春秋館記注官,黃龜河爲弘文館校理,尹趾慶爲三陟府使,尹就商爲軍器提調,金民澤爲濟用奉事,權忭爲弘文館修撰。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱煩轉,寢睡不得安穩,四更,大便一次放下,而堅實成塊云,又伏聞下問于醫官,厚朴湯依前錢數進服何如爲敎云,伏未審困惱口淡及飽滿膈氣不淸利,加減何如,而朝來熏熱已減乎?浮氣腹脹及膨悶餘氣,比昨尤減乎?臣等,以聖敎,商議於諸醫,則皆以爲便道如此,聖敎允當,厚朴湯元方,依不分貼時加入,依昨日所進,爲宜云,此藥卽當煎入,而臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱往來,口淡無加,飽滿膈間不淸利,一向差減,朝來熏熱減歇,而浮氣腹脹及膨悶餘氣,漸有差減矣。勿爲入診。
右議政金宇杭十一度呈辭。入啓。傳曰,安心調理。
獻納洪好人再度呈辭。入啓。遞差。
府前啓,請還收黃順中絶島定配之命,仍令該曹,嚴鞫得情,依律處斷事。新啓,京畿水使李泓,家有變故,不能善處,擧措妄悖,爲世所棄,臺閣之上,物議喧藉,而佯若不知,汲汲辭朝,其冒沒廉恥,莫此爲甚,況其衰老朽敗,陛辭之際,扶掖出入,拜跪不能成樣,畿輔重閫,不可付諸如此之人,請京畿水使李泓罷職不敍。答曰,不允。前啓謝恩正使晉平君澤,副使權,書狀官兪崇,竝罷職事,停啓。
備忘記,黃海監司李宜顯,當初引嫌,旣涉太過,則辭本還給,累次開釋之後,所當卽出行公,而一向廢務,殿最尙不封進,其在事體,殊甚未安,從重推考,依前下敎,俾卽察任。
傳曰,京畿水使李泓,昨纔辭朝矣。臺論重發。前水使李世祥,旣已就拿,畿輔重閫,虛曠至此,殊甚可慮,不可無變通之道,水使李泓,爲先改差,卽出其代,三日內,使之辭朝。
大殿·中殿·世子宮·嬪宮,藥房·政院·玉堂夕問安。答曰,知道。
吏曹判書宋相琦,兵曹判書尹趾仁,初度呈辭。入啓。給由。
謝恩,尙瑞直長李齊賢,兼弼善吳命恒。
戶曹啓曰,卽接廣興倉所報,來七月朔頒料次,倉官,進去于右議政家,請受祿牌,則以爲方在呈告辭職中,不敢冒受常祿,祿牌不爲出給云,係是大臣祿俸,何以爲之?敢稟。傳曰,令倉官輸送。
右議政金宇杭箚子。大槪,病勢彌留,決無起動之望,乞遞職名,仍寢祿俸輸送之命,以安微分事。入啓。答曰,省箚具悉卿懇。卿之調息,殆浹二旬,神明所相,昔疾今愈,而巽牘不止,造朝無期,是豈所望於卿者耶。所謂情勢,業已開釋,尤無難安之端矣。至於薄廩,不宜過辭,卿其安心勿辭領受,卽起視事,用慰予思想之心。仍傳曰,遣史官傳諭。
藥房口傳啓曰,日氣甚熱,累日大政酬應,其無困憊之候乎?惶恐,敢啓。傳曰,無大段困憊之候矣。以上朝報
有政。兵批,以孫時好爲阿吾地萬戶,郭萬增·朴永昌爲部將,高尙輝爲守門將,方時振爲忠壯將,河道榮爲部將,趙倓爲宣傳官,崔昌祺爲仇寧萬戶,李守元爲水口萬戶,南益華爲都摠經歷,朴昌徵爲都摠都事,尹就商爲同知中樞府事,柳瞻爲武兼,柳萬奇爲吾老梁萬戶,申靖夏爲北評事,李自興爲潼關僉使,吳重奭爲知世浦萬戶,李弘規爲兼內乘,張聖維爲訓鍊主簿,白五彩爲部將,金時泰爲武兼,趙命周·李熙齡爲武兼,鄭壽松爲滿浦僉使,尹慤爲京畿水使,尹有迪爲守門將,李枝發·梁世英·金潤基爲副司果。馬馬海里權管單韓啓朝,自作仇非權管洪禹龜,三千權管鄭奇昌,尙州浦權管崔允尙,雲頭里權管金再興,大坡兒權管嚴有弼,小坡兒權管金尙建,吾村權管金順敏,廟洞權管張斗杓,甲巖權管金斗積,雙靑權管金謹周,小吉號里權管田萬積,於汀灘權管姜文載。
今日賓廳日次,而上候方在靜攝中,來會本司之意,頉稟。答曰,知道。備局謄錄
吏批,以李遇春爲成均典籍,崔尙震爲繕工監役,李宜著爲平市令,李秉常爲司僕正,宋成明爲吏曹佐郞,申思喆爲兼校書校理,李眞望爲兵曹正郞,李世瑾爲襄陽府使,李鳳年爲洪陽縣監,申滌爲禮曹佐郞,吳命恒兼東學敎授,申混爲咸鏡都事,李汝迪爲吉州牧使,尹世憲爲監察,李翊漢爲長湍府使。
上在昌德宮。停常參·經筵。
未時,日暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱煩轉,寢睡不得安穩云,伏未審朝來,熏熱已減,而困惱口淡,加減,何如?飽滿及膈間不淸利,一向差減乎?浮氣腹脹及膨悶餘氣,比昨尤減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱減歇,而困惱往來,口淡有減,飽滿膈間不淸利,一向差減,而浮脹等症,一向消減矣。勿爲入診。
右議政金宇杭十二度呈辭。入啓。傳曰,安心調理。
政院啓曰,執義兪崇,引避退待之後,旋因臺啓,久未處置矣。臺啓昨已停啓,今當處置,而大司憲權尙夏,掌令安重弼在外,持平趙彦臣未肅拜,掌令趙鳴謙,持平趙榮福呈辭,無一行公之員,呈告人員,竝牌招,使之處置何如?傳曰,允。
謝恩,修撰洪重休。
吏曹啓曰,守令有闕,政事,取稟。傳曰,過國忌後,爲之。
持平趙榮福啓曰,臣日昨伏見執義兪崇避辭,則以金吾議讞譯官也。律以不能檢束爲嫌,臣意則以爲糾察一行,自是使臣之責,今若以此歸罪譯舌,而使臣,終無責罰,則恐非重使事之道,玆於詣臺之時,不爲處置,竝論三使臣矣。連日爭執,兪音久靳,而此不過體例間事,則亦不必一向瀆擾於靜攝之中,故昨日停啓,而且聞前規,則引避而遭彈者,雖或停啓,其避自歸於不論,別無處置之事,設令臺例,宜卽處置,臣以當初論罷之人,一邊停論,一邊處置,有所逕庭,只爲停啓而出矣。卽者喉司,以處置請牌,臣初旣請罷,又當處置,論以臺體,斷無是理,其何可參涉於可否之際乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
戶曹啓曰,依傳敎,來七月朔祿俸,令倉官輸送于右議政金宇杭家,則以爲今方在告乞遞,不可坐費公廩,將以不敢冒受之意陳箚云,祿俸不爲領受,何以爲之?敢稟。傳曰,箚批已下,更爲輸送。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間,聖候熏熱頗甚,寢睡煩轉,不如昨日,井華水調進九味淸心元五丸云,伏未審朝來,熏熱其已減歇,而飽滿及膈間不淸利,一向差減,困惱口淡,加減,何如?浮氣腹脹,比昨尤減,而膨悶餘氣,亦已快減乎?厚朴湯三貼,又當盡於今日,臣等久未入侍,與諸醫入診,詳察症候,議定繼進當否,宜當,不勝終宵憂慮,敢此問安,竝爲仰稟。答曰,知道。朝來熏熱減歇,而飽滿,膈間不淸利及口淡,一向差減,困惱往來,浮氣腹脹,益有所減,而膨悶餘氣,猶未快減矣。明日入診。
右議政金宇杭十三度呈辭。入啓。傳曰,安心調理。
吏曹判書宋相琦,兵曹判書尹趾仁,再度呈辭,以國忌齋戒,留政院。
府啓,竝引嫌而退,當初避辭,姑舍勿論,旣遭臺參,勢難仍在,糾劾之論,旣有所執,嫌難處置,其勢固然,請執義兪崇遞差,持平趙榮福出仕。答曰,依啓。
前啓,以國忌齋戒,今明日姑停。
承文館官員,以都提調意啓曰,本院官員頃日會坐,壬辰庭試榜,先爲圈點,及其完圈計畫之後,權知副正字蔡命運,以參坐之人,忽生異議,諉以其意在於全塞壬辰一榜。今雖完圈,揀擇文書,不當成送云,意在沮戱,擧措謬戾,後榜分館,亦將因此遷就,事極可慮,臣等以蔡命運削職,揀擇文書,使之卽速成送之意,陳啓蒙允矣。上博士權相一,亦參圈坐,而乃於蔡命運削職之後,忽稱其意見,初與蔡命運無異,今宜同被罪罰,文書事,不敢擧行云,今至兩月,屢加催督,而尙無修送之事,兩人之意,果欲全塞一榜,則初何以默無一言,無弊會坐,仍行圈點之事,權相一之又起而隨人敗事,尤涉無據,亦命削職,爲當。次成命之下,轉生事端,至今不爲奉行,以致壬辰以後榜一百十餘人,尙無置處,是乃國朝以來所未有之事,事之寒心,莫此爲甚。卽今本院官見在之員,只有李慶錫·權宏·金翰運·朴長潤,而上博有所引嫌,則本院舊規,下位例不替當,文書修送事,李慶錫等,不得擧行,其勢然矣。前著作姜綸,今有職牒還給之命,依例肄習官啓下,令該曹付軍職,使之一同會坐,揀擇文書,趁速修送,後榜分館,亦卽次第擧行,而若復因循,一向遲滯,則新進慢忽朝令之習,宜有所嚴懲,別樣請罪,何如?傳曰,允。
大殿·中殿·世子宮·嬪宮,政院·玉堂夕問安。答曰,知道。
持平趙榮福就職。以上朝報
上在昌德宮。停常參·經筵。
下直,京畿水使尹慤。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱煩轉,寢睡不得安穩,罷漏後,井華水,調進九味淸心元五丸云,伏未審朝來,熏熱其已減歇,而飽滿及膈間不淸利,一向差減,困惱口淡,加減,何如?浮氣腹脹,益有所減,而膨悶餘氣,猶未快減乎?今日臣等,當依聖敎入診,而不勝終宵憂慮,敢此問安。答曰,知道。朝來熏熱減歇,而飽滿,膈間不淸利及口淡,一向差減,浮氣腹脹,漸益有減,而膨悶餘氣,猶未快減矣。
右議政金宇杭十四度呈辭。入啓。傳曰,安心調理。
今日藥房入診時,上候平復間,不緊疏單及公事,切勿捧入之意,更加申飭政院事,榻前定奪。
藥房再啓曰,厚朴湯加減加進之意,臣等已陳於榻前,而退與儒川君濎及諸醫官等,更爲反覆商議,則皆以爲,元方中,檳榔·厚朴·枳實減五分,良羌減三分,加入中,去桂心,更加黃芩一錢,連進三貼,宜當云,此藥煎入之意,敢啓。答曰,知道。
傳曰,前待敎宋眞明,前檢閱趙觀彬,竝敍用。
大殿·中殿·世子宮·嬪宮,藥房·政院·玉堂夕問安。答曰,知道。
吏曹口傳政事,待敎單宋眞明,檢閱單趙觀彬。
觀象監,自昧爽至卯時,有霧氣。啓。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱與昨無異,寢睡不得安穩,四更,井華水調進九味淸心元五丸云,伏未審朝來,熏熱已減,而飽滿及膈間不淸利,一向差減,困惱口淡,加減,何如?浮氣腹脹,益有所減,而膨悶餘氣,漸益快減乎?今日臣等,與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來熏熱減歇,而飽滿·膈間不淸利及口淡,一向差減,困惱往來,浮氣膨脹,益有所減,而膨悶餘氣,猶未快減矣。勿爲入診。
右議政金宇杭十五度呈辭。入啓。傳曰,安心調理。
持平趙榮福上疏。大槪,臣於臺憲之任,實難仍因冒據,病情且苦,無望供職,玆敢畢暴衷曲,瀆擾於靜攝之中,兼附區區所懷,以備裁察事。入啓。答曰,省疏具悉。第一件·二件事,令廚院·該曹稟處,權請拿,韓世良請遞之說,或涉過重,或未見其得宜,而柳貞章等事,所論是矣,可不依施焉?爾其勿辭,調理察職。
大殿·中殿·世子宮·嬪宮,藥房·政院·玉堂夕問安,答曰,知道。以上朝報
有政。兵批,以蔡時祥·李溭·金洵·李徵海·兪崇爲副護軍。
禁衛營啓曰,七番中部中司屬京畿四哨及江原道一哨,合五哨軍兵逢點,實數六百五十二名,二番海西別驍衛五十五名,步軍標下一名,已爲點閱整齊,來七月初一日,與內外各處入直馬步軍兵,依例替代後,舊軍放送之意,敢啓,答曰,知道。
又啓曰,本營分授肅靖門東邊體城頹毁處,待晴改築事,已爲啓下矣。來七月初一日始役之意,敢啓。答曰,知道。禁營謄錄
備邊司啓辭,卽見刑曹牒報,則犯越罪人郭萬國更招內,渠於上年九月,自上土鎭,踰麻田嶺至玆成,欲向麻田嶺之際,迷失道路,三渡小江,到于滿浦上,把從水淺處,犯越鴨綠江,被捉於胡人云,其時當該邑鎭官,令本道査出啓聞,以爲依節目論罪之地,何如?答曰,允。備局謄錄
吏批,以洪好人爲執義,李秉常爲龍岡縣令,金相稷爲谷山府使,洪以度爲南陽府使,趙鳴鳳爲弼善,鄭濈爲龍川府使。日記廳郞廳曺命胤書。趙景觀校正。
上在昌德宮。停常參·經筵。
夜一更,流星出胃星下,入南方天際,狀如拳,尾長四·五尺許,色赤。
下直,海州判官金宇集,新昌縣監鄭河瑞。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱煩轉,寢睡不得安穩云,伏未審朝來,熏熱已歇,飽滿,膈間不淸利及口淡,一向差減,困惱之候,不復往來乎?浮氣腹脹,益有消減,而膨悶餘氣,比昨有減乎?厚朴湯三貼,又當盡於今日,臣等與諸醫入診,詳察症候,議定當否,宜當,不勝終宵憂慮,敢此問安,竝爲仰稟,答曰,知道。朝來熏熱減歇,而飽滿,膈間不淸利及口淡,一向差減,困惱之候,往來未已,浮氣腹脹,日益消減,而膨悶餘氣,猶未快減,厚朴湯加進,宜當,勿爲入診,與諸醫議定,宜矣。
右議政金宇杭十六度呈辭。入啓。傳曰,安心調理。
司諫金相元,修撰洪重休,月課連三次不作,依承傳罷職傳旨。傳曰,只推勿罷。
備邊司啓目,粘連吏曹堂上聯名上疏云云,濟州,爲涉海之地,牧使以下官交替之際,彼此候風,或致淹延,供億有弊,瓜期在六月以後,十月以前者,許令正·二月出代,瓜期在五月以前,十一月以後,冬春間出代之意,雖不足論,擧一包二,自可推見,諫臣所論,誠爲得宜。邊是泰瓜期,在今十一月,則春間報瓜,出於錯認近例,該曹之今月出代,亦未審察定式本意,已定之制,今無復可以稟定者,固當遵承而施行,邊是泰仍任,新差牧使金始煥遞改,自今一切以此定式施行之意,申飭該曹,何如?啓依允。
大殿·中殿·世子宮·嬪宮,藥房·政院·玉堂夕問安。答曰,知道。
都承旨金興慶上疏。大槪,涕泣陳懇,冀蒙歸省病母事。入啓。答曰,省疏具悉。爾之情理,予用矜念,本職,今姑許遞焉。
藥房再啓曰,朝者問安之批,厚朴湯加進,宜當,與諸醫議定事,命下矣。入侍醫官柳瑺等退出後,臣等與諸醫,更爲反覆商議,則皆以爲,浮氣則幾盡消減,而熏熱之候,往來未已,厚朴湯,前方中,檳榔·枳實,各減八分,良羌減二分,依前加入,加進二貼,宜當云,此藥明日煎入之意,敢啓,傳曰,知道。
吏曹啓曰,承旨有闕,政事,取稟。傳曰,明日爲之。
修撰洪重休牌不進,罷職傳旨。傳曰,只推勿罷。以上朝報
藥房口傳啓曰,儒川君濎,入省記矣,忽自午後,猝患暑癨,症勢不輕,使之出往闕外,調理以入,而減省記出送之意,敢啓。傳曰,依爲之。燼餘
刑曹啓曰,李蓍亨·李養粹等及兩招辭連各人,近日連爲推問,而所謂崔廷碩·李時夏·宋道明·李猶興·金重甲諸人,李蓍亨·姜時遇等,又爲援引爲證,不可不一處辨質,上項崔廷碩·李時夏·宋道明·李猶興·金重甲等,捉來推問,李蓍亨所援惡發爲名女人推問事,覆啓蒙允之後,開坐推問,旣已納招,下獄之際,鎖匠不能看檢,以致逃躱,事極驚駭。鎖匠卽爲捉囚,別定刑吏,使之刻期窺捕,尙未捉得,當該典獄官員,亦難免不能檢飭之失,推考警責,鎖匠則從重科罪,惡發譏捕之意,分付左右捕盜廳,何如?傳曰,允。左捕廳謄錄
禮曹啓曰,卽接奉常寺所報,則上年,因朝家定奪,宋朝六賢,旣已陞配,各樣祭物,比前有加,而時無變通,急於封進,先自責辦於貧寒貢物主人,揆以事體,誠甚苟簡。一年春秋祭需,合而計之,厥數不貲,以中脯言之,所用乃至二十四張,其他黃蜜·楮常紙等物,亦皆類此,主人輩白地徵出,勢難支保。一依啓聖祠例,斯速入啓,上項中脯等物,趁卽加定,以爲祭享封進之地云,曾前如此之時,祭物加定,亦有前例,依所報分付戶曹,何如?傳曰,允。
禮曹啓曰,今秋太廟展謁,當爲取稟,而自上方在靜攝之中,不得循例擧行之意,敢啓。傳曰,知道。禮曹謄錄
上在昌德宮。停常參·經筵。
下直,竹山府使丁道徽,慶尙都事安時相。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱煩轉,寢睡不得安穩云,伏未審朝來,熏熱已歇,而飽滿,膈間不淸利及口淡,一向差減,困惱不復往來乎?浮氣腹脹,幾盡消減,而脚部膨悶餘氣,亦已快減乎?伏聞昨夜入侍醫官之言,浮氣諸處,今已頓減,連有汗氣,表裏俱解,而夜中熏熱輒作,寢睡不安,所進湯劑,偏於疏利,非有滋潤之功。諸醫中,或以爲,今姑停進,繼進調保之劑,爲宜,或以爲,元方中,硝黃又爲半減以進,爲宜云,臣等不可不與諸醫入診,詳察症候,議定停進與否矣,不勝終宵憂慮,敢此問安,竝爲仰稟。答曰,知道。朝來熏熱減歇,而飽滿,膈間不淸利及口淡,一向差減,困惱往來,浮氣腹脹,日益消減,而脚部膨悶餘氣,猶未快減,勿爲入診,問于入侍醫官,議定湯劑停進與否,宜矣。
右議政金宇杭十七度呈辭。入啓。傳曰,遣承旨敦諭。
政院啓曰,近來兩司多官,或在外,或未肅拜,或在呈告中,無一行公之員,守令未署經之數,至於十一員之多,監察茶時,亦至多日,事甚未安,除在外外,呈告未肅拜人員,竝牌招察任,何如?傳曰,允。
謝恩,大司諫洪致中,司諫金相元,獻納李箕翊,執義洪好人,持平趙彦臣。
持平趙榮福啓曰,臣昨於辭疏之末,略附愚淺之見,而聖度天大,曲賜採納,臣誠感激,罔知攸措。第於新舊萊伯事,乃以或涉過重,或未見其得宜,爲敎,臣竊不勝惶惑之至。今此犯諱文字,毋論出於倭人與訓別之手,爲邊臣者,矇然看過,慢不着意,則罷職之罰,已失太輕,而雖使倭奴聞之,必以爲,朝家於犯諱重事,視若微眚,將疑邦憲之不嚴,而益肆輕侮之志矣。其在示遠人之道,亦宜拿致王府,以重事體,置對之請,豈有一毫過重者哉?至於韓世良,則年已望七矣,衰耗甚而不合邊任,才望輕而難於彈壓,而當此生事之後,遽膺差遣,殊非爲官擇人之意,臣之請遞,實循公議,而草草數語,未槪聖心,旣靳允兪之音,反下未安之批,臣何敢晏然仍冒於臺次乎?昨緣病苦,未卽引避,今隨召牌,始爲自列,所失尤大,請命遞斥臣職。答曰,勿辭,退待物論。
府前啓,請還收黃順中絶島定配之命,仍令該曹嚴鞫得情,依律處斷事。請京畿前水使李泓罷職不敍事。入啓。答曰,不允。
平安監司李光佐辭職上疏。入啓。答曰,省疏具悉。西藩新除,實循公議,則今玆控辭,殊涉太過,而第所陳情理,固宜矜許,本職許遞焉。
內醫院官員,以都提調意啓曰,當此移院竝直,朝夕問安之時,本院副提調,不可連日闕直,新除授副提調吳命峻,卽爲牌招察任,何如?傳曰,允。
謝恩,都承旨吳命峻。
大殿·中殿·世子宮·嬪宮,藥房·政院·玉堂夕問安,答曰,知道。
藥房再啓曰,朝者問安之批,問于入侍醫官,議定湯劑停進與否事,命下矣。入侍醫官柳瑺等退出後,臣等與諸醫官等,更爲反覆商議,則皆以爲,聖候浮氣,幾盡消減,厚朴湯不必連進,夜中熏熱,每妨寢睡,淸熱潤燥之劑,不可不進,厚朴湯今姑停進,柴胡四物湯元方,半夏代,天花粉一錢,加麥門冬一錢,黃柏·知母竝鹽酒炒·山梔炒各七分,連進三貼,宜當云,此藥煎入之意,敢啓。答曰,知道。
禁府都事申弼夏,京畿前水使李世祥拿來後,入來。
禁府,李世祥拿囚。啓。
傳曰,南陽府使權,今年春間赴任矣,旣遞副价之任,數遞之弊,不可不念,仍任事,分付。以上朝報
宋正明,以司饔院官員,以都提調意啓曰,卽接鷹師牌頭牒報,則入夏以來,草樹茂密,不得行獵,家養已盡,將未免闕供之患,依前例草殘間,以軟鷄,折半代封事,斯速入啓變通云,鷹師等形勢之切悶,誠如所報,而莫重御供,自下不敢擅便,惶恐敢啓。傳曰,折半代封。
吏批,判書宋相琦呈辭,入啓。參判李晩成進,參議趙道彬病,右承旨許玧進。
兵批,判書尹趾仁呈辭受由,參判吳命俊病,參議李震壽病,參知洪禹瑞進,左副承旨宋正明進。
吏批啓曰,判書宋相琦呈辭受由,參議趙道彬病不來,小臣獨政未安,何以爲之?敢稟。傳曰,仍爲之。以上燼餘
有政。兵批,以金興慶·權·鄭檝爲副護軍,三田渡別將單劉植。
備邊司啓曰,以回還節使行中弓角被捉事,北京咨文,日昨出來,該部,以遣大臣査審,或交與該國査審,具題稟裁奉旨,只令本國査明究審矣,該府題奏中,有不將差來陪臣嚴行曉諭云云之語,看來不勝駭惋之至。頃於丁巳年節使二月回還時,地圖被捉於柵門,該府,以遣大臣會同嚴査題請,而奉審,着該國詳審具奏,一如今日之事,其時別爲謝恩,而適於四月,有陳賀·謝恩使之行,故兼付以送。且前此禁物被捉,而旣遣査使,則每爲謝恩,已自成例,今亦當有謝恩之擧,前頭節使之行不遠,不必別遣。頃以此事,究問於犯禁人等處,旣已移咨禮部,馳送一譯,今此禮部題請,在於咨譯未及入到之前,而自被旣令査奏,則例當更爲究審陳奏矣。節使旣已差出,而當以謝恩·陳奏爲號,令吏曹三使臣,以當品差出,何如?答曰,允。備局謄錄
吏批,以南道揆爲司僕正,柳㵑爲金海府使,邊是泰爲濟州牧使,鄭壽松爲龍川府使,南弘璛爲軍器直長,李斗興爲軍器奉事,鄭二綱爲軍器副奉事,朴昌益爲軍器寺參奉,吳命峻爲都承旨。
上在昌德宮。停常參·經筵。
大殿,政院·玉堂·二品以上·六曹·大司諫問安,答曰,知道。中殿·世子宮,藥房·政院·玉堂·二品以上·六曹·大司諫問安,答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱煩轉,寢睡不得安穩,與昨無異云,伏未審朝來,熏熱已減,而困惱不復往來,飽滿及膈間不淸利,口淡,一向差減乎?浮氣幾盡消減,而腹部微脹及脚部膨悶,猶有餘氣乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟,答曰,知道。朝來熏熱減歇,而困惱往來未已,飽滿及膈間不淸利口淡,一向差減,浮氣幾盡消減,而腹部微脹,脚部膨悶,微有餘氣矣。勿爲入診。
右副承旨韓重熙書啓,臣敬奉聖旨,敦諭于議政府右議政金宇杭處,則以爲,臣疾痛之呼,未蒙憐察,瀆擾之罪,尙逭譴何,悶鬱悚蹙,祗俟威命矣。不意近侍臨宣聖諭,十行綸綍,辭旨渙渥,責勵隆重,有非如臣無狀所當得於聖明之下者,奉讀以還,感惕靡容,以首頓地,不覺涕淚之交逬也。臣之引入,始由臺斥,仰惟聖明,必以臣爲難安,而虛爲此引疾也。又下諄諄之敎,有如家人父子之面命,區區情實,曾已略暴,而日月之明,猶未盡明燭也。臣之所被人言,雖甚愧恥,荐承開釋之敎,因此而必決去就,亦豈臣之初計也?人非旣極,鬼責隨至,宿病之外,添患暑症,彌留數旬,有進無退,委頓呻吟,生意索然,末由自振,久闕候禮,期以必免,日事煩聒,罪戾如山,寧欲速死。以臣無似,忝叨匪據,其於民事國計,縱無絲毫之補,未死之前,盡悴爲期,而不幸賤疾,若是沈淹,卽今危綴之狀,卽近侍之所目覩,而實無一分起動之路,敦諭之下,又不得趨承,伏地戰慄,不知所達,謹當以一箚,更申危悃云矣,敢啓。傳曰,知道。
院前啓,無城上所,姑停。
禮曹判書趙泰耉,戶曹參判李大成聯名上疏。入啓。答曰,省疏具悉。一時臺言,非有深意,則必欲遞免,殊涉太過,卿等勿辭,從速察任。
傳曰,謝恩兼陳奏正使,宗臣及儀賓中備擬事,分付該曹。
府前啓,請還收黃順中絶島定配之命,仍令該曹,嚴鞫得情,依律處斷事。請京畿前水使李泓罷職不敍事。新啓,黃州牧使吳羽進,到任以後,無一善狀,爲摘官屯木花,出送衙客於村間,所謂衙客,擅行閭里,侵擾攘奪,至及鷄犬,民不支堪,或發怨言,及夫衙客之還衙訐告,則捉來村民,托以凌辱衙客,重施嚴刑,卽致殞斃。當初出送衙客,作弊民間,已極無據,而至於濫殺無辜之民,尤爲驚駭,請黃州牧使吳羽進拿問定罪。鳳山郡守安廷瑞,爲人濫滑,處事愚悖,曾任長連,專以肥己爲事,而能於善事,巧於干譽,每當使客之行過本邑也,敎誘鄕所,多聚邑底男女,虛稱善治,要路請褒,且令信任褊裨,行賂於使客所帶下屬,左右延譽,盜竊治聲,事之可駭,莫此爲甚,一道之傳笑唾罵,至今未已。及移本職,不悛舊習,手段益滑,擧措顚妄,蠱惑邑妓,賄賂公行,民受其弊,怨聲載路,如此之類,不可不嚴加罪罰,以礪他人,請鳳山郡守安廷瑞削去仕版。引嫌而退,有懷疏陳,誠得臺體,聖批之下,不必爲嫌,請持平趙榮福出仕。答曰,不允。吳羽進事,更加詳察處之。安廷瑞,曾因繡衣褒啓,以治最一道,至蒙賞典,今玆所論,多不近理,而削版之請,尤涉太過也。須勿煩論,處置事,依啓。
右議政金宇杭箚子。大槪,恩諭之下,末由趨承,乞蒙譴斥事。入啓。答曰,省箚具悉卿懇。卿之所遭,本無必遞之義,卿之疾病,亦非委頓之比,而敦勉愈懇,造朝愈邈,良由予情志之不孚,益用愧恧,無以爲諭。予志牢定,日呈十章,無益於准請,而有損於事體,卿毋困我,卽起視事,用副予如渴之望。仍傳曰,遣史官傳諭。
大殿·中殿·世子宮·嬪宮,藥房·政院·玉堂夕問安。答曰,知道。
持平趙榮福就職。
持平趙彦臣啓曰,臣本以庸陋,百不猶人,而柏府新命,遽下意外,揣量才分,實無冒當之望矣。昨於召牌之下,分義是懼,不得不趨謝恩命,今又黽勉詣臺,旣在其職,當盡一日之責,而論人之際,不可以泛然風聞,一筆句斷。臣於鳳山郡守安廷瑞事,蓋已聞之熟而知之詳,昨年,臣適往安岳郡,其時廷瑞,方任長連,而使客之來到安岳也,長連民人,來稱其倅善治,而請褒於使客,臣以其民之不待使客之入其境,陳訴,而裹糧遠來於他境,極爲怪訝矣。追聞詳知,則廷瑞,果爲敎誘鄕所,勒令民人來訴之說,人多傳播,且聞文化·殷栗等鄕人之言,則連民之往訴,又如安岳之爲,而人皆曰,主倅之敎誘也。至於行賂下屬,延譽左右之言,亦甚狼藉,而有一使客,至有捉治其狀頭者,此其眞的無疑,臣嘗稔知,而痛惋于心者也。近來欺國圖賞之輩,比比有之,而特殿下未之聞耳,若廷瑞,乃其甚者,而人言之狼藉,所聞之明的,非爲風聞之比,而反承嚴批,至下不近理,尤涉太過之敎,臣於此,不勝其懼然悚蹙之至,而繼之以訝惑也。敎民請褒,行賂延譽,隣邑之人,有口皆傳,莫不憤惋,則此豈不近事理,而人之爲言,若是其藉藉乎?設令有善治之績,此等駭擧,實爲搢紳之羞,不可不嚴加罪罰,以礪他人,則擬以削版之律,臣未知其太過矣。況廷瑞蒙賞移職之後,渠若仰感國恩,自悛舊習,專意治郡,有所可取之事,則容或有可恕之道,而及夫移授本郡,而貪饕不法之狀,又如是縱肆無忌,至有着氈笠夜巡妓家之擧,其他可駭之事,不一而足,則臣身居臺閣,豈可知而不言乎?臣新入臺地,論一欺國不法之武夫,而聖敎之嚴峻如此,臣何敢晏然仍冒於臺次乎?請命遞斥臣職。答曰,勿辭,退待物論。
藥房口傳啓曰,卽伏聞下問于差備醫官之敎,自昨日巳初,胸膈煩鬱,勞困特甚,至申時未已矣。今日當午之時,又如昨日云,臣等伏不勝驚慮之至,卽與諸醫官入診之意,惶恐敢啓。傳曰,九味淸〈心元〉進御後,煩鬱之候差減,勿爲入診。再啓曰,伏聞入侍醫官柳瑺等所傳之言,聖候自昨當午,有膈間煩鬱之候,今日亦然,此是本症火熱未淨,而加以近日炎熱無前,以致如此云,臣等與諸醫,更爲反覆商議,則皆以爲,柴胡四物湯,今姑停進,涼膈散,加石膏煆二錢,香薷·黃連竝羌汁炒各一錢,連進三貼,以爲降火治暑之地,宜當云,此藥煎入之意,敢啓。答曰,知道。又啓曰,卽伏聞差備醫官所傳下敎,則昨夜就寢後,下腹臍上臍下左右不安,皮膚顯似膨膨,而已減飽滿之氣,又作膈氣,因以有加,呼吸不平,尙未入睡,卽今臥則不安,呼吸不平,方此起坐,欲進竹瀝,已有入之之敎矣。醫官等,請先以井華水,調進龍腦安神丸云,未知丸藥,其已進御,而症候,如何?臣等伏不勝驚慮之至,請與諸醫官等,卽爲入診之意,惶恐敢啓。答曰,飽滿,膈間不淸利,呼吸不平,諸症候,今已減歇,勿爲入診,口傳。又啓曰,醫官等,以滿悶之症,前進單檳榔,爲宜云,此藥煎入之意,敢啓。答曰,知道。以上朝報
上在昌德宮。停常參·經筵。
下直,仁川府使李有壽。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,罷漏後,伏承口傳問安之批,飽滿·膈間不淸利·呼吸不平之氣,已減爲敎矣。伏未審其後,更入寢睡,而熏熱·困惱不復往來,口淡一向差減,飽滿及膈間不淸利,臍腹不安等症,亦無餘氣乎?浮氣已盡消減,而脚部膨悶,比昨,何如?今日症候如此,湯劑不無變通之議,臣等不可不與諸醫,趁早入診,更爲議定當進之劑矣,不勝憂煎,敢此問安,竝爲仰稟。答曰,知道。罷漏後入睡,而熏熱·困惱往來未已,口淡一向差減,飽滿及膈間不淸利,臍腹不緩等症,猶有餘氣,而浮氣幾盡消減,脚部膨悶,亦未快減矣。
右議政金宇杭十八度呈辭。入啓。傳曰,安心調理。
掌令趙鳴謙啓曰,臣之宿患痰火之症,遇暑添劇,實無供仕之望,尋單見阻,一味惶蹙,適因守令署經,召牌辱臨,不得不黽勉就列矣。昨者僚臺,以黃州之濫殺無辜,鳳山之政多不法,方欲論啓之意,書問於臣,臣以若有的聞,何妨竝論爲答矣?臣方在呈告中,雖不聯名,旣有私書之酬酢,則便同參啓,嚴批之下,難安之情,與同僚,固無異同,其何可仍據臺次,晏然處置乎?請命遞斥臣職。答曰,勿辭。退待物論。
藥房啓曰,臣等入診退出後,與柳瑺·丁時梯等諸醫官,反覆商議,則皆以爲,聖候便道未快,腹部復有微脹之氣,涼膈散今姑停進,前進厚朴湯,加桂心一錢,更進三貼,宜當云,此藥煎入之意,敢啓。答曰,知道。口傳啓曰,昨午,有膈間煩鬱之候矣,今日午後,則膈間,何如,而大便三次放下之後,飽滿之候,亦何如?惶恐,敢啓。傳曰,今日則當午而無煩鬱之候,飽滿之氣,日勢已滿,而尙未快減矣。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,兩銓之長,職務緊重,不宜久曠,而吏·兵判,辭單加由之後,一向引入,竝卽牌招察任。
吏曹判書宋相琦,兵曹判書尹趾仁牌不進。以上朝報
有政。兵批,以李光佐·洪以度·李弘肇·洪好人爲副護軍,趙榮福·趙彦臣爲副司直。
巳時,上御大造殿。藥房入診入侍時,都提調李頤命,提調趙泰采,副提調吳命峻,假注書金槹,編修官羅學川,記注官洪尙寅,醫官柳瑺·丁時梯·權聖徵·李時聖·趙慶基·朴星瑞·許坫·方震虁·李時弼·李徵夏·金弼佑。
李頤命進伏曰,近來炎熱異常,昨夜就寢後,下腹臍上臍傍,皮膚不緩,飽滿之氣,又復發作,膈氣因以有加,呼吸不平云,伏未知寢睡全失,而呼吸不平,皮膚不緩等症,何如?上曰,上年,則浮氣差減後,腹部皮膚寬緩,可以手握矣,今年則不然,昨夜就寢後,腹部頗覺膨膨,呼吸不平,不得入寢矣。罷漏後,始得入睡,而皮膚,姑不至緩薄矣。呼吸不平之候少減,而朝水刺後,尙無餘氣矣。頤命曰,困惱之候,近益減歇乎?上曰,微微往來,不至大段矣。頤命曰,大便尙不得快滑二行缺如何?上曰,數日來,微有澁候,而不至大段艱澁矣。頤命曰,口淡之候,尙有餘氣乎?上曰,口淡,幾減三分之一矣。頤命曰,請令醫官入診,而口熱如此,差備醫官數人,入診,何如?上曰,唯。瑺曰,左右脈度平和,與昨一樣矣。時聖曰,脈度,左右調均平緩矣。時弼曰,脈候平和,而尙帶鬱氣矣。趙泰采曰,去夜臍傍鬱悶時,有氣升之候耶?上曰,別無氣升之候矣。頤命曰,診察浮氣,何如?上曰,依爲之。仍爲倚臥,出示脚部,次示腹部,聖徵診視曰,小腹臍下,按之猶不緩,股陰亦少有浮氣矣。弼佑曰,左足部承山突近處,皮膚不緩,猶有餘氣矣。頤命曰,肌肉盡脫,甚妨於殿坐,爲敎,故造納平牀矣,未知何如。上曰,卽今亦妨久坐,而此平牀,頗勝於箭平牀矣。頤命曰,前進厚朴湯,有更進之議,而詳察症候,然後可以議定,故敢請入診矣。退出後,可以商議當進之劑矣。上曰,依爲之。頤命曰,口淡之候,日漸差勝,水刺進御,比前稍優,不勝欣幸,而第久病之餘,每患過食,雖以閭巷人,言之,病後食味旣出,則常常思食,匙不離口,終必有害者,例也。自上頃於飮食之節,十分謹愼,然後方可合於調將之道矣。上曰,雖欲多進,慮過而有所節矣。諸臣,遂以次退出。以上燼餘
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱煩轉,飽滿,膈間不淸利,不無餘氣,寢睡不得安穩,卽今則頗有困惱之候云,伏未審朝來,熏熱·飽滿等症,其已減歇,而口淡一向差減乎?浮氣已盡消減,而腹部微脹,脚部膨悶,猶有餘氣乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱·飽滿減歇,而困惱無減,口淡一向差減,浮氣幾盡消減,而腹部微脹,脚部膨悶,猶有餘氣矣。勿爲入診。
政院啓曰,吏曹判書宋相琦,兵曹判書尹趾仁,昨日特敎之下,違牌不進,事甚未安,竝卽牌招察任,何如?傳曰,允。
右議政金宇杭十九度呈辭。入啓。傳曰,安心調理。
兵曹判書尹趾仁,身病出仕。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。新啓,請謝恩正使晉平君澤,副使權,書狀官兪崇,竝命削奪官爵。捕廳之設,專爲治盜,雖係賊人,尙宜愼刑,況人非竊盜,罪非亂問,而挾怒構案,濫刑枉殺,豈非大可驚駭者乎?前捕盜大將李基夏,偏聽訐告之言,拘執買燈之人,酷施亂杖,仍卽致斃,及其屍親之發狀刑曹也,恐露其違法擅殺之跡,至有移文分疏之擧,雖以六文之錢,强沽三箇之燈,此何足爲盜?設或有侵辱之說,固當移送法司,依律勘治,豈可勒成罪名,急急撲殺乎?該廳軍校輩,旣自秋曹,覈實勘斷,律以定配,則其主將之用刑慘殘,濫殺人命之罪,決不可仍置,請前捕盜大將李基夏拿問定罪。答曰,不允。
持平趙榮福避嫌。大槪,臣於非斥之來,有不可仍冒於臺次,請遞事。入啓。答曰,勿辭,退待物論。
黃海監司書目,臣情地旣甚危蹙,母病又方沈苦,萬無因仍冒居之勢,瀝血陳懇,冀蒙鐫削事,上疏上送事。啓。答曰,省疏具悉。當初引嫌,固已太過,開釋之後,又何辭焉?卿之情勢,予用矜念,而藩臬任重,不宜輕遞,卿其勿辭,抑情察職。
大殿·中殿·世子宮·嬪宮,藥房·政院·玉堂夕問安。答曰,知道。
檢閱趙觀彬牌不進,罷職傳旨。傳曰,只推勿罷。再牌不進,依承傳罷職。
吏曹啓曰,平安監司有闕,政事,取稟。傳曰,過齋戒後,爲之。以上朝報
成均館官員,以同知館事意啓曰,今七月初七日,儒生上旬輪次,當爲設行,而大提學宋相琦,方在陳疏中,且與春享大祭相値,限內不得爲之,今月內無故日退行之意,敢啓。傳曰,知道。成均館謄錄
今日賓廳日次,而上候方在靜攝中,頉稟。答曰,允。備局謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞醫官所傳之言,夜間聖候,飽滿,膈間不淸利,比昨夜差勝,而熏熱煩轉,困惱呻吟,寢睡不得安穩云,伏未審朝來,熏熱·困惱已減,而飽滿,膈間不淸利,猶有餘氣乎?口淡日漸差減,而浮氣及腹部微脹,脚部牽引之氣,比昨,如?昨日泄痢過多,夜來困惱等症如此,諸醫或以爲,厚朴湯,今日姑爲停進,或以爲,分貼以進,爲宜云,臣等卽與諸醫入診,詳察症候,議定停進當否,宜當,不勝終宵憂煎,敢此問安,竝爲仰稟。答曰,知道。熏熱困惱減歇,而飽滿,膈間不淸利,猶有餘氣乎,口淡一向差減,浮氣幾盡消減,而腹部微脹,脚部牽引之氣,比昨無減,厚朴湯,不可遽停,分貼之說,得宜,勿爲入診,與諸醫議定,宜矣。
右議政金宇杭二十度呈辭。入啓。傳曰,安心調理。
院前啓,以秋享大祭齋戒,今日姑停。
藥房再啓曰,伏承問安之批,厚朴湯不可遽停,分貼之說,得宜,與諸醫議定事,命下矣。臣等與柳瑺·丁時梯等諸醫,更爲反覆商議,則皆以爲,昨今飽滿之氣,猶未快減,厚朴湯不可遽停,聖敎得當,前方中,厚朴減五分,朴硝減一錢五分,其餘減半,前加入,去桂心,更加香薷·黃連,竝羌汁炒各一錢,連進三貼,而此後隨時加減,宜當云,此藥煎入之意,敢啓。答曰,知道。
傳曰,訓鍊大將尹就商,承牌受符之後,旋引不當引之嫌,連呈辭疏,無意行公,其在事體,殊甚未安,卽爲牌招察任。
執義洪好人啓曰,臣於本府新啓鳳山郡守安廷瑞削去仕版之論,意見有不可苟同者。夫廷瑞之自莅西邑,恤民善治之績,西來之人,無不傳說,搢紳之間,亦多稱道,故知之已熟,而至於要譽不法之狀,曾未有所聞矣。今此僚臺之所論列者,若是其狼藉,臣未知僚臺所傳聞者,虛實果如何,而臣則旣無一言耳剽者,豈可徒諉以臺閣之許以風聞,守令之人微職卑,而前旣稔聞其能治之聲,今乃苟同於削版之啓哉?其在論人審愼之道,決不可苟然參啓,旣不得參啓,則亦不可一日冒居於臺次,請命遞斥臣職。答曰,勿辭,退待物論。
傳曰,史官三員待命,騎馬九匹立之,秋享大祭所內摘奸。
謝恩,同知尹就商。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
南就明,以吏曹言啓曰,今此秋享大祭永昭殿初獻官,實差領敦寧府事金柱臣,預差臨昌君焜,塡差啓下矣。實預差,俱有身病,勢難受香云,不得已以永寧殿初獻官,預差全城君混移塡,改付標以入之意,敢啓。傳曰,知道。
韓重熙啓曰,執義洪好人,再啓煩瀆,退待物論矣。傳曰,知道。以上燼餘
上在昌德宮。停常參·經筵。
下直,全州判官申思永。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,就寢時,井華水調進九味淸心元,而其後熏熱煩轉,膈間不淸利,寢間或覺或睡,不得深入,五更,又進九味淸心元,而膈間不淸利差勝,熏熱一樣云,伏未審曉頭,更入寢睡,而朝來熏熱,亦已減歇,困惱不復往來,口淡一向差減乎?浮氣已盡消減,而腹部微脹,脚部牽引,猶有餘氣乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。曉頭入睡,而朝來熏熱減歇,困惱往來,口淡一向差勝,浮氣幾盡消減,而腹部微脹,脚部牽引,猶有餘氣矣。勿爲入診。
政院啓曰,吏曹郞廳來言,今日爲政事,命下,而判書宋相琦受由未出仕,參判李晩成,參議趙道彬,俱以病不來,不得開政云,判書·參判·參議,竝卽牌招開政,何如?傳曰,允。
右議政金宇杭二十一度呈辭。入啓。傳曰,安心調理。
京畿監司書目,豐德府使金致龍,身病深重,還任無期,不得已罷黜事。
正言趙尙絅啓曰,臣以謝恩三使臣削奪,前捕盜大將李基夏拿問事,有所論啓矣。卽聞物議,則皆以爲,罪係辱國,而罰止削奪,終未免輕律。至於捕廳事,則旣自秋曹,捉致軍校,覈得其實狀,則今無可聞於主將之事,而拿問之請,亦甚不襯云,臣之擬律不審之失,著矣,其何敢晏然仍冒於臺次乎?請命遞斥臣職。答曰,勿辭。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加究覈,期於輸情事。請謝恩正使晉平君澤,副使權,書狀官兪崇,竝命削奪官爵,門外黜送事。請前捕盜大將李基夏削奪官爵事。新啓,請當該首譯拿鞫勘處事。竝引嫌而退,隨聞論啓,嚴批何嫌,而其所擬律,未免乖宜,嫌難處置,其勢固然,則不可以此輕遞言官,輕停重論,旣招非議,則揆以臺體,勢難仍在。旣當處置,宜示可否,而强爲引嫌,殊涉苟簡,請掌令趙鳴謙出仕。請持平趙彦臣·趙榮福,執義洪好人,竝命遞差。答曰,不允。三使臣,竝罷職,首譯拿鞫事及處置事,依啓。
吏曹判書宋相琦,參判李晩成牌不進,參議趙道彬牌不進,罷職傳旨。傳曰,只推勿罷。
政院啓曰,吏曹判書宋相琦,參判李晩成牌招不進,推考傳旨,今方捧入,而參議趙道彬,旣有只推之命,判書·參判·參議,更爲牌招開政,何如?傳曰,允。
全羅監司書目,辭職上疏上送事。啓。答曰,省疏具悉。情理雖切,藩任亦重,不可輕遞,卿其勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
吏批,判書宋相琦牌不進,參判李晩成牌不進,參議趙道彬進,左承旨南就明進。
兵批,判書尹趾仁病,參判未差,參議李震壽進,左副承旨宋正明進。
吏批啓曰,判書宋相琦,參判李晩成,竝牌招不進,小臣獨政未安,何以爲之?敢稟。傳曰,只出緊任。
吏批,以權忭爲執義,黃奎河·黃璿爲持平,李壄爲兵曹參判,李萬選爲豐德府使,鄭載崙爲謝恩·陳奏兼冬至正使,李光佐爲副使,尹陽來爲兼春秋,申思喆爲副校理,趙泰老爲平安監司。以下缺
兵批,以李光佐爲副護軍,洪以度·李弘肇·洪好人爲副護軍,趙榮福·趙彦臣爲副司直,金雲澤爲副司果。
南就明,以司譯院官員,以都提調意啓曰,釜山訓導拿來代,新差訓導崔尙㠎,以倭館重修時監董官,時在釜山,除下直,仍爲察任事,慶尙監司處,分付,何如?傳曰,允。以上燼餘
疊出。有政。吏批,以趙泰老爲平安監司,黃璿爲持平,黃奎河爲持平,李萬選爲豊德府使,李壄爲兵曹參判,權忭爲執義,申思喆爲副校理,權爲南陽府使,金濰爲承文副正字。
上在昌德宮。停常參·經筵。
下直,通津縣監鄭翔周。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有熏熱煩轉,寢睡則差勝於昨日云,伏未審朝來,熏熱已歇,而飽滿,膈間不淸利,其無所加,困惱不復往來,而口淡一向差勝乎?浮氣已盡消減,而下腹微脹,脚部牽引餘氣,益有所減乎?厚朴湯三貼,又當盡於今日,臣等與諸醫入診,詳察症候,議定繼進當否,宜當,不勝終宵憂慮,敢此問安,竝爲仰稟,答曰,知道。朝來熏熱減歇,飽滿,膈間不淸利無加,而困惱往來,口淡一向差勝,浮氣幾盡消減,而下腹微脹,脚部牽引,猶有餘氣矣。明日入診。
右議政金宇杭二十二度呈辭。入啓。傳曰,安心調理。
院前啓,請還收罪人河減死定〈配〉之命。請還收罪人權卨定配之命。請謝恩正使晉平君澤,副使權,書狀官兪崇,竝命削奪官爵,門外黜送事。請前捕盜大將李基夏,削奪官爵事。新啓,新除授司憲府執義權忭,時在忠淸道韓山地,斯速乘馹上來事,下諭。答曰,不允。李基夏罷職,下諭事,依啓。
政院啓曰,三使臣罷職事,命下,而臺官,方以削奪官爵,門外黜送,論啓,傳旨不得捧入之意,敢啓。傳曰,知道。
禁府,金弘祉拿囚。啓。
禁府啓目,前水使李世祥原情云云,承服不冬,刑推得情,何如?啓除刑推,議處。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
大殿,政院·玉堂問安。答曰,知道。二品以上·六曹·大司諫問安。答曰,知道。勿爲問安,中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱煩轉,膈間不淸利,寢睡不得安穩云,伏未審朝來,熏熱已歇,膈間亦得淸利,而困腦·飽滿及口淡,一向差減乎?浮氣已盡消減,而腹部微脹,脚部牽引,猶有餘氣乎?今日臣等,當依聖敎入診,而不勝終宵憂慮,敢此問安。答曰,知道。朝來熏熱減歇,膈間不淸利無減,而困惱·飽滿及口淡,一向差減,浮氣已盡消減,而腹部微脹,脚部牽引,猶有餘氣矣。
右議政金宇杭二十三度呈辭。入啓。傳曰,安心調理。
院前啓,無城上所,姑停。
藥房再啓曰,臣等入診退出後,與丁時梯等諸醫,反覆商議,則皆以爲,聖候卽今浮氣,已盡消減,而下腹微脹,脚部牽引及夜中熏熱之症,猶未快減,丹溪方,牛膝散,最治此等症候,兼有疏利之功,厚朴湯,今姑停進,牛膝散,連進三貼,宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,前捕盜大將李基夏罷職事,命下,而臺諫方以削奪官爵,論啓,傳旨不得捧入之意,敢啓。傳曰,知道。
傳曰,留院公事,依昨年例,列書別紙,以待分付。以上朝報
巳時,上御大造殿。藥房入診入侍時,都提調李頤命,提調趙泰采,副提調吳命峻,假注書金槹,編修官羅學川,記注官兪泰章,醫官柳瑺·丁時梯·權聖徵·趙慶基·許坫·吳重卨·方震夔·李時弼·玄悌綱·李徵夏。
李頤命進伏曰,寢睡昨日差勝矣,今夜則不如昨夜云,伏未知夜中,寢睡不得深入,而煩轉數覺耶?或有移時入睡之時耶?上曰,入睡覺後,頗覺煩轉不寧矣。頤命曰,膈間不淸利而飽滿之候,則無加乎?上曰,膈間,卽今猶不快利,而飽滿無加矣。頤命曰,不妨於呼吸乎?上曰,然。頤命曰,水刺進御,無妨於飽滿之氣乎?上曰,水刺進御後,似可飽滿,而不至大段矣。頤命曰,脚部,夜中寢睡時,能得快伸乎?上曰,二字缺時欲伸,則有所牽引,不得快伸矣。頤命曰,二行缺上曰,然。頤命曰,小便,無澁滯之候乎?上曰,小便,微有澁候矣。頤命曰,大便,無泥滯之候乎?上曰,猶未快利,而不至鬱滯矣。頤命曰,不能扶掖起立乎?上曰,昨夜,一次扶掖往來五六間,則左邊,頗似牽引,故自然不得快立矣。頤命曰,雖無病之人,久坐則脚力自然無氣,自上殿坐,今幾日矣。雖緣壁,或懸索,必爲習步,似好矣。上曰,然。頤命曰,請令醫官數人,入診,何如?上曰,唯。瑺曰,左右脈度,相均和平矣。時梯·悌綱曰,脈候,調均有力矣。頤命曰,自上御興政堂時,或有開窓承風之時矣,今則殿宇頗軒敞,未知日熱之時,或有開窓之時乎?上曰,所處廣闊,頗覺涼豁,故不爲開窓矣。頤命曰,請令診察浮氣,何如?上曰,唯。聖徵曰,浮氣諸處皮膚盡緩,而重按則有痕矣。重卨曰,下腹皮膚,未盡柔薄,而有微脹之候矣。頤命曰,醫官之意,不無脚部受針之議矣。上曰,誰爲受針之言乎?瑺曰,久病之餘,脚部不伸,閭人亦有此患,或有受針見效之事,而上候如是瘦瘠,何可輕易受針耶?觀勢議爲,似合愼重之道矣。時梯曰,久不行步,則脚力自然無氣,湯劑甚峻烈,而幸得見效,今不可猝然受針,姑觀前頭爲之,似宜矣。重卨·震虁等皆曰,脚部牽引處,受針通氣,誠合治法,而今當盛熱,連進疏利之劑,又爲受針,或恐有氣虛之慮,姑觀前頭,更爲議定,宜矣。頤命曰,諸醫官所達,皆出於愼重之意,姑觀前頭議定,爲好矣。上曰,受針,姑觀前頭而爲之,可也。頤命曰,湯劑,退與諸醫,議定矣。上曰,依爲之。諸臣,以次退出。以上燼餘
上在昌德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有熏熱煩轉,寢睡則差勝於昨日云,伏未審朝來,熏熱已歇,而困惱不復往來,飽滿及膈間不淸利,口淡,一向差減乎?腹部微脹,脚部牽引餘氣,日漸減歇乎?今日臣等,與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。熏熱朝來減歇,而困惱往來未已,飽滿及膈間不淸利,口淡,一向差減,而腹部微脹,脚部牽引,猶未快減,勿爲入診,自今日,直宿於本院,宜矣。
藥房口傳啓曰,卽者問安之批,有自今日,退直本院之命,而聖候未盡快復,猶有餘症,本院稍遠,朝夕承候,藥物出納,有所難便。且臣等久侍近地,聖候未及快復之前,遽爾退直,其在下情,亦甚缺然,姑爲仍留,待聖候益勝,退去之意,惶恐敢啓。傳曰,症候,餘氣快差似未易,依下敎退去,可也。
右議政金宇杭二十四度呈辭。入啓。傳曰,安心調理。
判府事李畬箚子。大槪,臣病狀垂盡,累月廢禮,罪合萬殞,兼有難安情勢,惶恐待譴事。入啓。答曰,省箚具悉卿懇。疾患如此,慮念曷已,未參庭班,有何所傷?日者臺臣之疏,長官過當之言,俱不必深嫌,卿其安心勿辭,亦勿待罪,俟間行公,以副予望。仍傳曰,遣史官傳諭,遣御醫看病。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
今日賓廳日次,而上候方在靜攝中,來會本司之意,頉稟。答曰,知道。
義禁府啓曰,卽接月令醫員金亨耉手本,則時囚罪人李世祥,本來痰火積傷之人,重得暑感之後,素患前症,一時竝發,頭疼目眩,四肢麻木,時時昏塞,不省人事,飮啖專廢,晝夜叫痛,或飮粒米,旋卽吐出,症情危重云,自前罪人病勢如此,則有保放救療之規,敢此仰稟。傳曰,依爲之。禁府謄錄
上在昌德宮。停常參·經筵。
繕工假監役趙鎭周,獻陵兩陵上曲墻修改事,出去。
下直,長端府使李翊漢,法聖僉使朴好問,唐浦萬戶金德三。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,寢睡如昨日,而熏熱煩轉,猶不得安穩云,伏未審朝來,熏熱已歇,而困惱不作,飽滿及膈間不淸利,口淡,一向差減乎?腹部微脹,脚部牽引餘氣,益有所減乎?牛膝散三貼,當盡於今日,臣等與諸醫入診,詳察症候,議定繼進當否宜當,不勝耿耿憂慮,敢此問安,竝爲仰稟。答曰,知道。朝來熏熱減歇,而困惱不作,飽滿及膈間不淸利,口淡,一向差減,而腹部微脹,脚部牽引餘氣,猶未快減,勿爲入診,與諸醫,議定湯劑繼進當否,宜矣。
假注書趙命臣有頉,代趙榮世。
禮曹啓目,粘連咸鏡監司狀啓云云,北路別科設行之敎,出於一路民人多年喁望之餘,累次退定其期,事體未安,而本道農事,水災之後,已判失稔,道臣,採取物情,參以事勢,有此陳章,似當依狀聞施行,就議廟堂,亦以爲然,北道別科,依其狀請,待明秋退行之意,回移,何如?啓依允。
右議政金宇杭二十五度呈辭。入啓。傳曰,前後批旨,備悉予意,辭已竭矣,而巽讓之章,至於二十五上之多,是何情志之不孚,一至於此耶?愕然慙恧,已不可言,而病裏思想,如添一病,以卿平日體國之誠,胡不念及於斯,而棄予若是其邁邁乎?殊非所望於卿者也。卿其思時事之多艱,念古人之盡瘁,亟回遐心,速出論政,毋孤予虛佇之望。仍傳曰,遣承旨傳諭。
京畿監司書目,長湍呈,以待敎宋眞明辭職上疏上送事。啓。答曰,省疏具悉。下番翰林之以身病,陳疏徑出,殊甚未便,申飭爲宜,爾其勿辭,從速上來察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,朝者問安之批,與諸醫,議定湯劑繼進當否事,命下矣。入侍醫官柳瑺·丁時梯等退出後,臣等與諸醫,更爲反覆商議,則皆以爲,聖候,今日則腹部微脹,微飽之氣,益有所減,而夜中往來熏熱,雖不大段,尙妨寢睡,脚部牽引之候,亦未快減,牛膝散,不可不繼進,依前方,加進五貼,宜當云,自明日煎入之意,敢啓。答曰,知道。
左副承旨宋正明書啓,臣敬奉聖旨,傳諭于右議政金宇杭處,則以爲,臣懇迫之情,疾痛之號,悉暴於數三箚本,卄五辭單,而淺薄之誠,未能上格,終未蒙聖慈之憐察,近侍宣諭,又出意外,一札十行,辭旨隆重,至於思想添病之敎,夐出尋常。如臣無狀,得此異恩於君父之前,臣非木石,寧不感動?奉讀未半,不覺五體投地,涕泗被面也。臣之精力才分,實無仍勘重負之望,卽今病狀,尤無起動供仕之路,而聖諭之繾綣責勉,至於如此,一身死生顚仆,有不暇顧,其在分義道理,又何敢瀆擾於靜攝之中乎?俟得少間,謹當趨命云矣,敢啓。傳曰,知道。以上朝報
韓重熙啓曰,行大司憲權尙夏,執義權忭,掌令安重弼在外,掌令趙鳴謙呈辭,持平黃奎河未肅拜,持平黃璿未肅拜,未署經,今日以監察茶時之意,敢啓。傳曰,知道。燼餘
備邊司啓曰,副護軍李光佐,本司堂上啓下,使之仍察有司之任,何如?答曰,允。又啓曰,新除授東萊府事韓世良,以重被臺言,決難冒赴之意,呈狀本司,臺臣所論,實非尋常,官經近侍之人,在其廉義,必無往赴之勢,今姑改差,何如?答曰,允。備局謄錄
上在昌德宮。停常參·經筵。
禮曹判書趙泰耉,佐郞金命衡,獻陵兩陵上曲墻修改事,出去。
下直,柒浦萬戶崔時昌。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,熏熱煩轉,寢睡不得安穩云,伏未審朝來,熏熱已歇,而困惱不作,微飽之氣及膈間不淸利,口淡,一向差減乎?腹部微脹,脚部牽引,猶未快減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱不作,而微飽之氣及膈間不淸利,口淡,一向差減,腹部微脹,脚部牽引,猶未快減矣。勿爲入診。
政院啓曰,憲府,行大司憲權尙夏,執義權忭,掌令安重弼俱在外,掌令趙鳴謙呈辭,持平黃奎河·黃璿未肅拜,連日監察茶時,事甚未安,除在外外,呈告未肅拜人員,竝卽牌招,使之察任,何如?傳曰,允。
疊出備邊司啓曰,新除授東萊府使韓世良,以重被臺言,決難冒赴之意,呈狀本司,臺臣疏論,實非尋常,官經近侍之人,在其廉義,必無往赴之勢,今姑改差,何如?傳曰,允。又啓曰,副護軍李光佐本司堂上啓下,使之仍察有司之任,何如?傳曰,允。
大殿·中殿·世子宮·嬪宮,藥房·政院·玉堂夕問安,答曰,知道。
藥房口傳啓曰,卽伏聞政院留院公事,有點下以入之命云,伏見所點下者,雖是循例,只踏啓字之公事,度數頗多,出納之際,似爲煩擾,恐有妨於靜攝之道,姑觀數三日,更爲取入,何如?惶恐敢啓。傳曰,就其最易者,點下先入,而其餘未易者,當爲參酌,從後流入,依下敎使之入之,可也。
校理黃龜河辭職上疏。入啓。答曰,省疏具悉。前秋爾疏中,論訓將事,雖非實狀,而終始務勝,必欲歸之於貪汚之科,極涉未便,而疏末事,亦不免自是之病矣。勿辭察職。
政院啓曰,卽者留院公事別單抄啓中,點下者,卽爲入啓事,命下,而第文書度數,至於七百九十餘度之多,當此玉候靜攝之中,近千張公事,決不可一時竝入,以煩覽裁。上年,因本院啓稟,有點下者,分三日入啓之敎,今亦依上年例,分日入啓,似合於調攝愼重之道,惶恐敢稟。傳曰,點下中,今明日分入。以上朝報
以黃海監司,以七月令薦新靑蓮實,限內不得封進,待罪事,狀啓,傳于李晩堅曰,勿待罪事,回諭。
以漢城府南部居鄭基等家失火時,高召史含煙致死事,單子,傳于李晩堅曰,含煙致死人,令該曹,恤典擧行。
以漢城府西部居私奴丙申,柴木假家失火救火之際,同生妹丙禮致死事,單子,傳于李晩堅曰,燒死人,令該曹恤典擧行。
宋正明,以兵曹言啓曰,新除授守門將高尙徽,本廳許參時,連三次可否不順,依例汰去,薦主玉浦萬戶李元善,亦爲罷職,何如?傳曰,允。以上燼餘
上在昌德宮。停常參·經筵。
下直,平安都事趙以進。
右議政金宇杭,身病出仕。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,以熏熱,寢睡不得安穩,與昨一樣云,昨伏聞入侍醫官所傳之言,則數日來聖候,浮氣已無餘存處,飽脹·口淡等症日減,而水刺之進,漸勝云,臣等區區慶祝之心,不可名言,而但每夜熏熱不除,寢睡不安,憂慮之私,亦不敢少弛,伏未審朝來,熏熱已歇,而困惱不作,膈間不淸利及口淡,幾盡差減乎?腹部微脹及脚部牽引餘氣,亦得快減乎?臣等今日與諸醫入診,詳察証候,宜當,敢此問安,竝爲仰稟。答曰,知道。朝來熏熱減歇,困惱不作,而膈間不淸利之氣,往來未已,口淡幾盡差減,腹部微脹,益有所減,而脚部牽引,猶未快減矣。勿爲入診。
政院啓曰,中樞府錄事來言,判府事崔錫鼎,自東大門外村舍,移往美沙里云,係是大臣去就,敢啓。傳曰,知道。
備忘記,今聞卿自城外,還尋歸路云,不覺愕然也。此必情勢不安之致,而所謂情勢,業已開釋,則一向引嫌,殊涉太過。卿其亟回遐心,須速入來,以副予意事,遣史官,傳諭于崔判府事。
大殿·中殿·世子宮·嬪宮,藥房·政院·玉堂夕問安。答曰,知道。
假注書趙榮世書啓,臣承命馳往于楊州境美沙村舍,行判府事崔錫鼎所住處,傳宣聖諭,則以爲,皇穹默佑,聖候日漸康復,區區慶忭之忱,曷勝言諭?伏聞日昨藥房退直本院,朝廷亦撤候班,以臣難安蹤跡,不宜仍滯城外,而天和未盡復常,亦不得徑返舊棲,纔已移往近郊,以爲承聞起居之計,煩猥是懼,不敢以章疏自陳,方切兢惶戀結之衷矣。不意玆者,史官跋來,傳宣特諭,至以業已開釋,引嫌太過,爲敎,仍命須速入來,臣奉讀以還,一倍悚惕,怳如天威之不違咫尺也。顧臣臲卼之蹤,重以老病,恩命之下,末由趨承,瞻望宸極,但有涕淚,方此中暑昏昏,神思迷錯,亦不能備陳情曲,伏地戰慄,不知所達云矣,敢啓。傳曰,知道。以上朝報
以黃海監司,以平山府擣砧軍李莫男等爛死事,狀啓,傳于許玧曰,爛傷致死人等,令本道恤典擧行。
以忠淸監司,以文義縣荊江渡涉船覆沒渰死三·四十人,狀啓,傳于許玧曰,事極驚駭,令本道,各別恤典擧行。
以忠淸監司,以泰安等官龍萬等燒死及永同金重熙家出火,延燒三·四十家,黃召史及其子婦愛丹等燒死事,狀啓,傳于許玧曰,延燒人家,令該曹考例顧恤。
以濟州牧使,以全家定配罪人金唜男等及從人德萬等四十一名渰死事,狀啓,傳于許玧曰,事極驚慘,令本州,各別恤典擧行。
以江原監司,以楊口縣人家延燒允今等三名燒死事,狀啓,傳于許玧曰,人家延燒,至於一百餘戶之多,極爲驚慘,令該曹各別顧恤,而燒死人等,令本道恤典擧行。
疊出大殿·中宮殿·世子宮·嬪宮,政院·玉堂夕問安。答曰,知道。以上燼餘
上在昌德宮。停常參·經筵。
卯時,有霧氣。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有熏熱,寢睡則差勝於昨日,而伏未審朝來,熏熱已歇,而膈間不淸利之氣,不復往來,口淡已盡差減乎?腹部微脹,脚部牽引餘氣,亦已快減乎?數日來,便道漸滯,諸醫等皆以爲,牛膝散前方中,大黃·芒硝各加七分,檳廊加二分,桃仁加三枚以進,此後隨時加減,宜當云,當依此煎入,而今日臣等,與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來熏熱減歇,而膈間不淸利之氣,往來未已,口淡幾盡差減,腹部微脹益減,而脚部牽引,猶未快減矣。勿爲入診。口傳啓曰,留院公事,連日取入,雖是閑漫公事,只踏啓字,與一一監別裁決,有異,而度數頗多,出納煩擾。且間或有判府之事,至於今日,則自食前取入,其於調攝之道,必有所妨,午後當入之公事,則姑觀數日,徐徐入之,恐爲得宜,惶恐敢啓。傳曰,午後當入公事,再明朝入之,可也。
禮曹判書趙泰耉,佐郞金命衡,繕工假監役趙鎭周,獻陵陵上曲墻修改後,入來。
吏曹,前掌令吳尙游身死,曾經臺侍。啓別致賻。
左議政金昌集箚子。大槪,臣於校理黃龜河之疏,有難晏然,亟鐫臣職,以快人心,以安私分事。入啓。答曰,省箚具悉卿懇。黃龜河之疏,追提往事,辭氣不平,殊涉未安,何必爲嫌?卿其安心勿辭,亦勿待罪,速出視事,以副予望。仍傳曰,遣史官傳諭。
議政府,觀察使薦,李明俊·韓祉·韓世良,節度使薦,柳貞章·李汝迪·閔濟章。兵曹,觀察使薦,李明俊·朴彙登·韓世良。戶曹,觀察使薦,兪命凝·洪致中·金楺,節度使薦,洪元益·閔濟章·朴仲徵。禮曹,觀察使薦,李喬岳·洪致中·李衡祥,節度使薦,柳就章·申翊夏·趙脩。工曹,觀察使薦,李喬岳·朴鳳齡·洪致中,節度使薦,李相發·申憲周·李思晟。吏曹,節度使薦,李弘喆·鄭德徵·鄭檝。
傳曰,癸甲兩年啓覆,連因事故,不得爲之,若或應死者徑斃,則未免失刑,可原者瘐死,則亦甚可矜,今年則三覆,必欲趁冬前爲之,分付該曹,而行刑,必待季冬擧行。
待敎宋眞明牌不進,依承傳罷職。以上朝報
咸鏡監司,以七月令朔膳進上乾廣魚未免欠精,不勝惶恐待罪事,狀啓,傳于南就明曰,勿待罪事,回諭。
南就明啓曰,上番翰林宋眞明,自鄕上來云,卽爲牌招察任,何如?傳曰,允。
宋正明啓曰,伏見所江僉使沈榗荒唐船去來狀啓,則一度,外面開坼之坼字,不爲書塡,一度,不謹封裹,致有渝傷之患,不可無警責,推考,何如?傳曰,允。
韓重熙啓曰,濟州牧使邊是泰,出陸罪人移配啓本中,左議政金字之下,不書其名,有違格例,難免疎漏之失,濟州牧使邊是泰,推考,何如?傳曰,允。以上燼餘
上在昌德宮。停常參·經筵。
下直,防踏僉使慶德昌,委曲僉使金興瑞,寧城僉使邊夏徵,鹿島萬戶金道伸,濟物萬戶孫希俊,吾老梁萬戶劉萬奇。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞入侍醫官所傳之言,夜間聖候,雖有熏熱,寢睡之差勝,如昨日云,伏未審熏熱,朝來已歇,而膈間不淸利之氣,不復往來,口淡及腹部微脹,已盡差減,脚部牽引,益有所減乎?臣等今日與諸醫入診,詳察症候,宜當,不勝耿耿憂慮,敢此問安,竝爲仰稟。答曰,知道。朝來熏熱減歇,膈間不淸利之氣往來,而口淡及腹部微脹,幾盡差減,脚部牽引,猶未快減矣。勿爲入診。
禁府,鄭運亨·蔡成胤·具英立·鄭忠發·崔尙習·李之泓·柳潭·表永生·劉世健·李晩大·金爾謙拿囚。啓。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付攸司,嚴加鉤覈,期於輸情事。請謝恩正使晉平君澤,副使權,書狀官兪崇,削奪官爵,門外黜送事。請前捕盜大將李基夏削奪官爵事。新啓,黃海兵使申翊夏,以年少武弁,擢授閫任,固當一心奉法,隨事謹飭,而因一女色之事,偏聽幕裨之言,本營審藥之子,捉入重棍,幾至死境。其父審藥,立庭哀訴,則不少寬恕,乃反移怒,卽於雨中,縛懸於馬柱,年老之人,氣急欲絶,始乃解縛,而纔過數日,仍以致斃。審藥,雖曰卑微,係是褒貶之官,輕加縛懸之罰,已是法外,況且怒其子而罪其父,至有此慘殘之擧,傳說狼藉,聽聞俱駭,不可不詳覈而處之,請黃海兵使申翊夏拿問定罪。秋曹郞官,必須擇差者,蓋以詞訟任重故也,正郞朴斗寅,除拜本曹,今已經年,而大小文書,矇不省察,一委下吏,賄賂公行,如此之人,決不可置而不論,請刑曹正郞朴斗寅罷職。答曰,不允。申翊夏,更加詳察處之。
大殿·中殿·世子宮·嬪宮,藥房·政院·玉堂夕問安。答曰,知道。
持平黃奎河上疏。大槪,臣旣犯應罷之科,敢陳請譴之章,仍附區區愚淺之見,以備裁察事。入啓。
大司諫洪致中上疏。大槪,敢陳病難供職之狀,乞蒙恩遞,兼附區區所懷,以備裁察事。入啓。答曰,省疏具悉。陳戒之辭,亶出憂愛,深用嘉尙,可不體念焉?良役變通,不容少緩,其令廟堂,爛熳商確,期於善變,銓曹用捨,蓋循公議,則好惡之說,殊涉過當,而惟才是用,所論儘好,亦當留心。黃龜河前後疏論,極涉未便,予未見處分之太偏也。爾其勿辭,從速察職。以上朝報
今日賓廳日次,而上候方在靜攝中,來會本司之意,頉稟。答曰,知道。備局謄錄
上在昌德宮。停常參·經筵。
夜自一更,至四更月暈。
下直,高山里僉使金德重,麟山僉使崔泰輝,東里僉使崔斗萬。
答持平黃奎河疏曰,省疏具悉。疏中良役一款,已諭於諫長疏批矣。北城甫訖,大計已定,大臣主管,又方區畫,而訾議至此,若此不已,何事可成?予之敦召贊善,不啻頻煩,而莫回遐心,良由誠淺,恒切愧恧矣。爾言縷縷,可不加意焉?調用事,申飭銓曹,而槐院分館遷就,已成痼弊,極可寒心,疏辭,令該院稟處。趙彦臣之與繡衣嫌之有無,非予所知,而大抵所論,明是爽誤也。爾其勿辭,從速察職。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有熏熱,寢睡則差安云,伏未審熏熱,朝來已歇,而膈間不淸利之氣,不復往來,口淡及腹部微脹,已盡快減,脚部牽引,亦無餘氣乎?近日水刺之進漸勝,寢睡之節差安,臣等區區忻幸之私,不可盡達,而小愈之後,將攝愈艱,尙切耿耿憂慮,牛膝散五貼,當盡於今日,臣等久未瞻望玉色,與諸醫入診,詳察症候,議定繼進當否,宜當,敢此問安,竝爲仰稟。答曰,知道。朝來熏熱已歇,膈間不淸利之氣往來,而口淡及腹部微脹,幾盡差減,脚部牽引,猶未快減矣。明日入診。
院前啓,請還收罪人河事。措辭見上請還收罪人權卨事。見上請謝恩正使晉平君澤,副使權,書狀官兪崇,削奪官爵,門外黜送事。請前捕盜大將李基夏削奪官爵事。黃海兵使申翊夏,以年少武弁,擢授閫任,固當一心奉法,隨事謹飭,而因一女色之事,偏聽幕裨之言,本營審藥之子,捉入重棍,幾至死境。其父審藥,立庭哀訴,則不少寬恕,乃反移怒,卽於雨中,縛懸於馬柱,年老之人,氣急欲絶,始乃解縛,而纔過數日,仍以致斃。審藥,雖曰卑微,係是褒貶之官,輕加縛懸之罰,已是法外,況且怒其子而罪其父,至有此慘殘之擧,不但衆口一談,亦多有來,自營下之傳播者,聽聞所及,莫不駭憤。實非泛然風傳之比,別無更加詳察之端,請黃海兵使申翊夏拿問定罪。秋曹郞官,必須擇差者,蓋以詞訟任重故也,正郞朴斗寅,除拜本曹,今已經年,而大小文書,矇不省察,一委下吏,賄賂公行,如此之人,決不可置而不論,請刑曹正郞朴斗寅罷職。答曰,不允。末端事,依啓。
平安監司趙泰老辭職上疏再呈。入啓。答曰,省疏具悉。卿其勿辭,速往欽哉。
大司諫洪致中啓曰,臣以無似,冒當言地,旣在其職,當盡一日之責,故略將瞽說,草草陳章,伏承聖批溫諄,頗賜開納,臣且感且喜,不知所以仰喩。第於用捨一款,奬銓曹以蓋循公議,斥臣言以殊涉過當,臣竊不勝愧悚,繼之以慨然也。近來臺閣之擬類,不出於黨色之外,而雖有踐歷才望之人,趨向旣殊,則全無檢擧,雖謂之一循其好惡,臣未知其爲過矣。殿下誠以爲今日銓敍,果能無一毫取舍之偏,而皆出於公議之所許耶?此則觀於注擬而可知,不待臣一二言也。噫,自夫黨議之弊漸痼,而雖平日持論稍平者,輒局於見聞,坐於牽繫,自不免同歸於一套,今此時勢之日益艱危,朝象之日益泮渙,無非黨議之所由致也。殿下,雖日降明命,飭勵臣工,俾絶偏係之私,尙患宿習之猝難捄正,況奬許之敎,及於銓地,而訑訑聲色,反加於臣,竊恐從今以往,無復爲殿下言之者,而黨習終無可去之日矣。臣愚忠所激,妄有論列,而言不見諒,致勤聖敎,將何顔面,更廁臺端乎?請命遞斥臣職。答曰,勿辭,退待勿論。
正言趙尙絅啓曰,臣重患暑病,無望供職,尋單見阻,悶鬱方深,此際伏見持平黃奎河疏本,則以臣日昨處置諸臺時,前持平趙彦臣之不爲駁遞,盛加非斥,辭意深峻,臣不勝瞿然之至。蓋彦臣之論劾安廷瑞也,其所擬律,終不襯當,大凡處置之規,只觀引避本事,而或立或落者,自是臺例,故臣果循例處置,而至於嫌礙一款,考其避辭,泛稱使客,而未知其果有指的之意,則臣何可逆斷於辭語之外,輕加以駁擊之論乎?然其譏責,至於如此,則其不可一刻仍冒於臺次也,決矣,請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
都承旨吳命峻,左承旨南就明,右承旨許玧,左副承旨宋正明,右副承旨韓重熙,同副承旨李晩堅上疏。大槪,臣等於憲臣之疏,有不敢晏然者,玆不免瀆擾於靜攝之中,臣等之罪,益無所逃,乞蒙鐫遞,以謝公議事。入啓。答曰,省疏具悉。卿等勿辭,從速察職。以上朝報
以備忘記,傳于韓重熙曰,今下弓矢,麟山僉使崔泰輝,高山里僉使金德重等處,給送。
李晩堅啓曰,副校理申思喆,因臺疏,謂有難安情勢,陳疏徑出,所當直捧禁推傳旨,而此與無端徑出者,有異,推考警責,何如?傳曰,允。
李晩堅,以觀象監官員,以領事·提調意啓曰,今年時憲七政曆正月一張中,初九日,以初十日誤印,而今始覺悟,當該考準官及監印官等,其誤準不謹之失,在所難免,自本監推治,進上七政曆,退出洗補以入之意,敢啓。傳曰,知道。
又以禮曹言啓曰,來八月初五日,行社稷祭親祭與親傳香,及同月初四日,行文宣王釋奠祭,同月初七日,行風·雲·雷·雨祭親傳香,當爲取稟,而自上方在靜攝之中,依近例以攝行擧行乎?敢稟。傳曰,依爲之。
韓重熙,以訓鍊都監郞廳,以都提調意啓曰,今乙未年春夏等褒貶,磨鍊以入,而去甲午年秋冬等褒貶,因都提調有故,不得磨勘矣。到今非但後時,郞廳·將官等,亦多已遞之人,依例蕩滌之意,敢啓。傳曰,知道。
以備忘記,傳于李晩堅曰,點下外餘存公事,自十七日至二十日,分四日流入。以上燼餘
上在昌德宮。停常參·經筵。
巳時,日暈。
下直,礪山府使李相發,平澤縣監李蓍顯,興陽縣監金鼎相。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有熏熱,寢睡差安云,伏未審朝來,熏熱已歇,而膈間不淸利之氣,不復往來,口淡及腹部微脹,已盡差減,脚部牽引,猶有餘氣乎?今日臣等當依聖敎入診,而不勝耿耿憂慮,敢此問安。答曰,知道。熏熱朝來已歇,膈間不淸利之氣往來,而口淡及腹部微脹,幾盡差減,脚部牽引,猶未快減矣。
掌令趙鳴謙三度呈辭。入啓。遞差。
傳曰,前待敎宋眞明,檢閱趙觀彬,竝敍用。
藥房口傳啓曰,臣等入診退出後,與儒川君濎及諸醫,更爲商議,則皆以爲,前日進御牛膝散,赤芍藥·牧丹皮·防己,各加三分半,連進五貼,宜當云,此藥煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,再明日爲之。
政院啓曰,卽者吏曹郞廳來言,翰林上下番,口傳付職事,命下,而參判李晩成呈辭受由,判書宋相琦,參議趙道彬,因臺疏,情勢難安,不得擧行云,何以爲之?敢稟。傳曰,斯速擧行。
禮曹,謝恩·陳奏兼冬至使拜表吉日,來十一月初二日午時,方物封裹,十月二十九日推擇。啓。
吏曹口傳政事,待敎單宋眞明,檢閱單趙道彬。以上朝報
李晩堅,以兵曹言啓曰,去五月十三日,金氏稱名人,自通化門入來,五月十五日,保人劉士萬稱名人,自宣化門入來,六月初二日,忠義衛鄭溱稱名人,自宣仁門入來,六月十三日,書吏金斗文稱名人,自宣仁門入來,今七月十一日,別武士李永信私奴成白稱名人等,自宣仁門入來,七月十六日,私奴韓取仲稱名人,自通化門入來,差備門外擊錚,極爲駭愕,竝令攸司,囚禁治罪,通化門守門將尹玩,宣仁門守門將孫碩祖·金宗元·河漢潮·金振聲,通化門守門將徐時賢,常時不能禁斷雜人,以致闌入,俱難免其責,推考,何如?傳曰,允。
疊出大殿·中宮殿·嬪宮,政院·玉堂夕問安,答曰,知道。大殿·中宮殿,藥房夕問安。答曰,知道。
巳時,上御大造殿,藥房入診入侍時,都提調李頤命,提調趙泰采,副提調吳命峻,儒川君濎,假注書金槹,編修官羅學川,記注官兪泰章,醫官柳瑺·丁時梯·權聖徵·趙慶基·許坫·方震虁·李時弼·金德三·李徵夏·崔泰齡。
李頤命進伏曰,寢睡連日差安,爲敎,伏未知熏熱之候,漸減而然乎?上曰,熏熱漸除,故差安矣。李頤命曰,去夜三更後,下公事云,寢睡似不得久睡,而猶以差安,爲敎,伏未知曉頭就寢乎?上曰,入睡之時則頗深,而頻頻睡覺矣。頤命曰,水刺雖未復常,連進五六合,口味漸勝而然乎?上曰,口味幾如常,故所進漸勝矣。頤命曰,困惱減歇後,不復往來乎?上曰,困惱無之矣。頤命曰,膈間不淸利之氣往來,爲敎,未知一日之三四字缺往來乎?三行缺頤命曰,大便雖二字缺放下之際,不甚艱滯,而旣放後,則氣得通快乎?上曰,雖未快利,而便後,頗覺通快矣。趙泰采曰,脹與飽有異,脹是浮脹之氣,飽是水刺後飽滿之謂也,而分發,每以微脹書出,症候所係,不可不詳審矣。上曰,下腹近處,微有膨膨之氣,而尙未快祛,故以微脹爲敎者,此也。泰采曰,昨今所入文書,雖是閑漫公事,而日熱如此甚酷,而雖夜深,必爲畢竟而後已,則實有妨於將攝之道,限日暮入之,而夜則勿爲取入,爲宜矣。命峻曰,公事,分緊歇,而三十一度緊,故先入之矣。頤命曰,公事,雖未一一睿覽,必有妨於調攝,雖平常之時,未有如若是之多入矣。政院知悉,小小入之爲好,實有困惱之慮矣。上曰,朝前·午後分入,爲宜矣。命峻曰,水刺前,似不可入之矣。泰采曰,三更後,下公事云,夜半前,似不得就寢,雖常時,必有所害,況此時,豈無所妨乎?政院知悉,參的以入,似好矣。上曰,唯。頤命曰,請令醫官,入診,何如?上曰,依爲之。濎,診脈後退伏曰,左右脈度調均,而左三部有力矣。瑺曰,脈度平和,諸醫皆言脈候均和。頤命曰,浮氣診察,何如?上曰,唯。濎曰,瞻望玉色,已過旬望矣。諸處浮氣,已盡消減,而下腹,猶有舊浮之痕,左邊足部上,雖無浮氣之可言,而似與常時有異矣。頤命曰,行步,近日則何如?上曰,扶掖而立,則似爲前仆,不得着足而立矣,三四日來,足能踐地,而筋絡之牽引差減,故運步頗勝矣。頤命曰,必須人起立乎?上曰,尙不得親自起立矣。頤命曰,常時行步時,一邊足部踵,不得踐地矣。今亦因此有妨乎?上曰,稍遠行步後,可以知之,而近日則僅能立足而已,前頭運步,然後知其比前如何矣。頤命曰,湯劑加減,退出後議定矣。上曰,依爲之。濎曰,膝脾之候,今已快祛乎?二行餘缺臣等耿耿憂慮之心,惟在於不善調將三四字缺前日諸醫中,或以爲,今番汗氣發散,差勢有漸,可無復發之憂,若如其言,豈非萬幸,而此輩未有的見,何敢準信?卽今腎囊,猶未如常,熏熱不除,前頭日氣涼冷,腠理密緻,則將未知其如何。臣等當與諸醫等,日夜講究,思所以萬全無虞之道,而臣等,智慮淺短,醫官等術業,亦未精透,未知何藥可以合宜,而惟願自上十分愼攝,勿以少愈,忽之,常存未寧時謹愼之心,宜矣。上年聖敎以爲,予則終不以平復,爲言,臣誠欽歎至今,今日亦宜以未盡平復,爲心,然後可無後慮矣。上,未及發落,命峻曰,古人云,病加於少愈,殿下連經重症,此時攝養,爲尤難,飮食之節,亦當有戒。程子,是造聖賢地位,而節飮食三字,鐫於盤中,殿下於飮食之節,惟宜十分戒懼,近來公事,多入疏章,連上聽覽之際,亦宜自度氣候,將致火升,則必姑卷而置之,雖至經夜,待氣候淸勝,裁度無妨,至於章奏之間,雖有不槪於聖心者,可怒在彼,己何與焉?必如鑑空衡平,物來順應,可無激火而上升之患,火者,發作無常,最爲難制,必須節宣靜養,是臣等區區之望也。頤命曰,膈間不淸利之候,常時,亦以公事繁多,則膈間鬱悶,仍有眼視眩暗之患,爲敎矣,況於今日少愈之餘乎?凡干疏章與公事,非時日緊急之事,雖滯三四日,少無所妨矣。臣嘗以此屢陳,而尙未蒙採施,伏聞昨日兩臺疏俱入,而一批,則下於昏後,一批,則下於翌曉,可見終夜不就寢矣。如是而豈不傷損神氣乎?古人言,學問工夫,以變化氣質,爲貴,自上酬應不倦,乃是宿習爲然,非出於氣質之偏,則改之,亦何難乎?上曰,當留意焉。頤命曰,節食之道,吳命峻,旣已達矣。易稱愼言語,節飮食,言語出,好興戎,不可不愼,而以飮食對言者,蓋以飮食之不可不節,爲言語之不可不愼也。程傳亦云,事雖小,所係亦大,聖賢之戒四字缺且漢武帝從心所欲,天下無難事,謂神仙亦何求二行餘缺調將之道矣。上曰,予亦慮此,似過則輒止之矣。諸臣,以次退出。以上燼餘
上在昌德宮。停常參·經筵。
夜自三更至五更,月暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,不無熏熱,而寢睡連得差安云,伏未審朝來,熏熱已歇,而膈間不淸利之氣,不復往來,口淡及腹部微脹,已盡差減,脚部牽引,猶有餘氣乎?今日臣等與諸醫入診,詳察症候,宜當,不勝耿耿憂慮,敢此問安,竝爲仰稟。答曰,知道。熏熱朝來已歇,膈間不淸利之氣往來,而口淡及腹部微脹,幾盡差減,脚部牽引,猶未快減矣。勿爲入診。
禁府,閔昌基拿囚。啓。
吏曹參判李晩成三度呈辭。入啓。只遞本職。
政院啓曰,大司諫洪致中,正言趙尙絅,引避退待,今已經宿,而司諫金相元,獻納李箕翊,正言安䋊,俱呈辭,尙未處置,事甚未安,呈告人員,竝卽牌招,使之處置任何如?傳曰,允。
正言安䋊牌不進,依承傳罷職。
檢閱趙觀彬牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,檢閱趙觀彬。以上朝報
以慶尙左兵使狀啓,比安縣火藥庫失火,私婢貴香等四名壓死事,傳于宋正明曰,壓死人等,令本道恤典擧行。
南就明,以弘文館言啓曰,本館上番副應敎臣吳命恒,以漢學兼敎授,司譯院課試時,事當連日進參,而靜攝之中,每煩草記,亦甚未安,自今日爲始,限畢試間,除草記晝仕出去之意,敢啓。傳曰,知道。
以慶尙監司狀啓,開寧縣去六月初七日始雨,通晝夜大注,水勢汎濫,人家沈沒一百四十餘戶事,傳于許玧曰,開寧縣沈沒人家,令該曹考例顧恤。
宋正明,以兵曹言啓曰,今七月十八日,保人金貴萬稱名人,自通化門入來,差備門外擊錚,極爲駭愕,令攸司囚禁治罪,同門守門將宋明翼,常時不能禁斷雜人,以致闌入,亦難免其責,推考,何如?傳曰,允。以上燼餘
有政。吏批,以宋眞明爲待敎,趙觀彬爲檢閱。
上在昌德宮。停常參·經筵。
下直,慶州府使鄭必東,庇仁縣監余垕,古城僉使朴旻梓,幕嶺萬戶李世寶,水口萬戶李守元。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,雖有熏熱之候,不至大段,寢睡差安云,伏未審朝來,熏熱已歇,而膈間不淸利之氣,不復往來,口淡及腹部微脹,已盡差減,脚部牽引,猶有餘氣乎?今日臣等與諸醫入診,詳察症候,宜當,不任耿耿憂慮,敢此問安,竝爲仰稟。答曰,知道。朝來熏熱已歇,膈間不淸利之氣往來,而口淡及腹部微脹,幾盡差減,脚部牽引,猶未快減矣。勿爲入診。
禁府,李聖漢拿囚。啓。
政院啓曰,司諫金相元,獻納李箕翊,昨以處置事,牌招矣。承牌之後,金相元呈辭,獻納李箕翊,以不當引之嫌,引避見却,則亦爲尋單出去,今日俱不行公,未得處置,已至累日,事甚未安,司諫金相元,獻納李箕翊,竝卽牌招,使之處置,何如?傳曰,允。
又啓曰,吏曹郞廳來言,今日爲政事,命下,而判書宋相琦,參議趙道彬,俱以臺疏,情勢難安,參判未差,不得開政云,判書·參議,竝卽牌招開政,何如?傳曰,允。
又啓曰,刑曹罪囚多滯,而參判未差,參議李喬岳,連日呈辭,不得備員開坐,事甚未安,參議李喬岳,卽爲牌招察任,何如?傳曰,允。
吏曹判書宋相琦牌不進。
吏曹參議趙道彬,刑曹參議李喬岳牌不進,罷職傳旨。傳曰,只推勿罷。
政院啓曰,吏曹判書宋相琦,參議趙道彬牌招不進,推考及罷職傳旨,今方捧入,而開政命下之後,不卽擧行,事甚未安,判書宋相琦,更爲牌招,何如?傳曰,允。
又啓曰,吏曹參議趙道彬,旣有只推之命,更卽牌招,何如?傳曰,允。
司諫金相元,獻納李箕翊牌不進,依承傳罷職。
謝恩,待敎宋眞明。
吏曹判書宋相琦再牌不進。
吏曹參議趙道彬再牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
假注書成道亨有頉,代李雲龍。
今春夏等褒貶,呂島萬戶丁熙武,中,鹿島萬戶崔泰齊,下。
政院啓曰,吏曹判書宋相琦再牌不進,參議趙道彬再招不進,旣有只推之命,所當竝爲更請牌招,而一日三牌,有傷事體,何以爲之?敢稟。傳曰,明日開政。以上朝報
許玧啓曰,濟州牧使,以旌義縣甲午條軍民貢物進上及年例進上所載船,致敗於大洋,人物二名渰死事,狀啓。傳曰,渰死人等,令本州恤典擧行。燼餘
上在昌德宮。停常參·經筵。
下直,和順縣監李集,薪智萬戶高廷柱,植松萬戶李時煥。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,不無熏熱,而寢睡差安云,伏未審朝來,熏熱已歇,膈間不淸利之氣,不復往來,而口淡及腹部微脹,已盡差減,脚部牽引,猶有餘氣乎?今日臣等與諸醫入診,詳察症候,宜當,不任耿耿憂慮,敢此問安,竝爲仰稟。答曰,知道。朝來熏熱已歇,膈間不淸利之氣往來,而口淡及腹部微脹,幾盡差減,脚部牽引,猶未快矣。勿爲入診。
政院啓曰,諫院處置,歸於憲府,而大司憲權尙夏,執義權忭,俱在外,掌令一員未差,持平黃璿未署經,持平黃奎河呈辭,掌令安重弼,來到城外,陳疏未肅拜,無一行公之員,不得處置,監察茶時,亦已多日,殊涉未安,除在外及未署經外,呈告未肅拜人員,竝卽牌招,使之察任,何如?傳曰,允。
又啓曰,吏曹郞廳來言,今日爲政事,命下,而判書宋相琦,以情勢難安,不爲入來,不得開政云,判書宋相琦,卽爲牌招開政,何如?傳曰,允。
吏曹參議趙道彬上疏。大槪,臣於尋單控免之中,伏見諫臣疏避,其論近日政注事,詆斥備至,指意非常,臣不勝瞿然駴怖之至。臣之前後參政,比諸僚最久,若論循私之罪,臣實爲首,方將略陳危懇,仰請譴何。昨因開政,召牌狎臨,顧此俟罪之身,斷無趨承之望,再犯違逋,甘伏重誅,格外之恩,荐降只推,置身無地,惶懍彌深,玆敢冒死哀籲。乞命遞削臣職,仍命有司,勘臣用捨不公之罪,以正朝廷,以伸臺議事。入啓。答曰,省疏具悉。過當之言,不必深嫌,爾其勿辭,從速察職。
政院啓曰,吏曹參議趙道彬,疏批已下,卽爲牌招,何如?傳曰,允。
吏曹判書宋相琦牌不進。
政院啓曰,吏曹判書宋相琦牌不進,推考傳旨,今方捧入,而開政遷就,事甚未安,更爲牌招,何如?傳曰,允。
吏曹參議趙道彬牌不進,罷職傳旨。傳曰,只推勿罷。
政院啓曰,吏曹參議趙道彬,旣有只推之命,更爲牌招,何如?傳曰,允。
持平黃奎河牌不進,罷職傳旨。傳曰,只推勿罷。
吏曹判書宋相琦再牌不進。
吏曹參議趙道彬再牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,吏曹判書宋相琦再牌不進,參議趙道彬再牌不進,又有只推之命,開政命下之後,一向遷就,事甚未安,竝當更請牌招,而一日三牌,有傷事體,何以爲之?敢稟。傳曰,明日開政。
掌令安重弼,謝恩後啓曰,柏府新命,忽下於湖邑待罪之日,臣驚惶感激,罔知攸措,在臣分義,不敢遲留,昨始來伏私次,而病暍昏倒,末由入肅於天陛,方切惶蹙矣。適因諸臺處置,召牌降臨,不敢坐違,謹此力疾詣臺,而臣之情勢,實有萬分難安者。日昨槐院分館時,至有壬辰榜全塞之議云,臣亦其榜中人也,揆以廉隅,固不當晏然廁跡於淸塗。又伏見諫臣疏避,有曰臺閣之擬,不出黨色之外,銓注之際,一循好惡,臣亦安敢謂不入於其中耶?昨陳一疏,見阻喉司,而臣之情勢,旣如是難安,則其不可一刻晏然於臺次也,決矣,請命遞斥臣職。答曰,勿辭,退待物論。
校理魚有龜,副校理申思喆,司果趙彦臣,文臣朔試射時,稱病不進,依承傳罷職。以上朝報
宋正明,以兵曹言啓曰,禁軍祿試射時沒技人,熟馬賜給事,曾已定奪矣,去甲午秋冬等祿試射沒技人,別單書入之意,敢啓。傳曰,知道。又以兵曹言啓曰,諸各司堂上武臣,能麼兒一朔六次,謂廳講試,意非偶然,而武弁之怠慢成習,其中宣傳官黃壽聃·金夢衡·金鼎瑞,再次無緣不進,推考警責,何如?傳曰,允。燼餘
今日,賓廳日次,而上候方在靜攝中,來會本司之意,頉稟。答曰,知道。備局謄錄
上在昌德宮。停常參·經筵。
下直,吉州牧使李汝迪,慶尙右兵虞候李重昌。
繕工奉事朴弼敎,英陵丁字閣柱木修改事,出去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,不無熏熱,而寢睡差安云,伏未審朝來,熏熱已歇,膈間不淸利之氣,不復往來,而口淡及腹部微脹,已盡差減,脚部牽引,猶有餘氣乎?牛膝散五貼,當盡於今日,臣等與諸醫入診,詳察症候,議定繼進當否,宜當,不任耿耿憂慮,敢此問安,竝爲仰稟。答曰,知道。朝來熏熱已歇,膈間不淸利之氣往來,而口淡及腹部微脹,幾盡差減,脚部牽引,猶未快減矣。湯劑欲爲加進,勿爲入診,與諸醫議定,而自今日輪直,宜矣。口傳啓曰,今日問安之批,有自今日輪直之敎,而卽今聖候寢膳之節,猶未復常,諸症候,尙多餘氣之未快祛者,臣等之遽爾退去,非但事體之未安,在臣等情理,亦甚缺然,姑待聖候益加差復後,退去之意,惶恐敢啓。傳曰,輪直,異於竝罷直宿,依下敎輪直,可也。
政院啓曰,吏曹郞廳來言,今日爲政事,命下,而判書宋相琦,參議趙道彬,俱以情勢難安,不得開政云,判書·參議,竝卽牌招開政,何如?傳曰,允。
又啓曰,憲府,或在外,或未差,或未署經,或引避退待,只有持平黃奎河,而昨日只推命下之後,連呈辭疏不爲行公,諸臺處置,一向遷就,事甚未安,持平黃奎河,卽爲牌招察任,何如?傳曰,允。
禮曹判書趙泰耉三度呈辭。入啓。只遞判義禁。
吏曹判書宋相琦牌不進。
政院啓曰,吏曹判書宋相琦,參議趙道彬牌不進,推考及罷職傳旨,今方捧入,而開政命下,已至累日,尙未擧行,事極未安,判書宋相琦,更卽牌招,何如?傳曰,允。
吏曹參議趙道彬牌不進,罷職傳旨。傳曰,只推勿罷。
持平黃奎河牌不進,依承傳罷職。
政院啓曰,吏曹參議趙道彬,旣有只推之命,一體牌招,何如?傳曰,允。
京畿監司書目,坡州牧使尹世緯,身患旣重,又以親病,還仕無期,不得已罷黜事。
吏曹判書宋相琦再牌不進。
政院啓曰,吏曹判書宋相琦再牌不進,推考傳旨,纔已啓下,參議趙道彬再招不進,罷職傳旨,今方捧入,而開政成命,已至三日,連日違召,尙不擧行,事極未安。判書宋相琦,所當更請牌招,而一日三牌,有傷事體,何以爲之?敢稟。傳曰,參判有闕之代,問于大臣,差出。
吏曹參議趙道彬再牌不進,罷職傳旨。傳曰,只推勿罷。
大殿,藥房·政院·玉堂夕問安。答曰,知道。勿爲問安。中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,朝者問安之批,有與入侍醫官議藥事,命下矣。諸醫官入診退出後,與之反覆商議,則皆以爲,前進牛膝散元方中,檳榔·大黃,各加五分,加入枳實·當歸酒洗各一錢,連進三貼,宜當云,此藥,自明日煎入之意,敢啓。傳曰,知道。
副應敎吳命恒上疏。大槪,略陳瞽說,仍請恩遞事。入啓。
備邊司,吏曹參判申銋。
政院啓曰,新除授吏曹參判申銋,卽當牌招開政,而日勢已暮,門限將迫,明日待開門牌招,使之開政,何如?傳曰,允。
工曹判書趙泰采上疏。大槪,臣於憲臣之疏,有不得晏然者,玆敢出伏闕外,始暴危懇,乞賜遞臣所帶經理之任,仍治臣耗財取怨之罪,以幸國事,以謝臺議事。入啓。答曰,省疏具悉。大計已定之後,憲臣之未詳曲折,專事毁斥,予實未曉也。於卿有何所嫌?安心勿辭,速出行公。
答副應敎吳命恒疏曰,省疏具悉。縷縷陳戒,誠深憂愛,予甚嘉尙,可不留心焉?疏中可以議處事,令廟堂商確以稟,內司啓下公事中,如有法外害民之端,則吏曹詳察稟啓,爲宜。一自論議岐貳之後,情志阻隔,東銓之臣,輒被攻斥,曾無數月安其位者,予實病之。大抵,頃年李世德·趙遠命之疏,雖甚謬戾,何可以此終棄,而至若李夏源,則用意不正矣。徐命遇之疏,遣辭危險,極可駭惋,如此之人,決不可容易收敍也。鄭澔,誠不無病痛,而亦自有可取,今玆內遷,予未見其不可矣。金益敏事,雖似冤抑,四年之後,不當更議,任埅事,不過一時錯出,則追施罪罰,未知其可,而或恐知其昏憒,諱不自道云者,尤涉過當。洪禹寧之疏語,非出抑勒,則批旨偏重之說,予所未曉也。爾其勿辭往來焉。以上朝報
傳曰,中日試才,依例擧行事,分付。
韓重熙啓曰,行大司憲權尙夏,執義權忭在外,掌令安重弼避嫌退待,掌令一員未差,持平黃璿未署經,今日監察茶時之意,敢啓。傳曰,知道。
又啓曰,兵曹郞廳來言,闕內各處入直軍士,夜巡檢云矣,敢啓。傳曰,知道。燼餘
上在昌德宮。停常參·經筵。
未時,日有重暈。
下直,碧潼縣監李東英,江原都事慶聖會,靑丹察訪崔致河。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,夜氣蒸鬱,曉雨翻盆,方切伏慮,伏聞夜間聖候,以熏熱,寢睡不如昨日云,伏未審朝來,熏熱已歇,而膈間不淸利之氣,不復往來,口淡及腹部微脹,已盡差減,脚部牽引,猶有餘氣乎?今日臣等與諸醫入診,詳察症候,宜當,敢此問安,竝爲仰稟。答曰,知道。朝來熏熱已歇,膈間不淸利之氣往來,而口淡及腹部微脹,幾盡差減,脚部牽引,猶未快減矣。勿爲入診。
吏曹參判申銋牌不進。
政院啓曰,吏曹參判申銋牌不進,推考傳旨,今方捧入,而開政不可一向遷就,更卽牌招,何如?傳曰,允。
吏曹參判申銋再牌不進。
政院啓曰,吏曹參判申銋再牌不進,推考傳旨,今方捧入,而開政如是遷就,事極未安,一日三牌,亦傷事體,何以爲之?敢稟。傳曰,明日開政。
戶曹參判李大成辭職上疏。入啓。答曰,省疏具悉。卿辭至此,金吾之任,許遞焉。
禁府,金有基拿囚。啓。
吏曹參判申銋上疏。大槪,累試僨敗之地,決不可冒沒復當,且於諫長·儒臣之疏,有不敢晏然者,一日之內,再違嚴召,臣誠死罪,兼陳病重實狀,乞遞臣職,仍勘罪名,以肅朝綱,以安微分事。入啓。答曰,省疏具悉。卿其勿辭,從速察職。
政院啓曰,兩司處置,歸於玉堂,而上下番,俱陳疏引嫌,修撰洪重休以爲,正言趙尙絅之避,由於趙彦臣,而彦臣,卽其異姓四寸,有難參涉云,此則係是應避之嫌,而副應敎吳命恒,以其昨日疏論政注間事,亦承未安之批,其所難安,與洪致中一般。今其處置之際,不敢可否爲言,再三往復,終不回聽,多官退待,已過累日,處置無期,事極未安,何以爲之?敢稟。傳曰,使之斯速處置。
傳曰,守令數遞之弊,未有甚於近日,甚非久任責成之意,而完邑蕩敗,莫可收拾,朝家爲慮此弊,常加申飭,而每歸虛套,誠甚未安,不可無明白定奪之擧,令廟堂稟處。以上朝報
韓重熙啓曰,行大司憲權尙夏,執義權忭在外,掌令安重弼避嫌退待,掌令一員未差,持平黃璿未署經,持平一員未差,今日以監察茶時之意,敢啓。傳曰,知道。
宋正明,以都摠府言啓曰,中日試才,依例擧行事,命下矣。自今日爲始,入直軍士中日習射,請出標信。傳曰,知道。
南就明啓曰,今日晉州營將張世益,以下直入來,而下人,誤以廣州營將申命仁單子,來呈云,故張世益,旣令退去,而當該下吏之換呈單子,極爲可駭。令攸司,囚禁科罪,原單子,還爲出給之意,敢啓。傳曰,知道。
韓重熙,以義禁府言啓曰,南原前府使李聖漢原情公事中,除刑推議處事,判下矣。御史封進文書,下本府,以爲憑處之地,何如?傳曰,允。以上燼餘
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,雖有熏熱,寢睡比昨差勝云,伏未審朝來,熏熱已歇,膈間不淸利之氣,不復往來,而口淡及腹部微脹,已盡差減,脚部牽引,猶有餘氣乎?今日臣等與諸醫入診,詳察症候,宜當,不任耿耿憂慮,敢此問安,竝爲仰稟。答曰,知道。朝來熏熱已歇,膈間不淸利之氣往來,而口淡及腹部微脹,幾盡差減,脚部牽引,猶未快減矣。勿爲入診。
政院啓曰,卽者吏曹郞廳來言,今日開政事,命下,而判書宋相琦參議趙道彬,俱以臺疏,情勢難安,參判申銋未肅拜,不得開政云,判書·參判·參議,竝卽牌招開政,何如?傳曰,允。
又啓曰,領議政徐宗泰,左議政金昌集,右議政金宇杭,欲爲瞻望玉色,來待之意,敢啓。傳曰,當引見,留待。
傳曰,引見。
吏曹判書宋相琦牌不進。
吏曹參議趙道彬牌不進,罷職傳旨。傳曰,只推勿罷。
謝恩,吏曹參判申銋。
傳曰,原任大臣,久未入侍,除病故外,亦爲一體入侍。
政院啓曰,原任大臣一體入侍事,命下,而卽者中樞府錄事來言,判府事李畬·李濡·趙相愚,俱以身病,不得來待云矣,敢啓。傳曰,知道。
玉堂箚子。大槪,請大司諫洪致中,正言趙尙絅,掌令安重弼,竝命出仕事。入啓。答曰,依啓。
大司諫洪致中,正言趙尙絅牌不進,罷職傳旨。傳曰,只推勿罷。
五更三點,藥房副提調,閤門外口傳啓曰,卽伏聞昨夜入侍醫官處下敎,則自再昨夜,有困惱之候,意以爲適然,去夜,連有困惱呻吟,膈間不淸利之候,至今不得入睡矣。卽今熏熱頗甚,身熱裏熱,呼吸不平,當進何藥,爲敎,則醫官,請以井華水,調進九味淸心元云,丸藥進服後,諸症候何如,而臣不勝驚慮之至。謹詣閤門外,與昨日入診時醫官,卽爲入診,而都提調·提調方在闕外,亦爲留門入來之意,惶恐敢啓。傳曰,今方罷漏,待日明入診,可也。以上朝報
午時,三公請對入侍時,左承旨南就明,假注書李雲龍,記事官宋眞明·趙觀彬。徐宗泰進伏曰,節屆涼生,日熱猶酷,聖體調攝,何如?上曰,卽今藥房已退,而寢睡間,以熏熱,有不寧之時,腹部亦不快安矣。宗泰曰,熏熱尙此往來,腹部與脚部餘症,猶未快減,憂悶之心,不敢少釋矣。今日聖候之康復,寔賴天地祖宗,在庭諸臣,莫不歡忭也。數年來,聖候違豫,根委尙存,昨年臣有所達,而昔人小愈之戒,不可不念也。上曰,當留意焉。金昌集曰,臣等復覩聖候康復之休,忭祝之意,領相已達,不必更陳,而聖上春秋已高,善攝之道一字缺是臣僚之所共望也。金宇杭曰,今幸有乃瘳之慶,忻忭之心,不可勝達,存戒之言,領相已陳,伏望加意焉。上曰,當留意矣。宇杭曰,臣等久未仰玉色,願一瞻望,上許之,。宗泰曰,以我朝言之,積年沈重之患,未易平復,今日國家之福,在古亦罕,泰運方亨,期會難失,伏望加意於戒愼之道。小臣,上年冬忝叨此職,而不得瞻玉色已久,今日適會于外司,敢請入對矣。上曰,昨年引見之後,今又相對,可喜。宗泰曰,諸道年事,姑未預斷,而三南,水沈處頗多,大抵平北道,則已判失稔,畿內,則得雨後,頗有蘇成之望,然皆難望豐稔矣。昌集曰,久旱得雨之餘,始爲移種,而頃日東風連吹,不無損傷之憂,旋又得雨,似無大害,此後無他災殃,則不至凶年矣。宗泰曰,兩西,亦可憂也。上曰,北道,小雨爲好,而今年,則雨多可慮。宗泰曰,北路,雖當諸道豐稔之歲,每患失稔,臣憂在北道矣。宗泰又陳曰,上年,有良役變通之二字缺難保之勢,今至十分地頭,屢降聖敎,勤懇惻怛,群下二行餘缺諸議不一,多有窒礙之端,自前有識慮大臣,尙未設施,口錢之法,亦似有利,而小臣,素乏才具,冒當重任,不得容易施措也。然自古以來,無力行而不成之事,未知來頭之如何,但小臣之不才如此,恐難猝行,當於後日,徐徐稟定,而比日臺臣諸疏,有侵斥之語,故敢此仰達矣。上曰,事頗重大,雖難猝行,而閭巷小民之痼弊,莫過於此,決不可恝視,某條商確爲之,可也。宗泰曰,當此民心之不古,有難容易變通,故敢有所陳,而當與諸大臣,講確而仰達矣。宇杭曰,生民積弊,不可不念,故昨年,臣有所達,自上有戶布口錢間,從長設施之敎,而外間諸議,皆以爲,決不可行,戴黑笠者,尤有怨言,國必大更張,大變通,然後可以行之。臣每與領相議之,其意,難於猝行,而以大體言之,不過均民役而已也。臣聞故參判兪棨,於先王朝,獻戶布之議,而其時不得設行,臣之內舅故相臣金壽興,與故淸城府院君金錫胄,有欲行之議,先輩長者三字缺確之久矣。然卽今形勢,有不可猝然行者,行與不行間,一言決之也。宗泰曰,京外,無身役之人,必有大怨言,雖行戶布之法,末流之弊,又不無隣族侵徵之患,口錢,則頃者朴權之疏,亦陳其便好之意,而煩苛細瑣,必多奸僞之弊矣。昌集曰,良役變通,實爲百姓難保之痼弊,以近日疏章,見之,皆以此爲言,而自前欲行而未行者,益緣朝議岐異之致,卽今人心世道,與廟堂諸臣,比古百不及焉,此所以難行也。向者忠淸道御史書啓中,有結布之語,此亦三字缺法,而當此紛爭之時,臣等未能的見其利害,臣意,自國家詢問于諸道,擇其便好之法,而決行之,則似或得宜矣。上曰,古今天下,安有坐視生靈之困,而恝然不救者乎?諸臣遂退出。以上燼餘
有政。兵批,以李晩成·洪處武爲副護軍,趙鳴謙爲副司直。
兵曹啓曰,闕內各處守直及諸各司派定軍卒,皆自本曹,給價雇立,而行之已久,爲弊滋甚。各司官員,或以私護之人,立之,則蔑視吏屬,不肯服役,若其許立,出於堂上者,則或有不順於郞廳者,此弊,言之已久,而至於宗廟社稷至嚴之地,因本曹之不敢摘奸,所派雇軍之立不立,無以詳知,以此多有人言。且物論本曹與各司,以官員行下所立之軍,多是老弱,而爭立之際,又有許多弊端,向日臺臣之請禁各司之立其奴屬者,皆以此也。此事雖微細,所關則亦自不輕,自今以後,闕內差備所屬及諸宮家雇軍外,自諸上司至小各司,罷其自其司雇軍之規,使各部,抄擇壯實願入者,成冊報于衛所,則衛所極加點選,分定各處,使之立役,似爲便當,以此定式施行,何如?傳曰,允。捕廳謄錄
有政。吏批,以金始煥爲東萊府使,洪重周爲掌令,李宖爲獻納,閔鎭厚爲判義禁,朴師益爲正言,李文興爲司諫,金取魯爲持平,李光佐爲同義禁,李舟臣爲掌樂主簿,金相尹爲兵曹佐郞,尹就商爲漢城左尹,李洙爲坡州牧使,李晩成爲禮曹參判,尹志益爲刑曹正郞,金翰運爲承文副正字,李煦爲淑陵參奉,徐致正爲和陵參奉,任道元爲德陵參奉,魏璟·朱泰夏爲義陵參奉,朱炯離爲順陵參奉。
上在昌德宮。停常參·經筵。
禮曹參議李坦,英陵丁字閣修改事,出去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房,詣閤門外,口傳啓曰,聖候有困惱,膈間不淸利,呼吸不平等症,終宵不得寢睡,臣等驚慮之心,何可盡達?曉頭入直副提調口傳問安之批,有待明入診之敎,臣等詣閤外,趁早入診之意,惶恐敢啓。傳曰,依爲之。
今日藥房入診時,不緊疏章及閑漫公事,上候完復間,姑勿捧入事,榻前定奪。
藥房口傳啓曰,臣等入診退出後,與儒川君濎及諸醫,反復商議,則皆以爲前進厚朴湯,加桂心五分,連進三貼,宜當云,此藥煎入之意,敢啓。傳曰,知道。以上朝報
韓重熙啓曰,行大司憲權尙夏,執義權忭,掌令洪重周在外,掌令安重弼呈辭,持平黃璿未署經,今日以監察茶時之意,敢啓。傳曰,知道。
宋正明,以兵曹言啓曰,今此謝恩·陳奏兼冬至使一行赴京時,所把驛馬,必須前期分定,可無未及之患,應把驛馬四十六匹內,忠淸道八匹,全羅道九匹,慶尙道十九匹,來九月三十日一字缺中途逢點,江原道五匹,咸鏡道五匹,十月初五日直送安州逢點之意,各道監司處,知委,何如?傳曰,允。
辰時,上御大造殿,藥房入診入侍時,都提調李頤命,提調趙泰采,副提調吳命峻,儒川君濎,假注書金槹,記事官宋眞明·趙觀彬,醫官柳瑺·丁時梯·權聖徵·趙慶基·朴星瑞·許坫·方震虁·玄悌綱·李徵夏。
李頤命進伏曰,夜間,有熏熱·困惱呼吸不平等症候,終宵不得就寢云,未知曉頭入睡乎?上曰,去夜全失寢睡,日明後,暫爲假寐,而不得深入睡矣。頤命曰,膈間不淸利之候,呼吸不平困惱等症,何如?上曰,熏熱·困惱,猶未頓減,呼吸不平,膈間不淸利,小減矣。命峻曰,微飽之氣,猶有之乎?上曰,然矣。頤命曰,日昨引接大臣之時,有熏熱之候乎?上曰,不然。頤命曰,脚部運用,近來,如何,而親自行步乎?四字缺出此,幾至七八間,而少愈時,則扶掖出入,不愈時,則以藍輿出入二行餘缺牛心灸進御之事,或有助熱而然乎?上曰,昨日進御頗少,頃間,或數次進御,而無妨矣。頤命曰,請令入診。濎,診察後退伏曰,左右三部,乍有力,而左右尺脈,頗高矣。牛肉中,牛心最熱,病人雖少食,必有害,且如生鮮湯,乃是原味,卽今新瘳大病之餘,決不可進御,凡進御水刺,必以不足於量爲度,然後可無後慮矣。瑺曰,脈候,昨夕右邊頗洪矣,今日則頗低安矣。時梯·聖徵皆曰,右右脈候,調和矣。卽今洪而帶數,重按則有力矣。頤命曰,五六字缺脚部·腹部。聖徵曰,下腹股陰,比昨無異,左邊有不快五六字缺上曰,下腹左邊,微有餘氣而然矣。聖徵曰,朝來登廁乎?上曰,罷漏後登廁,而不得快放矣。濎曰,頃日入診,則浮氣無加愈之意矣,卽今又似益減,而足部無益差之候矣。上年差復後復發者,輒因大便之不快而然矣。上曰,所達極爲詳明矣。大便快滑,則頗好,雖止藥之後,若一日數次泄滑,則必好矣。濎曰,今以厚朴湯,言之,無以貼數爲拘,必以大便二字缺爲限,宜矣。上曰,唯。頤命曰,牛膝散,諸醫以爲,姑爲停止云,臣等退出後,與之商議停進,或更無他二字缺稟達矣。上曰,依爲之。頤命曰,近日公事酬應,甚爲切悶,留院公事,已盡入啓,此後則雖有三字缺卽今聖候如此,姑爲留院,使之從後流入,爲宜矣。上曰,依爲之。頤命曰,臣等之輪直,醫官之退院,誠未免經早,卽今聖候如此,自今日竝直,似合事宜矣。泰采曰,臣等,雖輪直,不敢退歸私次,而留住闕下,以今曉觀之,爲門限,不得躬自承候,其爲鬱悶,何可勝達?竝直爲宜,故敢達。上曰,姑觀數日,思量爲之,姑爲依前輪直,可也。遂以次退出。以上燼餘
上在昌德宮。停常參·經筵。
下直,蔚山府使鄭東後,嘉山郡守李德洪,彦陽縣監牟一成,樂安郡守柳聖溥。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱不至大段,寢睡差安云,伏未審困惱,膈間不淸利,腹部微脹之氣,亦得減歇,而口淡,幾盡快減,脚部牽引,猶有餘氣乎?諸醫以爲,厚朴湯進御之後,便道猶未通利,前方,大黃加一錢,朴硝加五分,隨時加減以進,宜當云,此藥當依此煎入,而今日臣等,不可不與諸醫入診,詳察症候矣。不勝終宵憂慮,敢此問安,竝爲仰稟。答曰,知道。困惱及膈間不淸利,比昨減歇,腹部微脹之氣,別無加減,而口淡,幾盡差減,脚部牽引,猶未快減矣。勿爲入診。口傳啓曰,臣等昨於入診時,敢請竝直,而自上以姑觀夜間爲之,爲敎矣。夜間聖候,寢睡雖得差安,而今日諸症候,姑未承聞,依昨日所達,自昨日竝直之意,惶恐敢啓。傳曰,竝直,觀勢爲之,可也。
判府事李濡箚子。大槪,賤疾方苦,臺疏之後,未卽自列,日昨諸大臣入侍之時,亦未能承命隨入,瞻望玉色,惶恐待罪事。入啓。答曰,省箚具悉卿懇。今之北漢,猶古之晉陽,他日依歸大計旣定,則是豈今日所敢訾毁者乎?年少臺臣之言,全不審量,極其妄率,故疏批中,已示未安之意矣。今卿箚陳,可謂明白,而自卿受命主管以來,盡心區畫山城之事,予有所恃而不憂矣。意外毁斥,何必爲嫌?適有疾恙,不得入侍,尤無所傷,卿其安心勿辭,亦勿待罪,速出行公,以副予望。仍傳曰,遣史官傳諭。以上朝報
韓重熙啓曰,行大司憲權尙夏,執義權忭,掌令洪重周在外,掌令安重弼呈辭,持平金取魯未肅拜,持平黃璿未署經,今日以監察茶時之意,敢啓。傳曰,知道。
又啓曰,備邊司郞廳,以大臣意來言,今日賓廳坐起日次,而上候方在靜攝中,不得來會之意,敢啓。傳曰,知道。以上燼餘
上在昌德宮。停常參·經筵。
下直,忠淸水虞候柳振榮,群山僉使金栢齡。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱不至大段,而寢睡煩轉,不如昨日云,伏未審朝來,熏熱之氣已歇,困惱及膈間不淸利,比昨尤減,而口淡,已盡快減,腹部微脹及脚部牽引,更益差減乎?厚朴湯三貼,當盡於今日,臣等與諸醫入診,詳察症候,議定繼進當否,宜當,不任耿耿憂慮,敢此問安,竝爲仰稟。答曰,知道。朝來熏熱已歇,困惱及膈間不淸利,腹部微脹,一向差減,而口淡益減,脚部牽引,猶有餘氣,便道尙未快利,厚朴湯不宜停進,勿爲入診,問于醫官,加進宜矣。
判尹洪萬朝三度呈辭。入啓。遞差。
政院啓曰,憲府多官,或在外,或呈辭,或未肅拜,未署經,無一行公之員,連日監察茶時,事甚未安,除在外及未署經外,呈告未肅拜人員,竝卽牌招察任,何如?傳曰,允。
吏曹判書宋相琦辭職上疏。入啓。答曰,省疏具悉。好惡之說,殊涉過當,儒臣之疏,大意一般,而前後吹覓,每及銓地,處銓地者,其亦難矣。卿不必過自引嫌,安心勿辭,速出行公。
忠淸監司書目,鎭岑縣監黃命錫,身病沈重,醫治五朔,差復無期,不得已罷黜事。以上朝報
南就明,以弘文館言啓曰,本館上番副應敎吳命恒,以漢學兼敎授,司譯院課試坐起時,今日晝仕出去之意,敢啓。傳曰,知道。
韓重熙,以義禁府言啓曰,卽接月令醫官張浣手本,則保放罪人李世祥病勢,比前向差,還囚之意,敢啓。傳曰,知道。
宋正明,以御營廳言啓曰,今此下番別破陣·別馬隊等試才賞格,從分數多寡,以本廳所儲木綿面給後,別單書入之意,敢啓。傳曰,知道。
又以御營廳言啓曰,本廳屬海西三番別馬隊五十六名,標下軍一名,已爲逢點整齊矣。來八月初一日,與本營入直二番二字缺馬隊替代後,舊軍放送之意,敢啓。傳曰,知道。又以禁衛營言啓曰,來十月當八番中部後司屬江原道五哨軍兵,來九月二十五日,京中逢點,依例準二朔立番,五六番海西別饒衛,一體調送,逐朔立番之意,兩道監·兵使處,預爲知委,何如?傳曰,允。以上燼餘
上在昌德宮。停常參·經筵。
夜一更,流星出市樓星上,入南方天際,狀如拳,尾長三四尺許,色赤。三更,流星出羽林星上,入南方天際,狀如鉢,尾長三四尺許,色赤。
下直,麟蹄縣監徐宗積,潼關僉使李自興,恃寨僉使徐漢柱,豆毛浦萬戶李世渙。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,雖有熏熱,寢睡比昨差勝云,伏未審朝來,熏熱已歇,困惱及膈間不淸利,腹部微脹,更有所減,而口淡及脚部牽引,已盡差減乎?伏承昨日問安之批,有厚朴湯不宜停止,問于醫官加進之敎,而數日間聖候,便道猶滯,困惱等症微加,臣等與諸醫入診,詳察症候後,可以議定加進與加減當否,不勝終宵憂慮,敢此問安,竝爲仰稟。答曰,知道。朝來熏熱已歇,困惱往來,而膈間不淸利之氣差減,腹部微脹,比昨姑無加減,而口淡及脚部牽引,猶未快減矣。再啓曰,臣等入診退出後,與柳瑺·丁時梯等諸醫,反復商議,則皆以爲,前進厚朴湯,有溫燥之料,疏利之功,或似不專,前方中,去檳榔·良羌,而大黃減五分,厚朴·枳實·桂心,各加五分,加進三貼,宜當云,此藥煎入之意,敢啓。答曰,知道。以上朝報
備忘記,今下弓矢,潼關僉使李自興,恃寨僉使徐漢柱等處,給送。
宋正明,以兵曹言啓曰,今七月二十六日,各廳堂下武臣等朔試射時,禁衛營哨官金汝器,御營廳把摠睦慶賢,中樞府都事蘇鋹,宣傳官李彦祥·尹景周等,未滿四矢,兼宣傳官權殷錫,去甲午八月朔退試時,亦未滿四矢二字缺汰去,武臣兼宣〈傳〉官金九敍,柳葉箭二中,騎芻一中,以試數計之,雖未滿四中,騎芻則例有倍畫之規,依例倍畫計數,不爲汰去,而至於稱病之類,試所看審,旣知其實狀,故退試次,姑爲懸頉以入之意,敢啓。傳曰,知道。
韓重熙啓曰,行大司憲權尙夏,執義權忭,掌令洪重周在外,掌令安重弼,持平金取魯呈辭,持平黃璿未署經,今日以監察茶時之意,敢啓。傳曰,知道。以上燼餘
巳時,上御大造殿,藥房入診入侍時,都提調李頤命,提調趙泰采,副提調吳命峻,假注書金槹,記事官宋眞明·趙觀彬,醫官柳瑺·丁時梯·權聖徵·趙慶基·許坫·方震虁·李時弼·權聖揆·李徵夏·崔泰齡。
李頤命進伏曰,昨今寢睡不安,未知今日,或至半宵入睡乎?上曰,昨日則無異全失,今夜則幾至半宵入寢矣。頤命曰,諸症候,漸漸得差矣。自頃夜之後,至于今日,而連爲不安,膈間不淸利之候,微飽之氣,今則加減,何如?上曰,膈間不淸利之氣未已,微飽之候,亦未差矣。頤命曰,氣不淸爽之候,猶存乎?上曰,昨日寢睡頗不安,故氣不淸爽矣。今日則寢睡差安,故無此症矣。頤命曰,儒川君濎,今日似爲入來矣。病未快差,故未及入來矣。上曰,唯。頤命,請令入診,瑺·聖徵·時梯皆曰,脈度,平均調和矣。二行餘缺快淸矣。頤命曰,請令診察浮氣。聖徵曰,下部股陰,脚部一樣,足部左邊,有微微之氣,而不至大段矣。泰齡曰,腹部,比昨已盡差勝矣。頤命曰,湯劑,與醫官相議以達,爲敎,昨日入診醫官退出後,卽當議定,而欲觀夜間症候而爲之矣,症候別無顯然加減,而諸醫有加減材料之議,臣等退出後,議定以達矣。上曰,依爲之。聖徵曰,湯藥,卽今苦口耶?不至甚苦耶?貼數已多,若有强進之意,則不可連進,大黃·芒硝,當爲減數,未知果有强進之意乎?上曰,不至甚爲苦口,故姑無厭進之意矣。遂以次退出。以上燼餘
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱搔癢頗甚,寢睡不安,四更,石膏茶,調進九味淸心元五丸云,伏未審朝來,熏熱已歇,而困惱及膈間不淸利之氣,不復往來,腹部微脹,比昨,何如?淡及脚部,牽引已盡快減乎?又伏聞昨夜入侍醫官所傳之言,酉時湯藥進御之後,唾痰頻數,移時少減,有厚朴湯姑難連進之敎,諸醫等亦陳姑停之意云。今日湯劑不爲煎入,而臣等卽與諸醫入診,詳察症候,議定更進,他藥及姑停數日當否,宜當,不勝耿耿憂慮,敢此問安,竝爲仰稟。答曰,知道。朝來熏熱已歇,困惱往來,而膈間不淸利之氣差減,腹部微脹,別無加減,口淡益有所減,脚部牽引,減歇未易,勿爲入診,湯劑數日停進,而他藥姑勿議定,宜矣。
禁府啓目,前別將劉世健等今當照律,而劉世健上年以還穀擅自發賣之罪,拿囚,而査啓未到之前,有赦蒙放,則今不當疊論,只以未捧,爲已捧之罪,具英立·崔尙熠·李之泓·柳潭·表永生等,一體依事目施以徒配之律爲白乎旀,鄭忠發段,虛錄米未滿石,依事目勿論,何如?啓依允。以上朝報
宋正明,以都摠府言啓曰,今日入直軍士中日習射,請出標信。傳曰,知道。
韓重熙啓曰,慶尙監司以金海等官人物壓死·渰死,及大丘等官人家漂沒事,狀啓,傳曰,事極驚慘,兩邑漂沒人家,令該曹各別顧恤,而大丘·河東·晉州等三邑渰死人等,令本道恤典擧行。
又啓曰,全羅監司以鎭安等兩邑漂沒人家,渰死人等及高山郡渰死·壓死人事,狀啓,傳曰,事極驚慘,鎭安·南原兩邑漂沒人家,令該曹各別顧恤,而渰死人等,令本道各別恤典擧行,而高山渰死人·壓死人等,令本道恤典擧行。以上燼餘
上在昌德宮。停常參·經筵。
下直,洪陽縣監李鳳年。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱搔癢,不至大段,寢睡差安云,伏未審朝來,熏熱益歇,困惱不復往來,而膈間不淸利及小腹微脹,比昨何如?口淡亦有所減,脚部牽引,猶有餘氣乎?今日臣等與諸醫入診,詳察症候,宜當,不任耿耿憂慮,敢此問安,竝爲仰稟。答曰,知道。朝來困惱減歇,而膈間不淸利及口淡差減,小腹微脹,比昨有減,而脚部牽引,別無所減矣。勿爲入診。
禮曹參議李坦,繕工奉事朴弼敎,英陵丁字閣修改後,入來。
同副承旨李晩堅牌不進,依承傳罷職。
禮曹參判李晩成辭職上疏。入啓。答曰,省疏具悉。過當之言,不必深嫌,卿其勿辭,從速察職。
吏曹啓曰,承旨有闕,政事,取稟。傳曰,過私忌後,爲之。
假注書金槹有頉,代李廷熽。
禁府,具英立文化縣延陽驛,崔尙熠衿川縣盤乳驛,李之泓楊州牧平丘驛,柳潭·劉世健楊州牧綠楊驛,表永生水原府菁好驛,徒三年定配,啓。以上朝報
宋正明,以都摠府言啓曰,副摠管李天根,以禁衛營中軍,無軍將官朔試射事,慕華館進去之意,敢啓。傳曰,知道。
許玧啓曰,同副承旨不得病狀,例也,同副承旨李晩堅,連日不爲仕進,牌招,何如?傳曰,允。
韓重熙,以義禁府言啓曰,卽接月令醫官張浣手本,則時囚罪人李聖漢,本以年老抱病之人,累日經宿濕處,故毒痢發作,裏急後重,飮啖全廢,元氣大脫,氣息奄奄云,自前罪人病勢如此,有保放救療之規,敢此仰稟。傳曰,依爲之。
又啓曰,成均館官員,以同知館事意啓曰,今月初七日儒生上旬輪次,今月內無故日退行事,曾已啓達,大提學宋相琦,時在呈告中,今已更無餘日,不得爲之之意,敢啓。傳曰,知道。
許玧啓曰,假注書李廷熽,時無職名,依例付軍職,冠帶常仕,何如?傳曰,允。
又以弘文館言啓曰,本館僚員,近甚不齊,副校理鄭栻,副修撰洪啓迪,在外未上來,其餘六員,有闕未差,只有上番副應敎臣吳命恒,下番修撰臣洪重休,輪直之際,事多苟簡,後日政,闕員盡數差出,仍卽牌招察任,何如?傳曰,允。以上燼餘
禁衛營啓曰,本營哨官以前郡守李基福,啓下矣,李基福,以前任珍島時事,方在奪告身中云,莫重入啓單子,矇不覺察,有此錯誤,不勝惶恐,原單子中,以出身改付標以入之意,敢啓。傳曰,知道。禁營謄錄
上在昌德宮。停常參·經筵。
申時酉時,日暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱不至大段,寢睡差安云,伏未審困惱·口淡及膈間不淸利,一向差減,而小腹微脹,比昨益減,脚部牽引,猶有餘氣乎?今日臣等,與諸醫入診,詳察症候宜當,不勝耿耿憂慮,敢此問安,竝爲仰稟。答曰,知道。困惱·口淡膈間不淸利,小腹微脹,一向差減,而脚部牽引,別無所減矣。勿爲入診。
吏曹參議趙道彬三度呈辭,及刑曹參議李喬岳再度呈辭。以私忌齋戒,留政院。
政院啓曰,卽者弘文館,以下番闕直,令本院稟旨變通事,允下矣。政官,所當牌招開政,差出闕員,而今日,與私忌齋戒相値,何以爲之?敢稟。傳曰,牌招開政。
吏曹判書宋相琦,牌不進。
傳,前修撰洪錫輔,前司諫金相元,前校理申思喆·魚有龜,竝敍用。
大司諫洪致中啓曰,臣妄陳一疏,連被銓官之深詆,而至於銓長之疏,其所以抑勒譏切,益無餘地,臣竊不勝其訝惑也。臣之前疏,天鑑已俯燭之矣。要其立意,只在於望上下交勉,使淸朝銓敍,務得其平,平心恕究,顧安有可怒之端,而辭氣之間,全無斟量,直以臣言,斷之以一偏之論者,抑何故歟?夫政枳多端,本非和平之福,而旣曰枳塞,則與痼廢異,一時見枳,寧有多年不通之理?況其全無所坐者,則銓官亦謂之無故,而竝不許參用於臺閣者,尤有乖於公取捨恢言路之道,不得不略陳其故,欲望通同調用,洞開不諱之門,偕至平蕩之域,一偏之稱,其果近似乎?至於吹覓繼起,銓地生釁,自謂和平,亦不免此等說,是將疑臣以求過於無過,故使銓地不安也。噫嘻甚矣。何見待之薄,一至此哉?所爭者公,非爲私怒,但當平說道理,以辨其是非而已。其可以此等鄙汚之目,輕加於人,而不少疑難耶?不幸儒臣之疏出,而添一攻臣之材料,互擧對稱,有若關通而繼起者然,此已萬萬意慮之外,而聖批,亦不賜照察,直歸之於吹覓之科,伏想聖敎,蓋出慰藉餘地,而殿下之待臺閣,不亦太薄乎?且晩得見禮曹參判李晩成之疏,譏斥轉深,至以不成直截道理爲言,雖臣之意,亦何嘗使之無是非無好惡哉?然見處一有偏重,則是非好惡之分,使不得其平,必不分輕重,不念大體,直前無回,以求伸一己之見而後,方可謂直截之道乎?不在枳塞之中者,尙不能無取舍之偏重,則淑慝公私,又何可論也?臣性本迂愚,闊於世情,不量誠信之未孚於上下,妄以區區瑣力,欲矯目前之弊習,言出於公心,而斥之以偏係,意在規勉,而疑之以起鬧,章疏迭出,僇辱漸加,臣之情迹,決無一日在職之理,而賤疾危惡,詣臺無路,替陳一疏,略暴危悃,而喉司不諒,終始阻搪,不得不扶曳殘骸,力疾來避於日久之後,壞損臺體之失,益無以自解矣。請命遞斥臣職。答曰,勿辭。退待物論。
副修撰金相元牌不進,罷職傳旨。傳曰,只推勿罷。以上朝報
南就明啓曰,忠淸監司狀啓,早紅柿子,節序太晩,今僅成體,向黃尙遠,勢難及期封進,惶恐待罪事。敢啓。傳〈曰〉,勿待罪事。回諭。
吏批啓曰,卽接兵曹移文,則正郞李眞望除授後,過限未肅拜,依例改差何如?傳曰,允。以上燼餘
有政。兵批,以金重元爲副摠管,趙泰謙爲內禁衛將,李聖恒爲中樞府都事,柳鵬章·柳權爲武兼,李爲五衛將,金碩圭爲守門將,權郃爲宣傳官,李攀龍爲忠壯衛將,李世德爲文兼,權尙游爲副摠管,南舜明爲景福宮假衛將,金再興爲守門將,吳重卨爲忠壯衛將,申厚英爲靑水萬戶,柳時鳴爲玉浦萬戶,韓世良爲副護軍,洪萬朝·黃龜河爲副司直,李廷熽爲副司正。
今日,賓廳日次,而上候方在靜攝中,頉稟。答曰,知道。備局謄錄
禮曹啓曰,因本曹啓辭,三名日諸道所封方物弓帒筒箇及大鹿皮等六種,大箭黃毛外,其餘各種,有限明秋姑減之命矣。前頭冬至爲始,大殿·中宮殿·世子宮方物,依例復舊封進之意,分付諸道及開城府何如?傳曰,限明秋姑減事。禮曹謄錄
吏批,以閔鎭厚爲漢城判尹,黃爾章爲掌樂判事,申弼誨爲兵曹佐郞,金混爲尙衣別提,趙聖復爲兵曹正郞,沈尙鼎爲注書,金相元爲副修撰,魚有龜爲副校理,崔重鼎爲刑曹佐郞,安弘錫爲柒原縣監,李志尹爲鎭岑縣監。日記廳郞廳曺命胤書。趙景觀校正。
有此弊,亦極駭然,守門軍卒等,自本曹從重決棍,當該守門將,汰去何如?答曰,依啓。守門將,只推勿罷。以上兵曹謄錄
上缺取之時,偕送衙客,侵辱村民,至發怨言,則捉來重杖,仍爲致斃,事極驚駭,傳說喧藉,不可不明覈處之,請黃州牧〈使〉吳羽進,拿問定罪,鳳山郡守安廷瑞,爲人鄙悖,手段濫猾,居官處事,率多肥己,且蠱惑邑婢,擧措醜駭,交通賂逕,政令顚倒,民受其害,怨聲載路,如此之人,不可置之字牧之任,請鳳山郡守安廷瑞,罷職,新啓,新除授掌令洪重周,時在忠淸道忠州地,請斯速乘馹上來事,下諭,引嫌而退,語雖過當,意在相勉,則詮官〈銓官〉對疏,何必深嫌?請大司諫洪致中出仕。答曰,不允。下諭事及處置事,依啓。前啓,京畿前水使李泓罷職不敍事,停啓。
吏曹,前府使金弘楨,身死,曾經臺侍,啓。別致賻。
大司諫洪致中牌不進,罷職傳旨。傳曰,只推勿罷。
禁府,韓圭·李廷弼·丁舜弼·金鼎三·李萬枝,拿囚。啓。以上朝報
有政。兵批,以韓世良·李·黃龜河·李世德爲副司果,趙道彬爲副護軍,任徵夏爲副司正,金兌雄爲中嶺別將。
備邊司啓曰,守令數遞之弊,未有甚於近日,甚非久任責成之意,而完邑蕩敗,無可收拾,朝家爲慮此弊,常加申飭,而每歸虛套,誠甚未安,不可無明白定奪之擧,令廟堂稟處事,命下矣。如錢穀刑獄之任,久於職而後,可以責成,而親民之官,尤不宜數易,蓋必莅任積久而後,民事可以周知,官務可以熟察,因此得以經畫,而有所施爲,則久任之爲益,固已明矣。近來郡邑數遞,殊壞舊制,申飭之敎,前後累下,而自爾因循,不能悉遵,至于今日,已成痼弊,往往未及歲年而移拜者有之,間或有托疾圖遞者,何以責其政績之效?不特迎送,爲邑民之巨弊,官事之蕩然,不能收拾,多由於此,臣等於此,固已憂之矣。今聖上,深加軫念,有此特敎,如不法不治之類,自當在於糾劾,而出入兩司之人,則拜外任二周年內,不得遷動,旣有乙亥下敎定式,當爲申明施行,而雖玉堂之久於外而內擬者,亦有自上量可處分,恐當,其他除非治績表著爲一道最,別爲超陞者外,依聖敎,使之絶勿容易遞移事,自今別爲定式,嚴飭兩銓及諸道監司處何如?答曰,依爲之。
又啓曰,本司武郞廳魚必遠,奔走勤仕,又滿十五朔,依例陞敍,或守令除授事,奉承傳施行何如?答曰,允。備局謄錄
吏批以權熀爲正言,李國馨爲陽德縣監,梁廷虎爲兵曹佐郞,黃龜河爲修撰,趙道彬爲兵曹參知。
上在昌德宮。停常參·經筵。
下直,安州牧使金斗南,豐德府使李萬選,南原府使朴乃貞。
大殿,政院·玉堂問安。答曰,知道。中殿·世子宮·嬪宮,樂房·政院·玉堂問安。答曰,知道。藥房啓曰,伏聞夜間,聖候熏熱,不至大段,寢睡差安云,伏未審膈間不淸利及口淡,已盡差減,腹部微脹,漸益快減,脚部牽引,猶有餘氣乎?今日臣等,與諸醫入診,詳察症候宜當,不任耿耿憂慮,敢此問安,竝爲仰稟。答曰,知道。膈間不淸利及口淡,一向差減,而腹部微脹,猶未快減,脚部牽引,別無所減矣。勿爲入診。
府前啓,請還收黃順中絶島定配之命,仍令該曹,嚴鞫得情,依律處斷事,黃州牧使吳羽進,曾於官屯木花摘取之時,偕送衙客,侵擾村民,至發怨言,則捉來重杖,仍爲致斃,事極驚駭,傳說喧藉,不可不明覈處之,請黃州牧使吳羽進,拿問定罪,請鳳山郡守安廷瑞罷職事。入啓。答曰,不允。吳羽進事,依啓。
判府事趙相愚箚子。大槪,伏以臣病情,近益危篤,今於諸大臣入侍瞻望之日,不得隨參,不勝惶悚待罪事。入啓。答曰,省箚具悉卿懇。卿之疾病,予所詳知,不得入侍,有何所傷,卿其須體予意,安心勿辭,益加善攝。仍傳曰,遣史官傳諭。
備邊司啓曰,前刑曹參判權,臺諫,以削黜論啓,則只命罷職,以傳旨不得捧入之故,尙未出代,本曹長官,雖無故行公,或有備員推覈之事,則以堂上不齊,不得開坐,以此獄事多至稽滯,委屬可慮,不可無變通之道,刑曹參判權罷職之代,令該曹差出何如?傳曰,允。
禁府啓目,譯官金有基原情云云,承服不冬,刑推得情何如?啓。姑停刑推,議處。又啓目,前縣監鄭運亨矣。大同事體甚重,而不報上司,任自移送於雇馬廳,難免其罪,決杖一百,流三千里,告身盡行追奪,私罪。啓依允。
全羅監司書目,辭職上疏上送事。啓。答曰,省疏具悉。卿辭至此,令廟堂稟處。
禁府,吳羽進拿囚。啓。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱,不至大段,寢睡差安云,伏未審膈間不淸利及口淡,已盡差減,腹部微脹,脚部牽引,猶有餘氣乎?今日臣等,與諸醫入診,詳察症候宜當,不任耿耿憂慮,敢此問安,竝爲仰稟。答曰,知道。膈間不淸利及口淡,一向差減,而腹部微脹,猶未快減,脚部牽引,別無所減矣。勿爲入診。
刑曹參議李喬岳三度呈辭。以社稷大祭齋戒,留政院。
府院前啓,以社稷大祭齋戒,今日姑停。
傳曰,史官一員待命,騎馬三匹立之,社稷大祭所內摘奸。以上朝報
禮曹啓曰,獻陵兩陵上及崇陵兩陵上,改莎草吉日,推擇以入事判下矣。兩陵改莎草吉日,令日官推擇,則獻陵,今八月二十一日辰時,崇陵,同月二十二日卯時爲吉云,以此日時擧行何如?傳曰,允。禮曹謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱,不爲大段,寢睡差安云,伏未審膈間不淸利及口淡,已盡快減,而腹部微脹,漸益差減,脚部牽引,猶有餘氣乎?湯劑停進,今已多日,今日臣等,與諸醫入診,詳察症候,議定當進之劑宜當,不任耿耿憂慮,敢此問安,竝爲仰稟。答曰,知道。膈間不淸利及口淡,一向差減,而腹部微脹,泄後頗減,脚部牽引,別無所減矣。
假注書任徵夏有頉,代沈㙉。
禁府,崔億拿囚。啓。
刑曹參議李喬岳三度呈辭。入啓。遞差。
院前啓,金海定配罪人河所犯賊倫之變,皆曰可殺,而人理所無之罪,已盡於前後之論啓,不可容貸之狀,亦必聖明之洞燭,而一向留難,尙靳允兪,此而減死,則將無以正倫常之罪,而解國人之憤,請還收罪人河減死之命,更加嚴刑得情,依律處斷,權卨之譸張妖言,騷動人心之狀,國人莫不駭憤,王法亦難容貸,夫差有無,告目虛實,所當終始嚴訊明覈,以解國人之惑,以戢妖誕之徒,而只施三次例刑,未及究得奸情,徑請酌處,罪止編配,其爲失刑,莫大於此,妖孽尙今偃息,輿情久而愈激,請還收罪人權卨定配之命,更付有司,嚴加鉤覈,期於輸情。請謝恩正使晉平君澤,副使權,書狀官兪崇,竝削奪官爵,門外黜送事。請前捕盜大將李基夏,削奪官爵事。黃海兵使申翊夏,以年少武弁,擢授閫任,固當居官謹飭,隨事詳審,而因其幕裨之爭妓,偏聽先入之言,本營審藥之子,捉入重棍,其父審藥,立庭哀訴,則非徒不少寬恕,乃反移怒,卽於雨中,縛懸於馬柱,年老之人,氣急欲絶,始乃解縛,而纔過數日,仍以致斃,審藥雖曰卑微,係是褒貶之官,輕加縛縣之罰,已是法外,況且怒其子而罪其父,至有此慘殘之擧,事之虛實,固當覈處,況來自營下者,駭憤而傳說,則實非臺臣泛然風聞之比,有何更加詳察之事乎?請黃海兵使申翊夏,拿問定罪。答曰,不允。
政院啓曰,判府事李畬,欲爲瞻望玉色,今日藥房入診時,同入之意,敢啓。傳曰,知道。
又啓曰,刑曹堂上不齊,不得備員開坐,獄囚多滯,委屬可慮,參判權之代,旣因備局啓辭,有差出之命,參議亦有闕,而開政未易,竝令該曹,口傳差出,仍卽牌招察任何如?傳曰,允。
吏曹口傳政事,刑曹參判李光佐,參議黃一夏。
藥房再啓曰,臣等,入診退出後,與儒川君濎及諸醫等,更爲反覆商議,則皆以爲,聖候便道小滯,則飽脹微作,不可不復進湯劑,以爲淸熱疏利之地,回春方,加味通幽湯,連進五貼,萆麻油則間間略進,宜當云,此藥煎入之意,敢啓。答曰,知道。
黃海監司書目,辭職上疏上送事。啓。答曰,省疏具悉。卿之陳情乞免至此,令廟堂稟處。
今春夏等褒貶,黃海都事申兼濟,遂安郡守姜頊,新溪縣令洪禹道,康翎縣令吉景祖,所江僉使沈榗,白翎僉使成重三,吾叉浦僉使金善逸,以上,中。
謝恩,刑曹參判李光佐,參議黃一夏。
禁府,鄭運亨,固城縣流三千里,金爾謙鳳山郡洞仙驛徒二年半定配,鄭道昌,安城郡康福驛徒三年定配,啓。以上朝報
今日,賓廳日次,而上候方在靜攝中,頉稟。答曰,知道。
今日藥房入診時,提調趙泰采所啓,臣以惠廳事,有所稟定者矣。方物白綿紙價,例自本廳出給,紙地都數一萬三千二百卷,而七千卷,則乃節使方物所入,其餘六千餘卷,如無別使之行,則盡歸地部不緊之用矣。今則彼國,旣已永減謝恩方物,雖以一萬卷爲限,節使方物外,尙爲一起所需,臣以三千二百卷,今姑減省之意,議于戶判,而其意亦以爲可,故敢此仰達。卽今北漢軍餉,未及輸送者尙多,蓋以本廳經用,亦患不足,實無推移之勢,今此所減之米,每年當爲一千三百八十餘石,以此移補餉米,不無所益,三千二百卷價米,自今年減下何如?上曰,依爲之。備局謄錄
疊書有政。吏批,以李光佐爲刑曹參判,黃一夏爲刑曹參議。
上在昌德宮。停常參·經筵。
下直,咸鏡都事申混,濬源殿參奉李瑋,仇寧萬戶崔昌箕。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱,不爲大段,寢睡差安云,伏未審膈間不淸利及口淡,其已快減,而腹部微脹,益復差減,脚部牽引,猶有餘氣乎?今日臣等,與諸醫入診,詳察症候宜當,不任耿耿憂慮,敢此問安,竝爲仰稟。答曰,知道。膈間不淸利口淡及腹部微脹,一向差減,而脚部牽引,別無所減矣。勿爲入診。
禁府啓目,黃州牧使吳羽進,原情云云,承服不冬,前郡守韓圭,原情云云,泛稱遲晩,竝只刑推得情,何如?啓。除刑推,議處。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付有司,嚴加鉤覈,期於輸情事。請謝恩正使晉平君澤,副使權,書狀官兪崇,竝命削奪官爵,門外黜送事。請前捕盜大將李基夏,削奪官爵事。請黃海兵使,申翊夏,拿問定罪事。入啓。答曰,不允。
吏曹啓目,粘連全羅監司狀啓云云,梁益標,凌蔑官長,猝作駭擧之狀,旣已啓聞,自當依法重究,則此可爲徵後之道是白在果,守令之赴任時,將往老父,已是法外,而道臣,又令將父還任,殊失事體,全羅監司李㙫,推考,寶城郡守朴性儉段,置其父,旣已上來,則不可又令將父還任,罷黜何如?啓依允。
政院啓曰,卽伏見黃海監司李宜顯,今春夏等褒貶啓本,則守令邊將,無一人居下,殊無嚴明殿最之意,推考何如?傳曰,允。
修撰洪啓迪辭職上疏。入啓。答曰,省疏具悉。爾其勿辭,從速察職。
左尹尹就商辭職上疏。入啓。答曰,省疏具悉。疏中所云難安之端,元無應避之法典,則一向控辭,實涉太過,卿其勿辭,安意察職。以上朝報
備邊司啓曰,頃日全羅右道暗行御史別單,陳浦民難支之弊,以司宰監所納卵醢數多爲言,本司覆啓判付,以卵醢一年所納及用度,問于該監,量減宜當爲敎矣。問于本監,全羅道貢物受價十二桶八升,七邑本色上納三十桶,黃海道十三邑本色上納二十桶,合六十二桶八升內,兩殿兩宮供上,諸嬪以下宣飯所封,十二朔封進實數,爲六十一桶一斗六升八合,此外有不時別用,則實多不足云矣。日供御膳,事體旣重,一年用度,亦且不敷,則有難容易減數,而自上深軫海邑漁戶之弊,有此特敎,或命酌量略減,以示德意,似或得宜,自下有不敢仰請,恭俟裁處之意,敢啓。答曰,兩道上納卵醢,各減三桶,可也。備局謄錄
兵曹啓曰,昨夜初更量,本曹使令來告內,有一軍士,在於尙衣院井邊,詰問其由,則乃春川居禁衛軍,而時方立番於本營矣。本營哨官,使渠汲水尙衣院井水,故持甁入來,未及出去之際,宮門已閉,彷徨罔措,仍爲被捉云,臣捉來推問,則所答,一如使令所告,此固幼年迷劣之致,且於靜攝中,有不敢深夜啓達,使之拘留以待,而旣已冒入闕中,見捉於門閉之後,則不可無懲治之道,令攸司囚禁科罪,何如?傳曰,允。兵曹謄錄
上在昌德宮。停常參·經筵。
下直,坡州牧使李洙,金海府使柳㵑,高原郡守沈喜雄。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱煩轉,寢睡不如昨日云,伏未審熏熱,朝來已歇,膈間不淸利及口淡,其已快減,腹部微脹,亦已差減,脚部牽引,猶有餘氣乎?今日臣等,與諸醫入診,詳察症候宜當,不任耿耿憂慮,敢此問安,竝爲仰稟。答曰,知道。朝來熏熱已歇,而口淡一向差減,便道祕滯,腹部微脹一樣,膈間亦不淸利,脚部牽引,加減無常,快減未已矣。勿爲入診。
府前啓,請還收黃順中絶島定配之命,仍令該曹嚴鞫得情,依律處斷事。請鳳山郡守安廷瑞罷職事。新啓,柒原前縣監金得輝,曾任南邑,專事貪饕,一境之民,至今憤怨,決不宜復授字牧,而且聞其年限已滿故,臣取見其己酉登科榜目,則得輝今年,恰爲八十二歲,而或謂年限雖滿,實年則亦不至於此云,其增減年歲,隨意變幻之狀,俱屬可駭,以此方欲論啓矣。渠乃知有臺議,汲汲爲彌縫之計,泛以老病,投狀見罷,其情狀尤可痛惡,增年減年,自有其律,不可以已罷而置之,請柒原前縣監金得輝,拿問定罪。答曰,不允。末端事,依啓。
謝恩,副校理魚有龜。
獻納李宖上疏。大槪,臣之情勢病狀,實無冒沒自力之望,不得不冒死呼籲於靜攝之中,略付所懷,以備財察事。入啓。答曰,省疏具悉。今玆陳戒,出於憂愛之忱,深用嘉尙,可不留心焉?繡衣事,大意固好,而不必每年定式抄啓,他餘條件,令廟堂稟處,爾其勿辭,從速察職。
副修撰洪啓迪·黃龜河牌不進,依承傳罷職,
禁府,金得輝拿囚。啓。以上朝報
禁府啓曰,卽接月令醫員朴懽手本,則保放罪人崔檍,今月初七日午時量,物故云,敢啓。傳曰,知道。禁府謄錄
司譯院官員,以都提調意啓曰,本院生徒,如有冒屬者,則雖已參科,入啓削榜,竝與薦引者而施罰,昭載謄錄矣。今番式年,漢學科宋奎斌,本以卑賤之人,因緣投屬,至參科之後,圖差宮家書員之任,誠極痛惡,而取考其加資,則又皆違格圖出,尤涉駭然,當初薦引之人,自本院,依謄錄竝爲科罪,而宋奎斌科名,不可仍存,爲先令該曹削榜,加資違格圖出之罪,亦不容易置之,令該司依律科罪,何如?傳曰,允。
又啓曰,司譯院都提調啓辭,甲午式年,漢學科宋奎斌,令該曹削榜事,允下矣。原榜目中,拔去付標,所受白牌,推還燒火之意,敢啓。傳曰,知道。禮曹謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱煩轉,寢睡不得安穩,如昨日云,伏未審熏熱,朝來已歇,而膈間不淸利及口淡,一向差減乎,昨日滑便之後,腹部微脹,其有快減之勢,脚部牽引,尙無所減乎?今日臣等,與諸醫入診,詳察症候宜當,不任耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利及口淡,一向差減,滑便之後,腹部微脹有減,而脚部牽引,別無所減矣。勿爲入診。
府前啓,請還收黃順中絶島定配之命,仍令該曹,嚴鞫得情,依律處斷事。入啓。答曰,勿煩。前啓,鳳山郡守安廷瑞罷職事,停啓。
院前啓,請還收罪人河減死定配之命,更加嚴刑得情,依律處斷事。請還收罪人權卨定配之命,更付有司,嚴加鉤覈,期於輸情事。請謝恩正使晉平君澤,副使權,書狀官兪崇,竝命削奪官爵,門外黜送事。請前捕盜大將李基夏,削奪官爵事。黃海兵使申翊夏,以年少武弁,擢授閫任,固當居官謹飭,隨事詳審,而因其幕裨之爭妓,偏聽先入之言,本營審藥之子,捉入重棍,其父審藥,立庭哀訴,則非徒不少寬恕,乃反移怒,卽於雨中,縛懸於馬柱,年老之人,氣急欲絶,始乃解縛,而纔過數日,仍以致斃,審藥,雖曰卑微,係是褒貶之官,輕加縛懸之罰,已是法外,況且怒其子而罪其父,至有此慘殘之擧,事之虛實,固當覈處,況來自營下者,駭憤而傳說,則實非臺臣泛然風聞之比,有何更加詳察之事乎?請黃海兵使申翊夏,拿問定罪。答曰,不允。末端事,依啓。
政院啓曰,刑曹參判李光佐,參議黃一夏,日昨,承牌詣闕,引嫌陳疏,觀其措語,則李光佐,以壬辰庭試考官,不敢參涉於李蓍亨擊錚査事云,此與當初科獄條貫有異,則不必以此引嫌,黃一夏以爲,李蓍亨家,有連姻之間,而曾因筵奏之語及獄事,與其家有嫌怨,今不可按治云,所謂姻親,旣是法外,結嫌一款,尤不當强引爲嫌,故原疏,竝爲退却,則卽爲入肅矣。李光佐,連日呈疏,黃一夏,一向引入,俱不參坐,獄囚多端,委屬可慮,參判李光佐,參議黃一夏,竝卽牌招察任,何如?傳曰,允。
假注書李雲龍有頉,代金礪,假注書沈㙉有頉,代李鳳齡。
刑曹參判李光佐,牌不進。
江原監司沈宅賢辭職上疏。入啓。答曰,省疏具悉。卿其勿辭,俟母病間,往哉惟休。
觀象監,夜一更,月暈。啓。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱之氣,比昨差減,寢睡亦差安云,伏未審膈間不淸利及口淡,其已快減,而腹部微脹,日益差減,脚部牽引,亦無所減乎?今日臣等,與諸醫入診,詳察症候宜當,不任耿耿憂慮,敢此問安,竝爲仰稟。答曰,知道。膈間不淸利口淡及腹部微脹,一向差減,而脚部牽引,別無所減矣。勿爲入診。
院前啓,請還收罪人河減死定配之命,更加嚴刑得情,依律處斷事。權卨之譸張妖言,騷動人心之狀,國人莫不駭憤,王法亦難容貸,夫差有無,告目虛實,所當終始嚴訊明覈,以解國人之惑,以戢妖誕之徒,而只施三次例刑,未及究得奸情,徑請酌處,罪止編配,其爲失刑,莫大於此,妖孽尙今偃息,輿情久而愈激,請還收罪人權卨定配之命,更付有司,嚴加鉤覈,期於輸情。請謝恩正使晉平君澤,副使權,書狀官兪崇,竝命削奪官爵,門外黜送事。請前捕盜大將李基夏,削奪官爵事。入啓。答曰,不允。權卨事,依啓。
副修撰金相元辭職上疏。入啓。答曰,省疏具悉。爾其勿辭,調理察職。以上朝報
上在昌德宮。停常參·經筵。
下直,公州牧使李衡佐,玉浦萬戶柳時鳴。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱未已,寢睡不如昨日云。伏未審熏熱,朝來已歇,而口淡及膈間不淸利,腹部微脹,日益快減,脚部牽引,亦無所減乎?臣等久未入侍,不勝耿耿憂慮,今日與諸醫入診,詳察症候宜當,敢此問安,竝爲仰稟。答曰,知道。朝來熏熱已歇,而膈間不淸利之氣往來,口淡及腹部微脹,一向差減,而脚部牽引,別無所減矣。明日入診。
禁府啓目,前縣監韓圭議處云云。觀此所供,則報瓜將歸之際,邑民謀鑄鍮碑,傳說頗多,故鄕任主管之人,嚴加責罰,所捧錢兩,亦令還給是如爲臥乎所,其矣身別無參涉之事,則施以冒禁之律,恐涉太過,似當有分揀之道,自下不敢擅便,上裁何如?啓放送。以上朝報
今日,賓廳日次,而上候方在靜攝中,頉稟。答曰,知道。備局謄錄
上在昌德宮。停常參·經筵。
下直,全羅兵使李壽民,甲山府使邊震英。
夜三更,月犯建星。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱,不至大段,寢睡差勝云。伏未審膈間不淸利之氣,不復往來,口淡已盡快減,而腹部微脹,一向差減,脚部牽引,其有所減乎?今日臣等,當依聖敎入診,而不任耿耿憂慮,敢此問安。答曰,知道。膈間不淸利之氣往來,而口淡及腹部微脹,一向差減,脚部牽引,別無顯減矣。
吏曹判書宋相琦三度呈辭。入啓。只遞本職。
備邊司啓目,粘連觀此黃海監司李宜顯上疏,則老母年歲已高,疾病沈淹,而初爲便養之計,將往濱海之地,反爲霧露所傷,篤老餘氣,久被侵剝,病情去而益甚,勢不可仍留,而就醫京洛之後,無他兄弟,醫藥扶護,將無可責之人云者,實通朝之所共悶念,其爲情理之懇迫,孝理之下,宜有所矜軫。藩任遞易,雖涉重難,仍令抑情察職,必致公私俱病,許遞何如?啓依允。又啓目,粘連觀此全羅監司李㙫辭疏,則其母,年逾七耋,疾勢沈苦,氣息如綫,病裏至願,惟在歸家。人子情理,斷無留任察事,而莅任未及瓜限,南藩職重,有難容易遞改,而其情理之懇迫如此,宜在聖朝之特賜恤念,似不當使之抑情留任,許遞何如?啓依允。
吏曹啓曰,本曹判書有闕,政事取稟。傳曰,當日爲之。
全羅監司書目,羅州牧使李萬稷,病勢甚重,曠廢官務,不得已罷黜事。
慶尙監司書目,辭職上疏上送事。啓。答曰,省疏具悉。卿之疏語,本非抑勒,則儒臣疏斥,不必爲嫌,卿勿固辭,從速察職。以上朝報
有政。兵批,以安受德爲兼司僕,朴斗桓爲兼司僕,李㙫·李宜顯·李喬岳爲副護軍,宋相琦爲副司直,金礪爲副司正。
吏批,以洪萬朝爲知義禁,宋眞明爲奉敎,尹趾仁爲司宰提調,金鎭圭爲平市提調,金普澤爲全羅監司,洪錫輔爲修撰,金鎭圭爲同知春秋館事,洪萬朝爲兼同知義禁府事,金濰爲黃海監司,宋相琦爲工曹判書,金鎭玉爲羅州牧使,安節爲典籍,李汝晦爲寶城郡守,沈必沂爲柒原縣監。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱,不至大段,寢睡差安云。伏未審膈間不淸利之氣,更無往來,而口淡及腹部微脹,其已快減,脚部牽引,亦漸差減乎?今日臣等,與諸醫入診,詳察症候,宜當。不任耿耿憂慮,敢此問安,竝爲仰稟。答曰,知道。膈間不淸利之氣,往來未已,而口淡及腹部微脹,一向差減,脚部牽引,姑無益減之勢矣。勿爲入診。
兼司書宋成明再度呈辭。以國忌齋戒,留政院。
內醫院官員,以都提調意啓曰,本院提調趙泰采,昨日移拜銓職,違牌不進,今日又不出謝。職非初命,情無不安,而當此輪回直宿,逐日問安之時,決不可引入,趙泰采,卽爲牌招察任,何如?傳曰,允。
謝恩,吏曹判書趙泰采。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱,不至大段,寢睡差安云。伏未審膈間不淸利之氣,不復往來,而口淡及腹部微脹,其已快減,脚部牽引,益有所減乎?今日臣等,與諸醫入診,詳察症候,宜當。不任耿耿憂慮,敢此問安,竝爲仰稟。答曰,知道。膈間不淸利之氣往來,而口淡及腹部微脹,一向差減,脚部牽引,加減無常矣。勿爲入診。
傳曰,史官一員待命,騎馬三匹立之。明陵忌辰祭所內摘奸。
大司成任埅再度呈辭。以國忌正日,留政院。
副校理魚有龜,修撰洪錫輔,副修撰金相元牌不進,罷職傳旨。傳曰,禁推。
政院啓曰,因弘文館草記,下番將未免闕直,令本院稟旨變通事,允下矣。在前如此之時,雖値國忌,亦有政官牌招開政之規,所當卽爲請牌,而日勢已暮,待明朝牌招開政,何如?傳曰,允。以上朝報
備邊司啓曰,弓角潛商罪人貴先·嚴立,今方被囚於義州府矣。陳奏文書中,犯禁罪人,取招載錄,自是前例。罪人貴先·嚴立等事,當拿致京獄,令本道別定軍人,斯速押送,何如?答曰,允。備局謄錄
義禁府啓曰,直洞權管崔益柱拿來事,發送羅將於任所之意,曾已啓達矣。卽見平安監司閔鎭遠牒報,則益柱初令上京待命之後,其在處更無聞知,想必直還其家云。故問於益柱所居官北靑京主人,則果於四月,下去北靑云。更遣羅將於北靑,拿來何如?傳曰,允。禁府謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候不無熏熱,寢睡則差安云。伏未審膈間不淸利之氣,不復往來,而口淡及腹部微脹,已盡快減,脚部牽引,亦無所減乎?今日臣等,與諸醫入診,詳察症候,宜當。不任耿耿憂慮,敢此問安,竝爲仰稟。答曰,知道。膈間不淸利之氣往來,而口淡及腹部微脹,一向差減,脚部牽引,別無所減矣。勿爲入診。
備忘記,玉堂違牌坐罷人員,竝敍用。
明日陳賀時,開門差早。
謝恩,校理申思喆。以上朝報
有政。兵批,以姜鋧爲知中樞,吳時翊爲同知,朴弼明爲同知,李瀗·金時鉉·李萬相爲僉知,李弼益爲兼司僕將,黃潾·李禹錫爲部將,鄭道顯爲衛率,元一會爲慶德宮假衛將,尹衡丁爲武兼,李天根爲黃海兵使,崔元緖爲所江僉使,金壽基爲白翎僉使,李宜顯·李㙫·洪啓迪爲副司果,金礪·李光溥爲副司正,權斗相·權德明爲副護軍。
吏批,以李宜顯爲戶曹參議,洪啓迪爲副修撰,呂必禧爲京畿都事,趙鳳命爲貞陵參奉,權瑊爲長陵參奉,吳勣爲蔚珍縣令。
上在昌德宮。停常參·經筵。
禮曹正郞兪泰章,繕工假監役金胤豪,獻陵陵上莎草修改事,出去。
大殿誕日,大殿·中殿·世子宮·嬪宮,政院·玉堂問安。答曰,知道。中殿·世子宮·嬪宮,藥房問安。答曰,知道。藥房啓曰,伏聞夜間,聖候不無熏熱之氣,寢睡則差安云。伏未審膈間不淸利之氣,不復往來,而口淡一向差減,腹部微脹,已盡快減,脚部牽引,亦有所減乎?今日臣等,與諸醫入診,詳察症候,宜當。玆當誕彌之節,益祝康寧之福,而憂慮未已,敢此問安,竝爲仰稟。答曰,知道。膈間不淸利之氣往來,而口淡及腹部微脹,一向差減,脚部牽引,別無所減矣。勿爲入診。以上朝報
上在昌德宮。停常參·經筵。
下直,三陟府使尹趾慶,全羅兵虞候崔道章,咸平縣監李端章,孟山縣監崔柱夏。
禮曹佐郞李震亨,繕工假監役李德欽,崇陵兩陵上莎草修改事,出去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候有熏熱之氣,下腹微飽,困惱呻吟,寢睡不如昨日云。臣等伏不勝驚慮之至,伏未審朝來,熏熱困惱已歇,而腹部微脹,亦復差減乎?膈間不淸利之氣,不復往來,而口淡一向差減,脚部牽引,亦無所減乎?今日臣等,不可不與諸醫入診,詳察症候,議定當進之藥矣。敢此問安,竝爲仰稟。答曰,知道。朝來熏熱稍歇,而困惱及腹部微脹,姑無所減,膈間亦不淸利,口淡無加,而脚部牽引,昨今微加矣。勿爲入診,問于入侍醫官,議定進藥當否,宜矣。
傳曰,延齡君當爲出閤。舊宮多有腐傷處云,令該曹趁卽修補以給。
兼司書宋成明再度呈辭。入啓。傳曰,還出給。
政院啓曰,持平黃璿除拜已久,尙未署經,而大司憲權尙夏,執義權忭在外,大司諫洪致中呈辭受由,司諫李文興受由在外,掌令安重弼,獻納李宖,持平金取魯呈辭,掌令洪重周,正言權熀·朴師益未肅拜,兩司無一行公之員,除在外受由外,呈告未肅拜人員,竝卽牌招,以爲開坐署經之地,何如?傳曰,允。
判府事李畬箚子。大槪,臣病甚闕禮,惶恐待罪,仍乞歸死故里事。入啓。答曰,省箚具悉卿懇。有疾未參,別無所傷,卿於箚中,更申前請,而第予之勉留,不啻勤懇,豈但在於一時朝賀之節而已哉?況昨年待春之敎,誠非偶然,而卽今秋氣漸涼,卿之身恙未瘳,決不可作行,予之憂念,前後何異?卿須體諒,安心勿待罪,徐待春和,從容陳請,毋孤至意。仍傳曰,遣史官傳諭。
慶尙監司書目,晉州牧使權始經,受由上京,誕日箋文,稱以病重,不爲製進,其在事體,殊甚駭然,不得已罷黜事。啓。傳曰,勿罷。從重推考,催促還任。
全羅監司書目,昌平縣監李夏命,今月初五日身死事。
院前啓,請還收罪人河減死定配之命,更加嚴刑得情,依律處斷事。謝恩正使晉平君澤,副使權,書狀官兪崇,竝命削奪官爵,門外黜送事。請前捕盜大將李基夏,削奪官爵事。入啓。答曰,勿煩。
藥房再啓曰,卽伏聞入侍醫官柳瑺等所傳之言,聖候熏熱·困惱差減,而膈間不淸利,腹部有微脹之意,自外面診察,則臍傍右邊,有氣如帶,繞至脅後云。臣等伏不勝憂慮之至,卽與諸醫等,反覆商議,則皆以爲,浮氣消減之後,腹部右邊,尙若有未盡之氣,今因便道小滯,有此症候。此由於氣道壅滯之致,前日煎入,未及進御,人蔘白朮湯,乃是治燥熱啓壅鬱之劑,依本方隨時加減錢數,連進五貼後,更議宜當云,而今日已進萆麻油,自明日煎入之意,敢啓。答曰,知道。
正言朴師益牌不進,依承傳罷職。
吏曹啓曰,臺諫有闕,政事取稟。傳曰,過國忌後,爲之。
正言權熀上疏。大槪,病未供仕,敢請曠職闕禮之罪,兼附區區所懷,以備財察,而未及登徹之前,召牌儼臨,謹此忍死趨詣於闕外,而旣已請譴,旋又出肅,終有所不安者,仍自退去,新臺署經,今又緣臣而遷就,冞增惶悚,惟俟亟行嚴誅,以礪前後慢蹇之罪事。入啓。答曰,省疏具悉。陳戒之言,出於憂愛,深用嘉尙,可不留心焉?諫長之疏,語雖過當,意在相勉,則不當侵斥爲是,而儒臣之疏,不過與諫長疏一般,言可用嘉納,言不可用者,置之矣。今以處義等語,有若冒沒者然,予未見其得當也。李文興之不爲見枳淸塗,必有曲折,則不宜以一人之言遽塞,而朝臣之以親病陳疏,元無不捧之事矣。柳遃令,禁府拿問後,行査爲宜也。爾其勿辭,調理察職。
禁府,魚有龜·洪錫輔·金相元拿囚。啓。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間聖候,熏熱煩轉,膈間不淸利,困惱呻吟,寢睡不得安穩。又伏聞入侍醫官所傳之言,右邊腹部浮高之氣,比午間無減云,臣等伏不勝煎慮之至。大便三度滑利之後,腹部浮氣,其有差減之勢,而熏熱困惱及膈間不淸利之氣,朝來亦已減歇乎?口淡一向差減,脚部牽引,亦無所減乎?今日臣等,不可不加率未入侍醫官,趁早入診,詳察症候矣。敢此問安,竝爲仰稟。答曰,知道。腹部浮氣,比昨姑無加減,熏熱困惱及膈間不淸利之氣,朝來減歇,口淡無加,而脚部牽引一樣矣。
傳曰,史官一員待命,騎馬三匹立之。崇陵忌辰祭所內摘奸。
院前啓,以國忌齋戒,今明日姑停。
判府事趙相愚箚子。大槪,疾病沈淹,再昨聖節呼嵩之列,不得趨參,惶恐待罪事。入啓。答曰,省箚具悉卿懇。有疾未參,別無所傷,卿其須體予意,安心勿辭,亦勿待罪,益加善攝。仍傳曰,遣史官傳諭。
大司成任埅三度呈辭。以國忌齋戒,留政院。以上朝報
上在昌德宮。停常參·經筵。
夜三更四更五更,月暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱煩轉,膈間不淸利,困惱呻吟,寢睡不得安穩云。伏未審熏熱困惱,朝來已歇,膈間不淸利之氣,亦已減歇,口淡一向無加乎?腹部浮氣,比昨加減何如,而脚部牽引,亦無所減乎?聖候連日如此,今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱困惱已歇,而膈間不淸利之氣差減,口淡及腹部浮氣無加,而脚部牽引,別無所減矣。勿爲入診。以上朝報
上在昌德宮。停常參·經筵。
下直,忠淸監司李世勉,務安縣監鄭來周。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱·困惱,膈間不淸利之氣往來,寢睡不得安穩云。伏未審朝來,熏熱困惱已歇,而膈間不淸利之氣,亦已減歇,口淡一向無加乎?腹部右邊浮氣,其有差減之勢,而脚部牽引,亦有所減乎?今日湯劑有停進之敎,臣等不可不與諸醫入診,詳察症候,更爲議定繼進之藥矣。不勝終宵憂煎,敢此問安,竝爲仰稟。答曰,知道。朝來熏熱困腦及膈間不淸利之氣減歇,口淡無加,腹部右邊浮氣,比昨有減,而脚部牽引,別無所減矣。
大司成任埅三度呈辭。入啓。遞差。
京畿監司書目,振威縣令趙海壽,親病甚重,旣無離側還任之勢,官事亦不可一任其曠廢,不得已罷黜事。
正言權熀啓曰,臣職叨言責,義難容默,向以區區淺說,贅陳於辭疏之末矣。及承聖批,以臣陳戒,爲深用嘉尙,而仍矜賤疾,特許調理察職,臣以首頓地,且感且惶,他餘所論,只緣語淺而事不詳,未蒙快賜開納,繼而兩承宣未徹之疏,以未詳委折爲言,臣旣極悚懍,重之以瞿然也。夫諫長之原初疏辭,其過當處,淵鑑旣照之,而以意在相勉爲敎者,抑或以其疏中勉勅等語,爲誠然也。第其避辭,事無指摘,意欠和平,則恐不可只擧其疏,歸之於相勉而已,不當侵斥之敎,臣竊訝惑焉。儒臣疏中,言之可用不可用,已入睿裁,則臣更無所條辨者,而向臣所論處義云云,言其旣引嫌則不當還直,旣還直則不當辭職,而不撤辭疏,晏然持被,此所以攙論其班駁,而非專謂其行公爲冒沒矣。今聖敎反以未見得當責臣,臣竊兢惶焉。亞諫事,臣適見姓名於疏錄中,深愧獨不枳於淸塗矣。近聞曾於戕禍一事,不爲隨參云,向臣所謂一段可取者,此也,而其不枳之曲折,亦如斯也。聖敎中不可以一人之言遽塞者,實出審處之意,而旣參毒正之疏,則不宜獨爲顯用,若無故之人,公議多如此,豈但一人之言爲然也?儒臣之親病疏,則臣但見其大槪,而果未詳察其不捧之委折矣。聖旨以爲元無不捧之事,兩承宣之疏,亦以私忌齋戒日不捧云,是則臣之論事不審之失,著矣,臣竊慙恧焉。臣妄論數事,上而未盡見採於君父,下而輒卽見譏於承宣,此無非臣識陋聞謏之致耳,決不可一刻苟冒於臺次,而昨緣病劇,今始出肅仍避,所失尤大,請命遞斥臣職。答曰,勿辭,退待物論。
謝恩,右副承旨洪禹瑞。
校理鄭栻上疏。大槪,臣癃病不堪供職之狀,自知已審,而當此聖候平復之時,自外承召,急於承聞起居,不得不祗謝恩命,仍爲就直,而老母撼頓炎程,疾患沈綿,情理實無許久離側之望,而僚員不備,替直無人,抑情耐過,旬有餘日矣。卽聞家人所報,則臣母自昨夕,猝得暴泄,氣息綿綴,至情所迫,他不暇顧,玆敢疾聲呼籲,乞蒙恩遞,俾得及時歸護事。入啓。答曰,省疏具悉。爾其勿辭,救護母病。
檢閱趙觀彬上疏。大槪,敢陳疾病危重,廢闕職事之罪,冀蒙鐫罷。且暴臨薦見阻,疲軟不勝任之狀,乞蒙斥退,以幸公私事。入啓。答曰,省疏具悉。史薦至重,宜簡而不宜濫,爾之所執是矣。須勿過辭,從速察職。
政院啓曰,禁府久未開坐,獄囚多滯,委屬可慮。判義禁閔鎭厚,知義禁洪萬朝,同義禁李觀命,竝卽牌招,使之開坐,何如?傳曰,允。
奉敎宋眞明上疏。大槪,緣臣望輕而易慢,使下番之駭擧,日以益增,至於今日之假托薦事,忙迫徑出而極矣。臣旣遭此無限侮辱,決不可一刻仍冒,玆敢投呈一疏,迸出禁門,伏願聖上,明賜處分,削臣之職,勘臣之罪,以正公法,以安私分事。入啓。答曰,省疏具悉。爾其勿辭,從速察職。
吏曹判書趙泰采上疏。大槪,臣於奏事之際,有做錯之失,玆敢露章請譴,乞治臣罪,以安私分事。入啓。答曰,省疏具悉。偶然錯聞,非係大段,卿其勿待罪。
謝恩,知義禁洪萬朝。
同義禁李觀命,牌不進。
今日藥房入診時,湯劑數日姑停事,榻前定奪。
奉敎宋眞明,檢閱趙觀彬牌不進,依承傳罷職。以上朝報
有政。吏批,以韓世良爲左副承旨,洪禹瑞爲右副承旨,都永夏爲相禮,鄭重海爲昌平縣令,權世恒爲校理,楊憲奭爲巨濟府使,李健命爲同知春秋館事,李重協爲正言,黃龜河爲修撰,權益淳爲振威縣令,閔鎭遠爲大司成,宋正明爲水原府使,鄭楷爲黃海都事。
上在昌德宮。停常參·經筵。
領議政徐宗泰,禮曹判書趙泰耉,繕工提調黃欽,獻陵·崇陵陵上莎草修改事,出去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱困惱呻吟,膈間不淸利,寢睡不得安穩云。伏未審朝來,熏熱困惱及膈間不淸利之氣,其已減歇,而口淡加減何如?腹部右邊浮氣,比昨尤減,而脚部牽引,亦有所減乎?伏聞昨夜入侍醫官所傳之言,夕後有鼻涕聲重之候,時有咳嗽,脈度亦帶數云。昨日風氣猝涼,或不無感冒之候乎?臣等今日,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱及膈間不淸利之氣減歇,而困惱·口淡無加,腹部右邊浮氣,比昨姑無益減之勢,脚部牽引,亦無顯減,咳嗽雖未快減,而感氣已解矣。勿爲入診。
大司諫洪致中三度呈辭。入啓。遞差。
政院啓曰,正言權熀,引避退待,處置歸於憲府,而大司憲權尙夏,執義權忭在外,掌令洪重周·安重弼呈辭,持平金取魯呈辭入啓。黃璿未署經,無一行公之員,不得處置。監察茶時,亦至累日,事甚未安。除在外·呈辭入啓·未署經人員外,竝卽牌招察任,何如?傳曰,允。
吏曹啓曰,臺諫有闕,政事取稟。傳曰,過國忌後爲之。
承文院官員,以都提調意啓曰,頃日本院分館圈點後,揀擇文書,不爲修送,以致分館事一向遷就,臣等再次陳啓後,使之趁卽修送,而以若復因循,當爲別樣請罪爲辭矣。今至兩月,尙不擧行,事極寒心。卽今本院行公之官三員,卽圈點時,有故不參之人,而稱以圈點事,所見不同,文書決難修送,或呈訴或稟目,無意擧行,其所爲辭,雖似不無所執,新進之官,一任己見,朝令之下,遷淹累月,不卽奉行,致有此無前之事,誠極未便,本院當該官,拿推何如?傳曰,允。
校理權世恒牌不進,依承傳罷職。
刑曹參判李光佐辭職上疏。入啓。答曰,省疏具悉。卿其勿辭,依疏辭往來焉。
全羅監司金普澤辭職上疏。入啓。答曰,省疏具悉。卿其勿辭,速往欽哉。
戶曹判書李健命上疏。大槪,新授春秋之任,有應避之嫌,乞令該曹,照例處置事。入啓。答曰,省疏具悉。疏辭,令該曹稟處。
禁府,金濰拿囚。啓。以上朝報
義禁府啓曰,以平安監司啓本刑曹粘目,義州前府尹李裕民,移本府處置事,允下矣。李裕民今方待命,卽爲拿囚之意,敢啓。傳曰,知道。禁府謄錄
備邊司啓曰,禁衛·御營軍兵都案,外方例以式年前一年,預爲簽補,而癸巳年,因湖南凶歉,道臣狀請退行,故以待明秋擧行之意,覆啓分付矣。及至上年秋,本道又以待年退行爲請,而大飢之餘,爲軫擾民之弊,又復稟旨許施,而莫重軍政,連年抛棄,殊涉疏虞。況禁衛·御營兩營,歲末上番軍兵,俱在湖南都案,趁卽修正,尤不宜因仍遷就。兩營軍兵改都案,趁卽修正,上送該營之意,全羅監兵使,分付何如?傳曰,允。禁府謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候不無困惱,而牛黃進御後,熏熱頗減,寢睡比昨差安云。伏未審朝來,困惱之候已減,而膈間不淸利之氣,不復往來,口淡一向無加乎?腹部右邊浮氣,益有所減,而脚部牽引,加減何如?咳嗽亦已快減乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。朝來困惱之候已減,而膈間不淸利之氣往來,口淡無加,腹部右邊浮氣,與昨無異,而脚部牽引一樣,咳嗽猶未快減矣。勿爲入診。
政院啓曰,昨者,掌令洪重周·安重弼,承牌詣臺,以嫌難處置之意引避,而觀其措語,則皆是不當引之嫌,故還給避辭,使之處置,則終不回聽,呈單出去,今日亦不行公。諫臣退待,已至累日,而尙未處置,殊甚未安。掌令洪重周·安重弼,竝更爲牌招,以爲處置之地,何如?傳曰,允。
假注書李光溥有頉,代李顯章。
修撰洪錫輔·金相元牌不進,依承傳罷職。
府啓,引嫌而退,聖批開釋,匪怒伊敎,一言差爽,元非大段,請正言權熀出仕。答曰,依啓。前啓,以國忌齋戒,今日姑停。
禁府啓目,前縣監柳遃,副正字金濰原情云云。泛稱遲晩,刑推得情何如?啓。除刑推議處。又啓目,前僉使李萬枝矣,地方官摘奸軍官金慶厚,假稱越城,使衙奴脫衣結縛,半夜拘留,蓋出於憚其見闕,用意周遮之計。越城侤音,僞着慶厚之名,奸細之態,有不忍正視。卜馬二匹,果爲買得,而一匹則以三隻牛換得,一匹則以四隻牛換得,七隻牛皆出於鎭撫廳所納,而一匹馬,旣已先送於本家。夏衣次細布價四升布三十疋及三尺首髢十五介價三十疋,亦皆分徵於土卒各處。冬則減番徵布,夏則收捧莞草,多造席子,出送本家,刑杖甚酷,軍器什物,不爲修擧,其恣行不法,誠極痛駭。決杖一百,流三千里,告身盡行追奪,私罪。啓依允。又啓目,前僉使喪人李廷弼矣,車牛兩鎭,合設一邑事,一番陳疏,而元無參涉於收斂之事,李孝廷招辭云云。元不入於監司啓聞中,白地做出,如是納供,尤極可駭。其收聚錢貨,詐不以實之罪,決〈杖〉一百,流三千里,喪前所犯以收贖,告身盡行追奪,私罪。啓依允。
禮曹正郞兪泰章,繕工假監役金胤豪,獻陵陵上莎草修改後,入來。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候雖有熏熱之氣,寢睡差安云。伏未審朝來,熏熱已歇,而膈間不淸利之氣,不復往來,而口淡一向無加乎?腹部右邊浮氣,其已差減,而脚部牽引,加減何如?咳嗽已盡快減乎?湯劑停進,今已多日,臣等今日,與諸醫入診,詳察症候,議定當進之藥,宜當。不任終宵憂慮,敢此問安,竝爲仰稟。答曰,知道。朝來熏熱已歇,而膈間不淸利之氣往來,口淡無加,腹部右邊浮氣,一向差減,而脚部牽引,別無所減,咳嗽猶未快減矣。童便日再進御,而湯藥近甚苦口,今姑停進,勿爲入診。
僉知沈壽賢,忠淸監司遞來。
領議政徐宗泰,禮曹判書趙泰耉,佐郞李震亨,繕工提調黃欽,假監役李德欽,獻陵·崇陵兩陵上莎草修改後,入來。
館學儒生洪禹肇等上疏。大槪,臣等竊伏念,祭酒權尙夏,窮格之學,誠敬之工,實承先正之嫡傳,允爲當世之儒宗,在聖朝尊尙之道,所當至誠招徠,上以裨補君德,下以矜式士林,而第聖明恩禮雖勤,誠意未究,終使遐心莫回,造朝無期。臣於忝居首善之地,竊不勝憫鬱之悃,玆敢倡率多士,齊聲仰籲於黈纊之下,伏乞聖明,亟下明旨,備盡誠禮,必期其幡然赴召,以爲世道之益,斯文之幸事。入啓。答曰,省疏具悉。前後批諭,亶出勤懇,而誠禮未至,莫回遐心,只切缺然,繼以愧恧矣。爾等爲國家召致儒賢之請,若是其懇至,深用嘉尙,可不留心焉?以上朝報
上在昌德宮。停常參·經筵。
夜五更,月入東井星。
下直,鎭岑縣監李志尹。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱煩轉,寢睡不如昨日云,伏未審朝來,熏熱已歇,而膈間不淸利之氣,不復往來,口淡加減何如?腹部右邊微浮之氣,已盡差減,脚部牽引,亦無所減,咳嗽其已快減乎?今日臣等,與諸醫入診,詳察症候宜當,不任耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利之氣往來,口淡無減,腹部右邊微浮之氣,益有所減,而脚部牽引,猶未快減,咳嗽一樣矣。勿爲入診。
全羅監司書目,都事崔宗周,母病彌留,還任無期,罷黜事。
傳,前校理權世恒,修撰金相元·洪錫輔,竝敍用。
傳曰,罰已行矣。前判書尹德駿,敍用。
忠淸監司書目,韓山呈,以執義權忭辭職上疏上送事。啓。答曰,省疏具悉。爾其勿辭,調理上來察職。
校理金相元牌不進,罷職傳旨。傳曰,只推勿罷。
校理鄭栻上疏。大槪伏蒙恩暇,歸護母病,方此感祝之中,召牌遽降,來詣闕外,而顧臣情理,旣無難側之勢,乞蒙恩遞,以便救護,略附近事,以備財察事。入啓。答曰,省疏具悉。有懷疏陳,何所不可?而第李宗閔,卽引進牛僧儒,相與排擯李德裕者也。本非正人,而乃以宗閔,比論於今日廷臣,果出公心乎?殊甚不韙也。勿辭察職。以上朝報
有政。兵批,以方震夔爲同知,洪萬朝爲司直,李喬岳爲司果,李攀龍爲司正,南舜明·元一會·李顯章爲副司正,洪致中爲副司直,任埅爲副護軍。
司饔院啓曰,慶尙道早紅進上,今日來到,而不善封裹,箇箇致傷,不得已今姑捧入,而莫重享上之物,有所未盡,其在事體,不可無警責之道,當該慶尙監司洪禹寧及封進官,竝從重推考,以警日後,何如?傳曰,允。司饔院謄錄
吏批,以李慶錫爲承文博士,鄭自東爲益山郡守,李聖肇爲司成,洪禹行爲司書,金相元爲校理,權世恒爲修撰,金世遇爲監察,申爲全羅都事,宋相琦爲宗簿寺提調,申鐔爲大司諫,尹星駿爲戶曹參議。
上在昌德宮。停常參·經筵。
下直,三水府使張孝源,襄陽府使李世瑾。
禮曹正郞金命衡,卒瀛海君高斗煌致祭事,扶安地出去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,寢睡不得安穩云,伏未審朝來,熏熱已歇,而膈間不淸利之氣,不復往來,口淡,其已差減乎?腹部右邊微浮之氣,已盡快減,脚部牽引,亦有所減,而咳嗽日益差愈乎?今日臣等,與諸醫入診,詳察症候宜當,不任耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利之氣往來,口淡無減,腹部右邊微浮之氣,幾盡差減,脚部牽引一樣,咳嗽尙未快減矣。勿爲入診。
司諫李文興,持平金取魯三度呈辭。入啓。遞差。
禁府,李萬枝,寧遠郡流三千里定配。啓。
吏曹啓曰,臺諫有闕,政事取稟。傳曰,當日爲之。
忠淸監司書目,忠州呈,以副提學鄭澔辭職上疏上送事。答曰,省疏具悉。今玆內薦,元無不可,儒臣疏斥,何必爲嫌?卿其勿辭,從速上來察職。
校理金相元,副校理鄭栻牌不進,依承傳罷職。
掌令安重弼啓曰,臣情病俱苦,無望供職,連呈辭單,見阻喉司,每當召牌降臨,怵畏分義,不得已强疾趨承,而病狀旣無以自力,情地終有所不安,旋卽呈告,臣之進退,實爲狼狽,方切悶蹙之際,得見校理鄭栻疏本,首斥銓曹,次攻臺閣,至引李宗閔事,直驅廷臣於不韙之科,其遣辭之無倫,固不足多辨,而末乃以臣之處置,峻加譏斥,拈出一句語,至謂之題外,臣看來不勝慙恧,繼之以駭然也。日昨聖批之隨事答諭,乃是開示其可否,則臣之以此措辭,實出參量,而今儒臣,謂之題外者,未知何所據而發耶?吹覓不得,乃爲此矇矓底說,直欲爲脅持之資,其心所在,誠所未曉,儒臣又云,諫臣避嫌,以爽誤自列,而處置請出,殊乖臺體,此則尤有所不然者,其疏所論,率皆得當,則下款一言,雖或不審,不當以此,置諸落科,似此前例,不啻夥然,臣之處置請出,蓋出於此,而儒臣之以此深詆,實非臣意慮之所到,豈儒臣,專昧其規而爲此言乎?急於黨伐而佯若不知耶?誠可笑而亦可慨也。雖然,臣不量狙擊之立至,謬當處置,被人詆斥,更無餘地,將何顔面,一刻仍廁於臺端乎?請命遞斥臣職。答曰,勿辭,退待物論。
修撰洪錫輔牌不進,罷職傳旨。傳曰,只推勿罷。以上朝報
有政。兵批,以李文興·金取魯爲副司直,尹德駿爲副護軍,洪致中爲司果,任埅·金時泰爲副司果,李顯章爲副司正。
吏批,以李喜涵爲沃川郡守,李滋爲兵曹佐郞,李文興爲黃州牧使,朴慶承爲氷庫別提,趙榮福爲持平,金興慶爲工曹參議,南道揆爲司諫。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱困惱呻吟,寢睡不得安穩云,伏未審朝來,熏熱困惱已歇,而膈間不淸利之氣,不復往來,口淡加減,何如?腹部右邊微浮之氣,已盡快減,而脚部牽引,亦無所減乎,症候連數日如此,湯藥停進已久,臣等,多日不得入侍,今日與諸醫入診,詳察症候宜當,且有稟定之事矣。不任耿耿憂慮,敢此問安,竝爲仰稟。答曰,知道。朝來熏熱困惱減歇,而膈間不淸利之氣往來,口淡無減,腹部右邊微浮之氣,猶未快減,而脚部牽引,亦無所減矣。
政院啓曰,掌令安重弼,引避退待,而行大司憲權尙夏,執義權忭,在外,掌令洪重周,呈辭,持平趙榮福,未肅拜,黃璿,未署經,無一行公之員,不得處置,監察茶時,亦至累日,事甚未安,除在外未署經外,呈告未肅拜人員,竝卽牌招察任,何如?傳曰,允。
今日藥房入診時,生地黃飮子,自今日進服事,榻前定奪。
修撰洪錫輔牌不進,罷職傳旨。傳曰,只推勿罷。
傳曰,史官一員待命,騎馬三匹立之,徽陵忌辰祭所內摘奸。以上朝報
今日,賓廳日次,而上候方在靜攝中,來會本司之意,敢稟。答曰,知道。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱,寢睡不得安穩云,伏未審朝來,熏熱已歇,而膈間不淸利之氣,不復往來,口淡加減,何如?腹部右邊微浮餘氣,已盡快減,而脚部牽引,亦有所減乎?今日臣等,與諸醫入診,詳察症候宜當,中宮殿微感之候,夜間加減,亦何如?不任耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利之氣往來,口淡無加,腹部右邊微浮之氣,已盡差減,而脚部牽引,別無所減,勿爲入診。內殿症候,比昨差減矣。
政院啓曰,掌令安重弼,引避退待,今已累日,昨日,掌令洪重周,持平趙榮福,承牌詣臺,俱引不當引之嫌,自本院退却不捧,則呈告而出,今日又不行公,尙不得處置,事甚未安,竝卽牌招,以爲處置之地,何如?傳曰,允。
府啓,引嫌而退,處置請出,實循公議,意外侵斥,不必爲嫌,請掌令安重弼出仕。答曰,依啓。前啓,以國忌,今日姑停。以上朝報
司饔院啓曰,全羅道九月朔進上物種,監捧以入,而中宮殿封進熟鰒四十箇,體少色變,不合御供,其在事體,誠爲未安,不可無規警之道,本道監司李㙫,當該封進官,竝推考,以警日後,何如?傳曰,允。司饔院謄錄
上在昌德宮。停常參·經筵。
下直,北評事申靖夏,龍岡縣令李秉常,柒原縣監沈必沂。
京畿監司崔錫恒,西道各陵奉審事出去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱,寢睡不得安穩云,伏未審朝來,熏熱已歇,而膈間不淸利之氣,不得往來,口淡加減,何如?脚部牽引,亦無所減乎?今日臣等,與諸醫入診,詳察症候宜當,中宮殿症候,比昨尤減乎?不任耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利之氣往來,口淡無加,而脚部牽引,別無所減,勿爲入診。內殿症候,比昨無減矣。
正言權熀上疏。大槪,臣妄陳一疏,酷被校理鄭栻之醜辱,且以處置乖當爲言,則臣之情勢,有疏避俱難之端,恭俟憲臣避辭之收殺,泯默累日,今始投章請譴,伏乞亟命鐫削臣職名,仍治臣妄言之罪,以快人心事。入啓。答曰,省疏具悉。儒臣疏中,比擬無倫,殊極未便矣。爾其勿辭,從速察職。
藥房口傳啓曰,中宮殿症候問安批答,有比昨無減之敎,又伏聞醫女所傳之言,頭疼之候未已云,臣等不勝驚慮之至,或有更爲議藥之事,醫女使之入診,何如?敢稟。傳曰,知道。再啓曰,中宮殿入診醫女退出後,臣等,與柳瑺·丁時梯等諸御醫,反覆商議,則皆以爲,外感之候,雖若和解,頭痛未已,連有汗氣,回春調中益氣湯,加羌活·防風·黃芩酒炒各六分,連進三貼,以爲調補氣血,淸利頭部之地宜當,此藥煎入之意,敢啓。答曰,知道。
校理魚有龜上疏。大槪,不避瀆擾之誅,冒陳崩迫之懇,乞蒙矜遞,獲伸至情事。入啓。答曰,省疏具悉。爾其勿辭往來焉。
修撰權世恒,副修撰洪錫輔牌不進,罷職傳旨。傳曰,禁推。
京畿監司書目,龍仁呈,以左副承旨韓世良辭職上疏上送事。啓。答曰,省疏具悉。爾其勿辭,從速上來察職。以上朝報
備邊司啓曰,近來沿邊松山,或冒耕或偸斫,漸至稀疏,前頭船材,極涉可慮,而當該地方官及邊將,全不致察,將至濯濯而後已,誠爲寒心,似聞忠淸道安眠·全羅道邊山,冒耕偸作之弊,日以益甚,不可無別樣嚴察禁飭之道,本司郞廳一員,爲先下送於兩處,以爲摘奸處置之地,何如?答曰,允。備局謄錄
禁衛營啓曰,四番海西別饒衛五十六名,步軍標下一名,已爲點閱整齊,來九月初一日,與本營入直別饒衛,依例替代後,舊軍放送之意,敢啓。答曰,知道。禁營謄錄
上在昌德宮。停常參·經筵。
下直,陽德縣監李國馨,靑水萬戶申後榮。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱頗甚,膈間亦不淸利,寢睡煩轉,數覺不寧,不能三分之一云,又有近日大便乾燥,不得快放,下腹似飽不平,今明日萆麻油進御何如之敎云,伏未審朝來,熏熱及膈間不淸利之氣已歇,而口淡加減,何如?脚部牽引,亦無所減乎?萆麻油,商議于諸醫,卽已封入,而今日臣等,不可不與諸醫入診,詳察症候矣。中宮殿症候,比昨何如?湯劑其已進服乎?不任耿耿憂慮,敢此問安,竝爲仰稟。答曰,知道。朝來熏熱減歇,而膈間猶不淸利,口淡無減,而脚部牽引,亦無所減,勿爲入診。內殿症候,與昨一樣,湯劑進服矣。
校理申思喆辭職上疏。入啓。答曰,省疏具悉。爾其勿辭,調理察職。
謝恩,修撰權世恒。
開城留守書目,敢陳本府難支之勢,民情切急之狀,以備裁處事,上疏上送事。啓。答曰,省疏具悉。疏陳之事,令廟堂稟處。
副修撰洪錫輔牌不進,依承傳罷職。以上朝報
義禁府啓曰,以忠淸道恩津縣推考敬差官啓本,刑曹粘目,倫紀罪人曺勛相,移本府處置事,允下矣。依例發遣府都事,拿來,何如?傳曰,允。禁府謄錄
上在昌德宮。停常參·經筵。
下直,黃海兵使李天根,高嶺僉使柳重碩,慶基殿參奉尹沆。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖熏熱,寢睡差勝於昨日云,伏未審朝來,熏熱已減,而困惱及膈間不淸利之氣,亦已差減,口淡加減,何如?脚部牽引,亦無所減乎?昨日湯劑,不得進服,五貼當盡於今日,臣等,與諸醫入診,詳察症候,議定繼進當否,宜當。中宮殿症候,夜來其有差減之勢乎?不任耿耿憂慮,敢此問安,竝爲仰稟。答曰,知道。朝來熏熱已歇,而困惱差減,膈間不淸利之氣往來,口淡無加,而脚部牽引一樣。內殿症候,比昨別無加減矣。
禁府都事李相休,倫紀罪人曺勛相拿來事,恩津縣出去。
今日藥房入診時,生地黃飮子加進事,榻前定奪。
工曹判書宋相琦辭職上疏。入啓。答曰,省疏具悉。復授文任,歲月不多,一向控免,無已太過,儒臣之意外疏斥,不必深嫌,卿其安心勿辭,速出行公。
掌令洪重周啓曰,臣曾忝本職,以京畿水使李世祥罷職不敍,有所論啓,喬桐距京甚近,傳說不是泛然,而猶或慮其虛實相混,敢請拿問,容其辨覈矣。昨伏見小報,則金吾仍其査覈啓本,以臺啓所論歸虛,分揀放送,奏讞蒙允,臣不勝瞿然之至。大凡外方行査之道,鮮有得實而抵罪者,已成近來弊習,而今此李世祥事,所使監色之供,所置文書之證,一皆符合於原情自明之辭,無少差違,則臣之當初所聞,悉歸爽誤,而論事不審之失,著矣。其何可一刻晏然於臺次乎?請命遞斥臣職。答曰,勿辭,退待物論。
司書洪禹行辭職上疏,再呈。入啓。答曰,省疏具悉。玆事已經公査,於爾更無難安,須勿過辭,從速察職。以上朝報
今日,賓廳日次,而上候方在靜攝中,來會本司之意,頉稟。答曰,知道。備局謄錄
義禁府啓曰,卽接月令醫員李頤夏手本,則時囚罪人柳遃,重患感冒,日夜大痛,咳嗽兼發,時時吐血,且得泄痢,度數無算,食飮全廢,眞元澌脫,今至累日,漸益危篤,卽今所見,極爲可慮云。自前罪人,病勢如此,則有保放救療之規,敢此仰稟。傳曰,依爲之。
又啓曰,卽接月令醫員李頤夏手本,則保放罪人李聖漢,病勢今已向差云,還囚之意,敢啓。傳曰,知道。禁府謄錄
司僕寺啓曰,諸道點馬,以年凶停廢者已久,各牧場馬政之虛疏莫甚矣。今年則兩南農事,似不至失稔,全羅左右道,以本寺郞廳各一員差送,慶尙道則郞廳不足,無可推移之勢,令該曹文武中別擇一員差送,以爲左右兼管擧行之地何如?傳曰,允。司僕寺謄錄日記廳郞廳曺命胤書。趙景觀校正。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱,寢睡不得安穩云,伏未審朝來,熏熱已歇,而膈間不淸利之氣,不復往來,口淡益有差減之勢,脚部牽引,亦有所減乎?生地黃飮子,諸醫皆以爲,更加黃柏酒沈炒黑一錢,山梔炒七分爲宜云,今當依此煎入,而臣等今日,與諸醫入診,詳察症候,宜當。中宮殿症候,夜來加減,何如?調中益氣湯三貼,已盡於昨日,宜令醫女,更爲入診後,議定繼進當否矣。不任耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利之氣往來,口淡及脚部牽引,與昨無異,勿爲入診。內殿症候,湯劑連進,而姑無差減之勢矣。
說書李善行上疏。大槪,臣於直中,猝聞老母十數年沈痼之疾,又添毒泄,度數無算,眞元大脫,飮啖專廢,晝夜叫苦,方在昏昏不省之境云,臣自聞此報,方寸煎灼,不能自定,急於將護,不得不投疏徑出,臣罪萬死,伏乞聖慈,亟削臣職,仍治臣擅離禁直之罪,以嚴邦憲事。入啓。答曰,省疏具悉。爾其勿辭,救護母病。
政院啓曰,因弘文館草記,上番無他推移之員,將未免闕直,令政院稟旨變通,闕員盡數差出,仍卽牌招察任事,允下矣。政官,卽爲牌招開政,差出闕員,何如?傳曰,允。
府前啓,請還收黃順中絶島定配之命,令該曹嚴鞫得情,依律處斷事。新啓,引嫌而退,當初論啓,未免爽誤,揆以臺體,勢難仍在,請掌令洪重周遞差。答曰,不允。處置事,依啓。
左副承旨韓世良,兼司果宋成明牌不進,罷職傳旨。傳曰,只推勿罷。
謝恩,左副承旨韓世良,司書洪禹行。
藥房再啓曰,卽伏聞中宮殿入診醫女所傳之言,夜間症候,頭痛腰痛,尙未已,惡風惡寒,胸膈煩悶,午後掌心有熱,食治似飢,當食厭進,常有汗氣,肌膚不溫,脈度則沈數云。臣等,與柳瑺·丁時梯等諸御醫商議,則皆以爲,憂勞之餘,微有感氣,內傷重而外感輕,陶氏補中益氣湯,加白芷桂枝各七分,連進三貼,宜當云,此藥煎入之意,敢啓。答曰,知道。
禮曹參判李晩成辭職上疏。入啓。答曰,省疏具悉。儒臣之言,殊涉過當,何必爲嫌?卿其勿辭,從速察職。
校理宋成明牌不進,罷職傳旨。傳曰禁推。以上朝報
有政。兵批,以尹景周爲自作仇非權管,黃壽聃爲慶尙道點馬別監,靈原君櫶爲都摠管,密豐君坦爲都摠管,李弘述爲副摠管,裵尙珪爲內禁衛將,李東培爲五衛將,李珌爲部將,崔時大·蔡橚爲部將,黃溥·朴之屛·曺圭瑞·楊就達爲武兼,金壽漢爲守門將,蔡彭胤爲文兼,尹廷舟爲同知,全五倫·權晩爲僉知,尹弼殷爲呂島萬戶。
吏批,以李宜晩爲副修撰,趙鳴鳳爲司僕正,黃龜河爲校理,宋成明爲副校理,呂渭良爲工曹正郞,尹德駿兼同知春秋館事,尹陽來爲弼善,李聖肇爲掌令,金弘迪爲典籍。
上在昌德宮。停常參·經筵。
下直,東萊府使金始煥,振威縣令權益淳。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問案。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖侯以熏熱煩轉,寢睡不得安穩云,伏未審朝來,熏熱已歇,而困惱膈間不淸利之氣,不復往來,口淡亦無所減,脚部牽引,加減,何如?今日臣等,與諸醫入診,詳察症候,宜當。中宮殿症候,夜來其有差減之勢,而湯劑,亦已進服乎?不任耿耿憂慮,敢此問安,竝爲仰稟。答曰,知道。朝來熏熱困惱減歇,而膈間不淸利之氣往來,口淡一日之內,加減無常,而脚部牽引,亦無所減,朝者,以熏熱困惱,寢睡不得安穩,下敎矣。煩轉二字,似是醫官之誤傳也。勿爲入診。內殿症候,與昨一樣,而湯劑進服矣。又口傳啓曰,朝者醫官,來傳上候,而困惱二字,誤傳以煩轉,問安之啓,亦以煩轉二字,書啓矣。伏承問安批答,則以煩轉二字,必是醫官之誤傳爲敎,臣等不勝惶恐,而醫官之昏謬則甚矣。當該醫官,從重推考,何如?傳曰,依爲之。
府前啓,請還收黃順中絶島定配之命,仍令該曹,嚴鞫得情,依律處斷事。入啓。答曰,勿煩。
傳曰,史官三員待命,騎馬九匹立之,津船等處內摘奸。
忠淸監司書目,溫陽呈,以諮議李柬辭職上疏上送事。啓。答曰,省疏具悉。今玆新命,實循公議,儒臣疏語,不必深嫌,爾其勿辭,從速上來察職。
校理申思喆,副修撰洪啓迪牌不進,罷職傳旨。傳曰,只推勿罷。
傳曰,史官二員待命,騎馬六匹立之,津船等處內摘奸。以上朝報
上在昌德宮。停常參·經筵。
下直,巨濟府使楊憲奭。
備忘記,噫,士生斯世,幼而學之,壯而欲行之,自非果於忘世者,未聞有受知君父而終始不起者矣。卿以世祿之臣,有休戚與共之義,而夙負士林之重望,此予所以敦召頻繁,欲致左右者也。卿若一出,展布所蘊,仍又出入胄筵,則其所以裨益國家,輔翼春宮,爲如何哉?故於頃年筵席,召刑判至前,面諭之旨,亦且勤摯,而只緣予誠淺禮薄,固守東岡,不肯幡然,予之缺然慙歎,已不可言,病裏思想,亦何嘗少弛耶?此時望卿造朝,不啻若大旱雲霓,卿須深諒,亟回遐心,賁然來思,勉副至望事,遣史官傳諭于大司憲。
傳曰,近來呈告,極其紛紜,更加申飭。
傳曰,頃觀金濰供辭,不無所執,令該院稟處,俾無分館一向遷就之弊。
傳曰,玉堂牌不進之弊,昨才申飭,而今又違牌,校理申思喆,雖有身病,不至委頓,則亦當應命,而一皆牢臥,終不動念,安有如許分義道理耶?極爲寒心,另加嚴飭。
修撰洪啓迪,校理申思喆牌不進,罷職傳旨。傳曰,只推勿罷。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候以困惱熏熱煩轉,寢睡不得安穩云,伏未審朝來,困惱熏熱已歇,而口淡及膈間不淸利之氣,加減,何如?昨日大便放下之後,腹中微飽之氣,其有快減,而脚部牽引,亦有所減乎?今日臣等,與諸醫入診,詳察症候,宜當。中宮殿症候,夜來其有差減之勢乎?不任耿耿憂慮,敢此問安,竝爲仰稟。答曰,知道。困惱熏熱,朝來減歇,而口淡無減,膈間不淸利之氣往來,微飽之氣,猶未快減,而脚部牽引一樣,勿爲入診。內殿症候,比昨別無加減矣。
傳曰,初十日日次,來會賓廳事分付。
護軍張漢相,全羅兵使遞來。
假注書趙榮世出使,代李彦烈。
副校理宋成明,牌不進,修撰洪啓迪,再牌不進,罷職傳旨。傳曰,禁推。以上朝報
疊書傳曰,初十日日次,來會賓廳事分付。備局謄錄
吏批,以閔鎭遠爲待敎,尹聖敎爲司諫,李東郁爲漢城右尹,李宜昌爲掌樂正,閔鎭周〈爲〉兼同知成均館事,趙公輔爲翼陵參奉,閔鎭周爲同知義禁府事,趙鳴鳳爲宗廟直長,李文俊爲忠勳都事,吳道一爲禮曹參判。
上在昌德宮。停常參·經筵。
下直,江原監司沈宅賢。
大殿,政院·玉堂問安。答曰,知道。中殿,藥房·政院·玉堂問安。答曰,知道。大殿·中殿,二品以上·六曹問安。答曰,知道。勿爲問安,世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱困惱,未已,寢睡不得安穩云,伏未審朝來,熏熱困惱其已減歇,而膈間不淸利之氣,不復往來,口淡其有所減乎?腹部微飽之氣,今已快減,而脚部牽引,亦復差減乎?今日臣等,與諸醫入診,詳察症候,,宜當。中宮殿症候,夜來比昨加減何如?陶氏補中益氣湯三貼,已盡於昨日,宜令醫女,更爲入診後,議定繼進當否,不任耿耿憂慮,敢此問安,竝爲仰稟。答曰,知道。朝來熏熱困惱減歇,而膈間不淸利之氣往來,口淡無減,腹部微飽之氣,猶未快減,而脚部牽引,姑無差勝之勢,勿爲入診。內殿症候,差減矣。
藥房再啓曰,中宮殿入診醫女退出後,臣等,與諸御醫等,反覆商議,則皆以爲,昨今症候,雖有差減之勢,而頭痛腰痛,時時往來,陶氏補中益氣湯,依前加入,加進三貼,宜當云,此藥煎入之意,敢啓。答曰,知道。
承文院官員,以都提調意啓曰,命下矣。伏見頃日,本院分館之坐,旣已完圈計畫,則參坐之員,圈畢後,雖有異議,此與罷坐不同,而只以文書不爲磨勘之故,後榜分館,仍爲廢閣不行,此乃無前之事也。臣等,再次啓辭,催促修送,而亦無擧行之事,則副正字金濰,自鄕上來,座次爲上博士,而無意會坐,修送其累次呈狀,以旣有異議,當爲改圈爲辭,而事體有不容遽以一院官之言,有所變改,故以不遵朝令,啓請拿推矣。今觀其供辭,槪以雖經會圈,旣有異議,則不得徑先成送文書,是乃不易之規,丁丑分館時,以應參人之見漏,久不磨勘文書,故朝家終許改圈,歷考前後圈點之規,無准點而以次點獨爲磨勘,未有前例,今於壬辰榜,不可創出次點磨勘之規云,當初圈點時事,有異於起鬧罷坐,諸議亦多以爲非罷坐,故臣等,累請督令修送文書者也。今院官則以爲有同罷坐,其所稱數事,有違舊例云者,俱有所執,誠有如聖敎者,有難强令擧行,且取捨未聞物情,而罷坐久未完了,則許令改圈,亦有前例,今此分館事,終年撕捱,一向遷淹,已至四年,尙無置處,似宜有別爲變通之道,令本院疾速開坐,壬辰榜,爲先改行圈點,其後榜,仍次第擧行,何如?傳曰,允。
傳曰,玉堂違牌坐罷人員,竝敍用。
政院啓曰,因弘文館草記,上番連日闕直,無他推移入直之員,令本院稟旨,闕員差出,仍卽牌招察任事,允下矣。政官,卽爲牌招開政,差出闕員,何如?傳曰,允。
咸鏡監司書目,鏡城判官李基聖,病狀沈篤,難責賑政,不得已罷黜,其代,極擇差出,給馬下送事。
江原監司書目,高城郡守洪禹鼎,以其身病受由上京,而親病,又爲沈重,還任無期,不得已罷黜事。
傳曰,兩邑罷黜守令,今日政,差出。
傳曰,前奉敎宋眞明,前檢閱趙觀彬,竝敍用。
吏曹口傳政事,奉敎單宋眞明,檢閱單趙觀彬。
禮曹參議李坦辭職上疏。入啓。答曰,省爾疏辭,爾旣無所失,而趙健之罷職,亦冤矣。敍用論賞一款,令該曹稟處,爾其勿辭,從速察職。
禁府照目,前縣監金得輝矣。登科紅牌,現納相考,則果爲分明是白乎矣。其矣招辭中,榜目之違左,諉之於新戶口之未出,官銜之詐冒,歸咎於族屬之所爲是白乎旀,吏曹呈狀時,不擧年限段置,亦爲自服其罪,二罪俱發,從重充軍,以年七十收贖,告身盡行追奪,私罪。啓功減一等。
修撰金相元牌不進,罷職傳旨。傳曰,只推勿罷。
謝恩,兼春秋李斗三。以上朝報
備邊司啓曰,各道上年還上捧未捧狀啓,今始啓下矣。未捧居末,龍仁前縣令李秀賢,仁同府使安世煜,黃州前牧使吳羽進,三水前府使鄭泰寧,林土前別將李華益,竝依事目,拿致監營,決杖以遞歸者,令禁府擧行。高陽前郡守崔昌大,草溪郡守韓㻋,藍浦前縣監李杙,玉果前縣監愼爾定,爲之次,瑞山郡守韓以重,爲軍餉未捧之次,竝推考警責,平安道居末順川當該郡守及之次邑名,黃海道之次瑞興當該縣監,咸鏡道之次邑名,狀啓中,無指名現出之事,令本道抄出,居末決杖,之次推考。沃溝縣監朴弼夢,大興前郡守許夔,春川府使閔純,當爲居末,而沃溝,以被災尤甚邑,還上,隨所捧磨勘,旣有朝令,許夔則因前官罷職,兼官遞易,歲翻之後,始爲到任,春川則以稍實邑,最久一年條舊還上,當爲收捧,而上年本道分等狀啓中,舊還上,無擧論之事,及至更爲啓稟,覆啓行會之際,已至歲末,今此狀啓中,關文始到於歲翻後云,十餘年前舊還上之不得收捧,事勢固然,此三邑,宜有參酌之道,分揀何如?答曰允。備局謄錄
有政。吏批,以金相元爲修撰,宋眞明爲奉敎,趙觀彬爲檢閱,金濰爲承文副正字,李斗三爲兼春秋,吳命羲爲養賢庫主簿,洪允濟爲養賢庫直長,洪好人爲司成,丁道復爲宗簿正。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候就寢時,井華水,調進牛黃膏五丸,而熏熱煩轉,膈間不淸利,忍冬茶,又調進龍腦安神丸二丸,而寢睡亦得安穩云。伏未審朝來,熏熱及膈間不淸利之氣,其已減歇,而口淡加減,何如?腹部微飽之氣,亦已快減,脚部牽引,其有所減乎?生地黃飮子五貼,又盡於今日,症候連夜如此,臣等,與諸醫入診,詳察症候,議定繼進當否,宜當。中宮殿症候,夜來益復差減,而昨入湯劑,其已進服乎?不勝耿耿憂慮,敢此問安,竝爲仰稟。答曰,知道。朝來熏熱及膈間不淸利之氣減歇,而口淡無減,腹部微飽之氣,猶未快減,而脚部牽引一樣。內殿症候,姑無益減之勢,而湯劑進服矣。
校理申思喆三度呈辭。入啓。遞差。
今日藥房入診時,來初十日,大臣率有司堂上數人,便殿入侍事,及生地黃飮子五貼加進事,榻前定奪。
修撰金相元辭職上疏。入啓。答曰,省疏具悉。回避不當之斥,殊涉過當,何必爲嫌?爾其勿辭,從速察職。
昨日承文院草記中,一向遷淹,已至四年下,前後新榜百餘人七字添入事,改付標啓下。
謝恩,修撰金相元。
副校理宋成明,副修撰洪啓迪牌不進,罷職傳旨。傳曰,只推勿罷。
兵曹判書尹趾仁上疏。入啓。答曰,省疏具悉。當初未詳事實,則以請罷覆奏,亦有所執,別無深嫌之端矣,所陳兩件事,令廟堂稟處,卿其勿辭,安心行公。
今日藥房入診時,提調趙泰采所啓,臣頃以玉堂牌不進之弊,有所陳達矣。特敎申飭之下,諸臣之違牌,猶夫前日,其在分義,極爲未安。副應敎以下八窠,皆有見帶之人,只有修撰一窠,故昨政,以金相元差出,而又復違牌,若此不已,則雖逐日開政,無益而徒傷事體,必有別樣處分之後,庶可動念,諸臣之禁推脫出者,若終止於違罷,則適足以中其願,此後違牌之人,勿爲罷職,更下禁推之命,以示各別嚴飭之意,則廉隅雖重,分義至嚴,何敢一向撕捱,不爲承命乎?都提調李頤命曰,當此靜攝之時,一公事出入,誠爲可悶,而近以玉堂未備之故,頻數開政,連日請牌,極爲紛擾,而終無承命之人,事體分義,豈容如是?且其中洪啓迪所引之嫌,不過旣往之事,而特敎嚴飭之下,尙不應命,殊涉太過矣。泰采曰,申思喆則以實病呈遞,而金相元則雖有宿病,不至於委頓,卽今所引之嫌,實涉過當,而至於違牌,豈不未安乎?上曰,玉堂牌不進之弊,近來尤甚,前後申飭,非止一再,而終不行公,豈非分義輕而廉隅勝者乎?玉堂上番久闕,鎭日草記,別敍開政,而隨差輒違,有同兒戱,揆以事體,可謂駭然,金相元,雖曰有病,罷休已久,不卽承命,尤爲未便矣。此後違牌之人,當爲別樣嚴飭矣。以上朝報
義禁府啓曰,卽接月令醫員趙采基手本,則時囚罪人丁舜弼,本以水土所傷之人,重得外感,上吐下泄,度數無算,食飮全廢,元氣漸脫,轉側須人,症情,十分危重云。自前罪人病勢如此,則有保放救療之規,敢此仰稟。傳曰,依爲之。
禁府啓曰,因備邊司啓辭,各道還上未捧居末,已遞歸,龍仁前縣令李秀賢,黃州前牧使吳羽進,林土前別將李華益,今方待命,拿囚決杖,而吳羽進,以他罪,方在囚禁中,當待結末後決杖之意,敢啓。傳曰,知道。禁府謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱困惱呻吟,寢睡不得安穩云,伏未審朝來,熏熱困惱已歇,而口淡及膈間不淸利之氣,漸有差勝之勢乎?腹部微飽及脚部牽引之氣,亦無所減乎?又伏聞昨夜入侍醫官所傳之言,下腹外面,亦微飽,腰脅近處,似有按指之痕,諸醫皆以爲,此雖往來餘氣,地黃門冬之屬,不宜仍進,不可不改進淸熱疏利之劑云。臣等,卽與諸醫,更爲入診,詳察夜來症候,議定當進之劑,宜當。中宮殿症候,比昨益有差減之勢乎?不勝終宵憂慮,敢此問安,竝爲仰稟。答曰,知道。朝來熏熱減歇,而困惱未已,口淡無減,膈間不淸利之氣往來,而腹部微胞及脚部牽引,別無所減,勿爲入診,與諸醫議定當進之劑,宜當。內殿症候,與昨一樣矣。
藥房口傳啓曰,伏承問安批答,有勿爲入診之敎,醫官則趁早入診,詳察夜來症候,以爲議藥之地,何如?傳曰,知道。
府前啓,請還收黃順中絶島定配之命,仍令該曹,嚴鞫得情,依律處斷事。新啓,近來閭巷奢侈之習,窮極未已,國有禁制,而無所忌憚,惟意所欲,至於婚禮,必用寢帳,或以錦繡,或以紫段,爭相誇耀,此士夫所不敢用,而閭閻胥徒之成風如此,其爲濫越,可勝痛哉?且儷皮古例,今不可復,而玄纁二段,國俗同然,惟彼閭漢富者,則銀金珠貝紗羅綾段之屬,盈函而後已,雖下於此者,亦以細綿,效嚬誇多,已成痼俗,牢不可破,故貧者無力辦此,非但大倫失時,或有終身不得娶者,崇奢之弊,胡至此極?第此等條目,不入於禁制中,故法官之有意矯弊者,無以措手,請自今以後,婚禮用帳,齎幣過數二者,添錄禁條,一切禁斷。同律度量衡,有國之先務也。國家定制,非但美矣。前後申飭,亦非一再,而內而各司,外而列邑,衡平斗斛,尙有輕重大小之不齊,市井閭里,莫禁銖兩升籥之奸,貧窶之民,以之益窮,貪究之徒,由玆寔繁,京外之弊,日甚一日,豈不大可寒心哉?目今秋事已成,公私收斂,正當其時,若不別樣禁飭,因循玩愒,則無以杜奸習而革痼弊矣。請令該曹,嚴立科條,知會中外,先正公家衡斛之不一者,閭里場市之所用,烙印頒給,而非烙印者,一切防禁,俾四方均齊方平。答曰,不允。第二件事,令廟堂稟處,末端事,依啓。
政院啓曰,持平黃璿,除拜累朔,尙未署經,事甚未安,而大司憲權尙夏,執義權忭,在外,掌令安重弼,持平趙榮福,獻納李宖,呈辭,正言權熀,呈辭受由,大司諫申鐔,司諫南道揆,正言李重協,未肅拜,諫院,無一行公之員,憲府則行公,只有掌令李聖肇一員,兩司無以備員開坐,除在外及呈辭受由外,呈告未肅拜人員,竝卽牌招,使之署經何如?傳曰,允。
藥房再啓曰,入診醫官柳瑺·丁時梯等退出後,臣等,與儒川君濎及諸醫等,反覆商議,則皆以爲,聖候連日便道燥結,而熏熱有加,腹部微飽,背部脚部,又有按指之痕,入門方,瀉白湯二貼,合作一貼,加漢防己酒洗,枳實夫炒各一錢,連進五貼,以瀉大腸積熱,宜當云,此藥煎入之意,敢啓。答曰,知道。
副校理宋成明,副修撰洪啓迪牌不進,罷職傳旨。傳曰,只推勿罷。
司諫院啓曰,司憲府持平臣黃璿,除拜已久,尙未署經,凡臺諫署經,備三員爲之者,自是古例,而大司諫臣申鐔,司諫臣南道揆,俱牌不進,正言臣權熀,呈辭受由,只有獻納臣李宖,正言臣李重協。在前如此之時,亦有二員開坐,啓請署經之規,今亦依此例署經之意,敢啓。傳曰,知道。
司憲府啓曰,持平臣黃璿,除拜已久,尙未署經。凡臺諫署經,備三員爲之者,自是古例,而大司憲臣權尙夏,執義臣權忭,俱在外,掌令臣安重弼,呈辭,只有掌令臣李聖肇,持平臣趙榮福。在前如此之時,亦有二員開坐,啓請署經之規,今亦依此例署經之意,敢啓。傳曰,知道。
院前啓,請還收罪人河減死定配之命,更加嚴刑得情,依律處斷事。請謝恩正使晉平君澤,副使權,書狀官兪崇,竝命削奪官爵,門外黜送事。請前捕盜大將李基夏,削奪官爵事。新啓,濟州牧使邊是泰,到任以後,無一善狀,連歲賑政,不能盡心撫摩,移粟救民之至澤,不得洽被一島,而剋減賑穀,私貿魚藿,取漢挐山松板,以爲牟利之資,而不時役民,鞭扑狼藉。頃日臺臣,以預報瓜期,論啓仍任,如此貪汚不法之人,不可一日留置,以貽島民之害,請濟州牧使邊是泰,罷職不敍。答曰,不允。末端事,更加詳察處之。
大司諫申鐔,司諫南道揆牌不進,罷職傳旨。傳曰,只推勿罷。
江原監司書目,七月令宗廟薦新生鰱魚,尙未封進,九月朔膳,亦未封進,莫重享上之物,如是闕封,極爲可駭。都會官襄陽府兼任江陵府使李世最,封進官三陟府兼任討捕使李萬鍾,竝只罷黜,臣段置不能檢飭之失,在所難免,惶恐待罪事。啓。傳曰,只推勿罷。勿待罪事,回諭。
備邊司啓曰,新除授全羅監司金普澤,除拜經月,旣已陳疏承批,而連呈辭疏,尙未出肅,藩臣事體,誠爲未安。本道年分,雖令前監司擧行,而其他秋務,亦多緊急,新舊交承,不容稽滯,全羅監司金普澤,卽爲牌招,使之從速辭朝,何如?傳曰,允。
謝恩,全羅監司金普澤。
平安監司書目,昌城府使柳就章,落馬重傷,又添風漸之症,全廢職務,不得已罷黜事。啓。傳曰,勿罷仍任。
京畿監司書目,龍仁呈,以副應敎吳命恒辭職上疏上送事。啓。答曰,省疏具悉。諫疏中處義·斑駁等語,予未見其得當也。爾其勿辭,從速上來察職。以上朝報
疊書掌令李聖肇啓曰,同律度量衡,有國之先務也。朝家定制,非不美矣。前後申飭,亦非一再,而內而各司,外而列邑,衡平斗斛,尙有輕重大小之不齊,市井閭里,莫禁銖兩升籥之奸,貧窶之民,以之益窮,貪究之徒,由玆寔繁,京外之弊,日甚一日,豈不大可寒心哉?目今秋事已成,公私收斂,正當其時,若不別樣禁飭,因循玩愒,則無以杜奸習而革痼弊矣。請令該曹,嚴立科條,知會中外,先正公家衡斛之不一者,閭里場市之所用,烙印頒給,而非烙印者,一切防禁,俾四方均齊方平。答曰,依爲之。戶曹謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱,寢睡則差勝於昨日云,伏未審朝來,熏熱已歇,而困惱及口淡膈間不淸利之氣,加減,何如?腹部微飽,腰脊脚部往來之氣,其有差減之勢,而脚部牽引,亦有所減乎?今日臣等,不可不與諸醫入診,更爲詳察症候矣。中宮殿症候,夜來益有所減乎?陶氏補中益氣湯三貼,又盡於昨日,宜令醫女入診後,議定繼進當否,宜當,不勝終宵憂慮,敢此問安,竝爲仰稟。答曰,知道。朝來熏熱已歇,而困惱差減,口淡無加,膈間不淸利之氣往來,腹部微飽,腰脊脚部往來之氣一樣,而脚部牽引,亦無所咸矣。勿爲入診。內殿症候,比昨別無加減矣。
府院前啓,以國忌齋戒,今明日姑停。
政院啓曰,明日,宗廟有頉處修改時,工曹堂上,當爲進參,而判書宋相琦,呈告未肅拜,參判李善溥,參議金興慶,俱在外,無行公之員。判書宋相琦,牌招肅拜,以爲進參之地,何如?傳曰,允。
政院啓曰,工曹判書宋相琦,牌不進,推考傳旨,今方捧入,而宗廟修改,只隔一日,工曹堂上,不可不進參,判書宋相琦,更卽牌招,何如?傳曰,允。
謝恩,工曹判書宋相琦。
藥房再啓曰,中宮殿入診醫女退出後,臣等,與柳瑺·丁時梯等諸醫,反覆商議,則皆以爲,症候差減之後,自晩後頭疼尙未減歇,正傳頭痛門,加味調中益氣湯,加片芩酒炒·麥門冬各七分,連進五貼,宜當云,此藥劑入之意,敢啓。答曰,知道。
副校理宋成明,副修撰洪啓迪牌不進,罷職傳旨。傳曰,禁推。
今日藥房入診時,提調趙泰采所啓,聖候寢睡,連日不得安穩,而許多公事酬應,以致煩瀆,則靜攝中極爲悶慮,至於三司所懷疏,則雖不可勿捧,而此外閑漫公事及不緊疏章,木宜續續捧入,故都提調曾已仰達,自上申飭,而疏章公事之出納,尙爾紛紜,殊無申飭之意,自今日爲始,閑漫公事,則分付各該司,其緊者,則參酌捧入,而不緊疏章,則限數十日,姑待聖候快復,出入之意,更爲申飭,何如?副提調吳命峻曰,臣請受罪矣。前後申飭非一,非不參量退却,而不緊公事及疏章,未免連續捧入,臣必受罪而後,庶可防塞其紛紜之弊矣。都提調李頤命曰,吳命峻,居一院之長,而終日在闕中,則凡事亦無不知,而不能句檢疏章,公事之出入無節,不可無警飭之道矣。吳命峻,推考,何如?上曰,勿爲推考,更爲申飭,可也。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱,寢睡之差勝,與昨一樣云,伏未審朝來,熏熱已歇,而困惱及膈間不淸利之氣,不復往來,口淡加減,何如?腹部微飽,腰脊脚部往來之氣,其已差減,而脚部牽引,亦無所減乎?今日臣等,與諸醫入診,詳察症候,宜當。中宮殿症候,夜來其有所減,而昨入湯劑,亦已進服乎?不勝終宵憂慮,敢此問安,竝爲仰稟。答曰,知道。朝來熏熱已歇,而困惱及膈間不淸利之氣往來,口淡無加,腹部微飽,腰脊脚部往來之氣,姑無加減,脚部牽引一樣,勿爲入診。內殿症候,與昨無異,而湯劑進服矣。
禁府都事李相休,倫紀罪人曺勛相拿來後,入來。
義禁府啓曰,淫奸嫡妹罪人曺勛相,旣已拿來囚,而係是倫紀,依例三省推鞫,何如?傳曰,允。
政院啓曰,淫奸嫡妹罪人曺勛相,三省推鞫事,命下矣。委官,何大臣進去乎?敢稟。傳曰,領相,進去。又啓曰,淫奸嫡妹罪人曺勛相,三省推鞫事,命下矣。兩司城上所,牌招言送之意,敢啓。傳曰,知道。
禁府,三省推鞫問事郞廳二,金相尹·金在魯。啓。
政院啓曰,禁府郞廳,以委官意來言,三省推鞫事,命下矣。今日,乃國忌正日,不得開坐云矣,敢啓。傳曰,知道。
禁府啓目,罪人權卨,出身梁益標元情云云,承服不冬,刑推得情何如?啓姑停刑推,議處。以上朝報
上在昌德宮。停常參·經筵。
下直,所江僉使崔元緖。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,膈間亦不淸利,寢睡不如昨日云,伏未審朝來,熏熱及膈間不淸利之氣,其已減歇,而口淡加減,何如?腹部微飽,腰脊脚部往來之氣,亦已差減,而脚部牽引之氣,其無所減乎?今日臣等,與御醫入診,詳察症候,宜當。中宮殿症候,夜來益有差減之勢乎?不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利之氣往來,口淡加減無常,腹部微飽,腰脊脚部,往來之氣一樣,而脚部牽引無減,勿爲入診。內殿症候,比昨差減矣。
正言權熀再度呈辭。入啓。遞差。
成均館官員,以同知館事意啓曰,今九月初九日,儒生課試,當爲設行,而大提學宋相琦,身病呈辭,大司成閔鎭遠,在外未肅拜,限內不得爲之,今月內無故日退行之意,敢啓。傳曰,知道。
藥房口傳啓曰,大臣,率備局有司堂上數人,明日入侍事,已有成命,而夜來聖候,寢睡不如昨日,且伏聞三省推鞫,今日開坐,首相以委官進參鞫廳,仍卽入侍於此時,爲未安云,賓廳入侍,差退數日,未知何如,敢此仰稟。傳曰,依爲之。
吏曹啓曰,臺諫有闕,政事,取稟。傳曰,明日爲之。
倫紀罪人曺勛相,元情不服。
院前啓,請還收罪人河減死定配之命,更加嚴刑得情,依律處斷事。請謝恩正使晉平君澤,副使權,書狀官兪崇,竝命削奪官爵,門外黜送事。請前捕盜大將李基夏,削奪官爵事。請濟州牧使邊是泰,罷職不敍事。新啓,太廟薦新,事體至重,而襄陽都會七月令生鰱魚,終至闕封,極爲可駭。薦享之羞,比御供亦異,聖上,雖軫守令數遞之弊,特下勿罷之敎,而事有輕重,不可原恕,請還收當該闕封官只推之命,依道臣啓聞罷黜。答曰,不允。
持平趙榮福上疏。大槪,臣以無似,決不可仍冒於已試蔑效之地,敢暴情悃,冀蒙恩遞,兼陳區區所懷,以備裁察事。入啓。
倫紀罪人曺勛相,刑問一次不服,二次不服。傳曰,推鞫姑罷。
京畿監司書目,開城經歷及衿川呈,以奉敎宋眞明,檢閱趙觀彬辭職上疏上送事。啓。答曰,省疏具悉。爾其勿辭,從速上來察職。
答持平趙榮福疏曰,省疏具悉。疏陳得宜,予當留心而別爲申飭,只改其尤甚傷毁處,趙健賞典當否,已有稟處之命,金得輝之收贖,一從律文,而疏辭如此,令金吾稟處,爾其勿辭,從速察職。以上朝報
禮曹啓曰,卽接順陵參奉所報,則大虎數三,入來陵所,白晝現形,作亂非常,守直軍卒出入,誠極可慮云。陵寢至近之地,有此虎患,極爲驚駭,依前例令軍門發遣將校,期於捕捉,何如?傳曰,允。禁營謄錄
上在昌德宮。停常參·經筵。
京畿監司崔錫恒,東南道各陵奉審事出去。
下直,平安監司趙泰老。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱煩轉,寢睡不得安穩云,伏未審朝來,熏熱已歇,而膈間不淸利之氣,不復往來,口淡加減,何如?腹部微飽,腰脊脚部往來之氣,其已差減,而脚部牽引,亦無所減乎?昨日諸醫中,有足部指間等穴受鍼之議,臣等與諸鍼醫等反覆商議,則皆以爲,脚部餘氣往來處受鍼,宜有其效云,瀉白湯五貼,當盡於今日,臣等,與諸醫入診,詳察症候,議定受鍼及進藥當否,宜當。中宮殿症候,益有所減乎?不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利之氣往來,口淡無加,腹部微飽,腰脊脚部往來之氣一樣,而脚部牽引,亦無所減。內殿症候,與昨無異矣。
刑曹,犯越罪人郭萬國,當日堂古介行刑。啓。
政院啓曰,禁府郞廳,以委官意來言,三省推鞫,今日以弦日,不得開坐云矣,敢啓。傳曰,知道。
又啓曰,今日爲政事,命下矣。罪人行刑相値,何以爲之?敢稟。傳曰,明日爲之。
戶曹參議尹星駿,江原監司遞來。
禁府,三省推鞫問事郞廳金在魯病,代梁廷虎。啓。
刑曹啓曰,犯越罪人郭萬國行刑單子,啓下矣。今日乃上弦日,不得擧行,當待明日行刑,而不能覺察,行刑單子,未免率爾入啓,惶恐敢啓。傳曰,知道。
副校理宋成明,副修撰洪啓迪牌不進,罷職傳旨。傳曰,只推勿罷。
今日藥房入診時,瀉白湯加進五貼事,及足部指間承山左右穴,明日受鍼,三里左右穴,足部指間穴,再明日受鍼事,及自上受鍼間,省鞫差退事,榻前定奪。
院前啓,請還收罪人河減死定配之命,更加嚴刑得情,依律處斷事。請謝恩正使晉平君澤,副使權,書狀官兪崇,削奪官爵,門外黜送事。請前捕盜大將李基夏,削奪官爵事。請濟州牧使邊是泰,罷職不敍事。請還收襄陽都會宗廟薦新闕封官只推之命,依道臣啓聞罷黜事。入啓。答曰,不允。末端事,依啓。
政院啓曰,犯越罪人郭萬國,明日行刑草記啓下,而明日與再明日,自上受鍼事,定奪矣。過再明日後,令該曹擧行,何如?傳曰,允。以上朝報
上在昌德宮。停常參·經筵。
下直,水原府使宋正明,白翎僉使金壽基,蔚珍縣令吳勣。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱,寢睡則差勝於昨日云,伏未審朝來,熏熱已歇,而膈間不淸利之氣,不復往來,口淡加減,何如?腹部微飽,腰脊脚部往來之氣,其有差減之勢,而脚部牽引,亦無所減乎?今日足部指間承山穴受鍼事,昨已定奪矣。受鍼時刻,定以何時乎?中宮殿症候,夜來漸益差減乎?臣等,不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利之氣往來,口淡無加,腹部微飽,腰脊脚部往來之氣一樣,脚部牽引無減。受鍼時刻,定以午初,宜當。內殿症候,一向差減矣。
大司諫申鐔三度呈辭。入啓。遞差。
府前啓,請還收黃順中絶島定配之命,仍令該曹,嚴鞫得情,依律處斷事。新啓,造紙署別提李敏夏,私貸其錢於黃州人,久未還捧,則乃與雇馬廳前後掌務官,私相謀議,假托本廳公債,移關黃州,且列書本州民人四百餘名於一冊,謂之同貸,使之分徵二千餘兩錢云。敏夏之欲徵私債,僞出關文,實爲奸濫,雇馬廳之假稱公債,成給文移,亦涉可駭。如此之類,不可不明覈重究,以除外方民弊,請造紙署別提李敏夏,雇馬廳前後掌務官,竝命拿問定罪。夏間,本府,以生鮮廛人之誣毁廚院副提調西平都正橈事啓,請囚禁科罪而蒙允,旋因輕囚之疏釋,未及究覈而放送。臣取見該曹文案,則廛人供辭中,或稱西平都正,憑藉監膳,隨事生梗,每月朔望,輒徵二尾好魚,或稱略給價錢,勒捧數同靑魚,或稱威脅廛人,使入其兩女僕於廛中,而不應廛役,獨專其利,其所臚列不法作弊之狀,極其狼藉。夫橈,位居緋玉之列,身爲提擧之任,侵漁市民,果如此供,則不可不明覈定罪,若使廛人,或有一毫構誣之端,則廛人之訐訴提調,關係甚重,體統所在,亦不可以其蒙放而置之,請更令該曹,囚禁廛人,詳査勘斷。司饔副提調西平都正橈,憑藉監膳之任,作弊市廛之狀,狼藉於廛人秋曹之供,則其在廉隅,所當辭免提擧,而今至累朔,冒沒仍據,自處如此,他事可知,其在事體,不可置而不論,請司饔院副提調西平都正橈,罷職。答曰,不允。第二件三件事,依啓。末端事,所論未見其得當矣。勿煩。前啓,添錄禁條,以革奢弊事,廟堂稟處間,姑停。
院前啓,請還收罪人河減死定配之命,更加嚴刑得情,依律處斷事。前捕盜大將李基夏,偏聽訐告之言,拘執買燈之人,酷施亂杖,仍卽致斃,雖在强盜應死者,尙有三覆審愼之規,則況人非竊盜,罪非可殺者乎?設或有侵辱之說,固當移送法司,依律勘治,而勒成罪名,徑先撲殺,該廳軍校輩,旣自秋曹覈實,勘律定配,則主將之用刑慘殘,枉殺人命之罪,決不可罷職薄罰而止,請前捕盜大將李基夏,削奪官爵。請濟州牧使邊是泰,罷職不敍事。入啓。答曰,不允。李基夏削奪之請,已涉太過,而强盜本不待時,則三覆之說,未免爽實也。勿煩。末端事,依啓。前啓,謝恩正使晉平君澤,副使權,書狀官兪崇,竝命削奪官爵,門外黜送事,停啓。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
正言李重協啓曰,臣於前捕盜大將李基夏削職之啓,以重發之論,不可遽停,故略改措辭,連日論啓矣。及承聖批,以强盜本不待時,則三覆之說,未免爽實爲敎,下語之際,果未詳審,臣之疏謬之失,著矣。其何可晏然仍冒於臺次乎?請命遞斥臣職。答曰,勿辭,退待物論。
持平趙榮福啓曰,臣以司饔院副提調西平都正橈罷職事,有所論啓矣。及承聖批,乃以所論未見其得當爲敎,臣於是,竊不勝瞿然之至。夫橈,不法作弊之事,虛實有無,姑舍勿論,位居緋玉之列,身爲提擧之任,被廛人無限醜說,未得究覈伸辨,則其在自處之道,所當辭免提調,而放倒廉隅,累朔仍據,其所冒恥,莫此爲甚,揆以事體,不可無糾劾之擧,罷職之請,實出參量,而今者,聖批如此,臣何敢自以爲是,而晏然在職乎?請命遞斥臣職。答曰,勿辭。退待物論。
禁府,三省推鞫問事郞廳金相尹臺諫,代趙聖復。啓。
謝恩,訓鍊都正李弘述,副校理宋成明,副修撰洪啓迪。以上朝報
有政。兵批,以李弘述爲訓鍊都正,李郁爲訓鍊習讀,表膺瑞爲江華監牧官,張鵬翼爲慶尙左兵使,高泰英爲所已萬戶,元百揆爲全羅兵虞侯,朴大成爲漢江別將,申鐔·申思喆爲副司直,權熀爲副司果,李彦烈爲司正,張師漢爲三陟營將,李攀龍爲同知,具左翼·張師漢·崔德中爲僉知。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,而寢睡差安云,伏未審朝來,熏熱已歇,而膈間不淸利之氣及口淡,不復往來,腹部微飽,腰脊脚部往來之氣及脚部牽引之候,昨日受鍼後,其有差減之效乎?今日受鍼時刻,依前定以午初乎?中宮殿症候,益復差安乎?加味調中益氣湯五貼,已盡於昨日,今日令醫女入診,議定繼進當否,宜當,臣等,不勝耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利之氣往來,昨今口淡差減,腹部微飽,腰脊脚部往來之氣及脚部牽引,別無加減。內殿症候,益有所減矣。
拿問現告,雇馬廳前後掌務官平丘察訪元萬東,良才察訪金就剛。
獻納李宖啓曰,臣於前捕盜大將李基夏削職之啓,聖批以强盜本不待時,則三覆之說,未免爽實爲敎,同僚,旣以未能詳審引避,則臣以參啓之人,疏謬之失,與僚臺無異,決不可晏然於職次。昨夕詣臺自列,則喉司以日暮,終始退却,臣固知臺閣應避之辭,不卽捧入之爲不可,而靜攝之中,難於留門爲慮,故不得已尋單退出,以致經宿來避,所失尤大,請命遞斥臣職。答曰,勿辭,退待物論。
掌令李聖肇啓曰,昨日同僚,以司饔院副提調西平都正橈罷職事論啓之意,私書問及於臣,故臣意亦以爲,勿論廛人供辭之虛實,未覈之前,仍據其職,有傷廉隅,不可無規警之道,答以當論矣。及承聖批,以所論未見其得當爲敎,同僚又以此引避,雖緣臣方在呈告,啓不聯名,而臣旣參涉此論,則難安之勢,與同僚無間,何可獨爲晏然於臺次乎?所當詣臺自列,而賤疾適苦,末由起動,經宿之後,今始來避,所失尤大,請命遞斥臣職。答曰,勿辭,退待物論。
假注書趙榮世書啓,臣承命馳往于淸風地黃江村大司憲權尙夏所住處,傳宣聖諭,則以爲,皇天眷佑,宗社協相,聖體諸症,幾盡康復,八域含生,無不歡欣鼓舞,獨此垂死老臣,遠蟄窮鄕,末由趨造,以伸犬馬之誠,生不如死,涕泣而已。不意近侍遠臨,傳宣聖旨,十行綸音,愈益隆重,人臣之得此於君父者,今古幾人,奉讀以還,感淚霑臆,嗚呼,臣以世祿末裔,自少至老,秋毫皆國恩也。隨事陳力,乃其職分,豈若山林高蹈之士,與世相忘者哉?只以虛名誤身,上欺君父,所被恩命,千萬不近,誠不忍冒沒譏誚,爲世笑囮,以至於貽辱聖朝,故抵死力辭,轉展至此耳。然其得罪於分義則大矣。在常自悼,若隕淵谷,固守丘壑,夫豈臣之本意哉?如得一造楓陛,仰瞻天顔,則是臣大願,死且瞑目,而年已八耋,病入膏肓,奄奄牀席,飾巾待盡,無計獲遂,罪恨無窮,且自暑熱後,氣力大損,屢月毒泄,寒疾隨劇,危敗之症,不勝枚擧,實無筋力可以自振,又不免虛辱召命,臣罪萬死萬死,前後恩禮,如海如山,而臣弟尙游之所承於前席者,尤是簡冊之所罕見者,臣雖蠢然,亦有一端秉彝,何敢頑不動心,以負鴻渥哉?直緣病不起身,以致罪戾冞深,瞻望雲霄,鈇鉞是俟,不知所以爲對云矣,敢啓。傳曰,知道。
大殿受鍼後,大殿·中殿·世子宮,藥房·政政·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
禁府都事金彦熙,前兵使申翊夏拿來後,入來。
禁府,申翊夏拿囚。啓。
今日藥房入診時,再明日足部起端左右穴承山左右穴受鍼事,及中宮殿加味調中益氣湯五貼加進事,榻前定奪。
檢閱趙觀彬牌不進,罷職傳旨。傳曰,只推勿罷。
今日藥房入診時,平壤醫人金慶殷,撥馬還爲下送事,榻前定奪。
檢閱趙觀彬再牌不進,罷職傳旨。傳曰,禁推。
奉敎宋眞明牌不進,罷職傳旨。傳曰,只推勿罷。以上朝報
政院啓曰,禁府郞廳,以委官意來言,三省推鞫,今日以自上受鍼,不得開坐云矣,敢啓。傳曰,知道。禁府謄錄
備邊司啓曰,邊山·安眠島船材長養處,松禁近益解弛,發遣本司郞廳一員,爲先摘奸事,日昨旣已啓請,允下矣。兩處周圍闊遠,看審之役,一人勢難周旋於未寒之前,兩處各送郞廳,何如?答曰,允。備局謄錄
上在昌德宮。停常參·經筵。
巳時日暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,寢睡不如昨日云,伏未審朝來,熏熱困惱已歇,膈間不淸利之氣,不復往來,而口淡加減,何如?腹部微飽腰脊脚部往來之氣,連日受鍼之餘,其有顯減之勢,而脚部牽引,亦無所減乎?今日臣等,與諸醫入診,詳察症候,宜當。中宮殿症候,夜來益復差減,而昨入湯劑,其已進服乎?不勝耿耿憂慮,敢此問安,竝爲仰稟。答曰,知道。朝來熏熱困惱已歇,而膈間不淸利之氣,往來,口淡,一向差減,腹部微飽腰脊脚部往來之氣,別無顯減之勢,而脚部牽引,亦無所減,勿爲入診。內殿症候,與昨一樣,湯劑進服矣。
政院啓曰,兩司多官,引避退待,而大司憲權尙夏,執義權忭,在外,掌令安重弼,呈辭,入啓,持平黃璿,陳疏,大司諫朴鳳齡,司諫南道揆,正言金相尹未肅拜,兩司無一行公之員,不得已處置已至數日,今日省鞫,亦無備員進參之勢,除在外及呈辭入啓外,陳疏未肅拜人員,竝卽牌招察任,何如?傳曰,允。
正言金相尹上疏。大槪,臣以已試蔑效之人,又叨諫省新命,所當感激趨謝之不暇,而第臣老母宿患,又添寒感,兩朔委頓,轉益危篤,實無一刻離捨之勢,又於頃日諫長儒臣之疏避,俱有所難冒之端,嚴召之下,不敢坐違,黽勉趨詣於闕外,而以此情勢,終難肅命供職,玆敢冒死呼籲於靜攝之中,伏乞聖明,特許遞改臣職名,俾得專意救護,以伸至情,仍治臣瀆擾之罪,以警具僚事。入啓。答曰,省疏具悉。疏中泛論,不必爲嫌,爾其勿辭,救護母病。
大司諫朴鳳齡,謝恩後啓曰,竝引嫌而退。下語不審,元非大段,誨諭之敎,何必爲嫌?請正言李重協,獻納李宖,竝命出仕。答曰,依啓。
府前啓,請還收黃順中絶島定配之命,仍令該曹嚴鞫得情,依律處斷事。請司饔院副提調西平都正橈罷職事。新啓,槐院圈選,事體嚴重,一點有無,關係甚緊,上博士則元無圈點之例,已成不易之規,考諸謄錄,斑斑可見,而今番分館時,行首官金濰,不有舊例,手自創圈,混同計點,簸弄多榜,至以科名黯黮,地望未叶者,亦皆參選,以致取舍之不公,公議喧藉。至於甲午榜,則會圈將拆之際,猝稱下圈之未審,初欲私自考見,末乃收取投火,草草改圈,擧措顚倒,致令人地才華,允合是選者,無端見漏,其創圈燒圈,壞敗格例,遺珠濫竽,紊亂掄揀之狀,俱極駭然。如許分館,曾所未有,其在嚴公選杜後弊之道,決不可仍置,請承文院行首掌務官,竝命從重推考,今番分館,卽令改圈。竝引嫌而退,糾劾之論,旣有所執,書報當論,亦得臺體,聖批未安,何必爲嫌?請持平趙榮福,掌令李聖肇,竝命出仕。答曰,不允。處置事,依啓。
司諫南道揆牌不進,依承傳罷職。
奉敎宋眞明再牌不進,罷職傳旨。傳曰,禁推。
吏曹啓曰,臺諫有闕,政事,取稟。傳曰,再明日爲之。
倫紀罪人曺勛相,刑問三次不服。傳曰,推鞫姑罷。以上朝報
司饔院啓曰,江原道,到界進上物種,來到本院,故照數監視,則大殿松魚及生鰒食醢,皆味傷,不合御供,粉藿,三斤欠縮,中宮殿進上松魚,亦爲味傷,退送有弊,不得已捧入,而莫重享上之物,多有不精,其在事體,極爲未安。本道監司沈宅賢及當該封進官,竝推考,何如?傳曰,允。司饔院謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱,寢睡則差勝於昨日云,伏未審朝來,熏熱已歇,膈間不淸利之氣,不復往來,而口淡加減,何如?腹部微飽腰脊脚部往來之氣,其已差減,而脚部牽引,亦無所減乎?今日足部氣端承山左右穴受鍼事,前已定奪矣。受鍼時刻,依前定以午初乎?中宮殿症候,漸有差減之勢乎?臣等,不勝耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利之氣,往來,口淡,一向差減,腹部微飽腰脊脚部往來之氣,別無加減,而脚部牽引,一樣,內殿症候,幾盡差愈矣。
假注書李顯章有頉,代金翰運,假注書李彦烈有頉,代沈一羲,假注書金翰運有頉,代李齊恒。
政院啓曰,禁府郞廳,以委官意來言,三省推鞫,今日以自上受鍼,不得開坐云矣,敢啓。傳曰,知道。
府前啓,請還收黃順中絶島定配之命,仍令該曹嚴鞫得情,依律處斷事。請司饔院副提調西平都正橈罷職事。請承文院行首掌務官,竝從重推考,今番分館,卽令改圈事。入啓。答曰,不允。推考事,依啓。改圈事,令該院稟處。
奉敎宋眞明,檢閱趙觀彬牌不進,罷職傳旨。傳曰,只推勿罷。
司書洪禹行上疏。大槪,臣有望八之病母,久離鎖直,已是私情之難抑,而今聞宿患之外,重添寒疾,症情,十分危劇,臣聞來不勝崩迫,急於歸護,陳疏徑出,伏乞聖明,諒臣情理,亟遞臣職,俾得專意救護,仍治臣擅離職次之罪事。入啓。答曰,省疏具悉。爾其勿辭,救護母病。
大殿受鍼後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
今日藥房入診時,工曹判書宋相琦,卽爲牌招察任事,榻前下敎。
持平趙榮福啓曰,臣於昨夕,承牌詣臺之後,得見禮曹參議李坦未徹之疏,則以臣日昨疏論趙健事,張皇辭說,公肆譏詆,臣竊不勝駭惑之至。夫健於罪人詗得之初,其勢必不能不待人告,親自發覺者,灼然易知,而若其不願加資之說,非但擧世皆言其萬無其理,初則以他人,姑爲塡報,末乃苟然自當,未有一毫辭避之意,則其冒嫌希賞之跡,昭不可掩。臣意則以爲此路一開,後弊難防,施賞當否,不待稟處而可知,健之罪,又不糾治,則如李震華者,必將接跡而起,故臣請還收稟處之命,而依前允下施行矣。今者坦,或曰,不待稟處,或曰,未執可罷之端,至謂之指得僞寶之賊,有何可罪?其欲掩啓聞不以實之過,而曲爲健營救之狀,良可異也。重臣疏中,所謂冤枉云者,不過因坦之費辭稱冤,委曲爲之說而已。豈重臣,眞知健實有指示之功而然也?設令重臣,變其前見,臣則不見其可冤,故據法論之,而坦乃謂用該曹已棄之說,尤亦未可曉也。至於健之疏於治盜,臣曾在南邑,旣有所聞,故頃叨本職時,疏陳討捕使推治被盜者之弊,而結之以他道可知,則雖不指健之名,而糾劾之意,自在其中矣。今見健以不善治盜之人,反受不當受之賞,則臣不得不竝及之矣。坦以闖然湊合贅說等語,侵斥臣身,不少顧藉,其爲健地則至矣。其於事體,何哉?坦,身受方面之任,乃爲一武夫,創出無前之規,冒稱指示之功,冀施恩賞,已涉可駭,而該曹防啓之後,游辭申救,多不成說,至於健履歷名稱,有間常調,捕賊加賞,非渠情願等說,尤涉猥褻,而臣意在平恕,不欲索言,只陳其事之是非,而反遭此無限譏切,已不可抗顔於臺列,昨以是自列,則喉司以日勢已暮,靜攝之中,難於留門,退却不捧,實是曾所未有之事,而緣臣疲劣,爲其阻搪,不免尋單退出,以致經宿來避,所失尤大,請命遞斥臣職。答曰,勿辭。退待物論。
禮曹參議李坦辭職上疏。入啓。答曰,省疏具悉。爾其勿辭,從速察職
院前啓,無城上所,姑停。
奉敎宋眞明,檢閱趙觀彬再牌不進,依承傳罷職。
副校理宋成明上疏。大槪,臣上怵威命,中渝素守,環顧內省,騂面汗背,然只欲一肅恩旨,少伸分義而已。豈有仍因蹲冒之理?且臣私悃,常有盛滿之懼,乞賜斥退,俾守微分,兼陳所懷,仰冀察納事。入啓。答曰,省疏具悉。一疾經年,蘇完無期,酬應或過,氣輒不平,藥院之臣詳知症候,故前後陳達,出於憂慮之忱,則元非可怒可惡,而攻斥甚力,至於稍拂上意,箝衆人之口,蔽四聰之聽,自下而勸導等語,尤極非常,予實未曉也。疏末所陳,大意好矣。勿辭察職。以上朝報
兵曹啓曰,卽接金虎門入直哨官手本,則右部左司右哨軍安守雲,去夜罷漏後,棄置軍裝戰笠等物,無端出去,至於天明,終不還入,事極殊常,未開門前,使哨卒,橋下及隱密處,窮搜極覓,尙無去處,莫測其由,爲先右部左司後哨軍林守明,充入云。入直軍卒之乘曉脫身逃走,事極駭異,所當趁未開門前來告,而晩後手本,終涉稽緩,入直軍卒,不爲稟告,私自替入,亦甚不當。當該將官,治罪,安守雲去處,各別跟尋之意,分付本都監,何如?傳曰,允。訓局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱,寢睡與昨一樣云,伏未審朝來,熏熱已歇,膈間不淸利之氣,不復往來,而口淡,加減何如?腹部微飽腰脊脚部往來之氣,累次受鍼之餘,其有減歇之勢,而脚部牽引,亦有所減乎?瀉白湯五貼,當盡於今日,臣等,與諸醫入診,詳察症候,議定繼進當否宜當,中宮殿症候,夜來幾盡差減乎?不勝耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利之氣,往來,口淡,一向差減,而腹部微飽腰脊脚部往來之氣及脚部牽引,別無所減,勿爲入診,與醫官議定湯劑加進當否宜矣。內殿症候,幾盡差愈,湯劑停進,勿爲問安。
掌令安重弼三度呈辭。入啓。遞差。
全羅監司書目,錦山郡守李正臣,病重罷黜事啓。傳曰,勿罷仍任。
平安監司書目,安州牧使金斗南,今月初八日身死事。
判府事李頤命箚子。大槪,臣於儒臣之斥,其言罔極,乞削臣職,仍治臣罪,以快人心事。入啓。答曰,省箚具悉卿懇。昨者宋成明之疏,語意非常,侵斥提擧,不遺餘力,豈非未安之甚者乎?卿之陳達,亶出憂慮,則意外人言,何必爲嫌?卿其安心勿辭,亦勿待罪,速出行公,以副予望。仍傳曰,遣史官傳諭。
政院啓曰,吏曹郞廳,來言今日爲政事命下,而判書趙泰采,參判申銋,俱以病不來,參議李宜顯,在外,不得開政云,判書趙泰采,參判申銋,竝卽牌招開政,何如?傳曰,允。
內醫院官員,以副提調意啓曰,都提調李頤命,提調趙泰采,因副校理宋成明之疏斥,引嫌不爲入來,當此聖候彌留,藥院輪直之日,都提調及提調,不容一刻退在,所當牌招,而都提調則事體所在,不敢請召,提調趙泰采,卽爲牌招察任,何如?傳曰,允。
傳曰,大提學宋相琦,昨日牌不進,今日更爲牌招,節製,行於定日。
吏曹判書趙泰采,參判申銋,牌不進。
獻納李宖啓曰,臣於日昨,詣臺自列,而適値日暮,喉司以聖體受鍼之日,雖是臺避,留門出納,實涉未安,且引近規,一向退却,臣以事體之不可,累次往復,而終不許捧,如是之際,闕門將閉,臣非不知臺體之有損,而喉司旣以靜攝中,不敢犯夜登徹爲辭,故不得已尋單退出,翌朝避辭,略陳喉司之失當矣。卽伏見儒臣疏本,則至以可笑等語,盛加譏斥,臣於是不勝慙恧,繼之以訝惑也。伊時事狀,如右所陳,而儒臣,不諒臣當初往復强爭之委折,其所爲言,有若臣曲從喉司之言,而無端往來者然,臣實未曉其意也。槪遇事引避,臺體則然,傳書啓達,責在政院,而終始阻搪,無意捧入,則實無自達之路,其將深夜留門,徒事爭執然後,方可合於事理,而亦可免其譏斥耶?臣亦哂之,雖然旣被其斥,何敢抗顔仍冒於臺次乎?請命遞斥臣職。答曰,勿辭。退待物論。
政院啓曰,吏曹判書趙泰采,參判申銋,牌不進,推考傳旨,纔已捧入矣。開政命下之後,未卽擧行,事甚未安,判書趙泰采,參判申銋,所當竝請牌招,而趙泰采,則旣自藥院請牌,申銋,更卽牌招何如?傳曰,允。
內醫院官員,以副提調意啓曰,卽伏承問安批旨,有勿爲入診,與醫官議定湯劑加進當否之命,所當依聖敎卽爲議定,而議藥,事體至重,都提調李頤命,陳箚入啓,提調趙泰采,違牌不進,其在事體,臣不敢獨爲議藥,都提調則拘於事面,不敢請召,提調趙泰采,更卽牌招,同參議藥,何如?傳曰,允。
三省罪人曺勛相,刑問四次不服,五次不服。傳曰,推鞫姑罷。
海昌尉吳泰周上疏。大槪,臣於副校理宋成明,疏論東平尉鄭載崙事,有惶蹙不安者,敢暴委折,仍請譴何事。入啓。
吏曹參判申銋,再牌不進。
吏曹判書趙泰采上疏。大槪,臣於儒臣之疏,實有駭怖不安者,迸出闕門,祗俟處分,卽因藥院喉司之陳稟,庚牌竝至,而亦未敢冒沒趨承,坐犯逋慢,分義全虧,惶懍冞切,再召之下,雖不得不來伏於九閽之外,而顧臣情地萬無冒進之勢,玆敢不避瀆擾,仰陳危懇,乞命先遞臣內局提擧之任,以謝人言,仍治臣違命之罪,以警具僚事。入啓。
大司諫朴鳳齡啓曰,引嫌而退,避辭不捧,實非在我,意外譏斥,何必爲嫌?請獻納李宖出仕。答曰,依啓。
藥房再啓曰,朝者問安之批,與醫官議定加進當否事,命下矣。入侍醫官柳瑺·丁時梯等,退出後,臣與諸醫,反覆商議,則皆以爲前進瀉白湯,貼數不多,姑難奏效,依前加入,加進五貼,宜當云,自明日煎入之意,敢啓。答曰,知道。
左承旨南就明,同副承旨韓重熙上疏。大槪,臣等於儒臣之斥,有不敢晏然者,乞蒙鐫遞,以謝人言,以安私分事。入啓。答曰,省疏具悉。爾等勿辭,從速察職。
府前啓,請還收黃順中絶島定配之命,仍令該曹嚴鞫得情,依律處斷事,請司饔院副提調西平都正橈罷職事,引嫌而退,當初疏論,固得臺體,意外詆斥,不必爲嫌,請持平趙榮福出仕。答曰,不允。處置事,依啓。前啓,槐院分館改圈事,該院稟處間姑停。
政院啓曰,吏曹判書趙泰采,陳疏入啓,參判申銋,再牌不進,推考傳旨,纔已捧入矣。所當更請牌招開政,而一日三牌,有傷事體,何以爲之?敢稟。傳曰,明日開政。
成均館官員,以知館事意啓曰,今九月初九日儒生課試,今月內無故日退行之意,曾已啓達矣。今月十七日設行之意,敢啓。傳曰,知道。
副校理宋成明牌不進,依承傳罷職。
答海昌尉吳泰周疏曰,省疏具悉。東平尉,元無私自陳稟之事,而於卿,亦無所嫌,安心勿待罪。
黃海監司金楺辭職上疏。入啓。答曰,省疏具悉。卿其勿辭,速往欽哉。
答吏曹判書趙泰采疏曰,省疏具悉。昨觀宋成明之疏,侵斥藥院,不遺餘力,實未可曉也。於卿,有何所嫌?安心勿辭,速出行公。
判府事李濡箚子。大槪,敢請闕禮之罪,兼將淺慮,寫進冊子,以備睿覽事。入啓。答曰,省箚具悉卿懇。有疾未參,別無所傷,卿於北漢事,常加留意,條錄詳盡,可不依施焉?外方穀物收儲等數件事,令廟堂稟處,卿其安心勿辭,亦勿待罪,益加善攝。仍傳曰,遣史官傳諭。以上朝報
訓鍊都監啓曰,因兵曹草記,金虎門入直哨官治罪,軍士安守雲去處,令本軍門跟尋事,命下矣。守雲之棄置戰笠與軍裝等物,無端出去,尙無去處者,極爲驚駭,方今本哨,各別搜得,而當該入直哨官河沃,決棍二十度,汰去之意,敢啓。答曰,知道。訓局謄錄
戶曹啓曰,春間,因本曹啓辭,京畿·三南·四道,量陳及成川覆沙等處,區別査實者,乃未改量前不得已之擧,而初以六月爲期,復以八月退限,而成冊,至今不爲上送,京畿則只以十七邑成冊上送矣。外方之慢忽朝令,如此,何事可做乎?都事敬差官,今當發送,而成冊,終不來到,自本曹抽栍摘奸之擧,其將廢閣乎?事極寒心,四道監司,竝推考,成冊未到者,使之直送於敬差官所到處,考其實數,尤甚疏漏處,敬差官,抽栍摘奸,如有以起爲陳之處,當該守令,依當初啓辭科罪事,更爲急速知委何如?傳曰,允。戶曹謄錄
今日賓廳日次,而上候方在靜攝中,頉稟。答曰,知道。備局謄錄
上在昌德宮。停常參·經筵。
下直,全羅都事申䨵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安,答曰,知道。
藥房啓曰,伏聞夜間,聖候雖有熏熱煩轉,寢睡與昨一樣云,伏未審朝來,熏熱已歇,膈間不淸利之氣,不復往來,口淡,一向差減,而腹部微飽腰脊脚部往來之氣,其有減歇之勢,而脚部牽引,亦無所減乎?今日臣與諸醫入診,詳察症候宜當,不勝耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利之氣,往來,口淡,一向差減,腹部微飽腰脊脚部往來之氣,別無加減,而脚部牽引,一樣矣。勿爲入診。
刑曹,犯越罪人郭萬國,當日堂古介行刑啓。
府前啓,請還收黃順中絶島定配之命,仍令該曹嚴鞫得情,依律處斷事,請司饔院副提調西平都正橈罷職事。入啓。答曰,勿煩。
政院啓曰,今日開政事命下,而罪人行刑相値,不得開政,何以爲之?敢稟。傳曰,明日爲之。
又啓曰,禁府郞廳,以委官意來言,今日,罪人行刑相値,明日,望日,此兩日,三省推鞫,不得開坐云矣,敢啓。傳曰,知道。
又啓曰,議政府錄事,以大臣意來言,明日泮製時,政府西壁,不可不進參,而右參贊黃欽,受由在外,左參贊李彦綱,病不進參云,卽爲牌招,以爲明日進參之地,何如?傳曰,允。
判府事李頤命箚子。大槪,更申肝膈之懇,乞蒙先削臣職,仍治臣罪事。入啓。答曰,省箚具悉卿懇。昨者箚批,已諭予意矣。辭本又上,益用愕然也。宋成明疏中,雖侵斥兩提擧,一篇精神,實在於卿,湊合不好之題目,勒加人臣之極罪,是誠何心哉?此等風習,心常惡之,卿若引入,必欲解免,則不但有損事體,適足以中其傾軋之計,此予所以勉出乃已者也。噫,卿憂予疾病,三年嘗藥,勤勞實多,而畢竟慘被誣衊,蒼黃迸出,予念至此,豈特缺然而已?決不可一向邁邁,以孤至意,卿其體諒,安心勿辭,亦勿待罪,速出行公,用副予望。仍傳曰,遣承旨傳諭。
領議政徐宗泰箚子。大槪,臣有不敢安之情,乞賜斥免事。入啓。答曰,省箚具悉卿懇。玆事或出於致愼,或出於憂慮,則意外侵斥,何必爲嫌?卿其安心勿辭,速出視事,以副予望。仍傳曰,遣史官傳諭。
內醫院官員,以副提調意啓曰,提調趙泰采疏批旣下,當此聖候彌留侍湯輪直之日,不可一刻退在,都提調則事體所在,不敢請召,提調趙泰采,更卽牌招察任,何如?傳曰,允。
政院啓曰,左參贊李彦綱,牌不進,推考傳旨,今方捧入,而泮製只隔一宵,政府西壁不備,將不得設行,成命之下,事甚未安,更卽牌招何如?傳曰,允。
吏曹判書趙泰采,牌不進。
吏曹,安州牧使金斗南身死,曾經臺侍啓。別致賻。
吏曹判書趙泰采上疏。大槪,臣之所遭,極其非常,昨上辭本,未蒙恩遞,終宵惶蹙,罔知攸處,不意玆者,召牌狎至,進退狼狽,措躬無地,顧臣情地,如有一分可出之勢,則何敢不念侍湯之重,徒事撕捱,不卽趨命乎?百爾思量,決不可昧然突進,玆敢席藁闕外,更暴危懇,乞賜鐫遞臣內局銓部之任,毋使輪直苟簡,開政遷就,仍治前後慢命之罪,得以朝綱載肅,私分粗安事。入啓。答曰,省疏具悉。纔諭予意,又何辭焉?予旣知宋成明之非出公心,則但當以卿出仕爲期,其不可一向撕捱,以損事體也。卿其勿復控辭,卽出行公。
內醫院官員,以副提調意啓曰,提調趙泰采,今日又爲違牌不進矣。當此聖候彌留,日進湯藥之時,累次違牌,極爲未安,侍湯重地,臣之獨爲入直,已至三日,其在事體,極爲悶迫,都提調則拘於事面,不敢請召,提調趙泰采,更卽牌招何如?傳曰,允。
內醫提調趙泰采,再牌不進。以上朝報
訓局啓曰,順陵有虎患,定送軍兵,而多般尋蹤,期於捉得之意,嚴飭出送矣。卽見領去將官手本,則陵所內外諸處山麓,連日遍踏,終無形跡云,許多軍兵,累日露處,似涉可慮,今姑撤還之意,敢啓。答曰,知道。訓局謄錄
上在昌德宮。停常參·經筵。
下直,寶城郡守李汝晦,呂島萬戶尹弼殷。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,雖往來,寢睡比昨差勝,而伏未審朝來,熏熱已歇。而膈間不淸利之氣,不復往來,口淡一向差勝,腹部微飽·腰脊脚部往來之氣,其有減歇之勢,而脚部牽引,亦有所減乎?今日臣等,與諸醫入診,詳察症候宜當,昨夜醫官等入侍時,瀉白湯元方中,芒硝更加一錢事定奪云,當依此煎入矣。不勝耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利之氣,往來,口淡昨今有加,腹部微飽·腰脊脚部往來之氣,別無加減,而脚部牽引,亦無所減矣。勿爲入診。
右副承旨洪禹瑞書啓,臣承命馳往于判府事李頤命所住處,傳宣聖批。則以爲臣事君無狀,遭此震撼,宜伏常刑,以警有位,露章控免,亦所不敢。但以未罷輪直之前,藥院一空,瀝血再籲,惶恐無地。卽者承宣之臣,儼臨陋次,諭以十行,辭旨丁寧,辨晳甚摯,其所以脫臣於坎窞之中,將置諸袵席之上者,雖使臣自爲之辭,何以加此?臣奉讀未半,涕泗交流,念臣踵頂,莫非聖恩,蹈水火,亦不可辭。況當此絶異之恩數,何敢以區區廉義,坐違明命乎?但聖明,旣置臣於具瞻之地,當以禮進退,以矜式諸大夫,此不但關係臣身名而已。臣豈敢貪恩戀寵,重辱淸朝乎?恩旨之下,不敢奉承,惟俟鈇鉞之嚴誅而已。精爽飛越,不能盡暴危悃,謹當以文字,更請慢命之罪云矣,敢啓。傳曰,知道。
政院啓曰,吏曹郞廳,來言今日爲政事命下,而判書趙泰采,待命於金吾門外,參判申銋,病不來,參議李宜顯,在外,不得開政云。判書趙泰采,旣已待命,則例不得請牌,參判申銋,卽爲牌招開政,何如?傳曰,依啓。勿待命事,分付。
內醫院官員,以副提調意啓曰,都提調李頤命,連章引入,尙不入來,提調趙泰采,昨日違牌,至於胥命金吾云。當此侍湯直宿之日,藥院之空曠,未有如此之時。小臣獨當重地,已至多日,審候論藥之際,其爲苟簡,極涉未安,悚懼悶迫,有不可盡達。都提調則拘於事面,不敢請召,提調趙泰采,方在待命中,揆以常例,雖不宜請召,當此之時,嘗藥任重,亦不可拘於常規,而引日瘝曠,何以爲之?敢稟。傳曰,已有勿待命之命,牌招,可也。
政院啓曰,啓覆,趁冬前爲之事,命下矣。啓覆文書,則依定奪預爲修正,而第伏念聖候尙在靜攝之中。今月內日子無多,姑差退,以待聖候平復後擧行,恐合事宜,何以爲之?敢稟。傳曰,退行於十月,可也。
假注書李齊恒有頉,代李台徵。
禮曹佐郞金命衡,卒瀛海君高斗煌等,致祭後入來。
東平尉鄭載崙上疏。大槪,伏見儒臣之疏,惶怖戰慄,置身無所,聖敎開釋之下,益增感泣,而私悃未暴,公議尙嚴,冒陳委折,冀蒙譴何事。入啓。
禮曹,行司直朴紳,去月二十三日卒逝云,已行從二品實職,弔祭致賻,依法例擧行,何如?啓依所啓施行。
內醫院官員,以副提調意啓曰,提調趙泰采,來到闕外,又爲違牌陳疏矣。再疏批旨開釋之後,一向撕捱,極爲未安。侍湯直宿之地,提調之不得備員,已至四日之久,其在事體,不可一刻退在。而都提調則拘於事面,不敢請召,提調趙泰采,更卽牌招察任,何如?傳曰,允。
內局提調趙泰采,再牌不進。
判府事李頤命箚子。大槪,昨日恩批之下,亦不敢承命,敢此席藁申籲,乞蒙矜察事。入啓。答曰,省箚具悉卿懇。昨於近侍傳宣之批,備悉至意矣。卿胡不諒,連章祈免,若是其大過耶?愕然之極,不知所以爲諭也。卿之被誣,予已洞知,則但當終始勉出,斷無允許之理,卿其亟遵前旨,安心勿辭,速出行公,毋孤至望。仍傳曰,遣史官傳諭。
答東平尉鄭載崙疏曰,省疏具悉卿懇。昨於海昌尉疏批,略示予意矣。卿之援據故事,欲一陳章,元非不敢爲之事,何用引咎太過乎?安心勿待罪。以上朝報
有政。兵批,以金錫保爲僉知,安重弼爲副護軍,任徵夏·李台徵爲副司正。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,雖往來,寢睡與昨一樣云。伏未審朝來,熏熱已歇,而膈間不淸利之氣,不復往來乎?昨日問安批旨,有口淡昨今有加之敎,卽今加減,何如?腹部微飽·腰脊脚部往來之氣,其有減歇之勢,而脚部牽引,亦有所減乎?瀉白湯元方中,芒硝,依昨日更加一錢,當爲煎入矣。今日臣與諸醫入診,詳察症候宜當,不勝耿耿憂慮,敢此問安,竝爲仰稟。答曰,知道。朝來熏熱已歇,而膈間不淸利之氣,往來,口淡一樣,腹部微飽·腰脊脚部往來之氣,別無顯減之勢,而脚部牽引,亦無所減矣。勿爲入診。
內醫院官員,以副提調意啓曰,提調趙泰采,昨日又爲違牌不進矣。當此侍湯直宿之時,提調之不得備員,已至五日之多,其在事體,極爲未安。都提調則事體所在,不敢請召,提調趙泰采,更卽牌招察任,何如?傳曰,允。
備忘記,居首幼學南壽彦,直赴殿試之次,生員吳彦胄,進士李重庚,生員吳晉周,各給一分。
禁府啓目,粘連,持平趙榮福上疏云云,金得輝罪狀,節節痛駭,而其所謂壬午生者,亦不可取信是白乎矣。其矣帳籍中,自壬子式年以後,至甲午式年,連以壬午生書塡,則有難勒謂之未滿七十是白遣。年七十以上,犯流罪以下,收贖,乃是律文是白乎等,以本府不敢低昂於其間,不得不循例照入,以致收贖而見放,聽聞所及,莫不憤惋,此臺臣之所以陳疏論列者是白置。今若特施充軍之律,則其在徵惡之典,恐爲合宜是白乎矣。事異常例,臣等,不敢擅議是白去乎,上裁,何如?啓施以充軍之律。
禁府,金得輝,東萊柒浦鎭徒三年充軍。啓。
三省罪人曺勛相,刑問六次不服,七次不服。傳曰,推鞫姑罷。
備忘記,頃年李墩獄事,詞證俱備,而終始欺罔,至今痛惡,李墩本無可伸之冤。而蓍亨前已欺罔擊鼓,其妻今又上言,構捏刑官及諸臣,罔有紀極,必欲飜案。而前後按獄之臣,構殺等語,尤極無狀,今日國家,少有紀綱,安敢乃爾?誠可駭然。此上言,還出給,此等上言,有何緊急事端,汲汲捧入於此時耶?亦甚未便,當該承旨遞推,遞推現告,左副承旨韓世良。
府院前啓,日暮姑停。
吏曹判書趙泰采,牌不進,復上疏。大槪,臣之情地,萬萬窮蹙,實無突然徑進之勢,而藥院請牌,鎭日不已,輒事違慢,益增死罪。且以頃年按獄事,被人上言侵辱,亦不可晏然。乞賜諒察,亟遞臣本兼諸任,仍勘臣前後負犯,以重國體,以安私分事。入啓。答曰,省疏具悉。宋成明疏中,出納專權等語,予明知其出於求罪,此所以必欲勉出者也。斷不可許遞矣。疏末事,誣罔上言,何足爲嫌?卿其安心勿辭,速出行公。
內醫院官員,以副提調意啓曰,提調趙泰采,又爲違牌陳疏,疏批已下,都提調則拘於事面,不敢請召。提調趙泰采,更卽牌招察任,何如?傳曰,允。
右承旨許玧,同副承旨韓重熙上疏。大槪,臣等,於當該承旨遞推之敎,有不可獨爲晏然者,乞命鐫遞,以安愚分事。入啓。答曰,省疏具悉。爾等勿辭察職。以上朝報
上在昌德宮。停常參·經筵。
下直,沃川郡守李喜涵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,膈間亦不淸利,寢睡不得安穩云,伏未審朝來,熏熱已歇,而膈間不淸利之氣,亦已差減乎?口淡加減,何如?腹部微飽·腰脊脚部往來之氣,其有減歇之勢,而脚部牽引,亦有所減乎?湯劑元方中,芒硝一錢,依前加入,當爲煎入。而臣等,與諸醫入診,詳察症候宜當,不任耿耿憂慮,敢此問安,竝爲仰稟。答曰,知道。朝來熏熱已歇,膈間不淸利之氣,差減,口淡姑無加減。腹部微飽·腰脊脚部牽引往來之氣及脚部牽引,與昨無異矣。勿爲入診。
吏曹啓曰,承旨有闕,政事,取稟。傳曰,當日爲之。
左承旨南就明上疏。大槪,伏蒙恩暇,旣已辭陛,而往返遲速,有難預定,夙夜之任,不宜一刻蹔曠,乞蒙恩遞,以便公私事。入啓。遞差。
假注書李台徵有頉,代魚有龍。
禁府啓目,權卨議處云云,臺啓之所以罪狀者,雖無他端,至以妖孽偃息,輿情愈激爲言,則事體重大。有非本府,所敢擅斷兺不喩,中間旣已收議大臣,則結末之際,又不可無收議之擧是白去乎,更議于大臣而處之,何如?啓依允。
三省罪人曺勛相,刑問八次,第三度承服。
判府事李頤命箚子。大槪,敢申危懇,冀蒙矜察事。入啓。答曰,省箚具悉卿懇。三箚之批,已悉予意,而今又陳章,必欲解免,決知其太過矣。予志牢定,斷無準許之理,而反損事體,卿毋困我,速出行公,用副如渴之望。仍傳曰,遣史官傳諭。
禁府,三省罪人,當日堂古介行刑。啓。
都承旨吳命峻上疏。大槪,臣之難冒之端,非止一二,而嘗藥之地,未免冒沒仍直,今始瀝血祈扣,乞削臣職,仍治臣罪事。入啓。
府前啓,請還收黃順中絶島定配之命,仍令該曹,嚴鞫得情,依律處斷事,請司饔院副提調西平都正橈罷職事,新啓。頃以李敏夏,圖出雇馬廳僞關,分徵私債於黃州民人之事,論啓蒙允,方自金吾,按治其事。而臣又伏聞黃州前牧使吳羽進,向因臺啓,上京待命之時,分付留鄕所,使之捉囚許多民人,徵督債錢,故一境騷擾,怨聲載路云。身爲主倅,聽人私囑,不分民人用債之虛實,徒憑一張之僞關,勒徵數十兩錢於窮民,誠可寒心,不可置而不論。請黃州前牧使吳羽進,拿問定罪,親民之官,無如守令,其不可愼簡也明矣。新除授安州牧使李尙說,語其才具,不合理劇,性嗜麴蘖,爲其痼疾,曾任南邑,耽酗不治之聲,至今未已。年前差祭,乘醉失儀,至有臺鑑呈課拿問之擧,孔道物衆之地,凶歲撫摩之責,決不可付之此人。請安州牧使李尙說遞差。答曰,不允。拿問事,依啓。
左承旨李喬岳上疏。大槪,頃叨秋官佐貳之任,病情危劇,去死無幾,尋單請急,幸蒙恩遞,數月調治,餘症猶苦,作一癃廢矣。銀臺新命,遽下夢寐之外,不得不隨牌來伏闕下,而自量筋力,亦難入肅。乞削臣職,以安私分事。入啓。答曰,省疏具悉。爾其勿辭,從速察職。
答都承旨吳命峻疏曰,省疏具悉。爾其勿辭,從速察職。
右副承旨任埅牌不進,罷職傳旨。傳曰,只推勿罷。
禁府,吳羽進拿囚。啓。以上朝報
有政。兵批,以李泰徵爲僉知,李萬協爲訓鍊僉正,李漢珪爲忠淸水使,韓世良爲副護軍,南就明爲副司直。
備忘記,日昨砲手安守雲,以闕內入直軍兵,棄置軍裝等物,乘其宮門之未開,潛自逃走,事之痛駭,莫此爲甚,論以軍律,當梟示警衆矣。逃躱今已累日,而尙未捕得,都監之事,殊甚未便,訓鍊大將尹就商,推考,使之刻期跟捕。訓局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,膈間不淸利,困惱呻吟,寢睡不寧云。伏未審朝來,熏熱困惱,其已減歇,而膈間不淸利之候,亦得差減乎?口淡加減,何如?而腹部微飽·腰脊脚部往來之氣,其有差勝之勢,脚部牽引,亦無所減乎?瀉白湯五貼,當盡於今日,而聖候又如此,臣等不可不與諸醫,趁早入診,詳察症候,更議繼進當否矣。不任終宵憂慮,敢此問安,竝爲仰稟。答曰,知道。朝來熏熱已歇,而困惱無減,膈間不淸利之候,猶未快減。口淡及腹部微飽·腰脊脚部往來之氣,一樣,而脚部牽引,亦無所減矣。
內醫院官員,以提調意啓曰,副提調吳命峻,昨日陳疏承批,而今日亦不仕進,當此輪直之時,不可曠日引入,副提調吳命峻,卽爲牌招察任,何如?傳曰,允。
內局副提調吳命峻,牌不進。
府前啓,請還收黃順中,絶島定配之命,仍令該曹嚴鞫得情,依律處斷事,請安州牧使李尙說遞差事,入啓。答曰,不允。末端事依啓。前啓司饔院副提調西平都正橈罷職事,停啓。
內醫院官員,以提調意啓曰,今日問安之啓,旣請入診議藥,而都提調李頤命,尙在引入中,副提調吳命峻,亦違牌不進,臣泰采獨當重地,議藥之際,不但苟簡,事體亦涉未安,副提調吳命峻,更卽牌招察任,何如?傳曰,允。
內局副提調吳命峻,再牌不進。
全羅監司金普澤辭職上疏。入啓。答曰,省疏具悉。疏辭如此,竝許歷省,爲祖父墳拜掃時,澆奠牀,備給。
藥房再啓曰,臣等入診退出後,與柳瑺·丁時梯等諸醫,反覆商議,則皆以爲瀉白湯,連進十餘貼。而熏熱往來未已,腹部微飽之氣,加減無常。此由於氣道壅滯,不能宣通之致,三和散,加枳殼·蘿葍子炒硏,皁角燒存性各五分,連進五貼,以爲宣暢氣鬱,通利便祕之地,宜當云。此藥,自今日煎入之意,敢啓。答曰,知道。
判尹閔鎭厚上疏。大槪,被斥於擊錚人,理難仍冒於詞訟之地,乞命亟遞臣職,以安私分事。入啓。答曰,省疏具悉。誣詆之言,不必爲嫌,卿其勿辭,安心行公。
右副承旨任埅上疏。大槪,臣於屛蟄之中,忽承銀臺新命,驚惶感霣,罔知攸措。臣之頃日所被人言,實非尋常,而再疏之斥,語意益緊,在臣自靖之道,誠不可抗顔就列,嚴旨之下,不敢祗承。只推之命,出於格外,庚牌繼降,分義是懼,謹此黽勉趨詣。而顧臣情勢,終有所難進者,病狀且苦,萬無自力供仕之望,玆敢冒死瀆擾於靜攝之中。伏乞聖明,亟遞臣職,以謝人言,以靖私義事。入啓。答曰,省疏具悉。爾其勿辭,從速察職。
承文副正字金濰,文臣朔試射時,稱病不進,依承傳罷職。
謝恩,左承旨李喬岳,右副承旨任埅。
藥房,詣閤門外口傳啓曰,卽伏聞入診醫官所傳之言,上候熏熱困惱及膈間不淸利之氣,頗有加,九味淸心元,進御之後,稍似少歇,而猶未快減,有醫官雖來待,不必入診之命云。臣等,驚慮倍甚,不可不與未入侍醫官,更爲入診矣。惶恐,敢啓。傳曰,依爲之。
司果申思喆,文臣朔試射時,稱病不進,依承傳罷職。以上朝報
藥房入診時,提調趙泰采所啓,臣以點馬變通事,有所仰達矣。兩南連値凶荒,久不驅點,馬政極爲虛踈,故今年則必欲差遣點馬,旣已啓下矣。兩南年事,初有登豐之望,而八月望間,水災之慘,多在於牧場附近之邑云。驅點之擧,雖在常年,弊及傍近,況今被災之年,不可重貽民弊,一提調之意,欲爲停止,臣意亦然。今年則兩南點馬,勿爲下送,何如?上曰,依爲之。太僕寺謄錄
今日賓廳日次,而上候方在靜攝中,來會本司之意,頉稟。答曰,知道。備局謄錄
上在昌德宮。停常參·經筵。
下直,黃州牧使李文興。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,膈間不淸利,困惱呻吟,寢睡不寧云。伏未審朝來,熏熱·困惱及膈間不淸利之氣,其已減歇,而口淡亦無所加,腹部微飽及腰脊脚部往來之氣,加減,何如?脚部牽引,其無所減乎?昨日湯劑,不得進御,水刺頓減,夜間症候又如此。今日臣等,不可不與諸醫入診,詳察症候矣。不勝終宵憂煎,敢此問安,竝爲仰稟。答曰,知道。朝來熏熱減歇,而困惱·口淡無加,膈間不淸利之氣,往來。腹部微飽·腰脊脚部往來之氣,亦無所減,而脚部牽引,一樣矣。勿爲入診。
左副承旨洪禹瑞三度呈辭。入啓。遞差。
吏曹啓曰,承旨有闕,政事,取稟。傳曰,過國忌後爲之。
假注書任徵夏有頉,代李聖起。
忠淸監司書目,平澤縣監李蓍顯,陳頉田畓檢覈磨勘之時,初以單三法,塞責査報,有同兒戱。及其論題退送之後,猶且慢忽,全不惕念,事之可駭,莫此爲甚,不得已罷黜事。
左承旨李喬岳上疏。大槪,臣於昨日,荐承召命,扶曳病骸,來伏闕外,治呈短疏,略暴被誣之由,難進之勢。而聖候有加,藥院入診,政院不得捧入,臣不勝憂遑煎悶之忱,黽勉出肅,粗伸分義。而辭章未徹之前,不敢留在禁直,仍卽退出。今又瀆擾於靜攝之中,臣罪萬死,懇乞亟削臣職,以安微分事。入啓。答曰,省疏具悉。誣詆之言,不足爲嫌,爾其勿辭,從速察職。
宗親府,全山君深,當日卒逝。啓。
觀象監,夜三更,月犯東井星。啓。以上朝報
上在昌德宮。停常參·經筵。
大殿,政院·玉堂·二品以上六曹問安。答曰,知道。中殿·世子宮,藥房·政院·玉堂·二品以上六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,寢睡不寧云。伏未審朝來,熏熱·困惱,其已減歇,而膈間不淸利之氣,不復往來,口淡加減,何如?腹部微飽·腰脊脚部往來之氣及脚部牽引,其無所減乎?症候連日如此,今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱·困惱減歇,而膈間不淸利之氣,往來,口淡無加。腹部微飽·腰脊脚部往來之氣,比昨別無加減,脚部牽引,亦無所減矣。勿爲入診。
藥房,詣閤門外口傳啓曰,卽伏聞入侍醫官所傳之言,晩後上候,寒氣特甚,氣候甚爲不平云。臣等,伏不勝驚慮之至,卽與未入侍醫官,入診之意,敢啓。傳曰,依爲之。
今日藥房入診時,自今日三提調,竝爲直宿事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
掌令韓以原上疏。大槪,臣之病勢,有不可自力者,玆暴血懇,仰冀遞免,兼附區區所懷,以備省察事,以國忌齋戒,留政院。以上朝報
上在昌德宮。停常參·經筵。
大殿,政院·玉堂·二品以上六曹·大司諫問安。答曰,知道。中殿·世子宮,藥房·政院·玉堂·二品以上六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱煩轉,困惱呻吟,寢睡不寧云。伏未審朝來,熏熱·困惱,其已減歇,而膈間不淸利之氣,不復往來。昨日夕水刺,終不得進御,口淡亦無所加乎?腹部微飽,連次大便潤滑之後,其有所減,而腰脊脚部往來之氣及脚部牽引,加減,何如?今日臣等,與諸醫入診,詳察症候宜當,不勝終宵煎慮,敢此問安,竝爲仰稟。答曰,知道。朝來熏熱減歇,而困惱頗甚,膈間不淸利之氣,往來,口淡有加。而今日大便滑泄之後,腹部微飽差減,腰脊脚部往來之氣及脚部牽引,別無加減矣。勿爲入診。
院前啓,無城上所,姑停。
大司成閔鎭遠,平安監司,遞來。
黃海監司書目,道內各邑,農事被災,極其慘酷,民生之希望萬一者,惟在晩耕稻穀及未熟豆太。而今月十二日十三日,嚴霜大降,未及成實,終至枯乾,無望登熟,民事渴悶事。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,卽伏聞差備醫官所傳之言,今日聖候寒氣又發,口淡特甚云。臣等,伏不勝煎慮之至,諸醫皆有更定他藥之議,臣等,率諸醫又爲入診,詳察症候。議定當進之藥宜當,煎入三和散,姑爲停進之意,惶恐,敢啓。傳曰,知道。勿爲入診,而議藥宜矣。
藥房再啓曰,勿爲入診而議藥事,命下矣。臣等,與柳瑺·丁時梯等諸醫,反覆商議,則皆以爲聖候寒氣連日發作,口淡特甚。前進三和散,姑爲停進,藿香正氣散,加人蔘五分,連進三貼,以爲先正胃氣之地,宜當云。此藥,卽爲煎入之意,敢啓。答曰,知道。
藥房口傳啓曰,卽今寒氣有差減之勢乎?惶恐,敢啓。傳曰,寒氣少止,而猶未快減矣。以上朝報
上在昌德宮。停常參·經筵。
下直,昌平縣令鄭重海。
大殿,政院·玉堂·二品以上六曹·大司諫問安。答曰,知道。中殿·世子宮,藥房·政院·玉堂,二品以上六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱·困惱,寢睡差勝於昨日云。伏未審朝來,熏熱·困惱已歇,而膈間不淸利之氣,不復往來乎?昨日兩時水刺,亦未得進御,口淡尙無所減乎?腹部微飽,一向差減,而腰脊脚部往來之氣及脚部牽引,加減,何如?今日臣等,與諸醫入診,詳察症候宜當,不勝終宵煎慮,敢此問安,竝爲仰稟。答曰,知道。朝來熏熱已歇,而困惱無加,膈間不淸利之氣及口淡無減,腹部微飽,一向差減。而腰脊脚部往來之氣及脚部牽引,別無所減矣。勿爲入診。
謝恩,左副承旨任埅,右副承旨韓重熙。
大殿·中殿·世子宮·嬪宮,藥房·政院·玉堂夕問安。答曰,知道。
掌令韓以原留院上疏。入啓。答曰,省疏具悉。今玆疏陳,可謂得宜,而第予已洞察是非,明示未安之意,則何必罪之乎?爾其勿辭,從速察職。以上朝報
有政。兵批,以申翊夏爲副護軍,洪禹瑞爲副司果,申壽慶爲雲頭里權管,金克謙爲文兼,金稷爲部將,韓重熙·趙道彬爲副護軍,沈之海爲五衛將,李侃爲部將。
上在昌德宮。停常參·經筵。
下直,所已萬戶高泰英。
大殿,政院·玉堂·二品以上六曹·大司諫問安。答曰,知道。中殿·世子宮,藥房·政院·玉堂·二品以上六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉·困惱,寢睡不得安穩,三更,膈間頗覺煩鬱,呼吸不平,忍冬茶,調進龍腦安神丸二丸云。伏未審熏熱已歇,而膈間煩鬱,丸藥進御之後,卽爲淸利,口淡一向無減乎?腹部微飽之氣,漸益差減,而腰脊脚部往來之氣及脚部牽引,亦有所減乎?藿香正氣散三貼,當盡於今日,臣等,與諸醫入診,詳察症候。議定繼進之藥宜當,不勝終宵煎慮,敢此問安,竝爲仰稟。答曰,知道。朝來熏熱已歇,困惱之候,膈間煩鬱之氣亦減,而口淡別無加減,腹部微飽,一向差減。而腰脊脚部往來之氣及脚部牽引,與昨無異矣。
政院啓曰,新除授同副承旨李喜朝,時在京畿楊州地,斯速乘馹上來事,下諭,何如?傳曰,允。
今日藥房入診時,慶尙都事安時相,改差,其代,口傳差出,催促發送事,榻前下敎。
藥房再啓曰,臣等,入診退出後,與儒川君濎及諸醫等,反覆商議,則皆以爲聖候寒氣連日不止,口淡尙未差減。藿香正氣散,加進二貼後,前進三和散,還進宜當云。藿香正氣散,明日仍爲煎入之意,敢啓。答曰,知道。
吏曹口傳政事,慶尙都事李濟。
大殿·中殿·世子宮·嬪宮,藥房·政院·玉堂夕問安。答曰,知道。
承文院官員,以都提調意啓曰,日昨憲府之啓,以今番分館,遺珠濫竽爲辭,請令改圈,則批旨,令該院稟處矣。今此分館,朝令屢飭之後,始乃完了。而文科之數,至於百十六人之多,新進院官等意見,未易協同,其所取舍,不能悉當,應參之人,有一二見漏,固有所不平矣。第論議岐異,已成世道之痼弊,每當分館之時,可否之不得稱愜物情者多矣。如有公議稱屈者,則別爲調敍,視同槐院,已有前例矣。乙酉年,只有一榜畢圈,許令改圈之事,而今則四榜畢圈後,揀擇文書,旣已改修正。此與頃日本院啓請改圈時事,有所不同,今爲一二人,而四榜旣圈之後,旋復再圈,不特有關後弊,揆以事體,殊涉重難。其他所論行首官,手自創圈事,上博士之不自圈點,雖云近例,自前亦多有圈點之時。且此本無令式,非朝家之所知。今番院官,只是五員,則上博士之同諸僚圈點,不是異事。至於燒圈事聞,院官一人,於甲午榜旣圈後,稱以昏錯不能記,請爲開見。而此非常規,故不許,終乃講確,僚議歸一而後,燒棄一榜諸圈,而仍復圈點云。此事殊涉乖常,而無關於圈事之善否,則不當以此,議其變改矣。自壬辰以後,四榜分館事,閱年撕捱,艱得完了矣。今臺啓所論,不止警責,而語意頗緊,參圈坐之外,院官,無他在者,在外者,雖有數人,亦多有故,不仕本院之人。竊度前頭事勢,雖令改圈,必難復成圈事,又將遷淹經年,則其爲可慮,益復如何?臺啓所謂果有見漏與不合之人,則必將指名明擧,餘外人,可以自安。而今乃混圇爲辭,殊甚失當,且欠別白矣。大抵四榜改圈,事體則旣涉不便,事勢則未易爲期,臺啓雖重,不可施行,仍存前圈,亟行揀擇,何如?傳曰,依啓。
今日藥房入診時,上曰,凡重囚一番逃躱,無一人斯得者,豈不寒心哉?金昌奎亡命之後,尙未捕得,延恩門掛書罪人,已至五年,而終不捕得,崇陵作變罪人,亦未捕得,今番入直軍士安守雲,猝然逃出,亦不知去處。每事如此,何事可做乎?從前捕廳,凡罪囚之逃躱者,雖無形影之事,亦善爲跟捕矣。近來則前後在逃罪人,一未捕得,此由於不善譏詗之致,今日國家,少有紀綱,何敢如是?左右捕盜大將,竝從重推考,崇陵作變罪人,延恩門掛書罪人及金昌奎·安守雲,另加譏捕,期於斯得,可也。以上朝報
今日賓廳日次,而上候方在靜攝中,來會本司之意,頉稟。答曰,知道。備局謄錄
上在昌德宮。停常參·經筵。
大殿,政院·玉堂·二品以上六曹問安。答曰,知道。中殿·世子宮,藥房·政院·玉堂·二品以上六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,寢睡不得安穩云。伏未審朝來,熏熱已歇,而困惱及膈間不淸利之氣,不復往來,口淡其有差減之勢乎?腹部微飽之氣,一向減歇,而脚部牽引,亦無所減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱已歇,而困惱及膈間不淸利之氣,往來,口淡差減。腹部微飽之氣,一向減歇,而脚部牽引,無減矣。勿爲入診。
參知趙道彬三度呈辭。入啓。遞差。
修撰權世恒上疏。大槪,臣於直中,得聞母病沈篤,情理所迫,他不暇顧,不得不冒死陳懇,蒼黃迸出,此時瀆擾之罪,萬殞難贖。乞賜鐫遞,以便救護,仍治臣擅離之罪,以爲任情蔑分者之戒事。入啓。答曰,省疏具悉。爾其勿辭,救護母病。
禮曹,知事任弘望,今月二十六日卒逝云,當日停朝市,弔祭致賻,依法例擧行,何如?啓依所啓施行。
大殿·中殿·世子宮·嬪宮,藥房·政院·玉堂夕問安。答曰,知道。
持平黃璿啓曰,臣得伏見槐院稟啓,以臣所論改圈事,盛加非斥,至以殊甚失當爲言,臣不勝訝惑之至。夫多榜之積滯,改圈之重難,臣豈不知?今此分館,衆議譁然,不當仍存,何可一任其苟且彌縫,不思變通之道乎?其創圈一款,臣嘗待罪槐院,粗諳院規。蓋會圈之規,五員進參,則以四點爲准點,四員進參,則以三點爲准點,亦有三員會點。只以二點完了之時,遍考本院所在四十餘年謄錄,終無上博士自圈之例。大臣所謂自前多有上博士之自圈云者,臣未知何所據而發也。至於一日再圈,前古所未有之事,而旣圈旋燒,擧措顚錯,蒼黃改圈,圈事紊亂,則掄揀之不善,自在其中矣。大臣,旣曰乖常,而反謂之無關於圈事,臣實未曉也。且分館至重,動遵格例,以該院之有所拘礙,大臣之陳達,朝家之採施,前後何限?而今乃謂以本無令式,非朝家所知,又謂之不當以此。議其變改,至以事關後弊等語,爲防塞之端,未知事體之重難。後弊之無窮,孰有大於違越格式,苟然仍存者乎?臣恐日後壞亂圈事之類,益無所顧忌也。臣之必請改圈,亶出於重圈選杜後弊之意,非特爲濫竽遺珠者發也。且其取舍之不公,未有若今番之甚矣。四榜完圈,至於六十八人,而如吳遂元·李獻英·獻章,姜世胤之科名黯黮。崔道文·崔㙫·尹彬·柳爰相之地望未叶,沈周觀之見棄公議,亦皆參選。至若金鎭商,李雲龍之人地才望,無端見漏,物情齊憤,人言喧藉,不啻若黑白之易知,則一一指名,有何所難?而第臣纔請改圈,異於請汰,姑不徑先拈出者,意蓋有在,而未知其爲失當矣。大臣,不究本旨,演此題外之辭,驅臣於混圇不別白之科,臣實慨然也。臣新入臺地,目見圈事之乖謬,草草論啓,粗效一日之責,而畢竟該院之啓,不但不許施行,又從而詆斥之,臣何顔面,晏然仍冒於臺次乎?請命遞斥臣職。答曰,勿辭,退待物論。
校理洪錫輔上疏。大槪,連呈辭本,見阻喉司,情窮勢蹙,靡所自容。不意玆者,召牌儼臨,怵分畏義,祗詣闕外,而臣之力辭榮塗,自畫有素,則今不可諉以嚴命,輒復冒出。玆敢投疏徑退,冀伏慢命之誅,略附愚見,以備財察事,以停朝市,留政院。
副校理黃龜河牌不進,依承傳罷職。以上朝報
禁衛營啓曰,八番中部後司屬江原道五哨軍兵,逢點實數六百五十二名,五番海西別驍衛五十四名,步軍標下一名,已爲點閱整齊。來十月初一日,與內外各處入直馬步軍兵,依例替代後,舊軍放送之意,敢啓。〈傳曰〉,知道。
又啓曰,來十二月當八番右部前司屬全羅道五哨軍兵,來十一月二十五日,京中逢點,依例准二朔立番。七八番海西別驍衛,一體調送,逐朔立番之意,兩道監兵使處,預爲知委,何如?傳曰,允。禁營謄錄
上在昌德宮。停常參·經筵。
下直,黃海都事鄭楷,全羅兵虞候元百揆。
大殿,政院·玉堂問安。答曰,知道。二品以上六曹問安。答曰,知道。勿爲問安。中殿·世子宮,藥房·政院·玉堂·二品以上六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱煩轉,寢睡數覺,猶不如昨日云。伏未審朝來,熏熱已歇,而困惱及膈間不淸利之氣,不復往來,口淡漸益差減乎?腹部微飽之氣,一向減歇,而脚部牽引,亦無所減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱及膈間不淸利之氣,往來,口淡別無益減之勢。腹部微飽之氣,一向減歇,而脚部牽引,無減矣。勿爲入診。
政院啓曰,持平黃璿,引避退待,而大司憲權尙夏,執義權忭,俱在外,掌令李聖肇·韓以原,持平趙榮福,呈辭。處置經宿,事甚未安,除在外外,呈告人員,竝卽牌招,使之處置,何如?傳曰,允。
持平趙榮福牌不進,依承傳罷職。
刑曹判書權尙游上疏。大槪,臣橫被侵辱,陳章控免,見阻喉司,未果登徹,適値聖候添愆,驚憂之極,不暇他顧。而臣之情勢,終難冒據於職次,詞訟劇地,亦不容一任瘝曠,玆敢瀆擾於靜攝之中。伏乞亟遞臣職,以幸公私事。入啓。答曰,省疏具悉。日昨奏當,予已覽矣。卿之被誣,予已知矣。此等構捏,不足爲嫌,安心勿辭,速出行公。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,再明日爲之。又啓曰,新除授慶尙都事李濟呈狀內,重患痰腫,積月危篤,日氣稍寒,頑痰,挾感肆毒,核處浮高,屈伸甚艱,時月之內,萬無赴任之望,斯速入啓處置云。李濟病狀,如是危篤。檢田之行,一日爲急,不可等待其差減,改差其代,卽爲口傳差出,何如?傳曰,允。
藥房口傳啓曰,卽伏聞醫官問候所傳之言,今日晩後,聖候又有寒縮不舒之氣,而止歇後熏熱繼作云。卽今則熏熱減歇乎?惶恐,敢啓。答曰,卽今不無熏熱之候矣。
吏曹口傳政事,慶尙都事朴壽仁。
校理洪錫輔上疏。入啓。答曰,省疏具悉。前者屢次特敎之下,出而應命,則到今復事撕捱,寧有是理哉?朴武成事,令該廳稟處。而李碩寬,有若怒其見褒於議己之人,撲殺無辜者然,予未可曉也。韓以原之疏,專由於慨惋,宋成明所論藥院事,大意固好,則遣辭之際,或欠稱停。此則予已知之,至於洪致中,不但侵攻太過,處置請出,未見乖當。而一倂非斥,予亦不以爲是矣。爾其勿辭,從速察職。
藥房口傳啓曰,卽伏聞入侍醫官來傳之言,則聖候熏熱有加,口淡亦甚,且有渴候,醫官等,請以九味淸進御云。伏未知丸藥進御之後,熏熱其已有減乎?口淡甚則水刺雖不得進御,强進粥飮,何如?惶恐,敢啓。答曰,丸藥進御之後,熏熱少歇,而困惱·口淡,一樣,水澆飯及羹粥中,方欲進御矣。以上朝報
備邊司啓曰,今番使行時,弓角潛商罪人,當爲議奏,而當該使臣處,自前亦爲取供矣。前冬至使臣書狀處,依例緘問,以爲奏文撰出之地,何如?答曰,允。
又啓曰,犯越罪人郭萬國越去時,不能摘發之該邑鎭官,令本道査出啓聞,則以江界府使李尙,高山里前僉使尹世爀,現告馳啓矣。此雖與成群採蔘者有異,所管之內,有犯越之人,而終未覺察,則不可無從輕重論罪之擧。江界府使李尙,高山里前僉使尹世爀,竝拿問處之,當該監司閔鎭遠,兵使尹慤,從重推考,何如?答曰,允。備局謄錄
上在昌德宮。停常參·經筵。
下直,全羅監司金普澤。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱煩轉,寢睡不得安穩云。伏未審朝來,熏熱已歇,而困惱及膈間不淸利之氣,不復往來,口淡加減,何如?腹部微飽之氣,一向差減,而脚部牽引,亦無所減乎?三和散,自今日還進事,曾已啓達。而醫官等,今不無加減變通之議,臣等,與諸醫趁早入診,詳察症候。議定還進與否宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱猶未減歇,口淡無減,膈間不淸利之候及腹部微飽之氣,往來,而脚部牽引,一樣矣。
正言金相尹再度呈辭。入啓。傳曰,還出給。
右副承旨韓重熙三度呈辭。入啓。遞差。
掌令李聖肇啓曰,臣頃以前黃州牧使吳羽進拿問定罪事。論啓,蒙允矣。伏見羽進供辭,則臚列臣之啓語,逐條發明。而其所爲言,全不成說,或加譏切,不覺駭然。臣所論罪羽進者,只以其身爲牧民之官,且當胥命之日,分付鄕所,督債窮民。而此同僚之亦所詳覈事實於本州新迎下吏者也。羽進亦不敢自諱,乃曰今七月上京之後,以從便爲之之意,題送於本州鄕所告目。而鄕所輩,憑藉題辭,或有所督徵騷擾之弊云爾,則與臣所聞,若合符契,而乃敢以玆事,歸之於爲公非私,而厭然掩罪,是誰欺乎?如使羽進,果無聽囑之私,則昨冬今春兩關文之到州,何不査得其用債之虛實?論報雇馬廳,而乃於遭彈上洛之後,汲汲於徵給,而有此題送耶?其所循私之狀,自不覺其綻露無餘,而臣又取見李敏夏原辭,則爲捧百餘兩私債,圖出初度關文。渠旣自服,至於四百餘名,列書一冊,分徵二千餘兩之錢者,是憑其再度僞關,而非渠所爲云。百千錢數之不同,明是兩件事也。前後僞關之圖出,各有其人,而羽進敢以與敏夏無面分,混圇爲說,欲匿其二千兩債主私囑之跡。今雖諱之,其奈金吾之覈實,何哉?而乃謂之私囑之說,萬萬情外,或謂之混被囚覈,誠是意外,有若臣白地構罪者然。而至以關文眞僞,雖使明透者當之,難保其覷破云者,顯有譏詆之意,誠可笑而不足辨也。然臣論一不法之人,反被其侵斥受困甚矣。不可晏然於臺次,請命遞斥臣職。答曰,勿辭,退待物論。
藥房再啓曰,臣等,入診退出後,與儒川君濎及諸醫等,反覆商議,則皆以爲聖候寒熱互作,二便不順,多由於上實下虛之致。自前有扶輔下元之論,而急於標症,尙未進用矣。加減八味湯,加肉蓯蓉製一錢,沈香五分,限數十貼進服,以爲交濟水火之地,先進五貼,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
掌令韓以原啓曰,臣頃於乞免之章,略附近事,固知其齟齬之言,觸犯時忌。而昨伏見校理洪錫輔之疏,其所以詆斥臣者,至爲深峻,臣於此,已不勝駭惋。而繼伏見批旨,其所左右於彼此,不啻較然,尤有所惶悚,而不容泯默者。夫君臣倫義,根於天性,以臣子而憂君父之疾,或恐其有妨於靜攝,申加戒告者,旣出忠愛,亦其職責。而宋成明之言,則乃以此爲大罪,苟使其言得行,則不但成明,自喪其彝性,殆將擧一世而無憂念君父之人。臣所謂害義傷倫者,初非過重,則彼儒臣之或斥以不忍聞,或責以言不擇者,固所以爲成明地。而聖敎之謂欠稱停者,實非臣愚所敢曉也。至於洪致中事,儒臣乃謂初不專攻,今日銓曹,有若非出於偏黨者然,豈不知今日近日不正好惡等語,狼藉於致中疏避,而强爲此營護之語,欲掩其傾軋壞亂之迹耶?夫傾軋壞亂之人,受言責者之所當非斥,則相敬與否,非所可論也。若夫處置之苟且,公議所非,則臣安得不竝論?而儒臣爲之替慍,聖批亦不以爲是,臣未知過當二字,果合於請出之題目耶?臣疏之論鄭栻,旣曰益肆張皇。又曰,尤爲絶悖,結之以非出一時爭是非可否,則其所劈破,亦已盡矣。且栻之疏,掇拾致中之餘論,則雖其言之悖謬過之,要之一脈餘派耳。今儒臣乃曲護首發之致中,竝與成明而費力營救,獨於繼起之栻,謂之最宜痛辨,而拈出偏詆,其一抑一揚之間,誠有未可知者矣。噫,近日世道日下,風習漸乖,不究義理是非之所在,徒區區於同異形迹之間,强欲自居以公論。而實不免爲計較之私,如儒臣者,乃亦有此言,此已可歎。仰惟淵鑑,初旣於洪致中·宋成明等,未盡痛斥。今又不免爲儒臣之所眩惑,使是非欲明而又晦,豈日月之明,或有所未盡洞燭而然耶?夫人之於論議,必須無不較然而後,方可爲公。而今則不然,殿下又從而扶植焉,則世道之憂,誠恐轉有不可勝言者矣。臣之樸愚,素不效此等風習,當臺閣循默之日,獨欲自附於勿欺,宜乎儒臣之斥臣以乖激也。臣妄陳一言,上而不槪於聖心,下而見忤於時議,其不可一日仍冒於臺次也決矣。請命遞斥臣職。答曰,勿辭,退待物論。
京畿監司書目,金浦郡守任泂,本月二十六日父在喪事。
咸鏡監司書目,高原郡守沈喜雄,今月十五日遭母喪事。
全羅監司書目,玉果縣監南磐,今月二十二日身死事。以上朝報
上在昌德宮。停常參·經筵。
下直,江陵府使趙鳴謙。
中宮殿誕日,政院·玉堂·二品以上六曹問安。答曰,知道。大殿·世子宮·嬪宮,政院·玉堂問安。答曰,知道。中殿·世子宮·嬪宮,藥房問安。答曰,知道。
藥房啓曰,伏聞夜間,聖候二更後困惱有加,連有呻吟,熏熱煩轉,寢睡不得安穩云。伏未審朝來,熏熱·困惱,其已減歇,而膈間不淸利之氣,不復往來,口淡加減,何如?腹部微飽之氣及脚部牽引,亦有所減乎?昨夜入侍醫官,來言湯藥,加入沈香,以有妨於進服爲敎,沈香則拔去,宜代以牛膝酒洗一錢云。今日依此煎入,而臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱減歇,而困惱未已,膈間不淸利之氣,往來,口淡無減。而腹部昨今連有微飽之氣,脚部牽引,一樣矣。勿爲入診。
政院啓曰,憲府多官,引避退待,已至經宿,處置歸於諫院,而獻納李宖,呈辭,入啓。司諫李允文,正言金相尹,未肅拜,大司諫朴鳳齡,正言李重協,呈辭。除未肅拜外,呈告人員,竝卽牌招,以爲處置之地,何如?傳曰,允。
領議政徐宗泰,左議政金昌集,右議政金宇杭箚子。大槪,臣等,於憲臣避辭,有難安者,略陳事實事。入啓。答曰,省箚具悉卿懇。日昨臺啓,以令該院稟處批下者,蓋慮改圈之不便,分館之遷就矣。本院回啓之辭,誠甚得宜,意外臺言,在我何嫌?卿等,須體予意安心焉。仍傳曰,遣史官傳諭。
謝恩,右承旨李喬岳,左副承旨許玧,右副承旨任埅。
大司諫朴鳳齡啓曰,臣素患痰脹之疾,近又挾感添劇,症情危惡,神氣昏綴,自力供職,實無其望,辭單見阻,悶蹙尤深。不意玆者,庚牌降臨,嚴畏分義,不敢坐違,謹此扶曳詣臺。而第於憲府處置,有不可冒當者,持平黃璿之避,專由於槐院稟啓。而臣與槐院都提調領議政臣徐宗泰,有內從兄弟應避之嫌,立落之際,有難參涉。旣不能可否於處置,則亦不可仍冒於臺席,請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
參知崔昌大,牌招肅拜。
京畿監司書目,水原呈,以司直尹德駿辭職上疏上送事。啓。答曰,省疏具悉。旣往之事,不必深嫌,卿其勿辭,從速上來行公。
正言李重協上疏。大槪,臣方略暴情悃,仰冀鐫遞,兼附賤見,以備財幸,治疏將上之際,柏府處置事,天牌辱臨,謹此趨詣禁扄之外。而第於憲臣避辭臺閣循默之斥,有不敢晏然就列者。伏乞先治臣不職之罪,以彰其慢事。入啓。答曰,省疏具悉。治心之說,誠爲切實,深用嘉尙,可不留心焉?其他所陳亦好。而第鄭栻疏語之不韙,予已洞知,何至責罰乎?金鎭商·李雲龍事,令該曹稟處,爾其勿辭,從速察職。
注書沈尙鼎牌不進,罷職傳旨。傳曰,只推勿罷,
觀象監,午時,日暈。啓。以上朝報
有政。兵批,以成萬閣爲兼司僕,朴昌瑞·金時漢·金錫璣·安斗雄·林碩興·石瑞昱·姜尙忠爲兼司僕。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱煩轉困惱,寢睡不得安穩云。伏未審朝來,熏熱·困惱已歇,而膈間不淸利之氣,不復往來乎?水刺之進,日減口淡,亦有所加乎?腹部微飽之氣,加減,何如?而脚部牽引,亦無所減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱及膈間不淸利之氣,往來,口淡加減無常。腹部微飽之氣,與昨無異,而脚部牽引,亦無所減矣。勿爲入診。
政院啓曰,刑曹判書權尙游,陳疏承批之後,連呈辭單,不爲行公。獄訟多滯,事甚可慮,卽爲牌招,何如?傳曰,允。
又啓曰,兩司多官,相繼引避,久未處置,事甚未安。大司憲權尙夏,執義權忭在外,掌令李相成,持平金在魯,司諫李允文,正言金相尹未肅拜,正言李重協,陳疏承批之後,又爲呈辭。除在外未肅拜外,正言李重協,卽爲牌招,使之處置,何如?傳曰,允。
左承旨黃一夏上疏。大槪,臣之情勢,實難冒進,新除之下,未敢卽謝恩命,私心兢惶,方切悶蹙矣。卽於此際,天牌儼臨,嚴畏分義不得不趨詣禁扄之外。而情實未暴之前,終有所不敢趨承者,咫尺天階,末由祗肅,臣罪至此,尤無所逃。伏乞聖明,亟遞臣職,以安微分,仍治臣瀆擾之罪,以肅朝綱事。入啓。答曰,省疏具悉。誣詆之言,不必爲嫌,爾其勿辭,從速察職。
黃海監司金楺辭職上疏。入啓。答曰,省疏具悉。儒臣疏語,殊欠和平,何必過自爲嫌?卿其勿辭焉。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,朝者以處置事,正言李重協,啓請牌招矣。重協來詣引避,而觀其措語,以爲掌令韓以原疏中,有循默之語。持平黃璿啓中,爲改圈之請,而從弟李重述,入於分館中,以是爲嫌。故本院以昨日疏中,提及兩款事,循默二字,今無更辨之端。若以從弟之入於圈選爲嫌,前疏中以分館一事,旣以辯論,獨於處置,以此引嫌,殊涉太過。速爲處置之意,累度往復而還給其避,則終不回聽,卽爲呈單出去。除在外未肅拜人員外,他無推移處置之員,正言李重協,更卽牌招,以爲處置之地,何如?傳曰,允。
又啓曰,正言李重協,牌招,命下矣。今已日暮,待明朝出牌微稟。傳曰,知道。以上朝報
今日賓廳日次,而上候方在靜攝中,頉稟。答曰,知道。備局謄錄日記廳郞廳曺命胤書。趙景觀校正。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱煩轉,寢睡不得安穩云。伏未審朝來,熏熱已歇,而困惱及膈間不淸利之氣,不復往來,口淡加減,何如?腹部微飽之氣,更無所減,而脚部牽引,亦無所減乎?今日臣等,與諸醫入診,詳察症候宜當,不勝終宵煎慮,敢此問安,竝爲仰稟。答曰,知道。朝來熏熱已歇,而困惱之候往來,膈間不淸利之氣差減,口淡及腹部微飽之氣無減,而脚部牽引一樣矣。勿爲入診。
獻納李宖三度呈辭。入啓。遞差。
吏曹啓曰,臺諫有闕,政事,取稟。傳曰,再明日爲之。
政院啓曰,正言李重協,承牌來詣,又復引避,觀其措語,兩款事俱係當避之嫌。而喉司不諒,乃反驅迫,至以受人輕侮爲辭,臣不勝瞿然之至,蓋循默二字,初旣疏辨,恐不必每以此爲嫌。至於分館一事,非但前疏,盛加論辨,前避至以從弟參圈爲言,不及創圈爽誤意見異同等說,故院中相議不捧,仍請牌招矣。臺臣復執前見,避辭如此,不得不捧入之意,敢啓。傳曰,知道。
正言李重協啓曰,臣兩憲臣避語啓辭,俱有嫌難可否之端,昨者詣臺自列,而政院任意退却,至於措辭啓稟。而以臣疏中,旣已論及兩款事,不可以此引避爲言,臣固有不得不辯者矣。掌令韓以原,不諒人之意見各異,而徑加以循默之斥,故臣疏所論宋成明事,不以儒臣,已有提論。而輒復煩複者,欲明臣意見之不同也。臣旣與以原,自作兩對,而反復可否於其間,則人必不以爲公言。且臣疏中分館一款,只論科名黯黮及金鎭商·李雲龍物議之稱屈也。若復臺啓創圈之說,固知其爽誤,臣之意見,與臺啓所論,亦不無異同處。而以從弟臣重述,參其圈選之故,疏辭之間,略不及改圈當否者,欲以遠嫌也。今其被人循默之譏,而自立己見,不顧應避之嫌,而遽定立落,則臣實爲喪廉隅不別嫌之人,其貽羞於臺閣,爲如何哉?惟此二事,在臣私義,不可引避自靖。而喉司之臣,不少詳量,乃反驅迫人至此,以致再煩牌召,益使臣窮蹙不安。此莫非臣之言議,素不見重,而受人輕侮,臣何可一刻仍冒於臺次乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
禮曹,全山君深,九月二十一日卒逝云,弔祭乙良,依法例擧行,禮葬段,時未復舊,棺槨役軍,令該曹題給,何如?啓依所啓施行。
京畿監司書目,楊州呈,以同副承旨李喜朝,辭職上疏上送事。啓。答曰,省疏具悉爾懇。復授承宣之任,予意非偶然,勿以疾病爲辭,安意上來察職。朝報
訓鍊都監啓曰,逃軍安守雲跟捕事,命下矣。臣多發軍校,廣加詗察,亦以指捕者,加別論賞事知委矣。臣之所帶下人尹惠彬,來告於臣曰,渠之親族,在於守雲之隣洞。故私自祕探,則守雲出逃之初,往接於廣州元姓人家,數日前,又爲移隱於振威地云。臣卽發旗牌官李慶夏及捕盜軍官朴萬俊·洪値舜等,使之掩捕,則守雲,果自其處,已爲移往振威。故將校輩,轉往其處,因得捉致,臣方究問其出逃情節,而其所捉得之意,敢啓。答曰,知道。掩捕人,令該曹稟處。訓局謄錄
上在昌德宮。停常參·經筵。
京畿監司崔錫恒,東南道各陵奉審後入來。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有往來熏熱,寢睡小勝於昨日云。伏未審朝來,熏熱已歇,而膈間不淸利之氣,一向差減,而困惱·口淡,加減,何如?腹部微飽之氣及脚部牽引,更無所減乎?加減八味湯五貼,當盡於今日。臣等與諸醫入診,詳察症候,議定繼進當否宜當,不勝終宵憂煎,敢此問安,竝爲仰稟。答曰,知道。朝來熏熱已歇,而膈間不淸利之氣,一向差減。困惱往來未已,口淡及腹部微飽之氣無加,而脚部牽引,昨今特甚矣。此藥非五六貼,所可責效,勿爲入診,加進五貼,宜矣。
禮曹參議李坦三度呈辭。入啓。遞差。
注書沈尙鼎上疏。大槪,臣迫於嚴敎,忍死就直,牀簀危喘,觸冒風寒。宿病之外,疝症暴發,胸背拘急,筋脈束縮,水漿不下,鍼焫罔效,昏倒直廬,都不省事。頃刻之間,實有汚穢淸禁之慮,不得不投進短疏,曳歸私次,瀆擾猥屑之罪,實無所逃。伏乞聖慈,特加矜憐,亟許罷削,俾延晷刻之命,以卒生成之澤事。入啓。
政院啓曰,卽者注書沈尙鼎,以身病陳疏出去,所當直捧禁推傳旨。而病勢深重,有難察任,與無端徑出有異,元疏雖已捧入,而揆以事體,殊涉未安,推考警責,何如?傳曰,身病與親病有異,禁推傳旨捧入,辭疏還出給。
注書沈尙鼎禁推,代假注書李廷傑。
禁府,沈尙鼎拿囚。啓。
大殿·中殿·世子宮·嬪宮,藥房·政院·玉堂夕問安。答曰,知道。
大司成閔鎭遠辭職上疏。入啓。答曰,省疏具悉。伊時齋儒之事,極爲痛駭,故旣已從重科治,則於卿,少無難安之端。而控辭如此,不亦太過乎?卿其勿辭,從速察職。
修撰權世恒上疏。大槪,臣獲蒙恩暇,救護母病,感戴恩私,糜粉難酬,第臣母病轉展彌留,有加無減,今臣情理,萬無離側供職之望。乞賜遞改,俾伸至情,仍附愚見於疏末,以備財察事。入啓。答曰,省疏具悉。有懷所陳,未爲不可,而分館之際,誠有遺珠之歎,則臺臣,豈有不可言之理乎?爾其勿辭,俟母病間察職。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,雖往來,寢睡與昨一樣云。伏未審朝來,熏熱已歇,而困惱及膈間不淸利之氣,不復往來,口淡加減,何如?腹部微飽之氣,益有所減,而脚部牽引,比昨無減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱及腹部微飽之氣往來,膈間不淸利之氣,一向差減。口淡無加,脚部牽引,比昨無減矣。勿爲入診。
政院啓曰,大司憲權尙夏,執義權忭,在外,掌令韓以原,持平黃璿,引避退待,掌令李相成,陳疏入啓,持平金在魯,未肅拜。無行公之員,連日監察茶時,事甚未安。除在外引避退待陳疏入啓外,未肅拜人員,牌招察任,何如?傳曰,允。
掌令李相成辭職上疏。入啓。答曰,省疏具悉。向來臺論,非出公心,何必介意乎?疏末事,亦無大段嫌端,爾其勿辭,從速察職。
玉堂箚子。大槪,請持平黃璿,大司諫朴鳳齡,出仕,正言李重協,遞差,仍請前校理宋成明,掌令韓以原,竝命譴罷事。入啓。答曰,依啓。
持平金在魯,謝恩後啓曰,臣之凡庸巽愞,處臺省最數,效蔑絲毫,愧積尸素。況臣疾症,逐歲漸痼,前冬幾死僅蘇,今又乍寒輒加,長時叫苦,無望陳力,通朝之人,孰不諒悉?秉銓之地,苟然檢擧,使風憲之司,爲臣養病之坊,臣誠惶悶窘蹙,莫省所措,召牌之下,不得不扶曳來肅。而第臣又有所大段難便者,本府頃論槐院改圈事,而方在姑停中矣。啓辭所云科名黯黮之人,持平黃璿之避,旣已歷擧其名。而吳遂元·李獻英,與臣有世所共知之嫌怨,今於前啓,或改或連,決不可晏然參涉,自取冒嫌之譏,請命遞斥臣職。答曰,勿辭,退待物論。
謝恩,兼春秋宋思胤。
大殿·中殿·世子宮·嬪宮,藥房·政院·玉堂夕問安。答曰,知道。
大司諫朴鳳齡,就職後啓曰,日昨掌令韓以原避辭中,有臺閣循默之語,而臣泛然看過,不復置意,其後詣臺時,終不擧論於自列之辭矣。乃者同僚前後疏避,旣以此爲難安之端,則臣之當避不避之失,固已著明,無以自解。病委牀席,虛帶職名,尋單引避,亦且須人提醒,壞損臺體,虧傷廉義,莫此爲甚,其何可一刻仍冒於臺次乎?請命遞斥臣職。答曰,勿辭,退待物論。
司書李鳳翼上疏。大槪,春坊新命,遽下於千萬夢寐之外,臣誠惝怳,罔知所措。胄筵勸講,責任甚重,決非如臣無似,所可濫據,況臣踪地臲卼,尤難冒進。召牌之下,雖不敢坐違,謹詣闕外,而反復揣量,終無承當之路,玆敢陳章徑歸。伏乞亟遞臣所叨之職,仍治臣瀆擾之罪,以安微分事。入啓。
持平黃璿,就職後啓曰,臣猥玷臺地,絲毫未補,妄陳一言,竟歸勿施,草草自列,略暴事實矣。處置請出,出於意外,庚牌儼臨,不得不黽勉就職。而第伏見大臣箚語,則拗臣避辭,有所辨論,臣不勝瞿然之至。箚中所引戊子年事,雖未知其時事狀之如何,槐院掌故,旣不載錄,則恐不可引以爲例。至於戊午年事,臣之所聞,抑有不同者。蓋院中故事,上博則本不與於諸僚之密圈,待其計點後,始就參圈中時望最著者。特加別圈,則世稱參下極選,粤自壬戌分館時,新進一員,見參於別圈,蓋與今之所謂同圈者,體形各異。而今則別圈之事,一倂廢閣,自有義意,較諸瀛館之規,亦有不同者矣。若果有同圈之規,則在前上博士,自當一例密圈,視以爲常。而四十年謄錄,無一可據,其於不圈之例,則前後所錄,不啻詳悉,臣之援例辨白,槪以此也。而大臣,斥之以自信己見,臣實訝惑焉,繼伏見諫臣疏本,提論臣啓辭中科名黯黮之說,游辭抑揚,意在救解,臣竊慨然。夫諸人占科之初,或入按査,或登章奏,更覈之啓,踵發於酌處之後,拔去之請,爭執於經歲之久,則決不宜混置槐選。今以取才枳進等語,闖發於公議崢嶸之日,臣實未曉其意也。且其避辭,以臣創圈之說,直謂之爽誤,玆事虛實,臣旣略辨,則不必架疊。而第諫臣,方以其從弟參選之事,引以爲嫌,而反謂之撥嫌替辨者,抑又何哉?至於儒臣之疏,專出於甘心伐異,造意脅持,夫金鎭商卽故參判萬埰之子也。其門閥才望,世所共知,李雲龍以宣廟朝名臣廷馣之後孫,華聞素著,見推儕友。而終未免遺珠之歎,物議莫不稱屈,則夫豈有見漏之由哉?若其不叶中數人,當初圈錄,旣出不公,則準點與否,非所可論,雖是孝廉之裔,人望素輕,則置諸淸選,實係濫冒。而今乃急於分疏,難於爲辭,只以準點孝廉等語,强爲夸詡,臣竊哂之。若其名家華胄云者,臣不必索言,以傷忠厚之風,儒臣豈不知物情之未愜,輿情之可畏?而恣意庇護,一至於此,其亦異矣。噫,臣之所論,有何一毫伐異之意?而乃以此等辭說,勒攻臣身,良可駭嘆,此皆聖鑑之所燭,臣不欲多辨也。臣纔發一啓,譏斥四至,一避再避,已極疲困。且於日者,臺避循默之斥,臣實靦然,無以自解,以此以彼,決不可一刻仍冒於臺次,請命遞斥臣職。答曰,勿辭,退待物論。
注書李廷弼在外,代假注書李師德。
答司書李鳳翼疏曰,省疏具悉。頃年陳疏,殊涉過當,不宜以此一向引嫌,爾其勿辭,從速察職。
吏曹參判申銋辭職上疏。入啓。答曰,省疏具悉。治罪色吏,本非臺監所管,則今此擧措,殊可駭然,從重推考爲宜也。卿其勿辭,從速察職。朝報
有政。兵批,以李坦爲副護軍,李宖爲副司直,李承源爲副司果,李廷傑爲副司正。
訓鍊都監啓曰,逃軍安守雲捉得之意,前已啓達矣。其逃躱情節,嚴加究問,則招內以爲今番中旬時,書字的康雄,以其子萬俊,差給兼司僕之意,有所言及。而渠於數日前,慘見稚子之夭折,方在喪性之中,故妄聽其言,果有給賂偸畫之事矣。及其金虎門入直時,得聞其事現露,恐被重罪,敢生逃避之計。其夜罷漏後,隱于尙衣院廁間,差待丹鳳門之開鎖,仍爲出來,往接於廣州元姓人家,其後轉往振威地。反覆思量,則所坐似非一罪,將欲自現之際,有此被捉云。蓋中旬偸畫,雖已摘發,畢竟勘罪,不必抵死。而守雲,只懼其用奸之爲罪,不覺其逃律之尤重,至有此出逃之擧。原其本情,全出於無知妄作之致,至於門開後出去之說,雖未可準信,其必出於實狀,而毋論其逃出之在某時從某路,若其自直處逃走則一也。以法律言之,宿衛人在直而逃者,其罪止於杖一百。而以軍律言之,軍卒初逃者,決棍百度,再逃者梟示,則今此守雲,係是初逃,似當施以百棍之律。而頃日備忘記中,有所當梟示警衆之敎,上項逃軍安守雲,以梟示律處斷,何如?答曰,軍卒再逃後梟示,予非不知,而自直處逃走,前所未有,誠可痛駭。此所以有所當梟示警衆之敎者也。第斷人死生,不可不審,問于大臣,稟處。訓局謄錄
有政。吏批,以李廷弼爲注書,安瑞羽爲直講,李㙫爲禮曹參議,尹陽來爲獻納,兪相基爲廣興主簿,羅學川爲舒川郡守,李廷晉爲內贍主簿。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱,寢睡不得安穩云。伏未審朝來,熏熱·困惱已歇,而膈間不淸利之氣,一向差減,口淡加減,何如?腹部微飽之氣,益有所減,而脚部牽引,比昨無減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱·困惱減歇,而膈間不淸利之氣,一向差減。口淡無加,腹部微飽之氣,往來未已,而脚部牽引,姑無加減矣。勿爲入診。
政院啓曰,判尹閔鎭厚,連次呈告,不爲行公,今至累日。不但詞訟之積滯,金吾罪囚,亦多有未決者,委屬可慮,卽爲牌招察任,何如?傳曰,允。
忠淸監司書目,忠州呈,以副提學鄭澔辭職上疏上送事。啓。答曰,省疏具悉。前疏之批,已諭予意矣。辭本又上,無已太過,斷無許遞之理,須勿固辭,從速上來察職。
謝恩,司書李鳳翼。
吏曹啓曰,臺諫有闕,政事,取稟。傳曰,過齋戒後爲之。
大殿·中殿·世子宮·嬪宮,藥房·政院·玉堂夕問安。答曰,知道。
忠淸監司書目,瑞山呈,以工曹參議金興慶辭職上疏上送事。啓。答曰,省疏具悉。爾其勿辭,俟得母病少間,上來察職。
玉堂箚子。大槪,請持平金在魯,大司諫朴鳳齡,持平黃璿,竝命出仕事。入啓。答曰,依啓。
假注書李聖起有頉,代姜樸。
觀象監,夜自二更至四更,電光,啓。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有往來熏熱,寢睡比昨稍勝云。伏未審朝來,熏熱已歇,而困惱·膈間不淸利之氣,一向差減,口淡加減,何如?腹部微飽之氣,不復往來,脚部牽引,亦無所減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱之候,往來未已,膈間不淸利之氣,一向差減。口淡加減無常,而腹部微飽之氣,往來,脚部牽引,無減矣。勿爲入診,自今日依前輪直,宜矣。
藥房口傳啓曰,卽伏承問安批旨,有自今日輪直之命矣。近來聖候雖不無差勝之漸,寢膳尙未復常,諸症亦多往來之餘氣,姑觀前頭聖候益勝後,輪直,何如?惶恐,敢啓。傳曰,此與竝罷直宿有異,輪直,可也。
大殿,藥房·政院·玉堂夕問安。答曰,知道。中殿·世子宮·嬪宮,藥房·政院·玉堂夕問安。答曰,知道。朝報
今日賓廳日次,上候方在靜攝中,頉稟。備局謄錄
上在昌德宮。停常參·經筵。
禮曹正郞李斗三,卒統制使李碩寬,致祭事,康津地出去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱,寢睡與昨一樣云。伏未審朝來,熏熱已歇,而困惱之氣,不復往來,膈間不淸利,口淡加減,何如?腹部微飽之氣,漸益差減,而脚部牽引,比昨無減乎?臣等,與諸醫入診,詳察症候宜當,不任終宵憂慮,敢此問安,竝爲仰稟。答曰,知道。朝來熏熱已歇,而困惱及腹部微飽之氣,往來,膈間不淸利之氣,一向差減。口淡無加,而脚部牽引,與昨無異矣。勿爲入診。
左副承旨許玧三度呈辭。入啓。遞差。
副應敎吳命恒三度呈辭。入啓。只遞本職。
吏曹判書趙泰采上疏。大槪,臣有奏對不審之失,玆敢退伏闕下,露章自列,乞賜遞斥,以安微分事。入啓。
都承旨吳命峻上疏。大槪,臣之情地,決難仍據,不得不冒萬死哀籲於靜攝之中,瀆擾之罪,益無所逃。伏乞亟遞臣職,仍治臣罪事。入啓。答曰,省疏具悉。卿勿過辭,從速察職。
政院啓曰,吏曹郞廳來言,今日爲政事命下,而判書趙泰采,陳疏入啓,參判申銋病不來,參議李宜顯在外,不得開政云。參判卽爲牌招開政,何如?傳曰,允。
答吏曹判書趙泰采疏曰,省疏具悉。卿之伊日所陳,元無捱逼判尹,則判尹以此引入,實是意外,於卿有何所嫌?安心勿辭,速出行公。
傳曰,判尹之引入,殊涉過當,卽爲牌招察任。
慶尙監司書目,咸昌縣監金明錫,病重罷黜事。
判尹閔鎭厚,吏曹參判申銋,牌不進。
政院啓曰,吏曹參判申銋,牌不進,推考傳旨,今方捧入。而判書趙泰采,疏批已下,判書·參判,竝卽牌招開政,何如?傳曰,允。
內醫院官員,以都提調意啓曰,本院副提調吳命峻,今日陳疏,不爲入來矣。疏批已下,此時不可不備員,吳命峻卽爲牌招察任,何如?傳曰,允。
右議政金宇杭箚子。大槪,臣於故判書李墪妻安氏上言,有不可默然者,略陳事實,仍附所懷,以備財察事。入啓。答曰,省箚具悉卿懇。上言中緘問之說,不但不識事體,亦不關緊矣。科事用情,不可不覈,而箚中吳遂元選取之顚末,一番緘問於諸試官之云,得宜,令攸司擧行,卿其安心焉。仍傳曰,遣史官傳諭。
謝恩,左副承旨任埅,右副承旨沈壽賢,兼司書洪啓迪
傳曰,延齡君出閤吉日,以今年十二月推擇,而器皿等事,考例擧行事,分付該曹。
觀象監,夜二更,流星出羽林星下,入南方天際,狀如拳,尾長三四尺許,色赤。啓。朝報
有政。兵批,以許玧·吳命恒爲副護軍,李重協爲副司果。
吏批,以金興瑞爲典籍,李宖爲弼善,柳百乘爲判校,洪啓迪爲司書,朴泰舒爲咸昌縣監,趙鳴鳳爲掌令,洪禹行爲正言,沈壽賢爲右副承旨,任埅爲左副承旨。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱,雖往來,寢睡與昨一樣云。伏未審朝來,熏熱·困惱,其已減歇,而腹部微飽之氣及膈間不淸利之候,漸益差減乎?口淡亦無所加,脚部牽引,比昨無減乎?加減八味湯五貼,又當盡於今日,臣等,與諸醫入診,詳察症候,議定繼進當否宜當,不勝終宵憂慮,敢此問安,竝爲仰稟。答曰,知道。朝來熏熱·困惱減歇,而腹部微飽之氣,往來,膈間不淸利之候,一向差減。口淡無加,而脚部牽引,亦無所減矣。
司書李鳳翼上疏。大槪,臣於直中,得聞老母宿患胸腹之痛,挾感猝發,症情苦劇。頃刻之間,若將難保,自聞此報,心神飛越,急於歸護,不得不投疏徑出。伏乞亟遞臣職,使之專意救護,仍治臣擅離禁直之罪事。入啓。答曰,省疏具悉。爾其勿辭,救護母病。
宣惠廳啓曰,海南縣甲午條當納大同米五百石內,折半則道臣,狀請退捧,此則未及覆啓之前,不爲上納,其勢固然。至於折半米二百五十石,則所當趁限輸納,而秋節已過,尙無上納之事。故行關本道,使之査報,則同縣監李塘,竝與劃給儲置米,錯認退捧,初不收捧,以其已捧上納之米,推移盡下於官中需用,以至全然不納云。身爲縣官,儲置上納,尙不知區別,莫重貢賦,公然不納之狀,極爲駭然。海南縣監李塘,先罷後推,以爲警責之地,何如?傳曰,允。
今日藥房入診時,加減八味湯,加進五貼事,榻前定奪。
花陵君洮上疏。大槪,冒萬死敢陳私懇,乞蒙恩暇,以伸至情事。入啓。答曰,省疏具悉。卿其依疏辭往來焉。仍傳曰,靜嬪及仁成君墓拜掃時,澆奠牀,備給。
全羅監司書目,萬頃等六邑,九月十八十九兩日海溢事。
濟州牧使書目,本島年事,酷被獰風暴雨之災,望斷西成事。
判府事李頤命箚子。大槪,更申危懇,乞蒙辜恩曠職之罪事。入啓。答曰,省箚具悉卿懇。前後箚批,已悉予意,日者面諭,亦復勤摯。而竝直纔罷,辭本繼上,是何情志之不孚至此耶?愕然且慙,無以爲諭,所辭提擧,決難允許。卿其安心勿辭,亦勿待罪,速出行公,用副至望。仍傳曰,遣史官傳諭。
觀象監,夜一更,月犯立星。啓。朝報
義禁府啓曰,卽接月令醫員金重器手本內,時囚罪人沈尙鼎,病勢看審,則本病痰火之外,氣疝之症,挾感苦劇,累日處冷,漸至危篤,胸膈如刺,筋脈皆縮,晝夜叫吟,日再昏窒,冷汗被體,勺水不下,氣息奄奄,若將隕絶云。自前罪人病勢如此,則有保放救療之規,敢此仰稟。傳曰,依爲之。禁府謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,寢睡不得安穩云。伏未審朝來,熏熱·困惱,其已減歇,而腹部微飽之氣,不復往來,膈間不淸利之候,一向差減乎?口痰其無所加,而脚部牽引,亦有所減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱·困惱減歇,而腹部微飽之氣,往來,膈間不淸利之候,一向差減。口淡別無所加,而脚部牽引,一樣矣。勿爲入診。
兵曹參判李壄三度呈辭。入啓。遞差。
政院啓曰,大司憲權尙夏,執義權忭,在外,掌令趙鳴鳳·李相成,未肅拜,持平金在魯·黃璿,呈辭。無他行公之員,連日監察茶時,事甚未安。除在外外,未肅拜呈告人員,竝卽牌招察任,何如?傳曰,允。
又啓曰,判尹閔鎭厚,特招之下,違牌不進,連呈辭單,無意行公,事甚未安,更卽牌招察任,何如?傳曰,允。
判尹閔鎭厚,牌不進。
掌令趙鳴鳳,持平金在魯牌不進,罷職傳旨。傳曰,只推勿罷。
掌令李相成,謝恩後啓曰,臣情窮勢蹙,上本乞免,批旨優溫,開釋備至,臣惶隕感激,無地容措。而所患身病,近又添㞃,尋單請急,仰祈鐫遞矣。今以連日監察茶時,召牌遽降,臣嚴畏分義,黽勉出肅。而第於本府姑停之啓,有槐院分館人等改圈之請,而及至僚臺避辭之出也。李獻英·獻章兄弟,亦入於指名請改之中,所謂獻英等兄弟,卽李師尙之子也。師尙之與臣有嫌,世所共知,則前啓或停或連之間,臣之不當參涉,決矣。旣不當參涉,則亦不當仍在其職,請命遞斥臣職。答曰,勿辭,退待物論。
禮曹啓曰,延齡君出閤吉日,以今年十二月推擇事,命下矣。令日官推擇,則十二月初三日巳時·二十八日巳時最吉,二十二日平吉云。以何日定行乎?敢稟。傳曰,此三日外,無他吉日耶?又啓曰,傳敎矣,更問于日官,則初七日午時·十一日午時·十二日巳時·十五日巳時,皆爲平吉。而俱不如初擇入之三日,此外餘日,皆拘忌云矣,敢啓。傳曰,以二十二日定行。
判府事李頤命箚子。大槪,冒死申籲,伏乞下臣司敗,治臣瘝曠瀆冒之罪事。入啓。答曰,省箚具悉卿懇。前後批諭,備悉予意,辭已渴矣。更何多誥?予旣知宋成明之言,出於傾軋,則惟當終始勉出,萬無勉副之理也。卿其須體此意,安心勿待罪,速出行公。仍傳曰,遣史官傳諭。
慶尙監司書目,辭職上疏上送事。啓。答曰,省疏具悉。卿之前疏之意,予亦記有,則儒臣過激之言,不必爲嫌。下款引嫌,尤非大段,卿其勿辭,從速察職。
觀象監,夜二更,雷動,啓。朝報
訓鍊都監啓曰,云云事,命下矣。問于大臣,則行判中樞府事李畬,以爲師律尙嚴,宿衛軍士,當夜出逃,與泛然編伍之卒,因事逃躱者,事有不同。聖敎欲於常律之外,論以一罪,若未爲過,然殺人之刑,至重,非在臨敵之時,則亦豈可無參酌情法之道乎?守雲以情則出於無知妄作,以法則自有應施之律,聖上旣以欽恤之意,有此下詢,法外論刑,非臣所敢對揚,伏惟上裁。行判中樞府事李濡議,與判中樞府事李畬議同,行判中樞府事李頤命議,與行判中樞府事李畬議同,左議政金昌集,以爲今此都監軍士安守雲,自直所出逃,此實曾所未有,事之痛駭,莫此爲甚。自上特下梟示警衆之敎,蓋欲其嚴師律也。第其跟捕之後,見其納招之辭,則因其子萬俊之偸畫事露,恐得重罪,仍出逃走之計,此實由於愚迷妄作之致。而丹鳳門開後,始爲出來云者,誠如其言,則其不爲潛越宮城,亦可見矣。凡軍士初逃,只施百棍,再逃,始爲梟示,自是軍律。在直而逃者,大明律及我朝受敎,亦皆杖一百,則因其一時妄作,直施以死律,不亦過重乎?昔在宣廟朝,有一入直軍士,出外還歸,則闕門已閉,潛從北門而入,罪當抵死。因其時贊成臣鄭大年陳達,特貸其死,至今傳爲盛德事,及至聖明頃年杆城正兵韓貴先,自外暮歸,潛從門隙入,罪亦當死,特以年幼迷劣,勿許推治。又其後武藝別監金敏才,亦越入宮城,罪實難貸。而特命減死,臺啓閱歲爭執,終不能得,列聖以來,好生之德,有如是者矣。今守雲之罪,未見有越城之跡,如前數人者,而特以自直所逃走,獨被梟示之律,則豈不有歉於一視之仁乎?臣方待罪都監提擧,若於啓辭之批,或令依前傳敎擧行,則方擬據法請貸矣。還承問議之命,敢陳意見如右,唯在參量情法而處之,伏惟上裁。領議政徐宗泰,以爲今此安守雲之罪犯,果如其招,則與踰越宮城,有異矣。臣意嘗謂踰越宮城,事關至重,本律之外,決無寬貸之道。而曾聞在宣廟朝,有在直踰城之卒,因卿宰陳達,特免死律,此出於一時好生之德,左相獻議中,已陳之矣。安守雲以禁中入番之軍,懼罪遠逃,其情雖出愚迷,而其犯至重,此所以有梟示警衆之敎也。第非行在時,則宿衛軍初逃者,軍律則杖百棍,受敎則杖一百。守雲之罪,參以情法,似或有量處之道,詢議之命,出於欽恤之意,此盛德事也。臣之迷見,不敢有所指陳以獻,伏惟上裁。右議政金宇杭議,與領議政徐宗泰議同,大臣之議如此,上裁,何如?傳曰,安守雲以禁中入番之軍,乘夜逃出,此實曾所未有,極爲痛駭,梟示之敎,蓋欲嚴師律也。第以招辭觀之,出於無知妄作,則合有參酌之道,以初逃者百棍之律,施行,可也。訓局謄錄
禮曹啓曰,今此延齡君出閤時,器皿物件,依前例磨鍊,而取考謄錄,則延礽君出閤時,花器勿爲進排事,下敎矣。今番則何以爲之?敢稟。傳曰,今亦勿爲進排。禮曹謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,寢睡不得安穩云。伏未審朝來,熏熱·困惱已歇,而口淡亦有所減乎?膈間不淸利之氣,幾盡差減,腹部微飽之氣,不復往來,而脚部牽引,加減,何如?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱·困惱已歇,而口淡雖無顯減,亦無所加。而膈間不淸利之氣,猶未快減,腹部微飽之氣,往來,而脚部牽引,一樣矣。勿爲入診。
政院啓曰,掌令李相成,引避退待,而大司憲權尙夏,執義權忭,在外,掌令趙鳴鳳,未肅拜,持平金在魯·黃璿,呈辭。他無行公之員,處置經宿,且監察茶時,事甚未安。除在外外,呈告未肅拜人員,竝卽牌招,使之處置,何如?傳曰,允。
京畿監司書目,高陽郡守金濟謙,親病沈重,還任無期,不得已罷黜事。
都承旨吳命峻三度呈辭。入啓。遞差。
吏曹啓曰,承旨有闕,政事,取稟。傳曰,當日爲之。
傳曰,兵曹判書家,遣鍼醫往來看病。
判尹閔鎭厚辭職上疏。入啓。答曰,省疏具悉。吏判筵奏,於卿少無捱逼,則一向引入,決知其大過也。卿其勿復控辭,卽出行公。
輔德李廷濟上疏。大槪,冒萬死敢陳血懇,冀蒙矜許事,及副修撰洪啓迪上疏。大槪,冒死陳情,冀蒙矜許事。入啓。答曰,省疏具悉。陳情乞養,予用矜念,其令該曹稟處。
府前啓,請還收黃順中絶島定配之命,仍令該曹,嚴鞫得情,依律處斷事。槐院圈選,格例甚嚴,一點有無,關係且緊,上博之不圈,已成恒規。而今番分館時,混同密圈,唯意所欲,一日再圈,前古所無。而旣燒旋圈,擧措顚錯,其格例之放倒,已無餘地。況且科名之黯黮,地望之未叶,公議之所棄者,一倂參圈。而若其人地才華,允合是選者,則俱不免遺珠之嘆,初頭取舍,旣出私意,末稍完圈,終歸苟且。物情齊憤,人言喧藉,其在嚴公選杜後弊之道,決不可以該院之已爲防啓,苟然仍存。請今番分館,竝命改圈,新啓,引嫌而退,嫌難連啓,其勢固然,不可以此輕遞臺官。請掌令李相成出仕。答曰,不允。處置事,依啓。
掌令趙鳴鳳,持平金在魯牌不進,依承傳罷職。
謝恩,兼漢學敎授洪啓迪。
政院啓曰,新除授都承旨李善溥,與同副承旨李喜朝,有姨從兄弟應避之嫌,何以爲之?敢稟。傳曰,在下者當遞矣。
內醫院官員,以提調意啓曰,都提調再箚承批之後,亦不仕進,院中只有臣泰采,當此輪直之日,事甚苟簡。新除授副提調李善溥,所當請牌,而日勢已暮,明日待開門,牌招察任,何如?傳曰,允。
觀象監,夜四更五更,電光。啓。朝報
有政。兵批,以吳遂雄爲副護軍,吳命峻·李壄爲副司直。
訓鍊都監啓曰,因大臣收議。傳曰,安守雲以禁中入番之軍,乘夜逃出,此實曾所未有,極爲痛駭,梟示之敎,蓋欲嚴師律也。以招辭觀之,出於無知妄作,則合有參酌之道,以初逃者百棍之律,施行可也事,命下矣。逃軍安守雲,明日習操時,陣前決棍百度之意,敢啓。傳曰,知道。訓局謄錄
吏批,以李善溥爲都承旨,洪啓迪爲兼漢學敎授,申弼誨爲兵曹正郞,李廷晉爲高陽郡守,金命衡爲海南縣監,崔慶湜爲掌令,金慶豪爲軍器僉正,李光佐爲兵曹參判,朴聖輅爲持平。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間,聖候熏熱往來,困惱呻吟,膈間不淸利,寢睡不寧云。伏未審朝來,熏熱·困惱,其已減歇,而膈間不淸利之候,亦得差減乎?口淡加減,何如?而腹部微飽之氣,不復往來,脚部牽引,亦有所減乎?加減八味湯,雖是治本之劑,而寢睡連日不安,便道漸至堅實,或經日不得放下,所進湯劑,諸醫不無變通之議。今日臣等,與諸醫入診,詳察症候,議定改進當否矣。不勝終宵憂煎,敢此問安,竝爲仰稟。答曰,知道。朝來熏熱已歇,而困惱未已,膈間不淸利之候,往來,口淡無加。而便道祕滯,腹部連有微飽之氣,脚部牽引,近來頗甚矣。
吏曹啓曰,承旨有闕,政事,取稟。傳曰,明日爲之。
說書李善行上疏。大槪,臣於直中,得見家人所報,則臣母宿病之外,又感風寒,危兆敗症,疊現層出,精神銷削,頃刻難保云。臣聞來五內煎灼,不遑他顧,敢陳危懇,蒼黃徑出,臣罪至此,萬戮猶輕。伏乞天地父母,特垂矜察,亟遞臣職,仍治臣前後擅離禁直之罪,不勝幸甚事。入啓。答曰,省疏具悉。爾其勿辭,救護母病。
都承旨李善溥上疏。大槪,癃病垂死之中,猝承新除之命,召牌之下,不得不趨詣禁扄。而自量筋力,萬無趨承侍藥之路,且有難安情勢,玆未免陳疏徑退。懇乞鐫削臣職,仍治臣罪事。入啓。答曰,省疏具悉。卿其勿辭,從速察職。
判府事李頤命箚子。大槪,冒死申籲,乞命有司,治臣罪犯事。入啓。答曰,省箚具悉卿懇。因構罪之言,遞所辭之任,揆以國體,斷無是理矣。玆不多誥,卿毋困我,速出行公,以副予望。仍傳曰,遣史官傳諭。
府前啓,請還收黃順中絶島定配之命,仍令該曹,嚴鞫得情,依律處斷事。請槐院分館,亟命改圈事,新啓,新除授持平朴聖輅,時在忠淸道林川地,請斯速乘馹上來事,下諭。答曰,不允。下諭事,依啓。
藥房再啓曰,加減八味湯,今姑停進,三和散加減議定之意,先已陳達於榻前矣。臣等退出後,與諸醫更加商議,則皆以爲三和散,依前加入枳殼蘿葍子炒硏,皁角子消存性各五分,連進五貼,宜當云。此藥自今日煎入之意,敢啓。傳曰,知道。
今日藥房入診時,啓覆姑觀前頭定行事,榻前定奪。
兵曹參議李震壽上疏。大槪,臣與本曹參判,有應避親嫌,乞命遞改事。入啓。遞差。
內醫院官員,以提調意啓曰,副提調李善溥,承牌來詣闕下,陳疏退出矣。今則疏批已下,更爲牌招察任,何如?傳曰,允。
謝恩,弼善李宖,都承旨李善溥,兵曹參判李光佐,司書李鳳翼牌不進,依承傳罷職。
工曹判書宋相琦上疏。大槪,臣於日昨大臣之箚,有不敢自安者,乞賜鐫削,仍命斥退,以安私分事。入啓。答曰,省疏具悉。上言中兩款事,歷抵虛實,都不關緊,以此稱冤,其果成說乎?卿無所嫌,安心行公。
參知崔昌大上疏。大槪,臣於直中,聞臣父猝然吐血甚多,精神迷憒,元氣虛脫,方在昏昏不省中,臣忽聞此報,心神靡定,不得不投疏出郊。伏乞亟遞臣職,仍治臣罪事。入啓。答曰,省疏具悉。爾其勿辭,救護父病。
傳曰,判府事崔錫鼎家,卽遣御醫看病。朝報
今日賓廳日次,上候方在靜攝中,來會本司之意,頉稟。答曰,知道。備局謄錄
上在昌德宮。停常參·經筵。
下直,黃海監司金楺。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,雖往來,寢睡比昨差勝云,伏未審朝來,熏熱已歇。而困惱及膈間不淸利之候,不復往來,口淡加減,何如?腹部微飽之氣,其得差減,而脚部牽引,亦無所減乎?今日臣等,與諸醫入診,詳察症候宜當,不任終宵憂慮,敢此問安,竝爲仰稟。答曰,知道。朝來熏熱已歇,而困惱及膈間不淸利之候,差減。口淡無加,腹部微飽之氣,往來,而脚部牽引,姑無加減矣。勿爲入診。
傳曰,黃海監司金楺,留待引見。
吏曹參判申銋三度呈辭,入啓。遞差。
政院啓曰,來十五日,儒生殿講日次,取稟。傳曰,爲之。
副校理金相元初度呈辭,入啓。傳曰,還出給。
昨日藥房入診時,提調趙泰采所啓,頃者臺監之推治享色書吏,事極駭然。故臣欲卽草記之際,本曹參判申銋疏批,有從重推考之命,此足爲警責,而終不可以問備而止,蓋享色,只是次知差祭而已。其於受香早晩,非渠所知,如有不謹之事,則自政院囚治,自是例事。而此外諸司,則雖秩高之人,不得推治,曾有捧承傳之事。昨年兵曹郞官,以其差祭事,捉致享吏而施杖,故本曹草記汰去。凡祭監,若於受香後,則享所之事,例爲次知,受香之前,則非祭監所可知者。而乃者祭監姜必輔,以受香差晩之故,發怒於享吏,拘留一夜,仍施重杖四十度而責之曰,汝以汰罷士夫,爲能事云,其擧措殊甚顚妄。本曹旣已塡差,實預差則臨時有頉,元非本曹之所失,改付標之際,以致受香之差晩,出於事勢之適然。而亦非享吏之罪,則必輔以未受香之臺監,作此無前之駭擧,尤關後弊,推考薄罰,不足爲懲礪。其時臺監姜必輔,罷職,何如?上曰,聞卿所言,詳知委折,事甚可駭,罷職宜矣。
傳,前司果申思喆,敍用。
禮曹參議李㙫,全羅監司,遞來。
今日黃海監司金楺,留待引見時,大臣率有司堂上,明日入侍事,榻前下敎。
謝恩,同副承旨沈壽賢,左副承旨趙道彬,司書梁廷虎。
正言洪禹行上疏。大槪,敢陳情病難强之狀,冀蒙許遞,兼附區區所懷,以備財幸事,及掌令李相成上疏。大槪,臣情勢病勢,俱無供職之望,玆不得不仰籲於靜攝之中。伏乞聖慈,亟許遞免,以安賤分,以保殘喘,不勝幸甚,兼附區區所懷,以備裁察事。入啓。
黃海監司書目,臣伏蒙體下之恩,得解重負,惶感之極,不知死所。而除旨聯翩,以至重誤銓命,一倍悚蹙,靡所容措。且被上言人之誣辱,情地尤極臲卼,敢暴危懇,冀獲鐫免事,上疏上送事。啓。答曰,省疏具悉。上言中構誣之說,不足爲嫌,爾其勿辭,從速察職。
京畿監司書目,楊州牧使李眞儉,民弊上疏上送事。啓。答曰,省疏具悉。所陳之事,令該曹該廳,稟處。
校理洪錫輔,副校理金相元·魚有龜,修撰權世恒,副修撰洪啓迪,牌不進,罷職傳旨。傳曰,只推勿罷。
觀象監,未時,灑雪。申時,雨雹,狀如小豆。啓。
今日黃海監司金楺,留待引見時,上曰,古者東海一婦抱冤,三年致旱,此蓋冤鬱之氣,有所傷感而然也。祭墓之後,大雨仍注,歲卽大熟矣。全羅道珍島一郡,十餘年來,凶荒饑饉之慘,比他特甚,孑遺之民,將無以支保,予實愍焉。無乃海外窮民,有抱枉莫伸,上干天和而致此凶荒之偏酷耶?災不虛生,必有所由,其令本道方伯,體予至意,各別惕念,詳加訪問於本郡。如有大段抱冤,不得申暴者,卽爲啓聞事,別諭,可也。朝報
有政。兵批,以李喜朝爲副護軍,申銋·李眞壽爲副司直。
今日黃海監司金楺,留待引見入侍時,黃海監司金楺所啓,本道與登·萊州只隔一海,而近來荒唐船,往來頻數,海防之疏虞甚矣。臣以無似,當此一路重任,所當盡心,以爲一分效力之地。而守令邊將,前頭若或有闕,分付兩銓,各別擇送,何如?上曰,守令邊將有闕之代,申飭兩銓,極擇差送,可也。海西濱海之地,比他道最重,而海防之疎虞,果如卿言,卿下去後,各別留意,以盡陰雨綢繆之策,可也。備局謄錄
有政。吏批,以趙道彬爲左副承旨,任埅爲右副承旨,沈壽賢爲同副承旨,崔昌大爲兵曹參議,洪禹瑞爲兵曹參知,尹基慶爲禮曹佐郞,申銋爲工曹參判,南世雲爲監察,洪禹瑞爲兵曹參議,朴熙晉爲軍資正,兪集一爲刑曹參判,柳綎爲兵曹佐郞,韓配愈爲禮賓直長,李通一爲內贍主簿,申思喆爲吏曹正郞,申思喆爲兼文學,梁廷虎爲司書,李夏相爲軍器判官,趙道彬爲承旨。
上在昌德宮。停常參·經筵。
答正言洪禹行疏曰,省疏具悉。鄭栻之言,謬戾,則權熀疏論,未見過當,而今乃抉摘文字,至以有孝敬之心者,所忍發口爲言,已未可曉,而向者臺啓,非出公心,則李相成之疏辨,亦未知其可罪矣。韓以原之追提往事,未必得當,有何替不替之可言乎?爾其勿辭察職。
答掌令李相成疏曰,省疏具悉。上款數事,令廟堂該曹稟處,日者堂箚所論得宜,而今乃以不公平等語,大加非斥,予實未曉。右相之有懷箚陳,固無不可,而乃反疑之以伸救,極意譏詆,略無顧藉,其在事體,豈容若是?誠可駭也。勿辭察職。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,卽伏聞夜間,聖候雖有熏熱,寢睡與昨一樣云,伏未審朝來,熏熱已歇,而困惱及膈間不淸利之候,一向差減,口淡亦有所減乎?腹部微飽之氣,不復往來,而脚部牽引加減,何如?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱已歇,而困惱往來,膈間不淸利之候,一向差減。口淡姑無顯減,腹部微飽之氣,猶未快減,脚部牽引,與昨無異矣。勿爲入診。
大司諫朴鳳齡三度呈辭。入啓。遞差。
政院啓曰,今日備局引見時,兩司當爲入侍,而大司憲權尙夏,執義權忭,持平朴聖輅在外,大司諫未差,掌令李相成,正言洪禹行,疏批已下,司諫李允文,獻納尹陽來,正言金相尹,掌令崔慶湜未肅拜,持平黃璿陳疏,時無行公之員,除在外人員外,竝卽牌招,以爲推移入侍之地,何如?傳曰,允。
謝恩,掌令崔慶湜·李允文,獻納尹陽來,正言洪禹行。
政院啓曰,領議政徐宗泰,左議政金昌集,判尹閔鎭厚,禮曹判書趙泰耉,戶曹判書李健命,兵曹參判李光佐來待矣。傳曰,引見。
正言洪禹行啓曰,臣於昨日乞免之章,猥以草草數語,附陳疏末,思效一日之責矣,及承聖批,誨責諄摯,臣不勝惶隕震越之至。臣近見朝著之間,禮讓掃地,風習偸薄,少有官師相規之事,則輒以不遜譏切之語,反詈言者,實非美風。向日權熀之與鄭栻,彼此疏爭之際,其所謂噴薄於病親乞救之章云者,言甚淆薄迫切,有非士夫間相敬之道。故臣果以孝敬所忍發口之說,欲爲規警其妄說之過矣。今聖敎以抉摘文字,爲責臣之端,有若臣右栻而斥熀者然,臣不勝訝惑焉。臣未知權熀之言,果出於忠厚,而少無可疵處耶?臣之本意,以爲熀·栻口業,俱爲不恭,而熀之遣辭,比諸栻言,實爲悖慢,故臣疏中,不分輕重云者,良以此也。有何偏係於其間,抉摘文字,而吹覓於無過之地者哉?至若李相成之疏語,尤爲妄悖,其所被彈於黃爾章者,其言之不公與否,姑置勿論,果有冤狀之可辨處,則隨事自明,未爲不可。而及夫疏卞之日,全沒得謗之根因,反以不干涉之李師尙,以爲脅持爾章之資。乃曰,爾章之啓,專出於爲師尙報復之計,至發更尋建德之仇,無疵者可以論人等語,費力粧撰,恣意掩遮,其情誠可哀矣。大抵相成,以曾論師尙,作爲奇功,有所捱逼於厥躬,則敢以代人報仇之說,顯爲自鬻,仍欲護愆,師尙之爲,若德過矣。獨不無傍觀之竊笑者乎?臣之請罷相成,蓋欲存士夫之廉隅,正朝廷之風習矣。今聖上,乃以相成之疏辨,未知其可罪爲敎,而臣意亦非相成之疏辨爲咎,只以不思自靖之道,專歸臺言於修隙之科者,爲非,則不審聖明,胡乃曲護無恥之人,而瑱拒公議,一至於此耶?臣竊恐從今以後,如相成輩者,將無所顧忌,此豈非世道之慮乎?臣新入臺地,少無毫補,纔發一言,致勤嚴敎,其不可一刻苟冒於臺次也決矣。請命遞斥臣職。答曰,勿辭。退待物論。
掌令李相成,持平黃璿牌不進,依承傳罷職。
吏曹啓曰,臺諫有闕,政事,取稟。傳曰,明日爲之。
今日大臣·備局·有司堂上入侍時,訓鍊大將尹就商,兼任捕盜大將,今姑改差事,榻前定奪。
校理洪錫輔,副校理金相元·魚有龜,修撰權世恒,副修撰洪啓迪,右承旨李喬岳牌不進,罷職傳旨。傳曰,只推勿罷。
正言金相尹上疏。大槪,臣之母病,一向彌苦,實無離側就列之勢,連呈辭疏,見阻喉司,不得不更申呼籲,冀蒙恩遞,兼附所懷於疏末,以備裁察。臣於治疏將上之際,召牌降臨,不敢坐違,黽勉趨詣於闕外,而顧此煎迫情理,決難供仕之狀,與前無異。今又陳疏退歸,恭俟嚴誅,乞治臣任情負職之罪,以警具僚事。入啓。答曰,省疏具悉。上款所陳,令地部稟處,而李之昉等事,京兆決折之後,終始防守,誠甚駭異矣。疏辭得宜,依此施行。李眞儉所爲,殊極未便,而果有是事,則道臣,必不置之,未可知也。爾其勿辭,俟母病間察職。
兵曹,左邊捕盜大將李弘述。
今日引見時,獻納尹陽來所啓,臣情病俱苦,旣不可叨冒言地,今因備局引見,有牌召之命。臣竊伏念奉使出彊,只隔旬日,違離闕庭,將經一年,思欲一近淸光,以伸犬馬之誠,故不敢以情病之難强,偃然坐違,而所居稍遠,隨牌趨闕肅謝,改服之際,時刻淹延,進詣閤門外,乃在諸臣入侍之後,微稟追入,已極惶恐。且仍司謁之傳言,急於登筵,率爾隨入,而第伏念筵中追入之臣,如輪對官·下直守令,皆有史官之宣旨然後乃入,如非其招不至,孟子有訓,而臣不待史官之宣旨,只憑司謁之傳言,苟然趨入,其壞損事體大矣。其何敢仍冒於臺次乎?請命遞斥臣職。上曰,元無史官宣旨之規,以此引嫌,未知其可。勿辭,退待物論。
今日引見時,上曰,向者翰林,徑出違牌,敍後付職,又不行公,至於禁推,而終不承命,卽今史局,皆是兼春秋,史局事體,極爲苟簡。翰林之坐罷已久,欲爲敍用,而第以薦事撕捱,若不行公,則徒歸無益,而有傷事體,故欲問於大臣而處之矣。領議政徐宗泰曰,臣等已有所相議,欲以此陳達,而今承上敎矣。卽今上下番俱空,直宿入侍,以兼春秋替行,已過兩朔,事體苟簡,誠爲可慮。宋眞明·趙觀彬,以薦事相爭,至於徑先陳疏,其事固爲非矣。而聞渠等情勢,朝家雖有嚴命,終難出當薦事,今雖更加催督,徒爲傷損之歸。且觀近例,洪禹瑞·李眞儉,以薦事撕捱,終不行公,以兼春秋替直,過一月後,有所變通差出,別兼春秋,使之新薦矣。今亦差出別兼春秋,使之新薦,似宜矣。上曰,翰林旣以薦事起鬧,則薦事雖不可當,而史局行公,則例無所嫌,欲問渠等之當薦與否而處之矣,若終不當,則不如變通之爲愈矣。左議政金昌集曰,若非薦事,而不過一時相較之事,則敍用付職後,可以行公,而聞渠等,旣以薦事相爭,雖有嚴命,薦事未停當之前,終無行公之意云。卽今變通之道,不如差出別兼春秋,俾速完薦矣。上曰,卽今翰林之不爲行公,只在於薦事,差出別兼春秋,使之速行,可也。朝報
禮曹啓曰,卽接敬陵·翼陵·順懷墓官員等所報,則諸陵火巢內,虎患益甚,自今月初七日夜,踰垣猝入於順懷墓齋室內庭,或踞或行,至入供需廳,窓戶及所置器皿,攫拏動撓,而軍卒則無囕傷之患云。陵寢至近之地,有此虎患,誠極可慮,依前例,令軍門發遣將校,期於捕捉,何如?傳曰,知道。
訓鍊都監啓曰,因禮曹啓辭,敬陵·翼陵·順懷墓,有虎患,依前例令軍門發遣將校,期於捕捉事,命下矣。善放砲手八十名,將官率領,明日出送之意,敢啓。答曰,知道。以上訓局謄錄
今日大臣·備局堂上引見入侍時,領議政徐宗泰所啓,水原試才御史,旣已差出,試才今當設行,而本府沿海之面,災荒頗甚,時當初冬,捧糴之政已始,設試之後,自當費了數十日,前頭與捧糴相値,則事多難便,曾前試才,或當夏節,或當九月。而今則節晩,故有此難便,本府府使宋正明,上來見臣等,言此事狀,又以此論報本司矣。稍退數朔,恐無妨,趁開歲春初農前,退行,似好矣。上曰,前則本府試才,每以九月間爲之矣。左議政金昌集曰,聞宋正明之言,則試才之時,試官與府使,例爲眼同設行,而試事當費二十餘日,正當還上收捧之際,糴政似難專一,民弊亦甚不些,退行明春,似爲便好云。此與仍停不行有異。而邑弊民情,亦不可不念,差退數月,似無所妨,趁農前擧行,宜矣。上曰,昨年京畿御史魚有龜,詳察民情,有所稟定,故必欲趁今秋設行矣,本府旣被災荒,民情又如此,則與遠退有異,以明年正月晦二月初退行,無妨矣。
又所啓,日昨東萊府使狀啓,差倭人以島主所請人蔘事,傳書契,以此馳啓矣。觀書契謄本,則不以交貿爲定,而差倭與訓別等酬答之言,則以爲,島主或以關白之意,請貿關白以下執政等藥用極品人蔘三十斤云矣。人蔘是藥物,旣有求貿,則泛言之,似當應之,而此爲無前之事,開路有關後弊,常時倭館開市時,蔘路流通,渠之擇貿,何所不可?雖未必出於島主之全爲假托,而防塞,似爲得宜。事係邊情,下詢諸臣,何如?上曰,左相所見,何如?左議政金昌集曰,以渠書契及館倭訓別等問答辭意觀之,蓋藉重於江戶而有此請也。蓋人蔘自有入去之路,而料外所請如此,若一開路,必有後弊,防塞,可矣。第聞近來禮單人蔘,品漸不好,此則似當申飭矣。上曰,諸臣所見,如何?判尹閔鎭厚曰,蔘禁極嚴後,我國蔘路甚艱,價漸高騰,人皆以日本蔘貨之不能防禁爲恨。今此所求,非但一二斤,至於三十斤之多,尤何可創開無前之規,以貽無窮之弊乎?決不可聽許矣。禮曹判書趙泰耉曰,彼人雖以人蔘,非渠國所産爲言,而我國蔘貨年年入去,雖拒以蔘品不好,欲得揀蔘,島主書意,乃是求請,非買得矣。訓別等,極力防塞,則館倭以爲一時准數,雖似未易,爲先許貿若干,以爲免罪江戶之地,爲辭,而倭情,本來狡詐,其言有不可盡信,亦有不可測者。三十斤蔘,數亦不少,創應無前之求,實關後弊,防塞似宜矣。戶曹判書李健命曰,渠國若無人蔘入去之事,則藥用之物,不可不給,而旣有禮單例給。又有開市買取之事,則其中擇用,何所不可而乃有此規外之請,後弊所關,不可創開。且大臣以禮單蔘擇給爲請,而所謂禮單蔘,乃收稅之蔘也。此蔘品粗劣,實無揀擇之道矣。兵曹參判李光佐曰,無前科外之請,一開其路,何以防後弊乎?防塞宜矣。上曰,科外別求,乃是無前之事,如有後弊,防塞可也。徐宗泰曰,島主書契,分付仍爲勿捧乎?上曰,勿捧,可也。
漢城判尹閔鎭厚所啓,廣州府尹所管,軍器甚少,殆不成樣,故臣於頃年,陳達榻前,以守禦廳所謂新軍器者,移送本府,而仍令其中軍,擔當修改,則厥後頗有其效矣。但其物力,今已乏盡,監色朔料,亦無以繼之云,每年本府軍餉耗米三百石,太二百石,劃給府尹者,乃是規例也。就其中以米五十石,逐年題給於中軍,以爲軍器修改及糧料之用,似爲得宜。以此定式施行,何如?上曰,依爲之。
又所啓,頃年因判府事李□□陳達,外方校生都事考講時,不通者,捧罰布,三次不通後,降定軍役矣。其後辛卯年備局節目中,不但都事考講,每年守令,親自考講,不通降定軍役之意,啓下行會,朝家命令,例爲從後施行,而外方,眩於奉行,或有仍捧罰布者,或有卽定軍役者,不無斑駁之弊。今後則勿捧罰布,直爲降定事,明白定式,分付,何如?上曰,依爲之。
又所啓,戰船新造之際,所入物力甚多,各鎭堡無以措辦。故曾自釐正廳,作爲節目,使以餘布留儲,臨時出給,其他條件,亦頗纖悉矣。厥後以代布之減給二疋,謂有民怨,罷其節目而不行,仍令充給竝保,則代布還爲三疋,此則更無可言,而其時節目諸條,因此而竝廢,邊將之侵虐水軍,漸甚云。今就其節目,可行而無弊者,更爲定式,啓下分付,則恐合事宜,令廟堂稟處,何如?上曰,依爲之。兵曹參判李光佐曰,臣於此事,亦有所懷,敢此仰達矣。釐正廳變通,多有弊端,而其中最便好可行者,軍兵均役,皆二疋事也。水軍舊納三疋,甚爲難堪矣。自釐正廳,減其一疋,與他軍保,同爲二疋,積弊始祛,水軍莫不咸悅。且食代者則減一疋,雖悶然,三疋時則木麤,二疋後則木稍精,量其所縮,不至大段,行之屢年,無大弊,足可行於永久。惟水閫,則用度每以疋計,故以減數,大以爲悶,終至於譸張復舊,雖良法,每被撓奪如此,誠爲可歎,他道皆復舊,惟湖西未復矣。昨年水使,又狀啓還復云,雖以他道言之,竝末保罷後,多移屬他處矣。及今還設,末由倉卒盡充,未充之邑,則戶首納,如前三疋,已是巨弊。至於湖西,竝末保全無存者,水使方今嚴督,使之一時盡充,閑丁至貴,許多水軍竝末保,何由充定?勢將盡徵三疋於戶首,其弊無極矣。旣許復舊,雖不可處變,而竝末保未充之處,則依前捧二疋。且竝末保闕額水營,毋得督充於列邑事,嚴加申飭,何如?閔鎭厚曰,李光佐之言,是矣。釐正廳節目,實爲便好,而無端廢閣,誠可惜也。但兩南代布,旣復三疋之制,則湖西·京畿,不宜異同,故一體充給竝保事,纔自廟堂覆啓分付,而其時忠淸水使啓報中,以徐徐充定爲言,果爲一時督塡,致有民弊,則殊未妥當,不可無申飭之擧矣。上曰,所達是矣。申飭,可也。
兵曹參判李光佐所啓,國家緩急,有難預知,近因荐饑,戎政多抛棄,湖南習操停廢,今三年矣。今年固非習操不可行之年,而今旣停止,不可復行。營將巡歷,令兵使別爲檢察,使之詳細點考,察其代點,聚會時,仍敎坐作進退之節,畢行後,兵使考其能否,啓聞之意,分付,何如?上曰,所達是矣。分付,可也。領議政徐宗泰曰,李光佐之言,是矣。湖南今秋水操,雖已設行,而陸操則道內,雖有災荒之邑,謂非停廢之年矣。前監司李㙫,狀啓請停,備陳災邑,民事甚慘,必難赴操之勢,然兩年廢操之餘,又復停止,軍政有疎弛之慮,覆啓出草,以設行爲請,旋聞諸議,頗以爲災邑民事方急,姑許停止,俾得稍紓爲宜,故見得已改草以停止稟請矣。事涉顚倒,今雖不可改以設行分付,軍政不當全廢,各營將巡歷,則使之擧行,宜矣。上曰,日昨湖南停操事覆啓,予意持難,留置良久,而旣已覆啓,故允下。凡操鍊等事,若非大段凶歲,則不宜一向廢曠,而循襲爲例,雖非大無之年,每以頉停爲事,固已爲非矣,兵曹參判所達,果是矣。且凡被災有甚處有不甚處,其輕重虛實,一從實狀論報,可也。近來守令之報,監司之報朝家,皆不以實。其所被災,雖不大段,謂之慘被,雖止一處,謂之同然,混同爲說,多般托辭,以爲後日稱頉之張本,此習誠不是矣。以頃日黃海監司狀啓言之,以九月十二三日霜降,謂之太早,此不過預爲周遮之言,殊甚不當矣。左議政金昌集曰,雖是凶歲,詰戎之政,不可每每停廢矣。上曰,如非大無之年,則不得停操,已有朝令,在前則凡係朝家定式之事,無所撓改矣。近來事漸解弛,各道各邑,雖應行之事,多不遵行,已成痼習,殊甚不可矣。今後此等事,回啓之時,廟堂詳察爲之,可也。光佐曰,兵使停操之處,則各道一體分付乎?且點兵已行,多以軍物前導,災歲貽弊可慮,騶導一切減省事,竝爲分付,何如?上曰,分付,可也。
行判尹閔鎭厚所啓,古者戰船,必臨戰而造之,未嘗恒常造置。我國戰船,亦於壬辰之亂,忠武公李舜臣始造,而其制甚好,克成勝捷之功矣。自其後仍爲連造掛置,今則漸失舊制,難於運用,而多費物力,且有民弊。況海船滄,絶無好處,若非潮滿,無以移動,賊之來犯,未必在於潮滿之時。且賊船得順風而來,則在我爲逆風,勢難運用巨艦,其實則戰船,不爲兵船矣。今雖不可盡罷戰船,擇諸道船滄最好處,仍置戰船,俾作將帥所騎,而其餘不緊處,以其戰船,換作兵船二隻,則臨難尤可以得力,而財力民弊,亦有減除之效。鄭是先爲黃海監司時,已用此例,皆以爲便,臣與諸武將商議,則亦以臣言爲然,當此船材乏絶之日,如是變通,似爲得宜。令廟堂稟處,何如?上曰,依爲之。
兵曹參判李光佐曰,臣意則有不然者矣。忠武公李舜臣時所用戰船,今無變制矣。蓋倭船則制作,極精緻,操船之法,又如神,故能以少船駕海濤,而我國則制作及操船,皆不能然,小船則無以與倭爭,徒以大船,衝擊小船,小船皆被靡沈沒。故能以一當百,忠武公李舜臣之以少敵衆,出奇制勝,專在於此矣。李舜臣創造,乃龜船,而戰船則舊制也。李舜臣東國名將,水戰如神,而未嘗言船制不便,以此船成功。今已數百年使用,到今豈有變改之理乎?日後能有用此之人,恨其變制,則倉卒其能還使之大乎?凡事莫如仍舊之無弊,船材盡得,則再作區處宜矣,而卽今則決難變改矣。小臣曾任湖臬,知其事,取船滄好處十不居一,今若欲以船滄之不好而改之,則自爲盡廢舊制之歸,何可爲也?上曰,卿言不無意見,徐觀稟處之如何更爲處分矣。
行判尹閔鎭厚所啓,黃海道有廳軍,作領給保,實是他道所無之規,而近來査汰冒錄者,餘存實數,甚爲零星,無以作領。且當此良丁難得之日,定給保人,亦有其弊,作領給保之法,自今革罷恐宜矣。此事初出於啓下定奪,故敢仰達。上曰,依爲之。
戶曹判書李健命所啓,頃日判府事李濡,以北漢事所進冊子中,地部所管數三件,而亦多有難便窒礙者。臣欲條陳,而日勢已晏,恐致酬酢之繁,日後廟堂覆啓時,竝論其可否,以俟睿裁,何如?左議政金昌集曰,今日入侍,多有稟達事,而時刻稍久,恐妨靜攝,不敢一一陳達。且判府事冊子中北漢諸條,令廟堂稟處者外,聖旨依施者,亦不無難便之端,而有非倉卒所可條陳,前頭廟堂回啓時,竝與箚批依施數件事,一體稟處,何如?上曰,依爲之。以上備局謄錄
今日,大臣·備局堂上引見入侍時,行判尹閔鎭厚所啓,雜科覆試額數,比初試減半者,自是法典,故各學類,皆初試十八人,覆試九人矣。曾於壬寅大增廣覆試時,各學加取二人,至於丁巳年,依武科例,倍數加取,而初試則無增額之事,故初試入格者,皆得覆試,雖是雜科,何可如是無章耶?上上年則遵用壬寅之例,而不能預先稟定,初試亦未增額,以致覆試額數,過半於初試,極爲未安。且近年譯科應擧者絶少,故式年初試,每未滿於元額定數,覆試時見落者,不過一二人,此尤不當矣。今後一從法典,必使覆試額數,減半於初試,如大增廣則依壬寅年例,各學加取二人。而初試亦加取四人,初試額數者,覆試亦從初試數而減半取之,似爲得宜,令禮曹稟處,何如?上曰,依爲之。司譯院謄錄
今日大臣·備局堂上引見入侍時,行判尹閔鎭厚所啓,臣待罪禮曹時,考見謄錄,則甲辰年,本曹因成均館啓辭,文廟及外方鄕校位版誤題處,令儒臣博考經傳,而又爲詢問於儒賢,先正臣宋時烈,有所標識,而其收議以爲,臣嘗取朱子尙期異時之意,以獻於啓聖廟收議之時,今不敢更有所論云,則先大王,命依議施行,事遂寢格矣。及當宁壬戌年,文廟東西廡諸位,多有改正之擧。啓聖廟,且已設立,則誤題釐正,猶不擧行於此等時者,豈或該曹不能覺察而然耶?臣於上年,慮或已有釐正之事,遍考公私文籍之際,慶尙監司洪禹寧狀啓適至,請爲釐改,故以考出後從當稟處之意,覆啓,而反覆考出,終無明白可徵者。但甲戌年,淸州幼學申應泰以此事上疏,而本曹以甲辰年儒賢,以爲宜從禮官之議,而事體重大,尙未擧行,今無更議之事,置之,以此見之,亦可知其不曾釐改矣。臣伏見甲辰年弘文館別單,則以爲,富平侯之平,似當作陽,武成侯之成,似當作城,顔之僕之僕,似當作㒒,臨僕侯之僕,似當作濮,良鄕侯之侯,似當作伯,昌黎侯之侯,似當作伯,預國公之預,似當作豫,公晢哀之晢,似當作晳,高苑侯之苑,似當作宛,廉絜之絜,似當作潔,高堂侯之堂,似當作唐,公西與如之與,似當作輿,蘧伯玉,似當書名,江都相,似當作廣川伯,周敦頤之敦,似當作惇,蒲城伯之蒲,似當作浦云。依此改之,則所當改者十六位矣。其別單,又以爲公西輿如之位,當從會典,移於邽巽之上,而臣取考會典,則不但此二位而已。如公祖句玆·縣城·漆彫徒父·漆彫哆·孔安國·董仲舒諸位,皆換置,顔之僕·樂顔,亦倒次,獨於此兩位,必欲移易者,未知其故也。且會典位次,有不可盡從者,試以一事言之,兩程之位若以東西相間計之,則叔程子,在伯程子之上,似亦由於中經陞黜之致,而其誤錯如此,則今不必一遵會典而改正。此則仍舊奉安,恐合於愼重之道,竝令禮官,更爲稟處,何如?上曰,依爲之。禮曹謄錄
今日備局堂上引見入侍時,上曰,權卨事旣見大臣收議,而判義禁,今方入侍,與諸宰及兩司,各陳所見。行判尹閔鎭厚曰,權卨事,初因臺啓還收後,自禁府覆啓,有遠配之命,臺官仍爲爭執,今又蒙允,而啓辭中所論列,別無新語,禁府有不敢循例議啓。且中間有大臣收議之事,故敢請議大臣矣。卨之罪狀,極爲妖誕,國言喧藉,皆曰可殺,而但其北咨後譸張云者,判府事李□□陳達,在於北咨入來之日,則卨之發言,在於北咨前者分明,此一款,已歸伸卞矣。夫差云云,雖未知虛實之如何,而卨之前後捕捉賊人,自是實狀,毋論夫差與否,其所跟探,必有楷梯,似不可謂全然孟浪。論以死律,恐或過中,臣之愚見,亦與大臣收議,無異矣。禮曹判書趙泰耉曰,臣未得詳見文案,而所謂回文夫差事,極爲妖誕,第無所執捉可殺之罪,豈可遽殺而亦不可近置,施以屛裔之典,似無妨矣。戶曹判書李健命曰,回文夫差事,極是妖言,渠旣出此妖言,則其在國體,事當終始推問,而夫差去處,若不能對,則造言之罪,渠烏得免乎?似不可輕易釋之矣。兵曹參判李光佐曰,未見文案,不能詳知其曲折,而果爲妖誕,夫差去處推問之說,似宜矣。掌令崔慶湜曰,罪狀痛惡,終始推問,似宜矣。獻納尹陽來曰,權卨更覈之啓,臣亦參之矣。罪狀妖惡,皆言可殺,所謂夫差,若不現出,則渠豈能生乎?嚴加究覈,期於輸情,似宜矣。上曰,所謂回文,妖誕則極矣,其時因大赦蒙宥乎?閔鎭厚曰,大赦時全釋,因臺啓還收而遠配矣。其回文極妖誕,而措語無以解見,夫差根脚,則卨以爲本以槐山人,欲移居嶺南,中路遇賊,其父母俱死云云,而未知其果,如何耳?上曰,戶判所達,誠是,更爲推問,可也。閔鎭厚曰,然則爲先更推乎?上曰,然矣。閔鎭厚曰,回文措語,更令解釋以告,而夫差根脚,亦當詳問矣。上曰,依爲之。禁府謄錄
上在昌德宮。停常參·經筵。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,昨日賜對移時,酬酢稍多,晩後不無諸症往來之候,區區憂慮,終宵未已。卽伏聞夜間,聖候以熏熱·困惱,寢睡不如昨日云。伏未審朝來,熏熱·困惱,其已差歇,而膈間不淸利之候,一向差勝,口淡亦有所減乎?腹部微飽之氣,猶未快減,而脚部牽引,比昨無減乎?今日臣等,與諸醫入診,詳察症候宜當,敢此問安,竝爲仰稟。答曰,知道。朝來熏熱減歇,而困惱未已,膈間不淸利之候,一向差減,口淡無加,腹部微飽之氣,猶未快減,脚部牽引,比昨無減矣。勿爲入診。
判尹閔鎭厚,驪州地掃墳呈辭。入啓。給由,澆奠牀備給。
掌令崔慶湜所啓,臣於夏初,猥膺是職,涓埃未補,愧懼徒切。積月旅食,宿恙添劇,尋單蒙遞,優遊散地,感激恩私,糜粉是期,不意新除,復及此際,兢惶震越,莫省所措。召牌之下,分義是懼,不得不黽勉出肅,而第臣有難冒之端。臣之頃忝本職也,其時僚臺,京畿水使李世祥,居官不法事,首發拿問之啓,臣於詣臺之日,果爲仍傳連啓矣,及其行査本道之後,世祥所犯,盡歸淸脫,僚臺旣以爽實,引避見遞。臣亦曾參其啓,則論人不審之失,宜無彼此之別,何可諉以事在旣往,而獨爲晏然而已乎?請命遞斥臣職。上曰,勿辭。退待物論。
政院啓曰,獻納尹陽來,正言洪禹行,掌令崔慶湜,引避退待,而大司憲權尙夏,執義權忭,持平朴聖輅在外,大司諫·掌令·持平三員,未差,正言金相尹,陳疏受由,司諫李允文,呈辭,兩司俱無行公之員,處置經宿,事甚未安。除在外陳疏受由人員外,呈告人員,卽爲牌招,使之處置,何如?傳曰,允。
司諫李允文牌不進,依承傳罷職。
黃海監司書目,長連縣監李復淵,以其母病,連呈辭狀,還任無期,不得已罷黜事。
判府事李頤命箚子。大槪,冒死申籲,乞命有司,治臣負犯事。入啓。答曰,省箚具悉卿懇。前後之批,已悉決不可允許之意矣,卿胡不諒,連章祈免至此乎?近日問候,卿未進參,予之缺然,曷有其已?須勿待罪,速出行公,勉副至望。仍傳曰,遣史官傳諭。
校理洪錫輔,修撰權世恒牌不進,罷職傳旨。傳曰,禁推。
副校理魚有龜,副修撰洪啓迪上疏。大槪,臣等昨於恩召之下,冒暴危懇,而見阻喉司,未獲登徹,情窮勢隘,竟犯逋慢。律以邦憲,罪無所逃,而輒蒙只推,又辱天牌,怵分畏義,復此來伏於禁門之外,而第憲臣疏中,至以混淆爲害等說,構罪臣等,則惟當悚蹙俟譴之不暇,其何可抗顔復進於榮次乎?且於館僚未徹之疏,亦有所難安者,玆又冒死煩籲,乞遞臣等之職,仍治臣等之罪,以快人心事。入啓。答曰,省疏具悉。爾等之箚,請兩臣之竝罷者,所論是矣。予未見其不公平也。意外詆斥,不必爲嫌,須勿過辭,從速察職。朝報
有政。兵批,以朴鳳齡爲副司直。
兵曹啓曰,昨日初更量,敦化門守將金壽漢來言,捕盜廳從事官,爲納前大將密符入來,閉門時僅出,而隨來書員黃一淸,爲謄擧行條件,遲留未及出門,仍爲現捉云,故卽爲捉來拘留矣。此雖與無端闌入,有異,而閉門時,不卽還出,以致經夜於闕中,事甚駭然。自本曹從重決棍放送,何如?傳曰,允。兵曹謄錄
黃海監司金楺,留待引見入侍時所啓,推奴徵債,當此凶歲,不爲擾民之端,一切禁斷,何如?上曰,凶歲如此,依所達禁斷,可也。刑曹謄錄
有政。吏批,以李觀命爲大司諫,李珌爲長連縣監,權忭爲校理,成起寅爲兵曹佐郞,安重弼爲掌令,申思喆兼西學敎授,洪啓迪兼中學敎授,權益敬爲金溝縣令,金重熙爲典籍,任敾爲社稷令,李世鴻爲長水縣監,金遇秋爲典籍,趙聖復爲持平,尹德駿兼同知義禁府事,吳命峻爲禮曹參判,尹德駿兼知義禁府事,洪好人爲執義,丁道復爲司諫。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間,聖候熏熱往來,且有困惱,寢睡與昨一樣云。伏未審朝來,熏熱·困惱已歇,而膈間不淸利之候,一向差減,口淡亦有所減乎?腹部微飽之氣,尙未快減,而脚部牽引,加減,何如?三和散五貼,當盡於今日,臣等與諸醫入診,詳察症候,議定繼進當否,宜當。不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,膈間不淸利之候,一向差減,口淡昨今有加,腹部微飽之氣,猶未快減,而脚部牽引,一樣矣。
明日仁政殿儒生殿講時,考官二,趙泰耉·李光佐,參考官四,韓重熙·南就明·李廷濟·柳綎。
吏曹口傳政事,別兼春秋三單,金相元·李眞儒·洪啓迪。
副校理魚有龜,副修撰洪啓迪牌不進,罷職傳旨。傳曰,只推勿罷。
政院啓曰,明日仁政殿儒生殿講時,命官,何大臣進去乎?敢稟。傳曰,領相進去。
藥房再啓曰,臣等入診退出後,與諸御醫等,更爲反覆商議,則皆以爲三和散,已進四貼,而便道愈滯,今姑停進,加味三補湯,連進五貼,以爲淸熱疏滯之地,宜當云。此藥自明日煎入之意,敢啓。答曰,知道。
傳曰,日氣漸寒,薄衣軍士,襦衣題給。傳曰,日氣漸寒,宿衛軍士,空石題給。
兵曹口傳政事,副司直李眞儒。
觀象監,夜一更,月暈,有霧氣。二更三更,月暈。啓。以上朝報
上在昌德宮。停常參·經筵。
下直,金浦郡守朴弼震。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候淡淡之氣差減,而口淡一樣,困惱之候往來,而寢睡以大便放下,數覺不得安穩云。伏未審朝來,困惱已歇,而口淡亦有所減乎?熏熱不復往來,而膈間不淸利之候,幾盡快減乎?腹部微飽之氣,大便累次放下後,其有差勝之效,而脚部牽引加減,何如?湯劑依聖敎,今日則不爲煎入,而與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。朝來困惱口淡無減,而熏熱往來,膈間不淸利之候,一向差減,大便尙未洞泄,腹部微飽之氣,別無差勝之效,而脚部牽引,一樣矣。勿爲入診。
儒生殿講,考官李光佐病,代閔鎭遠改落點。
戶曹判書李健命上疏。大槪,敢陳前席未及稟裁者,以備睿察事。入啓。答曰,省疏具悉。所陳兩件事,令廟堂稟處。
政院啓曰,今日殿講時,考官兵曹參判李光佐有頉,代以大司成閔鎭遠,改落點以下矣。卽者館吏來言,閔鎭遠亦有身病,方在呈告,勢難進參云。卽爲牌招,何如?傳曰,允。
假注書姜樸有頉,代金光運。
今日儒生殿講,進士全益敏,幼學呂翊周,易通,幼學金錫奎·裵晉明,易略,幼學朴時楷,論略,進士李鳳齡,易粗。
吏曹參議李宜顯,黃海監司,遞來。
備忘記,居首進士全益敏,幼學呂翊周,竝直赴會試,之次幼學裵晉明·金錫奎各給一分。
副司直李眞儒上疏。大槪,臣於別兼春秋差下之命,有不可冒沒承當,再誤史薦,玆敢隨牌進伏闕外,陳章徑退,以冀聖明之處分。仍又略附淺見,以嚴史局體例,以振聖朝頹綱事。及副修撰洪啓迪上疏。大槪,臣之情勢,決無耐彈供仕之望,且於史館別兼諫院處置,俱有所不可冒當者,玆敢畢暴危迫之懇,冀蒙鐫改臣本兼,以謝人言,以安私分事。入啓。
右議政金宇杭箚子。大槪,請伏妄言之罪,以快人心事。入啓。答曰,省箚具悉卿懇。大臣之有懷箚陳,何所不可?而李相成之言,專出敲撼,其所詬詆,不有餘力,予實駭然也。於卿無難安之端,須體至意,安心勿辭,亦勿待罪,卽起視事,用副予望。仍傳曰,遣史官傳諭。
答副司直李眞儒疏曰,省疏具悉。兩史臣,如可以出當薦事,則何至變通乎?此出別兼,近例亦多,爾其斯速擧行。
答副修撰洪啓迪疏曰,省疏具悉。每引前嫌,殊涉太過,兩史臣,如可以出當薦事,則豈至於變通乎?差出別兼,非今創始,爾其勿辭,斯速擧行。
觀象監,夜一更,有霧氣,三更,月暈,廻木星,五更,有霧氣。啓。朝報
今日,賓廳日次,而上候方在靜攝中,儒生殿講相値,頉稟。答曰,知道。備局謄錄
政院啓曰,判尹閔鎭厚,以掃墳事受由,今方下去驪州地,所授守禦使密符,不敢以佩以去,來詣還納,何以爲之?敢稟。傳曰,仍佩往來。兵曹謄錄郞廳曺命胤書。郞廳趙景觀校。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間,聖候熏熱往來,且有困惱,寢睡不得安穩云。伏未審朝來,熏熱·困惱已歇,而膈間不淸利之候,一向差減,口淡亦有所減乎?腹部微飽之氣,比昨差勝,而脚部牽引,加減,何如?今日湯劑,當爲煎入,而臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱困惱減歇,而膈間不淸利之候,一向差減。口淡無減,而腹部微飽之氣,比昨別無加減,脚部牽引一樣矣。勿爲入診。
判府事李頤命箚子。大槪,恩諭之下,終不敢承命,且有尤不可一刻虛帶者。伏乞先遞臣內局之任,仍治臣前後違負之罪事。入啓。答曰,省箚具悉卿懇。批旨屢宣,復何多誥?予志牢定,決難允許,卿其體予思想,安心勿辭,亦勿待罪,速出行公,以副予望。仍傳曰,遣史官傳諭。
政院啓曰,憲府無行公之員,連日監察茶時,事甚未安。除在外及避嫌退待外,未肅拜人員,竝卽牌招察任,何如?傳曰,允。
謝恩,執義洪好人,掌令安重弼,持平趙聖復。
掌令安重弼啓曰,庸陋如臣,濫蒙洪造,屢忝言責之任,未效涓埃之報,愧懼恒切于中矣。千萬意外,又叨新除,臣驚惶震惕,罔知攸措。卽因看茶,召牌儼臨,畏義黽勉趨謝,而第玆風憲之職,卽臣已試僨敗之地,揆以廉隅,固不敢冒沒復進。且本府,方有槐院圈點改正之啓,而臣是壬辰榜中之人,則其何敢有所參涉於此啓乎?旣不得參啓,則亦不可一刻仍蹲於臺端也決矣。請命遞斥臣職。答曰,勿辭。退待物論。
府啓,竝引嫌而退。初旣連啓,事歸爽誤,不審之失,宜無異同,揆以臺體,勢難仍在。微稟追入,事勢適然,史官宣旨,又無前規,以此引嫌,無已太過?語及孝敬,雖涉過重,兩款所論,大意固好,聖批誨責,何必深嫌?請掌令崔慶湜遞差,獻納尹陽來,正言洪禹行,竝命出仕。答曰,依啓。前啓,以月食齋戒,今日姑停。
觀象監,自昧爽至辰時,有霧氣,巳時,日暈,夜五更,有霧氣。啓。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間,聖候熏熱往來,且有困惱,寢睡不得安穩云。伏未審朝來,熏熱·困惱,其已減歇,而膈間不淸利之候,幾盡差減乎?口淡亦爲減歇,而腹部微飽,脚部牽引等症,加減,何如?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。朝來熏熱·困惱已歇,而膈間不淸利之候,一向差減。口淡無加,腹部微飽之氣往來,而脚部牽引一樣矣。勿爲入診。
吏曹啓曰,臺諫有闕,政事,取稟。傳曰,明日爲之。
持平趙聖復上疏。大槪,臣卽接鄕信,則臣父猝得寒疾,舊患疾病,挾感重發,症勢甚篤云。臣聞來,方寸煎灼,不能自定,今方促裝下鄕,乞削臣職,仍治臣罪事。入啓。
政院啓曰,掌令安重弼,避嫌退待,而大司憲權尙夏,持平朴聖軫在外,掌令一員未差,持平趙聖復,以親病陳疏入啓。執義洪好人,呈辭,他無行公之員,未卽處置,事甚未安。執義洪好人,卽爲牌招,使之處置,何如?傳曰,允。
謝恩,別兼春秋洪啓迪。
答持平趙聖復疏曰,省疏具悉。爾其勿辭,往省焉。
平安監司書目,德川等八邑呈,以十月十四日,連次雷動,事係變異事。
副修撰洪啓迪上疏。大槪,卽於直中,得接家人所報,則臣母自昨日,猝患暴泄,度數甚數,食飮專廢,眞元大脫。臣方寸煎灼,不能自定,玆敢冒死陳懇,徑出禁門。伏乞亟賜鐫遞臣本兼,俾得專意救護事。入啓。答曰,省疏具悉。爾其勿辭,救護母病。
右議政金宇杭初度呈辭。入啓。傳曰,不允批答。
吏曹判書趙泰采上疏。大槪,臣於大臣箚辭,有不得晏然仍據職次者,玆敢退伏私次,露章陳懇,乞賜罷斥,以安私分事。入啓。答曰,省疏具悉。大臣箚語,非有深意,則卿之引嫌,無已太過?安心勿辭,速出行公。副校理金相元辭職上疏。入啓。答曰,省疏具悉。別兼二員,亦可以相議完薦,別兼春秋之任許遞,爾其勿辭察職。
假注書沈一羲有頉,代魚有龍。
府前啓,請還收黃順中絶島定配之命,仍令該曹,嚴鞫得情,依律處斷事。請槐院分館,亟命改圈事。新啓,引嫌而退。改圈之請,旣爲指斥,則以此爲嫌,無亦太過?請掌令安重弼出仕。答曰,不允。處置事,依啓。
內醫院官員,以副提調意啓曰,當此輪直之日,院中只有臣善溥,事甚苟簡。提調趙泰采疏批已下,卽爲牌招察任,何如?傳曰,允。
司直李眞儒牌不進,罷職傳旨。傳曰,只推勿罷。
左副承旨趙道彬,右副承旨任埅上疏。大槪,臣等於大臣箚辭,亦有所不敢自安者,方欲陳章控免,此際恩召儼臨。玆敢趨詣闕外,冒死呼籲,乞蒙鐫遞,以靖私義事。入啓。答曰,省疏具悉。大臣箚中所云,未知於爾等,有嫌端也。勿辭察職。
大司諫李觀命上疏。大槪,冒陳病難供職之狀,冀蒙恩遞,略附所懷,以備裁察事。入啓。答曰,省疏具悉。所論儘好,予甚嘉尙,而第以兩臣之引嫌,謂必出於巧避處置,則殊涉過當也。卿其勿辭,從速察職。
觀象監,自卯時至辰時,有霧氣。未時,日暈。申時,日暈兩珥。啓。朝報
備邊司啓辭,知中樞府事任弘望,在京卒逝,今將返葬于忠淸道牙山地。一路擔持軍,依例題給之意,分付于京畿·忠淸兩道,何如?答曰,允。備局謄錄
訓鍊都監啓曰,敬陵·翼陵·順懷墓有虎患,多般尋蹤,期於捉得之意,定送軍兵及領去將官處,嚴飭矣。卽見將官手本,則陵內外諸處山麓,連日遍踏,終無形跡云。當此日氣漸寒之時,許多軍兵,一向露處,似涉可慮,今姑撤還之意,敢啓。傳曰,知道。訓局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間,聖候熏熱,雖往來,寢睡比昨差勝云。伏未審朝來,熏熱已歇,而困惱及膈間不淸利之候,一向差減乎?口淡亦有所減,腹部微飽之氣,不復往來,脚部牽引,加減,何如?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。朝來熏熱已歇,而困惱及腹部微飽之氣膈間不淸利之候,一向差減。口淡別無所加,而脚部牽引,一樣矣。勿爲入診。
獻納尹陽來再度呈辭。入啓。遞差。
忠淸都事書目,藍浦縣監柳祥翼,災傷差錯,罷黜事。
兵曹,司果申鐔身死,曾經臺侍,啓。別致賻。
京畿監司書目,情勢難安,辭職上疏上送事。啓。答曰,省疏具悉。李眞儉,受由往來,則今無可論,而卿之依例給由,亦無所失,勿辭察職。
右議政金宇杭初度呈辭不允批答,王若曰,溫批纔降,謂遐心之可回,遜牘繼尋,愧誠意之猶淺。卿胡不諒?予欲無言。顧念時勢之多艱,必待輔相之盡瘁。湖嶺之饑饉荐至,政急勤恤之方,廷紳之論議日乖,已斷寅協之望。百責所萃,非大臣其誰?二人共貞,惟此時爲急。惟卿,風儀凝重,識慮宏深。內外歷敭,咸稱其遇事練達,平生操履,所戒者持論偏頗。忠勞久著於卿班,華問載播,輿望允協於台席,亨衢方通。故自爰立以來,特加眷注,佇見交修不逮,弘濟艱虞。夫何仰成之辰,乃有釋負之請?將攝有失,縱致榮衛之愆和,神明所扶,何難藥餌之奏效?至如前箚之所引,尤無私情之不安。惟臺疏論列之言,旣盡開釋,顧世臣休戚之義,寧忍決歸?固知武侯之小嫌,不在違覆之際,豈以婁公之盛量,反懷芥滯之心,矧予一疾之彌留,以致百度之泮渙?樞庭之機務多滯,詎緩經邦之謨?賓筵之禮接初開,惟望造朝之日。所當協心而共濟,豈意引疾而爲辭?天災時變之方殷,卿豈恝視,人心世道之日下,誰與挽回?須體如渴之誠,亟回若浼之志。於戱,君臣無間於父子,尙念玆哉,進退實係於安危,此何時也?卿毋邁邁,予用諄諄。所辭宜不允,故玆敎示,想宜知悉。知製敎韓重熙製進
謝恩,知義禁兪命雄。
忠淸監司書目,淸風呈,以大司憲權尙夏辭職上疏上送事。啓。答曰,省疏具悉卿懇。前月別諭,亶出心腹,謂卿體諒,遐心可回矣,及見書啓,大違所望,自愧誠淺,無以爲諭。噫,當此世道如水益下,國勢無一可恃之日,挽回扶持之責,捨卿儒林重望而伊誰乎?是予所以益篤誠意,一召再召而不止者也。況予不識卿面,寤寐思想,切欲一見。以卿平日愛君之忱,念及于此,不待批旨之縷縷,而必幡然而起矣。噫,所貴乎君臣之間者,以其情志之流通。今予此言,發於至誠,誠之所存,終必有感,不可不出而應命也決矣。更遣史官,申誥至意,卿其毋執撝謙,卽日就途,用副予如渴之望。仍傳曰,遣史官傳諭。
戶曹判書李健命上疏。大槪,臣於大臣之箚,有不可晏然者,冒陳危懇,冀蒙鐫罷,以靖私義事。入啓。答曰,省疏具悉。大臣箚語,別無他意,則今玆引嫌,不亦太過?卿其勿辭,安心行公。朝報
有政。兵批,以崔慶湜·尹陽來爲副司直,金在魯爲副司果,金光運·魚有龍爲副司正。
備邊司啓辭,因東萊府使金始煥狀啓,對馬島主人蔘求貿事,日昨登對時,旣已防塞之意,陳稟定奪矣。其中巨濟倭學鄭東起,則問情手本內,銀貨載來,書契齎持之事,全不擧論,疏漏之狀,誠爲可駭。分付統制使,拿致決棍,以懲日後,何如?答曰,允。備局謄錄
禮曹啓曰,今十月十二日,大臣·備局堂上引見入侍時,判尹閔鎭厚所啓,昨年思陵內,鄭家先墓,許令移葬時,石物則有勿使運去之命矣。似聞其石物,散置陵內,所見未安云。若於農隙,調發若干民情,就其所在處,掘地而埋之,則恐爲得宜,令禮官稟處,何如?上曰,依爲之事,命下矣。私家石物,散置於陵內至近之地,誠爲未安。令本道,分付地方官,與本陵參奉眼同,卽爲埋置,何如?傳曰,允。禮曹謄錄
有政。吏批,副護軍朴世挺加資,兪命雄兼知義禁府事,李彦綱·金鎭圭·黃欽·尹德駿·尹趾仁·洪萬朝·閔鎭遠·朴弼明·李光佐·李觀命爲承文院提調,崔昌大爲承文院副提調,沈漢規爲繕工奉事,吳命恒爲宗簿正,李廷濟爲司成,李會元爲禮曹正郞,金雲澤爲兵曹正郞,申思喆爲獻納,李深爲掌令,朴弼明爲漢城右尹,兪命雄兼同知義禁府事,李舟臣爲監察,洪時傑爲藍浦縣監,呂必咸爲引儀。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間,聖候以熏熱·困惱呻吟,寢睡不得安穩云。伏未審朝來,熏熱·困惱其已減歇,而腹部微飽之氣,不復往來,膈間不淸利之候,一向差減乎?口淡亦有所減,而脚部牽引,比昨加減,何如?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。朝來熏熱已歇,而困惱未已,腹部微飽之氣往來,膈間不淸利之候,一向差減。口淡尙無顯減之勢,而脚部牽引,一樣矣。勿爲入診。
右議政金宇杭再度呈辭。入啓。傳曰,不允批答。
知義禁洪萬朝三度呈辭。入啓。遞差。
大司諫李觀命啓曰,庸陋如臣,濫叨言責,適有所懷,不敢泯默,附陳於辭疏之末,而言甚零瑣,自顧慙恧,及承聖批,至下嘉尙之音,有以見必擇芻蕘之盛意,而又以請罷之論,謂之過當,一進一退,相可否如影響。臣於是,感激惶隕,不知所以仰對也。第臣本意,以爲世道日下,習俗日靡,事事皆出顧瞻,言言罔非周容,衰微已極,振作無期,下灘之勢,莫可挽回。兩臣所爲,特其中一事,而亦不可不略加規警,故臣於憂慨世道之餘,有所論列矣。以聖上虛受之量,反有疑於臣言之過當,莫非臣言議不孚之致,其何敢晏然於臺次乎?請命遞斥臣職。答曰,勿辭。退待物論。
吏曹參議李宜顯辭職上疏。入啓。答曰,省疏具悉。大臣箚語,別無他意,爾其勿辭,從速察職。
判府事李頤命箚子。大槪,又敢冒死疾號,乞命下臣司敗,治臣之罪事。入啓。答曰,省箚具悉卿懇。予意已竭,而卿辭彌懇,愧情志之未孚,不知所以爲諭也。卿須念君臣大義,勿復以情勢爲辭,速出行公,用副至望。仍傳曰,遣史官傳諭。
假注書魚有龍出仕,代金礪。
司書梁廷虎上疏。大槪,臣於直中,猝聞臣父,病臥中路,無人扶護。急於往省,投疏徑出,伏乞亟罷臣職,仍治臣罪事。入啓。答曰,省疏具悉。爾其勿辭,往省焉。
司直李眞儒牌不進,罷職傳旨。傳曰,禁推。
觀象監,夜三更,月入東星。啓。朝報
政院啓曰,傳曰,時囚罪人中,丁舜弼査覈啓本,自本道未及上來耶?或留院而未及入啓耶?問啓事,命下矣。丁舜弼査覈啓本,時無到院之事,問其稽遲曲折於該府則以爲,今八月初十日啓下後,卽爲發關行査,而尙未來到,自該府今月十二日,又爲行關催促云矣。敢啓。傳曰,知道。
義禁府啓曰,金有基議處公事判付內,還發配所事,命下矣。依前罪目,發遣府羅將,押送機張縣配所之意,敢啓。傳曰,知道。禁府謄錄
上在昌德宮。停常參·經筵。
下直,忠淸水使李漢珪。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間,聖候熏熱往來,且有困惱,寢睡又不得安穩云。伏未審朝來,熏熱·困惱,其已減歇,而腹部微飽之氣,不復往來,膈間不淸利之候,一向差減乎?口淡亦有所減,而脚部牽引,加減,何如?加味三補湯五貼,當盡於今日,又有三陰交受灸之議。臣等率諸醫入診,詳察症候,議定湯劑繼進及受灸當否,宜當。不勝終宵憂慮,敢此問安,竝爲仰稟。答曰,知道。朝來熏熱·困惱減歇,而腹部微飽之氣往來,膈間不淸利之候,一向差減,口淡無加,而脚部牽引,一樣矣。
右議政金宇杭再度呈辭不允批答,王若曰,昨宣予十行之札,敷誥旣勤,今見卿再辭之章,巽讓冞懇。何用邁邁,玆復申申?言念國家經濟之方,必資輔相承弼之效。譬股肱心膂,相須則深,係治亂安危,爲任甚重。矧今艱虞之溢目,正急廊廟之協心。蓋其世道朝綱,有萬分難救之勢,加以天災時變,無一毫可恃之形。伊國事可憂者多,非老成誰與共理?惟卿忠勤,爲予輔臣。勤勞著於卿列歷敭之時,奉公不解,地望隆於台司登庸之日,注意方深。所以三載委任之間,庶看一心交修之益。夫何釋負之請,乃在陳箚之餘?霜露所傷,雖致榮衛之或損,精力尙旺,何難藥餌之有扶?至於情勢之難安,亦非意慮之所及。縱因臺官之疏論,有此控免之辭,豈以大臣之含容,或存芥蔕之念?累悉至意,可見批旨之愈勤,再尋長單,胡乃去就之太遽?素知有體國之悃,曷不諒敷心之言?雖使聚精而會神,猶懼不克,必欲奉身而求退,是豈所望?進退不宜自輕,須念大義,情志貴在交感,毋懷小嫌。於戱,時勢漸至顚隮,曷堪乙夜之深歎?廟務亦多曠廢,惟冀今日之共貞。宜體如渴之誠,克回若浼之志。所辭宜不允。故玆敎示,想宜知悉。知製敎魚有龜製進
兼弼善吳命恒,文學金相玉,兼司書洪啓迪,說書李善行牌不進,罷職傳旨。傳曰,只推勿罷。
今日藥房入診時,知義禁未差之代,卽爲口傳差出,牌招察任事及三補湯依前加入,繼進五貼事及三陰穴,自明日受灸事,榻前定奪。
政院啓曰,大司諫李觀命引避退待,已至經宿,司諫丁道復,獻納申思喆,正言金相尹,時未肅拜,正言洪禹行呈辭,尙未處置。除未肅拜外,正言洪禹行,卽爲牌招,以爲處置之地,何如?傳曰,允。
備忘記,前後批旨,至意已悉,而箚本連上,行公無期,決知其太過也。況受灸定於明日,則卿尤不可一向引入,安心入來,以副予望事,遣史官傳諭于藥院都提調。
吏曹口傳政事,知義禁吳命峻。
假注書李師德書啓,臣承命,敬奉聖旨,傳諭于判府事李頤命,則以爲聖敎至此,一身廉義,有不暇顧,明日謹當承命入侍,更申血懇於前席云矣,敢啓。傳曰,知道。
謝恩,宗簿正吳命恒,同義禁吳命峻。
正言洪禹行牌不進,依承傳罷職。
參知洪禹瑞辭職上疏。入啓。答曰,省疏具悉。已諭於趙道彬等疏批矣。勿辭察職。
右尹朴弼明辭職上疏。入啓。答曰,省疏具悉。卿其勿辭,調理察職。
司直金鎭圭上疏。大槪,臣於大臣箚辭,有不可晏然者,敢此自列,仍及頃所被誣於李墪妻之上言者。伏乞早賜斥退,使怨家之怒小解,大臣之言得行,而亦以粗安私分事。入啓。答曰,省疏具悉。大臣箚語,本無深意,而卿胡費辭,辭氣之不平至此乎?事體所在,不當若是也。勿辭察職。
正言金相尹上疏。大槪,敢陳難冒之勢,冀蒙鐫遞,兼附草草一語,以備裁察事。入啓。答曰,省疏具悉。日昨趙聖復之處置諫臣也,置諸立科,不無所執,則今玆請遞憲職,予未知其可也。勿辭察職。
說書李善行,文臣朔試時,稱病不進,依承傳罷職。
兼文學申思喆,牌不進,兼司書洪啓迪,再牌不進,罷職傳旨。傳曰,只推勿罷。朝報
今日,賓廳日次,而上候方在靜攝中,故頉稟。答曰,知道。備局謄錄
有政。吏批,以吳命峻兼同知義禁府事。
上在昌德宮。停常參·經筵。
下直,高陽郡守李廷晉,玉果縣監姜聖復。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間,聖候熏熱,而喉間甚乾,引飮且多,膈間不淸利,困惱呻吟,寢睡不寧云。伏未審朝來,熏熱·困惱及膈間不淸利之候,其已減歇,而腹部微飽之氣,不復往來乎?口淡亦有所減,而脚部牽引,比昨,何如?今日受灸事,昨已定奪,而夜間症候如此,諸醫等,皆以爲退定爲宜云。臣等,與諸醫入診,詳察症候,議定受灸停否宜當,不勝終宵憂慮,敢此問安,竝爲仰稟。答曰,知道。朝來熏熱減歇,而困惱之候,膈間不淸利之氣無減,腹部微飽之氣及口淡有加,脚部牽引,亦無所減,受灸,退定宜矣。
右議政金宇杭三度呈辭。入啓。傳曰,不允批答。
吏曹啓曰,臺諫有闕,政事,取稟。傳曰,明日爲之。
政院啓曰,大司諫李觀命引避退待,已過累日,諫院無行公之員,處置歸於憲府。而大司憲權尙夏,掌令李深,持平朴聖輅·趙聖復在外,執義洪好人,掌令安重弼呈辭,尙未處置。監察茶時,亦且累日,事甚未安。除在外外,呈告人員,竝卽牌招,何如?傳曰,允。
副校理魚有龜上疏。大槪,冒陳煎迫之懇,乞蒙恩遞,以伸至情事。入啓。答曰,省疏具悉。爾其勿辭,救護母病。
掌令安重弼牌不進,依承傳罷職。
府前啓,請還收黃順中絶島定配之命,仍令該曹,嚴鞫得情,依律處斷事。請槐院分館,亟命改圈事。新啓,新除授掌令李深,時在忠淸道保寧地,請斯速乘馹上來事,下諭。引嫌而退,當初疏論,意在規警,聖批之下,何必爲嫌?請大司諫李觀命出仕。答曰,不允。下諭及處置事,依啓。
藥房再啓曰,臣等,入診退出後,與儒川君濎及諸醫等,加味三補湯加減事,反覆商議,則皆以爲前方中,去商陸·白朮,加蒼朮·漢防己酒洗各一錢,連進三貼,宜當云。此藥煎入之意,敢啓。答曰,知道。
京畿監司書目,利川府使梁聖揆,今月二十日,母在喪事。
副修撰洪啓迪牌不進,依承傳罷職。朝報
義禁府啓曰,卽接月令醫員玄錫夏手本,則保放罪人沈尙鼎病勢向差云,還囚之意,敢啓。傳曰,知道。禁府謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間,聖候熏熱往來,且有困惱,寢睡不得安穩云。伏未審朝來,熏熱·困惱,其已減歇,而膈間不淸利及腹部微飽之氣,亦有所減,口淡加減,何如?脚部牽引,比昨無減乎,今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱·困惱已歇,而膈間不淸利之候差減。腹部微飽之氣往來,口淡別無所加,而脚部牽引無減矣。勿爲入診。
全羅左道敬差官書目,順天府使成任災傷差錯,罷黜事。
正言金相尹啓曰,臣於前疏,略論畿倅之事,反被道臣之伸解,宜卽詣臺自列,而適緣賤疾猝劇,實無起動之勢,替陳難冒之端,而敢以草草一語,兼附近事,以效一日之責矣。及承聖批,以日昨處置,不無所執,請遞憲職,未知其可,爲敎,臣於是,竊不勝悚恧,而繼之以訝惑也。夫權熀之被人詬辱,非比尋常,則對辨文字,自不得不然。而頃日洪禹行之疏避,乃以孝經何忍發口等語,公肆詆詈,此則萬萬不襯着之目,論人之道,固不當若是。至於李相成,則被彈自明,亦何深罪?而今其醜詆凌駕,無復餘地,此等所論,果無歉於士夫相敬之風,而罷職之請,尤豈非已甚者乎?禹行方以禮讓責人,則其遣辭之際,宜有所擇發,而惟意噴薄,不自覺其口業之悖慢,似此風習,合有規警之道,而乃者趙聖復之處置也,其所立落,殊甚倒置。旣曰語涉過重,則便是應遞之目,强置立科,固已苟且,況且相成前後所遭,固是一串事,而於其前日之被彈,則聖復身自引避以明其無罪,至於今日之見劾,則聖復反詡以大意固好。仍請出仕,是何一人之意見,或扶或抑,若是其違盭耶?如許臺例,曾所未聞也。言議之徑庭,是非之顚錯,莫此爲甚,而聖敎,乃謂之不無所執者,臣誠莫曉其所以也。臣之請遞憲職,蓋出於伸公議重臺體之意,而言辭拙陋,不能見信於君父,致勤未安之敎,臣何顔面,一刻仍冒於臺端乎?病未出肅,今始來避,所失尤大,請命遞斥臣職。答曰,勿辭。退待物論。
傳,前持平金在魯,正言朴師益,持平黃奎河,竝敍用。
司直李眞儒上疏。大槪,荐違嚴命,自速逋慢,一番圓扉,特蒙全宥,臣罪山積,聖恩天大。今因庚牌復臨,來伏闕外,而顧臣情勢,終無冒當史薦之理,玆又悉暴危悃,陳章徑退。乞遞臣別兼之任,仍治臣積逋之罪,以便公私,以警具僚事。入啓。遞差。
謝恩,輔德吳命恒。
校理洪錫輔,修撰權世恒牌不進,罷職傳旨。傳曰,只推勿罷。
兵曹口傳政事,司直黃奎河,司果朴師益。
右議政金宇杭三度呈辭不允批答,王若曰,溫諭再宣,謂予意之或諒,遜牘三上,愧遐心之莫回。玆敷心腹之辭,俾勉股肱之義。惟卿,休休其量,斷斷無他。識慮周通,試之內外而無不可,器度凝重,置諸巖廊而有所矜。嘵然世變之多端,是非常患乖舛,毅乎素守之不奪,論議又務公平。慨時憂國之言,至發咨嗟咏歎之際,黨同伐異之習,獨脫紛撓波蕩之中。顧此箚辭之歷論,蓋慮冤枉之或抱。有懷陳達,卿實蓄獻替之誠,投疏詆誣,予已黜敲撼之說。倚以爲重,寡昧之眷注方深,過自引嫌,辭單之控免繼至。雖或有將攝之小失,亦必賴神明之共扶。所貴情志之交孚,不宜去就之太遽。況且精力之尙旺,庶幾榮衛之漸完。矧玆國勢之孔艱,重有民事之可慮。政堂之機務多滯,欲待卿而裁量,軍制之設施方張,孰爲予而區畫?安危實係於進退,寧容奉身而丐閑,職責非關於奔趨,不妨臥閤而論道。於戱,爻象日至於泮渙,旣無止泊之期,調娛實仰於老成,宜思坐鎭之策。獨住足於萬馬竝馳之裏,諒由操守之甚堅,不撓志於衆撓群咻之間,寔緣見識之克透。予方倚卿而托重,卿胡捨予而圖便?亟斷來章,勉副至意。所辭宜不允,故玆敎示,想宜知悉。知製敎趙錫命製進
司果朴思益上疏。大槪,格外蒙敍,召牌踵臨,趨伏闕外,而臣別兼之任,無論情勢之難安,旣有應避之嫌,自在當遞之科。玆敢拜章徑歸,乞賜諒察,亟行鐫改,以存公例,以安私分事。入啓。答曰,省疏具悉。全塞之論,殊甚無謂,不必介嫌,而下款事,令該曹稟處。
刑曹判書權尙游辭職上疏。入啓。答曰,省疏具悉。疏末事,於卿別無所嫌,安心勿辭,俟病小間,卽出行公。
西平都正橈辭職上疏。入啓。答曰,省疏具悉。廛人之構誣,極可痛駭。請罷之臺論,殊未得當,爾其勿辭,從速察職。
忠淸監司書目,臣於臺臣之疏,有不可晏然職次,乞賜鐫遞事,上疏上送事。啓。答曰,省疏具悉。今玆啓罷,本無失當,臺疏過慮,不必深嫌,卿其勿辭,從速察職。
別兼春秋金在魯·黃奎河,文學李眞望,牌不進,罷職傳旨。傳曰,只推勿罷。朝報
有政。兵批,以李壄·黃奎河爲副司直,韓重熙·李坦爲司果,許玧·李喜朝·李眞壽·朴鳳齡·李重協·崔慶湜·金在魯·李眞儒爲副司果。
今日藥房入診時,知義禁未差之代,已爲口傳差出,牌招察任事,榻前定奪。禁府謄錄
備邊司啓曰,今番使行時,弓角潛商罪人,當爲議奏,而當該使臣處,自前取供矣。前冬至使及書狀處,依例緘問,以爲奏問撰出之地,何如?傳曰,允。兵曹謄錄
吏批,以崔尙履爲典籍,李潗爲水運判官,李宖爲獻納,李眞望爲文學,李世璡爲造紙署別提,尹泓爲掌樂主簿,金華重爲校書校理,申思喆爲修撰,洪大猷爲順天府使,申鍴爲利川府使,尹陽來爲司僕正,沈樘爲宗簿正,金在魯·朴師益·黃奎河爲別兼春秋,尹陽來爲掌令,崔尙履爲奉敎,李舟臣爲典牲主簿,鄭宇柱爲弼善,具昌柱爲監察,崔慶湜爲掌令,金相玉爲正言,吳命恒爲輔德。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間,聖候熏熱,雖往來,寢睡比昨差勝云。伏未審朝來,熏熱已歇,而膈間不淸利及腹部微飽之氣,不復往來,口淡加減,何如?脚部牽引,亦無所減乎?加味三補湯三貼,當盡於今日。臣等,與諸醫入診,詳察症候,議定繼進當否,宜當,不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利及口淡,差減。腹部微飽之氣往來,脚部牽引一樣,勿爲入診,問于入侍醫官議定湯劑繼進當否,宜矣。
政院啓曰,守令未署經,至於三員,當此秋務方殷之時,不可不趁卽發送。而兩司多官,或在外,或呈告或未肅拜,或引避退待,尙未署經。除在外引避退待外,呈告未肅拜人員,竝卽牌招,備員開坐,以爲署經之地,何如?傳曰,允。
右議政金宇杭四度呈辭。入啓。傳曰,日昨箚辭,亶出有懷無隱之義,何不可之有,而相成汲汲投疏,恣意侮弄,事之駭惋,孰甚於此?噫,卿之立朝事予,餘三十年,予之知卿久矣。秉心寬和,持論公平,末路之乖激偏頗,卿所深戒,而一心體國,至老冞篤,此予所以三載倚毗,恩禮無替者也。元首股肱,一體相須,矧當多難,予豈捨卿?允若玆,罔或改圖,甚非平日所望於卿者,而亦足以中其敲撼之計,寧有是哉?卿之前夏尋單,實出意外,而勉出未幾,今又引入,予心之缺然,已不可言,而言念世道,曷勝嘅歎?玆遣承宣,諭予至意,卿其亟斷來章,出而論政,用副予虛佇之望。仍傳曰,遣史官傳諭。
吏曹判書趙泰采上疏。大槪,臣有政注間不審之失,乞賜遞免,仍命收還崔尙履六品之職,以存政格事。入啓。答曰,省疏具悉。崔尙履六品之職,收還宜矣。卿其勿辭行公。
都承旨李善溥上疏。大槪,臣於翰苑薦狀,有不察之失,請遞事。入啓。答曰,省疏具悉。卿其勿辭察職。
司直黃奎河上疏。大槪,鎭日庚牌,趨詣闕外,而顧臣情迹,決無更就之望,且於史局新薦,尤無替行之理。乞收成命,以存體例事。及司果金在魯上疏。大槪,臣於史局別兼,有不可冒當者,昨詣闕外,陳疏徑退,蓋爲登徹,而喉司無端阻塘,使自歸於違逋之科,格外只推之恩,冞增悚恧。今又隨牌陳章,乞寢成命事。入啓。
藥房口傳啓曰,伏聞入侍醫官所傳之言,則湯劑有姑停一兩日,何如之敎,臣等與諸醫,反覆商議,則皆以爲聖候口淡,尙未減歇,一兩日姑停湯劑,似宜云。湯劑自明日停進之意,敢啓。傳曰,知道。
文學李眞望上疏。大槪,昨承除命,隨牌詣闕,陳章見阻,自陷違慢之罪,只推之命,出於格外,庚牌又降,惶感一倍,而顧臣情勢之難安者,非止一端。敢復走伏闕外,仰陳血懇,乞蒙鐫遞,以安愚分事。入啓。
謝恩,掌令崔慶湜,獻納李宖,正言金相玉,修撰申思喆。
司諫丁道復牌不進,罷職傳旨。傳曰,只推勿罷。
院前啓,請還收罪人河,減死定配之命,更加嚴刑得情,依律處斷。請前捕盜大將李基夏削奪官爵事。新啓,引嫌而退,請遞之論,誠得臺體,聖敎未安,不必深嫌。請正言金相尹出仕。答曰,不允。處置事,依啓。
答文學李眞望疏曰,省疏具悉。頃年見枳,予本不爲是。至若臺言,實涉過當,此所以終靳允兪也。俱無可嫌之事,爾其勿辭,從速察職。
答司直黃奎河疏曰,省疏具悉。旣往之事,不必追提,差出別兼,出於不得已,而亦有前例,爾其勿辭,速了薦事。
答司果金在魯疏曰,省疏具悉。今玆差出別兼,出於不得已,而亦有前例,爾其勿辭,速了薦事。
校理洪錫輔,修撰權世恒牌不進,依承傳罷職。
正言金相尹就職。以上朝報
上在昌德宮。停常參·經筵。
下直,安州牧使權詹,高原郡守趙之重。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱,而寢睡與昨一樣云。伏未審朝來,熏熱·困惱已歇,而膈間不淸利及口淡一向差減乎?腹部微飽,不復往來,而脚部牽引,亦無所減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱·困惱已歇,而膈間不淸利及口淡一向差減,腹部微飽之氣,往來未已,而脚部牽引,別無所減矣。勿爲入診。
同副承旨沈壽賢書啓,臣敬奉聖旨,傳諭于右議政金宇杭處,則以爲臣,受恩罔極,致位至此,凡於國家政刑得失,苟有所懷,必欲無隱者,是臣之所自勉也。日者箚陳之事,竊嘗慨然於處分之失宜,妄有所論列,而未愜物情,謗議溢世。臺言之外,卿宰諸臣,相繼陳章,侵斥非常,微臣見凌,固不足言,而以臣之故,致此紛紜於靜攝之中,皆臣之罪也。日夕危懍,不宜一日虛帶,連上辭單,或冀聖慈之垂察焉,不惟不卽蒙許,荐承溫諭,固已感惕罔措。乃於千萬夢想之外,特遣近密之臣,傳諭聖旨,十行天札,辭意懇摯,奬諭踰分,出尋常萬萬,有足以感豚魚而泣鬼神,臣是何人,得此於君父之前哉?九頓莊誦,感激嗚咽,不覺涕淚之被面也。噫,臣之今日所遭,如有一分可出之勢,則荷此曠世之異恩,何敢只惜身名不顧分義,頑然不動,以孤我聖上繾綣之意哉?曠日相持,罪戾徒積,惟願聖明,特垂體下之仁,亟賜斥退,是臣之幸也。恩命之下,末由趨承,益增惶隕,不知所達,謹當以文字,更申危悃,仰請嚴誅云矣,敢啓。傳曰,知道。
正言金相尹就職後啓曰,臣一再疏論,語多拙訥,聖敎之下,引避退伏,處置請出,出於意外,召牌降臨,黽勉就職,而又伏見忠淸監司李世勉疏本,則以臣前疏所論田結事,反生疑怒,盛加譏斥,有若臣言,專爲李蓍顯而發者然,臣於是,竊不勝駭惑之至。蓍顯本非臣之所親切,則謂之意在伸救者,此已抑勒之甚,而蓍顯之赴任,未滿數朔,則政績得失,有何表著可聞,而謂之全不擧論者,亦極可笑,向臣所謂不念迎送云云,只爲其莅任卽遞,貽弊殘邑故也。而今乃抉摘文字,反詈臣備至者,何也?湖中各邑之陳結還起,自營門,勒定其數,而反爲民害之狀,曾有所聞故,適因平澤罷啓,而略陳列邑僞增田結之事,且論元田等高卜多之弊,則此不過均田制,紓民怨之意而已。臣雖疲劣,豈爲一守宰地,而至煩疏論耶?且其所謂啓罷,意在於不治,而不專在於檢田一款者,尤不成說。爲道臣者,若聞守宰之不治,則摘發其罪,或罷或貶,有何所難,而初則只以三結,爲罪而罷之?今乃添入許多罪案,而强引踏驗之責,不可付此手一句語,無實其不治而爲罷者,而自不覺言辭窘遁,其所謂求說不得者,正是自道語,而反以此責人可乎?凡敬差都事之以災傷差錯,而啓罷其守令者,果多有之,而未聞有以田結磨勘之小而罷黜者,則援此爲證,謂非勒捧者,其亦苟且,而乃以臣言,歸之衰世之態,何其言不擇發,一至此哉?臣疏尙在,可以按覈,有何一毫可怒之語,而責之以作好言詬人,實未可曉也。如臣無似,忝居臺端,言不見信於上下,略論數事,輒遭非斥,一避再避,疲困已極,而瀆擾靜攝,爲罪亦大,其何敢一刻晏然仍冒於職次乎,請命遞斥臣職。答曰,勿辭。退待物論。
謝恩,別兼春秋黃奎河。
京畿監司書目,楊州呈,以兵曹參議崔昌大辭職上疏上送事。啓。答曰,省疏具悉。爾其勿辭,俟父病間,上來察職。
忠淸監司書目,堤川呈,以副修撰李宜晩,辭職上疏上送事。啓。遞差。
右議政金宇杭箚子。大槪,近侍傳諭寵命,而末由趨承,席藁俟譴,乞速斥退,仍治臣罪,以安微分事。入啓。答曰,省箚具悉卿懇。昨於傳宣之批,已悉心腹之辭,而今又陳章,巽讓彌懇,良由予誠意未孚之致,愕然且慙,無以爲諭。卿之箚辭,斷斷無他,則意外人言,何足爲嫌?須體如渴之誠,亟回若浼之志,出而論政,以濟時艱。仍傳曰,遣史官傳諭。
吏曹參判李晩成辭職上疏。入啓。答曰,省疏具悉。過當之言,不必深嫌,卿其勿辭,從速察職。
文學李眞望牌不進,罷職傳旨。傳曰,只推勿罷。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱·困惱寢睡不如昨日云。伏未審朝來,熏熱·困惱已歇,而口淡及膈間不淸利之候,益加差減。腹部微飽之氣,不復往來,而脚部牽引,亦有所減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱減歇,而困惱未已,口淡及膈間不淸利之候,一向差減。腹部微飽之氣往來,脚部牽引無減矣。勿爲入診。
右議政金宇杭五度呈辭。入啓。傳曰,安心調理。
傳曰,史官一員待命,騎馬三匹立之,翼陵忌辰祭所內摘奸。
政院啓曰,正言金相尹引避退待,而大司諫李觀命陳疏,司諫丁道復未肅拜,獻納李宖,正言金相玉呈辭。處置經宿,事甚未安,未肅拜外,陳疏呈告人員,竝卽牌招,以爲處置之地,何如?傳曰,允。
慶尙左兵使張鵬翼,忠淸水使遞來。
文學李眞望,副校理魚有龜牌不進,罷職傳旨。傳曰,只推勿罷。
院啓,引嫌而退,原初疏論,爲慮民弊,侵斥之言,在我何嫌?請正言金相尹出仕。答曰,依啓。前啓,以國忌齋戒,今明日姑停。
司書梁廷虎,再度呈辭。以國忌齋戒,留政院。
副校理魚有龜再牌不進,依承傳罷職。朝報
今日,賓廳日次,而上候方在靜攝中,故頉稟。答曰,知道。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱,寢睡比昨差勝云。伏未審朝來,熏熱已歇,而口淡及膈間不淸利之候,益加差減乎?困惱及腹部微飽之氣,不復往來,而脚部牽引,亦有所減乎?湯劑停進,已數日,今日臣等,不可不與諸醫入診,詳察症候,議定更進當否矣。不勝終宵憂慮,敢此問安,竝爲仰稟。答曰,知道。朝來熏熱已歇,而口淡及膈間不淸利之候,一向差減,困惱及腹部微飽之氣往來,而脚部牽引,別無所減矣。一兩日仍爲停進,亦勿入診。
戶曹啓曰,卽接廣興倉所報,則來十二月朔頒料次,倉官進去于右議政金宇杭家,請受祿牌,則以爲,方在呈告乞遞中,不敢冒受常祿,祿牌不爲出給云。係是大臣祿俸,何以爲之?敢稟。傳曰,令倉官輸送。又啓曰,依聖敎十一月朔祿俸,令倉官,輸送右議政金宇杭家,則以爲,連章辭職,必遞爲期,雖有恩命,終不敢冒受,不爲領受云。何以爲之?敢稟。傳曰,令倉官,更爲輸送。
政院啓曰,因弘文館草記,上番連日闕直,事甚未安。令本院稟旨,差出闕員事,允下矣。雖値國忌齋戒,在前如此之時,亦有牌招開政之例,何以爲之?敢稟。傳曰,政官牌招開政。
右議政金宇杭箚子。大槪,不避瀆擾,更暴危懇,乞速斥罷,以靖朝著,且寢祿俸輸送之命事。入啓。答曰,省箚具悉卿懇。如渴之旨,已悉於箚單之批矣。更何多誥?至於常廩,不宜過辭。卿其安心,勿辭領受,卽起視事,勉副至望。仍傳曰,遣史官傳諭。
文學李眞望牌不進,罷職傳旨。傳曰,禁推。
吏曹參議李宜顯牌不進,罷職傳旨。傳曰,只推勿罷。
傳,前校理洪錫輔,副校理黃龜河,副修撰洪啓迪·權世恒,竝敍用。
正言金相玉上疏。大槪,敢陳病狀,冀蒙遞改,兼附淺見,以備裁察事。以國忌留政院。
副應敎金相元,校理黃龜河,副修撰洪啓迪牌不進,罷職傳旨。傳曰,只推勿罷。
吏曹參判李晩成,牌不進。朝報
有政。兵批,以李宜晩爲副司果,金礪爲副司正。
禮曹啓曰,卽接恭陵·順陵參奉所報,則兩陵內,虎患特甚,頃以訓鍊都監砲手,累日滯留,終不得捉矣。昨日初更,三大虎一時來據恭陵齋室南墻外,達夜咆哮,吼聲動壑,至於日出時,始爲離去。今朝守僕,陵上奉審下來之際,逢着於丁字閣至近之地,幾爲傷害,而自此以後,縱橫於兩陵之間,巡山一事,亦至廢閣云。兩陵內虎患,至於如此,事甚驚駭,更令軍門,發遣將校,期於捕捉,何如?傳曰,允。
又啓曰,因禮曹啓辭,恭陵·順陵有虎患,更令軍門,發遣將校,期於捕捉事,允下矣。善放砲手八十名,將官率領,明日出送之意,敢啓。答曰,知道。訓局謄錄
有政。吏批,以金興西爲分差兼南學敎授,黃龜河爲校理,尹澤爲司僕僉正,洪啓迪爲副修撰,洪廷弼爲副修撰,金相元爲副應敎,洪啓迪爲兼司書。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱,喉間甚乾,引飮頗數,寢睡不得安穩云。伏未審朝來,熏熱·困惱已歇,而口淡及膈間不淸利之候,漸益差減,腹部微飽之氣,不復往來,而脚部牽引,亦有所減乎?便道數日祕滯,夜間症候如此。今日臣等,不可不與諸醫入診,詳察症候後,議定當進之劑,不勝終宵憂慮,敢此問安,竝爲仰稟。答曰,知道。朝來熏熱·困惱已歇,而口淡及膈間不淸利之候,一向差減,腹部微飽之氣往來,而脚部牽引無減矣。
右議政金宇杭六度呈辭。入啓。傳曰,安心調理。
司書梁廷虎再度呈辭。入啓。遞差。
政院啓曰,大司憲權尙夏,掌令李深,持平朴聖輅·趙聖復在外,執義洪好人,掌令崔慶湜呈辭。時無行公之員,連日監察茶時,事甚未安。除在外外,呈告人員,竝卽牌招察任,何如?傳曰,允。
又啓曰,刑曹判書權尙游,參議南就明呈辭,參判兪集一陳疏,久不行公。刑獄積滯,委屬可慮,竝卽牌招察任,何如?傳曰,允。
又啓曰,因侍講院草記,下番累日闕直,非但事體未安,明日王世子生辰問安時,宮官不可不備員。令本院稟旨變通,差出闕員,仍卽牌招事,允下矣。政官,卽爲牌招開政,差出闕員,何如?傳曰,允。
吏曹判書趙泰采,參判李晩成,刑曹判書權尙游,牌不進。
內醫院官員,以都提調意啓曰,本院提調趙泰采,以大臣箚辭,有齊起侵凌等語,不敢晏然行公。今日陳疏,不爲入來,原疏,自政院退却,而其所引嫌,元非大段。此時提調,不可不備員,趙泰采卽爲牌招察任,何如?傳曰,允。
謝恩,刑曹參判兪集一。
吏曹參議李宜顯牌不進,罷職傳旨。傳曰,只推勿罷。
政院啓曰,因侍講院草記,明日王世子生辰問安時,宮官不可不備員,而弼善鄭宇柱,在外未上來,合有變通之道,令本院,卽爲稟旨事,命下矣。在前如此之時,亦有變通之例,何以爲之?敢稟。傳曰,弼善鄭宇柱改差。
正言金相玉留院上疏。入啓。答曰,省疏具悉。大臣,人主之股肱,有懷陳達,蓋出無隱,本非異事,此所謂何所不可者也?大抵爾言,專出於侵斥大臣,伸救相成,其所引唐宋之事,尤不襯着。知製敎譴責之請,亦非公心,誠可異也。勿辭察職。
右參贊黃欽辭職上疏。入啓。答曰,省疏具悉。大臣箚語,本非深意,卿其勿辭,從速行公。
兼掌令尹陽來書狀官辭免上疏。入啓。答曰,省疏具悉。巧避之斥,殊涉過當,何必深嫌?爾其勿辭焉。
藥房再啓曰,臣等入診退出後,與柳瑺·丁時梯等諸醫,反覆商議,則皆以爲,聖候便道,數日祕滯,頗有鬱熱之時,前進加味三補湯,去山査肉·便香附·木香,加牛膝酒洗·桃仁泥各一錢,連進五貼,以爲淸熱疏利之地,宜當云。此藥煎入之意,敢啓。答曰,知道。
謝恩,修撰洪啓迪。
府前啓,請還收黃順中絶島定配之命,仍令該曹,嚴鞫得情,依律處斷事,請今番槐院分館,亟命改圈事。新啓,頃日茶坐時,京畿楊州廣津,故幼學朴世陞妻李氏,呈單本府,而觀其措語,則以爲,其夫田畓區處事,同閈李煜爲名人,做出不均等說,構毁其子泰徵於鄕中,罔有紀極。其孫弼修,痛迫其父之公然被誣,呈訴本官,欲爲伸雪,則李煜益肆其毒,以泰徵不孝不悌等語,滿紙臚列,至謂之待其母若路人。李氏深冤其子之無端被誣,其孫亦爲痛迫其父橫被難容之罪名,前後呼訴於本官,已至五六次。自營門明査處決之題,不啻申嚴,而本官一向遷就,尙無辨覈處置之事,至冤莫伸,控暴無地,不得不來訴于本府云云。蓋人家田宅之區處,本非外人所可干涉者,則李煜之當初造謗,已極駭然。而且弼修之伸辨其父,人理固然,則又以不忍聞不忍說之言,登諸呈官文字,欲爲陷人之計者,其心所在,實未可測。五刑之屬,罪莫大於不孝。若使泰徵,果有其罪,依法重究,在所不已,李煜如有白地構誣之端,則陷人之罪,亦不可不懲。請令有司,囚禁嚴覈處決。答曰,不允。末端事,依啓。
判尹閔鎭厚上疏。大槪,受暇省墓,纔已還歸,而臣於日昨大臣之箚,有不可晏然者。乞命有司,論臣罪犯,以爲誤按重獄者之戒事。入啓。答曰,省疏具悉。大臣箚語,非有他意,而顯加譏斥,少無顧藉,其在事體,豈容若是?勿辭行公。
司書趙翼命牌招肅拜。
校理黃龜河上疏。入啓。傳曰,還出給。朝報
有政。兵批,以崔漢重爲訓鍊習讀,黃奎河·梁廷虎爲副司果,鄭宇柱爲副護軍。
義禁府啓曰,卽接月令醫員金重器手本,則保放罪人丁舜弼病勢,今已向差云,還囚之意,敢啓。傳曰,知道。禁府謄錄
吏批,以成起寅爲兼春秋,趙翼命爲司書,權世恒爲弼善,崔錫九爲昌寧縣監,黃尙老爲永禧殿參奉,成胤光爲典籍。
上在昌德宮。停常參·經筵。
王世子生辰日,大殿·中殿·嬪宮,政院·玉堂問安。答曰,知道。世子宮,政院·玉堂·二品以上六曹問安。答曰,知道。中殿·世子宮·嬪宮,藥房問安。答曰,知道。
藥房啓曰,伏聞夜間,聖候雖有熏熱·困惱,寢睡比昨差勝云,伏未審朝來,熏熱·困惱已歇,而口淡及膈間不淸利之候,一向差減,腹部微飽之氣,不復往來,而脚部牽引,亦有所減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱·困惱已歇,而口淡及膈間不淸利之候,一向差減,腹部微飽之氣往來,而脚部牽引一樣矣。勿爲入診。
右議政金宇杭七度呈辭。入啓。傳曰,安心調理。
正言金相玉啓曰,臣於近日事,竊有所憂慨者,略附辭疏之末,以明是非爲請,繼以言路之不可摧折,代撰之不宜猥屑,有所論列矣,及承聖批,辭旨嚴切,乃以侵斥大臣,伸救相成爲敎。而知製敎請譴之論,謂非出於公心,臣不勝瞿然,繼之以訝惑也。今此大臣之言,雖出於無隱,而第就其前後箚辭而觀之,則以爲歷抵再經査勘,不必更議。及夫憲臣之請寢緘問,則復以歷抵,謂無是理。其後按獄諸臣,疏陳治獄顚末,則又以爲當初所論,臆料於獄案之外,無非議諸臣之意云,大臣之言,何其不相照應,一至此哉?以殿下之明聖,非不俯燭於此,而每於批旨之間,一例包容,終靳辨釋,聖朝之優待大臣,可謂至矣,而其於是非之不明,輿情之愈鬱何哉?李相成之當初疏語,雖欠委曲,固出於可否之義,則豈可以語逼大臣,輕加摧折也哉?至於趙錫命代撰之辭,則以私相酬唱之語,肆然揷入於絲綸之中者,已極屑越,而至於衆撓群咻之說,其憑藉王言,誣辱廷紳之狀,尤爲痛惋,則譴責之請,實循公議,而不惟不賜開納,顯示未安之意,臣竊慨然也。噫,論議之乖激,甲乙之互爭,實爲當今之痼弊,宜殿下痛惡,而近來不分是非,而惟務調劑,則其流之害,黑白混圇,朝政日紊,終至於國不爲國,豈不大可寒心哉?臣疏所謂,建中之政,調停之論,實爲後世監戒,而寂寥數語,無以導達,不槪聖心,反承嚴敎,臣何顔面,晏然於臺次乎?請命遞斥臣職。答曰,勿辭。退待物論。
判府事李濡箚子。大槪,敢陳難安情勢,冀蒙譴斥事。入啓。答曰,省箚具悉卿懇。右相箚語,別無深意,何至引嫌?卿其安心勿辭,速出行公,以副予望。仍傳曰,遣史官傳諭。
謝恩,校理黃龜河。
文學李眞望牌不進,罷職傳旨。傳曰,只推勿罷。朝報
備邊司啓辭,本司武郞廳都摠府都事權冏,奔走勤仕,又滿十五朔,依例陞敍,或守令除授事,捧承傳施行,何如?答曰,允。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱,寢睡差勝,與昨一樣云。伏未審朝來,熏熱已歇,而口淡及膈間不淸利之候,漸益差減,腹部微飽之氣,不復往來,而脚部牽引,亦有所減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱已歇,而口淡姑無益減之勢,膈間不淸利之候,一向差減,腹部微飽之氣往來,而脚部牽引,加減無常矣。勿爲入診。
右議政金宇杭八度呈辭。入啓。傳曰,安心調理。
政院啓曰,兵曹判書尹趾仁身病已差云,卽爲牌招察任,何如?傳曰,允。
又啓曰,正言金相玉引避退待,已至經宿,而大司諫李觀命,獻納李宖,正言金相尹呈辭,司諫丁道復未肅拜,尙未處置。除未肅拜外,呈告人員,竝卽牌招,以爲處置之地,何如?傳曰,允。
又啓曰,卽者備邊司郞廳,以大臣意來言,今日方物封裹時,政府西壁,例爲進參,而左參贊李彦綱,右參贊黃欽,或有身病,或爲呈告,俱不進參。書狀官尹陽來,陳疏承批之後,一向引嫌,亦不進參,事將窘迫云,左參贊李彦綱,右參贊黃欽,書狀官尹陽來,竝卽牌招,使之進參,何如?傳曰,允。
書狀官尹陽來牌不進,罷職傳旨。傳曰,只推勿罷。
黃海都事書目,載寧郡守宋茂錫,災傷差錯,罷黜事。
政院啓曰,書狀官尹陽來,旣有只推之命,更卽牌招,何如?傳曰,允。
謝恩,司僕正尹陽來。
院前啓,請還收罪人河,減死定配之命,更加嚴刑得晴,依律處斷事。新啓,引嫌而退,有懷疏論,誠得臺體,未安之批,何必深嫌?請正言金相玉出仕。答曰,不允。處置事,依啓。前啓,前捕盜大將李基夏,削奪官爵事,停啓。
文學李眞望牌不進,罷職傳旨。傳曰,禁推。
正言金相玉牌不進,依承傳罷職。
假注書金光運有頉,代權斗紘。
同副承旨沈壽賢上疏。大槪,酷被擊錚人無限誣詆,不敢晏然在職,退伏私次,略陳事實,伏乞聖明,亟命鐫削臣職,仍治臣循私蔑法之罪,以快人心事。入啓。答曰,省疏具悉。鄭銶元情中,侵詆道臣,無所不至,此習可駭。何足爲嫌?爾其勿辭,從速察職。
傳曰,明日大臣及備局有司堂上,來會賓廳。
備邊司啓辭,京畿監司崔錫恒,本道各邑,災實分等狀啓,長端等十一邑,入於尤甚,而以尤甚邑,各樣身布,量宜蠲減,恐不可已,爲請本司覆啓,特爲畿甸民力,以各樣身布。論災實邑,只捧當年條,舊未收則竝停捧之意稟請,而蠲減事,不曾擧論矣。尤甚邑身布,減三分之一,是乃近來災年已行之例,今年諸道,狀請覆啓,亦用此例。而獨於京畿狀啓覆啓時,未能詳察,以準捧爲請,殊有疏失,不勝惶恐。朝家惠澤,不可有所異同,而畿內宜在於軫恤,尤甚十一邑當年條,各樣身布,一體減三分之一爲當。此一款,元狀啓回啓中,改付標以稟,啓下後,更以此分付施行,何如?答曰,允。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱,寢睡差勝云。伏未審朝來,熏熱已歇,而膈間不淸利之候,益復減歇,口淡加減,何如?腹部微飽之氣,不復往來,而脚部牽引,亦有所減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利之候減歇,口淡與昨無異,腹部微飽之氣往來,而脚部牽引一樣矣。勿爲入診。
吏曹啓曰,臺諫有闕,政事,取稟。傳曰,明日爲之。
右議政金宇杭箚子。大槪,瀝盡肝血,敢復呼籲,乞削臣職,仍治臣罪,以安微分事。入啓。答曰,省箚具悉卿懇。屢悉至意,復何多誥?閔鎭厚之疏語,無非侵斥大臣,固已未便,而至若不參合考,疑惑滋甚之說,顯疑他試官之同情,予極以爲不是矣。以卿休休之量,何足介意?卿其安心勿辭,速出論道,用副予日夕虛佇之望。仍傳曰,遣史官傳諭。
假注書魚有龍書啓,臣承命馳往于忠淸道淸風黃江村大司憲權尙夏所住處,傳宣聖批。則以爲蟣蝨微臣,罪負如山,而不惟幸逭刑章,又令國之重任,虛曠許久,一息未泯,惶悶恒切。不得不陳章請譴於靜攝之中,尤不勝戰慄之至,不意近侍遠臨,恩旨復宣,十行絲綸,亶出至誠,眞可以貫金石而泣鬼神。臣雖至愚,亦有秉彝,何敢頑然不動,以孤勤摯之盛眷哉?只以臣大耋之年,病入骨髓,奄奄垂盡,作一僵尸,寒節已屆,墐蟄益牢,跬步之間,不能自運,其何敢致身於輦下哉?聖上之必欲致臣者,或以區區忠信,一分可仗,而臣若假托疾病,仰欺天日之明,則只此一節,已極無狀,召臣而何用哉?肝膈之懇,未蒙照燭,故以撝謙爲批,臣不勝抑塞也。且臣伏讀聖旨,以挽回世道爲敎,此豈臣之所敢聞也?臣言行不謹,爲世所侮,竊聞近來磨牙者相繼,挾矢者如林,而聖明,乃反擬臣以重望,責臣以扶持,是何異使蚊負山也?然今臣之未赴召命,實由於大病之纏身,餘外私懇,何敢更瀆?一覲淸光,是臣宿願,而死期不遠,無計獲遂,恨結心曲,宜不瞑目,瞻望雲天,涕泣而已,不知所以仰對云矣,敢啓。傳曰,知道。
政院啓曰,今日大臣·備局堂上引見時,兩司當爲入侍,而諫院無行公之員,呈告未肅拜人員,竝卽牌招,以爲推移入侍之地,何如?傳曰,允。
又啓曰,刑曹判書權尙游,連呈辭單,久不行公,不但刑獄積滯可慮,且試官緘問,命下之後,尙未擧行。判書權尙游,卽爲牌招察任,何如?傳曰,允。
備邊司啓曰,大臣·備局有司堂上,明日來會賓廳事,昨有下敎,臣等今方來詣,而有司堂上四員中,兵曹參判李光佐在外,皆以病故不進矣。判尹閔鎭厚,禮曹判書趙泰耉,戶曹判書李健命,竝卽牌招,而且以濟州賑穀事,有稟定之事,賑廳堂上趙泰采,亦令入侍,何如?傳曰,允。
謝恩,司諫丁道復,注書李廷弼。
政院啓曰,判府事李濡,領議政徐宗泰,左議政金昌集,吏曹判書趙泰采,戶曹判書李健命,兵曹參判李光佐,來詣賓廳矣,敢啓。傳曰,引見。
高坪副正澈上疏。大槪,敢進仁祖大王賜勳臣等御札一紙,而其明良相戒之意,敬天恤災之盛德,炳然於十行之中。乞令史臣採補寶錄,俾我聖祖嘉言,昭示來世,無或有隻字之遺,不勝幸甚事。呈政院。
政院啓曰,卽者高坪副正澈,來呈一疏,請進仁祖大王賜勳臣等御札一帖,而觀其御札中,有勉戒求助之敎,此與曾前進獻御筆者有別,恐不當一例退却。臣與院中諸僚相議,擎開封緘,奉讀欽玩,一札十行,寶墨維新,遇災警懼,責勵交修,天意藹然,隻字之間,或爲後世之燕謨,百王之龜鑑,有不當泯沒於閭閻,而自本院,亦難援例不捧,何以爲之?敢稟。傳曰,捧入。
答高坪副正澈疏曰,省疏具悉。奉玩御札,寶墨維新,不忍釋手,感慕冞增,而我聖祖,敬天怒,恤民隱,求助臣隣之意,出於至誠,益不勝欽仰,可不思所以體法也?
傳曰,高坪副正澈封進仁祖大王御札,其誠可嘉,特爲加資。朝報
今日大臣·備局堂上引見入侍時,戶曹判書李健命所啓,全羅監司狀請賑資,備局覆啓,以山郡稅太三千石,捧留補賑事,蒙允矣。備局以他事,防塞之故,有此定奪,而大抵捧留者,例於翌年上納,則竝與當年條而上納,故民間尤以爲難矣。原狀啓中,以木錢折價上送云者,蓋慮此弊,此意往復,依所請,參酌捧價,似爲得宜敢達。上曰,依爲之。戶曹謄錄
備邊司啓辭,大臣及備局有司堂上,明日來會賓廳事,昨有下敎,臣等今方來詣,有司堂上四員中,兵曹參判李光佐外,皆以病故不進矣。行漢城府判尹閔鎭厚,行禮曹判書趙泰耉,戶曹判書李健命,竝卽牌招,而且以濟州賑穀事,有稟定之事,賑廳堂上趙泰采,亦令入侍,何如?答曰,允。
經理廳啓曰,北漢凡事之未及措置者尙多,而物力無他出處,各衙門銀布貸用後,還報本色之意,條陳於冊子中矣。措置之道,若不趁此時周旋,則不無緩不及事之慮。而冊子中北漢諸條,令廟堂稟處者外,竝與箚批,依施數件事,一體稟處之意,雖已定奪,此一款則似不必入於稟處之中。故已爲往復於廟堂,地部銀一萬兩,御營·禁衛,兩營軍布,各一百五十同許貸事,亦旣相議,於該營該曹,依此數,爲先貸來,以爲從便料理,取贏補用之地,何如?傳曰,允。
今日大臣·備局堂上引見入侍時,領議政徐宗泰所啓,雖非朝家普遍惠澤,而有可以惠及畿民者,敢此仰達。鷹師後來,轉爲身役竝戶保,爲一千八百名,每名一年尙納八首雉,一首之價,爲一兩錢,一名納八兩,其役比他苦重,此類窮殘特甚,不能支堪,多致隣族之弊。頃年判府事李□□爲兵判時,以此稟達,每名各減三兩,今則所納爲五兩,其代自該廳上下爲米一千三四百石矣。其爲惠大矣。而鷹師等,尙多流亡難捧之弊,且卽今二疋身役,皆納四兩錢,則鷹師等,雖本來異於二疋身役。而視他爲加數,且念莫重諸供,每每推剝窮民而徵捧,以爲封進,事體殊爲未安。京畿供上,亦爲給價封進,鷹師竝爲革罷,悉給價爲貢物事,似得宜。臣意每欲稟達,聞閔鎭厚之言,則鎭厚亦先有此意,欲爲陳達,而未及云矣。此則事雖得正,似難猝然變通,而今若更減一兩,則該廳加上下之米,不過爲數三百石,豈有所難乎?畿民之困苦,尤爲恤念,特賜處分,未知,何如?上曰,大臣之意,何如?左議政金昌集曰,所謂鷹師,本以鷹軍納雉者也。其後以價備納,而身役,比他役,最爲苦重,故領相有欲變通,而罷其鷹師,作爲貢物,移定厥軍於他役矣。臣亦與聞其議,而似難容易變通,量減其價,則似宜矣。上曰,該廳堂上之意,何如?兼吏曹判書趙泰采曰,鷹師保身役八兩,果爲苦重,雖除三兩,比他役尙且加納,宜有稱冤之端。然而鷹師,亦大典所載,不可猝然變通,今若於五兩之內,又減一兩,則與諸納布者無異,而爲惠大矣。大臣以此問于臣,而至於全數變通,則恐難容易矣。雖罷鷹師,移定他軍,其二疋之役,則隨處自在,於渠輩,別無苦歇之可言,而謂有革罷後,塡厥除弊之事,其保布之代,專責於惠廳,則本廳何以支堪乎?上曰,一兩錢特爲減除,可也。
又所啓,今十二日入侍時,臣以良役變通,戶布·口錢·游布·役布·結布等事,臣等反覆思度,今日事勢,俱難猝行,殊極惶憫之意陳達。自上以良役之弊,縷縷下敎,又以此外,或有他條救弊之道耶?相與更爲講確稟達爲敎,臣仰聽未詳,不能更稟而退,今至累日,不曾以奉行爲意,豈不勝惶恐?數事之外,他條可行之策,實所未易,畢竟豈望其有實效?而聖敎如此,臣等謹當更與究度,以稟此意,敢達。上曰,其日閔鎭厚以軍額則多,民戶則少處,推移變通之意陳達,此則雖與良役條貫各異,而似爲便好,故一依此爲之之意下敎,至於良役,實百年痼弊,此數件外,或有可救之道乎?試爲更加講究之意,亦爲下敎,而尙不出於擧行之條矣。左議政金昌集曰,此一款當出於擧條而不出,當該承旨注書,難免疏漏之失,推考,何如?上曰,依爲之。
又所啓,濟州農事,牧使邊是泰,當更爲狀啓,而姑未上來,或由於越海之際,淹滯之致,未知九月後農形,果復,何如?雖或視初秋,有一分稍勝,而想其災歉形勢,不可不入送穀物,必當趁今有所措處矣。兩南沿邑各穀,連爲入送,所儲無多,且沿邑,皆自以荒政,爲憂民不贍,必難又爲移轉,事甚可慮。統營穀物,本來爲累十萬石,近雖有減,當爲數多,此外亦有賑廳等穀,以此等穀,酌量除出,爲入送之數爲當,而大約合大米雜穀,爲萬石,可以爲入救之資,前頭更觀緩急,而處之似當。賑廳堂上趙泰采,方爲入侍,以此下詢,何如?左議政金昌集曰,濟州連年饑荒,前牧使邊是泰,以農形又將失稔之狀馳啓矣,民事極爲可慮,新牧使來言,島中人口,死亡已多,比前雖曰減少,而須得萬斛米,始可救活云。前此入送穀物,未知還捧爲幾何,而絶島異於陸邑,自今預爲分定,趁開春入送,庶無未及之弊矣。上曰,賑廳堂上,所見,何如?兼吏曹判書趙泰采曰,新牧使旣未目覩島中形勢,則以萬石穀,可以濟之云者,此乃臆料矣。然而八月以後農形,雖未知如何,大抵凶歉則判矣。遠地之事,必須預爲拮据,可無窘急之患,而京廳所儲,亦爲潰竭,實難推移,勢將以嶺南巡統營穀及湖南巡檢營常賑兩廳穀,推移入送矣。在前統營會付穀三萬石,而監營穀,不下四十萬石,累經凶年,薄減甚多。今年又未免失稔,本道形勢,亦涉可慮,而若以山郡之穀,次次移轉,而豈無推移充數之道乎?毋論米租,以萬石爲限,四千石,定於嶺南,六千石,則定於湖南,以都事,差督運官,裝載入送後,使之復命,似好矣。而丙子年間,故判書朴權爲督運官,亦往嶺南,今亦依此例,使都事督運,則尤爲着實,故敢達。上曰,賑廳堂上之言,是矣。分付兩道都事,督運入送,可也。金昌集曰,年前嶺南,以濟州穀物移轉,民弊不些云,而以山郡穀物,次次移送沿邑之外,恐無他道,而湖南各邑,還上牟麥,亦爲劃送,則可以補賑矣。上曰,分嶺南·湖南,以此分付,而入送穀物,分明定數,可也。徐宗泰曰,若以萬石入送,則大米四千石,小米六千石,定數以送好矣。上曰,大米四千石,雜穀六千石合萬石,定送似好,以此分付,可也。
疊書今日大臣·備局堂上引見入侍時,戶曹判書李健命所啓,頃者全羅監司狀請賑資,備局覆啓,以山郡稅太三千石,捧留補賑事,蒙允矣。備局以他事防塞之故,有此定奪,而大抵捧留者,例於翌年上納,則竝與當年條而上納,故民間尤以爲難矣。原狀啓中,以木錢折價上送云者,蓋慮此弊,此意往復,依所請,參酌捧價,似爲得宜敢達。上曰,依爲之。
今日大臣·備局堂上引見入侍時,行判府事李濡所啓,臣以北漢事,欲爲仰達,而靜攝中恐妨酬應,不敢費辭,略擧其槪矣。臣箚批旨,有山城之事,予有所恃,而不憂之敎,蓋其委托之重矣。如此則臣雖才分短淺,其爲感激圖報之念,當復如何?而病伏之中,晝思夜度,條上冊子,未知其盡合採施。而大抵北漢築城之計,當初斷自宸衷,蕩春臺與北漢,實爲唇齒之勢,都城人民蓄積,一倂收入,此乃萬全之策,而徒恃地形之險阻,不思所以障蔽,則必不能守,若不守蕩春臺,則北漢孤危,亦不可恃也,然則北漢反不如棄之之爲愈。以南漢言之,初不竝包蜂巖,丙子爲賊兵所據,此爲已驗之事,冊子中宜築土城云者,蓋以此也,而築之以土,爲其功力之大省故也。或者以爲,都城北漢,不可不竝守,而又守蕩春臺,則力所不及,亦不以土築爲可。群議之多端如此,若不趁速斷定,則恐無可成之日。今此所達,如蒙採施,則臣當竭誠奉行,而不然則所受之任,決不敢虛帶矣。上曰,旣城北漢,則不可棄蕩春臺者,不無所見,諸臣之見,何如?領議政徐宗泰曰,北漢與蕩春臺,謂之聲勢相依則,可矣。而蓋其地勢,高下懸絶,若遇事變,蕩春臺受兵,自城內,似難下救。且旣築蕩春·虹蜺城門,則左右爲阜陵,宜若竝築翼城矣。而以故事言之,御駕離都城之後,都城於數日之間,輒不能守,都城旣失,則蕩春雖周遭築城,以事勢竊度之,必非萬全之地也。蕩春設倉,常留穀物,以爲上下之需則,可也,而多建倉舍,儲累萬之穀,則事變之時,雖不如丙子之急,而以其地形,何能運致於北漢?斂散雖爲可悶,餉穀則皆歸北漢之內,似爲得矣。土城之築,雖云功省,虹蜺門左右,築設旣多,蕩春東偏,亦當設築,北漢孤絶,雖甚可慮,而此旣非萬全可守之地,而當此中外財穀潰竭之日,遽興巨役,實爲重難。且自北漢,至都城之間,又有土城,周圍爲六七十里,以何兵力,防守此三城乎?受任大臣,經畫旣審,而臣之迷見,今築土城,未知其得宜,前頭或更度事勢,而處之則,可矣。李濡曰,大臣所達,三城之說,有不然者,當初自上,旣已都城闊大難守,而定計於北漢,何嘗有竝守都城之敎乎?壬辰丙子之亂,皆不能守都城,人民蓄積,一倂付之於賊。今若據守北漢之險固,又爲收入,人民蓄積於蕩春臺,則雖空都城,而不爲倂守,較之於蒼黃,移避於南漢或江都,其爲利害得失,豈不相懸乎?聖祖所敎,竝擧北漢造紙署,以爲臨亂移御之所者,亦可見聖意之所在,而議者,必以三城,爲一大執言之端,此臣之所未曉也。設令果守都城而不守蕩春臺,則賊兵入據蕩春臺,彌滿於山谷之間,都城與北漢,內外不通,勢必危矣。曷若舍都城而取蕩春臺與北漢相接之爲完全也哉?上曰,都城闊大難守,故有北漢設築之擧矣。旣築北漢,而欲竝守都城,則軍數不足,勢不可爲,予意本自如此矣。左議政金昌集曰,蕩春築城,曾有此議,而因論議不一,未免中止矣。北漢築城之後,外雖險阻,內少平坦,人戶倉庫,難可容設,以蕩春地稍平廣,旣置倉庫,仍欲築城。而群議以爲都城不可守,則去都城,而只守蕩春,爲非得計。臣則識慮淺短,其間利害,實難預度,而泛然論之,則糧餉器械,輸入蕩春,仍爲築城,俾得守備爲好,而卽今民窮財竭,遽興大役,亦涉不便,宜詢群議,而量宜處分矣。上曰,連次陳達,可也。吏曹判書趙泰采曰,臣則常以都城爲必守之地,故亦嘗陳達於筵中矣。以壬辰丙子事言之,變出倉卒,朝臣軍兵,多不隨駕,況卽今人心國勢,漸不如古,雖數十里之地,決無得達之理。都城十里之內,旣築內守之城,且定移蹕之計,則都城雖不得竝守,蕩春之間,亦不可不經紀防守之道。都提調之欲築土城者,蓋出於深遠之慮也。議者所謂連三城,竝守之說,實未知其意也。糧餉,不當蓄積於無用之地,不如及今罷之之爲宜也。卽今朝議多端,實難歸一,不可猝然決定,設令旣始其事,而其間如有一臺臣之言,終致中輟,如都城修築時事,當事人之僨敗,固不足恤,而其於虧損國體,虛費財力何哉?淺見則以爲,議未歸一之前,決不可始矣。李濡曰,北漢初不設築則已,旣築之後,若棄蕩春臺而不爲竝包,則北漢便爲無用之地,罷之,可也。蓋城必據險而後,可保無虞,雖以南漢之天險言之,西將臺城底稍平,可容百餘人。故其時賊兵,乘暗潛附,突起雲梯,苟非延陽府院君李時白力戰却之,則幾未免陷沒。以此觀之,況如平地之城乎?都城四面,本非絶險,而東西兩城之外,則尤爲平夷,守禦之難,不言可知。而不此之慮,必欲守平夷之都城,而棄險固之北漢與蕩春臺者,何也?此固事理甚明,而輒以竝守三城爲言者,臣實莫知其故。但守北漢,則雖十萬石之穀,常時運致,改色亦難,臨急則不足爲許多軍民接濟之資,如是而其可支乎?此所以竝據蕩春臺,然後可以積儲糧餉者也。自上親臨北漢,極稱其天險,其爲事體之重,非如他山城之比,不但爲宗社依歸之所,百官士女,亦將免於顚仆道路,而事在垂成之後,乃反棄之,則豈非慨惜之甚者乎?戶曹判書李健命曰,臣識見淺狹,此事利害,不能明覩,而此乃國家大事也。雖廟謨僉同,亦難保其必成,則卽今前席數三大臣,意見猶未歸一則何能辦得乎?北漢行宮,乃本曹所管也。內殿傾倒云,故臣爲審地形,前月躬往看審,欲待解凍,與經理廳堂上相議處之,而城內及蕩春臺兩處,經理廳倉庫營造者甚多,所儲穀物甚些。凡事尙未完了,則築城一款,不必汲汲,徐待廟議之歸一,然後定之,似爲未晩也。兵曹判書李光佐曰,臣旣承下詢,敢不盡達乎?北漢三面,雖絶險,而至於蕩春臺,則地勢低平,坐北漢瞰蕩春,便是一山,若本非設險之地。而臣自小少時,遊歷其間,雖小小山麓,皆可歷數矣。蕩春之築土城,豈足爲北漢之聲援乎?脫有警急之憂,朝家旣棄都城,則都城亦必爲賊所據矣。只守北漢,而蕩春其可能保乎?以相臣冊子言之,三軍門軍數爲四萬,而皆在遠道,守堞軍,雖云九千餘名,而其中雜色亦多,有不爲守堞者,則九千名亦非實數矣。況禁·禦兩營,曾已十哨上番,而今則減爲五哨矣。欲復舊制,料布難繼,不得爲之云,若除却此等數,則不過七千餘名,以此排立,尙云不足,蕩春防守之卒,何處得來乎?且都城不可守,而賊登彰義門巓,則蕩春其守乎?終不若南漢之完備也。急則難保北漢蕩春之許多糧餉,勢難輸致,而反爲齎盜糧之歸矣。雖築土城,只爲無用之地,實非深思之言也。所謂聲勢相援云者,如杏洲·洪福等山城是也。蕩春一狹,若何可爲聲援之助,而旣爲所奪,則北漢人心,亦必驚擾,其於守北漢,反爲害矣。當此民窮財竭之日,豈爲此無益之事,而土城設倉庫乎?臣常謂國家之憂,又有大於此者矣。來頭事變,未能逆料,而至於饑饉荐臻,公私潰竭。乙丙雖云大無,而辛亥以後,無大段凶荒,財穀尙有餘儲,故民以賴活,而乙亥以後,京外城役,殆無虛歲,訓局枵然,無以蘇完,戶兵曹亦然云。古語曰,國無一年之蓄則亡,如使不幸而有方數千里之旱,民何以保乎?雖曰經理廳料理築之,而雖數百餘同之木,取贏無實,而立本亦難,況此人輩酒食之資,妻子之饋必多,尾閭之費,其可謂不耗財而得乎?然而邊境若緩,則當入南漢,而或至迅急,未及渡江,則當入北漢矣。旣築之城,空棄可惜,則修其城堞,備其器械,而儲置糧餉,以資臨急之需而已。蕩春之築土城,設倉庫,實爲無益,寧有以蕩春之築不築,爲北漢之守不守乎?聖上旣親臨北漢,形便利害,想必料量於睿算之中,惟冀裁斷矣。臣於築城事,心切憂慨,私見都提調備陳其不可之由,而亦與判尹閔鎭厚,議及此事,則鎭厚以存亡所係爲言,臣以爲旣知其如此,則何不一言乎云爾,則以爲,曾前累爭而言不行云矣。李濡曰,若如光佐之言,則蕩春所儲之穀,臨急有難輸入,反爲齎盜,則江上城中,各倉所儲之穀,其能輸入,而不爲齎盜之歸乎?蕩春不可守云爾,則都城獨可守乎?光佐曰,臣非謂都城可守也。領議政徐宗泰曰,雖不得終守,初頭豈可徒然委棄?自當設兵守堞,事理固然,所守豈不爲三城乎?光佐曰,臣意則北漢旣已築之,修其城堞,以爲保守之地,而蕩春築城,決知其無益矣。泰采曰,不但朝議之未得歸一,今日入侍諸臣,亦多岐貳之論,倉卒間,有難決定。退與廟堂諸臣商議,更稟似好矣。上曰,三城竝守之說,非予當初所定本意也。受任大臣所謂北漢孤絶,蕩春竝謂之言,其慮深矣。然此非倉卒可定,與廟堂熟講稟定,可也。以上備局謄錄
今日引見時,大司諫李觀命所啓,請還收罪人河,減死定配之命,更加嚴刑得情,依律處斷事。上曰,勿煩。執義洪好人所啓,請還收黃順中絶島定配之命,仍令該曹,嚴鞫得情,依律處斷事。上曰,依啓。又所啓,請今番槐院分館,竝命改圈事。上曰,勿煩。
今日引見時,上曰,書狀官尹陽來,雖是兼臺,旣係該司之官,則初牌承命,道理當然,況出彊日期已迫,其在往役之義,有不可諉以廉義,而得以遞免,則初牌之下,不卽應命,而再牌之後,始乃肅謝,揆以事體,極爲未安,從重推考,可也。上曰,文學李眞望,當初雖有枳議,予旣以爲不是。且於前後批諭,不啻縷縷,累下只推之命,則其在分義,宜卽肅謝,而一向撕捱,尙不應命,殊甚未安。從重推考,更爲申飭,俾勿撕捱,可也。朝報日記廳郞廳曺命胤書。趙景觀校正。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱雖往來,寢睡差勝云。伏未審朝來,熏熱已歇,而膈間不淸利之候,已盡差減,口淡加減,何如?腹部微飽之氣,不復往來,而脚部牽引,亦有所減乎?加味三補湯五貼,當盡於今日。臣等與諸醫入診,詳察症候,議定繼進當否宜當,不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利之候,猶未快減,口淡無加,腹部微飽之氣往來,而脚部牽引一樣矣。
明日拜表時,開門差早。
今日藥房入診時,加味三補湯五貼加進事,榻前定奪。
慶尙道幼學權壽昌等上疏。大槪,請先正臣文元公金長生,從祀聖廟事。入啓。答曰,省疏具悉。多士之陳請,予非不念,先正之道德,予非不知,而尙此留難者,豈有他哉?出於愼重也。
左參贊李彦綱辭職上疏。入啓。答曰,省疏具悉。閔鎭厚之致疑於他試官之同情,實是意外,何必爲嫌?卿其安心勿辭,從速行公。
傳曰,違牌坐罷翰林,竝敍用。
右議政金宇杭九度呈辭。入啓。傳曰,安心調理。
傳曰,近來公事紙品漸好,更加申飭。
京畿監司書目,楊州牧使李眞儉,以病難察任之意,連呈辭狀,還官無期,罷黜事。朝報
有政。兵批,以權斗紘爲副司正,鄭宇柱·李宜晩·梁廷虎爲副司果。
今日輪臺官入侍時,中部主簿李萬根所啓,小臣所屬坊民等弊瘼事,自古以來,專爲宗廟修掃之役,經亂以後,則闕內掃雪軍一百九十餘名,定送於義禁府。本府當直及備邊司·耆老所·司憲府直房·弘文館等司掃雪軍,亦以定送,故數小坊民,難堪許多之役矣。上曰,何以爲之?又所啓,闕內各殿,掃雪軍外,諸上司六處,則以例爲定送軍士及其司所屬典僕等,依前規掃雪,則殘弊坊民,可以保存矣。上曰,言于該府。漢城府謄錄
訓鍊都監啓曰,恭陵·順陵有虎患,定送軍兵,捉得一虎,已爲進上,而多般尋蹤,另加搜捕之意,將官及軍兵等處,更爲嚴飭矣。卽見領去將官手本,則一虎捉納之後,兩陵內外,諸處山麓,連日遍踏,終無形跡云。當此冬寒,許多軍兵,一向露處,似涉可慮,今姑撤還之意,敢啓。答曰,知道。訓局謄錄
有政。吏批,以李瑋爲司饔奉事,吳命恒爲應敎,李徵海爲載寧郡守,洪錫輔爲副校理,崔尙恒爲溫陽郡守,黃慶信爲戶曹佐郞,李重協爲正言,李廷濟爲輔德,高坪副正澈今加明善加資事,承傳。
上在昌德宮。停常參·經筵。
謝恩,陳奏兼冬至正使東平尉鄭載崙,副使李光佐,書狀官尹陽來出去。
下直,平澤縣監申弼夏。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,雖往來,寢睡與昨一樣云。伏未審朝來,熏熱已歇,而膈間不淸利及腹部微飽之氣,不復往來,口淡加減,何如,而脚部牽引,亦有所減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利及腹部微飽之氣,往來未已,口淡無加,而脚部牽引,亦無所減矣。勿爲入診。
右議政金宇杭十度呈辭。入啓。傳曰,安心調理。
右尹朴弼明三度呈辭。入啓。遞差。
政院啓曰,今日拜表時,兩司當爲進參,而或呈告,或在外,或未肅拜。除在外外,呈告未肅拜人員,竝卽牌招,使之進參,何如?傳曰,允。
同副承旨沈壽賢牌不進,罷職傳旨。傳曰,只推勿罷。
謝恩,正言李重協,文學李眞望,輔德李廷濟。
吏曹口傳政事,奉敎單宋眞明,檢閱單趙觀彬。
正言李重協啓曰,臣頃忝諫官,旣僨厥職,復蒙恩除,曾是不意,敢貢一疏,仰暴難進之意,而見阻喉司,只切閔蹙之忱。天牌狎臨,分義是懼,不得不黽勉入肅,而第以前疏所論,科名黯黮一款,大被憲臣之詆斥,終致見非於公議,則臣安敢不一陳辨,而揚揚入臺,以貽傍人之嗤點乎?蓋臣疏意,只以國家用才,明白底道理言之,竊謂科名,是士子立身之初程,則安有立身不正,而事君者哉?若無可疑之迹,則不可謂之黯黮,旣有可疑之跡,則亦豈無可覈之端耶?科場事體,至嚴且重,少有違格,雖出無心,而考試之際,皆在黜棄,則況有疑端之已露者,而豈可仍置於榜中乎?今若不拔其榜,而反枳其進,則是將苟與科名而實棄其人,殊非設科取人之意。故臣之本意,要使朝家擧措,光明正大,而政欲削去其榜,實非强爲救解也。憲臣避辭,譏之以意在救解,而至以游辭闖發爲語,臣竊哂之,抑未知憲臣,專論濫圈之爲不可。故不察臣言之公平說過,更高一節而有此逆疑耶?要其語意全不相諒,而在臣私義,其不可受人侮凌,而復據臺地也決矣。臣之前日見遞,實在强避,而狷性未改,終難亡廉而冒進,請命遞斥臣職。答曰,勿辭,退待物論。
傳曰,呈告之紛紜,未有甚於近日,極爲未安,另加申飭。朝報
政院啓曰,兵曹判書尹趾仁命召,旣有還給可也之命矣。卽爲還給,而今方待命闕下,又爲陳疏,仍納命召,何以爲之?敢稟。傳曰,命召還給,而掛書闕門,前所未有,極可驚駭。令左右捕盜廳,各別窺伺,捕捉,可也。捕廳謄錄
政院啓曰,卽者兵曹判書尹趾仁呈進一疏,仍令褊裨,替納命召,觀其疏語,則以爲日昨闕門有掛書之變,兇言狼藉,指意叵測,所遭罔極,席藁待命於闕下云。所謂掛書,係是匿名書,則因匿名書上疏,切勿捧入事,曾有定式,原疏,旣已退却,而所納命召,亦當還給,何以爲之?敢稟。傳曰,還給,可也。禁府謄錄
疊書有政。吏批,以宋眞明爲奉敎,趙觀彬爲檢閱。
上在昌德宮。停常參·經筵。
下直,長連縣監李珌。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,雖往來,寢睡差安云。伏未審朝來,熏熱已歇,而膈間不淸利及腹部微飽之氣,不復往來,口淡加減,何如而脚部牽引,亦有所減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利之候差減,腹部微飽之氣往來,口淡無加,而脚部牽引一樣矣。勿爲入診。
右議政金宇杭十一度呈辭。入啓。傳曰,安心調理。
政院啓曰,正言李重協引避退待,已至經宿,而大司諫李觀命陳疏,司諫丁道復,獻納李宖,正言金相尹呈辭。時無行公之員,不得處置,竝卽牌招,以爲處置之地,何如?傳曰,允。
府前啓,請槐院分館,竝命改圈事。入啓。答曰,勿煩。
院前啓,請還收罪人河,減死定配之命,更加嚴刑得情,依律處斷事。新啓,引嫌而退,當初疏論,意在覈拔,則憲臣避辭,何必追嫌?請正言李重協出仕。答曰,不允。處置事,依啓。
死罪臣尹趾仁上疏。大槪,再陳泣血之章,不得上徹,身方泥首請譴之不假,而命召,又有還給之命,到此窮極之境,惟有速死之願,玆不得不冒萬死,更爲封進,猥越之罪,益無所逃。伏乞聖明,將臣職名,先行鐫削,仍下司敗,亟加明覈,則雖萬被誅戮,不勝大願事。入啓。
京畿監司崔錫恒上疏。大槪,自聞掛書之變,心神飛越,五內崩隕,不敢一刻偃息於官次,席藁闕下,冒死陳章,以俟嚴命,見阻喉司,危厲熏心,達宵彷徨,玆敢疾聲哀籲於仁覆之下。伏乞俯察崩迫之懇,先削臣職名,仍令有司,亟加明覈處分事。入啓。
正言李重協就職。
答兵曹判書尹趾仁,京畿監司崔錫恒疏曰,省疏具悉。誣人惡逆,萬萬凶慘,論以王法,斷不容貸。故着令捕廳,期於斯得,卿其安心勿待命,卽出行公。朝報
政院啓曰,昨日兵曹判書尹趾仁,京畿監司崔錫恒疏本,連次來呈,而事係匿名書,旣有勿捧之受敎故退却矣。尹趾仁·崔錫恒,今又呈訴而尹趾仁疏中,有有目皆見,而尙在一所等語,則此與尋常匿名書有異,而本兵重任,連日席藁于闕外,藩臣之離其官次,待命經宿,事體殊常。此兩疏不得捧入,而此外又有宰臣之待命陳疏者二人,事涉紛紜,不得捧入,而尹趾仁今又還納命召,何以爲之?敢稟。傳曰,知道。命召還給,而今觀所謂掛書有同上變書,不可謂匿名也。依昨日下敎,嚴飭捕廳,兇書罪人,刻日捕得。捕廳謄錄
經理廳啓曰,北漢城外,買取田畓,以資城內募民生理,又於空閑陳廢,可以灌漑蒙利之地,費財力完築,作爲屯田,以補凡干需用之外,參酌劃給於十寺,俾得安接僧徒之意,條陳於冊子中矣。全羅道咸平·務安·海南·靈巖·羅州等地,民畓一百十三石三斗零落種處,雖非空閑陳廢者,已於上年給價買得後,爲省弊端,且從民願,使各其主,仍執耕食,納稅事,當依各軍門屯田之例免稅,而前頭或有如此設屯之處,有難續續啓稟,一體免稅之意,分付該廳·該曹,何如?傳曰,允。戶曹謄錄
傳曰,兵曹判書尹趾仁上疏,觀之闕門掛書,則與匿名書有異,凶書尙在門所云。旣令左右捕盜廳,捉掛書之人,捕捉後謂有推問之事,所掛凶書,入之。禁營謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候有熏熱·困惱,喉間甚乾,引飮頻數,膈間亦不淸利,寢睡不得安穩云。伏末審朝來,熏熱·困惱及膈間不淸利之候,其已減歇,而口淡加減,何如?腹部微飽之氣,不復往來,而脚部牽引,亦有所減乎?今日臣等,與諸醫入診,詳察症候宜當,不勝憂慮,敢此問安,竝爲仰稟。答曰,知道。朝來熏熱已歇,而困惱未已,膈間不淸利及腹部微飽之氣往來,口淡加減無常,而脚部牽引,亦無所減矣。勿爲入診。
右議政金宇杭十二度呈辭。入啓。傳曰,安心調理。
京畿假都事書目,高陽呈,以兵曹參判李光佐辭職上疏上送事。啓。答曰,省疏具悉。疏辭,令該曹稟處。
禮曹參判吳命峻上疏。大槪,泥首請覈,血陳見却,達宵闕外,繞壁彷徨,冒萬死敢暴危懇,冀得明覈處分事。入啓。答曰,省疏具悉。昨於重臣疏批,已諭予意矣。卿其安心勿待命,卽出察職。
司直李壄上疏。大槪,臣之席藁俟命,已至三日,泣血之章未徹,崩迫之忱益切,卽又伏聞臣之侄子之名,亦入於凶書中,未知何等妖惡之人,偏疾臣家,作此凶慝之書,橫加惡逆之名於臣家叔侄,以爲赤族闔門之計,而臣之震迫崩隕,闔家悚懼,不知死所。玆敢冒死呼籲,伏乞下臣司敗,亟賜明覈處分事。入啓。答曰,省疏具悉。昨於重臣疏批,已諭予意矣。卿其安意勿待命。
慶尙道幼學權壽昌等上疏。大槪,更請先正臣文元公金長生,從祀文廟事。入啓。答曰,省疏具悉。日昨爾等之疏批,備悉予意矣。朝報
政院啓曰,兵曹判書尹趾仁,今日又爲陳疏,而仍納命召,觀其措語,則以爲,迸出都門,以竢處分云。原疏纔已退却矣,所納命召,旣命還給之後,連日陳稟,極涉未安,而本兵事體有別,自本院,有難直爲出給,何以爲之?敢稟。傳曰,還給,可也。禁營謄錄
夜自三更至五更,月暈。內下日記
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱雖往來,寢睡比昨差勝云。伏未審朝來,熏熱已歇,而膈間不淸利及腹部微飽之氣,不復往來,口淡加歇,何如?而脚部牽引,亦有所減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利之候差減,腹部微飽之氣往來,口淡無減,而脚部牽引一樣矣。丸藥依前定奪劑入,勿爲入診。
右議政金宇杭十三度呈辭。入啓。傳曰,安心調理。
政院啓曰,刑曹判書權尙游連呈辭單,不爲行公,試官緘問,命下已久,而尙未擧行,其在事體,殊涉未安,卽爲牌招察任,何如?傳曰,允。
又啓曰,卽者京畿監司崔錫恒縣道陳疏上送,以退出城外,席藁閭舍爲言,而旣承勿待命之批,又復陳章,殊涉煩瀆。雖是道臣,縣道封章,不可更爲捧入,此上疏,還爲下送之意,敢稟。傳曰,依爲之。
刑曹判書權尙游,牌不進。
司直尹德駿上疏。大槪,臣之姓名,亦入於掛書之中,鄕曲窮僻,晩始聞知,且顚且倒,達夜上來,城門已閉,又有勿待命之敎,而臣之驚魂散魄,猶未收還,所掛之書,旣是罔測之言,未辨明之前,決不可束帶趨朝,咫尺脩門,不敢投足,躑躅荒郊,敢此哀籲。伏乞亟命鐫削臣職名,以待掛書人捕得對覈事。入啓。答曰,省疏具悉。諸臣疏批,已諭予意矣。卿其安心勿待命,卽速入來行公。
文學李眞望,司書趙翼命上疏。大槪,敢陳所懷,以備裁察事。入啓。答曰,省疏具悉。爾等之言,誠甚得宜,予用嘉納焉。
廣興主簿兪相基上疏。大槪,臣祖父故副提學臣棨所著,家禮源流九冊,曾因大臣啓達,令全羅監司開刊事,命下矣。今始私刊,敢此封進,以備睿覽事。入啓。答曰,省疏具悉。疏辭,知道。
備忘記,尹判府事,以昔德儒賢,負士林之重望,予之平日尊信爲如何?而副提學鄭澔敢生慢侮之心,侵斥非止一再,固已可駭矣,而其所撰家禮源流跋文中,乃以托是書門人尹拯,要其參互校勘起頭,而結之以不幸以付托之匪其人,乃反誣人聽聞,自謂吾書,而全諱實狀,此甚無謂等語,醜詆狼藉,是誠何心哉?況跋文之撰,在於儒賢旣沒之後,尤可駭惋。鄭澔罷職不敍,此跋文,勿用。朝報
今日,賓廳日次,而上候方在靜攝中頉稟。答曰,知道。備局謄錄
禁衛營郞廳,以都提調意啓曰,本營大將尹趾仁,以名在凶書,數日席藁闕下,昨承勿待命之聖批,又卽出往城外矣。宮門掛書之變,雖極凶慘,天鑑已昭,其誣至有譏捕凶人之命,則一向待罪,實涉太過。受符將臣,出在城外,事體分義,至爲未安。營中巡邏等事,權令中軍代察,事多苟簡,上番鄕兵,久未行操,亦爲可慮。大將尹趾仁,卽爲牌招,俾得行公,何如?傳曰,允。禁營謄錄
上在昌德宮。停常參·經筵。
下直,海南縣監金命衡。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,雖往來,寢睡與昨一樣云。伏未審朝來,熏熱已歇,而膈間不淸利之候,一向差減,腹部微飽之氣,不復往來乎?口淡加減,何如?而脚部牽引,亦有所減乎?加味三補湯五貼,進御之後,三補丸繼進之意,曾已定奪,湯藥當盡於今日,丸藥則依聖敎,今當劑入,而臣等與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利之候,一向差減,腹部微飽之氣往來,口淡無減,而脚部牽引,亦無所減矣。勿爲入診。
右議政金宇杭十四度呈辭。入啓。傳曰,安心調理。
府前啓,請今番槐院分館,亟命改圈事。新啓,今日闕門掛書之變,實是前古所未有之事也。其爲兇慘,莫此爲甚,不可不斯速捕得,以正其罪,而成命旣下,已過累日。左右捕廳,尙無捕捉之擧,禁門嚴祕,何等重地,而守直不嚴,致此非常之變。當該守門將,怠慢不職之罪,在所難免,其在嚴宮門,杜後弊之道,決不可置而不論,請當該守門將罷職,左右捕盜大將,竝從重推考,使之刻期窺捕。答曰,不允。末端事,依啓。守門將從重推考。
謝恩,副應敎金相元。
政院啓曰,臣等伏見去夜備忘記,有副提學鄭澔罷職不敍之命,臣等竊不勝駭惑之至。夫鄭澔跋文中,辭說之當否,臣等固未詳其如何,而第此事,必有曲折,鄭澔雖妄,必無無端侵斥禮待之大臣,而今殿下不審事實,不少舒究,過加摧折,至下譴罷之命,處分大遽,景象不佳,終有乖於大聖人從容處分之道,此豈平日所望於殿下者哉?臣等忝在近密,旣有所懷,不敢不達,請加三思,收回副提學鄭澔罷職不敍之命,不勝幸甚。答曰,自戊寅以後,以鄭澔之侵斥儒賢事,屢下嚴旨,而此習不悛,齮齕不已,固已無嚴矣。今於跋文中,誣詆儒賢,無所不至,夫豈以儒相之賢,而乃有誣人聽聞,自謂吾書之理哉?其用意構捏,尤極駭惋。況家禮源流之刊進,澔亦知之。而公私醜辱,略無忌憚,可謂縱恣之甚矣。罷職之罰,失之太寬,而汲汲申救,抑獨何哉?一自論議岐貳,是非不公,良可慨也。
忠淸監司書目,臣於臺臣之避辭,有不敢晏然者,辭職上疏上送事。啓。答曰,省疏具悉。前疏之批,已諭予意,臺臣避語,何必爲嫌?須勿過辭,從速察職。
慶尙監司書目,淸河等官呈,以十月十八日雷動事。
平安監司書目,義州等五邑呈,以十月二十三日雷動,事係變異事。
又書目,定州牧使金洙,衙奴殺人,舍匿失捕之說藉藉,自營門推捉鄕色,不卽捉送,終致中路逃躱,不可仍置,爲先罷黜事。
左承旨黃一夏,右承旨李喬岳,右副承旨任埅上疏。大槪,臣等,忝居近密之地,目見聖上過重之擧,敢以草草數語,冀回成命。而及承聖批,乃以汲汲伸救,是非不公爲敎,臣等不勝惶隕震惕之至,不敢晏然蹲冒於職次,玆不得不陳疏退出。伏乞亟命鐫遞臣等之職,仍治臣等擅離禁直之罪,以嚴邦憲,以安微分事。入啓。答曰,省疏具悉。爾等勿辭察職。
全羅監司書目,靈光郡守權以鎭,受由還家之後,以其身病,連呈辭狀,還任無期,罷黜事。啓。傳曰,勿罷仍任。
應敎吳命恒,副校理洪錫輔牌不進,罷職傳旨。傳曰,只推勿罷。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱·困惱,寢睡不得安穩云,伏未審朝來,熏熱·困惱已歇,而膈間不淸利之候,一向差減,腹部微飽之氣,不復往來乎?口淡加減何如,而脚部牽引,亦有所減乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱減歇,而困惱未已,膈間不淸利之候,一向差減。腹部微飽之氣往來,口淡少無所減,而脚部牽引一樣矣。勿爲入診。
右議政金宇杭十五度呈辭。入啓。傳曰,遣承旨敦諭。
傳曰,誣人惡逆,極爲兇慘,故兇人,旣有刻期譏捕之命,而兵判陳疏承批之後,仍出城外,一向待命,殊涉太過。本兵重任,不宜久曠,卽爲牌招察任。
傳曰,秋曹煩劇之地,長官累日引入,詞訟之積滯可慮。其所引嫌,亦涉太過,更卽牌招察任。
傳曰,吏曹參判李晩成陳疏承批之後,尙不出肅,卽爲牌招察任。
吏曹啓曰,守令有闕,政事,取稟。傳曰,當日爲之。
刑曹判書權尙游,吏曹參判李晩成,牌不進。
玉堂箚子。大槪,冒陳淺見,以備睿覽事。入啓。答曰,省箚具悉。私家文字之推以上之朝廷,本非美事,心常不是矣。此事則不然,冊子刊進,已經親覽,而跋文中,誣詆儒賢,如是狼藉,決不可置而不論矣。今玆還收之請,予實未曉也。
院前啓,請還收罪人河,減死定配之命,更加嚴刑得情,依律處斷事。新啓,臣等昨伏見備忘記,有副提學鄭澔罷職不敍之命,臣等竊以爲,聖上此擧,未免太遽也。今此家禮源流鋟榟命下之後,兩家便生爭端,辭說紛紜,數年之間,士論譁然,如非明其本末者,未易辨論,而自係私家之是非,而固不當推而上之,而今因兪相基之刊印投進,遽罪題跋之人,此豈大聖人不逆不臆之意哉?澔之得罪於儒相家久矣。殿下每以偏刻目之,詆排罪之,雖於鑑空衡平之地,不能無便着。乃於文字之間,殊不覺其宸衷之觸惱,形色之發露,澔固不足惜,其有損於盛德爲如何哉?夫人臣負犯,勿論輕重,必須先觀本事之是非,然後方可議其罪名。今若付諸公議,徐究其實,澔果用意誣詆,則殿下明言痛斥,以彰其罪,尙未晩矣。何必徑加譴罰,以失物來順應之道耶?處分徑遽,聽聞俱惑,請還收副提學鄭澔罷職不敍之命。答曰,不允。末端事,已諭予意於堂箚之批矣,勿煩。
京畿假都事書目,衿川呈,以檢閱趙觀彬辭職上疏上送事。啓。答曰,省疏具悉。爾其勿辭,從速上來察職。朝報
有政。兵批,以黃鑌·李光佐爲副護軍,朴弼明爲副司直,全智常爲副司果,李喜春爲副司正,李燮爲副司猛,林道屹爲司勇。
禮曹啓曰,今十一月二十七日冬至,大殿·中宮殿·世子宮,陳賀節目,當爲磨鍊,而自上方在靜攝中,以權停例磨鍊乎?敢稟。傳曰,依爲之。禮曹謄錄
有政。吏批,以黃奎河爲衿川縣監,趙以初爲司䆃主簿,李廷濟爲楊州牧使,李壄爲漢城右尹,柳貞章爲定州牧使,兪集一爲兵曹參判,李箕明爲載寧郡守,朴行義爲輔德,金在魯·黃奎河爲別兼春秋,西平都正橈,今加明義加資事承傳。
上在昌德宮。停常參·經筵。
下直,舒川郡守羅學川。
西平都正橈,加資肅拜。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候就寢時,牛黃膏五丸,忍冬茶調進,而熏熱煩轉,喉間甚乾,引飮頻數,罷漏後,熏熱有加,井華水,調進九味淸心元三丸,而猶未差歇,寢睡不安云。伏未審朝來,熏熱其已減歇,而膈間不淸利之候,一向差減,困惱及腹部微飽之氣,不復往來乎?口淡加減,何如,而脚部牽引,亦有所減乎?近日水刺之進頓減,夜來症候又如此,臣等區區煎慮,不可盡達。今日與諸醫,趁早入診,詳察症候,宜當。敢此問安,竝爲仰稟。答曰,知道。朝來熏熱減歇,而膈間不淸利之候,一向差減,腹部微飽之氣往來,口淡一樣,而脚部牽引,亦無所減矣。困惱頗甚,勿爲入診。
右承旨李喬岳書啓,臣承命敦諭于右議政金宇杭則以爲,臣之情地,萬萬窮蹙,逐日控訴,辭已竭矣。庶幾悶下之聽,亦已俯悉,而尙無處分,職名如舊,有罪幸逭,物情愈鬱,惶怖閔迫,罔知所措。不意近侍又臨,傳宣聖諭,辭旨優渥,敦勉勤摯。臣是何人,荐被隆眷,至於此哉?奉讀以還,不覺感淚之盈襟也。以臣無似,受恩深厚,竊位妨賢,無所裨益,一言妄發,重觸時忌,終陷於挾私罔上之科,論其罪犯,擢髮難贖,謗議如山,拳踢交沓。以此蹤跡,決無更廁周行之理,縮蟄危慄,恭俟威譴,惟願聖明,深念大體,先削臣職,以待公議。是臣日夕之所祈望,雖承恩諭,末由趨命,而亦何敢煩藤葛,有所申暴乎?瞻望宸極,只增隕越,不知所達云矣。敢啓。傳曰,知道。
右議政金宇杭十六度呈辭。入啓。傳曰,安心調理。
謝恩,兵曹參判兪集一。
兵曹判書尹趾仁辭職上疏。入啓。答曰,省疏具悉。日昨疏批,已諭予意矣。本兵將任,俱係緊重,決不可久在城外,卿其須勿固辭,卽速入來,安心行公。
忠淸監司書目,瑞山郡十月初八日雷動,庇仁縣同日雨雹害穀,俱係災異事。朝報
備邊司啓曰,日昨闕門懸書之事,誣人惡逆,萬萬兇駭,實關世變,懸書兇人,不可不亟爲捕得,以正其律。令兩捕廳另加譏捕事,旣有傳敎,捕廳今方擧行,而伊日懸書之時,勿論曉夜,闕門外堡卒等,達夜警守,人跡往來,終無所覘察,亦甚可駭。不可不究覈,當日守直軍卒,令該曹囚禁,爲先嚴加推問,何如?答曰,允。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱,喉間甚乾,引飮頻數,四更,井華水,調進九味淸心元三丸,寢睡不得安穩云。伏未審朝來,熏熱·困惱,其已減歇,而膈間不淸利之候,一向差減,腹部微飽之氣,不復往來乎?口淡加減,何如,脚部牽引,亦有所減乎?症候連日如此,臣等久未入侍,今日不可不與諸醫入診,詳察症候矣。不勝終宵憂煎,敢此問安,竝爲仰稟。答曰,知道。朝來熏熱減歇,而困惱未已,膈間不淸利之候,一向差減,腹部微飽之氣往來,口淡無減,而脚部牽引,一樣矣。
右議政金宇杭十七度呈辭。入啓。傳曰,安心調理。
府前啓,請今番槐院分館,亟命改圈事。今此闕門掛書之變,實是前古所未有之事,而禁門深嚴之地,有此非常之變,則當該守門將,不職之罪,在所難免。其在嚴宮門,杜後弊之道,不可推考薄罰而止,請當該守門將罷職。答曰,勿煩。
政院啓曰,卽者中樞府錄事來言,判府事崔錫鼎,去夜吐血復發,幾至四升許,氣息奄奄,症勢危重云。係是大臣病患,敢啓。傳曰,卽遣御醫,不離看病。
禮曹正郞李斗三,卒統制使李碩寬致祭後入來。
輔德朴行義牌不進,罷職傳旨。傳曰,只推勿罷。
領議政徐宗泰箚子。大槪,敢陳迷見,冀蒙睿察事。入啓。答曰,省箚具悉卿懇。右相箚論,出於有懷必陳之義,則意外人言,不足爲嫌。必欲勉出,予意本自如此矣。今卿箚辭,亶出爲國之忱,可不留心焉?仍傳曰,遣史官傳諭。
正言李重協上疏。大槪,敢陳微懇,仰冀鐫遞,兼附淺見,以備財幸事。入啓。答曰,省疏具悉。滿紙張皇,無非侵斥大臣,而至以私意牽動等說,極意誣詆,有若懷私罔上者然,是何語意之深險至此哉?誠可駭惋也。朝報
政院啓曰,兵曹判書尹趾仁,日昨陳疏承批之後,今又陳疏,命召還納,其在事體,誠爲未安。原疏旣已退却,而命召自本院,有難直爲還給,何以爲之?敢稟。傳曰,還給,可也。禁營謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·煩轉,喉間甚乾,引飮頻數,寢睡不得安穩云。伏未審朝來,熏熱已歇,而膈間不淸利之候,一向差減,困惱及腹部微飽之氣,不復往來乎?口淡加減,何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利之候,一向差減,困惱及腹部微飽之氣往來,而口淡無減,脚部牽引一樣矣。勿爲入診。
右議政金宇杭十八度呈辭。入啓。傳曰,安心調理。
政院啓曰,刑曹判書權尙游,參議南就明,連呈辭單,參判時未差出,本曹堂上,無一行公之員,刑獄積滯,委厲可慮。判書權尙游,參議南就明,竝卽牌招察任,何如?傳曰,允。
假注書權斗紘病,代李喜春。
刑曹判書權尙游,牌不進。
輔德朴行義牌不進,依承傳罷職。
正言李重協啓曰,臣竊見大臣之箚一出,而私意橫流,國是靡定,前後詳覈之獄案,將置疑信之間,而使我聖上明正之處分,亦未免反滋人惑,則此雖大臣一言之過,而其爲世道之害,誠有不可勝言者,故略於辭疏之末,附陳憂慨之忱矣。及承聖批,誨責嚴峻,至以誣詆深險爲敎,臣誠惶愧,莫省所措。第殿下,以侵斥大臣,爲臣之罪,而終不明示本事之是非,臣竊惑焉。大臣之言,若出公心,而辭明理直,則臣豈有譏斥之心,而今其箚語,牽合苟且,曲爲營護,言一節而不足伸脫,則又變一節而言之,又變一節而不足掩覆其實狀,則又以他端疑亂之。意在救解,大拂物情,則豈可以言出大臣,而不一辨明其是非也哉?今若竝取大臣箚及臣疏,而參互看破,則可知其是非之難誣,而臣言之不容已也。蓋大臣與李墪家,有連姻之好,而爲其誑誤至此,如使大臣,明知其冤,則獄事始發之日,何無一言,今於四年之後,乃因其家之訟冤,而有所繼陳耶?然則臣疏中,私意牽動云者,非有一毫之誣,而豈意以殿下之明聖,不少恕究,而盛加摧折?如臣一人,固可以使不敢復言,而擧世是非之公,其將人人而威定乎?臣又慨然也。臣以微末新進,愚衷所激,妄效論列,而一未見信於君父,反承萬萬情外之嚴旨,臣何顔面,一刻仍冒於臺次乎?請命遞斥臣職。答曰,勿辭,退待物論。
內醫院官員,以都提調意啓曰,本院提調趙泰采,以昨日大臣箚中,譁然侵斥等語,不敢晏然,今日不爲入來,陳疏辭免,原疏自政院還給,而當此問候直宿之日,若非大段難安,不可每每引入,提調趙泰采,卽爲牌招察任,何如?傳曰,允。
全羅道生員柳奎等上疏。大槪,請申辨先正臣尹拯,被誣於家禮源流事。入啓。
政院啓曰,卽者議政府錄事來言,右議政金宇杭,今方出往江外云,仍納命召。何以爲之?敢稟。傳曰,右相箚語,斷斷無他,而不少顧藉,侵凌之言,四面而至,而金鎭圭·閔鎭厚之疏語非常,昨日李重協之恣意誣詆,更無餘地,致令大臣,蒼黃出城,終始擊逐之計,是誠何心哉?予實痛惋。命召,令史官傳授。
京畿假都事書目,本道觀察使崔錫恒,退出城外,席藁閭舍,辭職上疏上送事。答曰,省疏具悉。已諭予意於前疏之批矣,今又控免,實涉太過。卿其安心勿辭,卽出行公。
傳曰,今觀看病醫官書啓,崔判府事病患頗重,卽速御醫一人,同議看病。
左副承旨趙道彬上疏。大槪,臣於儒疏捧入,有見輕同僚之事,乞遞臣職,以安微分事,及同副承旨沈壽賢上疏。大槪,臣於右僚之徑出,有不可晏然者,乞罷臣職,以安私分事。入啓。答曰,省疏具悉。爾其勿辭察職。
右承旨李喬岳,右副承旨任埅牌不進,依承傳罷職。
答全羅道儒生柳奎等疏曰,省疏具悉。今玆多士之疏辨,出於尊賢之誠,深用嘉尙。家禮源流,兩家同修共編之曲折,始得詳悉,而兪相基之全諱實狀,殊甚無謂矣。大司憲所撰序文,追後見之,而所謂書序後文,不可信也。大抵跋文,予已親覽,快正誣詆儒賢之罪,則一種伸救之論,多見其苟且不成說,而堂箚批旨中,私家文字,推以上之朝廷,本非美事,心常不是之敎,正指如尙老等之疏而發也。朝報
上在昌德宮。停常參·經筵。
下直,利川府使申鍴,金溝縣令權益敬。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有熏熱,寢睡比昨少勝云。伏未審朝來,熏熱已歇,而困惱及腹部微飽之候,不復往來,膈間不淸利之氣,一向差減乎?口淡加減,何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。朝來熏熱已歇,而困惱亦減,腹部微飽之氣往來,膈間不淸利之候,一向差減,口淡一樣,而脚部牽引,別無所減矣。勿爲入診。
禮曹,行判中樞府事崔錫鼎當日卒逝云,自今日十三日至,停朝市。啓。
備忘記,崔判府事,以元老大臣,久住城外,方欲敦勉,期回遐心,何意一疾,奄忽長逝耶?震悼之極,涕淚沾襟也。其令該曹,禮葬等事,卽速擧行,棺板一部,亦卽擇送,而祿俸限三年仍給,用表予意。
左承旨黃一夏再度呈辭。入啓。遞差。
左副承旨趙道彬牌不進,罷職傳旨。傳曰,只推勿罷。
吏曹啓曰,承旨有闕,政事,取稟。傳曰,過停朝市後,爲之。
左副承旨趙道彬再牌不進,依承傳罷職。
政院啓曰,正言李重協,引避退待,而大司諫李觀命,獻納李宖,正言金相尹呈辭,司諫丁道復陳疏。無一行公之員,處置經宿,事甚未安,呈告陳疏人員,竝卽牌招,使之處置,何如?傳曰,允。
又啓曰,承旨四員,俱已遞罷,臣壽賢獨爲入直,出納之地,不成貌樣。自前如此之時,雖當國忌及停朝市,亦有變通開政之例,何以爲之?敢稟。傳曰,政官,牌招開政。
罷職現告,捕盜大將李弘述·李宇恒,拿問現告,從事官曺國相·朴宗榮·申光夏·南泰年·朴荃·李悟。
館學儒生鄭觀河等上疏。大槪,文元公金長生從享之請,殆過三年有餘,而天聽愈邈,允音尙靳,公議未伸,士林抑鬱。臣等玆敢相率八路多士,齊籲於靜攝之中,卽令有司之臣,亟擧金長生從享聖廡之禮,光昭代之典,慰士林之望事。入啓。
獻納李宖啓曰,日昨副提學鄭澔特罷之命,寔是聖朝過中之擧。適忝言地,竊不勝憂慨之忱,略有所論列矣,卽伏見湖南儒生柳奎等疏本,則滿紙臚列,不獨侵斥鄭澔,罔有紀極,一篇精神,專出於構捏儒賢之意,而餘波噴薄,至及於堂箚院啓。其所爲言,罔非抑勒,而不分是非,惟事醜詆,欲售其乘機傾陷之計。豈料人心世道,危險乃至於此耶?臣雖疲劣,不欲與此輩,有所較辨,以傷事面,而第其疏語,實多可笑。本事顚末,儘有許多委折,不可以鄕儒輩一時粧撰之言,硬定是非,固當付諸公議,而今乃不究肯綮,略擧枝葉,恣意文飾,必欲眩亂天聽。臣之所可慨者,以殿下日月之明,猶不能虛心應物,公聽竝觀,以諸臣區區匡救之言,至有此苟且不成說之敎,此豈大聖人蕩平無私之道乎?草草一啓,旣不槪於聖心,又遭此無限醜辱,揆以廉隅,決不可晏然仍據於臺次,請命遞斥臣職。答曰,勿辭,退待物論。
大司諫李觀命啓曰,日昨本院還收之啓,雖甚草草,若臣本意,只欲上以捄君父之過擧,下以鎭方生之鬧端矣。言不見信,未蒙開納,愧懼方深,卽伏見鄕儒柳奎等疏,則粧撰構捏,無所不至,醜辱儒賢,唯意所欲,噴薄之言,波及於臣身,臣誠怪駭,繼以憂歎也。玆書纂述,自有主客,所爭顚末,自有公議,實非立談間所可辨析,則臣不欲與此輩,呶呶爭詰,而大抵斯文不幸,士論橫潰,變怪之層出,厥惟久矣。殿下居君師之位,任斯道之責,則宜以不偏不倚之心,照之於上,一是一非之論,付之於下,而至於私家文字,本不必上貽朝廷之憂,故臣於頃年待罪經幄,以私誄文字,不宜推上之意,有所箚論,伏想聖上記有之矣。臣之所見,本自如此,故今於還收之啓,亦及此意,而今此輩,全昧前後事實,拈出一句語,以爲脅持臺閣之計,良可笑而亦可哀也。噫,殿下平日之禮遇兩臣,本無彼此,而因一文字間事,不究本事是非,偏聽鄕儒輩構捏之說,扶抑太偏,權輿不承,他日士林之禍,未必不兆於此。此臣所以深憂永歎,不能無憾於大聖人今日處分也。臣久忝言地,絲毫莫補,一言纔發,旣不槪於聖心,又遭此鄕儒之醜辱,將何顔面,一刻仍冒於臺次乎?請命遞斥臣職。答曰,勿辭,退待物論。
吏曹參判李晩成,牌不進。
正言金相尹牌不進,依承傳罷職。
政院啓曰,吏曹判書趙泰采,參判李晩成,參議李宜顯,牌不進,推考及罷職傳旨,今纔捧入,而開政命下之後,不卽擧行,事甚未安。判書趙泰采,參判李晩成,竝更卽牌招開政,何如?傳曰,允。
吏曹參議李宜顯牌不進,罷職傳旨。傳曰,只推勿罷。
政院啓曰,昨年九月湖西儒生等,以尹判府事建祠事,上疏陳請,卽令該曹稟處之命矣,何至今不爲回啓耶事,命下矣。該曹回啓,到院已久,而自上方在靜攝中,未卽入啓,今方留院之意,敢啓。傳曰,知道。回啓公事入之。
禮曹正郞李會元,卒判府事崔錫鼎護喪事出去。
領議政徐宗泰,左議政金昌集箚子。大槪,敢陳淺見,仰備裁察事。入啓。答曰,省箚具悉卿懇。今玆所陳,誠甚得當,而予意又如此矣。可不留心焉。近以兇人譏捕事,屢次嚴飭,而捕廳全不惕念擧行,誠可寒心,不可不從重責罰也。仍傳曰,遣史官傳諭。
答館學儒生鄭觀河等疏曰,省疏具悉。中外章甫,以從祀事,相繼陳請,尊賢之誠,深用嘉尙,而尙此留難者,非予不知先正道德也,惟其體重,故欲其愼重矣。
同副承旨吳命恒,副校理洪錫輔牌不進,罷職傳旨。傳曰,只推勿罷。朝報
有政。兵批,以黃一夏爲副司直,李喜春爲副司正。朝報
備忘記,近來捕盜廳,不善譏捕罪人之狀,頃於筵中,兩大將特推時已言之矣。今此懸書宮門,誣人惡逆,實是前古所未有之事,極其兇慘。掛書兇人,刻期捕捉之命,已至累日,而尙此寂然,將焉用捕廳爲哉,而其全不盡心擧行,誠甚該異。左右捕盜大將,竝罷職,從事官拿問處之,更加嚴飭,數三日內,期於捕得。備局謄錄
兵曹啓曰,左右捕盜大將李弘述·李宇恒罷職代,卽當差出,而判書尹趾仁,方在城外陳疏,不爲行公。此非佐貳之官,所可替行,不得備擬以入之意,敢啓。傳曰,問于判書,卽爲差出。又啓曰,云云事,命下矣。問于判書臣尹趾仁,則以爲方在城外待命,不敢奉行云,何以爲之?敢稟。傳曰,此緊任不可暫曠,更問于判書,卽爲差出,可也。三啓曰,云云事,命下矣。更問于判書臣尹趾仁,則以爲重任擬望,決非城外待命之臣所可爲者,惶恐不敢承命云,再宣聖敎,尙無承命擬進之意,何以爲之?敢啓。傳曰,依前下敎,斯速擬入。捕廳謄錄
禮曹啓曰,五禮儀,大臣之喪,自上有擧哀之節,而此禮非但廢閣已久,自上方在靜攝之中,擧哀一款,不爲磨鍊之意,敢啓。傳曰,知道。大臣之喪,異於他喪,自今以後,如無事故,則擧哀之節,依禮文擧行,可也。
又啓曰,行判中樞府事崔錫鼎,曾經世子師。五禮儀,師傅之喪,王世子有擧哀臨弔之節,而喪出遠地,臨弔之節,有難擧論,擧哀一節,春宮方在嘗藥之中,似不當擧行,何以爲之?敢稟。傳曰,依爲之。禮曹謄錄
有政。吏批,以權世恒爲輔德,洪致中爲兵曹參議,金在魯爲正言,尹就商爲刑曹參判,南就明·洪禹瑞·洪好人·吳命恒爲承旨。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱雖往來,寢睡與昨一樣云。伏未審朝來,熏熱已歇,而腹部微飽之氣,不復往來,困惱及膈間不淸利之候,一向差減乎?口淡加減,何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。朝來熏熱已歇,而腹部微飽之氣往來,困惱及膈間不淸利之候,一向差減,口淡無加,而脚部牽引一樣矣。勿爲入診。
謝恩,左承旨南就明,右承旨洪禹瑞。
吏曹啓曰,臺諫有闕,政事,取稟。傳曰,過國忌後爲之。
政院啓曰,大司諫李觀命,獻納李宖,正言李重協,引避退待,而司諫丁道復呈辭,正言金在魯未肅拜,無他行公之員,處置經宿,事甚未安。司諫丁道復,卽爲牌招,使之處置,何如?傳曰,允。
校理黃龜河,修撰申思喆牌不進,依承傳罷職。
同副承旨吳命恒,司諫丁道復牌不進,罷職傳旨。傳曰,只推勿罷。
副校理洪錫輔上疏。大槪,臣酷被憲臣無限反詈,而自訟之章,一未獲徹,情地十分危蹙,新除之下,亦不敢爲冒進之計,有召輒違,罪積逋慢,格外只推,益增惶隕。且臣於備局嶺穀回啓,旣難泯默,況當督捧之節,有不容遲待者,略附辭疏之末,繕寫將上之際,天牌又降,怵分畏義,謹詣闕下,而以臣臲卼之蹤,斷無抗顔入肅之理,投章徑還,冀蒙譴罰,俾安微分事。以停朝市,留政院。
以兵曹草記,傳曰,左右捕盜大將,前望單子入之。
左邊捕盜大將鄭履祥,右邊捕盜大將尹就商。
右議政金宇杭上疏。大槪,悉暴危悃,以俟威命,謹令錄事,還納命召,乞削臣職,仍治臣罪,以鎭朝著,以安賤分事。入啓。答曰,省疏具悉卿懇。日者卿之一箚,不過畢陳所懷,以俟處分而已。寧有一毫私意於其間,又豈有早晩之可論,而疏章紛然,不少顧藉?至於李重協之疏,語益深險,致令大臣,迸出都門,遂其敲撼之計,事之駭惋,孰甚於此,而益用缺然,如失左右手也。卿之本心,斷斷無他,予所洞知,則但當以勉出爲期,萬無許副之理也。所納命召,更令史官傳授,卿其體寡昧倚毗之誠,念古人盡瘁之義,亟回遐心,卽日入城,用副予虛佇之望。仍傳曰,遣史官傳諭。
判府事李頤命箚子。大槪,臣於湖南儒生之疏,有不敢晏然者,乞蒙譴斥事。入啓。答曰,省箚具悉卿懇。請刊之時,未能詳陳,始末之委折,予已知之。序跋之文,出於原初所托,則侵詆之言,豈及於先正哉?兪相基遽生疑怒,其言謬戾至此,誠可駭也。卿無不安之端,須體予意,安心勿辭,速出行公。傳曰,遣史官傳諭。
刑曹參判尹就商,牌招肅拜。
政院啓曰,副校理洪錫輔,承牌來詣闕外,陳疏到院,觀其措語,則辭疏中,附湖南監賑時事,有急於變通之請,原疏不得已捧留,而玉堂上下番,一倂空虛,已過累日,他無請招之員。在前如此之時,雖與國忌及停朝市相値,而亦有政官牌招開政,差出闕員之例,何以爲之?敢稟。傳曰,明日開政。
同副承旨吳命恒再牌不進,罷職傳旨。傳曰,只推勿罷。朝報
兵曹啓曰,命下矣。更問于判書臣尹趾仁則以爲,名入兇書,求死不得,城外待命,已經累日,積罪如山,萬殞難贖。今此捕盜大將差出之命,至再至三,事體嚴急,而以臣情跡,終無奉承之望,伏切涕泣,只俟鈇鉞之誅云,不爲擬望,何以爲之?敢啓。傳曰,緊任,決不可暫曠,從速擬入。
又啓曰,命下矣。更問于判書臣尹趾仁則以爲,席藁城外,四違嚴命,此豈人臣所敢爲者,而顧此情跡,實爲萬分崩隕者,終不敢冒昧奉承,惶恐涕泣,不知所達云,今又不爲擬望,何以爲之?敢啓。傳曰,左右捕盜大將,前望單子入之。
政院啓曰,新除授左邊捕盜大將鄭履祥,右邊捕盜大將尹就商,卽爲牌招,命召及大將牌·傳令牌,傳授之意,敢啓。傳曰,允。
左右捕盜廳啓曰,兩邊從事官書員,俱在拿囚中,而禁府時無行公堂上,開坐未易。治盜緊任,不可等待其結末,而一向虛曠,今姑改差,竝爲出代之意,敢啓。傳曰,知道。捕廳謄錄
備邊司啓曰,摠戎使李宇恒罷職之代,今當薦望,而無曾任之人。前訓鍊大將李基夏,雖在罷職中,似罷格擧擬,故擬望矣。敢啓。答曰,知道。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有困惱及熏熱往來,寢睡與昨一樣云。伏未審朝來,熏熱·困惱,其已減歇,而膈間不淸利之候,一向差減,腹部微飽之氣,不復往來乎?口淡加減,何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。朝來困惱·熏熱減歇,而膈間不淸利之候,一向差減,腹部微飽之氣往來,口淡無加,而脚部牽引,別無加減矣。勿爲入診。
政院啓曰,卽者吏曹郞廳來言,今日開政命下,而判書趙泰采,參議李宜顯病不來,參判李晩成未肅拜,不得開政云。判書趙泰采,參判李晩成,參議李宜顯,竝卽牌招開政,何如?傳曰,允。
又啓曰,大司諫李觀命,獻納李宖,正言李重協,引避退待,已至累日,而司諫丁道復,以親病投疏下鄕,原疏以齋戒,才以退却,而正言金在魯未肅拜,處置歸於憲府,而大司憲權尙夏,掌令李深,持平朴聖輅·趙聖復俱在外,執義未差,掌令崔慶湜呈辭,連日監察茶時,亦甚未安,掌令崔慶湜牌招,以爲處置之地,何如?傳曰,允。
吏曹判書趙泰采,參判李晩成,參議李宜顯,牌不進。
掌令崔慶湜牌不進,罷職傳旨。傳曰,只推勿罷。
謝恩,同副承旨吳命恒。
政院啓曰,吏曹判書趙泰采,參判李晩成,參議李宜顯,牌招不進,推考及罷職傳旨,今方捧入,而開政命下之後,尙不擧行,判書趙泰采,參判李晩成,竝更卽牌招開政,何如?傳曰,允。
吏曹參議李宜顯牌不進,罷職傳旨。傳曰,只推勿罷。
政院啓曰,吏曹參議李宜顯,旣有只推之命,更卽牌招,何如?傳曰,允。
吏曹參判李晩成,再牌不進。
館學儒生鄭觀河上疏。大槪,臣等敢申文元公金長生從祀之請,更瀆於靜攝之中,伏願聖上,無以愼重爲辭,亟擧盛典,以重斯文,以光士林,不勝幸甚事。入啓。
備邊司,摠戎使李基夏。
傳,前校理魚有龜敍用。
答館學儒生鄭觀河等疏曰,省疏具悉。前後從祀之語,輒以愼重爲辭者,本非退托之意矣。徐待後日,少無損於先正道德也。
傳曰,新除授玉堂,明日牌招。以上朝報
有政。吏批,以李坦爲兵曹參知,權忭爲執義,鄭宇柱爲弼善,梁重廈爲左尹,權世恒爲校理。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱·困惱,寢睡不得安穩云。伏未審朝來,熏熱·困惱已歇,而膈間不淸利之候,一向差減,腹部微飽之氣,不復往來,口淡加減,何如,而脚部牽引,亦有所減乎?今日臣等,與諸醫入診,詳察症候,宜當。不任終宵憂慮,敢此問安,竝爲仰稟。答曰,知道。朝來熏熱已歇,困惱無減,而膈間不淸利之候,一向差減,腹部微飽之氣往來,口淡有加,而脚部牽引,亦無所減矣。勿爲入診。
政院啓曰,諫院多官,或引避退待,或在外,或未肅拜,處置歸於憲府,而大司憲權尙夏,執義權忭,掌令李深,持平朴聖輅·趙聖復,俱在外,掌令崔慶湜呈辭。除在外外,呈告人員,卽爲牌招,以爲處置之地,何如?傳曰,允。
奉敎宋眞明牌不進,罷職傳旨。傳曰,只推勿罷。
備忘記,前掌令崔慶湜,以處置事,連日牌招,而終不應命,必避乃已,事之未安,莫此爲甚。罷職。
禮曹正郞李會元,卒判府事崔錫鼎護喪後,入來。
修撰魚有龜上疏。大槪,臣於向日,累犯違慢之誅,幸蒙恩罷,獲伸私情,感祝之心,尙切于中,而不意敍復之命,忽下於半夜之間,臣誠惶懍,益無所措。卽於召牌之下,謹詣禁扄之外,而顧臣難進之勢,非止一端,玆敢冒暴危懇,乞賜鐫遞,略附愚慨之忱,仰備裁察事。以國忌齋戒,留政院。
內醫院官員,以都提調意啓曰,本院提調趙泰采,又以右相箚中措語,有不敢晏然者,昨日陳疏不爲入來,再違開政之召,今日亦不入來。本院直宿未罷之前,雖有一時難安之端,不可每每如此,趙泰采卽爲牌招察任,何如?傳曰,允。
內局提調趙泰采,牌不進。
政院啓曰,本兵重任,不容暫曠,而判書尹趾仁,迸出城外之後,旣有特敎開釋之命,而前後召牌之下,尙不行公,一向待命,已至累日,殊涉太過。卽爲牌招察任,何如?傳曰,允。
兵曹判書尹趾仁,牌不進。
政院啓曰,大司諫李觀命,獻納李宖,正言李重協,引避退待,已至累日,兩司玉堂,無一行公之員,尙未處置。只有正言金在魯,時未肅拜,明日待開門牌招,使之處置,何如?傳曰,允。
又啓曰,昨日政,差出玉堂闕員,而校理權世恒在外,修撰魚有龜承牌來詣闕外,陳疏到院,觀其措語,則辭疏中附陳所懷,故原疏捧留,而他無請牌之員,玉堂又將闕直,事甚未安。今日雖是國忌齋戒,所當依近例仰稟變通開政,又爲差出闕員,而日勢已暮,何以爲之?敢稟。傳曰,明日開政。
奉敎宋眞明再牌不進,罷職傳旨。傳曰,禁推。
政院啓曰,卽者議政府錄事,以右議政意來言,昨日史官傳授命召,不敢旋卽還納,拜受經宿,不勝惶恐,命召至重,決不當仍爲捧留,謹令錄事進納云。何以爲之?敢稟。傳曰,令史官傳授。
觀象監,夜四更,月犯畢星。啓。朝報
吏批,以申思喆爲校理。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候雖有困惱及熏熱往來,寢睡少勝於昨日云。伏未審朝來,困惱·熏熱,其已減歇,而膈間不淸利之候,幾盡快減,腹部微飽之氣,不復往來乎?口淡加減,何如,而脚部牽引,亦有所減乎?今日臣等,與諸醫入診,詳察症候,宜當。不任終宵憂慮,敢此問安,竝爲仰稟。答曰,知道。朝來熏熱·困惱減歇,而膈間不淸利之候,猶未快減,腹部微飽之氣往來,口淡無減,而脚部牽引,一樣矣。勿爲入診。
內醫院官員,以都提調意啓曰,本院提調趙泰采,今日不爲入來。當此直宿問安之日,不可不備員,趙泰采卽爲牌招察任,何如?傳曰,允。
內局提調趙泰采,牌不進。
傳,前副應敎金相元,校理黃龜河,修撰申思喆,副修撰洪啓迪,竝敍用。
正言金在魯上疏。大槪,吟病坯蟄之中,又承諫省新命,驚惶感激。固當竭蹶供職,而顧臣痰痛,最怕風寒,決無觸冒奔趨之勢,敢瀝至懇,仰冀遞免,兼附一二愚見,以備聖明之裁擇,而卽者召牌下降,不敢坐違,忍死謹詣闕外,投疏徑還,死罪死罪事。以國忌,留政院。
同副承旨吳命恒牌不進,罷職傳旨。傳曰,只推勿罷。
館學儒生鄭觀河等上疏。大槪,臣等於文元公金長生從祀之請,章再上,而未蒙允可,玆復不避瀆擾,仰籲於靜攝之中,伏願殿下,益恢尊賢之誠,亟擧腏享之典,以光斯文,以壽國脈事。入啓。答曰,省疏具悉。爾等之連章陳請,雖出於尊賢之誠,而予意亦已備悉於前後之批矣。
右議政金宇杭上疏。大槪,不避煩瀆,更陳血懇,謹令錄事,還納命召,累次違拒,臣尤死罪。伏乞亟削臣職,勘臣罪犯,以爲懷私蔑法者之戒事。入啓。答曰,省疏具悉卿懇。前後箚單之批,已悉心腹之辭矣,更何多誥?大臣決不可久住城外,而還納命召,尤涉太過。卿其須體予意,安心勿辭,宜速造朝,勉副如渴之望。仍傳曰,遣史官傳諭。
政院啓曰,諫院多官,引避退待,已過累日,而司諫丁道復在外,正言金在魯陳疏留院,大司憲權尙夏,執義權忭,掌令李深·鄭宇柱,持平趙聖復·朴聖輅,俱在外,玉堂亦無行公之員,處置一向遷就,事甚未安。合有變通之道,何以爲之?敢稟。傳曰,掌令李深改差。又啓曰,玉堂新除授人員,皆在外,竝前日在外者,方請下諭催促,而卽今更無推移入直之員,政官趁明日牌招開政,差出闕員,仍卽牌招察任,何如?傳曰,允。
又啓曰,卽者右議政金宇杭,使錄事,又爲來納命召,何以爲之?敢稟。傳曰,令傳批史官,傳授。以上朝報
有政。吏批,以鄭宇柱爲掌令,申思喆爲副校理,金相元爲輔德,黃龜河爲修撰,洪啓迪爲副修撰,李會元爲兼春秋。
上在昌德宮。停常參·經筵。
下直,咸昌縣監朴泰舒,濬源殿參奉吳緯周。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱往來,寢睡與昨一樣云。伏未審朝來,熏熱已歇,而膈間不淸利之候,一向差減,腹部微飽之氣,不復往來乎?口淡加減,何如,而脚部牽引,亦有所減乎?近日水刺,久未加進。又伏聞昨夜入侍醫官所傳之言,左邊手部小指下節,有赤暈之氣云。今日不可不與諸醫入診,詳察症候矣。不勝終宵憂慮,敢此問安,竝爲仰稟。答曰,知道。朝來熏熱已歇,而膈間不淸利之候,一向差減,腹部微飽之氣往來,口淡一樣,而脚部牽引,亦無加減矣。明日入診。
政院啓曰,判義禁閔鎭厚,連呈辭單,知義禁尹德駿在外,同義禁吳命峻,待命城外,只有知義禁兪命雄,久未開坐,王獄滯囚,事甚可慮。判義禁閔鎭厚,同義禁吳命峻,卽爲牌招察任,何如?傳曰,允。
吏曹判書趙泰采,判義禁閔鎭厚,同義禁吳命峻,吏曹參判李晩成,牌不進。
吏曹判書趙泰采辭職上疏。入啓。答曰,省疏具悉。大臣疏語,不必深嫌,卿其勿辭,速出行公。
內醫院官員,以都提調意啓曰,本院提調趙泰采,疏批已下,卽爲牌招察任,何如?傳曰,允。
謝恩,韓城君李基夏。
政院啓曰,判義禁閔鎭厚,同義禁吳命峻,牌招不進,推考傳旨,今方捧入,而知義禁尹德駿,以其親病,自城外待命之所,投疏下鄕,上來無期。違牌人員,亦以近日情勢之難安,不爲應命,無故行公之員,只有知義禁兪命雄,不得開坐。當此凍獄,滯囚甚多,事極可慮,除在外外,違牌人員,更爲牌招,何如?傳曰,允。
刑曹參判尹就商辭職上疏。入啓。答曰,省疏具悉。疏辭,令廟堂稟處。
修撰魚有龜留院上疏。入啓。答曰,省疏具悉。頃於堂箚之批,已悉予罪澔之意矣。斷不可收還也。噫,先正被誣冊子親覽,則柳奎之陳章伸辨,烏可已乎?第語不擇發,侵逼儒賢,此甚未安,而誠以疏辨之擧,旣由於序跋之文,則遣辭之際,殊欠委折。此與公然侵斥有異,不必以此罪斥故也。不承權輿之云,大是意外,而至若一種伸救之敎,元非迫切之辭,好惡之際,務祛偏私,予亦深有望於臣僚也。爾其勿辭,從速察職。
判義禁閔鎭厚,同義禁吳命峻,再牌不進。
正言金在魯留院上疏。入啓。答曰,省疏具悉。鄭澔等事,已悉予意於儒臣疏批矣。兇人懸賞購捕一款,令廟堂稟處。崔慶湜之風病輕重,雖未知如何,而兩日之內,荐違召命,規避處置,烏得免乎?疏末所論,爾言是矣。丁道復,特遞其職,爾其勿辭,從速察職。
修撰魚有龜牌不進,罷職傳旨。傳曰,只推勿罷。
同副承旨吳命恒上疏。大槪,天牌鎭日下降,情勢愈蹙,不得不趨詣闕外,畢陳崩迫之懇,亟遞臣職,仍治辜恩慢命之罪事。入啓。答曰,省疏具悉。待命之臣,必欲勉出,則以此不安,無亦太過?爾其勿辭,從速察職。
校理洪錫輔留院上疏。入啓。答曰,省疏具悉。旣出復入,殊無意義,而至於計較等說,意外侵斥,不必爲嫌也。疏陳之事,令該廳稟處。爾其勿辭,從速察職。
觀象監,夜三更,月入東井星。啓。朝報
有政。兵批,以朴泰良·姜義興·安世建爲兼司僕,田萬秋爲部將,李深·李頤慶爲副護軍,尹壽雄爲副司果。
吏批,以申思喆爲司書,金相元爲校理,權熀爲掌令,鄭洊爲工曹正郞,任守幹爲司成,黃爾章爲弼善,錦南守棟爲司饔副提調。
上在昌德宮。停常參·經筵。
下直,藍浦縣監洪時傑。
大殿·中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候困惱,而熏熱亦往來,喉間甚乾,引飮頻數,寢睡不得安穩云。伏未審朝來,熏熱困惱已歇,而膈間不淸利之候,一向差減,腹部微飽之氣,不復往來乎?口淡加減,何如,而脚部牽引,亦有所減,手指赤暈,其已消減乎?今日臣等,當依聖敎入診,而不勝憂慮,敢此問安。答曰,知道。朝來熏熱·困惱已歇,而膈間不淸利之候,一向差減,腹部微飽之氣往來,口淡無減,而脚部牽引一樣,手指赤暈,猶未消減矣。
政院啓曰,卽者右議政金宇杭,使錄事來納命召以爲,今方出外俟譴,莫重命召,決不可仍爲受留。累拒嚴命,極知惶恐,而不得不還納云。何以爲之?敢稟。傳曰,令史官傳授。
又啓曰,大司諫李觀命,獻納李宖,正言李重協,引避退待,已至多日,尙未處置,事甚未安。正言金在魯疏批已下,卽爲牌招,以爲處置之地,何如?傳曰,允。
又啓曰,大司憲權尙夏,執義權忭,掌令鄭宇柱,持平朴聖輅·趙聖復,俱在外,掌令權熀未肅拜,連日監察茶時,事甚未安。掌令權熀,卽爲牌招察任,何如?傳曰,允。
掌令權熀牌不進,罷職傳旨。傳曰,只推勿罷。今日藥房入診時,在京未行公禁府堂上,牌招開坐事,榻前定奪。
謝恩,正言金在魯,修撰魚有龜,校理金相元。
同副承旨吳命恒再牌不進,罷職傳旨。傳曰,只推勿罷。
正言金在魯啓曰,臣於陳病乞免之章,略附憂愛之忱,深冀聖明反省而開納,及奉批旨,乃以鄭澔等事,已悉於儒臣疏批爲敎。臣謹就其疏批而伏讀,則又以頃於堂箚之批,已悉予罪澔之意爲敎,似若鄭澔之所以見罪者,少有差殊於儒賢,而臣又就堂箚之批而伏讀,則只是與儒賢一事,了無別般委折。然則殿下,雖只罪宰臣,實若竝罪儒賢,而儒賢之惶蹙不安,亦必反甚於被譴矣。殿下初旣徑加臆逆,有此過擧,今猶略無慰藉,終靳反汗,又不罪肆然醜正之柳奎,則殿下之於儒賢,可謂太薄,而顧乃曰,不承權輿之云,大是意外。聖明眞以爲今玆之敎,足以掩得人目耶?殿下之不誠於待賢,固已言之,而今又不誠於待言者如此,誠可慨然。臣疏所陳,文辭雖拙,事理則明。斷斷愚忠,只欲望無替尊賢之誠,克嚴遠讒之防,以爲君德之光,世道之幸,而一不見察,徒歸漫應。不得言則去,古人明訓。其何敢更以諫官自居,揚揚出入於禁闥乎?只此一段,已難仍冒,而且臣於正言李重協之避,亦有所嫌礙於處置者。重協疏避所論,卽吳遂元科事用情之辨,而臣於遂元,有世所共知之嫌,頃忝憲職,旣以此自列,則今於僚避之曰是曰非,決不可冒昧參涉,以失自靖之義,請命遞斥臣職。答曰,勿辭,退待物論。
吏曹啓曰,臺諫有闕,政事,取稟。傳曰,再明日爲之。
藥房再啓曰,臣等入診退出後,與儒川君濎及諸御醫等,反覆商議,則皆以爲茶飮之屬,今無更加取進者,而聖候夜熱頻發,兼有渴候,當爲滋補下元。前進八味湯,加黃柏鹽酒炒黑·知母鹽酒炒·牛膝酒炒·車前子炒硏各一錢,連五貼,宜當。藥味亦不至甚苦云,此藥,自明日煎入之意,敢啓。答曰,知道。
判義禁閔鎭厚,同義禁吳命峻,牌不進。
檢閱趙觀彬牌不進,罷職傳旨。傳曰,只推勿罷。
檢閱趙觀彬再牌不進,罷職傳旨。傳曰,禁推。
同副承旨吳命峻再牌不進,罷職傳旨。傳曰,只推勿罷。朝報
今日藥房入診入侍時,上曰,匿名書,父子不相傳,而此則異於是,明言某月某日謀逆之事,而懸書於闕門,非比投諸私家之書,放恣兇慘,寧有如許者乎?命捕屢日,久未捕得,故捕將纔已罪之,而延恩門掛書之賊,于今五年,尙未捉得,每用憤惋矣。今又未捉,則如許之變,又必不至於此,漸將投諸深處,豈不痛駭乎?國家之必欲捕得者,只欲正其誣人惡逆之罪而已,非欲覈問虛實也。兵判疏批,開釋旣勤,牌招又頻,而尙無行公之意。予已開釋之後,則分義道理,似不當若是矣。以前事推之,則辛卯年掛書之賊,尙今未捕。玆事又或如辛卯年之久未捕,則其將五六年待命乎?其在事理,決不當如是。兵判以下,待命諸宰,使之安意,卽速行公,監兵使·守令,亦令卽速察任事,另爲分付,可也。備局謄錄
今日藥房入診入侍時,在京未行公禁府堂上,牌招察任事,榻前下敎。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候困惱頗甚,熏熱·渴候,與昨一樣,而寢睡則少勝云。伏未審朝來,困惱·熏熱已歇,而膈間不淸利之候,一向差減,腹部微飽之氣,不復往來,口淡加減,何如,而脚部牽引,亦有所減,手指赤暈,膏藥貼付後,亦有其效乎?今日臣等,與諸醫入診,詳〈察〉症候,宜當。不勝終宵憂慮,敢此問安,竝爲仰稟。答曰,知道。困惱無減,熏熱已歇,而膈間不淸利之候,一向差減,腹部微飽之氣往來,口淡一樣,而脚部牽引,亦無所減,手指赤暈,猶未消減矣。勿爲入診。
左副承旨沈壽賢三度呈辭。入啓。遞差。
政院啓曰,憲府多官,或在外,或未肅拜,連日監察茶時,事甚未安。掌令權熀,卽爲牌招察任,何如?傳曰,允。
又啓曰,判義禁閔鎭厚,同義禁吳命峻,昨日又爲違牌,更爲牌招察任,何如?傳曰,允。
又啓曰,兵曹判書尹趾仁,累招之下,尙不應命,事甚未安,而昨日入診時,旣有待命諸臣,一倂開釋,勉出之特敎。本兵之長,尤不當一向退在城外,卽爲牌招察任,何如?傳曰,允。
兵曹判書尹趾仁,同義禁吳命峻,牌不進。
修撰魚有龜上疏。大槪,臣於辭疏之末,略附憂慨之忱,而及奉聖批,未蒙開納,言無補效,冒進爲愧,而違逋之餘,譴罰不加,荐召之下,情地窮蹙,不得不肅命就直矣。卽者諫院諸臺,處置歸於本館,而第觀正言金在魯避辭,則就臣疏批中旨意,逐段論列,慨然於聖敎之靳許,而至以不得言則去,引以爲嫌。蓋以臣疏·諫疏,所論旣同,而諫疏之批,與臣疏批,實爲一體,故其所自列如此,則言不見察,難進而可去者,彼此無異。今於諫臣論事是非,引嫌當否,臣何敢參涉,定其立落乎?乞賜諒察,亟遞臣職,使處置無所嫌礙,私義得以粗安事。入啓。答曰,省疏具悉。爾其勿辭察職。
掌令權熀上疏。大槪,臣被劾省愆之中,忽承柏府新命,臣誠驚惶罔措。陞品之職,勢難承當,積累之蹤,不可冒沒,昨違嚴召,罰止問備。今於再召之下,情勢危蹙,不得不趨詣闕下,而反覆思惟,末由入肅,玆敢拜章徑退,伏乞聖慈,亟遞新授職名,仍治臣前後妄言之罪,以靖私義,以快人心事。入啓。答曰,省疏具悉。臺言過當,不必深嫌,爾其勿辭,從速察職。
全羅都事書目,礪山府使李相發,災傷差錯,罷黜事。
右議政金宇杭上疏。大槪,更陳危懇,乞速削臣職名,仍勘臣罪,以快輿情,以靖私義事。入啓。答曰,省疏具悉卿懇。前後批旨,罄悉予意,而情志不孚,巽辭彌懇,愕然且慙,無以爲諭。卿年老多病,而累日江次,値此風寒,予之感念曷已?卿其宜體至意,安心勿辭,卽日入城,毋孤虛佇之望。仍傳曰,遣史官傳諭。
同副承旨吳命恒牌不進,罷職傳旨。傳曰,只推勿罷。朝報
疊書政院啓曰,兵曹判書尹趾仁,累招之下,尙不應命,事極未安,而昨日入診時,旣有待命諸臣,一倂開釋,勉出之特敎,則本兵之長,不當一向退在城外,卽爲牌招察任,何如?傳曰,允。禁營謄錄
兵曹啓曰,右捕盜大將尹就商改差之代,卽當差出,而判書臣尹趾仁,方在城外陳疏,不爲行公。此非佐貳之官,所可替行者,不得備擬以入之意,敢啓。傳曰,問于判書差出。又啓曰,命下矣。卽問于判書臣尹趾仁則以爲,方陳疏待命,不敢擬入云,何以爲之?敢啓。傳曰,疏批已下,斯速擬入。捕廳謄錄
上在昌德宮。停常參·經筵。
下直,楊州牧使李廷濟,衿川縣監黃奎河,溫陽郡守崔尙恒。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候困惱·熏熱·渴候及寢睡,與昨一樣云。伏未審朝來,困惱·熏熱,其已減歇,而膈間不淸利之候,一向差減,腹部微飽之氣,不復往來乎?口淡加減,何如,而脚部牽引,其有所減,手指赤暈,幾盡消減乎?伏聞昨夜入侍醫官所傳之言,昨日則熏熱之餘,時有微寒洒淅之氣云,寢睡之後,更不發作乎?今日臣等,不可不與諸醫入診,詳察症候矣。不勝終宵憂慮,敢此問安,竝爲仰稟。答曰,知道。朝來熏熱減歇,困惱未已,而膈間不淸利之候,一向差減,腹部微飽之氣往來,口淡及脚部牽引無減,而手指赤暈,日益消減,寢睡後寒氣不作矣。勿爲入診。
政院啓曰,大司憲權尙夏,執義權忭,掌令鄭宇柱,持平朴聖輅·趙聖復,皆在外,掌令權熀未肅拜,連日監察〈茶〉時,事甚未安,掌令權熀,卽爲牌招察任,何如?傳曰,允。
謝恩,左副承旨李㙫,掌令權熀。
吏曹,安邊府使柳泰明身死,曾經臺侍啓。別致賻。
以備局回啓,刑曹參判尹就商上疏云云。近來將任之有親嫌者,不許倂帶,其在私義,果涉難安,尹就商右邊捕盜大將之任,今姑許遞事,判下。
京畿假都事書目,本道觀察使崔錫恒辭職上疏上送事,及兵曹判書尹趾仁,右尹李壄,辭職上疏。入啓。答曰,省疏具悉。日者疏批,予意已悉,昨於筵席,開釋亦勤,則於卿更無不安之端,而一向退在,無意承命,決知其太過也。揆以國體,斷不可許遞,後弊所關,斷不可許遞,卿其勿復撕捱,卽出行公。
府前啓,請今番槐院分館,亟命改圈事。請當該守門將罷職事。新啓,新除授執義權忭,時在忠淸道韓山地,掌令鄭宇柱,時在江原道原州地,請竝斯速乘馹上來事下諭。竝引嫌而退。所論明白,實採公議,未安之批,不必深嫌,收還之請,意在匡救,鄕儒誣詆,何足爲嫌?上款言議,誠得諫體,嫌難處置,亦有所執。請正言李重協,獻納李宖,大司諫李觀命,正言金在魯,竝命出仕。答曰,不允。下諭及處置事,依啓。李重協疏中,直驅大臣於懷私罔上之科,誠可駭然,而强置立科,予實未曉也。
同副承旨吳命恒,副校理洪錫輔牌不進,罷職傳旨。傳曰,只推勿罷。
兵曹,右邊捕盜大將李基夏。
觀象監,自昧爽至巳時,有霧氣。啓。朝報
有政。兵批,以沈壽賢·丁道復爲副護軍,金振郁爲副司果,玄德潤爲副司猛。
政院啓曰,新除授右邊捕盜大將李基夏,卽爲牌招,命召及大將牌·傳令牌傳授之意,敢啓。傳曰,知道。捕廳謄錄
有政。吏批,以金相元爲司諫,權世恒爲輔德,白漢相爲礪山府使,李宜遂爲工曹佐郞,韓配夏爲安邊府使,洪重範爲廣興主簿,李㙫爲左副承旨。兼漢學敎授二單,洪錫輔·洪啓迪。榑爲東恩副守。
上在昌德宮。停常參·經筵。
傳曰,同副承旨吳命恒,近日所謂不安情勢,待命諸臣,纔又開釋,則更無引嫌之端,昨日臺疏,亦非大段,而一向違牌。副校理洪錫輔,旣出復入,終無意義,而罔念分義,徒守謬見,唯事撕捱。揆以事體,俱涉未安,竝從重推考,更爲牌招察任。
注書沈尙鼎再度呈辭。入啓。傳曰,注書沈尙鼎辭疏,曾有還給之命矣。昨日呈辭,何以捧入耶?政院啓曰,命下矣。注書沈尙鼎,除拜數月,連呈辭單,且聞其病情,實無行公之勢云,院中相議,不得不捧入辭單矣。惶恐敢啓。傳曰,知道。呈辭,還給,可也。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱·渴候及寢睡,與昨一樣云。伏未審朝來,熏熱·困惱,其已減歇,而膈間不淸利之候,一向差減,腹部微飽之氣,不復往來乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。朝來熏熱減歇,而困惱未已,膈間亦不淸利,便道尙未快減,腹部微飽之氣,口淡,一樣無減,而有時特甚,脚部牽引,加減無常,而手指赤暈,幾盡消減。一疾三年,源委旣深,諸症進退,完復無期,而靜攝之道,大不如昨年,近來亦不無浮氣復發之漸矣。勿爲入診。
刑曹判書權尙游三度呈辭。入啓。只遞本職。
弼善黃爾章上疏。大槪,臣纔訖檢田之役,歸到近郊,伏聞有春坊除命,胄筵侍講,責任不輕,自量才分,萬無承當之望。且向日李相成反詈之言,不是尋常,其在廉義,決不可抗顔於榮次。玆不敢晏然復命,來伏城外,露章申籲,伏乞聖慈,察臣難進之勢,遞臣所帶之職,以謝人言,以安微分事。入啓。答曰,省疏具悉。旣往之事,不必爲嫌,爾其勿辭,從速察職。
掌令權熀啓曰,臣迫於嚴命,黽勉出肅,竊採公議,處置諸臺矣,及承聖批,特拈李重協一事,顯示未安之敎,至以强置立科,予實未曉爲責。臣於是,旣極悚懍,繼之以訝惑也。夫李墪事,旣經査勘,處分已定,而一自大臣屢箚之出,群情疑惑,擧朝紛鬧,此重協所以陳疏條辨者也。墪之事,旣有觸處破綻之跡,大臣箚辭,又多前後逕庭,則居諫諍之職者,據實直論,在所不已,而至於私意牽動之語,蓋以其姻婭之故,此非獨重協一人之言爲然,且其罔上二字,初非重協疏語,而聖敎未免推演爲說而譴責,殿下待臺閣之道,無乃太薄耶?蓋此獄情,已入睿裁,頃者本家訟冤,則燭其欺罔,以爲本無可伸之冤,而斥之以必欲飜案,大臣欲爲飜案,則不論本事是非,惟以侵斥大臣,爲臺官之罪,嚴旨屢降,不但止於色辭之訑訑,臣固知聖意出於慰大臣,而獨不念前日大哉之言,已示乾斷,而强拂輿情,以絶來諫之路者,抑又何哉?語逼大臣,則在上者,一意摧抑,事咈上心,則在下者,亦怵畏而莫之敢違覆,則烏在其置臺閣,而使之司直之意哉?臣恐循是以往,事有大於此,而關國家之重,無復有立殿陛爭是非者,此豈國家之福哉?凡立落之科,一付物議,而今此嚴批,出於意外。臣當一處置,而取此僨敗,則決不可一刻苟冒於臺次,昨於夜深之後,卽爲自列,喉司以有妨靜攝,不許捧入,故臣今又來避。且臣於承宣未徹之疏,有難安者。以臣爲追提往事,知其全然爽謬,而猶且混圇說過,大加譏斥。玆事所爭,元非大段,而其所慍怒,未已未釋,則臣安得不更爲略辨哉?其以閱月持被,爲間間之非實,以一日出直,有覘伺之苛責,臣不能詳檢人之勤直與否,至使陞擢之後,亦爲難進之端,出納之地,緣臣而久曠,臣心不安,視前愈倍。今其誕謾之斥,彈劾之辨,不得更較,而砥礪廉隅之云,顯包譏嘲,臣之難冒之情,於此而又添一節。以此以彼,決不可晏然盤礴於言地,請命遞斥臣職。答曰,勿辭,退待物論。
藥房再啓曰,卽伏承問安之批,以困惱未已,膈間亦不淸利,便道尙未快利,腹部連有微飽之氣,口淡一樣無減,而有時特甚,近來亦不無浮氣復發之漸爲敎,又有靜攝之道,大不如昨年之敎。臣等叨此保護之任,俱昧醫藥之理,使聖候,尙未康復,又不能詳審於靜攝之道,有此下敎,伏不勝一倍煼煎,而惶悚罔措,死有餘責。今日雖有勿爲入診之命,而症候旣如此,不可不與諸醫,卽爲入診,詳察症候,更議當進之藥矣。惶恐敢啓。答曰,卿等之至誠侍湯,予豈不知乎?調攝之道,大不如昨年之敎,亦非指藥院也。前入湯藥未盡,明日入診。
禮曹參判吳命峻辭職上疏。入啓。答曰,省疏具悉。諸臣疏批,已悉予意,卿其勿復撕捱,卽出察職。
獻納李宖,正言李重協·金在魯牌不進,依承傳罷職。
大司諫李觀命,牌不進。
政院啓曰,禁府堂上,連日違牌,當此凍寒,獄囚多滯,事甚可慮。同義禁吳命峻,疏批已下,判義禁閔鎭厚,同義禁吳命峻,竝卽牌招,以爲開坐之地,何如?傳曰,允。
吏曹啓曰,臺諫有闕,政事,取稟。傳曰,再明日爲之。
謝恩,校理洪錫輔。
同義禁吳命峻,牌不進。
同副承旨吳命恒牌不進,罷職〈傳旨〉。傳曰,只推勿罷。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱·渴候·寢睡,與昨一樣云。伏未審朝來,熏熱·困惱已歇,而膈間不淸利及腹部微飽,尙有往來之氣乎?口淡更無所減,而脚部牽引,加減何如,手指赤暈,已盡消減乎?今日臣等,當依聖敎入診,而不勝終宵憂慮,敢此問安。答曰,知道。朝來熏熱減歇,而困惱未已,膈間不淸利之候往來,腹部微飽之氣及口淡一樣,而脚部牽引,亦無所減,手指赤暈,已盡消減矣。
政院啓曰,掌令權熀,引避退待,而本府多官,皆在外,無一行公之員,處置歸於諫院,而或未差,或未肅拜,或呈辭,不得處置。除未肅拜外,大司諫李觀命,卽爲牌招,以爲處置之地,何如?傳曰,允。
謝恩,弼善黃爾章。
備邊司啓曰,近來本司堂上,或因病故,或呈疏單,行公之員無多,外司之坐,累次出令,而未得備員開坐,事體殊甚未安。除卽今行公外,禮曹判書趙泰耉,左參贊李彦綱,司直金鎭圭,戶曹判書李健命,吏曹參判李晩成,竝卽牌招察任,何如?傳曰,允。
又啓曰,判義禁閔鎭厚,近日自政院,連請牌招,而皆違牌不進。卽今禁府,時囚甚多,當此隆寒,議讞之久滯,尤爲可慮。閔鎭厚尋單辭免,似因頃日下政院備忘,有所難安,而所帶職務,俱是緊重,以此一向引入,殊涉太過,卽爲牌招察任。待命卿宰諸臣,累承批旨慰釋,日昨筵席特敎,益復勤懇,而訖今不思所以祗承。兵曹判書尹趾仁,本兵事務,曠廢彌日,而昨又違牌不進,事甚未安。京畿監司崔錫恒,廢務亦甚可慮,而係是藩任,兵曹判書尹趾仁,右尹李壄,禮曹參判吳命峻,方帶實職,竝卽爲先牌招察任。水原府使宋正明,亦以名入兇書,來伏城外已久,以斯速啓罷之意,累呈本司矣。朝家旣賜開釋於卿宰諸臣,則外任固宜一體奉承。此時重鎭廢務,亦不可不念,分付使之從速還任,何如?傳曰,允。
判尹閔鎭厚,司直金鎭圭,禮曹判書趙泰耉,參判吳命峻,左參贊李彦綱,右尹李壄,兵曹判書尹趾仁,吏曹參判李晩成,牌不進。
今日藥房入診時,緊急文書外,凡干公事,水刺前閉門後,切勿捧入事,榻前定奪。
大司諫李觀命啓曰,臣久叨言地,無所裨益,草草一啓,自取無限狼狽。苟簡不成說之敎,實是臺閣之羞恥,而鄕儒醜辱,亦不可諉之以無倫,晏然於臺次,昨日處置之後,不敢承命,自速違慢之誅,方切惶蹙之忱。今以憲臣處置,召牌復臨,嚴畏分義,不得不黽勉趨詣,而第憲臣之避,因處置李重協,而重協之疏,專爲李墪事也。臣弟健命,頃年亦嘗疏發請覈之論矣。今大臣,力救李墪,深攻諸臣,則玆事是非,臣何敢冒嫌參涉乎?且昨日違牌之僚臺,皆已坐罷,而臣獨以資級僥免,揆以廉義,尤不可一刻仍冒,請命遞斥臣職。答曰,勿辭,退待物論。
右議政金宇杭上疏。大槪,瀝血更籲,乞削職名,以幸公私事。入啓。答曰,省疏具悉卿懇。卿之所遭,雖云非常,本心之斷斷無他,予已洞察,而累次開釋,則於卿更無難安之端,其不可一向邁邁,恝視國事也決矣。噫,爰立作相,予意良非偶然,則當此艱屯之會,予不可捨卿,卿不忍棄予,卿其深念一體相須之義,亟斷巽牘,安心造朝,用副予虛佇之望。仍傳曰,遣史官傳諭。
藥房再啓曰,臣等入診退出後,與儒川君濎及諸醫等,反覆商議,則皆以爲聖候當此寒節,經絡壅滯,腹部微飽,脚部浮氣,微有其漸,八味湯,今姑停進,檳蘇散加厚朴薑製二錢,山梔一錢半,連進三貼,以爲踈通之地,宜當云。此藥煎入之意,敢啓。答曰,知道。
備忘記,判義禁閔鎭厚,一時未安之敎,不必過自爲嫌,兵曹判書尹趾仁,右尹李壄,參判吳命峻等,日昨筵中,開釋備悉,而一向撕捱,尙不應命,實爲太過,其在事體,亦甚未安。竝更卽牌招,此外違牌諸臣,一體更爲牌招。
禮曹判書趙泰耉,參判吳命峻,兵曹判書尹趾仁,司直金鎭圭,右尹李壄,判尹閔鎭厚,左參贊李彦綱,戶曹判書李健命,吏曹參判李晩成,再牌不進。
今日藥房入診時,都提調李頤命所啓,尹趾仁等,今又違牌,事體未安矣。古人事多質樸,如霍光被誣,豈此事之比,而其時,昭帝,諭以將軍無罪,將軍冠,則光居職如故。且以國朝事言之,宣廟朝,湖西賊李夢鶴,起兵稱亂,以李德馨爲言,此何等兇言,而宣廟召見面諭,則卽爲應命,先朝徐必遠,亦遭南大門懸書之變,而先王諭令察任,則翌日卽赴禁軍都試之坐云。以此觀之,則尹趾仁之尙今引入,殊涉太過矣。今番兇書,若掇棄不播則都無,而蓋伏聞門卒取其書,以示守門將,守門將告兵曹,兵曹使守門將,持而勿失。尹趾仁疏,以兇書尙在門所爲言,故乃有內入之命。此則旣經睿覽,且譏捕兇人後,可以憑問,今無可論,而人心日漸危惡之時,或有睚眦之怨者,以兇悖之言,輒懸書宮門,則豈非難處之端乎?今此兇書內入,故諸臣尤爲不敢自同平人矣。且當聖明之世,寧有他憂,而若一一內入,則後弊不可不慮。臣意此後,則雖極兇之書,人之初見者,毁而不敢傳播,亦不許告官司,一如法典之意,而別爲定式,以杜後弊,何如?上曰,依爲之。此後則着實分付,可也。朝報
備邊司啓曰,新除授江界府使李聖肇,除拜已過兩朔,而尙無赴任之意,累次呈狀本司,以入啓處置爲辭。蓋以前日諫臣疏中,以其在憲職時,規避處置,請罷之語引嫌,而爲難赴之端。職在從列,有此被言,雖有一時難安之情,而邊上陞拜之任,其所去就,不當一任己志,事體亦何可容易變通?以此措辭題退,而尙不辭朝,事甚未便。拿來之代,尤不可許久遲留,絶塞夫馬滯留之弊,亦甚可慮。李聖肇推考,令該曹催促,使之不多日內往赴,何如?答曰,允。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,政院·玉堂問安。答曰,知道。
藥房啓曰,伏聞夜間聖候,熏熱·困惱,寢睡不得安穩云。伏未審朝來,熏熱·困惱已歇,而腹部微飽膈間不淸利之氣,不復往來,口淡加減何如,而脚部牽引,亦有所減乎?今日臣等,與諸醫入診,詳察症候,宜當。不勝終宵煎慮,敢此問安,竝爲仰稟。答曰,知道。朝來熏熱·困惱已歇,而腹部微飽之氣往來,膈間不淸利之候差減,口淡無減,而脚部牽引一樣矣。勿爲入診。
政院啓曰,金吾堂上,連次引嫌不坐,獄囚多滯,事甚可慮,而知義禁尹德駿,今日政,移拜刑曹判書,其代,令該曹口傳差出。判義禁閔鎭厚,同義禁吳命峻,竝卽一體牌招,以爲開坐之地,何如?傳曰,允。
又啓曰,掌令權熀,大司諫李觀命,引避退待,處置歸於玉堂,而副校理洪錫輔,修撰魚有龜,俱爲引嫌,陳疏到院。原疏雖難捧入,觀其措語,不可强迫。他無推移處置之道,司諫金相元,卽爲牌招,使之處置,何如?傳曰,允。
謝恩,司諫金相元。
忠淸監司書目,韓山郡守崔柱岳,病廢職務,今至兩朔,而一向沈重,差復無期,官事誠爲可慮,不得已罷黜事。
吏曹口傳政事,知義禁權尙游。
判義禁閔鎭厚,同義禁吳命峻,牌不進。朝報
有政。兵批,以李光佐爲上護軍,朴弼明爲司直,權尙游爲副司直,沈壽賢·黃一夏爲司果,丁道復·李深爲副司果,崔斗崗·全益華·庾忠績爲副司正。
備邊司啓曰,今年操鍊停止之道,營將巡歷,則依例擧行事,頃因筵席下敎,分付諸道矣。咸鏡南道兵使李鳳祥,稟報本司以爲,南關災荒特甚,因備局啓下關,兵使巡操,各營將巡點,雖竝停止,而自各邑,聚會軍兵,使各哨鍊習,幾至畢行。今此朝令之下,各營將巡歷,宜卽擧行,而當此凍節,貧寒軍卒,累次聚待,其弊實涉可慮,且冬序將盡,勢難趁歲前周旋云。日昨特敎,深軫軍政之疎虞,而南關,方在災荒之中,卽今難便之勢,誠如帥臣所報。且旣行隊鍊,則稍異於全然廢閣,南關營將巡歷,姑令停止,何如?答曰,允。備局謄錄
有政。吏批,以尹德駿爲刑曹判書,黃爾章爲兼持平。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱·搔癢頗甚,寢睡不得安穩云。伏未審朝來,熏熱·困惱已歇,而搔癢其已減歇,膈間不淸利之候,一向差減,腹部微飽之氣,不復往來乎?口淡加減何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,而困惱頗甚,搔癢猶未止歇,膈間不淸利之候,一向差減,腹部微飽之氣往來,口淡少無所減,而脚部牽引一樣矣。勿爲入診。
政院啓曰,司諫金相元,昨日承牌肅謝之後,仍爲避嫌,觀其措語,則以向日儒疏及聖批,有所難安,不得處置云,而當初旣不聯名於堂箚,到今決不當以此爲嫌,故累次往復,還給避辭,則仍爲呈單出去,處置遷就,事甚未安。司諫金相元,卽爲牌招,使之處置,何如?傳曰,允。
又啓曰,兵曹判書尹趾仁,申降特敎,開釋備至,而一向違牌,無意行公。本兵重任,曠廢此久,其在事體,極涉未安,卽爲牌招察任,何如?傳曰,允。
謝恩,知義禁權尙游。
兵曹判書尹趾仁,牌不進。
備邊司啓目,粘連正言金在魯上疏云云。今此宮門掛書之變,極其兇慘。其誣人惡逆之罪,不可不別樣譏捕,明正典刑。頃年江華掛書罪人李有禎購捕時,以捕納者,給銀千兩,加嘉善階事,頒布中外爲白有置。今亦依此例,明白頒布爲白乎旀,畢竟捕得,雖出於本廳所屬,亦勿以職分而廢其賞云者,疏辭亦似得宜。此意竝以分付該廳,廣加譏詗,刻期捕捉,何如?啓依允。
院前啓,請還收罪人河減死定配之命,更加嚴刑得情,依律處斷事。日者副提學鄭澔特罷之命,遽下於家禮源流進覽之日,竊爲殿下惜此擧也。玆書鋟榟,成命已久,兩家爭端,出於慮外,辭疏紛紜,枝節層生,數年之間,論議譁然。此係私家是非,本不當推上於朝廷,而旣因前後章奏,彼此事實,竝入睿照,則其撰輯之主客,爭辨之是非,必不眩於淵鑑之下矣。跋文所云,儘有委折,初何嘗抑勒爲說,亦豈澔一人之言,而今殿下不少徐究,輕加疑怒,威罰遄降,扶抑太偏,此豈大聖人公聽竝觀之道哉?經幄之長,體貌何如,而特罪於不當罪之地者,已是聖朝之過擧。況其所論,儒賢小序一般,而遽斥題跋之人,全不顧藉於儒賢,以殿下病澔之心,雖不免一時之觸惱,不念緇衣好賢之誠,因此而太薄耶?今若不思轉環,終靳反汗,則必將上而有累於聖德,下而爲害於世道,此非細憂。請加睿思,還收副提學鄭澔罷職不敍之命。新啓,新除授獻納洪啓迪,時在京畿積城地,正言趙尙健,以災傷敬差官,時在全羅左道,請竝斯速乘馹上來事,下諭。竝引嫌而退。處置請出,旣循公議,匪怒之敎,不必爲嫌,下款所引,尤涉太過,憲臣避辭,旣有嫌礙,則不無參涉,其勢亦然。請掌令權熀,大司諫李觀命,竝命出仕。答曰,不允。下諭及處置事,依啓。趙尙健,竣事後,自當上來,勿爲下諭。朝報
刑曹啓曰,日昨果川居進士李世卿稱名人呈狀內,以爲同邑居閔㺵·李廷台·李遇春·李枝春等,因一私嫌,與尹及叛私奴永伊等,同心合謀,必欲構殺而後已,以掛書兇慘之說,擠陷矣身,將欲呈訴,爲其弟閔瑀所挽止。右人等,請於當日內,捉來推覈。臣曹,以其所聞言根,推問於世卿,則以十餘人,指名現告,故卽令左右捕廳,發軍官,次次盤問,則各人等,傳相告引,言根出處,專歸於李進乃,而進乃之招以爲,閔㺵言於渠曰,今此匿名書,必是李世卿所爲云。㺵旣以此說,言及於進乃,則似有所聞其可證之端。其間情節,所當嚴覈,而本曹推覈之道,異於祕密衙門,罪人取招之際,不無煩泄之慮。且掛書罪人,旣令捕廳窺捕,而今此訊問,事關掛書,則勿論虛實之如何,不可泛然處之,令左右捕盜廳,嚴加究覈,何如?依啓。捕廳謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱·搔癢亦甚,寢睡不得安穩云。伏未審朝來,熏熱·困惱已歇,而搔癢比夜有減,膈間不淸利之氣,一向差減,腹部微飽之氣,不復往來乎?口淡加減,何如,而脚部牽引,亦有所減乎?檳蘇散三貼,已盡於昨日。今日臣等,與諸醫入診,詳察症候,議定繼進當否,宜當。不勝終宵憂煎,敢此問安,竝爲仰稟。答曰,知道。朝來熏熱已歇,搔癢有減,而困惱未已,膈間不淸利之候,一向差減,腹部微飽之氣往來,而口淡及脚部牽引,無減矣。檳蘇散不甚苦口,欲爲加進。勿爲入診,問于醫官,宜矣。
掌令權熀牌不進,罷職傳旨。傳曰,只推勿罷。
藥房再啓曰,入侍醫官柳瑺等退出後,臣等與諸醫反覆商議,則皆以爲,聖候近日口淡·搔癢,皆由於胃中濕熱,檳蘇散前方,合升麻葛根湯,加入中,厚朴減半,去山梔,更加蒼朮一錢半,連進三貼,以益其疎散之力,宜當云。此藥煎入之意,敢啓。答曰,知道。
奉敎宋眞明,檢閱趙觀彬牌不進,罷職傳旨。傳曰,只推勿罷。
謝恩,奉敎宋眞明,檢閱趙觀彬。
韓城君李基夏上疏。大槪,敢陳情病難强之狀,冀蒙鐫遞,兼附所懷,以備裁稟事。入啓。答曰,省疏具悉。臺言之過當,予已知之,儒臣之斷斷不已,亦涉已甚,俱不必爲嫌。卿其安心勿辭,從速行公。疏末事,自捕廳鉤覈,未爲不可矣。
政院啓曰,奉敎宋眞明,檢閱趙觀彬,旣有只推之命,更卽牌招察任,何如?傳曰,依啓。薦事旣完,兩臣疏語,亦不必過自爲嫌,而一向撕捱,其在事體,殊甚未安,各別申飭,可也。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱,引飮頗數,搔癢亦甚,寢睡不得安穩云。伏未審朝來,熏熱·困惱及搔癢,其已減歇,而膈間不淸利之候,一向差減,腹部微飽之氣,不復往來乎?口淡加減,何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱·搔癢減歇,而困惱未已,膈間不淸利之候往來,腹部夜來連有微飽之氣,而口淡及脚部牽引,一樣矣。勿爲入診。
傳曰,明朝,大提學命招。
傳曰,牌不進之弊,未有甚於近日。前後申飭,非止一再,而不但無一人奉承,卿宰之違牌,殆有甚焉。極爲寒心,更加嚴飭。
傳曰,呈告紛紜之弊,亦未有近日,前後申飭之意,果安在哉?極爲未便,更加嚴飭。
傳曰,太學賜柑時,攫柑之弊,極爲可駭,故以此下敎,非止一再矣。此習不祛,則殊無士子貌樣,更加申飭。
備忘記,兵曹判書尹趾仁,漢城府右尹李壄,禮曹參判吳命峻等,特敎開釋之下,尙不應命,判義禁閔鎭厚,一時誨責,不須深嫌,左參贊李彦綱,意外人言,不必介意,而一向違牌,無意行公,其在事體,極涉未安。竝推考,更爲牌招察任。
戶曹啓曰,卽接廣興倉所報,則來十二月朔頒料次,倉官進去于右議政金宇杭麻浦所住處,請受祿牌,則以爲,迸出城外,今方陳疏辭職,不可冒受常祿,祿牌不爲出給云。係是大臣祿俸,何以爲之?敢稟。傳曰,令倉官輸送。
弼善黃爾章,兼持平減下肅拜。
謝恩,右尹李壄。
兵曹判書尹趾仁,禮曹參判吳命峻,承牌出仕。
春秋館官員,以領監事意啓曰,翰林被薦人尹惠敎·兪拓基,今日合坐時,不爲進來應講,纔已啓請推考,更爲累度催促,而終始稱病不進。雖未知病故之果如何,而其在事體,誠甚未安。新進怠慢之習,亦不可無規警之道,尹惠敎·兪拓基,拿推,何如?傳曰,允。
左參贊李彦綱,吏曹參判李晩成牌不進。
右議政金宇杭上疏。大槪,不避死罪,更暴危懇,乞速削臣職名,以幸公私,還寢祿俸輸送之命,以安微分事。入啓。
持平朴聖輅上疏。大槪,柏府新命,忽及於受暇往省之日,臣誠感激恩私,宜卽竭蹶趨承,而臣父素患風痺之病,遇寒添劇,晝宵扶將,未遑離舍,俟得少間,今始來伏私次,而冒寒撼頓之餘,賤疾且苦,無望供職,乞遞臣職,以安愚分,兼附近事,以備裁察事。入啓。答曰,省疏具悉。鄭澔事,諸臣疏批,已諭予意,而相從救解,良可異也。大臣箚論,斷無他意,而李重協疏中辭意,牽動等語,有若牽私滅法者然,豈非可駭之甚者乎?爾其勿辭,從速察職。
答右議政金宇杭疏曰,省疏具悉卿懇。前後批旨,諭予至意,辭已竭矣,更何多誥?至於薄祿,不宜過辭,卿其安心勿辭領受,須速入城,勉副至意。仍傳曰,遣史官傳諭。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱呻吟,寢睡不得安穩云。伏未審朝來,熏熱·困惱已歇,而搔癢亦已快減,膈間不淸利之候,不復往來,腹部微飽之氣,及口淡加減,何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱減歇,而困惱未已,搔癢亦不止歇,膈間不淸利之候,差減,腹部微飽之氣及口淡一樣,而脚部牽引,亦無所減矣。
政院啓曰,大司憲權尙夏,執義權忭,掌令鄭宇柱,持平趙聖復皆在外,掌令權熀呈辭,持平朴聖輅未肅拜,連日監察茶時,事甚未安。呈告·未肅拜人員,竝卽牌招察任,何如?傳曰,允。
又啓曰,大提學,承牌來詣矣。傳曰,書題書入。
戶曹啓曰,依傳敎,來十二月朔祿俸,令倉官,輸送于右議政金宇杭麻浦所住處,則以爲,方在陳情乞遞中,不可仍竊常祿,雖有恩命,不敢冒受之意,今當陳疏,不爲領受云。何以爲之?敢稟。傳曰,疏批已下,令倉官輸送。
成均館官員,以大司成意啓曰,今此柑製設行時,儒生整齊次,臣鎭遠來入泮中,則齋任及守齋儒生,以儒賢辨誣事,今方拜疏詣闕,臣以過科後陳疏爲宜之意,反覆曉諭,則諸生以爲,儒賢辨誣,係是斯文重擧,今當拜疏之時,棄疏事而赴科場,決非士子道理云云,終不回聽,仍爲拜疏進去。莫重賜柑之盛擧,旣無守齋儒生,而只以方外儒生設行,事體埋沒,不成泮製貌樣,何以爲之?敢稟。傳曰,再明日設行。
持平朴聖輅,謝恩後啓曰,卽者以茶時,召牌儼臨,怵分畏義,謹此來肅,而第臣深慨處分之過中,略效匡救之忱,而不槪於聖心,嚴旨隨下,臣誠恧蹙惶悚之至。夫殿下之以一般事,只罪宰臣者,似爲差別於儒賢,而其旨意包括處,則實與竝罪同三司諸臣,或疏或啓,力請還寢者,豈專爲一宰臣地也?誠欲使殿下,毋替待賢之誠,得免來世之譏耳。臣疏大意,蓋在於慰安儒賢,而殿下於此,無所可否,但以申救鄭澔,責臣至嚴,或者殿下之意,無亦事係儒賢,則難於斥絶,而語到宰臣,則易爲沮抑故耶?臣雖無似,其職則言責,所辨則儒賢,而及承聖批,略不省察,此不但待言官之太薄,可謂待儒賢之太薄也。至若李重協之疏,實採國人之公誦,直陳大臣之偏私,此臣疏所謂不負其職者也。凡盡言之風,自是臺閣之美事,拒諫之名,元非人主之盛節,而前後聖敎,不少包容,摧折太過,此臣所慨然者。如使重協之言,少有咈於公議,則臣何敢爲重協分疏也?所惜者,聖明之過擧,所憂者,言路之閉塞也,而緣臣辭語拙訥,亦下未安之敎,以此以彼,何敢仍冒臺地乎?請命遞斥臣職。答曰,勿辭,退待物論。
謝恩,輔德權世恒。
傳曰,大提學宋相琦,再明朝牌招。
藥房再啓曰,臣等入診退出後,與柳瑺等諸醫,反覆商議,則皆以爲,聖候諸症,數日來,姑無加減,而腹部右邊微高之症,不可不先治,今日煎入湯劑,今姑停進,梔子厚朴湯,加黃連一錢半,連進三貼,宜當云。此藥煎入之意,敢啓。答曰,知道。
同副承旨吳命恒上疏。大槪,見輕同僚,有難晏然仍冒,乞遞職名,以安微分事。及館學儒生尹志述等上疏。大槪,臣等伏見祭酒臣權尙夏,以家禮源流序跋事,酷被柳奎等無限醜詆,竊不勝憤惋之忱。玆敢相率呼籲於靜攝之中,伏願聖明,亟軫抑邪之道,快正誣賢之罪,以光聖德,以快士林事。及都承旨李善溥上疏,忝居一院之首,重被鄕儒輩無限侵詆,懇乞亟遞臣職,以謝人言,以安私分事。及右承旨洪禹瑞,右副承旨洪好人上疏。大槪,臣等,於多士之斥,同僚之疏,俱有所不容晏然者,玆不得不陳疏迸出,伏乞聖慈,俯察微懇,亟遞臣等之職,以安私分,不勝幸甚事。及八道儒生進士朴光世等上疏。大槪,目見祭酒臣權尙夏,爲湖儒柳奎等所誣詆,不勝駭憤,欲一暴辨,治疏來伏闕下,已至累日,而喉司之臣,無端不爲捧入,臣等累度送言,終不回聽,抑未知此何意見耶?臣等雖在草野,旣是八道多士,爲儒賢辨誣,且自朝家,無勿捧禁令,而喉司之臣,任自沮抑,無所顧忌,若使今日朝廷,少有尊賢之誠,安敢乃爾?亦願聖上,摘發其人,亟加譴罰,以懲壅蔽之習,幸甚事。入啓。傳曰,朴光世等疏頭,稱以八道,告君之辭,已不誠實矣。托以爲儒賢辨誣,醜辱先正,罔有紀極,而以一身,背兩師之說,尤極切悖。噫,父子師生,孰重孰輕等語,昔年下敎,不啻明白,則鄭澔之終始以背師誣賢,今於跋文中,又添背師之目者,其用意醜正,固已駭惋矣。幺麼鄕儒輩,何敢恣意誣辱至此哉?極可痛心。所當快施譴罰,而旣稱爲儒賢疏辨,今姑置之,此疏,還出給。
答館學儒生尹志述等疏曰,省疏具悉。源流一書,兩家之同修共編,明白無疑矣。爾等之爲儒賢疏辨,予非不知,而以予觀之,序後文不作,似無害也。柳奎等疏辨,爲先正辨誣而發,則遣辭之際,雖欠擇發,所執正矣。不必罪斥,故置之,非予不承權輿而然也。
答都承旨李善溥疏曰,省疏具悉。鄕儒侵斥,不足爲嫌,卿其勿辭,從速察職。
答右承旨洪禹瑞,右副承旨洪好人疏曰,省疏具悉。鄕儒之疏,不足爲嫌,爾其勿辭,從速察職。
全羅監司書目,泰仁縣監柳近,受由歸家,已至三朔,而還任無期,罷黜事。啓。傳曰,勿罷,催促還任。
答同副承旨吳命恒疏曰,省疏具悉。爾其勿辭,從速察職。
觀象監,自巳時至未時,日暈。啓。以上朝報
上在昌德宮。停常參·經筵。
大殿·中殿·世子宮,政院·玉堂·二品以上·六曹冬至問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱·搔癢,寢睡不得安穩云。伏未審朝來,熏熱·困惱及搔癢,其已減歇,而膈間不淸利之候,差減,腹部微飽之氣,亦不往來乎?口淡加減,何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱減歇,而困惱未已,搔癢亦止歇,而膈間不淸利之候,一向差減,腹部微飽之氣一樣,而口淡及脚部牽引,無減矣。勿爲入診。
謝恩,兵曹正郞金雲澤。
掌令權熀啓曰,臣頃當處置,立遭僨敗,引避許出之後,情勢愈蹙,坐犯違慢,則罰止問備,冒上辭本,則見阻喉司,繼而有違牌申飭之命。臣之赴召,誠以事勢之迫隘,而格外荐貸之恩,亦有所惶感故也。第未敢爲因仍盤礴之計,乍入闕門,旋呈告單,進退無據,愧悚方深,卽者僚臺處置,歸於臣身,觀其疏避,則備陳前正言李重協疏論之明直,及前後聖敎之摧折太過,而攙及臣處置事,乃遭此未安之批,則臣尤震惕之極,無異身親當之。原其言路閉塞之慮,視臣前避,大意略同,聖旨之譴責言者,又與臣處置請出之批,一例嚴截,臣竊恐聖心,猶於諫臣事,未盡釋然,而亦不以臣言爲有無,咈此僚臺之言也。然則同是諫臣事,而言不槪,則彼此無間,是臣所嫌者,而曰可否,則前後相礙,其不敢更擔處置,於此已決,而況頃者一時請出之諸臺,輒以聖批之或兪或咈,一不應命,同歸坐罷,則臣以定其立落,首被責敎之人,尤何敢獨爲晏然乎?以此以彼,決不可一刻苟冒於臺次,請命遞斥臣職。答曰,勿辭,退待物論。
傳曰,近日士子之爲兩儒賢疏辨,元無邪正之可論,而昨日朴光世等疏中,有邪說等語。若如疏辭,則爲先正陳疏,皆是邪人耶?此一款,不可不辨破,而見漏於備忘中,故言之耳。
內醫院官員,以都提調意啓曰,本院副提調李善溥,昨日陳疏出去,疏批已下,而今朝亦不入來。此時不可引入,李善溥,卽爲牌招察任,何如?傳曰,允。
戶曹啓曰,依傳敎,來十二月朔祿俸,更令倉官,輸送于右議政金宇杭麻浦所住處,則以爲,連章乞免,期以必遞,不仕受祿,實涉無義,雖有成命,不敢冒受,又不領受云。何以爲之?敢稟。傳曰,更令倉官輸送。以上朝報
上在昌德宮。停常參·經筵。
下直,江界府使李聖肇。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱·渴候亦甚,引飮頻數,而連有搔癢,寢睡不寧云。伏未審朝來,熏熱·困惱及搔癢,其已減歇,而膈間不淸利之候,一向差減,腹部微飽之氣,不復往來乎?口淡加減,何如,而脚部牽引,亦有所減乎?梔子厚朴湯三貼,當盡於今日。夜間症候,又如此,臣等與諸醫入診,詳察症候,議定繼進當否,宜當。不勝終宵憂煎,敢此問安,竝爲仰稟。答曰,知道。朝來,熏熱·搔癢減歇,而困惱頗甚,膈間不淸利之候,一向差減,腹部微飽之氣一樣,而口淡及脚部牽引,亦無所減矣。勿爲入診,問于入侍醫官,議定湯劑繼進當否,宜矣。
政院啓曰,持平朴聖輅,掌令權熀,引避退待,而憲府多官,皆在外,無他行公之員,處置歸於諫院,而大司諫李觀命,呈辭入啓,司諫金相元陳疏,獻納洪啓迪,正言朴師益未肅拜,正言趙尙健奉命在外,處置經宿,事甚未安。除呈辭入啓及未肅拜·奉命在外外,陳疏人員,卽爲牌招,以爲處置之地,何如?傳曰,允。
又啓曰,大提學宋相琦,承牌來詣賓廳矣,敢啓。傳曰,書題書入。
傳曰,左承旨,持此書題,與大提學,偕往泮宮,儒生等,試取以來。
司書趙翼命上疏。大槪,臣於日昨直廬中,忽得危厲之疾,瀝盡微懇,冀蒙矜察,而喉司不諒,一向退却,臣誠惶蹙悶迫。昨日冬至候班,僅僅力疾進參,而猝觸風寒,遍身厥冷,達夜昏窒,症情危惡,實有晷刻難保之勢。不得不疾聲申籲,懇乞亟許遞臣職名,俾得及時調治,以尋生路事。入啓。答曰,省疏具悉。爾其勿辭,調理察職。
藥房口傳啓曰,入侍醫官退出後,臣等與儒川君濎及諸醫等,反覆商議,則皆以爲,卽今進御之藥,非三貼所可責效,又加射干二錢,加進三貼,宜當云。此藥,自明日煎入之意,敢啓。傳曰,知道。
檢閱趙觀彬辭職上疏。入啓。答曰,省疏具悉。爾其勿辭,從速察職。
平安監司義州府尹書目,謝恩兼冬至使一行,本月二十四日渡江入去事。
政院啓曰,大提學宋相琦送言以爲,自前有提學命招,同參科次之規,今亦自本院,依例請牌云。藝文提學金鎭圭,卽爲牌招,何如?傳曰,允。
司直金鎭圭上疏。大槪,特敎嚴飭之下,不敢坐違召命,黽勉趨承,而顧此追召同考之擧,豈非所以嚴國試而杜奸弊?玆敢仰慁靜攝,退俟處分事。入啓。答曰,省疏具悉。一時誨責,不必深嫌矣。疏中所陳兩館提學追召同考,自昔而然,第卿言,蓋出於嚴國試之意,令廟堂稟處。以上朝報
上在昌德宮。停常參·經筵。
下直,長水縣監任敾一。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱·搔癢,寢睡不得安穩云。伏未審朝來,熏熱·困惱及搔癢,其已減歇,而膈間不淸利之候,一向差減,腹部微飽之氣,不復往來乎?口淡加減何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來,熏熱·搔癢減歇,而困惱未已,膈間不淸利之候,一向差減,腹部微飽之氣,比昨無減,而口淡及脚部牽引,亦無所減矣。勿爲入診。
政院啓曰,憲府多官,引避退待,處置歸於諫院,而司諫金相元,昨日承牌詣臺,以不當引之嫌,必欲引嫌,故累次往復,還給避辭,則呈單出去。處置遷就,事甚未安,司諫金相元,更爲牌招,以爲處置之地,何如?傳曰,允。
司諫金相元牌不進,罷職傳旨。傳曰,只推勿罷。
注書沈尙鼎病,代假注書趙文命。
黃海監司書目,辭職上疏上送事。啓。答曰,省疏具悉。過當之言,不必爲嫌,卿其勿辭,從速察職。
京畿監司書目,朔寧郡守徐命淵,親病沈痼,添得別症,日就加劇,勢難還任,不得已罷黜事。
右議政金宇杭上疏。大槪,情病俱急,冒死更籲,伏乞亟允所辭,以幸公私事。入啓。答曰,省疏具悉卿懇。予之敦勉,凡幾遭矣。謂卿終必體諒,幡然改圖,而一日二日,巽讓彌懇,邈然無造朝之期,是何君臣間情志之不孚,一至於此耶?愕然之極,繼而愧恧,不知所以爲諭也。噫,卿事予久矣,秉心公平,惟予知之,牽私蔑法,寧有是哉?予旣知卿,則但當終始勉出,共濟時艱,豈可因意外人言,遽至釋負乎?予志牢定,日呈十章,斷不可允副,卿毋困我,卽日入城,少慰予思想之心。仍傳曰,遣史官傳諭。
京畿監司書目,驪州呈,以參知洪致中辭職上疏上送事。啓。答曰,省疏具悉。臺言,俱涉過當,下鄕,亦非無端,何必過自爲嫌?爾其勿辭,從速上來察職。
備忘記,居首進士成德章,直赴殿試,之次進士沈尙吉,直赴會試,生員崔致重,進士柳綏,幼學李普涵,各給一分。朝報
備邊司啓曰,日昨濟州追後狀啓啓下後,本司,以頃日所稟定一萬石穀物,勿待開春,趁歲前督運急送事,覆啓分付兩南,且以此後某樣穀,連續入送之意,竝爲稟達矣。本島三邑,比前益復慘酷,民事十分遑汲,本牧狀啓辭緣之外,所聞亦皆如此,朝家賙賑之惠,宜有所另加常例,歲前載運之穀,雖能趁時得達,追送之穀,若於歲後分定,則必無以接濟,而易致後時之患,殊甚可慮。米三千石,太·麥合一萬石,更爲酌量分定,而聞本牧船隻多有出來云,連續裝載發送爲當。以此分付賑廳,趁卽擧行,何如?答曰,允。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱·搔癢,寢睡不得安穩云。伏未審朝來,熏熱·困惱及搔癢,其已減歇,而膈間不淸利之候,一向差減乎?腹部微飽之氣及口淡,比昨加減,何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來,熏熱·搔癢減歇,而困惱未已,膈間不淸利之候,一向差減,腹部微飽之氣及口淡,比昨無減,而脚部牽引,一樣矣。勿爲入診。
大司諫李觀命三度呈辭。入啓。遞差。
政院啓曰,持平朴聖輅,掌令權熀,引避退待,而兩司多官,或在外,或未肅拜,尙不得處置。司諫金相元,違牌之後,有只推之命,更卽牌招,使之處置,何如?傳曰,依啓。未署經外,未肅拜人員,亦爲牌招。
司諫金相元上疏。大槪,臣之難冒之勢,固非一端,而且卽今私情,有不容離側供職者。玆敢隨牌來詣,投章徑歸,伏乞聖慈,俯垂諒察,亟許遞免,以重臺例,以專救護,不勝幸甚事。入啓。答曰,省疏具悉。爾其勿辭,救護父病。
吏曹啓曰,臺諫有闕,政事,取稟。傳曰,再明日爲之。
政府,翰林取才時,尹惠敎·兪拓基,宋鑑略。
吏曹口傳政事,檢閱單,尹惠敎。
謝恩,檢閱尹惠敎。
獻納洪啓迪牌不進,罷職傳旨。傳曰,只推勿罷。朝報
今日賓廳日次,而上候方在靜攝中,來會本司之意,頉稟。答曰,知道。備局謄錄日記廳郞廳曺命胤書。趙景觀校正。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞夜間,聖候有熏熱·困惱·搔癢,而腹部微飽之氣有加,膈間不淸利,寢睡不寧,卽今呼吸,亦不平云。伏未審朝來,熏熱·困惱及搔癢,其已減歇,而膈間不淸利,呼吸不平之候,及腹部微飽之氣,亦有所減乎?口淡及脚部牽引加減,比昨何如?夜來症候如此,昨夜,伏聞入侍醫官所傳之言,腹部微大,脚部·足跗,顯有指痕云。臣等終宵煎慮,曷有其極?今日臣等,不可不與諸醫,趁早入診,詳察症候,議定當進之藥,宜當。敢此問安,竝爲仰稟。答曰,知道。朝來,熏熱·搔癢減歇,而困惱及間膈不淸利一樣,呼吸不平之候少減,而口淡及腹部微飽之氣,脚部牽引,亦無所減矣。
傳曰,典獄摘奸,輕囚放釋。
傳,前正郞金有慶·朴斗寅,直長姜綸,郡守魚有鳳·李徵海·田萬春·許夔·李彦馨·尹夏敎·崔日陞·朴性儉·金濟謙·崔柱岳·徐命淵,監司朴泰恒,府使李暉·鄭以雲·洪重夏·權·金致龍·李世最·韓永徽,縣監全鋏·安弘錫·李鐵徵·尹晳·尹志大·金九齡·鄭維升·洪構·金鎭望·尹大英·趙海壽·李復淵·金明錫·許坫,冬至正使晉平君澤,副使權,書狀官兪崇,縣監吉震龜,察訪鄭自東·李以濟·張溟羽,牧使金洙·李眞儉·尹世緯,承旨李晩堅·李喬岳·任埅·趙道彬,參知李縡,都事崔宗周·金瑞奎,判官朴弼揆,著作權相一,掌令崔慶湜·趙鳴鳳·李相成·安重弼,正言安䋊·趙尙絅·洪禹行·金相玉·金相尹·金在魯·李重協,獻納李箕翊·李宖,司諫南道揆·李允文,校理宋成明,副正字金濰,持平趙榮福·黃璿,司書李鳳翼,說書李善行,輔德朴行義,監察姜必輔,討捕使崔禎,僉使梁任廈·崔寅錫,權管安厚萬·張溟翕,萬戶李萬龍·方大寧·南聖重·金鼎錫·金相兌·李元善,司果趙彦臣,武兼鄭思周,虞候崔道章,都事尹憲周,府使李泳,討捕使元萬衡·趙囿春·林潪·李萬鍾·李震華,僉使李忠邦·張濯·金時泰,水使尹一商,司勇金益城,宣傳官李時栽,監察張世良,竝敍用。典籍李時恒,郡守申命式·李畛·李基福,府使李聖漢·李暉,兵使李基泰,討捕使趙鼎期,僉使崔寅錫,權管李華伯·尹元城·李世甲·朱英,竝職牒還授事,下吏·兵曹。
藥房再啓曰,臣等入診時,梔子厚朴湯,今姑停進,發散之劑議定事,定奪矣。退出後,與儒川君濎及諸御醫等,反覆商議,則皆以爲,浮腫門加味敗毒散,連進五貼,宜當云。此藥煎入之意,敢啓。答曰,知道。
假注書趙文命有頉,代李挺淵。
右副承旨洪好人書啓,臣承命馳往于典獄署,點閱罪囚,則承傳罪人四十三名,刑曹罪人四十二名,咀呪罪人四名,來關罪人三十一名,各司罪人十二名內,崔廷旻,以議政府海西色吏,逃躱事也。尹啓殷·李墨石等,掌隷院書吏符同,寺奴婢等處,贖價錢捧來事也。崔道白·梁士昌,成均館奴婢貢木偸食事也。崔三乭,以生鮮廛人,訐訴提調事也。私婢業伊,解由作錢偸食事也。李泳由·蔡膺祿·李震相·閔聖基,柑製時,賜柑攫取事也。金貴克·朴萬才,冒入場中事也。立金,歐打士夫事也。金儉同,國用瓦子偸食事也。辛以和次知尙伊,吳俊興次知陸貴先,經理廳負債不納事也。韓尙起,謀免軍役事也。韓尙次知延玉,宗簿寺柴價不納事也。崔萬秋正妻點德·金柏母陳召史,宗簿寺稅錢偸食事也。金錫華次知者斤金,金澤次知夫億德,張俊齡次知何白,公貨不納事也。金廷健次知時夏,李昌葉次知春節,李次男次知次玉,國用草薍,不爲載運事也。林世萬正妻信梅,以京主人,有旨淹滯事也。奴斗先·邊萬桂等,擊錚事也。以上三十名罪狀,雖各有輕重之別,俱不至大段,而各司錢布偸食人等,亦已徵捧云,故仰體聖上欽恤之德意,竝卽放釋,而此外或犯殺獄,或係咀呪,或關綱常,或係强盜,其餘,罪名亦係緊重,竝爲仍囚,而重囚之一向淹滯,亦甚可慮。擊錚未元情罪人,竝令該曹,趁速推覈處決,俾無凍獄滯囚之弊。且伏聞典獄署囚徒之外,各衙門拘留罪人,其數亦多云。此是朝家申禁之事,依例一體放釋之意,分付,何如?傳曰,依啓。斗先·邊萬桂,放送,問啓。朝報
備邊司啓辭,江界府使李聖肇,呈狀本司以爲,辭朝肅拜之後,有一玉堂官,到政院,以其去就,爲失宜,非斥於稠坐之中,至以密符不可入受云,故退伏城外,不得冒沒赴任,請速入啓遞差矣。李聖肇除拜後,引臺言爲嫌,累呈本司,不爲往赴之計,自本司啓辭請推,督令辭朝。朝令之下,宜不敢不赴,而及其辭陛受符之際,因意外非斥,有此呈狀之擧,事勢誠爲狼狽矣。選授邊任,非他守令之比,決不當以此許遞,李聖肇,使之勿復煩呈,卽速往赴,何如?答曰,允。備局謄錄
上在昌德宮。停常參·經筵。
傳曰,日寒如此,薄衣軍士,襦衣題給。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱·困惱·搔癢,寢睡不得安穩云。伏未審朝來,熏熱·困惱及搔癢,其已減歇,而口淡及膈間不淸利之候,亦有所減乎?腹部微飽,脚部·足跗微浮之氣,比昨加減何如,而脚部牽引,不復有減乎?今日臣等,與諸醫入診,詳察症候,宜當。不勝終宵煎慮,敢此問安,竝爲仰稟。答曰,知道。朝來,熏熱·搔癢已歇,而困惱往來,口淡一樣,膈間不淸利之候減歇,而腹部微飽,脚部·足跗微浮之氣,比昨無加,脚部牽引,亦無所減矣。勿爲入診。
政院啓曰,憲府多官處置,歸於諫院,而司諫金相元,陳疏受由,大司諫未差,獻納洪啓迪,正言朴師益,未肅拜,正言趙尙健,奉命在外,玉堂上下番,亦皆引避陳疏,有難强迫,處置一向遷就,事甚未安。諫院未肅拜人員,竝卽牌招,以爲處置之地,何如?傳曰,允。
謝恩,正言朴師益。
戶曹啓曰,依傳敎,今十二月朔祿俸,更令倉官,輸送于右議政金宇杭所住處,則以爲,坐致常廩,今已五次,一向固拒,極知分義之所不敢,而方在俟罪乞免之中,決不當竊祿,屢勤嚴命,而終不敢冒受,又不領受云。何以爲之?敢稟。傳曰,更令倉官輸送。
謝恩,兵曹正郞趙翼命,待敎趙觀彬。朝報
有政。兵批,以李挺淵爲副司直,以李觀命·權·趙道彬·任埅·朴泰恒·李縡·李晩堅·李喬岳爲副護軍。
吏批,以金院爲朔寧郡守,朴守義爲韓山郡守,金相元爲應敎,李相休爲召村察訪,權世恒爲校理,洪啓迪爲副修撰,申思喆爲兼文學,趙翼命爲兵曹正郞,金興慶爲大司諫,李縡爲禮曹參議,趙觀彬爲待敎,南道揆爲司諫,趙鳴鳳爲獻納,李宖爲輔德,金啓煥爲司書,申靖夏爲兼司書,安重弼爲掌樂正,權慜爲奉常正,尹會爲左通禮,具昌柱爲漢城判官,趙命徽爲司議。
上在昌德宮。停常參·經筵。
下直,載寧郡守李箕明。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱·搔癢頗甚,寢睡不得安穩云。伏未審朝來,熏熱·困惱及搔癢,其已止歇,膈間不淸利之候,一向減歇,而口淡加減,何如?腹部微飽,脚部·足跗微浮之氣,及脚部牽引,亦有所減乎?今日臣等,與諸醫入診,詳察症候,宜當。不勝終宵憂慮,敢此問安,竝爲仰稟。答曰,知道。朝來,熏熱·搔癢減歇,而困惱未已,膈間亦不淸利,口淡一樣無減,而腹部微飽,脚部·足跗微浮之氣,及脚部牽引,與昨無異矣。勿爲入診。
政院啓曰,掌令權熀,持平朴聖輅,引避退待,而本部多官,皆在外,尙未處置,連日監察茶時,亦甚未安。持平趙聖復,纔已入來,陳疏不爲入肅,卽爲牌招察任,何如?傳曰,允。
平安監司書目,義州呈,以冬至副使李光佐,所懷上疏上送事。啓。答曰,省疏具悉。疏辭,令廟堂確議處之,而凡係料理,一切防塞之說,未見其得當也。疏末所陳,知道。
藥房口傳啓曰,上候諸症,連日無減,臣等自今日竝直之意,敢啓。傳曰,姑觀數日爲之,可也。
傳曰,史官二員待命,騎馬六匹立之,外各司內摘奸。
持平趙聖復牌不進,罷職傳旨。傳曰,只推勿罷。
謝恩,應敎金相元,校理權世恒,輔德李宖。
副校理洪錫輔上疏。大槪,敢暴危悃,冀蒙矜許事。入啓。答曰,省疏具悉。爲親乞養事,令該曹稟處,爾其依疏辭往來焉。仍傳曰,曾祖父母墳拜掃時,澆奠牀備給。
修撰洪啓迪牌不進,罷職傳旨。傳曰,只推勿罷。
京畿監司書目,水原呈,以刑曹判書尹德駿,辭職上疏上送事。啓。答曰,省疏具悉。秋曹之長,不宜久曠。疏中引嫌,或係旣往,或非大段,以此爲難安之端,無亦太過?卿其安心勿辭,從速上來行公。朝報
備邊司啓辭,鷹師,固是法典所載,而中間爲軫民弊,特罷鷹房,使其軍人一千八百名,每年各納生雉八首,而又有京鷹軍二十四名,供其養雉之役矣。年前,以一人之納八首,其役太苦,各減三首,而其三首之代,自惠廳,計米上下,頃者,又請減一首,而亦令惠廳給米,前後所給之米,合爲二千一百石矣。臣等,更爲詳考文書,則一年供上祭享封進之雉,合爲四千六十首,以米二千一百石支計,則雉一首價米,幾至八斗,比之京畿供上生雉貢物之價,亦甚過濫。雖無鷹軍身役之錢,可以充足其價,而猶有餘裕,自明年,革罷鷹師軍,而只以惠廳米二千一百石上下,則不但法供,事體得宜,其於除弊省費之道,所補實不淺尠。且鷹師牌頭及掌務,付之軍職料窠者,蓋出於鷹獵時舊規,而鷹軍旣罷,改作貢物貌樣,則仍存此等名色,雖無意義。鷹牌頭減去,而掌務等,勿復付料,一依生鮮供上例,直令進排,恐合事宜。分付各該司,以此擧行,何如?答曰,允。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱及搔癢,寢睡不得安穩云。伏未審朝來,熏熱·困惱及搔癢,其已減歇,而膈間不淸利之候,不復往來,口淡亦有所減乎?腹部微飽及脚部·足跗微浮之氣,比昨加減,何如,而脚部牽引,一樣無減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來,熏熱·搔癢減歇,而困惱往來,膈間不淸利之候,差減,口淡及腹部微飽,脚部足跗微浮之氣,比昨無減,而脚部牽引,一樣矣。勿爲入診。
政院啓曰,憲府多官,引避退待,已至累日,而尙未處置,事甚未安,連日監察茶時,亦甚未安。持平趙聖復,卽爲牌招察任,何如?傳曰,允。
吏曹參判李晩成三度呈辭,以國忌齋戒,留政院。
傳曰,史官一員待命,騎馬三匹立之,崇陵忌辰祭所內摘奸。
持平趙聖復牌不進,依承傳罷職。
吏曹啓曰,臺諫有闕,政事,取稟。傳曰,過國忌後爲之。
左議政金昌集箚子。大槪,敢陳訓局變通之道,兼附區區膚淺之見,以備裁處事。入啓。答曰,省箚具悉卿懇。今玆條陳,無非救弊之策,而其所論列,亦甚得宜。微卿爲國之忱,何以至此?其令廟堂商確稟處焉。仍傳曰,遣史官傳諭。
右議政金宇杭上疏。大槪,更申危懇,乞蒙矜許事。入啓。傳曰,遣承旨敦諭。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱·渴候·搔癢,寢睡不得安穩云。伏未審朝來,熏熱·困惱及渴候·搔癢,其已減歇,而膈間不淸利之候,一向差減乎?口淡及腹部微飽,脚部·足跗微浮之氣,比昨加減,何如,而脚部牽引,亦有所減乎?加味敗毒散五貼,當盡於今日,臣等與諸醫入診,詳察症候,議定繼進當否,宜當。不勝終宵憂煎,敢此問安,竝爲仰稟。答曰,知道。朝來,渴候·搔癢減歇,而熏熱·困惱未已,膈間不淸利之候往來,而口淡及腹部微飽,脚部·足跗微浮之氣,脚部牽引,一樣無減矣。勿爲入診,問于入侍醫官,議定湯劑繼進當否,宜矣。
政院啓曰,憲府多官,引嫌退待,已至累日,而本府無處置之員,玉堂引嫌,不當處置,而一向遷就,事甚未安。大司諫金興慶,司諫南道揆,獻納趙鳴鳳,除拜累日,尙未肅拜,正言趙尙健,奉命在外,正言朴師益,未署經。除奉命在外及未署經外,未肅拜人員,竝卽牌招,以爲推移處置之地,何如?傳曰,允。
謝恩,大司諫金興慶,司諫南道揆,獻納趙鳴鳳,正言趙尙健。
院啓,竝引嫌而退。當初疏論,意在匡救,未安之批,不必爲嫌,僚臺疏避,自有嫌礙,不得處置,其勢固然。請持平朴聖輅,掌令權熀,竝命出仕。答曰,依啓。前啓,以國忌正日,今日姑停。
藥房口傳啓曰,入侍醫官退出後,臣等,與儒川君濎及諸醫官等,反覆商議,則皆以爲,卽今所進加味敗毒散,非五貼,所可責效,更進五貼爲宜,而元方中,麻黃減一錢,甘草減五分,更加黃連一錢,宜當云。此藥,自明日煎入之意,敢啓。傳曰,知道。
掌令權熀就職。朝報
左右捕盜廳啓曰,頃因刑曹草記,有罪人李世卿,自捕廳鉤覈之命矣。臣等,同會開坐,反覆推訊,則世卿之招以爲,本以果川居生之人,與同縣人閔玖·尹·李廷台·李枝春及叛奴永伊等,或有相訟之事,或有結怨之事,嫉如仇讐,人所共知,而今此掛書之事,玖等,欲歸之於渠身,聚會謀議,將呈訴刑曹之際,玖弟瑀,因閔瓛而追後聞之,急走挽止之說,得聞於閔琓·李俊。琓·俊,以其所聞,果有與世卿酬酢之說,故辭連各人等,有臚列世卿罪狀,等狀刑曹之事,而適聞京畿監司·果川縣監之名,入於掛書中。畿伯·果倅,卽世卿嫉怨之官,故意或謂世卿之所爲,刑曹白話時,果以不殺此等人之故,國有此等變之說,有所云云,以此說,歸言於進乃而已,本無明白執捉之端,亦無以世卿掛書之意,欲呈刑曹,而爲瑀所挽之事云。進乃·斗相·琓·俊之招,轉相援告,脈絡相貫,大抵與閔玖所供,無所差爽,而閔璲·閔瑄,亦以其兄瑗,傳言世卿時,同坐參聞爲招。至於閔瑀,以居生水原之人,適以醫藥事,歷過閔琓,琓,以有人以李世卿掛書事等狀云云之說,言及於渠,故渠以怪妄責琓而歸云。觀此各人所供,以掛書,指斥世卿,將欲呈狀之說,則互相發明,致疑世卿,發說於刑曹白話之狀,則可謂明的,李世卿呈狀及李俊刑曹招中,所謂閔玖家會合謀人尹·李廷台·李遇春·李枝春·永伊·尹守哲·咸自明·劉益善·金是丁·閔瓛·柳世謙等處,亦爲推問,則或以爲,與世卿有累世仇怨,或以爲,被世卿無限侵虐,或有嫌隙,或有爭端,等狀刑曹時,或同議隨參,或書給所志,而以世卿掛書事,添入欲呈之說,千萬孟浪,爲招,故世卿處,改出問目,再三窮詰,則末後兩招猝發,反前說,以爲掛書變出之後,適往閔元錫家,元錫與其子光魯·夢魯及閔琓·閔璲兄弟同坐,璲言,李廷台·閔玖·尹·李遇春·永伊,會于玖家,椎牛釀酒,謀議掛書之事,玖弟瓛,書給變書於玖,與尹,使永伊,負糧上京,懸于闕門之後,下來揚言曰,掛書,必是李世卿所爲也。上下人民,同爲呈告,則吾有大功,可殺世卿,上京將呈之際,閔瑀,聞而挽止。其後,與閔琓,逢見閔璲·閔瑄·琓弟瑺同坐之處,琓之所言,一如前日,閔璲之言,渠欲發告辨呈於刑曹,至與琓等,有閔玖等掛書情狀,成給手標之約,而琓之叔父元錫,挽琓而止之云。以此推問於閔琓·閔璲·閔瑄·閔元錫·閔光魯·閔陽魯·閔夢魯·閔瑺等處,則皆以爲,與世卿,果爲逢見,而掛書一款,彼此俱無提說之事。設令閔玖,眞有掛書之事,玖與世卿,卽一仇讐,則至親之間,萬無發設於世卿之理,世卿所供,專出誣罔云。與世卿,一處面質,則亦皆極口發明,世卿則終始抵賴,彼此相詰,終未歸一,而元錫等以爲,伊日與世卿相語時,世卿之弟世相,亦在坐參聞云,故捉來世相,推問元錫家同會酬酢之說,則世相,亦以其兄世卿,與元錫等諸人,雖有會話之事,掛書事,則元不擧論,爲供。獄情顚末,大略如斯,而以閔玖等諸人之當初招語觀之,渠輩與世卿,俱有結怨仇視之事,習知世卿許多絶悖之行,而今玆掛書中,畿伯·果倅,旣是世卿所嫉怨,則雖無掛書時明白摸捉之端,其所致疑於世卿者,不爲無據。至於世卿,則呈狀刑曹,自謂辨誣,而刑曹及本廳前後納招之時,曾無一言提及於閔玖等掛書之事,畢竟質言,乃反如此,渠雖以恐其先泄,今始發口爲言,其間情跡,旣極殊常。元錫家參證諸人及其弟世相之招,亦與世卿,一皆相反,則世卿處,所當以此更覈,而本廳,以治盜衙門,足杖之外,無他刑訊之道,平問之下,有難得實。且此掛書之事,便同上變,而世卿,旣以閔玖等謀議掛書之狀,指名現告,則毋論虛實,關係至重,論以獄體,與初絶異,自王府,依法鞫問,實合事宜。臣就議於大臣,則大臣之意,亦如此。罪人閔玖·閔琓·閔璲·閔元錫·閔光魯·閔陽魯·閔夢魯·閔瑺·閔瑀·閔瓛·閔瑄·李遇春·李廷台·尹·永伊·李世卿·李世相等,竝其推案,移送禁府。李俊·金斗相·李進乃等,爲覈言根,旣在拘囚之中,前頭或不無憑問之端,竝一體移送。李枝春·尹守哲·咸自明·劉益善·金是丁·柳思謙等,非但渠等之招,以世卿掛書事,謀議呈官之說,萬〈萬〉孟浪爲言,閔玖招內,旣曰刑曹白話時,果以掛書事,致疑世卿,有所發說云爾,則呈狀與否,不必深覈,凍獄滯囚,亦涉可慮,竝放送,何如?傳曰,允。捕廳謄錄
今日賓廳日次,而上候方在靜攝中,故頉稟。答曰,知道。備局謄錄
今日,藥房提調,竝直宿。禮曹謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞昨夜就寢時,有呼吸不平之候云,卽伏聞夜來,又以熏熱煩轉·困惱呻吟及渴候,膈間不淸利等症,寢睡不寧云。伏未審朝來,諸症其已減歇,而口淡及腹部微飽,脚部·足跗微浮之氣,比昨加減,何如?脚部牽引,亦有所減乎?臣等不勝一倍煎慮之至,卽與諸醫,趁早入診,詳察症候,宜當。敢此問安,竝爲仰稟。答曰,知道。朝來熏熱減歇,而渴候猶未止歇,膈間不淸利之候,亦無顯減,口淡及腹部微飽,脚部·足跗微浮之氣,比昨無減,而脚部牽引一樣矣。困惱頗甚,勿爲入診。
吏曹參判李晩成三度呈辭。入啓。只遞本職。
右副承旨洪好人書啓,臣承命馳往于麻浦,敦諭于右議政金宇杭,則以爲,臣踪地迫隘,累煩控訴,而未蒙聖鑑之矜諒,昨又冒萬死陳籲,祗俟威命矣,不意特遣近侍,遠臨江干,傳宣聖諭,十行天札,辭意勤摯,責勵隆重,有非如臣無似,所當得者,九頓莊誦,不覺感涕盈襟也。臣雖冥頑,亦異木石,如使臣之情勢,可以一分變動,則十章溫批,恩眷優渥,三朔撕捱,罪戾層積,何敢一向膠守,自絶於君父乎?第臣身名汚衊,負犯彰著,雖蒙聖上開釋備至,而偏私之目,臺議愈峻,臣於此際,何可不畏人言,徒恃聖眷,揚揚復進,以自喪其廉義乎?臣之情實,亦已聖明之所俯燭,而虛縻强迫,曠久時月,危怖之悃,急於自籲,靜攝之中,瀆擾不已,此又臣之死罪也。臣今疾勢危篤,朝暮待盡,倘蒙聖明,哀憐垂察,亟降處分,快施威譴,則拂鬱之餘,公議可伸,未死之前,私心可安,區區祈望,惟在於此矣。恩諭之下,末由趨承,瞻望雲天,益增惶隕。徐待神氣稍定,謹當以一疏,更暴危懇云矣,敢啓。傳曰,知道。
院前啓,無城上所,姑停。
傳曰,困惱頗甚,政事,明日爲之。
藥房口傳啓曰,頃以竝直之意仰請,而以姑觀數日,爲敎矣。夜來聖候,諸症有加,臣等,自今日竝直之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,因禁府草記,自捕廳,移囚罪人設鞫事,命下矣。處所,何處爲之乎?敢稟。傳曰,本府爲之。
又啓曰,禁府都事,以大臣意來言,今日設鞫事命下,而日已暮矣,勢將犯夜,不得開坐云矣,敢啓。傳曰,知道。朝報
禁府啓曰,因捕盜廳啓辭,罪人閔玖·閔琓·閔璲·閔元錫·閔光魯·閔陽魯·閔夢魯·閔瑺·閔瑀·閔瓛·閔瑄·李遇春·李廷台·尹·永伊·李世卿·李世相等,移送禁府事,允下矣。罪人等,今方發遣禁府都事,拿來移囚,而自本府,循例推問,事體未安。似當有設鞫之擧,何以爲之?敢稟。傳曰,設鞫,可也。
疊書政院啓曰,設鞫事,命下矣。處所,何處爲之乎?敢稟。傳曰,本府爲之。
疊書又啓曰,卽者禁部郞廳,以鞫廳大臣意來言,今日設鞫事命下,而日已暮矣,勢將犯夜,不得開坐云矣,敢啓。傳曰,知道。以上禁府謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱·渴候,寢睡不得安穩云。伏未審朝來,熏熱·困惱及渴候,其已減歇,而膈間不淸利之候,不復往來乎?口淡及腹部微飽,脚部·足跗微浮之氣,比昨加減何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱·渴候已歇,而困惱未已,膈間不淸利之候,減歇,口淡及腹部微飽,脚部·足跗微浮之氣,比昨別無加減,而脚部牽引一樣矣。勿爲入診。
政院啓曰,大司憲權尙夏,執義權忭在外,掌令鄭宇柱,未肅拜陳疏,掌令權熀陳疏,持平朴聖輅呈辭,一員未差,連日監察茶時,事甚未安。今日鞫坐,亦無進參之員,除在外外,未肅拜·呈告·陳疏人員,竝卽牌招察任,何如?傳曰,允。
右議政金宇杭上疏。大槪,近侍敦諭之下,不得趨承,不勝惶恐,更暴危懇,乞蒙矜許事。入啓。答曰,省疏具悉卿懇。前後敦勉,不啻勤摯,而情志不孚,莫回遐心,益用缺然,無以爲諭。卿其須念君臣大義,勿復以情病爲辭,卽日入城,勉副至望。仍傳曰,遣史官傳諭。
傳曰,史官一員待命,騎馬三匹,卜馬二匹立之。
禁府,推鞫問事郞廳四,安重弼·趙翼命·李眞望·趙尙絅。啓。
掌令鄭宇柱牌不進,依承傳罷職。
掌令權熀啓曰,臣謬玷臺地,徒事引避,私心愧恧,已不自勝,近者參知洪致中,刑判尹德駿之疏,俱添臣難冒之情勢,而事在旣往,不欲數數較辨,以傷同朝忠厚之風也。第冒譏耐辱,苟然蹲據,決非臺體之所宜有,而況於金吾回啓,柳遃事,有大段難安者。以臣疏中托耗取用之說,謂非實狀,而遃之罪,已爲勘律,近千石官穀之見偸,終歸末減之案。勿論査官所報之多有周遮,前官繼讞之將至如何,臣之論事不實之狀,已爲較著。凡此所引,理宜必遞,而旣避且疏,一倂見却,踪地之臲卼,於此而益甚。今又承牌來避,輒犯瀆擾之罪,所失尤大,其何可晏然仍冒於臺次乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,禁府都事李世璡。
禁府,推鞫問事郞廳安重弼臺諫,代金相尹。啓。
假注書金礪出使,代李匡輔。
鞫廳罪人閔玖·閔瓛·閔璲·李世卿元情。傳曰,推鞫姑罷。朝報
有政。兵批,以權爲副司直,趙道彬爲司果,任埅·朴泰恒·李晩堅·李眞儉·李喬岳·洪重夏·金致龍·金在魯爲副司果,李晩成爲副司直,趙尙絅爲副司果。朝報
問事郞廳,以鞫廳大臣意啓曰,問事郞廳趙尙絅,時無職名,令該曹口傳付軍職,以爲參坐之地,何如?傳曰,允。
疊書傳曰,推鞫姑罷。
問事郞廳,以鞫廳大臣意啓曰,問事郞廳金相尹,時無職名,令該曹口傳付軍職,以爲參坐之地,何如?傳曰,允。禁府謄錄
有政。吏批,以金弘寶爲校書博士,安重弼爲掌令,申思喆兼西學敎授,李師尹爲監察,申思喆爲吏曹正郞,李濟爲咸從縣令,金東翼爲稷山縣監,李世璡爲禁府都事,趙泰億爲工曹參議,李鳳翼爲持平,金錫文爲監察。
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱不甚,而困惱呻吟,膈間亦不淸利,寢睡不得安穩云。伏未審朝來,熏熱·困惱及膈間不淸利之候,其已減歇,而口淡及腹部微飽,脚部·足跗微浮之氣,加減何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱減歇,而困惱未已,膈間不淸利之候往來,口淡及腹部微飽,脚部·足跗微浮之氣,比昨無減,而脚部牽引,亦無所減矣。勿爲入診。
兵曹口傳政事,司果金相尹。
右議政金宇杭十九度呈辭。入啓。傳曰,安心調理。
府啓,引嫌而退。上款引嫌,元非大段,金吾議讞,在我何損?請掌令權熀出仕。答曰,依啓。前啓,以國忌齋戒,今明日姑停。
掌令權熀就職。
大殿·中殿·世子宮·嬪宮,藥房·政院·玉堂夕問安。答曰,知道。
禁府,推鞫問事郞廳金相尹有頉,代金相玉。啓。
罪人李世卿·閔玖面質,李世卿·閔讞面質,李世卿·閔璲面質。李世相·閔琓元情。傳曰,推鞫姑罷。朝報
備邊司啓辭,日昨齎曆譯官之回還彼中,始以六鎭越邊,來住淸人撤移事,依前咨,請拆毁房屋窩鋪,沿江近處,蓋房種地者,嚴行禁止,該府覆奏回咨矣。曾在壬申年,彼中將爲送使,看審長白山一帶,移咨我國,自義州江,至土門江南岸,要我預備站驛,朝廷以事勢不便之意,回咨彼中,遂停送使之擧,其時卽送別譯,以申謝之意,移咨該部,使之轉奏。今此後春人撤移之事,關係非細,而與壬申年事,事例相近,似宜倣此施行。咨文,令承文院撰出,齎咨譯官,令該院差出,何如?答曰,允。備局謄錄
上在昌德宮。停常參·經筵。
藥房口傳啓曰,卽伏聞醫官所傳之言,自二更後,聖候面熱·頭疼,齒衄連出云。伏不勝驚慮之至。其間齒衄止歇乎?卽今與諸醫入診,詳察症候,宜當,敢稟。傳曰,齒衄纔已少歇,而達夜未寢,方欲入睡,待明入診,可也。
今日藥房入診時,今番鞫獄文書出入,依上年例擧行事,榻前定奪。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,臣等入診退出後,與儒川君濎,及諸御醫等,反覆商議,則皆以爲,聖候夜中,面熱·頭疼·齒衄等症,皆由於胃火上升之致,犀角地黃湯合解毒湯,加乾薑炒黑五分,連進三貼,以爲淸火調血之地,宜當云。此藥煎入之意,敢啓。答曰,知道。
右議政金宇杭二十度呈辭。入啓。傳曰,安心調理。
兵曹口傳政事,司果金相玉。
大殿·中殿·世子宮·嬪宮,藥房·政院·玉堂夕問安。答曰,知道。
假注書李匡輔服制,代李義宗。
長陵忌辰祭所內摘奸。
鞫廳罪人麻音先元情,李世卿更推。傳曰,推鞫姑罷。朝報
問事郞廳,以鞫廳大臣意啓曰,問事郞廳金相玉,時無職名,令該曹口傳付軍職,以爲參坐之地,何如?傳曰,允。禁府謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱,膈間不淸利,寢睡不得安穩云。伏未審朝來,熏熱·困惱及膈間不淸利,其已減歇,而頭部微疼之候,亦已差減乎?口淡及腹部微飽,脚部·足跗微浮之氣,比昨加減何如,而脚部牽引,亦有所減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱未已,困惱特甚,膈間不淸利之候,猶未減歇,頭部微疼,亦未快減,口淡有加,而腹部微飽,脚部足跗微浮之氣,及脚部牽引,與昨一樣矣。勿爲入診。
右議政金宇杭二十一度呈辭。入啓。傳曰,安心調理。
府前啓,請當該守門將罷職事。新啓,槐院,卽參下淸選,而吳遂元·李獻英·李獻章·姜世胤之科名黯黮,疵謗喧騰者,崔㙫·尹彬·柳爰相之地望不叶,名稱未著者,混被掄選。近日臺官之力請改圈者,實出於此,而公議未伸,物情愈激。其在嚴公選淸仕路之道,終不可仍置,請吳遂元·李獻英·李獻章·姜世胤·崔㙫·尹彬·柳爰相,拔去於槐院之選。答曰,勿煩。前啓,槐院分館改圈事,停啓。
藥房口傳啓曰,晩後,頭部微疼及困惱加減,何如?傳曰,晩後一樣矣。
大殿·中殿·世子宮·嬪宮,藥房·政院·玉堂夕問安。答曰,知道。
鞫廳罪人愛生·閔瑄·閔陽魯·閔光魯·閔夢魯·閔元錫元情。傳曰,推鞫姑罷。
持平李鳳翼上疏。大槪,敢暴微懇,冀蒙恩遞,兼附淺見,以備裁察事。入啓。答曰,省疏具悉。朴光世等,稱以八道多士,醜詆先正,罔有紀極。李善溥疏語,本非誣訐,則有何施責之事乎?權卨,令金吾嚴覈,而疏末事,另飭捕廳,使之刻期譏捕。爾其勿辭察職。
鞫廳罪人閔元錫·閔陽魯·閔夢魯·閔瑺·閔瑄·閔瑀·李廷台·李遇春·尹奭·永伊·閔光魯放送。
今日二更四點,藥房詣閤門外,口傳啓曰,卽伏聞入侍醫官所傳之言,卽今聖候,呼吸不平,困惱特甚,竹瀝調進龍腦安神丸,而猶未減歇云。臣等與未入侍之醫官,卽爲入診之意,敢啓。傳曰,卽今則困惱及呼吸不平之氣,差勝,勿爲入診。
義禁府啓曰,卽接月令醫員金重器手本,保放罪人李麟徵,病勢今已向差云,還囚之意,敢啓。傳曰,知道。禁府謄錄
上在昌德宮。停常參·經筵。
去夜,內醫院官員,以都提調意啓曰,本院副提調李善溥,今日被臺疏論斥,卽爲出去,以致闕直,當此三提調竝直之日,不可不備員。李善溥,明日待開門牌招,使之入直,何如?傳曰,允。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。。
藥房啓曰,伏聞夜間聖候,以熏熱煩轉困惱,寢睡不得安穩云。伏未審朝來,熏熱·困惱其已減歇,而膈間不淸利,及呼吸不平,頭部微疼之候,亦已差減乎?口淡及腹部微飽,脚部足跗微浮之氣,比昨加減何如,而脚部牽引,亦有所減乎?犀角地黃湯三貼,當盡於今日,夜來症候又如此,臣等不可不與諸醫趁早入診,詳察症候,議定繼進之藥矣。不勝終宵煎灼,敢此問安,竝爲仰稟。答曰,知道。朝來熏熱已歇,而困惱未已,膈間不淸利之氣往來,呼吸不平及頭部微疼之候差減,口淡一樣,而腹部微飽,脚部足跗微浮之氣,及脚部牽引,亦無所減矣
今日藥房入診時,疏章之事,係家禮源流,上候平復間,姑勿捧入事,及今年啓覆,明年退行事,榻前定奪。
右議政金宇杭二十二度呈辭。入啓。傳曰,安心調理。
奉敎宋眞明上疏。大槪,敢陳懇迫情理,冀蒙恩遞,俾得及時歸護事。入啓。答曰,省疏具悉。爾其勿辭往省焉。
藥房口傳啓曰,臣等入診退出後,與諸醫等,反覆商議,則皆以爲,入侍時所達,增味導赤散二貼,自今日進御,以爲淸出小便之地,宜當云。此藥今纔煎入,而前入湯劑,則停進之意,敢啓。答曰,知道。
鞫廳罪人次禮元情,愛生更推。傳曰,推鞫姑罷。
大殿·中殿·世子宮·嬪宮,藥房·政院·玉堂夕問安。答曰,知道。
都承旨李善溥上疏。大槪,臣於臺疏之發,不敢晏然,方在迸出俟罪之中,召牌儼臨,不得冒沒趨詣,陳章退伏于闕外,尤增死罪事。入啓。答曰,省疏具悉。臺言之不是,予已知之,則於卿有何所嫌?卿其勿辭,從速察職。
禮曹,來丙申年文武科重試,及對擧別試諸科擇日,文武科初試,來二月二十一日,講經,來三月二十一日,殿試,閏三月初四日,文武科重試,閏三月初九日,別試及重試放榜,閏三月十六日卯時,來丁酉式年諸科,初試鄕漢城試,進士,丙申八月十九日,生員,八月二十一日,文武科,九月十一日,雜科,九月二十日推擇。啓。
觀象監,自昧爽至辰時,有霧氣。自巳時至未時,日暈。啓。以上朝報
禮曹啓曰,來丙申年文武官重試·對擧別試·文科初試,額數三百人,依前例,咸聚京師,分兩所,各取二百五十人。初場賦表,終場策問一道,講經四書中,抽栍一書,三經中自願一經,粗以上試取事,知委擧行,何如?傳曰,允。禮曹謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱煩轉,困惱呻吟,膈間不淸利,寢睡不得安穩云。伏未審朝來,熏熱·困惱及膈間不淸利,其已減歇,而頭部微疼之候,更不發作,口淡及腹部微飽,脚部足跗浮氣,比昨加減何如?脚部牽引,亦有所減乎?今日臣等,與諸醫入診,詳察症候,宜當,不勝終宵煎灼之至,敢此問安,竝爲仰稟。答曰,知道。朝來熏熱減歇,而困惱頗甚,膈間猶未淸利,頭部微疼之候,更不發作,而口淡及腹部微飽一樣,浮氣有滋蔓之勢,而脚部足跗有加,脚部牽引,亦無所減矣。勿爲入診。
內醫院官員,以都提調意啓曰,本院副提調李善溥疏批已下,不可連日闕直,卽爲牌招察任,何如?傳曰,允。
右議政金宇杭二十三度呈辭。入啓。傳曰,安心調理。
禁府,推鞫問事郞廳金相玉有頉,代李重協啓。
都承旨李善溥,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
兵曹口傳政事,副司果李重協。
鞫廳罪人李重明·李起徵元情,李世卿·李起徵更推。傳曰,推鞫姑罷。朝報
問事郞廳,以推鞫大臣意啓曰,問事郞廳李重協,時無職名,令該曹口傳付軍職,以爲參坐之地,何如?傳曰,允。
推鞫廳啓曰,罪人李起徵拿來事,昨已發遣都事矣。今聞,自捕廳,纔已捉得拘留云,卽爲拿囚推問,而出去都事,則還爲上來之意,分付,何如?傳曰,允。義禁府謄錄
上在昌德宮。停常參·經筵。
下直,慶尙左兵使張鵬翼,安邊府使韓配夏。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,調進龍腦安神丸之後,呼吸不平則差減,而以膈間不淸利,熏熱·困惱及渴候,寢睡不得安穩云。伏未審朝來,熏熱·困惱及膈間不淸利之候,其已減歇,而口淡及腹部微飽之氣,脚部足跗浮氣,比昨加減何如?脚部牽引,亦有所減乎?增味導赤散二貼,已盡於昨日,小便之色,則幾至如常,而浮氣日有滋蔓之勢,臣等不可不與諸醫入診,詳察症候,議定繼進之藥矣。不勝終宵煎灼之至,敢此問安,竝爲仰稟。答曰,知道。朝來熏熱減歇,而困惱未已,膈間不淸利之候往來,口淡及腹部微飽,脚部足跗浮氣,與昨一樣,而脚部牽引,亦無所減矣。
右議政金宇杭二十四度呈辭。入啓。傳曰,安心調理。
持平李鳳翼啓曰,臣以無似,濫叨臺職,揣量才分,決難承當,悉暴危悃,冀蒙鐫遞,而略陳近事之所慨然者,以效一日之責矣。及承聖批,誨諭備至,而至於李善溥事,則雖以日月之明,猶不免爲先入之說所眩惑,乃以本非誣訐有何施責爲敎,臣於是,已不勝其慙恧,而繼伏見善溥疏本,則惟務譸張,尤肆誣飾,反詈之言,全無倫理,勒驅臣於誣罔天聽之科,人之放肆,胡至此極?八路多士之爲請,從祀而上京者,仍參朴光世疏下之由,臣之前疏,已陳其委折矣。夫名錄諸生之不能盡數,詣闕之例,人孰不知,而善溥反以數十鄕儒,不可混稱八路爲言者,已不成說。光世陳疏之時,雖不能通諭遠道,而諸路之士,已上路者,亦不下數百,則此非八道多士而何?其視柳奎等初以建院上來,移其名帖,改陳他疏者,何如也?善溥身居喉司,從中欺弄,使我聖上待士之誠,不能無致疑之擧,誣訐之罪,有孰甚焉?況以儒爲名,則雖以人主之尊,不宜輕加僇辱,善溥敢以奸濫之目,加之於多士,其亦悖矣。尤可駭異者,善溥忽地創說,勒謂臣以曾參請召之疏,臣看來不覺失笑。臣於平日未嘗參於此等之疏,而今其爲言,若是謊罔,上以其君,下以脅臣。噫,對臣爭辨之事,猶且惟意做言,無少疑難,推此一事,亦可知其條論,疏儒之言,專出捏虛,固不足多辨也。臣職忝言地,旣請施罰,則臺議未勘之前,彼當縮伏以俟,而汲汲投疏,公肆詬詆,其亦無所忌矣。雖然臣厚被其辱,已難晏然,而殿下又以臣言,謂之不是,此聖明不能覷破其實狀而然也。臣新入臺閣,言議且輕,未能見信於君父,至有此未安之敎,其何顔面,仍冒於臺次乎?請命遞斥臣職。答曰,勿辭,退待物論。
藥房再啓曰,臣等入診退出後,與儒川君濎及諸醫等,反覆商議,則皆以爲,聖候浮氣日滋,膈氣頻作,木萸湯先進三貼,以爲利膈疎滯之地,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
鞫廳罪人李起徵刑問一次,第十八度承服,李世卿刑問一次不服,二次不服。傳曰,推鞫姑罷。
全羅監司書目,古阜郡守李喜泰,去月三十日身死事。
進士柳大垣等上疏。大槪,請察先正之被誣,亟懲醜正者之罪,以幸斯文,不勝萬幸,而臣等拜疏詣闕,今已七日,喉司·藥院合勢沮格,至以事係家禮源流,疏一切勿捧爲請,其所用意,專在壅蔽天聰,排抑士論,臣等尤不勝駭憤,敢此竝溷。伏乞聖明,快正喉司·藥院居中欺蔽之罪事。呈政院。
政院啓曰,再昨柳大垣等,爲先正辨誣之疏到院,而以入診時定奪之意,曉諭諸生,則又爲侵斥本院,終不退去,故不得已啓稟,仍有勿爲捧入之命矣。柳大垣等,昨今連日來呈,以爲當初陳疏,實在定奪之前,而本院遷托不捧,有乖待士之道,至以喉司·藥院合勢沮格,以事係家禮源流之疏,一切勿捧爲請,其意專在於壅蔽天聰,排抑士論,仍請喉司·藥院之居中欺蔽之罪,本院酷被多士之斥,至於請罪,則決不可任自退却,定奪之後,又不敢循例捧入,何以爲之?敢稟。傳曰,旣曰,平復間勿捧,則儒生亦臣子耳,何可不顧分義,作此可駭之擧乎?極爲未安,勿爲捧入。以上朝報
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱呻吟,膈間不淸利,寢睡不得安穩云。伏未審朝來,熏熱·困惱及膈間不淸利之候,其已減歇,而口淡及腹部·脚部足跗浮氣,比昨加減何如?脚部牽引,亦有所減乎?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。朝來熏熱減歇,而困惱頗甚,膈間不淸利之候一樣,口淡無減,而厭食日甚,腹部微飽,脚部足跗浮氣及脚部牽引,亦無所減矣。勿爲入診。
都承旨李善溥再度呈辭。入啓。遞差。
右議政金宇杭二十五度呈辭。入啓。傳曰,安心調理。
判府事李頤命箚子。大槪,臣於儒生之疏,不敢晏然,乞蒙鐫罷,以安微分事。入啓。答曰,省箚具悉卿懇。當此竝直之日,雖無筵白之事,固當退而俟時,況勿捧有命,而作此駭擧,其不識分義甚矣。壅蔽之云,全不成說,何足爲嫌?卿其安心勿辭,速出行公,以副予望。仍傳曰,遣史官傳諭。
吏曹啓曰,承旨有闕,政事,取稟。傳曰,當日爲之。
政院啓曰,持平李鳳翼引避退待,今已經宿,而行大司憲權尙夏,執義權忭在外,掌令安重弼未肅拜,掌令權熀鞫廳進去,持平朴聖輅呈辭,不得處置,除在外未肅拜及鞫廳進去外,呈告人員,卽爲牌招,使之處置,何如?傳曰,允。
大司諫金興慶上疏。大槪,敢陳煎迫私悃,冀蒙趁時歸護事。入啓。答曰,省疏具悉。爾其勿辭往省焉。
政院啓曰,卽者吏曹郞廳來言,今日爲政事,命下,而判書趙泰采,情勢難安,參判李觀命未肅拜,參議李宜顯服制,不得開政云。判書·參判·參議,竝卽牌招,開政,何如?傳曰,允。
吏曹判書趙泰采上疏。大槪,臣於柳大垣等疏,亦有不得晏然者,玆敢不避瀆擾,冒進危懇,乞賜遞免,以快人心事。入啓。答曰,省疏具悉。大臣箚批,已悉予意矣。此等之說,不足爲嫌,安心勿辭,速出行公。
假注書李挺淵有頉,代崔昌會。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,困惱及膈間不淸利之候,加減何如?傳曰,困惱之候一樣,而膈間不淸利之氣,猶未快減矣。
府前啓,請當該守門將罷職事,請吳遂元·李獻英·李獻章·姜世胤·崔㙫·尹彬·柳爰相等,拔去槐院之選事。新啓,引嫌而退,當初疏論,旣據公議。未安之敎,不必爲嫌。誣捏之言,奚足多辨?請持平李鳳翼出仕。答曰,不允。處置事,依啓。
謝恩,吏曹參判李觀命。
鞫廳罪人,李世卿刑問三次不服。李世卿·李起徵面質。傳曰,推鞫姑罷。
鞫廳罪人,閔玖·閔瓛·閔璲·閔玩·李世相放送。
觀象監,自巳時至未時,日暈。啓。朝報
有政。兵批,以李晩成爲司直,趙尙絅·李重協爲副司果,李善溥·崔昌會·李義宗爲副司正。
禮曹啓曰,來丙申年正朝,大殿·中宮殿·世子宮陳賀節目,當爲磨鍊,而自上方在靜攝之中,以權停例磨鍊乎?敢稟。傳曰,依爲之。
又啓曰,來丙申年正朝,大殿·中宮殿陳賀時,王世子致詞·陳賀等節目,當爲磨鍊,而方在賞藥之中,何以爲之?敢稟。傳曰,權停。禮曹謄錄
忠勳府啓曰,今乙未年秋冬等褒貶,當磨勘,而本府有司堂上不齊,限內不得爲之之意,敢啓。傳曰,知道。忠勳府謄錄
義禁府啓曰,今秋冬等,本府郞廳褒貶等第,當爲磨鍊,而推鞫相値,限內不得爲之之意,敢啓。傳曰,知道。禁府謄錄
有政。吏批,以申鳴漢爲古阜郡守,李箕翊爲掌樂判事,金翰運爲承文正字,柳渲爲氷庫別提,李舟臣爲戶曹佐郞,申靖夏爲副校理。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
傳曰,今日寢睡不寧,困惱頗甚,只推鞫及褒貶文書入之。
藥房再啓曰,伏聞夜間,聖候熏熱·困惱呻吟,膈間不淸利,寢睡不寧云。伏未審朝來,熏熱·困惱及膈間不淸利之候,其已減歇,而口淡及腹部微飽,脚部足跗浮氣,比昨加減何如?脚部牽引,亦有所減乎?木萸湯二貼,已盡於昨日。臣等與諸醫入診,詳察症候,更議當進之藥,宜當,不勝終宵煎灼,敢此問安,竝爲仰稟。答曰,知道。朝來熏熱減歇,而困惱特甚,口淡及膈間不淸利,腹部微飽一樣,浮氣有加無減,而脚部牽引,亦無所減矣。今日欲試烏牛尿,勿爲入診,姑勿議藥。
右議政金宇杭二十六度呈辭。入啓。傳曰,安心調理。
判決事洪景濂再度呈辭。入啓。遞差。
內醫院官員,以都提調意啓曰,本院副提調闕直,今已多日,新除授副提調李晩成,卽爲牌招察任,何如?傳曰,允。
謝恩,都承旨李晩成。
疊書禮曹啓曰,來丙申年文武官重試·對擧別試·文科初試,額數三百人,依前例,咸聚京師,分兩所,各取一百五十人。初場賦表,終場策文一道,講經四書中抽栍一書,三經中自願一經,粗以上試取事,知委擧行,何如?傳曰,允。
兵曹啓曰,禮曹啓辭,文武官重試·對擧別試·文科初試,額數三百人,咸聚京師,分兩所,試取事,允下矣。武科初試,亦當擧行,而取考前例,則丙辰年,分兩所,各取一百人。丙戌年,分兩所,各取二百人。今則當取幾人乎?敢稟。傳曰,各取一百五十人,可也。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,困惱及膈氣不平,加減何如?傳曰,竹瀝,調進龍腦安神丸之後,膈間不淸利之氣少減,而困惱一樣矣。
鞫廳罪人李重明·愛生更推,李世文·柳夢弼·李希登元情,李世卿刑問四次不服。傳曰,推鞫姑罷。
右承旨洪禹瑞,同副承旨吳命恒牌不進,罷職傳旨。傳曰,只推勿罷。
今日,賓廳日次,而聖候方在靜攝中,頉稟。答曰,知道。備局謄錄
政院啓曰,各道京衙門褒貶頉狀及草記,依前定奪,抄合書入之意,敢啓。傳曰,知道。訓局謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱呻吟,膈間不淸利,寢睡不得安穩云。伏未審朝來,熏熱·困惱及膈間不淸利之候,其已減歇,而口淡及腹部微飽之氣,脚部足跗浮氣,比昨加減何如?脚部牽引,亦有所減乎?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。朝來熏熱減歇,而困惱特甚,膈間不淸利,腹部飽滿之氣有加,浮氣日漸滋蔓,而口淡及脚部牽引,亦無所減矣。勿爲入診。
右議政金宇杭二十七度呈辭。入啓。傳曰,安心調理。
鞫廳罪人李起徵·李世卿,刑問五次不服。
政院啓曰,伏見今秋冬等諸道褒貶啓本,則江原監司沈宅賢,守令無一人居下,平安監司趙泰老,江華留守李台佐,京畿水使尹殼,南兵使李鳳祥,全羅水使李汝玉,右水使李相頊,邊將中無一人居下,殊無嚴明殿最之重,竝推考。京畿監司崔錫恒,引嫌陳疏,不爲封進,莫重褒貶,不宜遲滯,推考警責,斯速前進之意,分付,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,困惱及膈間不淸利,腹部飽滿之氣,晩後加減何如?傳曰,晩後一樣矣。
鞫廳罪人李世卿,刑問六次不服,李起徵,刑問二次不服。傳曰,推鞫姑罷。
初更五點,藥房詣閤門外,口傳啓曰,卽伏聞醫官所傳之言,卽今聖候,膈間不淸利之氣有加,呼吸甚不平云。臣等不勝驚慮,來詣閤門,與諸醫入診之意,敢啓。傳曰,依爲之。二更一點,膻中穴十一壯受灸後,大殿·中殿·世子宮·嬪宮,藥房·政院·玉堂問安。答曰,知道。以上朝報
上在昌德宮。停常參·經筵。
自辰時至巳時,日暈。
下直,礪山府使白漢相,朔寧郡守金浣。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱呻吟,膈間不淸利,寢睡不得安穩云。伏未審朝來,熏熱·困惱及膈間不淸利之候,其已減歇,而口淡及腹部飽滿,脚部足跗浮氣,比昨加減何如?脚部牽引,亦有所減乎?蔘橘茶,昨夜其已進服乎?今日臣等,不可不與諸醫入診,詳察症候矣,不勝終宵煎灼之至,敢此問安,竝爲仰稟。答曰,知道。朝來熏熱減歇,而困惱特甚,膈間不淸利之候,及口淡腹部飽滿,脚部足跗浮氣,一樣無減,而脚部牽引,亦無所減,蔘橘茶,昨夜進服。勿爲入診。
右議政金宇杭二十八度呈辭。入啓。傳曰,安心調理。
備忘記,近日候班,禮曹堂上全然不參,其在事體,殊甚未安,推考。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,困惱及膈間不淸利之候,晩後加減何如?昨日煎入蔘橘茶,今日連爲煎入之意,敢啓。傳曰,知道。困惱及膈間不淸利之候,一樣矣。
鞫廳罪人李世卿,刑問七次不服,八次不服,李世徵,刑問三次不服,四次不服。傳曰,推鞫姑罷。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱呻吟,膈間不淸利,寢睡不得安穩云。伏未審朝來,熏熱·困惱及膈間不淸利之候,其已減歇,而口淡及腹部飽滿,脚部足跗浮氣,比昨何如?脚部牽引,亦有所減乎?今日臣等,與諸醫入診,詳察症候,宜當,寒威猝嚴,臣等尤不勝終宵煎慮之至。中宮殿玉候,近日何如,而王世子·嬪宮氣候,亦何如?敢此問安,竝爲仰稟。答曰,知道。朝來熏熱減歇,而困惱及膈間不淸利之候,與昨一樣,口淡及腹部飽滿,脚部足跗浮氣,脚部牽引,亦無所減矣,勿爲入診。內殿氣候,無事。世子·嬪宮氣候,平穩矣。
右議政金宇杭二十九度呈辭。入啓。傳曰,安心調理。
禁府,推鞫問事郞廳趙翼命有頉,代趙彦臣。啓。
兵曹口傳政事,司果趙彦臣。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,卽伏聞差備待令醫官所傳之言,晩後上候膈間,甚不淸利,呼吸不平云。烏牛尿進服,亦稍久,其間已有差減之效乎?敢啓。傳曰,烏牛尿進御後,呼吸不平之氣,小減矣。
禁府啓曰,卽接月令醫員李夢協手本,則時囚罪人柳載和,以年老抱病之人,久處冷地,添得傷寒,寒熱交作,兼以泄瀉,度數無算,食飮全廢,氣息奄奄云。自前罪人病勢如此,則有保放救療之規,敢此仰稟。傳曰,依爲之。朝報
問事郞廳,以鞫廳大臣意啓曰,問事郞廳趙彦臣,時無職名,令該曹口傳付軍職,以爲參坐之地,何如?傳曰,允。禁府謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱呻吟,膈間不淸利,寢睡不得安穩云。伏未審朝來,熏熱·困惱及膈間不淸利之候,其已減歇,而口淡及腹部飽滿,脚部足跗浮氣,加減何如?脚部牽引,亦有所減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱減歇,而困惱及膈間不淸利之候無減,口淡及腹部飽滿,脚部足跗浮氣,比昨一樣,而脚部牽引,亦無所減矣。勿爲入診。
右議政金宇杭三十度呈辭。入啓。傳曰,安心調理。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,兵曹判書尹趾仁家,遣鍼醫看病,訓鍊大將尹就商家,遣御醫看病。
鞫廳罪人李世卿,刑問十一次不服,十二次不服,李起徵,刑問七次不服,八次不服。傳曰,推鞫姑罷。
副修撰洪啓迪·黃龜河牌不進,罷職傳旨。傳曰,禁推。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱呻吟,膈間不淸利,寢睡不得安穩云。伏未審朝來,熏熱·困惱及膈間不淸利之候,其已減歇,而口淡及腹部飽滿,脚部足跗浮氣,比昨加減何如?脚部牽引,亦有所減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱減歇,而困惱及膈間不淸利之候無減,口淡及腹部飽滿,脚部足跗浮氣一樣,而脚部牽引,亦無所減矣。勿爲入診。
右議政金宇杭三十一度呈辭。入啓。傳曰,安心調理。
傳曰,史官四員待命,騎馬九匹立之,臘享大祭所內摘奸。
鞫廳罪人李世卿,刑問十三次不服,十四次不服,李起徵,刑問九次不服,十次不服。傳曰,鞫廳姑罷。
大殿·中殿·世子宮·嬪宮,藥房·政院·玉堂夕問安。答曰,知道。朝報
司饔院啓曰,濟州洞庭橘進上,今始來到,而宗廟薦新,不爲同封,問其曲折於陪持人,則薦新所載船,相失於海中,未及來到云。進上先到,則推移薦新,已有前例,洞庭橘三百二十箇,移送禮曹,使於明日宗廟·永昭殿·敬寧殿薦新後,還爲內入,何如?傳曰,允。司饔院謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱呻吟,膈間不淸利,或睡或覺,寢睡不寧,卽今膈間悶鬱頗甚云。伏未審,熏熱·困惱及膈間悶鬱之氣,其已減歇,而口淡及腹部飽滿,脚部足跗浮氣,比昨加減何如?脚部牽引,亦有所減乎?且伏聞昨夜入侍醫官所傳之言,浮氣諸處,比數日來頓加云,臣等伏不勝一倍煎灼之至,卽與諸醫入診,詳察症候,議定當進之藥,宜當,敢此問安,竝爲仰稟。答曰,知道。熏熱·困惱特甚,膈間悶鬱之氣,猶未減歇,口淡及腹部飽滿,脚部足跗浮氣,一樣無減,而脚部牽引,亦無所減矣。
右議政金宇杭三十二度呈辭。入啓。傳曰,安心調理。
鞫廳罪人李世卿,刑問十五次不服,十六次不服,李起徵,刑問十一次不服,十二次不服。傳曰,推鞫姑罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,入診時所達赤小豆湯,退出後,與諸醫商議,則皆以爲,赤小豆一合,白商陸五錢,葫小許煎湯,生薑汁調進,宜當云。此藥煎入之意,敢啓。傳曰,知道。朝報
上在昌德宮。停常參·經筵。
鞫廳,罪人李世卿物故。啓。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞聖候,熏熱·困惱,終夜未已,浮氣漸加,飽滿特甚,膈間煩鬱,呼吸不平,不能安臥,寢睡全失,曉來諸症候,一樣無減云。臣等伏不勝一倍煎灼之至,卽與諸醫入診,詳察症候,宜當,敢此問安,竝爲仰稟。答曰,知道。入診事,依啓。
右議政金宇杭三十三度呈辭。入啓。傳曰,安心調理。
戶曹啓曰,卽接廣興倉所報,來丙申正月朔頒料次,倉官進去于右議政金宇杭麻浦所住處,請受祿牌,則以爲,頃日倉官,今朔祿俸,承命輸致者,至於六次,一向固拒,以致累度煩稟,極爲惶恐,不得已領受,至今愧恧。方在呈告乞遞之中,常祿不可每每冒受,祿牌不爲出給,係是大臣祿俸,何以爲之?敢稟。傳曰,令倉官輸送。
備邊司啓曰,統制使李澤呈狀本司,備陳身病沈痼之狀,請蒙啓達遞改,而事體不當容易變通,措辭題送矣。又復連呈,觀其狀辭,則以爲,宿病中,添得別症,方在萬分危篤之境,一晝夜之間,氣窒復甦者,輒至累次,一營衆務,久已廢却,時急狀聞,亦不得親自着署,一息未絶,幸得遞還,死且瞑目云。李澤赴任,纔滿周年,統閫重任,旣已遴選差送,聞其營務悉擧,瓜限之前,徑先許遞,實甚可惜,而其病實狀,群議亦以爲言,在朝家體下之道,宜有所軫念,而曠務之弊,亦涉可慮,統制使李澤,遞改,何如?傳曰,允。
今日藥房入診時,藥房自今日移直司饔院事,榻前定奪。
禁府,推鞫問事郞廳李眞望有頉,代趙翼命。啓。
藥房口傳啓曰,困惱及膈間不淸利,飽滿之氣,晩後加減何如?朝水刺進御,尙未承聞,下情不勝悶鬱。伏未知,其已進御乎?敢啓。答曰,困惱等症一樣,而水刺纔已進御矣。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,伏見全羅監司金普澤,濟州三邑守令,今秋冬等褒貶啓本,則判官鄭揀,誤以前判官南九明書塡,鄭揀辭陛,在於今四月念間,到任已久,而以前判官姓名,泛然等第,難免不察之失,而此與等第文字之差誤有異。監司金普澤,濟州前牧使邊是泰,竝從重推考,何如?傳曰,允。
鞫廳罪人李起徵,刑問十三次不服,十四次不服。傳曰,推鞫姑罷。
右議政金宇杭上疏。大槪,冒萬死更暴血懇,伏乞亟准所請,還寢祿俸輸送之命事。入啓。答曰,省疏具悉卿懇。屢悉至意,復何多誥?常廩今又不受,無已太過?卿其安心勿辭領受,須速入城,以副予望。仍傳曰,遣史官傳諭。
謝恩,修撰黃龜河,副修撰洪啓迪。朝報
司饔院啓曰,濟州牧十月朔進上六運七運,大殿所封金橘三百箇,分入二閣,柑子一千二百箇,分入六閣,中宮殿所封柑子七百二十箇,分入四閣,世子宮所封柑子七百二十箇,分入四閣,今日到來,而進上單子,稱以海中漂失,不爲現納,不得已取考本官路次物目,照數捧上以入,而涉海風浪,或致漂失,不無其弊。莫重進上單子,不善護來之罪,不可不懲,陪持人,令攸司科罪,封進官亦有不能檢飭之失,推考,何如?傳曰,允。司饔院謄錄
有政。吏批,以權尙游爲知義禁。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,四更初就寢,而以熏熱·困惱,腹部飽滿,膈間不淸利之候,寢睡數覺不寧云。伏未審朝來,熏熱·困惱及腹部飽滿,膈間不淸利之候,其已減歇,而口淡及脚部足跗浮氣,比昨加減何如?脚部牽引,亦有所減乎?今日臣等,與諸醫入診,詳察症候,宜當,不勝終宵煎灼之至,敢此問安,竝爲仰稟。答曰,知道。朝來熏熱減歇,而困惱及腹部飽滿,膈間不淸利之候一樣,口淡及脚部足跗浮氣,比昨無減,而脚部牽引,亦無所減。勿爲入診。
右議政金宇杭三十四度呈辭。入啓。傳曰,安心調理。
藥房口傳啓曰,赤小豆湯進御後,意謂便道滑利矣,尙無應效。儒川君濎及諸御醫等,皆以爲,白商陸倍入錢數,爲宜云。朝所煎入者,姑勿進御,更爲倍入煎進之意,敢啓。傳曰,知道。大殿·中殿·世子宮·嬪宮,藥房·政院·玉堂夕問安。答曰,知道。
鞫廳罪人李起徵,刑問十五次不服,十六次不服。傳曰,推鞫姑罷。
觀象監,自巳時至未時,日暈。啓。朝報
司饔院啓曰,藥房移設本院,故本院依前,移接扈衛廳之意,敢啓。傳曰,知道。司饔院謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱,腹部飽滿,膈間不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口淡及腹部以下浮氣,比昨加減何如?脚部牽引,亦有所減乎?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。朝來熏熱減歇,而困惱無加,腹部飽滿,膈間不淸利之候一樣,口淡及腹部以下浮氣,比昨無加,而脚部牽引,亦無所減矣。勿爲入診。
右議政金宇杭三十五度呈辭。入啓。傳曰,安心調理。
鞫廳罪人李起徵,當日物故。啓。
大殿·中殿·世子宮·嬪宮,藥房·政院·玉堂夕問安。答曰,知道。
鞫廳,罪人柳夢弼·李世允·麻音先·次禮竝放送,李希登杖一百流三千里定配,李重明遠地定配,愛生移送刑曹。啓。朝報
政院啓曰,卽者禁府郞廳,以鞫廳大臣意來言,罪人李世卿·李起徵等,雖已物故,他餘在囚罪人,今當議啓。故大臣以下來會禁府,承旨請來云矣,敢啓。傳曰,知道。
推鞫廳啓曰,罪人李世卿·李起徵累次嚴刑,終不承款,相繼殞斃,誠可痛惋。世卿掛書,起徵同情之狀,以起徵之自招,與李重明·李希登之招觀之,衆證俱明,綻露無餘。特世卿·起徵堅忍抵賴,以致終未得正法,而獄情則節節昭然矣。李希登,只出於起徵之招,而世卿掛書事,不知掩諱,故初不請刑,而旣有所聞於起徵,則知而不告,自有當律,請令禁府杖一百流三千里。李重明,則接置世卿奸惡之徒,及聞柳夢弼之言,槪得掛書之狀,初招則全諱,因起徵之招,更推後,始乃指告,情甚可惡,請遠地定配。柳夢弼,則世卿·起徵當夜綢繆出入之時,同在房中,雖有目見,而無他與知之端。李世文,只問世卿在處而已,則俱不必論罪,麻音先·次禮,亦無可罪之事,請竝放送。愛生,則前後之招,與捕廳所供變詐者,似有奸情,不可全然置之,請移送刑曹處之。捕廳囚禁罪人李俊·金斗相·李進,乃自本廳移送禁府啓下,而無緊問之端,初不請拿矣,請竝令放送。答曰,依啓。禁府謄錄
兵曹啓曰,今月二十三日闕門已閉之後,耀金門守門將,以藏氷軍三名,牛二匹,馬二匹,未及出去,而門已閉鎖之意來告,推問其由,則以爲,氷庫去本門稍遠,未知其落後,不卽出送云,無省記之人,仍留闕,事甚驚駭。自本曹從重治罪,當該守門將,亦難免不能檢察之罪,推考,何如?傳曰,允。兵曹謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱呻吟,腹部飽滿,膈間不淸利,寢睡數覺不寧云。伏未審朝來,熏熱·困惱及膈間不淸利之候,其已減歇,而口淡及腹部以下浮氣,比昨加減何如?脚部牽引,亦有所減乎?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。朝來熏熱減歇,而困惱頗甚,腹部飽滿,膈間不淸利之候一樣,口淡及腹部以下浮氣,脚部牽引,亦無所減矣。勿爲入診。
右議政金宇杭三十六度呈辭。入啓。傳曰,安心調理。
左尹梁重廈三度呈辭。入啓。遞差。
假注書崔昌會有頉,代李顯章,假注書李義宗有頉,代金弘錫。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,來二十六日祿都目政事爲之之意,敢啓。傳曰,知道。
政院啓曰,京畿監司崔錫恒,以秋冬等褒貶,引嫌陳疏,不爲封進,故頃已請推催促矣。其所引嫌,到今更無可論,而莫重殿最,如是遷就,事在未安。前日留院之疏,還爲下送,使之斯速擧行,何如?傳曰,允。朝報
吏批,以申思喆兼校書校理。
上在昌德宮。停常參·經筵。
下直,昌寧縣監崔錫九。
大殿,政院·玉堂·二品以上·六曹問安。答曰,知道。中殿·世子宮,藥房·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱呻吟,三更又有寒縮之氣,移時鎭定,腹部飽滿,膈間不淸利,寢睡不寧云。伏未審朝來,熏熱·困惱·腹部飽滿,膈間不淸利之候,卽已減歇,而口淡及腹部以下浮氣,比昨加減何如?脚部牽引,亦有所減乎?赤小豆湯已進五貼,而尙無縣然疎利之效,症候又如此,藥路不無變通之議。今日臣等,與諸醫趁早入診,詳察症候,議定當進之藥,宜當,不勝終宵煎灼,敢此問安,竝爲仰稟。答曰,知道。朝來熏熱減歇,而困惱頗甚,腹部飽滿,膈間不淸利之候一樣,口淡及腹部以下浮氣,脚部牽引,亦無所減矣。
右議政金宇杭三十七度呈辭。入啓。傳曰,安心調理。
禁府,鞫廳罪人李希登三水府流三千里,李重明龍川府遠地定配。啓。
今日藥房入診時,檢閱兪拓基牌招察任事,及赤小豆湯今姑停止,牽牛丸,自明日進御事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,都摠管延礽君,檢閱兪拓基。朝報
有政。兵批,以韓祉·金始煥·洪重周·柳憲章·李震煥·李聖肇爲副司直,李徵夏爲護軍,權尙游爲司直,李善溥·梁重廈爲副司直,朴弼成爲都摠管,尹慤爲統制使,鄭以雲爲滿浦僉使,李光佐爲同知,南九明爲五衛將,張漢相爲副摠管,李以才爲僉知,趙得位爲兼司僕,權萬爲兼司僕,宋瑞熙·金弘祉·黃道元爲預差兼司僕。
藥房入診入侍時,闕內入直內三廳將官·軍兵等,中日試射放,依上年例,姑爲停止事,榻前定奪。禁營謄錄
吏批,以兪拓基爲檢閱,朴長潤爲承文副正字,權爲漢城左尹,韓世良爲判決事。
上在昌德宮。停常參·經筵。
下直,召村察訪李相休。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱呻吟飽滿,膈間不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口淡及脚部以下浮氣,比昨加減何如?脚部牽引,亦有所減乎?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。熏熱減歇,昨夜困惱有加,而朝來頗甚,腹部飽滿,膈間不淸利之候,及口淡腹部以下浮氣,比昨無減,而脚部牽引一樣矣。勿爲入診。
右議政金宇杭三十八度呈辭。入啓。傳曰,安心調理。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,伏聞今日困惱特甚,口淡有加,丸藥尙不得進御云,晩後,症候加減何如?惶恐敢啓。傳曰,困惱差減,口淡比朝間,亦似差減矣。
兵曹,來丙申年重試·對擧別試·武科初試規矩,六兩三矢一百十步,柳葉箭一巡二中,取二技落點。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱,飽滿膈間不淸利,咳嗽頻發,寢睡不得安穩云。伏未審朝來,熏熱·困惱及腹部飽滿膈間不淸利之候,其已減歇,而咳嗽,亦有所減乎?口淡及腹部以下浮氣,脚部牽引,比昨加減何如?昨入丸藥,今日則可以進御乎?臣等與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。朝來熏熱減歇,而困惱無加,腹部飽滿,膈間不淸利之候一樣,咳嗽有加,而口淡及腹部以下浮氣,脚部牽引,比昨無減,丸藥,今日亦難進御矣。勿爲入診。
右議政金宇杭三十九度呈辭。入啓。傳曰,安心調理。
傳曰,史官一員待命,騎馬三匹立之。章陵忌辰祭所內摘奸。
今秋冬等褒貶,陽智縣監金舜臣,陰竹縣監趙壽達,以上中。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,卽伏聞入侍醫官柳瑺·丁時梯等所傳之言,聖候夜間,微有不舒之氣,及頭疼之候,旋卽止歇,而咳嗽頻發,至今未已云。臣等卽與儒川君濎及諸御醫等,反覆商議,則皆以爲,此是感傷寒氣之致,蔘蘇飮,加旋覆花·桑柏皮·杏仁·麩炒各一錢,連進三貼,以爲解感止嗽之地,宜當云。此藥煎入之意,敢啓。傳曰,知道。
假注書李顯章出使,代具命奎。朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱特甚,達夜呻吟,腹部飽滿,咳嗽苦劇,膈間尤不淸利,寢睡不寧云。伏未審朝來,熏熱·困惱及腹部飽滿,膈間不淸利之候,其已減歇,而咳嗽,亦有所減乎?口淡及腹部以下浮氣,脚部牽引,比昨加減何如?近日諸症一向無減,而感冒之候,今又如此,臣等區區煎灼之忱,曷有其極?今日不可不與諸醫趁早入診,詳察症候矣。敢此問安,竝爲仰稟。答曰,知道。朝來熏熱已歇,而困惱比昨少減,腹部飽滿,膈間不淸利之候一樣,咳嗽別無加減,而口淡及腹部以下浮氣,脚部牽引,亦無所減矣。勿爲入診。
政院啓曰,政府錄事來言,右議政金宇杭,昨夕自江郊,來住城外云。係是大臣去就,敢啓。傳曰,知道。
又啓曰,大司憲權尙夏,執義權忭在外,掌令權熀呈辭受由,掌令安重弼,持平朴聖輅·李鳳翼呈辭,連日監察茶時,事甚未安。除在外呈辭受由外,呈告人員,竝卽牌招察任,何如?傳曰,允。
又啓曰,卽伏見京畿監司崔錫恒今秋冬等褒貶啓本,則守令無一人居下,殊無嚴明殿最之意,推考,何如?傳曰,允。
右議政金宇杭四十度呈辭。入啓。傳曰,安心調理。
持平朴聖輅牌不進,依承傳罷職。
大殿·中殿·世子宮,政院·二品以上·六曹過歲問安。答曰,知道。
嬪宮,政院·玉堂過歲問安。答曰,知道。
大殿·中殿·世子宮·嬪宮,藥房夕問安。答曰,知道。
吏曹啓曰,臺諫有闕,政事,取稟。傳曰,再明日爲之。
藥房口傳啓曰,晩後,咳嗽·頭部暈疼·腹部飽滿·膈間不淸利等症,加減何如?傳曰,晩後無減矣。以上朝報郞廳曺命胤書。趙景觀校正。
