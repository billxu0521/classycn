上在慶德宮。停常參·經筵。
二品以上,歲謁,四殿問安。答曰,知道。
傳曰,典獄擲奸,輕囚放釋,而前月擲奸時,疏放人,還囚與否,亦爲察啓。
刑房承旨啓曰,臣承命往典獄,前後囚徒憑推,則在獄罪人,仍囚者,六十□名,已放者,五十一名,新囚者,二十一名,而其中奴義男,則以背主爲名,而初無呈狀,卄五日擲奸時放送,而刑曹,以叛奴罪重,慮有逃躱之患,放卽還囚云。請當該堂上,推考。傳曰,近臣承命,放釋之人,未久旋卽還囚,極爲駭愕。當該堂上,先罷後推。
刑曹堂上,罷職現告,參判南以雄。
東氷庫內擲奸。
以國忌齋戒,兩司無所啓。
傳曰,初三日唐差官,接見爲之。以上故判書朴鼎賢日記
上在慶德宮。停常參·經筵。
謝恩,校理趙絅。
傳曰,明日陳賀,權停禮爲之。
明日陳賀,王世子率百官出宮,正時,辰初二刻。
內氷庫擲奸。
以國忌,無所啓。以上故判書朴鼎賢日記
上在慶德宮。停常參·經筵。
院啓,東昌尉權大恒,點退君賜,欲得大馬,已極可駭,而及其承傳,看品還送之後,亦爲委置於太僕,至於重杖色吏。其愚騃無識,不敬君命之罪,不可不治,請命罷職。答曰,不允。
府啓,崔有海事,尹左辟事,李貴事,許事。答曰,不允。
領議政吳允謙四度呈辭。入啓。答曰,宜勿固辭,須速出仕事,遣史官諭之。已上故判書朴鼎賢日記
上在慶德宮。停常參·經筵。
慶尙監司書目,南海呈,圍籬罪人張世哲,物故事。
備局啓,粘連吏曹關云云。管餉使成俊耉,受任兩西,已至七年,勞瘁致疾,兼傷水土,至於沈痼曠職。似當依願改差,另擇其代,急急下送,何如?傳曰,允。
東宮誕日,二品以上問安。傳曰,知道。
府啓,崔有海事,尹左辟事,李貴事,許事。傳曰,不允。
院啓,崔有海事,李貴事,許事,李仁民事,權大恒事。答曰,不允。以上故判書朴鼎賢日記
義禁府啓曰,本府都事柳楫,居在全羅道金堤地,除授後,病重不得上來云。請改差,以在京無故人,速爲差出。答曰,依啓。以上禁府謄錄
巳時,日暈。自午時至酉時,日有兩珥。夜一更,月暈,有霧氣。五更,白雲一道如氣,橫在東方天際,有時明滅,良久乃滅。
上在慶德宮。停常參·經筵。
傳曰,綾原君俌,差祭出去,則京畿都事所當隨往,各官亦宜優待,而非但都事不去,各官擧皆薄待,事極駭愕。本道監司推考,俾知其所失。
備邊司啓曰,管餉使成俊耉,旣已改差,當出其代,而在廷之臣,其才局,雖或有當此任者,若未諳西邊事情,則未免有生疏之患。南斗瞻,以體府從事,出入兩西,備悉事情,嘗管屯田,已著其效,曾爲賑恤之任,亦有成績。且其才局,無出此人之右,群議皆以爲可合。以此人差送,何如?傳曰,知道。他可合人,更爲議定。
府·院前啓。答曰,不允。
東·西氷庫內擲奸。
領議政箚,衰耗病伏,陳情辭職事。答曰,此非大臣辭退之時,須速出仕,以副予望。以上故判書朴井賢日記
上在慶德宮。停常參·經筵。
傳曰,大君夫人再揀擇,二月十八日爲之。
備邊司啓曰,成俊耉,積年勞瘁,以病乞解者,數矣。臣等難於其代,朝臣中可合此任,反覆商量,群議皆以爲南斗瞻,多有幹局,備諳西事,最合此任云。故以此擬薦矣。如不得此人,則此三人,亦合此任,故別單書啓。傳曰,知道。
管餉使薦望,朴·閔應恢·李永式。朴爲之。
府·院前啓。竝答曰,不允。
吏曹啓曰,金尙□上疏云云。以其父德謙年八十,引例願蒙優老之典。德謙,已行參議,見任僉知,似當依例陞秩。上裁,何如?啓。傳曰,加資。前府使朴知述,亦以八十,其孫斗亨上疏,亦命加資。以上故判書朴鼎賢日記
上在景德宮。停常參·經筵。
戶曹啓曰,今之頒祿之數,比壬子則正二品以上,減三石,比丙寅則正三品以上,減二石,從八品以上,減一石,通計前後裁減,則三品以上所減者,三石也,八品以上所減者,二石也。前後所減俸祿,雖不可一時准給,自今春等爲始,除忠義衛外,從八品以上至一品,各加一石,似爲宜當。正九品以下,則初不裁減,姑依丁卯以前之規,不得加給之意,敢啓。答曰,依啓。
領議政吳允謙五度呈辭。留政院。
都廳辛啓榮等,莊氷後入來。
以春享大祭齋戒,兩司無所啓。以上故判書朴鼎賢日記
上在慶德宮。停常參·經筵。
有政。以李行遠爲應敎,尹坵爲修撰,趙絅爲吏曹正郞,李安訥爲刑曹參判,禹甸爲信川郡守,李時稷爲尙衣正,柳斐爲訓鍊都正,趙撝爲鐵山府使,沈演爲正言,趙絅爲吏曹正郞,趙啓遠爲司書,沈東龜爲直講,鄭雷卿爲禮曹佐郞,金壽益爲工曹佐郞,李愼·鄭雲湖爲摠管。
備邊司啓曰,群議皆以爲,今年千秋節使臣,則不必追送,而前頭聖節之行,旣兼奏請,則兼出上·副使,竝齎明年千秋方物而行,則事甚便當云。敢此仰稟。傳曰,不允。
領議政吳允謙五度呈辭。傳曰,須體予意,勿辭行公事,遣承旨敦諭。
吏曹啓曰,新榜及第李元鎭·具鉉,登科前資窮,依法典,遷轉六品,何如?傳曰,允。
成均館含春苑內擲奸。
府·院前啓。竝答曰,不允。府新啓,監察鄭弘佑,爲人愚妄,處心不正,殿中諸僚,羞與爲列,請罷職。答曰,依啓。以上故判書朴鼎賢日記
義禁府啓曰,長淵府刑吏·執杖使令拿來事,府羅將朴汗守,已爲發送矣。卽日其羅將,持本道監司牒呈本府公文上來,牒呈內,刑吏姜立,執杖李春奉,自當初逃躱,多般設機捕捉,而至今未得跟捕,府羅將,一時不得捉送云。不小殺人事干,不爲用意跟捕,至於拿命下去之後,泛然以逃躱文報,不爲捉送,殊極未便。黃海監司李如璜,請推考。各別更爲窮尋跟捕,繫械上送事,移文知委,何如?答曰,允。以上禁府謄錄
上在慶德宮。停常參·經筵。
謝恩,修撰尹坵。
以成均館人日輪次單子,入啓。傳曰,居首三上進士石應璿,直赴會試,之次三上幼學金始蕃,給三分,三中進士尹善道,生員李弘淵,進士李慶徽,給二分,三下進士李應蓍,生員郭應龜,各紙十卷·筆五柄·墨五笏·賜給。傳曰,提學命招,書題書入。傳曰,成均館儒生,柑子分給,以此題,使之製述。
府·院前啓。竝答曰,不允。以上故判書朴鼎賢日記
上在慶德宮。停常參·經筵。
謝恩,應敎李行遠。
傳曰,李元翼處遣承旨,存問。
儒生科次,三上李昌立·郭聖龜·南老星,三中趙錫馨·李之恒·睦行善,三下鄭榮世·李楚望·楊晅。
傳曰,儒生試卷,有當諱之字,何不察入之乎?政院啓曰,生員李昌立試卷,有先朝御諱字,試官未及致察,至於優等。以常時場屋規例言之,則當爲削去,何以爲之?傳曰,照例爲之,試官,竝推考。
備忘記,居首生員郭聖龜·南老星,竝直付殿試,趙錫馨·李之恒·睦行善,給二分,鄭榮世·李楚望·楊晅·李昌立,各紙十卷·筆五柄·墨五笏賜給。
領議政吳允謙,身病出仕。
院啓,崔有海事。李貴事。許事。李仁民·權大恒,竝罷職事。答曰,不允。李仁民事,依啓。權大恒,推考。
府前啓。答曰,不允。以上故判書朴鼎賢日記
備忘記,參判李命俊,盡心官事,有意格王,不幸早逝,予甚惜之。令該道石灰及造墓軍,量宜題給,以表其忠事。
備忘記據,造墓軍,量宜題給事,京畿監司處行移。
兵曹啓曰,以弘文館書吏等上言,吏曹回啓,書吏二人加定事,蒙允矣。當初諸上司書吏等,減省之意,實非偶然。蓋緣經費不足,旣爲參商減數,行之累年,已成規例。今因下輩所訴,輒卽加定,則其他減省諸衙門,必皆執此爲例,各請加出,將不勝其紛然,而本曹布物用下之數,日漸浩大,繼用無策,今此加定書吏價布,勿爲題給,何如?傳曰,知道。玉堂與他司,施行可矣。以上兵曹謄錄
右副承旨姜弘重啓曰,小臣以領府事李元翼處存問事,出往下直。傳曰,知道。以上故相臣李元翼家日記
上在慶德宮。停常參·經筵。
大臣·禁府堂上·兩司長官,皆會賓廳,下書令議啓。大槪,原州人元忠立,僞造官敎,被囚于捕廳,欲爲延生之計,以諺文,書訓鍊千摠李柏壽,及李顯立·吳克一等三四人,與吳景儉,謀逆云云,而不成字形,不得解見者,亦有之。回啓後,令推鞫于禁府,其原情荒雜虛妄,前冬,逢景儉于高陽,往宿其家,聞逆謀云,問景儉形樣老少,亦不明知。捧招後,以誣告律,定罪事。入啓。判付依啓。
同副承旨姜弘重書啓,臣承命往問于領府事李元翼處,則左右扶腋,僅僅承受,只言臣年垂九十,氣力耗盡,臥不能起,朝夕待死,而聖念下及,至於遣承旨存問,惶恐感激,罔知所達云矣。傳曰,知道。以爾所見論之,其氣力如何?所居家舍大小,亦如何?予欲詳知,一一書啓。
政院啓曰,觀此賊人元忠立上變諺書,則只記姓名,不言所謀。究其情狀,不過身犯大罪,死中求生,出此兇計,不可信,而捕廳旣已移送,不敢不啓。傳曰,知道。政院捧入而已,可矣,輕先酌量,如是陳啓,殊未妥當矣。
傳曰,大臣·禁府堂上·兩司長官命招,封書下賓廳,回啓封入,令推鞫于禁府。
問事郞廳,李行遠·鄭之羽·金光爀·韓興一。
府啓,崔有海事。尹左辟事。許事。答曰,不允。
院啓,崔有海事,許事,權大恒事。答曰,不允。李貴事,停啓。以上故判書朴鼎賢日記
義禁府啓曰,今此逆獄,如有外方逮捕之事,則本府都事不足,依前例,令吏曹,假都事六員,爲先差出,何如?答曰,依啓。以上禁府謄錄
巳時,日暈,暈上有冠,色內赤外靑。自午時至酉時,日暈。
上在慶德宮。停常參·經筵。
去夜,推鞫罪人元忠立,原情承服。
姜弘重啓曰,臣詳觀李元翼所患之症,則羸瘁已極,氣力薾然,火鬱上焦,煩熱不堪,必以冷水沃面然後,始得醒然,下部不能收斂,大小便無常,有似不仁之人,轉側坐臥,必須人扶,精神亦不如數年前,都忘眼前之事,與人言語,或久酬酢,則氣逆於上,呼吸不便矣。且所處家舍,則以雜木搆成,兩間草屋,僅能容膝,而低矮狹窄,不能成形。其前家屬所入之處,尤爲傾頹薄陋,不蔽風雨,殆非人所可堪居者矣。且聞之則所居之地,是累世族山之下,而傍無一畝之田,且無數口臧獲,擧家只以月給之米,僅僅延命云矣。傳曰,知道。爲相四十年,數間茅屋,不蔽風雨,其淸白安貧,振古所無也。予之平生敬慕,非特功德而已。李公淸簡,百僚師之,何憂乎民生困瘁乎?年高元老,理宜優待,其儉德,亦不可不表以著之。令該道,營造正堂,又令戶部,賜以布被素褥,以遂其所尙。
禁府罪人行刑單子。入啓。傳曰,過十四日後,行刑。
府啓,崔有海事,尹左辟事,許事。答曰,不允。尹左辟參疏之罪,始論於今日,似乎太晩,毋庸堅執。
院前啓。答曰,不允。以上故判書朴鼎賢日記
傳罪人元忠立,年二十九,矣身與逆賊李景儉,曾所相知,適逢於高陽路上,仍與同宿其家爲白乎矣,景儉曰,矣同黨甚多,欲爲謀逆,京中亦多內應之人是如爲白去等。矣身曰,然則有名同冊乎爲白乎旀,又問曰,與某某人同事耶?景儉曰,吾侄善立,能文且賢,族屬李應儉·六寸李百壽,及安景信·金信豪·吳克一等,與之同謀,聚黨二三百人,正月將爲擧事,而詐稱胡變,一番馳報,驚寡人心後,變着胡服,犯京設計是如爲白良置,景儉之年五十八歲是白去乙,矣招內,今可四十餘是如爲白乎旀,景儉面縛爲白去乙,不縛是如爲白乎旀,景儉鬚多而白爲白去乙,鬚小而是如爲白乎所,其爲親切,若至於逆謀相通,則萬無面目不知之理,矣身所供,節節相違爲白有置。景儉正刑之後,做作景儉之言,以爲告變緩死之計。其虛僞誣告,亂言犯上,情理切害之罪。大典推斷條云,凡亂言,若干犯於上,情理切害者斬,籍沒家産亦爲白有臥乎等用良,元忠立段斬,籍沒家産爲只爲,義禁府傳敎爲良如敎。以上禁府謄錄
辰時,日暈兩珥,上有冠,色內赤外靑。午時未時申時,日暈。夜一更,有霧氣。
上在慶德宮。停常參·經筵。
辰時,日暈兩珥。巳時未時,日暈。
江原監司書目,鐵原府使牒報內,金汝秋官屯衙祿奪占罪,令攸司處置事。以上故判書朴鼎賢日記
上在慶德宮。停常參·經筵。
全羅監司書目,全州呈,以奴乭無應,虐殺主辭緣,已爲稟報,令該曹處置事。咸鏡監司書目,各站上等馬騎持,詐稱暗行柳大亨稱名人,咸興府囚禁事。以上故判書朴鼎賢日記
上在慶德宮。停常參·經筵。
禁府,罪人元忠立,堂古介行刑。啓。
幼學金益銑上疏,陳時弊及追崇事。呈政院。
府啓,崔有海事。許事。答曰,不允。尹左辟事,停啓。院啓,崔有海事。許事。權大恒事。新啓,新除授管餉使朴,別無可稱之才,且有不廉之誚,除目一下,物議譁然。請遞差。以廉謹有才局之人,極擇差送。從事官,亦以曾經臺侍有名望人擇差事。行司直成俊耉,久管錢穀,多有人言,物貨盡散於牟利之輩,而本庫餘儲,甚爲虛疎,西路往來之人,莫不寒心,請罷職。其見在及分給之數,使之一一査出,會錄傳掌後,報于朝廷,令度支,亦爲句管,俾無疎漏之弊。答曰,不允。且朴,廟堂旣已愼簡,必無不合之理,如是輕論,實涉不可矣。成俊耉,積年奔走,爲國盡心,理宜褒賞,不當毁斥也。所謂會錄之事,句管之請,乃是有司應行之規,不必煩瀆。從事官,前已擇差,姑令察任,可也。以上故判書朴鼎賢日記
上在慶德宮。停常參·經筵。
戶曹入啓領府事處,衾褥下送單子。傳曰,寢席亦爲下送。
府啓,前參判南以雄,推考三度,抗拒,上裁。啓判付內,緘答辭緣,極爲可駭,令該曹査覈重治。南以雄,罷職安徐。
府啓,崔有海·許事。答曰,不允。
院啓,崔有海·許事。朴·成俊耉事。從事官事。答曰,不允。會錄及照管事,依啓。
判敦寧金尙容箚子大槪,上年,以年滿七十,再上乞骸之章,未蒙允許,今年則又加一歲,精神氣力,日漸昏耗,不能供職,陳情乞致仕事。以上故判書朴鼎賢日記
自夜一更至五更,月暈。辰時,日暈。自午時至酉時,日暈,暈上有冠,內赤外靑。
上在慶德宮。停常參·經筵。
府啓,崔有海事。許事。答曰,無罪元勳,如是侵凌,殊極不當。更勿論執。崔有海事,亦勿煩瀆。
院啓,崔有海事。朴事。從事官擇送事。成俊耉事。答曰,不允。
答金尙容箚曰,省卿上箚,予心缺然。噫,播棄黎民,老昏失政,耆耄遜荒,亂邦常事。以此觀之,卿之請退,予之許可,俱未妥當也。所謂致仕,乃是時平無事之事,非今日所可論者也。卿雖欲慕效古事,予不忍勉副,須勿更辭。以上故判書朴鼎賢日記
義禁府啓曰,禹承吉,回啓公事分揀事,判下矣。禹承吉,判下分揀放送之意,敢啓。答曰,允。以上禁府謄錄
夜一更,月暈。
上在慶德宮。停常參·經筵。
有政。以金蓍國爲千秋使,李廷圭爲書狀,吳竱爲校理。
去夜,慈殿,藥房問安。眩暈症復發,頭痛胸膈煩悶之症,大殿已知,取稟大殿爲之。
藥房再啓,仍用芎葛湯事。答曰,依啓。
二品以上問安。答曰,一樣矣。
政院啓曰,過立春已久,自明日爲始,視事取稟。傳曰,知道。
院啓,崔有海事,許事,朴事,從事官事。答曰,不允。成俊耉事,停啓。
府啓,崔有海事,許事。答曰,不允。
有政。申景祐爲全羅兵使,崔惠吉爲舍人,吳䎘爲承旨,尹兼善爲高陽郡守,申景柳爲龜城府使,李必行爲兵曹佐郞,金槃爲司諫,嚴愰爲訓鍊都正,尹煌爲吏曹參議。
藥房啓曰,慈殿未寧之候,似有加於昨日。提調一員,御醫全數,直宿,而解事醫女二人,竝令直宿,何如?傳曰,允。以上故判書朴鼎賢日記
上在慶德宮。停常參·經筵。
院啓,崔有海事,許事,朴改差事,從事官事。答曰,不允。
傳曰,在外藥房提調命招。慈殿,藥房問安。答曰,昨昏醫女入診時,症候頗重矣,至夜半,則減歇,而卽今所患,雖不至於診脈之時重,而比夜間,則稍重矣。藥房啓曰,臣等卽因御醫,伏審下敎,慈殿症候,仍與醫官等相議,皆以爲,腹中雷鳴微疼,一身掣動,大便少滑之症,皆是熱盛所致也。夜間,用九味淸心元一番,多至三丸者,急於治熱,出於不得已也。今後熱作時,九味淸心元每一丸,除竹瀝米飮調下,使藥力連續得行,而涼血地黃湯,仍前加入,午間,加進一貼,爲當矣。傳曰,知道。藥房啓曰,慈殿症候,一向非輕,自今日侍藥廳排設,應行節目,令該曹擧行,而處所則定於北所,何如?傳曰,允。
慈殿,二品以上問安。答曰,昨夜二更,醫女診脈之時,熱勢尤重,夜半暫歇,曉頭則雖不至於診脈之時重,而猶爲頗重經過矣。
傳曰,慈殿症候甚重,憂悶罔極。令該曹,山川祈禱,審理冤獄,輕囚,爲先放釋。
傳曰,不緊雜公事,姑留政院,慈殿症候差愈間,啓箚,姑停。
傳曰,慈殿熱氣極盛,幾至窒塞,用九味淸心元二丸,月經水一鍾子然後,熱氣降歇,而症勢有加此意言于諸宮。藥房晝問安。答曰,症候則一樣。俄進藥餌之後,無他進御之物矣。慈殿,二品以上夕問安。答曰,午時,熱氣甚多,藥物進御之後,熱氣暫歇矣。侍藥廳啓曰,伏審慈殿症候,面上有靑色,戰掉之症,又作云。此必熱氣極壯,而藥力微少而然也。此時,非多用月經水,則不能治臟腑之隱熱。宜於月經水一甫兒,調九味淸心元二丸,以退熱爲度,連進爲當,而又以加入柴苓湯,卽爲煎進。且尙未進粥飮,中氣極虛,接命膏,時時進用,則其於扶中氣救煩渴,亦必有力云。竝爲劑入之意,敢啓。答曰,依啓。月經水,不肯進御,以此尤悶矣。
府啓,崔有海事,許事。新啓,昨日備邊司,移文于本府曰,凡內官出入,非奉命之時,則雖秩高者,不得呼唱辟除,而頃日本司郞廳,齎奉啓下公事,出去之際,內官吳大邦,稱以犯馬,送差執捉下人於司中,突入作挐,自法府處置云。近來國綱解弛,事體陵替,宦寺之輩,行辟朝官,已極泛濫,而捉人於廟堂衙門,尤極可駭。請吳大邦罷職,下人令攸司囚禁治罪。珍島郡守韓夢龍,以納物堂上改正之人,全無履歷,到仕之後,專事肥己,請罷職。答曰,不允。吳大邦,其日承命以去,辟人,未爲不可,然所論如此,推考。下人囚治事,依啓。韓夢龍,旣已赴任,迎送有弊,肥己之謗,未必眞實,勿煩。
侍藥廳夕問安。答曰,熱則與晝問安時一樣,進藥之後,暫歇,而無進御之物矣。以上故判書朴鼎賢日記
義禁府啓曰,輕囚放釋,審理冤獄事,傳敎矣。本府時囚罪人十四名內,多是罪犯贓汚之人,似難輕易放釋,從當審理,書啓矣。其中輕囚可放者,爲先別單書啓。答曰,知道。
別單桂仁·應祥。啓下放。
義禁府啓曰,本府囚人中輕囚,則已爲書啓,當爲先放送矣。其餘各人,以其所犯罪名,臣等反覆詳査,則李應澤·林茂生·趙國彦·朴春陽·權景倫·金義男·尹熙善等,則罪犯贓汚,白愛福,則僞造曆書,情跡顯著,李一元,則殺人,時未覈啓龍友龜,則罪犯僞造,皆不可放釋。金善男,則以桂仁辭連被囚,而當初以年過七十,不爲刑推,獄事究竟間仍囚。魚大振,則以三陟浦僉使,御史處現捉,不法文書中雜物,監司皆已査覈其去處,而軍士五名價布,公私用處,不爲分明開錄,以此諉以入己,一向加刑,恐不無冤枉。此兩人之罪,似當在審理之中,而自下不敢擅便,上裁施行。且外方定配罪人中,或不無審理之人,此則何以爲之?敢稟。答曰,依啓。定配罪人,亦爲審理,宜當。魚大振,係干贓汚,全釋不可矣。以上禁府謄錄
夜一更,流星,出內廚星下,入東方天際,狀如拳,尾長四五尺許,色赤。
上在慶德宮。停常參·經筵。
謝恩,校理吳竱。
傳于侍藥廳曰,二更暫爲睡,三更初仍爲熱盛戰掉,而厥症比前頗輕。用九味淸心元三丸,竹瀝·月經水各半鍾子,然後乃降,三更後,或睡或覺,而熱氣頗歇。湯藥,前夜進御。
傳曰,永安尉洪柱元,加資,幼學金君錫·沈榗,實職除授,以爲慰悅之地。
傳曰,慈殿未寧之時,元勳·重臣,不得進參於問安之列,事體不可,李貴敍用。
侍藥廳啓曰,伏承下醫官之敎,慈殿症候,似向輕歇。昨日劑入柴苓湯,恐不爲無效也。今日亦爲進御宜當,而先實中氣然後,藥力得行,熱勢亦隨而退。如蓮子粥·駝駱粥·接命膏等物,頻頻勸進,以扶元氣,而牛黃膏利於治熱,亦間間進御,預防潮熱宜當。答曰,依啓。侍藥廳啓曰,卽聞入診醫女之言,脈度甚數,且手臂戰掉之症,不止云。以此問于李惟聖及諸醫官,則凡診脈之法,熱在內則其脈沈而遲,熱在外則其脈數而浮,今此脈候,亦未必不然,而至於手臂戰掉,則未必盡由於熱氣內陷,而或發於中氣虛而風熱盛。柴苓湯加進御然後,似當議藥云矣。答曰,依啓。症候比於朝前,則頗似稍減矣。
有政。
辛啓榮爲掌令,沈榗爲司宰參奉,延平府院君李貴。以上故判書朴鼎賢日記
義禁府啓曰,罪人金善男,似當在審理之中事草記,答曰,依啓事,允下矣。金善男,當爲分揀放送。敢啓。答曰,依啓。以上禁府謄錄
上在慶德宮。停常參·經筵。
侍藥廳啓曰,伏聞去夜,熱勢甚盛,至於屢度升降云,此時症候,何如?進御藥物,不可不勉進粥飮以實元氣。接命膏,最有淸熱補胃之功,頻頻勸進爲當。答曰,此時症候,面熱勞困矣。二品以上問安。答曰,四五更間,淸心元進御,昧爽,菉豆粥進御,而嘔吐矣。
禁府啓,定配罪人中,或不無審理之人,此則何以爲之?答曰,定配罪人,亦爲審理事,允下矣。外方許多罪人,事體重大,本府不可獨爲,與大臣同議稟旨定奪,何如?傳曰,允。
侍藥廳再啓曰,更與醫官及李惟聖相議,則李惟聖以爲,當初欲用大柴胡湯,而醫官等皆以爲重難故未得試用,未寧之候,今至六日,尙未發表,宜用湊藥,下瀉鬱熱,而且於柴苓湯,前加入中,添加大黃爲當云。諸醫則以爲,方文雖有湊下之法,不可用之於至尊之地,以此爲難,臣等,昧於醫方,不能取舍。敢稟。傳曰,李惟聖之言,良是,然藥力太峻,則難免後患,仍用前劑。且頭痛之症,自昨日午後,少減爲敎矣。侍藥廳三啓問安。答曰,巳時熱上,而不至大段,午後良久入睡,項間仍有汗氣,且藥則時未進御矣。夕問安。答曰,症候,與晝一樣。接命膏,五匙進御之後,卽今蓮子粥進御矣。以上故判書朴鼎賢日記
領府事李元翼上疏,伏以,臣伏聞有營造堂屋之命,魂驚魄散,惶懼戰兢,罔知所措。聖心終始,不忘賤臣,委曲繾綣,至於如此。恩深海嶽,感淪肌骨,欲報之德,昊天罔極。第事理有大不可者,不得不仰訴衷曲。方今外侮孔棘,國步艱屯。此時爲何時,而乃爲一病臣,營造私家耶?在聖明爲誤恩,在臣身爲犯義。雖有上命,死不敢承當。臣雖伏於蝸幕,而國家亦不當爲此措擧,況臣於夏秋間,私營房屋,殊甚高爽,居處便好,此外又何加焉?臣之性躁心急,老而益甚,該官臨門,不能堪忍,狼狽蒼黃,不獲已當曳病他鄕,以俟罪譴。臣自前不能以規範禮體,敬事君父,每有所觸,徑情直行,有同狂易者之爲,臣固自知其非,而不能改。聖明亦洞燭臣之本性如此,幸垂矜恕焉。臣無任激切屛營之至,謹昧死以聞。答曰,省疏具悉至懇。此非無據之事,營造一室,亦甚不難,卿宜安心,勿辭。以上故相臣李元翼家日記
備邊司啓曰,朴,旣爲被論,似難察任。更爲議薦,何如?傳曰,允。以上故判書朴鼎賢日記
夜五更,有霧氣。
上在慶德宮。停常參·經筵。
侍藥廳啓曰,卽者伏見下醫官之敎,四更,熱氣又爲上升,用九味淸心元,多至六丸,熱勢之壯盛,可以見矣。未寧,今已七日,柴苓湯已進四服,而尙無顯效。李惟聖以爲,此必藥力微少,不能勝熱而然,不可膠守常規,不得已就前加入中,添加大黃爲當云。醫官等則以爲,仍用前藥,而旣不能多用月經水,則紫河車。最有治熱補血之功,作丸如黍米,大朱砂爲衣,粥飮呑下,亦爲宜當云,而李惟聖則深慮其太緩。臣等不能取舍,敢此仰稟。答曰,頭痛,自第五日始減,胸膈煩鬱,精神昏迷之症,自昨漸減,熱縮戰掉,亦不復作,時有入睡,間有汗氣。以此觀之,則寒熱往來之症,時無漸歇,病之大勢,則已向差境,姑從醫官等所見,俾無後患。又啓,伏審慈殿,自去夜,有咽喉暫痛,右邊似爲紅腫,其邊頭痛頗甚,且有惡寒等症候。所謂右邊紅腫者,在於喉內,發於頸側,未能分解,而大槪咽喉之症,或因傷寒,熱極而發者,亦且有之。況聞慈殿,自前有此候,則今之所患,未必非乘熱而發也。姑於柴苓湯加入中,減去乾葛·麥門冬,新加連翹·吉更各一戔,薄荷·荊芥穗各五分,以此劑入宜當。牛黃膏最良於腫症,亦頻頻進御宜當云。答曰,依啓。痛處,乃咽喉,非頸側也。
二品以上,夕問安。答曰,與朝一樣。未時,駝駱粥進御矣。
侍藥廳啓曰,紫河車入當歸作丸,其名曰,補天丸,故今以補天丸,封題書入之意,敢啓。傳曰,知道。
忠淸兵使書目,石城縣軍器,失火緣由事。以上故判書朴鼎賢日記
傳曰,禁府草單中,李之罪,顯有冤枉之迹云,所謂冤枉之迹,何事?問啓。
義禁府啓曰,羅州前參奉陳景文,九十餘人連名上疏,呈於政院而見退。以其上疏,來呈於備局大臣及本府堂上諸坐之處,訟李曖昧之狀,且李之子,亦爲呈訴於備局。取見其疏及呈狀內辭緣,則李當金尙夏等爲廢母上疏之時,來在館中,得參初試,而不赴會試,卽爲下鄕,以避之尙夏等上疏名錄中塗擦他人之名,以李之名勒書則其時已爲下鄕,一鄕之人,無不詳知,而反正之後,以參於兇疏,至於流竄,極爲冤枉云。臣等取考本府所上金尙夏兇疏,則李之名,果爲塗擦改書。以此觀之,則以參疏被罪,恐不無冤枉之情,故書啓於審理之中矣。敢啓。答曰,知道。以上禁府謄綠
上在慶德宮。停常參·經筵。
禁府啓曰,外方定配罪人與大臣同議定奪,其中十四人別單書啓,伏候睿裁。且臣等取考本府所上罪人名案,則圍籬者四十一,處遠竄者一百八十七,中途付處二十二,以其名下懸錄綠罪名觀之,則皆極痛駭,無一可恕之人,而第念反正以後,被罪遠竄者,若此之多,雖緣渠等自作之孽,風霜嶺海之外,其日夜呼怨愁嘆之情,爲如何哉?大抵苦則怨,怨則傷和,傷和則致災,必然之理也。天道十年一變,人情窮則反本,罪人之中,豈無悔恨前非,革心而自新者乎?當此慈殿違豫之日,自上若特施例外寬典,係干逆獄外,其餘參商情犯,或爲量移,或爲分疏,以示曠蕩好生之德,則凡在瞻聆,莫不歡欣感祝。其於消災求福之道,或不無萬一之助矣。臣等職在王府,區區所懷,惶恐敢啓。傳曰,知道。其中可放之類,標而下,依付標施行。禁府別單子十四人內,罪人成宏烈,撤去圍籬量移,允金·羅萬甲放送,金堉分揀。
侍藥廳啓。答曰,寒熱之症,稍歇,而咽喉之症,有加無減矣。
侍藥廳啓曰,慈殿所患,元症則大熱不爲上升,戰掉寒縮之候,亦不復作,可知其大勢之已歇,而目前所重者,在於咽喉。今日則痛處紅腫,有加無減,浮氣亦發於項頸,若不急急治之,則其勢必至於成膿矣。臣等會同李惟聖諸醫官及柳後聖商議,則皆以爲消散腫熱,無良於針,若趁時施針,則可以止成膿之勢,雖或不能止成膿,猶可消散熱氣,減却痛勢云,而第未知內間事勢,不敢斷然上請矣。答曰,啓辭甚當,依爲之。慈殿受針後,二品以上問安。答曰,一樣。受針後,菉豆粥進御矣。
備邊司啓曰,以秩高宰臣,兼差冬至·聖節使,又兼奏請及明年千秋節使,歲以爲常,則事甚便好,副使,勿爲差出,宜當。傳曰,依啓。以上故判書朴鼎賢日記
有霧氣。
上在慶德宮。停常參·經筵。
京畿監司書目,衿川呈,完平府院君李元翼以正堂營造事,欲移居他鄕,而奉行之事,亦致遲延,惶恐事。傳曰,須體予至意,安心勿辭事,遣承旨敦諭。
侍藥廳啓曰,受鍼後,咽喉症所患元症,何如?答曰,元症,日漸向歇,而咽喉之症,夜來益甚,以此憂悶矣。
承旨李基祚啓曰,小臣以領府事李元翼處敦諭事,出去下直。傳曰,知道。
李基祚啓曰,臣承命往諭于領府事李元翼,則以爲至遣承旨,下諭如此,惶感罔極,不知所達,別構短疏,仰訴衷曲云矣。傳曰,知道。
侍藥廳再啓曰,凡咽喉之症,流行不滯,則必不至成腫,慈殿證候,則咽喉左邊亦痛云,消散之兆,已見矣。鍼效,亦不可不行矣,亦須連針,以散其熱毒,而今承聖敎,宜於正午當行,依昨日點穴竝行之意,敢啓。傳曰,依啓。慈殿受鍼後,二品以上問安。答曰,朝時,駝駱粥進御,入診後,白粥小許進御,受鍼臨時,菉豆粥進御,受鍼時,牛黃膏進御。症候則一樣矣。
禁府梁桓,罪人成宏烈沃溝移配事,濟州地出去。
管餉使薦望,趙廷虎·朴簉·李永式。朴簉爲之。以上故判書朴鼎賢日記
義禁府啓曰,前日啓下逆賊金應元·韓善乃·金大器等獄事推案,修正向完之際,又値逆賊李景儉·元忠立等獄事,竝其文書,畢爲修正之意,敢啓。答曰,依啓。以上禁府謄錄
辰時,白雲一道如氣,橫在日上,長十餘丈,廣尺許,良久乃滅。午時,日暈。
上在慶德宮。停常參·經筵。
侍藥廳啓曰,今日更用他藥事,與李惟聖及諸醫,十分商議,則皆以爲便滑,大是吉兆,頭痛雖減,尙未快降,咽喉之症,亦爲一樣,則今姑仍用前藥宜當云矣。答曰,厭其前劑,不欲連進,更議他藥以啓。又啓曰,卽與李惟聖及諸醫官,更爲商議,則以爲餘熱,尙未快降,淸涼之劑,不可遽停。凝神散,有收斂胃氣,淸涼肌表之功,劑進一二服,看今明症候,更議爲當云矣。答曰,依啓。
禮曹啓曰,考見五禮儀,王世子,冬至·正朝,及親行大祀,有大慶祥瑞·出師勝捷等賀禮,則王世子,先入庭行禮,先出外次然後,二品以上,入庭行禮,叩頭山呼云。正朝·冬至等賀儀與頒敎賀儀之由,殊未可知,而且考大明會典·大明集禮等書,則皇太子·親王,凡陳賀禮儀,竝無山呼節次。考之五禮儀,旣如此,考之中朝禮書,又如此,王世子正朝·冬至賀禮,以當依舊遵行,今難容易更定矣。傳曰,允。
禮曹啓曰,曾因筵臣啓辭,文臣專經勸講,依平時擧行事,下本曹,査啓蒙允,故年少文官,五經中各業一經,書啓矣。傳曰,知道。各別勸奬,俾不至有名無實。以上故判書朴鼎賢日記
上在慶德宮。停常參·經筵。
侍藥廳啓曰,咽喉痛處,尙未快差,則似當復有受針之擧,敢稟。答曰,咽喉之症,亦漸減歇,受鍼,停止。似當矣。
傳曰,政院留置公事,竝入之。
侍藥廳啓曰,伏審慈殿症候,日就平復之境,時方進御凝神散加入中黃連·黃芩寒苦之材,熱勢旣已衰減,則欲減去此兩材。敢稟。答曰,依啓。
二品以上夕問安。答曰,午後蒸鮒魚白粥進御,咽喉,自午後差歇,言于朝廷。開春後日氣不調,不知溫涼而失攝,遽得重病,貽憂於卿等,使之勤勞,是予之過。主上晝夜於臥側,善爲救藥之德,及賴卿等之誠,重病易得差歇,今後則朝夕問安,勿爲之。以上故判書朴鼎賢日記
自辰時至申時,日暈。
晝問安。答曰,已省。石花湯·稷飯和熟手二匙進御,午初,駝駱粥進御,咽喉證,比朝加歇矣。
上在慶德宮。停常參·經筵。
領府事李元翼上疏,伏以,臣迫不得已,將離鄕出境,以待拒命之罪,而不加譴罰,反下溫綸,悚慄惶懼,罔知所措。老臣病重,自知出境,則僵仆於道路,僵仆道路,豈臣之所甘?萬不獲已也。聖明爲此擧,實出於老者安之之至意,使臣僵仆,亦豈聖上之本意哉?伏望聖上,亟收成命,以全垂死之老臣。無任激切屛營之至,謹昧死以聞。答曰,省疏具悉。卿爲相三紀,家無一堂,如此淸儉,曾所未聞也。今玆營室,意在勵世,卿亦爲國安心。且卿若以此離鄕,則非但予心不安,卿亦未免食言。須勿更辭,勉副予望。
傳于左承旨吳䎘曰,李領府事功臣奴婢,依他例準給事,言于該司。
備邊司啓曰,今年千秋使,依前啓辭,勿爲入送,以已差使臣,仍充奏請副使,作爲一行以送事。答曰,知道。千秋使,以太晩爲嫌,則改擇日進定,可也。
全羅道推考敬差官林得悅,落點。
府啓,崔有海事,許事,吳大邦事,韓夢龍事。答曰,不允。
院啓,崔有海事,許事。新啓,頃日慈殿,證候深重,自上有至誠祈禱之擧,祭官齊到,而祝文徒委於拙筆忠義,以致遲延,夜深之後,始得傳香。請推考色承旨,香室忠義中拙筆者,汰去。答曰,不允。汰去事,推考事,依啓。管餉從事擇送事,停啓。慈殿,侍藥廳夕問安。答曰,與朝一樣,而咽喉則晩後差歇。申初,駝駱粥進御矣。
大司憲張維箚子大槪,謹進典禮問答,因陳平心從善之道事。
慈殿,侍藥廳·二品以上問安。答曰,夜來寢睡,勝於昨日。咽喉,亦可差歇,頭痛眩暈之證,比昨日尤差。四更,駝駱粥進御,昧爽,白粥進御矣。以上故判書朴鼎賢日記
上在慶德宮。停常參·經筵。
院啓,崔有海事,許削奪事。答曰,許,有功於宗社,朝廷理宜禮待,而年少酸妄之輩,不顧事體,任意侮辱,此豈美事哉?且追尊之事,古昔人君,賢於寡昧者,亦皆爲之,予獨何心,忍從無據之臆說而不爲也?一二無勢之人,雖或被罪,天下公言,似難抑而滅之,更勿爲無益之論。
慈殿,二品以上·侍藥廳問安。答曰,咽喉之症,似乎永差,頭痛亦差,寢睡頗穩。三更,駝駱粥進御矣。
濟州牧使書目,本州進上十七八運,及三邑守令褒貶等第所載船致敗,同船所載,兩運進上,過節無所餘,改封不得事。
府啓,崔有海事。許事。吳大邦事。韓夢龍事。新啓,世子冊封奏請,係是極重之事,自前差送上·副使,其意有在,而今此奏請之行,將差單使。渡海將命,往返經歲,其間疾病事故,未可預料,而孑然一介之使,兼三四行之任,事體已涉苟且。若或有意外之患,則莫重使事,將付之於何人乎?請差出上·副使,以重奏請之擧。答曰,不允。副使差出事,令廟堂量處。
侍藥廳夕問安。答曰,晝問安後,白粥·駝駱粥進御矣。
侍藥廳晝問安。答曰,巳時,稷米水剌和熟水,辛甘菜炙·鮒魚炙,小許進御。以上故判書朴鼎賢日記
上在慶德宮。停常參·經筵。
兩司大司諫權泰一,司諫金槃,獻納李景曾,正言李尙質·沈演,大司憲張維,執義兪省曾,掌令辛啓榮,持平朴安悌,以昨日諫院啓辭,批答,有未安之敎,竝引避而退。在外持平金宗一來啓,崔有海事,許事,吳大邦事,韓夢龍事,兩司竝命出仕事。答曰,不允。出仕事,依啓。李景曾·李尙質,遞差。
慈殿,二品以上問安。答曰,寢睡與昨日一樣。四更,駝駱粥進御矣。
侍藥廳夕問安。答曰,與晝一樣矣。以上故判書朴鼎賢日記
辰時,日有重暈,內暈兩珥。申時,日暈。夜一更二更,巽坤方,有氣如火光。
上在慶德宮。停常參·經筵。
大司諫以李景曾等事避嫌。答曰,功高之人,理宜優待,雖有所失,論之亦當以禮。景曾等,不顧事理,凌轢太甚,有若常漢輩劫辱而抑制者,此豈美事哉?今此許等所陳,似非極惡大罪,而非但怪妄等語,終不刪去,至以功不掩罪爲言,尙質輩可謂不識輕重者。卿等皆無所失,勿辭。兩司皆避退待,玉堂竝請出。
玉堂箚子大槪,李景曾等還收遞差之命事。以齋戒,留政院。
政院啓曰,請還收李景曾·李尙質遞差之命。答曰,勿煩。
慈殿,侍藥廳朝問安。答曰,寢睡平常矣。
晝問安。答曰,與朝一樣。水飯,小許進御矣。
夕問安。答曰,與晝一樣。稷米水剌,少許進御矣。
延平府院君李貴箚子大槪,陳情乞骸致仕事。留政院。以上故判書朴鼎賢日記
夜一更,坤方,有氣如火光,流星出角星下,入左權星上,狀如針,尾長四五尺許,色赤。郞廳金朝潤校正。日記廳郞廳沈國賢書。
上在慶德宮。停常參·經筵。
慈殿,侍藥廳·二品以上問安。答曰,與昨日一樣困憊,寢睡亦爲平常矣。
兩司,以李景曾等事再避。玉堂陳箚,請命出仕。
侍藥廳晝問安。答曰,與朝一樣。午時,稷米水剌,小許進御矣。
侍藥廳夕問安。答曰,與晝一樣。未時,蓮子粥進御矣。以上故判書朴鼎賢日記
辰時,日暈兩珥。巳時午時,日暈。夜一更,艮方,有氣如火光。
上在慶德宮。停常參·經筵。
慈殿,侍藥廳問安。答曰,寢睡平常,氣候亦漸平復。四更,蓮子粥進御矣。
備邊司啓曰,今年千秋節方物,兼付於奏請使之行,以千秋使爲奏請副使事。答曰,依啓。
慈殿,侍藥廳問安。答曰,藥房提調,以年老之人,累日寒廳,艱苦經過,恐有病患,極爲憂慮。予病,今已快差,退去之意,再通于主上矣。藥房亦知此意,速爲退去,可也。
府啓,崔有海事。許事。吳大邦事。韓夢龍事。答曰,不允。大邦事,當觀緘辭而處之,亦勿煩瀆。
玉堂箚子,李景曾等還收遞差之命事。答曰,勿煩。
平安監司·義州府尹書目,金汗書上送事。
慈殿,侍藥廳晝問安。答曰,與朝一樣。鮒魚炙·母酒粥,少許進御矣。
慈殿,侍藥廳夕問安。答曰,未初,白粥進御,申初,湯藥進御矣。
有政。金壽賢爲大司憲,李貴爲知經筵,金世濂爲副應校,洪鎬爲宗簿正,李敏樹爲軍器正,柳莘老爲工曹佐郞,徐挺然爲全羅都事,尹順之·申達道爲司藝,李明漢爲副提學,李元軫爲典籍,宋國澤爲咸鏡都事,李後陽爲兵曹正郞,沈東龜爲副修撰,金光爀爲獻納,閔光勳爲正言。以上故判書朴鼎賢日記
領府事李元翼上疏,伏以,臣前後事情,已盡陳達,今不敢縷縷此時爲何時,而國家乃爲一病臣,發民營屋?時勢事理,俱大不可,此不可使聞於人也。至於淸儉之敎,驚愕悚慄之至。萬萬不近似之賤臣,上敎如此,其不爲朝廷百僚之所竊議歟?食言之敎,尤極惶感。臣有驪江舊廬,居處便好,而必居隔江松楸之下者,不但爲松楸也。臨御以來,國運多艱,外侮孔棘,民志不固,興訛造言,每以外賊將至,傳相驚動,臣必欲近京居住,登時聞知。故臣於前日,以急難死生之際,雖老病僵仆,不敢不馳赴之意,陳於疏箚,至達於筵上。今自上以此責諭之,臣誠惶怖隕越,不知所達。臣之素心如此,欲離鄕遠移,豈臣之本情?上命之事,無路可辭,迫不得已,出此計也。且伏聞有賜奴婢之命,恩數稠疊,至於此極,兢戰惶懼,措躬無地。伏乞將前後恩旨,竝收成命,使垂死之臣,得以少安賤分焉。當此慈殿調攝之日,瀆擾如此,死罪死罪,謹昧死以聞。答曰,具悉至懇,所陳之事,予意已諭,卿須毋庸固辭。且奴婢乃是應受之物,亦宜安心勿辭。以上故相臣李元翼家日記
卯時,日有左珥。辰時巳時,日暈。夜一更,南方,有氣如火光。二更,南方艮方,有氣如火光。
上在慶德宮。停常參·經筵。
慈殿,侍藥廳·二品以上問安。答曰,寢睡,與昨一樣。四更,駝駱粥進御。
全羅道推考敬差官林得悅改,代,鄭之羽落點。
明日千秋節望闕禮時,三嚴寅正。
侍藥廳啓辭。答曰,氣候幾盡平復,卿等退休,罷侍藥廳。
侍藥廳再啓曰,侍藥廳今雖罷出,提調相替,藥房直宿,御醫三人,晝夜入直之意,敢啓。答曰,依啓。
沃川居幼學趙興賓祕密上疏。入啓。傳曰,大臣·禁府堂上,命招。因政院啓,兩司長官,亦爲命招。
刑房承旨,推鞫廳,取稟。傳曰,闕庭爲之。
答延平府院君李貴箚子曰,此非元勳重臣乞退之時,須體予意,勿爲控辭。以上故判書朴鼎賢日記
自辰時至申時,日暈。
上在慶德宮。停常參·經筵。
慈殿,藥房問安。答曰,與昨一樣,四更,駝駱粥進御矣。
院啓,崔有海事。許事。新啓,凡爲守令者,惟當盡其職分而已,功勞之多少,非可自道之事也。忠原縣監崔有淵,以有識文官,敢將自己施惠之事,至於轉聞于朝廷,有若希望者然。其習不可不懲,請罷職答曰,不允。崔有淵事,轉報無妨,不必煩論。
公淸監司祕密書目事。
傳曰,大臣·禁府堂上·兩司長官,命招。
府啓,無城上所,姑停。
千秋望宮禮,親臨。
有政。
以聖求爲大司諫,尹棨爲副校理。以上故判書朴鼎賢日記
禁府啓曰,假都事二十員,去初三日啓下後,出使未還者,十五員,餘存者,只五員。今日推鞫時,如有辭連逮捕之事,恐有不足之患,假都事十員,令吏曹,卽卽加差出待令,何如?答曰,允。以上禁府謄錄
上在慶德宮。停常參·經筵。
謝恩,副修撰沈東龜。
慈殿,藥房問安。答曰,與昨一樣。四更,駝駱粥進御矣。
院啓,崔有海事。許事。崔有淵事。新啓,監察李誠,爲人凡庸,目不知書,請汰去。答曰,不允。李誠事,依啓。
府啓,無城上所,姑停。
全羅道敬差官鄭之羽遷轉,代,趙緯漢,落點。
有政。以金世濂爲執義,李士祥爲掌令,鄭之羽·林得悅爲持平,趙啓遠爲正言,沈演爲司書,兪省曾爲內贍寺正,朴安悌·金宗一爲禮曹正郞,辛啓榮爲直講。以上故判書朴鼎賢日記
辰時,有霧氣。
上在慶德宮。停常參·經筵。
慈殿,藥房問安。答曰,寢睡平常矣。
吏曹啓曰,冬至聖節兼奏請使,今當差出,而正二品無故可擬之人,絶乏,不得已正從二品,竝擬,何如?傳曰,依啓。
府啓,崔有海事。許事。吳大邦事。韓夢龍事。答曰,許推考,其餘不允。
院啓,崔有海事。許事。崔有淵事。新啓,近者紀綱掃地,人懷便習,當此鞫逆之時,紛紜辭單,無日無之。政院不爲麾斥,相繼捧入,請色承旨推考,今後切勿捧入。答曰,不允。新啓,依啓。以上故判書朴鼎賢日記
夜一更二更,月暈。東方南方乾方,有氣如火光。自三更至五更,艮方東方南方乾方,有氣如火光。
公淸監司祕密事書目,乃韓渫所告,文先達稱名人,在溪城而有二人,不知某爲其人,竝囚事。
上在慶德宮。停常參·經筵。
慈殿,藥房問安。答曰,寢睡平安,卽今白粥進御矣。
罪人權大進及其子繼·絡入來,元情。傳曰,禁府及推鞫廳,雜人一切嚴禁,勿使外人相通。
院前啓。答曰,不允。以上故判書朴鼎賢日記
上在慶德宮。停常參·經筵。
平安監司書目,朔州府使金泰屹母在喪,義州府尹李溭罷黜事。
平安兵使書目,鐵山報,唐將郭天成,率甲兵五十餘騎,步軍百餘名,自島中出來,府境塔古介結陣,以荊棘爲城,仍駐其處事。
禁府,罪人朴忠立·孫奉·孫一男·孫應立·楊逗春·曺二男,拿來囚。
慈殿,藥房問安。答曰,日氣陰霾之故,寢睡,比昨不安。四更,駝駱粥進御矣。
院啓,崔有海事。許事。崔有淵事。答曰,不允。
傳曰,大臣·推官引見。
假都事金德俊,罪人鄭厚奄·朴先儉·朴後儉,拿來。
兵曹啓曰,備局關云云。近因別備蒙賞,物情未妥。鄭應星論賞,上裁,何如?啓。答曰,加資。
府啓,崔有海事。許事。吳大邦事。韓夢龍事。答曰,不允。
假都事李善徵,罪人永伊,拿來。
推鞫罪人朴忠立·孫奉·孫一男·孫應立,以韓渫因嫌誣告,放送,權大進·權繼·權絡,刑問各二次不服,永伊元情。
有政。
以李命雄爲兵曹正郞。以上故判書朴鼎賢日記
上在慶德宮。停常參·經筵。
罪人崔惟吉,拿來囚。
慈殿,藥房問安。答曰,寢睡平常,氣候與昨一樣,而五更,駝駱粥進御矣。
平安監司書目,金守備齎咨上京事。
罪人權大進·權繼·權絡,加刑一次,與趙興賓面質。
平安兵使書目,童遊擊,自博川來到本州事。
院啓,崔有海事。許事。新啓,公淸兵使李義培,聞變掩置,至使逆魁楊天植等叔父楊逗春,捕捉其侄,致令逃躱。前府使禹尙中,以機察下鄕,傳播於一家之人,漏洩遠近。公州洪振道,顯有指揮告變之跡,而不卽上聞,以致逆魁之類,擧皆知機逃躱。監司鄭孝成,亦不能先事設機,終至失捕。請李義培·禹尙中·洪振道,竝命拿鞫。鄭孝成推考事。逆賊事體,至嚴且重,而孫奉等,以告變人相訟之嫌,便蒙恩典,獄體不嚴。請今後,雖有如此之類,事情歸一後處置事。前兵使鄭應星,以米布別備,至陞資憲重加,聞者莫不驚駭,請改正。崔有淵事,停啓。答曰,不允。李義培·禹尙中,推考,鄭孝成·洪振道,似無所失,不必煩論。且逆獄雖曰嚴重,其中冤枉之人,不可不趁卽辨決。知其無辜,而猶待歸一,似未妥當。鄭應星,其廉謹盡職,不可不褒賞,亦勿煩瀆。
府啓,崔有海事。許事。吳大邦事。新啓,李義培·禹尙中·洪振道拿鞫事。鄭孝成推考事。辭意同院啓。前義州府尹李溭,今此春信使之行,潛商二十七駄,使其軍官領渡自己私卜,亦爲付送,請拿鞫依律定罪事。答曰,依啓。李義培·禹尙中,推考,鄭孝成·洪振道,似無所失,勿煩。崔有海·許·吳大邦事,不允。前啓韓夢龍事,停啓。
罪人彦春,拿來元情,罪人任生與權大進面質後,大進·繼·絡加刑,鄭厚奄刑問一次不服。
義禁府,內擲奸。以上故判書朴鼎賢日記
義禁府啓曰,卽見假都事沈初八日成帖狀啓,則金山罪人李侹,知禮罪人楊天植,捕捉一時,拿去辭緣,前已兩度,祕密馳啓云,而其兩度狀啓,至今皆不入來,必是中間遲滯不傳之致。當此逆賊逮捕之時,緊急狀啓,終不遞傳,極爲痛駭。一路各官各驛,稽滯不傳處,令慶尙·公淸·京畿監司,一一査覈啓聞後,各別從重治罪,何如?傳曰,允。已上禁府謄錄
夜一更,白雲一道如氣,起自艮方,直至巽方,長二十餘丈,廣尺許,良久乃滅。流星,出張星下,入東方天際,狀如拳,尾長四五尺許,色赤。
上在慶德宮。停常參·經筵。
慈殿,藥房問安。答曰,寢睡氣候,與昨一樣矣。
罪人權大進·權絡·權繼,壓沙不服,鄭厚奄加刑第七度,承服。
府啓,崔有海事。許事。李義培事。洪振道事。禹尙中事。鄭孝成事。鄭應星事。答曰,不允。吳大邦事,緘答間,姑停。
罪人權繼,火刑承服,罪人鄭厚奄·權繼,軍器寺前路,行刑。
假都事五員,聽傳敎出去。
罪人永伊·朴先儉·朴後儉,刑問二次不服。
罪人權大進·權純·權絡,加刑一次不服。
傳曰,韓渫·趙興賓,解枷杻。
罪人權純·永伊·朴先儉,加刑承服,朴後儉,加刑不服,楊天植·李侹,元情。假都事三員,出去。
院啓,崔有海事。許事。李義培事。洪振道事。禹尙中事。鄭孝成事。孫奉等事。鄭應星事。答曰,不允。以上故判書朴鼎賢日記
備邊司啓曰,義州前府尹李溭,以臺諫所啓,今當拿來,義州非比他地,胡·漢往來門戶,且春信使回還時,如有金差偕來之事,不可曠官。新府尹申景珍,催促肅拜,給馬下送,交代後,李溭拿來,何如?傳曰,允。以上禁府謄錄
上在慶德宮。停常參·經筵。
慈殿,藥房問安。答曰,與昨一樣矣。
罪人楊天植,刑問第九度承服。
罪人永伊·朴先儉,軍器寺前路處斬,權純,以愚蠢不參,爲啓辭,仍囚。
傳曰,上變人趙興賓等,放釋,令該曹,六品實職,爲先除授。
假都事六員,出去。
罪人趙浣,自現元情。
權大進與楊天植面質後,加刑不服都事四員,出去。
罪人鄭澹,元情,朴後儉·權絡,加刑不服。
府啓,崔有海事。許事。李義培事。洪振道事。禹尙中事。鄭孝成事。孫奉等事。鄭應星事。答曰,不允。
院啓,崔有海事。許事。李義培事。洪振道事。禹尙中事。鄭孝成事。鄭應星事。答曰,不允。
罪人曺二男,刑問一次不服,朴後儉·權大進·權絡,壓膝不服,趙浣元情。入啓。命放送。
曺二男,加刑不服,徐挺然·崔惟吉,放送。以上故判書朴鼎賢日記
義禁府啓曰,假都事前啓下三十員,幾盡出使,時方餘存,只有三員。楊天植,承服招內,援引現出者,其數甚多,餘存三員,必有不足之患。假都事十員,令吏曹差出,何如?答曰,允。以上禁府謄錄
上在慶德宮。停常參·經筵。
傳曰,鳳林大君夫人揀擇,退定於今月二十二日。
罪人權大進父子·曺二男·朴後儉,加刑一次,不服。
權大進父子·曺二男,加刑不服。朴後儉施爲次承服,以得聞逆謀,與參謀爲異,斷以知而不告,減死照律事,議啓。
府啓,崔有海事。許事。答曰,不允。李義培·禹尙中·洪振道·鄭孝成事。停啓。
院啓,崔有海事。許事。鄭應星事。新啓,趙興賓之子浣,初與賊黨,謀爲凶逆,以其謀言於其父。及其父上變之後,中間隱匿,觀望成敗,其父放釋之後,始爲出現。其不忠不孝,窮凶極惡之罪,不可以其父告變,而有所容貸。請拿鞫定罪。慶尙都事權稱,爲人凡庸,素無名稱,處事之間,每被侮弄,請罷職。答曰,不允。李義培等事,停啓。
罪人彦春放送,鄭楫·趙有道,拿來。
義禁府,內擲奸。以上,故判書朴鼎賢日記
訓鍊都監啓曰,砲保價布,只爲軍兵過冬衣資,寒節臨迫,則許多軍兵,如兒之仰乳。若差遲時日,則猶未免呼寒受凍,情事可矜。故當初事目內,詳量道里遠近,近道則九月晦前,中道則十月望前,遠道則十月晦前排限,各道前期別定差使員,境上逢點,親領上納,而期限內未及上送者,守令罷職,都事推考,各別申明行會,非止一再矣。庚午條價布,京畿則山陵大役,獨當支過,而猶於歲前,已爲畢納。至如慶尙道陜川,全羅康津·海南,竝三邑,至今頓無形影,極爲未便。依事目,該道都事推考,各其守令罷職,而其中陜川·海南,則赴任未久,與久任有間,姑先從重推考,以懲怠慢不職之習,何如?傳曰,依啓。以上訓鍊都監謄錄
午時,日暈,暈上有冠,色內靑外赤。未時申時,日暈,暈上有戴,色內赤外靑。
上在慶德宮。停常參·經筵。
慈殿,藥房問安。答曰,寢睡平常矣。
京畿監司書目,長湍呈,金守備一行,到本府,直向京城事。
罪人鄭楫·趙有道,元情。鄭楫放送,卽鄭澹之子也。楊天植言內,所與謀者,鄭澣,非鄭澹云,故其子放送。權大進物故,權絡承服。
院啓,崔有海事。許事。鄭應星事。趙浣事。權稱事。答曰,不允。
府啓,崔有海·許事。答曰,不允。
罪人權絡,軍器寺前路,行刑。啓。
罪人金潤·金聲達·金泰琮·金先立,拿來元情,趙澈元情,文希同名三人,拿來。以上故判書朴鼎賢日記
上在慶德宮。停常參·經筵。
全羅道推考敬差官趙緯漢出去。傳曰,明日金守備,接見爲之。接見時,三嚴午初。
慶尙監司祕密書目,入來。
府啓,崔有海事。許事。答曰,不允。
院啓,崔有海事。許事。鄭應星事。趙浣事。權稱事。答曰,不允。
罪人文希同名人三名,金潤·金聲達·金泰琮·金先立,放送。傳曰,推鞫,明日,唐差接見後,爲之。
罪人李戒順·任生·周命世·朴男·全今世,拿來。以上故判書朴鼎賢日記
自辰時至未時,日暈。
上在慶德宮。停常參·經筵。
慈殿,藥房問安。答曰,寢睡,與昨一樣平常,藥則進御矣。
院啓,崔有海·許事,鄭應星事,趙浣事,權稱事。答曰,不允。
府啓,崔有海事。許事。答曰,不允。
義禁府啓曰,逆賊權繼·權絡·鄭厚奄·永伊·朴先儉等,已爲承服正刑。緣坐籍沒,罷其守令,降其邑號,破家瀦澤等事,依例擧行之意,捧承傳,何如?傳曰,依啓。
罪人李戒順等,元情。
罪人李戒順·全今世,放送。以上故判書朴鼎賢日記
義禁府啓曰,卽見公淸監司鄭孝成狀啓,則徐挺然奴婢竝十三口,因有旨,卽爲放送,而其於徐挺之,則以朝廷放送之語,還爲捉囚云。當初挺之捉囚,不出於朝廷命令。況今徐挺然,朝廷旣已分揀放送,則其弟挺之,別無還囚之理,卽卽放送爲當。此意移文知委,何如?大臣之意如此,故敢啓。答曰,依啓。傳曰,明日推鞫,唐差接見後,爲之。
政院啓曰,明日國忌齋戒,推鞫,何以爲之?敢稟。傳曰,過國忌後,爲之。以上禁府謄錄
上在慶德宮。停常參·經筵。
慈殿,藥房問安。答曰,與昨一樣矣。
罪人禹尙中,拿來元情後,放送。
罪人金介,拿來,任生·周命世,刑問各三次,不服。
假都事一人,以南信祿,拿來事,濟州地出去。
以鞫廳啓辭,假都事李必馦,珍山罪人金安國,失捕拿囚事,承傳。
府·院啓,以國忌齋戒,姑停。院啓,權稱事,停啓。
政院啓曰,明日,國忌正日,推鞫,何以爲之?傳曰,過國忌後,爲之。以上故判書朴鼎賢日記
夜一更,月暈左珥。
上在慶德宮。停常參·經筵。
慈殿,藥房問安。答曰,寢睡,連二夜平安。飮食,亦漸漸進御,入直,今後勿爲。
罪人楊時泰·朴承白·趙完璧,拿來。
管餉使書目,各處泉流庫人蔘,各樣物貨,大槪折銀十二萬一千四百餘兩,時遺在八萬一百餘兩,進慰·冬至兩行,付送人蔘八百八十二斤,折銀二萬一千餘兩,各人貿販逢授,今春應捧二萬一百餘兩。此外各屯農牛一百六十六首,馬驢九匹,中小船竝二十六隻,丁卯以後,貿販。別備,米太皮雜穀,竝五萬一千三百二十七石,屯田所出各穀,八萬一千二百九十三石等成冊,備邊司上送事。
全羅監司書目,茂長呈,奴得立,弑主辭緣,旣已現露,令該曹處置事。
以國忌,兩司無所啓。以上故判書朴鼎賢日記
午時,日暈,白氣一道,起自乾方,直指巽方,漸移日傍,長竟天,廣尺許,良久乃滅。未時,日暈。夜一更二更,月暈。
上在慶德宮。停常參·經筵。
慈殿,藥房問安。答曰,穩寢。五更,駝駱粥進御矣。
罪人周命世·任生·朴男,加刑二次,不服,周命世,物故。
府啓,崔有海事。許事。新啓,趙熙賓,陰謀不軌之狀,旣發於其兄上變之書,交通諸賊之跡,又出於絡面質之招,其凶逆之狀,浮於浣,而尙今置而不問,請拿鞫以嚴討逆之典。珍山郡守金瑾接置逆僧於衙舍,敎訓其子弟,至於嫁與衙婢,情分甚密,及其逮捕之際,自衙軒脫逃,請拿鞫定罪。答曰,趙熙賓等,有意於告變,皆入其黨,交通之事,毋足深責。設或有罪,以厥兄之罪,宥赦宜當。金瑾,事涉無情,不必拿鞫。崔·許事。不允。
院啓,崔有海·許事。鄭應星事。趙浣事。答曰,不允。
罪人趙完璧·朴承白,移刑曹,楊時泰·文日光與楊天植,面質。
推鞫廳啓曰,假都事李優,罪人分疏,請拿推。命拿推。
趙澈,與楊天植,面質,楊時泰·文日光,刑問二次,不服。以上故判書朴鼎賢日記
上在慶德宮。停常參·經筵。
藥房啓曰,慈殿氣候,何如?答曰,氣候,幾盡平復。提調,自今日勿爲入直。
傳曰,大臣·推官,引見。
假都事朴漢英,罪人鄭澣,拿來。
吏曹啓曰,逆賊權繼·權絡·鄭厚奄·永伊·朴先儉等,俱係沃川人,依大典,罷其守令,降其邑號,何如?傳曰,依啓。
院啓,崔有海事。許事。鄭應星事。趙浣事。答曰,不允。
罪人文日光,壓沙施爲次承服。
以鞫廳啓辭,鄭澣拿來時,文書不爲搜探,假都事朴漢英,拿囚事,承傳。
府啓,崔有海事。許事。趙熙賓事。金瑾事。答曰,已諭,不允。金瑾推考。
罪人楊時泰·趙澈,加刑不服。
罪人鄭澣與楊天植,面質後,刑問二次,不服,鄭澹,放送。以上故判書朴鼎賢日記
義禁府啓曰,文日光正刑事,已爲允下矣。今日夜深,明日行刑之意,敢啓。只楊天植,承服已久,而因安國等拿問後,正刑之敎,至今仍囚。安國捕捉,遲速未可期,使巨魁兇喘,不可久息於覆載之間,明日竝爲行刑,何如?答曰,依啓。楊天植,姑爲仍囚。以上禁府謄錄
上在慶德宮。停常參·經筵。
慈殿,藥房問安。答曰,氣候平常矣。
進賀使譯官韓瑗等,奉勅書,本月十六日,到豐川。
冬至使高用厚書目,十月初一日,到登州,十一日,發向北京事。
陳慰使鄭斗源書目,十月初二日,自登州,發向北京事。
罪人楊時泰·趙澈·鄭澣,加刑不服。文日光,軍器寺前路,行刑。
院啓,崔有海·許事。鄭應星事。趙浣事。新啓,典獄主簿黃敏德爲人,愚劣麤鄙,徵索酒肉於獄卒,無日不醉,請罷職事。答曰,不允。黃敏德事,依啓。
府啓,崔有海事。許事。趙熙賓事。金瑾事。答曰,不允。
罪人鄭澣,加刑二次壓沙,不服,楊時泰·趙澈,加刑二次,不服。
禁府,內擲奸。
有政。
以金尙憲爲缺賓客,李楘爲副提學,李明漢爲禮曹參議,辛啓榮爲修撰,成俊耉爲黃海監司,鄭百昌爲兵曹參知,李如璜爲同知,韓渫爲軍器主簿,趙興賓沃川縣監,特旨除授。以上故判書朴鼎賢日記
訓鍊都監啓曰,因備邊司啓辭,平安道替防軍二百名中,騎兵一百名,左司左哨官成仲耉率領,砲手一百名,右司後哨官李信民率領,今二月二十七日,當爲發送。俵衣次步木各一疋,三人竝刷馬一匹,軍器載持馬,每哨各四匹,令兵曹題給,落幅紙,令戶曹題給,兀羅鞋,令本道造給,且赴防充軍,例爲別試才,論賞以送,依此擧行,騎兵所騎馬,自都監,點其上中下,分等以送,喂養馬料,依此題給,馬鐵,亦爲隨便備給,前往軍三百八十三名,替防卽時出送之意,本道監司兵使處,竝爲行會,何如?答曰,依允。以上訓鍊都監謄錄
夜三更,月暈。
上在慶德宮。停常參·經筵。
慈殿,藥房問安。答曰,平安矣。
傳曰,慈殿氣候,時未平常。大君夫人再揀擇,本月二十六日退定。
禮曹啓曰,回還謝恩使譯官韓瑗,齎來勅書,郊迎吉日,來三月初三日辰時。同勅書乙良,依前例,令本道守令,擎奉上來事,黃海監司處,下諭,何如?傳曰,依所啓施行。
禮曹啓曰,迎勅習儀,初度二十七日,二度三十日。啓。
罪人楊時泰·趙澈,加刑二次,不服。鄭澣,加刑一次,火刑壓沙,不服。
府啓,崔有海事。許事。趙熙賓事。金瑾事。新啓,沃川縣監趙興賓,以上變之功,固當有賞典,豈無相當可授之職,而必除此臨民之官乎?況本縣乃其所居之地也,非但有違於法例,吏民聞之,亦必相顧而錯愕,吐舌而唾罵,其可能號令一邑而服其心乎?請遞差。答曰告變人唾罵者,乃是逆黨,豈可爲此廢賞哉?所論不中,勿爲煩瀆。他事,竝不允。
罪人鄭槫,拿來。
院啓,崔有海事。許事。鄭應星事。趙浣事。新啓,康津縣監南宮煜遞差事。沃川縣監趙興賓,改正,更授他可堪之職事。竝不允。
罪人鄭槫,元情承服後,行刑。
罪人趙澈,物故,楊時泰·鄭澣,加刑二次,不服。以上故判書朴鼎賢日記
巳時午時,日暈。
上在慶德宮。停常參·經筵。
慈殿,藥房問安。答曰,平安矣。
府啓,崔有海事。許事。趙熙賓事。金瑾事。趙興賓事。答曰,不允。趙興賓,令該曹,他邑守令相換。
刑曹啓目,全羅監司書狀內,茂長弑主罪人之狀,極爲兇慘,而推考敬差官,驛路凋弊,勿爲各送,令趙緯韓,仍察之意,下諭,何如?傳曰,允。
院啓,崔有海事。許事。鄭應星事。南宮煜事。趙興賓事。趙浣事。答曰,不允。趙興賓,他邑守令相換。
罪人鄭澣,刑問六次,壓沙二次,火刑一次,承服。鄭澣·楊天植,軍器寺前路,行刑。啓。
假都事李沔,罪人鄭槫父鄭潚處絞事,務安地出去。以上故判書朴鼎賢日記
夜五更,月犯南斗第三星。
上在慶德宮。停常參·經筵。
慈殿,藥房問安。答曰,平安矣。
義禁府啓曰,文日光·鄭槫,已爲正刑。緣坐等事,依例施行之意,敢啓。傳曰,依啓。
政院啓曰,自前逆魁正刑之後,例有告廟·頒敎之擧,令該曹,稟旨施行,何如?傳曰,依啓。
春信使朴蘭英書目,二月開市,萬端通情,終始不聽事。
平安兵使書目,龍胡率累百胡商深入,則極爲難處,令廟堂指揮事。
政院啓曰,時無刑推罪人,他罪人入來後,推鞫爲之,何如?答曰,依啓。
禮曹啓曰,逆魁鄭澣,旣已正刑,告廟·陳賀·頒敎等事,依前例,不卜日,來二十四日擧行,何如?傳曰,依啓。陳賀勿爲,可也。
府·院前啓。答曰,不允。南宮煜事,依啓。趙興賓事,停啓。以上故判書朴鼎賢日記
上在慶德宮。停常參·經筵。
傳曰,頒敎,權停禮爲之。頒敎時,王世子出宮,未初。傳曰,頒敎,百官加爲之。以政院取稟,傳旨,雜犯死罪以下,竝宥。
觀象監,二十三日夜五更,月犯南斗第三星。啓。
府啓,金瑾事。答曰,事涉無情,又經大赦,不必深治。前啓,趙熙賓·許·崔有海事。竝停啓。
院啓,鄭應星事。趙浣事。新啓,軍器主簿韓渫上變之事,非出於爲國。初與賊黨連謀,爲李義培·洪振道等,發覺脅持之故,不得已告變。至於孫奉等四人,以私怨誣陷,徐挺然許多奴子,聽人指嗾,混同書呈,以致無罪人被累破家。六品之官,實爲僭賞,請改正。韓渫上變書。有徐挺然等奴子無不知之之語,及供招之時,稱以公州衙子弟,以爲各人等奴子必知之云,故書呈云。身爲衙童,敢以己意,誣陷不辜,請拿鞫。答曰,不允。韓渫之告,眞贗相雜,不無其罪,然功亦非細,不必改正。其供招中,所謂衙童之言,似是托辭,勿爲見欺,可也。前啓,崔有海·許事,停啓。
罪人李孝誼,拿來。
謝恩,修撰辛啓榮。以上故判書朴鼎賢日記
義禁府啓曰,傳敎矣。臣等放未放磨鍊時,招律官,考諸律文及赦文內辭緣,則李一元事,係殺人而律文內,管下人杖殺,元罪杖一百永不敍用。雖時未決折,其罪不至於償命,似當在蒙宥之中,故以放書啓。白愛福,則大明律僞造印信曆日條,僞造曆日者斬云,其罪雖似雜犯死罪,而大明律常赦所不原條,又有作僞,雖會赦,竝不原宥之文,故前日桂仁,以此罪,亦不得蒙宥,至於審理冤獄之時,以冤枉,始得蒙放。且龍友龜,盜踏印信,圖出解由,其罪狀,則與白愛福,大槪相近,而大明律盜用都督府印信者,杖一百,流三千里云,龍友龜與白愛福之罪,似不當。故友龜則書於類放,愛福則不放矣。臣等所見如此,而不敢自以爲是,伏候睿裁。答曰,知道。李元一,係于殺人,龍友龜,情涉詐僞,以此論之,則似不當蒙宥矣。以上禁府謄錄
上在慶德宮。停常參·經筵。
謝恩,副提學李楘。
罪人李一命·金大海,拿來,各刑問三次,不服。
禁府啓曰,逆賊鄭澣·楊天植,已爲正刑。罷守令,降邑號等事,依例擧行事。傳曰,依啓。
義禁府啓曰,江陵罪人沈箕發·玉梅,已爲拿來。罪犯倫紀,自本府推鞫乎,三省推鞫乎?傳曰,前例相考爲之。又啓曰,傳敎矣。前年李景瑞·桂香獄事相近,而景瑞則淫奸其三寸姪女,箕發則淫蒸其三寸叔妻,桂香官娼,玉梅士族,係于倫紀之獄,不可淹延時月,三省推鞫似爲宜當矣。傳曰,依啓。
院啓,鄭應星事。趙浣事。韓渫事。公州衙子弟事。新啓,別坐朴漢英,爲人愚劣,不辨菽麥。頃以假都事,往拿逆澣,中路逢高靈軍,以爲賊兵,恇㤼墜馬,求哀乞命,無所不至,聞者莫不絶倒,請罷職不敍。答曰,不允。朴漢英遞差。
府啓,金浣事。答曰,不允。
有政。以高傅川爲靈巖郡守,鄭斗慶爲扶安縣監,鄭致和爲典籍,李元鎭·崔身獻爲刑曹佐郞。沃川縣監趙興賓,懷仁李德,相換。以上故判書朴鼎賢日記
上在慶德宮。停常參·經筵。
義禁府,罪人任生,物故。啓。
禁府啓曰,江陵沈箕發·玉梅,三省推鞫事,命下矣。逆獄方張,三省推鞫,不可一時竝爲,逆獄結末後,爲之,何如?傳曰,允。
吏曹啓曰,逆賊文日光·鄭澣,俱是陜川人,楊天植,大興人,已爲正刑。法當罷其守令,合倂於他邑,而但陜川,非但物衆地大,舊有汚俗之稱,今爲逆黨之窟,不可無守土之官,似當有別樣處置,議大臣定奪,何如?傳曰,允。
傳曰,侍藥廳都提調以下,祈禱祭獻官·執事,書啓。
吏曹啓曰,頒赦後,別歲抄,例爲書啓。如永不敍用,准期不敍,災傷罷職,中下等,亦依近例,竝爲書啓乎?傳曰,竝爲書啓。
罪人李一命·金大海,加刑一次後,仍囚。
罪人昌達·昌文·昌晩·昌慶,拿來。
罪人朴禧集·柳之燧,拿來,元情後,假都事六員,出去。
府啓,金瑾事。答曰,不允。
院啓,鄭應星事。趙浣事。韓渫事。公州衙子弟事。朴漢英事。答曰,不允。以上故判書朴鼎賢日記
夜一更二更,巽方,有氣如火光。
上在慶德宮。停常參·經筵。
傳曰,沈器遠·張維·鄭廣敬·金南重等處女,竝禁婚。
院啓,以全數避嫌,姑停。
府啓,金瑾事。答曰,不允。
御營廳,內擲奸。以上故判書朴鼎賢日記
上在慶德宮。停常參·經筵。
平安兵使書目,春信使及金差阿之好·仲男等,率從胡五十名出來,而龍胡段,率胡商隨後出來云云事。
禮曹啓曰,慈殿玉候,經月違豫,擧國臣民,遑遑憂悶,幸賴宗社保佑,今已平復。五禮儀云,國有大慶,則陳賀,請卜日陳賀。大臣之意如此,故敢啓。傳曰,依啓。
陳賀吉日,今月三十日。啓。
禁府,鄭澣子昌達處絞。啓。
府啓,金瑾事。答曰,不允。院啓,鄭應星事。趙浣事。公州衙子弟事。韓渫事。新啓,權純,乃大進之姪子,其謀爲兇逆之事,已爲吐實,而尙稽典刑。朴後儉,亦大進一家之人,兇黨所爲,旣已輸情,則所當論以極律,而謂之知謀不告,請竝正常刑事。昨日迎勅習儀時,堂上,只有一人,三四品,亦只有一人。請除老病·公故人外,竝推考。答曰,趙浣事,依啓。權純等,已爲議處,不必煩論。其餘,竝不允。朴漢英事,停啓。以上故判書朴鼎賢日記
政院啓曰,義禁府郞廳以大臣意來言,韓景祐狀啓所云,罪人洪聖澄,或在高陽·長湍等處,發遣都事,捕捉宜當云。敢啓。傳曰,知道。以上禁府謄錄
訓鍊都監啓曰,赴防軍人等,落幅紙或白紙,不爲題給云,此訴的實乎,問于政院。政院啓辭,赴防軍人等,落幅紙及白紙中,題給與否,問于訓鍊都監,則戶曹曾已防啓,故不爲題給云矣。傳曰,前例相考題給事,傳敎矣。近來落幅紙,自試所盡送於備邊司,本曹無一張輸送,故不得題給之意,前已入啓。以白紙題給之規,取考謄錄,則廢朝時,一番有此例,癸亥以後,曾無白紙題給之擧。每人石首魚一束題給,以慰遠戍之心,何如?傳曰,依啓。各一束加給,可也。以上訓鍊都監謄錄
自辰時至午時,日暈兩珥。未時申時,日暈兩珥。夜一更二更,北方艮方,有氣如火光。三更四更,艮方巽方南方,有氣如火光。
傳曰,沈器遠·張維·鄭廣敬·金南重等處女,竝禁婚,其餘,許婚。以上故判書朴鼎賢家日記
上在慶德宮。停常參·經筵。
禁府,趙浣,拿囚。
備忘記,侍藥廳都提調左議政,鞍具馬一匹賜給。提調洪瑞鳳,副提調姜碩期,御醫申得一·李英男·李希憲·堅後閔·李絡·金景行·金嗣男,竝加資。史官卞時益,六品遷轉。鄭致和,陞敍。通禮李惟聖,針醫柳後聖,熟馬一匹賜給。掌務官孫夢象·金孝忠·宋擎日,針醫裵以龍·安彦吉·朴泰元,半熟馬一匹賜給。掌務官李誠立,兒馬一匹賜給。
傳曰,三省推鞫委官,右相進去。
禮曹啓曰,慈殿平復,擇日進賀事,傳敎矣。外方竝爲進箋之意,行移。且五禮儀,有只爲陳賀,而無頒敎之時,今則何以爲之?敢稟。傳曰,勿爲頒敎,除進箋,以除民弊。
備忘記,祈禱祭獻官金尙容等,熟馬各一匹賜給。典祀官奇晩獻等,及大祝金壽益等,各兒馬一匹賜給。諸執事監察,各上弦弓一張賜給。
王世子,率百官,陳賀出宮,正時卯正。
春信使書目,金差二人及從人竝二十九人臣一行,本月二十四日渡江,瀋陽事情聞見事。
義禁府啓曰,趙浣,似非本府罪人,自鞫廳推鞫,宜當。敢啓。傳曰,趙浣等,曾爲告變,與大進父子,佯若同謀,其預知之事,不足爲咎也。今此拿鞫,乃是趁不上來之罪,自本府推問,宜矣。
府啓,金瑾事。答曰,不允。
院啓,鄭應星事,韓渫事。公州衙子弟事。權純·朴後儉正刑事。答曰,不允。
司僕寺內擲奸。
有政。以李景仁爲正言,奇宗獻爲伊川府使,李爲平壤庶尹,李祖先爲禮曹正郞,洪瑞鳳加崇政,姜碩期加嘉義,御醫申得一加資憲,李英男加嘉義,李希憲·堅後閔·李恪·金景行加嘉善,金嗣男加通政,以上賞加。以上故判書朴鼎賢日記
卯時,有赤雲如氣,直立日上,長丈餘,廣尺許,良久乃滅。自午時至申時,日暈兩珥。酉時,日有重暈,內暈有兩珥,暈上有冠,色內赤外靑。
傳曰,陳賀,權停禮爲之。
上在慶德宮。停常參·經筵。
府啓,金瑾事。答曰,不允。
傳曰,鳳林大君家舍,令該司,次知內官言聽,營繕以給。
院啓,鄭應星事。韓渫事。公州衙子弟事。權純事。朴後儉事。新啓,扶安縣監鄭斗卿,年少疏闊,未諳世務,用於文翰,則其才可取,而試於治民,實非所堪,請遞差。答曰,鄭應星,非虐民干澤之類,今玆賞加,似無不可矣。權純等事,令鞫廳,更爲議處。韓渫及公州衙子弟事,不允。鄭斗卿事,依啓。
罪人楊桓,拿來元情,與柳之燧面質後,刑問二次,不服,停刑仍囚。柳之燧,又告權克寬,鞫廳,啓請拿來。答曰,姑勿拿來,以上故判書朴鼎賢日記
御營廳啓曰,後運御營軍,明日當準朔罷送。北二營入直軍,依前例訓鍊都監軍替入之意,敢啓。傳曰,依啓。以上訓鍊都監謄錄
侍講院啓曰,慈殿平復,陳賀箋文,承文院官員,所當躬親進呈,與本院官員,査對安印,而昨日夜深後,使下人來呈。問其曲折,則以爲,官員箋文戡正之際,闕門已閉,未及入來云,本院不得已獨爲査准。事體駭異,請承文院官員,推考。傳曰,依啓。以上侍講院日記郞廳金朝潤校。日記廳郞廳沈國賢書。
上在慶德宮。停常參·經筵。
吏曹啓曰,以陜川郡處置事,議于大臣,則三公之議,皆以爲,逆鄕之當革,在法固也。然陜川,今雖降爲縣,其實大邑,號稱難治。往者鄭仁弘之徒,氣勢張甚,不有邑宰,擊斷無嚴,馴致今日之變。憚壓收拾之責,專在於守令,不可一日暫曠。罷其守令,而仍存其邑,恐或宜當云。大臣之意,如此。伏惟上裁。傳曰,依議。
以國忌齋戒,兩司所啓,姑停。權純等事,議處間,姑停。
戶曹粘連平安監司書狀。前義州府尹李時英,以板蕩之地,辦得千餘石之穀,合有褒嘉。上裁。啓。傳曰,加資。以上,故判書朴鼎賢日記
上在慶德宮。停常參·經筵。
以國忌,兩司無所啓。
明日迎勅,三嚴卯初。
平安監司書目,本月二十七日地震事。
榮川罪人洪聖澄,拿來。
禮曹啓曰,逆魁伏誅,告廟·陳賀,慈殿平復,上下歡慶。自古國有慶事,則恩澤及下。今亦蠲除民役,設科取士,以示同慶之意,議大臣定奪,何如?傳曰,依啓。
金一彦,迎候官申景濱,碧蹄出去。
政院啓曰,罪人洪聖澄,拿來,而今日國忌,推鞫,何以爲之?傳曰,只捧招,可矣。以上,故判書朴鼎賢日記
上在慶德宮。停常參·經筵。
大駕迎勅還宮後,二品以上問安。答曰,知道。
府啓,金瑾拿鞫事。停啓。
罪人梁機·李邦胤,拿囚。
政院啓曰,罪人入來,推鞫爲之之意,敢啓。傳曰,禁府爲之。
金差阿之好·仲男,入來。
院啓,鄭應星事。韓渫事。公州衙子弟事。新啓,義州府尹李時英,以皮雜穀千有餘石,辦出之功,至下加資之命。今此千餘石雜穀,以米計之,則不過二三百石,其貿販之勞,至爲微細,朝家賞人之道,不當如是也。鄭應星加資,時方爭執,而戶曹,不有公議,曲循人情,敢請褒賞之典,尤極無謂。請當該堂上,推考,還收李時英加資之命。相禮黃尙謙,年衰質鈍,動輒失儀,請遞差。宣傳官,近密侍衛,而專不擇人,闒茸居多,請一一汰去,兵曹堂上郞廳,推考。答曰,不允。遞差·推考等事,宣傳官事,依啓。
罪人梁機·李邦胤等元情後,仍囚。以上,故判書朴鼎賢日記
夜五更,沈霧。
上在慶德宮。停常參·經筵。
領議政吳允謙,亡妻遷葬事,龍仁地出去。
黃海監司書目,豐川報,劉差·李豹等,來到緣由事。
禮曹啓曰,鳳林大君夫人可當處女,已經再揀,嘉禮廳排設事,何以爲之?傳曰,秋間當爲行禮,使之前期措備。
禮曹啓曰,設科事,議于大臣,則三公以爲,如此等事,必有前例,依該曹啓辭,擧行宜當云。伏惟上裁,何如?傳曰,依啓。
禮曹啓曰,今此進賀使譯官韓瑗,齎來降勅,謝恩表文·禮物,順付今年冬至使之行,何如?傳曰,允。
傳曰,初五日金差,招見。
明日殿坐,三嚴午正。
春信使朴蘭英,入來。
罪人尹左辟,入來。
院啓,鄭應星事。韓渫事。李時英事。公州衙子弟事。新啓,金瑾削去仕版事。答曰,公州衙子弟事,依啓。李時英,盡心職事,積粟邊城,其功可賞,金瑾,不識兇狀,偶然接置,其情可恕,竝勿煩論。鄭應星·韓渫事,不允。
禁府都事金昌祖,全州弑主罪人乭無金拿來事,出去。
尹左辟,元情後仍囚,罪人金昈,拿來。以上,故判書朴鼎賢日記
義禁府啓曰,罪人沈箕發,得痘瘡,今已六七日,症勢極重云。他罪人中,亦有未經痘者,倘或傳染獄中,疫氣熾盛,則多有拘礙難便之事,似當移置典獄,經疫後還囚推鞫,而係于三省罪人,自下不敢擅便。何以爲之?敢稟。答曰,依啓。以上,禁府謄錄
自昧爽至辰時,有霧氣。
上在慶德宮。停常參·經筵。
禁府,公州衙子弟洪溥,拿囚。
罪人李泰卿·文在玆·權誼,拿來。
院啓,鄭應星事。李時英事。韓渫事。金瑾事。答曰,不允。
平安兵使書目,金差阿之好所送封書,本州留胡處,逢授入送事。
進賀使一行員役單子。傳曰,辨誣時,有功勞人,各其名下,懸錄以啓。且尹安國一行員役,亦令書啓。
延平府院君李貴箚子大槪,邊情祕密事。入啓。以上故判書朴鼎賢日記
義禁府啓曰,權純·朴後儉等,因諫院所啓,鞫廳議啓,判下內,知情不告之罪,有只誅其身之律,依此施行,可也事,傳敎矣。權純則方爲仍囚,卽當行刑,朴後儉則濟州定配,已爲發送,似當發遣都事,拿來行刑,而議于鞫廳,則大臣之意以爲,不須拿來,都事追往其所到處,行刑爲當云。何以爲之?敢稟,答曰,依啓。
傳曰,趙浣,令本府,明日捧招入之。頃日延平府院君箚子,啓下矣。何不回啓事,傳敎矣。其時李貴箚子批答,以量處爲敎,而及其禁府啓稟。答曰,知道。禁府啓辭批答,在於延平府院君箚子未入之前矣。以上,禁府謄錄
辰時巳時,日暈。夜一更二更,北方艮方,有氣如火光。五更,坤方,如火光。
上在慶德宮。停常參·經筵。
假都事金自晦,罪人朴後儉行刑事,濟州地出去。
嬪宮誕日,政院·玉堂問安。傳曰,知道。
刑房承旨,請出推案,推鞫廳進去。傳曰,領相還來後,議處。
罪人權純,堂古介,行刑。
院啓,鄭應星事。李時英事。韓渫事。金瑾事。新啓,鞫廳事體,至重且急,自前,未聞有罪人齊到,而曠日停鞫之時。今此待還議處之敎,豈非未安之甚者乎?請於當日內推鞫。答曰,推鞫甚重,故以待領相之還,宜勿論執。他事,已諭矣。
府啓,卽日內,請命推鞫事。和順縣監趙時中,爲人庸劣,有同土塊,到任已久,不識官事,侵虐之弊,罔有紀極,請罷職。碧沙察訪朴弘先,性本愚迷,家在一息之程,駄載絡繹,驛卒怨苦,流亡殆盡,請罷職。答曰,鞫逆事重,不可無首相而爲之,待其還歸,似爲宜當。趙時中其處事,設或未盡。此時迎送之弊,亦不可不念,竝勿煩論。朴弘先事,依啓。
禁府,趙浣元情。判付,除刑推,決杖放送。洪溥元情。判付,除刑推,分揀。
有政。以林堜爲相禮,李景曾爲副修撰,朴安悌爲文學,宋時吉爲豐德府使,金元立爲扶安縣監,以上,故判書朴鼎賢日記
午時未時,日暈。酉時,日暈。夜一更,月暈。
上在慶德宮。停常參·經筵。
謝恩,副修撰李景曾。
江原監司書目,本月初三日,集慶殿,失火緣由事。
政院啓曰,集慶殿失火,至於影幀,未及奉出云,驚慘罔極。事係變禮,令禮官考禮,速爲擧行之意,敢啓。傳曰,依啓。
禮曹啓曰,傳敎云云。禮云,有焚先人之室,則三日哭,故曰新宮火,亦三日哭。注云,先人之室,宗廟也。神主初入,故曰新宮。以此見之,眞殿,與宗廟無異,影幀,與神主一體,自上,似當素服,率百官,三日哭而止,宗廟太祖大王神位前,慰安祭設行,遣官江陵設位,竝行慰安祭,失火形止看審後,本殿參奉及守僕等,各別議罪,何如?傳曰,依啓。慈殿,亦似變服,議啓。
禮曹啓曰,今此影幀之災,比陵上失火尤重,自上,亦爲三日哭臨,則自內膳服,視常日無變,情所未安。慈殿·內殿·嬪宮,竝進素服饍,三日而止,何如?傳曰,依啓。
禮曹啓曰,集慶殿失火,自初七日,以至初九日,停朝市。啓。率百官擧哀時,三嚴未初。
以停朝市,當日兩司,無所啓。
政院啓曰,禮曹判書金尙憲,集慶殿奉審慰安使,明將拜辭云。當此多事之時,宗伯重臣,不可遠去,他堂上,使之進去,何如?傳曰,遣承旨,似當,議啓。
政院啓曰,依上敎,遣承旨,似爲宜當矣。傳曰,依啓。
禮曹啓曰,集慶殿失火之災,極爲驚痛。不能謹火,本殿參奉金志顔及入番守護軍,爲先拿來,府使閔應亨,以守土之官,不能救火,先罷後推,典祀官平陵察訪李楚老,從重推考,何如?傳曰,允。
明日擧哀,三嚴寅正。以上,故判書朴鼎賢日記
政院啓曰,推鞫,待首相還歸爲之事,命下矣。領相,今日入來,推鞫,何以爲之?敢稟。答曰,明日爲之。以上,禁府謄錄
辰時,日暈。午時,日暈。夜二更,月暈。五更,黑雲一道如氣,起自巽方,直指艮方,長丈餘,廣尺許,良久乃滅。
上在慶德宮。停常參·經筵。
右副承旨姜弘重,集慶殿失火處慰安事,出去。
擧哀後,二品以上問安。答曰,知道。
明日擧哀,三嚴寅正。
院啓,集慶殿火災,實我開國後,所未有慘痛之大變也。守土官以下,㤼於飛廉,任他回祿,竟致我聖祖眞容震驚,歘忽於灰燼,言念及此,心膽俱裂。其失火不救之罪,豈可尋常罷推而止?請江陵府使閔應亨以下,其日殿祀處進去執事官及鄕所色吏,竝命拿鞫定罪。治逆之法,極嚴且重,不可淹然晷刻,目今在囚罪人,無慮數十,滯獄已久。擧哀之變,雖曰至重,推鞫之擧,何傷竝行?請於明曉擧哀後,卽命推鞫。答曰,依啓。
禮曹啓曰,聖祖睟容,不幸遽遭火災,二百餘年先王神靈憑依之地,一朝無所,不覺痛心。今番更爲模寫,建殿奉安,而但模寫之際,一毫一髮,或有不能肖似處,則大有所未安。本曹堂上,率善手畫工,進去于全州·永興等地,奉審眞殿御容,點畫丹靑,不闇不昧,可以視缺模寫十分無可疑之慮然後,乃爲無憾,而大臣之意,亦皆如此。敢啓。傳曰,依啓。以上,故判書朴鼎賢日記
侍講院啓曰,近日擧動,王世子出入崇政殿時,雜人喧聒之聲,每每申飭,使之嚴禁,而該曹不爲着實擧行,今日則紛拏比前尤甚,至於輿前,群起橫奔,所見極爲駭愕。此實由百官跟隨下人,任意闌入之故也。其不能檢飭之失,大矣。請兵曹當該郞廳察推。傳曰,依啓。
申時,日暈。以上,侍講院日記
上在慶德宮。停常參·經筵。
擧哀後,二品以上問安。答曰,知道。
刑房承旨啓曰,胡差已爲出去,推鞫,闕庭爲之乎?傳曰,依啓。
宣諭使朴蘭英,以龍骨大等商胡接諭事,出去。
玉堂箚子。大槪,遇災修省事。入啓。以上,故判書朴鼎賢日記
訓鍊都監啓曰,今月初九日,習陣日次,而明日自上,有唐差接見之敎,退於四月初十日操練之意,敢啓。傳曰,知道。以上,訓局謄錄
夜自一更至四更,月暈。五更,流星,出自天津星下,入心星上,狀如鉢,尾長四五尺許,色赤。
上在慶德宮。停常參·經筵。
山陵都監堂上沈器遠,穆陵補土事,出去。
江原監司書目,江陵呈,殿宇出火處守僕江春等捧招事,參奉金光顔囚禁,府使段置,就獄待罪,平陵察訪李楚老,亦就獄待命,影禎奉安,近處灰燼,晴則張幕,雨則蓋覆,以待分付事。
禁府啓曰,三省罪人,頃因痘瘡重發,移置典獄矣,當日午時,物故。令漢城府,檢屍處置,何如?傳曰,依啓。
平安兵使書目,鐵山報,許將領兵五十餘騎,直向義州之路,三皮島事機,詳盡探聽,連續飛報事,申飭事。
平安兵使書目,胡差回還之期,在邇,龍胡率商胡,灣上出來之期,亦迫,而水陸漢兵,連續發去,似有隱情可慮事。
平安兵使書目,義州府尹所報內,阿之好所送封書,受去兩胡·陪牌十名,一時無事越江事。
府啓,趙時中事。新啓,集慶殿參奉李熙載,家行悖惡,心術奸巧,有同狗彘,請削去仕版事。
院啓,鄭應星事。韓渫事。李時英事。金瑾事。新啓,近來紀綱解弛,人不畏法,關防之禁,日以益廢,負罪兇孽,相繼投胡,使國情輸敵,事極驚駭。咸鏡道南北兵使及平安兵使,常時不能檢飭邊上開津之失,不可不懲,請命罷職。監司,從重推考。江陵府使尹天衢,屢經守令,未有聲績,及爲潭陽,尤甚不治,倉儲官穀,殆盡被燒,請遞差。答曰,已諭。兩營監·兵使,推考。尹天衢事,依啓。
府啓,答曰,不允。
李熙載罷職。
禁府,朴·高傅川,拿來,元情後仍囚。
有政。以李行遠爲執義,尹天衢爲江陵府使,朴弘美爲三陟府使,李如圭爲司僕內乘。
罪人李泰卿·梁機·梁桓,火刑不服。權誼·文在玆·尹左辟,加刑不服。
答玉堂箚子曰,深嘉爾等愛君憂國之誠。箚辭無非格言,正中予病,敢不服膺而惕念哉?以上,故判書朴鼎賢日記
辰時巳時,日暈。
上在慶德宮。停常參·經筵。
備忘記,予小子,以昏庸之質,無可觀之事,九年尸居,八路塗炭。皇天降災,黎民咸貳,慓慓危懼,若隕淵谷。及到今日,罪惡尤重,二百年流來睟容,半日內慘爲灰燼,慟哭憂遑,罔知攸措。噫,不善者受殃,否德缺亂,孽由自作,誰怨誰尤?願聞讜言,圖惟厥終,承旨,其代予草敎,廣求忠直之言。
禮曹啓曰,璿源殿御容奉審後,當卽爲摸寫,奉安于集慶殿。殿宇重建之役,亦非一二月可了之事,必須前期,下諭然後,可無窘迫之患。且建殿處所,大臣之意以爲,仍建于江陵,爲宜云。竝下諭于江原監司處,何如?傳曰,允。
禮曹啓曰,傳敎矣。曹上謄錄,亂後散失,取考各年登科錄,則乙巳四月宣祖大王疾瘳,陳賀後別試,咸集京師,分三所,各取二百人,初場論賦具篇,終場策問一道,講經,四書抽栍,三經中自願一經,取粗以上,甲子年,賊适伏誅,大駕還都後,只設試取人。今依某年例設行乎?傳曰,依乙巳年例設行。
罪人河受圖·趙纘韓,拿囚。
逆賊朴禧集,軍器寺前路,行刑。啓。
府啓,趙時中事。李熙載事。停啓。
罪人金昈,停刑仍囚,李泰卿·梁機·梁桓·權誼·文在玆·尹左辟,加刑三次,不服,河受圖,元情後仍囚。
院啓,鄭應星事。李時英事。金瑾事。韓渫事。南北兵使·平安兵使事。答曰,兵使已爲推考,不必罷職。鄭應星·李時英事,問于大臣處置。
全州弑主罪人乭無金,拿囚。以上,故判書朴鼎賢日記
上在慶德宮。停常參·經筵。
罪人李泰卿·梁機·尹左辟,物故,梁桓,加刑施爲次承服。
院啓,韓渫事。金瑾事。南北兵使·平安兵使事。新啓,陜川郡守許恒,年衰志邁,名稱素輕,決非可堪憚壓之人,請遞差。戶曹判書金起宗,擢授本職,任重責大,不可念及私情,而況位至列鼎,有足榮養。豈必待百里而後盡其誠孝乎?秩高名重之臣,猶懷自便,敢上乞郡之章。人心之懈怠,國事之委靡,無足怪矣。請從重推考。答曰,依啓。韓渫·趙興賓加賞,時勿爲更論,則自無濫及之弊,毋庸堅執。金瑾·兵使事。不允。
府啓,原昌君玖以秩高宗室,任意下鄕,今此胡差求見之日,亦不上來,請罷職。其他宗室,身居外方,空然受祿者,一一摘發推考,宗簿寺官員,常時不爲檢飭,請竝推考。答曰,依啓。玖推考。以上,故判書朴鼎賢日記
義禁府啓曰,逆賊朴禧集,已爲正刑。緣坐籍沒,破家瀦澤,罷其守令,降其邑號等事,依律文擧行之意,捧承傳施行,何如?答曰,依啓。
義禁府啓曰,本府都事梁桓,以罪人成宏烈移配事,出使濟州,久不復命,還來遲速不可預料。當此鞫逆方急之時,郞廳不足,請改差,其代,以在京無故人,卽爲差出,何如?答曰,閑官換差。以上,禁府謄錄
夜一更,白雲一道如氣,起自乾方,直指坤方,長十餘丈,廣尺許,良久乃滅,月暈,右珥。二更五更,月暈。
義禁府啓曰,逆賊柳之燧,行刑事,啓下矣。今日已爲昏暮,待明日行刑之意,敢啓。答曰,知道。以上,禁府謄錄
上在慶德宮。停常參·經筵。
禁府,罪人金昈物故。啓。
罪人李一命,承服。
傳曰,進賀使李忔追贈,書狀鄭之羽加資。上通事韓瑗加資。實職除授,閔繼韓,製述官李長培加資,奇暹·景正哲,寫字官劉義立,各熟馬一匹賜給。冬至使上通事方好祥加資。林春生·金業良陞職。渰死人中未贈職者,依他例施行。
罪人柳之燧·李一命,軍器寺前路,行刑。啓。
罪人李邦胤·金介,放送。
府啓,原昌君玖事。答曰,已爲推考,不必罷職。
院啓,金瑾事。韓渫事。答曰,不允。
逆賊李侹子天俊·天健,堂古介處絞。啓。
兵曹啓曰,本曹參議金蓍國,不敢行公,參知呈辭。請假參知差出。傳曰,參議使之安心行公。
義禁府啓曰,全州弑主罪人乭無金,拿來。三省推鞫,何大臣進去乎?傳曰,右相進去。
東陽尉申翊聖箚子大槪,應旨陳言事。入啓。以上,故判書朴鼎賢日記
義禁府啓曰,逆賊梁桓·李侹,已爲正刑。緣坐籍沒,破家瀦澤,罷其守令,降其邑號等事,依例捧承傳擧行,何如?答曰,依啓。
義禁府啓曰,逆賊李侹子天俊·天健等,適來在京中,令典獄,已爲捉囚,依律文處絞,何如?答曰,允。
政院以委官意啓曰,弑主罪人乭無金,推鞫結末後,三省推鞫事,命下矣。乘空閑爲之之意,敢啓。答曰,知道。以上,禁府謄錄
辰時,日暈。巳時,白雲一道如氣,起自坤方,直指東方,長竟天,廣尺許,移時乃滅。
上在慶德宮。停常參·經筵。
晝講。入侍時,知事李貴,特進官洪靌,參贊官呂爾徵,侍讀官李省身,檢討官辛啓榮,記事官姜翯,假注書記事官李時楳。講書傳周書旅獒,自西旅貢獒,至亦安能盡其力哉。
吏曹啓曰,粘連啓下。鄭經世上疏,大提學一任爲先乞遞,文衡重任之遞改,擧措非細。伏惟上裁。啓。答曰,改差。
緣坐罪人柳震楨處絞事,禁府都事,利城地出去。
府啓,原昌君玖事。答曰,依啓。
罪人權誼,物故。
院啓,金瑾事。答曰,不允。
有政。以崔惠吉爲執義,李坰爲掌令,南以雄爲江陵府使,尹棨爲吏曹佐郞,姜碩期爲吏曹參判,李敏求爲大司成,宋克訒爲善山府使,李志宏爲靈巖郡守,柳袗爲陜川郡守,全克恒爲全羅都事,趙絅爲副校理,金宗一爲持平,李行遠爲副應敎,金世濂爲舍人,李聖求爲都承旨,朴炡爲大司諫,李培元爲司藝,李德洙爲司䆃寺正。
各司,內擲奸。
禁府,三省罪人玉梅·乭無金,各刑問二次,承服,當日堂古介,行刑。啓。以上,故判書朴鼎賢日記
義禁府啓曰,逆賊柳之燧·李一命,已爲正刑。緣坐籍沒,破家瀦澤,罷其守令,降其邑號等事,依例奉承傳擧行,何如?答曰,依啓。
義禁啓曰,本府典僕,元數不足,常時不成貌樣。故頃日逆賊奴婢,至於啓請題給,而今者鳳林大君賜牌中,本府婢繼玉·孝玉·禮一·孝禮等四口,因大君房掌務手本,掌隷院,啓下移文。此無非渠輩,厭避身役,投屬之致。此路一開,後弊難防。曾在丙寅年,本府啓辭,奴婢投屬斜付者,竝爲還缺本役,今後一切勿定他役事,請捧承傳,則自上,有依啓,已爲斜付之人,必還屬之敎矣。大君房賜牌,則雖非本府婢子,以他司奴婢,可以定給,令掌隷院,續案相考,以元數有裕處奴婢,更爲給後,本府婢四名頉下,今後勿爲移給各處事,各別申明,捧承傳,施行,何如?答曰,依啓。不必捧承傳。以上,禁府謄錄
午時,白雲一道如氣,橫在日下,長五六尺許,廣尺餘,良久乃滅。自未時至酉時,日暈。夜四更五更,月暈。
上在慶德宮。停常參·經筵。
傳曰,鳳林大君夫人三揀擇,四月十二日爲之。
山陵都監提調沈器遠,穆陵補土後,入來。
黃海監司書目,豐川等官所報內,李見情狀叵測事。
府啓,弑主之罪,綱常大變,而訊獄之際,苟有疏漏,失刑,甚矣。全州弑主罪人乭無金之母婢奉春,招集賊黨,厚饋酒肉,實主張弑謀,而只捧乭無金招取服上送,而奉春,專不擧論,極爲駭愕,請推考敬差官趙緯韓罷職。答曰,推考。
答東陽尉申翊聖箚曰,省箚具悉。卿憂國以本,進言以誠,使予感悟,心甚嘉歎。投進易傳,當詳究其意,不負至情。仍傳曰,東陽尉進箚,陳戒兼投易傳,俾予知格言確論。若非深情,何以至此?其賜廏馬一匹,以表予意。以上,故判書朴鼎賢日記
上在慶德宮。停常參·經筵。
禁府啓曰,全州弑主罪人乭無金,已爲正刑。降其邑號,罷其守令,破家瀦澤,籍沒家産,子女屬公等事,依例擧行,何如?傳曰,依啓。
禁府,集慶殿參奉金光顔,守僕等九名,拿囚。
罪人朴訢,拿來。
府啓,趙緯韓事。答曰,旣已推考,不必罷職。
院啓,金瑾事。不允。鄭應星·李時英事,停啓。
罪人朴訢,元情。
政院啓曰,靖社一等功臣左議政以下七員,來詣闕下,將有入侍之擧,而承旨·史官,時無竝入之敎。此雖一時燕私之禮,而大臣入侍,不可無承旨·史官,何以爲之?敢稟。傳曰,承旨·史官,不必入侍。以上,故判書朴鼎賢日記
上在慶德宮。停常參,只晝講。
謝恩,副應敎李行遠。
晝講。入侍時,特進官李曙,同知事朴東善,參贊官李基祚,侍讀官吳竱,檢討官尹坵,記注官朴筳,假注書柳俊昌,記事官李時楳,講書傳周書旅獒,自不役耳目,至念之哉。
罪人李之馨,入來。
禁府啓本,禹尙中,譏察本鄕漏洩,罪杖一百,盡奪告身,徒三年。啓除徒決杖。
京畿監司書目,長湍呈,唐人張大謨·葉沖,上京事。
院啓,金瑾事。答曰,不允。
吏曹啓曰,戶曹關據,李安訥,誠意奉公,其儲穀營室之數,至於此多,不可槪以尋常別備者,論之。上裁,何如?啓。傳曰,加資。
府啓,趙緯韓事,停啓。
罪人成至道,拿來,元情後,刑問一次,不服,文在玆,放送。
有政。以李省身爲校理。
兵曹參議金蓍國上疏大槪,陳情乞遞事。以上,故判書朴鼎賢日記
辰時,日暈右珥。自巳時至未時,日暈。申時,日暈兩珥。酉時,日暈。夜二更,月暈左珥。三更,月暈兩珥,暈上有冠,冠上有背,兩珥有白氣,指北方,長各數尺許。流星,出亢星上,入南方天際,狀如甁,尾長三四尺許,色白,光照地。四更,月暈兩珥。
上在慶德宮。停常參·經筵。
政院啓曰,二十一日輪對官,取稟。傳曰,爲之。
院啓,金瑾事。答曰,不允。
罪人鄭汝麟,拿來。
罪人鄭澹·朴光先,拿來。
禁府,成至道承服,軍器寺前路行刑。啓。
以鞫廳啓辭,傳曰,此輩失志怏怏,相與思亂,其心可惡,厥罪當誅。但援引之辭,眞贗相雜,火炎之烈,玉石難辨,此甚可懼也。況近日旱災甚酷,此豈非無辜冤死而然耶?與其多殺而致傷和氣,莫若少寬而令人自新,未知卿等之意,如何?渠魁,旣伏典刑,其餘枝葉,似不必盡誅。如此耕種之時,連續拿來,則必有駭散失農之患,商度事勢,議啓。
以鞫廳成欖等拿來啓辭,傳曰,民之怨叛,由予不賢,俯仰慙懼,無以爲心。此輩,與脅從無異,竝勿問。
罪人鄭汝麟·鄭澹·朴光先元情,朴光先與洪聖澄,面質。
黃海監司書目,把總李自華,率家丁二名,上京事。
罪人鄭澹·朴·趙纘韓·高傅川·趙有道,放送。
答兵曹參議金蓍國疏曰,爾之無罪,予已洞悉,宜安心勿辭。以上,故判書朴鼎賢日記
上在慶德宮。停常參,只經筵。
謝恩,副校理趙絅。
晝講。入侍時,知事洪瑞鳳,特進官崔鳴吉,參贊官李聖求,侍讀官吳竱,檢討官尹坵,記注官朴筳,假注書柳俊昌,記事官李時楳。講書傳周書自金縢,至不可謂無此理也。
禁府,罪人柳之煥·鄭振,拿來,罪人朴光先,減死照律。
禁府,江陵府使閔應亨等,拿囚。
罪人崔晛·裵尙龍,拿囚。
府啓,今此成至道所引五賊,以仁弘之餘孽,失志怏怏,樂禍思亂,誑誘愚氓,敢圖不軌,聚禧集之家,恣爲兇悖之說,此實主張逆謀之徒,而非脅從枝葉之流也。聖上雖欲示欽恤之典,革心自新,何可望於此輩哉?且朴訢預諸賊逆謀之狀,已爲昭著,而自上特命勿問,豈可以忠臣之子,有所饒貸?請依鞫廳啓辭,至道所引五賊,亟命拿鞫,朴訢速爲嚴訊,朴光先與聞聖澄兇逆之謀,明白無疑,已爲承服,請依當初照律施行。答曰,已爲酌處,須勿更煩。
罪人柳之煥·鄭振·裵尙龍·崔晛元情後,柳之煥·鄭振,刑問各一次,不服,裵尙龍·崔晛,放送。
院啓,金瑾事。新啓,成至道所引五賊,李一命所引兩賊,竝命拿鞫,朴訢速爲嚴訊事。朴光先請依鞫廳照律施行。答曰,已爲酌處,須勿更煩。金瑾罷職。
京畿監司書目,楊州呈,雌鷄化爲雄鷄事。
罪人柳之煥·鄭振,加刑施爲次承服,軍器寺前路,行刑。以上,故判書朴鼎賢日記
義禁府啓曰,罪人趙有道,已爲分揀放送。前日定配於順天,今當還發配所,依近例,令兵曹,別定驛子押領,次次交付後,令本道監司到配日月啓聞,何如?答曰,允。
義禁府啓曰,逆賊成至道,已爲承服正刑。緣坐籍沒,破家瀦澤,罷其守令,降其邑號等事,依例捧承傳施行,何如?答曰,依啓。以上,禁府謄錄
初昏,若白雲二道,起自北方,直指坤方,長各數十丈,廣尺許,良久乃滅。日出時,色赤。
上在慶德宮。停常參·經筵。
禁府,罪人沈之淸,拿來,趙有道,順天地還發配所。
推鞫罪人沈之淸,元情後仍囚。
院啓,逆賊成至道所引成橚·成欖·朴宗衡·朴知述·吳益熀五賊,其兇謀逆狀,顯有可據之迹,旣非枝葉脅從之類,至於禧集家聚會之說,尤所不忍聞。且朴訢謀逆之事,狼藉諸賊之招,至有擔當嶺南之說,此非泛然援引者也。豈可以其父死節之故,謂無從逆之理乎?況李一命所引兩賊,旣與天植相切,而至有各自募軍之說。請依鞫廳之啓,至道所引五賊,及李一命所引二賊,竝命拿鞫,朴訢,速爲嚴訊。朴光先,與聞洪聖澄謀逆之言,而不爲上變之狀,已自就服,請依鞫廳照律施行。頃日筵中,李貴袖進崔有海議禮文書。承旨不得預見,所當據例請見,而終乃默然而退,左右史之秉筆入侍者,何據而書諸冊乎?此實無前之事,其日入侍承旨,請罷職。答曰,不允。承旨,似無所失,不必煩論。朴光先事,依啓。前啓,金瑾事。停啓。
府啓,至道所引五賊事。李一命所引二賊事。答曰,不允。
護行官書目,金差阿之好等,到定州止宿之際,漢人三名投入事。
司憲府箚子大槪,遇災修省事。答曰,省箚具悉。心甚嘉尙,陳戒之辭,無非格言。予雖不敏,當服膺而自勉焉。
副護軍李景奭上疏大槪,因求言之敎,略陳淺見事。答曰,省疏具悉。予心嘉尙,所陳之事,無非至論,當惕念而施行焉。以上,故判書朴鼎賢日記
義禁府啓曰,逆賊柳之煥·鄭振,破家瀦澤,罷其守令,降其邑號,依例捧承傳施行,何如?答曰,允。以上,禁府謄錄
自午時至申時,日暈。夜一更二更,北方東方,有氣如火光。
上在慶德宮。停常參,只經筵。
朝講。入侍時,領事李廷龜,同知事張維,特進官韓汝稷·金時讓,參贊官徐景雨·李楘,掌令權淰,獻納金光爀,檢討官辛啓榮,記注官朴筳,假注書柳俊昌,記事官李時楳。講書傳周書金縢,自予仁若考,至爲後來自解計也。
罪人呂後望,拿來元情。
吏曹啓曰,咸陽勿革事,問于大臣,則以爲咸陽,介於湖·嶺之交,地廣而人衆,降而爲縣,猶患難治,今又革之,付于他邑,則非但蕩敗不成貌樣之爲可慮。當此人心薄惡,風俗壞亂之日,不置守令而鎭之,則終必至於潰敗渙散,不可收拾。依陜川勿革,似爲宜當,上裁,何如?啓。傳曰,依啓。
朝講入侍時,院啓,成至道所引五賊事。李一命所引二賊,竝拿鞫事。朴訢事。上曰,當與大臣議處。
罪人朴光先,堂古介行刑。啓。
平安監司書目,鐵山府使所報,島中事情事。
朝講入侍時,右議政李廷龜所啓,逆鄕,破家瀦澤,罷其守令,亦足以懲罪,見在形勢,勿爲革邑,爲當矣。上曰,此言,不無所見,諸大臣相議,稟處。以上,故判書朴鼎賢日記
卯時,日左右有白氣,長各二三丈餘,良久乃滅。酉時,日有左珥。
上在慶德宮。停常參,只晝講。
晝講。入侍時,同知事金起宗,特進官李溟,參贊官吳䎘,侍講官李行遠,檢討官沈東龜,記注官洪錫禹,假注書柳俊昌,記事官李時楳。講書傳周書金縢,自武丁旣喪,至十已去其四五矣。
平安監司書目,宣川府使所報內,島中降㺚廝殺漢人及劉興治,出陸結陣,將還本穴云云事。傳曰,黃海監司成俊耉,引見。
玉堂箚子,兩司竝遞差事。答曰,依啓。
宣諭使朴蘭英書目,守備毛有增,盡殺劉姓·降㺚,出來宣川地,將欲投北云云事。傳曰,大臣·備邊司·堂上,命招引見。
禮曹啓曰,別試,初試八月初二日,講經十三日,殿試二十五日,放榜九月十六日,推擇。啓。以上,故判書朴鼎賢日記
日出時,日氣赤。自卯時至酉時,四方昏曚。酉時,日暈兩珥。夜五更,月色赤,月暈。
上在慶德宮。停常參·經筵。
平安兵使書目,宣川府使所報,降胡等,叛殺劉將之說,似不近理,而前項毛有增等處置,令廟堂指揮事。
宣諭使書目,宣川府使所報,親往問答,及臣一行,姑留一二日,觀勢入往事。
平安監司書目,譯官韓後信入送島中事。
接伴使書目,劉興治率降㺚八百餘名,將爲投奴之際,張勳·沈世魁等,倡率島中軍兵,斬殺興治兄弟及降㺚等,島中人情,莫不歡悅事。
平安兵使書目,宣川府使所報內,旗牌金聲運,聞島中爭殺之言,率騎·步兵三百餘名,本府檢山地,結陣云云事。
政院啓曰,因本院啓辭,齋戒日爲政,殊甚不可,考例爲之事,命下矣。問于該曹,則丁卯四月初十日,是近代國忌齋日,而駐駕江都時爲政云,何以爲之?傳曰,齋戒日爲政,未安矣。以上,故判書朴鼎賢日記
日出時,色赤。自卯時至酉時,日暈,四方昏曚。夜五更,月色赤,有霧氣。
上在慶德宮。停常參·經筵。
平安兵使書目,義州府尹所報內,商胡所持銀子十萬兩內,七萬兩物貨貿得,一萬兩貿馬,二萬兩貿牛,而牛馬無一首入去云,極爲可慮,令廟堂處置事。
全羅監司書目,南原賊魁,旣已捕捉,令該曹處斷事。
吏曹,島中問安官辛啓榮。啓下。以上,故判書朴鼎賢日記
日出時,色赤。午時至酉時,四方昏曚。夜三更,土星退入昏宿寸口內。五更,四方濛,月色赤。
上在慶德宮。停常參,只晝講。
晝講。入侍時,同知事朴東善,特進官李景稷,參贊官李基祚,侍講官李行遠,檢討官沈東龜,記注官洪錫禹,記事官卞時益·李時楳。講書傳周書金縢,自秋大熟未穫至金縢之顯晦也。傳曰,李自華,來月初三日接見。
咸鏡監司書目,利城定配柳之楨處絞事。
院啓,崔有海議禮書,未知何樣文字,李貴,果欲公心投進,以備睿覽,則上箚偕呈,使政院詳閱,外廷明知,公是公非,與衆共之,而今乃祕諸懷袖,登筵上進,揆之事體,豈容如是疏率?請李貴,從重推考,以防後弊。入侍承旨,初不能知爲何說,嘿然而退,旣罷之後,又不請下原本,使史官,無憑記注。其日入侍承旨,請推考。崔有海奉使不謹之狀,前者,論之盡矣。所謂議禮之說,果有二本,則竣還之初,不自上進,而公議重發之後,陰陽出沒,續續暗傳於主張異論之重臣?處心不端,莫此爲甚,請崔有海,削去仕版。成至道所引五賊,李一命所引二賊,朴訢等事,議處間,姑停。
禁府,弑主罪人乭無金母奉春,已爲拿來,依乭無金例,三省推鞫,何如?啓。傳曰,允。
禁府都事金昌祖,弑主罪人拿來事,茂長地,出去。
府啓,崔有海,削去仕版事。李貴,入侍承旨,竝推考事。成至道所引五賊,李命一所引二賊,朴訢等事。議處間,姑停。答曰,不允。
有政。以鄭經世爲大司憲,李敏求爲大司諫,金槃爲執義,金世濂爲司諫,李惟達爲掌令,尹孝永爲持平,申達道爲掌令,蔡裕後爲獻納,趙公淑爲正言,崔惠吉爲應敎,金光爀爲校理,李士祥爲正言,林得悅爲刑曹正郞,權淰爲弼善,李顯英爲大司成,安時賢爲兵曹佐郞,閔光勳爲禮曹正郞,李元軫爲禮曹佐郞,金壽賢爲同知。
外各司,內擲奸。以上,故判書朴鼎賢日記
晝講入侍時,特進官李景稷所啓,小臣兼帶氷庫提調,故敢陳氷庫之弊。氷庫,乃國家莫重之事,故藏氷時,各司合力爲之。及其供上之時,本庫獨當。本庫,旣無典僕,事事無形。自三月以後,日日供上,乃十丈,雖以二駄載運,一朔至於六十駄,該曹只給三名。以三名之軍木,豈能償六十駄之價乎?臣考諸大典,東氷庫軍十名,西氷庫四十名,定送氷夫,而續錄時,又爲定給四十名,一名給田一結,自耕無稅,且給同其人一保,又有氷庫車子,故氷庫車子,只用於輸入田稅時云,益重氷庫也。今則無此氷夫,而只給軍名,如是略少。向者別坐等,以此見罷者多,而至有以私馬輸入者。若不變通,則殆不能支。以此一事,屢陳榻前,該曹,只循例防塞而已,莫重供上之事,不可不各別變通矣。上曰,令該曹酌處。兵曹回啓曰云云事,傳敎矣。用氷之數,加於往年,則負氷軍,亦當加出,而用氷別無加數,則負氷軍加出,乃是剩數。用氷數,令本庫,先爲査出後,處置,何如?答曰,此回啓,似乎未盡,更爲察處。兵曹回啓曰云云事,傳敎矣。取考戊辰以後西氷庫負氷軍數,則各朔,雖互有增減,摠其槪而計之,則戊辰年四十六名,己巳年五十三名,庚午年五十四名,逐年輒加。未知各處氷丁用下之數,逐年增益與否,故欲詳知用氷實數然後,參酌定給,俾無濫數之弊矣。壬辰以後,國力蕩竭,事事減省,撙節寬民,無復如法典所載者,出於事勢之不得不已,不獨氷庫爲然。各司減省諸事請益時,動引太平時國富民足之事,旋減旋復,不計時屈,委屬未妥。官員之見罷,出於不謹察任,難保必無。今年用氷之數,不加於上年,則負氷軍,不當加定。惶恐敢啓。傳曰,知道。以上,兵曹謄錄
日出時,日赤如血。自巳時至申時,日暈。
上在慶德宮。停常參·經筵。
禁府啓曰,集慶殿參奉金志顔·守僕等,傳旨內辭緣,承冬不冬,刑推,何如?啓。傳曰,依允。閔應亨等元情。判付,除刑推議處。
吏曹啓曰,問于諸大臣,則領議政吳允謙,左議政缺領敦寧府事尹昉,議亂逆之鄕,罷其守,革其邑,雖曰不載令甲,行之旣久,則是亦法也。臣等,前因筵臣啓辭,參之今日事勢,以陜川·咸陽不可革之意,議啓蒙允,而今之所當革者,高靈·昌寧·大興三縣,而如又勿革仍存,則自古流行法例,終至永廢。革縣雖重,廢法亦重。其中物衆地大,難於合竝者,則依咸陽·陜川例,勿爲革除事,令該曹,商度擧行,宜當云。大臣之意如此。伏惟上裁。傳曰,依議施行。
回答使書目,卄一日在鳳凰城,胡差先爲發程,問答辭緣馳啓事。
罪人呂後望,刑問施爲次承服,朴訢,刑問三次,不服。
院啓,李貴事,入侍承旨。推考事,崔有海事。答曰,依啓。崔有海事,不允。
接伴使書目,劉興治腹心王維章,沈將斬殺事。
罪人呂後望,軍器寺前路行刑。
府啓,崔有海事。答曰,不允。以上,故判書朴鼎賢日記
義禁府啓曰,弑主罪人奉春,三省推鞫事,命下矣。逆獄推鞫,時未完畢。且來二十九日國忌,二十八日齋戒,過國忌後,待空日爲之之意,敢啓。答曰,知道。
義禁府啓曰,逆賊洪雲澄,已爲正刑,緣坐籍沒,破家瀦澤,罷其守令,降其邑號等事,依例捧承傳,施行,何如?答曰,依啓。以上,禁府謄錄
輪對官尙衣判官崔魯所啓,本院奴婢貢木,不納之處,甚多,而公州則癸亥以後,未納之數,多至六十餘同。公淸道監營所納,鄕絲·魚膠等物,亦多未收,常時御供之用,每患不足。本院行會催促,非至一再,趁不擧行。下諭監司,別定差使員,催促上送,似爲宜當。上曰,依啓爲之。不須下諭,行會,可也。又啓曰,本院冕服房及樓庫織造房,所守之處,甚多,而兵曹定送軍士數少,夜間看守,甚爲虛疏。莫重御供之物,恐有被偸之患,不無過慮。守直軍士若干名,加定以送,似爲宜當。上曰,言于該曹。以上,兵曹謄錄
上在慶德宮。停常參·經筵。
傳曰,來二十八日,韓會一家,一等賜樂。
禁府啓曰,罪人朴訢,加刑第四度承服,軍器寺前路行刑。啓。
平安監司書目,義州府尹所報內,龍胡出來,降㺚推尋事。
府啓,崔有海事。答曰,不允。
推鞫廳朴訢正刑啓辭。答曰,依啓。且此賊背父謀逆,盡墜家聲,惡人感化,若此之難也。訢雖惡極,厥父之忠,不可忘也。緣坐法,只行於其妻子,如何?卿等,三思議啓。
推鞫廳,以緣坐只行其妻子事。覆啓。答曰,依允。
院啓,崔有海事。答曰,不允。
禁府,閔應亨等,集慶殿失火事,決杖一百,流二千里,李楚老,決杖一百,徒三年徒流,以公罪收贖,功減一等。啓。假執事洪可榮·崔慶榮·全文績,放送。以上,故判書朴鼎賢日記
義禁府啓曰,逆賊呂後望,已爲正刑,緣坐籍沒,破家瀦澤,罷其守令,降其邑號等事,依例捧承傳,施行,何如?答曰,依啓。以上,禁府謄錄
夜五更,流星,出天市東垣下,入氐星,狀如拳,尾長四五尺許,色赤。流星,出天津星上,入紫微西垣內,狀如鉢,尾長七八尺許,色蒼白。
上在慶德宮。停常參·經筵。
禁府啓曰,逆賊朴訢,已爲正刑。緣坐之律,則當依傳敎,只用於其妻子,而罷其守令,降其邑號等事,依例擧行,何如?傳曰,依啓。
京畿監司書目,衿川呈,完平府院君李元翼,今日上京事。
接伴使書目,自島中逃來,降㺚·金人屬歸事。
禮曹判書金尙憲,佐郞鄭雷卿,永興影幀奉審後,入來。
平安監司書目,龍胡所送五胡,善辭開諭,則無不欣悅,再三稱謝,還爲入去。且問開市事,則帶來銀子一萬餘兩,而此銀畢賣後回程云云。仍問瀋陽諸處事,則二王子率兵,本月二十二日,遮割㺚子攻擊事,發去云云事。
金差護行官印邦俊,入來。
以國忌齋戒,兩司無所啓。
京畿監司書目,麻田呈,産犢,一體一頭,兩額兩鼻,鼻端各二穴,三目兩口,兩顋四頤,變怪事。
傳曰,李領府事,入來云耶?
政院啓曰,李領府事,今日午後,入來于館洞舊居云矣。
傳曰,領府事,以國之元老,退在鄕村,予極慙赧。今幸入來,心甚喜悅。但今日風亂,恐或添傷,慮念不已。遣承旨存問,兼及寡昧喜幸之意。以上,故判書朴鼎賢日記
承旨吳䎘啓曰,臣承命往諭于李領府事,則以爲,至遣承旨,下諭,惶恐感激,不知所達云矣。傳曰,知道。以上,故相臣李元翼家日記
上在慶德宮。停常參·經筵。
禮曹啓曰,璿源殿影幀,旣已奉審,無毫髮熹微之事。集慶殿影幀,某月內模寫事,必俟睿裁命下然後,先爲知委于該道,本曹堂上·郞廳,中使·承旨,次第下去,模寫卽時,移御于新建殿宇矣。但江陵影殿,完役遲速,未能詳知,移文通問,待其回報後,模寫時月,申稟定奪乎?傳曰,知道。前日未模寫影幀,五月望前模寫,待七月移安,如何?此是莫重之事,一路小弊,不可顧念,民生若或以此廢農,則在天之靈,亦必不安,不得不念及耳。
平安兵使書目,義州府尹所報內,牛馬之事,極爲難處,斯速處置,俾無犬羊生怒,深入作挐之患事。
以國忌,兩司無所啓。
答工曹判書金蓍國疏曰,省疏具悉。卿之姓名,累出兇口,可謂不幸。其言之誣妄,予已洞燭,卿勿爲辭,安心行公。以上,故判書朴鼎賢日記
辰時,日暈左珥,暈上有戴,色內赤外靑。申時,雨雹,狀如小豆。日暈,暈上有冠,色內赤外靑。郞廳金朝潤校正。日記廳郞廳沈國賢書。
上在慶德宮。停常參,只朝講。
朝講。入侍時,領事金瑬,特進官李守一,同知事金起宗,特進官洪霶,大司諫李敏求,參贊官姜弘重,執義金槃,侍讀官金光爀,檢討官尹坵,記注官洪錫禹,假注書蔡聖龜,記事官李時楳。講書傳周書,自大誥,至以見辨之不可違也。
禮曹啓曰,傳敎矣。御容摹寫之役,天熱之時,多有妨礙,摹寫後,未移御之前,仍爲奉安于璿源殿,亦似非便。若於霖潦過後八月初間摹寫,則江陵殿役,其時亦必完了,卽時移御,事事便順。議大臣定奪,何如?傳曰,允。
平安兵使書目,唐差蘇萬良齎咨單上京事。
吏曹啓曰,應革三邑之中,高靈,素多豪猾,今爲逆鄕。若因法例廢革,則上無督察之官,日後之弊,有不可不慮,依議勿革。大興·昌寧,竝爲革罷,何如?傳曰,依啓。
朝講入侍時,兩司啓曰,崔有海事。答曰,推考。
傳曰,領府事,欲爲引見。明日,以肩輿入來事,預爲言之。
兵曹判書李弘胄,辭職再箚。答曰,卿辭至此,當勉副焉。以上故判書朴鼎賢日記
上在慶德宮。停常參·經筵。
禮曹啓曰,影幀,江陵殿役完了,卽時移御事,傳敎矣。議于大臣,則三公及領敦寧,以爲該曹啓辭,慮事便順,無容更議,依啓施行,爲當云。伏惟上裁。啓。傳曰,依議。
平安監司書目,義州府尹所報內,龍胡開市,折價未定事。
傳曰,唐差接見,明日爲之。
府啓,崔有海事。答曰,已爲推考,不必深治。
院啓,崔有海事。答曰,已爲推考,不必深治。
禁府以委官意啓曰,三省交坐,今日爲之事,傳敎矣。判義禁金尙容,病重不得來參。自前,判義禁有故未參,則三省交坐,不得爲之。古例如此,而但弑主罪人,滯獄已久,雖無判義禁,與他堂上,仍爲乎?敢稟。傳曰,依啓。
禁府,公淸道點馬官李惟達,拿囚。
禁府,三省罪人奉春,刑問承服,堂古介行刑。啓。
平安兵使書目,宣諭使及義州府尹所報,私書中,胡通使鄭明壽言內,胡兵鎭江巡邏云云事。
平安兵使書目,龍胡言內,牛二百餘首,馬數百餘匹,數三日內不來,則非但安州·平壤,直向京城云云,而牛馬段,尙無入送之數,悶慮事。
宣諭使書目,二十七日,龍胡率五百餘名,前進京城,故萬端開喩,僅得停止事。傳曰,今日適有病故,領府事,勿爲入來事,言之。
有政。以趙絅爲獻納,金汝鈺爲刑曹佐郞,蔡裕後爲副校理,金慶徵爲兵曹參判,李弘胄爲知事,李時昉爲摠管,尹墀爲兵曹參知。兵曹判書,金時讓加望落點。以上故判書朴鼎賢日記
傳于右副承旨姜弘重曰,明有病故,勢難引見,李領府事,勿爲入來事,言之。以上故相臣李元翼家日記
上在慶德宮。停常參·經筵。
平安監司書目,義州府尹所報內,龍胡等,貨價論定事。
明日,李自華·張大謨等接見,三嚴午初。
罪人徐䎘,拿來。
宣諭使書目,龍胡在統軍亭時,逃㺚一名來見,言出來曲折,龍胡大喜,領軍還爲渡江事。
院啓,崔有海事。新啓,京畿水使崔震立,慶尙右兵使申景瑗,相繼謄本,陳病乞解,其越義踰分之失,大矣。請罷職。答曰,推考。崔有海事,不允。
府啓,崔有海事。答曰,不允。
禁府,李惟達元情。判付,除刑推照律。以上故判書朴鼎賢日記
義禁府啓曰,弑主罪人奉春,已爲正刑。降其邑號,罷其守令,破家瀦澤,籍沒家産,子女屬公等事,依例擧行,何如?答曰,依啓。以上禁府謄錄
上在慶德宮。停常參·經筵。
罪人成欖·朴宗衡·吳益熀·宋知述,拿來。
院啓,崔有海事。新啓,近來權貴之家,土木極侈,縱橫踰制,識者之寒心久矣。今此大君家舍造作時,請令攸司,明査舊制,從儉營造,以爲表率之地事。答曰,不允。大君家舍,若從舊制,則已定間數之外,加造必至數三倍。爾等所論,似乎不察矣。崔震立·申景瑗事,停啓。
平安兵使書目,義州府尹所報內,開市事,銀子四千九百五十兩,龍胡已爲出給,而牛馬則日日催促事。靑水萬戶所報內,逃㺚二十名,作筏渡江,入去瀋陽事。
府啓,崔有海事。答曰,不允。
罪人吳益熀·成欖·朴宗衡·宋知述,元情後,吳益熀·朴宗衡,仍囚,成欖·宋知述,刑問一次,不服。
傳曰,領府事,明日引見事,言之。
政院啓曰,初七日夏享大祭,明日致齋,推鞫,何以爲之乎?傳曰,過後爲之。以上故判書朴鼎賢日記
上在慶德宮。停常參·經筵。
宣諭使書目,胡通事鄭明壽言內,沙阿乃,率兵入去蒙古地方云云事。
政院啓曰,領府事李元翼,來詣闕下矣。傳曰,引見。
傳曰,領府事處,阿多介一座,胡椒一斗,賜給,勿謝。
院啓,崔有海事。新啓,今聞大君家舍造成所,移文戶曹,至於一百六十八間之多,而又不知外廊·門閣之擧,在其中與否,而較之祖宗朝六十間之定制,大相懸絶矣。然則殿下所謂舊制者,似是豐亨之時,侈大謬規,而非祖宗朝立科定制也。況今天怒民怨,上年雷震廟木,今歲火及眞殿,兇逆繼起,山戎伺釁,旱乾旣爲太甚,公私赤立,大命近止,何可忽祖宗定制,徇豐亨謬規,以滋越法勸奢之弊也?請一依祖宗定制。答曰,祖宗法制,未得遵行,不啻百年,六十間家,似爲太狹,當量減間數,俾不至過濫。崔有海事,不允。
府啓,崔有海奉使之行,本不當以莫重大禮,輕議於上國之人。且頃日崔益善上疏,爲師崔有海陳情,且進論學說者。臣等聞之,則所謂益善,卽有海之族姪,而所謂論學說,卽有海之自撰者云。,其指嗾年少族姪,冒濫陳疏之跡,昭不可掩,請削奪官爵。答曰,不允。以上故判書朴鼎賢日記
上御興政堂,引見完平府院君李元翼。入侍,都承旨李聖求,記事官鄭復吉·卞時益·李時楳。李聖求啓曰,李完平府院君言,前日入侍時,以方席擡入,非但於心未安,身亦不便,今日入侍時,不以此,而使少宦,扶擁而入,則於心安焉,而身亦便穩云矣。上曰,已爲傳敎。外庭,決不可步入,使乘肩輿,入廳內,而令少宦扶入,可也。中官以李元翼意啓曰,前入侍之時,事多有未安者,請去肩輿,而令少宦扶入云矣。上曰,須勿固辭,安心入來事言之,可也,今在何門外耶?中官曰,來在闔門外矣。上曰,入闕時,未知何以入來。李聖求曰,以小板,跨坐擡入矣。中官又以李元翼意啓曰,至再陳瀆,極知未安,而御坐至近之地,不可以閉戶而安心乘輿矣。上曰,然則小宦輩扶擁入來,可也。第未知筋力,可能行步乎?中官曰,雖不能行步,可以扶擁而入矣。上曰,然則使之徐徐扶擁而入。李元翼,至興政堂門外。上曰,使之坐歇而入。少宦輩,遂扶擁而入。上曰,向予而坐。使坐方席擡入,而終自入,無乃勞苦耶?李元翼曰,小臣,脚力則雖不運用,手臂則無不仁之症,可以扶擁而入,故不敢從擡入之命矣。上曰,自卿退去,予甚缺然,卿之入來,惟日望之,寡人誠薄,不回卿意,常自慙恧。不意今者,卿自入來,不勝喜幸之至。李元翼曰,臣之退去,非曰乃老,只緣就木日迫,故退在先壟之下,以俟命矣。臣常願未死之前,更瞻天日,而頃者重患痢疾,幾至死域,絶不意生入脩門矣。日月旣久之後,前症,自然似歇,纔得生道,而今者勞運入來,氣力委憊,熱勢極盛,此不過年老所致矣。臣之在方外,訛言傳播,西報甚急云,故恐未及渡江而來,及其入城之後,更爲聞知,則洶懼之事,別無緊急之報云,庶可以寬心矣。上曰,卿平日,常言國家,脫有緩急,不敢忘國云,故予恃卿言矣。今聞警急之報,而果然入來,尤不勝感幸之至。西報,雖無渡江之急,賊情,不可預度矣。李元翼曰,別無目前之急,則將來之患,何可預度也?上曰,興治之死,實是我國之幸。興治,不死而東搶,則禍不可測矣。李元翼曰,興治之死,非人力所爲,實是天佑之幸也。龍胡開市,雖有督出牛馬之患,而時無大軍渡江之急,庶可以寬心矣。上曰,卿之所患極重,年齡且高,予甚憂慮,今幸向歇,不勝喜悅。李元翼曰,邊報差緩,別無緊急,臣更願退休鄕村,以終餘生焉。上曰,國事危艱,莫此時若,予以卿爲久留,而何若是遽有退志耶?國之恃卿如鍾鼎,而士大夫,亦有所矜式之地,若欲退去,則其爲缺望,如何如何?李曰,臣年齡衰暮,精神昏亂,雖不退去,其何能謀國乎?日者荐蒙恩數,至令構賜第宅,心實不安,情甚悶迫。況死日已迫,更見天日,不可再期。雖欲陳達所懷,而昏憒迷錯,不知所達矣。上曰,近來敎化不行,風俗大壞,綱常之變,疊生稠出,而民之怨尤,愈往愈甚,此不過寡昧否德之致,而何以,則挽回世道,更見治效耶?李元翼曰,小臣精神迷亂,不敢枚陳,而大槪訛言胥動,遠近洶懼,人皆荷擔,以待朝夕者,今日國家之勢,殆哉岌岌,故無所恃而無固志也。軍民實爲一體,軍卽民也,民卽軍也,而使斯民,不能生聚安集以爲保軍之道,則其可以此軍,能禦賊乎?昔尹鐸,爲晉陽,以保障爲重。若使守令,緩其催科之政,而以爲保障之計,勞來安集,以得民心,則可使親上死長,無難禦之賊,而有可恃之勢,此在一轉移之間。而今則如有保民之倅,則必以不爲國事爲目,此大不可也。且節用而愛民然後,國無浮費而民心可得矣。此乃聖上之所當體念者也。臣又聞,惟能通天下之志然後,可以知天下之務。君臣上下,若不通情,則其何以爲治乎?伏見聖上,自恃己見,眇視群下,多有獨斷之事,君臣之間,情意不孚,如是而欲爲治,其可得乎?凡爲國家,自有治體,爲人上者,當總攬其治體,而委其節目於群下,以責成效,乃可以言治矣。上曰,此言極是。古人曰,小察而大遺。予志慮不遠,識見不逮,察其細事而遺其遠大,實有此病。今聞卿言,當不忘而體念焉。守令爲政,常欲着實,故綜核名實,所尙如此。卿言及此,亦當改其所尙,而但或有違道干譽者,此大不可也。李元翼曰,所謂違道干譽者,大不然。使守令,愛民如子,而得其歡心然後,可以言治,豈有無民而爲國者乎?今之爲守令者,不恤生民,任怨爲國者,則稱以善治,終始保全,留意保民,拙於催科者,以爲干譽,而不得善保,此乃當今之弊習也。上曰,守令七事,乃治民大綱領,而今之守令,或有全不行之,而只事干譽,故攻治如此之人矣。李元翼曰,若使守令,全事保民,而不爲國事,則國家調用,亦無所賴。然如晉之尹鐸,損其戶數者,以今言之,亦可謂違道干譽,而損其五萬戶,蠲除其民役,故得民而終爲保障之地,此不是只事愛民,而不爲國事也。今世,亦豈無保民而兼治國事者乎?守令或有以蠲除逋欠爲主者,或有追徵七八年以前徭役,椎髓剝膚,民不勝其苦者,此則不足道也。小臣在先朝時,請立節用都監,而體察使·及監司,各司提調,互相支吾,竟不得行矣。上曰,此何年間事乎?李元翼曰,宣廟還都後事,而小臣,忝在領相時也。如此等事,非臣下之所可爲者,必自上,別立大擧措然後,可以爲之矣。臣近年在村巷間,諳練人情。京畿是根本之地,所當特爲保恤,而近來國家,連有不得已之擧,如遷陵役,民亦怨苦而不能支保。當此之時,又爲小臣,營造室家,於臣,雖爲罔極之恩,而此亦取民怨之一道也。上曰,今此營室,雖曰役民,不是大段,況民實至愚而神,豈有爲卿事而有厭苦之理乎?予之爲此擧者,欲使臣民,爲觀感之地,卿勿固辭而爰處焉。李元翼曰,臣不得已,將爲入處,而民役浩大,經費亦多,心實未安矣。上曰,畿民至今保存,實賴於宣惠廳,而宣惠廳,卽卿之所主張而設立者云矣。百姓,亦必感卿此惠,而不厭爲卿些少之役矣。李元翼曰,宣惠廳,果是小臣之所設,而畿民,頗以爲便矣。今則畿邑守令,或有以田結役民者。故百姓極爲怨苦,反不願爲宣惠廳矣。上曰,此言驚駭。政院,問于本廳以啓。李聖求曰,昏朝時,徵斂無藝,徭役煩多,故民多怨苦,而今則必不至於如是矣。上曰,不然,或有甚於昏朝時云矣。今之守令,或有別備軍器·軍糧者,則予庸嘉尙而重賞矣。今聞卿言,予實不思也。李元翼曰,當初田結磨鍊之數,頗爲裕餘。故或値飢荒之歲,則以本廳餘米,補其民役矣。上曰,當初磨鍊時,有餘數乎?李元翼曰,有餘數,故雖有未捧者,而以此推移用之,刷馬之價,亦以此給之,民多賴保,而漸爲減縮,餘數無有云,此不過本廳推用於他餘雜役矣。其中守令,或有不用田結者,此乃保民之官也。上曰,卿久在鄕村,守令之事,想必聞知矣。李元翼曰,守令之能不能,非臣之所可枚陳者,而大槪朝廷賞罰失宜,故守令,頗有失民心者。蓋民爲邦本,食爲民天,節用而愛人,則民心易得,而言之易,行之難,雖使小臣擔當,亦不能行之。惟在自上,留意躬行之,則庶可表率,而風行草偃之效,不難致矣。中官,捧粥盤,置之于李元翼前。李元翼,俯伏而喫之。李元翼曰,小臣當留數日,聞見賊報緩急,若無緊奇,願退去鄕村,以安愚分。上曰,賊今雖不來,日後之患,安保其必無也?願卿勿爲退去,留在城中,使國勢恃而安,予心賴而定,不敢煩卿以機務也。且卿非但先朝元老,亦是宗戚之臣,不宜恝然而不恤國事也。迨其急亂,與國俱亡,無益也。及其無事,使民保安,有益者也。卿何必捨有益而爲無益者耶?李元翼曰,小臣於國家,有何有益之事乎?上曰,卿雖無事而臥,國家,可賴而安矣。李元翼曰,臣入都中,民皆驚懼,以爲國事甚急,故此老入來云云。臣若出去,則民亦以爲無事而鎭定矣。上曰,卿雖不顧寡人,獨不念先王之殊遇耶?願留之意,不必更言,而民志不定,國事日危,元老之人,若在都中,則可以鎭定人心矣。武將中可以擔當一面者,亦不易得,軍卒雖無逃散之心,誰能統率而禦賊哉?李元翼曰,將則以爲,軍心如此,無與爲戰,軍卒則以爲,無良將可恃而爲戰云。將帥·軍卒,各盡其道,則庶可以禦敵矣。褒賞節士之擧,不得不爲,而死節之中,亦有輕重,辨別,固亦難矣。臣聞高麗時,猝發黃海道十萬兵,終能禦敵,而今日未行師之前,先有潰散之心。軍情如此,事無奈何。上曰,前朝兵勢,如是最强,未知何故?李元翼曰,前朝則兵農,分而爲二。故爲兵者,專業於兵,而其勢强。我朝則兵農爲一,兵寓於農,農寓於兵。故業不專一,而兵勢不振矣。宣廟朝,臣爲領相時,宣廟,欲行立兵之法。臣曰,此事,不可輕易爲之,域內之患,亦不可不慮也。宣祖曰,卿之所慮,予亦知之云矣。上曰,前朝兵勢雖强,討賊不難,而變亂相繼,誠如卿所慮也。李元翼曰,以小臣見之,如故統制使李舜臣,不易得也。今則如舜臣者,未知聞也。上曰,當時倭亂,惟舜臣一人而已。李元翼曰,舜臣之子䓲,方爲忠勳都事,而此不易者也。倭亂時,舜臣將死,䓲,扶抱而泣。舜臣曰,與賊對陣,愼勿發喪云云,則䓲,故不發喪,擊督戰如常矣。上曰,古之大臣,必得人而薦,卿亦薦擧其可用之人才耶?李曰,若有如舜臣者,則可以薦擧,而臣病伏累年,罕與人接,何以知其可用而薦之乎?宣廟朝,臣知舜臣之善,故薦而用之爲統制使矣。備局,更以元均,薦望爲統制使。臣馳啓,以爲遞舜臣而代以元均,則事必敗矣。再三啓達,而備局,終遞舜臣。及其元均致敗之後,更以舜臣代將,大事已去,終至敗績。到今思之,不勝憤惋。上曰,卿之所知,可以擧之,不必薦用在廷之人也。李元翼曰,旣不自知其爲人,何敢聽人之言而輕易薦之乎?上曰,雖不得試可,聽其一言而可知其人矣。李元翼曰,如此知人之鑑,臣不敢當矣。上曰,前頭可任大任者,誰也?李元翼曰,小臣昏耗如此,何敢輕易言之乎?古人,或有薦其交代者,而如臣者,不敢當也。上曰,卿之謙辭,過矣。李元翼曰,中朝則入侍者,不能趨蹌,則亦皆彈劾,而我朝體面不嚴,如臣者,至於扶擁入侍,極可駭也。臣願退出,留數日觀勢,還向鄕村矣。臣氣息奄奄,朝夕若將終焉,常懷悲感之心,豈敢爲殿下有邁邁之義乎?李聖求曰,畿甸守令之用田結者,令本道監司,査出乎?遣御史摘發乎?上曰,用田結與否,問于宣惠廳,使監司査出,可也。上謂李元翼曰,卿今入來,寡人闕失,國家弊政,可以悉陳矣。李元翼曰,自非聖人,安得盡善?雖或有闕失之事,而不敢枚擧。弊政,亦不可謂無之,而臣非當國者,何敢曰,某事某事云乎?上曰,卿之所陳,三件事也。此則予當體念,而此外,亦可言之矣。
姜弘重啓曰,以內下阿多介·胡椒賜給之意,李領府事處,史官傳諭,則以爲,恩賜稠疊,不勝惶恐感激之至云矣。傳曰,知道。以上故相臣李元翼家日記
午時未時,日暈。申時,日暈兩珥。酉時,日有重暈,內暈有兩珥,暈上有冠,色內赤外靑。
上在慶德宮。停常參·經筵。
平安兵司書目,義州府尹所報內,去月二十八日開市,而其中水沈麤短,皆不受,五萬兩銀子,萬無酬應之理,極爲悶慮事,方山萬戶所報內,降㺚七名,堡前渡去事,朔州府使所報內,不意强盜,淸城鎭代將及土兵一名殺害事。
以大祭齋戒,兩司無所啓。以上故判書朴鼎賢日記
自卯時至申時,日暈。酉時,日暈兩珥。
上在慶德宮。停常參·經筵。
傳曰,初十日宗親府,一等賜樂。
禮曹啓曰,自春及夏,旱乾太甚,審理冤獄,掩骼埋胔,修溝壑等事,已爲啓下擧行,而當此兩麥發穗,禾穀付種之時,尙無雨徵,災害切迫,民情渴悶。初次祈雨祭,三角·木覓·漢江·風雲雷雨山川·雩祀等處,依禮文不卜日,來初八日設行,虔誠祈禱,何如?傳曰,允。
公淸監司書目,靑陽呈,李漸妻申淑女,亦性本邪毒,爲舅父黜送之後,益生憤怨,使婢夫萬水,覓納埋骨,陰行詛呪,致令舅父進士李復元,舅伯父贈贊成李效元·及其夫同生弟李潛等,連得怪疾,相繼致死,一族等發狀,而行兇之跡,旣露於萬水賤花等招辭,而淑女,欲免綱常之罪,不直納招,當刑推窮問,而係是士族之女,不敢輕爲刑推,令該曹處置事。
接伴使書目,病重寸寸前進事,及譯官金應時,入送島中事。
謝恩,副校理蔡裕後。以上故判書朴鼎賢日記
夜一更,月暈。
上在慶德宮。停常參,只晝講。
晝講。入侍時,同知事張維,特進官金尙憲,參贊官李聖求,侍讀官蔡裕後,檢討官沈東龜,記事官鄭復吉·卞時益·李時楳。講書傳周書大誥,自殷小腆至曷不違卜而勿證乎。
吏曹啓曰,逆賊呂後望,居昌人,朴訢,星州人。當依律文,罷其守令,降其邑號。星山則曾在昏朝,以李昌祿誣服,降號爲新安,今不必仍用其號,降爲星山縣,居昌則名雖爲縣,實是嶺右巨邑,前日大臣議中,所謂物衆地大,難於合傡者,而該曹不敢擅便。請議大臣定奪,何如?傳曰,居昌勿革。
明日蘇萬良接見,三嚴午初。
府啓,崔有海事。答曰,以不近似之說,抑勒定罪,殊甚不當。更勿煩擾。
推鞫罪人成欖·宋知述,加刑二次,不服,命議啓,覆啓後,命分揀放送。河受圖·李之馨·鄭汝麟·徐䎘·朴宗衡·沈之淸·吳益熀·曹二男,亦令議啓,覆啓後,竝分揀放送,曹二男定配,沈之淸,還發配所。
三省交坐問事郞廳。尹棨·洪。
院啓,崔有海事。答曰,以不近之說,抑勒定罪,殊甚不當。更勿煩擾。大君家舍,停啓。
有政。以趙絅爲吏曹正郞,朴安孝爲星山縣監,蔡裕後爲獻納,朴瑺爲摠管,李培元爲禮賓正。以上故判書朴鼎賢日記
義禁府啓曰,茂長弑主罪人得立,已爲拿來矣,推鞫方張,待空日,三省推鞫之意,敢啓。傳曰,知道。
義禁府啓曰,因禮曹公事,審理冤獄事,啓下矣。判府事金尙容,方在病告中,待出仕後,擧行之意。敢啓。答曰,知道。以上禁府謄錄
同副承旨呂爾徵,以戶曹言啓曰,卽接廣興倉官員所報,則今夏等頒祿時,領府事李元翼,祿牌受出事進去,則不久當下鄕云,祿牌不爲出給云,敢啓。傳曰,令該官輸送,可也。以上故相臣李元翼家日記
上在慶德宮。停常參·經筵。
禮曹參判尹昕,佐郞李元鎭,集慶殿奉審事,出去。
平安監司書目,回答使軍官宋得言聽之,則當初奴賊,東向之言,全是虛傳,安州屯兵,速爲罷還事,分付事。
回答使書目,金差出送事。
接伴使李景憲,入來。
吏曹啓曰,禁府移文,弑主罪人所生地古阜郡,依傳敎,罷其守令,降其邑號事。傳曰,允。
府·院啓,崔有海事。答曰,已諭。
左議政金瑬,禮曹判書金尙憲,光陵奉審事,出去。
禁府都事金是樞,巨濟罪人李英植·李衎,改圍籬事,出去。
答判府禁金尙容辭職箚子曰,卿辭至此,當勉副焉。
領府事李元翼箚子大槪,宗廟署·司譯院·社稷署都提調乞遞事。答曰,省箚具悉。司譯院提調,當勉副卿意。他司提調,須安心勿辭。
領府事李元翼箚子大槪,病蹇,未能趨辭闕下,徑自還村,惶恐待罪事。答曰,省卿上箚,心甚缺然。卿其安心,勿待罪。以上故判書朴鼎賢日記
義禁府啓曰,禁府郞廳以委官意啓曰,三省推鞫事,命下矣。今日擧動空日,當爲開坐,而判義禁未差,令該曹,速爲政事差出,何如?答曰,依啓。以上禁府謄錄
同副承旨呂爾徵啓曰,領府事李元翼,出去矣。傳曰,明日遣承旨存問,兼言寡昧,心甚缺然之意。以上故相臣李元翼家日記
日出時,日色赤如血。未時申時,日暈。夜一更至三更,月暈。
上在慶德宮,停常參·經筵。
夕講。入侍時,特進官金藎國,同知事金起宗,參贊官姜弘重,侍讀官李景義,檢討官沈東龜,記注官朴而立,假注書蔡聖龜,記事官李時楳。講大學衍義格物篇,自孟武伯問孝,至故曰非所以事親。
宣諭使書目,金人雲池時三十餘名,來到城中,申時量,還爲去陣江事。
平安兵使書目,龍川·鐵山兩邑所報內,胡差率從胡六名,降㺚搜覓事,出來事。
府院啓,崔有海事。答曰,不允。
有政。以李貴爲判義禁,申尙潛爲古阜縣監,李袨爲司藝,李楘爲承旨。
判義禁李貴,辭免箚子,答曰,卿其勿辭,速出察任。以上故判書朴鼎賢日記
李基祚,領府事存問後來啓曰,至遣承旨下諭,不勝惶恐感激之至,罔知所達云矣。傳曰,知道。以上故相臣李元翼家日記
自巳時至未時,日暈。夜自二更至四更,月暈。
上在慶德宮。停常參,只晝講。
晝講。入侍時,同知事朴東善,特進官崔鳴吉,參贊官李楘,侍讀官李景義,檢討官沈東龜,記注官朴而立,假注書蔡聖龜,記事官李時楳。講書傳周書大誥,自肆予沖人,至亦可愧矣。
宣諭使書目,金差仲男,率從胡七名,出向安州事。
府院啓,崔有海事。答曰,不允。
傳曰,今番上變人,及本道監司,竝爲論賞。守令中有功者,亦爲施賞。以上故判書朴鼎賢日記
日出時,色赤。自卯時至酉時,日暈。
上在慶德宮。停常參·經筵。
弼善權淰,以島中致祭官,出去。
左議政金瑬,光陵奉審後啓曰,兩陵莎草,盡爲枯損,只有靑薍及雜草。兩陵圖形呈進,令觀象監擇日,改莎草爲當矣。傳曰,依啓。
京畿監司書目,驪州牧使洪得一,遭父喪事。
府院啓,崔有海事。答曰,不允。以上故判書朴鼎賢日記
上在慶德宮。停常參·經筵。
禮曹啓曰,傳敎矣。議于大臣,則三公及領敦寧以爲,新模影幀,奉審後移安,雖出於聖上之至情,枉道作路,踰越重嶺,亦爲未安,自永興,從海邊坦路,恐爲便順云。大臣之意,上裁施行,何如?傳曰,依議。
傳曰,鳳林大君夫人,新豐君張維女子,定之,其餘許婚。
藥房啓曰,嬪宮解産,在於六月,諸事預爲措備事,傳敎矣。産月在六月,則開月爲始,醫官直宿,爲當,而護産官,爲先啓下然後,産室所入諸具,當爲料理擧行。故敢啓。傳曰,依啓。
禮曹啓曰,吉川君權盼卒逝,自今日,明日至,停朝市。啓。
府院啓,崔有海事。答曰,不允。
兵曹啓曰,內三廳侵責之弊,日以益深,依宣廟朝乙酉年間例,內三廳行首掌務官,竝先罷後推,何如?傳曰,依啓。罷職現告,宣傳官許靖·金晩,部將邊大紀·金瑺,守門將閔泰亨·宋彬。
有政。
以鄭光績爲判義禁,金壽賢爲大司諫,宋象仁爲兵曹參知,金鍊爲白川郡守,李汝翊爲注書,辛應望爲慶尙都事,吳䎘爲驪州牧使,李弘胄爲大司憲。
大司憲鄭經世書目,乞賜遞免事。傳曰,遞差。
判義禁鄭光績,陳疏乞遞箚子。答曰,卿雖老矣,精神未衰,足以察任,宜勿控辭。以上故判書朴鼎賢日記
上在慶德宮。停常參·經筵。
禮曹啓曰,宗廟四時及臘享時,攝事獻官,今後則一依禮典,以正一品官,差定攝事獻官,何如?傳曰,允。
以國忌齋戒,兩司無所啓。
領府事李元翼箚子大槪,臣出來之後,伏聞四月等祿俸,載置于臣舊寓處云。在外之臣,無受京祿之理,還收成命事。答曰,令該曹處置,以上故判書朴鼎賢日記
自卯時至酉時,四方昏矇。
上在慶德宮。停常參·經筵。
禮曹啓曰,光陵莎草修改吉日,令觀象監推擇,則八月十九日爲吉云,依此擧行之意,敢啓。傳曰,允。
宣諭使朴蘭英書目,開市物貨定價時,迫不得已,從上年之規,惶恐待罪事。
京畿監司書目,通津呈,群山倉漕船,十二日全船致敗事。
政院啓曰,大提學圈點常規,則前大提學薦擧,而前大提學不在,則或有前日大提學擬薦之時,或曾經大提學,在大臣之位,則令大臣議薦之時。今則何以爲之?傳曰,令曾經大提學大臣,議薦。
以國忌,兩司無所啓。
判義禁鄭光績,辭免箚子。答曰,當勉副卿意。以上故判書朴鼎賢日記
夜一更,月有左珥。四更五更,有食之旣。
上在慶德宮。停常參,只晝講。
晝講。入侍時,知事洪瑞鳳,特進官金時讓,參贊官呂爾徵,侍讀官金光爀,檢討官沈東龜,記注官洪錫禹,假注書蔡聖龜,記事官李時楳。講書傳周書大誥,自王曰若昔,至又何疑哉。
府啓,崔有海事。答曰,不允。
院啓,崔有海事。新啓,御醫申得一,以鳳林大君救病之微勞,至授知中樞,正二品西樞實職,豈爲此輩設哉?物情驚駭,請命改正。頃日內三廳行首掌務官,應罷現告,時任之人,謀巧免爲,或以副行首,或以曾經掌務者,瞞告,請當該行首掌務官罷職。答曰,不允。行首掌務官,推考。
有政。以尹知敬爲承旨,金尙容爲判義禁,李省身爲校理,李碩賢爲訓鍊正,李埛爲司藝,吳竱爲直講,南孝元爲訓鍊副正。副提學,崔鳴吉,兵曹參知,鄭之羽,除授。
大提學圈點,七點,張維·金尙憲,六點,洪瑞鳳,五點,鄭經世,四點,李安訥,二點,李好閔。大提學張維。以上故判書朴鼎賢日記
晝講入侍時,知事洪瑞鳳所啓,近來人心極惡,事變無窮。北道,前有兇賊之變,上年,亦有逃歸瀋陽者云。平安·咸鏡近胡之地,定配罪人,移配事,似當。上曰,流竄之數,幾何?令該府考啓。以上禁府謄錄
夜一更,月暈兩珥,暈上有冠,色內赤外靑。自二更至五更,月暈。
上在慶德宮。停常參,只晝講。
晝講。入侍時,同知事朴東善,特進官權泰一,參贊官李基祚,侍讀官金光爀,檢討官沈東龜,記注官洪錫禹,假注書蔡聖龜,記事官李時楳。講書傳周書大誥,自予永念,至微子之命於此可見。
吏曹啓曰,今此逆賊上變人,及監司·守令中,有功勞人論賞事,傳敎矣。臣曹,卽爲移文禁府,必須開啓然後,本曹方可遵奉施行云爾,則禁府答通內,論賞之事,非本府所可開啓云。鞫廳之事,有非該曹所可預知,令義禁府,詳覈上變及捕捉功勞輕重,開錄入啓後,處置何如?傳曰,依啓。
院啓,崔有海事,申得一事,行首掌務官事。答曰,不允。罷職事,當觀緘辭處之,毋庸更煩。
京畿監司書目,坡州呈,今月十四日,閭家出火,私倉庫·官廳,貿販米等所置米穀·鋪陳·器皿,盡爲燒火事。
三省罪人得立,形問第九度,承服,堂古介行刑。啓。
府啓,崔有海事。答曰,不允。
大提學張維辭免箚子。入啓。以上故判書朴鼎賢日記
義禁府啓曰,禮曹,因旱災太甚,審理冤獄事,入啓,允下矣。本府留獄罪囚,元數通共三十六名內,三省罪人得立,今日已爲承服。李惟達,已爲照律入啓。其餘李應澤·林茂生·趙國彦·朴春陽·尹熙善·權景倫·金義男·魚大振等,係干贓汚,在於審理時,皆不得蒙放。金志顔·崔信一·全榮喆·姜多勿沙里·姜春·李麻同·沈男·梁石·梁福·李乭屎·金宗·李夢夏等,則皆以江陵影殿失火,時未推覈歸一,此等各人,似難輕易分揀。白愛福·龍友龜,則前日審理時,皆以詐僞,不得蒙放。其中李溭,則春信之行,潛商及自己私卜,使其軍家,領渡入送,金國柱,則土兵越邊入送時,每名約納人蔘各二兩云,而捧蔘入己與否,不爲分明。此兩人罪狀,令本道監司,更爲査覈啓聞,而至今不爲査啓,亦難輕先審理。以此觀之,則本府,似無審理罪囚,何以爲之?敢稟。答曰,知道。以上禁府謄錄
上在慶德宮。停常參·經筵。
禮曹啓曰,右參贊徐渻,卒逝,自今日明日至,停朝市。啓。
禮曹啓曰,別試初試,八月初二日推擇,而初六日當行釋奠祭。初四日終場擧子,勢將盡爲廢擧。令觀象監,差退推擇,何如?傳曰,允。
禁府啓曰,傳敎矣。逆獄論賞,事係重大,自前,本府無議啓之例。詳覈功勞,參酌施賞,似當在於大臣,臣等不敢輕議。傳曰,令該曹問于大臣,稟處。
府啓,崔有海事。答曰,罷職。
院啓,崔有海事,申得一事,行首掌務官事。答曰,不允。崔有海,已爲罷職,停論,可也。
答張維箚曰,卿其勿辭察任。以上故判書朴鼎賢日記
上在慶德宮。停常參·經筵。
謝恩,校理李省身。
京畿監司書目,交河呈,河淸君鄭希立,今月十四日卒逝事。
禁府啓曰,傳敎矣。平安·咸鏡道近胡之地,定配罪人,本府所上罪案,別單以啓,充軍·徒年定配人,亦爲書啓乎?傳曰,知道。其中與奴穴最近之處,及路邊流竄者,移配似當,議大臣定奪。充軍及徒年定配人,勿爲書啓。
禮曹啓曰,頃因筵臣所啓,三綱行實更爲事,傳敎矣。先王朝三綱行實,印出頒布之後,更未續纂,其間,豈無實行可爲褒許之人乎?頃因賊臣爾瞻,自稱孝子,冒列於實行之人,以致人心憤疾,反正之初,卽爲毁棄,竝與可錄者而廢之,外議之嗟惜者,久矣。今當依上敎,就前印三綱行實,其後各部各道所報,忠臣節義置簿,採其表表顯著之人,更爲印出頒布,而但存削之際,所係甚重,不可徒以本曹之聞見爲信。或設廳,或自本曹抄勘後,政府·兩司署經定奪事,議大臣施行,何如?傳曰,依啓。
院啓,崔有海事,申得一事,行首掌務事。答曰,不允。且申得一事,雖似過濫,實職除授,自有前例,不必論執。
府啓,崔有海事。答曰,已罷職,停論,可也。
大提學張維,辭免再箚。答曰,若非卿才,無以振發文風,須勿固辭,從速察任,以上故判書朴鼎賢日記
自巳時至酉時,日暈。夜自三更至五更,月暈。
上在慶德宮。停常參·經筵。
傳曰,時原任大臣,命招引見。
府啓,崔有海事。答曰,不允。
政院啓曰,收議傳旨,政院抄出啓稟擧行事,命下矣。臣等伏聞筵中說話,則大院君追崇事,大臣皆以爲不可云。凡國家大事,詢及大臣,有所疑難然後,方可廣收廷議,而今日大臣,旣以爲不可,則豈可復有所疑難,而廣收於廷臣乎?臣等忝在近密,竊恐爲累於聖上敬重大臣之意,敢此申稟。傳曰,寡人猥承丕緖,恐德不類。故雖恭嘿度日,恒懷不安。頃觀華人論禮,可謂令人知恥也。仲尼曰,食夫稻,衣夫錦,於汝安乎?此譏其不思報本也。子輿曰,不得,不可以爲悅,是痛其未得自盡也。大抵今日之事,無二本之嫌,有昭穆未備之欠,且與古事不侔。追崇一事,奏請于天朝,以俟上國裁處,勿爲收議。
院啓,崔有海事,申得一事。新啓,信川郡守禹甸,本以愚悖之人,挾功自恣,驕矜不法,處事用心,極爲無狀。及授本職,不思戒戢,公肆剝割,到任未久,怨聲載路,請罷職。答曰,不允。禹甸,到任不久,缺必未著,此時遞易,亦極有弊,更爲詳聞,論之,可也。行首掌務官事,停啓。
有政。以李昭漢爲承旨,李井男爲司僕僉正,朴潢爲副校理,愼天翊爲修撰,鄭弘溟·趙緯·韓趙絅·李景義,爲四學輪次官。以上故判書朴鼎賢日記
領府事李元翼箚子,伏以,臣所帶諸司,非緊要處,則不敢一一乞遞,至於宗廟·社稷,至嚴至重之地,設置都提調,意非偶然。臣從前未察任,屢辭而未蒙允,不敢每瀆,以至于今。今則臣老,且終無察任之期,其於事體,極爲惶恐。且奉審諸事,提調一員,勢難周旋,亦甚悚慮。乞命遞臣都提調,不勝幸甚。答曰,省箚具悉卿懇。所陳之事,他提調,足以兼察,卿勿固辭。以上故相臣李元翼家日記
上在慶德宮。停常參·經筵。
吏曹啓曰,傳敎。曾設提督之地,依筵臣所啓,盡數差出,以責訓迪之效,宜當。傳曰,依啓。
備忘記,昊天不弔,降此大旱,言念民事,憂心如焚。予自今日,避正殿,減膳·撤樂等事,令該曹考例擧行。百僚,亦宜恐懼盡職,以答天譴。
備忘記,追崇之事,今年奏請,封世子奏請,明年爲之。
政院啓曰,追崇之事,今年爲之事,命下矣。臣等伏念,昨日筵中,大臣力陳其不可,則斷然不可行之意,自上旣已洞燭矣。如此莫重之事,必待大臣熟講而後,處之十分恰當,可也。臣等,徒知承順而遽爾分付該曹,則事甚未安,敢遵古人封還之意,惶恐申稟。答曰,大臣中,與李貴不和者,獨當排抑,其心不難知也。今此追崇之事,天朝不許,則予亦無憾,爾等勿爲瀆擾。
兩司合啓曰,臣等,伏見昨日下政院之敎,辭旨懇惻,爲廷臣者,孰不知將順之爲美,而第以今此追崇之事,非但國言皆以爲不可,參以禮經,求諸前史,無可據之禮。莫重典禮,必須十分當理,然後可免天下後世之議。故昨日詢及大臣,大臣,以不可行之意,反覆陳達者,只欲引君當道,納於無過之地耳。豈宜不待詢謀之僉同,强拂輿情,直奏天朝,以待裁處乎?聖上顯親之孝,雖出於至誠,而禮之所在,不可徑情直行。古訓,發乎情,止乎禮義。伏願聖明,深加澄省,亟寢奏聞之命。答曰,旣非人後,則追隆所生,其於禮義,少無不可,而九年論難,一向不悟,排擊異己,有同私讎,今日國習,可謂異哉。尊父敍倫,禮所當然,稟命天朝,義不可廢。爾等,更勿爲無據之言。
院啓,崔有海·禹甸事。答曰,不允。申得一事,停啓。
府啓,崔有海事。答曰,不允。
玉堂箚子大槪,請亟寢追崇奏請之命事。入啓。
大提學張維,辭免三箚。傳曰,下該曹回啓。以上故判書朴鼎賢日記
上在慶德宮。停常參·經筵。
禮曹啓曰,避正殿,自內行之,至於減膳·撤樂等事,依傳敎,卽爲知委于各該司。如戒奢侈,省刑罰,禁酒醪等事,竝令申明擧行,何如?傳曰,允。
禮曹啓曰,三次祈雨祭,已爲擧行,旱氣愈甚,慕華館池邊蜥蜴,及閭閻甁水揷柳焚香等事,來二十三日爲始,三日而止,社稷·宗廟北郊,遣重臣祈禱之擧,竝以同日設行,何如?傳曰,允。
禮曹啓曰,文武別試,初試八月十一日,講經二十一日,殿試三十日,改付標。啓。
禮曹啓曰,鳳林大君親迎,以七月二十一日,改付標。啓。
領議政吳允謙初度呈辭。入啓。傳曰,昨日之言,非謂卿,安心勿辭。
答玉堂箚曰。知道。
傳曰,典獄摘奸,輕囚放釋。
吏曹啓曰,大提學張維,今至三辭,文衡重任,不可輕易許遞,箚內辭緣,勿施何如?傳曰,允。
兩司合啓,昨承聖批,相顧錯愕,不能無惑焉。今此追崇之事,論難九年,未能將順聖意者,以三代以下,無可據典禮,而宗統爲重,情不掩義故也。莫重之禮,非人人所可橫議,定國是,明大禮,不容但已,爲何私讎,必欲排擊也哉?大槪凡爲大擧措,必須熟講停當,無一毫未盡之事,可以行之於國中,然後請命天朝,乃事例之當然,而今者,國人曰不可,大臣·三司,皆曰不可,而輕先奏聞,稟其裁處,寧有是理?臣等,將一國公共之論,冀聖上平心察納,而言不見信,反承無據之敎,無非臣等疲劣,不能擧職之致。只合相率而退,以俟嚴譴之加,而區區爭辨,不能自已者,惟是引君當道而已。請加三思,還收奏請命。答曰,予以昏愚,修齊治國,皆不及漢唐庸主,而獨於顯親之道,不法祖宗,遠慕三代以上,則是不孝也。爾等無據之論,決不可從也。
府啓,崔有海事。答曰,不允。
院啓,崔有海·禹甸事。答曰,不允。
禮曹判書金尙憲,辭免箚子。答曰,只遞本職。以上故判書朴鼎賢日記
義禁府啓曰,向前長淵定配罪人李,因其子弘佑擊錚訟冤事,判付內,分揀事,命下矣。放送之意,黃海監司處,行會何如?答曰,允。以上禁府謄錄
辰時酉時,日暈。
上在慶德宮。停常參·經筵。
吏曹啓曰,議于大臣,則以爲,上變人則趙興賓·韓渫,而本道監司鄭孝成,前兵使李義培,公州牧使洪振道,沃川郡守韓善一,各有終始謀議,緝捕諸賊之功,應在論賞之中,而承服正刑罪人捕捉都事,在前亦有論賞之例,似當依例仰稟云。敢啓。傳曰,趙興賓陞堂上,監·兵使以下,竝加資,趙興賓·韓渫,籍沒家舍田民,分輕重磨鍊題給。都事賞格,推官論賞時擧行。
禁府啓曰,議于大臣,則以爲,禁府別單書啓罪人,皆是近奴穴,沿路定配之類,依上敎,移配宜當云矣。傳曰,依啓。待秋成移配。
玉堂箚子大槪,請亟寢追崇之命。答曰,知道。
兩司合啓,亟寢奏請之命事。答曰,天朝不許,則予亦無憾,亟停勿煩。
府啓,崔有海事。答曰,不允。
院啓,崔有海事,禹甸事。答曰,不允。
大司諫金壽賢,正言趙公淑,避嫌,今此追崇之擧,乃是莫重變禮,爲言官者,所當碎首力爭,冀回天聽,而臣等,見事不明,不卽合辭,以致緩緩數數,只以合啓,循例陳達矣。卽者,伏聞玉堂箚辭,以言官疲軟,誠可寒心等語,斥之云,請命罷斥臣職。答曰,勿辭,退待。
大司憲李弘胄,掌令李惟達,持平尹孝永,司諫金世濂,獻納蔡裕後,正言李士祥,竝引避退待。
備忘記,古昔帝王,皆尊私親,不爲人後,則追隆所生,尤無不可,而行遠等語,侵臺閣,以爲脅制上下之地,事極駭愕,竝拿鞫定罪。應拿現告,副應敎李行遠,校理李省身·金光爀,修撰李景義·沈東龜。
政院啓曰,伏見下本院之敎,相顧錯愕,不覺悚然。三司相規,自是流來美事,玉堂箚中之語,不過措語間,循例之辭,而遽下嚴旨,至有拿鞫之命,不料聖明,有此無前擧措也。儒臣,職在論思,有懷必達,乃其職也。其所云云,只欲堯舜吾君而已,夫豈有一毫脅制之意哉?臣等,忝居出納之地,決不敢承受,以成君上之過擧,敢此封還。伏願少霽雷霆之威,亟恢天地之量,收還成命,不勝幸甚。答曰,勿煩。
政院啓曰,李行遠等拿鞫事,命下矣。臣等,將還收成命,故不爲捧傳旨,亦不分付,而弘文館上下番,以拿鞫定罪聞之,臺諫出去留門時,竝爲出去。在闕外之員,亦皆參於箚中,何以爲之?敢稟。傳曰,爲先遞差,明朝爲政,差出。
右議政李廷龜箚子大槪,病重辭職事。答曰,再昨下敎,非謂卿等,宜安心勿辭。以上故判書朴鼎賢日記
夜一更二更,坤方,有氣如火光。
上在慶德宮。停常參·經筵。
謝恩,副校理朴潢。
禁府啓曰,長淵定配罪人李,因其子弘佑擊錚訟冤,判付內,分揀事,命下矣。放送之意,監司處行會,何如?傳曰,允。
禮曹啓曰,追崇之事,今年奏請,封世子奏請,明年爲之事,傳敎矣,臺諫,方爲論啓,自該曹未敢稟處之意,敢啓。傳曰,知道。
政院再啓,李行遠等,收還成命事。答曰,大官無恥,小官縱恣,則國不爲國。竝削職遠竄。
右議政李廷龜箚子大槪,病伏俟罪之中,聞有儒臣拿推之命,臣誠驚駭。伏願聖明,平心察理,少霽雷霆之威,亟寢拿推之命。答曰,箚陳之事,當爲卿停寢。
玉堂箚子,請兩司竝命遞差事。答曰,依啓。
傳曰,兩司多官,專數遞差,擧措非細,而朴潢,何以不待同僚之差出,獨爲處置耶?
領議政吳允謙箚子大槪,以情外之事,疑大臣,實爲未安,只亟還收玉堂拿鞫之命,兼陳昏耗衰病之狀,乞削職名事。答曰,省箚具悉。李行遠等拿推事,已爲停寢,卿須安心勿辭。
應敎崔惠吉上疏大槪,請與同僚,均被罪罰事。入啓。
慕華館池邊祈雨所,內擲奸。
有政。以張維爲禮曹判書,鄭復吉爲京畿都事,閔仁佶爲瑞興縣監,金世濂爲副應敎,辛啓榮爲校理,李景曾爲副校理,李德洙爲副修撰,兪省曾爲副修撰,朴東善爲左參贊,金汝玉爲禮曹佐郞,鄭斗卿爲刑曹佐郞。懷仁縣監趙興賓,前郡守韓善一,今加通政,金海府使李義培,今加嘉義,同知鄭孝成,今加嘉義,以上賞加。
修撰兪省曾,副修撰李德洙,牌招肅拜。
玉堂箚子大槪,請還收本館多官,削職遠竄之命事。入啓。
政院啓曰,玉堂諸臣,以進言之故,竝被拿鞫之命,此聖朝之大段過擧。臣等不勝愛君之誠,再次封還,固知萬死之有餘,聚首終日,苦待兪音,及承削爵遠竄之敎,三木之鎖紐,雖免,萬里之拘囚,尤可惜也。不但臣等之惶駭,有甚於昨日,抑恐聖上之待儒臣,漸至乖當,而雷霆之下,無不摧折也。不可以削竄重律,遽加於論事多官。伏願殿下,平心澄省,亟寢成命,以副群下之望。答曰,勿煩。以上故判書朴鼎賢日記
上在慶德宮。停常參·經筵。
政院啓曰,問于玉堂,則若無見存之員,則雖正字一人,例爲獨箚云矣。傳曰,知道。應敎尙存,而不爲請招,獨當處置,事極可怪矣。
兩司合啓,請亟寢奏請之命事。答曰,已諭矣。
院啓,崔有海事,禹甸事。新啓,伏見政院,以玉堂多官拿命還收之意,至再陳達,其意,實欲納吾君於無過之地,而殿下,非徒不能優納,反下竄謫之命,朝野失色,氣象愁慘。豈料今日聖上,乃有此無前擧措耶?今此追崇之論,實國家莫重莫大之禮,大臣·三司,苦口力爭,皆曰不可,則可見公議之所在也。殿下,特牽於至情,强拂衆論,必欲直行。雖在凡官庶僚,固當爲陳所見,匡救以動天聽,而況玉堂,職在論思之列,目睹君上之過擧,隨事箴規,乃其責任,若謂之脅制上下,則非其本心也。人君雷霆之勢,可以摧折,有鈇鉞之威,可以糜滅,而不以威勢而壓之者,誠以喜怒不出於偏係,而好惡之心,惟在於公平正大之地而已。若不平心察納,唯意所適,則將使擧朝之臣,無所措手,而國不爲國矣,是不大可懼哉?請亟寢李行遠等削職遠竄之命。答曰,竝不允。
左議政金瑬箚子大槪,陳情待罪事。答曰,省疏具悉。卿其安心。
禮曹判書張維箚子大槪,前日妄論典禮,未蒙察納,到今不敢變其初見,宗伯之任,決難冒居,乞賜遞改事。答曰,遞差。
玉堂箚子大槪,請寢追崇奏請,還收儒臣竄謫之命事。答曰,欲法堯·舜,當法祖宗。爾等,退而思之,更勿爲無益之言。
玉堂再箚。答曰,勿煩。
領議政吳允謙,右議政李廷龜,聯名箚子大槪,請還收儒臣削竄之命事。答曰,箚陳之事,得免拿推,亦云幸矣。其漸,不可長也。
閭閻甁水,內擲奸。
有政。
以吳百齡爲大司憲,李植爲大司諫,洪爲掌令,李景曾爲獻納,柳景緝爲持平,李袨·林得悅爲正言,李弘胄爲知敦寧,尹衡彦爲輔德,蔡裕後爲副校理,金相潤爲刑曹正郞,李惟達爲司藝,李士祥爲內贍正,金益禧·李慶相爲典籍。
謝恩,副應敎金世濂。以上故判書朴鼎賢日記
侍講院啓曰,本院上番六員內,輔德未差,兼輔德金槃,連山地病親,呈辭下去,弼善權淰,島中致祭官,出去,兼弼善李行遠,削罷遠竄事,待命,文學朴安悌,親病上疏,兼文學崔惠吉,均被罪罰事上疏,他無入直之員,司書沈演,姑陞上番,今政,輔德差出,何如?傳曰,依啓。
未時,白雲一道如氣,起自乾方,直指南方,長十餘丈,廣尺許,漸移日傍,良久乃滅。以上侍講院日記
上在慶德宮。停常參·經筵。
謝恩,副校理蔡裕後。
濟州罪人南信祿,拿來。
江原監司書目,襄陽呈,本月十三日始,十五日至,盲風大作,五峯山後,大火自出,洛山寺及民家·海尺家,竝一百三十餘坐,一時延燒事。
領府事李元翼箚子大槪,追崇一事,自初牢執,至今不回,臣罪當爲之首,相臣被譴,臣無獨免之理,請與他大臣,同被罪譴事。答曰,省箚具悉。箚辭似過,卿須安心。
左議政金瑬初度呈辭。入啓。不允批答。
江原監司書目,通川呈,本月二十日,盲風大作,折木拔屋,揚沙走石,咫尺不辨,木葉盡脫,兩麥如沈,至四日乃止,所見慘酷事。
兩司合啓,請亟寢追崇奏請之命事。答曰,予意已定,更勿瀆擾。
院啓,崔有海事,禹甸事,李行遠等事。答曰,不允。
應敎金世濂,副校理蔡裕後,聯名上疏,請與被罪諸臣,均被重律事。
政院啓曰,禁府郞廳,以大臣意來言,明曉,當爲庭鞫坐起,而明日,雖是祧遷國忌,自前,不以此拘礙云。推鞫處所,敢稟。傳曰,禁府爲之。
慶尙監司書目,尙州呈,本月十六日,地震事。
備忘記,今此追崇之擧,非得罪倫紀之事,亦非興亡所係。年少浮誕之輩,不察是非,徒慕古事,揚揚奔走,人人排抑,一被罪譴,則益生其氣,自以爲,建大事業,良可哂也。古人云,將順其美,匡救其惡,今日廷臣,以予所欲爲者,以爲大惡事,而如是奔遑匡救耶?以予淺見揆之,未知其可也。其中金世濂等疏章,尤不成說話,還爲出給。以上故判書朴鼎賢日記
夜五更,白雲一道如氣,起自北方,直指南方,長十餘丈,廣尺許,良久乃滅。
上在慶德宮。停常參·經筵。
領議政吳允謙,辭職出仕。
慶尙監司書目,慶州呈,集慶殿,請還故都事上疏,捧上上送事。
南原府使兼討捕使睦長欽書目,前府使朴炡在任時,入衙中作賊人權乭屎,捕捉事。
領敦寧府事尹昉箚子大槪,臣於頃日登對,不敢變其初說,方席藁待罪,近以嚴批,相臣不安其位,儒臣竝被竄命,中外惶惑,氣像慘沮,亟回成命,以安人心事。
推鞫罪人南信祿,元情後,放送。
兩司合啓,請亟寢奏請之命事。答曰,勿煩。
府啓,崔有海事,李行遠等事。答曰,不允。
院啓,崔有海事,禹甸事,李行遠等事。答曰,不允。
玉堂箚子大槪,亟寢奏請,還收李行遠等遠竄之命事。答曰,勿煩。
二品以上啓辭,請亟寢追崇奏請之命事。答曰,勿煩。
慶會樓池邊祈雨所,內擲奸。以上故判書朴鼎賢日記
自午時至酉時,日暈。
上在慶德宮。停常參·經筵。
吏曹啓曰,南原府使睦長欽,捕獲賊人白龍得,正邦刑,似當有褒賞之典。上裁,何如?啓。傳曰,加資。
答領敦寧尹昉箚曰,箚辭似過,卿其安心。李行遠等,所失非細,其漸,不可長也。
左議政金瑬,再度呈辭。不允批答。
椵島問安官辛啓榮,入來。
祈雨祭所,內擲奸。
賓廳二品以上啓辭,請亟寢追崇奏請事。答曰,勿煩。
玉堂箚子,請亟寢奏請,還收李行遠等遠竄之命事。答曰,不允。
兩司合啓,奏請事。答曰,勿煩。
府啓,崔有海事,李行遠等事。答曰,不允。
院啓,崔有海事,禹甸事,李行遠等事。答曰,不允。
禮曹啓曰,旱氣益甚,來二十九日爲始,閉南門·開北門·遷市·勿擊鼓等事,擧行。啓。傳曰,允。
有政。以李弘胄爲禮曹判書,金南重爲輔德,金尙宓爲大丘府使,尹衡彦爲掌樂正,金藎國·鄭忠信爲缺摠管,李安訥爲咸鏡監司,李坰爲軍資正,鄭元奭爲開城經歷,林爲司䆃寺正,韓善一爲司僕內乘,權泰一爲刑曹參判,李景賢爲司藝。南原府使睦長欽,今加嘉義,賞加。
副提學崔鳴吉,辭免箚子。答曰,如是固辭,似爲過當,須體予意,速出行公。以上故判書朴鼎賢日記
侍講院啓曰,新除授輔德金南重,時在開城府書筵入番事緊,斯速乘馹上來事,下諭,依前例,院書吏,給馬下送,如何?傳曰,依啓。以上侍講院日記
上在慶德宮。停常參·經筵。
宣諭使書目,本月二十四日,麻夫大等三百餘名,馳入義州城中,官員等,或執手臂,或執腰帶,橫曳地上,困辱事。
禮曹判書李弘胄箚子大槪,賤見難變,身病且重,乞賜鐫遞事。入啓。答曰,予之忝位,已極猥濫,而今又欲尊父母,此人之不欲爲宗伯,宜矣。如此惡事,不欲忍爲,亦可貴矣。其操守如彼,則不可强而行之。依願鐫免,以副其意。今後則勿爲差出,俾予得免羞辱。
賓廳啓辭,請亟寢奏請事。答曰,勿煩。
兩司合啓,請亟寢奏請事。答曰,勿煩。
府啓,崔有海事,李行遠等事。答曰,不允。
院啓,崔有海事,禹甸事,李行遠等事。答曰,不允。
刑曹判書沈器遠箚子大槪,亟霽雷霆之威,還收李行遠等削竄之命,平心和氣,從容講磨,勿失禮學之正,兼陳舊病復發之狀,乞賜遞免事。入啓。
玉堂箚子大槪,請亟寢奏請,還收李行遠等削竄之命事。答曰,勿煩。以上故判書朴鼎賢日記
上在慶德宮。停常參,只晝講。
晝講。入侍時,知事李貴,特進官李顯英,參贊官李昭漢,侍講官崔惠吉,檢討官兪省曾,記注官朴而立,假注書朴遾,記事官李時楳。講書傳周書微子之命,自嗚呼乃祖成湯,至所命汝之言也。
傳曰,今月二十六日,及昨日祈雨祭,獻官·執事,書啓。
賓廳啓辭,請亟寢奏請事。答曰,毋煩。
傳曰,鞫廳大臣以下,書啓。
左議政金瑬三度呈辭。入啓。遞差事,允下。
兩司合啓,請亟寢奏請事。答曰,毋煩。
府啓,崔有海事,李行遠等事。答曰,不允。
院啓,崔有海事,禹甸事,李行遠等事。答曰,不允。
玉堂箚子。大槪,請亟寢奏請,還收李行遠等遠竄之命事。答曰,勿煩。
有政。以朴炡爲大司憲,洪霙爲右尹,朴濠爲扶餘縣監。以上故判書朴鼎賢日記郞廳金朝潤校正。日記廳郞廳沈國賢書。
上在慶德宮。停常參·經筵。
政院啓曰,左議政三度呈辭,踏啓字而下。大臣呈辭,與庶官有異,雖或遞差,而例有遣官措辭下諭之事,今則直捧遞差承傳乎?傳曰,只遞本職。
玉堂箚子大槪,請寢奏請之事,還收李行遠等削竄之命事答曰,勿煩。
兩司合啓,請亟寢奏請事。答曰,勿煩。
府啓,崔有海事,李行遠等事。答曰,不允。
院啓,崔有海事,李行遠等事,禹甸事。新啓,宗伯之任,不可一日曠闕。況當此多事之時,禮官。責應甚繁,出入無暇。今以辭免之章,措語之失,不惟峻批過重,瞻聆俱駭,至今不出其代,有若減省者然。豈料聖明之世,有此乖常之擧哉?請命該曹,速爲差出。答曰,不允。
答沈器遠箚曰,箚辭,當量處。卿其勿辭察職。
大司憲朴炡辭職上疏。入啓。遞差。
有政。以金尙憲爲大司憲,趙廷虎爲舍人,朴潢爲直講。以上故判書朴鼎賢日記
侍講院啓曰,頃日本院上番六員,皆有事故,不得已入啓,以司書沈演,姑陞上番,入直累日,事體未安。今聞文學朴安悌,親病少歇云,請牌入直。傳曰,依啓。以上侍講院日記
上在慶德宮。停常參·經筵。
咸鏡監司書目,柳大亨,稱暗行御史,驛馬濫騎辭緣,親問事。
吏曹粘連咸鏡監司書狀。向前鏡城判官李烓,慶興府使徐佑申,三水府使宋震先,各有善政,似當有褒嘉之典。上裁何如?啓。傳曰,各賜表裏一襲。
領議政吳允謙,右議政李廷龜啓曰,頃日榻前下詢之時,金瑬與臣等,同辭陳啓,其不能變其初心,不得將順聖上至情之罪,臣等均有焉。金瑬,旣已遞斥,臣等何敢偃然仍冒相職乎?伏乞聖明,恕察臣等情理,亟賜遞免。答曰,知道。卿等,其安心勿辭。
賓廳啓曰,請寢奏請事。答曰,勿煩。
兩司合啓,請寢奏請之命事。答曰,勿煩。
兩司合啓,請亟寢奏請之命事。答曰,勿煩。
院啓,崔有海事,李行遠等事,禮判差出事。答曰,不允。禮判事,依啓。禹甸事,停啓。
府啓,崔有海事,李行遠等事。答曰,不允。
館學儒生李之恒等上疏大槪,請亟停追崇奏請之命,以重宗統,以合禮經事。答曰,今此奏聞之擧,非斁倫喪國之事,而爾等,亦爲瀆擾,可謂過當矣。以上故判書朴鼎賢日記
卯時辰時,沈霧。
上在慶德宮。停常參,只晝講。
晝講。入侍時,同知事張維,特進官韓汝稷,參贊官李昭漢,侍讀官辛啓榮,檢討官李德洙,記注官朴而立,假注書朴遾,記事官李時楳。講書傳周書,自康誥,至然不可考矣。
備忘記,恒暘,兩麥盡枯,凄風烈日,愈往愈甚,念惟民事,日夜憂煎。予欲親祀,以祈甘澍,令該官定日擧行。百僚亦宜齋沐盡誠,以格天心。
禮曹啓曰,社稷親祭吉日,問于日官,則今月初七日爲吉云。禮文,災迫則不卜日,考諸謄錄,亦有只行肄儀淸齋。今亦依此擧行,何如?傳曰,依所啓施行。
賓廳啓辭,請寢奏請事。答曰,勿煩。
兩司合啓,請亟寢奏請之命事。答曰,予意已定,更勿瀆擾。
府啓,崔有海事,李行遠等事。答曰,不允。
院啓,崔有海事,李行遠等事。答曰,不允。
玉堂箚子。大槪,請寢奏請之事,還收李行遠等遠竄之命事。答曰,不允。
館學儒生等再疏。答曰,予意已諭。爾等勿爲强煩,退修學業。
有政。以金尙容爲禮曹判書,李景稷爲京畿監司,李景嚴爲仁川府使,南碝爲公淸都事,尹坵爲修撰,南以恭爲同知,權鑊爲戶曹參議。戶曹參判,尹履之特旨除授,以上故判書朴鼎賢日記
自辰時至酉時,日暈。
上在慶德宮。停常參·經筵。
公淸監司書目,洪州呈,有牛産犢,一頭三額,兩鼻兩舌,一目在頂,二目在兩顋,變異事。
傳曰,祈雨祭獻官,各兒馬一匹賜給,大祝,上弦弓一張賜給,諸執事,不粧弓一張賜給。
禁府前義州府尹李溭査覈公事。判付,罷職放送。
兩司合啓,請亟寢奏請之命事。答曰,已諭。
憲府·諫院,無城上所,姑停。
吏曹啓曰,洪瑞鳳箚子云云。洪瑞鳳,與張維,資級隔等,體面所關,有此辭箚。上裁何如?啓。傳曰,事體非便,依箚改差。
玉堂箚子大槪,請寢奏請之事,還收李行遠等遠竄之命事。答曰,已諭。以上故判書朴鼎賢日記
義禁府啓曰,來初七日社稷祈雨親祭時,隨駕郞廳,大駕考喧二員,挾輦二員,當直一員,導駕二員,駕後二員,東宮考喧二員,本府晝夜直一員,竝十二員,當爲分差,而府經歷金是樞出使,鄭基岡覲親受由,餘在郞廳,隨駕不足。依前例,假郞廳四員,令吏曹差出,何如?答曰,依啓。以上禁府謄錄
自午時至酉時,日暈。
上在慶德宮。停常參·經筵。
謝恩,副修撰尹坵。
侍講院啓曰,今此祈雨祭,王世子當行亞獻禮,而宮官·執事者,應入七員,而在外及有故者外,現存者,只文學朴安悌,司書沈演,說書沈之漢,三人而已,將無以成形。令該曹定奪施行,何如?傳曰,依啓。
平安兵使書目,回答使一行,還爲渡江事。
明日社稷祭出宮時,三嚴申初。
合司府·院啓,以親祭齋戒姑停。咸鏡監司書目,鍾城府使鄭良弼,病重罷黜事。
吏曹口傳政事,以申敏一爲輔德,鄭弘溟爲兼弼善,李坰爲弼善,韓興一爲兼司書,安璥爲相禮。以上故判書朴鼎賢日記
侍講院啓曰,凡參祭之人,皆於今日齋宿本院新除授輔德申敏一,弼善李坰,兼弼善鄭弘溟,兼司書韓興一,請竝牌招肅拜,使之仍爲入齋,何如?傳曰,依啓。
辰巳時,日暈。夜一更,黑雲一道如氣,起自乾方,直指東方,長竟天,廣尺餘,漸移南方,良久乃滅,月暈。二更,月暈。以上侍講院日記
上在慶德宮。停常參·經筵。
社稷內擲奸。
備邊司不次擢用,李浣·裵命純·閔栐·姜晉昕·許東立。
大駕詣社稷後,政院·玉堂·藥房問安。答曰,知道。以上故判書朴鼎賢日記
日沒後,流星出自天中,緩流,狀如盆,尾長二三尺,色白,光照地,分散乃滅。夜四更五更,有霧氣。
上在慶德宮。停常參·經筵。
百官庭請啓辭,請亟寢追崇奏聞事。答曰,此事至於庭請,極爲可怪。更勿煩瀆。
兩司合啓,請亟寢追崇奏請之命事。答曰,勿煩。且二高祖,同在一廟,實是二百年所無之事,而卿等每以不當祧爲言,恐見譏於識理之人也。
院啓,崔有海事,李行遠等事。新啓,今此親祭,升降贊引之際,多所顚錯,有駭觀瞻。其中相禮,尤甚失儀,輔德亦不致察,不成貌樣,禮貌官,又誤唱俯伏,致令班列失儀,樂工等,在列作樂之時,往往昏睡,不成節奏,俱極可愕。相禮安璥,輔德申敏一,當該禮貌官,掌樂院官員,及典樂等,請竝推考。且安璥爲人,衰耗疲劣,不合本職,請先遞差。答曰,依啓。典樂,令攸司,囚禁治罪。崔有海·李行遠等事。不允。
玉堂箚子大槪,請寢奏請之事,還收李行遠等遠竄之命事。答曰,予意已定。爾等雖終年陳列,決無勉從之理矣。李行遠等事,此輩得免罪罰,則姦人弄權,國不爲國。更勿煩瀆。以上故判書朴鼎賢日記
上在慶德宮。停常參·經筵。
平安兵使書目,義州府尹報狀內,龍胡潛往薪島越邊楊下地,農作漢人殺害,牛二頭俘獲四名事。
黃海監司書目,長淵·松禾等地,本月初二日霜降事。
百官啓辭,請亟寢追崇奏請事。答曰,已諭。
兩司合啓,昨承聖批,以二高祖,同在一廟,實是二百年所無之事,爲敎。禮,諸侯五廟,二昭二穆,與太祖爲五,其間世室,不在此數。今我宗廟,自成廟,至宣祖,爲二昭二穆,仁宗·明宗,則雖稱兩室,我國五禮儀,以兄弟爲一世故也。玆乃古今一定之制,寧有二百年所無之理乎?況古人於高祖以上,皆稱高祖,曾孫以下,皆稱曾孫。以其表表者言之,春秋,郯子稱小皞爲高祖,詩·書所稱曾孫者非一,而亦皆非止謂三代之孫也。今我陵廟祝辭,殿下於太祖以下,皆稱曾孫,寔用此例也,何所疑焉?至於太宗·世宗,禮當祧遷,而以功烈世祀,不在昭穆之數,故不稱高祖,而曾孫之稱,則無不同也。近日議禮諸人,不察古事,每以一廟二高祖,爲大段違錯,欲爲聖明追崇之一助。其他引證,莫不類此,良可歎也。豈意以殿下之聖明,復下此敎乎?若以屬稱爲疑,則當博考禮文,更加商定,此特節目間事也。豈宜緣此,遽議其祧遷之禮也?且臣等所爭,非專爲升祧一款。槪以孝子顯親,如有一毫非禮之嫌,則鬼神不享,不但見非於當時,取譏於後世而已。區區所望於聖明者,不過一循古禮,勿爲紛紛橫議所撓奪,而終始極盡〈其〉孝敬之道也。請加澄省,亟寢奏請之命。答曰,勿煩。且啓辭中昭穆之說,予學識淺狹,不能解見矣。
玉堂箚子大槪,請寢奏請之事,還收李行遠等遠竄之命事。答曰,已諭。
府·院啓,崔有海事,李行遠等事。答曰,不允。故判書朴鼎賢日記
答戶曹粘目曰,各處免稅船隻,本道,自上年,抑勒收稅,極爲不當。使之一依公文施行,俾無紛紜啓請之弊。以上內下記草
巳時午時,日暈。
上在慶德宮。停常參·經筵。
以國忌齋戒,庭請停。
答副提學崔鳴吉箚曰,今之廷臣,皆曰識禮,而平生讀書,以儒自處者,不知父母之不可無。朋友在喪,則毋論親疎,皆往一哭,而啓運宮之喪,百官不爲會哭,君上成服於內,而臣下着缺於外。大臣中擧朝推尊者,金長生稱叔之語,到今猶爲杜漸之計。若此不已,則必至於臣不臣,子不子矣。如彼昏塞好勝之類,終無改悟之理,故欲爲奏聞天朝,以定是非。而朝廷視寡昧如嬰兒,以違經之言,無據之說,逐日張皇,而猶爲不足,或謂之惜其有助,或謂之國隨而亂,誠極寒心也。儒生李之恒·李行遇等,未知何樣怪物,而諸儒之不從者,鞭箠僮僕,抑勒驅集,陳疏違天則等無理之說,自以爲擧國公論,亦甚異哉。卿之箚中,所謂旣已稱考,則不可謂之爲人後,稱考而使其弟,主其父之祭,於禮未有所據,此亦不過一時義起而定之者耳。義起而從厚,猶爲可疑,義起而從薄,豈無未安也?一廟中兩高祖,亦爲不可等語,皆有所見。然彼務勝護短之輩,必不見此而回心也。且禮記中,葬以士一款,每每拈出,以爲爭執之地,而祭祀一款,全不理會,所謂得其半,失其半之語,亦爲是也。因予不學無識,見侮於臣僚,非一非再,良可嘆也。卿之固辭,殊過當,速出行公。
備忘記,合司啓辭中,所論昭穆一款,寡人學淺,未能解惑。承旨爲予詳陳,俾無疑惑之心。
政院回啓曰,禮記曰,諸侯五廟,二昭二穆,與太祖之廟而五。註曰,宗廟之制,但以左右爲昭穆,昭常在左,穆常在右。蓋太祖之廟,始封之君居之,昭之北廟,二世之君居之,穆之北廟,三世之君居之,昭之南廟,四世之君居之,穆之南廟,五世之君居之。太祖之廟,百世不遷,自餘四廟,則六世之後,每一易世而一遷。此古昭穆之序,五廟之制也。今我宗廟,自成廟,至宣祖,爲二昭二穆,則合司所論昭穆一款,是古者五廟之制也。據禮考經,似無可疑。臣等懵學,此外無所陳達矣。答曰,知道。臺諫啓辭中,所論昭穆,爲光海時而言也。古今天下,安有無稱位之廟?諸侯之國,又安有二高祖之廟哉?兩高祖不可云者,全爲高曾祖父代數而言,柳景緝佯若不知,援引不近之古語,又以爲自前有例云,是自欺其心,又欺其君也。太宗·世宗,以功烈世祀,故不稱高祖,而只稱曾孫云者,亦是遁辭也。承旨徒知營護臺官,不念告君以實之義,良可惜也。以如此之事觀之,古之指鹿爲馬,無足怪也。
右議政李廷龜初度呈辭,留政院。
禮曹啓曰,昨日自上,親行祀事,至誠祈禱,而少無徵應,亢陽愈甚。自前社稷祈雨,若不得雨,則或有南郊祈雨之擧,何以爲之?傳曰,依前例爲之。
南郊親祭吉日,今月十三日推擇。啓。
兩司竝以傳敎未安,避嫌退待。
答大司諫李植避嫌曰,勿辭。且予之所學,則昭穆之號,爲四親而說者。以爲昭穆,非但考之稱,果如是言,則昭中穆裏所尊者,何祖先耶?若以繼世之序,爲祖子孫,四兄弟相繼爲君,則厥父已作五代祖而祧遷耶?若然,則我國仁宗大王,何不爲高祖,而以伯曾祖稱之耶?爾等如無必勝,則搜出眞儒可據明文,更爲陳啓。以上故判書朴鼎賢日記
午時未時,日暈。申時,日暈,白雲一道如氣,起自日傍,直指南方,長十餘丈,廣尺許,良久乃滅。酉時,日暈。夜一更二更,月暈。五更,巽方,有氣如火光。
上在慶德宮。停常參·經筵。
右議政李廷龜初度呈辭。入啓。答曰,勿辭,調理察職。
領議政吳允謙箚子大槪,臣冒居相職之首,今日之事,皆臣之罪也。亟正臣罪,以爲百僚之戒事。答曰,卿宜安心勿辭。
禮曹判書金尙容箚子大槪,伏見崔鳴吉箚子批答之辭,啓運宮初喪之禮,皆臣曾忝禮官時,講定請行之者也。決難仍在典禮之任,命削臣職事。答曰,卿其勿辭,安心察任。
慶尙監司書目,尙州呈,旱災霜降事。
玉堂箚子,兩司竝命出仕事。答曰,依啓。
大司憲金尙憲,牌不進,正言林得悅,掌令李景仁,再避。以上故判書朴鼎賢日記
上在慶德宮。停常參·經筵。
傳曰,適得寒疾,未能齋沐,親祭差退。
玉堂箚子大槪,請寢奏請之事,還收李行遠等削竄之命事。答曰,勿煩。
以兩司專數再避,無所啓。
右議政李廷龜再度呈辭。入啓。答曰,其時杜漸之說,似非卿言,宜勿固辭,安心行公事。遣史官諭之。
成均館官員,以知館事意啓曰,今日平明時,方外儒生六十餘人,齊會館中,將以副提學崔鳴吉箚子批答中,鞭箠僮僕,抑勒驅集等敎,欲爲申辨上疏,而諸生多以爲,聖敎中有怪物等語,不敢冒居首善之地,相率出去,無一人留齋,臣顯英等,驚遑馳到,多般開諭,而多士已散,不得回意,儒生空館,實是斯文莫大之變,而不幸今者,更有是事,聖廟空虛,氣像愁慘,不得已自今日,只官員等守直聖廟之意,敢啓。答曰,知道。諸生至於空館,予甚愧焉。善爲開諭,俾無過激之擧。
領議政吳允謙箚子大槪,伏見右議政呈辭之批,杜漸之說,似非卿言,其時登對四臣中,臣甚昏耗,言語謬妄,誠恐出自臣口,而不自覺也。伏乞明降敎旨,以正臣罪事。答曰,箚陳之事,實非卿言,須安心勿辭。
昇平府院君金瑬箚子大槪,兼帶體察使·內局提調辭免事。答曰,卿其勿辭察任。以上故判書朴鼎賢日記
答藥房啓辭曰,知道。症候,醫官知之。
答藥房再啓曰,知道。九味羌活湯一二貼進御事。以上內下記草
上在慶德宮。停常參·經筵。
政院啓曰,卽見成均館啓辭,儒生空館,實是國家莫大之變,不勝驚慘。臣等竊伏思惟,今此諸生陳疏,實出於愛君之至誠,公議所在,不謀而同。豈有鞭箠抑勒之理哉?殿下非但不爲優容,反下未安之敎,指斥太過,凡在瞻聆,莫不震惕。況儒生等,身被君父嚴譴,晏然在首善之地,誠有所不安於心者,故不得已,爲此過激之擧。伏願聖明,亟霽雷霆之威,特下溫旨,以示悔懊之意。或遣近臣,或令禮官,善爲開諭,卽令還入,何如?傳曰,知道。令禮官開諭,使之還入。
藥房問安。答曰,雖未和解,病勢稍歇。藥則昨日已服矣。
大提學張維,大司成李顯英啓曰,聚集本館官員,直宿聖廟。卽者招致齋任儒生,以下諭之意,丁寧曉諭,使之還入,則諸生等以爲,伏承聖敎,所當卽爲還入,而身居太學,旣被怪物之目,將何顔面,更入首善之地,以辱儒名乎?不敢承命,不勝惶恐云。臣等再三申諭,終不回意。臣等竊念,諸生等身處賢關,久沐菁莪之化,目見君上之過擧,慷慨抗疏,無非出於愛君之誠。雖爲過激之語,自上所當優容虛受,以培植士氣,而反下未安之敎,致此希有之變,聖廟空虛,瞻聆駭慘。不料聖明之世,有如許景像也。諸生旣承聖敎,猶不肯還館,此則誠以過激,國家待士之道,則不可無別樣之擧,以回多士之心。伏願聖明,特下溫旨,快示悔悟之端,更遣近臣,宣諭多士,使之還入,不勝幸甚。傳曰,依啓。
玉堂箚子。兩司竝命出仕事,請寢奏請之事,還收李行遠等削竄之命事。答曰,勿煩。出仕事,依啓。
合司啓曰,請寢追崇事。答曰,勿煩。
府·院啓,崔有海事。答曰,勿煩。以上故判書朴鼎賢日記
傳曰,今年封進扇子,不謹造作處甚多,而其中慶尙左水使所封扇子,尤甚麤劣云。事極埋沒,推考。
答禮曹判書金尙容箚曰,卿懇。卿須安心察職。
答說書沈之漢疏曰,爾其勿辭,調理察職。以上內下記草
義禁府啓曰,金國柱分揀事,判下矣,依例放送之意。敢啓。答曰,依啓。以上禁府謄錄
午時,日暈。酉時,日有左珥。夜一更至三更,月暈。五更,月暈,白雲一道如氣,起自乾方,直至東方,長七八丈許,廣尺許,良久乃滅。
上在慶德宮。停常參·經筵。
禮曹啓曰,以政院啓辭,參議臣李明漢,今朝進詣太學,與本館堂上,招致齋任儒生,以下敎之意,丁寧曉諭,則諸生以爲,伏承下敎,所當卽爲還入,而太學諸生,旣有怪物之目,將何顔面,冒居首善之地,以辱儒名乎?玆不敢承命,不勝惶恐云。再三申諭,皆以前說爲答。聖廟久曠,景像驚慘,似當有別樣慰諭之擧。敢啓。傳曰,知道。
領敦寧尹昉箚子大槪,登對時,杜漸之語,實出臣口,惶恐待罪事。答曰,卿無所失,安心勿爲待罪。
備忘記,所患之症,已爲差愈。祈雨親祭,令該曹定日擧行。
同副承旨李昭漢啓曰,臣承命進詣太學,與知館事張維,大司成李顯英,招齋任儒生,以聖敎,反覆開諭,使之還入,則諸生等以爲,臣等所懷,旣已仰達。今雖荐蒙不當然之意,再三勸誘,不翅屢屢,而終不回意矣。傳曰,知道。
備忘記,因予失言,莫重聖廟,累日空虛,予極慙悔,無以爲言,其時之言,非謂諸生,三日空館,亦似太過。念予悔悟,須速還入事,遣承旨,更爲開諭。
禮曹,南郊親祭吉日,十六日推擇。啓。
副提學崔鳴吉箚子大槪,緣臣率爾陳箚,林下老師,泮中多士,俱被未安之敎,而老成大臣,相繼引罪,使聖上未免過擧之歸,乞賜遞罷,以謝公議事。答曰,卿勿固辭,從速察任。
百官啓辭,請亟寢追崇奏請事。答曰,勿煩。且追崇可否,天朝裁處然後,昭穆一款,方可議定,此非今日所宜預論也。大抵高·曾·祖·禰,爲二昭二穆者,禮之常也。僖閔·孝懿之有父子之義者,禮之權也。捨經而論權,未知其可也。
同副承旨李昭漢啓曰,卽者承命進詣太學,與館官傳示上敎,則儒生等以爲,再遣承旨,特降溫諭,惶恐感激,而但聖旨中,有其時之語,非謂諸生之敎,欲爲悶默承受,則有似推諉於他人,誠不敢。而今此聖敎,丁寧懇惻,當退與諸生,相議承當云矣。答曰,知道。
合司啓曰,請寢追崇事。答曰,毋煩。
府·院前啓。答曰,勿煩。
有政。以閔光勳爲正言,洪爲相禮,金槃爲應敎,金南重爲校理,申達道爲軍資正,金壽賢爲大司憲,金尙憲爲知敦寧,尹鳴殷爲待敎,金世濂爲執義,林得悅爲直講,羅緯素爲司藝,柳時會爲星山縣監,鄭斗慶爲禮曹正郞,李元培爲掌樂正,崔煜爲刑曹佐郞,李俔爲奉常正,尹敬得爲驪州牧使,趙廷虎爲輔德,尹棨爲兼司書,權淰爲司甕正。奉常正李莯,今加通政。以上故判書朴鼎賢日記
答藥房啓辭曰,旣已差愈,勿爲問安。
答右議政李廷龜三度呈辭曰,不允批答。
答司僕寺草記曰,啓辭甚當,依爲之。
答兵曹草記曰,依前題給,可也。
答吏曹草記曰,舊例相考,施行。考講優等宗室論賞事
答公州牧使洪振道疏曰,疏辭,當令該府,參酌處置。卿其勿爲控辭。
答玉堂箚子曰,勿煩。還收奏請之命事
答昇平府院君金瑬箚子曰,偶然言及之事,不必如是不安,宜勿控辭。
答兵曹草記曰,依啓。今後痛革此弊,俾無一人代立。以上內下記草
侍講院啓曰,新除授兼輔德趙廷虎,以公淸都事適任,未及上來。書筵入番事緊,請斯速乘馹上來事,下諭,依前例院書吏給馬下送,何如?傳曰,依啓。以上侍講院日記
上在慶德宮。停常參·經筵。
刑曹啓目,禮曹參判尹昕駕轎罪,杖八十,奪告身三等。啓。罷職。
延平府院君李貴箚子大槪,崔鳴吉箚中,所謂禮無明文,事涉義起,尊親之道,實不在此等語,動於浮議,有此糢糊之說,極爲不當,而張維,欲立己見,亂引自古昭穆之變禮,眩亂人聽,欲使殿下宗廟無考位而有二高祖,尤爲無理,且聖敎中,輕視金長生,似爲未安,學儒之朴知誡削籍,極爲寒心,且此非係國家存亡之事,而廷臣以無遽之說,逐日庭請,是何景像乎?且見朴知誡所著禮說,則與鄭經世·張維,所引儀禮,不祖公子之言,專不相似,故亦爲別紙書呈事。入啓。
明日親祭,三嚴二更一點。
政院啓曰,聖候,新經感冒之症,連日進藥。請退行親祭於十八日,何如?傳曰,災害切迫,已爲定日,決難退行矣。
備忘記,曩者災生眞殿,予乃驚懼,下敎求言,日望匡救,而含默成風,讜言無聞。予之否德,不足輔歟?抑亦歸之天數,而無可奈何歟?又旱災至此,民將塡壑,予實有罪,元元何辜?言念慙懼,無以爲心。噫,人君旣不能側身修德,以致天災地怪,便設祈禱,仰于天澤,非也。然情迫于中,不得不爲。凡我祭官·執事,各盡乃誠,仰格天心。又令該曹,恤貧困,理冤抑,甄賢能,凡便民之事,區劃以聞,俾無憂愁鬱悒之情。
備忘記,親祭時,壇所近處,禾穀踐踏人,令該曹各別嚴禁,俾無一草損傷之弊。
政院啓曰,伏承聖旨,一札十行,丁寧懇惻,憂懼之意,悔悟之端,溢於言表,成湯六責,不啻過之臣等奉讀未卒,不覺起立,此眞聖人應天恤民之盛節也。仁愛之天,豈無感動之理乎?擧國其雨之望,庶幾得矣。第念言雖切至,若無踐行之實,則非但難以感天,抑恐人情,亦不以爲快也。目今冤抑憂愁鬱悒之事,固不可一一枚擧指的,仰塵天聽,而擧國人情,不難知矣。儒臣被罪於陳箚,大臣不安於嚴批,朝野遑遑爭論變禮,上下否隔,衆心怫鬱,則天人一理,視聽自我,五月飛霜,半年亢旱,豈無其由乎?伏願聖明,卽因悔悟之端,特恕儒臣忤旨之誅,亟從外庭公共之論,一意專心,惟切雲霓之祝,則不必待該司擧行文具,而霈然之澤,可立致矣。臣等待罪近密,竊效奉揚休命之意,敢此煩啓。傳曰,知道。大旱飛霜,非爲一二儒臣而發。然旣曰冤抑,則巨細何擇?至於庭請之事,尤不干於召災之道,然謂之鬱怫,則宜通否隔。李行遠竝宥其罪。追崇之事,亦勿徑先奏聞,從容講定。以上故判書朴鼎賢日記
答藥房問安曰,平安。以上內下記草
義禁府啓曰,來十六日南郊祈雨親祭時,隨駕郞廳,大駕考喧二員,挾輦二員,當直一員,駕導二員,駕後二員,東宮考喧二員,本司晝夜直一員,竝十二員,當爲分差。而府經歷鄭基岡,覲親受由,餘在郞廳,隨駕不足。依前例假郞廳三員,令吏曹差出,何如?答曰,依啓。以上禁府謄錄
卯時,日暈,暈上白雲一道如氣,長六尺,廣尺餘,良久乃滅。自巳時至申時,日暈。
上在慶德宮。停常參·經筵。
慶尙監司書目,東萊呈,四月二十九日,連四夜霜降,餘存木花,盡爲損傷事。
回答使魏廷喆,入來。
黃都督問安使李必達,出去。
南郊,內摘奸。
以親祭齋戒,兩司無所啓。以上故判書朴鼎賢日記
南郊祈雨祭,親行。
答藥房問安曰,平安。
傳曰,此箚子及別紙,竝下廟堂,使之從容講定,勿爲率爾揮斥。李貴箚子以上內下記草郞廳金朝潤校。郞廳沈國賢書。
上在慶德宮。停常參·經筵。
傳曰,上言捧之。
大駕還宮後,二品以上問安。答曰,知道。
黃都督接伴使權泰一,出去。
府啓,崔有海事。答曰,勿煩。
院啓,無城上所,姑停。
右議政李廷龜箚子大槪,病縮竢罪,南郊夜祭,不得陪扈,乞賜遞免。仍就聖旨中,求讜言,甄賢能,理冤抑三款,略陳所懷,以備裁擇事。答曰,箚陳之事,當留念量處。卿勿控辭,速出行公。
吏曹啓曰,赴京上使金□□□□□□□□改差事,□□□□代當爲差出,而除□□□行年過六十及有老親□□□□可擬者絶乏。無變通之擧,則將無以備望,年齡雖過六十,而若不迫近七十而筋力不愆者,則或可以破格。從二品中六十五歲以下,有二三員,皆是衰謝疾病,人所共知,似不可强勒差遣,而拜表日期已迫,更無善處之別策,雖有身上重病,以此等人擬望,何如?傳曰,然則堂上中可合人,擇擬。
有政。以兪省曾爲司諫,李坰爲掌令,洪霶爲禮曹參判,沈演爲持平,柳穎爲正言,韓必遠爲司成,朴安悌爲弼善,閔光勳爲司書,鄭彦宏爲禮賓正,柳景緝爲直講,尹鳴殷爲典籍,李明漢爲大司諫,金世濂爲舍人,金槃爲執義,宋興周爲忠原縣監,金光煜爲洪州牧使,洪雴爲冬至兼奏請使。以上故判書朴鼎賢日記
答刑曹啓目曰,依允,厚男乙良,除刑推覈處。以上內下記草
義禁府啓曰,本府郞廳,近來尤甚怠慢,時急公事,一切趁不回告。昨下理冤抑備忘,今日酉時,始爲緩緩來告。行首掌務官,亦不檢飭,極爲駭愕。都事及行首掌務官,請竝從重察推,以警其怠慢之習。答曰,依啓。以上禁府謄錄
上在慶德宮。停常參·經筵。
謝恩,副提學崔鳴吉。
昇平府院君金瑬箚子。體察使及內醫提調乞遞事。
都承旨李聖求上疏大槪,因聖敎中,理冤抑一款,請逆珙女子婚嫁,金尙寯·朴東亮等疏釋,許寶復科事。入啓。
南郊內擲奸單子。傳曰,有頉處察推。且祈雨親祭時,各衙門入接處,勿設假家事,頃年丁寧傳敎,而今番親祭時,又造假家,以貽民弊,事甚痛駭。亦爲察推。
典獄署主簿韓濈上疏大槪,旱·蝗太甚,災異疊現,請平獄省刑,使勿傷和,以格天心事。以上故判書朴鼎賢日記
答藥房啓辭曰,氣候平安,勿爲議藥。
答延平府院君李貴箚子曰,老人之不能久立,勢所然也。宜安心勿辭。
典獄摘奸,輕囚放釋。
答府啓曰,不允。金槃,前爲副應敎時,旣已下諭。待其上來,勿送下吏,以除驛路之弊。
答政院啓辭曰,知道。知非不用,事甚可嘉,勿爲待罪。
答校理辛啓榮疏曰,爾其勿辭往來。給由馬
答昇平府院君金瑬箚子曰,卿勿固辭,安心察任。
答義禁府粘目曰,限今年,勿爲定配,使之限內捉納。以上內下日記
義禁府啓曰,逆賊鄭澣等推案,當爲修正。依近例,設廳本府,令本府堂上一員,郞廳二員,專掌修正,何如?傳曰,允。
義禁府啓曰,眞殿失火根因,因傳敎詰問于參奉及守僕等,則其所供如此。故敢爲後錄以啓。傳曰,知道。以上禁府謄錄
自昧爽至卯時,沈霧。
上在慶德宮。停常參·經筵。
右議政李廷龜四度呈辭。傳曰,不允批答。
答都承旨李聖求疏曰,疏辭,當令該司採用焉。
領議政吳允謙啓曰,延平府院君李貴箚子,朴知誡別單,竝下政府,使之從容講定,臣全無學識,本非講禮之人,昏耗迷惑,尙未開明,尤不敢與議於此事,而仍竊伏念,此乃國家莫重典禮,必須大臣備位,會同禮官·臺閣,博考熟講,以求至當之禮,自是得宜,目今左相見闕,右相在告,臣獨冒忝,不得趁時奉行之意,敢啓。答曰,知道。與海昌君尹昉,議啓可也。
義禁府啓曰,理冤枉事,傳敎矣。今玆之旱,振古所無。自上宵旰憂勤,祈禳之策,無所不用其極,而至下十行之綸,以求便民格天之道,誠意懇惻,溢於言表。凡在瞻聆,孰不感激?臣等竊念,旱災之發,雖曰天數,而歷觀前史,多出於人心冤鬱,怨氣傷和者。東海有一冤婦,而三年大旱,古人亦有決獄而得雨者。臣等考見本府囚徒,則時囚者二十五人,外方定配罪人,反正之後,圍籬·遠竄·徒年·充軍,竝其數多至二百五十七名,有罪無罪,呼怨傷和者,遍滿中外。自前雖因遇災,每有審理之命,而有司則只按規例,所放者,不過輕囚數三人而已。以此文具,其何能上格天心,而弛災致雨乎?臣等之意,本府時囚及外方定配各樣罪人,秩秩別單書啓,仍書罪目於各其名下,以備睿覽,自上參商罪犯輕重,分揀處斷,其中雖或罪名重,而其情少有可恕,則不拘規例,特爲原宥,以示格外廣蕩之典,人心感悅,天意或可以回,霈然之澤,庶可致矣。惶恐敢啓。傳曰,依啓。
府啓,崔有海事。新啓,公淸水使李慶餘,本以泛濫之人,前爲全羅水使時,公行賄賂,重被臺評,及授本職,猶不謹愼。酗酒失性,濫用刑杖,加以各官戰船,自爲防納,一船之價,勒定三百石之米,內浦殘民,受害無窮,請罷職。答曰,不允。李慶餘,推考。
禮曹啓曰,今此冬至·聖節之行,世子冊封奏請事,曾已定奪,允下矣。其後有追崇奏請,今年爲之之敎。故冊封奏請,姑爲停止,今則追崇之事,有從容講定之命,前頭冊封奏請文書,令承文院,依前啓下磨鍊,何如?傳曰,近日講定,則當有奏請之擧,依此施行。
全羅監司書目,長興·興陽等官呈,四月二十五六日,連夜霜降事。以上故判書朴鼎賢日記
答禁府啓目曰,姑停刑推,覈處。
答領議政啓辭曰,知道。安心勿待罪。
答禁府啓目曰,姑停刑推,議處。
答備邊司粘目曰,依允。且募民刷還一事,似未妥當,更爲酌處。
答禁府啓目曰,其中趙克善,不無其功,然知逆謀,而不爲直告之罪,亦且非細,依議施行。
答全羅道玉果居主簿沈敏謙疏曰,深嘉爾誠。條陳之事,當留念而採施焉。
答龜川君箚子曰,老病之人,不堪久立,勢所固然,宜安心勿待罪。
答刑曹粘目曰,依允。功減一等,李永南乙良,分揀。以上內下記草
備邊司啓曰,今番灣市時,任事之臣,難免不能周旋之失。故當初本司啓辭,已爲請推,而又因筵臣啓辭,自上特下。以其罪言之,則施以重罰,以爲懲治之地者,在法當然矣。第竊思之,犬羊之性,本來如此,誠難以口舌爭之。朴蘭英奉命出去,豈不欲盡心周旋,而力所不及,渠亦無奈何矣。且末梢靑布之價,亦得稍增錢數,商賈馬匹,雖或被奪,而所償之價,亦不至失利,此亦不可不謂蘭英力也。蘭英爲國奔走,今已五年,前頭亦不無往往周旋之事,雖有所失,亦宜闊略,以償其勞。況奉使纔還,卽送灣上,苟完回還之後,又不免下理之厄,則於渠亦似冤矣。渠之意,恐不如姑原其罪,以責後效之爲便。旣有上命,決非自下有若分疏者,而情勢如此,不敢不稟。傳曰,依啓。以上禁府謄錄
申時,日暈兩珥。
上在慶德宮。停常參·經筵。
宣諭使朴蘭英入來。曾以開市,靑布價不爲力爭,有還來後拿鞫之命,而昨因備局啓辭,命勿爲拿鞫。
海昌君尹昉箚子大槪,請還收李貴箚子與議之命事。答曰,原任大臣,皆有病故,卿等兩人,相議回啓,未爲不可矣。
府啓,崔有海事,李慶餘事。答曰,難明之事,論執至此,似爲已甚。更勿瀆擾。李慶餘,觀其緘辭而處之未晩,亦勿更煩。
院啓,崔有海事。答曰,崔有海事。如是堅執,似爲已甚。亟停勿煩。以上故判書朴鼎賢日記
義禁府啓曰,逆賊鄭澣等,推案文書修正事,啓下矣。堂上一員,知事韓汝稷,郞廳二員,鄭基岡·權審中,差下之意,敢啓。答曰,知道。以上禁府謄錄
太白,見於巳地。
上在慶德宮。停常參。只晝講。
晝講。入侍時,同知事張維,特進官南以恭,參贊官李楘,侍讀官金南重,檢討官李德洙,記注官朴而立,記事官李汝翊·李時楳。講書傳周書康誥,自王曰嗚呼封汝念哉,至時乃不可殺之意歟。
備忘記,領議政·前左議政·右議政,各鞍具馬一匹。海昌君,判義禁金尙容,知義禁金自點·朴鼎賢·韓汝稷,前承旨吳䎘,問事郞廳韓興一·沈演·李景曾,各熟馬一匹。大司憲金壽賢,前大司諫李聖求,問事郞廳蔡裕後,各半熟馬一匹。史官鄭致和·卞時益,都事金頍·金是樞·李命說·金昌祖,各兒馬一匹。前大司諫朴炡·李敏求,承旨李基祚,執義金槃,問事郞廳李行遠,史官朴遾·鄭汶吉·朴而立·洪錫禹·姜翯,前都事李搢,上弦弓一張,賜給。刑房都事李椲·蔡忠元,文書都事鄭基崗·權重中,竝陞敍。都事趙㠍及假都事中,承服罪人拿來,竝六品遷轉,已出六品者,陞敍。只出使者,各上弦弓一張。不爲出使者,不粧弓一張,賜給,而其中一二日仕進者,勿爲施賞。
禮曹啓曰,傳敎矣。臣等伏奉聖敎,以近日講定,則當有奏請之語觀之,則似指追崇奏請之意,而以依此施行之語觀之,則似指冊封文書磨鍊之敎也。反覆思惟,莫適所從,敢此再稟。傳曰,知道。冊封奏請,姑爲停止。
海昌君尹昉,領議政吳允謙箚子。大槪,臣等獨爲議啓,反覆思之,終有未安事。入啓。
右議政李廷龜五度呈辭。傳曰,安心調理。
院啓,崔有海事。答曰,已諭。
府啓,崔有海·李慶餘事。答曰,已諭。
驛馬軍營·典牲署,內擲奸。
有政。以林得悅爲正言。以上故判書朴鼎賢日記
答刑曹草記曰,依啓。三春等保放,設無私意,以獄體論之,則未妥矣。
答刑曹草記曰,知道。兵曹及各道罪人,亦令審理,俾無冤抑。
答禁府粘目曰,旣有報稟文書,則非自己所犯,分揀放釋爲乎矣,牒呈內辭緣,極爲不遜,姑先罷職,俾知上司之不可不敬畏。以上內下記草
右邊捕盜大將意,以從事官啓曰,政院啓辭,在逃逆賊孫大順妻梅香,本非定家嫁居之人,偶然交接士大夫家婢子,有子息,故被囚,于今累年,兇逆之喘,雖質其妻子,萬無還現之理,飢餓怨悶之狀,有不忍見。其父則律應緣坐,其妻與乳下稚兒,自有應施之法,似不必久爲囚繫。傳曰,依啓事,傳敎矣。在逃逆賊父母·妻子,初以鞫廳分付捕捉囚禁,而逆賊大順,尙未得捉之故,時未用應施之律,久以囚繫矣。莫重逆賊緣坐之罪,非捕盜廳所可擅便,令義禁府覈處之意,敢啓。傳曰,依啓。
義禁府啓曰,傳敎矣。在逃逆賊孫大順,當初失捕之後,其父母及妻子,鞫廳分付捕盜廳,使之捉囚矣。厥後大順,尙未捕捉,其父母與妻子,似當仍囚,以待其捉得,而第設令大順,捉得就服,其父則當以緣坐處絞,而其妻子則法應爲奴,罪不至死。累年囚繫,不無滯獄呼冤之弊。當此審理之日,似當有疏釋之典,而係干逆獄囚人,自下不敢擅便。上裁何如?答曰,知道。其妻子竝放釋,依律定屬。以上禁府謄綠
巳時午時,日暈。酉時,日暈。
上在慶德宮。停常參·經筵。
院啓,崔有海事。答曰,不允。
府啓,崔有海事,李慶餘事。答曰,不允。
禁府啓目,金尙寯·朴東亮等當初事狀,已悉於李聖求疏辭中,臣等無容更議是白在果,嚴刑之下,怵禍荒亂之言,非盡出於本情,而流竄已迫十年,疏中所謂用律偏重者,不無意見。當此遇災審理之日,似當有曠蕩之典,而事係重大,自下不敢擅便。上裁何如?啓。傳曰,其情狀,與隨參之類不同,勿施。
四學儒生申昇等上疏大槪,陳情辨明事。入啓。
慶尙監司書目,星山呈,縣地世祖大王胎室火災事。
全羅監司書目,順天呈,民獻白烏,變異非常事。以上故判書朴鼎賢日記
答四學儒生申昇等疏曰,予意已諭,不必煩瀆。以上內下記草
卯時辰時,日暈兩珥。巳時午時,日暈,色內赤外靑。自未時至酉時,日暈。夜一更,黑雲一道如氣,橫在南方,長可五六丈,廣尺許,良久乃滅。四更五更,月暈。
上在慶德宮。停常參·經筵。
傳曰,召對爲之。
召對。入侍時,參贊官呂爾徵,侍讀官金南重,檢討官尹坵,記注官洪錫禹,記事官李汝翊·李時楳。講書傳周書康誥,自王曰嗚呼封有敍,至可不戒哉。
右議政李廷龜六度呈辭。傳曰,安心調理。
院啓,崔有海事。答曰,不允。
府啓,崔有海事,李慶餘事。新啓,部將金守欽,守門將許·成振昌,處心行事,俱極無狀,請汰去事。答曰,依啓。崔有海事,不允。
答海昌君尹昉,領議政吳允謙箚子曰,知道。
禁府,集慶殿參奉金志顔照律。判付罷職。
以禁府時囚罪人,外方定配罪人,別單書啓。傳曰,李應澤·林茂生,絶島定配,朴春陽·尹熙善·白愛福·權景倫·金義男·龍友龜·魚大振·郭希震·鄭尙吉,徒三年定配,趙國彦,定配,任器之·朴規·朴乾甲·黃中允·韓惟翔·鄭湛·趙存道·李淸·李克健,量移,鄭碩儁·康皥如·金尙立·李榘·朴時俊·奇益獻·李守白·柳柏壽·南應敏·朴千億·鄭之文·辛義立·李德男·金振遠·鄭渾·蔡承先·沈宗道·張翼·金夢參·姜瑜·沈業同·金柱旻,放釋。以上故判書朴鼎賢日記
答戶曹粘目曰,牧場·田畓還給事乙良,問于司僕處置。
答刑曹粘目曰,正犯旣已物故,則其餘不必深治。應男乙良,決杖放釋,崔虎,分揀。
答憲府啓目曰,依允。功減一等,李敏思乙良,罷職。
答宗簿寺草記曰,知道。令該曹,各賜所讀書一件,今後依法歲抄勸奬,可也。以上內下記草
義禁府啓曰,李晦等議處公事,姑從唯輕之典,竝爲分揀事,判下矣。李晦·李敏等,竝分揀放送之意,敢啓。答曰,知道。以上禁府謄錄
自卯時至未時,日暈。
上在慶德宮。停常參·經筵。
傳曰,今見禮曹回啓,仁城妻子,特令出陸成婚,宜當云。仁城處女及年少男子,無定配之事,而又以出陸爲言,似爲未瑩。禮曹無乃不知其已放,而如是回啓乎?問啓。
量移罪人任器之,自靈巖移鴻山,朴規,自三水移谷山,朴乾甲,自甲山移歙谷,黃中允,自海南移瑞山,韓惟翔,自端川移延安,鄭湛,自昆陽移金化,趙存道,自雲寵堡移遂安,李淸,自乫坡知移恩津,李克健,自迎日移通川。
昇平府院君金瑬箚子。體察使·內醫提調,乞遞事。
以國忌齋戒,兩司無所啓。以上故判書朴鼎賢日記
辰時,日暈右珥。巳時,日暈兩珥,皆有白氣,長各丈餘,廣尺許,良久乃滅。午時未時,日暈。夜一更,黑氣一道,起自心星上,橫過天漢,長可三四丈,廣數尺許,良久乃滅。二更,流星出天江星上,入南方天際,狀如鉢,尾長二三尺許,色白。
上在慶德宮。停常參·經筵。
右議政李廷龜七度呈辭。留政院。
以國忌,兩司無所啓。以上故判書朴鼎賢日記
上在慶德宮。停常參·經筵。
禮曹參判洪霶,禮曹正郞鄭斗卿,星山地胎室奉審事,出去。
黃海監司書目,孫軍門差送唐船二隻,來泊豐川,都事王舜臣·李梅等,前向京城事。
答昇平府院君金瑬箚曰,卿辭至此,內局之任,當勉副焉。
議政府翰林取才,趙珩·沈之漢,綱目粗。
禮曹啓目,李聖求上疏,逆珙女子,年已長成,而未得婚嫁。珙雖得罪於國家,其女之無配空老,豈非冤痛之甚者乎?但其未婚者,非朝廷抑勒禁防,而使不得出陸求婚之缺,而人亦嫌與結婚,不肯爲之之致也。疏中所謂,自朝廷覓得士族子弟,勒令婚配,則未知其事體何如。而若特令出陸,自爲求婚,官給婚資,以行其禮,則其於處置之道,極爲無欠。此則惟在聖斷,非在下所敢輕議是白齊。許寶事段,當初出榜之後,子壻弟姪榜之言,盛行於都下。其時筠爲試官,而寶以筠姪參榜,故疑其循私,論啓削去也。其時讀卷官,故相臣李恒福,以許寶之策,卽臣所自拔取,非筠循私用情之狀,蓋可想矣。人之稱冤,固其宜也。但復科重事,非該曹所敢輕議,議大臣定奪,何如?傳曰,竝依回啓施行爲乎矣,求婚而不許者,使之告官處置,俾無未易結婚之弊。
院啓,崔有海事。新啓,李守白·奇益獻,還收放釋之命事。答曰,此輩雖無冤狀,似有可恕之道,今玆疏釋,未爲不可矣。崔有海事,不允。
府啓,崔有海事。答曰,不允。
李曙箚子大槪,請自今日,悉停百爲,大加減損,前期節用,以賑飢民事。以上故判書朴鼎賢日記
答戶曹啓目曰,依此施行爲乎矣,付標處乙良,依付標擧行。
答兵曹粘目曰,所訴的實與否,令本道査覈啓聞。
答藥房啓辭曰,症候與昨一樣,劑入之藥,昨已進御矣。
答兵曹草記曰,旣已議決,勿爲更鞫。以上內下記草
上在慶德宮。停常參·經筵。
右議政八度呈辭。傳曰,安心調理。
傳曰,召對爲之。
召對。入侍時,參贊官李聖求,侍讀官金南重,檢討官尹坵,記注官朴而立,記事官卞時益·李時楳。講書傳周書康誥,自已汝惟小子,至亦仁厚而已矣。
刑曹正郞金湘潤,孫軍門差官接伴官,出去。
院啓,崔有海事,李守白等事。答曰,不允。
府啓,崔有海事。新啓,昨日本府,以禁淫祀,發遣書吏,執捉巫女而來矣。陵原君㭪,多發宮奴,捉致禁吏母與妻及妻之母,結縛亂打,無所不至。此而不治,非但執法之官,無所措手足,國家法令,將自此而壞亂,請罷職。答曰,不允。綾原君,推考。
答李曙箚子曰,箚辭,當留念而議處。卿之所管米穀,亦爲優儲,以爲救民之資。
有政。以吳䎘爲禮曹參議,李挺漢爲敦寧都正,趙珩爲檢閱,李崇元爲滿浦僉使,李命雄爲修撰,韓興一爲副校理,李景仁爲文學,蔡裕後爲吏曹佐郞,崔惠吉爲濟用監正,朴遾爲戶曹佐郞,徐挺然爲禮曹正郞,朴潢爲副校理,李行健爲兵曹正郞。公淸水使,白善男特除。以上故判書朴鼎賢日記
答藥房啓辭曰,知道。症候,與昨一樣。
答醫官問安曰,症候無減事。昨日則湯藥進御後,盡爲吐出,以此尤悶矣。
答藥房再啓曰,依啓。慈殿進御藥議定事
答領議政吳允謙箚子曰,箚中所陳,專昧藥理云者,必是謙讓之辭,宜勿控辭。
答兵曹草記曰,知道。然則茂生,爲先鞫問。以上內下記草
辰時巳時,日暈。
上在慶德宮。停常參·經筵。
黃海監司書目,延安府使閔機,病重罷黜事。
院啓,崔有海事,李守白等事。答曰,不允。李守白等事,當問于大臣議處。
漢城府啓曰,西部所報內,西小門外米廛下契蓋井,本月十五日爲始,連日鳴動,如磨麥之聲,一日二三巡事。
憲府,以避嫌,無所啓。以上故判書朴鼎賢日記
答藥房啓辭曰,與昨一樣,已爲進御矣。
答戶曹啓目曰,依允。且其中以爲捧懸錄者,則眞僞難辨,蕩滌安徐。各道壬戌以上,丁卯以上,未捧還上事
答兵曹粘目曰,依允。賞格乙良,依他例施行。
答兵曹草記曰,知道。曲折如此,則令憲府更爲察處。以上內下記草
卯時,有霧氣。自午時至申時,日暈。
上在慶德宮。停常參·經筵。
傳曰,召對爲之。
召對。入侍時,參贊官崔鳴吉·李基祚,侍讀官金南重,記注官朴遾·李汝翊·李時楳。講書傳周書康誥,自亦惟君惟長,至對上文殄亨享而言。
禮曹啓目,李聖求上疏,議于大臣,則海昌君尹昉,領議政吳允謙以爲,該曹啓辭中,故相臣李恒福,以許寶之策,卽臣所拔取爲啓云者觀之,則非筠循私用情之狀,似有可據。而但臣等於其時得科削科之事,昧昧無所聞知,不敢輕議云,而判府事鄭昌衍,昇平府院君金瑬,右議政李廷龜,病不收議。大臣之意如此,上裁何如?傳曰,依議施行。
延平府院君李貴箚子大槪,請採臣慮遠之計,勿收李守白·奇益獻等放釋之命事。
右議政李廷龜九度呈辭。傳曰,安心調理。
院啓,崔有海事。答曰,不允。
府啓,崔有海事,綾原君俌罷職事,宮奴之縱臾作弊者,掌務稤奴,令攸司囚禁治罪事。答曰,依啓。俌已爲推考,不必罷職。崔有海事,不允。以上故判書朴鼎賢日記
答藥房啓辭曰,惡心等症,時無加減,藥則連爲進御矣。
答修撰李德洙疏曰,爾其勿辭,安心察職。以上內下記草
夜一更,流星出河鼓星下,入東方天際,狀如鉢,尾長二三尺許,色赤。
上在慶德宮。停常參·經筵。
玉堂應旨言事箚子。答曰,箚辭無非至論,當服念而裁處焉。
禁府啓曰,傳敎矣。問于大臣,則領議政吳允謙以爲,伏見臺諫陳論李守白等之啓,執法之論,固當如是。然其時得免顯戮,意必有在。而今因蕩滌之日,置之放釋之中者,聖慮所及,實非偶然,臣不敢更容他議。海昌君尹昉以爲,如此等事,自前只問于時任大臣,原任則不爲來問,例也,不爲獻議。敢啓。傳曰,依議。
昇平府院君金瑬箚子大槪,還收薦望之命,亟遞體察使之任,以安臣分,以濟國事事。入啓。
右議政李廷龜十度呈辭。傳曰,安心調理。
兩司,以避嫌,無所啓。以上故判書朴鼎賢日記
答藥房問安啓辭曰,劑入之藥,連爲進御,而少無加減矣。以上內下記草
自卯時至未時,日暈。郞廳金朝潤校。日記廳郞廳沈國賢書。
上在慶德宮。停常參·經筵。
傳曰,召對爲之。
召對。入侍時,參贊官崔鳴吉·姜弘重,侍讀官金南重,記注官朴遾,記事官李汝翊·李時楳。講書傳周書,自酒誥,至無至於醉也。
院啓,崔有海事,李守白等,還收放釋之命事。新啓,頃日玉堂下番,不待交代,徑先出去,已極可駭,其他現在之員,不爲不多,而命牌之下,無一人赴召,事體豈敢如是?徑出應入之員,竝命罷職事。伏見兵曹啓辭,李莘之事,極爲可駭,該曹所謂一處憑閱,得實之語,實是法例之當然,請拿問依法處置。答曰,依啓。守白等事,旣已議處,不必强煩,玉堂官員,竝推考。
答昇平府院君金瑬箚曰,卿宜勿辭,從速入來,依例薦望。
下歲抄。
憲府,以金守欽等事,竝引避,無所啓。以上故判書朴鼎賢日記
答藥房啓辭曰,自昨日午後,諸症少歇。藥則已爲進御矣。
傳曰,旱災如此,藥房香醞及日下酒,大妃殿外各殿乙良,勿爲進排事,言于各該司。以上內下記草
上在慶德宮。停常參·經筵。
右議政李廷龜,十一度呈辭。傳曰,安心調理。
孫軍門差官接伴官金相潤,差官,一時入來。
院啓,崔有海事,李守白等事。答曰,不允。玉堂徑出應入員罷職事,停啓。
憲府,以避嫌,無所啓。
有政。以李尙吉爲同知,李榏爲訓鍊都正,李景憲爲刑曹參議,鄭雲湖爲判決事,李永式爲延安府使,韓興一爲吏曹佐郞,崔惠吉爲應敎,趙絅爲副校理,趙廷虎爲鍾城府使,李時英爲中和縣監。以上故判書朴鼎賢日記
答藥房啓辭曰,症候日漸減歇,寢睡亦似平穩矣。
答內醫院草記曰,不允。且已釀之酒,用於來朔慈殿供上,可也。以上內下記草
巳時申時,日暈。酉時,日暈左珥。
上在慶德宮。停常參·經筵。
謝恩,應敎崔惠吉。
傳曰,召對爲之。
召對。入侍時,參贊官崔鳴吉·李昭漢,侍讀官金南重,記注官朴遾,記事官卞時益·李時楳。講書傳周書酒誥,自惟曰我民迪小子,至況曰其敢尙飮乎。
傳曰,來初五日,差官接見。
府啓,崔有海事。答曰,不允。
政院啓曰,酒之爲弊,非但京中爲然,外方尤甚。無知村民,倘有儲蓄,則必備酒肉,糜盡而後已,卒遇旱荒,賑活無策。京中則已分付于法司衙門,使之嚴禁矣。外方似當一體施行,八道監司處,下諭,何如?傳曰,允。
院啓,崔有海事,李守白等事。答曰,勿煩。
慶尙監司書目,張顯光上疏,上送事。
公淸監司書目,大興儒生權以衡上疏,依陜川等例,本縣勿爲革罷事。
有政。以朴東善爲大司憲,吳百齡爲大司成,尹棨爲吏曹正郞,尹孝永·金德承爲直講,金壽賢爲同知,金槃爲兼輔德,朴安孝爲濟用正,申垓爲中和縣監。以上故判書朴鼎賢日記
答藥房啓辭曰,諸症漸向平復,水刺亦漸加進,而時未如常,湯藥加劑以入,可也。
答醫官問安曰,漸向平復矣。
答應敎崔惠吉疏曰,爾其勿辭,安心察職。以上內下記草
上在慶德宮。停常參·經筵。
政院啓曰,今見平安兵使柳琳狀啓,極陳甑山縣監南斗柄別備軍器之事,至於令該司各別褒奬等語,肆然請賞。閫帥之直爲狀啓,曾無規例,其不識事體,甚矣。請推考,以懲濫越之習。傳曰,允。
明日差官接見,三嚴巳初。
以備邊司啓辭回答,魏廷喆拿囚事,捧承傳。
禁府,魏廷喆拿囚。啓。
府啓,崔有海事。答曰,不允。
府啓,崔有海事,李守白等事。新啓,半歲不雨,絶未耕種,饑餓已迫,盜賊恣興。若不汲汲變通,收拾人心,則噬臍之悔,將無及矣。自上先下哀痛之敎,諭以賑救之意,然後下三道,賜今年田租之半,減五結收布之徭,使人情慰悅,誠今日之所急也。請爲先蠲其田租,減其收布。當今可革之弊,難以毛擧,而姑言其目前之急,則爲今日之計,莫若捐不急之官,以紓國用。勳臣軍官之設,意非偶然,而其數累百,月俸甚夥,姑先罷其給料,以活飢民,可也。大君家舍,功役浩大,瞻聆所及,皆曰非時。宮家貽弊萬端,縱奴於閭巷,人皆側目,作挐於外方,民且怨讟。凡此數者,實皆病民之巨弊,請命汰去各司冗官,姑罷軍官給料,大君家舍,減其間數,宮奴之懲債於京中者,令法司隨現嚴治,作挐於外方者,行移各官,囚禁啓聞,以爲救民之道,以爲應天之實。答曰,所陳甚善。但此等事,廟堂方爲料理,姑待其變通,可也。崔有海·李守白等事,不允。
平安監司書目,去卄九日,自島中出來,島中事情,及備邊司關據,黃都督等,終不言撤島辭緣事。以上故判書朴鼎賢日記
答都承旨啓辭曰,知道。此事勿爲言及,似可也。
答左捕廳啓曰,依啓。進告人,照例給賞。
答備邊司粘目曰,依允。且船隻,則三四隻乙良,以赴京船退件定,便當議處。
答右議政李廷龜十二度呈辭曰,安心調理。以上內下記草
傳曰,大君家造成處,工匠價布,該曹至今不爲題給,故匠人輩怨苦云,該曹所爲,殊甚不當,使之速爲上下,俾無民怨事,據曹啓曰,傳敎矣。工匠價布,臣曹非無端不給也。乙丑年十一月,因臺諫所啓,傳旨。繕工監,本爲營繕,而大小興作,必責於本所,所屬諸色匠人,定限立番者,蓋以此也。本監,大典付工匠元數,三百餘名內,緣逃故,雖未準額,其現存之數,尙有一百五十餘名,則有其半而不可謂全無也。以今年役使言之,其中表表匠人·木手·冶手·泥匠等,本監時存者,多至六十餘名,而無一名來役者,只令搜括閭閻私匠,其推捉之際,騷擾之弊,已不可勝言,而該司雇立價布,亦爲浩大,以此仍成規例,常時些少之役,一樣甘結之後,則本監官吏,只自磨鍊工役而已。工匠則推捉於私處,料布則責出於戶·兵,而繕工官員,但作一監官,其各道收布及立番之工匠,未知用於何處耶?自今以後,役使·山陵外,大小工作,依法典,皆令本監責立,或有不得已使役私匠,亦令本監雇給所收匠布,更勿責出於戶·兵曹,以省浮費,而又於戊辰九月,本曹啓辭,國家設立工曹·繕工監匠人本意,爲各處營繕及權設都監役事而設,故此兩衙門匠人之數,甚多。工曹則二千二百八十五名,繕工監則八百四十名,而近來百事,皆失本意,各處赴役匠人,受料於戶曹者,皆令本曹,每朔加給步木一匹,誠爲無理,今後則諸都監赴役匠人,竝令工曹·繕工監,以匠人價布,給價雇立,本曹所給步木,勿爲題給,繕工監元定軍五名,亦以本監匠人價布,雇立事,竝捧承傳,何如?傳曰,啓辭,是矣。然自前給價,必非偶然,更爲參酌處置,俾無紛紜啓請之弊。臣曹覆啓,諸都監赴役匠人給價之事,工曹·繕工監,亂後匠人散亡,不得已自本曹分給,此出於一時權宜,非祖宗朝舊例也。曾因臺諫所啓,諸都監匠人,旣受料米,故本曹步木,一切不給,而近年爲始,諸都監啓請勒給,今則一應諸處上下,只仰步木,他無出處,而工曹則號牌後,匠人二千二百八十五名,每人各收正木二疋,則四千五百七十疋,繕工匠人八百四十名,每人各收正木二疋,則一千六百八十疋,以此所捧之木,足以支給諸都監匠人之價矣,旣受匠人價布,而不給匠人赴役之價,則當初多給匠人,奚益於國用哉?雖有祖宗朝舊規,而事勢若此,則所當因時而變通,況本曹物力,比前頓減者乎?該曹若知本曹難繼之事,則必無紛紜啓請之弊矣。且本曹如有所除之儲,則別置封不動,以爲不時之需,而諸各司,雖有所儲,盡歸於花消,無益於國用,今日此啓,出於不得已之計,敢啓。傳曰,知道。然則依前啓辭施行事,傳敎。故工匠價布,一依啓下公事,不爲上下矣。近日本曹步布上下之處,減者復之,漸至浩大,今此大君家舍役軍價布,一朔上下之數,多至十二同四十八疋步木,將有侵入封不動之患,亦非細慮。頃者工曹,以匠人價布不足,至於入啓,臣曹上工匠收布二十同,移送工曹矣。未知用於何處,而工匠價布,又自臣曹責出乎?步木,決無可繼之道。封不動,乃是軍需不時之用,不可移用於他役。如不得已,則以本曹捧上工匠收布若干同,又爲移送工曹,使之給價,何如?傳曰,勿爲推調,自本曹上下事據,色郞廳,以匠人價布,勢將上下,而逐月所給,繼用極難,誠非細慮。餘丁木,稟于相位,出用如何?稟備局坐起時,稟處于台位,姑以步木上下。以上兵曹謄錄
上在慶德宮。停常參·經筵。
傳曰,今日適有故,差官未得接見,退定於明明日,爲之。
備邊司啓曰,今年正月十八日,因吏曹啓辭,赴京使臣,令廟堂定奪事,本司啓辭內,以體例言之,則皇太子旣已正位,冬至·奏請,俱是重行,差出上·副使,實爲宜當,而但今年海行,與前相異,物力之難支,渰死之慘酷,有不可勝言,今年則旣有千秋之行,又有冬至·聖節之行,是一年兩起使臣也。若差出副使,則其舟楫·員役,又當爲一起,今日事力,決難辦得,以秩高宰臣,兼差冬至·聖節使,又兼奏請及明年千秋節使,歲以爲常事。入啓蒙允。其後二月二十九日,因臺諫所啓,奏請上·副使定奪時,本司啓辭,冊封奏請,係是莫重之擧,只出單使,果似苟簡,以已差千秋使,仍充副使事,入啓,而千秋進貢,乃是歲以爲常之例,今年差送各起,明年順付他行,則非但天朝之人,必以爲怪,在我之道,亦有所未安,作事之初,不可不慮終,千秋方物,順付聖節之行事,入啓蒙允矣。上·副使差出,專爲奏請一事,而初不爲節使,今則奏請已爲停止,使臣一員,似不當送。敢啓。傳曰,依啓。
院啓,崔有海事,李守白等事,汰去冗員,姑罷軍官給料,減大君家舍間數,治罪作弊宮奴,減三南田租·收布事。答曰,凡蠲賦救荒之策,廟堂待戶判出仕,欲爲議處。爾等非不聞知,而猶爲此言,未曉其意也。作弊宮奴,隨現推治,乃是法官職分內事,雖無予言,自當察任也。且王者恤民,域內宜同,爲彼餓莩,獨厚於三南,亦未知其可也。崔有海·李守白等事,不允。
府啓,崔有海事。答曰,不允。以上故判書朴鼎賢日記
答藥房啓辭曰,症候雖向歇,時未永差,前藥加劑入,宜當。
答完豐府院君李曙疏曰,卿其察職受賞,少無所愧,宜安心勿辭。
答兵曹粘目曰,先朝下敎,極爲允當,令各該司,遵奉擧行爲乎矣,此人則乃是令前所犯,治罪安徐。
答憲府啓目曰,依允。功減一等,李時萬四人等乙良,棄。以上內下記草
辰時未時,日暈。酉時,日暈左珥。
上在慶德宮。停常參·經筵。
吏曹啓曰,傳敎矣。赴京使臣,金蓍國受點,治行已久,似當仍爲發送,而洪雴則差出未久,治行日淺,改差何如?傳曰,依啓。
平安監司書目,島中差備譯官告目據,冬至使狀啓,上送事。
冬至使書目,去四月十六日,北京離發,五月初六日,登州來到事。
院啓,崔有海事,李守白等事,汰去冗員,姑罷軍官給料,量減大君家舍間數,宮奴作弊者嚴治事,亟下哀痛之敎,諭以賑救之道,三南賜今年田租之半,減五結收布之徭事。答曰,已諭。且大君家舍,頃因本院啓辭,已爲量減矣。
府啓,崔有海事。答曰,勿爲已甚之論,可也。
右議政李廷龜,十三度呈辭。傳曰,安心調理。
傳曰,差官接見,退定於初八日,令譯官措辭言之。以上故判書朴鼎賢日記
答戶曹粘目曰,莫重官貨,循私出給,以致如此,事甚駭然。其時色官員,査出罷職,只捧本銀,以除一族一分之弊。
答張顯光疏曰,觀卿上疏,良用嘉尙。所陳之事,徑先奏聞,似有未妥,故姑令停止。且自古爲人後者,猶隆所生,以此觀之,則今日之事,似無不可矣。以上內下記草
自卯時至巳時,日暈。
上在慶德宮。停常參·經筵。
禮曹啓曰,玉堂箚子,議于大臣,則領敦寧尹昉,領議政吳允謙以爲,江陵眞殿之役,雖係奉先之事,當此旱災罔極,民將顚壑之日,勞費民力,必非聖祖在天之心,儒臣陳箚,允合時宜,依該曹公事施行,未爲不可,但念摹眞權安,似涉非便,恐不如姑待年稔,殿宇完役,臨時摹出,卽爲奉移之爲便順也。大臣之意如此,伏惟上裁。傳曰,依議施行。
吏曹啓曰,大興民人等,以仍存本縣勿革之事,累次陳疏,實出於難堪之苦,切迫之情,而當初大臣收議中,有大興物衆地大,難於合倂,依陜川·咸陽例,勿爲革除之說,似當採施民情。而旣已議定革除,旋卽更改,揆諸事體,殊甚未安,上裁何如?啓。傳曰,依回啓施行。
管餉使書目,安岳郡守報狀內,自載寧鵲島,至郡地沙斤串,處處水赤如血,變異事。
明日差官接見,三嚴巳初。
吏曹,黃都督差官遊擊白繼安接伴官,李慶相。啓下。
府啓,崔有海事,李守白等事。新啓,殿下臨御九載,恭儉自牧,國人之所共仰戴,宜觀感風草之化,丕變奢麗之俗,而靡靡弊習,仍循不革,閭閻士夫婚嫁之家,服飾肴饌,或至僭擬於宮掖,市井吏胥之輩,是效是則,罔有紀極。偸俗至此,寧不爲召災病民之本乎?殿下聖學日就,內行無愧,雖無奢華淫佚之失,而宮闈嬪御之服,羅綺燦爛,不尙樸素,猶存曩態,修齊之本,恐或未盡也。況望其化及於一國乎?今此大君家舍,雖有量減之敎,而實無大段減數,當此八路大旱之日,呼耶之聲不已,營作不輟,遠邇瞻聆,氣像不佳,豈非未安之甚者乎?吉禮之期不遠,行禮若不及於新宮,則姑停其役,以待後日,或更減間數,以寬民力。且吉禮時,凡百所需,皆有謄錄,此是昇平時豐亨豫大之規,今間稍加減損,而虛文浮費之具未盡變,重貽時屈擧嬴之譏。以殿下之聖明,負艱大之基業,其可不打破古套,身先示朴,以爲非常之擧乎?請斷自聖衷,大加減損,以答天譴,以昭儉德。答曰,宮人服色,雖曰燦爛,所着品服,自古皆然,非循蹈曩習也。且家舍一事,閭閻甲第,處處連雲,小官所居,亦至五六十間,而獨於大君,請減不已,厥意雖好,實涉支離。婚禮所需,橫看所付,太儉太薄,似無大端減損之物。然所論如此,令嘉禮廳參酌裁減。崔有海事,已諭。
院啓,李守白等事,崔有海事。答曰,已諭。以上故判書朴鼎賢日記
答藥房啓辭曰,諸症已盡平復,湯藥連爲進御矣。以上內下記草
上在慶德宮。停常參·經筵。
義禁府啓曰,冬至使高用厚,已抵登州,到泊之期不遠。郞廳發遣拿來,何如?傳曰,允。都事下直單子,入啓。傳曰,奴賊退還後發送。
平安兵使書目,義州軍官朴士明來到言內,本月初四日,騎胡萬餘,以涉灘渡江,先發伏兵後,仲男·阿之好等,持汗書出來事。林畔撥將告目內,胡人千餘名,宣沙浦唐船見之次,過去事。
右議政李廷龜,昇平府院君金瑬出仕。
傳曰,大臣·備局堂上命招,此狀啓,速爲回啓。以備邊司啓辭登對事。入啓。傳曰,依啓。
平安兵使書目,廣通院撥將及定州公兄文狀,嘉山別報,龍胡等,率兵指向博川德安串等項事。
平安兵使書目,胡騎三十三名。德安串探聽軍官言內,胡將二人來到,我國船執捉,漢人七名,亦爲捕捉,望見則嘉山邊地,胡兵五十餘名,亦爲留屯,仲男·滿月介等,持汗書出來云云事。
府·院前啓,竝停啓。
平安監司書目,軍官進告,金兵二百餘名,身彌島進向事。金差仲男送胡通事崔莫同進告辭緣事,仲男等問答事。以上故判書朴鼎賢日記
答備邊司草記曰,知道。國有邊警,則義當奔走來會,而遲緩至此,極爲非矣。
答姜碩期箚子曰,卿其勿辭察職。
答備邊司草記曰,知道。兵數太略,更爲磨鍊。
答兵曹草記曰,知道。此賞太輕,更爲酌處。以上內下記草
申時酉時,日暈。夜一更二更三更,月暈,黑雲一道如氣,起自巽方,指艮方,長竟天,廣尺許,良久乃滅。
上在慶德宮。停常參·經筵。
謝恩,副校理趙絅。
平安兵使書目,義州軍官朴士明過後,更未見西報,無非胡人阻攔所致,而卽見探聽軍官告目,則德安串所執船隻之中,胡人等滿載浮泊,而嘉山邊屯胡段置,仍在其處事。
北兵使書目,會寧府使報狀內,者胡以下三十九名供饋,及胡種刷還別錄與汗書,上送事。
副元帥鄭忠信西下。傳曰,引見。
慶尙監司書目,龍宮等官呈,本月初一日,嚴霜下降,變異事。
平安監司書目,朴士明進告,金兵萬餘名,分運出來之說,已爲虛傳,宣川·郭山海邊,各一二百名入去是如叱是遣,無大陣屯住之的報云云事。
慶尙監司書目,河東呈,早稻陳根,莖葉復生,仍爲孕穗事。
平安監司書目,博川德安串來到胡人,偵探軍官言內,所捉船隻,我國男丁十餘名拘執,載渡嘉山邊云云事。
備邊司啓曰,昨日委遣一使于胡將,責其無故動兵之意,入啓允下。宣諭使鄭榏,今已拜辭矣。今則汗書來到,動兵出來之意,已盡知之。且本道監司,與仲男問答,至於狀啓,鄭榏之行,少無輕重,只煩驛路之弊。姑勿下送,何如?傳曰,允。以上故判書朴鼎賢日記
答藥房啓辭曰,氣候似乎如常,湯藥停止,可也。
傳曰,今下弓矢,靑城僉使金仁給送。
答備邊司草記曰,梟示似過,更爲酌處。胡譯金奉山事
答備邊司草記曰,知道。昨日分定萬兵,欲防深入大賊則太少,欲用於安州守禦則過多,以予揆之,似不詳度矣。大抵今日賊情,似不在於長驅深入。然久留不去,則安城當有添防之擧。安州添軍,量宜磨鍊,使之爲先裝束,如何?以上內下記草
辰時巳時,日暈。夜一更,月暈,黑〈雲〉一道如氣,起西方直指東方,長十餘丈,廣尺許,良久乃滅。
上在慶德宮。停常參·經筵。
平安兵使書目,滿月介,初七日到安州,卽時往見問答事。
兵曹草記,狀啓陪持人朴士明,論賞事。傳曰,六品職除授。
禁府,魏廷喆元情。判付,不無可恕之道,除刑推,罷職放送。李莘元情。判付,姑停刑推,査覈處置。林茂生刑推。依允。
咸鏡監司書目,會寧府使報狀內,者胡等恐嚇事。
平安監司書目,定州等官所報,胡人事情事,漢人船隻及郭山船隻,爲胡人所奪事。中軍林慶業,宣川府使李浚,郭山府使趙脩齡,鐵山府使李慶禎,定將守劍山山城,臣與都事邊復一,成川府使柳秩,龜城府使申景柳,出城由間路到龜城事。
仲男等,持來胡書。金國汗,致書朝鮮國王。自兩國和好以來,失信負約等事,已備前書,玆不復贅。昨年劉家兄弟,率領島民,已欲投我,若非貴國給濟米糧,南朝錢糧不來,何以存島?前日投來衆金人皆言,朝鮮不與地種,不與糧食,島民早歸我國矣。推想,貴國先年容我逃人,毛文龍於彼,給糧養之,將我金·遼之民,悉爲誘去,及遼民欲歸我國,貴國復給糧阻住,此有意壞我國事矣。貴國今日所爲,與昔日助兵南朝,何異?昨英吾兒多到彼市易,聞島民住種貴地。遂赴所在,看其虛實,果然以龍川·鐵山地方,與島民,住種供給,遂殺其衆,活挐人四名,牛六隻。當初貴國,屢求退兵言,我地給我守,豈容漢人上岸?彼如鵝鴨,漂在海洋,如何禁制,彼若上岸,我必與之交鋒,若勢不能支,則來告我國。我遂聽貴國之言,將王京以北城堡已爲我有者,盡行退還,撤兵後,歸國盡負所言,無乃不可乎?今日之事,宜借我船隻,以便攻島。如不肯借,義州·鐵山,原是我國所有,我則戍兵以守。貴國旣以南朝爲父,而供養其民,我與貴國,亦爲兄弟之邦,豈有不供養我兵之理?今日玆擧,一以招無依之島民,一以驗貴國之誠僞。我國士卒,不慣舟楫,素矣。貴國大船·水手等,項精於南朝,亦素矣。貴國果有兄弟之雅,當精爲備辦,曲爲規劃。我則盡捐芥滯,益敦友于。若情不由衷,苟且塞責,萬一稍有疎虞之咎,將誰諉耶?況貴國相助南朝,每每皆出於血誠,今我初借船隻·水手,甚勿畏難支吾,以爲欺我也。臨楮草草,統祈監單。不曁。以上故判書朴鼎賢日記
傳曰,今下弓矢,滿浦僉使李崇元給送。
答禮曹草記曰,知道。臺諫啓辭,必有意見,更爲詳察減損。
答司憲府啓目曰,竝棄,曹司不爲侵虐爲在,行首掌務官等乙良,還除本任,俾無冤抑。
答南陽府使兪守曾疏曰,省疏嘉尙。疏辭當留念,而變通焉。
答活人署別坐李時程疏曰,深嘉爾誠。所陳之事,予當留念,又令該曹採施焉。
答刑曹粘目曰,全家定配,不可容易分揀,勿施。尹天民事
答備邊司草記曰,依啓。咸鏡兵馬,姑勿徵召,使之裝束待令,禦營軍,更爲觀勢,用於扈衛,可也。且此賊,發此難從之請者,似是故爲加一層說話,以爲久留之計也。
答承旨啓辭曰,知道。令該曹米·太·饌物,賜給。李元翼處
答禮曹草記曰,無知犬羊,必不解悟,依前用,不可也。
答兵曹粘目曰,當初變通,必有其由,其時公事,相考處置。以上內下記草
傳于右承旨李楘曰,今見京畿監司狀啓,完平府院君上來云,入來與否,問啓。
傳于左副承旨姜弘重曰,完平府院君,已入城云。遣承旨存問。
右副承旨呂爾徵啓曰,承命存問于李領府事,則以爲遣承旨下問,無任悚仄之至,臣年漸耄耋,精神氣力之昏憊,日異而月不同,今雖聞變入來,而臥不能動,將不得進候於闕門之下,不勝惶恐云矣。傳曰,知道。以上故相臣李元翼家日記
巳時午時酉時,日暈右珥。
上在慶德宮。停常參·經筵。
謝恩,副校理吳竱。
黃海監司書目,金兵萬餘騎渡江之報,似是虛傳,軍兵姑勿驟待事。
平安兵使書目,嘉山草報,金兵已執船,格四十名責立,如不備立,則搜覓捉去云云事。義州府尹報狀,金兵贈給屠牛,覓給無路,土民已爲居半逃散,獨守空城,極爲煎悶云云事。
傳曰,大臣·備局有司堂上·武臣堂上·延平府院君,命招引見。
禮曹啓曰,傳敎矣。大君吉禮時,啓下物目單子相考,則皆是應用不可廢之物,似無虛文裁減之事。敢啓。傳曰,知道。臺諫啓辭,必有意見,更爲詳察減損。
傳曰,今番胡差酬酢,非詳知首末之人則不可,使京畿監司李景稷,破格句管,俾無失對見侮之患。此意言于廟堂。
平安監司書目,博川郡守所報,及臣偵探軍官金應麒告目,胡人等船隻據奪辭緣,博川·嘉山報後錄事。
黃海兵使書目,胡差滿月介·仲男等,率從胡二十三名,本月初九日到黃州,卽向鳳山事。
平安兵使書目,龍川·定州等官所報,步㺚不知其數,持漕船什物出來,前向車輦,煮鹽農汗七名捉去,一半,身彌島渡去事,或二十餘名,或十餘名,無常往來龍川。撥軍六名逃亡,船隻旣捕,格軍次,我人夜縛書命事。以上故判書朴鼎賢日記
答京畿監司李景稷疏曰,此時此任,非卿不可,宜勿控辭。
答戶曹草記曰,依啓。且啓辭中所謂風高前輸運之語,似爲歇後矣。
答備局粘目曰,偸盟之端,似不明白,使之堅心守土,愼勿妄動。
答兵曹草記曰,知道。今日事勢,與盧蘇時不同,還爲入來,有加給,可也。
答禮曹粘目曰,莫重薦新之物,代封未安,使之隨所得封進。延安南池之蓮,旱乾未得薦新事。以上內下記草
上在慶德宮。停常參·經筵。
平安兵使書目,龍川·嘉山·定州官等所報,金兵或五十或七十,直入船所,嘉山通引二名捉去事,及已捕船良中,我國男丁執載,下定州邊,能巨里等,到龍川求索牛首事。
平安兵使書目,義州府尹所報,㺚兵數千渡涉,漢人所在處指示,六嚴山僉使率去事,嘉山草報,汲水胡人,爲閭人所傷,一名已死,一名命在咽喉,是必恐嚇事。
平安監司書目,各處所報,胡兵形勢一樣事。
大司諫李敏求上疏大槪,胡兵深入,禍至無日,請收拾已去人心,仍開曠蕩之典,亟下哀痛之書,自今日以前疵政弊瘼,悉許革除,更新萬化,一如卽祚之始,使萬目咸快事。
金差仲男等入來。以上故判書朴鼎賢日記
傳曰,定平府使黃自中喪柩出來時,令所經各官護送。
答接待所草記曰,知道。士大夫寬敞家舍,循情不用,使差官處於狹陋小室,事甚非矣。色郞廳,從重推考。以上內下記草
上在慶德宮。停常參·經筵。
答李敏求疏曰,省疏嘉尙,所陳之事,留念而量處焉。
戶曹啓曰,京江田三稅載來之船,勿論已捉於各衙門·勢家·宮家,專屬本曹,令備邊司別遣文郞廳,兵曹多定禁軍及軍士,與本曹堂上·郞廳一員,眼同句管,俾無臨時遺失國穀之患。傳曰,知道。虜情所在,雖難測知,然其形勢,似不在渝盟,而公私驚動,至於如此,可謂輕而無智矣。各衙門所爲,殊極不當,恇㤼妄動,爲百姓倡者,令憲府摘發推考,本曹亦勿輕動。
金差仲男等發怒,還爲出去,遣鄭榏招還。
平安兵使書目,偵探軍官,持來宣川·鐵山等官所報辭緣事。
府啓,賊逼淸川,今已浹旬,無一事相機,宜論利害,稟命朝廷,以爲捍禦之策,請令廟堂商確處置,或下書嚴飭,諭以姑令免罪,以責來效,且極擇御史,下送兩西,戰守諸事,遍令檢督,備局有司堂上一人,直宿本局事。答曰,竝令廟堂議處。
吏曹,三南督餉御史,公淸道李尙質,全羅道金光爀,慶尙道安悌,差下。
明日金差招見,嚴時刻,入啓。傳曰,明明日爲之。
平安兵使書目,本州見在之餉,僅五六千軍兵數朔之糧,山郡軍餉,罔晝夜運入事。以上故判書朴鼎賢日記
答備邊司草記曰,依啓。但安州城守,若不添兵,亦似單弱,參酌處置。
答備邊司草記曰,胡差不無還爲入來之理,更觀事勢爲之。以上內下記草
未時,白雲二道如氣,起自乾方,橫過日上,長各十餘丈,廣尺許,良久乃滅,蒼白雲一道如氣,起西方,指艮方,長竟天,廣尺許,漸移南方,良久乃滅。申時酉時,日暈。夜一更二更,月暈。
上在慶德宮。停常參·經筵。
禮曹啓曰,賊情叵測,都下人心洶極。大君吉禮,其日定行與否,未可預料,更爲退擇,數日觀勢,進退何如?傳曰,勿爲退定。且大君吉禮,與王子君吉禮不同,納采等禮,皆自嘉禮廳,直送于夫人家,可也。
明日金差招見,三嚴巳初。
平安監司書目,阿之好,到安州請糧事。郭山府使文狀,唐船五十餘隻,來泊于蛇落浦船和,與金兵相戰,而時未勝負事。
平安兵使書目,阿之好兩將,到本州,往見館所,則求累萬兵馬之餉,問答事。
副元帥中軍嚴愰下去。督餉御史李尙質改,代李景義,金光爀改,代李。
驛馬軍營,內擲奸。
院啓,安州守禦之策,備局措置有緖,而副元帥旣入安州,一城中兩大將疊入,未知如何。兩將入一城便否,及副元帥城守,則代摠西務之將,急急出送事,令廟堂議處事。全羅水使鄭鳳來,頃當賊衝,獨保孤城,當此緩急之時,不宜遠置湖外,請命召還,畀以要衝一城,以爲西土之望。答曰,竝令廟堂量處。
有政。
以尹鳴殷爲正言,愼天翊爲修撰,李興國爲定平府使,沈器遠·李榏·懷恩君爲摠管。以上故判書朴鼎賢日記
傳曰,今下弓矢·甲冑·環刀等物,副元帥中軍嚴愰給送。
答摠戎廳草記曰,知道。如此則依當初定奪施行,似可。更議于廟堂,處置。
傳曰,史官一員待命,騎馬三匹立之。驛馬營摘奸事
答淸州幼學韓肅一疏曰,嘉爾爲國之忠。疏辭令該司採施焉。以上內下記草
卯時辰時,日暈,暈上有戴,色內赤外靑。巳時,日有交暈,暈上有冠,暈下有履,色皆內赤外靑。午時未時,日暈。未時,太白見於巳地。初昏,黃·赤二氣,起自巽方,橫過月上,長各五六尺,廣尺許,移時乃滅。夜一更,月入南斗魁中。
上在慶德宮。停常參·經筵。
平安兵使書目,成貼,阿之好等,糧餉結末後進退云云事,嘉山·博川捕船,回去定州地事。
平安監司書目,備局關據,副元帥軍馬,姑留黃州,觀勢進退事。
兵曹啓曰,江華別將申誠立,戶曹佐郞趙恭立,昨已辭朝,而今日始爲乘馹發行云。進退發行,事極駭愕,請推考。事定間經宿發行者,勿許給馬,何如?傳曰,此習極爲駭愕,竝拿推。今後經宿發行者,勿爲給馬,以革頑風。
觀象監,今月十四日未時,太白見於巳地。啓。
義州府尹書目,本府民人,㤼於丁卯之變,盡爲潰散,不得已出來龜城事。
平安監司書目,順安縣令報狀,阿之好,率從胡二十四名,過本縣到平壤事。
府啓,十四日夜,西小門鑰匙見失,日出之後,打破鎖金,始爲開門。請守門將拿鞫,兵曹當該堂上·郞廳,罷職。答曰,依啓。兵曹堂上·郞廳,推考。
黃都督接伴使書目,本月初三日,到椵島,四日將爲見官,回還冬至使狀啓上送事,冬至使狀啓,登州留滯辭緣事。
接伴使書目,初五日奴兵猝至越邊岸上,仍爲留屯,張副摠,領兵船馳往捍禦事,都督咨文二道上送事。
公淸監司書目,公州牧使洪振道,不有道臣,縱恣無忌,罷黜事。以上故判書朴鼎賢日記
答備邊司草記曰,知道。添兵入守後,鄭忠信使之出城應援,李曙勿爲下送。
答兵曹粘目曰,此人今若分揀,則他日巧避赴防之類,皆效此習,勿施。
答司僕寺啓目曰,依允。通津所在船隻完全與否,亦爲摘奸。
答延平府院君李貴啓辭曰,知道。令廟堂量處。
答備邊司粘目曰,依允。且一哨軍兵,營將領率,似過,使之擇定領將發送。
答備邊司草記曰,知道。勿待罪。且如此擾民之擧,不爲啓知,任意行會,極爲不當矣。以上內下記草
上在慶德宮。停常參·經筵。
督餉御史朴安悌·李·李景義出去。
義州府尹書目,領邊將若干軍官土兵,十二日,自龜城還往義州事。
平安監司書目,中軍林慶業所報,郭山蛇落浦,㺚兵三百餘騎,與漢人相戰,逢丸卽死者十五,卽爲燒火云云事,胡將王子稱者,率兵三千餘,移向宣沙浦留屯,將帥逢丸重傷,還向身彌島云云事,阿之好,到平壤曰,今此動兵,專爲攻島,萬無他意,以禁戢胡兵侵撓,農民安頓耕作事出來,胡兵等,今皆捲入蛇浦,一處屯結,如有出來者,則斬殺,朝鮮亦須待送軍前,亦言說云云事,阿之好又言,船之不許,旣聞所答,事勢誠然,而我兵各裹十五日糧,今日乃絶糧之日,兄弟之國,豈忍不爲相救。臣答曰,船則旣爲攻島之用,決不可從,糧則鐵山地數百石,當爲許給云。則阿之好大喜曰,大將渴悶之際,得此大惠,此恩不可忘云云事,胡兵百餘名,留屯車輦,松木斫伐,鍊造一把,穿穴數處,優數積置,明是作筏之事云云事。
平安兵使書目,宣川府使報狀內,四王子稱號,留屯身彌島浦口,府使登高看望,則騎·步胡一萬七八千,而㺚兵十一名,中丸致死,小將一人,中丸下頤破落,以巾裹出事。以上故判書朴鼎賢日記
答前守門將吳邦彦疏曰,嘉爾忠孝。此正丈夫立功之秋,爾其勖哉。傳曰,此人之志,極爲可嘉。令該曹軍裝·戰馬,賜給,下送于副元帥處,使之調用。
答前萬戶池遇龍疏曰,嘉爾爲國之忠。疏陳之事,當留念採施焉。
答大司成吳百齡疏曰,卿懇。卿勿固辭,調理察職。
答備邊司草記曰,依啓。城守器械措備間,令李曙仍爲句管。傳曰,賊犯我境,已至旬餘,而西路烽火,每報平安,該曹亦不檢飭,事極寒心矣。
答備邊司草記曰,知道。連送別使,似未妥當,別擇文官,稱以秋信,急速入送,可矣。
答義禁府草記曰,知道。今後如此之事,勿爲歇看,可也。
答備邊司草記曰,知道。暫改措語入送,似可,更爲議處。
答備邊司草記曰,知道。近因旱災,民將飢饉,丁卯年例,亦難再行,今日募粟,似乎不便矣。
答備邊司啓目曰,依此施行爲乎矣。軍官乙良,定數帶率。以上內下記草
義禁府啓曰,以趙恭立拿來羅將馬牌單子,傳曰,輕重間,旣有拿命,則該曹所當趁卽奉行,而昨日拿來單子啓下時,別將則雖有姑徐之命,戶曹郞官則當在依允中,而本府不爲擧行,日暮之後,更爲啓稟。下人則今日始爲發送,事甚駭異,此曲折問啓事,傳敎矣。當初申誠立·趙恭立拿來傳旨,一時竝下。常時本府規例,堂上則遣書吏拿來,堂下則遣羅將拿來。故申誠立拿來次,發遣書吏,趙恭立則仍令其吏,竝爲拿來矣。申誠立拿來姑徐之敎,下於昨日未時,趙恭立,以書吏拿來,似違常規。故以發遣羅將拿來之意,改成啓目,申末入啓以上送,而其公事,初更始下。閉門之後,其羅將,未得入闕門受馬牌,今日開門後,馬牌單子,移文成貼後,始呈政院,故其間似爲遲滯。曲折如此。敢啓。草記批答見上。以上禁府謄錄
上在慶德宮。停常參·經筵。
副元帥鄭忠信書目,安州城勢,十分孤危,不得已都監步兵及有病人等,使別將隨後領來,臣以單騎馳進事。
院啓,平安兵使柳琳,當國家莫重之寄,所當竭力盡心,以爲死守之計,而預將家屬,接置於城外,以爲緩急回避之圖,及今事起,移送隣官僻處。請令監司査得的狀,繩以重律。前坡州牧使梁貴生,潛奸邑婢,止宿其家之夜,其夫因妬衝火,各庫一時燒盡,使直路數百石米穀,盡付回祿。請拿鞫定罪,徵其穀物。答曰,柳琳,令本道監司,査覈啓問,梁貴生推考。
府啓,抱川縣監柳後聖,爲人庸劣,不合字牧之任,而當此農劇之日,托稱家屬避亂,多發刷馬,遠送淸州至殘之邑。怨咨盈路,請罷職。答曰,推考。
平安監司書目,各處馳報後錄事。
平安兵使書目,金兵步軍百餘名,本府公私處,松檜斫伐,船上防牌造作事。中和軍六十三名,祥原軍三十九名,平壤軍五名,三登軍八名,中路逃亡事。
外司僕,內摘奸。
傳曰,領府事,明日欲引見,食後入來事,言之。
有政。以趙啓遠爲正言,張維爲參贊,李時英爲坡州牧使,尹孝永爲兵曹正郞,鄭之羽爲承旨,趙邦直爲兵曹參判。公州牧使李楘,新溪縣令金完,特旨除授。以上故判書朴鼎賢日記
答備局草記曰,知道。然則停寢,可也。
答戶曹草記曰,依〈允〉。令該曹照例論賞。
答備邊司粘目曰,依允。且邊上所儲之穀,自朝廷一番題給,似不可已。此一款議處。
答判中樞府事沈悅箚曰,卿懇。備局提調,當勉副焉。以上內下記草
夜一更,流星出房星下,入缺坤方天際,狀如甁,尾長五六尺,色蒼白,光照地。
上在慶德宮。停常參·經筵。
延平府院君李貴,完豐君李曙,鷄林君李守一,兵曹判書金時讓,守禦從事官李後天,南漢山城看審事,出去。
平安監司書目,鐵山·定州所報,沈副摠,送臣揭帖,謄書上送事。
領府事李元翼引見後,東宮引見。
平安監司書目,宣川草報,三百餘胡,乘船泛海,而爲漢兵不意突擊,㺚船三大隻被奪,只逢丸者七名生還,又於車輦,松木以鎖手足之物,逐日造作等項事,胡·馬兩將,今日本肅川到本州,明日發其陣所云云事。
院啓,梁貴生事。答曰,已爲推考,不必煩瀆。柳琳事,査覈間姑停。
府啓,柳後聖事。答曰,當觀緘辭而處之,勿煩。吏曹,金汗處回答使朴。啓下,以上故判書朴鼎賢日記
答禦營廳草記曰,依啓。哨官外,他衙門軍官,勿許,可也。莊士等勿爲出用事
傳曰,今下弓矢,長壽山城防禦使鄭應聖,九月山城防禦使安倜給送。
傳曰,今下四張付·六張付油席各一浮,胡椒一斗,丹木三十斤,毛鞭一柄,李領府事家,賜給,勿謝。
答備邊司粘目曰,納稅的實與否,令本道覈處。
答習讀官李希良疏曰,予甚嘉尙。疏辭當量處焉。
答備邊司草記曰,知道。陸運之弊極重,似難更爲矣。以上內下記草
右承旨姜弘重啓曰,李領府事來詣闕下矣。傳曰,引見。完平府院君李元翼引見入侍時,承旨鄭之羽,記事官李汝翊·李時楳·趙珩。上御資政殿月廊,引見元老李元翼。李元翼入殿門,上命小宦扶而入。上曰,平身而坐。邇間病勢,如何?李元翼曰,今則比前差强,但不知痛處,而終夜呻吟。前於闕門,不得進候之意,已達矣。不得已入詣,仰瞻天威耳。上曰,急難則每入,非徒感激,所恃而安者,大矣。李元翼曰,一息尙存,何敢忘社稷?上曰,此賊入境,不欲趁還,而賊謀難測。所處之道,何以則可?李元翼曰,凡事不爲預措,到此蒼黃,如小臣昏暗,何所思慮哉?以故,備邊司公事,不得啓稟,而臥聞,近來凡事,多錯誤處,前後脈絡,俱不詳知。若自上下問,則老臣所見,庶幾陳達。上曰,近來諸臣相議之事,想已聞之。於卿所見,何事可,何事不可?李元翼曰,自上有必不長驅之敎,若出其不意,則搶掠之患,何以當之?先備軍器之具以待之,可也。下三道之兵,召集未易,彼若糧盡之後,侵掠我生民,則御營軍及輕銳之兵,出與諸將,必一番決戰,然後社稷可保。且自上坐算勝敗,而時無定將別擧措,至於精銳山尺軍,不欲出送者,謂此奴必不長驅。臣竊疑之。自我先犯,則不可,彼若卒發,則其何忍退縮?不先措備者,此不過鎭物之敎,而以今日見之,實爲迂遠。彼賊必欲攻島者,意弘致之餘黨,入囑於瀋陽。謂島中襲擊之不難。故猝有此擧。我之不供船,彼必先知,而猶且云云者,不過是托此以爲亂也。旣被搶掠之後,雖不給糧,亦必散盡我儲,無若整頓我旅,又擇良將以待之,而擇將,非老臣可知,令備邊司議爲之,可也。上曰,予非謂賊入而坐視,又非惜精銳而不給。南道兵,自彼趁往,而砲手前後所送,多至千餘名,人謂不送,不亦誤乎?李元翼曰,督餉御史之言聞之,則下三道軍兵,自本道給餉云,千里陸運,勢甚不易。上曰,此非朝廷分付。承旨問于備邊司。李元翼曰,小臣昏耗,或是誤聞也。上曰,丁卯之難,有此事,而今則無此擧,御史若以是爲然而去,則謬矣。上曰,雖欲收民爲糧,而無計可辦。以此窮民,必欲收糧,則安保其不爲盜也?李元翼曰,上敎宜當。多發三南軍兵,騷擾窮民,則前事亦可慮也。上曰,京砲手則常在京中,臨機可發而聚會,御營軍則亦至三千兵,而累日饋餉,繼糧爲難,故姑緩耳。李元翼曰,雖砲手,亦必先定良將,以待朝令夕發之敎,可也。糧餉則此輩自食例給之糧,何患其別備哉?上曰,京砲手領將,則果是未定,卿言宜矣。李元翼曰,壬辰倭寇時,初爲守城之事,而終有去邠之擧。先王謂小臣曰,當退守平壤。又令前進曰,此城不可守。時崔興源老神,故不欲大言。臣則曰,雖父母之國,義不可往,同死社稷,可也。聖見高明,以此恢復,到今思之,寒粟生身。鐵騎則異於倭寇,且入守江都,則一國之內,盜賊蜂起,守令輩無計可戢。臣之愚計,莫若分朝南下,且令大臣收拾,則內外相依,庶無虞憂。上曰,南中收拾之說,最是,必使可彈壓之人往之,可能爲之。上曰,江都爲避亂設,而不得安靜,則亦非避亂之所矣。李元翼曰,雖江都,若無兵·食,則不可守。且先朝避亂時,勿問罪之輕重,盡爲疎放,豈屈於被罪人而然哉?如焚燒還上秩,故感激祝手,彼旣蒙放,又安有仇怨之心哉?上曰,其時罪人,不若今日之重罪也。上曰,群議皆曰可擊,而人心不淑,又値大無,欲自安之耳。高句麗時,一城中入兵十萬,峙糧十五萬云。誠如此言,豈不盛哉。李元翼曰,此言豈虛?上曰,唐太宗之來,方四十里結陣云,然乎?李元翼曰,大邦不可犯,而鍊兵已久,故抗衡耳。力雖强,而爲不義之國,高麗不足法也。上曰,高句麗自何止何?李元翼曰,其越金石山過遼河耳。上曰,無乃廣梁乎?今日之事,不專爲玩愒,而其軍其糧,無計可措,其時則無宗廟·百官而然耶?無乃未免蠻夷之習耶?李元翼曰,今則文具太盛,故財不足於用矣。臣入城之後,欲日日入侍,而日漸昏耗,無以爲計。上曰,卿之精神,分明矣。李元翼曰,倭亂時,先朝以臣爲平安監司者,以平監爲重也。還都時,御于村舍,自上問之曰,倭之止此還退者,何故?臣對曰,天兵多出,而福德在我,故退去耳。先朝之亂,甚於今日,而猶且恢復,則今不可不銳意也。且聞南漢山城,形勢極險,又儲糧萬餘石,今使李守一定將云,此乃善策也。別將竝令自擇之,宜當。上曰,卿言是矣。別將,令李守一自辟。上曰,今年將爲大無云,於卿所見,如何?李元翼曰,往者未有如此年之甚也。臣謫居洪川時,妻子則食麥僅過,而尙不若今年也。古人云,憂國願年豐,臣之一念,未嘗暫忘。且老臣將死,不可數入,今將退出,自不勝感泣之至。上曰,此後相見,未可易圖,氣力若能扶支,則可使寡人得見乎?李元翼,乃拜手而退。以上故相臣李元翼家日記
上在慶德宮。停常參·經筵。
摠戎從事金光爀,抄軍査覈事,京畿道出去。
管餉使從事官金德承,出去。
傳曰,朴之行,旣稱回答使,則副使亦爲差送,可矣。言于備邊司。
平安監司書目,各處馳報,後錄事。
平安兵使書目,阿·馬兩將,十六日朝發向其陣事,能·卓兩胡處,送軍官問安否,回言,及鐵山·定州·郭山報狀,唐船進退,金兵去留,探見事。
院啓,梁貴生事。答曰,已諭。
義禁府,趙恭立·申誠立元情。判付,除刑推照律。申誠立覈處。
平安監司書目,各處馳報後錄事,中營將中和縣監申垓,與三和府使李祖言相換事。
平安兵使書目,郭山公兄文狀,胡兵等打破官庫,米太魚物及邑內閭家搜探云云事。
府啓,柳後聖罷職事。答曰,不允。
延平府院君李貴等,南漢山城看審後入來。以上故判書朴鼎賢日記
傳曰,今下弓矢,瑞興防禦使金完給送。
答黃州幼學金錫壽等疏曰,爾誠。條陳之事,當令該司採焉。
答黃州出身宋德新疏曰,嘉爾爲國之誠。疏辭當留念焉。
答金化縣居前司果朴時俊疏曰,深嘉爾爲國之忠。所陳之事,當令該司量處焉。以上內下記草
上在慶德宮。停常參·經筵。
平安監司書目,各處所報,後錄事。
吏曹,回答副使,吳信男,啓下。
禁府,戶曹佐郞趙恭立辭朝後,經宿發行,罪公罪,杖一百收贖。啓罷職。
禁府都事金是樞,李侹·天任及呂後望等緣坐罪人處絞事,金山等地出去。
諫院箚子大槪,賊情兇譎,在在搶劫,宣·郭之間,已被其毒,請赫然奮發,招選義勇,殲此留屯之賊,以救西土之民事。答曰,箚陳之事,當令廟堂議處。
掌樂主簿李澣,尙衣別坐李庭芳上疏大槪,請亟下哀痛之書,諭以親征之意,懸金募士,拔才擢能,出駐開城,號令諸將,與黃都督合勢攻賊事。入啓。
院啓,梁貴生事。答曰,不允。
府啓,柳後聖事。新啓,公州牧使,李楘,以特旨除授。雖未知聖意之所在,楘久侍經幄,輔益弘多。且方在喉舌之地,卒然有補外之命,政體顚倒,莫此爲甚。請改差。答曰,不允。
前奉事蔡聖龜上疏大槪,敢陳時務事。入啓。
接伴使書目,島中事情,及沈副摠領兵下陸,擊破賊陣事。
平安兵使書目,龍川·鐵山·宣川·郭山報狀,及副察使中軍傳通,偵探人林得春等,入往義州,則中江近處,絶無胡兵留屯之形事。
持平沈演上疏大槪,請洞開重門,出御便殿,日與大臣·三司及備局諸臣,講究軍國之務,深懲給糧之失,益厲嘗膽之志,亟停回答之行,夬決討賊之議事。答曰,所陳之事,當令廟堂議處。
有政。
以李慶相爲刑曹佐郞,沈爲戶曹佐郞,李時楳爲說書,趙景禛爲軍器寺正,鄭道亨爲刑曹佐郞,李祖先爲司藝,尹善道爲戶曹正郞,李皥爲工曹佐郞,梁時獻爲刑曹正郞,鄭百亨爲禮曹正郞,鄭雴爲工曹正郞,李䓲爲刑曹正郞,李邦益爲工曹佐郞,趙贇爲直講,安獻徵爲司藝。以上故判書朴鼎賢日記
傳曰,今下弓矢,高嶺僉使申瀄給送。
傳曰,守令望,捧承傳之人及有治績者,各別擇擬。
答回答使朴啓辭曰,依啓。鄭榏勿爲帶去。
答備邊司粘目曰,依允。且該曹不念國事,以不解操弓之人,苟充差送,極爲非矣。當該堂上·郞廳,竝推考。中和縣監事。
答禁府草記曰,知道。今後勿爲滯獄,可也。以上內下記草
義禁府啓曰,凡本府公事,啓下之後,例卽相議回啓,而初九日啓下公事,自初十日至十四日,四堂上,各有褒貶磨勘之事,不得齊會。其間雖有刑推坐起,只二員開坐,判事有公故,未能齊會議啓,以致遲滯。敢啓。批答見上。以上禁府謄錄
自巳時至未時,日暈。
上在慶德宮。停常參·經筵。
平安兵使書目,宣川府使報狀,金將王子,求索米·牛,督徵百石軍糧等項事。
管餉使書目,郭山魚箭軍官告目,唐·胡相戰形止,及魚鹽見失事。
黃海兵使中軍曺後益,出去。
府啓,柳後聖事。李楘事。答曰,不允。
院啓,梁貴生事。答曰,不允。
備邊司都元帥金時讓。啓下。
以備邊司公事,中和縣監申垓遞差事,捧承傳。
有政。
以尹進卿爲中和縣監。以上故判書朴鼎賢日記
傳曰,今下弓矢,黃州中軍曺後益給送。
答昇平府院君金瑬箚曰,安心調理。以上內下記草
上在慶德宮。停常參·經筵。
白遊擊接伴官李慶相,西下。
府啓,柳後聖事。李楘事。答曰,不允。
院啓,梁貴生事。答曰,不允。失火之穀,以別備之米,已爲充數云矣。
有政。
以李象元爲中和縣監。以上故判書朴鼎賢日記
答備邊司草記曰,知道。此事似涉苟且矣。
答禁府粘目曰,依允。鄭忠元等乙良,分揀放送。
答禁府粘目曰,以欺瞞官員之罪,照律施行,申誠立乙良,放送。以上內下記草
上在慶德宮。停常參·經筵。
平安監司書目,各處馳報後錄事。胡差滿月介等,二十日發向順安事。
義禁府啓辭,李莘覈處公事。判府內,情狀若然,則姑爲分揀,還發配所。
平安監司書目,巡邊使柳琳罪狀,査覈事。
院啓,梁貴生事。答曰,風聞未必盡實。若因火災重論其罪,則亦不無後弊,勿爲更煩,可也。以上故判書朴鼎賢日記
答備邊司粘目曰,依允。且今番調發諸道兵·馬,用於安州一城,似爲過多。故當初下敎欲減,而本司不爲採聽爲有在果,滿萬軍·馬,竝爲調入,則似有糧乏狼狽之患,畿甸軍兵乙良,姑勿調入,更爲觀勢進退,如何?以予所見,不能無惑,如是更議,參酌處置。
傳曰,胡書回答之語,似當措辭,以陳本情。末端以爲,悖逆之言,雖以大義,明白峻斥,小邦因兵單力弱,措語之際,計在緩禍,故言辭苟且,未免虧損,西望嗚咽,直欲無生等語,添入如何?令廟堂議處。
傳曰,除降㺚妄稱等語,以興治伏辜之後,憤其兇計未收,又爲輕視島衆之意,措辭如何?令廟堂議處。
答兵曹粘目曰,已成規例之事,今難卒改,更議處置。以上內下記草
自巳時至未時,日暈。
上在慶德宮。停常參·經筵。
金差護行官書目,發向安州事。
院啓,梁貴生事。答曰,不允。
備邊司啓曰,柳琳旣已査覈,其移置妻子於城外之狀,的實無疑。主將置妻子於安地,則爲其下者,孰肯有死守之心哉?不可不重究,以警諸將之心,柳琳拿鞫定罪,宜當。傳曰,依啓。
平安監司書目,冬至使所騎船一隻,仁多山到泊,其餘卜船三隻,進慰使行次船四隻,齎咨船一隻等,皆到身彌島後洋,不日當到事。
府啓,柳後聖事。李楘事。新啓,丁卯以後,使价相望於虜中,無非爲宗社·生靈,以固和好之計,而今者賊兵,無故深入,搶掠我邊民,攻奪我倉穀,雖以伐島爲名,而其實則已渝盟矣。方今形勢,決不可一向姑息,徒務羈縻,而回答使之行,遽出於此時,旣差副使,又假重銜,事體重大,見聞驚駭。堂堂國家,豈容有如許自侮之理乎?況彼狡詐之虜,非信義所可責,見我使之行,必以我爲畏㤼,而益生慢我之心。豈肯顧念初盟,便戢兇譎之計哉?其撤還進退,必不係於一使臣之行,輿情憤惋,公議怫鬱,請令廟堂更爲稟定。答曰,不允。回答使旣已議定,勿爲煩論。
平安監司書目,偵探軍官,十七日成貼告目,宣沙浦胡兵,與唐船相戰,潮退時唐船一隻,故爲進退掛岸,胡兵自以爲全船捕捉,爭聚相戰次,漢兵號砲·鳥銃,一時齊放,胡兵逢丸而多死,三進三敗,同唐船則潮生後大吹鼓角,乘勝而去,胡大將一人,中丸而卽死事。鐵山偵探人進告,初九日唐船與胡兵,大戰於廣岸前洋,胡人等,乘三板船突入,漢兵大放火器,胡兵所騎三四船,一時覆沒事。淸北各官居民,盡爲避亂,奴賊進不得取勝於漢兵,退無所掠於我境,撤還之期,已成其勢,而若卽撤還,則見屈於漢人,取笑於我國,以此相與持難云云事。
禁府都事梁榞,柳琳拿來事,出去。
玉堂箚子大槪,始自今日,赫然奮發,出兵擊賊,以明君臣大義事。入啓。
有政。
以李浣爲平安兵使,余尙珪爲金郊察訪,李有養爲刑曹佐郞。以上故判書朴鼎賢日記
傳曰,今下弓矢·環刀,西下哨官李森·尹命李給送。
答永安尉洪柱元疏曰,省疏具悉卿懇。卿其勿辭,安心調理。以上內下記草
義禁府啓曰,前以高用厚拿來事草記。傳曰,奴賊退還後,發送事,傳敎矣。卽聞高用厚船,來泊平壤地云。此乃係干逆獄罪人,若待賊退後,發遣都事拿來,則似爲稽緩,急急發遣都事,拿來,何如?答曰,允。以上禁府謄錄
上在慶德宮。停常參·經筵。
禁府都事李純馨,高用厚拿來事,出去。
平安監司書目,進賀使及冬至使行次落後船,無遺到泊甑山事。
進賀使書目,下陸事。
平安監司書目,軍官沈溢,授酒肉,入送能·卓兩胡之陣,而二十二日回來所言,及韓德元所送諺書告目,以眞字謄送事。沈副摠所送林慶業信牌,及慶業答書謄送事。
工曹判書金藎國箚子大槪,愼擇西閫,俾無後悔事。踏啓字,下備局。
府啓,柳後聖罷職事。李楘還收事。回答使更爲,稟處事。且臺諫方爲論啓,而未停啓之前,遽爾下直,請上使朴·副使吳信男推考。答曰,不允。朴等,別無所失,勿推。
戶曹啓曰,前坡州牧使梁貴生,燒火米穀,充數留庫與否,査啓未來,而卽接坡州牧使李時英所報,則官廳只有大米三石,燼餘太二石云。所謂貴生充上之米,時無留庫,昭然可知。貴生之欺罔天聽,謀掩己罪之狀,有甚於潛奸邑婢,官庫失火之罪矣。傳曰,拿推。
黃都督問安使李必達,入來。
副元帥書目,與胡差問答事。以上故判書朴鼎賢日記
答戶曹判書金起宗啓辭曰,已爲定奪,不必更議。
傳曰,寡女上言,亦當親呈,而頃日擧動時,無一人親進,皆使奴輩,偃然代呈,極爲倨慢。此寡婦等上言,竝勿聽理,俾無自便無禮之習。
答吏曹判書洪瑞鳳箚子曰,省疏具悉卿懇。卿其勿辭,調理察職。
答兵曹粘目曰,近例及事目,相考處置。
答前瑞興府使池繼催疏曰,深嘉爾爲國之忠。所陳之事,當令備局參酌指揮焉。以上內下記草
義禁府啓曰,本府都事李後山,病重不得察任。請改差。以上禁府謄錄
辰時巳時未時,日暈。
上在慶德宮。停常參·經筵。
平安監司書目,軍官偵探言內,仲男回還後,卽時撤還云云事,兵使報狀,阿之好,又到安州,稱以捲歸,索粮事。
禁府,梁貴生拿囚。啓。
政院啓曰,昨夜啓下刑曹粘目,靑陽囚人李漸妻申淑女公事,臣等更爲諦視,則事干二人,還爲變辭,則不可謂之歸竟,而先移王府,三省按問。揆之獄體,極涉未安。大槪,綱常之獄,事體極重,故先送敬差官,按覈實狀,十分明白,然後方移禁府,斷以王法者,此是流來規例,而此則直請拿問,有違法典,請令該曹更議以啓。傳曰,依啓。
平安監司書目,偵探軍官崔自俊,自賊陣回來言內,與胡通使李龍,一處同宿,得聞胡將之言,則今此出兵時,大將等,汗前聽指揮時參聞。則汗曰,攻島之難,人皆來說,若有南朝將官,則勿爲經營,急速撤還,若無將領之官,則雖送一枝兵,可能攻之云云爲如乎,胡差仲男,昨日回到定州,今日必到金陣,金兵捲還一事,想必今明牢定云云,卽接宣川廾二日草報,留邑軍官等告目,去夜子時量,胡兵三十餘騎,自西來到,問其來由,則答曰,瀋陽出來,老汗書持去金將處,而卽撤兵回去之書是如,直向胡將所在南村云云事。
鷄林府院君李守一上疏大槪,子李浣,不合西閫之任,令廟堂更選文武智勇兼備者,付以專閫事。答曰,卿子浣,忠勇雙全,可堪此任,卿勿憂念。
副元帥書目,金差阿之好·馬夫大等,相接,聽其所言,則今廾五六日間,西留兵,盡爲捲還計料云云事。
平安監司書目,巡邊使報狀,嘉山殺胡事問答,死囚代斬,不可辭緣事。
以國忌齊戒,兩司無所啓。以上故判書朴鼎賢日記
傳曰,今下弓矢,信川郡守朴尙俊給送。
傳曰,金兵似有撤還之形,嶺南兵馬,姑勿調發,以其軍兵,用於明年防守,如何?一年之內,再次徵發,實涉偏苦,凶荒亦甚於他道,故不能無憂,如是議之,令廟堂參酌處置。
答副元帥鄭忠信箚曰,省箚具悉。箚辭似當,當令備局議處焉。以上內下記草
義禁府啓曰,京營庫擺撥將太道男元情後,停刑推,査覈事,仍囚矣。撥軍等皆推覈後,已爲分揀放送,太道男,何以處置?敢稟。答曰,依啓。以上禁府謄錄
上在慶德宮。停常參·經筵。
白遊擊接伴官李慶相,與遊擊入來。
傳曰,白遊擊,二十九日接見爲之。
平安監司書目,各處馳報,胡兵捲歸事。
以國忌,兩司無所啓。以上故判書朴鼎賢日記
辰時巳時,日暈。申時,日暈,白雲一道如氣,起自乾方,直指坤方,長十餘丈,廣尺許,漸移東方,良久乃滅。酉時,日暈。
上在慶德宮。停常參·經筵。
副元帥書目,虜兵似有捲還之意事。
平安監司書目,定州公兄草報,及郭山官吏告目,李龍所言捲還,只在初三日云云事。
備邊司啓曰,平安兵使李浣,資級折衝,兼巡邊使,無前例,減下宜當。敢啓。傳曰,依啓。
明日白遊擊接見,三嚴巳正一刻。
副元帥書目,定州公兄草報,州境曾屯金人,所挐船隻,我人逢授後,撤歸云云事。
以國忌,無所啓。以上故判書朴鼎賢日記
傳曰,江華圍籬守直交替事,內官金仁協下去。此意,下諭于京畿監司及江華留守處。
答備局粘目曰,兵使若或狀啓定奪,則許多軍兵,不無中路稽留之弊。此時一日廢農,亦甚關重,更議處置。
答備邊司草記曰,知道。奴兵撤還之後,一番遣官,陳情致賀,似不可已,更議處之。以上內下記草
上在慶德宮。停常參·經筵。
副元帥書目,宣川·鐵山偵探軍官言內,宣·鐵留屯之賊,已爲捲兵,宿車路院,明有捲還之形,鐵山之賊,姑爲屯結,或云二十七日間,當爲捲歸云云事。
府啓,朴等推考事。新啓,當初胡人之被殺,必因其先自㤼掠。雖恐嚇詰問之端,在我之道,當以事理諭之,不必推得殺胡之人,以解其怒,而邊臣等縛送死囚,欲以詐術,爲彌縫之計,終至於敗露而生事,前頭難處之患,有不可言,而其妄作辱國之罪,不可不重究。請副元帥鄭忠信,兵使柳琳,嘉山郡守方軾,令備局處置,以正辱國誤事之罪。答曰,依啓。柳後聖罷職事,李楘還收成命事,回答使,令備局稟處事。停啓。
政院啓曰,玉堂箚子入啓,已至五日,聖批未下。儒臣所陳之事,久無發落,揆之事體,似爲未安。敢啓。傳曰,知道。
備忘記,虜在我境,邊虞孔棘,百僚不思奔走盡職,人人爭相呈病,事極寒心,今後凡呈辭,勿爲捧入。以上故判書朴鼎賢日記
答永安尉洪柱元疏曰,省疏具悉至懇。所帶提調,固辭至此,當勉副焉。
答備邊司草記曰,今日事勢,與當初不同,仍爲差出便否,議啓。以上內下記草
上在慶德宮。停常參·經筵。
備邊司啓曰,司憲府所啓云云。方軾,雖以他罪死囚,請以代斬,而鄭忠信·柳琳等,不能據實處置,欲以詭術,爲彌縫之計,其爲妄作之罪,固難容貸,而但涉公罪,故兩將則已請推考,方軾則令監司拿致決棍,無容更議。傳曰,知道。
平安監司書目,宣川府使報狀,胡兵等捲歸,已向良策事。
副元帥書目,奴兵,廾六日盡渡鴨江計料事,諸處留屯之賊,盡數撤兵,已到良策事。
以國忌齋戒,兩司無所啓。以上故判書朴鼎賢日記
巳時午時,日暈。酉時,日暈。郞廳金朝潤校。日記廳郞廳沈國賢書。
上在慶德宮。停常參·經筵。
政院啓曰,禁府郞廳,以大臣意來言,高用厚拿來,當爲推鞫,闕內爲之乎。敢稟。傳曰,明日本府爲之。
陳慰使書目,船隻狀啓,西洋國狀啓,柴花木狀啓上送事。
義州府尹書目,金差仲男·滿月介等渡江事。
戶曹啓曰,當初大賊壓境,國有徵發之擧,江都儲糧不敷,前頭接停,萬分緊急,故發遣督餉御史,使之催運矣。今則賊兵旣有捲歸之形,諸道調兵,已令停止,三南御史,亦將罷還,已爲出浦米穀及裝載船上者外,其餘竝勿催督,還爲上來事,三南監司及御史處,發馬行移,何如?傳曰,依啓。
慶尙監司書目,安陰呈,今月十四五日,霜雹交下事。啓。
又書目,東萊呈,調興與義成相隔,情形探問事。啓。
咸鏡監司書目,會寧報,騎胡五名步胡四十五名出來事。啓。以上故判書朴鼎賢日記
答牛峯縣令尹復元疏曰,省疏具悉爾誠。所陳之事,當留念而採施焉。
答戶曹粘目曰,窮民情事,極爲矜惻,詳査題給,俾無難安之弊。又粘目曰,從速題給,俾無冤抑。以上內下記草
上在慶德宮。停常參·經筵。
禁府推鞫罪人高用厚,元情後議啓。判付內削職遠竄。啓。
義州府尹書目,金兵撤歸,盡向窟穴事。
傳曰,鳳林大君吉禮日,觀象監,誤爲推擇云,事極可駭。當該官員鄭活,令禁府察之,使之改擇日以啓。
傳曰,南漢山城修築之後,人皆歇看,而完豐府院君李曙,獨自擔當,累萬軍餉,許多器械,白地辦出,其至誠奉公,憂國如家,振古所無也。他日得力,必在此城,予極喜幸。厥功勞甚重,令該曹各別論賞,以表予意。
平安監司書目,胡兵二十六日,已盡撤歸,臣營下諸邑軍,放送治農事,龍川·嘉山·昌城報,胡兵捲歸,散民還集,旱災太甚,鴨江淺灘,尺童可涉等項事。
公淸監司書目,報恩呈,副護軍鄭經世病重,上去不得事。
有政。以康復誠爲知事,鄭經世·金德謙爲同知,申景瑗爲統制使,鄭鳳壽特旨爲慶尙右兵使,宋英望爲全羅右水使,鄭基廣·李敏求·趙國賓爲僉知。
吏批,以金壽賢爲大司諫,李必行爲刑曹佐郞,趙贇爲正言,申得淵爲江原監司,洪雴爲東萊府使,申埈爲楊州牧使。
備邊司草記。答曰,知道。不以撤島船爲言,則他日推用可慮,若開貿易之路,則後弊亦甚可憂。買船之請,措辭防塞,以撤島之船,先爲送副,此後移民之時,則勢難優備之意,回啓。如何?
備邊司草記。答曰,知道。從覺華入往者,連續覆沒,而不許由登,我國情事,雖極惶悶,藩邦道理,似不可每每煩瀆,今行姑勿奏聞,令使臣呈文于該部,如何?
捕盜廳草記。入啓。答曰,依啓。當初發告人,令該曹參酌論賞。
鞫廳啓辭。入啓。答曰,集句寫景,必皆出於無心,然其所謂治世無績等語,則不爲近似也。宮人之族,傳播其討凶逆之徒,幸其志向,旣無深意,則何以人之意見如是耶?以予所見,似難全釋放送,可否議啓。高用厚事
備邊司粘目。答曰,依允。且差胡出來時,無領卒檢飭之人,極爲虛疎,參酌處置,俾無如此之弊。
兵曹粘目。答曰,依允。且回啓之辭,是矣。但如此美事,不可無論賞之擧,參酌施賞,以表嘉賞之意。
鞫廳啓辭高用厚事。答曰,削奪官爵遠竄。
備邊司粘目。答曰,依允。己男等二名,不無可恕之道,拿來安徐。
備邊司草記。答曰,依啓。避亂人民遣船救濟事,亦爲致謝,禮物從優磨鍊送之。
宣惠廳粘目。答曰,稅外復戶,以示優異之意。
副護軍鄭經世上疏。答曰,省疏具悉。予甚缺然,卿其善爲調理,從速上來。內下記草
巳時,日暈。夜一更,流星出奎星下,入璧星上,狀如鉢,尾長二三尺許,色赤,光照地。
上在慶德宮。停常參·經筵。
召對。入侍時,參贊官呂爾徵,侍講官崔惠吉,檢討官李命雄,假注書李時楷,記事官趙珩·沈之漢。講書傳周書酒誥,自越在外服,至以撫安斯時乎。
海昌君尹昉時弊箚子。入啓。答曰,省卿上箚,予甚嘉悅。箚辭,誠有所見,當議處焉。
禁府都事梁榞,前平安兵使柳琳拿來。
禁府罪人高用厚,盈德定配所。
吏曹,黃都督前問安官金世濂。啓。
府啓,軍器正趙景禛,從前被人嗤點,且曾爲守令,顯有不治之誚,遽陞准職,物議非之,請遞差。宗廟令李皥,爲人庸劣,不合太廟長官之任,請遞差。依啓。
禮曹啓大槪,近因旱災,自上避正殿,減膳,不擎鼓遷市,閉南門開北門事,依例擧行矣。近來雨澤周足,自上似當復正殿,常膳,開南門還閉北門,還市擎鼓等事,自明日復舊施行,何如?傳曰,依啓。復正殿常膳等事。不允。
傳曰,召對爲之。
院啓。答曰,正言李贇上來事。依啓。
戶曹草記。答曰,知道。良妻,人人所願,而貧家益思者,欲賴其賢,以成家業之心,尤切故也。戶部之任,與家母何以異哉?予之用卿,亦非偶然,須知此意,更加察職。內下記草
午時未時,日暈。
政院啓曰,本院檢律吳義賢,以高品付祿,題給步木等事上言矣。凡律官差送之規,必以七月相替,俾均苦歇,而本院則文書査准·法律考證之事,極爲浩大,非明敏諳鍊之人,不能堪當,渠雖每訴于本院,請依他替易,本院難於得人,不許輪定,故不廢風雨,晨入夕歸,役役供仕者,八年于玆,其勞苦如此,而付祿·給布等事,反不如該曹閑漫之律官,宜乎其稱冤,今後,祿則必付司正以上之料,布則依兵曹檢律例,月給三疋事,捧承傳施行,何如?答曰,令該曹前例相考施行事,傳敎矣。優恤下輩,曲加恩意,爲當今痼弊,檢律吳義賢,雖曰明敏諳鍊之才,律文考證,乃其職分,有何輔益國家之功。況七朔相替,俾均苦歇,而乃是規例,則義賢不須長屬於政院也。當此國用竭乏省費之時,不可創開無前之規,兵曹檢律月給二疋,亦甚無據,政院援以爲例,殊所未曉,兵曹檢律月給,亦爲減除,宜當。若曰,義賢,當今難得之才,不可遞易,則今後恒付司正,何如?答曰,依前傳敎相考處置,不給。兵曹謄錄
上在慶德宮。停常參·經筵。
召對。入侍時,參贊官李昭漢,侍讀官吳竱,檢討官李命雄,假注書李時楷,記事官趙珩·沈之漢。講書傳周書酒誥,自予惟曰汝,至不可禁矣。
李領府事,病蹇顚仆,不得趨辭於闕下,惶恐待罪,仍略陳妄見事。入啓。
回答使朴,以文書改定奪事,還爲入來。
北兵使書目,慶興·造山等報,奴差小雙阿等,還歸本穴事。
接伴使書目,島中事情事。
完豐府院君李曙,請對入侍。
院啓,順川郡守李重匡,爲人顚妄,性且昏劣,曾爲守令,又有不治之誚,請罷職,中和府使李象元,爲人愚劣,不合剸煩之任,請遞差事,宣傳官盧悌誠,爲人愚妄,行己悖戾,請罷遞事。答曰,依啓。李重匡,亦爲遞差。以上故判書朴鼎賢日記
完平府院君李元翼箚子。答曰,省箚具悉。心甚感悅。箚辭,無非至論,予當服膺而自勉焉。
掌隷院粘目。答曰,丙午移屬,必有其由,從續案施行。
備邊司草記。答曰,知道。此行陳奏,殊極僭越,明年議處,可也。以上內下日記
傳于李昭漢曰,李領府事,何日出去乎?回啓曰,問于中樞府,則今朝已爲出去云矣。傳曰,明日遣承旨存問。故相臣李元翼日記
上在慶德宮。停常參·經筵。
有政。吏批,以安應亨爲春川府使,姜大遂爲軍器正。
傳曰,李領府事處,遣承旨存問。
昨日入侍時,傳于李曙曰,南漢山城凡事完畢間,卿其句管,與新任大將相議,勿以他人之代守,有所推諉。以上故判書朴鼎賢日記
兵曹草記。答曰,依前傳敎,相考處置。
備邊司草記。答曰,令廟堂量處發賣事。
備邊司粘目。答曰,依允。屬公人蔘乙良,給于軍器寺,使之甲冑措備。
備邊司粘目。答曰,依回啓施行爲乎矣。安·黃兩城糧餉器械,刻期加備,俾無前事玩愒之習。
內醫院草記。答曰,勿爲復設,儲此酒米,以救飢民。
禮曹粘目。答曰,依允。營將處乙良,行會安徐。以上內下日記
同副承旨鄭之羽回啓曰,臣承命往問于李領府事,則曰,委遣承旨下問,惶恐感激,罔知所達云矣。傳曰,知道。故相臣李元翼日記
上在慶德宮。停常參·經筵。
完豐府院君李曙,平山山城看審事,出去。
黃都督問安官金世濂,出去。
吏曹啓曰,傳敎矣。李曙官位,已躋極品,恩賞之典,該曹無可據可稟舊例,伏候睿裁。傳曰,鞍具馬一匹,奴婢五口,賜給。
戶曹啓曰,伏聞備局,以臺諫啓辭,堂上以上減牌事,入啓,而時無發落。科日只隔一日,必於今日磨鍊,可以及期頒給。敢啓。傳曰,知道。
兩司無所啓,以明日秋享大祭齋戒也。以上故判書朴鼎賢日記
上在慶德宮。停常參·經筵。
李貴箚子大槪,向日臣箚及朴知誡論禮別單,啓下廟堂,使之回啓,而因大臣有故,迄未議定,今聞大臣,皆已出仕,勿論其他,廟有二高祖,又無禰廟位,則古所無之大變,定此大禮,一刻爲急,伏願聖明,令大臣速爲議定,以明大倫事。入啓。
秋信使朴上疏,商賈勿爲帶去事。啓下備邊司。
戶曹啓曰,以備邊司啓辭,百官祿俸,堂上以上量減事,傳敎矣。近年以來,連爲大兵革·大饑饉,百官料祿,減而又減,事甚未安。故自本曹啓請,自一品至八品,今春秋兩等,加給一石矣。不幸旱乾太甚,又有減俸之請,堂上以上,各一石還爲減下,何如?傳曰,依啓。
公淸監司推考敬差官趙啓遠代,安獻徵落點。
陳慰使鄭斗源,入來。以上故判書朴鼎賢日記
平安兵使李浣上疏。答曰,省疏具悉。卿忠勇過人,亦合此任。宜勿辭,欽哉。且末端所陳,必無因此惹釁之理,勿爲深慮。
備邊司粘目。答曰,依允。且江都雖曰保障,城池兵糧,俱無可恃。宰臣中高才至誠如李曙者,授以句管之任,先備十萬糧餉,又改築邑城及甲串城,以備萬全禦敵。器械,令軍器寺及訓鍊都監,盡心措備,須爲移置,俾無臨戰乏用之患。但許多糧餉,必無出處,今年三名日進上各樣方物,大妃殿外各殿乙良,依頃年詔使時例,作木移給,戶·兵曹亦爲各出數百同木綿,以爲辦餉之資。江華沿江四面,各造萬石藏置倉舍,而設於軍兵可屯之處,以便取食,又無虛疎之弊。此外辦餉之策,從速料理,各別擧行。流竄人疎放一事,得罪倫紀之人,似不可無端放釋,徐議處置。
備邊司粘目。答曰,依允。且李厚源所爲,雖似膠柱鼓瑟,不無可恕之事,棄。內下記草
上在慶德宮。停常參·經筵。
備邊司啓,完平府院君箚辭云云。耆老元臣,一心愛君,深憂於賊去之後,言切於身退之際。箚中所陳,無非爲國長慮,江都保障,南漢輔東,朝廷方所講究,收拾三南,懲勵兩西,聖明之所宜留念。至於衙門號令,急於辦事,廉謹官吏,嫌於悅民,此實近日矯枉過直之弊,臣等亦屢以爲請矣。元老之言,豈無所見?此一款,上裁,何如?啓。傳曰,依允。批答在初七日。
有政。吏批,以鄭沇爲直講,李稷爲順川郡守,安倜爲中和府使,李景賢爲高原郡守。
備邊司啓,朴上疏云云。,以文臣入送,其意有在,帶率商賈而去,則不無見侮之端。爾國動兵,以致商賈等,魚散鳥驚,時未還集,勢難帶來,以此措辭爲答,何如?啓。傳曰,允。
禁府,梁貴生元情不服,刑推。啓,姑停刑推,査覈處置。
府啓,近因國事漸多,衙門迭出,凡其設局之所,輒以聚財爲務。或以屯田,或以貿販,或以防納,或以取息,爭相射利,各自效能,以致蓄積累萬金,而朝廷不問其出入,該曹不知其有無,則國計安得不匱,民生安得不病乎,大抵生財有道,則經用自足,聚斂多門,則民不能堪,目今國有師命,軍無見糧,前頭〈?〉策之事,不一其端,齊民困瘁之狀,亦已太甚,請自今各衙門,一切不得牟利於外方,其所儲財穀,令戶曹照數句管,至其軍官料布及他需用之物,亦令該曹與本衙門相議,隨其多少,照例辦用事。近來閭閻奢侈之習,罔有紀極,每當婚姻宴會之時,一婦女服飾,論其直則不下數百金,其中繡衣繡裳,皆古所未有之物,至於金鳳釵,則奢華奇巧之狀,至今日而極焉。請繡衣裳·金鳳釵,爲先嚴禁,如有犯者,其家長有職者永不敍用。儒生停擧,非士族則定配事,捧承傳事,國家之所以給保給料,以養都監之卒者,豈使自有餘而已?從前此輩,捨其本業,多事他技,如石手·木手·熟手,以至金銀百工之藝,無不學而能之,爲役於官員,定送於他處,有若閭閻工匠者然,爲將官者,亦利其使喚,且數外奉足,其數甚多,皆許納木,請自今都監軍士之捨本業而學他技,竝禁斷,且不得私自役使,數外奉足,亦令一一充給於無保者,如有不卽擧行者,大將及色提調,罷職,中軍以下各哨官,論以失律之罪事。頃日賊兵到境上,終無擧火之官,兩西監司·兵使,爲先推考,速令査出,繩以重律,兵曹當該堂上郞廳推考事。祥原郡守朴靈,本以昏庸一蔭官,不合字牧之官,今番安州添入時,所領軍兵逃亡者,多至百餘人,請罷不敍事。赴京譯學·軍官,近來赴京時,各衙門諸宮及士大夫家,私自給價,勒令貿易,彼雖㤼於威勢,不得已受去,及其還來之後,彼此侵徵,或囚家僮,怨詈載路,事極可駭,請自今赴京行次,前例公貿易之外,新設各衙門諸宮及士大夫家私貿易,一切禁斷,如有犯者,摘發罷職事。各司貢物·各道驛馬·三名日進上馬,諸宮及士大夫家,爭相防納,倍徵其價,請自今,各司貢物·各道驛馬·三名日進上馬防納者,論以贓律,各官守令·察訪·監司·兵曹色官,許人防納者,一體施行事。答曰,依啓。黃海監兵使別無所失,勿推。朴靈所領軍兵,非本縣之民,故廟堂以此旣以酌處,不必罷職。訓局軍卒,學習他技,殊甚不當,然此在大將酌處,非朝廷干預之事也。且所謂奉足,似無數外之人,想必傳聞之誤也。譯官等事,必無如此抑勒之弊,設或有之,乃是自中牟利之事,臺諫之得聞也。似或不潔也。各衙門貿販,皆出於不獲已,姑勿禁斷,但使無弊,宜矣。至於照管知數之言,則辭意太薄,殊無相敬之道,極爲不可矣。故判書朴鼎賢日記
兵曹草記。答曰,知道。此事可否,問于大臣處置。內下記草
上在慶德宮。停常參·經筵。
憲府,以昨日批答,有不潔等語,引避。答沈演箚曰,所謂不潔,非疑以賂,勿辭。竝退待,諫院請出而再避。大司憲朴東善命牌不進。
以權淰引見時啓辭平安道別設科擧事兵曹回啓大槪,別設無名之科,則軍額多數減縮,決不可曲循民情,開此苟且之擧。無已則今番判下別試,以關西試取之數,設場於該道,殿試,亦依近例遣近臣,以京中殿試規矩,試取,則雖無別設科擧之弊,而有慰悅武士之實。上裁。啓。傳曰,知道。此事可否,問于大臣處置。
延平箚。啓下禮曹。以上故判書朴鼎賢日記
持平沈演避嫌上疏。答曰,所謂不潔,非疑受賂,安心勿辭。以上內下記草
上在慶德宮。停常參·經筵。
傳曰,今下弓矢,召募將池繼催給送。
院啓。答曰,依啓。臺諫處置事。內下記草
白遊擊接伴官李慶相,與遊擊,出去。
執義金槃,掌令李惟達·李坰,持平沈演·趙公淑,再避,諫院請出。大司憲朴東善,以牌不進避嫌,遞差。故判書朴鼎賢日記
辰時,日暈。巳時午時,日暈,暈上有冠,暈下有履,色皆內赤外靑。未時申時,日暈。夜一更,月暈。
上在慶德宮。停常參·經筵。
宣川府使李浚上疏。答曰,省疏具悉。嘉爾憂國之誠。所陳之事,當令該司施行焉。
永柔縣令鄭麟壽上疏。答曰,省疏具悉。深嘉爾誠。所陳之事,目今事勢,收復不易,然辭意甚好,當議處焉。
兵曹草記。答曰,依啓。其中表表有功勞者,依他例施行。
刑曹粘目。答曰,迷劣之事,不必深責。分揀。
兵曹參判尹墀上疏。答曰,省疏具悉。深嘉爾誠。疏辭,不無所見,當令廟堂採施焉。
幼學韓誡上疏。答曰,省疏具悉。嘉爾憂國之忠。所陳之事,當令該司採施焉。
吏曹草記。答曰,知道。此非但本司所屬。奴婢之事,若或遲延,則不無逃躱之弊,故直爲移文,今姑置之。以上內下記草
冬至使書狀羅宜素,入來。
禮曹啓,本曹,雨澤周足,秋節迫近,復正殿常膳事,取稟。未蒙允許矣。今則秋節已入,依前啓請,復正殿常膳之意,敢啓。傳曰,依啓。
憲府三避退待,諫院亦避嫌,不爲處置。
有政。吏批,以張維爲大司憲,朴東善爲參贊官,成以性爲注書,崔惠吉爲舍人。故判書朴鼎賢日記
上在慶德宮。停常參·經筵。
召對。入侍時,參贊官鄭之羽,侍讀官趙絅,檢討官李德洙,記事〈官〉成以性·趙珩·沈之漢。講書傳周書,自梓材,至則望康叔以成終云耳。
禮曹啓,李貴箚子云云。箚中所論,乃頃日擧國所爭之事。臣等不敢更有他議。其箚末端結語,令大臣速爲議定云,尤非該司之所敢議,令廟堂議處,何如?傳曰,允。玉堂箚子,渙發德音,夬示悔心,使群下之情,釋然而無疑,臺閣之氣,旣挫而復伸事。答曰,省箚俱悉。箚辭當留念焉。傳曰,陳慰使鄭斗源,處事明敏。其所覓來西砲,精巧無比,實合戰用,其留心殺賊,爲國周旋之功,極爲可嘉,特加一資,以表予意,一行員役中可賞者,亦令書啓。
公淸推考敬差官安獻徽,出去。
傳曰,召對爲之。
孫軍門差官李梅等接伴官金灦,與差官,出去。
兵曹啓曰,平安道設科事,問于大臣,則領敦寧尹昉,領議政吳允謙,右議政李廷龜議,無名設科,似爲苟且,但今秋,適有咸聚京師之別科,分定試取之數,設場於居中之地,殿試規矩,判下之後,遣近臣試取,亦有近例,依此施行無妨。上裁何如?啓。傳曰,依議。
備邊司啓曰,本司堂上,頃因事變,輪回直宿,而今則別無緊急之事,依前不爲直宿之意,敢啓。傳曰,知道。
公淸道督餉御史李景義,入來。
禁府差使員重林察訪閔聖任拿囚,以差官發還時,千摠所騎驛馬,不爲入。
把差使員不知去處事,接待所,入啓也。故判書朴鼎賢日記
刑曹啓目。答曰,依允。斗化·忠信等乙良,分揀。仁祿·彦伊等乙良,姑爲仍囚。
掌隷院啓目。答曰,渠以上年分呈上言爲言。回啓中丙寅年上言云者,似爲不察是在果,如是冤抑,則丙寅年啓下公事,相考後處置。
兵曹粘目。答曰,依允。規矩乙良,臨時稟定擧行。平安道設科
承文院都提調啓辭。答曰,知道。今番或不無呈文之事,仍爲急送,勿爲例。赴京事
玉堂箚子。答曰,省箚具悉。箚辭當留念焉。內下記草
上在慶德宮。停常參·經筵。
許,箚請急講戰守之策,亟擧追崇之禮,且陳賤疾甚重,不得留京事。
院啓,陳慰使鄭斗源狀啓,殊極誕謾,其所上進之物,徒爲巧異,無所實用者多,而盛有所稱引,其不識事理,甚矣。此誠可罰而不可賞,而一小砲覓來之故,至加資級,物情皆以爲非,請還收加資之命。答曰,鄭斗源覓來火器,制度精妙,我人學習,則必賴其力,數之多少,不足論也。海行艱苦,且有其功,一番酬慰,似無不可矣。
有政。吏批,以朴安悌·權淰爲掌令,閔光勳·鄭沇爲持平,尹毅立爲刑曹參判,李坰爲弼善,尹鳴殷爲司書,李惟達爲軍資正,沈演爲直講。
院啓,禮安縣監羅茂松,爲人愚悖貪鄙,見棄於人久矣。及授本職,侵虐民生,專事肥己,請罷職。答曰,依啓。
禮曹啓曰,書狀李廷圭,兼監察下批,而憲府有故,不得署經,今日當爲方物封裹,而不得已退行之意,敢啓。答曰,知道。
政院啓曰,李廷圭,未署經之故,方物封裹退行矣。今日爲政,臺諫差出署經,何如?答曰,依啓。故判書朴鼎賢日記
答府曰,依啓。遞差事
備邊司草記。答曰,依啓。如有不謹檢察者,論以重律,勿揀赦典。
禁府粘目。答曰,除刑推罷職放送。重林察訪事。內下記草
申時酉時,日暈。
上在慶德宮。停常參·經筵。
府啓,祥原縣監朴雴罷職事,數外奉足,移給無保事,赴京行次公貿易外,新設衙門諸宮及士大夫家私貿易,一切禁斷事。自今各衙門,一切不得牟利於外方,其所儲財穀,令戶部照數句管,軍官料布及他需用之物,亦令該曹與本衙門,照管辦用事。答曰,不允。
院啓,鄭斗源加資還收事。答曰,已諭。故判書朴鼎賢日記
答府曰,書吏下送事。依啓。
刑曹草記。答曰,知道。只杖贖之意,勿奪告身。洪事。傳曰,今年表紙,尤甚麤劣,紙面黑沙,或有與點畫不相辨別處,極爲駭愕,本署提調及色郞廳,從重推考。傳曰,今此進獻禮物中,黑麻布,尤甚升麤,內外亦不如一,殊極可駭,當該官吏,竝爲推考。內下記草
啓曰,柳琳照律事判下,而考諸大明律,則移置妻子,與善事權門,皆無正律。反覆參考,律文內凡守禦官,不守紀律,隄備〈不〉嚴,似近於移置妻子,公侯家門首伺立,似近於善事權門。此外他無近似比擬之律,故不得已以此律照入之意,敢啓。答曰,知道。禁府謄錄
上在慶德宮。停常參·經筵。
召對。入侍時,參贊官李基祚,侍讀官辛啓榮,檢討官李命雄,假注書嚴鼎耉,記事官趙珩·沈之漢。講書傳周書梓材,自今王惟曰先王,至未必然也。
明日冬至拜表時,三嚴卯正。
院啓,鄭斗源賞加改正事。答曰,不允。
府啓,祥原縣監朴雴罷職不敍事。都監軍士,爭事他技,自今以後,請令査出禁斷,數外奉足,移給無保者事。新設各衙門諸宮及士大夫家,赴京譯官處私貿易,一切禁斷,如有犯者,摘發罷職事。各衙門一切不得牟利於外方,其所儲財穀,令戶曹照數句管,至其軍官料布,及他需用之物,亦令該曹相議辦用。答曰,依啓。朴雴罷職。譯官事及各衙門興販革罷事,不允。故判書朴鼎賢日記
答院曰,勿煩。前啓
戶曹草記。答曰,知道。久遠規例,不待批下,徑先更改,極爲非矣。內下記草
傳曰,議啓中,妻子初不入置城中云,故以此辭緣,使之照律矣。何以當初傳旨內辭緣,照律乎?禁府謄錄
上在慶德宮。停常參·經筵。
院啓,鄭斗源事。不允。
府啓,赴京譯官處私貿易禁斷事。各衙門勿令牟利於外方,財穀,該曹句管相議辦用事。新啓,保寧縣監宋光弼,爲人庸拙,未及赴任,多有生疎取笑之事,請遞事。宣傳官李時挺,門地卑賤,請汰去事。答曰,不允。新啓,依啓。
完豐府院君李曙平山山城看審後入來箚子,請還收鞍馬·奴婢賜給之命事。
藥房啓曰,嬪宮解産,氣候平安,不勝喜賀之至。臣等三人,自今日直宿之意,敢啓。傳曰,知道。解産女阿只氏云。故判書朴鼎賢日記
答院曰,不允。前啓
答府曰,不允。宋光弼·李時挺等事。依啓。內下記草
啓曰,柳琳照律公事云云事,命下矣。判府事金□,知事金□,竝呈辭受由,不得開坐,待其出仕,會同照律入啓之意,敢啓。答曰,知道。禁府謄錄
上在慶德宮。停常參·經筵。
有政。吏批,以崔惠吉爲執義,宋錫胤爲兵曹佐郞,金槃爲應敎,高傅川爲司饔正,姜翯爲工曹佐郞。兵批,以朴瑺爲慶尙左兵使。
東宮,二品以上問安。答曰,知道。
府啓,譯官處,各衙門·諸宮·士大夫私貿易禁斷事,各衙門興販禁斷事。答曰,依啓。貿販事,不允。
院啓,鄭斗源賞加改正事。不允。
接伴使書目,病重,都督分付下陸調病事。故判書朴鼎賢日記
院啓,大司諫金壽賢遞差事。依啓。
答完豐府院君箚曰,省箚具悉。予意已諭,卿其安心,勿爲固辭。內下記草
上在慶德宮。停常參·經筵。
有政。吏批,以朴炡爲大司諫。
府啓,各衙門興販禁斷,令戶曹句管財穀,相議辦用事。不允。
院啓,鄭斗源事。不允。故判書朴鼎賢日記
答府曰,已諭勿煩。
答院曰,已諭勿煩。內下記草
辰時,日暈。申時酉時,日暈。
上在慶德宮。停常參·經筵。
平安監司書目,譯官權得仁告目,島中事情事。
全羅督餉御史李柱,入來。
憲府啓目,禁府都事李純馨,高用厚拿來時,稽緩二日,罪公罪,杖六十。啓罷職。
大司憲張維箚。答曰,省箚具悉。卿其勿辭往來。
領議政吳允謙箚。答曰,省箚具悉卿懇。卿其勿辭,調理行公。
答院啓曰,不允。鄭斗源事
答府啓曰,不允。出仕事,依啓。傳曰,慈殿先塋,在於高陽郡,皆爲崩頹云,令該曹加土軍人,量宜定送。
禮曹粘目。答曰,依允。明年正朝方物,亦令作木。內下記草
上在慶德宮。停常參·經筵。
備忘記曰,下輩隣人鬪詰之事,非官員所可預知,而玉堂不念國法,發差推捉,貽弊民間,事甚不美,推考。政院啓,大槪,因下輩相鬪之事,至推經幄之臣,揆以事體,極涉未安,請還收推考之命。答曰,儒臣職任,讀書補闕而已。捉人閭里,辨別曲直,非所當爲也。今此推考,乃是責善之意,爾等徒學李楘餘習,濫陳營救之辭,極爲不當矣。
京畿監司書目,坡州呈,唐人三十一名當日上去事。
觀象監,今月十九日未時,太白見於巳地,日暈。啓。
別坐尹啓基上疏,側身修德,仰答天譴,選將鍊卒,預備不虞事。答曰,省疏俱悉。用嘉汝憂國之誠。疏辭,當留念焉。
府啓。不允。故判書朴鼎賢日記
答李基祚啓曰,勿待罪。
刑曹粘目。答曰,依允。鄭伊乙良,除刑推議處。內下記草
上在慶德宮。停常參·經筵。
有政。吏批,以朴鼎賢爲刑曹判書,金槃爲司諫,李景仁爲獻納,尹鳴殷·池德海爲正言,金壽賢爲大司成,洪霶爲大司諫,南以恭爲禮曹參判,卞時益爲禮曹佐郞,兪省曾爲修撰,李景魯爲文學,趙贇爲司書。
備邊司啓曰,江都保障之地,城池兵糧,俱無可恃,誠如上敎,必得有幹局誠實者,授以句管之任,可以辦集事功,本司堂上中金自點,正合此任,群議皆以爲然。敢啓。傳曰,依啓。
府啓,各衙門興辦停罷事。新啓,頃日掖庭別監,與玉堂下人,因事鬪詰,至於辱及官員,入直之官,聞其事而欲問其曲折,使捉致,本非大段違理之事。殿下因別監之供辭,至下推考儒臣之命,是殿下信別監之所訴,而歸罪於經幄之臣也。有駭於瞻聆,貽累於聖德,豈不大哉?請還收玉堂官員推考之命。答曰,告君之辭,不可以臆度陳啓,更加詳察處之,可也。貿販事,不允。
院前啓,無城上所,姑停。故判書朴鼎賢日記
出身申得天上疏。答曰,省疏俱悉爾誠。疏辭,當令該曹量處焉。
戶曹草記。答曰,依啓。椳木等物,減米捧用,似或便當,參酌處置,且其中鐵物,用後,當爲還下云,勿以斤數浩多爲慮。內下記草
上在慶德宮。停常參·經筵。
藥房啓曰,今日乃嬪宮解娩後七日,産室廳,依例撤罷,入直提調及醫官·下人,竝爲退去之意,敢啓。答曰,知道。
兵曹判書金時讓箚,安州募兵,平山兵糧,校生考講,烽燧變通事。入啓。
府啓,自今以後,一切停罷各衙門貿販·取息等事。專委戶部,句管財穀,凡干需用,使之責辦事,還收玉堂官員推考之命事。答曰,玉堂官員聽下輩之言,送差閭閻,捉人入來之際,掖庭別監中,適有其漢族屬,故相遇於闕中,隨往相詰,承傳色內官,聞其鬪聲,使之禁云云,此其大槪也。聽分付禁喧之人,別無罪犯,而其中隨往鬪詰之人,則情狀頑惡,故已令照律矣。當初之事,發於閭里間相鬪云,若然則閭閻鬪詰之事,非儒臣所可辨覈,使令輩出往閭閻,則必有弊端,故欲令懲戒特命推考,此意在保民,非爲別監地也。因此細事,政院與本府,相繼陳辨,歸咎君上,厥初若知如此,雖學士有過,閭民受弊,予不言也。近來時習,三司所爲,則不顧事理之當否,群起而營救之,此非淸朝之美事也。爲人上者,雖見群下不是之處,隱忍度日,不爲戒飭,使之潛滋暗長,則未知國事將何如也?微細之事,如是辨明,實涉鄙瑣,爾等未詳知,故言之爾。貿販事,不允。故判書朴鼎賢日記
兵曹草記。答曰,知道。先奪軍器,則自無難處之事,從速奪去。逃唐人堅守事
傳曰,副元師鄭忠信,久留安州,則前患土疾,未免復發,使之退駐他邑,如何?令備局議啓。
備邊司草記。答曰,知道。白給船隻,仍爲給送,買船與否,問于差官處置,似當。依啓。
傳曰,高陽地本房墓所田畓免稅事,慈敎中,別無奴子勿侵之敎,而任意添入,似爲發輝之地,事極泛濫,當該官推考。
兵曹草記。答曰,依啓。姑勿逼迫,從容開諭,俾無相殺之患。
傳曰,頃日禁喧別監,令該曹更爲囚禁治罪,今後內外鬪詰之訟,竝令玉堂聽理。內下記草
上在慶德宮。停常參·經筵。
大司憲張維,執義崔惠吉,掌令權淰,持平閔光勳,避嫌。大槪,誠未上格,反下嚴批,至以歸咎君上群起營救等語爲敎,今日備忘,內外鬪詰之訟,竝令玉堂聽理,此無非臣等妄言之罪也。爲辭避嫌。
諫院啓,頃日玉堂入直之官,推捉外人,誠不能無失,而此不過下輩自中鬪詰之事,因此至有推考之命,恐非殿下平日優待儒臣之意也。言官論事,意在救正,而非徒未蒙採納,反下嚴批,至以不顧事理群起營救等語爲敎,而今朝下備忘,辭氣之不平,擧措之未安,有倍於前儒臣,職專輔導,聽理鬪訟,斷無是理,聖批及此,求所以戒飭臣僚者,終未免爲忿懥之歸耳。事雖微細,所關極重,儒臣推考之命,玉堂聽理之敎,竝命還收。答曰,不允。
李曙上疏大槪,頃者以山城事,荐有賜馬藏獲之命,曾於榻前,煩言複語,僭妄陳達,又以章箚瀆冒,未蒙允可,恕微臣力辭之意,還收成命事。
答金時讓箚曰,箚陳之事,當議處焉。
禁府都事金是樞,靈山等地緣坐罪人成玉道父·呂後望父·李侹子,處絞後,入來。
院啓,鄭斗源加資改正事。答曰,不允。諫院出仕事,依啓。故判書朴鼎賢日記
上在慶德宮。停常參·經筵。
傳曰,産室廳提調以下,書啓。
府啓,興販停罷等事。玉堂推考·聽理等事。答曰,不允。
金自點箚子,江都句管堂上辭免事。答曰,卿之才局,實合此任,廟堂之薦,亦非偶然,卿其勿辭,盡心料理。
院啓,鄭斗源改正事。還收儒臣推考之命,玉堂聽理之命事。答曰,不允。
金自點再箚,句管江都辭免事。答曰,予意已諭,宜勿固辭。故判書朴鼎賢日記
答禮曹判書金尙容箚曰,省箚俱悉卿懇。卿宜勿辭,調理察職。
兵曹草記。答曰,依啓。此米千五百石,送于江都,以補軍餉。
答完豐府院君李曙疏曰,省疏具悉卿意。薄賞,不必固辭,卿須安心。
答承旨推考啓辭曰,先罷後推。吏曹郞廳闕省記事
疊判尹金自點箚子。答曰,省箚俱悉。卿之才局,實合此任,廟堂之薦,亦非偶然。卿其勿辭,盡心料理。內下記草
午時酉時,日暈。
上在慶德宮。停常參·經筵。
院啓,喉舌之臣,出納惟允,乃其職也。昔宋臣杜衍,封還內旨,仁宗嘉納而優答。殿下之使臣以禮,遠邁於宋帝,而今日銀臺之官,獨不及於宋臣,誠可歎也。再昨下備忘,令玉堂聽理鬪訟,辭旨極重大,非和平底氣像,爲政院者,所當陳啓,卽爲封還,使一時失中之敎,不至傳播中外,而非但寂無一言,至令玉堂書吏,謄書而去,有若分付者然,事甚無謂,當該承旨,請命罷職,同參承旨,竝推考。答曰,承旨請罪,事極無謂,更勿瀆擾。
罷職見告,吏曹佐郞蔡裕後。
府啓,興販等事。玉堂推考,內外鬪訟令玉堂聽理事,竝還收成命。答曰,不允。
院啓,鄭斗源事。推考·聽理等事,還收成命事。答曰,不允。故判書朴鼎賢日記
戶曹草記。答曰,依江原道大同例,折價題給,便當,更議處置。
答平壤進士楊漸亨等疏曰,省疏俱悉。疏辭,當令議處焉。內下記草
未時申時,日暈。
上在慶德宮。停常參·經筵。
有政。吏批,以李景曾·兪省曾爲副校理,金南重爲舍人。
傳曰,頃日啓下李貴箚子,何至今不爲回答乎?問啓。
傳曰,南漢城兵糧措備時,有功勞人,書啓。
院啓,鄭斗源事,還收玉堂聽理鬪訟之命事,當該承旨罷職,同參承旨推考事。答曰,不允。前啓,玉堂官推考還收事,停啓。
領議政箚子,臣之宿患塊漲之症,漸至深重,近又眼痛添苦,眼精翳羃,不能開睫視物,決無供仕之勢,臣本職及兼帶內醫提調,爲先乞遞事。
府啓,各衙門興販停罷事,玉堂推考·聽理事,還收成命事。答曰,爾等,身爲臺官,非法之事,所當論劾,而反爲營救,甚無謂也。弊及民間,則雖或勳舊,不可容貸,而況玉堂乎?爾等若欲勿推,則其所爲是之,可也。旣稱其非,而又請勿咎事,不成說話矣。此事祟於別監,予不爲嫌,況非推捉別監者乎?若此不已,則年少之輩,憑官作弊,恃黨縱恣,必如昏朝而後已,予恐不止於爲館人發差而已也。近來下凌上替,凡事小無可爲,時人之態,予竊痛焉。貿販事,不允。
備忘記,嬪宮産室廳都提調領議政·提調洪瑞鳳·副提調李聖求,各熟馬一匹,捲草官朴東善,醫官申得一,半熟馬一匹,孫夢象,兒馬一匹,奏時官二,各弓子一丁賜給。故判書朴鼎賢日記
答領議政箚曰,省箚俱悉卿懇。予甚慮念,卿須勿辭,調理行公。內下記草
刑曹判書朴鼎賢啓,臣曾忝知義禁府,刑部,詞訟煩劇之任,不得兼王府重地,已成規例,兼帶知義禁,遵照舊例遞差之意,惶恐敢啓。傳曰,依啓。
啓曰,本府都事宋夢錫,居在公淸道扶餘地,除授後病重,不得上來云,請改差,以在京無故人,速爲差出。答曰,依啓。禁府謄錄
未時,太白見於巳地。申時,日暈,白雲一道如氣,起自乾方,直指坤方,長十丈餘,廣一二尺許,漸移東方,良久乃滅。夜五更,月暈。
上在慶德宮。停常參·經筵。
傳曰,領議政處,遣內醫看病。
副元帥書目,臣旣被誣於一守令,勢難靦顔行號令於軍中,請罷臣職事。
判敦寧金尙容箚子,臣分外蒙恩,浹旬調治,庶冀少蘇,擬卽出謝,而自昨日眩暈重發,不能擧頭,痢疾暴下,度數難計,出仕無期,兼帶禮曹判書·判義禁府事,特命遞改事。
兩司,以昨日批答未安,避嫌。故判書朴鼎賢日記
備邊司粘目。答曰,依允。且勇兵,設或可爲辦出其直,誠極重難,何以言之?我國之人,本來貧窮,又各有身役,今若無論貴賤,竝令出布,則擧國駭怨,根本失潰,計口徵布,決不可輕議也。烽燧一事,次邑則罷格報變,容或可矣,至於無論遠近,徑先擧火,似爲不可。此一款亦勿施行。內下記草
上在慶德宮。停常參·經筵。
政院啓大槪,兩司竝遞爲敎,臣等相顧驚愕,不料聖明之朝,乃有此等擧措乎?因一微細之事,輾轉爲未安之敎,一節加於一節,以致兩司俱空,竊恐臺閣之氣,自此而索然矣。請還收遞差之命。傳曰,勿煩。
平安監司書目,定州報,接伴使權泰一,本月二十三日卒逝事。傳曰,令本道棺一部題給,又令所經各官護送。
府前啓。竝不允。新啓大槪,執議崔惠吉,掌令權淰,持平閔光勳,正言尹鳴殷,大司諫洪霶,獻納李景仁,正言池德海,司諫金槃,竝引避而退。隨事捄正,乃是臺官之責,有何營救之心?前後批旨,極其嚴峻,誠爲未安。其於論事,斷無可避之嫌,請竝出仕。答曰,不允。兩司官員,竝遞差。
吏曹,黃都督接伴使李如璜。啓。
答判敦寧金尙容箚曰,省箚俱悉卿懇。卿辭至此,禮判,當勉副焉。故判書朴鼎賢日記
備邊司粘目。答曰,依允。兩差所付之物·管餉,譯官授送。
刑曹粘目。答曰,功減一等,除贖決杖爲乎矣。順翼乙良,除刑推照律。
答玉堂箚曰,依啓事,臺諫出仕。內下記草
自巳時至未時,日暈。夜五更,沈霧。
上在慶德宮。停常參·經筵。
有政。吏批,以鄭百昌爲大司諫,張維爲左參贊,鄭光績爲禮曹判書,韓必遠爲執義,金世濂爲司諫,李坰爲掌令,李景曾爲獻納,趙公淑爲持平,趙贇·李元鎭爲正言,李時楳爲奉敎,李敬輿爲副提學,宋象仁爲禮曹參議,權淰爲弼善,尹鳴殷爲司書,趙絅爲副校理,趙珩爲說書,姜大遂爲修撰,金槃爲應敎,崔惠吉爲副應敎,李彦英爲淸州牧使,洪霶爲同知。
領議政初度呈辭。傳曰,不允批答。
禁府,安埈拿囚。啓。故判書朴鼎賢日記
禮曹草記。答曰,依乙巳年規矩施行。別試規矩。內下記草郞廳金朝潤校正。日記廳郞廳金龜祥書。
上在慶德宮。停常參·經筵。
謝恩,應敎金槃。
兵曹啓曰,八月十一日別試,平安道試取規矩,敢稟。依乙巳年規矩例施行,傳敎矣。乙巳規矩,則六兩二矢百步,騎射一次四中以上,二才俱入格試取。以此知委之意,敢啓。依啓。
院啓,玉堂聽理還收成命事。答曰,依啓。前啓,鄭斗源賞加還收事,承旨罷職推考事,停啓。
府啓,各衙門貿販停罷事。不允。前啓。還收玉堂官員推考之命事,停啓。
黃都督問安官書目,風雨連日,不得發船事。
禮判鄭光績箚,病稽謝恩,乞遞事。故判書朴鼎賢日記
備邊司粘目。答曰,依允。且本府砲額,大小三百八十各加定,以充千數,都監鳥銃,優數下送。
院啓。答曰,依啓。玉堂官員聽理還收事。
答府曰,不允。出仕事,依啓。
知敦寧金尙憲箚子。答曰,省箚俱悉卿懇。卿精神未衰,無煩此讓。
大司憲朴東善箚。答曰,省箚俱悉卿懇。卿勿固辭,調理察職。內下記草
夜一更,巽方坤方,有氣如火光。
上在慶德宮。停常參·經筵。
傳曰,江原監司申得淵,東萊府使洪雴,全羅水使宋英望引見。
領議政再度呈辭。傳曰,不允批答。
傳曰,陳慰使鄭斗源,冬至書狀官羅宜素,明當引見,食後來待事言之。
府啓,貿販停罷事。不允。
鄭斗源上疏,加資辭免事。故判書朴鼎賢日記
傳曰,本月念間,欲爲觀射于郊外,此意言于該曹。
吏曹粘目。答曰,此人善於治民,且知兵務,特爲仍任,一以副民願,一以爲緩急一隅之用。
副護軍鄭斗源上疏。答曰,省疏俱悉。近來朝天使臣,相繼渰沒,故予見辭單,未嘗不惻然,無事回還,則亦未嘗不喜也。卿九死生還,覓來西砲,亦甚精巧,故用表予嘉悅之意,卿宜勿辭。
兵曹粘目。答曰,邊潝之言,如是明白,則不必更査,分揀安徐。
宣惠廳草記。答曰,知道。今後凡禮葬役軍價米,皆以本廳所在題給,烟軍切勿調用。內下記草
領議政吳允謙再度呈辭。傳曰,不允批答。
夜一更,黑雲一道如氣,起自坤方,直指巽方天際,長十餘丈,廣尺許,良久乃滅。三更,流星出畢星上,入東方天際,狀如甁,尾長三四尺許,色白,光照地。
引見時,全羅水使宋英望所啓,小臣曾爲公淸水使時,見有氷丁價布,每歲秋冬間,收布於水軍,來納于京者,多至四同,而人情至於三十餘匹,公淸之木如此,則他道必稱是,軍士立番之外,又爲引番收布,以充於氷丁之價,軍士極以爲冤矣。且臣前爲軍器僉正時見之,則兵曹所給之木,一梗十五匹,以此計之,則六梗九十匹,未知其盡用於藏氷,而其數如許耶。上曰,令該司査覈變通事,傳敎矣。古例相考,則內氷庫兩梗修理時,公淸道水軍五十名,四十日赴役,而例收價布四同雇立,東西氷庫刈薍時,公淸道水軍九十名,十七日赴役,而亦爲例收價布四同十三匹十三尺雇立。宋英望所啓,氷丁價布納京者,多至四同,必是此兩件事,而誤以爲藏氷時用也。至於納木時人情云者,此是當今痼弊,所當痛革。公淸水軍之獨有此役者,必以近京,而祖宗朝舊法如此,更無率爾變通之策矣。敢啓。傳曰,知道。兵曹謄錄
上在慶德宮。停常參·經筵。
吏曹啓大槪,京畿監司書狀云云,守令箇滿而遞,載在令甲,不容撓改,張紳善之狀,實出於軍民之誠心號是乎矣,爲有司者,在於執法而已。府使張紳,仍任安徐,何如?啓。此人善於治民,且知兵務,特爲仍任,一以副民願,一以爲緩急一隅之用。
秋信使朴書目,臣之一行,處處阻水,今始到林畔,唐千總尙可喜,率軍兵六百四十九名,自蛇浦出來,指向義州云云,若相値中路,則必有難處之患,極爲悶慮事。
傳曰,李曙·金自點,江華留守李時白,命招引見。
去夜,外各營內擲奸。
政院啓曰,視事以盛暑溫繹間停之矣。秋涼已入,視事取稟之意,敢啓。答曰,知道。
府啓,興販停罷事。不允。故判書朴鼎賢日記
答領議政吳允謙三度呈辭曰,不允批答。
上在慶德宮。停常參·經筵。
兵曹啓曰,當日咸陵君李澥,差備門外擊錚,極爲駭愕,令攸司囚禁治罪。傳曰,依啓。
諫院箚,廣包荒之量,擴求言之路事。答曰,知道。
政院啓曰,李澥囚禁事,傳敎矣。李澥,乃二品勳宰,移義禁府推考乎?傳曰,依啓。
兵曹,郊外親臨觀射吉日,今月二十四日爲吉云,依此施行。啓。傳曰,依啓。
府前啓,各衙門財穀,令戶曹句管,興販停罷事,停啓。
昨日引見時,上謂李曙曰,司僕寺屯田所出措備木極多云,未可助工於江都耶?曙曰,所儲幾二百餘同,一半輸送乎,沒數輸送乎?上曰,自本司斟酌爲之。曙曰,當退與一提調相議爲之。故判書朴鼎賢日記
戶曹草記。答曰,依軍器寺啓辭施行。
刑曹草記。答曰,知道。其前後異辭之狀,尤極可駭矣。
備邊司草記。答曰,知道。各處船材,一依祖宗朝事目,盡心培養,切勿濫用事,各道監水使處,下諭申飭。
備邊司粘目。答曰,依允。且義州之事,兵判金時讓之言,似有所見,糧餉·器械措備後,大擧修築,俾無有名無實之害。
給由馬,澆奠床備給。金尙憲·韓汝漫等掃墳事
柳舜翼呈辭。答曰,給由馬,澆奠床備給。以上內下記草
啓曰,新除授都事李鉁,同姓四寸孽妹,乃府經歷李椲妾也。法當相避,在下都事李鉁改差,何如?答曰,允。禁府謄錄
上在慶德宮。停常參·經筵。
有政。吏批,以金南重爲校理。
禁府,咸陵君李澥拿囚。啓。
昇平府院君金瑬箚,衰年積傷,又經大病,困篤之餘,奄奄就席,遞臣都體察使,以竟天地生成之恩事。
領議政四度呈辭。答曰,安心調理。
訓鍊都監草記。答曰,依啓。一百柄加下送。水原鳥銃事
兵曹草記。答曰,習陣勿爲。內下記草
上在慶德宮。停常參·經筵。
兵曹啓曰,今此郊外觀武才時,若有習陣之擧,則百官當爲插羽紅衣,且有畿甸徵兵之擧,敢稟。傳曰,習陣勿爲。
摠戎廳草記。答曰,知道。令該曹參酌施賞。
前軍器判官李聖錫上疏。答曰,省疏俱悉。深嘉爾誠,疏辭,令廟堂量處。內下記草
領議政五度呈辭。答曰,安心調理。
上在慶德宮。停常參·經筵。
傳曰,史官一員待命,騎馬三匹·卜馬一匹立之。園所內擲奸。
秋信使書目,本月初二日,無事越江事。
答金瑬箚曰,卿其勿辭,凡干軍務,在家裁處。
府啓,近來掃墳·加土·沐浴呈告,已極紛擾,而澆奠床·給馬之命,相繼而下,列邑措辦之費,廚傳供億之方,各驛夫馬之弊,有不可言。一品宰臣外,請撤給馬·澆奠之命。答曰,已命下還收埋沒矣。故判書朴鼎賢日記
給由馬·澆奠床備給。母墳拜掃事,李時昉父母墳拜掃事李愼呈辭。
答吏曹〈粘〉目曰,情理甚切,依願施行。金槃乞郡事
傳曰,只遞本職。戶判金起宗
領議政五度呈辭。答曰,安心調理。
答府粘〈目〉曰,依允。照律。且趙宅慶等,所當律外加罪,但今年不無可恕之事,姑依律施行。
靑原君沈器遠箚。答曰,省箚俱悉。卿才可堪此任,宜勿控辭。內下記草
啓曰,來十一日文武科別試初試時,府郞廳十員內,一員在外,一員未差,餘在郞廳八員,皆將赴試。五所場中禁亂官十員,及本府當直晝夜直公事郞廳一員,竝十三員,依前例,令吏曹,假郞廳差出,何如?答曰,依啓。禁府謄錄
午時未時,日暈。
上在慶德宮。停常參·經筵。
有政。吏批,以崔惠吉爲司諫,金壽翼爲禮曹佐郞,洪爲軍器正,金藎國爲戶曹判書,韓汝溭爲工曹判書,金世濂爲舍人,朴安悌爲相禮,李植爲杆城郡守。
領議政六度呈辭。傳曰,安心調理。
明有晝講。
府啓,一品宰臣外,請撤給馬·澆奠床之命事。依啓。
政院啓曰,來十一日,輪對日次,取稟。傳曰,爲之。
司憲府啓本,校理辛啓榮,修撰李命雄等。下輩與隣人鬪詰之事,非官員所可知,而不念國法,發差推捉,貽弊民間,事甚不美,罪笞五十,附過還職。功減一等,竝遞差。故判書朴鼎賢日記
傳曰,司僕正鄭弘溟除授。
傳曰,濟州進上首髢,頃年爲民蘇復,姑爲蠲減。今則民之蒙惠,旣久,永廢正貢,亦似未妥,令本州依封進事,言于該曹。
傳曰,有頉處察推,褥席不同緣由,問啓。興慶園摘奸。內下記草
上在慶德宮。停常參·經筵。
謝恩,校理金南重。
公淸監司書目,連山呈,前參判金長生卒逝事。
傳曰,晝講停。
院啓,東萊柳汝恪,釜山僉使文希聖,左水使金鎭,各挾官娼,納物圖贖,將爲載來之計。若此不已,沿邊數十戶之邑,將不日而空矣。縱恣無忌之狀,不可不懲,請竝命罷職不敍,其所蓄官物,一一還籍。答曰,姑先推考。
府啓,工曹佐郞元海一,爲人麤鄙,京江船隻搜括之際,顯有泛濫之事,刑曹正郞梁時獻,性本庸劣,聽訟之際,昏昧不省,不合詞訟重地,請竝罷職。答曰,依啓。梁時獻遞差。
禮曹草記。答曰,知道。今後依舊例,勿爲差定。應辦官事
吏曹判書洪鳳瑞箚。答曰,省箚俱悉。卿其安心勿辭。
備邊司草記。答曰,依啓。鷄林府院君李守一,亦令往見。內下記草
上在慶德宮。停常參·經筵。
有政。吏批,以金南重爲司諫,崔惠吉爲應敎,權濤爲副校理,尹坵爲修撰,辛啓榮特旨爲刑曹正郞,鄭道亨爲工曹佐郞。
吏曹啓曰,兩司之通避,不在於法典,故先王朝不曾有此事,而曁至昏朝,事多苟簡,通避之規,斯焉作俑。識者之爲非,久矣。只緣因循,未卽捄正。今此諫院啓辭,實得論事之體,自今以後,一依法典施行,何如?傳曰,允。
禁府啓目,咸陵君李澥所供如此,上裁何如?啓放送議處爲乎矣。趙啓遠等所犯,俱極可駭,竝拿鞫定罪。
禁府,趙啓遠拿囚。
領議政七度呈辭。入啓。
備邊司啓曰,江都築城基址看審事,臣李曙·金自點·金時讓,榻前承命,卽當下去,而所屬各邑軍兵信地分排一事,亦於今月當施,各營之將各官守令,今十三日一齊來待事,行會,臣等亦於十一日下去之意。敢啓。傳曰,依啓。李守一亦令往見。
禁府,柳琳前任兵使時,移置妻子城外罪,決杖一百,發邊遠充軍,告身盡行追奪。啓。
院啓,柳汝恪·文希聖·金鎭罷職不敍事。答曰,已諭。
明日輪對官落點,奉常僉正車雲輅,司䆃正金聲發,典籍李夢徵,義盈主簿任振,豐儲主簿李成祿。故判書朴鼎賢日記
禮曹啓目。答曰,別致賻,令本道□□□造墓軍量宜題給。金長生卒逝事
答院曰,依啓。黃都督接伴使,速爲發送事。內下記草
文科一所試官李貴·鄭廣敬·李敏求,參試官鄭弘溟·李時稷·辛啓榮,金霱,監試官鄭百昌·李坰,二所試官李慶全·鄭斗源·李景奭,參試官權淰·洪·沈東龜·徐挺龍,監試官韓必遠·李景曾,三所試官李弘胄·金壽賢·李景憲,參試官尹棨·朴安虎·李命雄·鄭雷卿,監試官金南重·李惟達。故判書朴鼎賢日記
啓曰,李澥元情公事,判付內,趙啓遠等所犯,俱極可駭,竝拿鞫定罪事,傳敎矣。趙啓遠則已爲拿囚,安獻徵則以推考敬差官,方在公淸道靑陽地,發遣羅將拿來。何如?答曰,允。
啓曰,李澥元情公事,放送議處事,判下矣。臣等反覆參商,則今此淑女獄事,乃是莫重莫大之獄,必須趙啓遠·安獻徵等拿來推問,見其供辭,然後兩邊曲直情狀,可以詳知。趙啓遠等未元情前,以一邊之言,恐不可徑先議啓也。況淑女等獄事,敬差官時未推覈,俾自本道,得其端緖,分明罪犯綱常,然後當爲本府罪人,本道時無明白狀啓,淑女不爲本府罪人,獄事前後,渠未能詳知,尤不敢輕易議處。敢啓。傳曰,知道。
啓曰,柳琳,富寧府定配啓下矣。本府郞廳皆式暇入場,無一員遺存,以假郞押送之意,敢啓。答曰,允。禁府謄錄
自午時至酉時,日暈。夜自一更至三更,月暈。五更,有霧氣。
上在慶德宮。停常參,只晝講。
謝恩,修撰尹坵。
晝講。入侍時,同知事張維,特進官金慶徵,參贊官姜弘重,侍讀官權濤,檢討官尹坵,假注書金,記事官趙珩·沈之漢。講書傳周書召誥,自左傳曰武王克商,至則其悅以使民可知也。
鷄林府院君李守一,完豐府院君李曙,洛興君金自點,兵曹判書金時讓,江華出去。
禁府,柳琳,劍山山城徒三年定配。啓。
政院啓,今別試武科,平安道則定於本道設行矣,承旨一人奉命下去,何承旨下去乎?傳曰,同副承旨鄭之羽下去。
兵曹啓大槪,公淸各邑皁隷米布不納,請監司推考。其中尤甚不納,公州牧使洪振道,牙山縣監李灝,先罷後推。傳曰,依啓。
院啓,無城上所,姑停。故判書朴鼎賢日記
掌隷院粘目。答曰,上言中所謂甲子年奔竄之說,似爲不實,除尋常詳覈處置。內下記草
自昧爽至卯時,有霧氣。未時,日暈。申時,日暈兩珥,暈上有背,色內赤外靑。夜五更,有霧氣。
上在慶德宮。停常參·經筵。
領議政八度呈辭。傳曰,安心調理。
禮曹啓,金長生弔祭乙良擧行,致賻,姑依近例勿爲,何如?答曰,依允。別致賻,令本道造墓軍量宜題給。
政院啓大槪,韓汝稷上疏捧入事,今承上敎,不勝惶恐。傳曰,知道。如此猥濫之言,勿謂捧入,以尊體面。
禁府啓,安獻徵,以推考敬差官,方在靑陽地,發遣羅將拿來,何如?傳曰,允。
傳曰,鳳林大君吉禮,十月太遠,九月內擇定事,言于該曹。
兵曹啓大槪,輪對時,承旨姜弘重所啓,平安道武科殿試設場事,承旨將爲下去,今者爲二十八人殿試,下送承旨,事體重大,依常時例,殿試則上來試取,何如?上曰,啓辭似當,更爲議處事,傳敎矣。此公事,原係大臣議處,更議大臣處置,何如?傳曰,允。
平安兵使書目,鐵山報,虜情事。
一所試官啓,今日名紙踏印時,有朴神仙姓名者,取考其皮封,則中無所書,捉來査問,則自云本名閔繼騫,而或稱黃州武人,或稱京衙門軍官,其變姓名空紙皮封,濫入場中之狀,極爲可駭,囚禁治罪,何如?傳曰,拿推。故判書朴鼎賢日記
備邊司草記。答曰,知道。其中調兵一事,在於議處之中,故言之矣。內下記草
自昧爽至卯時,日暈,沈霧。午時,日暈。
上在慶德宮。停常參·經筵。
兵曹啓大槪,平安道武科殿試遣承旨事,議大臣,則尹昉·李廷龜議,初試入格者,只二十八人云,依例來赴殿試無妨云上裁何如?啓。答曰,依議施行。故判書朴鼎賢日記
答平安道義州居前權管白光宗等疏曰,省疏俱悉。觀爾等疏辭,予甚惻然。收復之事,朝廷方欲料理,爾等姑退而俟之。
答昇平府院君金瑬箚曰,省箚俱悉卿懇。如此艱虞之時,不可膠守常規,差病間安心裁處,更勿控辭。內下記草
上在慶德宮。停常參,只晝講。
晝講。入侍時,同知事張維,特進官尹昕,參贊官李聖求,侍講官權濤,檢討官尹坵,假注書金,記事官趙珩·沈之漢。講書傳周書召誥,自太保乃以庶邦冢君,止其可不疾敬德乎。
備邊司啓大槪,黃都督接伴使李如璜奴呈狀云云。如璜自海西遞職之後,□胖彭脹,頓異人狀,行役致遠,決不可期,而拜起趨蹌,尤無堪任之理,若强令發送,則又致狼狽貸事之患,改差何如?答曰,依允。
金瑬箚,乞遞都體使,俾恩義兼盡,公私兩遂事。批答在上
領議政九度呈辭。傳曰,安心調理。
禮曹啓,秋節已入,雨勢如此,來十五日爲始,四門禜祭,三日而止,何如?答曰,依啓。故判書朴鼎賢日記
宗親府草記。答曰,知道。此事極爲非矣。其時發論之人,査出推考。李時楨等,令該曹相當職待闕除授。
答前主簿韓宜吉疏曰,省疏俱悉。爾誠。所陳之事,當留念而採施焉。
答領議政吳允謙箚曰,省箚俱悉。予甚慮念。卿雖有病,不可輕退,須勿固辭,臥閤論道。
傳曰,來二十四日觀武才初試,六兩二矢百步,片箭百三十步三矢一巡,毛毬·騎芻·用劍·砲手鳥銃。
兵曹草記。答曰,依啓。六兩二矢俱入片箭·騎芻·毛毬一中以上,用劍上下以上,試取,而雖一技入格者,亦爲試取。
二所試官啓辭。答曰,知道。竝用之意,已爲下敎于政院矣。入格者二十四人等無故落榜令兵曹禁軍務屬事
答院曰,依啓。柳汝恪等事,不允。臺諫出仕事。內下記草
上在慶德宮。停常參·經筵。
宗親府啓大槪,頃者富林守昌胤之子李源,爲司評時,以賤孽見彈,仁山副令瑀子時楨,亦爲宣傳官,而以門地卑微被論。祖宗朝勿論嫡庶,皆爲授職,代代有蔭。近論宗室之裔,指爲賤孽卑微,豈體祖宗之本意乎?惶恐敢啓。批答見上
領議政箚,臣病勢漸重,陳情乞遞事。批答見上。仍傳曰,遣內醫看病。
吏曹,黃都督接伴使李溟。啓。
武一所,罷場詣闕。故判書朴鼎賢日記
禁府啓曰,伏見江華留守及別將等書狀,圍籬墻垣,因雨頹毁云,姑待雨勢快晴,發遣本府都事,與留守眼同還築,何如?答曰,允。禁府謄錄
昧爽至卯時,沈霧。
上在慶德宮。停常參·經筵。
有政。吏批,以吳竱爲校理,兪省曾爲副修撰。
召對。入侍時,參贊官吳䎘,侍讀官權濤,檢討官尹坵,假注書金,記事官趙珩·沈之漢。講書傳周書召誥,自相古先民有夏,止故謂天土中。
謝恩,副修撰兪省曾。
傳曰,召對爲之。
武一所啓大槪,兩所各取一百三十六人,雖有啓下事目,本所入格者,纔四十員,事勢如此,未滿定額之意,敢啓。答曰,知道。
院啓,東萊柳汝恪,釜山文希聖,左水使金鎭等,罷〈職〉不敍事。不允。
政院啓大槪,武科二所,則准一百三十六人之數,其入格而落者,二十四人云,一所入格,則纔四十人,於元額不能三分之一,一二所當該入門官,請推考。傳曰,依啓。入格四十二人,竝用,可也。
禁府,安獻徵拿囚。啓。故判書朴鼎賢日記
上在慶德宮。停常參·經筵。
領議政十度呈辭。傳曰,安心調理。
院啓,柳汝恪等事。不允。
文科一所三所·罷場詣闕。
明日,有晝講。
右相·禮工曹參判·觀象監提調,以光陵改莎草,出去。故判書朴鼎賢日記
傳曰,冬防已迫,而時急料理之事,一不議啓,極爲寒心。令體察使斯速回啓,俾無緩不及事之患。
答院曰,當觀其緘辭而處之,姑勿强煩。內下記草
上在慶德宮。停常參,只晝講。
晝講入侍時,同知事朴東善,特進官洪霶,參贊官鄭之羽,侍讀官權濤,檢討官兪省曾,假注書金,記事官趙珩·沈之漢。講書傳周書召誥,自王先服殷御事,止而祈天以歷年也。
文科,罷場詣闕。
延平府院君李貴箚。答曰,省箚俱悉。此事於卿無損,宜安心。內下記草
上在慶德宮。停常參·經筵。
傳曰,前日直赴之人,今此別試,竝令許赴。
領議政十一度呈辭。答曰,安心調理。
副提學李敬輿,在外入來。
戶曹判書金藎國,病重辭職事。答曰,省箚俱悉。卿宜勿辭,調理察職。故判書朴鼎賢日記
答府曰,依啓。臺諫處置事。內下記草
上在慶德宮。停常參·經筵。
謝恩,副提學李敬輿。
有政。吏批,以李景曾爲副修撰。
召對。入侍時,參贊官姜弘重,侍讀官權濤,檢討官兪省曾,假注書金,記事官趙珩·沈之漢。講書傳周書召誥,自其惟王,止奉以助祭云。
文科講經,一所試官,崔鳴吉·尹昕·睦大欽。參試官,高傅川·柳景楫·金灦·李惕然。二所試官,尹義立·柳舜翼·金光炫·李培元·李景義·申敏一·卞時益。
傳曰,召對爲之。
院啓,今此別試初試一所終場,四館巡場檢飭時,只主掌一員追參,其館,三館,終始不來,請日次當該官,先罷後推。今此武科一二所錄名官,循私用情,稍有勢力者,皆送二所,及其出榜,過不及懸殊,極爲痛駭,兩所當該錄名官,命拿鞫定罪。答曰,依啓。一所錄名官推考。前啓,柳汝恪等,緘答間姑停。
禁府,二所錄名官金應順,拿囚。
監試官,一所,李惟達·金南重。二所,韓必遠·安時賢。故判書朴鼎賢日記
刑曹粘目。答曰,依允。金汝孝·崔夢龍等乙良,分揀。內下記草
禁府啓曰,江華圍籬墻垣頹落處,前因留守及別將狀啓,待霖雨開霽,發遣本府都事,眼同留守改築事,已爲回啓爲白有如乎。今見留守·別將等狀啓,西墻一把半,又有頹毁云。急急發遣都事,依前啓辭,與留守眼同,一二日內改爲修築,何如?答曰,依允。禁府謄錄
上在慶德宮。停常參·經筵。
李貴箚子大槪,亟下臣箚,斷定大禮,以明倫紀事。留政院。
去夜,政院啓,護軍李昭漢,試官望命牌後,趁不來詣,以致望筒日暮始入,極爲非矣,請推考。傳曰,先罷後推。
四館應罷,李晠傳·閔賀。啓。
鷄林府院君等,江華將官·出身試射單子。傳令該曹,前例相考,參酌論賞。
領相十二度呈辭。呈政院。
鷄林府院君李守一以下,江華築城基看審後,入來。
國忌,無所啓。故判書朴鼎賢日記
傳曰,奴婢出給之事,所關甚重,而不考都案,泛然回啓,極爲駭愕。官吏竝爲推考,以懲其循私蔑法之罪。
右相等啓辭。答曰,知道。勿爲惶恐。
禮曹草記。答曰,知道。事勢如此,則明春修改。內下記草
上在慶德宮。停常參·經筵。
國忌,無所啓。
平安監司閔聖徽病重乞遞事。傳曰,勿辭,調理察職事,回諭。故判書朴鼎賢日記
備邊司粘目。答曰,依回啓施行爲乎矣。宗敏之事,極爲可嘉,熟馬一匹賜給。內下記草
夜一更,有霧氣。四更五更,月暈。
兵曹啓曰,郊外擧動時,各差備用軍之數甚多,而講經兩所定送軍二百名,四門祈晴祭定送軍六十名,講經若不及罷,則更無推移之路,不得已京下番軍及空闕守直軍抽用,何如?傳曰,依啓。
兵曹啓目,節到付承政院甘結內,氷庫兩梗修理役軍五十名,四十日依前定給事,手本啓下是白有亦,同役軍依前例,公淸道水軍五十名,四十日役價收捧上送之意,本道水使處行移,何如?啓。傳曰,依允。兵曹謄錄
上在慶德宮。停常參·經筵。
謝恩,副修撰李景曾。
有政。吏批,以李景憲爲承旨。
開城留守書目,白遊擊率家丁五十四名,到本府事。
吏曹,白遊擊接伴官崔煜。
領議政十二度呈辭。傳曰,安心調理。
明日觀武才,三嚴卯初。
傳曰,騎芻·六兩·毛毬·鳥銃,郊外爲之,柳葉箭·片箭·用劍·殺手,崇政門外爲之。
府啓,接伴使李如璜,病呈備局得遞,李溟又陳疏稱病,請竝推考。李溟急急發送。猥濫自便之疏,政院至溷天聽,請色承旨推考。答曰,李如璜等,皆有實病,不必推考。資正趙昌遠,以治績,曾有準職承傳,今已經累年,以六品前御,超授正三品之職,政體顚倒,請遞差。答曰,昌遠雖似無漸,彰善之擧,不可不如是,勿爲更煩。故判書朴鼎賢日記
未時,太白見於巳地。
上在慶德宮。停常參·經筵。
慕華館親幸,觀武才。
兵曹啓,柳葉箭·片箭·用劍·殺手技藝,崇政門外爲之事,傳敎。令日官別爲擇日之意,敢啓。答曰,知道。
府啓,李如璜·李溟推考事。趙昌遠遞差事。答曰,已諭,勿煩。
講經一二所,罷場。
榻前院啓,武科一所錄名官拿推事。答曰,依啓。
榻前大司憲·大司諫啓,今日已暮,且有雨徵,人君擧動,不可犯夜而還,請早爲還宮。答曰,依啓。
政院啓,觀武才未畢,命官,何大臣爲之乎?上曰。海昌君隨駕而來,則海昌君爲之。
府啓,又頃者文科一所出榜時,枝·査同官,再三招致,終始不來,因此出榜稽遲。其所枝·査同官,終不來參者,核發罷職。答曰,依啓。故判書朴鼎賢日記
禁府啓曰,今日慕華館擧動時,盤松近處,名不知女人擊錚,極爲駭愕,令攸司囚禁治罪,何如?答曰,依啓。
禁府啓曰,今月二十四日慕華館親臨觀武才時,府郞聽十員內五員,講經試暇,兩所禁亂官各一員,本司晝夜直一員,餘在郞廳二員,隨駕不足,假郞廳九員,依前例令吏曹差出,何如?答曰,依啓。禁府謄錄
上在慶德宮。停常參·經筵。
禁府,田闢·金泰建·崔繼策拿囚,田闢,決杖放送。
黃都督問安官金世濂,白遊擊接伴官李慶相,入來。
領議政十三度呈辭。傳曰,安心調理。
府啓,趙昌遠事。不允。
司諫金南重,掌令李惟達,以一所監試官出榜時,擧子姓名誤書,引避遞差。故判書朴鼎賢日記
吏曹參判箚。答曰,省箚俱悉。卿其勿辭,安心往來。
答接待草記曰,善爲措辭開諭,俾無後弊。
答府曰,依啓。內下記草
未時,太白見於巳地。夜一更,流星出牛星下,入箕星上,狀如鉢,尾長七八尺許,色赤。
上在慶德宮。停常參·經筵。
謝恩,副應敎崔惠吉。
有政。吏批,以權淰爲掌令,李惟達爲弼善,南以雄爲慶尙監司,申景琥爲會寧府使,李愼爲永興府使,尹昕爲江陵府使,權濬爲工曹正郞,金尙缺爲刑曹參議,吳竱爲直講,以尹坵爲獻納。
吏曹啓大槪,慶尙監司趙希逸辭狀云云。再上辭章,必欲解遞,似當依願改差。上裁何如?啓。傳曰,依回啓施行。
觀象監,今月二十五日未時,太白見於巳地。啓。
白遊擊接伴官崔煜,入來。
兵曹,崇政門觀武才,九月初三日,推擇。啓。
右相箚,略陳所見,仍乞遞免事。答曰,省箚俱悉卿意。卿其勿辭,調理察職。
府啓,趙昌遠遞差事。不允。故判書朴鼎賢日記
答府曰,依啓。措語見上
左議政李廷龜箚子。答曰,省箚俱悉卿意。卿其勿辭,調理行公。內下記草
禁府啓曰,兩界近邊定配罪人移配事草記,允下矣。前日啓下單子內,各其罪人名下,移配處所,付標黃籤以入。朴乾甲·趙存道·朴規·李淸四人,則前因旱災審理,已爲量移孟山定配,洪德民則前日大臣,以內地勿移之意議啓,故各其名上,竝付黃籤之意,敢啓。答曰,依啓。禁府謄錄
上在慶德宮。停常參·經筵。
領議政十四度呈辭。傳曰,卿辭至此,不獲已勉副卿意事,遣史官諭之。
禁府,趙啓遠·安獻徵元情。判付內,姑停刑推,議處。
觀象監,今月二十六日未時,太白見於巳地。啓。
傳曰,二十九日,白遊擊接見。
府啓,頃日枝·査同官請罷之啓,只爲出榜時,終不來參者。金成九來參出榜,李雲栽·崔琢,以成均權知,交差奉事,未入實官,不得行四館之任。應辦官混同現告,以致瞹眛罷職。請應辦官推考,更令四館詳査更現告。答曰,依啓。
傳曰,鳳林大君吉禮時,奉禮差出事,言于該曹。
兵曹草記。答曰,知道。今此殿試,與式年殿試不同,依願許赴,可也。
柳後昌啓辭。答曰,知道。且接待所初旣不能善爲開諭,及其出來之後,又未能善處,使差官徒涉以來,事甚非矣。堂上·郞廳竝推考。
備邊司草記。答曰,京官差送便否,議啓。
刑曹粘目。答曰,除刑推,放送覈處。內下記草
禁府啓曰,去四月因經筵官洪瑞鳳所啓,平安·咸鏡近胡之地,定配罪人移配事,議于大臣,別單書啓,則依啓,待秋成移配事,傳敎矣。卽今秋序過半,遠缺罪人行文移配之際,必至初冬,依前傳敎,以前啓下單子,移配行會,何如?且許多罪人,一時移配于他道,則不無一路各官馬夫之弊,平安道邊邑罪人,則移配于本道山郡及海邊,三甲罪人,則移配于南道內地,以除一分之弊,似當。敢啓。答曰,依允。
接待所啓曰,劉成立事,當初所爲曲折,更問于接待所堂上以啓事,傳敎矣。去夏遊擊之來,多有求請之事,出給價物,而自該曹白給,故唐人價物,盡數還給之際,家丁來言於臣等曰,銀子十五兩匹段,一時亦爲出給於譯官劉成立,使之銀粧刀多數貿得矣。今自朝廷白給,而盡還物價,獨銀子十五兩不來云矣。臣等捉致劉成立,窮問厥銀之去處,則成立多有窘言,臣等以鐵鎖繫項,以懸於庭柱,促令現出之際。遊擊屢送家丁曰,劉成立乃俺之舊日慣知人也,雖有罪犯,願得赦宥云,臣等不得已卽解其懸矣。俄而成立,手持銀子十五兩,潛給唐人之際,書吏朴天龍,來告於臣等以潛給之狀。臣等雖知成立之情狀,以遊擊懇請之故,不得卽時啓達,俟遊擊發程後,始敢陳達矣。其時曲折,大槪如斯。敢啓。傳曰,知道。成立,實有如此情狀,則遊擊必不指天爲證,令該曹分揀放釋。傳曰,譯官劉成立,分揀放釋爲只爲,義禁府傳敎爲良敎。禁府謄錄
夜五更,流星出北斗星上,入北方天際,狀如甁,尾長七八尺許,色蒼白。
上在慶德宮。停常參·經筵。
有政。吏批,以金世濂爲司諫,朴安悌爲掌令,金霱爲正言,權淰爲典籤,金南重爲司成,朴筳爲奉禮,具宏·邊潝爲摠管,洪翼漢爲工曹正郞,吳允謙爲判中樞,沈悅爲知事。
副元帥書目,龍川報,二十二日渡江走回漢人或言,金汗,七月二十八日西向,秋信使姑留瀋陽云云事。
觀象監,今月二十七日,太白見巳地。啓。
明日白遊擊接見,三嚴午初。
兵曹,武科殿試規矩,六兩一矢百步,騎芻一次一中以上,落點。故判書朴鼎賢日記
兵曹草記。答曰,知道。只試一技,似爲太歇,騎芻一中以上,六兩一矢百步以上,試取。殿試事
接待所草記。答曰,知道。所求之物,令該曹參酌稟處。
刑曹粘目。答曰,依律施行爲乎矣。李有源欺罔之事,極爲駭愕,除贖決杖。
答禁府粘目曰,云云,當初不察都事,摘發推考。內下記草
上在慶德宮。停常參·經筵。
明日文科殿試,讀券官,洪瑞鳳·張維·尹義立。對讀官,睦敍欽·金南重·李景義·沈溟。
武科,參試官,金時讓·李榏·李崇元。參考官,李培元·韓榮·金逷。
平安兵使書目,觀此義州馳報,前後走回之所傳,如出一口哛不喩,鳳凰等處賊兵出沒之報,果爲眞的,則動兵西向之說,似非孟浪傳之意事。
冬至使書目,本月十九日都督前行見官禮,二十一日椵島離發事。
平安兵使書目,義州報,走回漢人男女渡來,問彼賊事,及鐵山報,漢撥傳言,義州越邊馬頭山等處,胡騎來形,仍爲屯結於其處事。
觀象監,今月二十八日未時,太白見於巳地。啓。
海昌君箚,病重未極趨造命官〈無〉任,惶恐事。
府啓,繕工參奉徐相民,爲人愚悖,侮辱先賢,請罷不敍。部將金守欽,本府三度職署經。答曰,依啓。徐相民推考。
院啓,迎日縣監鄭就道,爲人愚劣,不合百里之任,請遞差。近來掃墳沐浴,辭辭紛紜,六曹堂上中,至有二員出去者,政院不能致察,矇然入啓,當該承旨,請推考,今後一依舊制擧行。答曰,依啓。
答海昌君箚曰,勿爲待罪,安心調理。
政院啓曰,海昌君以病,命官不得進參,何以爲之?傳曰,李守一進去。故判書朴鼎賢日記
接待所草記。答曰,知道。禮單人蔘,自前如此之意,措辭言之。
答府曰。
答院曰,依啓。措辭見上
領敦寧尹昉箚。答曰,省箚俱悉。卿其勿爲待罪,安心調理。
備邊司粘目。答曰,領來把摠以下,量給銀兩以示厚待之意,似當議處。
掌隷院粘目。答曰,依兵曹回啓,自本院推見處置。
接待所草記。答曰,知道。成立,實有如此情狀,則遊擊必不指天爲證,令該曹分揀放釋。內下記草
觀象監,夜五更,流星出北斗星上,入東方天際,狀如鉢,尾長五六尺許,色白。
上在慶德宮。停常參·經筵。
副元帥書目,鐵山報,走回漢人黃·劉·趙三哥,一樣供稱,金汗領八萬餘兵,西犯寧遠等處云云事。
京畿監司書目,長湍呈,孫軍門差官王弘恩等,率家丁五名,發向京中事。
殿試入門數二百四十七人,書題策問。
府啓,徐相民罷不敍事。答曰,旣已推考,觀其緘辭而處之未晩。
院啓,今此武科殿試時,禁府假郞廳,以愚騃不識事之人,苟且充送,而本府郞廳,偃然在家,無一人來參,請除試暇本司當直晝直外,無故不參者,先罷後推。答曰,依啓。
禁府郞廳應罷鄭基崗·趙㠍。故判書朴鼎賢日記
禁府粘目。答曰,淑女旣非善人,事干又皆承服,則其情狀實涉可疑。莫重綱常之獄,不爲惕念明察,徒以萬水等變辭,爲執言之地,事極可怪也。事干等雖或變辭,嚴加刑訊,當以輸情爲限是去乙,萬水變辭,翌日卽囚元告,發狀者,亦爲刑訊。雖十番承服,一番發明,則獄不得成等語,題於呈狀,以飾其非,古今天下,安有十番承服而得生之逆賊也哉?其處心行事,如彼不公,則李澥云云說,實是滄浪之自取也。安獻徵,姑置不察是非,再三救解,此亦無人子之心者也。厥罪雖有輕重,不甚相遠,竝爲仍囚,獄事究竟後,稟處。
答武科命官啓辭曰,依啓。使之改射,可也。內下記草
自午時至酉時,日暈。郞廳金朝潤校。日記郞廳金龜祥書。
上在慶德宮。停常參·經筵。
趙啓遠·安獻徵,禁府議啓。措辭見上
殿試收卷數,二百四十四丈。
刑曹啓目,李圫,濫騎驛馬罪,移禁府決杖定罪,何如?傳曰,允。
禁府,李圫拿囚。啓。
備局啓大槪,金時讓箚子,校生汰講事,傳曰,京官差送便否議啓事,傳敎矣。當此凶歉之歲,分遣京官於八路,似有騷屑之憂,各道都事,與隣近文官守令,備員考講,該曹嚴立事目以送,着實施行,宜當。傳曰,依啓。
武科殿試罷場。
府啓,徐相民事。答已諭。
韓平君李慶全啓辭大槪,去月十八日,臣以二所文科試官,出榜時,以一等五人試卷皮封先拆之故,其日欲入而不許入參。四館殿試時,曉頭停擧其一等五人,使不得入。設有早拆之失,而失在試官,非擧子所可知,而至作名目而停之。試官不稱其任,有此無前之事,不勝驚駭,待罪。答曰,勿爲待罪。當該四館推考。故判書朴鼎賢日記
禁府啓曰,兩界邊邑罪人移配單子,已爲啓下矣。其中圍籬罪人平安道鄭滃·李榮久,咸鏡道吳汝檼,則發遣本府都事,押領改圍籬,他餘罪人,則令本道別定差使員,押赴各其配所後,到配日月,一一馳啓之意,兩道監司處,移文知委,何如?答曰,依啓。禁府謄錄
上在慶德宮。停常參·經筵。
黃都督接伴使李溟出去。
以備局公事副元帥書狀云云,義州府尹申景珍,瘖疾滿身云,遞差事,捧承傳。
明日崇政門外觀武才,嚴時刻。入啓。傳曰,改擇日退行。
刑曹啓,申淑女獄事,因敬差官拿推,未承服事干未得更推矣。今則安獻徵有仍囚之命,莫重大獄,推鞫事干,一日爲急,令該曹差出敬差官,急速下送,嚴加刑訊,期於得情,何如?傳曰,依啓。
府啓,徐相民事。新啓,今此別試初試二所出榜時,以四館趁不入參之故,至於出榜,一等五人預爲拆號,旣已等第之後,雖無他意於其間,而不待四館,先自割封,有違常規,不無後弊,試官請命推考。凡科擧時,如有違格之事,則責在試官,試官當之,責在擧子,擧子當之,已成近規,而今此二所出榜之時,不待四館,先拆一等,試官則不無所失,而士子有何干與於其間?出榜時未參四館,移怒於士子,至於應講之後,殿試之日,一等五人盡數停擧,不聽他四館之言,擅行前所無之擧,莫不駭異。當該四館,請命先罷後推。答曰,依啓。惡其怠慢,勿許入參,實爲得體,試官處事,似無所失矣。徐相民事。不允。
殿試科次,二下一,三上一,三中二,三下九。故判書朴鼎賢日記
上在慶德宮。停常參·經筵。
四館應罷李樟。
公淸推考敬差官柳景緝,落點。
府啓,二所試官推考事。答已諭勿煩。徐相民事,停啓。
兵曹,崇政門外觀武才,初六日推擇事。啓。
副元帥書目,靑城越邊採蔘漢人,爲賊被殺事。故判書朴鼎賢日記
午時未時,日暈。
上在慶德宮。停常參·經筵。
有政。吏批,以金南重爲執義,金尙績爲工曹正郞,李基祚爲驪州牧使,崔惠吉爲舍人,李弘胄爲知事,金起宗爲摠管,趙贇爲兵曹正郞,閔栐爲義州府尹,韓必遠爲輔德,申敏一爲司藝,閔愚爲典籍,文壯元南部主簿姜受璜,武壯元吳竱爲副校理,李命雄特旨爲刑曹佐郞,趙絅特旨爲知禮縣監,李景曾爲校理,閔光勳爲直講,韓明勗爲長興府使。
傳曰,初九日,孫軍門差官接見。
府啓,試官推考事。新啓,慶尙監司南以雄,非不合此任,而身病性緩,且有崇飮之失,曾莅兩道,別無聲績,未免解弛之謗,剸煩治劇,恐非其長,請遞差。平山府使宣若海,莅官一年,惟事剝割,至於列邑所送刷馬之價,其數極夥,而專委下吏之手,用非其道,未免中間花消之患,請罷職。答曰,依啓。宣若海,風聞未必盡實,此時迎送,尤極有弊,更爲詳察論之,可也。試官事,不允。
進士柳文瑞等上疏,趙文正公龍仁書院請額事。故判書朴鼎賢日記
申時,日有右珥。
上在慶德宮。停常參·經筵。
有政。吏批,以姜碩期爲同義禁,金繼燾爲同知,吳䎘爲慶尙監司,南以雄爲江陵府使,韓仁及爲承旨。
謝恩,副校理吳竱。
觀象監,今月初四日未時,太白見於巳地。啓。
明日崇政門觀武才,三嚴辰初。
府啓,宣若海事。不允。試官推考事,停啓。
觀射參試官,李守一·金時讓·李榏,參考官,李培元·李祗先·金俊元,落點。
院啓,臺侍之臣,或試以民事,或中外交差,固是祖宗朝良法美意,而近來特輔下邑,比比有之,已極未安。乃於昨者,又有趙絅知禮之命,臣等愚昧,誠不足以知聖意之所在,而絅久侍經幄,頗著匪躬之節,一朝無端補外,物情莫不駭異,請還收成命。答曰,內外交差,固無不可,勿爲煩論。
全羅監司書目,羅州呈,雌牛産犢,一項兩頭四耳四目兩口兩鼻,變異事。
平安監司兵使書目,義州報,走回漢人三名進告辭緣事。故判書朴鼎賢日記
巳時午時,日暈。
上在慶德宮。停常參·經筵。
傳曰,今日觀武才,命官爲之。
府啓,宣若海事。不允。
觀象監,今月初五日未時,太白見於巳地。啓。
因金尙憲提學辭箚,吏曹啓大槪,本職遞仍,事體非該曹所得擅便,上裁,何如?啓。傳曰,改差。
院啓,趙絅還收成命事。司贍奉事李希賢,與臺諫相遇於路上,等馬而不避,請罷職。答曰,不允。李希賢推考。故判書朴鼎賢日記
上在慶德宮。停常參·經筵。
答昇平府院君箚曰,箚辭,實合事意,依此指揮,可也。其中,畿·黃間設鎭一事,似不可已,出仕後,與諸大臣更議處置。
白遊擊接伴官黃煜西下。
政院啓,卽刻前郡守金瑾來告,在逃逆賊金安國,捕捉押來云。令禁府囚禁,卽當推鞫,而明日國忌,何以爲之?傳曰,過國忌後,推鞫爲之。
禁府,逆賊金安國拿囚。
以國忌齋戒,無所啓。故判書朴鼎賢日記
禁府啓曰,本府都事李淑鎭,落馬不仕,前頭將有推鞫之事,郞廳不足,請改差,以在京無故人,卽爲差出,何如?答曰,依啓。禁府謄錄
上在慶德宮。停常參·經筵。
謝恩,校理李景曾,修撰姜大遂。
平安監司書目,義州虎患日甚,被殺三十餘名事。
吏曹,問事郞廳李行遠·韓興一。啓。
明日孫軍門差人接見,三嚴午初。
政院啓大槪,逆賊金安國,旣已捕捉囚禁,今日雖不得刑推,似當先捧元情。推鞫處所,何處爲之?傳曰,依啓。本府爲之。
以觀武才單子傳武臣,則前後試才分數,通融計畫,書啓。宗室等畫者三人,則接見過後某日,兵曹判書·色承旨,會于中日處所,試才以啓。
以國忌,無所啓。
推鞫,罪人金安國元情。
公淸監司書目,天安呈,網漏罪人金安國乙,前郡守金瑾捉來,自願親領上京,無差使員押去,惶恐事。故判書朴鼎賢日記
禁府啓曰,本府郞廳十員內,二員出使,一員病親受由,一員在外未及上來,一員未差。逆賊罪人推鞫時,郞廳不足,假郞廳十員,依前例,令吏曹速爲差出,未差一員,亦於今日內,口傳差出,何如?傳曰,依啓。禁府謄錄
上在慶德宮。停常參·經筵。
去夜傳曰,明朝金瑾牌招,金安國自何處往時,捉來乎?詳問以啓。
政院啓曰,今已日晩,雨勢如此,接見,何以爲之?傳曰,明日爲之。
接見時,三嚴午初。
院啓趙絅事。新啓,軍門差官委押漂民而來,待之加厚,固其所也。但渠是無職閑丁,豈必親自接見,與一賤胥吏,行接讓之禮,分東西而坐也?請停接見,令宰臣宴慰。新除授龍川府使朴宗一,爲人奸譎,處心無狀,曾於上變之日,任意操縱,事多不實,其時之得免訊鞫,亦已失刑,到今得齒仕版,至受關防重任,莫不痛駭,請罷職。答曰,差人雖無職名,依例接見,未爲不可矣。且朴宗一事,所論極爲不當,更勿煩瀆。趙絅事,不允。
鞫廳,罪人金安國,刑問二次不服。
府啓,宣若海罷職事。答曰,推考。故判書朴鼎賢日記
禁府啓曰,前因都承旨李聖求上疏禮曹回啓,逆珙子佶·億·伋外,其妻及三女幼弱子等,竝令出陸事,移文濟州矣。今見濟州牧使牒報,本府辭緣,則當初定配時,長子佶,第二子億,第三子健,已爲年長封爵,故依承傳定配,而第四子伋,第五子僖兩人,則年歲幼弱,未及封爵,故不爲定配,而今見本府公事,則佶·億·伋外,其餘竝令出陸云,健之名則落漏不書,幼弱未封爵,當初不定配之伋名,在於未放之中,前後關各異,伋出送與否,更爲定奪文云。臣等取考本府徒流案,則逆珙子,只佶·億·伋·僖四人之名現付,而健名則果爲落漏不書,極爲駭愕。當初本案次知郞廳,殊無詳察之意,請推考,色吏令攸司囚禁。罪人伋,放送出陸與否,何以爲之?敢稟。答曰,依啓。伋,放釋。禁府謄錄
上在慶德宮。停常參·經筵。
傳曰,鳳林大君吉禮,改擇日差退。
院啓,趙絅還收成命事。差官勿爲接見事。朴宗一罷職事。答曰,無職差人,先朝亦爲接見云,不必强煩。其餘,不允。
推鞫,罪人金安國,加刑二次不服。
府啓,宣若海事。答曰,非但迎送有弊,其才可惜,觀其緘辭而處之宜矣。
禮曹,大君吉禮,十三日改擇事。啓。故判書朴鼎賢日記
夜四更,流星出五車星下,入軍市星上,狀如甁,尾長七八尺許,色赤,光照地。五更,流星出北極星下,入北方天際,狀如鉢,尾長三四尺,色赤。
上在慶德宮。停常參·經筵。
兵曹啓大槪,因李應徵上疏,南方沿邊武士試才論賞事,啓稟。判下內,依當初定奪施行事,傳敎矣。差出近侍,御史稱號發送,何如?傳曰,依啓。
禮曹郞廳東西道各陵摘奸時有頉書啓單子,顯陵參奉金嚮,宣陵參奉李旭,靖陵參奉禹永承,英陵參奉李昌立,獻陵參奉李元龜,厚陵參奉李三俊等,及守護軍等,竝拿推事,捧承傳。
推鞫,罪人金安國,加刑一次,壓沙物故。
府啓,宣若海事,停啓。
院啓,趙絅事。朴宗一事。答曰,朴宗一所告,雖有若干人不實之事,有功之人,不可以此爲咎,更勿瀆擾。趙絅事,已諭。
禁府,禹永承·金嚮·李旭拿囚。故判書朴鼎賢日記
上在慶德宮。停常參·經筵。
禮曹啓,五禮儀,王世子親迎日,宗親·文武二品以上官,常服以從云,大君親迎日,宗親及議政府·六曹二品以上官,從之云云,而禮文之意,未能的知。或以爲二品只六曹二品以上,或以爲六曹及東西班二品以上,東西班二品以上官,皆當進參乎?何以爲之?傳曰,知道。禮文所載,似是六曹中二品以上矣。
觀象監,今月十一日未時,太白見於巳地。啓。
禁府,獻陵參奉李元龜拿囚。
平安監司書目,臣病日重,差復無期,乞遞事。陽德縣監金益賢,成川府使柳秩,寧遠郡守陳誠一罷黜事。
府啓,推考敬差官柳景緝,旣爲受命,所當卽行。設令其親有病,苟不至於危亡之域,則何敢冒呈該曹,該曹亦安敢以托故猥褻之言,上達天聽乎?請柳景緝罷職,該曹亦難免循私之失,堂上·郞廳推考。新除授義州府尹閔栐,曾所履歷,有淸謹之名,他邑則可謂得人,而技短弓馬,無異書生,容貌孱拙,有若婦人,固不合陞授巨鎭,請遞改。答曰,柳景緝推考,閔栐,當問于體臣處之。
院啓,趙絅·朴宗一事。不允。
以平安監司辭狀,下該曹回啓。故判書朴鼎賢日記
夜五更,沈霧。
上在慶德宮。停常參·經筵。
鳳林大君吉禮於梨峴宮。參內外宣醞,王子·君·宗親二品以上·政府·六曹二品以上,及勳臣一等與焉。東邊,義昌君·慶昌君·寧城君·綾原君·永安尉洪柱元。後行,全昌君柳廷亮以下。西邊,右議政李廷龜,延平府院君李貴,完豐府院君李曙,平城府院君申景禛。後行,禮曹判書鄭光績,戶曹判書金藎國,吏曹判書洪瑞鳳,綾城君具宏,判尹金自點,靑原君沈器遠,刑曹判書朴鼎賢,完城君崔鳴吉,兵曹判書金時讓,兵曹參判金慶徵,刑曹參判尹毅立,禮曹參判南以恭,戶曹參判尹履之,勳臣則自上私邀也。南行,典籤權淰,奉禮朴霆,禮曹正郞徐挺然,內資正南橃。巳時,隨從大君,到景陵洞口,落後而還。
傳曰,前郡守金瑾,敍用。
觀象監,十二日未時,太白見於巳地。啓。
吏曹,試才御史公淸道辛啓榮,全羅道尹棨,慶尙道李惕然。傳曰,李惕然改差。改差代沈溟。
禮曹啓,原溪君元裕身卒逝,當日停朝市。啓。
院啓,趙絅還收成命事。朴宗一罷職事。新啓,頃日白遊擊入來之時,接待所堂上·郞廳,不爲預先齊會,以致唐將發怒,徒步詣闕,而本所啓辭,不以實告,乃以前日不得發賣爲之說,已極可駭。而堂上一人,遇於大途之中,下馬隨行,使郞廳奔走哀乞,至使唐人毆辱,都民笑罵,其顚倒失體,甚矣。堂上·郞廳,竝命罷職,接待所堂上,依舊例,以參政爲之。答曰,依啓。先詣堂上·郞廳,不必罷職。趙絅·朴宗一,不允。
府啓,柳景緝事。答曰,旣已推考,不必罷職。閔栐,處置間姑停。故判書朴鼎賢日記
自昧爽至辰時,沈霧。
上在慶德宮。停常參·經筵。
刑曹啓目,譯官姜應信等,補蔘無端偸用,已受三次之刑,足懲,敎諭使臣用於不當用之罪,而罪犯旣重,自下不敢擅便,上裁何如?啓。答曰,姑從惟輕之典,竝爲分揀。且補蔘,非使臣衣服器皿措備之物是去乙,使書狀等公然用下,至於成給帖子,事甚駭愕,令禁府竝爲拿鞫,依律定罪,以爲後日蔑法無恥者之戒。
觀象監,今月十三日未時,太白見於巳地。啓。
禁府,冬至使書狀官羅宜素·英陵參奉李昌立拿囚。啓。
府前啓,柳景緝罷職事,停啓。
接待所應罷現告,戶曹參議閔機,工曹參議睦大欽,戶曹佐郞朴遾。
院啓,趙絅事,朴宗一罷職事。答曰,告變者,皆有安宗社之功,近來人人賤惡,使不得擧顔,今日習俗,可謂寒心矣。趙絅事,亦勿煩凟。故判書朴鼎賢日記
禁府啓曰,厚陵參奉及守護軍四名拿來事,本府羅將發遣矣。卽者參奉李三俊及守護軍吳信·崔則京·金戊辰等三名,則拿來,而其中李檢同則豐德郡守牒報于本府,自知其罪,擧家逃亡,未得捉送云,極爲痛駭。令本道監司,各別跟尋捕捉,繫械上送事,更爲行移,何如?答曰,依啓。
上在慶德宮。停常參·經筵。
政事。卜相,李元翼·鄭昌衍·尹昉·吳允謙·金瑬·李貴·金尙容·洪瑞鳳。領議政尹昉。以李敏求爲吏曹參議,金光炫爲戶曹參議,李廷馦爲工曹參議,權堣爲注書,柳德昌爲戶曹佐郞,兪省曾爲司成,洪霙爲摠管,鄭孝誠特旨爲羅州牧使,尹進卿爲義州府尹,李祗先爲成川府使,李尙吉爲同知,孫必大爲刑曹佐郞,閔栐爲理山府使,南斗炳爲甑山縣令,仍任金俊龍爲北兵使。
去夜,傳曰,明日右相命招,使之卜相。
兵曹啓大槪,下三道試才御史,三南武士,擧皆有聳動之心,而缺於詔還,則不無落莫之意,內地一樣試才,似爲合宜。敢稟。傳曰,知道。先朝前例,相考擧行。
明日放榜時,時刻,取稟。傳曰,權停例爲之。
院啓,趙絗還收成命事。朴宗一罷職事。答曰,不允。
禮曹,來十月初十日,宗廟冬享大祭親祭,例使內良喩。啓奉敎敬依。
京畿監司書目,長湍呈,黃都督差官上來事。故判書朴鼎賢日記
巳時,日暈。未時,太白見於巳地。夜一更,金星犯心前星。五更,下霜。
上在慶德宮。停常參·經筵。
禁府,梁貴生·李時達·金泰健,刑問各三次,盧克繼刑問六次,林茂生刑問十次,金元吉刑問四次,竝不服加刑。啓依允。
刑曹正郞金灦,黃都督差官接伴官,出去。
禁府羅宜素元情。判付姑停刑推,査覈處置。
厚陵參奉李三俊拿囚。啓。
府啓,趙絅之不宜補外,諫院論啓,今已浹旬,而尙未蒙允,群情極以爲未安。絅,久侍經幄,時進逆耳之言,未聞嘉奬之加,而遽有一麾之出,擧措不服乎人心,殊非聖朝之美事,請還收特除之命。今此校生考講之擧,其事極重,所當別遣御史,而朝廷慮有騷擾之弊,令都事擧行,事體不重。今者試才御史,適已差出,若兼行考講,則事甚便順。請以此意,添入事目中,俾無未盡之弊。答曰,不允。考講御史事,令廟堂議處。
院啓,趙絅事。接待所堂上·郞廳,不獨爲不及齊會而發也,奔走哀乞,顚倒道路,虧損國體,貽笑華人之失,似不在於未詣之郞廳,而本所只以不及往一人,塞責現告,請更査當該郞廳罷職。答曰,不允。朴宗一事,停啓。
禁府,閔繼騫刑問三次不服,加刑。啓,判付,分揀放送。故判書朴鼎賢日記
夜一更,流星出天市東垣內,入尾星上,狀如鉢,尾長二三尺許,色白,光照地。四更,火星入輿鬼星內。
上在慶德宮。停常參·經筵。
傳曰,明日晝講爲之。
禁府,各陵參奉及守護軍等,傳旨內辭緣,承服不盡,刑推得情,何如?啓依允。參奉乙良,竝爲照律。愛男等,拿推爲乎矣。李昌立,察任未久,除刑推分揀。
傳曰,康·泰陵欲爲拜謁,令該曹卜日擧行。
府啓,趙絅事。答曰,不允。御史兼行事,量處間姑停。
院啓,趙絅事。接待郞廳更査罷職事。答曰,觀其緘辭而處之未晩,不必强論。趙絅事,已諭。
憲府啓,本·學錄李樟抗拒,刑推。啓。答曰,除刑推,照律。
領議政尹昉辭免箚子。答曰,目今艱危,非卿才德,無以弘濟,殊勿控辭,速出行公。故判書朴鼎賢日記
上在慶德宮。停常參,只晝講。
晝講。入侍時,知事李貴,特進官朴鼎賢,參贊官鄭之羽,侍讀官權濤,檢討官姜大遂,假注書李郭,記事官趙珩·沈之漢。講書傳周書,自洛誥,止獻其卜之兆辭也。
前察訪姜翼武上疏,分北逆族,旌別淑慝事。入啓。
禮曹,康·泰陵拜謁吉日,今月二十八日推擇。啓。
觀武才單子。傳曰,宗室居首蓮溪副令終虎,武臣居首折衝朴廷仁,竝加資,閑良居首李益昌,直赴殿試,之次金鍊·許昇·李起男·朴培元·邊義吉,直赴會試,其以下,皆論賞。
政院啓,來二十一日輪對,取稟。傳曰,爲之。
江遊擊接伴官金灦入來。
府院啓,趙絅還收補外之命事。不允。
平安監司·兵使書目,義州報,秋信使軍官出來言內,使臣段金汗回還後出送云云事。見其狀啓,金汗,七月二十七日,領大兵西向,犯大凌河城,蓋天朝欲復遼陽城,守寧遠·錦州衛,又築城於大凌河,汗欲趁其未畢而進犯,而城池器械已完,相持四十餘日,進薄則大砲齊發,退不得戰,援兵連次入送,瀋陽只有前汗孫三人,恐有議復之擧,屯大兵于甜水站云。故判書朴鼎賢日記
未時,太白見於巳地。
上在慶德宮。停常參·經筵。
判中樞府事吳允謙箚子,病勢一向沈痼,全不省事,兼帶內醫·訓鍊都監都提調改差事。答曰,省箚具悉。箚辭,當勉副焉。
禁府,陵參奉李三俊等,守護軍等元情公事,刑推。啓,判付,依允。李三俊等乙良,除刑推照律。羅宜素回啓,判付,以回啓內辭緣照律。
備邊司啓,江都句管從事官曹行立,冠帶付軍職事。傳曰,允。
政院啓,昨日晝講時,特進官朴鼎賢所啓,靑陽申淑女獄事至重,而敬差官柳景緝,父病方重,不得下去云,若待差歇,則重獄遲滯,或催促發送,或以無故人差送,似當有別樣處置矣,事無發落。取稟。傳曰,知道。
傳曰,明日晝講爲之。
傳曰,二十一日江遊擊接見爲之。
府·院啓,趙絅事。不允。
領議政再次辭免事。答曰,省箚俱悉卿懇。予意已諭,須勿固辭。
備邊司啓大槪,臺諫所啓,欲以試才御史,兼行考講之事者,非但事勢便順,三南士子,倍多於他道,果不可循例爲之,仍以此意,添入事目,依當。傳曰,依啓。
秋信使書目,臣時在瀋陽辭緣事。
傳曰,康·泰陵道里不遠,勿設晝停事,言于該曹。故判書朴鼎賢日記
上在慶德宮。停常參,只晝講。
晝講。入侍時,同知事朴東善,特進官金時讓,參贊官姜弘重,侍讀官李敬輿,檢討官姜大遂,假注書嚴鼎耉,記事官趙珩·沈之漢。講書傳周書洛誥,自王拜手稽首曰公,止自敎詔之也。
有政。吏批,以閔光勳爲持平,呂爾徵爲禮曹參議,李恪爲戶曹正郞,沈爲戶曹佐郞,李後天爲贍正,具鳳瑞爲副修撰,尹昉爲內醫院訓鍊都監都提調。
明日,江遊擊接見,三嚴巳正。
觀象監,今月十九日未時,太白見於巳地。啓。
禮曹啓,康·泰陵拜謁事,傳敎,而無親祭之敎,親祭磨鍊,何以爲之?敢稟。若有親祭之擧,則兩陵相距雖近,日晷極短,一日之內,似不可竝爲親祭。睿裁,何如?傳曰,知道。穆陵例親祭。只設一處。
又啓曰,在前拜陵時,王世子曾無隨駕之例,故王世子隨駕一節,儀註內不爲磨鍊,只於大駕出還宮時,以翼善冠·衮龍袍,闕門外祇迎祇送,宜當。敢啓。傳曰,知道。此兩陵不遠,王世子亦令隨駕。
院啓,趙絅事。不允。
府啓,趙絅事。不允。新啓,永同縣監李時白,爲人愚濫,居官無狀。非但濫率衙眷,貽弊多端,頃遭妻喪,凡干需用,專責民間,種種徵斂,罔有紀極。其他侵漁肥己之事,不一而足。請罷職不敍。答曰,依啓。故判書朴鼎賢日記
禁府啓曰,以金嚮等照本,此律似爲太輕,國陵守護之嚴,反不如士大夫墳山,參奉之罪,實爲非細,禁府歇看莫重之事,照以輕律,極爲可駭,當該律官,難免循私屈法之罪,令該曹囚禁重罪事,傳敎矣。臣等待罪王府,凡罪人照律之時,遍考律文,若得正律,則以其律照入。若無正律,則以其罪名髣髴近似之律,比擬以入。今此金嚮等之罪,無的當正律。大明律盜園陵樹木者,杖一百徒三年,此則指親自盜取者而言也。金嚮等,非親自盜斫也。只以監護之官,不能嚴禁斫伐之罪也。律文內監守不禁之正律。臣等反覆參考,未得恰當之律。臣等之意,嚮等,受監守園陵之任,而不能嚴禁偸伐之人,失其職任,其罪與奉制書有所施行而違者,法意似爲相近,故不得已以此律比擬照入,豈有可合應照之律,而敢爲歇看,舍其正律而以輕律照入乎?當該律官,至以徇私屈法,特令囚禁重罪,臣等不勝惶恐,措躬無地。第念法者,天下之公也。律文內盜園陵樹木者,其罪止於杖一百徒三年,則不能禁伐之罪,杖一百之外,豈可加重,與親自盜伐者,同其罪乎?況上年冬間,健·顯·穆陵等參奉,以陵內樹木多數偸伐之罪,至於拿推,其時亦以此律照入,罷職放送。此人等之罪,與前日健·顯等陵參奉之罪,小無輕重之差,罪同罰異,亦甚未安。且無可擬正律,何以爲之?惶恐敢稟。答曰,知道。
禁府啓曰,李三俊照律事,判下矣。李三俊之罪,與金嚮等一樣,而金嚮等改照公事,本府方有啓稟,待其批下,一體照入之意,敢啓。答曰,知道。禁府謄錄
上在慶德宮。停常參·經筵。
觀象監,今月二十日未時,太白見於巳地。啓。
禁府,羅宜素杖一百徒三年,盡行追奪告身。啓功減一等。
院啓,趙絅事。不允。
府啓,趙絅事。新啓,今此拜陵之擧,適當凶歲,勞動飢民,實非其時,況陵所扈衛之軍,動至千餘,招集之際,應賚臣六日糧,怨咨必多。展謁先陵之禮,因時進退,固無所妨,請姑停兩陵拜謁之行,以待後日。答曰,不允。近代陵寢,久廢展省,情禮未安,徵召軍兵,亦極數少,不必煩論。故判書朴鼎賢日記
禁府啓曰,厚陵守護軍,戊辰依判下,分揀放送之意,敢啓。答曰,依啓。禁府謄錄
申時,日暈。
上在慶德宮。停常參·經筵。
黃海監司書目,海州判官閔應恢,怠於居官,民不見面,罷黜事。
冬至使書目,長山島游擊劉印科塘報,謄書上送事,去月二十七日到長山島,卒遇狂風,一行船隻,各自漂散,幸得保全事。
觀象監,今月二十一日未時,太白見於巳地。啓。
禁府啓〈目〉,金嚮·李旭·禹永承·李元龜等,陵木斫伐不能禁斷罪,杖一百收贖,公罪。啓,功減一等,決杖罷職爲乎矣。金嚮之罪,似爲輕歇,只罷其職。
禁府,羅宜素,藍浦縣徒二年半定配。啓。
司憲府啓本,前學錄李樟,取試之日,一等五人盡數停擧罪,杖九十收贖,公罪。啓依允,罷職。柳道三等乙良,勿爲停啓。
以國忌齋戒,無所啓。故判書朴鼎賢日記
上在慶德宮。停常參·經筵。
韓平君李慶全,禮山地掃墳事,出去。
京畿監司書目,富平呈,仁川府使,當爲漕船致敗事。
平安兵使書目,碧團·宣川報,唐人托稱禁官,布滿出來,極爲悶慮,江邊作挐事,使接伴使極陳事。
京畿監司書目,通津等官呈,本月二十一日初更,雨雹大作,禾穀豆太木麥損傷,哭聲徹天,慘酷事。
以國忌齋戒,無所啓。故判書朴鼎賢日記
上在慶德宮。停常參·經筵。
領議政尹昉,出仕肅拜。
府啓,趙絅事。姑停拜陵之擧事。答曰,依啓。趙絅事,不允。
答姜翼武等疏曰,近來仁弘族黨,相繼謀叛,爾等之不欲同居一縣,宜矣。但該曹之言,未免過當,緣坐之法,自有定限,爾等勿爲羞恥,安心勤學。
領議政箚子大槪,秋事方殷,天變疊現,請寢幸事。答曰,省箚俱悉。箚陳之事,當停寢焉。
院啓,趙絅事。不允。
傳曰,明日晝講爲之。
有政。吏批,以金起宗爲左參贊,吳允謙爲領敦寧,李時昉爲海州判官,鄭雴爲司藝,李潤雨爲僉知,安時賢爲兵曹佐郞,李必達爲蔚山府使,柳斐爲摠管,柳大華爲江陵府使,金瑗爲工曹正郞,權淰爲相禮,南以雄爲春城君。故判書朴鼎賢日記
上在慶德宮。停常參,只晝講。
晝講。入侍時,知事洪瑞鳳,特進官南以恭,參贊官韓仁及,侍讀官李景曾,檢討官姜大遂,假注書嚴鼎耉,記事官趙珩·沈之漢。講書傳周書洛誥,自今王卽命曰記功宗,止察之於微乎。
去夜,各司內摘奸。
兵曹啓大槪,二十二日朝官朔試射,訓鍊正李碩賢,判官金德明,主簿朴應霖,參軍金盛·洪天壽,習讀唐峻·李鵬·宋繼策,都摠都事奉英傑,部將邊以賢,竝無分,汰去何如?傳曰,允。
江華留守書目,本月二十一日申時,獰風疾雷雨雹交作,所過之處,不但花穀損傷無餘,至於鵝·雁·雉·雀,觸死亦多,農民徧野,哭聲徹天,變異事。
公淸兵使書目,在逃逆賊贊希相似朴生稱名人,靑陽囚禁事。
院啓,趙絅事。不允。
延平府院君箚子大槪,張維,自是謬見,亂引典禮,欲亂宗廟大禮,臣不得不據先儒定論,逐條攻破,一以解群惑,一以明大倫事。入啓。
府啓,趙絅事。不允。新啓,京畿各島牧場點馬之事,今此極凶之歲,驅馬軍,例爲分定於列邑,一名之價,多至三十餘斗云。遇災塡壑之民,從何以辦出此價?請令本曹姑爲退行事。司藝鄭雴,庸殘衰耗,且無名稱,不合本職,請遞差。自前直講以上,必有師儒薦,然後方可注擬,而今者廢而不行,請一依舊例施行事。外官濫率之弊,法禁甚嚴,頃者因筵臣所啓,令各道覈治,而未聞有摘啓一人請罪之擧,諸道監司,請竝推考。守令·譯官等,如前濫率貽弊者,一一摘發啓聞事,申明下諭。答曰,依啓。且點馬一事,該寺已爲酌處,年年退行,似未妥當矣。
晝講入侍時,特進官南以恭所啓大槪,丁卯變亂之後,百官皆爲戎服,今至四五年,國家章服重制,不可如是久廢矣。上曰,卿言不無所見,以戎服之故,別無枕戈之志,而貴賤無別,反無益而有害。皇朝則無戎服之事,今番賊圍皇城,亦不戎服云,復爲冠帶與否,議于大臣而爲之。
右議政李廷龜初度呈辭。傳曰,不允批答。
進士柳文瑞等上疏,趙文正公龍仁地書院請額事。故判書朴鼎賢日記
午時未時,日暈。申時,日暈兩珥,暈上有冠,色內赤外靑。夜一更,有霧氣。五更,月有重暈。
上在慶德宮。停常參·經筵。
諫院箚,遇災修省事。答曰,箚辭,無非至論,予當服膺而自勉焉,江遊擊接伴官與遊擊,西還。
備邊司啓,北兵使金俊龍,資級折衝,不得兼巡邊使,加資送之乎,傳敎矣。北兵使,例以秩高之人,兼巡邊使者,已成近規,而但前日成允文等,或以折衝爲之,今亦依平安兵使例,巡邊使減下爲之,亦似無妨。傳曰,依啓。
刑曹啓,凡罪人囚禁之際,或不無奸濫之弊,故諸上司直囚衙門,竝用印信文書囚放。以防虛僞事,累捧承傳,非止一再,而因循弊習,或以粉牌,或以白帖,不錄罪名,只書犯罪二字,任意囚放,獄官如欲辨其眞僞,擧行稍遲,則捉致獄吏,鞭扑浪藉,以致囚繫紛沓,囹圄充牣,揆之事體,極爲寒心。自今以後,直囚衙門,皆用印信文字,具書罪名囚禁,而猶踵前習,以粉牌·白帖囚放者,令獄官一一牒報本曹,入啓處置,獄官如怵於威勢,不爲轉報者,亦爲從重推治事,捧承傳施行,何如?傳曰,依啓。
府啓,點馬退行事。答曰,令本寺更爲量處。
院啓,趙絅事。不允。
昨日有政。吏批,以李景仁爲掌令,朴安悌爲司藝,具鳳瑞爲修撰,崔惠吉爲應敎,趙景禛爲典籤。故判書朴鼎賢日記
上在慶德宮。停常參,只晝講。
晝講。入侍時,知事李貴,特進官韓汝稷,參贊官李景憲,侍讀官吳竱,檢討官姜大遂,假注書嚴鼎耉,記事官趙珩·沈之漢。講書傳周書洛誥,自乃惟孺子頒朕不暇,止不爲伯禽也。
傳曰,鳳林大君吉禮時,主人以下及吉禮廳堂上以下,書啓。
院啓,趙絅事。不允。
府啓,點馬事。本寺量處間姑停。故判書朴鼎賢日記
自辰時至未時,日暈。申時,有霧氣。
上在慶德宮。停常參·經筵。
傳曰,前日下敎停擧事,至今不爲擧行,緣由問啓。政院啓問于藝文館,則以爲停擧,四館齊會,論議歸一,然後停擧,乃是流來古規也。頃日晝講時,有朴知誡削籍儒生可停之敎,而藝文館不可獨爲,故卽與三館,一會相議,則衆論不一,不得停擧云矣。傳曰,不一曲折及拒命之人,竝一一問啓。政院啓問于藝文館,則以爲一會時,待敎趙珩,學正鄭弘緖,承文權知趙績,校書著作郭瀜等,相議則皆以爲,朴知誡削籍,雖似過當,而追後摘發,停擧其儒,決不可爲云云,不一曲折,不過如斯而已,此外無他拒命之人云矣。傳曰,年少無識之輩,染於李昭漢君言不可從之說,如是蔑視,極爲痛駭,竝拿鞫定罪。
右議政再度呈辭。傳曰,不允批答。
禮曹啓,議于大臣,則領議政尹昉以爲,變禮之後,別無枕戈自强之事,而戎服一節,只是虛文,適足爲自便紊亂之歸。君臣上下,務爲刻苦,專意於撫民固圉,而燕安豐豫之擧,一切勿爲,則安不忘危之意,不必在於戎服矣,伏惟上裁。判府事鄭昌衍,領敦寧吳允謙,右議政李廷龜,病不收議。傳曰,依議施行。
禁府,趙珩·鄭弘緖·趙績·郭瀜拿囚。
正言尹鳴殷避嫌,大槪云云。且曰,不畏强禦,趙絅有之,絅之去後,果何人哉?追崇謬禮,趙絅爭之,絅之去後,果何人哉?和親異議,趙絅爭之,趙絅斥之,絅之去後,果何人哉?前有李楘,以直補外,而臺閣爭不能得,後有趙絅,以直補外,而臺閣爭不能得。獨有如臣者,爲殿下耳目之官,徒知苟冒爵祿,反以絅爲戒,則殿下言路,其將大塞,而此後無開之者矣。噫,今如欲行於殿下之世,必爲阿臾苟容之態,能得殿下之親信也。臣雖無狀,不忍爲此態,而强求合於疎直臣之殿下也,請命遞斥臣職。答曰,太祖朝殿中卿卞季良與兵曹正郞李芸,潛言趙浚等位,重得罪責,流于寧海。祖宗之待功臣,可謂尊且重也。彼趙絅,不識事理,或毁之以不測之言,或辱之以極侮之語。大臣予所尊敬,而絅辱之以甚凶之說,追崇非亂倫亡國之事,而絅又辱主張之人,此何道理耶?以古昔御下之道論之,則絅難免杖流,安敢望百里之任哉?且李楘,身爲承旨,欺罔君上,阿附權臣,指鹿之敎,專不愧懼,此患失鄙夫也。爾誠何心,稱譽至此耶?勿辭退待。故判書朴鼎賢日記
上在慶德宮。停常參·經筵。
司果曺行立,江都句管從事官,以下三道船隻料理事,出去。
禁府,高用厚拿囚。
備邊啓,傳敎矣。今此三南考講之擧,蓋因試才之行,欲兼行試講者也。與別遣御史者,事體自別,況校額冒濫之弊,三南爲甚,他道則太半不滿元額。今若嫌於不均,而竝送御史,則實恐得小而損多。依前定奪施行,宜當。傳曰,依啓。
答柳文瑞等疏曰,省疏俱悉。予意已諭,勿爲强煩。
禮曹啓,傳敎矣。丁卯胡變以後,士大夫從事者,常着戎服,而累經虛警,家業板蕩,今雖有冠帶之□□□□□□猝辦爲難矣。十二月初一日□□□□□事,八道觀察使及開城府江華留守處,知委宜當。傳曰,知道。明年正月爲始,擧行,可也。
右相三度呈辭。傳曰,不允批答。
大司憲朴東善,掌令李坰,司諫金世濂,正言金霱,以尹鳴殷避嫌事,竝引避退待。故判書朴鼎賢日記
卯時,雷動。夜一更,電光。郞廳金朝潤校正。日記郞廳金龜祥書。
上在慶德宮。停常參·經筵。
備忘記,勳臣,君上股肱,終始一心者,人人疑厭,則腹心解體,朝廷不尊,故厭疑者,或誅或竄。大臣爲上,任重責大,見輕,則無以治國,權重,則時或有□,故侵侮者有罪,稱譽者亦有罪焉。古昔處置,豈偶然計哉?近來人心浮薄,俗尙乖當,厭侮功臣者,謂之忠直,侵辱宰相者,謂之敢言,無廉恥有姦僞者,謂之直臣,良可痛心也。頃者趙絅,有厭勳舊,辱大臣,抑追崇等罪,而予愛重淸儉,不以其罪罪之。李楘視予猶嬰兒,下問之事,不以實對,□□□□□□不悚懼,視若不見,晏然行公,此可謂無忌憚患失之人。予以近侍之故,亦不以其罪罪之,此亦不嚴之過也。因一時是非之不明,年少無識見之輩,反有所云云,若此不已,則黨與日滋,無眞是非,姦僞漸長,國不爲國。李楘·趙絅,從重論罪,一以存國體,一以定是非,如何?政院議啓。政院啓曰,伏覩下敎,臣等不勝驚悚之至。李楘·趙絅,俱以經幄之臣,有補闕拾遺之志,遇事敢言,斷無他腸,而相繼補外,出於特命,殊非聖朝之美事。臺諫之區區論執,實出於愛君之誠,殿下非徒不爲嘉納,反下二臣論罪之敎,此豈臣等所望於殿下者哉?王言一播,所係非細。臣等待罪近密,不敢承受,敢此封還,惶恐之至。傳曰,議啓之事,爾等不爲可否,偃然還入,不識事體,甚矣。爾等欲掩李楘等罪狀,又如此,今日國事,極爲寒心也。政院又以嚴旨待罪。傳曰,勿待罪。
傳曰,明日晝講爲之。
府啓,司諫以下,大司憲以下,竝引嫌而退。近來言事之臣,有或忤旨,輒加譴斥,殊非聖朝之美事,而今此趙絅補外之命,又出於意外,則兩司之爭是非,無非公共之議。冀收成命,終始論列,深得諫臣之風,發論未幾,遽而停止,殊失論事之體。請正言尹鳴殷,獻納尹坵,正言金霱,司諫金世濂,出仕,大司憲朴東善,掌令李坰,執義金南重,竝遞差。答曰,依啓。尹鳴殷亦爲遞差。故判書朴鼎賢日記
辰時,有霧氣。夜一更至四更,電光。五更,沈霧。
上在慶德宮。停常參,只晝講。
晝講。入侍時,知事李貴,特進官金自點,參贊官尹知敬,侍讀官李景曾,檢討官姜大遂,記事官安時賢,假注書嚴鼎耉,記事官沈之漢。講書傳周書洛誥,自四方迪亂,止以治洛之事自效也。
有政。吏批,以權濤爲執義,權淰爲掌令,趙贇爲持平,金壽賢爲大司憲,金南重爲校理,李坰爲相禮,李弘望爲海州判官。
去夜,典獄·禁府內擲奸。
觀象監,今月初一日未時日食。啓。
右議政四度呈辭。傳曰,安心調理。
玉堂箚子八條陳戒事。司諫以下出仕事。答曰,依啓。箚答未下,司諫以下,尹鳴殷特遞,再避也。故判書朴鼎賢日記
夜一更至三更,電光。四更,雷動。
上在慶德宮。停常參·經筵。
謝恩,校理金南重。
試才御史,公淸道辛啓榮,慶尙道沈溟,全羅道尹棨出去。
以吏曹親祭獻官單子。傳曰,世子有身病,未得進參,亞獻官亦爲差出。
吏曹判書洪瑞鳳三度呈辭。本職及兼帶知經筵春秋館左賓客,竝遞差。
答玉堂箚曰,省箚俱悉,深嘉爾等愛君憂國之誠。條陳之事,無非格言,予當惕念而採施焉。
備忘記,玉堂恥君不賢,憂國將亡,凡寡人闕失,民生利病,畢陳無隱,予用嘉歎。其令該司,各賜廐馬一匹,以表予意。
禁府,四館趙珩等元情。判付,刑推當否,議啓。高用厚元情,大槪承服,上裁何如。啓。刑推得情,各陵守護軍林見夢等,忍杖不服,加刑。啓。傳曰,依啓。又受刑三次者乙良,除刑議處爲乎矣,其時各陵出番參奉,亦爲一體拿推。
刑曹啓目大槪,李馨遠家咀呪之變,其堀出凶穢之物,極其狼藉,春玉·鄭玭妻及英玉,竝移義禁府,嚴鞫得情,何如?啓。傳曰,依允。春玉,乃馨遠親家婢,衿付鄭玭妻家,鄭玭妻,馨遠妹,英玉,馨遠孽妹也。
禁府,顯陵參奉宋希進,靖陵參奉申翊隆,宣陵參奉鄭憲世拿囚。
司諫以下三避,玉堂箚出。故判書朴鼎賢日記
禁府啓曰,梁貴生欲呈之疏,何事耶事,傳敎矣。頃日刑推坐起時,貴生號訴,欲爲呈疏,取而見之,則乃自明伸冤之疏也。答曰,知道。禁府謄錄
申時,雨雹。夜一更·二更,雷動。自一更至三更,電光。
上在慶德宮。停常參·經筵。
召對。入侍時,參贊官尹墀,侍讀官李景曾,檢討官具鳳瑞,記事官安時賢,假注書嚴鼎耉,記事官沈之漢。講書傳周書洛誥,自伻來毖殷,止蓋終始公之事云。
歸厚別坐成就學,郡主阿只氏衿川地永葬後,入來。
平安兵使書目,靑城報,走回漢人六名渡來,問賊情事。
傳曰,召對爲之。
昇平府院君金瑬箚子大槪,亟遞體察之任,以全終始之恩事。
答洪瑞鳳辭免備局內局提調疏曰,其時賣官之說,大不近似,故予不聽信,卿其勿辭。故判書朴鼎賢日記
夜一更·二更,月暈。五更,雷動電光。
上在慶德宮。停常參·經筵。
答昇平府院君金瑬箚曰,卿勿固辭,調理察任。
右議政八度呈辭。留政院。
觀象監,今月初八日未時,太白見於巳地。啓。
平安監司書目,島中事情事。
平安兵使書目,鐵山報,都督與沈副總停行,曺旗鼓率兵馬軍二百餘騎,前往義州事。
備邊司啓曰,金世濂上疏云云,頃承聖敎,江都軍幕,姑待明秋,築城一事,亦當徐議處置是白齊。校生考講,所以修擧廢典,而三南獨令御史考講,則三南之人,必抱不均之歎。當此國綱解弛,人心苟安之時,雖循例之事,亦難施措。疏中所陳,不無所見,令本道都事,依前公事爲之無妨爲白齊。淸北割棄之言,不知起自何處,而以訛傳訛,浮言胥動,淸北之民,怨咨盈路,疑朝廷實有割棄之事者然,誠非細慮。先王朝乙巳變生之後,歲遣御史,巡按邊上,一歲再遣者亦有之。而近日關西,久廢巡按之擧,邊上民情,亦多缺然。委遣御史,曉諭民間,宣布朝廷之意,兼察民間疾苦·守令賢否而來,亦爲得宜。上裁,何如?啓。傳曰,依回啓施行。故判書朴鼎賢日記
上在慶德宮。停常參·經筵。
傳曰,全昌君家二等賜樂事,言于該曹。
政院啓,孝經大義,國用二百件,分送八方,四百件,今已畢粧䌙。何以爲之?傳曰,頒賜。
東宮受針。午時受針後,二品以上問安。
傳曰,明日朝講爲之。
右議政八度呈辭。傳曰,安心調理。又箚子答曰,予甚慮念,卿勿待罪,仍傳遣內醫看病。
明日輪對官落點,忠勳都事申洬,漢城判官黃孝儀,司評朴弘中,司僕僉正李井男,掌樂僉正李勸。故判書朴鼎賢日記
卯時辰時,沈霧。未時,太白見於巳地。
上在慶德宮。停常參,只朝講。
朝講。入侍時,領事尹昉,特進官申景禛·具宏,同知事朴東善,參贊官鄭之羽,司諫金世濂,掌令權淰,侍講官崔惠吉,檢討官具鳳瑞,記注官崔敬一,假注書嚴鼎耉,記事官沈之漢。講書傳周書,自多士,止爲以用言也。
平安兵使書目,鐵山報,任都司,前往京城事。都督票文謄送事。
右議政九度呈辭。傳曰,須速出仕,以副至望事,遣承旨諭之。
東宮受針後,二品以上問安。
平安監司書目,庶尹李,腰下不仁,罷黜事。故判書朴鼎賢日記
辰時,日暈。申時,雷動雨雹,狀如小豆。
上在慶德宮。停常參·經筵。
有政。吏批,以朴東善爲左參贊,李尙吉爲大司諫,鄭百昌爲吏曹參議,具宏爲刑曹判書,張維爲兼春秋,尹毅立爲全羅監司,韓興一爲副校理,尹煌爲大司成,李行建爲平壤庶尹,邊潝爲摠管。
平安兵使書目,義州報,走回漢人三名,直送島中事。及唐把摠金文才,領軍二十二名,偵探次越去鴨江事。鐵山報,唐撥放砲四柄,自義州次次傳准入島,而虜騎,越邊現形是喩,彼邊情形探報,亦申飭事。
平安道巡按御史,李命雄落點。
任都司接伴官,李明傳。啓。
金起宗上疏,兼帶同知經筵成均備局有司堂上遞免事,頃日李貴詆毁於筵中,取科苟且,奪人所畜之妾之事,不無啓達故也。
備忘記,近來諸宮,皆尙淸儉,筵臣所陳,必是誤聞也。雖然,其言,出於爲民慮弊,聽者,有則改之,無則加勉,使民生無怨國之心,志氣有淸爽之美,乃是克己復禮之實道也。古語云,人非堯·舜,何得每事盡善,已往或有一事之未盡,則名目之不侔,未必深惡而煩瀆也。駙馬與王子君,地位懸殊,安敢偃然陳箚,煩瀆君上哉?朝廷事體,似不當如是,故言之,政院知悉。
府啓,東昌尉權大恒,爲人愚妄,托以懲債,擾害民間,頃日司僕寺帖給馬品不好之故,捉致色吏,無數棍打,仍定倍吏,致有物議。乃敢偃然陳箚,無知妄作之罪,不可不懲,請罷職。司正柳汝恪,前爲東萊府使時,不恤公務,惟以崇飮爲事,夏間旱災慘酷,自上減膳徹樂之時,日與諸鎭將,縱酒酣歌,加以公貿之木,例以六升爲准,而乃敢面欺道主,裁折八升細布,分送列邑,依樣督納,將來之弊,有難形言。請罷職,以慰一道民心。答曰,依啓。權大恒不必罷職。
洪瑞鳳上疏,身上汚蔑之名,不得湔洗,不可自列於士夫,乞下司敗,辨覈言根,以正王法事。蓋以受賂除職,李貴指名詆斥故也。故判書朴鼎賢日記
上在慶德宮。停常參·經筵。
召對。入侍時,參贊官韓仁及,侍講官崔惠吉,檢討官具鳳瑞,記注官崔敬一,假注書嚴鼎耉,記事官沈之漢。講書傳周書多士,自我聞曰上帝引逸,止大正于商者是也。
任都司接伴官李明傳出去。
禮曹啓,專經文臣,依上敎,十月內當爲擧行,而被抄之人,雜頉計除,參講者應不下四五十人,許多人員,一日之內,勢未及畢。被抄文臣,無遺考講乎?依儒生殿講例,臨時取稟,落點考講乎?且儒生旣以間一朔十五日考講,則文官亦間一朔初十日考講,宜當。而今月則十日已過,來二十五日知委擧行之意,敢稟。傳曰,依啓。且無遺考講與否,及間朔考講等事,必有前例,相考稟處。
府啓,東昌尉事。答曰,推考。
傳曰,召對爲之。
禁府啓目,朴知誡削籍之事,極爲可駭。其削籍主張儒生,自上特命停擧,則趙珩等,所當摘發,卽爲擧行。趁不擧行之罪,渠輩亦當甘受,若至於刑推,則恐非盛世之美事。臣等之見如此,上裁,何如?啓。竝照律。同府啓,顯陵參奉宋希進等,傳旨內辭緣,承服不冬,刑推。啓。傳曰,依他,決杖罷職。其中宋希進·申翊隆等,在任日淺,竝分揀放送。同府啓目,盧克繼·金泰健刑問十次,林茂生十四次,高用厚一次,梁貴生七次不服,加刑。啓。傳曰,依允。故判書朴鼎賢日記
上在慶德宮。停常參·經筵。
召對。入侍時,參贊官鄭之羽,侍講官崔惠吉,檢討官具鳳瑞,記注官崔敬一,假注書嚴鼎耉,記事官沈之漢。講書傳周書多士,自惟我事不貳適,止滅德而欲求用得乎。
以洪瑞鳳上疏,傳曰,受賂之言,誠極驚慘。然君上旣燭其冤狀,大臣陳其誣罔,則被謗者,更無可辨之事。洪瑞鳳不思君臣之分嚴,徒懷憤疾之私心,三陳疏章,瀆擾不已,事極非矣。其中朴彭年忠臣之說,尤極駭異。姑先推考,此上疏,還爲出給。
傳曰,朴知誡削籍儒生某某人停擧乎?問于四館以啓。政院啓,朴知誡削籍儒生停擧事,頃日趙珩等四館一會時,論議不一,未能停擧,旣已拿鞫之後,亦未得停擧者,當初朴知誡削籍,出於許多士子之論,則追後摘發,實所未易。且緣四館位不齊,未卽一會,故時未完議云矣。答曰,知道。如難摘發,厥儒姓名,問于延平府院君。
備忘記,大君吉禮時主婚綾原君俌,鞍具馬一匹,使者豐海君浩,嘉禮廳堂上金尙容·鄭光績·南以恭,各熟馬一匹,金尙憲·李明漢·吳䎘,各半熟馬一匹,尹昕·洪霶,兒馬一匹賜給,都廳李德洙,奉禮朴筳加資,監役官李袗陞敍,都廳李祗先·徐挺然·權淰,熟馬一匹,監役官吳熙胤·沈諝·李守紀,上絃弓一丈,執事李德言以下,各不粧弓一丈賜給。
王世子受針。午時,二品以上問安。
傳曰,召對爲之。
府啓,權大恒事。答,已爲推考,不必罷職。
院啓,禮,適子冠於阼階,衆子不得與列,所以明適衆之別,而遠嫌疑也。尊卑旣分,輕重自殊,大君婚禮時執事,豈可與王世子嘉禮廳,同其賞哉?賞命一下,物情甚駭,請還收李德洙·朴筳加資之命。答曰,王世子嘉禮後,賞加者八人,今番只二人,不可謂之無別也。且李德洙等,皆合於陞敍,勿爲煩論。故判書朴鼎賢日記
禁府啓曰,云云事,傳敎矣。本府定配罪人等,每年四等,各道徒流案成上送,以憑考准,乃是流來古規,而近年以成,平安道則久廢,不爲成送,無憑可考。今年四月本府移文于本道,使之依舊例成送,而本道稱頉,至今不爲成送。故本府所上平安道徒流案,則相考無據矣。敢啓。答曰,知道。禁府謄錄
辰時,日暈右珥。巳時,日暈雷動。
上在慶德宮。停常參·經筵。
右議政十一度呈辭。傳曰,安心調理。
府·院前啓,以月食齋戒姑停。
禁府啓目,待敎趙珩,學正鄭弘緖,承文副正字趙績,校書著作郭瀜等矣,朴知誡削籍儒生停擧事,君言不可從之說,如是蔑視,極爲痛駭。罪決杖一百,告身盡行追奪。啓。傳曰,依允。功減一等,限年定配。
吏曹啓目,咸鏡監司書狀云云。議于大臣,則領議政議,六鎭相距懸遠,如有意外之事,則兼官勢不及相關,此祖宗朝所以設牧判官之意也。卽今人民·官屬,流散殆盡,欲以成官家貌樣,兩邑事勢,尤難成形,限物力稍蘇間,姑爲權革,似不得已。伏惟上裁。判付事鄭昌衍,領敦寧吳允謙,昇平府院君金瑬,右議政李廷龜,病不收議。啓。減省未妥,施行安徐。故判書朴鼎賢日記
禁府啓曰,臣等伏見刑曹所送春玉等作文,則係是綱常大獄,依例三省推鞫,何如?答曰,依啓。禁府謄錄
上在慶德宮。停常參·經筵。
召對。入侍時,參贊官李景憲,侍講官崔惠吉,檢討官具鳳瑞,記注官崔敬一,記事官權堣,沈之漢。講書傳周書多士,自王曰多士,止申結上文爾居之意。
去夜,成均館官員以同知館事金尙憲〈之意〉啓,今日夕時館中上下齋儒生及方外儒生四十人,會于齋中以爲,朴知誡削籍,乃是多士公共之議,而今者若干人,將獨被停擧,多士等不可歸罪於彼,而甘自免累。且頃者筵中,有近日士習大乖,有若異域人之敎,尤不敢自以爲士,而冒居首善之地,空館而出。臣尙憲,聞卽馳進,而已爲夜深,不得招集開諭。聖廟空虛,不得已自今日,官員等守直之意。敢啓。傳曰,知道。
禁府,趙珩扶餘,趙績海美,徒二年半,鄭弘緖沃川,郭瀜德山,徒三年定配。啓。
禮曹啓大槪,文臣專經考講,依大典勸奬條,文臣中直以下,每歲春秋,會于議政府,課試之規,每於春秋仲朔,嚴立課程,使之考講,事甚便當。敢啓。傳曰,依啓。且參講人太多,則問難必未詳盡,依儒生落點爲之。
禁府啓,伏見刑曹所送春玉等作文,則係是綱常大獄,依例三省推鞫,何如?啓。傳曰,允。
傳曰,召對爲之。
三省委官,取稟。傳曰,領相進去。
問事郞廳二,李行遠·吳竱。
王世子午時受針後,二品以上問安。
院啓,李德洙·朴筳加資更正事。新啓,朴知誡削籍儒生,當初自上有停擧之命,則爲四館者,所當趁卽詳議處置,若出於多士公共之論,未易指的,則亦當具由報知政院。而遲延時月,久無皂白,則不可謂無其失也。第念趙珩等,俱以新進之人,未諳事體,以至於此,今若加罪於正律之外,從重濫施,則有違於元情定罪之意。請依該府擬律施行,還收定配之命。答曰,不允。
府啓,權大恒事。初啓已捧承傳。而無緣廢閣四館,不爲無罪,而當初筵臣啓辭,誤以進士李郊指名,四學之論,非進士所當與。爲四館者,法當報知該曹,具由啓稟,而年少新進之輩,不知事體,不卽擧行,淹過累日。此其罪案,其犯,正入過誤,王府擬律,亦已太重,而重之又重,至於特命定配。情輕罪重,無以厭伏人心,請還收定配之命。答曰,不允。
禁府啓,今日王世子受針,三省交坐,似當於明日爲之。敢啓。傳曰,依啓。故判書朴鼎賢日記
夜一更,電光。二更,雷動電光。三更,雷動電光雨雹,西南有聲,如風水相激,漸移東南,良久而止。四更,雷動電光。
上在慶德宮。停常參·經筵。
召對。入侍時,參贊官李聖求,侍講官崔惠吉,檢討官具鳳瑞,記注官崔敬一,記事權堣·沈之漢。講書傳周書,自無逸,止今無所考矣。
夜對。入侍時,參贊官尹墀,侍講官崔惠吉,檢討官具鳳瑞,記注官崔敬一,記事官權堣·沈之漢。講大學衍義格物篇,自仁人之事親也,止當合二書而思焉。
去夜,禁府內摘奸。
禮曹啓,儒生空館,此乃館中莫大之變,而一年之內,至於再度,甚爲未安。開諭多士,速爲還入,守直聖廟,似不可已。敢啓。傳曰,依啓。
政院啓,朴知誡削籍儒生姓名,問于延平府院君事,傳敎矣。四館往問,則許穆之故,四館齊會停擧云矣。傳曰,知道。
成均館啓,今日臣尙憲·臣煌,開諭諸生以還入之意,則諸生等以爲,不敢冒居之意,與昨日無異云。不爲還入。自前有空館之擧,則或有特遣禮官·近侍臣敦諭之時。敢啓。傳曰,遣禮官開諭。
又啓,卽者四學手本,學中居齊儒生等,亦皆空學以出,無一人留齋者,敢此竝啓。且如此重事,官員不爲牒報,而只下人手本,極爲駭愕。四學當該官員,竝推考,何如?啓。傳曰,允。
禮曹啓大槪,十一日朝講,領議政所啓,臣觀前史,帝王卽位之後,卽有躬親三推之禮。故宣祖卽位於丁卯,而親籍於壬申。今殿下登寶位,已至十年,而未擧其禮,親籍之擧,有弊與否,臣實未知,而稍待國家閑暇之時,修擧其禮,何如?上曰,固當卽行其禮,而慮其無實而有弊,且緣變故連仍,未果矣。相臣之言如此,令禮官議啓事,傳敎矣。反正以來,國家多事,未遑修擧,誠爲欠典。雖有些少之弊,何可計乎?但此事詳載禮文,而歷代帝王,皆於立春解氷後爲之,明年開春卽時,有司臨時稟裁,卜日擧行,爲當。傳曰,依啓。
傳曰,召對爲之。
問事郞廳吳竱病代,金南重。
右議政十二度呈辭。傳曰,安心調理。
院啓,李德洙等事。趙珩等事。不允。
成均館內摘奸。
府啓,權大恒事。趙珩等事。不允。
昇平府院君金瑬箚,體察使乞遞事。入啓。故判書朴鼎賢日記
上在慶德宮。停常參·經筵。
有政。吏批,以朴炡爲吏曹參判,沈器遠爲全羅監司,鄭斗源爲刑曹參判,李貴爲左賓客,崔鳴吉·金尙憲爲知經筵,金南重爲副應敎,韓興一爲兼司書,李命雄特旨爲修撰,郭龍伯爲刑曹佐郞,邊潝爲兼訓鍊都正。
去夜,召對爲之。
李貴啓曰,以朴知誡削籍儒生姓名問啓事,四館二人承上敎,來問於臣。臣意以爲,削籍儒生若欲摘發則可知,而只以臣之所聞於外間傳播者,泛然出送,恐或失實,故以文字書給。而臣之考筆跡問齋任之言,匿不直傳,徑先停擧,其於事體,未免有後弊,故敢啓。傳曰,知道。當該四館推考。
禁府,獻陵參奉尹坫拿囚。
三省罪人春玉,刑問二次,物故。
答金瑬箚曰,省箚具悉卿懇。所辭體察使之任,當與廟堂議處焉。
傳曰,明日李領府事處,遣內醫問病。
金尙憲·尹煌啓,館學諸生,以上敎太峻,皆懷慙懼不安之心,捲堂以出,特遣禮官開諭,尙不敢還入,聖廟空虛。今已四日,斯文不幸孰甚焉?諸生等,雖有率爾過激之事,自我祖宗朝以來,無不屈意優容,慰諭勤至,豈非以濟濟然後以寧也哉?伏願聖明,克恢天地之量,更下溫旨,以安多士之心。臣等俱以無狀,備員學官之長,不能導迪諸生,使進退之際,從容中道,徒紛紛然瀆擾宸嚴。仰冀聖明,終始無替崇儒重士之道。區區之意,實非獲已,不勝惶恐之至。傳曰,知道。
院啓,李德洙等賞加改正事。趙珩等還收定配之命事。不允。
府啓,東昌尉權大恒罷職事。趙珩等事。李德洙等事。不允。
幼學金振·柳棟亨等上疏,朴知誡削籍之時,臣等與許穆,同爲齋任,相議削籍。請與許穆,均被罪罰事。入啓。
禁府,肓人洪成立及鳳鶴·乭屎·還伊等拿囚,李馨遠家咀呪辭連人,而成立,出入馨遠家,肓人奉鶴等,馨遠妹鄭玭妻奴也。故判書朴鼎賢日記
未時,日暈,蒼白一道如氣,起自乾方,直指東方,長竟天,廣尺許,漸移南方,良久乃滅。申時·酉時,日暈。夜一更至五更,月暈。自申時至未時,日暈。夜一更,有霧氣。自一更至三更,月暈。夜一更自五更,月暈。
上在慶德宮。停常參·經筵。
謝恩,修撰李命雄。
召對。入侍時,參贊官韓仁及,侍講官崔惠吉,檢討官具鳳瑞,記注官崔敬一,假注書李尙逸,記事官沈之漢。講書傳周書無逸,自其在高宗時,止發之耳。
去夜,三省罪人洪成立·乭屎,刑問一次,承服,奉鶴·還伊,不服。
禮曹啓,親耕大禮,應行節目頗多,預爲料理磨鍊,然後事可易就。自前奉常寺專掌爲之云,令本寺,察而擧行,爲當。傳曰,依啓。
慶尙監司書目,安東呈,李木,再度結實向熟事。
備忘記,前日學儒疏中,多有不遜之語,朴知誡削籍之擧,亦似駭怪。故因筵中啓辭,予以爲,世祿子弟,異於草野之士,其言不宜無禮,其處事亦不可縱恣,而近來士習乖舛,有同異國之人云云矣。館學儒生,以此空館,可謂異哉。空館當否及變之大小,殊未可知,然因予無德,聖廟屢空。揆之事體,極爲未安。令該曹,謁聖日推擇以啓。
傳曰,召對爲之。
右議政十三度呈辭。傳曰,大臣進退,係國安危,未可苟也。目今災變人心,俱極可虞,而卿抱才高臥,不思弘濟。國家顚躋,則其敢曰,在家不知,又何以謝祖宗於他日耶?予之待卿,雖曰失道,卿之自處,亦或不盡也。卿義當休戚是同,須速出仕,勉輔寡昧事,遣史官諭之。
三省罪人鄭玭妻愛伊,刑問二次,不服。
府啓,東昌尉罷職事。趙珩等事。李德洙等事。答曰,趙珩等罪犯非細,難免定配也。權大恒·李德洙事,不允。且府啓,近來士大夫中,有親之人,結契設宴,一歲再行,其在昇平無事之日,不害爲慶壽之盛事,而目今邊虞孔棘,變異罔極。水旱荒歉之酷,皆足爲危亡之兆。君臣上下,正宜恐懼節約,不遑寧處,而乃以此時求請遍於八路,炬燭取辦各司,以至畿甸守令,擅離官次,奉親來參,種種貽弊,不一而足。請廣州府尹李碩達推考。壽親宴會,限明年秋成,一切禁斷。答曰,依啓。慶壽宴設,或有弊,必不至如此之甚,勿爲禁斷。
院啓前事。不允。故判書朴鼎賢日記
上在慶德宮。停常參·經筵。
召對。入侍時,參贊官韓仁及,侍講官崔惠吉,檢討官具鳳瑞,記注官崔敬一,假注書李尙逸,記事沈之漢。講書傳周無逸,自文王卑服,止爲虛位是也。
去夜,成均館內摘奸。
秋信使書目,臣軍官李元敬·胡差仲男,一時出送事。
副元帥鄭忠信,平安監司閔聖徽,義州府尹書目,今十五日午時,仲男率從胡十一名,京城往還事,出來事。
政院啓,頃日筵中,自上以儒生等未諳朝家事,有若他國之人爲敎云,而注書記事之際,下字差誤。儒生等以此一款,尤有未安之心,至有空館之擧,其時注書,難免記事疏瀉之失,請推考。傳曰,依啓。且異域與他國,文字雖異,釋之則同,此非請推之事也。但其時傳敎,記事疏瀉,差錯處頗多,此則不無所失矣。
備邊司啓,關西巡按御史,已爲差出矣。近來數載,該道絶無此行,各官多解弛不法之事云。採得民間疾苦,守令善否,驚動人心,莫愈於暗行,今御史時作暗行,出沒訪問,而道內各山城新築處,及軍器·軍糧,亦令摘奸檢飭,知其實數而來,何如?啓。傳曰,依啓。
禮曹啓,參議呂爾徵,卽詣太學,與本館堂上,招致儒生,以下敎之意,丁寧曉諭,則儒生等以爲,朴知誡削籍,實出於多士公共之論,初非一二人之所爲,而自上有摘發停擧之敎。臣等俱以其時多士,何敢歸罪於一二人,而自爲無失,晏然而已乎?且於數日前伏聞,自上有士習大乖,有同異域之人等語,臣等俱極無狀,致有如此之敎,亦安敢抗顏冒恥,仍在首善之地乎?以此多士之意,不謀而同,各自引歸矣。今者聖諭丁寧,不勝惶感之至。第以多士旣以難留之勢,擧皆散去,決無還集之意,似難容易招諭。以此不敢承命云。再三申諭,皆以前說爲答。聖廟久曠,景象驚慘,似當有別樣慰諭之擧。敢啓。答曰,知道。已爲開諭,今難更言矣。
禮曹啓,謁聖今月二十七日推擇。啓。
傳曰,召對爲之。
府啓,東昌尉罷職事。還收趙珩等定配之命事。李德洙等賞加還收事。限明年秋收,壽親宴禁斷事。答曰,已諭,勿煩。
三省罪人愛伊,加刑二次,不服。
院啓,李德洙等事。趙珩等事。答曰,已諭。
領議政箚,明年親籍之禮,出於修擧廢典,而近日雨雹之後,災異甚酷。明春亦急,姑觀時勢,徐議以行事。
咸鏡監司書目,北靑軍民等,願納軍糧三百石,瓜滿久任事呈狀。據南兵使尹璛,深得民情,今日所患,不至大段,亟令廟堂量處事。
禮曹啓,謁聖時焚香酌獻禮·取人,取稟。傳曰,行酌獻禮,仍爲取人。故判書朴鼎賢日記
禁府啓曰,今日早朝,本府內有一人着戰服,變作軍士貌樣入來時,爲門直羅將所捉告。當此三省之時,無差備,外人入來,不無可疑之端,請令攸司囚禁,推覈處置,何如?答曰,允。
禁府啓曰,以英陵守護軍金愛男·廉善男等刑推公事,分揀放送事,判下矣。臣等竊念,金愛男等,乃親自斫伐陵內樹木之人也。非如守護軍等不能禁伐,而被囚之數也。盜園陵樹木,自有其律,若如他守護軍一例三次之後,除刑放送,則盜園陵樹木之律,無爾可用,而恐意偸伐陵木之人,自此益無忌憚。臣等之意,似當用正律,而不可全然放送。臣等所見如此,惶恐敢啓。答曰,啓辭甚當,依爲之。禁府謄錄
夜一更至五更,月暈。
上在慶德宮。停常參·經筵。
平安道御史李命雄出去。
禮曹啓,在前謁聖時,有只爲焚香之時,有酌獻禮之時,而又有取人之時,今則何以爲之?敢稟。今此儒生之空館,實由於不識朝家事體,而未免爲過激之失。伏覩昨日備忘,引咎誠懇之意,溢於言表。若令諸生,捧讀此敎,則至誠而不動者,未之有也,寧有不動得多士之理哉?請以下敎之意,更爲敦諭,速令還入,而俎豆之事,預爲整齊,以待親學擧動,似爲宜當。敢啓。傳曰,行酌獻禮後,仍爲取人。
三省罪人愛伊,加刑二次,不服。
右議政箚,病勢深重,冒上辭單,聖敎嚴切,惶恐悶迫,陳情乞遞事。
院啓,李德洙等事。趙珩等事。不允。
府啓,趙珩等事。李德洙等事。不允。權大恒罷職事,壽親宴禁斷事,停啓。
兵曹謁聖武科初試,今二十四日推擇,規矩,六兩二矢百步落點。故判書朴鼎賢日記
傳曰,英玉分揀,宜當,議處。啓曰,英玉分揀議處事,傳敎矣。英玉名,始出於春玉變辭之招,再發於鄭廣業等歸罪謀免之追呈,而元告追狀,則以爲瞹眛之人。且於三省各人推問時,大槪愛伊又無現出之端矣。旣爲正犯,則倫紀莫重之獄,必不出於兩人之手。依聖敎分揀,宜當。敢啓。答曰,依啓。英玉放釋。禁府謄錄
上在慶德宮。停常參·經筵。
召對。入侍時,參贊官鄭之羽,侍講官金南重,檢討官具鳳瑞,記注官崔敬一,假注書李尙逸,記事官沈之漢。講書傳周書無逸,自周公曰嗚呼我聞,止得無深警於此哉?
答領議政箚,所陳之事,當依箚退行焉。
禁府三省罪人愛伊,物故。
禁府以委官意啓,留獄罪人洪成立·乭屎,已爲承服,奉鶴·還伊雖未就服,而元非三省罪人。獄事已畢,此四人還送刑曹,依法處決,爲當。傳曰,依啓。
禮曹啓大槪,謁聖時,王世子隨駕一節,議註中不爲磨鍊乎?何以爲之?傳曰,勿爲磨鍊。
平安兵使書目,金差仲男,今十九日發向肅川事。
傳曰,召對爲之。
任都司接伴官李明傅入來。
傳曰,任都司接見,二十四日爲之。
院啓,李德洙等事。趙珩等事。不允。
憲府,以壽親宴禁斷停啓,不通於發論執義權濤而停啓事,竝避嫌無所啓。故判書朴鼎賢日記
辰時,日暈右珥。巳時,日暈兩珥。未時,日暈。
上在慶德宮。停常參·經筵。
傳曰,遣承旨,館儒開諭。當初空館時,只堂上及齋色掌,與方外儒若干人,會議空館,掌議,則不參而推諉不入云。
接伴使書目,島中事情事。
明日,任都督接見,三嚴巳正。
武科謁聖初試試官,一所,申景禛·鄭斗源·沈東明,參試官,李俔南·李元·金逷,二所試官,具宏·鄭廣敬·元悅,參試官,南俶·鄭沇·奉英傑。
兵曹啓,武科初試,定數試取可也事,傳敎矣。宣廟朝謁聖時例,分兩所,各取五十人,事目磨鍊之意。敢啓。傳曰,知道。
府院前啓二事。不允。
左副承旨李景憲啓,臣承命進詣太學,招堂長·色掌等儒生,則儒生散在各家,未易聚集,日晩乃會,與同知事金尙憲,大司成尹煌等,反覆開諭,不翅縷縷。而諸生等以爲,前日筵中之敎,今承聖諭,乃知聖意之所在,孰不感激?但朴知誡削籍,出於公共之論,而今獨一人被停,臣等豈敢歸罪於彼,而抗顏冒入乎?以此多士,皆有未安之心,不敢還集云矣。
禮曹啓,考諸五禮儀,酌獻前四日,自上散齋二日於別殿,致齋一日於正殿,而凡散齋,不弔喪問疾,不聽樂,有司不啓刑殺文書,致齋惟啓享事云。以此觀之,則二十四日,當爲散齋之日,任都督接見時聽樂,涉於禁忌,何以爲之?傳曰,知道。謁聖差退。
監試官,一所,持平趙贇,獻納尹坵,二所,掌令權淰,正言李元鎭。故判書朴鼎賢日記
上在慶德宮。停常參·經筵。
答昨日承旨書啓曰,知道。
明日專經文臣考講時,命官,金尙容,考官,金尙憲·李顯英,參考官,李明漢·姜弘重·李景奭·李莯落點。
專經文臣,金益禧·徐挺然·李夢徵·柳·李尙質·李雲栽·柳穎·鄭致和·李復陽·崔煜·柳俊昌·沈之漢·李時楷·南宮鏶·琴尙玄·鄭太和·車達遠·李景曾·崔惠吉·姜大遂落點,元數則五十也。
成均官員,以同成均金尙憲意啓,今日承旨奉命,到本館,招集堂長·色掌等儒生,反覆開諭以還入之意,則終不承命,每會推諉於空館時不參齋任儒生。臣等竊深怪訝,廉得當初曲折,空館之日,爲若干儒生,自外入來,不待齋任儒生之來參,倡爲空館之論,初非一國多士商議之事云。故臣等,卽以他儒生,差爲齋任,備諭事理,使之一邊通于多士,一邊入守聖廟,齋任旣已先入,方外諸生等,亦將次第入來云。敢啓。
備忘記,承旨往館開諭時,儒生等稱頉不來,則所當卽還復命,而終日留在,見辱而還,事極駭愕。承旨李景憲,先罷後推,以懲其貽辱君上,虧損體面之罪。
以壽親宴事,憲府避嫌,無所啓。故判書朴鼎賢日記
上在慶德宮。停常參·經筵。
有政。吏批,以趙誠立爲承旨,鄭弘溟爲舍人,李貴·姜碩期爲知春秋,洪翼漢爲兵曹正郞,辛啓榮爲副修撰,尹孝永爲文學,鄭彦宏爲宗簿正,申敏一爲司僕正,黃尙謙爲軍資正。
以昨日成均館啓辭,傳曰,知道。仍傳曰,被遞齋任儒生,何人乎?問啓。政院啓,成均博士元伋來言,被遞掌議申冕·兪㯙云矣。傳曰,知道。
去夜,禁府當直內摘奸。傳曰,罪人中安獻徵病重云,姑爲保放。
昨日承旨李景憲啓,臣承命卽往成均館,則儒生等,散在各家,無一人在泮村者。使館官等,卽爲招集,則儒生等,或稱出他,趁不來到。只堂長沈挺豪,色掌金紐·尹益亨三人,良久始到,其中色掌南天漢,則累度催促,最晩來到,〈而來到〉之後,托稱身病,終不入來。而且沈挺豪等三人,入廳開諭,自言與諸生,更議以告而出去。臣承命已久,極爲未安。件件催督,則竟以難入之意來告,如是往復之際,自至日暮矣。傳曰,知道。
文臣殿講,徐挺然易略,沈之漢·南宮鏶詩通,琴尙玄詩略,鄭太和書通。傳曰,通·略及不通者,亦當有賞罰,考例稟處。
武科初試一二所罷場。
院啓,趙珩等還收定配之命事。李德洙等還收賞加之命事。不允。故判書朴鼎賢日記
傳曰,靑城僉使安德幹,當爲不能嚴禁挾人金太守,使之越江採蔘,及其不還,亦不馳報,拿來,義州府尹狀啓,備邊司公事憑閱推鞫爲只爲,下義禁府爲良如敎。禁府謄錄
上在慶德宮。停常參·經筵。
召對。入侍時,參贊官尹墀,侍講官金南重,檢討官具鳳瑞,記注官權濬,假注書李尙逸,記事官沈之漢。講書傳周書君奭,自公曰君奭我聞,止無不敬信之也。
有政。吏批,以趙邦直爲承旨,姜碩期爲大司憲,韓必遠爲執義,朴安悌·洪爲掌令,尹孝永·金霱爲持平,李時楳爲正言,尹善道爲刑曹正郞,權濤爲校理,林埬爲司藝,南以恭爲同義禁,權淰爲軍器正,趙緯韓爲輔德,李重吉爲禮賓正,李惟達爲宗簿正,姜弘重爲參知,趙贇爲兵曹正郞,池德海爲直講。兵批,鄭應星爲摠管,金壽賢爲同知。
傳曰,召對爲之。
傳曰,來二十八日金差招見。
院啓,李德洙等賞加改正事。新啓,祕密事。答曰,不允。祕密批答封下,勿爲招見金差事云。前啓趙珩等事,停啓。
典設提調尹新之箚子,諸員李環,以遮日帳未納之故,被打於上司使令,自縊而死。不能禁遏,使無辜冤死,請治臣罪,仍遞提調事。故判書朴鼎賢日記
上在慶德宮。停常參·經筵。
以海崇尉箚子,傳曰,箚中所陳,極爲驚駭。忠勳·儀賓等府當該官吏,令法府摘發重治,以懲其方命虐民之罪。
領敦寧吳允謙上疏,臣脹症深痼,眼精失明,已成廢疾之人。願乞骸骨,畢命於松梓之下事。入啓。
右議政十六度呈辭。入啓。
院啓,李德洙等事。不允。
政院啓,來初一日輪臺,取稟。傳曰,爲之。故判書朴鼎賢日記
自昧爽至辰時,有霧氣。夜五更,沈霧。
以玉堂箚子,各樣應納之布,精麤長短,亦依前當初裁省廳事目,毌使濫踰事,據曹回啓,正軍流亡,侵及隣族之弊,不獨今日爲然,自古而然,不獨我爲然,天下同然。若不大爲更張,無可救之道,似難輕議,至於責出以田結,極爲未安,着令各道監司,禁斷爲當爲白齊。步兵價布,則精麤長短,一依裁省事目捧上,故逐朔上下之際,如政院上司衙門,則每爲退送,爲本曹難支之弊。着令諸上司下人,一依事目施行,勿爲點退事,別立事目,何如?崇禎四年十一月初一日同副承旨臣趙邦直次知。啓依允。兵曹啓曰,云云事,允下矣。諸上司下人如前點退者,先爲囚禁後,入啓治罪,何如?傳曰,只令禁斷,勿爲囚禁。兵曹謄錄
上在慶德宮。停常參·經筵。
金差護送官李象元出去,仲男去卄六日入來,今日還去。
右議政十六度呈辭。傳曰,安心調理。
院啓,李德洙等事。不允。
傳曰,明日朝講爲之。
明日輪對官落點,訓鍊副正金應鍊,尙衣正李時稷,內贍主簿李源,軍資主簿成民厚,平市令兪大儞。
府啓,李德洙等事。趙珩等事。不允。
慶尙監司書目,巨濟罪人姜身死事。故判書朴鼎賢日記
禁府啓曰,前日趙啓遠·安獻徵等議啓公事,竝爲仍囚,獄事究竟後,稟處事,判下矣。今者新敬差官柳景緝狀啓及啓聞,已爲上來云,獄情虛實,聖明必已明察。趙啓遠·安獻徵等似當有處置之事,何以爲之?敢啓。答曰,知道。禁府謄錄
自昧爽至辰時,沈霧。未時,日暈。申時,日暈兩珥,暈上有冠,色內赤外靑。郞廳金朝潤校。日記廳郞廳金龜祥〈書〉。
上在慶德宮。停常參,只朝講。
入侍時,領事尹昉,知事李貴,特進官李曙·金時讓,參贊官趙邦直,掌令朴安悌,侍講官金南重,正言李元鎭,檢討官具鳳瑞,記注官崔敬一,假注書李尙逸,記事官沈之漢。講書傳周書君奭,自公曰君奭天壽平格止人物評也。
右議政李廷龜十七度呈辭。傳曰,安心調理。
朝講時,榻前府·院啓,李德洙等賞加還收事。上曰,不允。憲府,趙珩等事,停啓。以上,故判書朴鼎賢日記
上在慶德宮。停常參·經筵。
府·院啓,李德洙等事。傳曰,不允。
右議政李廷龜十八度呈辭。傳曰,安心調理。
傳曰,專經文臣書傳通鄭太和,詩傳通沈之漢·南宮鏶,周易通徐挺然,熟馬一匹賜給,詩傳略琴尙絃,半熟馬一匹賜給。以上,故判書朴鼎賢日記
上在慶德宮。停常參·經筵。
召對。入侍時,參贊官韓仁及,侍講官李景曾,檢討官具鳳瑞,記事官卞時益,假注書李尙逸,記事官沈之漢。講書傳周書,自今在予小子旦止我天威之可畏乎
院啓,李德洙事。傳曰,不允。
府啓,李德洙等事。新啓,軍資正黃尙馦,曾無履歷,累被臺評,旋授准職。物議爲怪,請遞差。答曰,依啓。李德洙等事,不允。以上,故判書朴鼎賢日記
義禁府啓曰,來初六日文宣王謁聖擧動時,本府郞廳十員內,金是樞·李椲,覲親受由,本府晝夜直一員,公事回告郞廳一員,左右貫革處禁亂官各一員,隨駕郞廳不足,假郞廳五員,依前例,令吏曹差出,何如?答曰,依啓。以上,禁府謄錄
上在慶德宮。停常參·經筵。
傳曰,寡人有疾,勢難視學,明日謁聖擧動停寢。
接伴使書目,鐵山報,黃都督被拿辭緣事,見狀啓,則去卄九日成帖,守備毛永雄,承孫軍門元化令,奉玉旗來到,將黃都督及若干將官綁縛,移置王遊擊良臣家,而所儲銀蔘,被諸軍兵搶掠云。
接伴使狀啓,本月初一日成貼,卽刻到付,島中譯官權得仁告目,去卄八曉頭,都督傳印于沈副摠,而軍兵等,各拿將官,入往副摠前,高聲大罵曰,汝等,何至今不給錢糧乎?副摠以下將官,千萬哀乞,率往物貨所藏處,搬出五萬餘兩物貨,分給軍兵。軍兵等曰,今雖得錢,島中無糴米處,出陸易米過冬云云。
秋信使書目,一行時畓漁陽事,見狀啓,則副元帥鄭忠信所送牙兵三名入去,以義州府尹之意,微通島中聚集船隻之事,則龍骨大等,頗有釋然之色。且曰,大凌河城,則牛馬已盡,一方相食,朝夕將下,而傍近一堡已得之,軍兵千餘,男女二千,盡爲活拿以來云,使臣,則汗不久當還,留待云云。
副元帥鄭忠信書目,自我若不趁急善處而救急,則島變,或不無移及於我,今日事機,萬分極爲可慮事。
右議政李廷龜十九度呈辭。入啓。
議政府翰林取才,李時楷綱目略。
府·院啓,李德洙事,停啓。以上,故判書朴鼎賢日記
上在慶德宮。停常參·經筵。
召對,入侍時,參贊官尹墀,侍讀官李景曾,檢討官具鳳瑞,記事官卞時益,假注書李尙逸,記事官沈之漢。講書傳君奭,自予不允止有味於周公之言也夫。
右議政李廷龜十九度呈辭。傳曰,安心調理。
平安監司書目,島中譯官林禮龍告目,漢人言內,冬至使一行,九月十三日,無事到登州云云事。
平安兵使書目,龍川報,唐船卄四日止泊于千家庄等處,隨風進退事。
傳曰,大臣及備局堂上引見。引見時榻前議,糧餉給與不給,而以不給事定奪。以上,故判書朴鼎賢日記
上在慶德宮。停常參·經筵。
兵曹啓曰,謁聖停寢事,命下矣。武科初試入格者,何以處之?敢稟。傳曰,議處。
傳曰,明日誕日陳賀,權停例爲之。
明日王世子率百官陳賀,出宮正時,辰時初刻。
全羅監司書目,道內守令·察訪等,因胡變,濫率家屬,査覈事。
有政。
趙贇爲正言,李時楷爲檢閱,李潤雨爲工曹參議,趙公淑爲文學,趙緯韓爲副修撰,李必行爲兵曹佐郞。以上,故判書朴鼎賢日記
上在慶德宮。停常參·經筵。
右議政李廷龜,身病出仕。
藥房啓曰,內殿,臘月當爲解産,諸事預備待令事,命下矣。開月爲始,醫官預爲直宿事,敢啓。傳曰,臘月設廳,可矣。
兵曹啓曰,謁聖初試議處事,傳敎矣。事係科擧,議大臣定奪,何如?傳曰,允。
諫院啓曰,今年凶歉,振古所罕,此時民窮財乏,爲甚丁卯之變亂,至如方物,自前多有全減之時,側聞,今年誕日·冬至及壬申正朝方物之價,皆令備局取用,以補江都糧餉云。有民然後有食,江都聚財,八路民散,輕重自別,已捧之價,雖不可及止,未捧之數,猶可裁減,請令廟堂,相議變通。答曰,依啓。
典獄署擲奸,輕囚放送。以上,故判書朴鼎賢日記
上在慶德宮。停常參·經筵。
謝恩,校理權濤,副修撰趙緯韓。
義禁府啓曰,以刑曹柳景緝狀啓回啓公事,移義禁府,明覈處置事,判下矣。臣等竊照靑陽獄事,係干綱常,前後敬差官,累次刑訊事干,而事干等,終始變辭,尙不得端緖。以柳景緝狀啓觀之,淑女弑舅之事,則元告李涵等,亦皆以疑似爲言。弑舅,天下之極惡也,旣無明白可據端緖,則綱常莫重之獄,固難以疑似斷定,事干未歸一之前,本府輕爲覈處,非但有違法例,亦不無後日之弊。依刑曹啓辭,令敬差官,更爲嚴刑賤花,得其未盡實情後,移本府推鞫,似爲得體。臣等之意如此。伏候睿裁。傳曰,不允。
禁府都事金誡,靑陽罪人淑女拿來事,出去。
禁府啓曰,申淑女·萬水·賤花·李漸·李涵等,發遣都事,拿來,何如?傳曰,允。李漸等放釋,使之來待。以上,故判書朴鼎賢日記
申時,東方南方,濛濛若下塵。夜一更,有霧氣。
上在慶德宮。停常參·經筵。
召對。入侍時,參贊官鄭之羽,侍講官金南重,檢討官趙緯韓,記事官權堣·沈之漢·李時楷。講書傳周書,自蔡仲之命止實周公〈之〉意。
兵曹啓曰,議于大臣,則領·右相之議以爲,旣設初試,而無緣棄之,似未妥當,或命官庭試,亦似無妨,伏惟上裁。大臣之意如此,上裁,何如?傳曰,依議。
平安監司·接伴使書目,島中事情事。
備邊司啓曰,諫院啓辭,意非偶然。誕日方物已捧之價,今難還給於民間,冬至·正朝方物之價,令句管堂上,或半減或量減,以舒貧民一分之力,何如?傳曰,知道。此事,以予所見言之,只爲中間花消之弊,而似無外方蒙惠之實矣。以上,故判書朴鼎賢日記
巳時午時,日暈。夜一更,月暈。五更,流星出軫星上,入北斗星,狀如拳,尾長三四尺許,色赤。沈霧。
上在慶德宮。停常參·經筵。
傳曰,召對爲之。
召對·入侍時,參贊官趙邦直,侍講官金南重,檢討官趙緯韓,記事官權堣·沈之漢·李時楷。講書傳周書蔡仲之命,自爾尙蓋前人之愆止我命汝所言也。
禮曹,庭試,今十七日推擇。啓。傳曰,日寒退定。
領議政尹昉,禮曹判書鄭光績,繕工提調尹新之,觀象監提調張維,穆陵奉審事,出去。以上,故判書朴鼎賢日記
上在慶德宮。停常參·經筵。
備忘記,副司直李行遠等,俱有諂附權門,脅制君上之罪,雖流放竄殛,未爲不可。今者吏曹,遵奉洪瑞鳳餘習,行遠三人,竝擬淸望,事極駭愕。當該堂上,先罷後推,以爲無忌憚植黨者之戒。
府啓,松林副正彦璟,以王室之親,甘心托婚於逆屬,乃以其子,作贅於柳希亮之女。請削奪官爵。答曰,依啓。
政院啓曰,李行遠等,俱以經幄之臣,雖被一時之嚴旨,而自上旋霽雷電之威,孰不欽仰聖德?頃日儒臣箚中,亦以置散爲言,則該曹之仍舊備擬者,實出於一循公議也。銓官罷推之擧,有駭瞻聆,而至以植黨爲罪,則豈非情外之敎乎?政廳一空,氣像不佳,伏願還收已下之命。傳曰,勿煩。以上,故判書朴鼎賢日記
夜一更,有霧氣。
有政。以金尙爲承旨,池德海爲兵曹正郞,尹鳴殷爲兵曹佐郞,金起宗爲知義禁,申宗述特旨爲內乘,金來賢爲大司成,金時讓爲知經筵,李明傳爲刑曹佐郞,趙緯韓爲校理,趙時俊爲德源府使,尹知敬爲公淸監司,許稷爲高山察訪,朴守弘爲平壤庶尹,鄭基廣爲刑曹參議,吳竱爲兼司書,成以性爲說書。已上,故判書朴鼎賢日記
上在慶德宮。停常參·經筵。
未時申時,日暈。夜自一更至三更,月暈。四更,火星犯軒轅第五星。
藥房,中殿問安。傳曰,知道。
領議政尹昉,禮曹判書鄭光績,新豐君張維啓曰,臣等承命,詣穆陵,陵上奉審,則陵上莎草,四面五六處,片片枯損,而陵頂上,長可三四尺,廣一尺許,全然枯損。上年遷陵時,節候寒甚,莎缺夏大旱,繼而有大水,陵上莎草,缺上蓬藜等雜草茂盛,亦能使莎草,不得着根,所以如此枯損也。問諸事知守護軍輩,所言亦如是矣。改莎草事,令該曹擇日擧行,宜當。且念,陵上雜草茂盛之患,最爲難防。每年寒食,雖循例拔去,是時春候尙早,蓬艾未甚長盛,及夏間霖潦之節,方始茂盛,一年一度拔去,不足以永除其根柢。若令諸陵參奉,每於朔·望焚香時,奉審陵上,如有蓬艾雜草,不拘常例,隨生隨拔,則可以除去其根,而亦可無莎草枯損,頻數修改之弊,似爲便當。敢此再稟。傳曰,依啓。蓬艾拔去一事,全廢舊規,似未妥當,端午祭亦令拔去,可也。
趙邦直啓曰,問于吏曹,則判書,以輔德首望,判校副望,判書擬之,輔德末望,參議擬之,參判則出在依幕云。參判·參議,則以爲三人注擬之際,相議歸一,然後擬之,少無輕重云矣。傳曰,知道。參判勿爲罷推。
鄭之羽,以禮曹言啓曰,以咸鏡監司粘目,傳曰,此啓本回啓,似有遺漏之事,還爲出給事,傳敎矣。咸鏡監司粘目公事末端,高原郡守等,到任前來,不爲遲晩,而臣未及致察,流漏回啓,極爲惶恐。元公事中,更爲付標之意。敢啓。傳曰,知道。
鄭之羽,以禮曹言啓曰,今此庭試,日寒退定事,聖敎已下,而此事,已經大臣議定,非臣曹所可擅便。而但深冬以後,日氣寒冱,似無溫煖之期,退行一事,何以爲之?敢稟。傳曰,明春退定。
尹墀,以侍講院言啓曰,新除授說書成以性,今在慶尙道榮川地。書筵入番事緊,請斯速乘馹上來事,下諭,依例院書吏給馬下送。傳曰,缺提調申景禛·尹新之啓曰,備忘缺工匠價布,繕工監與兵曹,互相推調,只給一半云,事甚不當。兩司色郞廳推考,使之從速畢給,俾無民怨事,傳敎矣。鳳林大君家舍始役時,匠人價布一事,自兵曹累次啓稟,而自上以勿推調,自本曹上下事,丁寧下敎,故戶曹·兵曹,專給其料布,本監,則元無給價事目,何預於推調之事〈乎〉?大槪,本監匠人元數,在平時一千三百餘名,而往年戶牌時,只以八百四十名定給,而紫門永定闕內一應修理二四名,各樣自立匠人三十五外,每年逃故不缺者,或至二三百名,收布實納,多不過二十餘同。監中使喚·下人料布,及自立匠人三十五名等當番外,逐朔上下,一年恒下之數,常患不足,秋冬朔下,例不得上下。而國中諸處修理進排等事,不以價布之乏絶,有所裁減,以至工匠下人等,逐日呼訴。該司微細之事,不敢一一仰煩天聽,臣等悶默度日久矣。工匠價布,互相推調,只給一半,至有色郞廳推考之命,臣等不勝惶恐。敢啓。傳曰,知道。凡干營繕,皆是本監所管,兵曹月給匠布數少,則本監或添給或變通,俾無怨言,可也。而恝視度日,監役官所報,專不採聽,故使之推考矣。
韓仁及啓曰,武兼宣傳官金繼祖,以兩西許貿米,待朝廷分付等事,初六日奉標信下去,初八日朝,始傳於海州牧監司所在處,初九日傳於載寧郡管餉使所在處,初十日傳於黃州兵使處云。其間道里不遠,傳於三處,皆甚稽滯,極爲駭愕。請金繼祖推考,以懲怠慢之罪。傳曰,依啓。
金尙啓曰,今日領相以下穆陵奉審後,到賓廳書啓時,連請承傳色,而良久乃至。大臣到賓廳啓辭,缺是遲緩出來,極爲駭愕。請當該缺上曰,依啓。
大司憲姜碩期啓曰,臣伏見昨缺有吏曹堂上罷推之命,臣不勝瞿然之至。李行遠等,俱以經幄近臣,凡有所懷,冒犯於咫尺之威者,徒恃聖朝曾無諱言之戒也。今若律之以諂付脅制之罪,則彼行遠輩,雖萬被誅殛,猶有憾於天地也。雷霆旣霽之後,似不當遽爾廢置,故循例備擬於淸顯,實非出於營護植黨之私,而不料大聖人廓然胸次,尙有所芥滯也。臣缺忝銓曹,久與洪瑞鳳同席,注擬之際,可否相濟,保無瑞鳳絲毫專擅之事,而卽今繼瑞鳳者,猶以遵其餘習,俱被嚴譴,則臣以當時同事之人,雖不在其位,獨安得晏然而已乎?仍竊惟念,自古人臣之植黨脅君,邦有常刑,小而禦魑魅,大而伏斧鑕,固其所也。歷數古今,若此之類,世不多出,而今殿下,每以此擧,疑朝臣,少有違忤聖旨,輒發於聲氣之間。由是朝野危慄,忠讜摧沮,上下否隔,漸不如舊,此愚臣夙夜憂悶,欲有所獻,而囁嚅者也。且臣今自首辜缺而再及所懷,僭妄極矣。且緣賤疾方劇,今始來避,臣罪尤著。請命鐫臣職。答曰,勿辭。
持平金霱啓曰,狗馬小臣,素多疾病,而頃者受由下鄕,落馬重傷,加以寒疾添劇,調治累日,小不見效。以此趁未還朝,冒呈病狀,冀蒙恩遞,今玆移授法府之命,又出於千萬夢寐之外,至承召命,惶恐踧踖。臣本愚庸,百無可取,曾忝薇垣,補蔑絲毫,徒積尸素,面尙靦然,前後寵擢,至於此極,感激鴻恩,罔知攸措。强疾登程,寸寸前進,今始來謝,心雖缺戀,物議謂何?逋慢之罪,實在臣身。缺難忝冒。請命遞斥臣職。答曰,缺鄭之羽啓曰,平安道下送砲手別試才賞布,考今年八月及戊辰年十月啓下單字,則鳥銃四分,給木綿七疋,三分以下缺一分,給二疋。以此觀之,則四分給七疋,除減一疋,明矣。今番適有五分二人,故以四分七疋之數,缺五分以九疋磨鍊,減去一疋,如四分之缺矣。一人所受,至於九疋之多,似爲過優,軍中行賞,毫釐有差,輒自稱怨。以分數相考,書啓,以備上裁矣。傳曰,知道。當初以缺疋爲定,故雖過六分,不爲加給矣。
趙邦直缺司饔院官員以都提調意啓曰,進上磁器燔造所用白粘土掘取官牒呈內,掘土軍人缺三名·稷山一名·新昌一名·燕歧一名·全義一名·結城一名,終不定送云。當此冬寒,掘取之役,非但未易完畢,宗官下去已久,缺亦極多。以下缺
上在慶德宮。停常參·經筵。
韓仁及,以都摠府言啓曰,今日入直軍士,中日習射,請出標信。傳曰,知道。
傳于韓仁及曰,今下弓矢,訓缺使任鎭給送。
以吏曹參判朴炡身病呈辭,缺傳曰,調理察任。
備忘記,前校理羅萬甲敍用。
繕工提調申景禛·尹新之啓曰,以昨日臣等啓辭,傳曰,知道。凡干營繕,皆是本監所管,兵曹匠布數少,則本監或添給或變通,俾缺□□□□視度日,監役官所報,專不採聽,故使之缺□□□,傳敎矣。臣等俱以無似,待罪本監提調之任,所職何缺今此營繕,豈敢有一毫慢忽之意哉?數年以來,本監尤甚削弱,前時徒擁虛器,旣不能無中生有,又不能思得變通之策,致勤前後下敎,瘝曠之罪,實在臣等,不勝戰慄,伏地待罪。因竊伏念,本監一年實缺價布之數,旣如昨日啓辭所陳,而監中一應進排諸色匠人十二朔價布,亦不能繼給,未免號怨,而無可奈何。卽今庫中,無現在木疋,若有一分可以推移添給之路,則雖無啓下事目,等是國事,臣等寧敢有推調恝視道理?頃日監役官,以一半添給之意,移文本監,臣等以爲,凡干營繕,雖曰本監所管,而至於山陵·詔使營繕大役,則雖在平時全盛之日,亦無自本監價布上下之規,皆是戶·兵曹缺布,本監,則只捉付匠人蕫役而已,其來已久。今番大君房營繕,旣經稟斷,戶·兵曹依舊例,料布上下,則本監之一半添給,非但無前例,而許多工匠添給之布,萬無白地判出之路。以此事意,再三回報,實非有可變通,而專不採聽也。臣等百爾思索,計無所出,兵曹如不依例准給,則改軍籍時,工匠價布移送兵曹者,厥數頗優。此本是匠人價布,題給工匠,似無大段不可,以此每朔添給一疋,兵曹磨鍊上下,俾無工匠怨號之弊,何如?惶恐敢啓。傳曰,依啓。勿爲待罪。
尹墀啓曰,議政府舍人鄭弘溟侍講院入直,領·右相箚子批答,遣史官傳諭之意。敢啓。傳曰,知道。
掌令朴安悌來啓曰,昨日伏承聖批,辭旨丁寧,臣等非不知聖意之所在,而但劫制上下,人臣之極罪也。人臣有此,則雖萬被戮,固無所逃矣。李行遠等,俱以經幄之臣,職在論思,缺□□□□聖明而已。殿下纔置重典,遽成缺□□洞燭其無他腸,不爲深非也。聖明旣已寬宥,缺該曹之擬淸,只是循例而已。政席未撤,嚴旨缺降,至以無忌植黨爲罪案。聖敎所及,大不缺情,上下之間,否隔至此,此豈淸朝之美事乎?罪非其罪,物議驚駭,請還收銓官罷推之命。特除之命,出於異數,不可人人而濫施。辛家述,幺麽一武夫也。別無可稱之才,然特拜內乘,已極未安,況家述方在罷散之中,而繼有敍用之命。除目一下,物議譁然,請還收辛宗述除授內乘別敍之命。大司憲姜碩期,以李行遠俱以經幄近臣,凡有所懷,曾無諱言,雷霆旣霽之後,似不當廢置,故循例備擬於淸顯,實非營護。臣曾忝銓曹,久與洪瑞鳳,同席注擬。今繼瑞鳳者,俱被嚴譴,臣當時同事,安得晏然,引嫌而退。李行遠等,纔被嚴譴,旋蒙恩宥,則該曹之注擬淸望,只是循例,罷推銓官,已極未妥。曾在銓席,相議備望,別無所失,有何可避之嫌?請大司憲姜碩期,請命出仕。答曰,不允。出仕事,依啓。
金尙啓曰,大司憲姜碩期出仕事,命下矣。闕門將閉,明日待開門命招之意。敢啓。傳曰,知道。
正言李元鎭來啓曰,李行遠等,俱以近臣,久侍經幄,雖被一時之嚴譴,而自上特霽雷霆之威,旋寢魑魅之禦,仍帶西階之職名。又入儒臣之箚陳,則該曹備擬,只是例常之事。而銓官罷推之命,遽出意外,嚴旨一下,瞻聆齊駭。至以意在植黨,心無顧忌,爲其罪目,則尤不近情,請還收吏曹堂上罷推之命。答曰,已諭,毋煩。領議政尹昉,右議政李廷龜等缺昨日備忘,銓曹堂上,以擬望間事,至被罷推之命,不勝未安之至。夫政柄之任,世道所關,選授必得其人,則任之不可不專。今此銓曹諸臣,受任以來,未滿一朔,雖欲竭誠報效,日有不暇給者,而因偶然循例之政,遽示非常震疊之威,政席之重,有同替郵委任,委任責成之道,恐不當如是。況近日君臣之間,情意似阻,爻象不佳。臣等以爲,上下俱有失也。當此之時,惟當回心改圖,至誠交孚,挽回朝廷之和氣,仰答上天之譴怒,實是今日之急霧,而忽有此過中之擧,街巷竊歎,群情益駭,殊非臣等所望於聖明者也。臣等待罪鼎軸,旣有區區之憂,不敢不陳達。伏乞聖明,留神澄省焉。取進止。答曰,省箚具悉。箚辭不無意見,但已施其循私之罰,今難還收矣。行知中樞府事臣沈悅,伏以,醫局提調,雖甚閑漫,以臣癃病,猶未能察任,故臣於前日,上章乞免,聖批不允。乃以調理行公爲敎,臣誠惶恐,不敢更爲煩瀆矣。目今公私事勢,極爲悶迫,不得不再溷天聽,惟聖明垂察焉。典醫提調,元有二員,而一則大臣兼帶,大臣體面,不可開坐該司,躬親少勞,凡醫官取才,藥材出庫等事,臣固當爲。而臣宿病沈綿,積有歲年,加以春秋,疊患重症,腫瘡餘毒,至今未殄,脚筋攣縮,行步須人,痢疾今成休息痢,發作無常。元氣大脫,柴毁益甚。伏枕呻吟,奄奄度日,移授知樞已閱月,而尙未肅謝,何能往來本監,照察職務乎?開庫出給之事,廢却已久,以此闕內救急諸處,該用藥物,皆未得進排,下人東西稱貸,怨咨徹天,事雖缺□□□□伏願聖明,亟治微臣曠職之缺□□□□兼帶典醫監提調,竝賜遞免,不勝幸甚。臣每因賤疾,仰瀆宸嚴,無任悸恐竢罪之至。取進止。答曰,省箚俱悉卿懇。兼帶提調固辭至此,當勉副焉。
司諫院正言趙贇,上言于主上殿下。伏以,臣以羸瘁之人,三年草土,累經大病,幾死僅生,及至免喪之後,軀殼徒存,形容已換,知識見者,莫不危之。獲荷洪造,優游聖澤,今已半年,肌肉小似充完,而元氣虛憊,肢體痿痺,自分爲廢疾之人。今月初,重患寒疾,未卽解表,寒粟遍身,手足龜縮,冒呈辭單,亦未獲達,惶恐踧踖,不知所爲。前夜幸得少汗,稽謝亦已多日,揆之分義,不敢退伏,力疾衝寒,趨拜天恩。發汗未洽,觸犯寒威,遂成重感,病勢比初尤急。日夜苦痛,不省人事,區區喘息,方在死生路頭。伏乞天地父母,俯諒危悰,亟賜恩遞,曲全微命。謹昧死以聞。傳曰,給由。
慶尙道永川居幼學朴敬立,上言于主上殿下。臣之生也,古之人後也,有目而不見三代之治,有耳而不聞三代之政,欲吾君納於堯·舜,而跡是畎畝,言賤芻蕘,漆室空吁,長太息而已。中情所激,不能自抑,而聖心虛佇,好察邇言,則安敢以不在其位,而負所懷也?敢學邯鄲之步,來叫九重之天,伏願殿下,不以人廢之,而少垂澄省焉。嗚呼。殿下視此時爲何等時耶?長養之月,亢陽爲災,陰剝之時,震雷不寧,物力罄竭,鄒老未免於塡壑,驕虜窺虛,滕恐日甚於國小,孽之天作者誠可駭,而憂之在人者,其可忽耶?臣聞,民心之休戚,天心之所因,以爲喜怒者也。苟能愛民如嬰兒,而視之如傷,則天譴非所憂也,外寇非所慮也。臣固知殿下夙夜之念,未嘗不在於民隱,而臣不敢以是爲缺德,而獻諛於明時也。嗚呼。涓流不止,數字缺釐一差,聚釁丘山,臣竊恐殿下,數字缺有所未至而召之也。謹以時事之可扼腕者,條列于缺一,今年饑饉,八道同然,過時之種,秀而不實,纔成之穀,落盡霜雹,哀我民斯,于何從祿?邦家常貢,雖不能盡蠲,而量除田租,以慰終歲之勤,則生民幸甚。一,旱凶餘民,救死不贍,而守宰間或匪人,如越視秦瘠,憑公營私,日事徵索,家犬不寧,澤鴻哀鳴,則孑遺之民,何以聊生?稅貢之正,自有常典,今雖不可裁損,而勿以雜役橫侵,則國家幸甚。一,暗行之設,殿最之法,所以恤民瘼,而治守令也。近年以來,此法不嚴,秩高者,雖或不治,反承褒美之恩,無勢者,盡心字惠,終受罷棄之累,御史之設,豈但使然哉?誠擇其嚴明剛直,不爲時勢所屈者,而不時分遣,以明黜陟,則民可使蘇,而邦本固矣。一,我國項背受敵,而蠢彼北虜,尤極敢抗,托以交隣,恐喝無已,不虞之患,非朝則夕。武備之具,不可不汲汲整頓,而各道各官,視爲尋常,略無修戒。宜亟遣巡撫使,申明律令,撫恤軍卒,明白賞罰,使務精而不務多,則以我杖,可以制南北之堅利矣。一,嶺南一道,國之門戶,自有東患以來,本道田稅木,輸之于讎庭,故倭賊授受之際,却自點退,輸來輸去,至再至三,必以七八升四十尺,僅乃售授,而其餘倭雜物,有百其名,小或不及,鞭扑狼藉,嶺南之民奚罪焉,獨受其苦乎?繼自今田稅木,一依當初戶曹卜定五升木三十五尺移給,使倭人不得退却,而他雜物,亦量宜裁減,則一方之民,庶幾乎保全矣。一,時耕之擧,所以均賦稅也,而看審之際,面書員受賂而漏落,作夫之時,都書員刀割加減,任其所欲,富者雖橫連阡陌,曾無一卜之賦,貧者雖耕缺立錐,而偏出夫里之稅,則窘困數字缺公者亦多矣。自今以始,各別嚴明打量數字缺緣弄幻於其間,則鰥寡幸甚。一,癸卯年量田之後,無主陳荒之地許多,而無祖業殘民,艱以起耕。未經數年,豪勢之輩,虛稱自己之物,公然㤼奪,當日弊,莫此爲甚。許令自今先執者爲主,勿爲爭奪,則窮民幸甚。一,經亂之後,民物凋殘,故四野多閑荒之地,日久安寧,戶口滋息,樹木成林處,稍稍起耕。荒田初闢,所獲毫末,而新耕卜數,比舊爲重,故隨耕隨棄,誠爲痛惜。限三年不爲出稅,載在法典,而守令置諸放過,奸吏不爲擧行,民無恒産,而國隨以貧乏矣。今後各別嚴明申飭,一依法典施爲,則民樂其業,而國家亦幸甚。一,倭亂之中,流散餘民,迫於飢寒,奴婢·田畓,稍稍放賣,以延塡壑之喘,則當其時再生之恩,隕首難忘。而平亂之後,非理好訟之徒,遽生還奪之計,或稱盜賣,或稱祖業,或稱未分,百般弄術,無所不至,誠可憤惋。今日以始,自壬辰至丁酉,買賣田,民相訟者,勿爲聽理,以杜奸濫之弊。一,節義扶持,一世之棟樑,往在昏朝,李爾瞻輩,纂成三綱之錄,而私自冒托於其間,故鼎革之後,三綱一秩,旣頒而還廢,使其中卓之有異等者,同歸於湮沒而無傳焉,則豈非盛時未遑之累歟?宜令各道監司,採擇其道內孝友德行之表異者,或旌表其門閭,或錄用其子孫,則轉移之間,可使化行而俗美矣。一,人才之盛,不借於異代,而天生一世之人,自足了一世事,則雖曰野無遺賢,而巖穴之間,豈無自至之人乎?宜令守宰,採取一鄕之公論,擇其德邵行修者,報于監司,監司啓聞于朝,以爲歲貢之擧,則以之而不次擢用,則三代上盛事,可以復見於今日。而數字缺賢良不拘貴賤,而係乎人才之賢不賢,數字缺聖明之時,效湯立賢無方,無不可乎。用賢,則民被其德,國家永享萬歲,若不得其人,民受其虐,國亦不安,人才薦用,可不愼乎?嗚呼。臣草野之中一迂儒也。言不識忌諱,濫瀆此極,犯僭則有之,其情則一出於愛君而無他,使愚臣有斯言,亦殿下好問之致也。嗚呼。周公七嗚呼,莫非格王心之訓,愚臣十一條,皆是保斯民之言,人雖有聖愚之分,言豈有古今之殊乎?伏願殿下,洞回荃聽,而採擇焉。謹昧死以聞。答曰,省疏具悉。深嘉爾誠,條陳之事,當令該曹採施焉。
自昧爽至辰時,有霧氣。巳時,日有左珥。未時申時,日暈。夜自一更至三更,月暈。
上在慶德宮。停常參·經筵。
自午時至申時,日暈。
政院·玉堂·二品以上問安。答曰,平安。
政院·玉堂,大殿問安。答曰,知道。
政院·玉堂,中殿問安。傳曰,知道。
韓仁及,以備邊司言啓曰,以都體察使金瑬辭免箚子,啓下本司矣。金瑬病勢彌留,至今未得行公,辭章又上,語極懇切,若非悶迫之甚,必不至此。數字缺治,亦或一道,而大臣進退,非在下所敢數字缺上裁。傳曰,依啓。
大司憲姜碩期啓曰,缺庸愚,不合本職,非惟自知之明,聖上亦必洞燭矣。忝居已久,無一言及於繩糾,而徒以引避爲事,臣罪實大。臣之從前所犯,與今銓官,小無異同,唯當惶蹙待辜之不暇,況兩司方請還收罷推之命,尤敢晏然仍冒,同參此論?請命罷斥臣職。答曰,勿辭。
掌令朴安悌啓曰,同僚處置,不可經宿,況長官引避,則尤不可遲滯。再昨大司憲姜碩期引嫌而退也。所當卽爲處置,而適値日晏,且有新啓,徑先詣闕,已極率爾之失。翌日尤宜趁早處置,而同僚相會之後,臨夕以啓,一日二日,以致長官久未出仕。稽緩之失,專在於城上所,物議之非,臣實當之,何敢晏然仍冒?請命罷斥臣職。答曰,勿辭。
持平金霱啓曰,卽見掌令朴安悌避嫌之辭,長官經宿處置事也。臣旣同參處置,則物議之非,固所難免,而所失與朴安悌無異。請命遞斥臣職。答曰,勿辭。
掌令洪啓曰,臣以式暇,連日在家,昨者同僚,以大司憲姜碩期出仕事簡通,以謹悉答送矣。今見掌令朴安悌引避之事,處置稽滯之失,臣亦有之矣。請命遞斥臣職。答曰,勿辭。
執義韓必遠啓曰,卽見掌令朴安悌引避之辭,乃大司憲姜碩期處置,經宿稽事也。再昨,則長官避嫌,在於日暮之後,故同僚簡通,勢未及往復,昨日,則與同僚,行相會禮於本府,以致日晩入啓,使長官未卽出仕。臣之所失,與朴安悌,少無異同,不可晏然仍冒。請命罷斥臣職。答曰,勿辭。
韓仁及啓曰,大司憲姜碩期,掌令朴安悌·洪,持平金霱,執義韓必遠,再啓煩瀆,竝退待物論。
韓仁及,以兵曹言啓曰,臣等聞,外方儒生,因缺汰講之擧,圖出四學居齋公文,以爲圖免之地者,罔有紀極。捉致東學庫直韓龍査問,則本學,無解文之吏,故居學公文,官員,親自書成,踏印以去,大槪數至三十餘人,而續續成給,旣無置簿,姓名則不能詳知云。南學庫直丁天男,中學庫直朴知立,西學庫直徐信,則供稱中學圖出公文者七人,西學圖出者十五人,有下人私置簿,而不識字,下人其姓名,則不能記得,南學,則亦出十餘丈公文,而無置簿。且庫直,乃輪月之役,故前朔所出,則不知其多少云。近來紀綱解弛,私意大行,爲官員者,不顧國法之可畏,惟以循情爲得計,極爲可駭。請令攸司,四學次知官員察之,其圖出公文,勿爲施行事,各道都事處,行移,何如?傳曰,依啓。竝令禁府察之。
上在慶德宮。停常參·經筵。
夜一更,月有靑赤暈。
持平尹孝永啓曰,臣於再昨,得接同僚簡通,則乃大司憲姜碩期出仕事也,臣答以謹悉矣。昨見同僚引嫌之辭,處置稽滯之責,臣亦難免,而素患落傷之症方苦,冒昧呈告,見阻政院,痛勢轉劇,不能起身,經宿之後,今始來避,所失尤大。請命罷斥臣職。傳曰,勿辭。
尹墀啓曰,持平缺數字啓煩瀆,退待物論。傳曰,知道。
數字缺啓曰,憲府全數避嫌,今日以監察茶時之意。敢啓。傳曰,知道。
韓仁及啓曰,四學官拿來之員,已爲現告,當爲捧傳旨,而今日國忌正日,留政院乎?何以爲之?傳曰,姑留政院。
尹墀,以侍講院言啓曰,本院實·兼官共十員,而輔德·兼說書未差,文學趙公淑,說書成以性,在外未肅拜,兼文學崔惠吉,方在被勘中,不得行公,兼司書吳竱未肅拜。明日王世子當行大王大妃殿賀禮,而陪從之官,只有四員,事體殊甚埋沒。兼文學崔惠吉,兼司書吳竱牌招,使之入參,何如?傳曰,依啓。
正言李元鎭來啓曰,大司憲姜碩期,以從前所犯,與銓官少無異同,況兩司方請還收罷推之命,不敢晏然仍冒。掌令朴安悌,以再昨大司憲姜碩期引嫌而退,適値日晏,且有新啓,徑先詣闕,已極率爾之失。翌日相會之後,臨夕以啓,以致長官久未出仕。稽滯之責,專在城上所,何敢晏然仍冒?掌令洪,以式暇在家,昨者同僚,以大司憲姜碩期出仕事簡通,以謹悉答送。處置稽滯之失,臣亦有之。持平金霱,以長官經宿處置之事,臣旣同參,則物議之非,固所難免。執義韓必遠,以再昨長官避嫌,在於日暮之後,同僚簡通,勢未及往復,昨日,則與同僚,行相會禮於本府,以致日晩入啓,所失與朴安悌無異,不可晏然仍冒。持平尹孝永,以同僚簡通大司憲姜碩期出仕事,答以謹悉處置。處置稽滯之責,臣亦難免。所患落傷之症方苦,冒昧呈告,見阻政院,痛勢轉劇,不能起身,經宿之後,今始來避,竝引嫌而退。李行遠等,初雖被譴,已蒙數字缺擬,自是例常,銓官罷推之命數字缺實出於公議,同參此論,有何可避之嫌?長官避嫌之啓,適在日暮之後,城上所詣闕之後,固難搆缺於亞長,亦未及簡通於同僚,以致經宿,翌日始爲處置,勢所然也。以式暇在家,答送簡通,同參處置,行相會禮於本府,以致日晩入啓,同僚簡通,答以謹悉,落傷呈告,經宿來避,俱無所失。請大司憲姜碩期,執義韓必遠,掌令朴安悌·洪,持平尹孝永·金霱,竝命出仕。答曰,依啓。
趙邦直啓曰,大司憲姜碩期命招,則有故不來云矣。傳曰,知道。
上在慶德宮。停常參·經筵。
夜自一更至五更,月暈。
韓仁及,以都摠府言啓曰,今日入直軍士,當爲習射,而大王大妃殿誕日陳賀相値,退行之意。敢啓。傳曰,知道。
耆老所堂上朴東善啓曰,本所之設,其來尙矣。而若干耆老之臣,勢未能周察所中之事,所屬奴婢及各道賜給漁箭·鹽盆·屯田等事,專委於下吏之手,極爲虛疎,數字缺不差出郞廳句管云。實職中擇勤幹數字缺廳郞廳例,使之兼察,何如?傳曰,旣無前例,不必差出。
尹墀,以弘文館言啓曰,下番修撰臣具鳳瑞,自夜中胸痛猝劇,勢難仍在直所。上番一員,姑降下番,何如?傳曰,允。
傳于韓仁及曰,罪人趙啓遠保放。
掌令朴安悌來啓曰,李行遠等,久侍經幄,有懷必達,原其本心,豈爲劫制計哉?幸賴包荒之量,旋蒙寬宥之恩,置散一年,亦足省愆,遽爾廢棄,物議嗟惜,則該曹之備擬淸選,別無他意於其間。而政席未撤,嚴旨遽降,天曹一空,擧朝驚心,爻象之不佳,爲如何哉?近日上下之間,否隔已極,君臣之際,誠意未妥。少有違忤之擧,輒下未安之敎。寅緣轉輾,事多失中,至以循常注擬,反疑植黨無忌,譴斥多官,曾不少假,群情危慄,莫保朝夕,此豈平日所望於聖明者哉?臣等連章累日,冀回天聽,而兪音久閟,爲惑滋甚。請加三思,亟收銓曹堂上罷推之命。特除之命。出於異數,不可人人濫施。辛宗述,幺麽一武夫也。方在罷散之中,而特拜內乘,又從而別敍之,除目一下,物議譁然,虧損政體,莫此爲甚。請還收辛宗述除授內乘別敍之命。答曰,勿煩。
大司憲姜碩期啓曰,臣實癃病人也。舊患眩症,添劇於日寒之後,加以感氣彌留,氣力萎憊,咳喘方亟之時,則呼吸亦不能相續矣。昨日召命臨門,而痛勢危緊,殆不省事,欲起還仆,不得趨詣,今朝賀班,亦未隨參。昏眩稍定,今始來避。臣之罪戾,萬殞猶甘,決難冒居言地。請命罷斥臣職。答曰,勿辭。
金尙啓曰,大司憲姜碩期,再啓煩瀆,退待物論。傳曰,知道。
正言李元鎭來啓曰,李行遠等,俱以近臣,久侍經幄,雖被一時之嚴譴,數字缺特霽雷霆之威,旋收放逐之命,數字缺名,又入玉堂之箚陳,則該曹備擬,不過尋常循例之政。銓官罷推之命,遽出意外,嚴旨一下,瞻聆盡駭,至以意在植黨,心無顧忌爲罪,則尤不近情。請還收吏曹堂上罷推之命。答曰,勿煩。
掌令朴安悌來啓曰,大司憲姜碩期引嫌而退。病勢危緊,殆不省事,則不得承召,勢雖使然,命牌不進,旣有所失,勢難仍在言地。大司憲姜碩期請命遞差。答曰,依啓。
鄭之羽啓曰,以禮曹慶尙監司狀粘目,傳曰,此回啓措語,以結末之意觀之,則似是封以乾物,以必不至色味俱變之語觀之,則似是封以生物,此回啓主意,在於何物耶?察缺事下敎矣。當初該曹公事,乃雖非雉·獐·大口魚,隨其道內所産,節物封進之意也。監司狀啓,則欲以乾物代封。故該曹啓目所謂,必不至色味俱變,依前公事,以道內所産節物代封云者,似指生物,而措語果爲未瑩。此公事還出給,使之詳細回啓,何如?傳曰,依啓。
鄭之羽啓曰,吏曹郞廳來言,臺諫有闕,而判書·參議未差,參判病重,不得行公,故政事不得取稟云。明日待開門,參判朴炡命招,爲政,何如?傳曰,依啓。
鄭之羽,以禮曹言啓曰,專經文臣抄擇,年歲則依承文院漢語例,以三十以下分授一經,而每歲春秋仲朔,倣以議政府文臣課試之規,或殿講,或命官考講,以爲勸懲事,臣曹前後稟裁啓辭,非止一再,而已蒙允下矣。但此事,今將甘結,知委擧行,而前日聖旨中,十月過殿講後,更議處置之敎,敢此申稟。傳曰,依啓。
金尙,以義禁府言啓曰,靑陽罪人申淑女等,已爲拿囚,莫重大獄,所當卽爲嚴覈,而本府判義禁未差,知義禁金起宗未肅拜,臣等不可數字缺判義禁差出後處置之意。敢啓。
議政府右議政臣李廷龜,伏以,臣有積痼難醫之疾,進退難便之勢,冒上辭單,至於踰月,而誠未上格,未蒙恩遞。適有島變,又値聖誕,職名猶在,餘喘未絶,臣子分義,不敢一向退伏,强疾趨班,黽勉行公。瘡穴受風,舊症添劇,眩氣重發,昏仆不省,今日賀禮,不得進參,偃伏私室,一味惶隕。臣於病中,又有踧踖於心者,不得不畢吐於天地父母之前。昨者答兩司之批,有劫制上下,以悅時相之敎,臣卽其時相臣之一也。猶此仍冒,又承嚴旨,反覆思惟,終不能自安,適因齋戒,未卽自列。臣之病勢,旣如是苦重,情事又如是狼狽。伏願聖慈,亟賜遞免,以正臣罪,以安微分,不勝幸甚。取進止。答曰,省箚具悉。所謂時相,四月引對時,聞予下敎,不勝駭憤,不俟首相進退,稱以出往待罪,或起或坐者,自可當之,卿宜安心勿辭。
吏曹參判朴炡,上言于主上殿下。伏以,廉恥,所以勵世。廉恥喪,則人心惟利之趨,將無所不至,可不懼哉?是以人臣職分,雖以趨走承順爲恭,而若廉恥之所係,理勢之必至,則以萬乘之尊,亦不奪匹夫之志,此非雷霆之威,不足以制螻蟻之命也。蓋以不尙廉恥,則無以爲國,賈誼所謂四維不張者,甚可憂也。今臣情勢狼狽,已到十分地頭,安得避瀆擾之罪,不爲再三呼籲於天地父母之前乎?銓席注擬之失,臣實與同僚無異,殿下特以長官自當之言,還收臣罷推之命,臣之徊惶悶蹙,不獨爲臣地耳。所謂依幕,非遠外也。一廳之內,只隔帳席,臣有痼疾,不堪久坐,俄頃之間,出入頻數,而無言不聞,有問皆答,數字缺有彼此輕重之別乎?李行遠等擬望數字缺今恐實不自覺其不發於臣口也。被罪同僚,苟有缺私之迹,則臣亦有之,苟當循私之罪,則臣亦當之,此廉恥之所關,理勢之所必至也。聖明之下,臣何敢飾文說,以增罪辜乎?夫同罪而異罰,非聖世事也,同事而苟免,實士夫恥也。以聖世而容無恥之臣,將焉用之?不然則犯罪而免罪,失職而得職,此乃常情之所感幸者,臣非木石,獨無是心,而反以受罪爲甘心乎?徒以身有所犯,義難獨免,不得不竭意陳懇,屢溷天聽,臣之罪戾,至此尤大。況臣一疾沈綿,元氣爍弱,含恩慈寵,黽勉隨行,而數日以來,又致添傷,寒縮之症,累日不汗,危苦之狀,不一而足。犬馬之疾,雖不敢一一煩達,而宿患新恙,一時交攻,病根深痼,調治無效。以此以彼,決無供仕之路。伏乞聖慈,俯察至情,亟命罷免臣本職及兼帶,以便公私,不勝幸甚。謹昧死以聞。答曰,省疏具悉至懇。卿無所失,宜勿固辭,速出行公。
上在慶德宮。停常參·經筵。
以赴防砲手徐彦連馬帖,傳于金尙曰,依前例事,言于政院。
傳于尹墀曰,全羅監司沈器遠,欲爲引見,而有故未果,使之過一二日後,面辭下去。
趙邦直,以禮曹言啓曰,政院啓辭,以禮曹慶尙監司狀粘,傳曰,此回啓措語,以結末之意觀之,則似是封以乾物,以必不至色味俱變之語觀之,則似是封以生物,此回啓主意,在於何物耶?數字缺事下敎矣。當初該曹公事,乃雖非雉·獐·大口魚,隨其道內所産,節物封進之意也,而監司狀啓,欲以乾物代封,故該曹啓目所謂,必不至色味俱變,依前公事,以道內所産節物代封云者,似指生物,而措語果爲未瑩。此公事還出給,使之詳細回啓,何如?傳曰,依啓事,傳敎矣。常時年例進上,則遠道所封,或以乾物代封,而慈殿誕日,則在於日寒之後,道路雖遠,色味不變,乾物代封,似爲未安。故隨其道內所産,節物封進,此乃回啓措語本意,而代封二字,語不明白,有若乾魚物代封之爲者,致勤上敎,不勝惶恐之至。回啓中代封二字,改以封進,付標之意。敢啓。傳曰,知道。
趙邦直,以忠勳府言啓曰,前月十一日引見時,慶山縣監金怡所啓內有曰,本縣有忠勳府屯田三處,當初要免徭役,民多入作,而上司之人往來之際,多有侵害之弊。前日忠勳府都事,稱以敬差官下去時,入作民人等,皆願還自己田畓,而都事不許。今又呈訴于臣曰,渠等田畓,入于忠勳府屯田,不得任意耕食,祖上土地,將爲官家之物,願令還爲出給云,而已定之規,不可更改,故未從其願,極爲冤枉矣。上曰,言于各該司事,傳敎矣。其時所當枚擧,卽爲具啓,而旣曰屯田,則意謂該曹或有區別之端,而此乃本府元田也。似聞該曹別處置之事云,故參以田案,覈其根因,則經亂以後,無主荒廢,樹木成林之地,當初依舊例折受,多費功力,募入流民,艱難起耕,收稅補用者,其來已久。曾無一言之人。而到今本縣奸細之民,詐稱自己之田,瞞訴于官,以爲橫占之計,殊極痛惡。實爲渠等自前耕墾世傳之田,則許多列邑缺唯獨慶山之民,豈有謀免徭役?自數字缺其爲飾詐,據此可知矣。況上年本府數字缺下三道奴婢田畓推刷打量事下去時,與各官守令,案同備細明覈,而慶山田畓,則不犯民田,皆自本府開墾之地。故從實打量,已爲田案載錄,今無出給之田。而縣監金怡,不究虛實,徒信若干居民一時之所訴,有此啓達,必未暗曲折也。令本道監司,査報後處置,何如?傳曰,依啓。
持平金霱來啓曰,李行遠等,久侍經幄,有懷必達,原其本情,豈爲劫制計哉?幸賴包荒之量,旋蒙寬宥之恩,置散一年,亦足省愆。遽爾廢棄,物議嗟惜,則該曹之備擬淸選,別無他意於其間。政席未撤,嚴旨遽降,天曹一空,擧朝驚心,爻象之不佳,爲如何哉?近日上下之間,否隔已極,君臣之際,誠意未妥,少有違忤之擧,輒下未安之敎。寅緣轉輾,事多失中,至以循常注擬,反疑植黨無忌,譴斥多官,曾不少暇,群情危慄,莫保朝夕,此豈平日所望於殿下者哉?臣等連章累日,冀回天聽,而兪音久閟,爲惑滋甚。請加三思,亟收銓官罷推之命。特拜之命,出於異數,不可人人而濫施。辛宗述,幺麽一武夫也。方在罷散之中,特拜內乘,又從而別敍之,除目一下,物情譁然,虧損政體,莫此爲甚。請還收辛宗述除授內乘別敍之命。答曰,〈速爲〉停論,可也。
正言李元鎭來啓曰,李行遠等,俱以儒臣,久侍經幄,雖被一時之嚴譴,自上特霽雷霆之威,旋收放逐之命,仍帶西階職名,又入玉堂箚陳,則該曹備擬,不過尋常循例之政。而銓官罷推之命,數字缺於意外,嚴旨一下,瞻聆盡駭,數字缺爲罪,尤不近情。請還收吏曹堂上罷推之命。答曰,亟停勿煩。
有政。
吏批,判書未差,參判朴炡進,參議未差,左承旨尹墀進。
姜碩期爲同知春秋館事,金尙憲爲資憲大夫行司憲府大司憲兼同知成均館事世子右副賓客者。
兵批,判書金時讓進,參判金慶徵病,參議李明漢病,參知姜弘重進,右承旨金尙進。
田滉爲兼五衛將,姜碩期爲嘉善大夫行龍驤衛副護軍。外,金忠立爲顯信校尉守臨溜鎭管於蘭萬戶者。
上在慶德宮。停常參·經筵。
藥房,中殿問安。傳曰,知道。
掌令朴安悌來啓曰,李行遠等,久侍經幄,有懷必達,原其本心,豈爲劫制計哉?置散一年,物議嗟惜,則該曹之備擬淸選,豈有他腸?政席未撤,嚴旨遽降,天曹一空,擧朝驚心,爻象之不佳,爲如何哉?近日上下否隔,誠意未妥。至以循常注擬,反疑植黨無忌,譴斥多官,曾不少暇,群數字缺保朝夕,此豈臣等所望於聖明數字缺三思,還收銓曹堂上罷推之命。答曰,不允。
正言李元鎭來啓曰,李行遠等,俱以儒臣,久侍經幄,雖被一時之嚴譴,自上特霽雷霆之威,旋收放逐之命,仍帶西階職名。又入儒臣箚陳,則該曹之備擬,不過尋常循例之政。而銓官罷推之命,遽出於意外,嚴旨一下,瞻聆盡駭,至以植黨無忌爲罪,則尤不近情。請還收吏曹堂上罷推之命。答曰,不允。
趙邦直以訓鍊都監意啓曰,軍兵操練,依新書之法,例於隆寒盛暑,停操之故,自今月至明年正月,停止矣。去秋操日次,以雨累次不得習操,今雖冬節,日氣不至寒酷,明日路梁沙汀,聚軍操練,宮墻外各處入直將官及軍兵等,依前例,除標信出用,何如?傳曰,依啓。
趙邦直,以兵曹言啓曰,以繕工監提調啓辭,今番鳳林大君房營繕工匠添價之布,萬無白地辦出之路。兵曹如不得依例准給,則軍籍付工匠價布移送兵曹者,厥數頗優。此木旣是匠人價布,題給工匠,似無大段不可,以此每朔添給一疋,今兵曹磨鍊上下,俾無工匠怨號之弊,何如?傳曰,依啓事。傳敎矣。自宣廟朝詔使及各都監設立之時,匠人,則戶曹依例給料米九斗,本曹題給價布一疋而已。繕工監所謂如不得依例准給云者,未知指何時前例,未能詳知,繕工監必有可考前例,問于繕工監後,處置,何如?傳曰,依啓。
趙邦直,以兵曹言啓曰,賓廳講書人員前日被抄中,或在外,或有故,其數不多,故以在京無故人,加抄入啓之意。敢啓。傳曰,知道。
尹墀啓曰,右議政箚子數字缺舍人傳諭,聞舍人呈旬云。明早遣史傳諭之意。敢啓。傳曰,知道。
趙邦直啓曰,兵曹郞廳來言,闕內各處擲奸爲之云矣。傳曰,知道。
右議政李廷龜,伏以,疾痛疴癢,必呼父母,人之常情,有疾不告,有懷不達,則非事親之道也。臣之痼疾,人所共覩,情事難便,臣所自知,當此艱危,退伏私室,前後控懇,不避煩複者,誠以必呼之情,終不能自已,而瀆擾之罪,有不暇計也。臣於朝報時相之敎,追愆累累,惝惚靡定,冒陳情實,冀得自列,緣臣之箚,聖批益峻,臣之不安,當復何如?驚惶震越,益無所措。四月登對之時,諸相仰承睿問,各陳所見,言雖詳略或異,意則大槪一般。臣之陳白,最似支蔓,若論失對之罪,則臣實有之,豈敢推與他人,自謂無失,獨此仍據,晏然於心乎?況臣所患,出於積痼,左膝全蹇,右耳偏聾,近又眩氣極重,昏仆不省,或至竟日,遇事不識其事,當言不識其言,奄奄有垂盡之狀。伏乞聖慈天地父母,憐臣病勢,察臣情事,亟命許遞免,以安微分,不勝幸甚。答曰,省箚具悉。予意已諭,須勿固辭,安心行公。
弘文館校理權濤,上言于主上殿下。伏以,人臣事君,猶子事父,痾痒疾痛,必呼父母,乃人之情,臣有罔極情事,不得不仰籲於天日之下。臣賦命奇釁,幼失所怙,適當亂離搶攘之日,不克自盡於送終之節,封窆之際,財力不逮,杵築用功,頗欠堅固。歲月已久,日漸窞縮,前階一半,已有縫罅,而因循支過,不時修改,今年九月間,因雨傾頹者,已數尺許。前頭憂念,將不止此,人子私情,固已悶迫。又聞同居無子息寡姊,因病不起。臣於襁袱,鞠於亡姊,撫養辛勤,恩同母子,天倫數字缺同然,而私恩所鍾。臣又加隆,嫁反無子,數字缺繫官十年,不得躬奉滫瀡,其病不親醫藥缺望哭天涯。餘生報答,只有埋葬一事,悲痛切骨,五內如割。卽今國事艱虞,上下遑遑,葵藿微忱,不敢自後於人,而乃以切迫情理,冒昧陳乞,臣罪萬死,不知所裁。伏願天地父母,察臣微懇,特命遞臣所帶本職,許臣歸修父墳,則經營趨事之暇,亦得以自盡於亡姊矣。謹昧死以聞。傳曰,給由。
上在慶德宮。停常參·經筵。
韓仁及,以都摠府言啓曰,今日入直軍士中日習射,請出標信。傳曰,知道。
正言李元鎭來啓曰,李行遠等,俱以近臣,久侍經幄,雖被一時之嚴譴,自上特霽雷霆之威,旋收放逐之命,仍帶西階職名。又入儒臣箚陳,則該曹備擬,自是循例之政。而銓官罷推之命,遽出意外,嚴旨一下,瞻聆盡駭,數字缺無忌爲罪,則尤不近情。請還收吏曹堂上罷推之命。答曰,不允。
掌令朴安悌來啓曰,李行遠等,久侍經幄,有懷必達,原其本情,豈爲劫制計哉?置散一年,物議嗟惜,則該曹之備擬淸選,只是仍舊而已。政席未撤,嚴旨遽降,天曹一空,擧朝驚心,爻象不佳,爲如何哉?近日上下否隔,誠意相阻,至以循常注擬,反疑植黨無忌,譴斥多官,曾不少暇。政院陳啓,相臣進箚,兩司連章,而天聽莫回,臣等實未知聖意之所在也。請加三思,還收銓曹堂上罷推之命。答曰,不允。
李聖求啓曰,幼學李綄,爲人悖惡,衆所共知,至以僞造之罪,被罪受刑者也。今來投進一疏,乃修內攘外,及大院君追崇事也。其言雖非自己私事,而其心所在,斷可知矣。堂堂國家,設有所施,豈容此輩所揶揄乎?其疏不爲捧入之意。敢啓。傳曰,知道。凡以儒爲名者,修身讀書,乃其所務,干預國事,妄論是非,非其責任。今此追崇,非腐儒輩所可預論,今後請行者,及不可者,竝爲驅逐,其疏勿爲捧入,以正儒風。
鄭之羽〈?〉孝經大義,今將頒賜,請出寶。傳曰,知道。
尹墀啓曰,吏曹郞廳來言,臺諫有闕,政事,何以爲之?敢稟。傳曰,明日爲之。
韓仁及,以備邊司言啓曰,天下之禍,常出於不虞之地,先事而圖,則人謂之迂,事過而悔,終必無及,自古所患,在斯二者。今者島中變生之後,凡干事情,漠然不得聞知,安知其中不有包藏禍心,朶頤於我國者,亦安知不有兇逆餘孽,潛相往來,以爲煽誘缺二字者。議者多言,小島飢卒,本不足慮,此言似缺而在我提防之道,不可少忽。國數字缺委重之所,糧餉·器械及都民財畜,皆數字缺冬暖如春,海路不阻,日日西北風恒吹,脫有缺爲盧循直搗新亭之計者,則揚帆順風,數日可至,此豈可不爲之過慮哉?臣等之意,則判尹金自點,素有威望,而方帶句管江都之任,分率都監軍五六哨,急往鎭守,就彼放料,合氷後卽爲罷還,則別無徵發運餉之費,而其於防患之道,似爲萬全無虞。敢啓。傳曰,啓辭是矣。但此非庸人賈䝂所可指揮辦得,更爲觀勢處之,毋勞軍兵。
司諫院正言趙贇,上言于主上殿下。伏以,臣特蒙賜告,感激天恩,調理累日,欲爲奉職,而病勢一向沈綿,內則虛汗翻缺如傾水漿,外則畏惡風氣,密塞窓戶。呻吟苦痛,日甚一日,加以左臂痿痺,手指不仁,有似中風之症。觀臣所患,決非旬月所得醫療。雖冗官散秩,不可久曠,諫院言責,是何等地,而冒病退伏,至於此久?臣之惶恐悶迫之情,不得不再籲於天地父母之聽。伏乞聖慈,俯憐危喘,亟遞職名,以便治療,以施生死肉骨之恩。謹昧死以聞。傳曰,給由。
行德源府使豐城君趙時俊,上言于主上殿下。伏以,臣素以微賤,從事行間,遭時多難,缺無一效。而濫叨勳籍,超登宰列,榮寵溢分,缺省莫當,夙夜銘鏤,但欲捐軀,不意數字缺新命又加,衰麻纔脫,符竹旋佩,數字缺感淚自零。第念德源爲邑,名雖北關,實則內土,可謂安養之地,不是效死之所。方今西防孔棘,島變又出,臣義當死綏,敢思便身?況臣賦命險釁,連喪二親,六年草土,僅延縷命,一身單隻,更無所累,惟當捐未亡之餘喘,以少報國恩之萬一也。儻蒙聖慈,俯諒愚衷,遞臣所授本職,俾得從征於西邊,則隕首有地,結草無憾。伏願聖明,憐察焉。謹昧死以聞。答曰,省疏具悉。予極嘉尙,所陳之事,當令三字缺依願焉。
上在慶德宮。停常參·經筵。
尹墀以弘文館意啓曰,上下番八員內,應敎崔惠吉,方在推考被勘之中,校理權濤受由出去,副校理吳竱兼司書未肅拜,修撰李命雄,副修撰辛啓榮,皆出使。非但校正之際,未免孤陋,疾病事故,亦難預料,今政,上下番闕員差出,何如。傳曰,依啓。
韓仁及,以都摠府言啓曰,都摠管鄭應聖,賓廳講書及內數字缺除標信進去之意。敢啓。傳曰,知道。
鄭之羽,以弘文館言啓曰,新除授副修撰羅萬甲,方在京畿果川地。經筵入番事緊,斯速乘馹上來事,下諭,依前例,館書吏給馬下送,何如?傳曰,依啓。
掌令朴安悌來啓曰,李行遠等,久侍經幄,有懷必達,原其本心,豈爲劫制計哉?置散一年,物議嗟惜,該曹之備擬,只是仍舊而已。政席未撤,嚴敎遽降,天曹一空,擧朝驚心,爻象之不佳,爲如何哉?近日上下否隔,誠意相阻,至以循常注擬,反疑植黨無忌,譴斥多官,曾不少暇。政院陳啓,相臣上箚,兩司連章,而天聽莫回,臣等實未知聖意所在也。請加三思,還收銓曹堂上罷推之命。近來紀綱陵替,宦侍之輩,日漸驕蹇,誠爲寒心,而昨日臺諫啓辭批下之時,承傳色沈醉如泥,扶掖出來,所見可駭,天威不違之下,安敢若是怠慢?當該承傳色,請命罷職。答曰,不允。承傳色推考。
獻納尹坵來啓曰,李行遠等,俱以近臣,久侍經幄。雖被一時之嚴譴,自上特霽雷霆之威,旋收放逐之命,仍帶西階職名,則該曹備擬,自是循例之政。銓曹推罷之命,遽出意外,嚴旨一下,瞻聆盡駭,至以植黨無忌爲罪,尤不近情。請還收吏曹堂上罷推之命。答曰,毋煩。
韓仁及,以兵曹言啓曰,今日賓廳講書時,訓鍊院參軍朴承英自不請,推考。傳曰,依啓。
韓仁及,以備邊司言啓曰,江都把守之缺出於臣等過慮,今承聖敎,不敢更請缺四字防患之道,本府雖有軍數字缺使喚之人,脫有緩急,必致狼狽。數字缺得武士中驍健者三十名,稱以軍官,眼前帶率,而以本府耗穀,逐朔給料,以防意外之患,似當。敢啓。傳曰,依啓。
有政。吏批,判書未差,參判朴炡進,參議未差,左承旨尹墀進。
吏批啓曰,判書·參議未差,小臣獨政未安,何以爲之?敢稟。傳曰,仍爲之。
趙時俊爲竭誠奮威出氣振武功臣資憲大夫豐城君,姜弘重爲通政大夫兵曹參議,尹煌爲通政大夫兵曹參知,李明漢爲通政大夫司諫院大司諫知製敎,羅萬甲爲通訓大夫行弘文館副修撰知製敎兼經筵檢討官春秋館記事官,朴惟明爲奮忠贊謨靖社功臣通政大夫行德源都護府使,朴潢爲通訓大夫行靈光縣監者。
兵批,判書金時讓病,參判金慶徵呈辭,參議未差,參知姜弘重進,右副承旨韓仁及進。
李尙吉爲嘉善大夫行龍驤衛副護軍者。
夜一更,流星出婁星下,入外屛星上,狀如鉢,尾長四尺許,色赤。二更,月暈。
上在慶德宮。停常參·經筵。
辰時,有霧氣。巳時,日暈。夜五更,流星出軒轅星下,入艮方天際,狀如鉢,尾長四五尺許,色赤,月暈電光。
李聖求啓曰,小臣與左副承旨臣鄭之羽冬至望闕禮初度習儀進去下直。傳曰,知道。
趙邦直,以吏曹言啓曰,臺諫有闕,政事,何以爲之?敢稟。傳曰,明日爲之。數字缺
趙邦直以忠勳府〈言〉啓曰,凡數字缺司當該官吏現告然後,法司因其所告而請推者,流來舊規也。頃日因典設司提調海崇尉尹新之啓辭,當該官吏捧承傳推考,臣李貴爲本府有司堂上,取考其時事,則春城君南以雄,偶以遮日·遮帳取用事,成牌子付下人,下吏直爲責出於典設司下人,故臣考見南以雄手押牌子,卽以南以雄現告矣。今見憲府公緘,則旣以南以雄現告之後,不待本府現告,而又以都事申二字缺捧推考承傳,此前古所未有之事也。凡堂上·郞廳,竝爲推考者,以其郞廳,干與其事故也。今則堂上直爲牌子,使下吏取來,而郞廳頓無干與之事,故本府,只以堂上現告,不以郞廳現告,而到今漠然不知之郞廳,誤蒙其罪,極涉冤枉,故敢啓。傳曰,知道。
掌令洪來啓曰,李行遠等,久侍經幄,有懷必達,原其本心,豈爲劫制計哉?置散一年,物議嗟惜,該曹之備擬,仍舊而已。政席未撤,嚴旨遽降,天曹一空,擧朝驚駭,爻象之不佳,爲如何哉?近日上下否隔,誠意不孚,至以尋常注擬,反疑植黨無忌,譴斥多官,曾不少暇。政院陳啓,大臣上箚,兩司連章,而天聽莫回,臣等實未知天意之所在也。請加三思,還收銓曹堂上罷推之命。近來紀綱陵替,宦寺之輩,日漸驕蹇,誠可寒心,再昨啓辭批下之時,承傳色沈醉如泥,扶掖出來,所見驚駭,豈可尋常推考而數字缺請命罷職。答曰,專擅之罪非細,勿爲爭執。且承傳色,觀其緘辭而處之,未晩矣。
獻納尹坵來啓曰,李行遠等,俱以近臣,久侍經幄。雖被一時之嚴譴,自上特霽雷霆之威,旋收放逐之命,仍帶西階職名,則該曹備擬,自是循例之政。而銓官罷推之命,遽出意外,嚴旨一下,瞻聆盡駭。至以植黨無忌爲罪,則尤不近情。請還收吏曹堂上罷推之命。答曰,專擅之罪非細,勿爲堅執。
大司憲金尙憲箚子,伏以,臣疾勢彌留,不能出謝,冒昧請急,乞遞職名,兢惶蹙踧,伏俟譴責,不意恩數過降,賜暇至三,臣誠感激,罔知攸處。顧臣情勢之難,不但疾病未瘳,近日兩司,方請還收銓官罷推之命,此尤臣所不敢可否於其間者。進退狼狽之狀,天鑑亦或洞燭。伏乞聖明,俯諒微悃,亟命遞改臣職,以安愚分,不勝幸甚。踏啓字而下。
上在慶德宮。停常參·經筵。
辰時,有霧氣。夜一更,南方有氣如火光。
政院啓曰,堂后之設,專爲記注奏啓之事,非如各司邸吏之比,故雖於議政尊重衙門,別無書送朝報之規。而近來如有緊急邊報,則簡通于兩司,乃一時便宜之謬規,非二字缺之事也。設或官員有失,彈駁之可也。至於下人替受刑訊,有若數字缺則有傷事體。而再昨事變注書申徽,以西邊狀啓趁不書送之故,憲府捉致陪使令,酷加刑訊,此實前所未有之事也。爲注書者,惟當恪勤供職,而以此爲嫌,連日不仕,亦爲非矣。請申徽推考改差。答曰,依啓。
事變假注書望,△南老星·李時萬·蔡忠元。
尹墀,以司饔院言啓曰,今日大王大妃殿供上日次,秀魚一尾,生鮮前防納主人白命卜,百般稱頉,終至闕供,極爲痛駭。令攸司,囚禁重治,以懲緩慢之習,何如?傳曰,允。
掌令朴安悌來啓曰,近日上司下人,依憑作弊,罔有紀極,缺設諸員,至於縊死,誠爲可駭。臣等因傳敎,卽捉囚兩府該吏,使之現告官員,則忠勳府下人,以春城君南以雄現告,而取考其牌子,則別無取用典設司遮帳之語。又推典設司下人,則明有印信甘結云,甘結,則郞廳例爲之故,竝與郞廳而公緘矣。今見勳府啓辭,則至以勒捧二字缺前古未有等語斥之。且去坐政院使令刑訊之際,臣以連啓事,徑先詣闕,雖未參之,而當初推捉之時,臣實預知矣。卽接政院之啓,則亦多詆之語,以彼以此,勢難仍冒,請命遞斥臣職。答曰,勿辭。
執義韓必遠,持平尹孝永啓曰,頃日以典設司提調尹新之啓辭,忠勳·儀賓府當該官員推治事,命下。臣等卽推兩府該吏後,窮問其時二字缺則勳府下吏,則以春城君南以雄數字缺儀賓府下吏,則以錦陽數字缺南以雄·朴瀰處,已出推數字缺上司之號令於小各司也,行下,則雖出於堂上,而至於成甘結,分付該司,則郞廳之事也。且見典設司下人供招,則其時有印信甘結一張云。此則必是郞廳所爲。故依傳旨,當該官吏推治之意,兩府郞廳處,竝出公緘。設使郞廳,不爲干預,而若據兩府堂上·郞廳緘答,則其所犯實狀,自有當之者矣。臣等意見,不過如斯而已。今見忠勳府啓辭,則至以勳府郞廳,勒捧推考等語,顯有詆斥。且係關邊警之事,臺諫不可不知,故事變注書,簡通兩司,已成規例,而近日非但趁不簡通,且於十九日東宮朝講時,以兩邊狀啓絡繹,而全不書達,言于講院數字缺同僚親承下令,臣等與之相議,捉致陪使令,略爲刑訊矣。政院以有傷事體,至於啓辭,以此以彼,決難仍冒,請命罷斥臣等之職。答曰,勿辭。
掌令洪啓曰,頃日典設司啓辭傳旨內,有忠勳·儀賓兩府當該官吏摘發重治之敎,故本府齊坐時,儀賓府,則卽以堂上錦陽尉朴瀰,假郞廳尹龜祥現告,而忠勳府,則只以堂上春城君南以雄現告,郞廳則不爲擧論。僚議怪訝,詰問其由,則勳府該吏曰,春城君有鋪陳行下,故現告,而郞廳,則不曾干預云。臣等以爲,堂上雖有牌子,而必關由於郞廳,成出甘結,然後取用於典設,例也。卽招典設司下人而捧招,則去十月二十日,忠勳府缺數字印信甘結督出遮日,故典設司使令金謙男負持而去云。若使當缺告郞廳不出甘結,則踏印甘結,何從出乎?臣等且考南以雄牌子,則只令勳府庫直,許借若干鋪陳,而無取用典設司之語,則不爲稟告於堂上,而只以牌子,直爲取用云者,似爲無據。下人輩欲免己罪,倂與郞廳,隱諱之狀,昭著無疑,故臣等相議,依儀賓府例,堂上·郞廳,竝出公緘矣。今見勳府啓辭,則至以勒捧推考等語,顯加詆斥。且凡有緊關邊報,則事變假注書,一通書送于兩司,其例已久。而近來非但不爲書通,十九日東宮朝講時,臣以兩司入侍缺近日西邊狀啓,全不入達之事下令,罷講後缺院,至欲請推注書,故自闕內,仍詣府坐,言于僚中,捉致注書使令,略爲刑訊矣。政院以有傷事體,至於啓辭,以此以彼,決難仍冒。請命罷斥臣職。答曰,勿辭。
金尙啓曰,掌令朴安悌,執義韓必遠,持平尹孝永,掌令洪,再啓煩瀆,退待物論。傳曰,知道。
趙邦直啓曰,禮曹京畿監司粘目,傳曰,考講事目及兵曹前後回啓,與此公事相符與否,承旨憑准以啓事,傳敎矣。取考事目,則只有業儒入籍者,竝依校生例考講事,而啓聞中,以爲納財免講者,勒令就講,汰卽定役,則與初不受貼者無異,亦涉冤枉,影職四品以上免講,五品以下應講事,則議大臣定奪矣。業儒考講缺影職五品以下考講事,似是明白可據,缺啓中,號牌時業儒數字缺六十以上分揀事,在喪者追數字缺者,遠出稱頉者處置事,先賢後裔,分爲缺役事,皆不在於事目中矣。傳曰,知道。其缺只納物而無免講帖者,亦令免講,似有後弊,令兵曹,參酌處置。
韓仁及,以都摠府言啓曰,今日入直軍士,當爲中日習射,而政事相値,退行之意。敢啓。傳曰,知道。
韓仁及,以備邊司言啓曰,在前都體察使,有兼四道之時,亦有兼八道之時,而議者多以體察號令,不及於下三道,而虛帶八道之號,爲未妥云。金時讓以從一品缺稱體察,則又與都體察有間,故以四道入啓之意。敢啓。傳曰,知道。
獻納尹坵來啓曰,銓曹以曾經侍從之人,備擬於淸選,自是循例之政,其心豈出於專擅?而嚴旨遽降,至有罷推之命,用罰失中,物情盡駭。請還收吏曹堂上罷推之命。答曰,已諭。
持平金霱來啓曰,李行遠等,久侍經幄,有懷必達,原其本情,豈爲劫制計哉?置散一年,物議嗟惜,該曹備擬,仍舊而已。政席未撤,嚴旨遽降,天曹一空,擧朝驚駭,爻象之不佳,爲如何哉?近日上下否隔,誠意未孚,至以尋常注擬,反疑植黨無忌,譴斥多官,曾不少暇,政院陳啓,大臣上箚,兩司連章,而天聽莫回,臣等實未知天意之所在也。請加三思,還收銓曹堂上罷推之命。近來紀綱陵替,宦寺之輩,日漸驕蹇,誠可寒心。頃日啓辭批下之時,承傳色沈醉如泥,扶掖出來,所見可駭,豈可尋常推考而止?請數字缺掌令朴安悌,執義韓必遠,待平尹孝永,掌令洪,竝引嫌而退。典設諸員,至於縊死。因傳敎,捉致兩府該吏,現告官員,而印信甘結,則必是郞廳所爲也。政院使令刑訊之際,詣闕未參,上司之號令於小各司也。行下雖出於堂上,成甘結,分付於該司,則郞廳之事也。下吏供招,明有印信甘結,依傳旨推治者勢也。邊報若有關於軍國者,臺諫不可不知,事變注書之簡通,已成規例。狀啓絡繹,而全不書達於東宮,故捉致注書使令,略爲刑訊。以傳旨有兩府官吏摘發重治之敎,故本府齊坐,儀賓府,則堂上·郞廳,竝爲現告,忠勳,則只以堂上現告,數字缺曰郞廳成出甘結,數字缺然不知,則踏印甘結,何從數字缺府例堂上·郞廳,俱爲數字缺事變注書之送兩司,其例已久。況入侍東宮朝講時,親承狀啓全不書達之令?罷講詣坐,議于同僚,注書使令,略爲刑訊。俱無所失,不可以此輕遞多官。請掌令朴安悌,執義韓必遠,持平尹孝永,掌令洪,竝命出仕。答曰,依啓。銓曹堂上事,不允。
趙邦直啓曰,臺諫出去,請出開門標信。傳曰,知道。
趙邦直啓曰,臺諫出仕事,命下矣。今日夜深,明早命招之意。敢啓。傳曰,知道。
有政。吏批,判書未差,參判朴炡進,參議未差,左承旨尹墀進。
吏批啓曰,判書·參議未差,小臣獨政未安,何以爲之?敢稟。傳曰,仍爲之。
吏批,李貴爲奮忠贊謨立紀明倫靖社功臣崇祿大夫延平府院君兼判義禁府事知經筵春秋館事世子左賓客,金尙憲爲資憲大夫知敦寧府事兼同知成均館事世子右副賓客,金時讓爲崇政大夫行兵曹判書兼知經筵事,朴東善爲資憲大夫議政府左參贊兼同知經筵事,姜碩期爲嘉義大夫司憲府大司憲兼同知春秋館事,鄭彦宏爲通訓大夫行成均館司藝,沈器周爲通訓大夫行漢城府庶尹,鄭雷卿爲宣敎郞成均館典籍者。
上在慶德宮。停常參·經筵。
韓仁及,以備邊司言啓曰,體察使金時讓,只稱四道,則副使亦當一體施行,故單子,更爲啓下之意。敢啓。傳曰,知道。
弘文館副修撰羅萬甲,上言于主上殿下。伏以,臣賦性狂愚,自速罪戾,揆王法,萬死猶輕。而聖恩如天,罪從末減,纔經一年,恩命旋下,生還舊廬,供養老母,於臣已多,他不敢望。不意玆者,洗滌疵累,特賜敍復,曾未一旬,又叨淸班,召命臨門,渾舍感泣,且驚且疑,恍如夢寐。臣是何人,叨此異數?非臣糜粉所能仰報,臣缺區區愚悃,甚爲切迫,不得〈不〉冒死一吐。臣門戶衰薄,未有朞功之親,臣母生子六人,率皆夭歿,只有臣身。生纔十歲,又失所怙,零丁孤苦,幸至成長,而事親無缺罪大惡極,老母垂死之年,兩目俱盲,起居飮食,惟臣是依,臣之處身,宜異他人,而素性浮妄,言語數字缺出身之後,過蒙拔擢,惟思報效,不自愛惜,數字缺微譴,猶不知懲,仰恃聖明,一行缺非朝廷得失,有懷必陳,一行缺皆當人猶不堪其煩數,況在人者數字缺臣者未必盡是,則疑謗之積,勢所數字缺之厄,其誰歸尤?緣臣無狀,貽憂於老母,起鬧於聖朝,反躬思之,能不寒慄?庶幾自靖,屛伏野田,息絶交游,以爲省愆自新之地,而意外恩除,不勝感激。奔走謝命,來直禁省,有若元無罪犯之人,撫躬揣分,只切慙懼。顧今世道艱難,比前愈甚。老母之病,日益危重,而以臣愚戇之性,其能終始兢畏,以全公私,亦有所未可必者,則惟臣今日之榮,卽臣他日之禍也。如蒙天地父母之洪恩,憐臣情事,遞臣職名,使臣退在私室,救視老母,而兼得收拾心身,痛改前愆,以圖桑楡之效,缺終始曲成之賜,臣實偏蒙,而一死之外,缺報答之路矣。謹昧死以聞。答曰,省疏具悉。爾其勿辭察職。
上在慶德宮。停常參·經筵。
藥房都提調臣尹昉,提調臣崔鳴吉,副提調臣李聖求啓曰,頃日連日陰曀,風氣不調,昨日下雪,寒氣倍常,不審聖候如何?臣等敢來問安。答曰,平安。
藥房,中殿問安。傳曰,知道。
金尙,以義禁府言啓曰,申淑女之獄,係干綱常,依法典三省推鞫之意。敢稟。傳曰,知道。
尹墀以吏曹數字缺判書有闕,政事,何以爲之?取稟。缺
啓曰,因禁府草記,三省推鞫爲之事,命下矣。委官,何大臣進去乎?傳曰,右相進去。
掌樂院提調李貴啓曰,本院樂工·樂生復戶奉足之事,昭載典,而近年以來,守令專不擧行。以此工人等,資生無計,散亡相繼,以致祭享之時,舞佾雇立者居半,故不得已依例缺會矣。卽見該曹回啓中,砲保,則每名不過三疋,而樂生·樂工奉足,則每名十二疋,是四倍砲保,而大重云云。今此十二疋之數,雖似過重,而比諸砲保價布,則其升數之麤細,尺數之長短懸殊,據此論之,則此木二疋,不能當砲保價布,缺豈有四倍之理乎?大槪休番更代之軍士數字缺砲手,皆有奉足三人,而樂生數字缺長立京中艱苦一行缺而所賴以連命者,只此兩奉足缺豈不矜憐乎?當初以每名十二疋酌缺必以一朔二疋爲規也。以此計之,則一年之價布,共二十四疋,夫以外人所見聞者言之,則果似太過,而以工人一年所食之價言之,則實爲薄略。又缺衣練之資,猶不在此,今雖准給,尙未免無衣之歎,若減此數,則其保存從仕者鮮矣。凡大小祭享侍衛等事,將不成模樣,如欲減價布之數,當增其奉足之額,然後方可變通。而臣等反復思量,未得其便。不得已依前每名十二疋之數,而還爲定規,令差使員,收捧納院,使之分給。復戶一款,則令其道監司,依法典啓聞施行,至於京中樂生,物故·老除者,多至三十八人,亦令漢城府,或餘丁或三醫司生徒落講中闕員充定事,竝捧承傳施行,何如?缺數字傳曰,依啓。且奉足價布,厥數太多,勢難缺數字變通,可也。
鄭之羽啓曰,前日黃都督缺冬至禮單,因島變姑爲留置矣,今見接伴使狀啓,都督更爲視事云。若然,則此禮單,似有追送之擧,令備局議處,何如?傳曰,依啓。
韓仁及,以兵曹言啓曰,政院啓辭,以禮曹京畿監司粘目,傳曰,考講事目及兵曹回啓,與此公事相符與否,承旨憑准以啓事,傳敎。取考事目,則只有業儒入籍者,竝依校生考講事,而回啓中以爲,納物免講者,勒令就講,汰卽定役,則與初不受帖者無異,亦涉冤枉。影職四品以上免講,五品以下應講事,則議大臣定奪矣。業儒考講及影職五品以下考講事,似是明白可據,而禮曹回啓中,號牌時業儒·校生七八十以上六十以上分揀事,在喪者追講,有病者陳省,遠出稱頉者處置事,先賢後裔勿爲定役事,皆不在於事目中矣。傳曰,知道。其中只納物而無免講帖者,亦令免講,似有後弊,兵曹參酌處置事,傳敎矣。考講事目,旣有本曹定奪公事,禮曹回啓。又頗詳悉,當依事目及回啓施行。而其中納物免講之類,皆是不識一字者,故雖盡賣田宅,納官圖免,此不過各邑守令,爲一時權宜苟且之政,初非出於朝廷者也。況所納些少,終身免講,亦未妥,一依前日議大臣定奪,依宣廟朝受職帖者免講事目,宜査出納物之多少,未準於影職四品之價者,勿論免講帖文之有無,竝令應講,雖無該曹免講帖文,而納物之數,與四品之價相准,則許令免講,此後如有因循謬規,納物圖免者,一切勿許事,各道監司·都事處,竝爲行移,何如?傳曰,依啓。已受免講帖者,勿爲査覈,俾無失信之歎。
趙邦直,以備邊司言啓曰,以政院黃都督前冬至禮單,令備局議處事,傳曰,依啓事,傳敎矣。今雖入送,節日已迫,必不及期,更待都督視事的報之來,追後入送,宜當。敢啓。傳曰,依啓。
傳于金尙曰,三省推鞫姑罷,明日爲之。
兵曹判書金時讓,伏以,本月二十二日政,特命超臣崇政,拜體察使者。今日體察之任,固是莫重之責,匪其人,則僨國事,而臣所不敢堪當者,姑置不論,但言臣之悶迫惶恐之狀,伏惟天地父母,少垂矜察焉。臣只是空疎愚騃,一不曉事人缺聖明,天覆海容,俱收竝畜,管蒯不棄,數字缺歷敭華顯,驟躋金玉之班,從他拘數字缺濫恩,擢長中兵,此實平生夢寐之外也。驚惶蹜踡,瀝血封章,誠未上格,黽勉數字缺止此樣畫胡雪,今抵半載,所猷爲者,不過執缺呼名,循例注擬而已。未有畫一策獻一計,以裨補國政,小心慄慄,常懷尸素之懼,佇待癏曠之譴。不意今者,又蒙寵擢,秩登崇班,畀之以體察之號,聞命戰竦,置身無所,不知所以爲計也。當今志存宗社,才器俱優者,多在卿列,而臣以眇然孤蹤,性執質魯,通世務,語其才,則無毫毛之長,論其績,則乏分寸之勞。物情未免,糠粃居前,題目一出,衆心駭異,求之望實,不容有此,此臣所以冞增悚仄,不能自安者也。惟我宣祖大王,明竝日月,用人猶器,監宁四十餘年間,雖有二三人不次超擢者,而如李珥·盧守愼等,俱以儒林宗匠,望重二字缺從公論而用之耳。未有如臣無狀數字缺一年之內,超資越序至此者也。官數字缺輕,天道忌盈,思責可畏,臣雖至愚,亦知自愛,安可貪戀榮光,冒昧趨走,以貽朝廷之羞,自作難逭之孽乎?伏望殿下,俯察危懇,諒臣之應文之讓,還命改正,以重名器,以安愚分。幸甚。謹昧死以聞。答曰,省疏具悉卿懇。今此擢用,〈卿〉實合意,須勿更辭,凡事懋哉懋哉。
上在慶德宮。停常參·經筵。
下直,昆陽郡守崔有,阿山萬戶韓山岌。
傳于韓仁及曰,今下弓矢,阿山萬戶韓山岌給送。
以備邊司平安監司狀粘,傳于鄭之羽曰,狀啓中所陳,似是本道所送禮單,使之更爲察處。
韓仁及,以備邊司言啓曰,傳敎矣。更看啓中措語,則果似本道禮單,而亦未能明白解數字缺兩度禮單,俱爲一體,朝廷數字缺本道禮單,自在其中,但今見鄭忠信數字缺都督視事之言,尙未明白,必待韓大立出來然後,方可知也。更觀狀啓,知其實狀,而處之似當。敢啓。傳曰,依啓。
鄭之羽,以都摠府言啓曰,今日入直軍士中日習射,請出標信。傳曰,知道。
李聖求啓曰,小臣與左承旨尹墀,今日冬至望闕禮習儀進去,下直。傳曰,知道。
金尙啓曰,小臣三省推鞫進去,下直,且請出推案。傳曰,知道。
傳于鄭之羽曰,政事,當日爲之。
鄭之羽啓曰,當日政事爲之事,命下矣。都承旨李聖求,左承旨尹墀,冬至習儀進去,右承旨金尙三省推鞫進去,同副承旨趙邦直數字缺兵批,則該府承旨韓仁及進去,吏半行缺而廳中無他承旨,何以爲之?半行缺兼進。
韓仁及,以都摠府言啓曰,今日入直軍士中日習射事缺命下矣。政事相値,退行之意。敢啓。傳曰,知道。
鄭之羽,以弘文館言啓曰,公淸道淸州牧所印四書諺解國用七十件粧䌙,到本館,何以爲之?敢啓。百官頒賜。
傳于金尙曰,三省推鞫姑罷,明日爲之。
鄭之羽,以侍講院言啓曰,下番司書柳□自去夜,猝得胸腹痛,痛勢極苦,勢難仍在直所。而兼司書吳竱呈辭,說書成以性在外,兼說書未差,他無替直之員,上番一員,姑降下番,使之入直,何如?傳曰,依啓。
韓仁及,以兵曹言啓曰,今日政事,與新番雜色軍士點考坐起相値,請分司。傳曰,依啓。
韓仁及,以兵曹言啓曰,今日前兼司僕李克明,自興元數字缺外擊錚,極爲駭愕。令攸司囚禁,數字缺守門將張文俊,常時不能禁斷,以致闌入,亦爲非矣。請推考。傳曰,依啓。
韓仁及以宗簿寺官員以都提調意啓曰,本寺以璿源寶牒藏守之地,且有檢飭宗室之責,實非小各之比。其糾察用刑之事,一如法府,故自有皂隷,官員出入時前導,坐起時使喚,以成體貌矣。反正以後,因裁省廳革罷,至今無一名定送,凡用刑之際,未免借用於他司,苟且莫甚,事極埋沒。以此累度啓辭,曾已蒙允,而該司防塞不送,況今兼設宗學,事體頗重,而使糾察用刑之地,無所措手足,極爲未安。官員前導數字缺而令該曹,定送數三名,以爲使喚之用,宜當。敢啓。傳曰,依啓。
韓仁及以宗簿寺半行缺啓曰,文武科試爲一行缺試藝事,載在法典,而數字缺以後絶無願試者,故廢而不行矣。今者帶缺監宗胤,永城監璟等,呈單子于本寺,願爲試藝,而法典內應取四人,則爲一二人設科,似未妥當,何以爲之?敢稟。傳曰,知道。前例相考爲之。
有政。
吏批,判書未差,參判朴炡進,參議未差,右副承旨韓仁及進。
李貴爲奮忠贊謨立紀明倫靖社功臣輔國崇祿大夫延平府院君兼判義禁府事吏曹判書知經筵春秋館事世子左副賓客,金慶徵爲奮忠贊謨立紀靖社功臣嘉善大夫順興君,李立身爲朝散大夫行敦寧府判官,朴悌生爲通訓大夫行社稷令者。
吏批啓曰,判書·參議未差,小臣獨政未安,何以爲之?敢稟。傳曰,仍爲之。
吏批啓曰,判書命招爲政,何如?傳曰,允,缺數字
推鞫廳啓曰,萬守·賤花等,敬差官推問時所供之招,前後變辭,故更爲推問,則兇謀秘計,全不吐實,有若初不干預者然。極爲頑詐,萬守·賤花,爲先刑推,淑女則待事于歸一後處置,何如?傳曰,依啓。
三省推鞫廳啓曰,萬守·賤花刑問一次不服,請加刑。傳曰,依啓。
兵曹判書金時讓伏以,臣將悶迫惶恐之狀,瀝血封章,叫盡危誠,天門九重,下情莫徹,特降溫諭,不准所辭,日月至明,有所未照,天地至大,蹙蹙靡騁,仰不敢跼,俯不敢蹐,置身無地,罔知攸措。復抽肝膈之要,仰號於天地父母之前,伏願聖明財察焉。臣之駑姿樗質,最出群下,半行缺人之視臣,亦不以卿宰期半行缺俊良登崇,比之室屋,椳二字缺櫨,罔不備具,惟在睿鑑掄擇,必有其人,二字缺不計人器之相稱,不問物議之如何,苟苟充差,忽生千萬所不料之外,恩除一下,衆口譁然,此非但臣之不幸,乃國家之不幸也。人君施設缺非政而莫大於用人,用人失其道,則賢者,生懈怠之意,不肖者,啓僥倖之心,其流之患,終至於賢愚雜進,百度廢弛,可不懼哉?故左右稱賢而未可也。諸大夫稱賢而未可也。必待國人皆曰賢而猶察之,見其賢然後用之。今者臣,特蒙恩私,猥被寵擢,一歲九遷,未足爲喩,諸大夫之譏刺,有不暇論,國人盡皆竊笑而指點矣。臣雖欲貪戀恩寵,冒昧承當,其勢不可得也。高爵膴仕,人情之所同欲,臣是決科干進之人,非山林退藏之士,如使循資守格,漸次而進,或因官勞,數字缺何敢苦口控辭,干瀆宸嚴,數字缺天矜于民,民之所欲,天必從之。伏望聖慈,非貌言飾辭,非假顔虛讓,亟收新命,以安愚分,公私幸甚。謹昧死以聞。答曰,省疏具悉至懇。此任卿實合宜,勿以超擢爲懼,安心察職。
上在慶德宮。停常參·經筵。
傳于韓仁及曰,今下弓矢,柔遠僉使陳欽給送。
金尙啓曰,禁府郞廳以委官意來言,判義禁李貴,昨日政吏曹判書除授,時未肅拜。自前三省推鞫,無判義禁,則不得開坐,今日推鞫不得爲之云。敢啓。傳曰,知道。
傳曰,日寒,入直軍士等,空石題給。
以咸鏡監司辭狀,傳曰,勿辭,安心察職事,回諭。
韓仁及以兵曹言啓曰,數字缺傳曰,依啓。已受免講帖者,勿爲査覈,俾無失信之歎事,傳敎矣。納物免講之類,數字缺曹帖文者,依上敎勿爲査覈,受帖於本道監司者,似非虛事,亦當一體免講,而只受本官公文者,則不無虛僞之弊,竝令應講,其中所納之物數,與影職四品之價相准,則雖無該曹帖文,許令免講,似爲宜當。此意各道監司·都事處行移,何如?傳曰,依啓。
傳于金尙曰,上變人趙興賓,奴婢·田畓賜給事,下敎已久,而該曹至今不爲擧行,事甚不當,廢閣緣由問啓。
趙邦直,以兵曹言啓曰,日寒,入直軍士等,空石題給事,傳敎矣。禁軍及各處軍士,空石,曾已分給之意。敢啓。傳曰,知道。
趙邦直,以戶曹言啓曰,日寒,入直軍士,空石題給事,傳敎矣。曾因兵曹移文數字缺禁軍軍士三百五十人及下衛諸處守直軍一千七百名,每名空石一葉,合二千五十葉,已爲題給之意。敢啓。傳曰,知道。
趙邦直以兵曹言啓曰,砲手金楫稱名人,自開陽門入來,差備門外擊錚,極爲駭愕,令攸司囚禁治罪。同門守門將李位立,常時不能禁斷,以致闌入,極爲痛駭,請推考。傳曰,依啓。
下直,全羅監司沈器遠,柔遠僉使陳欽。
兵曹判書金時讓,上言于主上殿下。伏以,臣自有新命,夙夜遑遑,徊徨輾轉,爛熟三思,臆塞心悸,內顧茫然,如墮千仞坑塹,仰視天日,而不知所以拔出也。聖明之擢臣於千萬人所料之外者,不過欲試之,而第今體察之任,莫重莫大,成敗之幾,決於斯須,斷非試可之地。國步艱難,邊鄙多聳,强敵隔江,而朝夕莫保,漢人在境,而變故層生,防備之事,調娛之責,皆在體臣,而無數字缺調,萬事瓦裂,莫可收拾,恬嬉度日,姑息數字缺謀勝算,盡歸空談,雖使勳代高世,籌略出人,可以缺時之望者當之,猶難擧其職,以答聖上委寄之意。臣以弱植孤根,無搏鷄之能,乏橫草之勞,朝夕奔走,以供庶務,尙多顚躓,而卒然一朝,置之不能當之地,束縛而馳驟之,是何異强僬僥以百鎰之重,責駑駘以千里之步。代斲之患,止於汗顔而血指則幸矣。小器不可揉而大之,短絲不可引而長之,揉之而欲其大則破,引之而求其長則絶,理勢當然,而不待智者而知也。街談巷議,已不勝其紛紛,臣雖無恥,重愛官爵,亦豈可自若聾瞽,而犯笑侮,拂人心,行呼唱於道路,揚揚自得,有如攫金於市者,自作難逭之蘖,以貽朝廷之羞哉?日月雖高,無微不照,伏望天地父母,察臣肝膈之言,諒臣悶迫之情,亟回新命,以便公私,不勝幸甚。謹昧死以聞。答曰,省疏具悉。予意已諭,須勿固辭,安心察職。
禮曹參判南以恭,上言于主上殿下。伏以,臣本以老病之人,素患脫肛之症,缺數字參三省交坐時,適因登圊,腸頭突出,痛勢轉㞃,不能運身,僅得載來于家,多般治療,尙未收入,極爲悶迫。臣本職及兼帶同知義禁備邊司堂上,俱係緊地,旬月之內,差復難期。伏願俯察臣實病,亟賜遞改,不勝幸甚。謹昧死以聞。答曰,省疏具悉卿懇。卿其勿辭,調理行公。
敎全羅監司沈器遠書。王若曰,理邦之道,得人爲先,用材之方,視地所重,重在內,則庸諸內,重在外,則試之外,惟人臣致其節缺賴其力。是以蕭何功參三傑,而數字缺位列九卿,而分符乎河內,其臣主相須數字缺入近遠也,詎不卓然茂著哉?惟卿氣宏而謨數字缺業鉅,義激乎扶倫,而奮不顧身,忠切於事君,則誠可格天。當艱虞之會,而效奔走之勞,斂開創之勳,而守退讓之實,此予所以知卿者深,卿所以報予者勤,而有難以一日去予左右者也。顧念湖南一域,根抵所係,治謀征法,非比餘方,況今國家多故,力役不休,自司馬·司徒之職,凡百徵調,悉責之本道,是予之關中河內,而擇人寄治,誠以濟國事爲重也。玆授卿以云云。嗚呼。卿以盡悴之躬,摠五使之任,有與國休戚之義,有知無不爲之責,雖乃身處外,乃心罔不在王家,擘畫當務,必不待予攸多誥。內無一年之畜,資辦於本道者,猶外府也,而丁玆歲侵,大命伊邇數字缺靡怨咨,而征繕無滯,惟在卿幹敏而勤恤,數字缺時之用,取調於本道者,猶爪牙也。而徵發數字缺脩明,師徒樂赴,惟在數字缺而撫摩。江都倚舟楫之利,必須衣袽常新,大數字缺魚鹽之輸,必須公私竝濟。申學校之課,而棫樸盛於王國者,實惟卿,葺萑蒲之散而龍蛇化爲我赤子者,實惟卿。獄訟之不頗,民極于病,卿宜聽覽惟明,長吏之饕,人蒙其害,卿宜澄黜惟公。官自通政以上,方稟予裁,罪非大辟之科,悉從卿斷。嗚呼。方伯,卽古之連帥,付畀實專,利器,當別於盤根,抱負可展。往敬乃治,祗若予命,故玆敎示,想宜知悉。行副司直知製敎李敏求製進。
巳時,上御興政堂,引見全羅監司沈器遠。入侍右承旨金尙,假注書柳俊昌,記事官沈之漢,數字缺全羅監司沈器遠。上曰,進前。卿今將遠去,如有所懷,陳達可也。器遠曰,臣今將遠離,其於犬馬之誠,爲如何哉?但已爲藩臣,雖有所懷,恐妨於朝廷之上,不敢畢其說矣,而下問及此,臣當陳達矣。近日天災時變,相繼而作,只以人事見之,則前頭變亂,難保其必無,極可慮也。上曰,然矣。卿則不可遠送,甚爲依依,而本道大地,往彼凡事善處,則其於緩急,必多可賴之事,故深計而送之。器遠曰,臣身有賤疾,才且淺薄,雖能缺去,恐未能善爲,深用爲慮,而其於責任之重,則臣固知矣。缺半行且强根若能善導,則半行缺不能善導,則其缺習氣甚缺難於得力矣。器遠曰,自上已能明見,更無所達矣。臣亦聞之,風聲氣習,異於他道,若能善待,則可與有爲,而待之不善,則或少誠缺上曰,須善待之,若失道,則必至失其歡心,可慮可慮。本道人物,不爲頹迷,頗有慷慨,渠若有爲,必得其力矣。器遠曰,莫非王土,莫非王民,而近來國之所恃者南方,尤可必得其歡心,以爲他日之用矣。上曰,壬辰之亂,倭賊亦畏湖南之人,以其强,故畏之矣。器遠曰,沿海之地,臣嘗往來而聞之,人皆有輕倭之心云矣。上曰,兩南,地則相連,而人心氣習,各有大異,嶺南,則㤼懦,赴賊似難,湖南,則若善爲激勵,則善於赴難。器遠曰,若善用湖南之人,則一可當百,不能善用,則似不及於嶺南矣。且本道想多更張,半行缺啓聞稟旨施行爲計。而臣於上年缺綾城,槪聞物情,農夫則稍爲安集,而海邊鹽漢·漁父失業,將不得資生,況値此凶歉之歲,貿販之事,專責本道,鹽漢·漁父之事,極可慮也。上曰,各衙門貿販,則前以玉堂陳箚,已爲停止,且非但京衙門,道內之弊,亦多有之,至出於臺論,今若尙有餘在者,則卿可禁防矣。器遠曰,凡事必知其基缺禁其枝餘,國家亦以此爲用,不可一切禁斷,極爲難處。且丁卯以後,朝廷之上,宵旰之餘,夙夜孜孜,以圖至治,故事幾就緖,而固以綱領·色目之事言之,色目,則雖不足道,綱領不立,則事無可成。且有賊變之時,每以湖南之軍入安州,嶺南之軍入黃州,臣未知其可也。救弊之策,臣亦未知,而施爲若此,則無一可恃矣。缺數字器遠曰,愚臣之見,何以缺半行以兩西言之,當以其地所在半行缺則可以各自完守,而欲遠取於南中,則大不可也。凡賊來之後,徵發南軍,以救西急,似極遼遠,何以得力?上曰,然矣。故常以爲難焉。且我國兵政,與前朝懸殊,前朝則雖幼學及文官,而男丁,則持弓騎馬而出,故兵可多得,大將,則各率親兵,故將·卒相習,可以易使矣。今則兵政誤矣。一道之兵,至有二萬之少,以此各守其道,不亦難乎?守令若賢,則其邑民兵,亦可聚會入守,而守令不能,惟以案付見在之軍是用,故不得已次缺二字兵,相須招徵矣。且事異古今,難得善策,計無所出,每臨事而遠徵他道之兵,果爲虛事。或言間或以重臣持兵而鎭之,此則言之易耳,事實難矣。若恒留大軍,則亦甚不便。器遠曰,然矣。民兵不無可用,缺二字官各自能守,以責成效,則可也。況半行缺妻子皆爲俘虜,其民必能盡死力,可數字缺且臨陳易將,兵家所失,柳琳之易逐,已過矣。言之無及,以當時之事思之,則國之不亡幸矣。賊已到境,而易缺浣,而浣且年少。近聞西來之人,言當時之事,而琳能善爲將,而只以微事,易於變生之後,甚未妥當。上曰,柳琳,則處事失宜,凡人之處事,必以持心爲成就,外雖幹能,內心不固,則皆歸於虛矣。琳若欲死守其城,則其妻子在道內,而不爲還入,外雖似勤,內則二字缺矣。予則以爲,事多失宜,極可過甚。器遠曰,然矣。上曰,其人本來過甚,言則似善,而事則虛矣。軍以將心爲本,外雖勤幹,內實虛僞,則軍兵,誰肯爲柳琳盡死力乎?器遠曰,然則然矣。上曰,全羅道有將才乎?時當危亂,而將才未得,此國半行缺器遠曰,將才固不可易得,缺半行循序而進,終爲大將,半行缺者則人皆輕之,此得將之數字缺矣。上曰,鄭忠信勇往直前,則有之,而好聽人言,凡人,必有病處,然忠信,則幾乎將才矣。器遠曰,俱備之才,固難矣。古人亦有病處,用人之道,必棄短而用長,可也。棄其所短,用其所長,則可以盡用一世之人才,有何才難之歎乎?上曰,然矣。古人有言曰,無求備於一人,信乎斯言。器遠曰,爲國之道固多,以姑以軍器一事言之,近者以其勤造,或加賞格,此事必有其弊。大槪物力有限,必先計其容入之數,責成於其數之內,可以無弊缺成。若不計其物力所入之多少,只加賞格,以酬其勤,則其爲弊端,反不如不造之爲愈也。以各道各官之事見之,舊時軍器固多,而爲官員者欲生面,多棄其舊件,必欲新造,棄舊造新,缺數字監司所可檢飭之事也。監·兵使責任數字缺監司之責也。且本道軍政,尤甚錯誤,有邑大而軍少,邑小而軍多者,極爲誤矣。金時讓事多着實,故曾往西路,僅成均一,而他道,則未知軍政之何如矣。器遠曰,當往本道,看檢以處。且營將之設,初則嚴立事目,委任極重,而近來營將之設,頗有失宜云矣。上曰,何如?器遠曰,近聞縣監或能驅逐營將,營將或考講軍政,至有放軍徵布云,如此營將,將何用之乎?仍退伏辭出。上命小官,持弓矢·虎皮,賜給以送。
上在慶德宮。停常參·經筵。
鄭之羽啓曰,來閏十一月初一日,輪對日次。敢稟。傳曰,停。
掌令洪啓曰,常時內官承傳出入也。例爲前導辟除,故大小官員,路逢回避,若不奉命,雖秩高內官,不爲回避矣。臣於昨夕罷衙出來時,到新門外,逢着一內官,而不爲辟除,故不避經過矣。後有別監之追行者,臣始知之,使人探問,則承傳色,宣醞於全羅監司沈器遠處,回來云矣。其行之不爲辟除,雖未知其故,而路逢承傳,不爲回避之失,臣實有之,何可晏然仍冒?請命遞斥臣職。答曰,勿辭。
金尙啓曰,掌令洪,再啓煩瀆,退待物論。傳曰,知道。
〈以〉備忘記,傳曰,昨日宣醞,內官金仁,承命往來,不爲辟除,虧損體面,極爲庸劣,推考。
韓仁及以都摠府言啓曰,都摠管具宏,刑曹坐起晝仕,請出標信。傳曰,知道。
趙邦直以戶曹言啓曰,上變人趙興賓,奴婢·田宅賜給事,下敎已久,而該曹,至今不爲擧行,事甚不當。廢閣緣由問啓事,傳敎矣。去四月二十三日缺傳內,今番逆變時上變人,及謀議緝捕人缺數字監趙興賓及典獄主簿韓渫,籍沒家舍半行缺承傳,而自前籍沒半行缺啓聞後,從其自願望數字缺故靖社·振武·寧社功臣二字缺依此例。今者權大進等籍沒,各道數字缺則已爲上送,而趙興賓·韓渫等,未及望呈,故姑未擧行。今四月二十四日趙興賓奴業同,始爲呈狀,請受長湍所在罪人洪聖澄籍沒田畓,故卽爲立案成給。其他公淸·慶尙道籍沒田畓,其數甚多,而自望呈狀,時未來到,故未及立案成給之意。敢啓。傳曰,知道。使之速爲望呈。
趙邦直以左邊捕盜從事官以大將意啓曰,往在〈?〉寅年,司僕寺伐司僕李莫金稱名人數字缺李海龍同謀,箭串放養國馬多數缺及其海龍之現捉招辭緊出之後,自知其罪,逃遁蹤跡,未得購捕。竊聞此賊潛形,出入都下,數字缺事官·軍官等,使窺伺跟捕矣。數字缺率軍官張天璧,跟捕而來,推問數字缺二疋偸取,馬前人李應善處,放賣之由,不下一杖,箇箇直招,此應乃戶曹銅鐵及丹木偸取人也。銅鐵·丹木搜出時,前項馬二疋,亦爲現出,而送于司僕寺,此賊非如尋常偸盜之類,身爲伐司僕,首倡偸馬之謀,極爲駭愕。前項李莫金,依李海龍例,依律處置,以警後人之意。敢啓。傳曰,依啓。跟捕人,考例論賞。
趙邦直以刑曹言啓曰,往在明廟辛酉年受敎,刑曹乃推鞫之地,常用刑杖,血肉狼藉,至有殞命云。其犯染莫甚於此。今夕刑人,翌朝受香,甚非致齋薦誠之道,自祖宗朝,本不數字缺爲廢事亦多矣。近來差祭,甚於前日,半行缺雖累有傳敎,而亦不數字缺爲差祭事,承一行半缺勿差事,申明擧行之意,數字缺傳曰,允。
掌令朴安悌來啓曰,數字缺果以常時內官承命,例爲辟除,故大小官員回避,而臣於昨夕,逢一內官,而不爲辟除,故不避矣。後有別監,臣始疑訝,使人探知,則承傳色,宣醞回來云。路逢承傳,不爲回避之失,臣實有之,不可晏然,引嫌而退。承傳內官不爲辟除,則不爲回避,勢或使然,但宣醞而還,別監在後,而未卽覺察,當避不避,不免所失,勢難在職。請掌令洪遞差。答曰,依啓。
兼吏曹判書李貴,伏以,臣本愚戇,數字缺直行,不能隨世俯仰,非今斯今,自布衣尙然,缺之外,更無他腸,聖明所洞燭。且從師友,每以勿欺而犯,爲事君之大節,有懷必達,反觸時忌,身且不保,何敢望爲國事乎?況臣年紀衰耗,精神昏憒,自分爲世所棄,只冀退伏田野,以終餘年,尙今未果者,區區犬馬之誠,不忍便訣聖明故也。不意今者,誤恩橫加,聞命戰慓,措躬無地。竊念天官之長,卽古之冢宰,銓官得其人,則仕路淸而百職擧,銓長不得其人,則仕路溷而庶績墜。國家安危,人心向背,數字缺只在於愼擇冢宰而已。矧今數字缺睽離,公道不行,習俗日渝,二行缺聖明察臣非負重之才,量臣非數字缺回臣職,以授可堪之人,爲官擇人,以數字缺致寇之悔,不勝幸甚。取進止。答曰,省箚具悉。冢宰之難,果如卿之所陳,勿辭欽哉。
上在慶德宮。停常參·經筵。
下直,缺山郡守趙昌遠,平壤庶尹朴守弘,江東縣監許坵,殷山縣監蔡夢翼。
金尙啓曰,吏曹郞廳來言,臺諫有闕,而判書尙未出仕,政事,不得取稟云。且明日數字缺今日齋戒,政事,何以爲之?傳曰,罷齋後爲之。
韓仁及以都摠府言啓曰,今日入直軍士,當爲數字缺齋戒相値,退行之意。敢啓。傳曰,知道。
趙邦直以備邊司言啓曰,卽見平安監司狀啓,則江遊擊,本月二十五日已到平壤,開諭挽留,則渠答稱非但摧糧缺數字有上京陳達事云云。入京之後,接待一款,似爲難便,令開城府官員開諭曰,都督雖已復位云。而島亂未定,彼中情僞,有難測知,前送檄文,有縳送首亂之人,敦厚如舊之語,未縳送之前,安知其實爲都督之所差,而待之如舊乎?若縳送亂魁,可知實狀云云。以此開諭還送,且令京畿監司,發遣軍官,同力開喩,自彼善待還送事,竝行會,何如?傳曰,依啓。平安監司,不無任意上送之失,察之。
上在慶德宮。停常參·經筵。
上在慶德宮。停常參·經筵。
兵曹判書金時讓初度呈辭。入啓。傳曰,調理出仕。
黃海兵使書目,唐差江莘等,松禾金慶恒仍爲率去之後,海路晦暗,候望不得事。
傳曰,本朝陳賀,權停。
四殿,二品以上問安。答曰,知道。
有政。崔鳴吉爲禮曹判書,李顯英爲兵曹參判,權淰爲司憲府掌令,兪伯曾爲吏曹參議,洪爲軍資監正,柳德昌爲黃海都事,沈爲戶曹佐郞,吏曹參判李聖求特除,金尙憲爲都承旨,尹棨爲副校理,李敏求·鄭世矩爲承旨。以上,故判書朴鼎賢日記
辰時,日暈兩珥。
義禁府郞廳以委官意啓曰,近因判義禁未肅拜。且有國忌,連日不得爲三省開坐。今日當爲,而冬至,乃陽生之節,閉關之日,此日推鞫,似爲未妥,何以爲之?敢稟。傳曰,明日爲之。以上,禁府謄錄郞廳金朝潤校。日記廳郞廳沈國賢書。
上在慶德宮。停常參·經筵。
開城留守書目,江遊擊去月二十九日到本府,問答挽留事。
三省問事郞廳權淰,代洪。
接伴官書目,鐵山報,島中事情事。
三省罪人萬水·賤花,刑問二次不服。故判書朴鼎賢日記
傳曰,三省推鞫,今日姑罷,明日加刑。禁府謄錄
辰時,日暈右珥。
上在慶德宮。停常參·經筵。
京畿監司書目,長湍呈,江遊擊到開城府,姑爲仍留,待回下,必欲上去事。
平安監司書目,島中事情事。
副元帥書目,島中別無犯岸事,罷兵還歸事。
都承旨金尙憲啓。大槪,承文提調同成均副賓客遞免事。答曰,令該曹,考例處置。
備邊司啓。傳曰,黃都督旣入衙門,作亂之人,亦爲伏誅,則其復位云者,似非虛事也。開城府所在差官,還爲入送,殊未妥當,令廟堂速爲議處事,傳敎矣。還爲入送,殊未妥當,上敎允當,急遣宣傳官,馳諭于所在官,使之上送,宜當。傳曰,依啓。且卽見接伴使狀啓,朝廷始信之意,令宣傳官,亦令言及。
吏曹,江遊擊接伴官徐挺然。
府啓,典籍鄭弘遠·姜翼文·楊時遇等,俱以賊臣鷹犬爪牙,或附會廢論,或身犯贓汚,或陷害忠良,而至今偃息田里,亦是昭代之寬典,頃日之政,竝皆朝列,除目一下,物情駭異,請竝削去仕版。答曰,迪簡在庭,古之美政,不必煩論。故判書朴鼎賢日記
傳曰,三省推鞫,今日姑罷。禁府謄錄
上在慶德宮。停常參·經筵。
召對入侍時,參贊官趙邦直,侍講官趙緯韓,檢討官具鳳瑞,假注書柳俊昌,記事官沈之漢·李時楷,講書傳周書,自多方,止疑有缺文。
吏曹,黃都督問安官李復陽。啓。
院啓。大槪,各道營將中,尤甚不合者,令監司一一澄汰,自今除已行閫帥者外,武臣堂上以上,未經營將者,非有表表著稱,則絶不得擬望於兵·水使,營將有聲效者,次第奬用事,令廟堂,商議施行事。全羅右水使黃溭,爲人庸鄙,素無名稱,及授本任,益肆濫滑,托以救荒,分徵不當徵之物,終爲私用,斫竹造扇,專責僧人,寺刹皆空,邊將有修葺官舍者,自營中勒給蓋瓦,倍責其價於本堡,南中之人,莫不唾鄙,請削去仕版。答曰,依啓。黃溭推考。
府啓,典籍鄭弘遠等,俱以賤臣鷹犬爪牙,弘遠,則爲參禮察訪時,陷害考官,使之遠配,或有冤死者,仍爲發身之資,濫竊科第,旋入臺閣,傷人害物,罔有紀極。翼文,則附托凶孽,奴顔婢膝,歷敭華顯,及爲忠原,身犯贓汚,至於囚繫拷訊,時遇,則累陳廢疏,圖占科第,罪得倫紀,請竝削版。答曰,竝遞差。
傳曰,明明日江遊擊,當爲接見,政院知悉。故判書朴鼎賢日記
上在慶德宮。停常參·經筵。
平安監司書目,都督票文謄書上送事。
傳曰,召對爲之。
黃都督問安官李復陽出去。
府啓,鄭弘遠等削版事。答曰,已爲遞差,勿爲煩論。
院啓,黃溭削版事。答曰,已爲推考,不必煩論。
大司諫李明漢,持平金霱,避嫌遞差。
明日江遊擊接見,三嚴午初。
有政。吏批,以金南重爲司諫,李惟達爲掌令,鄭光績爲判府事,鄭經世爲知事,金世濂爲軍器正。兵批,李時英爲黃海兵使。故判書朴鼎賢日記
召對入侍時,參贊官金尙憲,侍讀官趙緯韓,檢討官具鳳瑞,假注書柳俊昌,記事官沈之漢·李時楷。講書傳周書多方,自厥圖帝之命,止勉於善也。
傳曰,前日玉堂箚子,已盡回啓耶?厥後何不回啓乎?禁府謄錄
辰時,日暈兩珥。
上在慶德宮。停常參·經筵。
政院啓。大槪,江遊擊入來後,因所帶家丁等,懷憤抑勒,翌日宴,尙不受之,今日接見停寢,觀勢後日爲之,何如?傳曰,允。
府啓,鄭弘遠等事。不允。故判書朴鼎賢日記
傳曰,靑陽獄事敬差官趙啓遠·安獻徵罷職放送爲只爲,吏曹等傳敎如敎。禁府謄錄
上在慶德宮。停常參·經筵。
有政。吏批,以金世濂爲副應敎,李命雄爲副校理。
備邊司啓,大槪李曙,前以都體府畿輔摠戎使爲稱矣。今者旣無都體察,李曙只稱畿輔摠戎使,宜當,敢啓。傳曰,依啓。
三省推鞫廳,以委官意啓,淑女所供如此,自己稱冤之言,雖不足取信,而事干皆已發明而死,咀呪之事,無明白可據之端,此獄事,何以爲之?敢稟。傳曰,萬水等,終雖諱死,當初承服之招觀之,則頗涉可疑也。大抵此事,承服在先,發明在後,未知何者爲是耶?有犯而得免,則死者難慰,而後弊無窮,無辜而就戮,則其情事,亦甚矜惻,明察議啓。又啓曰,伏承聖批,滿紙丁寧,其哀矜明愼之意,溢於言表,臣等聚首感惕,不知所達,今此獄事,極涉難明,文書浩穰,雖不得一一枚擧,取考元告等當初供辭,有曰父之致疾,不無可疑之事,而未得分明端緖,不可以此成罪。又有病人譫語,一家夢兆,多有可疑之事,皆曰申淑女咀呪所致,而事跡不明,未得發狀,今因李潛之死,始知咀呪之無疑云,元告之致疑,本出於無頭兒,而無頭兒出處,終未指的,與婢夫密語,果涉綢繆,而考見日月李淹之招,則淑女之被黜,在於九月間,李涵之招,則曰端月家密語,在於戊辰春夏間,日月之差謬如是。且死兒之奪來,在於李效元未死之前,埋骨之覓納,在於淑女舅已死之後,此等事跡,皆不明白,此不過人子復讎之至情,而無所不用其極,而致有此疑也。萬水等雖承服在先,前後招辭,亦有異同,固難取信,而天威之下,八次嚴刑,終始發明,至於賤花,則乃李漸所私之婢,妬忌乃其常情,豈肯爲其所使,與淑女陰謀。又豈肯爲淑女發明,自斃於嚴刑之下哉?淑女多言行惡,得罪於夫黨,至於被黜,其夫亦同參於元告,必有所自取矣。以此疑其咀呪,事涉無據,以獄體言之,事干皆已發明而死,獄不得成,臣等淺見,更無所陳,伏惟上裁,何如?啓。傳曰,分揀。又啓曰,淑女分揀事,命下,令禁府放送之意,敢啓。傳曰,依啓。
禁府啓,趙啓遠·安獻徵等,以獄事究竟後,稟處爲敎矣。淑女獄事,已爲究竟,何以爲之?傳曰,竝放送罷職。
傳曰,召對爲之。
府啓,鄭弘遠·楊時遇等削版事。不允。姜翼文事,停啓。
傳曰,明明日,差官接見爲之。
有政,吏批,以金光炫爲大司諫,吳竱爲持平,嚴愰爲坡州牧使,鄭廣敬爲同義禁,金霱爲禮曹正郞,兪省曾爲輔德,李明漢爲戶曹參議,高傅川爲判校,金世濂爲副應敎,李命雄爲副校理。故判書朴鼎賢日記
召對入侍時,參贊官金尙憲,檢討官具鳳瑞·羅萬甲,假注書柳俊昌,記事官沈之漢·李時楷。講書傳周書多方,自今至于爾辟,止豈無意哉。
上在慶德宮。停常參·經筵。
黃海監司書目,松禾金慶恒·江莘,一時本月初三日出來事。
兵曹啓,幼學李漸稱名人,自開陽門入來,差備門外擊錚,令攸司,囚禁治罪,何如?啓。傳曰,依啓。
明日江遊擊接見,三嚴午初。
傳曰,召對爲之。
府啓,鄭弘遠等事。不允。
兵曹啓,備邊司啓云云。凡守令薄待營將,營將之貽弊列邑者,竝爲廉察事,三南御史處,以此意行移,何如?啓。傳曰,依啓。故判書朴鼎賢日記
召對入侍時,參贊官李敏求,檢討官具鳳瑞·羅萬甲,假注書柳俊昌,記事官沈之漢·李時楷。講書傳周書多方,自天惟求爾多方,止尤爲明驗。
上在慶德宮。停常參·經筵。
傳曰,四書諺解二件,宗簿寺頒賜一件,讀書堂被抄趙胤錫給之。
副元帥書目,今初三日回到安州,姑留待變事,島中出來譯官崔應天言內,島中事情事。
院啓,黃溭削版事。答曰,罷職。
府啓,鄭弘遠等事。不允。
初七日召對,具鳳瑞所啓,疑心之試生員,極成弊習,至有盜竊謄書者,仍得參榜,議者以爲,生員試,試以賦辭,則可除其弊,故相李德馨亦云。分試以賦辭好矣。上曰,疑心之弊若此,矯弊之策,只當先正士習,祖宗舊法,不可輕改,然拔其雷同,雖不滿額數,只以實才試取,似爲有益,令禮官議啓。故判書朴鼎賢日記
夜五更,有霧氣。
上在慶德宮。停常參·經筵。
有政。吏批,以朴安悌爲宗簿正,李德泂爲判中樞,林得悅·李時楳爲正言,沈溟爲直講,趙景禛爲軍器正,兵批,鄭應星爲知事,李榏爲全羅右水使,李溟爲同知,金蓍國爲僉知。
謝恩,副應敎金世濂。
召對入侍時,參贊官趙邦直,侍講官金世濂,檢討官具鳳瑞,記事官權堣·沈之漢·李時楷。講書傳周書多方,自越惟有胥伯小大多正,止猶曄然溢於簡冊也。
接伴使書目,宣川報,都督差官樊化龍等四人,各率家丁出來事。
傳曰,召對爲之。
府啓,鄭弘遠等事。答曰,如是堅執似過,勿煩。
院啓,黃溭削版事,停啓。故判書朴鼎賢日記
上在慶德宮。停常參·經筵。
召對入侍時,參贊官鄭之羽,侍講官金世濂,檢討官具鳳瑞,假注書洪柱一,記事官沈之漢·李時楷。講書傳周書多方,自立政,止喪亡無後。
傳曰,召對爲之。
府啓,鄭弘遠等事。不允。
院啓,大槪西路守令,邊方重地及賊路防守處外,其餘守令,則以文官中,有聲望者交差,以副西民之望事,人之罪惡,莫大於弑逆,國之刑法,亦莫重於弑逆,發告莫大之罪逆,事苟無實,則亦必反其罪而致其法,蓋不如是,則或因嫌誣構,或希冀妄訴者,將接跡無忌,而民無所措手足也。此先王立法之意,至嚴且重,而爲後世深遠慮也。咸陵君李澥等,以申淑女弑舅等罪,發狀起獄,此實莫大之惡逆,苟有實犯,當伏常刑,若無明驗,告者宜坐,當初所告,雖出於爲父兄復讎洩冤之至情,元狀之中,只擧難明疑似之說,而未有明白事跡可指爲弑舅之實狀者,其所謂事干等,嚴刑窮訊,至死於杖下,而亦未得證驗之端,可據爲弑舅之斷案者,事皆無徵,獄竟不成,則國家三尺之法,自有其律,不可廢屈,以啓日後無窮之弊,元告人李澥等。請令攸司,依律科罪,以重國法。答曰,依啓。西路守令事,令體臣量處。故判書朴鼎賢日記
傳曰,薄衣軍士襦衣題給事,已爲,傳敎矣,何以爲之乎?回啓,兵曹啓曰,傳敎矣。自前規例薄衣軍士,本曹郞廳親自摘奸,名數入啓後,卽爲移文戶曹,則戶曹計名造衣,送于本曹,使之分給矣。今年亦依舊例,卽爲移文戶曹,而戶曹趁未造送,曲折臣曹未能詳知矣。敢啓。傳曰,知道。使之速爲造給,曹啓曰,前日傳敎薄衣軍士等襦衣,今日已爲分給之意,敢啓。傳曰,知道。兵曹謄錄
上在慶德宮。停常參·經筵。
藥房啓曰,今日內殿産室廳排設之意,敢啓。答曰,知道。
接伴使書目,島中譯官玄頊告目,都督十一名王應元·耿仲裕·陳都·張捷四人,初欲綁送軍門,而今則盡告身,張捷以元惡旣除,餘衆鎭定意,且西糧八隻,島中入來事。
司憲府啓本,前吏曹判書金尙容,參議鄭百昌等,李行遠等三人,竝擬淸望罪,杖八十,贖奪告身三等。啓功減一等。
禁府啓本,李時達刑十五次,李仁忠刑八次,高用厚九次,金泰健十五次,林茂生二十二次,梁貴生十五次,金哲縫八次不服,加刑啓。傳曰,依允,盧克繼十八次不服,加刑啓。傳曰,嚴刑得情。
持平吳竱啓,臣曾以侍讀官進講時,今吏曹判書李貴,亦爲入侍,論及追崇事,有曰以臣爲吏判,則當一時驅逐異論之人,卽成大禮云,臣不勝驚愕,心語口曰,曾聞此人於榻前,有希望相位之言,以今觀之,信不虛矣,卽欲有所糾正,而旋念曾希相位,而尙寥寥,今之言也。獨受理乎?聖明在上,而必無是理,以此泯默而退矣。豈意今者,乃有是除乎?國言籍籍咸曰,旣有捧行下吏判將有白活政丞,聖明之世,豈意有此說,臣竊痛焉。噫,大小官職,毋非法令而設,況天官冢宰,爲任如何,而人臣敢以私求,人主敢以應求哉?殿下試毋牽私無遽怒,只以義理之至公至正者思之,李貴之請爲追崇者,其眞謂是禮之合理乎?臣知其意在好爵,則假是說以要之也。殿下之除貴以吏判者,其眞謂人器之相稱乎?臣知其意在追崇,則餌是爵以要之也。是上下交相要,以成其私也。彼李貴固不足道,殿下何忍爲是事乎?殿下只欲追崇之成,而不復念王章之亂,名器之賤,爲累於聖德,有損於國體,假使追崇,因是人而得成,以伸殿下之志,所得其能償所失乎?人主擧措,必須慮後,誠使嗜利無恥之輩,踵貴故智,迎合上意,駸駸然皆欲得某官某職,則殿下其能一切却之乎?却之,則伊誰云憎,不却,則國不爲國,臣恐殿下於時,必有不勝其悔者矣,臣竊聞頃日相臣以下齊會朝堂,朝議在是,國法在是,而李貴,叱辱重臣,至於爾汝,相臣以下失色抑首,莫敢誰何,臣固未知因何事發怒,而設有當怒之事,國家事,非一家事,自當從容論難,何敢肆其氣焰,詬辱鄙倍,蔑朝議無國法,至於此極乎?李貴視朝臣,固已無人,而所不敢犯者,獨殿下爾,雖使李貴,妄有所請,殿下若有以抑之,則猶有一毫畏憚之念,而今殿下,從其請矣。竊恐將無所不至,而殿下之國事,終至於無可奈何而後已也。臣曾忝諫官,猥陳瞽言,而殿下不但其時特霽雷威,厥後連除言地,至於今日。又有是拜,則以爲前言爲過,而導之使言也。況於頃忝玉堂時,因臣等進言,賞以廏馬,此實千古興亡之躅也。殿下何嘗不樂聞直諫乎?如使臣能因其求拜吏判時,嚴辭直斥於榻前,則殿下必不肯有是除,設有是除,安知李貴不以其因臺官不請推考,致慨世之心,能畏義服善,而不敢肆然行公乎?臣不惟不能防微,故致有今日無前之過擧,此無非臣疲軟懦弱不明不忠之罪,臣何望獨立敢言於已著之後,以毋負殿下委寄言責之盛意乎?決難冒居,請命遞斥。答曰,勿辭,退待。
府前啓,鄭弘遠·楊時遇削版事,停啓。故判書朴鼎賢日記
上在慶德宮。停常參·經筵。
召對入侍時,參贊官鄭世矩,侍講官金世濂,檢討官具鳳瑞,假注書洪柱一,記事官沈之漢·李時楷。講書傳周書立政,自亦越成湯,止州有伯是也。
黃海兵使書目,鳳山報,唐差都司樊化龍等,率家丁二十名,初九日指向載寧事。
傳曰,召對爲之。
政院啓,今日吳竱避嫌啓辭,何以日暮後書入乎事,傳敎矣。臺諫巳末來傳啓辭,而文字甚多,注書正書之際,未免差晩矣。傳曰,臺諫啓辭來在闕中,始爲構草前例耶。何其傳之太晩耶?政院啓,凡臺諫啓辭,與同僚完議構草後詣闕,而至於自己避嫌,則或在家起草,至臺廳改書,或思量措語,至臺廳起草,初無規例矣。傳曰,知道。避嫌啓辭,在家起草以來,乃是常情也。如此寒天,入坐臺廳,半日凍餒,而呵筆書呈,豈人情哉?此事極爲可怪,無乃欲爲至公,而不覺其計之拙耶。以如彼拙謀,欺予難矣,吳竱以此。又爲引避。
府啓,持平吳竱引嫌而退。滿紙縷縷,皆涉難言,其中雖有過激之語,無非盡言不諱之意,君明臣直,此焉可見,至於李貴之求拜吏判等事,果爲無謂,而此人病痛,常在言不擇發,似不必以此深咎,當初不爲直斥,意亦有在,則少無疲軟懦弱之失,請出仕。答曰,依啓。且李貴之自薦,殆無虛月,而吳竱之致疑,始於近日,未知其故何哉?若因其自薦,以爲應求,則爲相亦已久矣,何待九年也?設或應求,其功在社,其職一品,其識見過於人,望重元勳,置之天官,固無不可也。以自薦爲罪,則何往而今始論之以應求,則爲兵判時,何不糾正乎?事甚可疑,未曉其志也。故判書朴鼎賢日記
上在慶德宮。停常參·經筵。
秋信使朴書目,臣之一行,本月初二日瀋陽離發,初八日無事還越江事。
義州府尹書目,胡差骨者·滿月介·仲男等,率從胡七十一名出來事。
政院啓,李澥二品宰臣,移禁府處置事,刑曹入啓蒙允矣。其餘,則旣非宰臣,刑曹照律處置而已,不當移送禁府,何以爲之?傳曰,竝令禁府處之,可也。
禁府李澥·李潗·李義吉·李淹·李淰·李浚·李涵·李潛妻靑淑,拿囚。啓。
持平吳竱再避,大司憲姜碩期,掌令權淰·李惟達,以南以雄儀賓假郞廳遮帳侵責典設司事照律,同照異律引避,諫院啓出,吳竱遞,姜碩期以下。
禮曹啓,大槪筵臣啓辭云云,以此遂廢疑心,則近於因噎而廢食,近見生員應擧之人甚多,初試錄名幾至數千人,爲考官者,苟能就許多試卷中,耐煩詳査,拔去雷同,且毋太拘程式,專取文義通達者,則謄竊之弊,漸次可革,而額數之不滿,尤所慮也。敢啓。傳曰,依啓。今後雖不滿額數,只取實才,以革可駭之習。故判書朴鼎賢日記
禁府啓曰,李復元妾召史,則方在靑陽地,發遣羅將拿來,而李漸,則以擊錚事,囚禁刑曹,與他人一體拿囚之意,敢啓。答曰,依啓。女人勿爲囚禁。禁府謄錄
上在慶德宮。停常參·經筵。
江原監司書目,金化定配罪人鄭湛物故事。
慈殿,二品以上問安。答曰,別無痛證,勿爲問安。
禁府啓,李澥等已爲拿囚矣,李復元妾豆非,則方在靑陽,發遣羅將拿來,而李漸,則以擊錚事,囚禁刑曹,與他人一體拿囚之意,敢啓。傳曰,依啓。女人勿爲囚禁。
禁府,李漸拿囚,靑淑放送。
政院啓,節屆隆寒,依舊例視事停稟之意,敢啓。傳曰,知道。
持平吳竱三避。故判書朴鼎賢日記
禁府啓曰,以本府草記李復元妾豆非,發遣羅將拿來事,答曰,女人勿爲囚禁事,傳敎矣。豆非,則依傳敎勿爲拿來矣。已爲在囚李潛妻兪靑淑,何以爲之?敢稟。答曰,放釋。禁府謄錄
自一更至三更,月暈。
上在慶德宮。停常參·經筵。
召對入侍時,參贊官金尙憲,侍講官金世濂,檢討官羅萬甲,記事官權堣·沈之漢·李時楷。講書傳周書立政,自立政任人,止故略之也。
有政。吏批,以李顯英爲大司憲,尹墀爲大司諫,朴安悌·李坰爲掌令,姜碩期爲兵曹參判,金崇祖爲注書,朴慶元爲刑曹正郞,李慶恒爲工曹正郞,鄭就道爲工曹佐郞,尹暉爲淸州牧使,李惟達爲相禮,權淰爲宗簿正,權濬爲司藝。
備局啓,大槪,卽見捕盜廳啓辭,火賊之發,湖西尤甚,似聞淸州李彦英手段疎拙,措捕之責,難望此人,改差宜當,左邊捕盜大將李守一,身有疾病,累朔廢仕,姑爲改差亦當,敢啓。傳曰,依啓。
捕盜大將邊潝落點。
傳曰,召對爲之。
備邊司啓,金時讓箚子。大槪西路守令,令該曹,勿論文武,各別擇送,何如?傳曰,允。
金差句管堂上單子。傳曰,尹履之改差,以李景稷句管。
玉堂箚,持平吳竱,執義韓必遠,司諫金南重,正言李時楳,獻納尹坵竝遞事。依啓。吳竱以瀆擾,韓必遠以儀賓假郞廳,照律之際,未免太重,金南重以吳竱處置時,所見不同,而强請出仕,李時楳·尹坵以摘出泛論之語,强爲不當避之避,顯有欲避之跡,各以其避嫌,處置也。故判書朴鼎賢日記
夜一更,月暈。
上在慶德宮。停常參·經筵。
召對入侍時,參贊官金尙憲,侍講官金世濂,檢討官具鳳瑞,記事官權堣·沈之漢·李時楷。講書傳周書立政,自文王罔攸兼于庶言,止非成王之所自有也。
備邊司啓,大槪全羅道上來宋遊擊,明是軍門標下,與尋常漂海人不同,接伴官差出下送,宜當。傳曰,依啓。接伴官柳,當日出去。
傳曰,召對爲之。
吏曹判書李貴呈辭。入啓。傳曰,調理出仕。故判書朴鼎賢日記
上在慶德宮。停常參·經筵。
有政。吏批,以金世濂爲執義,金霱爲持平,羅萬甲爲獻納,閔光勳爲正言,權濤爲司諫,金南重爲司成,韓必遠爲司饔正。
金差迎護官邊彦璜出去。
吏曹〈判書〉李貴箚,罪過深重,自招謗議,感冒亦重,不得趨赴召命,亟遞臣職,以謝公議。答曰,情外之言,不必相較,卿宜勿辭,速出行公。
答前司果姜大遂其父翼文訟冤疏曰,其時曲折,予亦未能詳知,今見疏章,爾之稱冤宜矣。仍傳曰,頃日姜翼文論效臺官,未免不察之失,査出推考。大遂疏曰,臣父甲寅年出補忠原,乙卯年臣與吳長,俱被付處,而臣父又爲兇黨所誣陷,拿繫禁府,而仍作罪名於今日贓汚之說,至冤極痛云云。故判書朴鼎賢日記
上在慶德宮。停常參·經筵。
召對入侍時,參贊官李敏求,侍講官趙緯韓,檢討官具鳳瑞,假注書李尙逸,記事官沈之漢·李時楷。講書傳周書立政,自自一話一言,止亦各從其類也。
傳曰,召對爲之。
兵曹啓。大槪,軍職,除各岐元付遞兒外,本曹行用副護軍以下只二百六十三窠,而癸亥加設擧義遞兒司正二十矣,而以副護軍以上四十一遞兒,分作副司勇一百十五,竝計三百五十七矣。扈衛廳軍官每管下各六十受料,而付祿者,亦不下四三十,此似重疊,老職堂上付祿者,議者多以爲老職無所事,不當受祿云。扈從書吏付祿之擧,出於一時苟且之政,向化遞兒,皆爲禮曹下人竊食之資,此則雖永減亦當,上裁,何如?啓。傳曰,依允。老職祿減去矜惻,向化遞兒蠲革不可,此兩款施行,安徐。
去夜,禁府典獄內摘奸。故判書朴鼎賢日記
傳曰,近日義禁府,何累日不爲坐起乎?問啓。政院啓曰,傳敎矣。問于禁府,則判府事李□以本職辭職事,不爲行公,知事金□病重呈辭,知事金□針灸呈辭受由,只有同知事鄭□以此不得坐起云矣。答曰,知道。禁府謄錄
上在慶德宮。停常參·經筵。
吏曹判書李貴箚,身居銓地,被人詆斥,廉恥所在,萬無可出之道,亟遞臣職,以快物議事。入啓。
黃海監司書目,安岳南銑等善治事。
生員金克亨上疏,竊附於先聖沐浴請討之擧,以明春秋人人共誅之義事。呈政院。
府啓,天官之職,主進退百官,人主之擇置天官,亦出於正然後,天官之掄選庶職,亦出於正,自古或有當急亂之時,而自薦爲將者,或有負〈治〉劇之才,而自薦爲守者,誠以臨危授命,有必死之意,內重外輕,有分憂之責,非有利乎己而求之也。吏判李貴,敢於榻前,自薦爲冢宰,雖聖上妙簡,實出至公,除目之下,適出於求拜之後,國言藉藉,無足怪也。設令銓參判作窠,而人有言於李貴者曰,我願爲參判,則以爲其言之出於戲,而不謂之無恥乎?榻前自薦,非屋下私囑,銓長,非亞銓之比,則物議之來,烏能免乎?側聞有人求官於李貴,則薄其自衒,而欲爲啓達云,自衒之苟,且亦李貴之所深非也。堂堂國家,豈可以李貴之所不爲者,待李貴乎?且大提學,極一時重望,廟堂,乃朝廷大會,李貴肆然罵詈,有同奴隷,一座驚駭,相顧失色,豈不寒心哉?李貴向人詬辱,亦是常事,第前日所處者,乃等閑之職,其言別無輕重,今則所據者天官也,所秉者政權也。朝廷之上,名器爲重,士夫所礪,廉隅爲貴,誰肯甘羞忍辱,樂爲其人之甄拔,而願立於朝乎?竊恐殿下之朝廷,自此無寧靖之日,而官方淆亂,無以爲國,李貴請命罷職。答曰,論人罪狀,必原本情,雖小官賤夫,不可因其私好惡而輕論也。頃日李貴之言,不過深憤吏判而發,其時洪瑞鳳,身爲冢宰,大惡追崇,故峻論者,皆登淸顯之任,緩議者,或作他鄕之鬼,使一世假公遂私,沽直利已。其傷風誤俗,莫此爲,甚也。彼緩論者,有何敗常亂倫之事,而其待之者,如私讎耶?李貴之自薦,非至一再,故聽之者,不以爲疑,言之者,亦無干澤之志,今爾又以其言爲有心,不亦異乎?以予觀之,構陷吏判,似有別情,更勿瀆擾,參論臺諫執義金世濂,掌令李坰·朴安悌,而執義發論云。故判書朴鼎賢日記
夜一更,月犯火星。
上在慶德宮。停常參·經筵。
有政。吏批,以金南重爲應敎,尹坵爲校理。
府啓李貴罷職事。答曰,爾等晏然連啓,似極無恥,不圖今日,復見曩時之習也。
答李貴箚曰,卿若不出,則奸計得成,國不爲國,宜勿固辭。
政院啓,大槪昨日生員金克亨稱名人,來呈上疏,今朝克亨,以誤字改書爲辭,還推厥疏,卽令出給,而又使書吏呈疏,使之親呈,勿許代捧,克亨者多出不遜等語。又構別疏,歸咎本院,其原疏,本因論三省獄事,而兼又盛稱執政才德,臣等竊見律文,凡士庶人上言宰執大臣才德者,鞫問處斬云,金克亨上疏,不敢循例捧入,敢此仰稟。傳曰,知道。其上疏捧入。故判書朴鼎賢日記
上在慶德宮。停常參·經筵。
傳曰,金差明日接見,以示優待之意。招見時三嚴,午正。
黃海監司書目,黃州呈,黃霧四塞變異事。
執義金世濂,掌令李坰·朴安悌,以昨日批答未安,引避。
院啓,金世濂·李坰·朴安悌竝引退。李貴筵席自薦,不避嫌疑之跡,滿坐慢罵,無復禮讓之風,其病痛多在於忿懥上,物議之至,蓋出於胥匡之意,而未必不爲,是人之藥石也。聖明旣察李貴之本情,而獨疑臺官之有別情,至下無恥之敎,豈非未安之甚者乎?今若偏於左右,過生疑阻,則恐非所以待言官之道也。請竝命出仕。答曰,延平府院君李貴,言語狂雜,不閑禮貌,乃其病痛,其自薦慢罵,擧非寡昧所好也。但其罪過,謂之狂雜無禮,則,可也。論以有意求官,則不可,而吳竱倡之於前,李坰輩和於後,必欲構成情外之罪,使不敢擧顔行公,其心所在,未可測知也。爲民父母者,尙慮一民之抱冤莫伸,而況年老元勳乎?身爲臺官,構陷重臣之罪,實爲匪細,竝姑先遞差,數年來朝廷之不靖,上下之疑阻,國事之日非,士流之被斥,無非追崇爲之祟,倡此論者,安能逃其罪乎。
秋信使朴,金差迎候官邊彦璜入來。
兵曹啓,御史狀啓韓山郡守南瀞所犯,極爲可駭,拿推。啓依允。故判書朴鼎賢日記
上在慶德宮。停常參·經筵。
府啓,廷臣之入侍,雖或旅進,未嘗終始參聽,偶然有聞,不過一時傳笑,未嘗首尾俱記,今以聖敎觀之,李貴之自薦,旣久且多,作相中兵,無不口占,試觀前古之史,有如是之事乎?雖有周公之才之美,自鬻如是,則餘無足觀,罵座不敬,特其功緦也。殿下堅持八年,不許一試,至于今日,隱忍相副,莫知聖意之所在也。李貴貪天恃老,狂雜無倫,誠可笑而不足深責,至於表率百官,進退人物之任,決非爲人笑罵者之所可堪,李貴請罷職,卽其言而尋繹,足以知言外之意,發於心而出於口者,猶諉之以情外者,自非聖明之察於無形,有過之中,求無過,烏能得此哉?臺臣之據事直斥之義,則不當如是宛轉其說也。狂雜無禮,固爲年老勳臣之可恕處,不畏强禦,犯雷霆之威者,獨非有言責之可尙者乎?一民之抱冤,在仁政之所慮,三臺臣之非罪見斥,豈非聖朝之可念乎,請還收金世濂等遞差之命。答曰,不允。持平尹孝永在外,金霱不爲肅拜,大司憲李顯英獨啓也。
大司諫尹墀,正言閔光勳,以處置乖當,聯名避嫌,獻納羅萬甲獨避於李貴,或抑或揚,其意,則右李貴,至曰若論其失言之罪,李貴亦必自服,而無辭而多費言語,按律太深,論一迂闊,爲人賤踏之,李貴有若論劾權奸者然。蓋萬甲前日見斥於金瑬,至被竄黜,及以追崇之議,金瑬大忤於上,李貴乘之構陷,不有餘力,而榻前力贊萬甲,得以放釋,故其言如此,卽李貴之卒也。憲府竝啓出仕。
禮曹,藏氷都廳權淰啓。故判書朴鼎賢日記
自昧爽至辰時,有霧氣。
上在慶德宮。停常參·經筵。
有政。吏批,以韓必遠爲執義,李惟達·李景仁爲掌令,金世濂特旨爲玄風縣監,朴安悌爲木川縣監,李坰爲康津縣監。
府前啓,李貴罷職事,無城上所,姑停,金世濂等還收遞命事,停啓。
傳曰,秋信使朴引見。
平安道巡按使書目,寧邊李顯達怠棄軍政之罪,廟堂處置事。
都承旨金尙憲啓,臺諫論事,只是擧職,而金世濂等三人,一時特命補外,此後爲臺諫者,誰肯爲國家盡職?言路通塞,安危所係,臣待罪政房,不敢不達。答曰,知道。此輩搆成情外之罪,欲使元勳,不敢擧頭,其罪豈淺淺也哉。臺諫故,末減補外,卿知此意,勿以爲怪。故判書朴鼎賢日記
夜一更,有霧氣。五更,月暈。
上在慶德宮。停常參·經筵。
院啓,耳目之官,立殿陛爭是非,事關廊廟·宰相,待罪所言,雖未必皆是,亦須毋挫其氣,使之盡言者,豈徒然哉?今者金世濂等論事之際,設有輕重之失中,其心,則蓋出於擧職,而聖敎嚴截,已極未安,不料又有補外之命,殊非聖朝待言官之道,言路開閉,所關非細,請還收補外之命。答曰,不允。
藏氷都廳權淰,各主梗官出去。故判書朴鼎賢日記
禁府啓曰,囚人李澥·李浚·李潗·李義吉·李淹·李濂·李漸·李涵等,因臺諫啓辭,囚禁已久,而判府事李貴,在被論中,知事金在呈病中,莫重獄事,臣等不敢獨爲處斷,判府事李□知事金□出仕後,處置,何如?答曰,知道。許多囚人,累日不決,極爲未妥,速爲處置。
又啓曰,曾因安德幹元情,金太守淸城土兵與否,問于兵曹,則兵曹以義州元情爲答,而無淸城土兵現出之處云云,故本府再三移問,使之覈出矣。卽接備局公事,則所謂金太守,胡差出來時,一時來到,與安德幹對辨後,德幹果爲越送採蔘,則胡差所見處,竝爲梟示宜當云,令句管所,胡差未發行前,速爲對辨處置,何如?答曰,允。
備邊司啓曰,金太守,令句管所,方爲開諭金差,使之出送,對辨于禁府矣。彼欲使從胡參見,則禁府不便,令禁府堂上一員,與句管所堂上眼同,堪辨于刑曹宜當,刑曹在句管所處,故敢啓。傳曰,依啓。禁府謄錄
上在慶德宮。停常參·經筵。
有政。吏批,以朴東善爲大司憲,趙公淑爲持平,林堜爲相禮,金聲發爲弼善,尹孝永爲直講,趙贇爲兵曹正郞,趙時俊特旨爲寧遠郡守。兵批,李榏爲南兵使,黃用正爲全羅右水使。
大司憲李顯英再度呈辭。命遞,政事付同知,則命付軍職。
禁府啓,李仁忠刑問九次,林茂生二十三次,盧克繼九次,高用厚十次,梁貴生十六次,李時達·金泰健十六次,金哲縫十次不服,加刑啓,傳,依啓。
接伴使書目,留島譯官告目,都督求四書手筆及索巖石票文,參將王良臣持禮單上京,牌文草上送事。
院啓,金世濂等還收補外之命事。不允。故判書朴鼎賢日記
禁府啓曰,以本府囚人李澥等,待判府事出仕後處置草記,傳曰,云云事,傳敎矣。凡各該司大小公事,必稟於長官而處之,長官設或有故,不得參坐,而往復通議,然後處置,例也。今者判府事李□知事金□或在被論,或呈病中,非徒不得參坐,亦不得稟議,臣等似難獨斷,故具由入啓矣。今承聖敎,臣等亦豈不知不留獄之聖意,而但念長官次官,皆有故不參,莫重獄事,獨爲處斷,其事體之未安,有甚於罪人久囚之弊,判府事雖或未卽出仕,知事金,則呈病已久,進必出仕,姑待出仕後,同議處置,似爲宜當。且今日祀寒祭,自明日至來月初三日,以臘享大祭齋戒,不得開坐,其前勢未得處斷之意,敢啓。答曰,知道。知事出仕間,竝姑爲保放。
禮賓寺官員,以金差句管堂上意啓曰,本所堂上一員,與金差等會同,禁府堂上,今將對辨安德幹·金太守等於刑曹衙門之意,敢啓。傳曰,知道。
同知事·京畿監司·刑曹參判·胡差三人同坐,安德幹與金太守,面質對辨爲白乎事。答曰,問于大臣處置。
啓曰,安德幹·金太守對辨後,金太守,金差許令本國,一體處置云,本府囚禁之意,敢啓。傳曰,允。禁府謄錄
上在慶德宮。停常參·經筵。
召對入侍時,參贊官鄭世矩,侍讀官尹坵,檢討官具鳳瑞,假注書李尙逸,記事官沈之漢·李時楷。講書傳周書立政,自今文子文孫,止而無過差之患矣。
副元帥·義州府尹書目,商胡九十九名持銀子發賣事,進向安州事。
平安監司書目,肅川府使孟孝男病重罷黜事。
接伴使書目,譯官韓後信告目,島中事情事。
禁府啓,因備邊司啓辭,禁府堂上一員,與句管堂上眼同,安德幹·金太守等堪辨事,傳敎矣。臣鄭廣敬與句管堂上李景稷·鄭斗源,會于刑曹,金差三人,率金太守出來同坐,安德幹·金太守等,各各捧招後,一處對辯面質,竝別紙,書啓。傳曰,問于大臣處置。
同府啓,李澥等速爲處置事,傳敎矣。判府事雖或未卽出仕,知事金自點,則呈病已久,近必出仕,姑待出仕後,同議處置宜當,敢啓。傳曰,知道。知事出仕間,姑爲保放。
院啓,金世濂等事。不允。
府啓,李貴請罷事,前啓辭無加減。又啓,臺官之職,糾劾官邪,而公論所在,則不得不言也。金世濂等之所論列,只是欲擧其職而已。夫豈有一毫成情外之罪之意哉?夫所謂構成者,構虛捏無之謂也。李貴之自薦慢罵,乃是實跡,而聖敎之狂雜無禮,亦所不好者也。物議之來,烏得免乎?臺臣之論劾,實出胥匡之意,其措語之間,雖或反復支蔓,自可優容而嘉納之也。未見康色,反下嚴旨,一日三諫臣,特補遠外之下邑,瞻聆驚駭,遠近嗟惜,臺閣索矣。言路絶矣。此豈淸朝之事乎?臣竊恐自此,國家雖有大非是,擧朝含默苟容,誰肯爲殿下出一言,以犯雷霆之威?請還收成命。答曰,不允。故判書朴鼎賢日記
禁府啓曰,安德幹面質捧招時,秋信使秋字,更考本草,則正書時,以春字誤書,改付標之意,敢啓。答曰,知道。
又啓曰,安德幹·金太守等捧招後,別紙,書啓事,答曰,問于大臣,處置事,傳敎矣。問于大臣,則領議政尹昉,右議政李廷龜以爲,金太守前後所犯,罪在罔赦,安德幹,則給糧入送之說,渠雖發明,匿不以報之罪,則似乎難免,似當窮推得情,而只斬太守,還囚德幹,則金差必執言嗔怒,歸咎於我國,匿不以報,罪關軍律,以此論斷,竝爲梟示,以示從前嚴禁之意,似爲宜當云,完平府院君李元翼在外,行判中樞府事鄭昌衍,領敦寧府事吳允謙,昇平府院君金瑬,病不收議,大臣之議如此,上裁施行,何如?答曰,依議施行。禁府謄錄
上在慶德宮。停常參·經筵。
禁府,安德幹·金太守,西小門外梟示,啓,以西塞邊將率漢人,偕越江灘採蔘,爲胡所捉,漢人則盡殺,拿送此人等,故所見處,行刑。
院啓,金世濂等事。不允。
禮曹判書崔鳴吉箚子,囚人李澥等,伸理情事事。入啓。
府啓,李貴罷職事,金世濂等事。不允。新都憲改構啓草之言,多婉順。
金差護送官趙說,碧蹄出去。
有政。吏批,以金南重爲執義,韓必遠爲司成,李更生爲工曹正郞,林慶業爲定州牧使,韓敏達爲肅川府使,沈演爲文學,鄭經世爲右參贊,金敬直爲司䆃正。故判書朴鼎賢日記
禁府啓曰,以大臣啓辭,安德幹等梟示事,蒙允矣。令訓鍊都監,金差所見處,軍門梟示,何如?答曰,依啓。禁府謄錄
夜一更,流星出柳星上,入東方天際,狀如拳,尾長三四尺許,色赤。五更,火星,退犯軒轅第五星。
上在慶德宮。停常參·經筵。
召對入侍時,參贊官金尙憲,侍讀官趙緯韓,檢討官具鳳瑞,記注官崔敬一,假注書李尙逸,記事官李時楷。講書傳周書,自周官,止惟其得人而已。
掌令李景仁謝恩,避嫌語頗直截。
院啓,金世濂等事。不允。
以句管所啓辭,胡差出去時,夫馬差使員良才察訪崔衢拿推。
府啓,李貴罷職事,金世濂等還收補外之命事,不允。
胡差出去。故判書朴鼎賢日記
上在慶德宮。停常參·經筵。
備忘記,秋信使朴,久在虜中,備嘗艱苦,且善酬酢,不至見侮,極爲可嘉,使臣以下,令該曹,量施賞典,以酬其功勞。
前察訪李重馨上疏。大槪申淑女殺舅之跡,昭然無疑,亟加天誅,以正其罪,深察政院陷士之情,以杜後日焚坑之漸事。
兵曹啓,金差所接處北邊,去夜曉頭,李後賢稱名人,偕入見捉,令攸司囚禁重治,其邊把守將官等,竝令重治,何如?傳曰,知道。竝拿推,後賢放送,本曹郞廳及宣傳官,亦爲推考。
右承旨李敏求啓,昨日李重馨來呈上疏,極言申淑女獄事,三省推官庇護之失,下端專攻本院,至以焚坑爲諭,其日啓辭承旨,皆不敢詣院,右副承旨趙邦直,時方入直,而不敢出廳,同副承旨鄭世矩,其日以李澥婚姻家,不爲同參,而以式假在家,請都承旨金尙憲,右承旨金尙,左副承旨鄭之羽,竝命招,李重馨上疏,語多撓撼,本院雖未經同僚會議,不敢輒留,入啓。傳曰,依啓。
禁府,哨官魚起洛拿囚。
院啓,金世濂等事,不允。
府啓,李貴事。金世濂等事。新啓。大槪,供上紙,頃年自上特令除該貢楮注紙,換作次紙,以封其節損浮費之意至矣。而近年以來,舊弊還生,作紙人情之濫觴,罔有紀極。又有中間點退奸濫之弊,自今以後,只令監司定都會,看品踏印,稱臣封表,入匱具鎖,親受差員,以送該司,該司眼同差員,直入各殿,內外受授之際,使下輩,不得售其奸計,如有不謹封進之事,都會官及監司,從重推考事,捧承傳施行。答曰,不允。供上紙事,令該曹,參酌處置。故判書朴鼎賢日記郞廳金朝潤校。郞廳金龜祥書。
上在慶德宮。停常參·經筵。
下歲抄,金尙容·鄭百昌只給職帖,洪瑞鳳不下。
府院前啓。不允。供上紙事,處置間姑停。
東西氷庫內摘奸。
平安監司書目,鐵山府使李慶禎,昌城府使趙磼罷黜事。
政院啓,延平府院君李貴,面腫復發,症勢頗重云,元勳之病,敢啓。傳曰,遣內醫看病。故判書朴鼎賢日記
上在慶德宮。停常參·經筵。
平安監司書目,寧邊公兄文狀,參將王良臣,率家丁二十一名·馬四十二匹,持票文,欲向信川等地事。
府院所啓,以明日臘享祭齋戒,姑停。故判書朴鼎賢日記
五更,流星出三台星下,入乾方天際,狀如鉢,尾長五六尺許,色白。
上在慶德宮。停常參·經筵。
召對入侍時,參贊官李敏求,侍讀官趙緯韓,檢討官具鳳瑞,假注書李尙逸,記事官沈之漢·李時楷。講周書周官,自今予小子,止竝列於六職也。
有政。吏批,以蔡裕後爲持平,金霱爲禮曹正郞,崔惠吉爲副應敎,張維爲右參贊,崔來吉爲完川君,洪振道爲南陽君,李景曾爲修撰,姜大遂爲副修撰,尹昕爲禮曹參判,金述爲昌城府使,姜晉昕爲鐵山府使,兵批,以黃履中爲訓鍊都正,元䎘爲平安兵虞候,朴今加嘉善。
宋遊擊接伴官柳,入來。
傳曰,明日宋遊擊接見爲之,扶安漂到軍門差官也。
李領府事上疏。大槪,致仕事。入啓。
平安道巡按使書目,价川郡守任用賢罪狀,朝廷處置事。
兵曹啓,傳敎矣。朴久留虜中,備嘗艱苦,自上特加軫念,斯固帝王體群臣之至德,量施某賞,以酬其勞,無所不可,上裁,何如?啓。傳曰,加資。
禁府,南瀞拿囚。啓。
院啓,金世濂等事。不允。
府啓,金世濂等事,不允。李貴罷職事,停啓。故判書朴鼎賢日記
禁府啓曰,如此隆冬,滯獄未安,李澥等公事,亦當趁卽結末,而近日以臘享大祭齋戒,不得開坐,初五日乃國忌,自明日,亦不得開坐之意,敢啓。答曰,知道。禁府謄錄
五更,白雲一道,起自艮方,直指巽方,長數十丈,廣尺許,良久乃滅。
上在慶德宮。停常參·經筵。
吏曹啓。大槪,蓮昌令次虎,都正除授似當,議處事,傳敎矣。次虎嘉山郡納粟一百石,都正除授似當,而宗室希望之輩,爭相慕效,則官爵屑越之弊,將不勝其紛紜,今後宗室願納之物,切勿捧上事,令該曹,另加施行,何如?傳曰,依回啓施行。
府院啓,金世濂等事。不允。
氷庫都廳權淰,畢藏氷後入來。
有政。吏批,以鄭光績爲左參贊。故判書朴鼎賢日記
傳曰,祧遷國忌,亦不得開坐,前例乎,問于承旨事,傳敎矣,此草記禁府書吏來呈時,以祧遷國忌日,似當開坐之意問之,則雖祧遷國忌,亦不得開坐,乃是前例云,故捧入矣。今承下敎,可據前例,令禁府,考出,何如?傳曰,依啓。
啓曰,傳敎矣。本府流來舊規,雖祧遷國忌,亦不得開坐云,而取考本府謄錄,則前十二月初四日初五日,以此國忌,亦不得開坐矣。敢啓。答曰,知道。禁府謄錄
上在慶德宮。停常參·經筵。
有政。吏批,以韓汝溭爲右參贊。
答李元翼疏曰,省疏具悉。予甚缺然,卿之退老,與致仕無異,須體予意,勿爲控辭。仍傳曰,遣內醫看病。
戶曹啓。大槪,供上紙事,依憲府啓辭施行,令監司,看品踏印,入樻具鎖,還授封進官吏上送,雖無差使員,可除該司點退之弊,依此捧承傳,何如?傳曰,知道。此事非但有違法例,其無民弊,亦未可必也。
府院啓,金世濂等事。答曰,論劾元勳,擧措非細,而此輩不待長官,構陷嫌人,罪惡不輕,而此輩,少無顧忌,以予揆之,全無可觀之事也。頃日筵中,李貴言及世濂不是處,無乃以此,至今不忘耶?若或如此,則可謂憸人也。罔顯在世,聖經明訓,爾等更勿瀆擾。
李貴三箚陳情乞遞事。入啓。
明日啓覆正時,辰正。故判書朴鼎賢日記
自昧爽至午時,有霧氣。自辰時至申時,日暈。自初昏。至五更,沈霧。
上在慶德宮。停常參·經筵。
答李貴箚曰,省箚俱悉,李顯英等,欲爲構斥,忘恥奔走,其心必以爲,卿久在天官,則追崇禮成而異論見屈,登庸路殊,而同志難容也。厥意豈不寒心,其志豈不陋哉?今卿若辭退,則正墜其計,更勿控辭,調理察職。
慶尙監司書目,靑松呈,本月初一日地動事。
義州府尹書目,二十八日軍官回來言內,馳到鳳凰城近處,寂無人形,轉向通遠堡,因入三十餘里,登高遠望,則不見獵胡之形,但有雪路萬馬回還之跡云云事。
啓覆時,榻前府·院前啓,金世濂等還收補外之命事。上曰,已諭。故判書朴鼎賢日記
自昧爽至申時,有霧氣。夜五更,流星出翼星上〈入〉鬼星下,狀如鉢,尾長三四尺許,色赤。
上在慶德宮。停常參·經筵。
吏曹判書李貴初度呈辭。給由。
持平蔡裕後避嫌,以夏間爲銓郞,李行遠等注擬時,參席非一,長官旣被深罰,郞官不可獨免爲辭。持平趙公淑,亦引避,竝退待。
傳曰,史官一員待命,騎馬三匹立之,外各司內摘奸。
禁府啓,咸陵君李澥等獄事,三省已完,而臺諫啓辭,以依律科罪蒙允矣。當依此照律,而但李澥等,已爲王府罪人,捧招後論罪,此亦獄體之常規也。依例捧招後科罪乎?不爲捧招而科罪乎?傳曰,捧招後論罪。
院啓,金世濂等事。不允。
公淸監司書目,災傷尤甚差錯,靑陽縣監金綏善,陰城縣監申鉉罷黜事。
禁府,李澥等還囚。啓。故判書朴鼎賢日記
辰時,日暈左珥。巳時午時,日暈。未時,日暈。暈上有戴,色內赤外靑。申時,日有兩珥。夜一更二更,月暈。
上在慶德宮。停常參·經筵。
召對入侍時,參贊官金尙憲,侍讀官趙緯韓,檢討官李景曾,記事官權堣·沈之漢·李時楷,講書傳周書周官,自六年五服一朝,止非有待於戒勑也。
禮曹啓。大槪,專經文臣,以三十歲以上,更爲抄擇事,前已定奪,今當更爲啓下矣。專經單子,姑勿分排,業經,待其考講之日,從自願許講,然後仍以所講之書,錄于名下,以爲永式,方有着實勸學之效,敢此先稟。傳曰,知道。問于大臣定奪。
府院前啓,無城上所,姑停。故判書朴鼎賢日記
禁府啓曰,本府入直救療醫員金德廣手本內,囚人李潗,疫疾大發,病勢極重,郞廳看審,則痘瘢滿身,果爲病重,多般用藥救療之意,敢啓。答曰,保放。禁府謄錄
夜五更,流星出軫星上,入北斗星下,狀如鉢,尾長五六尺許,色赤。
上在慶德宮。停常參·經筵。
禁府啓,臣等伏見李澥·李漸等元情,則語侵三省推官及本府堂上,不遺餘力,臣金自點,則以三省推官,終始參鞫之人,金起宗·鄭廣敬,亦被掩置回啓之斥,而當初本府啓辭中,李澥等獄事,因堂上位不齊,待判府事及知事出仕後處置事,入啓蒙允。今者斥之以掩置遂非,今此各人元情公事,似不嚴結尾,而旣已捧招之後,堂上三員俱避不參,則不得成貼入啓,故不避被斥之嫌,循例捧入之意,敢啓。傳曰,知道。
生員李惇禮等上疏,全州晦齋書院請額事。呈政院,還出給。
觀象監,今月初八日巳時,太白見於未地。啓。
禁府,李澥等元情判付,竝除刑推議處,崔衢·魚起洛等元情判付,除刑推照律,南瀞元情判付,除刑推議處,金泰健·李時達刑十七次,林茂生刑二十四次,金哲縫刑十次,盧克繼刑二十次,梁貴生刑十七次,李仁忠刑十次,高用厚刑十一次,竝不服加刑,啓依允。
京畿監司書目,永平呈,江遊擊上來事。
院啓,避嫌兩司官,竝請出仕。答曰,依啓。
政院啓,再覆文書,已爲啓下,今當三覆啓請,而李克明一時啓覆事,命下後,政府時未合坐,且有文書修正之事,以十一日三覆爲之之意,敢啓。傳曰,知道。
兵曹啓。大槪,校生汰講,乃是法典所載,初非創立新規,而此事出於久廢之餘,急之,則人多怨咨,緩之,則國綱轉弛,得中甚難,近來奉使之人,惟以違道干譽爲能事,不復念及於國事,朝廷作一施措,輒爲奉使者壞了,終至於莫可收拾,聞慶一邑落講者,至於八人,而今則聞慶·咸昌·龍宮三邑,無一人見汰,已極可駭,聞都事辛應望,尤欲博譽於人,星山校生數至累百,而只兩人見汰,南中士論,亦以爲不可云,豈容如是,有同戲劇,辛應望所爲,極爲駭愕,辛應望及公淸都事南碝,請推考。答曰,依啓。辛應望拿推。故判書朴鼎賢日記
辰時,有霧氣。申時,日暈。夜一更,月暈。
上在慶德宮。停常參·經筵。
答李惇禮等上疏曰,省疏具悉。所陳之事,當令該曹,參酌處置,爾等其退修學業。
明日啓覆殿坐正時,辰初。
觀象監,今月初九日巳時,太白見於未地。啓。
府院前啓。不允。
京畿監司書目,水原呈,陽陵君許上疏上送事,啓。故判書朴鼎賢日記
禁府啓曰,卽今邦憲日壞,人無畏忌,詬辱訟官,旣出於刑曹,詆斥推官,又出於本府,臣等雖極無狀,所處者王府,所持者王法,何敢有所輕重於議讞之時乎?三省之獄,大臣主管,兩司同參,可否相濟,論議歸一,然後啓稟處決,元非本府獨斷之獄。此下見十一日禁府謄錄
自辰時至午時,日暈。
上在慶德宮。停常參·經筵。
陽陵君許上疏,頒示捧行,下應求餌,是爵交相要之語,先正吳竱無君不道之罪,速定大禮,以祛上下倒逆之患事。入啓。
禁府啓,大槪罪人李漸,乃於事干已死,獄事已完之後,謂斷案不公,謂臣等掩置遂非,夫掩置遂非,人臣之大罪也。旣被罪人誣斥,不敢晏然議啓,不勝惶恐,敢啓。傳曰,知道。從速議啓,推官誣斥之罪,令該曹,推治。
啓覆時,榻前府·院啓,金世濂等事。上曰,勿煩。
禮曹,慶陽君李士恭卒逝,當日停朝市。啓。
吏曹判書李貴三度呈辭。加給由。故判書朴鼎賢日記
上在慶德宮。停常參·經筵。
禁府啓目,李澥等議啓,議大臣定奪,何如?啓。傳曰,意在求生,誣告陷人,不顧其曲,徒懷復讎,則罪難容如是在果,但如此重犯,不可以遁辭論斷,淑女之情,某事爲善,某事爲直爲旀,李澥之言,某事爲曲,某語爲誣爲旀,當初作何罪,誣告求生爲有臥乎喩,一一明白回啓,俾無疑惑之心。傳曰,今此李澥等議啓公事,何人專主爲之耶?問啓。政院啓,問于同府,則李澥等議啓公事,三堂上坐起,同議爲之,知事金自點主意,而許文起草,則出於知事金起宗云矣。大諫尹墀,獻納羅萬甲,正言閔光勳所啓,昨日李澥獄事,批答未安,引避。答曰,殺人之中,故殺爲重,咀呪爲重,其徵治之法,不可少忽也。國之所以維持者,其有五常,未聞子不子,婦不婦,弟不弟,兄不兄,而國體尊重者也。其所文案浩繁,故推官未能詳察,以致誤斷,今因元告明白敷陳,更議處之,有何不可,況夫爲妻綱,其言尤不當置之也。爾等詳察事體,勿爲煩辭。傳曰,無罪之人,不可久在獄中,李澥公事,回啓政院,催促入之。
有政。吏批,以申敏一爲掌令,尹孝永爲持平。
禁府,西部主簿安士英拿囚。啓以捕盜廳啓辭,部使令起善,犯夜被捉,決罪之際,佩持主簿所受上直通符故也。
同府啓,良才察訪崔衢,金差出去時,人馬未及整齊罪,杖一百,贖告身盡行追奪。啓。哨官魚起洛,矣李浚賢潛入現捉,不能禁斷罪,杖一百,告身盡行追奪。啓。南瀞議啓。判付內,不修軍器,不備無面罪,照律施行。
啓覆罪人希金·彦金·凡承·金繼宗·尹山福·洪成立·乭屎·李末男·金宗明·李隱卜·李福·李永守·坪乙同·崔德立·羅守男·金德弘·方連孫·朴希龍·金命立等,三覆依允,崔尙元減等,照律李克明。上曰,此罪皆曰可恕,分揀。
府啓,金世濂等事。不允。新啓,金繼宗·崔尙元,俱是劇賊,小無輕重之差,而尙元,獨免其律,罪同律異,請崔尙元依律斷罪,李克誠殺人之罪,旣出於元告之招。又見於克明所供,今以其弟,爲兄死之故,竝與其兄而特原之,此而不罪,王法不行,後弊無窮,請李克誠依律罪斷。答曰,崔尙元情迹稍輕,容有可恕,李克誠原而厲世,似無不可,竝勿煩論。
院啓,刑曹參議鄭基廣,曾爲江原監司時,妻妾兩家,俱在原·橫之間,多有賂弊不謹之誚,擅離營門,長在其家,一道莫不唾鄙,及授本職,亦多人言,請罷職。原州牧使李詠道,年過七十,政委下吏,官事日就無形,請罷職。六十五歲以上勿差守令,載在法典,請令該曹,申明此法事,文官之無故作散者,多至百餘人,內外窠,則反爲有勢蔭官所占,科第發身者,不得霑一命之祿,使文官,積廢至此者,該曹難免其責,請該曹堂上推考事。百職之隳廢,實由於初入仕之不擇,而近來此路混雜,冒進居多,請令該曹,汰去不稱者,以淸仕路事。靑陽獄事,已經大臣推鞫,而因李漸擊錚,又有令禁府議啓之敎,殊非重三省之意,請還收更議之命事。守令之有遺愛立碑者,中古以上,絶無而僅有,近日爲字牧者,專使干譽,莅任之初,交結土豪品官輩,先立木碑,誇示行路,者後又立石刻,聚米民間,以償其價,人心日下,諂媚成風,爲當今難祛之弊,請令各道監司,一切嚴禁,守令干譽立碑者,啓聞重治,首倡品官,亦爲科罪。答曰,依啓。鄭基廣推考,且靑陽獄事,予欲更鞫,爾等勿爲徑先營救,可也。前啓,金世濂等還收補外之命事,停啓。故判書朴鼎賢日記
上在慶德宮。停常參·經筵。
管餉使書目,重得氣瘧,差復無期,乞罷事。
黃都督問安官李後陽,入來。
府啓,金世濂等事。崔尙元·李克誠等事。不允。故判書朴鼎賢日記
自巳時至未時,日暈。
上在慶德宮。停常參·經筵。
禁府堂上金自點·金起宗·鄭廣敬啓,臣等待罪王府,雖尋常獄事,所當十分愼重,而況大獄,豈敢以己意低仰乎?淑女之不爲咀呪,臣等雖不敢明知,而事干已斃,省鞫已完,臺諫以反坐論啓,淑女見釋,告者見囚,所謂過生疑惑,不顧獄情之曲直者,蓋因已斷之獄體而言也。豈有他意於其間哉?至於議啓中,因嫌怨,希爵賞,死中求生等語,專指濟己之私而陷人者,當受此律而言也。李澥,則都無此三等事,而過生疑惑,只欲復父讎而起,此獄故下文,再轉前語而結之曰,原其本情,則容有可恕,顧其迹,則難免誣告,第其所告者,與因嫌怨希爵賞者,有間云云,所謂有間者,卽不同之謂也。但引上文結語之際,省其死中求生一款,蓋蒙上文,而意在其中,特省其枝蔓之語耳。李澥之獄,專出爲父復讎,豈有一毫死中求生之事,而敢以此加之乎?一篇主意,專在於參商情法,至以罪之,則傷天下孝子之志,不罪,則廢國家反坐之律爲言,李澥之情,雖有可冤之處,而身爲執法之官,旣不可徒循本情,又不可專棄律文,必須原情議法,明愼議讞,可無失當之患,而臣等亦不敢自是己見,請議大臣,蓋出於愼重之意,有何左右於此獄哉?臣等本意,不過如斯,而措語之間,辭不達意,致勤嚴敎,嚴譴不下,反承催啓之敎,奔詣闕下,惶恐待罪。答曰,知道。予文短,此啓辭亦未能解釋矣,以末端數字觀之,則似是待罪之語,若然,則勿爲待罪。
李貴上疏,冒陳情事,懇乞遞免事。入啓。
禁府啓目,粘連判下。臣等之意,略陳於待罪啓辭中,而措語未瑩,聖批一向嚴峻,臣等聚首相顧,直欲攢地而入,不可得也。固當退伏私室,以待罪責之不暇,而旣承催啓之命,不敢掩置,待罪回啓,李澥等,志在爲父復讎,而終被反坐之律,則殊非參情用法之意是白乎矣。臺諫以依律科罪,論啓蒙允,本府不敢擅便,上裁,何如?啓。判付內,李澥等,竝放送。
答昨日政院啓辭曰,淑女口囂行惡,得罪舅姑,潛藏死兒,見疑隣族,此明是憎惡之人,決非愛惜之類也。李澥等之發告,設或不明,此誠可恕而不宜怒,而況其言皆有理乎?彼禁府堂上,亦有四端,何不以羞惡之心,明是非之天耶?且執法一也。何以堅執於此,而不執於彼耶?當初不能精察,以致誤決,則到今悔悟之不暇,彼以何心,歸重臺論,張皇遁辭耶?此亦未可知也。如此之人,不可置之王府重地,知義禁,竝遞差。
府啓,金世濂等事,崔尙元·李克誠依律事。不允。
領府事李元翼上疏致仕事。
承文院新來揀擇尹集·南老星·蔡忠元·宋希進·姜與載·洪柱一·李禬。
啓覆罪人彦金等六名,堂古介行刑。啓。
右議政李廷龜初度呈辭。傳曰,不允批答。
院啓,鄭基廣罷職事。還收李澥獄事更議之命事。不允。故判書朴鼎賢日記
政院,以司謁啓曰,禁府郞廳來言曰,判義禁李貴病重,呈辭受由,兩知事遞差,只有同知事鄭□不得褒貶云,敢啓。答曰,知道。禁府謄錄
上在慶德宮。停常參·經筵。
院啓,李澥獄事還收更議之命事。鄭基廣罷職事。答曰,此獄若不嚴治,則爾等,亦難免咀呪之變,更勿爲無理之論,鄭基廣已爲推考,不必罷職。
府啓,金世濂等事。崔尙元·李克誠等事。不允。
禁府,南瀞軍器多數無置處,欺罔再點之計罪,決杖八十,徒二年,告身盡行追奪,竝檢數追徵。啓功儀各減一等。安士英元情。判付,除刑推照律。故判書朴鼎賢日記
上在慶德宮。停常參·經筵。
有政。吏批,以金霱爲持平,崔鳴吉·姜碩期爲知義禁,李曙爲工曹判書,李培元爲原州牧〈使〉,蔡裕後爲直講,權濬爲相禮,黃尙謙爲司饔正,鄭彦宏爲軍資正,韓必遠爲司僕正,宋錫胤爲慶尙都事,金宗一爲禮曹正郞,李行建爲司藝。
答李貴疏曰,省疏具悉。予意已諭,宜勿固辭,調理察職。
侍講院啓曰,王世子孟子今將畢講,此後當講之冊,問于師及賓客,則皆以爲中庸宜當云,敢啓。傳曰,知道。
答李領府事疏曰,省疏俱悉至懇,予意已諭,須勿固辭。
全羅道試才御史尹棨入來。
院啓,鄭基廣事。靑陽獄事。還收議啓之命事。答曰,當初事干,六番直招,終雖還諱,其情難掩,爾等以終始發明之獄,比而同之,予亦未知其意也。如是堅執,無理莫甚,更勿瀆擾,鄭基廣事,不允。
府啓,金世濂等事。崔尙元·李克誠等事。不允。故判書朴鼎賢日記
夜二更三更,月暈。
上在慶德宮。停常參·經筵。
李貴再疏,復陳危懇,乞賜遞免事。入啓。
禮曹啓本,來正月初八日宗廟春享大祭親祭,取稟。啓奉敎敬依。
禮曹啓。大槪,壬申年春享,定於初八日,受誓戒當行於正月初一日,適與正朝望闕禮相値,終涉難處,臣等之意,受誓戒時刻,比前差早,望闕禮時刻,比前差退,而行禮之時,陳樂不作,或合於權宜之道,而亦未知其必當於理,伏惟上裁。啓。傳曰,依啓。
府啓,崔尙元·李克誠等事,不允。金世濂等還收補外之命事,停啓。
院啓,鄭基廣事,臣等不欲悉擧,其麤鄙之事以暴之也。今若槪論其罪,則家在本道,苞苴肆行,親徵私債,囚繫滿獄,親自防納,見却於剛明者,則托以他事,罷其守令,累出臺席,非不聞之,而冒恥無忌,必待瓜滿,其他泛濫侵人之狀,殿下之所洞燭,及授本職,又多人言云云。靑陽獄事,請還收更爲議啓事,竝不允。
平安監司書目,唐差王良臣出來牌文上送事。故判書朴鼎賢日記
上在慶德宮。停常參·經筵。
有政。吏批,以姜弘重·睦敍欽爲承旨,兪省曾爲校理,愼天翊爲修撰,琴尙絃爲刑曹佐郞,韓仁及爲兵曹參議,李景曾·尹坵爲典籍,此二人隷習官居中,遞玉堂。
右議政三度呈辭。傳曰,不允批答。
備忘記,聖人之孝,以尊親爲大,人君爲治,以孝敬爲先,考廟不可久在陋巷,禰位不可長作空室也。唐朝故事,若以存亡而異禮,則無事亡如事存之意,我國前例,拘於橫議而不斷,則有忘父而稱祖之譏,尊祖敍倫,盡孝中禮,亶在追崇也。噫,頃者一二大臣,謬主非禮之議,數三卿佐,妄考不經之典,謂父子可絶其親,執後世爲人後之例,尊崇不可妄爲,作牽合不近之文,不知統嗣相殊,親疏有間,又不知宣祖無子而有子,寡人無禰而有禰,幽明竝輝,情禮俱盡,可勝痛哉?此事知之不難,而在廷之臣,或不究天理,固守己見,或不察禮文,輕信人言,或牽於私情,以勝爲賢,或劫於浮議,以默爲能,或蠢蠢而徒逐虛名,或昏昏而全無實得,十年不悟,一向執迷,此豈人情,由予不孝也。大禮未成之前,予未得一刻安心,此豈特私意而已?事關天理綱常,令禮官從速議定,俾無未盡。
政院啓,今下備忘記,乃是莫重之事,廳中只有左承旨臣金商,同副承旨臣鄭世矩,似難容易分付。今日未及分付之意,敢啓。傳曰,勿爲無識之言,速下該曹。
傳曰,禮曹堂上竝命招。
傳曰,有備忘之事,左副承旨鄭之羽,使之來詣政院。
備忘記,君命,非掩置之物,政院,非議禮之所,昨日傳敎,同副承旨等,托稱會議,終不擧行,事極駭愕,竝先罷後推,以懲其慢上之罪。
左副承旨鄭之羽啓,左承旨金商,同副承旨鄭世矩罷職,都承旨金尙憲呈辭,右承旨李敏求,右副承旨趙邦直,皆以病不進,臣入直産室廳,廳中無他承旨,請李敏求·趙邦直命招。傳曰,依啓。
院啓,鄭基廣事。答曰,依啓。靑陽獄事,收更議之命事,停啓。
府前啓,崔尙元·李克誠等,依律處斷事,停啓。
答李貴疏曰,省疏俱悉。竱輩心跡,路人所知,卿不必相較,安心出仕。
同義禁鄭廣敬再疏,乞遞。答曰,遞差。故判書朴鼎賢日記
上在慶德宮。停常參·經筵。
禮曹啓〈曰〉,傳敎矣。臣等伏覩備忘,辭旨懇切,深以典禮未完爲歉,至有不得一刻安心之敎。凡厥臣僚,亦各有父母,孰不感動於今日之敎,臣等俱以無似,待罪春官,豈不欲將順其心,以成大孝,而事莫大於祀典,禮莫重於廟制。苟有一毫未君上未免國人之議,則亦非事君盡禮之道也,臣等竊惟聖人制作,禮極簡質,父爲士,子爲大夫,葬以士,祭以大夫,父爲士,子爲天子諸侯。葬以士,祭以天子諸侯,斯乃三代之定制,而上下之所通行也。漢倣周禮,皇而不帝,曹魏以後,此禮始變,大夫有追贈之規,帝王有追崇之典,事雖非古禮,或因時然。此皆始封君之事,至於繼體,則嫡孫承統,而追崇蚤卒之父者,間或有之,而此外,又有傍支入繼,而僭尊其私親者,則悖倫失禮之甚,而當時非之,後史罪之。伏惟聖明,以宣廟之直孫,悶宗社之將亡,掃除昏穢,纘紹朝宗之統,事殊始封,禮異傍繼,其與嫡孫承統者,似有異同,而大院君未得曾居儲君之位,則其視蚤卒之太子,又若不無差別,唯玄宗故事,最爲襯着,而踐位與未踐位之間,禮有常變之別,然則上下數千年間,實無與今日之事恰相似者,而當初議禮,出於倉卒論定,又狃聞濮王嘉靖之事,故見聖上從舊邸承大統,則誤認爲爲人後,見聖上以孫行繼祖統,則謬擬於漢宣之嗣孝昭不悟傍繼直繼之間,事有不同,從孫直孫之間,禮各有異,乃以大院〈君〉之廟,屬諸支子。此則一時所見之未盡,而至於屬號之稱,則其時禮官之議,以考位之闕爲疑。故稱祖於宣廟,而稱考於大院君,則其於典禮之定,思過半矣。自古未有王者稱考之主,而祭於私室者,而朝議未同,九年未定,禮家之多門,人各異見,聚訟之歎,自古有之,非獨今日爲然也。父子之情,發於天理,顯親之心,無間上下,以殿下之誠孝,其欲加隆於私親,考之處者,何所不至。孔子曰,欲觀夏禮,是杞之故,而杞不足徵也。欲觀殷禮,是故之宋,而宋不足徵也。足則吾能徵之矣。又曰,無徵,不信,不信,民不從,夫以孔子之聖,其於先王禮意,何所不通,而猶不敢爲無證之言者,蓋慮其取信之難也。今日之禮,經傳無可證之言,史籍無可擬之處。雖使通儒碩士,生於今日,必有無徵之歎,況於臣等之淺學乎?所見不到,而强論大禮,臣等之所不敢也。心中不能無疑,而奉行是事,亦臣等之所不敢也。事疑無質,禮奢寧儉,與其斷行從厚之禮,或致後人之譏,不若務爲折衷之論,俾無後悔之爲愈也。臣等之意,略倣光武故事,別建廟宇,以從祭以諸侯之禮,則祖子孫之倫序,井井不紊,而祭祖祭考之禮,咸秩罔愆,但不入於宗廟,不列於昭穆,以寓謙遜之意而已。聖敎所謂尊祖敍倫,盡孝中禮之道,恐不出此矣。聖明必以未擧縟禮爲嫌,然祭以諸侯之禮,有明文,夫以舜·禹·湯之聖,豈有不足於尊親之理哉。省後世之繁文,復三代之舊制,無愧於古禮,有辭於後日矣。朝家處置,自有體面,設官分職,細大異宜,籩䇺之事,寔在有司,□禮之定,當出大臣,國家莫重之禮,有非臣等所敢容議,追崇之可不可,別廟之當不當,遍詢於諸大臣以決之,方爲得體,上裁,何如?啓。傳曰,依啓。且追崇,實合於古禮,入廟,有光於正統,卿等不思精察,欲爲防塞,殊極不當矣
傳曰,勿辭安心行公事,右相處,遣承旨敦諭。
平安兵使書目,義州報,汗書謄書上送事。故判書朴鼎賢日記
夜一更,乾方坤方巽方,有氣如火光。
上在慶德宮。停常參·經筵。
謝恩,校理兪省曾。
春信使書目,十六日無事越江事。
平安兵使書目,滿浦精抄哨官朴琉採蔘身死緣由,匿不以報,僉使崔應水罪狀,朝廷處置事。
右議政四度呈辭。傳曰,安心調理。
傳曰,頃日斷獄,實遵規例,卿無可退□□目今國事,比前尤艱,予有困悶之懷,而卿義當休戚是同,須體至意,速出行公事,遣承旨更爲敦諭。
答許疏曰,省疏俱悉,卿其勿辭行公。故判書朴鼎賢日記
夜三更,月暈。五更,月暈。
上在慶德宮。停常參·經筵。
有政。吏批,以鄭太和爲正言,鄭光纘爲知事。兵批,以李聖求爲摠管,金應鍊爲麟山僉使。
傳曰,右相命招。政院啓,右相命招,則左脚不能運動,不得詣闕矣。傳曰,右相明日,更爲命招。
王參將接伴官宋國準出去。
右議政箚子,病勢極重,不得運身,前後嚴命,皆未趨承,亟遞臣職,且正臣罪事。答曰,予意昨日已諭,須勿固辭,以副予望。故判書朴鼎賢日記
申時酉時,日暈兩珥。五更,流星出房星上,入西方天際,狀如掌,尾長五六尺許,色赤。
上在慶德宮。停常參·經筵。
召對入侍時,參贊官睦敍欽,侍讀官尹棨,檢討官具鳳瑞,記事〈官〉金崇祖·沈之漢·李時楷,講書傳周書,自君陳,止庶言同則繹之謂也。
觀象監,今月二十一日巳時,太白見於未地。啓。
禮曹啓,大槪正朝望闕禮,在於親祭受誓戒之後,故奏樂一事陳而不作定奪矣,外議言其不可,望闕禮時,依例奏樂宜當,敢稟。傳曰,依啓。
右議政命招,病不來上疏。大槪,病勢方劇,又未赴召,席藁待罪事。答曰,省疏具悉。予甚缺然,卿其勿爲待罪,安心調理。
李貴箚子,伏見禮曹回啓,則引古禮,父爲士,子爲天子諸侯,葬以士,祭以天子諸侯之禮曰,斯乃三代之定制,而上下所通行也。此言極爲無據,孟子曰,瞽瞍爲天子父,尊之至也,以天下養,養之至也,此時瞽瞍之死,其葬亦以士乎?舜受堯之天下□□於郊天,則不郊堯而郊瞽瞍,若使舜爲堯之親孫,則置瞽瞍神主於何廟乎?且孟子之後喪踰前喪,以其父喪在前,母喪在後故也。若用葬以士之禮,則其葬親之道,必無間於貴賤也。而孟子以先以士,後以大夫之故,棺槨衣衾,未免有前後之異,則其不用葬以士之禮,於此可知,鳴吉所謂上下通行之說,抑何意歟?且言今日之禮,經傳無可證之言,史籍無可擬之處,此言尤不近似,朱子,以禰祖,斥衛輒,又周公,以祖紺,入周廟,又儀禮,以不得立父與祖,入曾祖廟,又唐宗讓位相王,又建文追尊父母,又朱子,以宋太祖四代祖,爲可追尊。以此觀之,鳴吉所謂無可證無可擬之言,不幾於告君不以實者乎?鳴吉之意,以爲立廟入廟,雖曰有間,其不失父子之倫,則一也。非不知今日之事,與漢光武,大相懸絶,而欲立別廟,則患其無辭,强引此說,援以爲證,不亦謬哉?愚臣妄意,別廟之可不可,入廟之當不當,不必煩議,乃以自古宗廟禰位之有無,兩高祖之可否。特令崔鳴吉,更爲回啓,然後問於廟堂及諸大夫,速定大禮,勿撓於無據之論,以明倫紀事,入啓。
京畿監司書目,喬桐呈,奴金伊,亦其上典㤼奸,令攸司,處置事。
以禮曹追崇議大臣草記,傳曰,右相出仕後,亦爲收議以啓事,言于該曹。故判書朴鼎賢日記
上在慶德宮。停常參·經筵。
明日聖節望闕禮,三嚴罷漏後。
李貴箚子。啓下禮曹。
右議政五度呈辭。以齋戒留政院。
吏曹判書李貴三疏,本職乞遞事。留政院。
以國忌齋戒,無城上所。故判書朴鼎賢日記
夜一更,流星出柳星下,入巽方天際,狀如鉢,尾長三四尺許,色赤。四更五更,月暈。
上在慶德宮。停常參·經筵。
接伴使書目,島中事情事。
平安監司書目,江華捕捉事,都督差人應時雷出來事。
黃海監司書目,白川郡守金鍊,病重罷黜事。故判書朴鼎賢日記
辰時巳時,日暈。
上在慶德宮。停常參·經筵。
召對入侍時,參贊官姜弘重,侍讀官兪省曾,檢討官具鳳瑞,記事官金崇祖·沈之漢·李時楷。講書傳周書君陳,自爾有嘉謀嘉猷,止而有令名於永世矣。
右議政五度呈辭。傳曰,安心調理。
傳曰,迎祥詩居首具鳳瑞,上弦弓一丈賜給。
府啓,慶平君玏,近因家舍成造價不給之故,歸咎該曹,遍徵累百銀子於書吏算員,至於使其下人,突入戶判家,無數致辱,且以刷還徙民之事,囚禁高陽郡吏兩人,又囚京營,營吏六人,或持鐵鞭,橫行閭巷,或於家內,私自設獄,多繫徵債之人,村巷之間,怨讟朋興,請罷職不敍事。昨日望闕禮擧動時,東班二品以上,不參者甚多,六卿無一人入班,衆所共知,老病者外,東西班無故不參者,竝推考事。利城縣監李益,本□梁護作弊軍官,發身微賤,泛濫無狀,及授本任,多行麤鄙之事,隣邑娼物,率畜衙中,貽弊不貲,請罷職事。平海郡守秦尙弘,爲人庸劣,政委下吏,取媚土豪,民受其弊,且有麤鄙之說,請罷職事。祥雲察訪申適道,多有麤鄙之事,駄載魚物,轉販京中,請罷職事。答曰,依啓。李益推考,且慶平君,必不至如是之甚,勿爲過當之論,可也。
王參將接伴官宋國準入來。故判書朴鼎賢日記
上在慶德宮。停常參·經筵。
答李貴疏曰,省疏俱悉至懇,卿其勿辭,調理察職。
黃海監司書目,信川郡守朴尙俊,災傷差錯,罷黜事。
江原監司書目,宗廟薦新早藿不爲封進,三陟府使朴弘美,罷黜事。
院啓,前郡守池繼漼,爲人愚猾,厭憚殘郡,欲圖內地便近之地,冒濫陳疏,托以與李時英等,誓同死生,願赴安黃間,臨亂死綏者,豈皆出於約誓之人哉?此輩之互相推引,希恩干譽,以爲進取之計者,事極可惡,而該曹乃引趙時俊例,以遂其願,時俊之爲德源,以龜城府使時貪縱之狀,物議將發,故徑先陳疏,自請西赴,而卽授寧邊雄府,則倖門之開,自此始矣,亦不可以旣往而置之。池繼漼及趙時俊,竝罷職,以革詐僞之風。答曰,其志可嘉,勿爲情外之言。
禮曹,專經文臣三十歲以下人員抄啓,李起浡·李慶相·金泰基·全命龍·車達遠·尹秀志·洪瑑·金崇祖·權堣·李袤·李郭·李一相·姜栢年·柳穎·趙錫胤·李㬅·鄭致和·權坽·尹坵·閔賀·鄭太和·尹集·宋獻吉·尹瀁·朴守文·李禬·洪柱一·南老星·郭聖龜·徐祥履·崔文湜·李晠傳·趙珩·柳定寬·金成九·崔愼一·韓涵·李道長·尹棨·鄭維城·金光宇·黃㦿·李時楳·朴遾·嚴鼎耉·鄭雷卿·崔友稷·南宮鏶·李明傳。啓。
禁府,都事林聖翊,前鐵山府使李慶楨拿來。
李曙箚子。大槪,兩西軍務事。入啓。
府啓,慶平君罷〈職〉不敍事。李益罷職事,答曰,已諭勿煩,李益觀其緘辭,而處之未晩也。故判書朴鼎賢日記
上在慶德宮。停常參·經筵。
召對入侍時,參贊官睦敍欽,侍讀官兪省曾,檢討官具鳳瑞,記事官李慶恒,記事官金崇祖·李時楷。講書傳周書,自顧命,止其致刑措宜哉。
右議政六度呈辭。傳曰,安心調理。
傳曰,三十日王參將接見爲之。
府啓,慶平君事。李益罷職事。安東判官尹瀞,到任已久,日肆貪縱,米穀徵納之際,濫捧私用,酗酒爲事,不恤民隱,當此凶歲,怨咨盈路,請罷職事。雲峯縣監安士悅,年迫七十,法限已過,而赴任未久,顯有不治之聲,請罷職事。答曰,依啓。安士悅到任未久,迎送有弊,後日更爲詳察處之,可也,慶平君·李益事,不允。
院啓,池繼漼·趙時俊等罷職事,晉州判官郭龍伯,名稱未著,不合此任,請遞差,以有風力人擇送事。昌城府使金述,人器不稱,且無履歷。龍崗縣令李仁得,爲人愚劣,不合臨民之官,請竝遞差。答曰,依啓。池繼漼等事,不允。
答李曙箚曰,省箚俱悉。予甚嘉焉,箚陳之事,當議處焉。故判書朴鼎賢日記
吏曹判書李貴啓辭,臣累罪旣厚,身病未差,誤恩稠疊,義難退伏,故感玆鴻松,扶曳出倒,而又有所不安於心者,不得不冒瀆天聽,臣罪益重矣。申淑女之事,極涉疑獄,而其爲人多言行惡,得罪於一門,至於見黜之後,又得無頭兒其家,而事干等,六度承服,則李澥等爲父復讎之狀,烏得不發乎?若以獄事不成,律以反坐,則實爲過,故三省議啓時,以人子復讎之心,無所不用其極,致有此疑,勢所然也爲辭,而大槪此獄,承服在前,發明在後,難否終始發明者,似爲有間。然按獄之體,事干等忍杖旣斃之後,則成獄無據,故臣三省推官,十分商議以啓矣。頃承聖敎,臣之不察誤決之罪,固所難免,惶恐待罪。答曰,勿待罪。禁府謄錄
自未時至申時,日暈兩珥。
上在慶德宮。停常參·經筵。
吏曹,江華推考敬差官,尹鳴殷落點。
傳曰,典獄摘奸,輕囚放釋。
府院前啓,以私忌齋,姑停。
全羅監司書目,碧沙呈,幼學黃廷耆,驛子打殺,依律處斷事。故判書朴鼎賢日記
上在慶德宮。停常參·經筵。
禁府啓,申淑女之獄,係干綱常乙仍于,當初三省推鞫,而事干忍獄致斃之後,成獄爲難,故十分商議稟決爲白有如乎,淑女之夫李漸,至於擊錚,欲爲更鞫,人子復讎之義,在所不已是白在果,但當初三省已決之獄,本府以擅自察處爲難,議大臣處之,何如?傳曰,依啓。
禁府啓,議于大臣,則領議政尹昉議,淑女之獄,臣不知顚末,不敢妄爲之議,而三省獄事,旣已完畢之後,若因元告所訴,更爲起獄,則非但後弊難防,其時事干,盡斃無餘,則雖欲更鞫,安所憑問而成獄乎?且□□□反□□有一士族婦人,有不順父母之惡行,自王府決罰定罪,今淑女不孝不義乖悖之行,傳播已久,若以人所共知之罪,決獄定罪,則未知,何如?伏惟上裁,領敦寧吳允謙議,人之親密,莫如夫妻,其用心隱微處,人所不知,而其夫無不獨知之理,淑女之事,誠爲可疑,而事干已決,成獄無據,已經三省讞決。今不可更議,以啓復者之□但淑女得罪夫家,悖行已著,若以已著之罪罪之,使不孝不順之婦,有所懲畏,則其於世道,或不無所補,伏惟上裁,啓。領府事李元翼在外,昇平府院君金瑬,右議政李廷龜,病不獻議,大臣之議如此,上裁,何如?啓。
右議政七度呈辭。以私忌,留政院。明日王參將接見,三嚴午初。故判書朴鼎賢日記
辰時,日有兩珥,日上有背,色內赤外靑。
上在慶德宮。停常參·經筵。
有政。兵批,以朴鼎賢爲知事,尹毅立爲同知。吏批,以尹履之爲同義禁,張維爲參贊官,李尙質爲兵曹佐郞,李廓爲濟州牧使,具鳳瑞爲吏曹佐郞,兪省曾爲輔德,李時楳爲禮曹佐郞,姜碩期爲副提學,金光炫爲刑曹參議,□□□□□□□□公淑爲晉州判官,朴筳爲平海郡守,尹就之爲三陟府使,沈東明爲昌城府使,李愈爲熙川郡守。
禁府啓目,西部安士英,上直通符付諸使令罪,杖一百贖告身。啓依允。金哲□□十二次,梁貴生刑十九次,加刑□□□□□□□□□□□□□□,高用厚刑十三次,□□□□□□□□□□生刑二十一次□□□□□□□□□□□□□□□□□□□□□□依啓□□□□□□□□□□□□□□□□□□□□□□□□□問安□□□□□□□□□□□□□□□□□□□□□□□□□罷職事麻□□□□□□□□□□□□□□□□□□□□□□□□元非。
