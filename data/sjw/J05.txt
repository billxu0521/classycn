上在昌德宮。停常參·經筵。
大殿·大王大妃殿·王大妃殿·大妃殿·中宮殿,內閣·政院·玉堂·朝廷二品以上·六曹堂上正朝單子問安。答曰,知道。
禮曹啓曰,太廟歲首展謁吉日,以何間推擇乎?敢稟。傳曰,以旬前擇入。
又啓曰,太廟歲首展謁日,一體展謁於永禧殿,而酌獻禮當次之年,則歲首展謁,只行於太廟事,定式矣。今年,卽永禧殿酌獻禮年次,今番太廟展謁時,永禧殿展謁之禮,依前例不爲磨鍊之意,敢啓。傳曰,知道。
又啓曰,景慕宮展謁,每於孟春孟秋取稟事,定式矣。今春展謁吉日,以何間推擇乎?敢稟。傳曰,以太廟展謁日,同爲擇入。
禮曹,今正月二十二日,明憲淑敬大妃殿誕日進賀時,應行節目,參考前例磨鍊爲白去乎,依此擧行,何如?啓。旣承大妃殿下敎,權停爲良如敎。
禮曹,來二月十八日,行先農祭香祝親傳,取稟。奉敎敬依。
傳曰,領府事內外·權判府事·金奉朝賀·李判府事內外衣資食物,令該曹輸送,仍令存問以來。
傳曰,聞知事徐俊輔大科回榜,在今年云,此重臣,以逮事正廟之臣,至於予嗣服,連見大小科之回榜,實是國朝罕有,而人之上瑞也,遇事示意,必有已行之例,況此耆舊之在所禮遇者乎。回榜日,賜几杖與二等樂賜給,仍爲宣醞,宴需,令度支照例輸送,瓜近初仕作窠,待開政,子孫中問名擬入事,分付銓曹。
奎章閣啓曰,景慕宮望廟樓今朔奉審,無頉之意,敢啓。傳曰,知道。
政院啓曰,卽者,禮曹郞廳來言,正朝諸道所封箋文方物,本曹堂上,當爲看審,而行判書金洙根未肅拜,參判李鍾愚差祭,參議洪祐命在外,無以擧行云,判書卽爲牌招,何如?傳曰,允。參議許遞,前望單子入之。
禮曹參議前望單子入之,沈敦永落點。
政院啓曰,卽者,兵曹郞廳來言,再明日,宗廟·永寧殿春享大祭親傳香時,侍衛節目,當爲磨鍊,而判書徐念淳,以前任廣州留守,方在未交龜中,不得擧行云,何以爲之?敢稟。傳曰,次堂擧行。
禮曹啓曰,今此正朝諸道所封賀箋中,豐川府使白胤洙,礪山府使李重根,厚州府使李鶴周,順川郡守廉宗秀,雖非應封官,俱以別軍職封進矣。一體看審捧入之意,敢啓。傳曰,知道。
又啓曰,以太廟展謁取稟草記。傳曰,以旬前擇入,以景慕宮展謁取稟草記。傳曰,以太廟展謁日,同爲擇入事,命下矣。展謁吉日,令日官李秉洪推擇,則今正月初七日初九日俱吉云,以何以定行乎?敢稟。傳曰,初七日爲之。
又啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
備邊司薦望,以李圭祊爲廣州留守。
備邊司啓曰,本司武郞廳柳翼昌,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
吏曹啓曰,肅川府使李明學,親病沈重,不得下去云,改差,何如?傳曰,允。口傳差出,催促下送。
吏曹口傳政事,以吳晉泳爲肅川府使。
傳曰,發遣吏郞,諸執事淸齋與否,摘奸以來。
漢城府啓曰,今癸丑年獻民數時,京中及八道戶口摠數抄錄入啓,而濟州三邑民數,姑未上來矣。海島之往來遲速,有難預料,不得一時磨勘,此則待其上來,追後添錄之意,敢啓。傳曰,知道。
以平安監司李景在狀啓,罪人李鳳周,祥原郡到配事,傳曰,飭已施矣。分揀放送。
勸農綸音,王若曰,今日,卽上辛祈穀之日也,念及民情,實有憧憧者存,省耕而補不足,王政之所由先,而富者不失其時,貧者未獲其利,此必然之理也,咨爾方伯居留守土之臣,迨此講究,毋緩所事,種糧則相貸,耕牛焉相借,俾無一夫失農之歎,庸副九重若保之念。行都承旨洪說謨製進。
上在昌德宮。停常參·經筵。
傳曰,禮房承旨,馳詣受香諸處,奉審摘奸以來。
政院啓曰,吏曹郞廳來言,應資老人加資下批政事,取稟。傳曰,當日爲之。
又啓曰,卽者,吏曹郞廳來言,政事當日爲之事,命下,而行判書尹定鉉未肅拜,參判朴齊憲,參議沈承澤,俱以病不來,不得開政云,竝卽牌招,何如?傳曰,允。
又啓曰,行吏曹判書尹定鉉,參判朴齊憲,參議沈承澤牌不進推考傳旨及罷職傳旨,今方捧入,而開政命下之後,如是違牌,事甚未安,判書參判,竝更牌招,何如?傳曰,允。參議只推,一體牌招。
又啓曰,卽者,兵曹郞廳來言,明日親傳香時,別侍衛不可不備,而判書徐念淳,以前任廣州留守,方在未交龜中,不得擧行云,何以爲之?敢稟。傳曰,次堂擧行。
兵曹啓曰,今正月初四日,宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與呈辭受由在外未肅拜,排擬苟艱,依定式,軍門將官,代差以入之意,敢啓。傳曰,知道。
戶曹啓曰,判府事權敦仁,時在廣州地,令地方官,衣資食物輸送,仍令存問之意,分付該府留守,何如?傳曰,允。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
御營廳啓曰,本廳別將趙述永,身病甚重,勢難察任,改差,何如?傳曰,允。
政院啓曰,行吏曹判書尹定鉉,參判朴齊憲,參議沈承澤再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安,判書·參判,竝所當更請牌招,而係是一日三牌,何以爲之?敢稟。傳曰,參議只推,待明朝,一體牌招。
上在昌德宮。停常參·經筵。
親傳香祝入幕次後,藥房·內閣·政院·玉堂,口傳問安。答曰,知道。還內後,藥房·內閣·政院·玉堂,口傳問安。答曰,知道。
傳曰,禮房承旨,馳詣宗廟·永寧殿,奉審摘奸以來。
傳曰,左承旨許遞,前望單子入之。
承旨前望單子入之,李鍾愚落點。
政院啓曰,卽者,掌令任應準,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,行吏曹判書尹定鉉,參判朴齊憲,參議沈承澤牌不進推考傳旨及罷職傳旨,今方捧入,而開政命下之後,如是違牌,事甚未安,判書陳疏,參判更爲牌招,何如?傳曰,允。參議只推,一體牌招。
傳曰,大護軍安光直,今番應資時,特授一品階。
傳曰,吏判疏批已下,卽爲牌招。
傳曰,見窠皆令差出。
有政。吏批,行判書尹定鉉式暇,參判朴齊憲牌招不進,參議沈承澤進。吏批啓曰,行判書尹定鉉式暇,參判朴齊憲牌招不進,小臣獨政未安,何以爲之?敢稟。傳曰,只出緊任。又啓曰,侍從臣父年七十人,每於歲首抄啓加資事,載在法典矣。侍從臣父年七十以上人,別單書入之意,敢啓。傳曰,知道。以成載瑗爲校理,李謙在爲禮曹參判,尹定鉉爲平市提調,徐相租爲恭陵參奉,廣州留守單李圭祊,大護軍安光直,今超崇政,特授一品階事,承傳。前兵使閔晢鎬,今加嘉義,前曹司五衛將姜彝文,前五衛將趙最淳,前營將徐有稙,已上今加嘉善,前郡守尹翼成,前縣監蔡臣永·宋持宇,前主簿李敦源·李心讓,已上今加通政。前僉使尹弼漢,今加嘉善,前別將李光白,前權管李東義,前參奉金國鎭,已上今加通政,已上朝官年八十,依定式加資,行護軍成原默,年七十,今加資憲,侍從臣前修撰成載球父,行副護軍吳顯相,年七十,今加嘉善,侍從臣江原監司吳取善父,幼學裴維震,年七十,今超通政,侍從臣前正言裴相奎父,已上加資事,承傳。再政。以李裕奭爲獻納,金鉐·承鎭泰爲典籍,金在獻爲司僕主簿,奉常直長單黃仁夏,養賢直長單金載瓛。三政。以李徹宰爲修撰,金顯龜爲典籍。
兵批,判書徐念淳在外未肅拜,參判韓兢人病,參議李羲俊病,參知黃晦瑛入直進。以李鍾承爲內乘,金學喆爲白馬別將,同知加設單金龍采·金成鍾·李春益·南錫禹·李漢大·崔俊漢·李益淳·金京孫·盧奉聖·李潤權·金達星·安國信·金致聲·朴枝珣·金聲玉·秋尙宅·金國目·韓再輝·金在星·朴粲遠·崔亨祚·崔允澤·韓象虎·盧啓奉·玄宗得·金德奉·崔元春·金泰允·張翼八·申光成,兼南漢守禦使單李圭祊,都摠管單成原默。
政院啓曰,卽者,兵曹郞廳來言,再明日,親臨犒饋時,侍衛節目,及初七日動駕時,侍衛節目,當爲磨鍊,而判書徐念淳,以前任廣州留守,方在未交龜中,不得擧行云,何以爲之?敢稟。傳曰,次堂擧行。
都摠府啓曰,今日入直內三廳,武兼禁軍及軍兵等,當爲中日習射技放,而親傳香相値,不得設行之意,敢啓。傳曰,知道。
弘文館啓曰,修撰李裕奭,移拜獻納,下番闕直,事甚未安,修撰張龍逵,副修撰林翰洙·姜晉奎,竝卽牌招,推移入直,新除授修撰李徹宰,一體牌招察任,何如?傳曰,允。
又啓曰,新除授校理成載瑗,時在京畿龍仁地,經筵入番事緊,請斯速乘馹上來事,下諭。答曰,許遞。
以修撰張龍逵,副修撰林翰洙·姜晉奎牌不進罷職傳旨。傳曰,只推。
吏曹啓目,權知承文院副正字金顯龜·李熙采·金鉐,典籍申轍求,權知成均館學諭承鎭泰,俱爲登科後年滿五十,依新定式,六品職遷轉,何如?啓依允。
行吏曹判書尹定鉉疏曰,伏以,三陽回泰,萬彙昭蘇,茂對天時,景祿無疆,慶祝忻忭,大小同情,仍伏念臣,草茅之賤士,而其姿則不材之下品耳,遲暮從仕,纔十餘年,騫騰無階,滾到崇秩,奚特非臣之所自期也?世之歷數驟進者,輒以臣居一二,光榮已極,宜招滿溢之咎,且狗馬之疾,老而益深,無望更事驅策,竊庶幾從玆以往,遠跡名途,優遊田野,歌詠聖德,畢此餘生,區區至願,永矢于心,乃者,伏奉敎旨,以臣爲吏曹判書,臣誠震惕惝怳,不覺四體之投地而五內之失守也,臣於華貫淸銜,所未㨮攬,惟此而已,今若裒然而處之,則百尺之竿,更無進步之路,其必顚墜也審矣。此猶臣一己之私憂也,夫天官之職,雖異於成周冢宰之所掌,自漢已下,爲其主選擧也,故班序之尊,右於諸曹,極擇一時之而授之,然後官方乃得其宜,升賢去僞,鑑別不混,程能計功,銓綜稱平,斯其善者也,雖下之如停年格,苟非聰明有强力,亦不能鉤稽排擬而無差錯也,選部一失其人,百工隨而廢隳,關係之不輕,有如是矣。以臣至庸愚之識,至淺短之才,使之甄流品核名實,激揚而進退焉,則是猶責蚊負山,其何以堪,臣自幼少,於人之顔貌姓名,苦無記性,未有晨夕之相與,則輒皆忘之,復問其誰某,此實素稟之不可變者也,況乎衰邁日甚,萬不猶前,而半生窮蟄,氏族職官之類,初不經意,試或强而習之乎,則擧前遺後,觸緖紛如,不識其爲何說也,縱欲以閥閱高下,班資崇卑,按簿而注名,爲一胥吏之事,何可得乎?凡所以句當事務,雖甚微細,必資於耳目心思,始能有濟,臣今神精則銷亡矣。視聽則眊聵矣。乃不自量度,出而膺綦重且大之任,立致國家之僨敗,其罪尤當何居,轉輾思惟,熏灼靡屆,以公而恐累日月之照,以私而念切淵谷之隕,豈敢故爲飾讓規避之擧,自納於辜恩慢命之科也哉?屢違庚牌,冞切增惶,瀝盡衷懇,冒瀆崇嚴,伏願聖慈,俯賜矜憐,亟遞臣新授銓銜,俾吏選無瘝曠之失,微臣蒙生成之澤,千萬幸甚,臣無任云云。答曰,省疏具悉。卿其勿辭行公。
掌令任應準疏曰,云云。答曰,省疏具悉。爾其勿辭往護。
甲寅正月初三日辰時,上詣仁政殿月臺,宗廟·永寧殿春享大祭香祝親傳入侍時,行都承旨洪說謨,行左承旨申大膺,右承旨金永爵,左副承旨金炳溎,右副承旨柳興奎,同副承旨金永基,記事官缺提學金炳冀,直提學鄭基世·金炳國,檢校直閣申錫禧·金德根,檢校待敎李秉文·李容殷以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金炳冀,副提調洪說謨,進前問候訖。由協陽門·肅章門,入仁政門詣仁政殿月臺,通禮跪啓請降輿,上降輿就褥位,南向立,引儀引獻官益平君,陞詣褥位之左,通禮跪啓請跪,上跪,香室官員,奉香祝跪授興奎,興奎東向跪進,上受香祝以授,跪受興,通禮跪啓請興,上興,通禮前導就階下秪送位,西向立,奉香祝由正路出,通禮跪啓請鞠躬,上鞠躬,香祝過後,通禮跪啓請平身,上平身入幕次,少頃,通禮跪啓請出次,上出次,兵曹參判韓兢人進前奏曰,初五日親臨犒饋時,雲寶劍,以傳香時雲寶劍,仍用,何如?上曰,依爲之。通禮跪啓請乘輿,上乘輿出仁政門,入協陽門,永基請出標信解嚴,上還內,諸臣以次退出。
上在昌德宮。停常參·經筵。
藥房都提調朴永元,提調金炳冀,同副承旨金永基啓曰,歲聿載新,景祿滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,臺諫竝許遞,前望單子入之。
傳曰,在外戶曹參判許遞,副護軍金炳國除授。
內醫院啓曰,副提調洪說謨,今日問安,不爲仕進,卽爲牌招,何如?傳曰,允。
臺諫前望單子入之,大司諫李元會,掌令朴鳳欽·崔尙儒,持平羅采五落點。
政院啓曰,新除授掌令崔尙儒,方在居下中,何以爲之?敢稟。傳曰,蕩滌。
又啓曰,卽者,兵曹郞廳來言,明日親臨犒饋時,別侍衛不可不備,而判書徐念淳,以前任廣州留守,方在未交龜中,不得擧行云,何以爲之?敢稟。傳曰,次堂擧行。
吏曹,戶曹參判單金炳國今加嘉善除授事,承傳。
以司謁,口傳下敎曰,明日犒饋時,迎接節次,禁軍別將,代主將司令。
以司謁,口傳下敎曰,禁軍以下領率,一內將爲之。
兵曹啓曰,今正月初七日,大駕詣宗廟展謁,仍詣景慕宮展謁時,隨駕營門當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,訓將率領爲先廂,訓局步軍三哨,馬軍三哨,兩營騎士各一番,御將率領爲後廂,留陣留營置之,禁軍三番爲之。
傳曰,明日出宮門路,以協陽門爲之。
兵曹啓曰,卽接西所衛將王殷疇牒報,則永肅門南邊中松一株折傷云,令該所,依例斫去之意,敢啓。傳曰,知道。
上在昌德宮。停常參·經筵。
還內後,藥房·內閣·政院·玉堂,口傳問安。答曰,知道。
政院啓曰,備邊司郞廳來言,今日,賓廳日次,而親臨犒饋相値,不得來會云矣,敢啓。傳曰,知道。
吏曹,口傳政事,禁府都事南鍾夏,義盈奉事安孝植已上相換事,承傳。
禮曹啓曰,卽接濟州牧使白希洙狀啓謄報,則去十二月令宗廟薦新洞庭橘,如數封進,而宗廟·景慕宮薦新乳柑,只爲二百十九箇,無以比數,謹援已例,都封上送于禮曹,以爲稟旨薦獻之地爲辭矣。在前如此之時,多有減數薦獻之例,今亦依前例分排,當日薦進,何如?傳曰,允。
禁衛營啓曰,本廳千摠申榏,身病猝重,勢難察任·改差,何如?傳曰,允。
甲寅正月初五日巳時,上詣春塘臺。親臨犒饋入侍時,行都承旨洪說謨,行左承旨李鍾愚,右承旨金永爵,左副承旨金炳㴤,右副承旨柳興奎,同副承旨金永基,記事官缺,提學金炳冀,直提學鄭基世,檢校直閣申錫禧,檢校待敎李容殷以次侍立。時至,通禮跪啓請外辦,上具戎服,乘輿出宣化門,藥房提調金炳冀,副提調洪說謨進前問候訖。由建陽門至明光門外,上降輿乘座馬,宣傳官跪稟放信砲三聲,鳴金二下大吹打,至靑陽門外,宣傳官跪稟鳴金三下吹打止,迎接營放砲吹天鵞聲,點旗吶喊共三次,止金後,宣傳官跪稟鳴金二下大吹打,啓行至轉曲處,宣傳官跪稟鳴金三下吹打止,又跪稟旗幟左右分列,至春塘臺前,上下馬陞座,黃門旗手,叉捍作門,宣傳官以兵曹判書未受符,禁軍別將代主將,壇上擧行之意,入稟。上可之,宣傳官跪稟鳴金二下小吹打,少頃,又跪稟鳴金三下吹打止,禁軍別將·宣傳官,以次行參現禮後,禁軍別將仍留壇上,武藝別監·軍牢·巡視手·內吹·吹鼓手等,分班叩頭,命起去應退,禁軍別將跪稟陞壇,宣傳官命起來應退,宣傳官跪稟陞壇號令,放信砲三聲,鳴金二下大吹打,牢子大喝三聲,進跪,大呼開門,叉捍旗手揮旗退,宣傳官跪稟鳴金三下吹打止,說謨進當座前,跪啓行犒饋禮,宣傳官跪稟聚官軍號令,放信砲,掌號笛禁軍番將·扈衛軍官·武藝別監·別技軍,俱平列于臺上,局出身軍兵,各其將率領,平列于臺下,宣傳官跪稟跪鼓,禁軍番將以下各將領及軍兵俱跪,分班叩頭,命起去,各齊應,宣傳官跪稟列坐號令放信砲鳴鑼列坐訖。止金,宣傳官跪稟奏桓武之樂,鳴金二下樂作,內侍進御床,各賜饌于從陞侍衛以下,擧床畢,宣傳官跪稟鳴金三下,樂止,又跪稟奏徵角之樂,鳴金二下,樂作,盡飽後,宣傳官跪稟鳴金三下樂止,又跪稟奏昭武之樂,鳴金二下,樂作,撤床畢,宣傳官跪稟鳴金三下,樂止,各官兵山呼叩頭,從陞侍衛以下,皆呼千歲者三,宣傳官跪稟起立號令,放信砲吹哱囉,各官兵俱起立,宣傳官跪稟回信地,鳴金二下大吹打,官軍各回信地訖。宣傳官跪稟鳴金三下吹打止,說謨跪啓餉士禮成,上命宣傳官·扈衛別將·啓螺次知記過分揀,上入小次,小頃,上出次乘馬,宣傳官跪稟旗幟三行分立,鳴金二下大吹打,至靑陽門內,宣傳官跪稟旗幟分列左右,鳴金三下吹打止,由建陽門入協陽門,宣傳官請出信箭解嚴,上還內,諸臣以次退出。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李鍾愚啓曰,左副承旨金炳㴤,今日不爲仕進,卽爲牌招,何如?傳曰,允。
又啓曰,明日,大駕詣宗廟入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
金永基啓曰,卽者,兵曹郞廳來言,明日動駕時,別侍衛不可不備,而判書徐念淳,以前任廣州留守,方在未交龜中,不得擧行云,何以爲之?敢稟。傳曰,次堂擧行。
吏曹啓曰,卽接掌樂院牒報,則明日擧動時,本院正,例爲協律郞進參,而本院正李聞榮,有身病,不得擧行云,掌樂院正李聞榮改差,其代,口傳備擬以入之意,敢啓。傳曰,知道。
又啓曰,卽接司僕寺牒報,則明日擧動時,本寺正,例爲進輿差備,而正金炳㴤,有身病,不得擧行云,司僕寺正金炳㴤改差,其代,口傳備擬以入之意,敢啓。傳曰,知道。
吏曹,口傳政事,以金德根爲司僕正,以柳來駿爲掌樂正。
吏曹啓曰,陽德縣監金吉淳,中路得病,萬無還任之望云,罷黜,何如?傳曰,允。口傳差出,催促下送。
吏曹,口傳政事,以沈蕙秀爲陽德縣監。
奎章閣啓曰,守宮檢校直閣徐有薰,待明朝牌招,何如?傳曰,允。
以左副承旨金炳㴤牌不進罷職傳旨。傳曰,只推。
傳曰,明日出宮內門路,以協陽門爲之。
以全羅監司鄭㝡朝狀啓,茂朱府民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
以全羅監司鄭㝡朝狀啓,錦山郡民家失火事,傳曰,當此寒節,民家燒燼,若是夥多,聞甚驚慘,元恤典外,別加顧助,趁卽結構奠接,俾無一民失所棲遑之弊事,廟堂各別措辭關飭。
以慶尙監司曺錫雨狀啓,知禮縣民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
戶曹參判金炳國疏曰,伏以,臣於日前,伏奉特旨,擢臣爲嘉善大夫,戶曹參判者,聞命以還,悸恐怔忪,歷屢日而不知所以自措,若謂天地之於物也,父母之於子也,仁愛之顧復之而已,不復計其劑量分數之如何,則雨露之宜戒偏施,飽暖之宜勖不節,聖鑑孔昭,寧忽斯理,若謂夙忝禁密,依近末光,眷庇攸到,容加顧眄,則是亦寸長銖能之粗有可紀者謂耳,臣之本末,臣自知之,庸愚顓蒙,百無一能,早廁名塗,旣濫且褻,而比年以來,凡所謂淸要華顯,動居先列,回顧時彦,藐焉寡儔,蚤夜棲遑,明發而不能寐也,然而此猶屬第二聲也,至於崇黜用舍之上關朝家施措,則又有所千萬主臣,而不能終默者,臣聞貳卿之秩,所以服政,而三命爲大夫者也,以德以功,各有所進,擧以授之,必有其說,下焉則年勞久次,猶可以待中材而處庸調,臣於之德之功,萬萬非所敢倫擬,而卽以最下年勞而言之,緋綠之煥,甫三數寒暑,而已若淺鮮,有若僥躐,其爲累聖簡而玷名器,果何居,而以殿下愛欲生之至仁大德,其不有可議於終始全保之念也,且臣門闌之盈盛,莫近日若,家庭之所敎告而勖勵者,卽惟曰投置閑散,避遠榮塗,爲一半分塵刹之奉,而今焉貂迭暎,軒駟交征,孟晉冥升,不次而且無漸,則滿招之理,不忒明甚,此尤臣居寵若驚,以榮爲懼者也,用敢以刳以剔,疾聲仰籲,伏望聖慈,俯賜諒察,亟收臣新除爵秩,俾有以重公器安私分,克究生成之澤,千萬幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
大駕詣宗廟入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
仍詣景慕宮,入齋室後,藥房·內閣·政院·玉堂口傳問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,司僕寺內乘來言,捲簾毛帳,取稟。傳曰,捲三面,毛帳爲之。
金永爵啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
奎章閣啓曰,大駕今已還宮,守宮檢校直閣徐有薰,依定式減下,何如?傳曰,允。
傳曰,予於嶺南民事,實不勝惻然者矣。顧今三陽布澤,萬品回蘇,而哀我赤子,必不免塡壑之患,每一念至,若恫在己,目下悠悠萬事,只不過賙急一條路矣。向有所內下賑資,此不足有無焉,而方伯·守宰,果能誠心抄飢,到底講究,期有極濟之效否乎,初巡後凡所措劃,卽爲狀聞,少紓予南顧之憂事,分付該道道臣。
傳曰,都承旨·右承旨許遞,前望單子入之。
承旨前望單子入之,沈膺泰·趙然興落點。
兵曹啓曰,今正月初七日丁未巳正二刻二分立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
承文院官員,以都提調意啓曰,院製述官金炳阮仕滿代,吏文學官趙秉魯陞付,吏文學官,有闕之代,幼學南敬淳差下,使之付軍職,冠帶常仕,何如?傳曰,允。
同副承旨金永基疏曰,伏以,鹵莽下材,鄕曲疎踪,濫叨科第,久側朝紳之末,偏蒙洪造,猥躋緋玉之列,出入金門,昵近耿光,涯分已溢,恒切兢惕,第有臣區區懇迫之私,臣父今年恰滿九十矣。以臣之曾添侍從,七十而授通政資,八十而進嘉善階,門闌焜燿,閭里歆動,臣又厚沐恩渥,再試郡邑,毛檄之喜,潘輿之奉,亦旣少伸志願,顧何敢荐犯干恩之嫌,妄效陳情之義,而臣家素淸貧,疎於謀生,菽水之養,常患難繼,則蔘朮之補,尤非可論,緣是而氣力日益澌爍,疾恙從以侵尋,奄奄如下山之日,而烏鳥反哺,莫可展誠,每誦古人事親日短之語,自不覺涕淚之潛滋,而今又經歲旅次,方寸搖颺,忽忽多忘生之時,臣情到此,吁亦慼矣。方今聖明在上,仁壽之域日躋而遍覃雨露之澤,孝理之化風偃而擧軫體下之仁,臣若徒懷嚴畏,不思所以鳴暴,則是自阻於仁覆之天也,玆敢不揆猥越,罄輸衷懇,伏乞天地父母,特命選部,許卑臣一小縣,俾遂便養之願,則臣父餘年,皆我殿下攸賜也,臣無任云云。答曰,省疏具悉。疏辭許令該曹稟處。
甲寅正月初七日,大駕詣宗廟·景慕宮,春展謁擧動入侍時,行都承旨洪說謨,行左承旨李鍾愚,右承旨金永爵,左副承旨金炳溎,右副承旨柳興奎,同副承旨金永基,記事官缺,提學金炳冀,直提學鄭基世·金炳國,檢校直閣申錫禧·金德根·鄭健朝·金炳㴤,檢校待敎李秉文·李容殷以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金炳冀,副提調洪說謨,進前問候訖。仍出協陽門,至乘輦所,通禮跪啓請降輿乘輦,上降輿乘輦,由肅章門·進善門,出敦化門。傳曰,貢市堂上,率貢市人,還宮時敦化門外待令。出傳敎進發至宗廟大門外,通禮跪啓請降輦乘輿,上降輦乘輿,至齋殿門外,通禮跪啓請降輿,上降輿入齋殿,展拜時至,通禮跪啓請出次,上具冕服出西挾門,通禮前導詣東神門外,通禮跪啓請執圭,上執圭,入就版位,通禮跪啓請四拜,上行四拜禮訖。炳溎奏曰,侍衛軍兵,使之來待于西神門外乎?上可之,陞詣第一室,殿內奉審,次詣各室奉審訖。通禮前導出西神門,炳冀奏曰,步輦待令矣。上曰,置之。仍詣永寧殿,入就版位,通禮跪啓請四拜,上行四拜禮,陞詣殿內,各室奉審訖。還出神門外,領議政金左根承候訖。奏曰,貢市堂上,率貢市人來待事,命下矣。貢市堂上徐憙淳在外,金洙根,有實病云,竝減下,上護軍李敦榮,大護軍金輔根差下,使之擧行,何如?上曰,依爲之。出擧條還詣齋殿門外,通禮跪啓請釋圭,上釋圭入齋殿,少頃,通禮跪啓請外辦,上改具翼善冠·衮龍袍,乘輿出宗廟大門外,通禮跪啓請降輿乘輦,上降輿乘輦,進發至景慕宮大門外,通禮跪啓請降輦乘輿,上降輦乘輿,至齋室門外,上降輿入齋室,展拜時至,上改具冕服,入就版位,行再拜禮,陞詣宮內奉審,仍詣望廟樓,就版位行四拜禮,御眞展奉審訖。還入齋室,少頃,通禮跪啓請外辦,上改具翼善冠·衮龍袍,乘輿出宮大門外,通禮跪啓請降輿乘輦,進發至宗廟洞口,上降輦步過,仍乘輦至敦化門外,傳曰,貢市堂上,率貢市人入侍。出駕敎貢市堂上李敦榮等,率貢市人入侍,上詢瘼,敦榮捧所懷以進,仍退出。說謨奏曰,日傘事知,擧行駭然,令攸司科治,何如?上曰,從重科治可也。出擧條上入敦化門,由進善門·肅章門,入協陽門,兵曹參判韓兢人跪稟放仗,炳溎請出標信解嚴,上還內,諸臣以次退出。
上在昌德宮。停常參·經筵。
李鍾愚啓曰,同副承旨金永基,今日不爲仕進,卽爲牌招,何如?傳曰,允。
傳曰,判義禁許遞,政官牌招開政。
政院啓曰,卽者,檢閱李翊相,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以同副承旨金永基牌不進罷職傳旨。傳曰,只推。
傳曰,右副承旨·同副承旨許遞,前望單子入之。
承旨前望單子入之,沈承澤·徐相鼎落點。
沈膺泰啓曰,新除授左副承旨沈承澤,右副承旨徐相鼎,竝卽牌招,何如?傳曰,允。
備邊司啓曰,歲籥載新,春務漸興,此時瘝曠,極涉可悶,未下直守令,竝令不日內辭朝,使之斯速赴任之地,何如?傳曰,允。
又啓曰,昨秋以班儀事,至有請汰請仍之擧,而法令一向解弛,昨於回鑾時,各司郞官之不呈擧案者甚多,此實無所警勵,莫之奈何者也,竝令該府,拿問勘處,雖以卿宰言之,無端先詣,且或徑歸,惟意占便,寧有如許事體,竝捧現告,施以越俸一等之典,何如?傳曰,允。
政院啓曰,行吏曹判書尹定鉉,參判朴齊憲,參議沈承澤牌不進推考傳旨及罷職傳旨,今方捧入,而開政命下之後,如是違牌,事甚未安,判書參判,竝更牌招,何如?傳曰,允。參議只推。
有政。吏批,行判書尹定鉉,參判朴齊憲進,參議未差。以鄭翊朝爲吏曹參議,金輔根爲大司憲,李容殷爲執義,柳來駿爲司諫,金宗泰爲持平,李徹宰爲獻納,朴孝正·洪兢周爲正言,兪晠煥爲校理,安光直爲判義禁,成彝鎬爲注書,權宅夏爲敦寧主簿。再政。以成載球爲應敎,李建春爲修撰,黃鍾顯爲掌樂正,趙廷祖爲奉常僉正,申轍求爲監察,成樂韶爲尙衣別提,贈吏判安榘,贈左贊成例兼,贈吏參安宇傑,贈吏判例兼,贈吏議安允謙,贈吏參例兼,已上,判義禁安光直三代。三政。以朴浚愚爲司成。
兵批,判書徐念淳未肅拜,參判韓兢人入直進,參議李羲俊病,參知黃晦瑛病。副司猛南敬淳。
大司諫李元會,掌令朴鳳欽·崔尙儒,持平羅采五,副校理尹秉鼎,副修撰林翰洙等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說而內售阻戲之計,陽爲承順之態而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,自書九而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭,請書九,亟施追奪官爵之典。答曰,不允。
大司諫李元會,掌令朴鳳欽·崔尙儒,持平羅采五等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也,當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉,請物故罪人國榮,亟施孥籍之典。噫嘻痛矣,裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦慘矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出兪凶,至於外朝不知之言,詩句引用之意而極矣。而末來以渠之傍租權鞸時事,隱然自況者,尤何等窮天地所無之極逆大憝也,凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉,噫,原疏之陰慘,逆腸難掩,鞠招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可不援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮竪,而特以證據無人,根因莫知,聲討之擧,至今未行,遂使劇賊,臥死牖下,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼以爲明證,嗚呼,尙忍言哉,一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也,食肉寢皮,已矣無及,瀦宅破家,尙云輕法,追奪之律,雖幸蒙允,孥戮之典,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿而豈有如漢祿,後乎漢祿而豈有如漢祿,剖斬之律,劓殄之誅,設或創行而試之,誠未爲過當,則惟此追奪之名,雖謂之生前一律,顧其擧行,則不過是收奪告身而已,以此律而施之於此賊,果可以快雪君父之讐,少洩臣民之憤耶,适·雲之所不敢而此賊敢爲之,鏡·夏之所不忍而此賊忍爲之,烏可以曾有受敎,不知權變,一味膠鼓,致使當行之天討不行,必伸之王法不伸也哉,且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶,應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軌之習,潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一貫串來,同室之內,腸肚相連,若其根柢也源委也,莫非此賊,而保得首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來,所未有之極逆大憝,思之膽掉,言之骨靑,直欲手磔口臠,食肉寢皮者也,且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀秘計,莫不傳神於此賊,護法於此賊,而跽敦之律,燃卓之典,尙未快施,神人之憤,容有極哉,向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之律,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦在於戕人而害物,好惡所到,忠逆之判,威勢所在,逋逃咸萃,附己者謂之向國而奬拔汲引,如恐不及,異己者謂之背馳而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起而莫不根柢於渠,一番凶獄出而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚,蓋緣其凶焰雖死不衰,餘威歷久尙熾,根窩更有之論,指目有歸而無敢聲討者,明白洞快之敎,聖批昭揭而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞠庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也,渠以爲見驅則觀鎬曰見驅,渠以爲非逆則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門而謂其私狎之客,托身於榮賊之家而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩諱龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情迹,沕然相符矣。臣等合辭所陳,剽竊先王之義理,矯誣先王之秉執者,政謂此也,及其家計已成,手段漸滑,則誣衊無所不至,譸張無所不有,筵本二拔,旣伏罔赦之案,讆〈言〉五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣。其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿而助成者鍾秀也,雖發於敬·觀而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯之例,在所不已,幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲霑祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不可用於此兩賊而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱爲神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致俊丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,亟施孥戮之典,致浚·延壽,竝施孥籍之典。噫嘻,宜學以卑微之流,賦憯慝之性,行己則巧佞而善爲狐媚,發跡則陰邪而養成虺毒,屢竊踰濫之職而睯不知分,常蓄希覬之心而急於射利,敢以當試之計,投呈凶慘之疏,其上段諸條,罔非爲人臣所不敢道者,而肆然筆之書,悍然發之〈於〉口,卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷惎憯之謀,公肆疑亂之說,反復閃忽,指意絶悖,此皆逆裕·書九輩所嘗沿襲之套語也,且以鞫招觀之,稱煥之以君子,詡書九以名流,則裕賊亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,盤覈許久,端緖未究,此已輿憤之所共切隱憂之所愈深者也,況今天網甚恢,凶種尙遺,治逆之政,終有所未盡者,請正法罪人宜學諸子,竝施散配之典。噫嘻痛矣,自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,無非凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之期,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也,況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典,況其凶種餘孽,尙此假息,書所稱殄滅無遺,毋俾易種者,不施於此賊,將於何施,請追奪罪人魯敬,亟施孥戮之典。噫嘻痛矣,亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,晉鏞家夜會,鍾協處參席,互相酬酌,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止,請謀反大逆不道知情不告罪人醇壽,亟施孥戮之典。噫嘻痛矣,亂臣賊子,從古何限,而豈有如徐相敎者哉?年前疏中,伺察宮闈,顯有締結之迹一句語,何其無倫絶悖之甚也,宮闈二字,是何等莫重莫嚴之地,而乃敢以伺察締結等語,肆然筆之於書,是豈北面於今日者所可忍也乎?是誠雲·海之所不敢道,而窮天地亘萬古所無之逆節也,惟我慈聖殿下,以妊·姒之德,兼女堯之聖,母儀一國,五十年于慈矣。凡今日橫目而圓顱,戴天而履地者,孰非慈覆中物,而彼相敎,乃敢甘犯誣逼,或自爲主張,或聽其指嗾,此擧國臣民之腐心痛骨,必欲手磔而口臠之也,雖若眞贓畢露,斷案已具,此必有樂禍之流,綢繆包藏,嘗試之不足,而竟乃直露其情狀,從可以察影而知形矣。此又擧國臣民之期於鞠覈,不得請則不止者也。噫,不忠於我大行朝之罪人,旣伏其辜矣。彼誣逼我慈聖殿下之罪人,獨非我大行朝之罪人,殿下之罪人乎,慈聖殿下,雖以哀遑之故,而姑靳究竟,殿下其何可一日容貸,滿廷諸臣,何敢一日而忘君讐國賊也?春秋嚴無將之誅,漢法重不敬之律,夫以窮凶絶悖如相敎,而當鞫不鞫,尙逭天誅者,古今寧有是也,請金甲島荐棘罪人徐相敎〈亟〉令王府,設鞫得情,快正典刑。噫嘻,宋能相之罪,可勝誅哉,狂悖之性,放縱之習,隱然自處以知禮,肆發無倫之悖說,程子易傳,謂之籠罩,小學·近思錄,稱以胡亂,廡腏儒賢,偏加訾貶,甚至備要一書,無難詆斥曰,渾瀜儱侗,此誠斯文所未有之變也。昔在純廟,士論峻發,處分大定,吁彼權敦仁,敢生伸理之計,其所爲說,節節乖當,以至幾誤邦禮,此而不明示闡別,何以衛斯文而靖世敎乎?請宋能相逸名,亟施刊削之典。噫嘻痛矣,亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀機,打成一片,論災異於南山而肆發憯悖之說,示奇貨於北謫而先倡員來之言,醞釀則嘯聚武士也,設施則乘夜火攻也,惟其狡譎飾辭,頑毒忍杖,亂逆之端緖,雖未盡輸,凶慘之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻痛矣,李明赫·崔鳳周·李奎和之罪,可勝誅哉,今番鞫獄,卽窮天地亘萬古所未有之一大變怪,而其亂根逆柢,明赫是耳,渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,而又賊招之屢出,島會觀相之說,塞謫員來之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已掀發,惟其頑忍凶獰,抵賴不服,則尤當嚴加鞫覈,而不可遽議於傅生之科,至於鳳周,凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二,二而一也,旣已承款於知情,則豈可有貸於王法乎?又此李奎和,接肚於賊禎,連脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遽降,憤菀之輿論轉深,言之膽掉,思之骨戰,此而謂無所躬犯而容之,謂不足深誅而貸之,付之惟輕,不施亟律,則伏莽之戒,燎原之漸,豈不大可懼哉?大可憂哉,請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,快正典刑焉。答曰,不允。
掌令朴鳳欽·崔尙儒,持平羅采五等啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之類,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晚,而罰止島配,假息覆載之間者乎,若以言出卑賤,事已勘處,置而不論,其可曰闡義理而嚴懲討乎,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。答曰,不允。兩司合啓中李應植·申觀浩·李能權·金鍵·文慶愛事,停啓。
以左副承旨沈承澤牌不進罷職傳旨。傳曰,只推。
以慶尙監司曺錫雨狀啓,安義縣民家失火事,傳曰,當此寒節,民家之一時燒燼,若是夥多,聞甚矜惻,元恤典外,別加顧助,趁卽結構奠接,俾無一民失所棲遑之弊事,廟堂措辭關飭。
以慶尙監司曺錫雨狀啓,眞寶縣民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
以江原監司吳取善狀啓,通川郡民家失火事,傳曰,聞甚矜惻,元恤典外,別加顧助,結措奠接之方,廟堂措辭分付。
以廣州留守徐念淳狀啓,判府事權敦仁處衣資食物,令地方官輸送,則以爲,恩典雖極感祝,情踪惶蹙,不敢祗受事,傳曰,歲首優老也,恐不必如是,期於輸送,更勿狀聞。
訓鍊都監啓曰,卽聞北岳近處,有虎跡云,故發遣將校摘奸,則果如所聞,城內虎患,極爲驚心,本局善放炮手四十名,將校率領行獵,而亦令禁衛營·御營廳,竝力獵捉,何如?傳曰,允。
禁衛營·御營廳啓曰,北岳近處,有虎跡,令禁衛營·御營廳,竝力行獵事,自訓鍊都監草記矣。善放砲手各四十名,將校率領,合力行獵之意,敢啓。傳曰,知道。
義禁府啓目,陜川前郡守金東選原情云云。問目內辭緣,泛稱遲晚,刑推得情,何如?啓,除刑推議處爲良如敎。
吏曹啓目粘連,觀此承政院同副承旨金永基上疏,則以爲,臣父今年恰滿九十矣。家素淸貧,疎於謀生,菽水之養,常患難繼,蔘朮之補,尤非可論,特命選部,許畀一小縣,俾遂便養之願亦爲白有臥乎所,金永基之家貧親老,菽水難繼之狀,卽通朝之所共知,許畀一邑,以遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
檢閱李翊相疏曰,云云。答曰,省疏具悉。爾其勿辭察職。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
弘文館啓曰,新除授應敎成載球,校理兪晠煥,修撰李建春,竝卽牌招察任,何如?傳曰,允。
以應敎成載球,校理兪晠煥,修撰李建春牌不進罷職傳旨。傳曰,只推。
備邊司啓曰,卽見江原監司吳取善狀啓謄報,則以爲,移轉穀所載歙谷·通川船三隻,江陵府注文浦致敗,杆城·襄陽船二隻,平海郡沙洞津破碎,而已拯各穀合爲一千五百十四石,未拯各穀,合爲四百八十四石,已拯之穀,務從精曝,漂沈之穀,期於拯出之意申飭,而不善領護之差員與地方官,俱難免疎忽之責,領運差員歙谷縣監李蘭孝,地方官江陵府使宋端和,平海郡守李源明罪狀,令攸司稟處,監色·沙格,分囚嚴査,而穀名石數,修成冊上送爲辭矣。本道領運穀裝發後,日望其利泊矣。今此五隻船境內臭載之報,萬萬驚心,寧欲無言,固當更令以關東穀改色,第念,東沿諸邑,萬包穀辦出後,還摠掃如,民情事勢,無異弩末,而較嶠南已劃之數,四百餘石欠縮,無甚關係,所謂拯出之穀,時値冬節,情實曬乾,足可入用,則更量作石,區別欠縮,使之充送,至於未拯穀之分,徵於監色沙格,自有法式,而參以道啓,未見故敗之跡,則奸情一款,有難遽斷,且凌犯風濤,他道移濟,實與正供有異,特爲蠲蕩,以示朝家軫恤之意,差員及地方官,運役方張,姑令戴罪擧行之意,分付,何如?傳曰,允。
義禁府啓曰,去十二月二十八日,全羅道放未放成冊判付內,康津縣古今島荐棘罪人李應植,興陽縣鹿島荐棘罪人申觀浩,扶安縣蝟島安置罪人李能權,靈光郡荏子島安置罪人金鍵,量移事,命下,而其時臺啓方張,不得擧行矣。今則臺啓已停,李應植全羅道臨陂縣,申觀浩茂朱府量移,而依例發遣府都事,撤去圍籬,李能權錦山郡,金鍵任實縣量移,而依例發遣府書吏,竝押送于新定配所,何如?傳曰,允。
上在昌德宮。停常參·經筵。
藥房副提調李鍾愚啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。
備忘記,廣州留守李圭祊下直,長弓一張,長箭一部賜給。
沈膺泰啓曰,右承旨金炳溎,今日不爲仕進,卽爲牌招,何如?傳曰,許遞,前望單子入之。
又啓曰,備邊司郞廳來言,今日,賓廳日次,而領議政金左根,有身病,左議政未差,右議政趙斗淳,無時急稟定事,不得來會云矣,敢啓。傳曰,知道。
傳曰,下直守令入侍。
承旨前望單子入之,兪致喜落點。
沈膺泰啓曰,新除授右承旨兪致喜,時在黃海道安岳郡任所,斯速乘馹上來事,下諭,何如?傳曰,許遞,前望單子入之。
傳曰,左副承旨·同副承旨許遞,前望單子入之。
承旨前望單子入之,權用修·李裕膺·金炳雲落點。
弘文館啓曰,應敎成載球,校理兪晠煥,修撰李建春,竝卽牌招察任,何如?傳曰,允。
以校理兪晠煥牌不進罷職傳旨。傳曰,只推。
沈膺泰啓曰,明日傳香,禮房承旨,當爲齋宿,新除授左副承旨李裕膺,所當牌招,而拘於廳規,不得請牌,何以爲之?敢稟。傳曰,牌招。
以左副承旨李裕膺牌不進罷職傳旨。傳曰,只推。
禮曹,來乙卯式年進士鄕漢城試初試,來八月十九日,生員鄕漢城試初試,同月二十一日,文武科鄕漢城試初試,九月初四日,雜科初試,同月十六日。
吏曹啓目粘連,觀此弘文館副修撰林翰洙上疏,則以爲,臣父年今六十有六矣。崦嵫餘景,冉冉垂頹,調護之節,政宜及時,而臣家素食貧,計拙謀生,蔘朮之補,尙矣無論,瀡滫之供,常患屢空,爰命選部,許畀一小縣,俾伸至情亦爲白有臥乎所,林漢洙之家貧親老,菽水難繼之狀,卽通朝之所共知,許畀一小邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
義禁府啓目粘連,向前金東選亦,編配不善防守,致此逃失,法意所在,難免當律,以此照律,何如?啓依允。
又啓目粘連,陜川前郡守金東選矣本府議啓內,編配不善防守,致此逃失,法意所在,難免當律,以此照律罪,杖六十收贖,奪告身一等,公罪,奉敎依允爲旀,功議各減一等爲良如敎。
敎廣州府留守李圭祊書,王若曰,馮翊護畿輔之重,欲試漢太傅望之,使相掌管鑰之要,暫屈宋樞密寇準。自昔然矣,往汝欽哉。顧玆溫祚舊城,寔是朝鮮巨鎭。扼湖·嶺而中處,地兼南北淮之咽喉,竝沁·華而分治,勢同東西川之唇齒。惟形勢設施之甚壯,而城池阻險之足憑。惟卿,八座崇班,一代重望。鍾鼎旂常之紀,允矣乃家世忠貞,簡默端凝之姿,儼然眞宰相風度。貯經席而贊籌司,明知已結於特達,建灣節而鎭海臬,茂績夙著於澄淸。玆授卿以廣州府留守兼南漢守禦使,卿其祗服寵命,益勉良圖。宣化承流,皆自樂方春賑貸,詰戎簡士,禦余侮未陰綢繆。於戲,杜工部之淸渭·終南,尙幸觚稜之入望,祭征虜之投壺雅歌,庶見樽俎之折衝。故玆敎示,想宜知悉。知製敎姜晉奎製進。
兵曹判書徐念淳疏曰,伏以,三元履端,百祿鼎臻,鑾輿夙駕,廟宮秪謁,聖孝克伸於慕墻,群情胥欣於瞻旄,仍伏念臣,待罪南城,歲計一周,而有百僨誤,無一稱塞,保釐重寄,緣臣瘝曠,居常愧懼,惟譴何是俟,千萬不自意,中權特簡,有隕自天,臣聞命悸恐,五內失守,莫省所以自措也,夫六卿分職,何官不擇,而惟玆夏卿,尤有重焉,統六師而佐王平邦,周司馬之大典也,掌九法而分隷統判,唐武部之峻選也,廐牧甲仗之無不檢理,身言書判之無不鑑識,屬橐鞬而陪扈於宿衛之近,管金穀而訏謨於軍國之重,綜理機衡,蒐訪藝俊,恢張公道,對揚明命者,莫不於是職而係焉,其資望之威重,責任之綦難,有如此者矣。縱使才德兼優,通鍊庶務之人當之,亦莫不逡巡却顧,未敢晏然自居,況如臣者,卽白面一書生耳,軍旅之事,未之嘗學,簡稽之務,尙何可論,徒以積勞爲忝久官成資,褎然置總兵之長,使之倡厥屬而强不能,則三軍因以解體,群瞻因以駭惑,是豈細故也哉?在淸朝官人之政,誠亦說不去矣。噫,臣以一介無似之蹤,厚沭四聖朝不世之渥,通籍三十年之間,內外歷揚,罔非踰濫,而流景屢嬗,神識凋喪,眼花矇矓,而簿書之句校無望,痰火喘急,而鞭弭之周旋難强,雖於閑漫職事,尙無陳就之望,常所自矢於心者,惟願退讓才能,隨分飮啄,優遊涵泳於大化幈幪之中,以圖不報之報而已矣。今若妄恃非常之寵,敢懷貪榮之心,不思裁量,苟然冒膺,上以負委毗之眷,下以招玷辱之譏,則負乘之災,猶屬臣身,固不足恤,而其於有國之重任何,則哲之貽累何,左右參倚,惶隘冞切,玆敢悉暴衷懇,仰瀆崇嚴,伏乞聖慈,俯垂鑑諒,亟收臣新授本兵之職,俾公器無褻,私分獲安,不勝大願,臣無任云云。答曰,省疏具悉。卿其勿辭行公。
副修撰林翰洙疏曰,伏以臣,菲才蔑識,百無肖似,而濫竊科第,忝叨從班,已有年所,不意瀛館新除,有隕自天,臣感激恩造,冒沒肅命,周旋邇列,依近耿光,涯分已溢,兢惕冞深,夫靑綾持被,文陛橫經,卽人臣之至榮,而況今講筵日開,聖學將就,此時論思之職,豈可使如臣空疎,苟然充位也哉?惟冀早自辭免,以安微分而已,何敢自處以經幄之列,妄有所干冒之念,第臣至苦至切之私,實有按抑不得者,敢此仰籲於仁覆之下,惟聖明垂察焉,臣賦命險釁,釋褐未幾,慈母見背,未遂終養之願,遽抱靡逮之慟,而臣父年今六十有六矣。崦嵫餘景,冉冉垂頹,精力日以消鑠,疾病日以侵尋,調護之節,政宜及時,而臣家素食貧,計拙謀生,蔘朮之補,尙矣無論,瀡滫之供,常患屢空,臣雖無狀,揆以子職,寧不憫迫而遑汲哉?前後朝紳之如臣情地者,有籲輒諒,莫非我殿下以孝爲理,無物不遂之盛德至仁也,臣若怵於嚴畏,不卽陳暴,則烏鳥私情,永無可伸之日,玆敢不避猥越,仰瀆崇聽,伏乞聖慈,察臣由中之懇,特推體下之恩,爰命選部,許卑臣一小縣,俾伸至情,不勝幸甚,臣無任云云。答曰,省疏具悉。疏辭,許令該曹稟處。
甲寅正月初十日辰時,上御熙政堂。下直守令入侍時,左副承旨沈膺泰,假注書孟道植,記事官朴道彬·李承游以次進伏,下直守令,進伏楹外訖。上曰,史官分左右。膺泰奏曰,下直守令,使之進前奏職姓名乎?守令等,以次進前奏職姓名,仍退伏楹外訖。膺泰曰,宣諭別諭,何以爲之乎?又奏曰,下直守令,使之退出乎?上命史官就座,仍命退,承史以次退出。
上在昌德宮。停常參·經筵。
李鍾愚啓曰,右承旨金炳雲,今日不爲仕進,卽爲牌招,何如?傳曰,允。
又啓曰,左承旨權用脩,時在廣州地,斯速乘馹上來事,下諭,何如?傳曰,允。
備忘記,穩城都護府使趙秉善下直,長弓一張,長箭一部,片箭一部,筒兒一箇賜給。
弘文館啓曰,校理兪晠煥,卽爲牌招察任,何如?傳曰,允。
備邊司啓曰,諸道春操稟啓,今已齊到矣。詰戎重務,不可許久停閣,固宜及今修擧,而第念嶺南賑事方張,東北疲於轉運之役,而兩西·兩湖及京畿,或瘡痍未蘇,或窮春議賑,則此時徵調,有非懷保之政,今春八道·四都水陸諸操巡歷巡點,竝姑停止,官鎭門聚點,苟或繕械有方,宜與行操無異,設賑各邑,依近例姑停,外此邑鎭,勿以停操,或忽鍊習之意申飭,堤堰處移點完役及各樣都試,按例設行之意,分付,何如?傳曰,允。
訓鍊都監·禁衛營·御營廳啓曰,北岳近處有虎跡,發遣砲手,使之搜獵矣。今日北岳近處,中豹虎一頭捉得,故謹此封進,而捉虎將卒,令各其營,考例施賞,仍爲行獵之意,敢啓。傳曰,知道。
義禁府啓目,典籍任奎白·李亨會·李錫宙,西部令成駿祥,典獄參奉柳晚恭,校書校理黃履明,承文判校吳相昱,博士黃仁夏,典牲直長朴順陽,北部令李獻耆,南部都事金永均,平市直長金百善,掌樂僉正李奎昌,主簿韓敎源等原情云云。傳旨內辭緣,泛稱遲晚,竝刑推得情,吳相昱段,曾經侍從,勿爲請刑,載在法典,議處,何如?啓依允爲旀,竝只除刑推議處爲良如敎。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
金炳雲啓曰,左副承旨李裕膺,今日不爲仕進,卽爲牌招,何如?傳曰,允。
備忘記,西林僉使洪利赫下直,長弓一張,長箭一部,片箭一部,筒兒一箇賜給。
傳曰,經筵有闕之代,政官牌招開政。
傳曰,在外呈告與有實故摠管竝許遞,今日政差出。
傳曰,知事徐俊輔,判府事加設單付。
兵曹啓曰,宣傳官趙述永·鄭愚鉉·李鍾承,五衛將朴大榮·許潤·趙存德,忠翊衛將金性浩,文臣兼宣傳官郭致燮·李朔峻,俱以病難供職,呈狀乞遞,竝改差,何如?傳曰,允。
承文院官員,以都提調意啓曰,卽見盛京禮部咨文出來者,以爲,靉江西岸,今年春季統巡出派,遼陽城守尉綿瀞,自正月初一日起,至四月初八日止,前往還之內外,寔力査拏,先行知照云矣。回咨依例撰出,定禁軍騎撥,下送于灣府,使之傳給鳳城將處,以爲轉致盛京之地,何如?傳曰,允。
又啓曰,卽見盛京禮部咨文出來者,以爲,靉江西岸,上年秋季統巡拏獲伐木偸打牲蓄人犯,二十八起,送部審辦,轉行知照云矣。回咨依例撰出,定禁軍騎撥,下送于灣府,使之傳給鳳城將處,以爲轉致盛京之地,何如?傳曰,允。
又啓曰,吏文學官南敬淳呈遞代,幼學金哲淳差下,使之付軍職,冠帶常仕,何如?傳曰,允。
以左副承旨李裕膺牌不進罷職傳旨。傳曰,只推。
政院啓曰,行吏曹判書尹定鉉,參判朴齊憲,參議鄭翊朝牌不進推考傳旨及罷職傳旨,今方捧入,而開政命下之後,如是違牌,事甚未安,判書參判,竝更牌招,何如?傳曰,允。參議只推,待明朝一體牌招。
吏曹啓目粘連,觀此慶尙監司曺錫雨狀啓,則以爲,奉化縣,以至殘之邑,成積弊之局,至於莫可收拾之境是白加尼,該縣監任百能,自到任以來,極意矯捄,次第蘇醒,今若付之生手,則將有虧簣之歎,限一年姑爲仍任事,令該曹稟處亦爲白有臥乎所,道臣狀辭旣如是,依狀請,奉化縣監任百能,限一年仍任,何如?啓依允。
上在昌德宮。停常參·經筵。
金炳雲啓曰,右副承旨沈膺泰,今日不爲仕進,卽爲牌招,何如?傳曰,允。
傳曰,景祐宮展拜後,當詣全溪大院君祠宇展拜矣。日字,望後擇入。
傳曰,回榜老人入侍。
金炳雲啓曰,臣炳雲今日,知事徐俊輔家宣醞進去,下直之意,敢啓。傳曰,知道。
政院啓曰,行吏曹判書尹定鉉,參判朴齊憲牌不進推考傳旨及罷職傳旨,今方捧入,而開政命下之後,如是違牌,事甚未安,參議鄭翊朝陳疏,判書·參判,竝更牌招,何如?傳曰,允。吏曹參議疏批已下,卽爲牌招。
吏曹啓曰,寧海府使趙基亨,以其親病,呈狀乞遞,改差,何如?傳曰,允。
有政。吏批,行判書尹定鉉進,參判朴齊憲牌招不進,參議鄭翊朝式暇。以沈承澤爲工曹參議,李孝淳爲同經筵,金炳國爲同春秋,權泳夏爲寧海府使,金炳㴤爲安岳郡守,奉化縣監單任百能,限一年仍任事,承傳,嘉義劉鍵,今加資憲,武科回榜人,依定式加一資事,兵曹覆啓判下。
兵批,判書徐念淳進,參判韓兢人病,參議李羲俊病,參知黃晦瑛入直。以成原默爲知事,姜時永·金炳國爲都摠管,鄭最朝·吳顯相·李元夏·鄭泰東·李敏敎爲副摠管,李寅奭爲僉知,李熙鐵·李容熙·趙台顯爲宣傳官,趙最淳·徐祺輔·裵維震爲五衛將,徐承淳爲曹司衛將,具稷元爲忠翊將,李敎永爲訓鍊判官,李玄文·鄭錫獜爲文兼,李儒權爲武兼,呂東冕爲滿浦僉使,朴尙稷爲蛇渡僉使,判府事加設單徐俊輔,僉知加設單李鍾承,副摠管單金炳國。
禮曹啓曰,傳曰,景祐宮展拜後,當詣全溪大院君祠宇展拜矣。日字,望後擇入事,命下矣。展拜吉日,令日官李秉洪推擇,則今正月十六日,十八日,十九日俱吉云,以何日定行乎?敢稟。傳曰,十六日爲之。
訓鍊都監·禁衛營·御營廳啓曰,北岳近處,中豹虎一頭捉得封進之後,連日搜獵,更無虎跡,砲手等姑爲撤還之意,敢啓。傳曰,知道。
敎原任直閣徐俊輔賜几杖書,王若曰,艾耋之享德彌卲,卿寔是兼三達尊,桂籍之唱名重回,予以爲第一上瑞。玆將便體之具,庸推貺心之恩。蓋聞,經典有造耇之規,王政懋優老之惠。周制曲几之授,所以敬國賓,漢儀玉杖之頒,所以待大耋。禮則同安車駟馬,奚但昭代之媺章,榮實邁玄衣燕毛,抑亦曠世之盛事。惟卿,五朝蓍龜元老,一代山斗宿望。義理淑慝之嚴,嘉乃先大夫訓迪,詞華經術之傳,粵自我聖祖作成。長者之器度宏深,與物無競,貴人之風範凝整,可象有儀。日月周旋,義君臣而恩父子,風波閱歷,以良士而爲完人。憂愛滿腔,每讀宣公之奏,文章變體,不讓歐陽之功。惟玆薄試之績庸,特其未究之緖業。貯璧署掌銓席,名譽夙彰,管籌司登詞垣,位望益重。入廳松影,競傳按廉使直聲,滿地棠陰,尙說觀察府仁政。伊來寒花晚節,巋然喬松遐齡。暇日簾櫳,長懸宗國之戀,淸時鍾鼓,閒尋林泉之娛。神采宛傳,寫圖省綃幅於肅西樓之日,規箴不忘,擧筆進縹帙於回上庠之年。矧玆大小榜次第載週,實爲三百年歷數創有。鵷班九耋,政驗仁壽域同休,雁塔再題,尤奇吉祥事咸湊。春長駐於皓鬢,滿頭簪花,恩更霑於黑衣,繞膝舞彩。內廚之絳帕珍饍,旣軫助宴之方,梨園之彤管朱絃,庸侈飾喜之擧。而邦禮莫尙齒爵,肆寵命特賜几笻。法筵咏行葦之詩,授有緝御,耆堂瞻靈壽之號,恃此扶將。伴龜鶴於人間,殆勝西卭之竹,作神仙於地上,不待南郭之梧。於焉旋予授兮,且可從而遊矣。於戲,伊希瑞古亦有否,猗晠擧今而後觀。赤藤烏皮,留作樞省之美迹,黃耇鮐背,喜添極躔之祥輝。兩公之嘉諡載延,若有待於今日,十行之恩誥誕擧,寔與榮於同朝。故玆敎示,想宜知悉。檢校待敎李容殷製進。
吏曹參議鄭翊朝疏曰,伏以,臣於日昨,伏奉恩旨,以臣爲吏曹參議者,臣聞命惝恍,莫省措躬之所也,夫趨走之恭,辭受之嚴,義各有當,不宜偏着,臣於是職,謂可以進身乎?則臣本魯莽,百無一當,而器識之淺短,鑑別之謏寡,賦有所偏,力有不能,强參銓綜之末議,初不近似矣。謂不可進身乎?則臣於通籍十數年之間,前後歷揚,罔非踰涯,一未能揆度祈免,退守本分,輥輥不已,節次推遷,而今於見銜特授之下,忽加崇飾,設審量入之義分,事近備例,言或未諒,然此皆從臣分上言耳,若其必辭之端,乃在於二者之外,夫八柄以馭,爵祿居先,六部之選,銓衡最重,分涇別渭,統百均四,卽天官冢宰之任,而通塞人物,與聞可否,下補尙書之闕遺,上裨王政之砥平,亦參佐者之職耳,職愈卑而選愈峻,其不可夫夫而授之也,不啻較然,今乃畀之於空疎如臣,不少留難,臣又拜而受之,視以倘來,則竊恐世之持淸議者,議今日官人之政也,貽累之罪,甚於慢命,冒進之懼,浮於干威,天牌踵門,進身無路,玆敢畢暴衷懇,仰瀆崇嚴,伏乞聖慈,諒臣至懇,遞臣新授職名,以重公器,以安私分焉,臣無任云云。答曰,省疏具悉。爾其勿辭察職。
甲寅正月十三日巳時,上御熙政堂。回榜老人入侍時,行都承旨李鍾愚,假注書姜世奎,記事官李承游·李翊相,回榜老人徐俊輔,以次進伏訖。上曰,史官分左右。仍命曰,回榜老人進前,上曰,年前小科回榜時,相見矣。俊輔曰,庚戌年回榜時,曾一仰瞻矣。不圖今日,復入脩門,獲覩天顔,臣不勝欣幸矣。上曰,正廟朝邇列之臣,惟卿獨存,大小科回榜,事甚稀貴矣。俊輔曰,今承宣諭中逮事正廟之敎,臣不勝益切感泣,不知仰達矣。又奏曰,小科回榜,纔五年矣。今又大科回榜,至蒙判府事特除,曠古恩數,尤萬萬感祝矣。上曰,卿之年前登筵,特有所陳勉者,而予至今銘心,須更陳所懷可也,俊輔曰,臣略有所陳者,惟保嗇聖躬,勉進聖學,愛恤民生三事而已,而三事之中,聖學爲本,益勉進聖學,則保聖躬愛民生,無不在是矣。伏願殿下日開講筵,益加勉進焉。上曰,然矣。所奏眞切實,當服膺矣。又敎曰,國朝以來,大小科回榜幾人乎?俊輔曰,臣於國乘野史,雖未博考,而中廟朝贊成臣宋純,曾經大小回榜矣。上曰,開國後大小科回榜之人,惟卿及故贊成二人,則果是稀有之事矣。又敎曰,先卿延諡,定在明日云,事若有待於今日矣。俊輔曰,臣未死之前,至蒙先臣曁本生先臣延諡之典,私情榮幸,更無餘恨矣。上曰,眼視何如,行步,何如?俊輔曰,視物如常,行步則俄者步自敦化門,至仁政殿行禮,而折旋之節,不至甚勞矣。上曰,能視壁東懸板字劃否?俊輔曰,思無邪安民字矣。上曰,思無邪,卿所曾見,而安民字,近來予所書揭者,卿應創見矣。俊輔曰,臣果創見,而安民字之字劃,尤大於思無邪矣。視之分明,而至於御筆小字,亦見之矣。上曰,筯力如是,承宣之任,可以行之矣。俊輔曰,起居雖不便利,精力則雖承宣之任,亦可强矣。上曰,予言蓋美其精力之康健矣。俊輔曰,臣旣老矣。不得入參講筵,昵侍耿光,故每於動駕時,故步瞻旄之列,獲覩天顔,以遂耿結之忱矣。又奏曰,臣自十八歲時,得侍正廟十餘年,出入起居之班,及今歷事五朝,賤齒已八十有五,連見大小科回榜,至蒙特恩,臣不覺感泣悽愴矣。上曰,卿所奏三事之外,亦有所陳否?俊輔曰,臣之所奏,卽萬機之要,今日當務之急,無大於此,此外無容更達矣。又奏曰,臣一辭天陛之後,無復重入脩門之路,敢請仰瞻天顔。上曰,仰瞻可也。俊輔曰,臣庚戌回榜後五年,復覩天顔,臣更無憾矣。上曰,史官就座。仍命回榜老人先退,又命退,承史以次退出。
上在昌德宮。停常參·經筵。
李裕膺啓曰,同副承旨徐相鼎,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,徐判府事入侍。
備邊司啓曰,武科初試開場不遠矣。年來場屋之弊,不欲索言,而至於武科,雜亂尤無紀極,朝家取人之所,反爲鬪鬨搏擊之地,聽聞之駭惑,紀綱之凌夷,初不如不設施之爲愈,此其罪不但在擧子輩而已,爲試官者,苟能無所先失,有公無私,則雖以擧子輩悖惡之習,安敢爲無端惹鬧之計乎?試官之各別擇擬,捧單之先期發令,爲先嚴飭該曹,除尋常察飭操束之意,分付,何如?傳曰,允。
又啓曰,卽見京畿監司徐左輔所報,則枚擧楊州牧使金元植牒呈以爲,本邑城餉元摠二千四百十七石零內,輸納城倉者,僅爲三百三十三石零,耗費之數,其餘欠逋,盡是流亡絶戶,排徵無路,弊到劇處,合有變通爲辭矣。向於年前回啓時,此邑餉穀之分數邑捧,寔出於特軫民情,而今於勘簿之際,有此變通之情者,揆以餉法,誠極駭然,固當一一督捧,如或準納,而第念,此邑以畿輔重地,多奉陵寢,自前朝家優恤,不可與他邑比論,且其欠逋年久,不可無別般闊狹之政,該邑餉穀,特依積城等邑已施之例,今姑使之全數邑捧,而每年耗條,則依前輸送該廳之意,分付,何如?傳曰,允。
兵曹啓曰,今正月十六日,大駕詣景祐宮展拜,全溪大院君祠宇展拜時,隨駕營門當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依太廟展謁例磨鍊。
奎章閣啓曰,明日,卽奎章閣春孟朔大奉審日次,時原任閣臣,依節目進詣擧行之意,敢啓。傳曰,知道。
都摠府摠管變通草記。傳曰,允。許遞。
兵曹,口傳政事,以趙得林爲都摠管,洪永奎·金萬根·李明迪·李源達·鄭岐源·李基碩爲副摠官,副摠管單趙得林。
中樞府啓曰,卽見兵曹草記,則本府都事金,以賓廳武經講不參事,請汰出允下矣。金,日前病親,呈辭下鄕,自在應頉之中,而該曹請罪,事甚不審,該堂上推考,該都事汰去,分揀,何如?傳曰,允。
義禁府啓目,向前任奎白·李亨會·李錫宙·成駿祥·柳晚恭·黃履明·吳相昱·黃仁夏·朴順陽·李獻耆·金永均·金百善·李奎昌·韓敎源等亦,擧案違期不呈,在法有難原恕,竝以此照律,何如?啓依允。
甲寅正月十四日巳時,上御熙政堂。判府事徐俊輔入侍時,右副承旨沈膺泰,假注書孟道植,記事官李承游·李翊相,判府事徐俊輔,以次進伏訖。上曰,史官分左右。仍命判府事進前,上曰,昨日勞頓之餘,老人筋力無損乎?俊輔曰,聖念攸曁,穩睡無恙矣。上曰,兩先卿延諡,適在今日,想多感懷矣。俊輔曰,涵戴聖恩,榮耀靡極,而亦不勝愴舊之私矣。又奏曰,今日,是臣回榜三日之內,故唱榜服色登筵矣。第念,老臣今日辭退,後恐無由更借前席,獲覩天顔之期,下懷戀結,自不覺臆塞矣。上曰,日後時節起居之班,未可入參耶?俊輔曰,臣今八十有五,而自十年以前,候班公故,已爲闕參,況今癃老尤極,行步不仁,何可自力乎?第伏念,臣年十八,逮事正廟,純廟初年,忝叨閣銜,翼·憲兩朝,眷遇彌隆,而粵庚戌及今甲寅,又因大小科回榜,特賜引接,優老之典,逈出尋常,五朝恩渥,偏被臣身,榮幸之極,不知仰達矣。又奏曰,如臣昏眊,固無所用,而朝家用人,必於老成典型,伏願殿下,引接老成賢士大夫,勉進聖學,諮諏庶務,則國家之幸也。上曰,人而老成則自多閱歷,卿言是也。又敎曰,今日頗陰寒,故自內略俱煖羹,俾爲老人禦寒之資耳。俊輔曰,昨奉內饌,今又賜羹,不勝感泣矣。臣齒雖盡落,不能咀嚼,而耳目之官,不甚昏聵,咫尺之地,詳瞻天表矣。是以每於動駕之時,獲瞻羽旄之美,寔出老臣頻結之忱矣。上命賜蔘茸一封曰,以此爲老人藥餌之助可也。俊輔曰,聖念至此,圖報無地,尤切惶感矣。上曰,史官就座。仍命判府事先退,又命退,承史以次退出。
上在昌德宮。停常參·經筵。
藥房提調金炳翼,副提調李鍾愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
金炳雲啓曰,左副承旨李裕膺,今日不爲仕進,卽爲牌招,何如?傳曰,允。
又啓曰,備邊司郞廳來言,今日,賓廳日次,而領議政金左根,無時急稟定事,左議政未差,右議政趙斗淳,有身病,不得來會云矣,敢啓。傳曰,知道。
禮曹啓曰,永禧殿酌獻禮當次之年,則本殿春奉審,例於酌獻禮前擧行矣。今正月二十四日,臣曹與戶曹堂上,進去奉審後,稟處,何如?傳曰,允。
又啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十七日,臣曹與戶曹堂上,進去奉審後,稟處,何如?傳曰,允。
奎章閣啓曰,景慕宮望廟樓今望奉審,無頉之意,敢啓。傳曰,知道。
又啓曰,臣等進詣奎章閣,御眞展奉審無頉,而閣內諸處,亦爲無頉之意,敢啓。傳曰,知道。
吏曹,口傳政事,義禁府都事兪建煥,氷庫別提金準永,已上相換事,承傳。
以左副承旨李裕膺牌不進罷職傳旨。傳曰,只推。
傳曰,明日出宮內門路,以協陽門爲之。
備邊司啓曰,卽見京畿水使李容純狀啓,則以爲,本府華蓋山烽臺,在於聖廟主脈,諸生屢請移設,請令廟堂稟旨分付矣。其所未安,果如諸生之言,而其欲移設之處,觀於圖上形址,則與今臺前後照應,少無遮隔迂回之患,依所請移設之意,分付,何如?傳曰,允。
又啓曰,有罪被逮之人,晚後就囚者,計其程途日字遠近,施以倍律之意,曾有年前定式矣。前海南縣監權最煥,以稅納氷泊事,汰拿之命,跨歲而閱屢朔,日前始爲就囚者,萬萬駭忽,依定式,倍施當律之意,分付,何如?傳曰,允。
義禁府照目粘連,典籍任奎白·李亨會·李錫宙,西部令成駿祥,典獄參奉柳晚恭,校書校理黃履明,承文判校吳相昱,博士黃仁夏,典牲直長朴順陽,北部令李獻耆,南部都事金永均,平市直長金百善,掌樂僉正李奎昌,主簿韓敎源等矣本府議啓內,擧案違期不呈,在法有難原恕,竝以此照律罪,各笞四十收贖,附過還職,竝只私罪,奉敎依允爲旀,李錫宙段,議減一等,李獻耆·金永均·金百善·韓敎源等段,竝功議各減一等爲良如敎。
又啓目,海南前縣監權最煥原情云云。傳旨內辭緣,泛稱遲晚,所當請刑是白乎矣,曾經宣傳官,勿爲請刑,載在法典,議處,何如?啓依允。
上在昌德宮。停常參·經筵。
大駕詣景祐宮入齋室後,藥房·內閣·政院·玉堂,口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展拜還入齋室後,藥房·內閣·政院·玉堂口傳問安。答曰,知道。仍詣大院君祠宇展拜,還入幕次後,藥房·內閣·政院·玉堂口傳問安。答曰,知道。仍詣恩彦君祠宇展拜,還入幕次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
政院啓曰,司僕寺內乘來言,捲簾毛帳,取稟。傳曰,捲三面,毛帳爲之。
傳曰,還宮門路,以宮南門爲之。
傳曰,恩彦君祠宇,一體展拜矣。該房知悉。
奎章閣啓曰,大駕今旣還宮,守宮檢校直提學金大根,依定式減下,何如?傳曰,允。
以司謁,口傳下敎曰,景祐宮正堂盥洗床二坐,蘆簾乼六巨里,望燎床一坐,細麯床一坐,竝破傷,外神門帖一部破傷,紫的三幅盒褓十一件破傷,典祀廳大隅板三坐,中盤二坐,竝破傷,進上架子一坐破傷,中排設廳祭床一坐及別紋席,竝破傷,宰殺板二立付二坐破傷,誠一軒蘆簾乼十三巨里,竝破傷,修改事,分付戶曹。
兵曹啓曰,宣傳官趙述永·鄭愚鉉·李鍾承,五衛將朴大榮·許潤·趙存德,忠翊衛將金性鎬,文臣兼宣傳官郭致燮·李翔峻,俱以病難供職,呈狀乞遞,竝改差,何如?傳曰,允。
甲寅正月十六日辰時,大駕詣景祐宮展拜,仍詣全溪大院君祠宇,恩彦君祠宇,展拜擧動入侍時,行都承旨李鍾愚,左承旨權用脩,右承旨金炳雲,左副承旨李裕膺,右副承旨沈膺泰,同副承旨徐相鼎,記事官金勉根·成彝鎬·朴道彬·李承游,提學金炳冀,直提學鄭基世·金炳國,檢校直閣申錫禧·金德根,檢校待敎李秉文·李容殷以次侍立,時至,通禮跪啓請外辦,上具翼善冠·衮龍袍,乘輿出宣化門,藥房提調金炳翼,副提調李鍾愚,進前問候訖。仍出協陽門,通禮跪啓請降輿乘輦,上降輿乘輦,由肅章門·進善門,出敦化門,進發至景祐宮大門外,通禮跪啓請降輦乘輿,上降輦乘輿,至齋室門外,上降輿入齋室,展拜時至,通禮跪啓請出次,上出次,通禮前導詣版位,行再拜禮,陞詣廟內奉審訖。仍詣誠一軒,就版位,行四拜禮,仍奉審訖。還入齋室,少頃,通禮跪啓請出次,上乘輿出宮大門外,通禮跪啓請降輿乘輦,上降輿乘輦,進發至大院君宮西門外,通禮跪啓請降輦乘輿,上降輦乘輿,至幄次前,通禮跪啓請降輿,上降輿入幄次,問安勿爲之事,下敎,展拜時至,通禮跪啓請出次,上出次,通禮前導詣板位,行再拜禮,陞詣廟內奉審訖。還入幄次,傳曰,恩彦君祠宇,一體展拜矣。該房知悉。出傳敎少頃,通禮跪啓請出次,上出次,通禮前導詣恩彦君祠宇,就版位,行再拜禮,陞詣祠宇內奉審訖。還入幄次,少頃,通禮跪啓請出次乘輿,上出次乘輿,仍出宮南門外,通禮跪啓請降輿乘輦,上降輿乘輦,進發至敦化門,由進善門,入肅章門,通禮跪啓請降輦乘輿,上降輦乘輿,入協陽門,兵曹判書徐念淳,跪稟放仗,膺泰請出標信解嚴,上由宣化門還內,諸臣以次退出。
上在昌德宮。停常參·經筵。
李裕膺啓曰,右副承旨沈膺泰,今日不爲仕進,卽爲牌招,何如?傳曰,允。
又啓曰,卽者,檢閱李承游,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,上番副校理李崙夏,以禁衛營從事官,今日軍布捧上時,晝仕出去之意,敢啓。傳曰,知道。
傳曰,判義禁許遞,前望單子入之。
判義禁前望單子入之,李啓朝落點。
傳曰,前後飭敎,果何等諄複,而一向在外,有若眞箇情勢之不得不撕捱者然,豈有如許道理,刑曹判書徐箕淳,下義禁府推考。
以右副承旨沈膺泰牌不進罷職傳旨。傳曰,只推。
檢閱李承游疏曰,云云。答曰,省疏具悉。爾其勿辭救護。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
傳曰,今年,卽我肅廟御極之年也,聖德神功,冞切於戱之思,明陵·翼陵酌獻禮,分遣大臣與永恩府院君,擇日攝行。
傳曰,今逢是年,予小子愴慕冞增,宣陵·崇陵酌獻禮,遣大臣,擇日攝行。
政院啓曰,卽者,義禁府都事來言,時囚罪人權最煥等,當爲捧供,而判義禁李啓朝,知義禁洪鍾應未肅拜,一員未差,只有同義禁李明迪一員,不得備員開坐云,竝卽牌招,未差之代,政官牌招,開政差出,何如?傳曰,判義禁許遞,與未差之代,前望單子入之。
金吾堂上前望單子入之,判義禁尹定鉉,知義禁金大根落點。
義禁府啓曰,行刑曹判書徐箕淳,今方待命拿囚,而係是卿宰,何以爲之?敢啓。傳曰,分揀,卽爲牌招,如有違牌,勿爲呼望。
政院啓曰,行刑曹判書徐箕淳,飭敎之下,謂有情勢,奉牌闕外,無意承膺,事體所在,誠極未安,推考,何如?傳曰,招致啓板前,問啓以入。
傳曰,問啓置之,肅單捧入。
又啓曰,行刑曹判書徐箕淳,問啓置之,肅單捧入事,命下,而不爲肅謝,直爲出去,事甚未安,推考,何如?傳曰,此重臣,更有何情勢而然乎?特不過昨秋已行之事,已則有除輒引,不可但以固滯言也,然事體分義,不當如是,良庸慨咄,刑曹判書徐箕淳,補外忠淸水使。
兵曹,忠淸道水軍節度使單徐箕淳補外事,承傳。
政院啓曰,武一所參試官李容佐,謂有情勢,陳疏到院,而前銜陳疏,係是禁令,故纔已退却矣。所當重勘,而本院請推之外,無他可施之罰,何以爲之?敢稟。傳曰,推考,原疏捧入。
又啓曰,卽見兵曹草記,則訓鍊主簿李奎興,不呈省記,擅自入直於社稷,以致試牌之稽滯,訓鍊判官梁漢楗,名在省記,身不入直云,省記法意,何等愼重,而奎興之省記外入直,漢楗之省記而不入直,事未前有,萬萬駭然,竝當重勘,而本院請推之外,無他可施之罰,何以爲之?而當該兵曹入直堂上,亦不可無警,推考,何如?傳曰,允。竝拿處。
傳曰,左副承旨·右副承旨,竝許遞,前望單子入之。
承旨前望單子入之,李豐翼·金有淵落點。
傳曰,自再明日,日講爲之。
徐相鼎啓曰,臣與右副承旨沈膺泰伴直矣。纔已許遞出去,伴直無人,新除授同副承旨金有淵,卽爲牌招,何如?傳曰,允。
行大司憲金輔根,大司諫李元會,司諫柳來駿,掌令朴鳳欽·崔尙儒,持平羅采五·金宗泰,獻納李徹宰,校理兪晠煥,正言朴孝正·洪兢周,副修撰姜晉奎等啓曰,請書九,亟施追奪官爵之典。措辭見上答曰,不允。
行大司憲金輔根,大司諫李元會,司諫柳來駿,掌令朴鳳欽·崔尙儒,持平羅采五·金宗泰,正言朴孝正·洪兢周,獻納李徹宰等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致俊·延壽,竝施孥籍之典。措辭見上請正法罪人宜學諸子,竝施散配之典。措辭見上請追奪罪人魯敬,亟施孥戮之典。措辭見上請謀反大逆不道知情不告罪人醇壽,亟施孥戮之典。措辭見上請金甲島荐棘罪人徐相敎,〈亟〉令王府,設鞫得情,快正典刑。措辭見上請宋能相逸名,亟施刋削之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,快正典刑。措辭見上答曰,不允。
掌令朴鳳欽·崔尙儒,持平羅采五等啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上答曰,不允。
司諫柳來駿,獻納李徹宰等啓曰,梟示罪人性世與劇逆載榮,一而二,二而一也,換着軍服,潛入禁庭,粧出纏帶,暗售網打,是何等排布設施,是何等凶謀秘計也,設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡惡,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋曹聯疏,實非執藝之義,而特以好生之聖念,遂付傅輕之科,世豈有亂言不道,自服遲晚,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,快正典刑。答曰,不允。
以同副承旨金有淵牌不進罷職傳旨。傳曰,只推。
副司果李容佐疏曰,伏以臣,名參於庭試武科初試參試試望,召牌繼降,試體至重,固當蹶趨膺,而第臣年前掌試,奉職無狀,至被嚴譴,凡係試事,卽臣僨誤之地也,今玆之役,雖不過趨走奉行而止,而瑕釁自在,衾影有愧,顧何可揚揚冒赴於試席之末,甘犯捐廉無恥之科哉?屢回思量,承當無路,來詣朝房,忙陳短章,伏乞聖明,俯垂鑑諒,永刋臣試望,仍治臣瀆撓之罪,以肅朝綱焉,臣無任云云。答曰,省疏具悉。往事何必追提,卽爲入來。
上在昌德宮。停常參·經筵。
政院啓曰,禁衛大將金汶根,御營大將柳相弼,以武二所試官,慕華館今方出去矣。所佩命召,柳相弼兼帶右邊捕盜大將所佩命召及大將牌·傳令牌,何以爲之?敢稟。傳曰,仍佩往來。
禮曹啓曰,大報壇祭享,每年三月上旬內擇日設行事,曾有定式矣。吉日,令日官李秉洪推擇,則來三月初六日爲吉云,以此日設行,而初雖以親臨磨鍊,亦多有攝行之例,今番則何以爲之乎?敢稟。傳曰,攝行磨鍊。
又啓曰,健陵王后位忌辰,昭寧園忌辰,在來三月初九日,與寒食節享相値,依禮文,只行忌辰祭,祝文中措辭添入,而健陵大王位寒食祭,依例設行事,知委,何如?傳曰,允。
又啓曰,傳曰,今逢是年,予小子愴慕冞增,宣陵·崇陵酌獻禮,遣大臣,擇日攝行事,命下矣。酌獻禮吉日,令日官李秉洪推擇,則來二月初四日爲吉云,以此日定行,而祭文依已例,令文任撰進,祭品謹遵幸行時,局內陵寢,遣大臣攝行之例磨鍊,王后位,一體設行,而爵用一獻,當日用齋,亦有已例,今亦依前例擧行之意,知委,何如?傳曰,允。
又啓曰,傳曰,今年,卽我肅廟朝御極之年也,聖德神功,冞切於戲之思,明陵·翼陵酌獻禮,分遣大臣與永恩府院君,擇日攝行事,命下矣。酌獻禮吉日,令日官李秉洪推擇,則來二月初四日爲吉云,以此日定行,而祭文依已例,令文任撰進,祭品謹遵幸行時,局內陵寢,遣大臣攝行之例磨鍊,王后位,一體設行,而爵用一獻,當日用齋,亦有已例,亦依前例擧行之意,知委,何如?傳曰,允。
傳曰,卽見掌令朴鳳欽疏,則不覺犁然矣。抑奢侈崇節儉,卽目下急先務也,而其所爲辭,極爲懇摯,此不無褒奬之典,大司諫除授。
徐相鼎啓曰,行都承旨李鍾愚,右承旨金炳雲,左副承旨李豐翼,同副承旨金有淵,不爲仕進,左承旨權用脩,在外未肅拜,院中只有臣一人,伴直無人,同副承旨,卽爲牌招,何如?傳曰,允。
義禁府啓目,長連前縣監李完熙,海南縣監權最煥,固城縣令李敏樹等原情云云。傳旨內辭緣,泛稱遲晚,竝所當請刑是白乎矣,竝曾經宣傳官,勿爲請刑,載在法典,議處,何如?啓依允。
又啓目,訓鍊主簿李奎興,判官梁漢楗等原情云云。傳旨內辭緣,泛稱遲晚,竝所當請刑是白乎矣,奎興曾經宣傳官,勿爲請刑,載在法典,議處,漢楗刑推得情,何如?啓依允爲旀,梁漢楗段,除刑推議處爲良如敎。
禮曹參判李謙在疏曰,伏以臣,庸懦疎闇,其於專對之任,極知無堪,而遂有意外事端,至煩移咨之擧,其於僨誤,孰大於是,聖恩天大,罰止薄罷,曾未幾何,旋被甄錄,臣誠轉益惶恧,不敢以時月之久,有所自恕,蓋管束一行,毋或貽羞而取侮,此其職,寧有上副价之殊,而事出意慮之外,不比尋常過差而止,則誠亦無面可顯矣。左右思量,承膺無路,玆暴衷懇,冒瀆崇嚴,伏乞聖明,亟收臣新授之職名,俾有以重使事而安微分焉,臣無任云云。答曰,省疏具悉。往事何必追引,卿其勿辭行公。
掌令朴鳳欽疏曰,伏以臣,庸庸碌碌,百無肖似,濫廁臺籍,有愧冥擿,乃者,柏府除旨,有隕寢夢之表,拚誥怔忪,罔知攸措,噫,淸朝官人,何莫非難愼,而今臣所有,卽人主所以爲耳目者也,其選之淸峻,其責之綦重,萬萬非如臣者流所可冒據焉,而其不敢諉以宿趼,遽然呈身也亦審矣。伏乞聖慈,亟許刊改,俾有以重名器安私分,不勝幸甚,臣於丐免之章,不宜贅他,而竊有區區憂愛之忱,玆敢尾陳之,惟聖明少垂察焉。臣竊伏覩,我殿下臨御以來,克勤不遑,體姫文卑服之德,勔虞華袗衣之治,愛民之念,恒切宵旰,祛奢之政,先自宮禁,遹追我純廟朝崇儉節用之聖德神功,於休盛矣。環東土億兆臣民,疇敢不蹈舞仁風,回淳反樸,璧可以抵山,粟可以崇墉,而夫何法綱久弛,等級愈紊,侈風亢而民生之困瘁日劇,濫習熾而財産之罄竭轉甚,駸駸然如水益下,莫可振刷,靜言思惟,豈不凜然而危懼也哉?夫怙侈之弊,百度皆然,而最其尤者,惟衣服是已,軒製文章,始表貴賤,禹作絺繪,以明尊卑,歷自三代以下,凡幾千百年,時王制度,雖或有沿革之不同,其於尊卑貴賤之節,罔非截有階限,燦然多可觀,而猗我聖明,敦尙禮義,冠帶衣履,比周爲隆,衣錦尙褧,尊貴者宜之,韋布緇撮,儒素者安之,至若市巷輿儓之卑且賤者,不過是籉笠糾屨而已也,苧袍紬衣,載在邦禁,冬綿夏葛,著爲常服,惟土物愛,故厥心臧,此卽列聖朝所以立經陳紀,國阜民殷,而六府三事允治者也。嗚呼,今日之身章,一何舛也,上下混而小大淆,貧賤之驕悍而姱服僭於富貴,卑鄙之踰濫而華佩埒于尊顯,鷸冠之不衷而望若登仙,縕袍之與立而恥甚撻市,甚至於私家奴隷,轉相效顰,睯不知畏,百人作之而不能衣一人,若此而民安得不窮,財安得不匱,民窮財匱,而國何以爲國乎?凡事侈則僭,僭則亂,非直目前凋瘵之患,莫此爲甚,抑亦都下偸竊之弊,職由於是,噫,晉臣傅咸之疏曰,奢侈之害,甚於水旱盜賊,此極言蠧公蟊私,流毒生靈,反不如天災兵燹之一時流行而止也。伏願殿下,淵然深思,穆然遠覽,嚴立隄防,申明僭服之律,痛斥華靡,益闡崇儉之德,則民生可蘇,國用可裕,而立紀綱正風俗,這是轉移間事,豈不盛哉,豈不休哉?臣無任云云。答曰,省疏具悉。崇儉之道,旣不得家喩而戶說,則予當自勉之而已,上行下效,豈無影響之捷也乎?今此所陳,可謂先獲我心,良庸嘉尙,爾其勿辭,隨事盡言。
上在昌德宮。停常參·經筵。
藥房提調金炳冀,副提調李鍾愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
金炳雲啓曰,左副承旨李豐翼,今日不爲仕進,卽爲牌招,何如?傳曰,允。
傳曰,補外閫帥,使之當日辭朝。
傳曰,大臣備局堂上引見。
政院啓曰,忠淸水使徐箕淳,飭敎之下,謂以情踪,去益惶蹙,逬出城外,不爲肅辭,事體所在,誠極未安,從重推考,何如?傳曰,飭敎之下,尙此逡巡,豈有如許事體乎?忠淸水使徐箕淳,卽其地定配。
以左副承旨李豐翼牌不進罷職傳旨。傳曰,只推。
以全羅監司鄭㝡朝狀啓,長興等邑人命渰死事,傳曰,人命之渰死,若是夥多,聞甚驚慘,元恤典外,別加顧助,如有生前身還布,竝蕩減,未拯屍身,發關沿海邑,期於拯得之意,廟堂各別措辭分付。
甲寅正月二十日辰時,上御熙政堂。大臣備局堂上引見入侍時,同副承旨金有淵,假注書孟道植,事變假注書金載瓛,記注官白文振,記事官朴道彬,領議政金左根,右議政趙斗淳,行吏曹判書尹定鉉,上護軍李敦榮,大護軍金學性·金鼎集,左參贊徐有薰,右參贊金箕晚,廣州留守李圭祊,兵曹判書徐念淳,校理兪晠煥,正言朴孝正,以次進伏訖。上曰,史官分左右。仍命大臣進前,左根進前問候訖。奏曰,陽和載新,景籙彌隆,區區靳祝之忱,有倍餘人,而亦有所罄竭愚衷,用效千慮之見者,有國而曰己治已安,皆逢迎諂佞之言,而至於今日,國勢民命,懍懍若不保朝夕,要之,竟歸於上下俱困,公私胥溺而止者,苟究其源,財蹷民窮,無所控因而然也,土地所出,山澤所興,民雖極力而求之,渴作而應之,每患其刑章所驅,蕩析相續,況州郡無名之苛政,有甚於猛獸洪水之害乎,使斯民囂然無樂生之意,寢至於倫斁誖盭,無變不有,今之論者皆曰,民散於下,職由乎財聚乎上,是誠然矣。然而大農之稅額漸蹙,中外之封摏盡枵,國計哀痛,莫斯時若,而猶曰財聚於上者,其故,何也?官府之用,有增無減,經費所納,入不當出,故有司之臣,心知其徵督之爲可慼,而議蠲則公家窘,緩假則罪戾及,於是乎按程簿行追迫,顚連困竭,所不遑恤也。古語曰,天之生財,只有此數,不在官則在民,今日之財,旣不在民,又不在官,則或者士大夫飮食宴樂之費,衣馬宮室之奉,日豐月濫,無所撙制而然乎?奢侈由是而日盛,貪墨由是而日熾,而究其所自出,則皆農夫紅女,終歲勤苦,倒甁罌空杼柚,以應上下之求者也,無恒産者,旣不可責之以恒心,則板蕩跳呼,將何所紀極也,且國之有蓄儲,將以備水旱也,備不虞也,本亦爲民而設,非爲奉承好用之式而已,目下岌嶪,不啻如古人所謂遠慮近憂,是宜有先事籌度,規所以萬分有一自强之圖,則惟懲貪墨一事,可以厚風俗矣。節財用一事,可以結人心矣。蓋朝廷不以問遺爲同望,守宰不以金珠代脯醢,則澆漓之俗可厚,暴政苛斂不興,而懷恤蠲貸之恩時行,則泮渙之心可結,日月以計,國有餘用,安集相守,民有餘食,此賈誼積儲之論,皇明按贓之律所由作也,令出惟行,法在必擧,苟聖明不以人廢其言,先以懲貪節用兩事,誕發綸敎,播告中外,隨之以關石和均,毋或低昂,殿下亦以躬率爲務,卑室菲衣,法乎禹,大布大帛,如衛文公,而宮中日用可以剋減者,一切剋減之,則其外百司冗耗浪費,不待敎詔之煩,自當有竦聳改觀之美,凡有貪墨,一切以法從事,有確無撓,賞罰其方伯,則人之愛惜身名,容有懸於苟循利慾,丕變之效,特轉移間事也。陸贄曰,生物之豐敗由天,用物之多少由人,此節用之謂也。王嚴叟曰,戢贓當如治逆,此懲貪之謂也,千萬澄省,區區急切之望矣。上曰,所陳極爲切實,當早夜服膺矣。出擧條左根曰,崇儒重道,卽我列聖朝傳授家法,而右文之治,郅隆三代,明天理而淑人心,扶正學而息邪說,式至于今日休,於乎盛矣,謹稽中廟世,始以麗朝文忠公鄭夢周,躋享於孔夫子廟廡,以其得考亭淵源之正,爲東方理學之宗故也,有若先正臣金宏弼,私淑而直接門路,倡明而大啓關鍵,於是乎道統之傳,有自來矣。自玆以後,先正臣趙光祖·李彦迪·李滉·李珥·金長生·宋時烈·宋浚吉,皆以繼往開來,尊王黜覇爲己任,尊朝廷於日月之上,揭彝倫於天地之經,斯文賴以不墜,世敎從以增光,論功論德,屢施恩禮,肆當殿下嗣世之後,宜有拔例繼述之擧,故敢此提達,伏望亟降明命,致侑于鄭文忠公及八先正之廟,而文忠嗣孫,最爲零替,香火未免凄涼云,令該曹,卽爲問名調用,則尤合於曠感興勸之道,故竝此仰達矣。上曰,依爲之。出擧條左根曰,凡山城之制置,有國綢繆莫要之備也,在今道理,惟當增修而增設,不當議變通於已設之地,而第大興山城,則當初創始,必有經遠之義,而以松都大處,而討捕之任,無以任之於山上官守之人,則留守之替行其事,已非事體,況靑石關之爲控西要隘,而初無一卒伍之守備,豈有如此疎虞之事乎?臣意則大興鎭,移設於靑石關內,不害於捍禦之一道,而事係更張,收議於時原任大臣·兵判·將臣·諸備堂後,稟處,何如?上曰,依爲之。出擧條左根曰,登筵寮相及諸備堂處,下詢而處之恐好矣。上曰,大臣諸宰之意,何如?斗淳曰,此鎭移設之論已久矣。特以事鉅役大之故,因循至今,而以關防要阨言之,靑石關內,初無一乘障之所者,疎虞莫甚,今若從便經紀,無有煩弊於移彼設此之際,則豈不幸甚哉?此非臣愚淺所敢擅斷,惟願博詢裁處焉。上曰,兵判之意,何如?念淳曰,靑石關,乃是畿·海交界,關阨重地,今若以大興鎭,移設於此,則可無疎虞之慮,實爲固圉之道,臣無容他見矣。尹定鉉曰,移鎭於靑石關,則關防備禦,可無疎虞,而事係更張,以臣淺見,何敢妄論?敦榮曰,固圉之道,合有變通矣。學性曰,靑石關之關阨形便,宜置一鎭防禦,而今若以大興鎭移設,則似合便好,而淺見有難質對,惟願博詢裁處焉。鼎集曰,大興鎭,移設於靑石關,其在關防控阨之政,果有勝焉,臣別無他見矣。有薰曰,靑石關,卽畿·海要衝之地,關防形便,允合設鎭,以臣淺見,未敢質對矣。箕晚曰,關防重地,移設防守,事甚便當,臣無容他議。圭祊曰,大興鎭之移設於靑石關,卽係於關阨之要害,而膚淺之見,未敢質言仰對矣。斗淳曰,將臣則今奉命在外,自外獻議恐合矣。上曰,原任大臣之意,未知其何如也。左根曰,京外定配罪人之遭其親喪者,始許歸葬之暇,而輒自該道,具由啓聞,則其定式之本意甚嚴,而近來配所邑守令,聽其干囑,任自給由,使之無難來往之故,甚至有仍不還現,任便在家,或逃避過限,存沒無憑者,惡在其勘律懲惡之意乎?且各道定配人之初不赴配,而自秋曹直爲贖放,大是法外,吏胥之由是奸弄,被配者之無所顧忌,寧有如許法綱乎?年前筵飭之後,此弊又復如前云,一體嚴飭於秋曹及各道道臣,無至如前闊狹,自速不察之責,而守令之慢不遵法者,隨現論啓之意,分付,何如?上曰,各別申飭可也。出擧條左根曰,華城北屯,正廟乙卯,疏鑿之大陂池,而本府旣有西屯,又設此北屯,卽大聖人精義所寓,若洛邑瀍東澗西之意也,而兩屯民田漑灌,賴免旱乾之災者,今六十年矣。歲年旣久,修防漸忽,自臣待罪分司時,已見其汰覆淤塞,不成舊觀,比聞其所塡廢,過半成陸云,夫有堤堰處,濬滌補築,卽國典也,伏況此地此屯,何可一任其堙而復夷乎?本府財力,自來不敷,有難責之全當疏浚,限萬兩分排於戶惠廳及訓·禁·御三營下送,待今春,土脈瀜解,使之始役,凡防汰引流,期於久遠之方,使本府營邑,從長講究,西屯今雖稍勝於北屯,而形止之廣闊,比北屯爲倍蓰,則備禦防捍之策,亦不可疎忽,一體從長經紀之意,分付,何如?上曰,依爲之。出擧條左根曰,守令除朝辭赴任,卽道內或近傍他道,除其迎送往來之弊而然也,若越他道,不得不路由都下,則射恩下直之無敢或廢,分義卽然,而挽近此法寢廢,自南移西,自西北移東南,守令無難以除朝辭草記啓下者,極爲乖謬,此後一切禁斷之意,分付,因此而又有仰達者,守令之因促敎下去者,雖以某日下去懸錄,而還官遲速,初無關由,故往往有依舊瘝曠之弊,此後則促敎守令,還官遲速,令各該道臣報本司,以爲憑處之地,何如?上曰,申明舊規可也。出擧條左根曰,貢市之民,卽都下根本也,列聖朝以來,軫恤顧念,靡不用極,而猶慮其或有幽隱,輒有歲首詢瘼之擧,挽近以來,無市不凋弊,無貢不蕩殘,駸駸然莫可支保,究其病源,雖非一朝一夕之故,決不可任其渙散,莫之救藥也審矣。每於詢瘼所懷,如各司之例送求請,俱無限量也,進排物種之情費增加也,郞官胥吏之推貨誅求也,皆係忌諱,不敢提道於條列之中,遠道民隱之難於上達,猶爲切悶,而況輦轂咫尺之地,其不能訴冤者,寧不大加矜惻乎?令戶惠堂及諸有司堂上·貢市堂上,約日齊會于籌司,招集貢市諸民,詳詢其爲瘼條件,講究其救弊方略,成出笏記,就議廟堂,以爲從長措處,俾得祛弊安業之地,而今番動駕時,所懷捧置者,姑爲留俟,一體稟覆,何如?上曰,依爲之。出擧條左根曰,大小奉命之行,馹路自有科式,廚傳不爲迂回之故,前後申禁,具在事目,而至於赦文差員,則頒赦尤係嚴急,每聞其復命,輒不免淹滯云,論以法意,寧容如是,自今令政院,考其日字與程路,如或如前稽滯,則直捧禁推傳旨,施以枉道之律,而金吾罪人押去之都事,復命遲速,亦使之一體察飭,何如?上曰,嚴加申飭,毋或復踵前習可也。出擧條左根曰,公穀防納,必禁乃止之事,而年來以此提飭,亦非一再次矣。奈其奸利所在,內締外結,爲令長者,又從以朶頤染脂於其間,所謂晚裝氷泊云者,無非防納之利,爲其厲階而然矣。況都下市直,視此高低,譬如行潦之水,盈涸立著者乎,見今江氷將解,商舶行當四集,先從防納一事,申行禁斷,然後都下幾萬民命,可免方春頷顑之憂,以此意分付兩捕廳,使之各別譏探,以法從事,各邑現捉處,勿論石數多少,該守令,一依壬子勘配律施行,該吏及符同和應之京商輩,加倍刑配,何如?上曰,自有年來令飭,依所奏施行可也。出擧條左根曰,將臣中宿將耆艾之示以優恩,卽朝家盛典,而護軍柳相弼,屢經戎垣,年又最老,特授資憲之階,何如?上曰,依爲之。出擧條左根曰,咸陵君李敏敎,今則踐歷旣優,格例無礙,勳府有司堂上差下,何如?上曰,依爲之。出擧條左根曰,登科十年人,依定式陞六之意,分付銓曹,何如?上曰,依爲之。出擧條斗淳曰,臣於前後章奏,以有君無臣之意,略有敷陳,而今其國勢之岌嶪,民志之泮渙,比年前又不翅落落幾層者,此其故何也?殿下有求助之勤,而臣等不能對揚,殿下有翕受之勤,而臣等不能裨補,所事者惟簿書期會,瑣碎末務而已,紀綱則日以頹夷,駸駸然上凌下替,收拾不得,風俗則日以騷訛,懍懍乎內訌外潰,彈壓不去,貪虐無懲,生民塗炭,紛競成習,朝象睢盱,朱子曰,知如是爲病,不如是爲藥,凡此數者,爲有國必無幸之痼祟,而若其救藥之道,非有奇謀異策,萬化之源,所以敷治,苟聖明惕然奮發,慨然圖新,勿因循悠泛,勿苟簡容忍,信賞則勿靳疎逖,必罰則勿憚貴近,宮府一體,節用爲裕民之本,大小相維,命令爲孚民之要,而至於貪墨之懲,紛競之抑,惟在於藩臬按理,銓衡激揚之如何?而考其聲實,從以功罪之,則明德新民之功,莫有大於此者,而在殿下躬率而導之,初非高遠難行之事,惟聖明懋哉懋哉。上曰,節財懲貪誠好矣。而至於貴近,有何憚乎?上下勉勵,盡心民國,是予之望也。出擧條斗淳曰,文臣·守令,毋論堂上·堂下,二周年前勿許內移事,已有草記啓下,其在銓曹注擬,宜無違越定式之理,而至於前望特點,出於有隕之天,其間限內遞易者,往往有之,造化權度所運施,有非群下所敢輒爭,而數遞迎送之弊固自如,先甲後庚,有其令而無其擧則極矣。微忱耿耿,申此仰達,凡於前望中,時在外任人名下朔數懸錄處,深賜覽察而進退之焉,民邑幸甚,朝家命令之爲必行,亦幸甚矣。上曰,前望中內移,予豈無商量,民生困瘁,亦爲講究好矣。出擧條仍敎曰,守宰瓜限,不可不察,而其中貪墨之習,不可一任其恣橫也。斗淳曰,黜陟幽明之際,亶出於造化轉移之權,而限內數遞,則迎送之弊,不可不恤也。上曰,大臣就座。有淵曰,諸宰奏事。定鉉等曰,無所奏矣。有淵曰,玉堂所懷奏之。晠煥曰,臣以謏寡,猥忝論思,顧安有襪線之補,而區區願忠之誠,有不能自已,竊以聖學將就,爲今日第一義矣。昔程子有言曰,帝王之學,與儒生異,尙務得其要指之事業,苟得其要,擧而行之無難。眞德秀有言曰,人君之學,必知其要,然後有以爲用力之地,所謂得其要知其要者,亦有曰心而已,惟學可以養此心,惟敬可以存此心,惟君子可以維持此心,三者交致其力,則聖心湛然如日之明,如水之淸,物欲不能奪矣。然則心爲爲學之本,而養之存之,是得其要也,知之行之,是致其力也,以是心措之事業,則大學所謂修身齊家治國平天下,不外是矣。伏願留心澄省焉。上曰,所陳甚好,當留念矣。出擧條有淵曰,臺諫所懷奏之。孝正曰,臣於月前,忝居儒臣之列,猥登前席,以聖學事,略有所達矣。曾未幾何,又叨臺銜,得進於方寸之地,何敢以見職自居,妄有敷陳之說,而見今三陽回泰,萬品昭蘇,此正大聖人奉答天心,發政施仁之時也,殿下以神聖之姿,承熙洽之運,春秋鼎盛,睿學光明,其於治法政謨,固無待加勉,而兢兢一念,不自滿假,愛民之誠,崇儉之意,丁寧懇惻,屢發於絲綸之間,八域臣民,莫不欽仰攢頌,殷家子惠之化,夏禹菲卑之風,庶幾可見,德可謂至矣。治可謂成矣。然夫以唐堯之聖,尙立誹謗之木,周成之明,猶有黜陟之政,則開言路擇守令,卽當今之急務也,言路有壅,則政令之治忽難尋,守令〈之〉非人,則生民之懷保無策,伏願克審克愼,無曰德已至矣。而只憂一言之不聞,治已成矣。而惟思一夫之失所,俾功化有始有終,用光我邦籙,用保我天命,用基我泰平萬世之業焉,治國之道,不外是,而成就之源,實在於講學,蓋學日進則德日新,德日新則治日盛矣。天時向㬉,和晷漸舒,隻日之工,三晝之接,勿拘程度,不少間斷,則言路不待開而自開,守令不求擇而自擇,三代雍熙之俗,郅隆之化,不難致矣。伏願懋哉懋哉。上曰,以臺諫之職,陳勉出於至誠,予當銘念矣。出擧條上曰,史官就座。仍命大臣先退,又命退,諸臣以次退出。
甲寅正月二十日辰時,上御熙政堂。日講入侍時,右議政趙斗淳,日講官金學性,參贊官徐相鼎,檢討官林翰洙,假注書李晚耆,記注官白文振,記事官朴道彬,各持詩傳第八卷,以次進伏訖。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李豐翼啓曰,右副承旨徐相鼎,今日不爲仕進,卽爲牌招,何如?傳曰,允。
吏曹啓曰,成均館典籍李時夏,除拜過限不上來,依例改差,何如?傳曰,允。
義禁府啓曰,忠淸水使徐箕淳,卽其地定配事,命下矣。忠淸道保寧縣定配,而依例發遣府都事,押送配所,何如?傳曰,允。
以咸鏡監司趙秉駿狀啓,罪人李佐熙,德源府到配事,傳曰,飭已施矣。分揀放送。
吏曹啓目粘連,觀此禮曹參判李謙在上疏,則以爲,臣所帶春秋之銜,與領事臣金左根,有娚妹應避之嫌,揆以格例,在下當避,伏乞亟命選部,照例遞改亦爲白有臥乎所,相避之法,在下當遞,李謙在兼帶同知春秋館事之任,似當許遞是白乎矣,宰臣所帶遞仍當否,臣曹不敢擅便,上裁,何如?啓依回啓施行爲良如敎。
領敦寧金汶根箚曰,伏以,甫竣試役,歸伏私次,數日觸寒奔走之餘,素患風眩之祟,從以添劇,頭目旋轉,尋丈之不得辨別,肢體麻痺,咫尺焉不能變動,明日尙方監進之役,臣忝在提擧之任,固當蹶趨參之不暇,而以若委淹之狀,萬無彈束之望,悚恧之至,如添一病,且臣所帶軍器·宗簿之爲綦且重焉,尤非閒司漫職之比,則其不可一日虛縻,徒爲養疴之坊也審矣。用敢略入文字,仰瀆崇嚴,伏望聖慈,將臣三提擧之銜,竝賜遞改,俾有以安意調治,實天地父母生成之大惠也,取進止。答曰,省箚具悉卿懇,愼節奉慮,所辭宗簿·尙方兩提擧之任,今姑勉副,卿其安心調理。
禮曹參判李謙在疏曰,云云。答曰,省疏具悉。疏辭,下該曹稟處。
甲寅正月二十一日午時,上御熙政堂。日講入侍時,日講官金大根,參贊官李豐翼,侍讀官兪晠煥,假注書孟道植,記注官白文振·白時殷,各持詩傳第八卷,以次進伏訖。
上在昌德宮。停常參·經筵。
大妃殿誕日,大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。
大妃殿,內閣·政院·玉堂·朝廷二品以上·六曹堂上單子問安。答曰,知道。
備忘記,慶尙右兵使李鍾赫下直,長弓一張,長箭一部,片箭一部,筒兒一箇賜給。
傳曰,都承旨許遞,前望單子入之。
承旨前望單子入之,李源命落點。
傳曰,宗簿提調·尙衣提調有闕之代,前望單子入之。
傳曰,左承旨權用脩,除拜已久矣。何日肅拜與否,知入。
傳曰,忠淸水使徐箕淳定配分揀,仍令以補外,使之除朝辭,卽速往赴。
傳曰,上京守令之謂以還下去,逗留而不卽下去者,自吏曹申飭下送。
傳曰,法司堂上有闕之代,政官牌招開政。
宗簿提調前望單子入之,領敦寧金汶根落點。
尙衣提調前望單子入之,領敦寧金汶根落點。
吏曹啓曰,德原府使申命漢,親病沈重,不得下去云,改差,何如?傳曰,允。
又啓曰,恭陵參奉徐相祖呈狀內,矣身祖父,年迫九耋,氣息凜綴,其在情理,萬無離側之望,而莫重陵直,不可久曠,卽速入啓遞改云,其情理旣如是,則有難强令供職,改差,何如?傳曰,允。
又啓曰,成均館典籍安國鎭,除拜後,過限未肅拜,改差,何如?傳曰,允。
又啓曰,鐵原都護府使,今當差出,而本府以防禦重地,不可不擇差,他道守令,竝擬,何如?傳曰,允。
有政。吏批,行判書尹定鉉進,參判朴齊憲,參議鄭翊朝,竝牌招不進。以尹秉鼎爲掌令,徐英淳爲刑曹判書,成原默爲知經筵,金始淵爲同春秋,徐瑀淳爲監察,權鍾祿·金瑛默爲典籍,趙秉和爲恭陵參奉,李基爲全羅都事,洪吉謨爲鐵原府使,行護軍柳相弼,今超資憲,特授資憲階事承傳,故郡守趙鎭大贈吏參例兼,故承旨趙昌逵贈副提學例兼,已上同知趙最淳兩代,故學生尹致孝贈童敎,孝行卓異贈職事,承傳。
再政。以李容殷爲副校理,鄭學範爲禁府都事,金輔鉉爲南陽府使,吳宅善爲德源府使,兼養賢主簿單權鍾祿,贈吏參成老柱贈吏判例兼,贈吏議成德游贈吏參例兼,贈僕正成光錫贈吏議,已上知經筵成原默三代。
三政。以金炳㴤爲執義,李敦相爲引儀。
兵批,判書徐念淳,參判韓兢人,參議李羲俊病,參知黃晦瑛入直進。以韓聖燁爲白峙僉使,金炳阮爲順天監牧官,同知單趙最淳,僉知三單徐麟輔·裵維震·具稷元。
弘文館啓曰,校理尹秉鼎,移拜掌令,上番闕直,事甚未安,應敎成載球,副應敎鄭錫朝,校理兪晠煥,副校理李承游·李崙夏,竝卽牌招,推移入直,何如?傳曰,允。
以應敎成載球,副應敎鄭錫朝,校理兪晠煥,副校理李承游·李崙夏牌不進罷職傳旨。傳曰,只推。
禁衛營啓曰,本營軍色從事官李崙夏,身病甚重,勢難察任,今姑改差,何如?傳曰,允。
甲寅正月二十二日辰時,上御熙政堂。日講入侍時,日講官李㘾,參贊官金有淵,檢討官林翰洙,假注書孟道植,記事官朴道彬·李承游,各持詩傳第八卷,以次進伏訖。
上在昌德宮。停常參·經筵。
金炳雲啓曰,同副承旨金有淵,今日不爲仕進,卽爲牌招,何如?傳曰,允。
備邊司啓曰,頃因嶺南狀啓,大同木,尤甚邑限三分一代錢之意,覆啓行會矣。卽見該監司曺錫雨狀啓,則復陳綿農判歉之狀,仍請綿布邑大同木,一竝以純錢代捧事,令廟堂稟旨分付矣。尤甚邑木邊昨秋許代,旣有分數,而綿布邑一竝純錢之請,今又備陳其狀,則要之紅女空杼,不得如例輸發而然也,民情不可不恤,國計不可不念,大同木,限折半代錢之意,知委本道,何如?傳曰,允。
又啓曰,犯逋守令之自該道請囚家僮,使之徵出,定式所在,而近來率多違越,或乍囚旋釋,稱以保授,或諉以在鄕,仍不誰何,百計規免,不一其端,債帳自如而無意辦納,因循日月,置之相忘,事之所由正,法之所由施,不當解弛之如是,豈不大可寒心,究其當初欠逋,無非軍還布所需,則畢竟收納,在所不已,他日貽害民間,灼然可見,亟令秋曹,一竝刻期嚴督,在鄕者發關本道,一體督捧之意,分付,何如?傳曰,允。
禮曹啓曰,郊壇,四孟朔遣禮郞,看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
以同副承旨金有淵牌不進罷職傳旨。傳曰,只推。
以咸鏡監司趙秉駿狀啓端川等邑人命渰死事,傳曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
義禁府照目粘連,長連前縣監李完世矣本府議啓內,無論加下與公逋,雖已準報,當初犯用之罪,難以參恕,以此照律罪,杖八十收贖,奪告身三等,海南前縣監權最煥,稅船晚裝,已違定例,跨歲就囚,尤當重勘,以此照律罪,杖一百收贖,告身盡行追奪,固城前縣令李敏樹,配囚逃躱,已在前官,而詗捕之過限,報營之遲緩,難免溺職,以此照律罪,笞五十收贖,解見任別敍,竝只私罪,奉敎依允爲旀,竝只功議各減一等爲良如敎。又照目粘連,訓鍊主簿李奎興矣本府議啓內,省記外入直,實由交替之不來,以致試牌之遲滯,稽忽之罪,在所難免,梁漢楗矣本府議啓內,旣呈省記,不爲就直,雖諉下屬之初不知委,法意攸在,有難曲恕,竝以此照律罪,竝笞五十收贖,解見任別敍,竝只私罪,奉敎依允爲旀,竝只功減一等爲良如敎。
甲寅正月二十三日辰時,上御熙政堂。日講入侍時,日講官徐戴淳,參贊官李豐翼,檢討官李建春,假注書李亨會,記事官朴道彬·李承游,各持詩傳第八卷,以次進伏訖。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
忠勳府啓曰,本府書寫忠義衛劉錫瓜滿代,以李秉羲差下,依例假郞廳稱號,何如?傳曰,允。
刑曹啓曰,卽接黃海監司金泳根文移,則長淵縣,徒一年半定配罪人私婢鐵任限滿云矣。取考曹上配案,則鐵任以拔劍擬刺,抗拒不報罪,壬子七月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又啓曰,卽接江原監司吳取善文移,則狼川縣徒一年半定配罪人金道汝限滿云矣。取考曹上配案,則道汝以毆打農圃直罪,壬子八月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
甲寅正月二十四日辰時,上御熙政堂。日講入侍時,日講官李敦榮,參贊官李豐翼,侍讀官李崙夏,假注書孟道植,記事官朴道彬·李承游,各持詩傳第八卷,以次進伏訖。上曰,史官分左右。上開卷,仍讀前受音一遍訖。敦榮讀自維此王季,至下民之王,仍奏釋義訖。上命授書算于敦榮,上讀新受音十遍訖。敦榮還納書算。上曰,文義以次奏之。敦榮曰,畔援歆羨之畔者,疎而離之也,援者,親而附之也,歆者,欲之動乎中也,羨者,心之慕乎外也,一或有是,則必流於人欲之私,凡所云爲,皆肆情而循物也,此聖凡之所繇分也,此詩方述文王造周之大功業,自伐密伐崇始,而却從無然畔援,無然歆羨,上說起以明文王初無一毫之私,其德之中正剛大,卽此可知也,凡說文王德處,常加參究,作爲今日踐履,則非但臨文貫習,必無書自書之歎,其於聖躬進修之工,大有益焉,惟殿下念哉?上曰,帝謂文王何謂也?崙夏曰,此章內帝謂文王四字,最宜翫味,而聖詢及此,欽仰萬萬矣。夫上天高高,無聲無臭,初無謂之之可形,而文王純一之德,與天無間,無援無羨,不溺於私欲,先知先覺,以造乎道極,理與天合,道與天配,雖非諄諄然誘之,其相與之際,有若面命,雖非亹亹然道之,其感應之妙,無異口授,此乃文王之德之至,而形容其天命之申複丁寧也,惟我殿下,必以文王爲法,以德則純亦不已,以學則緝熙敬止,以之合天理配天道,則上天默佑之命,不啻若帝謂文王矣。伏願體念焉。豐翼曰,云云。上掩卷,仍命史官就座,又命退,諸臣以次退出。
上在昌德宮。停常參·經筵。
藥房都提調朴永元,提調金炳冀,副提調李源命啓曰,伏未審日間,聖體若何,寢睡·水刺之節,何如?臣等率諸御醫,趁早入趁,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
李豐翼啓曰,右副承旨徐相鼎,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,全州營將李敎承,幕嶺萬戶文聚角下直,各長弓一張,長箭一部,片箭一部,筒兒一箇賜給。
傳曰,在外承旨許遞,前望單子入之。
承旨前望單子入之,李元會落點。
以右副承旨徐相鼎牌不進罷職傳旨,傳曰,只推。
執義金炳㴤啓曰,臣言議風采,本不合於淸朝耳目之任,而亞憲除旨,忽下於夢想之外,召牌荐降,感恩怵義,雖不得不張皇出肅,而第念臺閣之與廟堂相可否,法意則然,時相子侄之居是職者,曾有引避,輒蒙恩諒矣。臣季父方帶議政之銜,今臣見職,義難蹲冒,請命遞斥臣職。答曰,依啓。
訓鍊都監·禁衛營·御營廳啓曰,北岳近處虎獵砲手,頃已撤還矣。又有虎跡云,故極爲警心,送校看審,則果如所聞,善放砲手各四十名,將校領率,明日爲始,更爲行獵之意,敢啓。傳曰,知道。
禁衛營啓曰,謹依本營兼內吹今春等習角賞單啓下,洪道吉等十一名處,木綿各一疋施賞之意,敢啓。傳曰,知道。
御營廳啓曰,本廳兼內吹今春等習角賞格,謹依單子判下,金順吉等十一名處,各木二疋施賞之意,敢啓。傳曰,知道。
王若曰,書曰民惟邦本,本固邦寧,其本安然後邦國亦賴以爲安,是以自古明王,莫不以安民,爲固本之道矣。至於飢寒之極,勞苦之甚,閭里之愁歎日聞,蔀屋之徵斂歲加,此其故何也?職由貪墨之不祛焉耳。夫貪墨之害,甚於洪水猛獸,剝割我赤子,蕩析我赤子,肥已營私,滔滔皆是。哀我無告之民,究竟塡于溝壑而莫之恤也,則所謂安民固本之義,果安在哉?肆自御極以來,深究此弊,前後令飭,不翅申嚴,而終未見實效之所著,一則寡躬之咎也,二則寡躬之咎也。日前大臣所奏,明白痛切,可使貪官墨吏,革心改圖。繼自今毋論方伯·守令,如有以贓汚入聞者,斷當施以加倍之律,各別知委,誠心對揚,庸答予如傷若保之念事,自政院下喩于八道道帥臣,四都留守,使之一體知委於字牧之官。
甲寅正月二十五日辰時,上御克綏齋。藥房入診,日講同爲入侍時,都提調朴永元,提調金炳翼,副提調李源命,檢校待敎李容殷,假注書孟道植,記事官朴道彬·李承游,判府事朴永元,知事金鍏,參贊官李豐翼,檢討官李建春,假注書李亨會,記事官朴道彬·李承游,各持詩傳第八卷,以次進伏,醫官鄭有曾·金榘·安光杓·金濟慶,進伏楹外訖。上曰,史官分左右。永元進前問候訖。奏曰,醫官待令,使之入診乎?上可之。有曾等以次診候,退伏楹外訖。永元顧謂醫官曰,脈候奏之。有曾等奏曰,脈候左右三部調均矣。上命醫官先退。永元曰,堂下內醫久勤者,筵稟加資,多有已例矣。內醫李宗德·崔好植·卞晢淵加資,其代前內醫金慶勳,依例還屬,外醫南基文·鄭在晚,竝差下,何如?上曰,依爲之。出擧條上命藥院先退,仍開卷,上讀前受音一遍訖。鍏讀自帝謂文王,止皇矣八章,仍奏釋義訖。上命授書算于鍏,上讀新受音十遍訖。鍏還納書算。上曰,文義以次奏之。鍏曰,以下缺永元曰,此章言帝謂文王,天豈諄諄然命之哉,文王之德,合於天心,文王之事,合於天理,故曰若天之命之使之也,天生烝民,必命有德,作之君師,中庸曰,大德必受命,堯·舜·禹·湯·文王是已。合天理順民心,此之謂大德,而順民心,卽所以合天理也。故曰天視自我民視,天聽自我民聽,民心所歸,卽天命所在也。孔子曰惟天爲大,惟堯則之,孟子曰,舜有天下也,天與之,言禹之事曰,天與之賢則與賢,書贊成湯之德曰,天乃錫王勇智,此堯·舜·禹·湯之德合於天,而天命之也。堯之時,百姓含哺鼓腹,擊壤而歌,舜之治,彈五絃歌南風之詩,解民慍而阜民財,禹之治水之功,地平天成,六府三事允治,而至於下車泣辜,恥其民不如堯·舜之民,湯代虐以寬,子惠困窮,故東面而征,西夷怨,南面而征,北狄怨,此堯·舜·禹·湯之德,被於民而民順之也。今夫文王之德之純,與天爲一,而其治則發政施仁,必先鰥寡孤獨四者,壽考作人之化本於此,八百年基業本於此。其曰不大聲以色者,非恭默無爲,而聖功神化之極,如天之雨露時降,萬物涵育,便無形跡之可尋也。上天之眷顧付卑於文王,其理之不忒,不待詩人之詠歎而可知也。鄒聖曰,三代之得天下也以仁,失天下也以不仁,天之命有德討有罪,豈有私哉?在仁與不仁二者矣。仁不可盡言,而其要則在愛民安民而已。伏願如是推類而體驗焉。仍奏曰,臣纔以安民之義仰陳,而伏覩御筆書安民二字揭殿閣,此實萬世無疆之福。然而有安民之心,須當行安民之事,敢問何如可以安民乎?上曰,不擾民似可安民也。永元曰,聖敎誠然,而不但不擾而已,必懷保撫恤,使之安生樂業,須先節儉,然後可以薄賦斂而民安也。上曰,國賦常有定數,取民不踰其制,則斯可乎?永元曰,此未可曰薄賦斂。古昔聖王,有賜民田租之事,列聖朝以來,雖正貢常賦,每有蠲減之惠澤,遇水旱饑饉,則發倉粟而賑之,捐帑財而賙之,此由於節用崇儉,財足而府庫充溢故也。若取民不踰制而止,則其何以惠及民生乎?且欲保民則必懲貪墨,以祛其剝害,愼擇方伯·守令,俾盡其懷保也。上曰,然矣。永元曰,今日所講自止太少,一章三分,亦不稱當矣。上曰,再昨自止以三章付入,故以致今日自止之太少矣。永元曰,此後則大篇分二次爲自止,似好矣。上曰,如是果好矣。永元曰,今則春晷漸長,更行召對焉。監法善政,莫如講討史書,諮詢治務,莫如頻接臣隣,召對之頻御,兩得其資益矣。上曰,召對當爲之矣。上命史官就座。上曰,前壁所書龍字,卽予近來所書,卿曾見之乎?永元曰,臣曾已仰瞻矣。敦厚典重之體裁,寬大活動之氣像,非凡人所能窺測,臣退而攢頌之矣。古人以書字謂心畫,心正則畫正,又謂之心象,心和則發之翰墨,氣像亦好矣。上曰,諸臣皆仰瞻可也。諸臣仰瞻訖。上曰,大臣曾未受御筆之賜乎?永元曰,未曾受賜矣。上曰,非必大字也,雖小字當爲書下,而今則適無所書,從當書下矣。永元曰,若蒙下賜,則小臣之榮耀大矣。上命大臣先退,又命退,諸臣以次退出。
上在昌德宮。停常參·經筵。
傳曰,吏曹參判有闕之代,前望單子入之。
吏曹參判前望單子入之,李㘾落點。
以司謁口傳下敎曰,良娣墓墓碣文,永恩府院君製進,書寫東寧尉爲之。
備邊司啓曰,卽聞左捕廳,有打斃兩人命之事,究其自來行己,兩人之至於杖斃,固無足深惜,而旣非賊情所關,則一捕將之擅殺人命,非但後弊難言,律以法義,萬萬駭聽。左邊捕盜大將李景純,姑先施以刊削之典,何如?傳曰,允。
政院啓曰,左邊捕盜大將李景純,施以刊削之典事命下矣。捕將重任,不可一刻暫曠,在前如此之時,有他邊大將兼察之例,今番則何以爲之,而所帶摠戎使之任,亦不可一刻無摠察之人,何以爲之?敢稟。傳曰,他邊大將兼察,摠戎使,御將兼察。
又啓曰,左邊捕盜大將他邊大將兼察,摠戎使御將兼察事命下矣。兼察左邊捕盜大將,兼察摠戎使柳相弼,卽爲牌招聽傳敎,何如?傳曰,允。
兵曹啓曰,今月二十九日一內禁軍番次,而該番將吳吉善,身病猝重,無望供職,改差,其代依承傳,口傳擬入,何如?傳曰,允。
又啓曰,內禁衛將柳冕儉,時無職名,依例口傳付軍職以入之意,敢啓。傳曰,知道。
兵曹口傳政事,以柳冕儉爲內禁將。
訓鍊都監啓曰,本局兼內吹今春等習角賞格,謹依判下單子,木綿二十四疋施賞之意,敢啓。傳曰,知道。
備邊司,摠戎使柳相弼·徐相五·徐熹淳。
吏曹參判朴齊憲疏曰,伏以,歲籥載新,天休滋至,長樂騰萬年之祝,春和頒十行之綸,臣民慶忭,中外惟均。仍伏念,臣於見職,何嘗有萬分一堪承之望,而中批特恩,辭不獲命,黽勉趨膺,居然月易而歲已換矣。間亦一再行政,以效代斲之勞,徒爲露疣之資,循省恧蹙,無以自解。古人所謂投閑置散,乃分之宜,卽爲臣準備語也。況今新舊儲望,俊英林立,臣何可苟然蹲冒,重爲物議之嗤點乎?此已臣宜去之一,而又於日前,觸冒寒感,頭疼身熱,竟夜喘嗽,宛轉床玆,萬無時日間蠢動之望,坐事違傲,冞增惶阨。玆敢忙陳短章,仰瀆崇嚴。伏乞聖明,念重任之不可虛縻,察臣情之非出假托,劃賜遞免,以便公私,仍治臣瀆擾之罪,以昭法紀焉。答曰,省疏具悉。所請依施。
甲寅正月二十六日辰時,上御熙政堂。日講入侍時,同知事李裕元,參贊官李元會,侍讀官李崙夏,假注書孟道植,記事官朴道彬·李承游,各持詩傳第八卷,以次進伏訖。上曰,史官分左右。上開卷,仍讀前受音一遍訖。裕元讀自經始靈臺,止靈臺四章,仍奏釋義訖。上命授書算于裕元,上讀新受音十遍訖。裕元還納書算。上曰,文義以次奏之。裕元曰,四方高者曰臺,上平無屋,望氣顯著,而高爲九仞,極陽之數也。臺下有囿,囿內有沼,飛走如在山林則各自適也,潛鱗如在江湖則皆生趣也,是慶流及物,不驚而安處也。今此詩人全旨,在於天下泰和,萬物遂性,閒閒敍述,先言庶民子來,次言恩及動植,在臺在囿,觀沼幸學,聲音節奏之間,條理皦如,大射行禮之處,肅雍和鳴,摠是一時盛事。今殿下法文王日昃之勤,體唐堯廣運之德,鳥獸咸若之化,萬物咸化之功,自底於今日。崙夏曰,遊豫勞民,聖王之所戒,文王豈爲是哉?然而國之有臺,不可已之役,其實則非勞民也,望察觀遊,不可廢之事,其實則非遊豫也。而文王猶慮夫煩民之力,故戒令勿亟,而民之樂赴,如趣父事,此所謂以民力爲臺爲沼,而民歡樂之者也。歷代之君,往往作無益之役,使民不以其時,耽于觀之樂,遊豫不以其度,其視夫文王靈臺之事,不啻若天淵矣。元會曰,缺上曰,此詩不在孟子耶?裕元曰,缺上曰,靈臺何謂也?崙夏曰,神之精明,謂之靈,文王之臺,雖以民力爲之,而民反歡樂,不日成之,故加之以美名也。又奏曰,臺之速成,出於民心則可,出於王心則不可。蓋文王之化,不惟及於民而已,又有以及於物,故爲飛走者在靈囿而樂其爲飛走,爲潛鱗者在靈沼而樂其爲潛鱗,不驚不撓,各遂其性,古人所謂至治之世,鳥鵲之巢,可俯而窺者,卽此可見矣。又奏曰,辟雍之辟字,與璧字同義,水之旋邱,如璧體之外圓內方,故謂之辟雍,而以水旋之者,以節觀者之意也。上曰,諸侯之泮宮,亦此制耶?裕元曰,缺上曰,矇瞍奏公,所奏者何事耶?崙夏曰,瞽者能審於音聲,故古者以爲樂師,而奏樂卽其事也。裕元曰云云。上曰,後二章與前二章不同,而可述民樂之詞也。崙夏曰,臺池鳥獸鍾鼓之樂,文王未嘗獨樂,而必與民同之也。上掩卷,仍命史官就座。又命退,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳雲啓曰,左副承旨李豐翼,同副承旨金有淵今日不爲仕進,竝卽牌招,何如?傳曰,允。
傳曰,明陵·翼陵酌獻禮時,竝大臣進去。
禮曹啓曰,臣洙根與戶曹判書臣金炳冀,進詣皇壇奉審,則奉室風遮大草芚一浮,懸竹二箇,饌卓巾一件,小牲匣蓋具一坐竝破,改備,鍮甑蓋具一坐破,添鐵修補,壇上油遮日六浮,道里具內五張,從享位油遮日二浮,道里具內一張竝破,改備事,分付各該司,何如?傳曰,允。
備邊司,摠戎使改望,尹義儉·白殷鎭·金汶根。
備邊司,以李熙炯爲摠戎使。
兵曹,摠戎使單李熙炯。
兵曹,以李熙炯爲左邊捕盜大將。
政院啓曰,新除授摠戎使李熙炯,卽爲牌招,傳授密符及敎諭書,何如?傳曰,允。
又啓曰,新除授左邊捕盜大將李熙炯,卽爲牌招,傳授命召及大將牌·傳令牌,何如?傳曰,允。
以左副承旨李豐翼,同副承旨金有淵牌不進罷職傳旨,傳曰,只推。
吏曹口傳政事,以趙陽元爲宗廟直長。
領敦寧金汶根箚曰,伏以,臣於日前,猥陳狗馬賤疾,特蒙兩提擧鞶遞之恩,曾未幾何,前望天點,復及於臣,臣於病伏昏囈之中,惶霣感祝,不知所以爲措。仍伏念,明陵·翼陵酌獻禮攝行之成命已下,而臣亦奉有恩旨,行將進去矣。第臣病情,分無所減,頭目旋轉,猶夫昔也,肢體麻痺,猶夫昔也,房闥動作,尙難自力,鞍馬驅馳,尤非可論,目下委淹之狀,判無時日蘇完之望。臣若徒懷嚴畏,不一陳暴,則是自阻於仁覆之下也,臣何敢焉?玆用短章,仰干聰聽。欲望聖慈,亟賜變通,俾重祀典,仍治臣瀆擾之罪,千萬幸甚。取進止。答曰,省箚具悉卿懇。愼節奉慮,獻官之任,當令變通矣。卿其安心調理。
甲寅正月二十七日辰時,上御熙政堂。日講入侍時,日講官徐有薰,參贊官李元會,檢討官張龍逵,假注書李亨會,記事官朴道彬·李承游,各持詩傳第八卷,以次進伏訖。
上在昌德宮。停常參·經筵。
義禁府啓曰,卽接永川縣監徐兢淳牒報及成冊,則謀反大逆不道罪人守禎應坐諸人,査出報來矣。守禎妾子三東,年十四懸錄,以年未滿,依律文免絞,咸鏡道鍾城府緣坐爲奴,妾玉蓮全羅道海南縣,次女英珠靈巖郡竝爲婢,弟守祐平安道順川郡,侄毛弄价川郡,竝流三千里安置,而右罪人等俱囚本縣獄,依例令刑曹押送配所,妹守任,長女奇珠,旣已出嫁懸錄,竝依律文免緣坐,何如?傳曰,允。
又啓曰,守禎應坐之類,亦自該道査出牒報,而守禎弟守祥,居在善山地,去十二月初二日,已爲逃躱,而方譏捕云矣。緣坐罪人之如是失捕,事未前有,極爲痛惋,各別譏詗,期於捉得後報來之意,分付該道臣,何如?傳曰,允。
以司謁朴永起手本,別監申在默,被打於中樞府使令李學仁事,傳曰,令秋曹査實以入。
刑曹啓曰,昨冬因備邊司啓辭,停滯氷泊之各邑稅穀船沙格輩,嚴刑二次,遠地定配事命下,而詳考該道裝發狀本月日,則羅州牧大同第八船,務安縣大同第一船,咸平縣大同第二船裝發,在於昨年九月晦間,羅州牧大同第五船裝發,在於十月念間,務安縣大同第二船裝發,在於十一月初矣。打計程站,則氷泊前足可來到,而逗遛淹滯,終不上來,故捉上勘處事,自臣曹草記蒙允,而羅州第八船沙工金仁福,格軍鄭仁成等,先爲押上矣。各嚴刑一次後,仁福平安道龜城府,仁成咸鏡道洪原縣定配所,而待栲限加刑押送,餘外沙格,待捉上鱗次擧行。雖以各船主輩言之,不善操飭,致此淹留,不可仍置,竝自臣曹,考律重勘。至若淸風府田稅,江水旱淺,初不發船,明有可據,海南縣大同第二船,尙無裝發之報,羅州牧大同第一船二船,非但初不裝載,罪在該邑,文狀有據,三船沙格竝分揀,該牧監色捉上勘律,靈巖郡大同第二船,初不受載,專由於奸鄕猾吏云,康津縣田稅第二船瞞報裝發,亦是該邑所爲云,俱難遙度,故已令行査,待其報來,決處之意,敢啓。傳曰,知道。
又啓曰,以司謁朴永起手本,別監申在默被打於中樞府使令李學仁事,傳曰,令秋曹査實以入事命下矣。李學仁捉來,與被打掖隷申在默,頭面査實,則學仁所供內以爲,渠因公故入闕之時,爲在默推擠,以此含憾,伊後幾日,忽逢於路上,不無宿憤,扶執言詰之際,在默所着之衣笠,未免破傷,避走之時,自爾仆身,渠則別無犯手云。在默所供內以爲,渠之入番時,學仁遮攔於隨行傳命司謁之路,故揮手却之,因此含嫌,及其路逢之時,多率無賴,無限亂打,至於衣笠扯傷,運身末由云矣。觀此兩供,當初事端,咎在學仁,而敢逞前日不當之私憾,成群要路,罔念紅衣草笠之所重,肆意裂破,從又亂打,已極罔赦,而徒黨則諉諸路人,敺打焉游辭澷漶,究厥所爲,轉益狡惡。所當依律勘處,而旣伏承査實以入之命,上裁,何如?傳曰,觀此査實以入,則於此等微細事,雖欲無言,而紀綱所在,不可不言。紅衣王人,恣意亂打,則況於閭里殘民乎?極爲痛惋。此漢嚴刑遠配,申在默卽爲放送可也。
甲寅正月二十八日辰時,上御熙政堂。日講入侍時,日講官金大根,參贊官李豐翼,檢討官張龍逵,假注書孟道植,記事官朴道彬·李承游,各持詩傳第八卷,以次進伏訖。
上在昌德宮。停常參·經筵。
藥房副提調李源命啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而領議政金左根無時急稟定事,左議政未差,右議政趙斗淳有身病,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
政院啓曰,卽者掌令崔尙儒,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
奎章閣啓曰,明日卽奎章閣朔奉審日次,臣進詣擧行之意,敢啓。傳曰,知道。
兵曹啓曰,今番庭試武科初試二所榜目中閑良李配永,以忠淸道沔川之人,冒稱淸北別付料軍官,肆然呈單,至於入格,奸狀現發,爲先拔去,原榜目中付標以入,而其罪狀移法司照律嚴處,何如?傳曰,允。
又啓曰,宣傳官趙台顯·李容熙,俱以病難供職,呈狀乞遞,竝改差,何如?傳曰,允。
傳曰,發遣吏郞,諸執事淸齋與否,摘奸以來。
傳曰,明日出宮門路,以萬安門爲之。
刑曹啓曰,義禁府啓辭內,卽接永川縣監徐兢淳牒報及成冊,則謀反大逆不道罪人守禎應坐諸人,査出報來矣。守禎妾子三東,年十四懸錄,以年未滿,依律文免絞,咸鏡道鍾城府緣坐爲奴,妾玉蓮全羅道海南縣,次女英珠靈巖郡,竝緣坐爲婢,弟守祐平安道順川郡,侄毛弄价川郡,竝緣坐流三千里安置,而右罪人等,俱囚本獄,依例令刑曹押上配所,妹守任,長女奇珠,旣已出嫁,竝依律文免緣坐,何如?傳曰,允事命下矣。緣坐罪人三東等,方囚永川獄,依例押送配所事,分付道臣之意,敢啓。傳曰,知道。
掌令崔尙儒疏曰云云。答曰,省疏具悉。爾其勿辭往護。
甲寅正月二十九日辰時,上御熙政堂。日講入侍時,領議政金左根,日講官徐戴淳,參贊官李元會,檢討官姜晉奎,假注書李亨會,記事官朴道彬·李承游,各持詩傳第八卷,以次進伏訖。
甲寅正月二十九日申時,上御熙政堂。召對入侍時,參贊官李豐翼,檢校待敎李容殷,侍讀官兪晠煥,檢討官姜晉奎,假注書孟道植,記注官白文振,記事官李承游,各持通鑑第八卷,以次進伏訖。日記廳堂上金春熙,郞廳閔哲勳趙秉健。
上在昌德宮。停常參·經筵。
親傳番祝,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,還宮門路,以協陽門爲之。
傳曰,禮房承旨,馳詣景慕宮,奉審摘奸以來。
禮曹啓曰,永禧殿酌獻禮,每於間二年仲春,稟旨擇吉事,曾有定式矣。酌獻禮吉日,以何間推擇乎?敢稟。傳曰,今月旬後念前擇入。
又啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,當詣仁陵親祭矣。日字以來月旬間擇入。
又啓曰,今二月二十七日,翼宗大王追上尊號,王大妃殿加上尊號,憲宗大王追上尊號,孝顯王后追上尊號,大妃殿加上尊號,合五慶慶科庭試文科,親臨與命官,何以爲之,而處所以何處擧行乎?敢稟。傳曰,親臨磨鍊,處所春塘臺爲之。
傳曰,永禧殿酌獻禮後,當詣儲慶宮展拜矣,該房知悉。
傳曰,仁陵親祭後,當詣長陵展謁矣,該房知悉。
傳曰,仁陵親祭後,當詣全溪大院君墓所展拜矣,該房知悉。
傳曰,大院君墓所展拜後,還宮作路,當以木果亭爲之矣。以此永爲磨鍊。
政院啓曰,翰林召試被選當次人趙秉協,薦狀公事啓下矣。令該曹口傳單付,牌招入直,何如?傳曰,允。
吏曹口傳政事,檢閱單趙秉協。
政院啓曰,今甲寅年京外守令·邊將薦擧單子缺張,依例捧入,而其中應薦不薦人,令該曹察推,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而親傳香相値,不得設行之意,敢啓。傳曰,知道。
兵曹啓曰,來二月初二日景慕宮春享大祭時,守門當爲塡差,而本曹郞廳,都摠府郞廳,除入直與呈辭受由·在外,排擬苟艱,依定式軍門將官,代差以入之意,敢啓。傳曰,知道。
又啓曰,今二月十三日大駕詣永禧殿親行酌獻禮,儲慶宮展拜時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,太廟展謁例磨鍊,禁營留陣。
傳曰,常溪君緬禮,在於今月云,擔舁軍,自本道題給,伊日遣內侍致祭。
傳曰,卽見放未放回啓者,則無難請放,若是夥多,豈有如許事體乎?此不可無警,刑曹判書徐英淳,施以罷職之典。
傳曰,刑曹判書有闕之代,前望單子入之。
禮曹啓曰,以永禧殿酌獻禮取稟草記,傳曰,旬後念前擇入事命下矣。酌獻禮吉日,令日官李秉洪推擇,則今二月十三日,十九日俱吉云,以何日定行乎?敢稟。傳曰,以十三日爲之。
又啓曰,以陵幸取稟草記,傳曰,當詣仁陵親祭矣。日字以來月旬間擇入事命下矣。幸行吉日,令日官李秉洪推擇,則來三月初十日,十三日俱吉云,以何日定行乎?敢稟。傳曰,以初十日爲之。
兵曹,仁陵·長陵·全溪大院君墓所幸行時軍令,來三月初十日出宮,黔岩碑閣所少駐,高陽郡行宮晝停自闕門四十六里,汾水院少駐,坡州牧行宮宿所,自高陽郡行宮晝停所四十里,十一日碑立巨里少駐,仁陵展謁自坡州牧行宮宿所三十四里以上一百二十里親祭,長陵展謁,還詣碑立巨里少駐,坡州牧行宮宿所,十二日汾水院少駐,高陽郡行宮晝停,黔岩碑閣所少駐,全溪大院君墓所展拜自高陽郡行宮晝停所二十八里,還宮自墓所二十四里。
兵曹啓曰,今此幸行時,隨駕軍兵,當爲磨鍊矣。禁御兩營鄕軍,則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,依庚戌年例磨鍊。
又啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又啓曰,在前經宿幸行時,城外屛門把守,大駕行過後,入來留都營,回鑾時,出去把守矣。今亦依此擧行,何如?傳曰,允。
又啓曰,在前幸行時,晝停所步軍一哨,除出作門矣。黔巖碑閣所少駐,高陽郡晝停所留駐,汾水院少駐,碑立巨里少駐時,先廂步軍一哨,依例除出作門,何如?傳曰,允。
又啓曰,在前幸行時,畿邑所管斥堠·伏兵·傳語軍,摠戎廳·廣州府各隨地方擧行矣。今此依此擧行,何如?傳曰,允。
又啓曰,今此幸行時,宿所設布帳及虎網子,當爲稟旨磨鍊,而辛亥年幸行時,高陽設布帳,村家相望處,以排設房擧行,坡州則堅築墻垣,設布帳及虎網子,謹因下敎,竝爲除之矣。今番則何以爲之乎?敢稟。傳曰,除之。
又啓曰,在前經宿幸行時,侍衛例爲稟旨磨鍊,而壬寅年幸行時,兵曹堂上·郞廳各一員,都摠府堂上一員,郞廳二員,五衛將二員,武兼六員隨駕,丁未年幸行時,兵曹·都摠府,堂上·郞廳各二員,五衛將二員,武兼入員隨駕,庚戌·辛亥年幸行時,依丁未年例磨鍊矣。今番則何以爲之乎?敢稟。傳曰,依辛亥年例磨鍊。
又啓曰,今此幸行時,陵所及宿所,先後廂軍兵環衛外,行外方扈衛軍兵,當爲稟旨磨鍊,而辛亥年幸行時,依各年例,外方扈衛軍兵,俱不調用矣。今番則何以爲之乎?敢稟。傳曰,依辛亥年例,置之。
又啓曰,在前幸行時,挾輦軍四百名或三百名,餘軍二百名或一百名磨鍊,而壬寅年幸行時,挾輦軍三百名,餘軍一百名磨鍊,而丁未年幸行時,挾輦軍三百名,餘軍五十名磨鍊,庚戌·辛亥年幸行時,依丁未年例磨鍊矣。今番則何以爲之乎?敢稟。傳曰,〈依〉辛亥年例磨鍊。
又啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
又啓曰,今此幸行時,侍衛不可不備,宣傳官有闕之代,依例口傳差出,何如?傳曰,允。
兵曹口傳政事,以鄭愚鉉·李謙周爲宣傳官。
司僕寺啓曰,今此仁陵親祭,長陵展謁,全溪大院君墓所展拜時,各差備入把馬磨鍊,別單書入,而其中驛馬,則令兵曹,知委畿內各驛,使之直爲入把,何如?傳曰,允。
又啓曰,今此仁陵親祭,長陵展拜,全溪大院君墓所展拜時,補把驛馬,嶺南·湖南·湖西·關東,限八十匹分排,知委各驛,以爲入用之地,何如?傳曰,允。
司饔院官員,以都提調意啓曰,自前每當幸行經宿時,各邑地方官進排御供物膳,日下雉鮮及各司供上,一體進排于經宿所,乃是事例,而近來省減,雖出於除民弊之聖意,旣以草記後行會畿營之意,曾有所稟定矣。今此幸行時,各邑進排,依例知委,監膳提調·郞廳,先期進詣,何如?傳曰,置之。
副修撰姜晉奎疏曰,伏以臣以疎逖之踪,叨英俊之躔,以糞土之質,親日月之光,文陛橫經,綾被聽漏,已數月于玆矣。榮寵極於一身,志願畢於三生,固何敢復有所祈請,以重犯干恩之誅哉?第臣至苦至切之懇,不忍自阻於仁覆之天,玆敢僭付寒暑猶咨之義,悉暴疾痛必呼之情,惟殿下少垂矜察焉。臣賦命奇薄,夙嬰險釁,年未弱冠,而遽失所怙,只有六十二歲之老母鄭,七十四歲之本生母權,相依賴以爲命,而臣生而淸羸,善於疾恙,長而迂疎,拙於謀生。二母之視一子,其鞠之也,則若起空之泡,噓之則飄,執之則滅,其憂之也,則若失相之瞽,不扶則顚。不持則危,其就學而應擧也,則臣母又忍寒惜衣,忍飢惜飡,以資臣翰墨場屋之費。其釋褐而覓官也,則臣母又手執㸑臼,身親杼軸,以紓臣妻孥家私之累。蓋臣之免於臣母之懷,至今三十六年之間,無一事以解臣母之顔,而臣母之年,居然耆且艾矣。人之老也,貧而無養則易衰,窮而失養則先衰,而惟婦人女子爲尤甚。況臣母早抱冤苦之懷,俯惱計活之艱,因之以飢寒,加之以疾病,其氣力之澌綴,榮衛之癃瘁,從可知矣。臣上焉誠不足以希董生甘旨之具,下焉力不能以任周人服賈之勞,於世間所謂爲人子職,一切背而盭之,每中夜以興,繞壁不寐,淚落於林烏之哺,肝焦於山日之頹,惟及時陳情,奉毛生之檄,陪潘氏之輿,以供一日之歡而已。臣情臣心,若或不然,臣亦何遽自樂乎便辭伊班執經之榮,而遠離香案之前哉?至若空疎滅裂,萬無一裨補於論思啓沃之責,而竊庶幾盡力於簿書米鹽之間,以爲塵刹之報者,抑臣區區自效之一端,而亦不敢言也。恭惟我殿下,奉長樂之養,盡三朝之歡,絜矩之推,無微不覃,如臣所處,合受恩諒。伏乞天地父母,悶之憐之,特命選部,許畀一小縣,俾臣子母,得以伸至情而終餘年,不勝大願。臣無任云云。省疏具悉。疏辭,許令該曹稟處。
甲寅二月初一日辰時,上詣仁政殿月臺。景慕宮春享大祭香祝親傳入侍時,行都承旨李源命,左承旨金炳雲,右承旨李元會,左副承旨李豐翼,右副承旨徐相鼎,同副承旨金有淵,假注書孟道植·李亨會,記事官朴道彬·李承游,提學金炳冀,直提學金炳國,檢校直閣申錫禧·金德根,檢校待敎李容殷以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金炳冀,副提調李源命進前問候訖。仍出協陽門,由肅章門,入仁政門,詣仁政殿月臺。通禮跪啓請降輿,上降輿,就褥位南向立。引儀引獻官東寧尉金賢根,陞詣褥位之左。通禮跪啓請跪,上跪。香室官員奉香祝,跪授豐翼,豐翼東向跪進,上受香祝,以授賢根,賢根跪受興。通禮跪啓請興,上興。通禮前導,降詣階下祗送位,西向立。賢根奉香祝,由正路出,通禮跪啓請鞠躬,上鞠躬。香祝過後,通禮跪啓請平身,上平身。入幕次,少頃,通禮跪啓請出次,上出次。通禮跪啓請乘輿,上乘輿,出仁政門,由肅章門,入協陽門。源命請出標信解嚴。上還內,諸臣以次退出。
甲寅二月初一日巳時,上御熙政堂。日講入侍時,日講官李敦榮,參贊官徐相鼎,侍讀官兪晠煥,假注書孟道植,記事官朴道彬·李承游,各持詩傳第八卷,以次進伏訖。
上在昌德宮。停常參·經筵。
李元會啓曰,左副承旨李豐翼,同副承旨金有淵,今日不爲仕進,竝卽牌招,何如?傳曰,允。
備忘記,全羅監司鄭基世下直,長弓一張,長箭一部賜給。
備忘記,高山里僉使李勉鎭下直,長弓一張,長箭一部,片箭一部,筒兒一箇賜給。
傳曰,全羅監司入侍。
傳曰,左承旨·右承旨·右副承旨竝許遞,前望單子入之。
承旨前望單子入之,徐戴淳·趙道淳·洪鍾序落點。
以左副承旨李豐翼牌不進罷職傳旨,傳曰,只推。
金有淵啓曰,明日傳香,禮房承旨當爲齋宿。新除授行左承旨徐戴淳,所當牌招,而拘於廳規,不得請牌,何以爲之?敢稟。傳曰,牌招。
傳曰,今番幸行時,諸般擧行,依京擧動例爲之,務從省約。出還宮時,植炬置之,凡係役民事,皆以儲置米會減,十里外斥堠·伏兵·傳語軍置之,外驛補把,亦爲除之事,分付。
刑曹判書前望單子入之,金輔根落點。
傳曰,新除授刑曹判書,卽爲牌招,放未放回啓,使之改修正以入。
禮曹啓曰,東·南關王廟殿內外有頉處,修改吉日時,以今二月十三日卯時,已爲推擇啓下,而伊日動駕相値,當爲退行,故令日官李秉洪,更爲推擇,則同月十九日卯時爲吉云,以此日時擧行,何如?傳曰,允。
摠戎廳啓曰,前此大駕歷臨坡州時,庚子年則摠戎使只率前排官,門外跪迎,甲辰年則摠戎使率別驍士,五里亭通廣處,旗鼓迎接,戊辰年則因下敎,坡州·長湍別驍士,摠戎使率旗鼓,先詣率領隨駕,壬寅年則依甲辰年例爲之,坡州·長湍別驍士,各一百名磨鍊,庚戌年則摠戎使只率令旗,自坡州境上隨駕,辛亥年則依庚戌年例擧行矣。今番則何以爲之乎?敢稟。傳曰,依甲辰年例爲之,坡州·長湍別驍士,各一百名磨鍊。
禁衛營啓曰,本營哨官申晳熙,身爲兼參軍,不勤巡山,事多駭妄,爲先汰去之意,敢啓。傳曰,知道。
吏曹啓目粘連,觀此弘文館副修撰姜晉奎上疏,則以爲臣賦命奇薄,夙嬰險釁,年未弱冠,而遽失所怙,只有六十二歲之老母鄭,七十四歲之本生母權,相依賴以爲命,臣母之年,居然耆且艾矣。人之老也,貧而無養則易衰,窮而無養則先衰,而惟婦人女子,爲尤甚,況臣母早抱冤苦之懷,俯惱計活之艱,因之以飢寒,加之以疾病,其氣力之澌綴,榮衛之癃瘁,從可知矣。伏乞特命選部,許畀一小縣,以伸至情亦爲白有臥乎所。姜晉奎之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣。經幄之臣出補外邑,事體不輕,臣曹不敢擅便,上裁,何如?啓,依回啓施行爲良如敎。
又啓目粘連,觀此藝文館檢閱趙秉協上疏,則以爲臣所叨職名,雖係藝苑,史事兼銜,實在春秋,而臣伯父右議政臣斗淳,見帶監館事,臣之在法當避,厥有成式矣。伏乞聖明,俯賜鑑察,亟令選部,照例刊改亦爲白有臥乎所。翰林與領監事相避,則本職遞改,載在法典矣。藝文館檢閱趙秉協,依法典改差,何如?啓,依允。
敎全羅監司鄭基世書。王若曰,比西京二千石,以職則來旬來宣,按南甸五十州,其重也作屛作翰,敷溫音於鳳綍,撤邇班於龍圖。眷玆湖南一區,寔是海東重省,肇王迹而奠金湯之固,猗歟周漆·沮漢沛豐,資正供而擅陸海之饒,宛然虞荊襄宋江浙。自古稱人材文物之爲盛,鎭壓之雅量是須,況今値水旱凋瘵之竝臻,牽補之丕績誰任?惟卿,材局綜練,風範端凝,詩禮爲禔躬之資,在家庭樂有賢父,絲綸承世掌之美,荷寵渥粵自先王。儲翰苑而晉武奎華,前後之聞望旣著,司沁府而周旋經幄,外內之嚮用甚隆。玆授卿以全羅道觀察使兼兵馬水軍節度使·巡察使,卿其秪服寵章,懋樹優績。布新化於棠茇,克副來暮之謠,繞淸夢於蓬萊,應切北朝之悵。故玆敎示,想宜知悉。知製敎缺製進
檢閱趙秉協疏曰,云云。省疏具悉。疏辭,下該曹稟處。
甲寅二月初二日辰時,上御熙政堂。全羅監司入侍時,右副承旨徐相鼎,假注書李亨會,記事官李承游,趙秉協,全羅監司鄭基世,以次進伏訖。上曰,史官分左右。仍命全羅監司進前。上曰,每於方伯下去之時,輒有勉飭,而今卿則必有領府事平日敎訓,浹洽在心,想當善爲,而大抵民生休戚,專在於方伯之撫恤,民安然后,國可以安,民不安則國何以爲國乎?須善爲對揚也。基世奏曰,湖南一路,本稱大處難治之方,臣以何才具,以何精力,能爲堪承乎?承命以來,秪切晝宵憂懼,今伏承前席辭敎,至及臣父,尤不勝惶感之至。謹當上奉聖敎,下遵家訓,期於對揚明命,以爲萬一圖報之道矣。上曰,史官就座,仍命全羅監司先退。又命退,承史以次退出。
甲寅二月初二日辰時,上御熙政堂。日講入侍時,日講官金學性,參贊官徐相鼎,侍讀官李崙夏,假注書李亨會,記事官李承游·趙秉協,各持詩傳第八卷,以次進伏訖。
上在昌德宮。停常參·經筵。
政院啓曰,明日召對,取稟。傳曰,爲之。
傳曰,明陵酌獻禮後,大臣仍詣陵上奉審,局內諸陵,一體奉審以來。
兵曹啓曰,因承政院啓辭,邊將應薦不薦人,令該曹察推事允下矣。議政府左參贊徐有薰,右參贊金箕晩,知中樞府事洪鍾應·權大肯,工曹判書金大根,漢城府判尹洪祐順,左尹金萬根,工曹參判洪永奎,領豐君尹穳,同知敦寧府事金,同知中樞府事李經在·李裕元,行護軍趙得林·徐相五·李熙絅,行訓鍊院都正南錫奎,咸陵君李敏敎,吏曹參議鄭翊朝,禮曹參議沈敦永,刑曹參議李鼎臣,工曹參議沈承澤,俱爲應薦而不薦,竝依法典推考警責,何如?傳曰,允。
甲寅二月初三日辰時,上御熙政堂。日講入侍時,知事金鍏,參贊官洪鍾序,檢討官李建春,假注書洪承裕,記注官白文振,記事官李承游,各持詩傳第八卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙道淳啓曰,同副承旨金有淵,今日不爲仕進,卽爲牌招,何如?傳曰,允。
傳曰,奉審大臣入侍。
傳曰,宣陵·崇陵·明陵·翼陵酌獻禮時獻官以下,別單書入。
政院啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而行判書尹定鉉,參判李㘾,參議鄭翊朝,俱以病不來,不得開政云,竝卽牌招,何如?傳曰,允。
又啓曰,卽者檢閱李承游,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
兵曹啓曰,知中樞府事邊稙,僉知中樞府事成鼎源,五衛將趙最淳·徐麟輔·裴維震,忠翊衛將具稷元,文臣兼宣傳官李玄文·鄭錫獜,武臣兼宣傳官林鎭基,俱以病難供職,呈狀乞遞,武臣兼宣傳官孔彦周,除授在外,過限未入仕,竝改差,守門將李義模,身病猝重,勢難供職,係是加設窠,減下,何如?傳曰,允。
以同副承旨金有淵牌不進罷職傳旨,傳曰,只推。
以平安監司李景在狀啓,義州府民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
政院啓曰,行吏曹判書尹定鉉,參判李㘾,參議鄭翊朝牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
檢閱李承游疏曰,云云。省疏具悉。爾其勿辭救護。
甲寅二月初四日辰時,上御熙政堂。奉審大臣入侍時,右副承旨李豐翼,假注書李亨會,記注官白時殷,記事官李承游,判府事朴晦壽·金興根,領議政金左根,右議政趙斗淳,以次進伏訖。上曰,史官分左右。仍命大臣進前。晦壽曰,崇陵酌獻禮設行後,陵上·碑閣奉審,仍詣局內諸陵,陵上·丁字閣·碑閣奉審,俱爲無頉,如其小小有頉從便修改者,則申飭陵官,使之報禮曹擧行。而穆陵·仁穆王后陵上,欄干柱石傾仄,欄架動退,係是年久舊頉,今則仄者復仄,退者益退,將有不久頹圮之慮,所見極爲未安。道臣春奉審時,更爲奉審後,執頉報該曹,趁卽擧行恐好,故敢此仰達矣。上曰,其在審愼之道,道臣奉審後擧行爲好,依爲之。出擧條上曰,欄石之漸漸傾頹,萬萬未安,豈可諉以舊頉,不卽修改,以至於此乎?晦壽曰,一入舊頉,則道臣春秋奉審時,例不執頉,故所以年久至於傾圮之患矣。上曰,卽爲修改之意,分付道臣,可也。左根曰,臣敬奉香祝,馳詣翼陵,酌獻禮如禮攝行後,陵上·碑閣奉審則無頉,仍詣昌陵大王陵上,王妃陵上,丁字閣·碑閣奉審則無頉,仍詣弘陵,陵上·丁字閣·碑閣奉審則無頉,而丁字閣薍簾,或有朽落,故分付陵官,使之卽報禮曹,以爲修改之地矣。又奏曰,翼陵曲墻北邊土皮,有剝落,至今則土脈未解,不可營役,待道臣奉審時,執頉啓聞之意,分付陵官矣。又奏曰,若於各陵,有因事奉審之擧,則春秋按例奉審,或有停止之時矣。東八陵·西五陵及宣·靖兩陵,今番臣等旣已奉審,今春道臣·留守奉審,不必疊行,姑令停止似好,故敢此仰達矣。上曰,依爲之。各陵有頉處,則道臣別爲奉審後,啓聞,可也。出擧條上命大臣就座,又命史官就座。仍命大臣先退,又命退,承史以次退出。
甲寅二月初四日辰時,上御熙政堂。日講入侍時,同知事李裕元,參贊官李豐翼,侍讀官李崙夏,假注書李亨會,記注官白時殷,記事官李承游,各持詩傳第八卷,以次進伏訖。
甲寅二月初四日未時,上御克綏齋。召對入侍時,參贊官洪鍾序,檢校直閣金德根,侍讀官李崙夏,檢討官李建春,假注書李亨會,記注官白文振·白時殷,各持通鑑第八卷,以次進伏訖。
上在昌德宮。停常參·經筵。
藥房副提調啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日召對,取稟。傳曰,爲之。
又啓曰,備邊司郞廳來言,今日賓廳日次,而領議政金左根,右議政趙斗淳,俱有身病,左議政未差,不得來會云矣,敢啓。傳曰,知道。
又啓曰,卽者正言洪兢周,以其親病,投章徑行,原疏纔已捧入矣。所當卽捧遞差傳旨及禁推傳旨,而此與無端下鄕有異,從重推考,何如?傳曰,允。
傳曰,吏曹參判疏批已下,卽爲牌招。
兵曹啓曰,曹司五衛將李承益,身病猝重,無望供職,呈狀乞遞,改差,何如?傳曰,允。
以吏曹參議鄭翊朝牌不進罷職傳旨,傳曰,只推。
有政。吏批,行判書尹定鉉牌招不進,參判李㘾進,參議鄭翊朝牌招不進。
吏批啓曰,行判書尹定鉉,參議鄭翊朝竝牌招不進,小臣獨政未安,何以爲之?敢稟。傳曰,仍爲之。
以洪鍾英爲大司憲,李亮信爲執義,吳顯相爲右尹,金炳國爲同義禁,徐念淳爲藝文提學,申錫愚爲同春秋,南溟翼爲直講,金炳愚爲長興主簿,吳敬善爲宣陵直長,李斗永爲司饔奉事,李容在爲蔚山府使,權大澈爲寧海府使,趙光濂爲金泉察訪。整理使單金炳冀,兼春秋三單林翊曾·白宗逵·李庭垕。再政。以申錫疇爲司導僉正,金瑛默爲刑曹佐郞,李豐在爲司饔奉事。贈吏議吳慶元贈吏參例兼,故牧使吳在文贈吏議,已上右尹吳顯相兩代。三政。以金在獻爲軍資判官,任華準爲敬陵令。故通德姜□伋贈吏參例兼,姜世元贈吏議,已上五衛將姜彝文兩代。四政。以李博祥爲宗簿主簿,李敦相爲司僕主簿。
兵批,判書徐念淳進,參判韓兢人病,參議李羲俊入直,參知黃晦暎病。
以金始淵·宋持養爲副摠管,沈膺泰爲僉知,趙羲象爲兼司僕將,姜彝文·蔡臣永·盧時庸爲五衛將,金炳學爲曹司衛將,徐有稙爲忠翊將,具洛喜爲訓鍊正,申孝哲爲都摠經歷,尹行弼爲訓鍊判官,鄭克鉉爲訓鍊主簿,朴蘭壽·兪世煥爲文兼,徐憲城·李志華爲武兼,宋東玉爲南固別將。知事單劉光祐,中嶺別將單石化玉,赴戰嶺別將單朴林洙。再政。以李敎昌爲內乘,姜文澔爲訓鍊判官,金東壽爲武兼。同知單姜彝文,僉知單蔡臣永·盧時庸·金炳學。
以宣陵·崇陵·明陵·翼陵酌獻禮時獻官以下別單,傳曰,宣陵獻官行判府事金興根,內下大豹皮一令賜給,典祀官兼大祝副修撰林翰洙,贊者長興奉事黃鍾奎,謁者濟用副奉事李承洛,祭監監察朴載鳳,各兒馬一匹賜給,直長金炳愚,參奉李憲夔,竝陞敍。崇陵獻官行判府事朴晦壽,內下大豹皮一令賜給,典祀官兼大祝副司果韓敬源,贊者廣興直長金裕根,謁者假監役李彙重,祭監監察徐瑀淳,各兒馬一匹賜給,令尹泰亨,參奉李鶴在,竝陞敍。明陵獻官領議政金左根,內下大豹皮一令賜給,典祀官兼大祝副應敎鄭錫朝,贊者工曹正郞徐亨淳,謁者敦寧參奉沈宜善,祭監監察吳奎煥,各兒馬一匹賜給,令金商民,參奉崔翼鳳,竝陞敍。翼陵獻官右議政趙斗淳,內下大豹皮一令賜給,典祀官兼大祝副司果南鍾順,贊者廣興主簿柳承根,謁者司導奉事韓敦源,祭監監察白逌鎭,各兒馬一匹賜給,令朴孝憲,參奉任箕常,竝陞敍。其外守僕·員役等,竝考例施賞。
禁衛營啓曰,本營千摠李邦鉉,身病猝重,勢難察任,改差,何如?傳曰,允。
吏曹參判李㘾疏曰,伏以臣無材可稱,無學可述,點檢平日,篾有短長,區區所自期者,惟在於粗勉謹拙之規,力攝進取之心,庶圖寡過,以爲不報之報。而前後任使,勿論緊漫,有除輒膺,未敢爲應文控免之計者,豈爲臣眞有可堪之實然哉?每一思惟,愧悚交集。今玆貳銓新銜,又奚爲而至也?夫六官之職,選部最重,甄別流品,激揚淸濁,典領至高,責任綦殷,其人之得失,而世道之汚隆隨之。藉曰長佐有間,若其通塞可否,必也與聞,有時代斲,不止如三銓之只差緊任而已,則其可視同循次,而苟然充位,不少留難乎?臣雖愚庸,亦具彝性,豈不欲殫竭魯鈍,夷險湯火,矢心向前,而下大夫時,已試罔效之地也。惟材與學,貿昧猶昔,資遷級殊,名實懸前,是所謂官非其人,而疲不能勝其任焉,則雖循墻而走,未爲慢也。臣一己之憂,縱不足恤,所惜者,淸朝名器,由臣而益輕,惡在其設官授職之意哉?庚牌荐降,趨承無望,玆敢略暴衷懇,冒瀆崇嚴。伏乞聖明,俯垂諒察,將臣新授吏曹參判之任,亟賜鐫免,使公器毋玷,微分獲安焉。答曰,省疏具悉。卿其勿辭行公。
正言洪兢周疏曰,云云。省疏具悉。爾其勿辭往護。
甲寅二月初五日辰時,上御克綏齋。日講入侍時,判府事李憲球,日講官徐有薰,參贊官金有淵,檢討官李建春,假注書洪承裕,記注官白時殷·姜晢一,各持詩傳第八卷,以次進伏訖。
甲寅二月初五日申時,上御克綏齋。召對入侍時,參贊官李豐翼,檢校直閣鄭健朝,侍讀官李崙夏,檢討官張龍逵,假注書洪承裕,記注官姜晢一,記事官朴道彬,各持通鑑第八卷,以次進伏訖。
上在昌德宮。停常參·經筵。
政院啓曰,明日召對,取稟。傳曰,爲之。
又啓曰,副校理李崙夏,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
弘文館啓曰,副校理李崙夏,陳疏徑出,上番闕直,事甚未安。應敎成載球,副應敎鄭錫朝,校理兪晠煥,竝卽牌招,推移入直,何如?傳曰,允。
以應敎成載球,副應敎鄭錫朝,校理兪晠煥牌不進罷職傳旨,傳曰,只推。
都摠府摠管變通草記,傳曰,允。竝許遞。
兵曹口傳政事,以成原默爲都摠管,李鍾愚·趙然昌·李在鶴·鄭泰東·李敏敎爲副摠管。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
備邊司啓曰,嶺南賑事方張,而蔚山·寧海,俱以公賑邑,纔有遞易之擧,此不可一日曠置。兩邑新除授守令,使之明日辭朝,給馬下送,何如?傳曰,允。
訓鍊都監·禁衛將·御營廳啓曰,北岳近處虎跡,多日搜覓,終未捉得,而顯有越城來往之跡,砲手等明日爲始,出城行獵之意,敢啓。傳曰,知道。
刑曹啓曰,以敺打別監中樞府使令李學仁査實草記,傳曰,觀此査實以入,則於此等微細事,雖欲無言,而紀綱所在,不可不言。紅衣王人,恣意亂打,則況於閭里殘民乎?極爲痛惋。此漢嚴刑遠配,申在默,卽爲放送可也事命下矣。李學仁嚴刑一次後,全羅道金堤郡遠地定配所,卽爲押送,申在默放送之意,敢啓。傳曰,知道。
副校理李崙夏疏曰,云云。省疏具悉。爾其勿辭救護。
甲寅二月初六日辰時,上御克綏齋。日講入侍時,日講官徐戴淳,參贊官洪鍾序,檢討官張龍逵,假注書李亨會,記注官白文振,記事官朴道彬,各持詩傳第八卷,以次進伏訖。
甲寅二月初六日申時,上御克綏齋。召對入侍時,參贊官金有淵,檢校直閣鄭健朝,檢討官張龍逵,假注書李亨會,記注官白文振,記事官朴道彬,各持通鑑第八卷,以次進伏訖。
上在昌德宮。停常參·經筵。
自開東至午時,灑雨下雨,測雨器水深三分。
藥房口傳啓曰,釋奠祭香祝,親傳有命,時刻將屆,而見今雨勢,連宵不止,此時勞動,恐非節宣之方。伏乞亟寢成命,千萬顒祝,惶恐敢啓。答曰,依啓。
政院啓曰,明日召對,取稟。傳曰,爲之。
傳曰,禮房承旨,馳詣受香諸處,奉審摘奸以來。
政院啓曰,御營大將柳相弼,摠戎使李熙炯,以東·南關王廟獻官,今方受香出去矣。柳相弼所㑉命召及兼帶右邊捕盜大將命召及大將牌·傳令牌,李熙炯所佩密符及兼帶左邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將重任,亦不可暫曠。在前如此之時,有曾經大將權察之例,今番則何以爲之?敢稟。傳曰,仍佩往來,竝禁將兼察。
又啓曰,御營大將·摠戎使·左右邊捕盜大將,竝禁將兼察事命下矣。兼察御營大將·摠戎使·左右邊捕盜大將金汶根,卽爲牌招聽傳敎,何如?傳曰,從事官,發牌聽傳敎。
傳曰,右承旨·右副承旨·同副承旨,竝許遞,前望單子入之。
承旨前望單子入之,金鼎鎬·朴齊韶·洪祐吉落點。
徐戴淳啓曰,新除授右承旨金鼎鎬,右副承旨洪祐吉,同副承旨朴齊韶,竝卽牌招,何如?傳曰,允。
弘文館啓曰,上番闕直,事甚未安。應敎成載球,副應敎鄭錫朝,校理兪晠煥,旣有只推之命,竝卽牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而親傳香相値,不得設行之意,敢啓。傳曰,知道。
傳曰,發遣吏郞,諸執事請齋與否,摘奸以來。
傳曰,明日出宮門路,以協陽門爲之。
甲寅二月初七日辰時,上御克綏齋。日講入侍時,日講官李㘾,參贊官洪鍾序,檢討官林翰洙,假注書洪承裕,記注官白時殷,記事官朴道彬,各持詩傳第八卷,以次進伏訖。
甲寅二月初七日申時,上御克綏齋。召對入侍時,參贊官洪鍾序,檢校直閣鄭健朝,檢討官林翰洙,假注書洪承裕,記注官姜晢一,記事官朴道彬,各持通鑑第八卷,以次進伏訖。
上在昌德宮。停常參·經筵。
親傳香祝,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,明日召對,取稟。傳曰,爲之。
傳曰,禮房承旨,馳詣社稷,奉審摘奸以來。
傳曰,當此連日開講之時,玉堂上番,多日闕直,寧有如許事體乎?違牌玉堂,竝推考,卽爲牌招。
政院啓曰,卽者景慕宮官員來言,再明日春奉審時,提調一員,當爲進參,而都提調朴晦壽有身病,提調李若愚在外,不得擧行云,何以爲之?敢稟。傳曰,提調許遞,前望單子入之。
景慕宮提調前望單子入之,趙冀永落點。
以副應敎鄭錫朝,校理兪晠煥牌不進罷職傳旨,傳曰,只推。
兵曹啓曰,今此幸行時,摠戎使率訓局餘軍,弘化門外留陣事,自臣曹草記蒙允,而摠戎使率別驍士,五里程通廣處,旗鼓迎接事,又自該廳,草記稟定矣。在前如此之時,留陣軍兵,有中軍代領之例,今番則何以爲之乎?敢稟。傳曰,中軍代領。
藝文提學徐念淳疏曰,伏以臣於本月初五日,兵批開政之席,伏奉除旨,以臣爲藝文館提學者,臣誠惝恍震越,若隕淵谷,退伏歷日,刺擧無聞。迺者南殿酌獻禮祭文製進,期限嚴迫,召牌儼臨,臣於是惶隘冞切,氷炭交中,尤不省自措也。是職也,責任之愼重,遴揀之淸峻,臣非其人,顧何暇費辭張皇,而第臣本末之無所取似者,亦不敢不一陳於前,庶不至自欺欺天之科矣。噫,臣於釋褐之初,偏蒙兩聖朝陶鑄之恩,周旋於雲漢賡和之列,涵囿於雨露作成之化,依近日月,不爲不久。奈其稟性至庸,才力有限,終自歸於不學墻面之人,而重以年邁病痼,神精遂至於遁爽,視聽以之而瞢䁸,尋常畢札,腐毫有愧,點閱書袠,伏臘貽譏,竝與少日剽竊功令,而茫然㫚然,學焉將落,老猶無能者,此臣之常所撫躬自悼者也。且念臣祖先以來,爰及伯叔,世掌詞命,爲人所稱,或意臣箕裘之傳襲,緖餘之濡染,不甚鹵莽,而夷考其實,非直不能爲役,迺至荒墜家聲。譬如陶·白之家,先業已剝,而尙疑其囷畜蓋藏,自有餘饒,一與之涉其門窺其奧,則四壁徒立,枵然無一豆之充也。空疎元自無聞,本實不可以厚誣,文學自有定價,官職亦不可以濫竊。今若以如臣千不近萬不似之蹤,無所裁量,顚倒出膺,及其血指汗顔,疵疣畢彰,銜盃而不覺腐脅,扛鼎而至於折筋,則幾百年淸朝藝苑之選,至臣身而壞了無餘,寧不大司懼也哉?誠以不肖之身,縱未能少酬塵刹之報,而亦何敢爲欺藉貪冒,重貽則哲之累也?臣於年前,猥叨是任,旌非其招,株不可改,未敢爲進身之計,抑亦聖鑑之所俯燭也。況又臣今待罪中權,文垣武部,左右兜攬,臣是何人,乃敢當此?臣情到此,益增悸恧,玆敢不避猥屑,冒暴血懇,仰瀆崇嚴。伏乞聖明,特垂憫憐,將臣所帶文苑之銜,亟行鐫免,俾名器之重,毋至玷䙝之地,千萬顒祝。臣無任云云。答曰,省疏具悉。卿其勿辭行公。
甲寅二月初八日辰時,上詣仁政殿月臺。社稷春享大祭香祝親傳入侍時,行都承旨李源命,行左承旨徐戴淳,右承旨金鼎鎬,左副承旨洪鍾序,右副承旨洪祐吉,同副承旨朴齊韶,假注書李亨會,記注官姜晢一,記事官朴道彬,直提學金炳國,檢校直閣申錫禧·金德根·鄭健朝以次侍立。時至,通禮跪啓請外辦,上具翼善冠·衮龍袍,乘輿出宣化門。藥房副提調李源命,進前問候訖。仍出協陽門,由肅章門,入仁政門,至仁政殿月臺。通禮跪啓請降輿,上降輿,就褥位南向立。引儀引獻官上護軍李敦榮,陞詣褥位之左。通禮跪啓請跪,上跪。香室官員奉香祝,跪授戴淳,戴淳東向跪進,上受香祝,以授敦榮,敦榮西向跪授興。通禮跪啓請興,上興。通禮前導,降詣階下祗送位,西向立。敦榮奉香祝,由正路出,通禮跪啓請鞠躬,上鞠躬。香祝過後,通禮跪啓請平身,上平身。入幕次,少頃,通禮跪啓請出次,上出次。兵曹判書徐念淳進前奏曰,出宮時別軍職侍衛,不卽待令,事體所在,萬萬駭然,當該別軍職,竝令該府,拿問處之,何如?上曰,依爲之。出擧條又奏曰,今番幸行時,十里外斥堠·伏兵·傳語軍,置之事命下矣。庚戌春幸時,有置之之命,而旋因本曹經稟,依正廟朝己酉年例,從略磨鍊擧行,辛亥春幸時,亦命置之,而自本曹,更以依前磨鍊擧行事,草記蒙允矣。經宿幸行之時,蹕路肅警,事體自別,今番幸行時,依前草記擧行,何如?上曰,從略磨鍊,可也。出擧條通禮跪啓請乘輿,上乘輿,出仁政門,由肅章門,入協陽門。源命請出標信解嚴。上還內,諸臣以次退出。
甲寅二月初八日辰時,上御克綏齋。日講入侍時,日講官金大根,參贊官金鼎鎬,檢討官林翰洙,假注書李亨會,記注官姜晢一,記事官朴道彬,各持詩傳第八卷,以次進伏訖。
甲寅二月初八日申時,上御克綏齋。召對入侍時,參贊官洪祐吉,侍講官成載球,檢討官林翰洙,檢校直閣金德根,假注書李亨會,記注官姜晢一,記事官朴道彬,各持通鑑第八卷,以次進伏訖。
上在昌德宮。停常參·經筵。
金鼎鎬啓曰,左副承旨洪鍾序,今日不爲仕進,卽爲牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人姜永奎,當爲捧供,而知義禁金大根有身病,同義禁金炳國呈辭,只有判義禁尹定鉉一員,不得備員開坐云。知義禁金大根,同義禁金炳國,竝卽牌招,何如?傳曰,竝許遞,前望單子入之。
金吾堂上前望單子入之,知義禁金鍏,同義禁趙徽林落點。
以左副承旨洪鍾序牌不進罷職傳旨,傳曰,只推。
訓鍊都監·禁衛營·御營廳啓曰,虎獵砲手,出送城外矣。今日曉頭,水巖洞近處,中豹虎一頭捉得,謹此封進,而捉虎將卒,自各其營,考例施賞,仍爲行獵之意,敢啓。傳曰,知道。
又啓曰,今日曉頭水巖洞近處,中豹虎一頭捉得封進之後,中豹虎一頭,又爲捉得於弘濟院近處,故謹此封進,而捉虎將卒,自各其營考例施賞,連捉之餘,有難遽爾撤還,使之另加搜獵之意,敢啓。傳曰,知道。
甲寅二月初九日辰時,上御克綏齋。日講入侍時,日講官金學性,參贊官金鼎鎬,侍讀官成載球,假注書洪承裕,記注官姜晢一·白文振,各持詩傳第八卷,以次進伏訖。
甲寅二月初九日申時,上御克綏齋。召對入侍時,參贊官朴齊韶,侍讀官成載球,檢討官林翰洙,檢校直閣金德根,假注書洪承裕,記注官姜晢一·白文振,各持通鑑第八卷,以次進伏訖。
上在昌德宮。停常參·經筵。
藥房提調金炳冀,副提調李源命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如。王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,備邊司郞廳來言,今日賓廳日次,而領議政金左根,右議政趙斗淳,俱有身病,左議政未差,不得來會云矣,敢啓。傳曰,知道。
傳曰,十九日當詣文廟展拜矣。該房知悉,門路以集春門爲之。
傳曰,藥院都提調有闕之代,前望單子入之。
內醫都提調前望單子入之,領議政金左根落點。
傳曰,藥院提調許遞,前望單子入之。
內醫提調前望單子入之,金輔根落點。
傳曰,右承旨許遞,前望單子入之。
承旨前望單子入之,金炳學落點。
內醫院啓曰,本院提調,例不得兼帶刑獄之官,提調金輔根所帶刑曹判書之任,今姑許遞,何如?傳曰,允。
傳曰,秋判有闕之代,前望單子入之。
刑曹判書前望單子入之,洪祐順落點。
都摠府啓曰,都摠管成原默,副摠管鄭泰東·李在鶴,俱有實病,李敏敎陣上進,李基碩留陣進,吳致賢·趙然昌,俱有實故,今此動駕時,無以備員。令政院稟旨變通,仍令該曹,口傳差出,待下批牌招,何如?傳曰,允。許遞,前望單子入之。
摠管前望單子入之,都摠管徐英淳·永平君昱,副摠管李㘾·洪永圭·李景純·趙禹錫·沈昌奎落點。
政院啓曰,新除授都摠管徐英淳,方在罷職中,副摠管李景純,方在刊削中,何以爲之?敢稟。傳曰,竝蕩滌敍用。
奎章閣啓曰,景慕宮望廟樓,今春大奉審,臣容殷與本宮提調趙冀永,進詣展奉,奉審無頉之意,敢啓。傳曰,知道。
訓鍊都監·禁衛營·御營廳啓曰,今日梁鐵坪近處,大豹虎一頭,又爲捉得,故謹此封進,而更無虎跡,砲手等仍爲撤還,虎獵一次連捉三頭者論賞事,曾有定式矣。砲手等,自各其營從厚施賞,捉虎將知彀官金允世,令該曹考例稟處,何如?傳曰,允。
判府事朴永元箚云云。答曰,省箚具悉卿懇。愼節奉慮,所辭藥院之任,今姑許副,卿其安心調理。仍傳曰,此批答,遣史官傳諭。
甲寅二月初十日辰時,上御克綏齋。日講入侍時,領府事鄭元容,同知事李裕元,參贊官洪祐吉,檢討官林翰洙,假注書李亨會,記注官白時殷,記事官李承游,各持詩傳第八卷,以次進伏訖。上曰,史官分左右。上開卷,仍讀前受音一遍訖。裕元讀自民亦勞止,止民勞五章,仍奏釋義訖。上命授書算于裕元,上讀新受音十遍訖,裕元還納書算。缺,元容曰,今日前受音,卽卷阿章,而和平之熙代也,新受音,卽民勞章,而危亂之世也,殿下知其所以治亂之由乎?上曰,此由於王政之隆汚矣。元容曰,然矣。卷阿之時,得賢以輔民勞之世,任用匪才,此所以治亂之分也。王政在於安民,而安民之本,在知人,人主處億兆之上,旣不可以家撫而戶恤,置字牧之任,以分其憂,苟欲知人臣之賢愚長短,則非詢事考言,何以俯察乎?上曰,在上者,孰不欲周察臣下之賢否乎?予雖不言,心中亦豈無量度乎?元容曰,聖敎不勝欽仰矣。則哲之明,雖有鑑別,然頻接臣隣,隨事博詢,然後人臣之文學才諝,忠直勤實,俱瞭然於聖鑑之中矣。近來講對外,召接甚罕,如常參·輪對,持公事入侍及文武儒生講製等例行之擧,亦未見常行,如是而何以明習典章乎?上曰,輪對及講製等事,前亦行之,常參則是與經筵,每日取稟者,而姑未行之,常參之例果何如?元容曰,常參,是每日朝謁之禮也。自唐·宋,正衙日見群臣,謂之常參,我朝亦然。大臣·三司·九卿,竝行拜禮後,唱有啓事官陞殿,無啓事官退出,諸臣中有可奏者則上殿矣。上曰,從當行之矣。元容曰,民勞專由於吏虐矣。向以懲貪墨,辭敎截嚴,莫不欽誦,而凡上等之人,則不待朝飭,廉謹自持,而中人以下,鮮不爲勸懲所動。自上雖有戒飭,若無隨事察諭,則自少畏憚之心矣。古人云,守令常若君上之臨視其上,然後不敢爲非,此言深得之矣。守令之某藏某否,果皆周知之乎?上曰,何以盡知之乎?亦將次次聞知矣。元容曰,近來前之名邑完局,多有凋弊處,豈不可憂乎?周察之道,莫如暗行,而近與古法有異,定栍邑促行期,輪回來往,則外邑畏憚,長時如繡衣之行,自然謹愼,不敢爲貪虐矣。近來則每行全道或半道,往還費七八朔,如是久拖,而豈可藏踪祕密乎?以其久行也,故從人亦多率,此皆易於生弊矣。上曰,然矣。久行則何可祕密乎?栍邑之法,果好矣。元容進前曰,入此月春氣舒和,聖體,若何?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。元容曰,中宮殿氣候,何如?上曰,安順矣。元容曰,燕居之時,春晝轉長,近亦時習書藝乎?時時作行文,則日覺有長進矣。上曰,近日則不作書字矣。予於日前,作一句詩曰,乾健坤順萬物成,一治不達堯之時,此意何如?卿意亦以爲何如?元容曰,聖人之志業也,一句之內,煥然見治平之象矣。然而不字,似不如可字或如字矣。上笑曰,卿之言可字亦好,然此則直說去也。予之自道之語,以堯自期,有欠於謙虛之意,不字之意,卽豈可不及乎之意也。元容曰,殿下有聖人之姿,以堯自期,可以爲堯,而易曰,謙受益,聖不自聖,則尤貴於作聖之道矣。上曰,卿須靜究之也,不字亦有深意矣。元容曰,此意又好矣。上命大臣就座,又命史官就座。仍命大臣先退,又命退,諸臣以次退出。
上在昌德宮。停常參·經筵。
金炳學啓曰,明日傳香,禮房承旨當爲齋宿。行左承旨徐戴淳,所當牌招,而拘於廳規,不得請牌,何以爲之?敢稟。傳曰,牌招。
朴齊韶啓曰,卽者義禁府都事來言,時囚罪人,當爲捧供,而判義禁尹定鉉呈辭受由,知義禁洪鍾應在外,金鍏未肅拜,只有同義禁趙徽林一員,不得備員開坐云。呈辭受由·在外,何以爲之,而知義禁金鍏,卽爲牌招,何如?傳曰,允。呈告與在外金吾堂上許遞,前望單子入之。
金吾堂上前望單子入之,判義禁趙冀永,同義禁徐元淳落點。
又啓曰,卽者漢城府官員來言,再明日擧動時,本府堂上,當爲導駕,而判尹未差,左尹金萬根寶劍進,右尹吳顯相在外,無進參之員云。在外何以爲之,而未差之代,政官牌招開政差出,何如?傳曰,在外許遞,與未差之代,前望單子入之。
京兆堂上前望單子入之,判尹金學性,右尹韓正敎落點。
禮曹啓曰,東·南關王廟殿內外有頉處,修改吉日時,以今二月十九日卯時,已爲推擇啓下,而伊日動駕相値,當爲退行,故令日官李秉洪,更爲推擇,則同月二十五日卯時爲吉云,以此日時擧行,何如?傳曰,允。
兵曹啓曰,今二月十三日,大駕詣永禧殿,親行酌獻禮,儲慶宮展拜時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍·留營,何以爲之乎?敢稟。傳曰,太廟展謁例磨鍊,禁營留陣。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
政院啓曰,開坐事命下矣。新除授判義禁趙冀永,同義禁徐元淳,竝卽牌招,何如?傳曰,待明朝竝更牌招。
以司謁口傳下敎曰,南壇淸道,中軍代行。
甲寅二月十一日辰時,上御克綏齋。日講入侍時,日講官李敦榮,參贊官金炳學,檢討官姜晉奎,假注書洪承裕,記注官姜晢一,記事官李承游,各持詩傳第八卷,以次進伏訖。
上在昌德宮。停常參·經筵。
親傳香祝,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
備忘記,鐵原府使洪吉謨下直,長弓一張,長箭一部,片箭一部,筒兒一箇賜給。
傳曰,禮房承旨,與左副承旨,分詣受香諸處,奉審摘奸以來。
傳曰,自明日,日講待下敎。
傳曰,閤門內攔入之人,捧現告拿處。
傳曰,明日出宮內門路,以協陽門爲之。
奎章閣啓曰,守宮檢校直閣尹定鉉,待開門牌招,何如?傳曰,允。
以李鍾承·金在徽·崔承祖·李奎運·李志健·吳永運囚單子,傳曰,飭已施矣。分揀放送。
甲寅二月十二日辰時,上詣仁政殿月臺。南壇祭香祝親傳入侍時,行都承旨李源命,行左承旨徐戴淳,右承旨金炳學,左副承旨洪鍾序,右副承旨洪祐吉,同副承旨朴齊韶,記事官金勉根·朴道彬·李承游,提學金炳冀,直提學金炳國,檢校直閣申錫禧·金德根·鄭健朝,檢校待敎金輔鉉·李秉文·尹滋悳·李容殷以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金輔根,副提調李源命進前問候訖。仍出協陽門,由肅章門,入仁政門,至仁政殿月臺。通禮跪啓請降輿,上降輿,就褥位南向立。引儀引獻官益平君,陞詣褥位之左。通禮跪啓請跪,上跪。香室官員奉香祝,跪授戴淳,戴淳東向跪進,上受香祝,以授,西向跪受。通禮跪啓請興,上興。通禮前導,降詣階下祗送位,西向立。奉香祝,由正路出,通禮跪啓請鞠躬,上鞠躬。香祝過後,通禮跪啓請平身,上平身。入小次,少頃,通禮跪啓請出次,上出次。兵曹判書徐念淳進前奏曰,各陵寢幸行時,侍衛服色,以軍服磨鍊事,曾有丁未定式,而辛亥秋幸時,謹因大王大妃殿下敎,遠幸外,以戎服爲定矣。今番幸行,經宿遠幸,則侍衛服色,當以軍服磨鍊,故敢此仰達矣。上曰,依爲之。出擧條通禮跪啓請乘輿,上乘輿,出仁政門,由肅章門,入協陽門。源命請出標信解嚴。上還內,諸臣以次退出。
甲寅二月十二日巳時,上御克綏齋。日講入侍時,日講官徐念淳,參贊官朴齊韶,侍讀官成載球,記事官金勉根·朴道彬·李承游,各持詩傳第八卷,以次進伏訖。
上在昌德宮。停常參·經筵。
大駕詣永禧殿,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
酌獻禮還入齋室後,藥房·內閣·政院·玉堂口傳問安。答曰,知道。
仍詣儲慶宮,入齋室後,藥房·內閣·政院·玉堂口傳問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,司僕寺內乘來言,捲簾,取稟。傳曰,捲三面。
傳曰,儲慶宮展拜時,百官行禮置之。
以司謁口傳下敎曰,儲慶宮正堂外北墻垣,諸處墻垣,頹傷,祭官房三間東邊傾側,幾至崩頹,外三門仰土散子雨漏,北邊挾門內外簷下破傷,分付戶曹修改。
奎章閣啓曰,大駕今已還宮,守宮檢校直閣尹定鉉,依定式減下,何如?傳曰,允。
傳曰,南殿酌獻禮時,贊禮與禮房承旨執禮,第一室大祝,竝加資,其餘執尊·大祝,各兒馬一匹賜給,諸執事,各上弦弓一張賜給,殿司令·參奉,竝陞敍,殿監·守僕·員役等及事知守僕,竝令該曹,考例施賞。
傳曰,政官牌招開政,賞典下批。
傳曰,左承旨許遞,前望單子入之。
承旨前望單子入之,金萬根落點。
傳曰,有實故玉堂與呈告金吾堂上,許遞,今日政差出。
傳曰,前全羅監司入侍。
洪祐吉啓曰,明日傳香,禮房承旨當爲齋宿。新除授行左承旨金萬根,所當牌招,而拘於廳規,不得請牌,何以爲之?敢稟,傳曰,牌招。
又啓曰,卽者檢閱朴道彬,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,卽者義禁府都事來言,今日動駕時,衛外擊錚人金正喜等九人,移送秋曹云矣,敢啓。傳曰,知道。
又啓曰,行吏曹判書尹定鉉,參判李㘾,參議鄭翊朝牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
有政。吏批,行判書尹定鉉,參判李㘾牌招不進,參議鄭翊朝進。吏批啓曰,行判書尹定鉉,參判李㘾竝牌招不進,小臣獨政未安,何以爲之?敢稟。傳曰,只出緊任。
又啓曰,行禮曹判書金洙根,今陞輔國矣。本曹時無相當窠,依例送西後,兼判書下批之意,敢啓。傳曰,知道。
以任應準爲應敎,金學初·李載元爲校理,尹正求·李裕奭爲副校理,朴蘭壽爲修撰,金錫熙爲副修撰,宋持養爲右尹,李鍾愚爲知義禁。禮曹判書金洙根今加輔國,前承旨徐戴淳今加嘉義,副司直趙雲卿,司僕正金德根今加通政,已上加資事承傳。兼禮曹判書單金洙根。前郞廳朴敦行·洪就源,已上今超通政,因平安監司李景在狀啓,寧邊城廨軍物修繕時,策應加資事,兵曹覆啓判下。
再政。左尹單宋持養,右尹單韓正敎,同義禁單李鍾愚。
兵批,判書徐念淳病,參判韓兢人病,參議李羲俊病,參知黃晦瑛入直進。
兵批啓曰,行禮曹判書金洙根,自吏曹送西矣。資級係是輔國,當爲知中樞下批,而時無見窠,依例作闕下批之意,敢啓。傳曰,知道。
以金漢奎爲梨洞萬戶。知事單金洙根,同知單徐有稙,知事作闕單洪鍾應。
刑曹啓曰,今日動駕時,前參判金正喜,爲其父魯敬訟冤事,擊錚於衛外,而係是朝官,臣曹不得捧供,依例移送義禁府之意,敢啓。傳曰,知道。
檢閱朴道彬疏曰,云云。省疏具悉。爾其勿辭救護。
甲寅二月十三日辰時,大駕詣永禧殿酌獻禮,仍詣儲慶宮展拜擧動入侍時,行都承旨李源命,行左承旨徐戴淳,右承旨金炳學,左副承旨洪鍾序,右副承旨洪祐吉,同副承旨朴齊韶,記事官金勉根·成彝鎬·朴道彬·李承游,提學金炳冀,直提學金炳國,檢校直閣申錫禧·金德根·鄭健朝·金炳㴤,檢校待敎金輔鉉·李秉文·尹滋悳·李容殷以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調金輔根,副提調李源命進前問候訖。仍出協陽門,通禮跪啓請降輿乘輦,通禮跪啓請執圭,上執圭。由肅章門·進善門,出敦化門,進發至永禧殿紅箭門外。通禮跪啓請釋圭,上釋圭。通禮跪啓請降輦乘輿,上降輦乘輿,由東挾門以入。通禮跪啓請降輿,上降輿,入齋室。少頃,通禮跪啓請出次,上改具冕服以出,通禮前導,詣版位西向立。通禮跪啓請執圭,上執圭。通禮跪啓請四拜,上行四拜禮。通禮導上,由東門以入,陞自東階,第一室奉審,次詣各室奉審訖。上還出東門外,通禮跪啓請釋圭,上釋圭,入齋殿。酌獻禮時至,通禮跪啓請出次,上仍具冕服以出。贊禮禮曹判書金洙根導上至東門外,跪啓請執圭,上執圭,入詣版位西向立。贊禮跪啓請四拜,上行四拜禮。贊禮導上詣盥洗位,跪啓請搢圭,上搢圭,盥洗訖。仍執圭,陞自東階,詣第一室尊所。執事擧羃酌鬯訖。上入詣神位前,贊禮跪啓請跪搢圭,上跪搢圭。源命奉香,祐吉奉爐,贊禮跪啓請三上香,上三上香。源命進爵,上執爵,以授祐吉,奠于神位前。贊禮跪啓請執圭少退跪,上執圭少退跪。大祝司僕正金德根進跪讀祝訖。贊禮跪啓請平身,上平身。次詣各室行禮訖。贊禮導上降復位,跪啓請四拜,上行四拜禮。贊禮導上詣望瘞位,望瘞訖。贊禮跪啓禮畢,仍導上出東門外,跪啓請釋圭,上釋圭,還入齋殿。傳曰,儲慶宮展拜時,百官行禮置之。出傳敎少頃,通禮跪啓請外辦,上改具翼善冠·衮龍袍以出。兵曹判書徐念淳進前奏曰,輦路何等肅嚴,而別抄所騎馬,放逸橫走於駕前咫尺之地者,萬萬驚悚。當該挾輦把摠·哨官,事過後竝令該府,拿問勘處,常時不飭之御營大將柳相弼,推考,何如?上曰,依爲之。出擧條通禮跪啓請乘輿,上乘輿。由東夾門出,至紅箭門外,通禮跪啓請降輿乘輦,上降輿乘輦。進發至儲慶宮大門外,通禮跪啓請降輦乘輿,上降輦乘輿,入齋室。展拜時至,通禮跪啓請出次,上出次。通禮前導詣版位,行再拜禮,仍詣宮內奉審,還入齋室。少頃,通禮跪啓請外辦,上出次,通禮跪啓請乘輿,上乘輿。出宮大門外,通禮跪啓請降輿乘輦,上降輿乘輦。進發至敦化門,由進善門,入肅章門,通禮跪啓請降輦乘輿,上降輦乘輿,入協陽門。兵曹判書徐念淳跪稟放仗,源命請出標信解嚴。上還內,諸臣以次退出。
甲寅二月十三日申時,上御熙政堂。前全羅監司入侍時,同副承旨朴齊韶,記事官金勉根,記注官白時殷,記事官李承游,前全羅監司鄭最朝,以次進伏訖。上曰,史官分左右。仍命前全羅監司進前。上曰,下去後連爲好在,而果撫恤百姓,使之安堵耶?最朝曰,臣以無似之質,受萬萬不當之任,王靈攸曁,幸得無事遞來矣。仍奏曰,本道還摠,癸丑冬等至折米,不過爲七十萬九千九百餘石,比諸數十年前,其所見縮,至爲四十餘萬石之多。種糧排巡,每患不敷,倉儲到底枵竭,緩急無以備虞,而至於軍餉,所重尤別,餘存無幾,六山城時在各穀實數,合折米只爲一萬七百餘石。取殖儲留,尙矣勿論,年例應下,支繼無路,逐年割本,不出數年,殆乎耗盡,及今拮据,尤不虛徐,先從軍餉,限數萬石某樣變通,實合事宜。且沿海邑鎭漁稅陳廢條,特令蕩減,實爲沿民曠絶之澤,而其中蝟島·古群山,今甲寅年爲始,雖已分數蠲蕩,至於公徵未收,勢將督捧乃已。故以關以題,嚴加督飭,拿致鎭將,亦爲另飭,而參在所聞,比年漁農,連値毒凶,幾皆流亡,準捧無路。蝟島未收辛亥條一千七百八十餘兩,壬子條一千八百三十餘兩,癸丑條竝復摠二千三百七十餘兩,古群山未收癸丑條,竝復摠條二千一百餘兩,然其中更加査櫛,分數蠲減,然後島民可以支存。上項兩件事,竝令廟堂稟處似好,故敢此仰達矣。上曰,所奏,令廟堂稟處,可也。出擧條上曰,沿海漁稅蕩減,在於何時耶?最朝曰,年前因詢瘼之敎,曾以漁稅陳廢事,條列狀聞,至伏承蠲蕩之命矣。上曰,漁農何爲而失業耶?最朝曰,辛亥海溢之後,繼有兩年亢旱,鹹水未洗,故海邊田畓,猶爲失稔,民不聊生之致,亦無暇及於漁農,以此失利矣。上曰,果然矣。又敎曰,道內民心,與沿路民心,何如?最朝曰,近因連年凶荒,民皆失業,昨年則沿海尤甚,雖近峽之地,土利亦同,若有水根處,則謂之得三年之農,若其高燥處,則未免修凶矣。其於尤甚處,臣非不欲設賑,而適當遞歸,未遑暇及,故果於新伯處,有此酬酌,則新伯曰,當往觀事勢,若該邑倅,先爲救急,而來請于營門,則營門亦當請于籌司,不可無設賑之擧云矣。上曰,史官就座。仍命前全羅監司先退,又命退,諸臣以次退出。
上在昌德宮。停常參·經筵。
金萬根啓曰,左副承旨洪鍾序,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·永寧殿·景慕宮,奉審摘奸以來。
禮曹啓曰,經宿動駕時告廟,前二日爲之事,載在禮文矣。今此幸行時,告廟當爲磨鍊,而寒食節享,在於來三月初九日,在前如此之時,已有兼行之例,宗廟·景慕宮告由祭,寒食祭兼行,祝文中措辭添入,而依例遣大臣設行事,知委,何如?傳曰,允。
兵曹啓曰,翼宗大王追上尊號,王大妃殿加上尊號,憲宗大王追上尊號,孝顯王后追上尊號,大妃殿加上尊號,合五慶慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,訓鍊院,命官爲之。
弘文館啓曰,新除授應敎任應準,時在咸鏡道永興府,副校理尹正求,時在京畿加平地,李裕奭,時在振威地,副修撰金錫熙,時在慶尙道昌寧地,經筵入番事緊,請竝斯速乘馹上來事,下諭。答曰,竝許遞。
又啓曰,校理金學初·李載元,修撰朴蘭壽,竝卽牌招察任,何如?傳曰,允。
兵曹,慶科庭試武科殿試時,原榜人及直赴會試人規矩,鐵箭三矢一百步,片箭三矢一百三十步一巡一中,柳葉箭五矢一百二十步一巡二中,島銃三柄一巡二中,講書粗以上,取三技落點。
兵曹,慶科庭試武科殿試時,直赴殿試人規矩,鐵箭三矢一百步,騎芻一次三中,騎槍一次二中,鞭芻一次二中,講書粗以上,取一技落點。
以校理金學初,修撰朴蘭壽牌不進罷職傳旨,傳曰,只推。
義禁府啓曰,因刑曹草記,今此動駕時,前參判金正喜,擊錚於衛外,而係是朝官,移送本府矣。今方待命,拿囚之意,敢啓。傳曰,知道。
左尹宋持養疏曰,伏以南殿親祼,聖慕克伸於見羹,閟宮歷謁,玉度彌康於回鑾,歡欣攢祝,小大同情。仍伏念臣所仰恃者惟天,所自信者惟心,以心爲信,故冥摘而行,夷險罔擇,以天爲恃,故秪知奉公,不解循私,率是道以行,焉往非辜?臣於再昨冬,特蒙我殿下則哲之明,偶有遺照,成均恩點,有隕自天,試限迫近,辭不獲命。臣固知懷璧之罪,古人所戒,負乘之譏,先哲攸箴,徊徨踧踖,憂懼百端,泛愛臣者,爲臣危之,親愛臣者,觀臣早退。臣則以聖明在上,非臣子告老之日,恩簡由中,無明時便訣之義,故圖報之誠爲重,量入之計反輕,年至而不敢引年,病痼而不敢言病,冒玷匪據,濫主課試,亦旣屢遭,識不足以鑑別詞藻,威不足以憚壓物情,瘡疣百出,猜怒四集,蜮眸窺影,蚺舌伺傍,必欲噬嚙臣乃已,鋒鏑覗發,非朝當夕,拖至末梢,誠非始料,臣見事最遲,咫尺火坑,靡遑照察,倉卒駭機,未能鎭安,畢竟有合製罷場之擧,一則臣罪,二則臣罪,自顧慙悚,更誰怨尤?臣於草記之時,瞥見場外閒雜之流,攔入起鬧,擧措劻勷,景色危怖,可知非士夫家雅飭子弟,故靡暇詳覈,泛稱無賴。然論以審愼之道,未免糢糊之失,臣罪至此,斧鉞猶輕,大理劾奏,尙云晩矣。人言之來,受而爲過,自訟昏謬,不害爲唾面俟乾,而至於悖儒供辭中書吏書等云者,白地構虛,一以爲逃脫渠罪之圖,一以爲誣衊臣身之資,其造謀設計,吁亦巧且憯矣。夫泮試較禮闈,雖有輕重之殊,而其考當日之得失,定其等之高下則同耳,是豈可委之吏手哉?然則掌試者所管何事?臣雖無狀,汚不至此,十抄考券,倂弆泮閣,雖隻字半劃,一無替雁,泮中人士,衆目咸覩,臣不必費辭呶呶,徒傷事面。而臣所惜者,士風漸漓,躁競成習,幕朝四三,喜慍攸媒,慍則蜚語羅織,恣意矯誣,沒把捉無形影,指無爲有,叫假成眞,必使陷之罔測之科,然後快於心,四百年培養儒風,一朝爲此輩所壞了。何幸天鑑孔昭,魔鏡高懸,彼讒情狀,綻露無餘。秋啓批旨若曰,堂堂賢關,作此悖擧,師生之義蔑矣,又若曰,名以士子,有此駭悖之擧,羞恥極矣。大哉王言,痛察猜忮之由,曲加開釋之意,雖使臣自爲之辭,何以加此?臣雙擎莊誦,感淚沾襟,隕首結草,曷足以圖報萬一哉?然市虎成於三言,投杼起於屢至,從玆以往,不知幾許禍機,潛藏於擠排之地。雖以聖上天地於臣,父母於臣,亦安知不投杼而起也?況彼言雖誣,旣已發於供招,登諸査啓,則大僚請譴,事體當然,而聖度天大,特加容貸,罰止刊削,旋蒙蕩敍。臣於是,仰感恩造,不覺銘肝而鏤肺,俯訟愆尤,彌切息黥而補劓,矢心以閉門懸車,滅影斂跡,沒齒溝壑,保全性命。乃今夢想之外,亞尹宿趼,復及於身,周廬京兆,除旨聯翩,聖眷彌隆於記簪,微忱自切於傾葵。臣逖違天陛,三歲于玆,犬馬依戀,寤寐如結,滓穢賦品,蒙受恩除,豈不欲蹶承膺,粗伸駕屨之義,而周行之間,無面可顯,廉防之重,撫躬包羞。近又採薪之憂,跨朔辛苦,床簀奄奄,蠢動無路,玆敢略綴短章,縣道陳籲。伏乞聖慈,俯垂矜諒,遞臣所帶之職,勘臣瀆擾之罪。仍許臣放退畎畝,隨分耕鑿,俾得以避遠機穽,歌詠聖澤,永爲昭代逋氓,不勝至願大幸。臣無任云云。答曰,省疏具悉。往事何必追提?卿其勿辭,卽爲上來肅命。
上在昌德宮。停常參·經筵。
藥房都提調金左根,提調金輔根,副提調李源命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
進御加味拱辰湯,自今日五貼式日次製入事,榻前下敎。
大王大妃殿進御歸茸君子湯,自今日五貼式日次製入事,榻前下敎。
金萬根啓曰,右副承旨洪祐吉,今日不爲仕進,卽爲牌招,何如?傳曰,允。
傳曰,大臣·備局堂上引見。
弘文館啓曰,校理金學初,修撰朴蘭壽,旣有只推之命,竝卽牌招察任,何如?傳曰,允。
奎章閣啓曰,景慕宮望廟樓,今望奉審無頉之意,敢啓。傳曰,知道。
兵曹啓曰,今月十八日,一內禁軍番次,而該番將柳冕儉,身病猝重,無望供職,改差,其代依承傳,口傳擬入,何如?傳曰,允。
兵曹口傳政事,以韓元植爲內禁將。
訓鍊都監啓曰,謹依義禁府啓目批旨,挾輦把摠孫亮錫,哨官徐龜淳,竝各決棍十度,懲勵之意,敢啓。傳曰,知道。
義禁府啓目,守門將姜周興原情云云。傳旨內辭緣,泛稱遲晩,刑推得情,何如?啓,飭已施矣。分揀放送爲良如敎。
又啓目,挾輦把摠孫亮錫,哨官徐龜淳等原情云云。傳旨內辭緣,泛稱遲晩,所當請刑是白乎矣,孫亮錫段,曾經摠府郞,勿爲請刑,載在法典,議處,徐龜淳段,刑推得情,何如?啓,竝令該營,決棍懲勵爲良如敎。
又啓目,典籍姜永奎原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
兼禮曹判書金洙根疏曰,伏以殿祼利孚,宮謁載虔,天日淸和,回鑾萬安,下情忭稅,實倍餘人。臣於是際,猥參贊導,周旋樽罍之間,奔走殿陛之上,有事爲榮,無勞可紀。迺者班行甫退,恩資遽降,臣遂褎然階正一品列矣,聞命震惕,不啻淵谷之在前,非但罔功濫賞之爲愧且懼焉。夫輔國槐棘,至亢崇之地也,史乘官方,沿革無常,其於漢·唐以後,不知何者可以當此,而熙朝典章,則視大官,差一等焉耳。繇玆究之,殆古之三孤三少流亞,而老成宿德,令聞長世者,所宜居也。今以臣庸調下品,恬然僴然,僥躐倖占,以溷我服官師師之政,安有是也?嗚呼,華貫顯秩,常人之所艶慕也,臣又不能高尙其志,崖岸絶俗矣,而獨於此逡巡却顧,懍然摽拊者,其必有㦖蹙迫切,甚不得已之衷私而然矣。臣聞鬼神害盈,人道惡盈,若是乎盈之可畏也。顧臣邇來之所蒙被者,天地之高厚也,河海之泓深也,重以迷劣兩息,課歲迢遷,焜耀赫舃,莫之與京,臣之一身之盈,至矣,一門之盈,又極矣。夫戒之未盈之前,猶可幾也,持於旣盈之後,爲甚難焉,臣今戒盈之旣不得矣,決知有害盈惡盈之理,俯瞰旁猜,不俟龜卜獨照而審矣。臣以何德能,以何力量,萬有一消受之,而我殿下愛欲生之之慈之德,其不有可議者乎?疾聲之呼,言不知裁。惟聖明,察臣苦衷,衷之憐之,亟收臣新授資級,以卒生成之大惠,千萬顒祝。臣無任云云。答曰,省疏具悉。卿其勿辭行公。
甲寅二月十五日辰時,上御熙政堂。藥房入診,大臣·備局堂上引見同爲入侍時,都提調金左根,提調金輔根,副提調李源命,檢校直閣鄭健朝,假注書洪承裕,記注官白文振,記事官李承游,同副承旨朴齊韶,假注書洪承裕,事變假注書金載瓛,記注官白文振,記事官李承游,領議政金左根,右議政趙斗淳,備堂金學性·徐有薰·金箕晩·徐念淳·柳相弼·李熙絅,修撰張龍逵以次進伏,醫官鄭有曾·金有鼎·李鎭夏·黃道淳,進伏楹外訖。上曰,史官分左右。左根進前問候訖奏曰,醫官待令,使之入診乎?上可之。有曾等以次入診,退伏楹外訖。左根曰,脈候奏之。有曾等奏曰,脈候左右三部調均矣。上命醫官先退,又命藥院先退。上曰,次對爲之。左根曰,臣恒有區區所懷,久擬一番陳達而未遑矣。曾於己酉,因東朝下敎,有政院日記中關涉文字考出洗草之擧,而第伏念京外私家之所在文籍,揆以事體,決不可異同,亟令京兆,一一知委於搢紳章甫之家,無論已刊未刊,竝依政院日記例爲之,而亦使之發關諸道,一體擧行,何如?上曰,依爲之。出擧條左根曰,卽見黃海監司金泳根狀啓,則以爲本道再昨年流絶無徵之穀,大較爲一萬五千石,而訓局句管貿小米丙午移作鑄字等穀,一萬七千九百石零。初因會付中換名取耗,今則留庫,變爲盡分,盡分入於白徵,不得不通變。就其中一萬石,換名甲寅別置,仍以留庫,依城餉例二留一分,除耗改色,磨勘本司,其餘七千九百石零,年年長耗,待民逋充完,添付元穀,而訓局支放,則分排他道,會付留庫中取用事,請令廟堂稟旨分付矣。本道流亡還之無路充補,誠如狀辭,而第今各道還簿,到處枵然,今若移送,則不無許多妨掣之端,不可造次議到。而本道,有補用庫錢三千兩,每年作穀,添付補賑穀者,年前殷栗·長連·平山未捧及停退條,旣以此矯捄,則今於擧一路通均排補之政,不必靳惜。自今年爲始,補用錢移施於訓局,耗作補賑穀,尙爲七千四百餘石,逐年取耗陞錄,待滿二萬石後,還報補用錢,依前作穀,添付賑穀之意,分付,何如?上曰,依大臣所奏施行。出擧條左根曰,還餉者,二名而一用,平時則餉亦備農糧而爲還,有事則還亦作兵食而爲餉,穀取土宜,民視家儲,出則爲糶,入則爲糴。而縱有衙門穀名之稍稍加出,其分留之數斂散之時,與夫取耗需用之節,各有定式,牢如金石,要其歸則至於補民·惠民,而惟其監守之嚴,不及於古昔,以致奸僞之習,滋長於歲月。然而前之所云倉弊,直不過吏奴輩暗地偸弄,如鼠如雀,或甚或不甚,此在爲官長者管束禁遏之如何。而挽近數十年以來,所謂移貿與立本之事出,而還規遂蕩然,民勢益罔涯。未知作俑者爲誰,創行者何時,而第念每年京外耗條,自有應作錢之石數,則及到春分時,寧有非穀伊錢之別爲磨鍊者哉?特由於元耗作外,加數發賣,而爲其補充元摠之故,所以有移貿與立本等兩項事,儻非加作,寧有錢還?如無錢還,庶救苦瘼,而便同敎猱而升,將見引繩而絶。論以簠簋之義,忠厚之道,顧不欲一一索言,而駸駸乎靡哲不愚,無處不然,興念及此,良庸寒心。蓋其元來立法,嚴重纖悉,雖値歉荒失農,莫準本穀之時,道臣無敢擅便,輒以實狀,陳請代捧,而朝家難愼之意,僅以準折許施,初不得議到於單代,則其耗作外初無錢捧之法,推此可想。而一自錢還開路之後,乾沒於吏手,虛載於還簿,有入無出,有名無實,一年二年,以逋添逋,無邑不逋,無吏不逋,通計三百州現在實穀之如法捧分者,誠無幾處矣。然則民間擔夯,似或輕歇,而以其小詳定·小小詳定之立本取穀,過甚於靑苗之害。且從市直高價勒捧之錢,輒爲本穀數三石之費,於是乎民之膏血,已竭書無餘,那料當初惠民之政,轉成末流虐民之階乎?目下敗亡之兆,可謂到得十分地頭,如無大變通大更張,則固無牽補維持慰紓奠安之策。而姑先懸法象魏,使藩閫州縣之臣,瞭然知此箇事理,顧畏防限,愛惜身名,相率警惕,盡心報效,則庶或爲一半分救藥之方。來頭之襲謬與否,莫顯乎隱,自可入聞,而毋論某營邑,如或於徵逋之際,不得不以錢計捧,則切勿分給於民,從便相換於耗作之用,則可無憑藉容手,永杜錢還名色。而且每年春各道加分之請,皆諉以排巡不足,種糧不敷。在昔元陵·健陵之世,寧或有虛實相蒙之慮,而爲軫備豫之義,輒費辭敎,每靳準施。而逮自辛酉以後五十年間,分糶元數,較多於往時,則留庫者,自不免頓減,而又從以加分一款,便成年例,會錄實數,且多相左,則儲蓄之在在空枵,豈非萬萬疎虛者乎?旣因加作而成逋,又緣加分而傾庫,籌司會案,都爲虛簿,以是之故,一有水旱,則輒不免束手無措。若使加作之謬例不行,嚴防逋藪,加分之狀請有節,恒存庫貯,則非徒許多弊源之可期永淸,緩急所需,賑貸所劃,俱將恃而無恐。加分之擧,固當一切防塞,而若或有眞箇迫不得已之事情,則亦難全無闊狹。自今年無論春秋各穀,毋得如前濫數煩請之意,一體申明知委,以爲參量裁節,誠信相符之地,而分留摘奸,係是應行事目,從當稟旨擧行,竝此仰達矣。上曰,所陳係是申明之擧,依卿奏嚴飭,可也。出擧條左根曰,外官茂績者之有去思遺惠碑,固未知創自何時,而漸不免濫雜,殆莫辨虛實。故已自肅廟時,發令禁止,而逮夫英宗甲申,大加申禁,至有一竝埋置之擧。則伊後朝令,曷嘗闊狹,而何故蕩然,若是之甚乎?諂風僞習,轉相效嚬,皆以無碑爲恥,到處官路,便成一部先生案,而如非官長,陰嗾設施,爲觀美欺人之計,則乃是奸民,憑藉收斂,作乘時染指之資,畢竟均之是貽弊殘氓。論以事體,決難任置。固當依甲辰受敎,一切拔去深埋,而亦恐爲煩民之役,故縱不敢仰請。第嚴飭諸道,自今令甲到付之日,更無得豎碑,而若使道臣,苟知朝飭之莫可弁髦,寧或有生心故犯之理?而大抵近來,無論緊熳巨細,視若按例應文,初不動聽留心,此最目下憂悶之端。竝使之各別警愓之地,何如?上曰,依爲之。出擧條上曰,善治者立碑,固應有之事,而不治者有碑,豈不可恥之甚者乎?左根曰,誠如聖敎矣。然而近來亦多此弊矣。旣往雖不可追察,自今以往,一切禁斷,好矣。左根曰,中日之設,爲其恒習技藝,而俾需他日之用,別加勸奬,而以聳後來者之觀。未出身者直赴,已決科者加資,在職者陞品,卽其規式,而本意誠遠且美矣。若或以顔私勢力,任其濫冒橫占,則非徒反違於激賞之義,瞻聆之失望解體,當至於何乎?此亦國試也,公法也,苟使兵摠堂上,嚴加照察,到底團束,寧至於今日入聞之若是狼藉乎?已往固不須追理,而繼自今,又未能痛變舊習,截去僥倖之路,則主試之人,斷當施以用情之律。而若夫禁軍祿試射,則酬勸之意義惟均,而公嚴之體段尤別,此亦一體勉飭,何如?上曰,依爲之。出擧條左根曰,頃有鄭文忠及八先正家廟致侑之命矣。追後聞之,則先正臣金文元祠版外,本家皆在鄕外云。禮官往來廚傳之弊,不可不念,且有從前已例,以各其道守令,差定獻官,以爲擧行之地恐好,故敢此仰達矣。上曰,依爲之。出擧條左根曰,大護軍洪在喆·徐英淳,兵曹判書徐念淳,竝備堂還差下,何如?上曰,依爲之。出擧條左根曰,禮曹判書金洙根,資是輔國矣。所帶有司之任,依例減下,其代大護軍金鼎集,有司堂上差下,何如?上曰,依爲之。出擧條斗淳曰,臣於前秋,以審理事,有所仰達,而秋曹文案之未及啓覆者,尙爲百餘度之多,至於嶺南·關西,則毋論輕重,汔無動靜。嶺南災荒之溢目,關西按莅之屬耳,事勢容或未遑,而亦何可一直仍循,拖越歲年乎?兩道之臣推考,使之從速修啓。雖以秋曹言之,嚴立程限,期於三月內了當之意,分付,何如?上曰,道臣推考,各別申飭,可也。出擧條上命大臣就座。齊韶曰,諸宰奏事。學性等曰,無所奏矣。齊韶曰,玉堂所懷奏之。龍逵曰,云云。缺齊韶曰,今日賓對,兩司無一人進參,事甚未安。違牌諸堂,竝推考,何如?上曰,依爲之。出榻敎上命史官就座,仍命大臣先退。又命退,諸臣以次退出。
上在昌德宮。停常參·經筵。
傳曰,玉堂有闕之代,政官牌招開政。
傳曰,在外摠管許遞,今日政差出。
吏曹啓曰,北部居鄭龍豐呈狀內,矣身父福希,去壬子年已經實職,而今年爲八十,則當入於漢城府歲首別單,而有所見漏,未蒙恩賞事來訴,故考其帳籍,則鄭福希之年今八十,果爲的實矣。如此見漏之人,追後啓下,亦有已例,今日政加資下批之意,敢啓。傳曰,知道。
兵曹啓曰,知中樞府事劉光祐,宣傳官李熙鐵,五衛將蔡臣永·姜彝文·盧時庸,忠翊衛將徐有植,文臣兼宣傳官朴蘭壽·兪世煥,俱以病難供職,呈狀乞遞,竝改差,何如?傳曰,允。
以吏曹參議鄭翊朝牌不進罷職傳旨,傳曰,只推。
有政。吏批,行判書尹定鉉進,參判李㘾,參議鄭翊朝竝牌招不進。以韓敬源爲應敎,安喜壽·鄭東奎爲副校理,姜長煥爲副修撰,鄭健朝爲司僕正,柳曋爲引儀,尹秉鼎爲西學敎授,安永豐爲平安都事,兪廷煥爲沃川郡守。再政,以尹致容爲司宰僉正。
兵批,判書徐念淳進,參判韓兢人病,參議李羲俊入直,參知黃晦瑛病。以洪在喆爲知事,鄭最朝爲都摠管,吳一善·吳顯文爲副摠管,柳永魯爲宣傳官,李垿柱·張永基·吳信範爲五衛將,金基柱爲忠翊將,李容佐·姜漢奭爲文兼,李鳳億·南致永爲武兼,曺華振爲慶尙中軍。再政,同知單吳信範,僉知單李垿柱·張永基·金基柱,副摠管單鄭最朝。
傳曰,明日出宮門路,以協陽門爲之。
傳曰,發遣吏郞,諸執事淸齋與否,摘奸以來。
兵曹啓曰,今此文廟展拜時,侍衛禁軍,當爲磨鍊矣。在前謁聖試士時,侍衛禁軍,全數磨鍊,如非試士之時,則稟旨擧行矣。今審則以幾番磨鍊乎?敢稟。傳曰,三番爲之。
又啓曰,今此文廟展拜時,設布帳當爲磨鍊,而取考謄錄,則文廟左右邊設布帳,令訓鍊都監擧行矣。今亦依此磨鍊,何如?傳曰,允。
又啓曰,今此文廟展拜時,扈衛軍兵,當爲磨鍊,而取考謄錄,則由集春門謁聖時,訓局馬軍三哨,步軍四哨除出,大將率領,集春門外環衛作門,而癸亥年訓鍊大將都領,辛亥年禁衛大將率領矣。今番則何以爲之乎?敢稟。傳曰,御將爲之。
禁衛營啓曰,本營軍色從事官徐翼輔,身病甚重,勢難察任,今姑改差,何如?傳曰,允。
上在昌德宮。停常參·經筵。
親傳香祝,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣先農壇,奉審摘奸以來。
政院啓曰,撥路申飭,何等截嚴,而冬至使先來狀啓,今十三日辰時,自義州封發者,今始到院。不能申飭之該道臣及義州府尹,竝推考,遲滯之軍官及陪持,竝令攸司,從重科治,何如?傳曰,允。
弘文館啓曰,新除授副校理鄭東奎,時在慶尙道尙州地,副修撰姜長煥,時在忠淸道永同地,經筵入番事緊,請竝斯速乘馹上來事,下諭。答曰,竝許遞。
又啓曰,新除授應敎韓敬源,副校理安喜壽,竝卽牌招察任,何如?傳曰,允。
以副校理安喜壽牌不進罷職傳旨,傳曰,只推。
禮曹啓曰,卽接海美幼學韓錫洪所志,則以爲族孫鎭厚,嫡妾俱無子,以其同姓八寸兄鎭奎第二子會源,欲爲繼後,兩家諸族,相議完定,而鎭奎夫妻,俱爲作故,拘於常規,不得循例禮斜,依定式草記稟處事呈狀矣。凡繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長韓錫洪所訴旣如此,韓鎭奎第二子會源,立爲韓鎭厚之後,何如?傳曰,允。
忠淸監司沈宜冕疏曰,云云。答曰,省疏具悉。疏辭,下該曹稟處。
甲寅二月十七日辰時,上詣仁政殿月臺。先農壇香祝親傳入侍時,行都承旨李源命,行左承旨金萬根,右承旨金炳學,左副承旨洪鍾序,右副承旨洪祐吉,同副承旨朴齊韶,記事官缺,直提學金炳國,檢校直閣申錫禧·金德根·鄭健朝,檢校待敎金輔鉉·李秉文以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金輔根,副提調李源命進前問候訖。仍出協陽門,由肅章門,入仁政門,詣仁政殿月臺。通禮跪啓請降輿,上降輿,就褥位南向立。引儀引獻官左參贊徐有薰,陞詣褥位之左。通禮跪啓請跪,上跪。香室官員奉香祝,跪授祐吉,祐吉東向跪進,上受香祝,以授有薰,有薰跪受興。通禮跪啓請興,上興,降詣階下祗送位,西向立。有薰奉香祝,由正路出,通禮跪啓請鞠躬,上鞠躬。香祝過後,通禮跪啓請平身,上平身。入小次,少頃,通禮跪啓請出次,上出次。通禮跪啓請乘輿,上乘輿出仁政門,由肅章門,入協陽門。源命請出標信解嚴。上還內,諸臣以次退出。
上在昌德宮。停常參·經筵。
洪鍾序啓曰,同副承旨朴齊韶,今日不爲仕進,卽爲牌招,何如?傳曰,允。
傳曰,明日文廟展拜後,參班儒生,當應製試取矣。處所春塘臺親臨磨鍊,內閣提學,待明朝牌招。
弘文館啓曰,副校理安喜壽,旣有只推之命,卽爲牌招察任,何如?傳曰,允。
備邊司啓曰,卽見平安監司李景在狀啓,則枚擧祥原郡守南履容牒呈,以爲本邑處在江邊,居民偏被水災,貿遷不便,兼有土疾,館宇公廨,亦皆頹敗。從前有移邑之論,而南距五十里龍山里,察其形便,則地理人和,俱合移設。以此擇定,所入物力,就本邑某樣錢穀中,從便取用事,請令廟堂稟處矣。該郡處近大江,水潦歲以爲患,民不能地着,而皆有移治之論,厥惟久矣。南距之地,形便旣卜其宜,而經紀物力,本倅某樣措辦,則其非公穀·公錢,不煩民邑,可知也。其在處民樂土之義,不宜靳許,依狀請施行,使之趁速就工之地。而道臣隨事操察,毋或有役鉅弊生之患事,一體分付,何如?傳曰,允。
傳曰,明日出宮內門路,以宜春門爲之。
刑曹啓曰,今正月二十九日兵曹啓辭內,今番庭試武科初試二所榜目中,閑良李配永,本以忠淸道沔川之人,冒稱淸北別付料軍官,肆然呈單,至於入格,奸狀現發,爲先拔去,原榜目中付標以入,而其罪狀,移法司照律嚴處事允下矣。李配永居在沔川,而纔已下鄕,發關該道,待押來擧行事草記,傳曰,知道事命下,而李配永纔已押來矣。謹按律文,則大典通編武科條有曰,科場作奸者,邊遠充軍,配永依此律,全羅道興德縣邊遠充軍定配所,卽爲押送之意,敢啓。傳曰,知道。
義禁府啓目粘連,向前姜永奎亦,爲因親病之歸覲,竟致班儀之闕參,情雖可原,法所難恕。以此照律,何如?啓,依允。
又照目粒連,典籍姜永奎矣本府議啓內,卽因親病之歸覲,竟致班儀之闕參,情雖可原,法所難恕。以此照律罪,笞四十收贖,附過還職,私罪。奉敎依允爲旀,功減一等爲良如敎。
上在昌德宮。停常參·經筵。
大駕詣文廟,入幕次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展拜還入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,還內後問安,玉堂未及進參,事甚未安。當該入直玉堂,竝推考,何如?傳曰,允。
傳曰,自明日,日講爲之。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
司僕寺啓曰,濟州前牧使白希洙遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
兵曹啓曰,內吹螺赤及龍虎營兼內吹螺赤等,今春等習角賞格木,謹依判下別單,分等施賞之意,敢啓。傳曰,知道。
甲寅二月十九日辰時,上詣文廟展拜,仍御春塘臺,參班儒生應製試取入侍時,行都承旨李源命,行左承旨金萬根,右承旨金炳學,左副承旨洪鍾序,右副承旨洪祐吉,同副承旨朴齊韶,記事官金勉根·成彝鎬,提學金炳冀,直提學金炳國,檢校直閣申錫禧·金德根·鄭健朝·金炳㴤,檢校待敎金輔鉉·李秉文·尹滋悳以次侍立。時至,通禮跪啓請外辦,上具翼善冠·衮龍袍,乘輿出宜春門。藥房提調金輔根,副提調李源命,進前問候訖。仍出集春門,至文廟南神門外,通禮跪啓請降輿,上降輿步過。仍乘輿詣下輦臺,通禮跪啓請降輿,上降輿,入大次。少頃,通禮跪啓請出次,上改具冕服以出。通禮前導,至東神門外,通禮跪啓請執圭,上執圭,入詣版位。通禮跪啓請四拜,上行四拜禮,宗親·文武百官及館學儒生,皆行四拜禮訖。通禮導上,詣文宣王神位前奉審,次詣四聖位神位前奉審訖。通禮前導,出北挾門,通禮跪啓請釋圭,上釋圭,詣明倫堂東挾室。少頃出大廳,通禮前導,由尊敬閣墻外,上碧松亭,仍詣丕闡堂,還入大次。少頃,通禮跪啓請出次,上改具翼善冠·衮龍袍以出。通禮跪啓請乘輿,上乘輿,至南神門外,降輿步過,仍乘輿入集春門。源命請出標信,集春門外率領軍兵解嚴。仍詣春塘臺,通禮跪啓請降輿,上降輿陞座。源命請出標信,開布城,儒生入場訖。仍讀奏入門單子,又奏曰,從陞中試官蒙點人,使之下去,一體行禮乎?上可之。讀券官提學金炳冀,對讀官校理李載元,修撰朴蘭壽以次行禮,各陞就位訖。上命試官進前,仍命書賦題萬國學夫子,限申時。炳冀跪書讀奏,蘭壽奉出懸題。源命曰,標信擧行,何等嚴重,而布城外環衛軍除出時,不待本院之徑稟,以挾輦軍除出,同爲祗受,徑先環衛者,事甚駭然。當該宣官官,所當重勘,而本院請推之外,無他可施之罰,何以爲之乎?上曰,拿處,可也。出擧條少頃,源命請出標信,呈券儒生次次出送。上命考試,傳曰,別雲劍·兵摠府堂上·堂上閣臣·入侍承旨,竝試官加差下,堂下閣臣,竝對讀官加差下,使之分考。出傳敎少頃,上命科次,蘭壽讀奏第一張,炳冀書等,源命坼封,仍讀奏封內訖。上命書傳敎曰,參班儒生應製賦居首三下一幼學朴萬周,直赴殿試,之次三下生員黃夔仁等二人,竝直赴會試,之次草三下幼學郭宗亨等三人,竝給二分,之次草三下幼學李根重等四人,竝給一分,之次次上幼學丁大鱗等五人,各朱書百選一件賜給,之次次上生員朴齊珩等五人,各雅誦一件賜給,之次次上幼學洪在三等五人,陸奏約選一件賜給,之次次上幼學崔璋等五人,各奎章全韻一件賜給。又命書傳敎曰,入格儒生,明日待令。通禮跪啓禮畢,上降座。通禮跪啓請乘輿,上乘輿入宜春門。源命請出標信解嚴。上還內,諸臣以次退出。
上在昌德宮。停常參·經筵。
藥房提調金輔根,副提調李源命啓曰,聖廟展拜,鎭日試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
李源命啓曰,行左承旨金萬根,左副承旨洪鍾序,今日不爲仕進,竝卽牌招,何如?傳曰,允。
政院啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
禮曹,來四月初二日行宗廟夏享大祭,親祭,取稟。奉敎敬依。
備邊司啓曰,經宿幸行時,各道道臣,當爲境上出待,而每因傳敎或啓稟,除之矣。今亦依前停免之意,分付諸道,何如?傳曰,允。
以左副承旨洪鍾序牌不進罷職傳旨,傳曰,只推。
吏曹啓曰,成均館司成朴浚愚,以其身病,呈狀乞遞,改差,何如?傳曰,允。
禁衛營啓曰,今此慶科庭試武科殿試時,本營將校·軍兵中應試人,別單書入之意,敢啓。傳曰,知道。
吏曹啓目粘連,觀此前參判金正喜原情內辭緣,則爲其父魯敬追奪事也。爰辭雖極發明,臺啓方張,不可遽議,置之,何如?啓,依允。
甲寅二月二十日辰時,上御克綏齋。日講入侍時,判府事朴晦壽,日講官徐戴淳,參贊官洪祐吉,檢討官朴蘭壽,假注書洪承裕,記事官朴道彬·李承游,各持詩傳第九卷,以次進伏訖。
甲寅二月二十日辰時,上御熙政堂。入格儒生入侍時,同副承旨朴齊韶,假注書洪承裕,記事官朴道彬·李承游以次進伏,儒生等序立階下訖。上曰,史官分左右。齊韶奏曰,待令儒生,使之以次陞階奏職姓名乎?儒生朴萬周等以次進前奏職姓名,退立階下訖。齊韶曰,入格儒生頒賞行禮乎?儒生等行禮訖。齊韶曰,儒生使之退出乎?上曰,史官就座。又命退,承史以次退出。
甲寅二月二十日申時,上御克綏齋。召對入侍時,參贊官朴齊韶,檢校直閣鄭健朝,侍讀官李載元,檢討官姜晉奎,記事官金勉根·朴道彬·李承游,各持通鑑第八卷,以次進伏訖。
上在昌德宮。停常參·經筵。
金萬根啓曰,右承旨金炳學,今日不爲仕進,卽爲牌招,何如?傳曰,允。
以右承旨金炳學牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
刑曹啓曰,卽接江原監司吳取善文移,則三陟府徒三年定配罪人胡慶文,限滿云矣。取考曹上配案,則慶文以揷木人塚罪,辛亥二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又啓曰,卽接黃海監司金泳根文移,則松禾縣徒三年定配罪人任四龍,限滿云矣。敢考曹上配案,則四龍以棄毁祭器罪,辛亥二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又啓曰,卽接黃海監司金泳根文移,則長連縣徒三年定配罪人皮昌潤,限滿云矣。取考曹上配案,則昌潤以棄毁祭器罪,辛亥三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
甲寅二月二十一日辰時,上御克綏齋。日講入侍時,日講官金大根,參贊官洪鍾序,檢討官姜晉奎,假注書朴周雲,記事官朴道彬·李承游,各持詩傳第九卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪鍾序啓曰,同副承旨朴齊韶,今日不爲仕進,卽爲牌招,何如?傳曰,允。
傳曰,禮房承旨,馳詣受香諸處,奉審摘奸以來。
禮曹啓曰,來四月初二日行宗廟夏享大祭親行時,永寧殿依例遣大臣攝行,何如?傳曰,允。
又啓曰,來四月初二日行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
義禁府啓目,宣傳官閔宗鎬原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在法典,議處,何如?啓,依允。
甲寅二月二十二日辰時,上御克綏齋。日講入侍時,日講官李敦榮,參贊官洪鍾序,侍讀官安喜壽,假注書李錫宙,記事官朴道彬·李承游,各持詩傳第九卷,以次進伏訖。
上在昌德宮。停常參·經筵。
金萬根啓曰,左副承旨洪鍾序,今日不爲仕進,卽爲牌招,何如?傳曰,允。
傳曰,明日人日製,通方外爲之,試紙用大好紙,處所春塘臺,親臨磨鍊。
備邊司啓曰,會寧·慶源開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
以左副承旨洪鍾序牌不進罷職傳旨,傳曰,只推。
傳曰,明日出宮門路,以協陽門爲之。
禮曹啓曰,卽接宗廟署所報,則明日人日製試取時,本署官員,俱爲觀光云矣。依定式本曹正郞具行益,假官差送,以爲代直後赴試之地,何如?傳曰,允。
又啓曰,卽接社稷署官員所報,則明日人日製試取時,本署官員,俱爲觀光云矣。依定式本曹佐郞李杓,假官差送,以爲代直後赴試之地,何如?傳曰,允。
訓鍊都監啓曰,今此慶科庭試武科殿試時,本局將校·軍兵及武藝別監中直赴殿試·會試應試·應頉人,別單書入之意,敢啓。傳曰,知道。
以司謁尹錫昌手本,別監全俊文,被打於金道哲等事,傳曰,令秋曹査實以入。
以司鑰尹錫範手本,別監朴寬浹等,被打於金道哲等事,傳曰,令秋曹査實以入。
以司鑰金敏植手本,別監尹東舜,被打於金道哲等事,傳曰,令秋曹査實以入。
以司鑰朴完成手本,別監鄭錫浩等,被打於金道哲等事,傳曰,令秋曹査實以入。
兵曹啓目粘連,觀此忠淸兵使李濟道狀啓,則虞候趙存澈,母年今爲七十一歲,法當歸養,令該曹稟處亦爲白有臥乎所。邊帥之親年七十,獨子無兄弟,則許遞其任,載在法典,忠淸兵虞候趙存澈,依法典改差。奏御文字,何等審愼,而趙存澈之澈字,以徹字誤書者,殊甚未安,該帥臣推考,何如?啓,依允。
義禁府啓目粘連,向前閔宗鎬亦,莫重標信,徑先擧行,致此做錯,罪在溺職。以此照律,何如?啓,依允。
甲寅二月二十三日辰時,上御克綏齋。日講入侍時,日講官金學性,參贊官朴齊韶,檢討官姜晉奎,假注書朴周雲,記事官朴道彬·李承游,各持詩傳第九卷,以次進伏訖。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣受香所,奉審摘奸以來。
傳曰,日講待下敎。
傳曰,前後直赴殿試人,竝付之今番庭試榜末。
司饔院官員,以都提調·提調意啓曰,節序差早,蘇魚所生物進上,三月初一日爲始,不得封進之意,敢啓。傳曰,知道。
甲寅二月二十四日辰時,上詣春塘臺。人日製儒生試取入侍時,行都承旨李源命,行左承旨金萬根,右承旨金炳學,左副承旨洪鍾序,右副承旨洪祐吉,同副承旨朴齊韶,記事官金勉根·成彝鎬,提學金炳冀,直提學金炳國,檢校直閣申錫禧·金德根·鄭健朝·金炳㴤,檢校待敎金輔鉉·李秉文以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金輔根,副提調李源命進前問候訖。由協陽門·靑陽門,至春塘臺。通禮跪啓請降輿,上降輿陞座。源命請出標信,開布城,儒生入場訖。仍讀奏入門單子,又奏曰,從陞中試官蒙點人,使之下去,一體行禮乎?讀券官金炳冀·徐有薰·李㘾,對讀官鄭翊朝·朴永輔·金世均·尹正求以次行禮,陞階就位訖。上命試官進前,仍命書詩題天氣地包鼓萬物,限申時,炳冀跪書讀奏,正求奉出懸題訖。少頃,源命請出標信,呈券儒生次次出送。上命考試,傳曰,別雲劍·兵摠府堂上·堂上閣臣·入侍承旨·堂上對讀官,竝讀券官加差下,堂下閣臣·入直玉堂,竝對讀官加差下,使之分考。出傳敎少頃,上命科次,正求讀奏第一張訖。書等,源命坼封,仍讀奏封內訖。上命書傳敎曰,人日製詩居首三下幼學朴駿錫,直赴會試,之次次上幼學金樂英,給二分,之次次上幼學李承武,給一分,之次次上幼學金永奭等十七人,竝令該曹,考例施賞。又命書傳敎曰,入格儒生,明日延英門外施賞。通禮跪啓請禮畢,又跪請乘輿,上降座乘輿,由靑陽門,入協陽門。源命請出標信解嚴。上還內,諸臣以次退出。
上在昌德宮。停常參·經筵。
藥房都提調金左根,副提調李源命啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源命啓曰,行左承旨金萬根,右承旨金炳學,右副承旨洪祐吉,今日不爲仕進,竝卽牌招,何如?傳曰,允。
洪鍾序啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
內醫院啓曰,提調金輔根,今日問安,不爲仕進,卽爲牌招,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,沈敬澤落點。
禮曹啓曰,傳曰,前後直赴殿試人,竝付之今番庭試榜末事命下矣。取考膽錄,則在前除初試庭試時,有直赴人付之榜末之命,則隨其直赴年次,付之榜末,一體放榜,曾有已例,今亦依此擧行,何如?傳曰,允。
以右承旨金炳學,右副承旨洪祐吉牌不進罷職傳旨,傳曰,只推。
吏曹口傳政事,以盧鎭衡·石基坤爲兵曹佐郞。
訓鍊都監啓曰,本局哨官崔鍾老,身病猝重,勢難察任,改差,何如?傳曰,允。
禁衛營啓曰,臣進詣南廟,有頉處看審修改後,別單書入之意,敢啓。傳曰,知道。
御營廳啓曰,東關王廟有頉處,臣監董改修後,別單書入之意,敢啓。傳曰,知道。
摠戎廳啓曰,今此慶科庭試武科訓鍊院命官殿試時,以本廳屬南陽·坡州·長湍別驍士直赴應試人及付料軍官會試應頉人,別單書入之意,敢啓。傳曰,知道。
禮曹啓曰,卽接宗廟署所報,則今此慶科庭試時,本署官員,俱爲觀光云矣。依定式本曹正郞具行益,假官差送,以爲代直後赴試之地,何如?傳曰,允。
又啓曰,卽接社稷署所報,則今此慶科庭試時,本署官員,俱爲觀光云矣。依定式本曹佐郞李晉燁,假官差送,以爲代直後赴試之地,何如?傳曰,允。
又啓曰,卽接永禧殿官員所報,則今此慶科庭試時,本殿官員,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
義禁府照目粘連,宣傳官閔宗鎬矣本府議啓內,莫重標信,徑先擧行,致此做錯,罪在溺職。以此照律罪,杖八十收贖,奪告身三等,私罪。奉敎依允爲旀,功減一等爲良如敎。
吏曹參議鄭翊朝疏曰,伏以臣以無似,待罪銓地,兩月于玆,始一陳籲,緣辭拙而未槪,間又代斲,懼瀆擾而黽勉,驪技畢露,鳩拙莫掩,是豈臣一分堪承而然哉?特荷聖度天大,尙在包容之中,而寤寐一念,如縛思解,不避猥屑之誅,更暴衷懇之實,惟聖明垂察焉。臣之矇愚謭劣,不稱見職之狀,前旣略陳,今不必更事覼縷,而聞見之謏寡,才具之鈍短,卽欲强之而不可得者也。頹懶轉痼,步武罕出於隣卷,則同朝知舊之間,太半生面,暴棄自安,習熟全昧於格例,則尋常程課之事,到處瘡疣,此已臣不可强之狀。而最是貞痼之疾,視官是已,蠅頭之字,范昧不辦,霧中之看,羞澁偏甚,閒劇不同,苦歇立判。而近因公冗之頻仍,以致調將之失宜,少加思慮,則刺痛忒肆,强接事爲,則暈眩益甚,而昨於試坐,冒沒趨參,所患河睹,一倍添劇,時月之內,痊可無望。惟有處靜息心,居閒養神,庶幾爲一分調治之方,玆敢略控短章,仰瀆崇嚴。伏乞天地父母,特垂體下之仁,曲察由中之懇,亟遞臣所帶銓銜,俾天工無曠,私分獲安,不勝幸甚。臣無任云云。省疏具悉。所請依施。
上在昌德宮。停常參·經筵。
傳曰,再明日三日製通方外爲之試紙用大好紙,處所春塘臺,親臨磨鍊。
政院啓曰,卽者兵曹郞廳來言,明日殿座時,別侍衛不可不備,而判書徐念淳,以庭試武科殿試命官,訓鍊院進去,不得擧行云,何以爲之?敢稟。傳曰,次堂擧行。
又啓曰,筵說修正,何等審愼,而今二十三日日講入侍,筵說有所錯誤,致勤下敎,記注之如是疎忽,萬萬駭然,而臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,推考,爾亦推考。
傳曰,明日出宮門路,以協陽門爲之。
傳曰,今番庭試,雜用大好紙,俾鄕儒,如意觀光也。
禮曹啓曰,直赴殿試人,隨其直赴年次,付之榜末事,草記允下矣。卽接四館所牒呈,則癸丑五月館學儒生應製入格幼學宋敦玉,同月江華府儒生應製入格幼學南宮鉀,同年七月參班儒生應製入格判官金炳地,同月七夕製入格幼學李章五,生員李樂重,同月秋到記殿講入格幼學安敎熙,製述入格生員李基鎬,同年十二月柑製入格進士徐衡淳,甲寅二月參班儒生應製入格幼學朴萬周,合爲九人云矣。直赴殿試儒生宋敦玉等九人,隨其直赴年次,付之榜末,一體放榜之意,敢啓。傳曰,知道。
又啓曰,卽接金堤幼學趙煥珉所志,則以爲,族孫榮彦,嫡妾俱無子,以其同姓八寸兄明寬第二子雲逵,欲爲繼後,兩家諸族,相議完定,而明寬夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長趙煥珉所訴旣如此,趙明寬第二子雲逵,立爲趙榮彦之後,何如?傳曰,允。
兵曹啓曰,直赴殿試奉承傳別武士高鶴聲等一百四十六人,直赴會試奉承傳勸武軍官李鼎烈等二十八人,隨其錄名,依例許赴於明日殿試之意,敢啓。傳曰,知道。
又啓曰,今此慶科庭試武科訓鍊院命官殿試時,直赴殿試人及直赴會試·應試應頉區別,別單書入之意,敢啓。傳曰,知道。
刑曹啓曰,司謁尹錫昌,司鑰尹錫範·金敏植·朴完成手本,別監全俊文·朴寬浹·金仁桓·金仁植·尹東舜·鄭錫浩·皮在弘,被打於金道哲等事,傳曰,令秋曹査實以入事命下矣。當初起鬧之文光賢·朴命基·金聖昌,敺打掖隷之金道哲·李甲甫·朴順熙·張順範·梁聖漢·金在華·徐相泰·白仲鎭·閔永輝·趙廷淳·金鎭大·金英浩·張日云·池壽完等捉來,與被打別監全俊文·朴寬浹·金仁植·金仁桓·鄭錫浩·皮在弘·尹東舜等,頭面査實,則文光賢所供內,以爲渠以宮房傔屬,今月十六日,與同類朴命基·金聖昌,偕往典洞崔哥,前仕別監姜大植破誼之妓女,率畜而歸矣。竟因此事,自宮房移送本曹,至於被囚,則鬪鬨事實,全然不知云。朴命基·金聖昌所供內,以爲渠等所懷,與文光賢所招,略同云。金道哲所供內,以爲今二十一日掖隷輩,敺打同類李浩應,作拏李元默家之說,得聞於張順範,偕往六曹前李甲甫·朴順熙等與掖隷相鬪之場,果爲助勢,而渠無犯手云。李甲甫·朴順熙·張順範·徐相泰·白仲鎭所供內,以爲掖隷輩含憾於見奪妓女,敺打渠之同類李浩應,驅到街上,突入李元默家,無限惹鬧,故不勝忿惋之際,逢着掖隷輩於六曹前,果爲敺打,而紅衣草笠,自爾裂破云。梁聖漢·閔永輝·金英浩等所供內,以爲渠因事故,伊日鬪場,初不干預云。金在華·金鎭大等所供內,以爲伊時鬪場,雖有參看,少無犯手云。趙廷淳所供內,以爲渠以宮傔,間因事端,削名案冊已至多年,且渠叔英獜,方帶掖隷,則今番鬪場,初無干涉,而混入手本者,實是前日傔屬之致云。池壽完·張日云等所供內,以爲渠輩雖參傔案,俱以出身,逐日習射,則鬪鬨事實,初不聞知云。全俊文·朴寬浹·金仁桓·金仁植·皮在弘·鄭錫浩·尹東舜等所供內,以爲同類別監姜大植所畜妓女,爲文光賢·朴命基·金聖昌等所奪,故探自李浩應處,跟到李元默家,而竟無蹤跡,則習鼓次轉向空闕之路,李甲甫·金道哲·張順範·朴順熙·徐相泰·白仲鎭·金鎭大等,成群作黨,無數亂打,頭部破傷,流血淋漓,至有裂破紅衣草笠之擧,而從後助勢者,不可一一記得云矣。觀於諸供,釀成鬧端,全由於文光賢·朴命基·金聖昌等,而張順範·金道哲·李甲甫·朴順熙·徐相泰·白仲鎭等,稱以逞憤,持杖作黨,敺打掖隷,無所顧忌,至於紅衣草笠之裂破,受傷痕損之狼藉,究厥所爲,尤極痛惡。梁聖漢·閔泳輝·金英浩·金在華·金鎭大·池壽完·張日云等七漢,同參鬪場,則不無助勢,而一辭湧濤,終不直招者,殊極駭痛。趙廷淳,其所發明,容有可據,所當分輕重照律勘處,而旣伏承査實以入之命,捧口招以入,而其中文達行,稱以下鄕,隱避不現之狀,萬萬痛惋,不日掩捕之意,分付左右捕廳,何如?傳曰,向以敺打掖隷事,處分不啻嚴截,而時日未幾,又有此擧,紅衣王人,尙猶如此,況平民之無告者,何由奠居乎?首倡諸漢,竝嚴刑遠配,其餘隨從,分輕重酌處,至於隱避不現者,揆以紀綱,不可仍置,令捕廳刻期捕捉。
又啓曰,敺打掖隷之金道哲等査實草記,傳曰,向以敺打掖隷事,處分不啻嚴截,而時日未幾,又有此擧,紅衣王人,尙猶如此,況平民之無告者,何由奠居乎?首倡諸漢,竝嚴刑遠配,其餘隨從,分輕重酌處,至於隱避不現者,揆以紀綱,不可仍置,令捕廳,刻期捕捉事命下矣。謹依傳敎,首倡之張順範·金道哲·李甲甫·朴順熙·徐相泰·白仲鎭,各嚴刑一次後,順範咸鏡道定平府,道哲全羅道金溝縣,順熙泰仁縣,相泰淳昌郡,甲甫慶尙道咸陽郡,仲鎭平安道順安縣,竝遠地定配所,卽爲押送,文光賢·朴命基·金聖昌等事端,雖由於渠輩,起鬧之初,已爲被囚,則鬪鬨之場,俱無所犯矣。竝與隨從之金在華·金鎭大,各嚴刑一次放送。梁聖漢·閔永輝·金英浩·池壽完·張日云等,渠輩俱以初不隨往,極口發明,有難準信,各嚴刑八十度放送。文達行,謂以下鄕,中路聞報,今纔來現,而鬪場之初不參涉,縱有可據,手本後趁不就捕,亦所當懲,與梁聖漢輩,一體勘處。趙廷淳,觀於兩邊之招,別無可罪之端,分揀放送之意,敢啓。傳曰,知道。
吏曹啓目粘連,觀此弘文館修撰張龍逵上疏,則以爲,臣本生父,今年爲六十有三,母年又六十有五,崦嵫視蔭,餘景無多,衰耗轉甚,寧日恒尠,而臣所居,乃荒僻其處,計拙謀生,家又貧素,惟以山間之蔬蔌菜藿,用替甘旨,已敗之胃,無以淨蘇,已痼之疾,一任侵尋,是豈人子情理之一日矜忍者哉?伏乞聖慈,俯察至切之言,爰命選部,畀臣一小縣,俾獲便養之私亦有白臥乎所,張龍逵之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,夫經幄之臣出補外邑,事體不輕,臣曹不敢擅便,上裁,何如?啓,依回啓施行爲良如敎。
上在昌德宮。停常參·經筵。
傳曰,考官徐念淳,命官爲之。
傳曰,還宮當自內爲之矣。該房知悉。
傳曰,明日出宮門路,以協陽門爲之。
傳曰,金炳地今將應榜矣。予心奇喜之外,冞增愴感,放榜日永安府院君·靑陽府夫人祠版,遣承旨致祭。
以司謁口傳下敎曰,明日三日製時,別雲劍,以今日別雲劍仍用。
禮曹啓曰,來三月初七日卯時,翼宗大王追上尊號,王大妃殿加上尊號,憲宗大王追上尊號,孝顯王后追上尊號,大妃殿加上尊號,合五慶慶科庭試文武科放榜時,親臨與權停例,何以爲之,而處所以何處擧行乎?敢稟,傳曰,仁政殿親臨磨鍊。
政院啓曰,卽者兵曹郞廳來言,明日殿座時,別侍衛不可不備,而判書徐念淳,以庭試武科殿試命官,訓鍊院進去,不得擧行云,何以爲之?敢稟。傳曰,次堂擧行。
又啓曰,門禁申飭,何等嚴重,而今日赴擧儒生,自通化門,徑先攔入,事未前有,萬萬驚駭。當該守門將及禁亂官,竝所當重勘,而本院請推之外,無他可施之罰,何以爲之?敢稟。傳曰,竝拿處。
兵曹啓曰,闕門嚴重,法意何如,而今此標信未下之前,赴門儒生,徑先入來於通化門內,雖卽出送,事未前有,萬萬駭然。當該守門將·禁亂官,竝令該府,拿問處之,何如?傳曰,允。
禮曹啓曰,卽接宗廟署所報,則明日三日製試取時,本署官員,俱爲觀光云矣。依定式本曹正郞具行益,假官差送,以爲代直後赴試之地,何如?傳曰,允。
又啓曰,卽接社稷署所報,則明日三日製試取時,本署官員,俱爲觀光云矣。依定式本曹佐郞李晉燁,假官差送,以爲代直後赴試之地,何如?傳曰,允。
吏曹啓曰,今此大報壇祭,遣大臣攝行祭時,時·原任大臣,當爲塡差,而領府事鄭元容,判府事朴晦壽·金興根·朴永元·李憲球,右議政趙斗淳,俱有身病,判府事權敦仁在外,領議政金左根藥院都提調,例不得塡差,無可差之員,何以爲之?敢稟。傳曰,宗親·儀賓中塡差。
甲寅二月二十七日辰時,上詣春塘臺。親臨慶科庭試文科試取入侍時,行都承旨李源命,行左承旨金萬根,右承旨金炳學,左副承旨洪鍾序,右副承旨洪祐吉,同副承旨朴齊韶,記事官金勉根·成彝鎬,缺,提學金炳冀,直提學金炳國,檢校直閣申錫禧·鄭健朝·金炳㴤,檢校待敎金炳德·金輔鉉·李秉文·尹滋德以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金輔根,副提調李源命進前問候訖。由協陽門·靑陽門,詣春塘臺,通禮跪啓請降輿,上降輿陞座。源命請出標信,開布城,儒生入場訖,仍讀奏入門單子。炳學奏曰,儒生入門單子相左,當該入門官,所當重勘,而本院請推之外,無他可施之罰,何以爲之?敢稟。上曰,事過後拿處,可也。出榻敎源命奏曰,從陞人中試官蒙點人,使之下去,一體行禮乎?上可之。讀券官金學性·金輔根·金炳冀·金鼎集·金大根·金炳國·徐戴淳·李裕元·李鍾愚·申錫愚·李明迪,對讀官沈敬澤·朴永輔·沈承澤·兪鎭五·金炳雲·李寅奭·李參鉉·金炳德·趙然興·李秉文·李承益·金有淵·徐相鼎·曺錫輿·趙在應·沈敦永·權應夔·嚴錫鼎·金鼎鎬·金會明·金炳㴤·尹滋悳·尹秉鼎·鄭健朝·趙秉學·李載元·洪奭鍾·李崙夏·鄭錫朝以次行禮,陞階就位訖。上命試官進前,仍命書賦題旣醉備五福,限申時,學性等跪書題,讀奏訖。錫朝等奉出懸題。源命曰,先張已入,收券官及衛軍,使之入來擧行乎?少頃,上命考試,傳曰,別雲劍·兵摠府堂上·堂上閣臣·入侍承旨·堂上對讀官,竝讀券官加差下,堂下閣臣·入直玉堂·兵曹郞廳,竝對讀官加差下,使之分考。出傳敎傳曰,今番庭試,取十人。出傳敎少頃,上命科次,錫朝讀奏第一張訖。學性書等,源命坼封,讀奏封內訖,上命書傳敎曰,還宮當自內爲之矣,該房知悉。通禮跪啓禮畢,源命請出標信解嚴。上還內,諸臣以次退出。
上在昌德宮。停常參·經筵。
備邊司啓曰,幸行時,結所與飯果之提飭,前後何如,而事後追聞,初無寸效。以言乎結所,則各項誅求,有增無減,以言乎飯果,則諸司侈費,爭先恥後。究竟公私,民邑均受其害,非但事極無歸,抑亦法將安施?副司直尹定善,副司果朴弘陽·南鍾順,應敎韓敬源,本司文郞廳差下,使之先期下往,到底察飭,而自掖肆以下,如有科外討索於結所者,則隨所現發,以法從事,飯果已有年前定數甘飭者,一體操束之地,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
以內司僕寺調馬取稟單子,傳曰,旗軍洗馬置之,內調馬爲之。
禁衛營啓曰,本營騎士將吳致尹,哨官鄭雲五,俱有身病,勢難察任,改差,何如?傳曰,允。
吏曹參議沈敬澤疏曰,云云。答曰,省疏具悉。爾其勿辭察職。
甲寅二月二十八日辰時,上詣春塘臺。親臨三日製儒生試取入侍時,行都承旨李源命,行左承旨金萬根,右承旨金炳學,左副承旨洪鍾序,右副承旨洪祐吉,同副承旨朴齊韶,記事官金勉根·成彝鎬,缺,提學金炳冀,直提學金炳國,檢校直閣申錫禧·鄭健朝·金炳德,檢校待敎金輔鉉·李秉文·尹滋悳以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金輔根,副提調李源命進前問候訖。由協陽門·靑陽門,詣春塘臺,通禮跪啓請降輿,上降輿陞座。源命請出標信,開布城,儒生入場訖。仍讀奏入門單子。又奏曰,從陞中試官蒙點人,使之下去,一體行禮乎?上可之。讀券官金炳冀·徐有薰·李裕元,對讀官沈敬澤·曺錫輿·韓敬源·趙秉協,以次行禮就位訖。上命試官進前,仍命書賦題爲人君止於仁,限申時,炳冀跪書讀奏,秉協奉出懸題。少頃,源命請出標信開門,呈券儒生次次出送。上命考試,傳曰,別雲劍·兵摠府堂上·堂上對讀官·入侍承旨·堂上閣臣,讀券官加差下,使之分考。少頃,上命科次,秉協讀奏第一張訖。炳冀書等,源命坼封,仍讀奏封內訖。上命書傳敎曰,三日製賦居首三下幼學徐惇輔,之次三下幼學林榮秀,竝直赴會試,之次草三下幼學李華國等三人,給二分,之次草三下幼學林應相等五人,給一分,之次次上幼學鄭鳳愚等五人,各朱書百選一件賜給,之次次上生員李源必等五人,各陸奏約選一件賜給,之次次上幼學李善浩等三十人,各奎章全韻一件賜給。又命書傳敎曰,入格儒生,明日待令。又命書傳敎曰,還宮當自內爲之矣。該房知悉。通禮跪啓禮畢。源命請出標信解嚴。上還內,諸臣以次退出。
上在昌德宮。停常參·經筵。
洪鍾序啓曰,同副承旨朴齊韶,今日不爲仕進,卽爲牌招,何如?傳曰,允。
傳曰,入格儒生,延英門外施賞。
以同副承旨朴齊韶牌不進罷職傳旨,傳曰,只推。
政院啓曰,吏曹郞廳來言,新恩下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而行判書尹定鉉,參判李㘾,參議沈敬澤,俱以病不來,不得開政云,竝卽牌招,何如?傳曰,允。
傳曰,玉堂竝許遞,今日政差出。
吏曹啓曰,宗簿寺正沈宜元,以其身病,呈狀乞遞,改差,何如?傳曰,允。
政院啓曰,行吏曹判書尹定鉉,參判李㘾,參議沈敬澤牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,參議只推,一體待明朝牌招。
以典籍金晛拿處傳旨,傳曰,飭已施矣。分揀放送。
義禁府啓目,守門將李命夏,禁亂官具完植等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。
上在昌德宮。停常參·經筵。
藥房提調金輔根,副提調李源命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
備忘記,滿浦僉使呂東冕下直,長弓一張,長箭一部,片箭一部,筒兒一箇賜給。
政院啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,摠管竝許遞,前望單子入之。
摠管前望單子入之,都摠管慶平君·徐有薰,副摠管鄭最朝·徐戴淳·洪說謨·李㘾·李謙在·趙然昌·鄭岐源·沈昌奎落點。
吏曹啓曰,忠淸道海美居幼學鄭會壽呈狀內,矣身祖母孺人金氏,今年爲九十二歲,而見漏於本道應資老人成冊中,未蒙恩資云,故考見京兆帳籍,則今年九十二歲,果爲的實矣。士族婦女年九十封爵,載在法典,而在前如此之人,啓稟封爵,旣有已例,今日政依例下批之意,敢啓。傳曰,知道。
傳曰,見窠皆令差出。
有政。吏批,行判書尹定鉉牌招不進,參判李㘾牌招不進,參議沈敬澤進。吏批啓曰,行判書尹定鉉,參判李㘾竝牌招不進,小臣獨政未安,何以爲之?敢稟。傳曰,只出緊任。以鄭健朝爲應敎,南鍾順爲副應敎,尹秉鼎·黃鍾顯爲校理,金炳㴤·李啓善爲副校理,申佐模·李敎寅爲修撰,李載元·高時鴻爲副修撰,洪說謨爲同義禁,白弘洙爲宗簿正,金箕晩爲分內醫提調,李杓爲慶尙都事,李宗赫爲迎華察訪。再政。以金秉周爲掌令,洪敬燮爲掌樂正,朴商壽爲司僕正,尹哲求爲司成,金秉燮爲禮曹佐郞,李羲豐爲引儀。三政。以徐衡淳爲兵曹佐郞,李樂重爲典籍,姜義勳爲懿昭墓守衛官。典籍單李應呂,文科甲科第一人,典獄主簿單李時喆,武科甲科第一人。
奎章閣啓曰,明日卽奎章閣朔奉審日次,臣進詣擧行之意,敢啓。傳曰,知道。
政院啓曰,玉堂上下番俱空,事甚未安,應敎鄭健朝,副應敎南鍾順,校理尹秉鼎·黃鍾顯,副校理金炳㴤·李啓善,修撰申佐模·李敎寅,副修撰李載元·高時鴻,竝卽牌招,推移入直,何如?傳曰,允。
兵曹啓曰,今此幸行時,侍衛領軍之任,不可不備,而內禁衛將韓元植,兼司僕將趙羲象,俱以身病猝重,無望供職,竝改差,與宣傳官有闕之代,依例口傳擬入,何如?傳曰,允。
兵曹口傳政事,以李亨夏爲內禁將,魚在淵爲兼司僕將,尹相定爲宣傳官。
以應敎鄭健朝,副應敎南鍾順,校理尹秉鼎·黃鍾顯,副校理金炳㴤·李啓善,修撰申佐模,副修撰李載元·高時鴻牌不進罷職傳旨,傳曰,只推。
禮曹啓曰,卽接幼學李玄翼所志,則以爲矣身年紀,本是二十八,而今番庭試赴擧時,倉卒書封,誤以二十五,而倖占科名,自顧歉惶,無地自容,玆敢據實仰暴,請卽草記釐正云矣。年紀誤書,出於無情,追後釐正,亦有已例,依此施行,原榜目中,改付標以入之意,敢啓。傳曰,知道。
又啓曰,卽接韓山幼學盧宗郁所志,則以爲族祖厚先,嫡妾俱無子,以其同姓八寸弟愛先第二子連載,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長盧宗郁所訴旣如此,盧愛先第二子連載,立爲盧厚先之後,何如?傳曰,允。
以全羅監司鄭基世狀啓,高山縣民家失火事,傳曰,東作方殷之時,民家燒燼,極爲驚聞。元恤典外別加顧助,卽爲結構奠接,俾無一民失所棲遑事,廟堂措辭關飭。日記廳堂上金春熙,郞廳閔哲勳趙秉健。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
禮曹啓曰,毓祥宮·延祜宮展拜,每年季春取稟事,曾有定式矣。展拜吉日,以何間推擇乎?敢稟。傳曰,以十八日爲之。
又啓曰,今三月二十三日中宮殿誕日陳賀節目,當爲磨鍊,而其日與國忌齋戒相値矣。謹稽謄錄,則在前如此之時,以無故日啓稟退行,曾有定式,而二十四日·二十五日·二十六日連値齋日,以二十七日退行,磨鍊節目,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,卽接內需司牒報,則咸興·永興兩本宮四月別大祭時,造燭封香吉日,今月十七日巽時,衣襨香燭祭品奉詣吉日,同月十八日辰時俱吉云。以此日時擧行之意,敢啓。傳曰,知道。
傳曰,咸興·永興兩本宮衣襨香燭,當親傳矣。處所以慶熙宮興政堂爲之。
弘文館啓曰,上番闕直,事甚未安。副校理金炳㴤呈辭受由,應敎鄭健朝,副應敎南鍾順,校理尹秉鼎·黃鍾顯,副校理李啓善,竝卽牌招,推移入直,修撰申佐模,副修撰李載元·高時鴻一體牌招察任,何如?傳曰,允。
以應敎鄭健朝,副應敎南鍾順,副校理李啓善,修撰申佐模,副修撰高時鴻牌不進罷職傳旨,傳曰,只推。
吏曹啓曰,陽德縣監金吉淳戶奴呈狀內,矣上典中路得病,擔還京第,萬無還任之望云,罷黜,何如?傳曰,允。
義禁府啓目粘連,向前李命夏·具光植等亦,守門禁亂,何等嚴重,而儒生攔入,未能察飭,罪著溺職,不可參恕。以此照律,何如?啓,依允。
又照目粘連,守門將李命夏,禁亂官具光植等矣本府議啓內,守門禁亂,何等嚴重,而儒生攔入,未能察飭,罪著溺職,不可參恕。以此照律罪,笞四十收贖,附過還職,私罪。奉敎依允爲旀,具光植段,功減一等爲良如敎。
上在昌德宮。停常參·經筵。
政院啓曰,卽者檢閱李承游,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者掌令金秉周,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,卽者漢城府官員來言,今此幸行時,堂上一員,當爲隨駕,而判尹金學性導駕進,左尹宋持養有實病,右尹韓正敎有實故,無隨駕之員云。左尹·右尹竝卽牌招,何如?傳曰,左右尹竝許遞,前望單子入之。
京兆堂上前望單子入之,左尹李晉翼,右尹徐戴淳落點。
吏曹,左尹單李晉翼,右尹單徐戴淳。
弘文館啓曰,應敎鄭健朝,副應敎南鍾順,副校理李啓善,修撰申佐模,副修撰高時鴻,竝卽牌招察任,何如?傳曰,允。
以應敎鄭健朝,副校理李啓善牌不進罷職傳旨,傳曰,只推。
訓鍊都監啓曰,本局別將吳明善,身病猝重,勢難察任,改差,何如?傳曰,允。
御營廳啓曰,本廳千摠趙文顯,身病甚重,勢難察任,改差,何如?傳曰,允。
檢閱李承游疏曰,云云。答曰,省疏具悉。爾其勿辭救護。
掌令金秉周疏曰,云云。答曰,省疏具悉。爾其勿辭往護。
上在昌德宮。停常參·經筵。
李源命啓曰,右副承旨洪祐吉,今日不爲仕進,卽爲牌招,何如?傳曰,允。
傳曰,傳香承旨馳詣懿昭墓,奉審摘奸以來。
以右副承旨洪祐吉牌不進罷職傳旨,傳曰,只推。
李源命啓曰,明日傳香,禮房承旨當爲齋宿。右副承旨洪祐吉,旣有只推之命,更爲牌招,何如?傳曰,允。
弘文館啓曰,應敎鄭健朝,副校理李啓善,竝卽牌招察任,何如?傳曰,允。
政院啓曰,今此幸行時,何大臣留都乎?敢稟。傳曰,朴判府事爲之。
兵曹,以李敦榮爲留都大將,從事官單李崙夏。
傳曰,公事不審之中官安倬榮·周遇陽,竝推考。
備邊司啓曰,慶科已過,春務方殷,受由上京守令,竝令催促下送,何如?傳曰,允。
以右副承旨洪祐吉牌不進罷職傳旨,傳曰,只推。
以應敎鄭健朝,副校理李啓善牌不進罷職傳旨,傳曰,只推。
以黃海監司金泳根狀啓,文化縣民家失火事,傳曰,聞甚矜惻,元恤典外別加顧助,結構奠接之方,廟堂措辭,分付。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
弘文館啓曰,副校理李啓善呈辭受由,應敎鄭健朝,卽爲牌招察任,何如?傳曰,允。
吏曹啓曰,順天府使金淵根,身病猝重,不得下去云,罷黜,何如?傳曰,順天府使金淵根,谷山府使申錫禧相換。
備邊司啓曰,卽見全羅監司鄭基世所報,則備陳穡事失稔,民情遑汲之狀,仍請折米三千石,特許劃貸,以爲及時救急,外此不足之數,當自營邑,爛商措處爲辭矣。道內沿邑穡事失稔之狀,觀於昨冬年啓,已有所槪量,而窮春民情,旣如是轉急,且其所請,數亦不多,特依年前已施之例,本道某樣穀中折米三千石,許令取用,而排劃之方,另加商度,以副南民望哺之意,分付道臣,何如?傳曰,允。
以應敎鄭健朝牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
以全羅監司鄭基世狀啓,靈巖郡人命渰死事,傳曰,聞甚驚慘,元恤典外別加顧助,以有生前身還布,竝蕩減,未拯屍身,期於拯得之意,廟堂各別措辭,分付。
訓鍊都監啓曰,本局千摠柳相夔,身病猝重,勢難察任,改差,何如?傳曰,允。
又啓曰,今此幸行時,隨駕武藝別監一百六十二人饌價錢,每日每人各三錢,門旗手二十八名,每日每名各一錢五分,依例分給之意,敢啓。傳曰,知道。
御營廳啓曰,本廳千摠李信泳,身病甚重,勢難察任,改差,何如?傳曰,允。
上在昌德宮。停常參·經筵。
自初四日四更至初五日三更,灑雨下雨,測雨器水深一寸三分。
藥房提調金輔根,副提調李源命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而領議政金左根,右議政趙斗淳俱有身病,左議政未差,不得來會云矣,敢啓。傳曰,知道。
傳曰,禮房承旨進詣大報壇,奉審摘奸以來。
傳曰,禮房承旨馳詣先蠶壇,奉審摘奸以來。
禮曹啓曰,大祀誓戒之夜,如値陵寢忌辰,則誓戒正時,進定於齋所呼唱起寢之前,留門初更爲之事,曾有受敎定式矣。來四月初二日行宗廟夏享大祭誓戒,在今三月二十四日三更四點子時正刻,而與英陵忌辰相値,誓戒正時,依定式進定於二更,何如?傳曰,允。
傳曰,在外臺諫許遞,政官牌招開政。
兵曹啓曰,參判韓兢人有身病,再明日親臨放榜時,不得進參,令政院稟旨變通,仍令該曹以在京無故人口傳差出,待下批牌招,何如?傳曰,允。許遞,今日政差出。
政院啓曰,行吏曹判書尹定鉉,參判李㘾,參議沈敬澤牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,一體牌招。
吏曹啓曰,忠淸道扶餘縣居幼學金箕圖呈狀內,矣身父幼學相郁,今年九十歲,新昌縣居幼學李錫五呈狀內,矣身父前僉使尙祿,今年爲八十歲,開城府居幼學李尙泰呈狀內,矣身祖母孺人朴氏,今年爲九十二歲,而竝只見漏於本道應資老人成冊中,未蒙恩資云。故考見京兆帳籍,則果爲的實。而朝官年八十及士族婦女年九十,抄啓加資,載在法典矣。在前如此之人,啓稟蒙恩,亦有已例,今日政,竝加資下批之意,敢啓。傳曰,知道。
兵曹啓曰,同知中樞府事李元夏,五衛將李垿柱,忠翊衛將金基柱,文臣兼宣傳官姜漢奭·李容佐,俱以病難供職,呈狀乞遞,竝改差,何如?傳曰,允。
有政。吏批,行判書尹定鉉進,參判李㘾牌招不進,參議沈敬澤式暇。以尹哲求·朴弘陽爲掌令,高時鴻爲正言,金錫禧爲副校理,金輔根爲禮曹判書,任百經爲兵曹參判,徐念淳爲弘文提學,洪永圭爲同春秋,承鎭泰爲奉常圭簿。順天府使金淵根,谷山府使申錫禧相換事承傳。
再政。以兪世煥爲副修撰,洪在喆爲藝文提學,李章五爲典籍。南學訓導單朴來鵬,學諭單金奭南。
兵批,判書徐念淳進,參判未差,參議李羲俊差祭,參知黃晦瑛入直。以趙忠植爲同知,朴性潝爲五衛將,林基寅爲忠翊將,徐衡淳·鄭漢然爲文兼,李敎昌爲忠淸兵虞候。副司勇李源行,內禁衛徐相郁·李東浹·宋希天,羽林衛洪受昌,以上今加折衝。
再政。僉知單朴性潝。
朴齊韶啓曰,行都承旨李源命藥院進,行左承旨金萬根不爲仕進,右承旨金炳學須資出去,左副承旨洪鍾序式暇,右副承旨洪祐吉監祭進,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,校理尹秉鼎差祭出去,上番闕直,事甚未安。副校理李啓善呈辭受由,副校理一員未差,應敎鄭健朝,副應敎南鍾順,校理黃鍾顯,竝卽牌招,推移入直,何如?傳曰,允。
又啓曰,新除授副校理金錫熙,時在慶尙道昌寧地,經筵入番事緊,請斯速乘馹上來事,下諭。答曰,許遞。
又啓曰,新除授副修撰兪世煥,卽爲牌招察任,何如?傳曰,允。
以右承旨金炳學,應敎鄭健朝,副應敎南鍾順,校理黃鍾顯牌不進罷職傳旨,傳曰,只推。
兵曹口傳政事,以鄭雲翼爲內乘。
兼禮曹判書金洙根疏曰,伏以臣冒忝宗伯之任,居然四閱朔于玆矣。日前三度加由,寔出常格之外,且惶且感,靡所至屆。仍伏念仙寢親祼,吉辰將近,凡在從邁之外,孰不蹶於屬車之後,而第臣夙抱貞祟,較諸月前,殆不知落下幾層,步履之跚,尤是目下之所難强者,則夫周還罇罍,贊導登降,勢有所行不得而做不去者。似此癃痼之狀,亦庶幾淵鑑之所悉燭矣。與其究竟狼狽,無寧早自爲計,用敢短章呼籲,仰干聰聽。欲望聖慈,俯賜諒察,將臣所有職名,劃卽刊改,俾幸公私,千萬大願。臣無任云云。答曰,省疏具悉。卿之實病旣如此,所請依施。
上在昌德宮。停常參·經筵。
傳曰,原任直提學金大根馳詣健陵,奉審摘奸,仍留監祭,仍詣顯隆園·華寧殿,一體奉審以來。
政院啓曰,玉堂上下番俱空,事甚未安。副校理李啓善呈辭受由,一員未差,應敎鄭健朝,副應敎南鍾順,校理尹秉鼎·黃鍾顯,修撰申佐模·李敎寅,副修撰李載元·兪世煥,竝卽牌招,推移入直,何如?傳曰,允。
以應敎鄭健朝,副應敎南鍾順,校理尹秉鼎,修撰申佐模·李敎寅,副修撰李載元牌不進罷職傳旨,傳曰,只推。
傳曰,出宮門路,以協陽門爲之。
兵曹口傳政事,以申孝哲爲假內乘。
以京畿監司徐左輔狀啓,喬桐府民家失火事,傳曰,聞甚矜惻,元恤典外別加顧助,結構奠接之方,廟堂措辭,分付。
司僕寺啓曰,今此仁陵幸行時擧行,與寒食相値,祭去馬匹數,自各宮房,依例責用於本寺,則元不足,將爲一百十餘匹,揆以事勢,萬無擧行之道。在前如此之時,自各宮房貰用,亦多已例,今亦依此擧行之意,分付,何如?傳曰,允。
禮曹啓曰,卽接奉朝賀李紀淵單子,則以爲族侄寅文,嫡妾俱無子,以其同姓十二寸兄元植之子燉佑,欲爲繼後,兩家諸族,相議完定,而元植夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長李紀淵單辭旣如此,李元植之子燉佑,立爲李寅文之後,何如?傳曰,允。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,毓祥宮展拜後,當詣宣禧宮展拜矣。該房知悉。
傳曰,麟坪大君祠版,遣承旨致祭。
傳曰,此是故家人,年又衰邁,新及第李章五,同副承旨除授。
傳曰,此家科聲,已是稀貴,而其年又過七十,尤爲稀貴。新及第李樂重,兵曹參知除授。
傳曰,新及第金炳地,副校理除授。
吏曹,同副承旨單李章五,兵曹參知單李樂重,副校理單金炳地,已上除授事,承傳。
李源命啓曰,新除授同副承旨李章五,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
以平安監司李景在狀啓,安州牧民家失火事,傳曰,聞甚矜惻,元恤典外別加顧助,結構奠接之方,廟堂措辭分付。
以江原監司吳取善狀啓,原州牧民家失火事,傳曰,聞甚矜惻,元恤典外別加顧助,結構奠接之方,廟堂措辭分付。
以慶尙監司曺錫雨狀啓,巨濟府人命渰死事,傳曰,聞甚驚慘,元恤典外別加顧助,以有生前身還布,竝蕩減,未拯屍身,期於拯得之意,廟堂措辭分付。
吏曹參議沈敬澤疏曰云云。答曰,省疏具悉。爾其勿辭往來。
甲寅三月初七日辰時,上詣仁政殿。親臨慶科庭試文武科放榜入侍時,行都承旨李源命,行左承旨金萬根,右承旨金炳學,左副承旨洪鍾序,右副承旨洪祐吉,同副承旨朴齊韶,記事官缺,提學金炳冀,直提學金炳國,檢校直閣金德根·申錫禧·鄭健朝·金炳㴤,檢校待敎金炳德·金輔鉉·李秉文以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調金輔根,副提調李源命進前問候訖。仍出協陽門,由肅章門,入仁政門,至仁政殿,通禮跪啓請降輿,上降輿陞座。又跪請執圭,上執圭。源命請出標信,文武擧人入門訖。奏曰,侍衛從陞中率榜人,使之下去,一體行禮乎?上可之。引儀唱四拜,文武擧人行四拜禮。源命·炳學進當座前,跪啓放榜,分左右出,各詣放榜官之北,執事者各二人,對擧文武科榜案隨之。源命·炳學各取榜,授放榜官,放榜官跪受,各唱文武科第一名訖。執事者各置榜於案上。引儀唱四拜,文武擧人行四拜禮。源命·炳學又跪啓頒牌,分左右出,執事者二人對擧文武科紅牌案隨之。源命·炳學各取紅牌函,授吏兵曹正郞,文武擧人跪,各以紅牌分賜,仍爲頒花宣醞訖。引儀唱四拜,文武擧人行四拜禮。代致詞官進當座前,跪讀致詞訖。引儀唱四拜,宗親·文武百官行四拜禮。通禮跪啓禮畢,又跪請釋圭,上釋圭。通禮跪啓請降座乘輿,上降座乘輿,出仁政門,由肅章門,入協陽門。兵曹判書徐念淳跪稟放仗,源命請出標信解嚴。上還內,諸臣以次退出。
上在昌德宮。停常參·經筵。
初昏,有星見於西方,似有尾跡。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
金萬根啓曰,右承旨金炳學,今日不爲仕進,卽爲牌招,何如?傳曰,允。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,新恩謝恩,當親受矣。該房知悉。
傳曰,同副承旨許遞,前望單子入之。
承旨前望單子入之,李秉文落點。
傳曰,兵曹參知許遞,前望單子入之。
兵曹參知前望單子入之,朴齊韶落點。
金萬根啓曰,新除授右副承旨李秉文,卽爲牌招,何如?傳曰,允。
政院啓曰,今十八日咸興·永興兩本宮衣襨香燭,親傳事,命下矣。齋宿處所,以何處爲之乎?敢稟。傳曰,興政堂爲之。
傳曰,玉堂有闕之代,政官牌招開政。
傳曰,新溪縣令有闕之代,前縣令金壽鉉擬入。
吏曹啓曰,慈山府使權永秀,受由上京,身病猝重,不得下去云,罷黜,何如?傳曰,允。
以右副承旨李秉文牌不進罷職傳旨,傳曰,只推。
有政。吏批,行判書尹定鉉進,參判李㘾牌招不進,參議沈敬澤受由在外。吏批啓曰,水原判官,今當差出,而本府以營下劇邑,物衆地大,素稱難治,不可不擇差,他道有聲績已準限·未準朔守令,竝擬,何如?傳曰,允。以高時鴻爲副校理,金炳國爲同經筵,金炳準爲水原判官。承文正字單金壽侃,副正字單金持懋。
再政。以徐衡淳爲正言,尹行謨爲慈山府使,金壽鉉爲新溪縣令。兼華寧殿令單金炳準,兼贒奉事單金奭南。
三政。以李東旭爲兵曹佐郞。
兵批,判書徐念淳病,參判任百經入直進,參議李羲俊受香進,參知朴齊韶未肅拜。以愼性欽爲明月萬戶。
甲寅三月初八日巳時,上御熙政堂。新恩謝恩親受入侍時,行都承旨李源命,行左承旨金萬根,右副承旨洪鍾序,假注書朴周雲,記事官朴道彬·李承游,檢校直閣鄭健朝以次進伏訖。上曰,史官分左右。引儀引文武新恩入就位。源命曰,新恩後拜人,使之隨入乎?引儀唱四拜,文武新恩行四拜禮,仍行宣醞訖。引儀唱四拜,文武新恩行四拜禮。源命曰,新恩以次陞殿,奏職姓名乎?文科新恩,武科甲科一人,以次進前奏職名訖。源命曰,新恩使之退出乎?上曰,史官就座。仍命退,諸臣以次退出。
上在昌德宮。停常參·經筵。
彗星,初昏見於胃宿度內,尾長七八寸,色蒼白,距極七十三度,一更西沈。
兵曹啓曰,今此幸行時,右邊捕盜大將柳相弼,以御營大將,後廂隨駕,左邊捕盜大將李熙絅,以摠戎使,迎接擧行事,出去矣。在前如此之時,有曾經捕將權察之例,今亦依已例,以行護軍白殷鎭,回鑾間左右邊捕盜大將,使之竝令權察,何如?傳曰,允。
政院啓曰,因兵曹草記,今此幸行時,右邊捕盜大將柳相弼,以御營大將,後廂隨駕,左邊捕盜大將李熙絅,以摠戎使,迎接出去矣。在前如此之時,有曾經捕將權察之例,今亦依已例,行護軍白殷鎭,回鑾間左右邊捕盜大將,使之竝令權察事,命下矣。權察左右邊捕盜大將白殷鎭,卽爲牌招聽傳敎,何如?傳曰,允。
司饔院官員,以都提調意啓曰,自前每當幸行經宿時,各邑地方官進排御供物膳,日下雉鮮及各司供上,一體進排于經宿所,乃是事例,而近來省減,雖出於除民弊之聖意,旣以草記後行會畿營之意,曾有所稟定矣。今此幸行時,各邑進排,依例知委,監膳提調·郞廳,先期進詣,何如?傳曰,允。置之。
以全羅監司鄭基世狀啓,進上洗鱗石首魚,節侯尙早,限內不得封進,惶恐待罪事,傳曰,勿待罪事,回諭。
觀象監啓曰,副司直趙秉學,副校理尹秉鼎,副司直徐相至,測候官啓下,使之輪直,何如?傳曰,允。
傳曰,奉審閣臣入侍。
傳曰,在院承旨持公事入侍,史官·閣臣·玉堂同爲入侍。
傳曰,明日出宮內門路,以協陽門爲之。
奎章閣啓曰,守宮檢校直閣尹定鉉,待開門牌招,何如?傳曰,允。
弘文館啓曰,新除授副校理高時鴻,卽爲牌招察任,何如?傳曰,允。
兵曹啓曰,今三月十七日大駕詣慶熙宮興政堂齋宿,十八日咸興·永興兩本宮衣襨香燭親傳,詣毓祥宮展拜,延祐宮展拜,宣禧宮展拜時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今春展謁例爲之。先廂訓將爲之,後廂摠戎使爲之,留營置之,留陣御營廳爲之,中軍代,主將司令。
又啓曰,今三月十七日大駕詣慶熙宮興政堂齋宿,十八日咸興·永興兩本宮衣襨香燭親傳時,侍衛節目,當爲磨鍊,而謹考謄錄,則純宗朝庚午年思顯閤齋宿時,駕前別抄,駕後禁軍,隨駕禁軍,挾輦槍劍軍及前後廂軍兵,留陣軍兵等,待標信罷陣,而還宮日,各其信地,如前聚待侍衛,翼宗朝戊子年隆福殿齋宿時,挾輿槍劍軍,依例陪衛,內禁衛等陪衛入直,前後牌軍兵,使待徽旨罷陣,內外各營分排入直,訓局中軍,則新營留駐,而還宮日各其信地,如前陪衛矣。今番則何以磨鍊乎?敢稟。傳曰,依戊子年例磨鍊。
又啓曰,去二月二十七日慶科庭試武科殿試時,直赴殿試奉承傳別武士高鶴聲等一百六十五人內,一百四十四人應試,參榜所授帖文,收聚爻周,馬兵吳觀鴻·禹枝孫·李鍾允,別隊馬兵張益秀,哨官金文性,親騎衛金寬禧·林時雨,待變軍官文基璜,羽林衛金宅性,勸武軍官曺永俊·沈樂周等十一人遭故,竝依法典陳試,武士金友植,身病不赴,係是三式年內,依例陳試,塘報手延大順,帳幕軍金仁哲,牙兵姜景孫·姜命大,標下軍盧得哲,親騎衛朴尙源,羽林衛崔致善,勸武軍官金禹吉等八人作故,濟州馬兵佐鎭輔,不爲赴試,其委折,關問該道臣後稟處。直赴會試奉承傳勸武軍官李鼎烈等三十一人內,二十六人應試,義旅哨官朴景渭,旣以直赴殿試,所授帖文,竝收聚爻周,軍兵曺錫平,付料軍官張德潤等二人遭故,竝依法典陳試,忠淸監營馬兵姜文奎,平安監營馬兵安丁國等二人,起送成冊中,以起送爲辭,而不爲赴試,其委折,關問該道臣後稟處,何如?傳曰,允。
江華留守李魯秉疏曰,云云。答曰,省疏具悉。卿其從便往來焉。
上在昌德宮。停常參·經筵。
彗星,初昏月光暎射,形色隱微。
大駕詣黔巖入幕次後,藥房·內閣·政院·玉堂口傳問安。答曰,知道。仍詣高陽郡入行宮後,藥房·內閣·政院·玉堂口傳問安。答曰,知道。仍詣汾水院入幕次後,藥房·內閣·政院·玉堂口傳問安。答曰,知道。仍詣坡州牧入行宮後,藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿,守宮假承旨,兼遣承旨口傳夕問安。答曰,知道。
藥房提調金輔根,副提調李源命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,司僕寺內乘來言捲窓取稟。傳曰,捲三窓。
又啓曰,備邊司郞廳來言,今日賓廳日次,而幸行相値,不得來會云矣,敢啓。傳曰,知道。
傳曰,左副承旨馳詣明陵奉審,局內諸陵,一體奉審,仍詣禧陵·孝陵,奉審以來。
傳曰,左承旨馳詣永陵奉審,局內諸陵,一體奉審以來。
傳曰,同副承旨馳詣昭寧園奉審,綏吉園一體奉審以來。
傳曰,先正臣成渾祠版,遣地方官致祭。
傳曰,交·高·坡三邑儒生,明日當應製矣。弘文提學,考試於坡館。
傳曰,交·高·坡三邑武士及湍·坡別驍士·標下軍,當試射矣。各該守令考試後,依戊辰年例,自摠戎廳修啓以入。
傳曰,武士別驍士柳葉箭一巡一中以上,及標下軍鳥銃三放一中以上,修啓。
戶曹啓曰,宣禧宮正堂修改吉日,令日官推擇,則今月十三日午時吉云,以此日時定行之意,敢啓。傳曰,知道。
政院啓曰,禮貌官來言,百官稟旨就次。傳曰,知道。
甲寅三月初十日卯時,大駕詣仁陵親祭,長陵展拜,全溪大院君墓所展拜幸行入侍時,行都承旨李源命,行左承旨金萬根,右承旨金炳學,左副承旨洪鍾序,右副承旨李秉文,同副承旨洪祐吉,記事官缺,提學金炳冀,原任直提學金大根,直提學金炳國,原任直閣金鼎集,檢校直閣申錫禧·鄭健朝·金炳㴤,檢校待敎金輔鉉以次隨駕。上具軍服,乘輿出宣化門。藥房提調金輔根,副提調李源命進前問候訖。仍出協陽門,通禮跪啓請降輿乘駕轎,上乘駕轎。由肅章門·進善門,出敦化門。宣傳官跪稟旗幟三行分立。進發至崇禮門外,通禮跪啓請降轎乘馬,上乘座馬。宣傳官跪稟鳴金二下大吹打。至追慕峴,通禮跪啓請降馬乘輿,上乘藍輿以踰,還乘座馬。至鈴原府大夫人墓所洞口,上降馬步過,還乘座馬。至黔巖少駐。宣傳官跪稟旗幟左右分立,鳴金三下吹打止。通禮跪啓請降馬,上降馬入幕次。傳曰,左副承旨馳詣明陵奉審,局內諸陵,一體奉審,仍諸禧陵·孝陵,奉審以來。傳曰,左承旨馳詣永陵奉審,局內諸陵,一體奉審以來。傳曰,同副承旨馳詣昭寧園奉審,綏吉園一體奉審以來。少頃,兵曹判書徐念淳進軍令命三吹。通禮跪啓請外辦,上出次,碑閣奉審訖。通禮跪啓請乘馬,上乘馬。宣傳官跪稟旗幟三行分立,鳴金二下大吹打。進發至高陽郡晝停所,宣傳官跪稟旗幟左右分立,鳴金三下吹打止。通禮跪啓請降馬,上降馬入行宮。傳曰,京畿監司,率各務差使員,坡州行宮待令。傳曰,諸司預備。少頃,兵曹判書徐念淳進軍令,命三吹。通禮跪啓請出次,上出行宮門。通禮跪啓請乘駕轎,上乘駕轎。宣傳官跪稟旗幟三行分立,鳴金二下大吹打。進發至汾水院小駐。宣傳官跪稟旗幟左右分立,鳴金三下吹打止。通禮跪啓請降駕轎,上降駕轎,入幕次。少頃,兵曹判書徐念淳進軍令,命三吹。通禮跪啓請外辦,上出次。通禮跪啓請乘馬,上乘馬。宣傳官跪稟旗幟三行分立,鳴金二下大吹打。進發至坡州牧行宮。宣傳官跪稟旗幟三行分立,鳴金三下吹打止。通禮跪啓請降馬,上降馬入行宮。傳曰,京畿監司率各務差使員入侍。承史缺,京畿監司徐左輔,各務差使員以次進伏訖。上曰,史官分左右。左輔等以次進前,各奏職姓名訖。上曰,今番幸行,果無民弊乎?左輔曰,別無弊矣。上命退,諸臣以次退出。命侍衛權退。日暮懸燈,放火·起刁斗·開閉門吹,宣傳官如例擧行。
上在昌德宮。停常參·經筵。
彗星爲密雲所蔽,不得看候。
經宿後,藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿,守宮假承旨,兼遣承旨朝問安。答曰,知道。
大王大妃殿·王大妃殿·大妃殿·中宮殿,守宮藥房·內閣·政院口傳問安。答曰,知道。留都三品以上單子問安。答曰,知道。
大駕詣碑立巨里入幕次後,藥房·內閣·政院·玉堂口傳問安。答曰,知道。仍詣仁陵入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。
親祭長陵展拜,還入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。還詣坡州牧入行宮後,藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿,守宮假承旨,兼遣承旨夕問安。答曰,知道。
傳曰,左副承旨持此御題,與弘文提學仍留試取。
禮曹啓曰,交·高·坡三邑儒生應製試紙,當爲稟定知委,而取考謄錄,則壬寅·丁未,竝用狀紙矣。今番則何以爲之乎?敢稟。傳曰,依壬寅年例爲之。
政院啓曰,今日應製,內閣提學金炳冀,使之同參考試,何如?傳曰,允。
傳曰,聞交河有舊逋排奉,害及小民云。特令蕩減,以示朝家優恤之意。
傳曰,還宮時,碑立巨里·汾水院·黔巖碑閣所少駐,竝置之。
傳曰,還宮時,自陵洞口至崇禮門外,捧上言。
傳曰,隨駕軍兵,自各該營,使之乾犒饋。
政院啓曰,禮貌官來言,百官稟旨就次。傳曰,知道。
傳曰,三邑儒生應製賦居首三下幼學李鍾律,直赴殿試,之次草三下幼學徐相奭,直赴會試,之次次上進士李秉路等二人,給二分,之次次上幼學趙永圭等二人,給一分,之次次上幼學洪載原等二十四人,令該曹考例施賞。
傳曰,入格儒生試所承旨,頒賞於坡館。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
甲寅三月十一日卯時,大駕詣仁陵親祭,長陵展拜,還詣坡州牧宿所。入侍時,行都承旨李源命,行左承旨金萬根,右承旨金炳學,左副承旨洪鍾序,右副承旨李秉文,同副承旨洪祐吉,記事官缺,提學金炳冀,原任直提學金大根,直提學金炳國,原任直閣金鼎集,檢校直閣申錫禧·鄭健朝·金炳㴤,檢校待敎金輔鉉以次隨駕。上具軍服,乘座馬以出。藥房提調金輔根,副提調李源命進前問候訖。仍出行宮門外,宣傳官跪稟旗幟三行分立,嗚金二下大吹打,進發至碑立巨里少駐。宣傳官跪稟旗幟左右分立,鳴金三下吹打止。通禮跪啓請降馬。上降馬,入幕次。少頃,兵曹判書徐念淳進軍令,命三吹。傳曰,還宮時,碑立巨里·汾水院·黔巖碑閣所少駐,竝置之。傳曰,諸司預備。出傳敎通禮跪啓請出次。上出次。通禮跪啓請乘轎。上乘駕轎。宣傳官跪稟旗幟三行分立,鳴金二下大吹打,進發至仁陵洞口。宣傳官跪稟旗幟左右分立,鳴金三下吹打止。通禮跪啓請降轎乘輿。上降轎乘輿,至齋室門外。通禮跪啓請降輿。上降輿,入齋室。少頃,通禮跪啓請外辦。上改具翼善冠·黲袍·烏犀帶·黑皮靴以出。通禮跪啓請乘輿。上乘輿詣紅箭門外。通禮跪啓請降輿。上降輿就版位,行謁陵禮,仍詣陵上,碑閣奉審訖,入小次。親祭時至,通禮跪啓請出次。上出次。贊禮禮曹判書金輔根導上詣丁字閣版位,行四拜禮,仍詣尊所看審,入詣神座前,行初獻禮。大祝副司果金炳㴤讀祝訖。上降復位。亞獻官判中樞府事朴永元,行亞獻禮,終獻官領議政金左根,行終獻禮訖。上行四拜禮,仍詣望燎位,望燎訖。贊禮跪啓禮畢。上詣版位,行辭陵禮,仍出紅箭門。通禮跪啓請乘輿。上乘輿,至長陵紅箭門外。通禮跪啓請降輿。上降輿,入就版位,行展謁禮,仍詣陵上奉審,碑閣·丁字閣奉審訖,出紅箭門外。通禮跪啓請乘輿。上乘輿,還至仁陵洞口。通禮跪啓請降輿。上降輿步過,仍乘輿至齋室門外。上降輿入齋室,傳曰,自陵洞口至崇禮門外,捧上言。出傳敎傳曰,諸司預備。出傳敎少頃,兵曹判書徐念淳進軍令,命三吹。通禮跪啓請出次。上改具軍服以出。通禮跪啓請乘轎。上乘駕轎。宣傳官跪稟旗幟三行分立,鳴金二下大吹打,進發至坡州牧行宮。宣傳官跪稟旗幟左右分立,鳴金三下吹打止。通禮跪啓請降轎乘輿。上降轎乘輿,入行宮,以司謁口傳下敎曰,當親射矣,承史·閣臣竝來待于射臺。少頃,上詣射臺,親射二巡各三中,仍命以御射矢數,恩賜及第于南行宣傳官鄭顯龜·吳夏泳,命宣傳官,御前墨戲進退。諸臣以次應射訖。仍命三邑儒生應製科次。傳曰,三邑儒生應製賦居首三下幼學李鍾律,直赴殿試,之次草三下幼學徐相奭,直赴會試,之次次上進士李秉路等二人,給二分,之次次上幼學趙永圭等二人,給一分,之次次上幼學洪載厚等二十四人,令該曹考例施賞。出傳敎傳曰,入格儒生,試所承旨頒賞於坡館。出傳敎弘文提學徐念淳奏曰,今日應製試取時,入門·禁亂·收券·塡字·懸板諸般擧行,當自本牧專管,而該牧將吏,一未等待,萬萬駭然。當此擧行之浩繁,本牧事勢,固無以責備,而揆以事體,亦不可置而勿論,該牧使,姑先從重推考,何如?上曰,依爲之。出擧條又奏曰,昨日旗鼓迎接之時,鳴金號令,有所錯誤,當該宣傳官,事過後拿處,何如?上曰,依爲之。出擧條又奏曰,軍容陣法,何等肅整,而昨日先廂軍兵陣,尾局不能接續於頭局,隊伍許久間斷,以致觀光人之無難雜還。該營馬兵別將,事過後,令該府拿問處之,何如?上曰,依爲之。出擧條上還入行宮,命侍衛權退,懸燈更鼓號令閉開門吹。宣傳官如例擧行。
上在昌德宮。停常參·經筵。
彗星,初昏爲月光所射,不得看候。
經宿後,藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿,守宮假承旨,兼遣承旨朝問安。答曰,知道。
大王大妃殿·王大妃殿·大妃殿·中宮殿,守宮藥房·內閣·政院口傳問安。答曰,知道。
大駕還詣高陽郡入行宮後,藥房·內閣·政院·玉堂口傳問安。答曰,知道。仍詣全溪大院君墓所入幕次後,藥房·內閣·政院·玉堂·朝廷二品以上·六曹堂上口傳問安。答曰,知道。仍詣恩彦君墓所展拜,還入幕次後,藥房·內閣·政院·玉堂口傳問安。答曰,知道。仍詣鈴原府大夫人墓所入幕次後,藥房·內閣·政院·玉堂·朝廷二品以上·六曹堂上口傳問安。答曰,知道。
展拜還入幕次後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂·朝廷二品以上·六曹堂上口傳問安。答曰,知道。
傳曰,恩彦君墓所,亦當展拜矣,該房知悉。
傳曰,完陽府大夫人墓所,遣內侍奉審以來。
傳曰,鈴原府大夫人墓所,當展拜矣,該房知悉。
奎章閣啓曰,大駕今已還宮,守宮檢校直閣尹定鉉,依定式減下,何如?傳曰,允。
政院啓曰,卽者義禁府都事來言,今番幸行時,衛外擊錚罪人洪振燮等一百十八人,移送秋曹云矣,敢啓。傳曰,知道。
訓鍊都監啓曰,今番幸行時,隨駕將官·將校·軍兵及武藝別監等犒饋,依定〈式〉,以乾物磨鍊分給之意,敢啓。傳曰,知道。
承文院官員,以都提調意啓曰,卽見盛京禮部咨文出來者,以爲靉江西岸,今年春季,統巡出派,遼陽城守尉綿瀞,自正月初一日起,至四月初八日止,前往邊之內外,寔力査挐,先行知照云矣。回咨依例撰出,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
禁府啓曰,訓鍊都監馬兵別將李周喆原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓飭已施矣,分揀放送。
甲寅三月十二日寅時,大駕自坡州牧行宮,詣全溪大院君·恩彦君·鈴原府大夫人墓所展拜。還宮入侍時,行都承旨李源命,行左承旨金萬根,右承旨金炳學,左副承旨洪鍾序,右副承旨李秉文,同副承旨洪祐吉,記事官缺,提學金炳冀,原任直提學金大根,直提學金炳國,原任直閣金鼎集,檢校直閣申錫禧·鄭健朝·金炳㴤,檢校待敎金輔鉉以次隨駕。上具軍服,乘駕轎以出,藥房提調金輔根,副提調李源命進前問候訖。仍出行宮門外,宣傳官跪稟旗幟三行分立,鳴金二下大吹打,進發至高陽郡行宮。宣傳官跪稟旗幟左右分立,鳴金三下吹打止。通禮跪啓請降轎秉輿。上降駕轎乘輿,至行宮門外,降輿入行宮。少頃,兵曹判書徐念淳進軍令,命三吹。通禮跪啓請外辦。上出次。通禮跪啓請乘馬。上乘座馬。宣傳官跪稟旗幟三行分立,鳴金二下大吹打,進發至大院君墓所洞口。宣傳官跪稟旗幟左右分立,鳴金三下吹打止。通禮跪啓請降馬。上降馬入幕次。傳曰,恩彦君墓所·鈴原府大夫人墓所,當展拜矣,該房知悉。出傳敎傳曰,完陽府大夫人墓所,遣內侍奉審以來。出傳敎少頃,通禮跪啓請出次。上改具翼善冠·衮龍袍以出。兵曹判書徐念淳奏曰,龍城府大夫人墓所展拜事,命下矣。侍衛以下各差備,以幸行時隨駕人員仍用,而先後廂軍兵,路上留駐,先廂步軍二哨,除去墓所,環衛作門,駕前別抄·駕後禁軍·別隊馬兵等,隨入作門事,竝請出信箭,分付,何如?上曰,依爲之。出擧條通禮跪啓請乘輿。上乘輿至墓所下,降輿就拜位,行再拜禮,詣墓上奉審訖。仍步詣恩彦君墓所,就拜位行再拜禮,詣墓上奉審,碑閣奉審訖。還入墓次,以司謁口傳下敎曰,全溪大院君墓所白虎肩胛及案山至近處,所見民塚掘去,其餘爲樹林遮障處,竝置之事,分付京兆·畿營。出傳敎又以司謁口傳下敎曰,全溪大院君墓所·鈴原府大夫人墓所,祭閣齋室雨漏頹圮處及窓戶塗禙·墻垣修改等節,畿伯春秋看審,移報戶曹,使之隨毁隨補事,分付。出傳敎傳曰,諸司預備。出傳敎少頃,兵曹判書徐念淳進軍令,命三吹。通禮跪啓請出次。上改具軍服,乘馬以出。宣傳官跪稟旗幟三行分立,鳴金二下大吹打,進發至鈴原府大夫人墓所洞口。宣傳官跪稟旗幟左右分立,鳴金三下吹打止。通禮跪啓請降馬。上降馬入幕次。少頃,通禮跪啓請出次。上改具翼善冠·衮龍袍以出。通禮跪啓請乘輿。上乘輿,至墓所下,降輿就拜位,行再拜禮,詣墓上奉審訖,還入幕次。少頃,兵曹判書徐念淳進軍令,命三吹。通禮跪啓請外辦。上改具軍服以出。通禮跪啓請乘馬。上乘馬。宣傳官跪稟旗幟三行分立,鳴金二下大吹打,進發至追慕峴。通禮跪啓請降馬乘輿。上乘藍輿以踰,還乘座馬,至崇禮門外。宣傳官跪稟鳴金三下吹打止,至敦化門外。宣傳官跪稟旗幟左右分立。由敦化門·肅章門,入協陽門,命出信箭解嚴。上還內。諸臣以次退出。
上在昌德宮。停常參·經筵。
彗星,初昏爲月光游氣交相掩映,不得詳察。
幸行翌日,大殿,內閣·政院,玉堂口傳問安。答曰,知道。朝廷二品以上·六曹堂上單子問安。答曰,知道。
大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房都提調金左根,提調金輔根,副提調李源命啓曰,祗謁仙寢,聖慕克伸,回鑾萬安,群情胥悅。屢日移蹕,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,中宮殿,口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,卽者檢閱朴道彬,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
傳曰,呈告泮長許遞,前望單子入之。
大司成前望單子入之,趙然興落點。
傳曰,今二十一日,春塘臺親臨瑞蔥臺矣,該房知悉。
禁衛營啓曰,本營騎士將李章爀,身病猝重,勢難察任,改差,何如?傳曰,允。
以京畿監司徐左輔狀啓,陽智縣民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
刑曹啓曰,今此京外上言一百四十張內,一百三張,以猥濫拔去,三十七張,分下各該司次捧入之意,敢啓。傳曰,知道。
刑曹啓曰,昨日幸行時,前參判金正喜,爲其父魯敬訟冤事,擊錚於衛外,而係是朝官,臣曹不得捧供,依例移送義禁府之意,敢啓。傳曰,知道。
又啓曰,今番擊錚人中,開城洪百榮,爲其祖獜漢伸理事也,前已鳴金,大臣陳箚,曹堂執藝,至伏承放逐鄕里毋敢萠非分之處分,則固當畏縮之不暇,而今又瀆擾,萬萬駭惋,原情勿施,嚴飭放送。南部奴命吉,爲其上典趙應夏僞寶獄稱冤事也,僞造寶篆,至捧結案,而縱奴呼籲,極爲無嚴。西部徐龍祿,爲其兄今祿謀敎嬰兒獄稱冤事也,捕査曹覈,情跡綻露無餘,今此煩籲,殊極駭惋,竝原情勿施。中部尹釗,爲其兄石伊厢庫丹木偸竊獄稱冤事也,審理方張。南部全世興,爲其父成喆敎獄稱冤事也,柳得伊,爲其兄景得敎獄稱冤事也,金昌成,爲其父漢相敎獄稱冤事也,東部崔萬吉,爲其兄守吉敎獄稱冤事也,安所回,爲其兄仁基敎獄稱冤事也,金若大,爲其父福兼敎獄稱冤事也,西部宋刀也之,爲其父千石敎獄稱冤事也,崔命吉,爲其父慶孫敎獄稱冤事也,尹儀衡,爲其兄琦衡敎獄稱冤事也,崔召史,爲其夫李弼文敎獄稱冤事也,金興陽,爲其父晩得敎獄稱冤事也,廣州魚在滸,爲其子謁連敎獄稱冤事也,中和金達俊,爲其父之鍊敎獄稱冤事也,伊川金召史,爲其夫金絶璧敎獄稱冤事也,已經審理,獄具案成。原州幼學韓鎭斗,爲其父致憲復讐事也,南陽韓德裕,鹽稅稱冤事也,語涉濫屑。南部朴召史,爲其夫朴禧英定配請放事也,罪關罔赦。寧越旕男,爲其上典嚴應鉉定配請放事也,南部朴民赫,位土還推事也,狀辭違式,竝原情勿施。平壤朴致民,爲其父日祿敎獄稱冤事也,捧供時不爲待令,依定式勿施,何如?傳曰,允。
又啓曰,衛外擊錚人中,原州韓鎭斗,爲其父致憲復讐事也,東部安思默,爲其父種琬定配請放事也,金寅奎,爲其父敬煥定配請放事也,鍾城奴大心,爲其上典朱亨東定配請放事也,濟州李淵榮,爲其父鎭文定配請放事也,北靑奴六月金,爲其上典李啓學定配請放事也,淸州李貴植,爲其父有淳定配請放事也,今番幸行時,因其鳴冤,或語涉濫屑,或罪犯不輕,至請勿施矣。不待判下,連事瀆擾,民習可駭,竝原情勿施,嚴徵,何如?傳曰,允。
廣州留守李圭祊疏曰,云云。答曰,省疏具悉。卿其往來焉。
檢閱朴道彬疏曰,云云。答曰,省疏具悉。爾其勿辭救護。
甲寅三月十三日辰時,上御熙政堂。藥房入診入侍時,都提調金左根,提調金輔根,副提調李源命,檢校直閣金德根,記事官金勉根,記注官白文振,記事官李承游以次進伏。醫官鄭有曾·金濟度·李鎭夏·李在瑗以次進伏楹外訖。上曰,史官分左右。左根進前問候訖。奏曰,醫官待令,使之入診乎?有曾以次診候,退伏楹外訖。左根曰,脈候奏之。有曾等奏曰,脈候左右三部調均矣。上命史官就座,仍命大臣先退,又命退。諸臣以次退出。
上在昌德宮。停常參·經筵。
彗星,初昏爲月光所射,不得看候。
金萬根啓曰,左副承旨洪鍾序,右副承旨李秉文,今日不爲仕進,竝卽牌招,何如?傳曰,允。
傳曰,禮房承旨馳詣宗廟·景慕宮,奉審摘奸以來。
傳曰,左承旨·左副承旨竝許遞,前望單子入之。
承旨前望單子入之,洪翼燮·李升洙落點。
以右副承旨李秉文牌不進罷職傳旨,傳曰,只推。
洪祐吉啓曰,新除授右副承旨洪翼燮,同副承旨李升洙,竝卽牌招,何如?傳曰,允。
以右副承旨洪翼燮牌不進罷職傳旨,傳曰,只推。
吏曹啓曰,成均館典籍金,以其身病,呈狀乞遞,改差,何如?傳曰,允。
漢城府啓曰,全溪大院君墓所白虎肩脾及案山至近處,所見民塚掘去事,下敎矣。發遣本府郞廳,使之摘奸,則白虎邊民塚二十四,路傍古塚二十二,案山民塚十二矣。係是楊州地方,自畿營知委本邑擧行,何如?傳曰,發遣次知中官,與本府郞廳,眼同知委擧行。
戶曹啓曰,延祐宮正堂紅綃帳及懿昭廟正堂亂簾等修改吉日,令日官推擇,則今月十六日俱吉云,以此日時擧行,何如?傳曰,以此日時擧行。
兵曹口傳政事,以尹致秀爲都摠管,趙得林·朴齊憲·李玄緖·李明迪·李源達·吳致賢·南錫圭·趙禹錫爲副摠管。
以京畿監司徐左輔狀啓,安山郡守李學愚,以其身病,屢呈辭狀,不得已罷黜事,傳曰,令該曹口傳差出,催促下送。
吏曹口傳政事,以李圭昌爲安山郡守。
以忠淸監司沈宜冕狀啓,永春縣民家失火事,傳曰,當農失火,若是夥多,聞甚矜惻。元恤典外,別加顧助,結構奠接之方,廟堂措辭,分付。
以司鑰尹喜成手本,別監金聖祿,被打於羅將河完伊等事,傳曰,令秋曹査實以入。
禮曹啓曰,卽接珍山幼學柳東植所志,則以爲,族兄東仁,嫡·妾俱無子,以其同姓十寸弟東桷第二子判用,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長柳東植所訴旣如此,柳東桷第二子判用,立爲柳東仁之後,何如?傳曰,允。
義禁府啓目,宣傳官鄭愚鉉原情云云。傳旨內辭緣,泛稱遲晩,所當請刑是白乎矣,係是宣傳官,勿爲請刑,載在法典,議處,何如?啓飭已施矣,分揀放送爲良如敎。
又啓目,訓鍊都監馬兵別將李周喆原情云云。傳旨內辭緣,泛稱遲晩,刑推得情,何如?啓飭已施矣,分揀放送爲良如敎。
奉朝賀李紀淵疏曰,伏以臣之九寸姪幼學李寅文,年老無子,後事靡託,臣常相對憂歎,謀所以爲之立后者,固已屢矣。今迺以新及第李燉祐,誤認爲計寸近族,猝定繼嗣,而特以臣爲一家尊屬,擧臣姓名,冒呈狀單於春曹,至蒙判批矣。竊念繼絶存亡,卽人家大事,告君請命,乃國家重典,所宜十分審詳,其難其愼,而寅文則徒恃臣平日悶念之情,不量事體之重,自作乖悖駭妄之擧,臣追聞事狀之如許,寧欲溘然而無知。第臣退休以來,疾病侵尋,精神耗昏,家內巨細,都不省察,惟願歌詠聖澤,可幸無罪,以畢餘生,忽此一事,寔出意慮之外,自歸欺罔之科,滿心震懍,無地自容。夫明倫理辨族類,卽聖王體天惇敍之政也。彼燉祐者,溯厥派系,雖同於毛聃,參以行第,相等於魯衛,則寅文之取以爲子,初非可議,而無知妄作,莫此爲甚,玆敢據實陳籲。伏乞聖慈,俯燭情懇,夬賜反汗,該曹草記,亟令勿施,繼后文蹟,仍爲爻周之地,千萬至祝。臣無任云云。答曰,省疏具悉。自其養家,從便處之。
上在昌德宮。停常參·經筵。
彗星,初昏爲月光所射,不得看候。
藥房提調金輔根,左承旨金炳學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,都承旨許遞,前望單子入之。
承旨前望單子入之,洪說謨落點。
傳曰,有實故玉堂竝許遞,政官牌招開政。
吏曹啓曰,忠淸道忠州居幼學金盈淳呈狀內,矣身從祖紹行,今年爲九十歲,而見漏本道應資老人成冊中,未蒙恩資云,故考見持來帳籍,則金紹行之今年九十歲,果爲的實矣。士庶人年九十,抄啓加資事,載在法典,而在前如此之人,啓稟蒙恩,亦有已例,今日政加賀下批之意,敢啓。傳曰,知道。
有政。吏批,行判書尹定鉉牌招不進,參判李㘾進,參議沈敬澤受由在外。吏批啓曰,行判書尹定鉉牌招不進,參議沈敬澤受由在外,小臣獨政未安,何以爲之?敢稟。傳曰,仍爲之。以尹滋悳爲應敎,金炳㴤爲副應敎,任應準·李徽宰爲校理,成載瑗爲副校理,睦仁會爲修撰,李綱峻爲副修撰,李鍾愚爲同經筵,金炳國爲觀象監提調,李敦榮爲分內醫提調,尹致容爲掌樂僉正,權宅善爲刑曹正郞,尹泰亨爲平康縣監,故學生金錫汝贈童蒙敎官,孝行卓異贈職事,承傳。再政。以尹定善爲獻納,宋恪老爲崇陵令,韓敎源爲刑曹佐郞,資憲金仁弼今加正憲,武科回榜人,依定式加一資。三政。以兪致煥爲景慕宮令,李道淵爲掌樂主簿,承文博士單權炫。四政。以李敦相爲工曹佐郞,承文著作單權仁成。五政。以金炳愚爲司僕主簿,故學生韓龍煥贈童蒙敎官,孝行卓異贈職事,承傳。六政。以沈宜贊爲長興主簿。七政。以金熙性爲濟用主簿。八政。以金載厚爲引儀。
兵批,判書徐念淳病,參判任百經病,參議李羲俊入直,參知朴齊韶病,假內乘申孝哲減下事,承傳。
奎章閣啓曰,景慕宮望廟樓今望奉審,無頉之意,敢啓。傳曰,知道。
兵曹啓曰,謹稽謄錄,則純宗朝庚午年思賢閣齋宿時,駕前別抄·駕後禁軍·隨駕挾輦·槍劍軍及前後廂軍兵留陣,翼宗戊子年隆福殿齋宿時,挾輿槍劍軍,依例陪衛,還宮日,各其信地,如前陪衛矣。今番則何以磨鍊乎?敢稟。傳曰,依戊子年例磨鍊。
又啓曰,參判任百經,參知朴齊韶,俱有實病,再明日動駕時,無以備員,令政院稟旨變通,仍令該曹以在京無故人差出,待下批牌招,何如?傳曰,允。竝許遞。
吏曹口傳政事,以李源達爲兵曹參判,金德根爲參知。
以京畿監司徐左輔狀啓,龍仁縣令金商贊,屢呈辭狀,不得已罷黜事,傳曰,令該曹口傳差出,催促下送。
吏曹口傳政事,以金命根爲龍仁縣令。
以江原監司吳取善狀啓,寧越府民家失火事,傳曰,聞甚矜惻,元恤典外,別加顧助,構結奠接之方,廟堂措辭,分付。
訓鍊都監啓曰,本局別將沈昌奎,身病猝重,勢難察任,改差,何如?傳曰,允。
禁衛營啓曰,本營騎士將申命淳,身病猝重,勢難察任,改差,何如?傳曰,允。
上在昌德宮。停常參·經筵。
彗星,初昏爲遊氣掩翳,月光暎射,不得看候。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
洪翼燮啓曰,咸興·永興兩本宮衣襨·香燭親傳時,禮房承旨,當爲齋宿,左承旨金炳學,所當牌招,而拘於廳規,不得請牌,何以爲之?敢稟。傳曰,牌招。
傳曰,回還三使臣入侍。
內醫院啓曰,本院提調,例不得兼帶金吾之任矣。副提調洪說謨所帶同義禁之任,今姑許遞,何如?傳曰,允。
都摠府草記,摠管變通事,傳曰,允。竝許遞。
兵曹口傳政事,以金賢根·兪章煥爲都摠管,李晉翼·李宜翼·李基碩爲副摠管,副摠管單兪章煥。
弘文館啓曰,新除授應敎尹滋悳,副應敎金炳㴤,校理李徹宰,修撰睦仁會,竝卽牌招察任,何如?傳曰,允。
又啓曰,新除授校理任應準,時在咸鏡道永興府,副校理成載瑗,時在京畿龍仁地,經筵入番事緊,請竝斯速乘馹上來事,下諭。答曰,許遞。
以應敎尹滋悳,修撰睦仁會牌不進罷職傳旨,傳曰,只推。
傳曰,明日出宮內門路,以協陽門爲之。
奎章閣啓曰,守宮檢校直閣鄭最朝,待明朝牌招,何如?傳曰,允。
備邊司啓曰,內外各衙門銀貨,封藏歲久,虛實奸僞,無以詳知,一從記簿實數,輸送度支,使之吹鍊作兩,以備他日需用之地,分付,何如?傳曰,允。
大司成趙然興疏曰,伏以臣庸姿輇材,最居人下,而偏蒙聖朝不世之恩造,銜聯遍歷,淸華步武,常廁邇密,無往非濫巾竊吹,而亦何嘗有寸長尺能之可稱者乎?居恒媿懼,如集于木。迺者國子特點,又及於臣身,是尤臣不衷之服也,攀誥隕越,不知所云。竊伏念國家,以崇文重道爲治理,而養士氣振世敎之責,師儒長實主之,遴揀之難愼,自昔伊然。必也學術聞望,有足以模楷矜式,然後始可謂官與人稱,而不失建設之本意,至於考課末也,而尙有資乎蘊抱之博,藻鑑之明。若臣者,幼而失學,長無通藝,雖欲村秀才尋數行墨,猶不可得,今乃裒然據皐比之席,而試絃誦之士,則其不有笑于列者,而亦豈不爲淸朝之羞也乎?顧今舊次新儲,磊落相望,而以無似之賤品,未免爲粃前薪上之歸,此又臣傴僂循墻,不敢冒進之一端也,玆敢悉暴衷懇,仰瀆聰聽。伏乞聖明,俯垂鑑察,將臣新授大司成之任,劃賜鞶褫,俾有以重公器而安微諒,不勝幸甚。臣無任云云。答曰,省疏具悉。爾其勿辭察職。
甲寅三月十六日辰時,上御熙政堂。回還三使臣入侍時,右副承旨洪祐吉,假注書權□,記注官白文振,記事官李承游,進賀謝恩兼冬至正使尹致秀,副使李憲緖,書狀官李綱峻,以次進伏訖。上曰,史官分左右。命三使臣進前。致秀等進前。上曰,遠路無事往返乎?致秀曰,王靈攸曁,無事往返矣。上曰,賊匪事,近則何如?致秀曰,靜海所據之賊,則僧格林沁及勝保,連奏捷書,退據河間縣,距皇城四百里,似無深憂,而昨冬則臣等所經之處,或爲百餘里,或爲七八十里,沿路把守甚嚴,瓜洲·江寧·楊州等處賊匪,按兵不動,將軍向榮·琦善,只札駐而已,向榮忠勤勇敢,民情恃而無恐,數百年深仁厚澤,猶有餘存,居者居巿者巿,人情果晏然矣。書狀官聞見事件抄出後,一年唐報,齎納政院,例也,而今番則防守甚嚴,禮部及提督衙門,不許輪示,故僅僅借覽,不能繼日繼月,或見或不見,未得以全數輸來,極爲惶悚矣。上曰,彼國兵事,恐或泄漏於外國而然乎?致秀曰,凡屬機察事,皆經內閣抄錄後頒示,動費一望,亦不許外國使臣聞知。今番則尤甚,三年軍需,府庫蕩竭,民窮財匱之狀,萬萬遑汲矣。上曰,所徑彼我境年形,何如耶?致秀曰,彼之關內,則比關外,似失稔而不至大歉,我境兩西,則昨秋年形稍登,兩西道臣,悉心矯捄,民情頗少康矣。上曰,史官就座。命三使臣先退,又命退。承史以次退出。
上在昌德宮。停常參·經筵。
彗星,初昏爲密雲掩翳,不得看候。
大駕詣慶熙宮入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿遣承旨問安。答曰,知道。
政院啓曰,三皇忌辰日親行望拜禮,前期一日以稟事,曾有定式矣。今十九日毅宗皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
傳曰,傳香承旨馳詣宣武祠,奉審摘奸以來。
傳曰,吏曹參判有闕之代,前望單子入之。
吏曹參判前望單子入之,李經在落點。
司饔院官員,以監膳提調意啓曰,鷹師契貢人等呼訴內,所供日下生雉,每當春節,僅僅繼封矣。近因風勢之不順,綱羅莫設,鷹獵無路,今無餘儲,明日日下生雉,將未免闕供之境,願以限獵得間,活鷄全數代封云矣。在前如此之時,或有代封之規,而莫重御供,自下不敢擅便,惶恐,敢啓。傳曰,知道。代封。
以全羅監司鄭基世狀啓,進上烏賊魚,節候尙早,限內不得封進,惶恐待罪事,傳曰,勿待罪事,回諭。
傳曰,明日出宮內門路,以廣達門爲之。
備邊司啓曰,北兵使尹義儉,以其身病,呈狀乞遞矣。實病旣如此,則有難强令察任,改差,何如?傳曰,允。
備邊司薦望,以南錫圭爲北兵使。
吏曹啓曰,高城郡守李益在呈狀內,矣身因日前促敎下去矣,中路得病,擔還京家,萬無還任之望云。其身病旣如是,則有難强令還任,罷黜,何如?傳曰,允。
刑曹啓曰,以司鑰尹喜成手本,別監金聖祿,被打於羅將河完伊等事,傳曰,令秋曹査實以入事,命下矣。羅將河完伊·李文榮·金漢鎭等捉來,與被打掖隷金聖祿,頭面査實,則完伊所供內以爲,還到高陽,適逢聖祿,以言辭之不遜,果爲批頰裂衣云,文榮·漢鎭等所供內以爲,伊日追後還來路,見掖隷之被打反敺同類,極力挽解,毫無加功云,別監金聖祿所供內以爲,渠以轎子差備,先到惠陰嶺,則完伊爛熳泥醉,公然執言,亂打裂衣,幸賴文榮等挽解云矣。觀於諸供,完伊之當初起鬧者,不過是問答薄詰也。別監異於他人,而恣意敺打,紅衣尤係所重,而無難扯傷,犯手之跡,同伴不諱,打頰之擧,渠亦首實,究厥罪狀,誠極駭然。文榮·漢鎭之發明,雖難準信,極力挽解之實狀,掖隷質言,其非助勢,推此可知,合拖參放,完伊罪狀,極當依律勘處,而旣伏承査實之命,捧供以入之意,敢啓。傳曰,河漢嚴刑三次,遠地定配,其餘放送。
又啓曰,以敺打別監之羅將河完伊等査實草記,傳曰,河漢嚴刑三次,遠地定配,其餘放送事,命下矣。完伊嚴刑一次,平安道陽德縣遠地定配所,而待拷限,加刑準三次押送,文榮·漢鎭等,放送之意,敢啓。傳曰,知道。
吏曹參判李㘾疏曰,伏以仙寢親祼,聖慕克伸,天日晴和,鑾蹕穩旋,臣民慶忭,曷有其極?仍伏念臣於銓銜,辭不獲免,黽勉出膺,今已三個月矣。第臣人器之鹵下,才具之薄劣,庶聖鑑之所畢燭也。臣愚不自揣量,循例赴政,雖或代斲,不過徒按班簿,只從吏口而已,是豈設官授職之義也哉?臣之庸疎如此,而淟涊供職,得免大謬,亦云倖矣。今若憑恃寵靈,强顔久據,不思所以求解之道,則非但官非其人,人將譏議之不暇,而自速僨敗,必至之勢也。況臣素抱痰癖之疾,動輒闖肆,乍動則眩,而日前陪衛之班,驅馳觸感,見方呻囈,而昨又召牌之下,不敢言私,力疾强赴矣,遂致越添,宛轉床笫,有非時日所可夬痊,則顧此重任,虛縻曠瘝,豈可視爲養病之坊乎?玆敢略入文字,冒瀆衷懇。伏望聖慈,俯垂恩諒,將臣所帶吏曹參判之任,亟許遞免,以便公私之地,不勝幸甚。臣無任云云。答曰,省疏具悉。所請依施。
甲寅三月十七日辰時,上詣慶熙宮。咸興·永興兩本宮衣襨·香燭親傳,齋宿入侍時,行都承旨洪說謨,左承旨金炳學,右承旨李秉文,左副承旨洪祐吉,右副承旨洪翼燮,同副承旨李升洙,記事官金勉根,缺,提學金炳冀,直提學金炳國,檢校直閣金德根·申錫禧·鄭健朝·金炳㴤,檢校待敎金輔鉉,校理李徹在,修撰李敎寅,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金輔根,副提調李源命進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦。上降輿乘輦,由肅章門·進善門,出敦化門,進發由把子廛石橋·鍾閣前路雲從街·惠政石橋,入興化門,至廣達門。通禮跪啓請降輦乘輿。上降輦乘輿入內。
上在昌德宮。停常參·經筵。
彗星,初昏爲遊氣掩翳,不得看候。
經宿後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
衣襨·香燭親傳,還入幕次後,藥房·內閣·政院·玉堂口傳問安。答曰,知道。
大駕詣毓祥宮入齋室後,藥房·內閣·政院·玉堂口傳問安。答曰。知道。延祐宮展拜,還入齋室後,藥房·內閣·政院·玉堂口傳問安。答曰,知道。仍詣宣禧宮展拜,還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,延祐宮展拜時,百官行禮置之。
以司謁口傳下敎曰,詣宣禧宮時作路,以間路爲之。
奎章閣啓曰,大駕今已還宮,守宮檢校直閣鄭最朝,依定式減下,何如?傳曰,允。
傳曰,明日北苑望拜禮後,參班儒武,當親臨應製試射矣。儒生則弘文提學牌招,使之考試,武士則禁將試取於丹楓亭。
政院啓曰,卽者義禁府都事來言,今日動駕時,衛外擊錚人私奴大心等十四名,移送秋曹云矣,敢啓。傳曰,知道。
以趙學慶囚單子,傳曰,飭已施矣,分揀放送。
政院啓曰,兵曹郞廳來言,北兵使下批政事,取稟。傳曰,政官牌招開政,如有違牌,勿爲呼望。
又啓曰,明日北苑望拜時,闕字牌及爐盒,當爲奉來,門路,以何處爲之乎?敢稟。傳曰,永肅門爲之。
又啓曰,明日北苑望拜禮時,九卿當爲進參,而左參贊徐有薰有身病,不得進參云。卽爲牌招,以爲淸齋之地,何如?傳曰,許遞,今日政差出。
又啓曰,明日北苑望拜禮時,兩司長官,當爲進參,而大司憲洪鍾英未肅〈拜〉,行大司諫朴鳳欽呈辭受由,不得進參云。受由,何以爲之,而大司憲,卽爲牌招,以爲淸齋之地,何如?傳曰,竝許遞,今日政差出。
兵曹啓曰,內禁衛將李亨夏,五衛將朴性潝·李運會·王殷疇,忠壯衛將姜漢遇,景福宮衛將李枝馨,慶熙宮衛將金性道,文臣兼宣傳官徐衡淳·鄭漢然,俱以病難供職,呈狀乞遞,竝改差,何如?傳曰,允。
有政。吏批,行判書尹定鉉進,參判李經在式暇,參議沈敬澤受由在外。以南鍾順爲校理,李裕奭爲副校理,李經在爲同義禁,閔德鎬爲司宰僉正,南羲重爲高城郡守,鏡城府使單南錫圭,兼執義李綱俊減下。
再政。以洪在愚爲典牲判官,金顯初爲麟蹄縣令。
三政。以洪在喆爲大司憲,李玄緖爲大司諫,金大根爲左參贊,李道淵爲景慕宮令,姜濩爲濟用判官,司宰奉事李寅稷,南部都事金永均相換事,承傳。
四政。以成原默爲工曹判書,徐相祐爲東部令,申錫遠爲掌樂主簿,左參贊單金箕晩,右參贊單金大根。
五政。以金億淵爲監察。
六政。以李時喆爲禮賓主簿。
七政。以金濟肯爲典獄主簿。
八政。以李胤鎭爲濟用主簿。
兵批,判書徐念淳進,參判李源達病,參議李羲俊病,參知金德根病。以李源命爲同知,李鍾愚爲副摠管,鄭日永爲訓鍊都正,尹守鳳爲內禁將,金紹行·王德元·李埜爲五衛將,李仁會爲忠壯將,李仁福爲景福將,許鐫爲景熙將,金炳地·鄭基勉爲文兼,鄭錫永爲守門將,邊萬洙爲在德萬戶,守判府事尹致秀,回還使臣,依定式減下,咸鏡北道兵馬水軍節度使單南錫圭。
再政。同知單李埜,僉知單金紹行·李仁會。
三政。同知單李仁福。
四政。同知單許鐫。
傳曰,明日出宮門路,以宜春門爲之。
政院啓曰,明日北苑望拜禮時,兩司長官,當爲進參,而新除授行大司憲洪在喆在外,行大司諫李玄緖有身病,不得進參云。在外,何以爲之,而大司諫,卽爲牌招,以爲淸齋之地,何如?傳曰,允。許遞,前望單子入之。
臺諫前望單子入之,大司憲徐有薰落點。
兵曹啓曰,來四月初一日大駕詣宗廟齋宿,初二日夏享大祭親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍五哨,訓將率領爲先廂,步軍五哨,兩營騎士各一番,摠戎使率領爲後廂,禁軍三番爲之,留陣御將爲之,留營置之。
承文院官員,以都提調意啓曰,進賀謝恩兼冬至使回便帶來咨文中,有賜物事,使臣加賞事矣。以前頭使行奉表稱謝之意,依例撰出先通咨文,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
甲寅三月十八日卯時,上詣興政堂。咸興·永興兩本宮衣襨·香燭親傳,仍詣毓祥宮·延祐宮·宣禧宮展拜。擧動入侍時,行都承旨洪說謨,左承旨金炳學,右承旨李秉文,左副承旨洪祐吉,右副承旨洪翼燮,同副承旨李升洙,記事官金勉根,缺,提學金炳冀,直提學金炳國,檢校直閣金德根·申錫禧·鄭健朝·金炳㴤,檢校待敎金輔鉉,以次侍立。時至,通禮跪啓請外辦。上具翼善冠·衮龍袍,出就座西向立。通禮跪啓請跪。上跪。閣臣對擧衣襨·香燭,以次跪進。上受之,以授京畿監司徐左輔。左輔跪受,以授差備官,奉安于彩轝。檢校直閣金炳㴤,以衣燭陪出東門外,傳於地方官之意,入稟。通禮導上詣祗送位,祗送如儀訖。通禮跪啓請降輿。上乘輿,出廣達門。通禮跪啓請降輿乘輦。上降輿乘輦,出興化門,進發至毓祥宮大門外。通禮跪啓請降輦乘輿。上降輦乘輿,入齋室,傳曰,延祐宮展拜時,百官行禮置之。出傳敎以司謁口傳下敎曰,詣宣禧宮時作路,以間路爲之。少頃,通禮跪啓請出次。上出次。兵曹判書徐念淳進前奏曰,大駕詣宣禧宮時,道路以間路爲之事,命下矣。後廂軍兵分半,大將率領,先詣宣禧宮環衛,一半從間路爲後廂,而入宣禧宮後,合倂環衛,還宮時仍爲後廂,先廂軍兵,進陣於司宰前路,仍爲先廂,駕前駕後隨入作門事,竝請出標信,分付,何如?上曰,依爲之。出擧條通禮導上詣版位,行再拜禮,陞詣宮內奉審訖。仍詣冷泉亭版位,行四拜禮,御眞奉審訖。仍詣延祐宮版位,行再拜禮,宮內奉審訖,還入齋室,少頃,通禮跪啓請出次。上出次,乘輿至宣禧宮,入齋室。少頃,上出次。通禮導上詣版位,行再拜禮,陞詣宮內奉審訖。說謨奏曰,臚唱之際,有所做錯,事甚未安。當該引儀,所當重勘,而本院請推之外,無他可施之罰,何以爲之乎?上曰,事過後拿處,可也。出擧條上還入齋室。少頃,通禮跪啓請出次。上出次,乘輿出宮大門外。通禮跪啓請降輿乘輦。上降輿乘輦,進發入敦化門,由進善門·肅章門,入協陽門。兵曹判書徐念淳跪稟放仗。秉文請出標信解嚴。上還內。諸臣以次退出。
上在昌德宮。停常參·經筵。
彗星,初昏雖有遊氣,形痕終不得見,似是消滅。
經宿翌日大殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房都提調金左根,提調金輔根,副提調洪說謨啓曰,移次齋宿,親傳香燭,各宮展拜,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
望拜禮還內後,藥房·內閣·政院·玉堂口傳問安。答曰,知道。
傳曰,戶房承旨,與禮曹堂上·戶曹郞廳,依定式馳詣宣武祠,奉審摘奸以來。
弘文館啓曰,新除授校理南鍾順,副校理李裕奭,竝卽牌招察任,何如?傳曰,允。
以校理南鍾順牌不進罷職傳旨,傳曰,只推。
都摠府啓曰,今日入直內三廳·武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
以司謁口傳下敎曰,平邱良娣墓所,地方官與中使,定境界以來。
全羅監司鄭基世狀啓,珍山等邑民家失火事,傳曰,許多民戶之當農燒燼,極爲驚慘。元恤典外,別加顧助,趁卽結構奠接之方,廟堂措辭,分付。
甲寅三月十九日辰時,上詣北苑,望拜禮親行,仍御暎花堂。參班儒武應製試射入侍時,行都承旨洪說謨,左承旨金炳學,右承旨李秉文,左副承旨洪祐吉,右副承旨洪翼燮,同副承旨李升洙,記事官金勉根,缺提學金炳冀,直提學金炳國,檢校直閣金德根·申錫禧·鄭健朝·金炳㴤,檢校待敎金輔鉉·李秉文·尹滋悳,以次侍立。時至,通禮跪啓請外辦。上具翼善冠·黑圓領袍,出宜春門。藥房提調金輔根,副提調洪說謨進前問候訖。通禮導上步詣北苑版位,北向立。贊儀唱四拜。上行四拜禮。贊儀唱跪。上跪。司香二員進香案前三上香,贊儀唱俯伏·興·平身。上俯伏·興·平身。贊儀唱四拜。上行四拜禮。祐吉奏曰,臣以戶房承旨,宣武祠奉審,依定式進去矣。上曰,唯。通禮導上還入宜春門。少頃,通禮跪啓請外辦。上改具翼善冠·衮龍袍以出,乘輿至暎花堂。通禮跪啓請降輿。上降輿陞座。說謨讀奏入門單子訖,讀券官兵曹判書徐念淳,對讀官校理李徹宰,修撰李敎寅,以次行禮,陞階就位。上命試官進前,命書銘題洌泉門,限申時。念淳跪書讀奏,敎寅捧出懸題訖。秉文奏曰,標信擧行,何等愼嚴,而環衛軍解入,不待本院之經稟,徑先混入於挾輦軍除出標信之時,事甚未安。當該宣傳官,所當重勘,而本院請推之外,無他可施之罰,何以爲之乎?上曰,事過後拿處,可也。出擧條少頃,上命考試,又命科次。敎寅讀奏第一張訖,念淳書等,說謨坼封讀奏訖。上曰,草三下之首,其誰也?念淳曰,金炳弼也。上曰,金炳弼是國舅之子也,故予亦知之,而年雖藐少,其文藝之夙就,曾所稔知,今此見擢於高等者,尤甚奇喜,當竝爲賜第矣。又敎曰,金炳弼賜第之擧,朝臣似或謂予以私情,實愛其文藝夙就,而有此特賜,朝臣子弟,若皆勤於工夫,則亦當似此夙做矣。仍命書傳敎曰,參班儒生應製銘居首三下一縣監李京鎬,之次三下二金炳始,草三下司勇金炳弼,竝直赴殿試,之次草三下進士曺殷承等二人,竝直赴會試,之次次上幼學金炳奭等四人,給二分,之次次上幼學鄭漢松等六人,各朱書百選一件賜給。又命書傳敎曰,入格儒生,明日待令。又命書傳敎曰,還宮,當自內爲之矣,該房知悉。通禮跪啓禮畢,秉文請出標信解嚴。上入,少頃,還內。諸臣以次退出。
上在昌德宮。停常參·經筵。
彗星,初昏爲雲氣掩翳,不得看候。
藥房副提調洪說謨啓曰,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。
洪說謨啓曰,左承旨金炳學,左副承旨洪祐吉,今日不爲仕進,竝卽牌招,何如?傳曰,允。
政院啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
禮曹,來五月初二日行景慕宮夏享大祭香祝親傳,取稟。奉敎恭依。
傳曰,入格儒生入侍。
傳曰,新及第金炳弼賜樂。
弘文館啓曰,校理南鍾順,卽爲牌招察任,何如?傳曰,允。
以左承旨金炳學,左副承旨洪祐吉牌不進罷職傳旨,傳曰,只推。
傳曰,明日出宮門路,以協陽門爲之。
都摠府草記,摠管變通事,傳曰,允。許遞。
兵曹口傳政事,以永平君昱爲都摠管,黃浩民·宋持養·韓兢人·李元夏·李顯稷·李敏敎爲副摠管。
兵曹啓曰,卽伏見前北兵使尹義儉狀啓,則在德萬戶朴興觀在喪事,去二月十七日封發者,今月十九日爲始,啓下矣。道里雖曰綽遠,狀聞如是稽滯,殊甚未安。該帥臣,推考,何如?傳曰,允。
義禁府啓目,機張前縣監崔在鎭原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,宣傳官尹相定原情云云。傳旨內辭緣,泛稱遲晩,宣傳官,勿爲請刑,載在法典,議處,何如?啓依允。
甲寅三月二十日辰時,上御熙政堂。入格儒生入侍時,同副承旨李升洙,假注書趙寅燮,記事官朴道彬·李承游,以次進伏,儒生等序立階下訖。上曰,史官分左右。升洙曰,待令儒生,使之次第陞堂,奏職姓名乎?儒生李京鎬等,以次進奏職姓名,退立階下訖。升洙曰,入格儒生,使之頒賞行禮乎?儒生行禮訖。升洙曰,儒生使之出送乎?上曰,新及第金炳弼賜樂。出傳敎上曰,史官就座。又命退。承史以次退出。
上在昌德宮。停常參·經筵。
彗星,雲靄捲盡,彗痕不見,似是消滅。
政院啓曰,來二十五日,朝參日次矣,敢稟。傳曰,停。
傳曰,明日春到記親臨矣,處所,春塘臺爲之,左承旨馳往泮宮,今日夕食堂,收取以來。
奎章閣啓曰,別看役洪吉謨減下,其代,以前縣監金吉淳差下,何如?傳曰,允。
備邊司啓曰,新除授北兵使南錫圭,以其身病,呈狀乞遞矣。實病旣如此,則有難强令赴任,改差,何如?傳曰,允。
傳曰,明日出宮門路,以協陽門爲之。
傳曰,還宮當自內爲之矣,該房知悉。
吏曹啓目,粘連觀此弘文館副校理李裕奭上疏,則以爲,臣賦命崎釁,早失所恃,惟有本生祖母及老父在堂,相依爲命,而家本貧寒,計拙謀生,凡於滫滫養口之資,蔘補元之劑,全然闕如,烏鳥反哺之誠,一未自效,爲子之心,常所慨然。且況臣祖母,年今七十有三,臣父亦年踰六旬矣。壽之週甲,世稱稀慶,臣心喜懼,尤倍他時,臣情到此,吁,亦慼矣。伏乞天地父母,俯賜鑑諒,特命選部,畀臣一小縣,得效一日之養亦爲白有臥乎所,李裕奭之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
副校理李裕奭疏曰,伏以臣年淺學失,性又疎闇,自分不堪爲當世用矣。倖値慶會,早竊科第,已犯古人不幸之戒,而六七年內,踐歷華要,罔非踰濫,螭頭載筆,玉署橫經,節次推遷,除旨聯翩,優恩異渥,若偏臣身,臣感泣攢祝,雖不得不有命輒膺,而每自揣量,祗切愧恧,尙何敢更有希望,而第有區區情私,按住不得者。臣賦命崎釁,早失所恃,惟有本生祖母及老父在堂,相依爲命,而家本貧寒,計拙謀生,凡於滫瀡養口之資,蔘朮補元之劑,全然闕如,烏鳥反哺之誠,一未自效,爲子之心,常所慨然,而且況臣祖母,年今七十有三,臣父亦年踰六旬矣。壽之週甲,世稱稀慶,臣心喜懼,尤倍他時,而服賈孝養,旣無其道,洗淟供具,亦沒其策,袖手熬心,只自歎恨,臣情到此,吁,亦慼矣。竊伏念聖上在明,以孝爲始,如臣情地者,輒許陳懇,此一國之所感也。臣旣抱此迫切之懇,獲値可陳之會,若徒懷嚴畏,逡巡未暴,是自阻於仁覆之天,非但臣情之無窮,亦非所以仰體錫類之化也,玆敢不避瀆擾,瀝血陳情。伏乞天地父母,俯賜鑑諒,特命選部,畀臣一少縣,得效一日之養,俾無不獲之歎,千萬至祝。臣無任云云。答曰,省疏具悉。疏辭,許令該曹,稟處。
吏曹參判李經在疏曰,伏以臣卽老拙之一措大耳,菲材薄質,分自安於暴棄,淸官美職,念已斷於進取,而通籍十許年,滾到貳卿之列,意望已過,居常負愧。不意日昨,亞銓恩除,忽下於夢想之外,繼以開政有命,事會嚴迫,臣於是不暇較絜,拚棄廉隅,冒沒出肅,若其惝恍恧縮之實,歷屢宿而益不知自措之所也。仍伏念小宰爲六官之領,政人操八柄之馭,辨論官材,澄汰流品,通塞焉可否而參聞進退,注擬焉代斲而竝差緊漫,責任之要,簡選之峻,有非人人所宜僥冒,則不可使如臣庸陋者,苟然充數也明矣。且臣諛聞寡見,迂闊無當,一切世務,全不經意,駸駸頹怠,頭䐉已判。近又年漸老而病益痼,志氣日以消磨,神思日以茫忽,杜門窮巷,過從不及於同朝,雖陳就之節,趨走之禮,亦無望於强備驅使,矧可以冒據非據,自底績敗,仰累聖簡,俯速官謗也哉?且夫朝廷官人,踐歷爲先,而臣之寒素孤畸,無所試可,其視踐歷俱優之人,不啻若糖粃之在前,此尤臣難進之義也。臣抱此憂畏,寤寐靡寧,今若以濫叨爲倘來,暫膺爲固有,專昧不衷之戒,則是又無恥之甚也,玆敢披瀝仰籲於宸嚴之下。伏乞聖明,諒臣言之非出飾讓,察臣病之有所難强,將臣新授職名,亟許鐫改,以重公器,以安私分,不勝幸甚。臣無任云云。答曰,省疏具悉。卿其勿辭行公。
甲寅三月二十一日辰時,上詣春塘臺。瑞蔥臺試射入侍時,行都承旨洪說謨,左承旨金炳學,右承旨李秉文,左副承旨洪祐吉,右副承旨洪翼燮,同副承旨李升洙,記事官缺,提學金炳冀,原任直提學金大根,直提學金炳國,原任直閣金鼎集,檢校直閣金德根·申錫禧·鄭健朝·金炳㴤,檢校待敎金輔鉉,以次侍立。時至,通禮跪啓請外辦。上具軍服,乘座馬出宣化門,由協陽門·建陽門,至明光門外。宣傳官跪稟旗幟三行分立,鳴金二下大吹打。至靑陽門外,宣傳官跪稟鳴金三下吹打止,迎接營放砲,吹天鵞聲,點旗吶喊共三吹後,宣傳官跪稟鳴金二下大吹打。至轉曲處,宣傳官跪稟鳴金三下吹打止,旗幟分立左右。至春塘臺,上降馬陞座。黃門旗手义捍作門。宣傳官跪稟鳴金二下小吹打。少頃,宣傳官跪稟鳴金三下吹打止。兵曹判書徐念淳先行參現禮。秉文奏曰,兵曹判書,監試次仍留壇上,何如?上可之。念淳奏曰,先後廂大將,例當同爲參現,而今番則後廂,以中軍代行,事體與前有異,何以爲之乎?上曰,挨次參現,可也。宣傳官參現禮後,武監別監以下,分班叩頭。宣傳官跪稟升壇號令,鳴金二下大吹打,牢子大喝三聲,大呼開門,捍門旗手揮旗退。宣傳官跪稟鳴金三下吹打止,先後廂大將·從事官參現禮訖。秉文奏曰,先後廂大將,監試次仍留壇上,何如?上可之。念淳奏曰,後廂大將,軍禮時按弓,記過,何如?上可之。宣傳官跪稟聚官軍,號令放砲一聲掌號笛,馬兵以下,齊下馬叩頭,仍上馬。宣傳官跪稟別隊哨官張心學,叩頭時失措,記過。宣傳官跪稟鳴金二下大吹打,官軍各四信地。宣傳官跪稟鳴金三下吹打止。上命試放處所,以中日閣爲之。秉文跪稟宰樞執鼓。上命貫革尺量置之。秉文跪稟矢數·執鼓擧子呼名,各班應射訖。秉文跪稟退錚。傳曰,還宮,當自內爲之矣,該房知悉。出傳敎仍命記過人,竝分揀。上還內。諸臣以次退出。
上在昌德宮。停常參·經筵。
彗星,爲雲氣掩翳,不得看候。
傳曰,該房承旨推考。
傳曰,還宮當自內爲之,該房知悉。
以司謁口傳下敎曰,今番瑞蔥臺排設房書房色·助羅赤及軍士等,竝與各營雜色軍,一體試放。
備邊司薦望,以吳一善爲北兵使。
政院啓曰,兵曹郞廳來言,北兵使下批政事,取稟。傳曰,當日爲之。
都摠府啓曰,今日入直內三廳·武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
禮曹啓曰,卽接咸鏡監司趙秉駿移文,則以爲,甲山府鄕校聖殿及東西廡,年久傾仄,又多滲漏腐傷處,不可不趁今修改,先告事由·移還安祭香祝,自本曹啓稟下送云矣。甲山府鄕校聖殿修改時,告由·移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
訓鍊都監啓曰,本局別將白希洙,身病猝重,勢難察任,改差,何如?傳曰,允。
禁衛營啓曰,本營中軍李基碩,身病甚重,勢難察任,今姑改差,何如?傳曰,允。
兵曹,以李定鉉爲禁衛中軍。
政院啓〈曰〉,卽者吏曹郞廳來言,政事當日爲之事,命下,而行判書尹定鉉,參判李經在,參議沈敬澤,俱以病不來,不得開政云。竝卽牌招,何如?傳曰,待明朝牌招。
以忠淸監司沈宜冕狀啓,永春縣民家失火事,傳曰,許多民戶之當農燒燼,極爲矜惻。元恤典外,別加顧助,趁卽結構奠接之意,廟堂措辭,分付。
以忠淸監司沈宜冕狀啓,木川縣民家失火事,傳曰,當此農殷之時,民家燒燼,極爲驚慘。元恤典外,別加顧助,結構奠接之方,廟堂措辭,分付。
甲寅三月二十二日辰時,上詣春塘臺。春到記分製講試取入侍時,行都承旨洪說謨,左承旨金炳學,右承旨李秉文,左副承旨洪祐吉,右副承旨洪翼燮,同副承旨李升洙,記事缺,提學金炳冀,直提學金炳國,檢校直閣金德根·申錫禧·金炳㴤,檢校待敎金輔鉉·尹滋悳,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金輔根,副提調洪說謨進前問候訖。仍出協陽門,由建陽門·靑陽門,詣春塘臺。通禮跪啓請降輿。上降輿陞座。說謨請出標信開布城,儒生入場訖。說謨讀奏入門單子,仍奏曰,侍衛從陞中試官蒙點人,使之下去,一體行禮乎?上可之。讀券官金炳冀·徐念淳·徐戴淳,對讀官沈敬澤·趙然興·南鍾順·徐衡淳,考官李敦榮·李啓朝·黃浩民,參考官沈膺泰·朴鳳欽·朴孝正·金永基,以次行禮,陞階就位訖。上命試官進前,命書賦題淵淵其淵浩浩其天,限申時。炳冀跪書,衡淳捧出懸題。執冊承旨進講冊單子。上落點,仍命開講。少頃,上命考試,又命科次。衡淳讀奏第一張訖,炳冀書等,說謨坼封讀奏訖。上命書傳敎曰,春到記講居首略進士朴鍈,製述賦居首三下進士鄭天和,竝直赴殿試,講之次略幼學尹夔善,製述之次草三下幼學朴龍彬,竝直赴會試,講之次略進士金亮淵等三人,製述之次次上生員李敦相,竝給二分,講之次粗生員金慶會等十七人,製述之次次上進士愼必仁等二人,竝令該曹考例施賞。又命書傳敎曰,入格儒生,明日延英門外施賞。又命書傳敎曰,還宮,當自內爲之矣,該房知悉。通禮跪啓禮畢,秉文請出標信解嚴。上降座還內。諸臣以次退出。
上在昌德宮。停常參·經筵。
彗星,初昏形痕不見,似是消減。
中宮殿誕日,大殿·大王大妃殿·王大妃殿·大妃殿,內閣·政院·玉堂·朝廷二品以上·六曹堂上口傳問安。答曰,知道。
中宮殿,內閣·政院·玉堂·朝廷二品以上·六曹堂上單子問安。答曰,知道。
洪祐吉啓曰,明日誓戒,禮房承旨,當爲齋宿,左承旨金炳學,所當牌招,而拘於廳規,不得請牌,何以爲之?敢稟。傳曰,牌招。
訓鍊都監啓曰,今番瑞蔥臺試射時,本局別隊中,直赴殿試者爲十名,而一哨中五卒登科,則該將領請賞,旣有已例矣。別隊哨官出身張心學,當爲照例加資,而係干恩典,不敢擅便,令該曹照例,稟處,何如?傳曰,允。
有政。吏批,行判書尹定鉉,參判李經在牌不進,參議沈敬澤進。啓曰,行判書尹定鉉,參判李經在牌招不進,小臣獨政未安,何以爲之?敢稟。傳曰,只出緊任。以洪永圭爲同經筵,兼鏡城府使單吳一善,宣傳官柳永魯,前兵使申紹以上今加嘉善,兼內乘鄭雲翼,前郡守李鶴緖,前縣監韓錫基,前武兼柳衡魯已上今加通政,親臨瑞蔥臺時柳葉箭貫一中邊二中,加資事,承傳。
兵批,判書徐念淳病,參判李源達入直進,參議李羲俊病,參知金德根病,咸鏡北道兵馬水軍節度使單吳一善。
兵曹口傳政事,以申命澈爲內乘。
傳曰,出宮門路,以協陽門爲之。
上在昌德宮。停常參·經筵。
彗星,初昏不見,似是消滅。
還內後,藥房·內閣·政院·玉堂口傳問安。答曰,知道。
政院啓曰,卽者義禁都事來言,時囚罪人崔東鎭等,當爲議處,而判義禁趙冀永在外,次堂例不得擧行云,何以爲之?敢稟。傳曰,次堂擧行。
吏曹啓曰,鴻山縣監李京鎬,親病沈重,萬無離側還官之望云,改差,何如?傳曰,令該曹口傳差出,催促下送。
傳曰,鴻山縣監之代,前假監役金箕錫,令該曹口傳擬入。
吏曹口傳政事,以金箕錫爲鴻山縣監。
傳曰,判義禁許遞,前望單子入之。
判義禁前望單子入之,李啓朝落點。
禮曹啓曰,各陵園墓所今春植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
兵曹口傳政事,以李熙賦爲內乘。
以忠淸監司沈宜冕狀啓,永同縣民家失火事,傳曰,許多民戶之當燒燼,極爲矜惻。元恤典外,別加顧助,趁卽結構奠接之意,廟堂措辭,分付。
吏曹啓目粘連,觀此前參判金正喜原情內辭緣,則爲其父魯敬追奪事也。臺啓方張,不可遽議,前有臣曹回啓,置之,何如?啓依允。
同義禁李經在·趙徽林·徐元淳等疏曰,伏以臣等卽伏見喉院啓辭批旨下者,有時囚罪人等議處,次堂擧行之命矣。王府獻讞,事體至嚴,適輕適重,全在議處,則有非捧供等按例開坐,推移代斲者比也。自前次堂,元無替行之時,揆以法例,奉承無路,玆敢短章聯籲。伏乞聖明,俯垂鑑諒,亟寢成命,以存公格,不勝幸甚。臣無任云云。答曰,省疏具悉。當變通矣。
甲寅三月二十四日子時,上詣仁政殿月臺。宗廟夏享大祭親臨誓戒入侍時,行都承旨洪說謨,左承旨金炳學,右承旨李秉文,左副承旨洪祐吉,右副承旨洪翼燮,同副承旨李升洙,記事官缺,提學金炳冀,直提學金炳國,檢校直閣金德根·鄭健朝·金炳㴤,檢校待敎金炳德·尹滋悳,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調金輔根,副提調洪說謨進前問候訖。由協陽門·肅章門,入仁政門,至仁政殿月臺。通禮跪啓請降輿。上降輿。通禮跪啓請執圭。上執圭,就版位南向立。說謨奏曰,從陞中差祭人,使之下去,一體行禮乎?上可之。贊儀唱四拜,諸享官及宗親文武百官行四拜禮。吏曹判書尹定鉉讀誓文,刑曹判書洪祐順聽誓文訖。贊儀唱四拜,諸享官及文武百官行四拜禮。通禮跪啓禮畢,又跪請釋圭。上釋圭,仍乘輿出仁政門,入協陽門。說謨請出標信解嚴。上還內。諸臣以次退出。
上在昌德宮。停常參·經筵。
自巳時至未時,灑雨下雨,測雨器水深五分。
彗星,初昏爲密雲所蔽,不得看候。
藥房都提調金左根,提調金輔根,副提調洪說謨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金炳學啓曰,右承旨李秉文,今日不爲仕進,卽爲牌招,何如?傳曰,允。
以右承旨李秉文牌不進罷職傳旨,傳曰,只推。
傳曰,大臣·備局堂上引見。
傳曰,別薦白樂源·李奎顔,宣傳官內乘加設,口傳單付。
傳曰,別軍職李重根減下,別薦李敎獻差下。
兵曹口傳政事,宣傳官加設單白樂源,內乘加設單李奎顔,部將加設單李敎獻。
禮曹啓曰,卽接西部幼學李寅文所志,則以爲,矣身到老無子,奉祀靡托,乃以新及第李燉佑,誤認爲計寸之族,未及詳探,遽爾立後,因門長奉朝賀李紀淵疏請罷養,至承自其養家從便處之之批。妄率之罪,被律自甘,而寬貸之典,如天難量,係是當罷之養,則其在正倫之義,不可晷刻仍置,所出禮斜,卽爲爻周云矣。門長旣請罷養之家,所訴又如此,而且因大臣筵奏,李燉佑,施以竄配之典,所出立案,不可晷刻仍置,爻周勿施之意,敢啓。傳曰,知道。
御營廳啓曰,本廳加設哨官李奎顔,移拜司僕寺內乘,哨官之任,減下之意,敢啓。傳曰,知道。
又啓曰,禁·御營軍,今年爲始,限五年更爲停番代納事,因大臣所奏,批下矣。本廳今甲寅十月當爲始,輪次上番之江原·京畿·黃海·慶尙·全羅·忠淸等六道所在鄕軍,合三十當停番,而隨其道次,收布上送之意,各道監·兵使處,須爲知委,何如?傳曰,允。
以慶尙監司曺錫雨狀啓,靑松等邑民家失火事,傳曰,許多民戶之當農失火,聞甚驚慘。元恤典外,別加顧助,五名之燒死,極爲矜慘,如有生前身·還布,竝蕩減,趁早結構奠接,俾無一民失所棲遑之弊事,廟堂各別措辭關飭。
甲寅三月二十五日,上御熙政堂。藥房入診,大臣·備局堂上引見,同爲入侍時,都提調金左根,提調金輔根,副提調洪說謨,檢校直閣金德根,假注書姜世奎,記事官朴道彬·李承游,都承旨洪說謨,假注書姜世奎,事變假注書金在瓛,記事官朴道彬·李承游,領議政金左根,右議政趙斗淳,行大護軍金鼎集,禮曹判書金輔根,兵曹判書徐念淳,開城留守金炳喬,行護軍李熙絅,副校理高時鴻,以次進伏,醫官鄭有曾·金有鼎·黃道淳·金榘進伏楹外訖。上曰,史官分左右。左根進前問候訖,奏曰,醫官待令,使之入診乎?有曾等以次診候,退伏楹外。左根曰,脈候奏之。有曾等奏曰,脈候左右三部調均矣。上命醫官先退,仍命藥院先退。上曰,次對爲之。左根曰,卽見江原監司吳取善所報,則以爲,莊陵觀風軒外三門簷椽朽傷,土瓦盡脫,如未及今修改,則難免霖雨時全頹之患,田米限四十石,以會付穀中劃下,俾爲從便修補爲辭矣。役處旣有所重,依所請,以本司會付穀劃給,以爲及今修補之地,何如?上曰,依爲之。出擧條左根曰,銀與錢通用,卽有國常規也。我國之用錢而不用銀,初非久遠之事矣。錢是止於疆域之內者,而銀是流行於天下萬國者也,故凡事大交隣之行,所需者銀也,折支贈給之資,所需者銀也。每每臨急,取辦於殊疆異域,適足以中其刁騰牟利之慾,此無他也,國不用銀,銀爲死貨,故蓄儲者,莫知此貨之爲重貨而然矣。今若通用,則無脛之走,勢將騈湊,不待購而自然有公私優裕之益。至於多少奸弊,非曰無之,而且自有已往只用銀貨時定制,申以明之,亦惟在於命令之必行,紀綱之必立而已。苟以命令紀網之不可奈何,坐廢當行之事,姑爲因循之計,則恐非經遠之道矣。純朝壬辰,故相臣南公轍,以此事筵奏,而因論議之或岐,雖不能施而行之,而到今事勢,與其時尤有逈然不同者,不有一番變通,將不免有肘見踵決之患,故敢此仰達,下詢登筵諸臣及原任大臣而處之,何如?上曰,大臣及諸宰之意,何如?斗淳曰,銀與錢交相爲貨,而銀廢錢行,不過爲二百年間事也。凡楮幣也,會子交子也,究其用俱貨也,而時其輕重,務令厚生而無偏廢偏利之弊,王政所宜先也。況事大交隣之需,錢爲無用之貨,臨急貿遷,每患窘竭者銀也。今若使之公私通用,中外流行,則不出幾年,必有便利之效。第利之所在,奸僞迭興,法不能盡誅,而民無所知畏,則亦不無銀錢俱病之慮。此則關和自在,惟在申明之如何,恐不可因噎而廢食矣。鼎集曰,銀貨每有艱貴之患,是用錢不用銀之致也。今此銀錢通用之議,其在裕財經遠之政,果有益也。以臣愚淺,別無他見矣。輔根曰,此事有當行之論,厥惟久矣。特以法網不立,奸弊滋生之故,不能無參差之議,而大抵用錢而不用銀,有國之所未有也。苟能法必立而奸不生,則大臣所奏,實是經遠之謨,臣亦豈有他見也哉?念淳曰,銀錢通用,有國之常法,而卽亦我邦之古規也。觀於士民家久遠文記,家舍田土,皆以銀貨買賣,此法寢廢,銀子之爲死貨久矣。蓋銀貨翔貴,莫今時若,今若申復舊規,則産銀之地,自驗鍾山之燭,交巿之際,可得朱提之利,此必至之理,大臣所奏,臣無容他見矣。熙絅曰,銀錢通用之論久矣。今此大臣所奏,實合經用裕餘之方,臣無容更達矣。炳喬曰,銀錢通用之議,大臣所奏,極爲切當,以臣愚見,更無他仰達矣。上曰,大臣·諸臣之意旣如此,收議於原任大臣以來。出擧條左根曰,禁·御軍停番後,今年爲上番年次,其在備禦綢繆之政,不當每每因循,而第念年來經費,不能不有資於見停代納之番錢。旣無以從他變通,申明尺籍組練之義,則姑遵已例,無甚防礙。自今年爲始,限五年更爲停番代納之意,行會,何如?上曰,依爲之。出擧條左根曰,濟州校宮制度,一如國學,而惟啓聖祠,尙未營建者,實未遑之故也。腏享之際,祼薦錯序,其在子雖齊聖不先父食之義,豈不爲萬萬未安哉?本州臺疏儒單之前後迭發,可尙不宜靳也。伏況謹稽英廟朝受敎謄錄,有大州府皆建啓聖祠之命。該牧亦大州也,亟擧墜典,以興嶠溟之儒化,因此而又有仰達者。本州在重溟之外,凡於大比儒武之應擧,不能如陸處者,其勢固然,而別科試取,卽列聖朝興奬遐裔之盛幸也。趁今設行,可以仰述晠規,聳動瞻聆,以此意,分付該曹,使之一遵已行之例,啓下行會,何如?上曰,依爲之。出擧條左根曰,使行隨率閒雜之禁,法意本自至嚴,只以前秋提飭,不啻申明,而今見回還副使所報於譯院者,則名係雲監者,始托伴倘於渡江之初,末乃擅入於過柵之後,遂使一行之中,忽有無名之流,律以踪跡,無異犯越,而以其有伴倘稱號渡江之時也,故使臣報辭,稍存分別,而此輩之暋不畏法,恣其行止,若是之無難,邊禁一款,其將束閣乃已乎?此不可不加倍痛懲,嚴刑二次,島配之意,分付秋曹,首譯則臣旣待罪本院,今當從重施罪,而使行所檢察者何事也?去來落留,初不糾覺,致有此無前之擧者,極其疎虞,回還三使臣,竝施以刊削之典,何如?上曰,依爲之。出榻敎上曰,冒入之人,是何名色?左根曰,伴倘名色矣。左根曰,政府樞府,卽謀王體斷國論之地也。初無時·原任之別,而樞府所處優閑,不以職事相煩,其來已久,耇德石畫,展施無所。夫東郊,周之下都也,而畢公之弼亮四世,君陳之克施有政,命策書而往釐之。有唐西川之回翔,在宋北門之鎖鑰,皆元臣碩輔,績於外內之義也。以我朝言之,華城之爲陪京,廣州之爲保障,其申畫愼守之重,顧何如也?若以兩都居留之任,就原任大臣中,往往委寄而仰成焉,則有可以均勞佚之惠,而獲委重之效。今臣之言,非敢臆決而妄創,昔在純廟初年,至有相臣筵奏收議之擧,其時寢不行之由,雖無可考之蹟,而槪見此論之匪今斯今矣。事係官方,伏候聖裁。上曰,陪京保障之地,所重自別,而仰成之道,倚重之效,誠如卿言,依所奏爲之。出擧條左根曰,每都政,準朔武倅之營將·虞候陞差,其來已久,蔭仕未經守令而遭故人,許令甄復,新有定式,而武倅則就已準朔中輒有取捨,蔭復則就已闋制中輒有取捨,爲銓官者,眩於紛競,無以劑量。今以後,勿論邑之豐薄與人之緊歇,一從除拜及遭故日月先後而排擬之,毋或有存拔彼此,以爲息紛抑競之地事,分付兩銓,揭爲定制,何如?上曰,依爲之。出擧條左根曰,臣於奉朝賀李紀淵上疏事,有區區愚見之仰達者矣。凡所以爲己後及人而以爲人後者,是何等莫重莫愼之事,而李燉佑之不有序行,妄欲自托於士夫之門者,此其計不但詭且慝,適殆前古所無之變怪也。聖批包容,雖出於大聖人物各付物不治治之之盛意,而倫紀之斁廢,聽聞之駭惑,諒非細憂。苟以事理言之,議定時彼此人,俱合重勘,而聞李寅文則年老昏聵,全沒分曉云,雖不足責備,而李燉佑則決不當仍置,施以竄配之典,以示不與同中國之義,何如?上曰,無變不有,依所奏竄配,可也。出榻敎上曰,李燉佑,何如人也?左根曰,初不知何許人,而登科後,不計昭穆,以其兄弟序行,妄爲人後者,前古所未有之變怪矣。上曰,兄弟之行而爲人後者,人倫之大變,由此等事,無變不有矣。左根曰,關東句管,方有闕矣,行護軍洪在喆差下,何如?上曰,依爲之。出榻敎左根曰,今日備堂之進參者,殆不成樣,前後提飭何如,而事體之苟簡則如前,實爲慨然。國舅·耆社及衆所共知實病外,竝捧現告,施以越俸二等之典,何如?上曰,依爲之。出榻敎左根曰,今日賓對,御營大將柳相弼,以其身病,來詣朝房,不爲登筵。雖未知實病之如何,事體誠爲未安。推考,何如?上曰,依爲之。出榻敎上曰,大臣就座。說謨曰,諸宰奏事。念淳曰,臣待罪本兵,以禁喧事,有所仰達者矣。凡於殿座動駕時,跟隨定式外,攔入喧譁者,雖上司三司之隷,卽其所決棍囚禁事,自臣曹節目啓下,而結束色書吏之長待禁掖,昵近仗衛,大少事務之自下擧行,名雖吏胥,其責則重。粵在正廟朝己酉,因下敎,雖政院·內閣·政府三司,必須往復於兵判,然後決處事,曾有定式,揭板遵行矣。右法近漸解弛,每於禁喧之際,輒有被責受困於各司之弊,因此而該色吏不爲盡職,近仗軍士,亦至渙散,本曹郞廳,或有合三呈旬之擧。此若不申明提飭,則禁喧自歸慢忽,事體寧容若是?自今爲始,一遵己酉定式,亦依啓下節目,無或違職之地事,各別申飭似好,故敢此仰達矣。上曰,如此爲之,果好矣。結束吏,何可任意推捉乎?都是紀網解弛之致。此雖下隷之所爲,下隷必有官員,官員敢曰不知乎?此後若或有此弊,則該官員,斷當有處分矣。出擧條說謨曰,玉堂所懷奏之。時鴻曰,自古明王哲辟治國之大經大法,莫不由學文中做出來。近日連値祗謁仙寢,屢試春臺,講筵久停,召對無暇,事勢然矣,而學問之工,作撤則舊聞依俙,間斷則新知生疎。一簣之虧,十寒之戒,良有以也。方今大享只隔,淸齋有期,講習之工,又不得暇及,而亦不可不念矣。伏願時日已過,和煦漸長,更加聖念,頻接講官,日對儒臣,深究經旨,講明治道焉。上曰,所陳切實,當留念矣。出擧條說謨曰,今日賓對,兩司諸臺,無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退,又命退。諸臣以次退出。
上在昌德宮。停常參·經筵。
彗星,初昏雲捲,詳察不見,消滅無疑。
禮曹啓曰,因大臣筵奏,濟州別科設行事,允下矣。文武科試才節目,當爲磨鍊,取考謄錄,則在前本州設科時,別遣御史試取矣。今亦依此磨鍊乎?敢稟。傳曰,依此磨鍊。
義禁府啓曰,新及第李燉祐,施以竄配之典事,承傳,啓下矣。燉祐,全羅道長興府竄配,而以承傳內辭意具罪目,依例發遣府羅將,押送配所,何如?傳曰,允。
訓鍊都監啓曰,本局加設哨官李敎獻,除拜別軍職矣。所帶加設哨官,減下之意,敢啓。傳曰,知道。
又啓曰,本局別將吳致文,身病猝重,勢難察任,改差,何如?傳曰,允。
禁衛營啓曰,本營加設哨官白樂源,移拜宣傳官,哨官之任,減下之意,敢啓。傳曰,知道。
刑曹啓曰,卽接忠淸監司沈宜冕文移,則泰安郡徒三年定配罪人金順幸,限滿云矣。取考曹上配案,則順幸,以蠶頭擧火罪,辛亥三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又啓曰,卽接江原監司吳取善文移,則江陵府徒二年定配罪人嚴星瑞,限滿云矣。取考曹上配案,則星瑞,以詬辱士夫罪,壬子三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
禮曹啓曰,北道各陵殿,五年一次,禮堂進去奉審事,曾有定式,而今年爲當次,臣曹堂上,依例進去奉審,何如?傳曰,允。
觀象監啓曰,今此彗星,消滅無疑,文臣測候及本監別測候,竝撤罷,何如?傳曰,允。
弘文館,上番副校理臣李裕奭,下番副修撰臣兪世煥,以宗廟夏享大祭祭官,今日隷儀時,晝仕出去之意,敢啓。傳曰,知道。
兵曹啓曰,禁軍習陣,當爲設行,而本曹有故,不得爲之之意,敢啓。傳曰,知道。
又啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
御營廳啓曰,本廳千摠申奭浩,身病甚重,勢難察任,改差,何如?傳曰,允。
禁衛營啓曰,本營千摠李重榮·李命瑞,俱有身病,勢難察任,改差,何如?傳曰,允。
又啓曰,因大臣所奏,禁·御兩營鄕軍,限五年更爲停番事,允下矣。本營自今十月當爲始,輪次上番之全羅·慶尙·黃海·忠淸·京畿·江原等六道所在鄕軍,通計三十當停番,而隨其所次,收布上送之意,各該道監·兵使處,預爲知委,何如?傳曰,允。
刑曹啓曰,今三月二十五日藥房入診,大臣·備局堂上引見入侍時,領議政金左根所啓,使行隨衛閑雜之禁,法意本自至嚴,只以前秋提飭言之,不啻申明,而今見回還副使所報於譯院者,則名係雲監者,始托伴倘於渡江之初,末乃擅入於過柵之後,遂使一行之中,忽有無名之流,律以踪跡,無異犯賊,而以其有伴倘稱號於渡江之時也,故使臣報辭,稍存分別,而此輩之暫不畏法,恣其行止,若是之無難,邊禁一報,其將束閣乃已乎?此不可不加倍痛懲,嚴刑二次島配之意,分付秋曹,首課則臣旣待罪本院,故今當從重施罪,而使行所檢察者何事也?去來落留,初不糾覽,致有此無前之擧者,極其疎虞。回還三使臣,竝施刊削之典,何如?上曰,依爲事,命下矣。罪人李興聃,方在平安道義州府,發關該道,罔夜捉上,待押來擧行之意,敢啓。傳曰,知道。
義禁府啓目粘連,向前崔東鎭亦,尋常配囚,固當嚴防,鞠獄干連,尤爲自別,擅許歸家,有違法典,後弊所關,不可例勘,以緣坐罪人擅離律,旁照勘處,何如?啓依允。
又啓目粘連,向前尹相定亦,標信擧行,何等嚴急,而不能審愼,以致錯誤,罪著溺職,難免重勘,以此照律,何如?啓依允。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金炳學啓曰,今日齋宿,承旨當爲備員,行都承旨洪說謨,所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,參知金德根有身病,再明日動駕時,不得進參,令政院稟旨變通,仍令該曹以在京無故人口傳差出,待下批牌招,何如?傳曰,允。許遞。
吏曹口傳政事,以權應夔爲兵曹參知。
傳曰,發遣吏郞,諸執事淸齋與否,摘奸以來。
以全羅監司鄭基世狀啓,羅州等邑民家失火事,傳曰,當農失火,聞甚矜惻。元恤典外,別加顧助,結構奠接之方,廟堂措辭,分付。
訓鍊都監啓曰,今番瑞蔥臺試射及訓鍊院試射放時,本局軍兵等射砲藝入格之類,謹依判下單子,以軍器寺筒箇·弓箭,戶曹木布,施賞之意,敢啓。傳曰,知道。
義禁府照目粘連,機張前縣監崔東鎭矣本府議啓內,尋常配囚,固當嚴防,鞫獄干連,尤爲自前,擅許歸家,有違法典,後弊所關,不可例勘。以此照律,罪杖六十收贖,告身盡行追奪,徒一年定配,私罪。奉敎依允爲旀,功減一等爲良如敎。
又照目粘連,宣傳官尹相定矣本府議啓內,標信擧行,何等嚴急,而不能審愼,以致錯誤,罪著溺職,難免重勘。以此照律,罪杖八十收贖,奪告身三等,私罪。奉敎依允爲旀,功議各減一等爲良如敎。
義禁府啓曰,時囚罪人崔東鎭,杖六十,徒一年定配照律公事判付內,依允爲旀,功減一等事,命下矣。東鎭,減徒加杖,杖一百收贖,只告身盡行退奪,放送,何如?傳曰,允。
上在昌德宮。停常參·經筵。
藥房副提調洪說謨啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。
三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
宣惠廳啓曰,三月令宗廟薦新蕨菜,全羅道當次,而貢人處,使之趁期封進矣。今年春序差晩,今始萌芽,尙未採得,故限內不得封進。莫重薦新,有此過限,臣則惶恐待罪,而在前如此之時,亦有退限之例,待稍長新採,卽爲封進之意,分付該曹,何如?傳曰,允。勿待罪。
以京畿監司徐左輔狀啓,薦新石首魚,節候差早,限內不得封進,惶恐待罪事,傳曰,勿待罪事,回諭。
傳曰,發遣吏郞,諸執事淸齋與否,摘奸以來。
傳曰,明日出宮內門路,以協陽門爲之。
吏曹口傳政事,以南獻敎爲分內醫提調。
奎章閣啓曰,明日卽奎章閣朔奉審日次,而動駕相値,不得擧行之意,敢啓。傳曰,知道。
奎章閣啓曰,守宮檢校直閣鄭最朝,待明朝牌招,何如?傳曰,允。
兵曹啓曰,來四月初二日宗廟·永寧殿夏享大祭親行時,守門當爲塡差,而本曹郞廳·都摠府郞廳·五衛將,除入直與呈辭·受由在外·未肅拜,排擬苟艱,依定式,軍門將官代差以入之意,敢啓。傳曰,知道。日記廳堂上金春熙,郞廳閔哲勳趙秉健
上在昌德宮。停常參·經筵。
大駕詣宗廟入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿遣承旨問安。答曰,知道。
展拜入幕次後,藥房·內閣·政院·玉堂口傳問安。答曰,知道。
省牲·省器還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿遣承旨夕問安。答曰,知道。
李秉文啓曰,司僕寺內乘來言,捲簾,取稟。傳曰,捲三面。
奎章閣啓曰,景慕宮望廟樓今朔奉審,無頉之意,敢啓。傳曰,知道。
金炳學啓曰,禮貌官來言,百官稟旨就次。傳曰,知道。
政院啓曰,大王大妃殿·王大妃殿·大妃殿夕問安,何承旨進去乎?敢稟。傳曰,右承旨進去。
以司謁口傳下敎曰,隨駕軍兵,令各該營饋粥。
兵曹啓曰,去春等能麽兒考講時,訓鍊院主簿李昌漢二次不通,武臣兼宣傳官孫興仁,部將柳奭·朴鳴夏·李達榮,守門將趙俊和一次不通,竝依定式,從重推考,何如?傳曰,允。
以持平羅采五·金宗泰牌不進罷職傳旨,傳曰,只推。
李秉文啓曰,臣以大王大妃殿·王大妃殿,大妃殿夕問安進去,下直之意,敢啓。傳曰,知道。
兵曹啓曰,謹依下敎,侍衛軍及駕後禁軍·武藝別監·各差備等處,饋粥之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵等處,饋粥之意,敢啓。傳曰,知道。
摠戎廳啓曰,謹依下敎,本廳隨駕軍兵等處,饋粥之意,敢啓。傳曰,知道。
御營廳啓曰,謹依下敎,隨駕軍兵等處,饋粥之意,敢啓。傳曰,知道。
以奎章閣守宮檢校直閣言啓曰,夜間內閣諸處,無事之意,敢啓。傳曰,知道。
傳曰,諸司預備。
奎章閣啓曰,大駕今已還宮,守宮檢校直閣鄭㝡朝,依定式減下,何如?傳曰,允。
甲寅四月初一日巽時,大駕詣宗廟。夏享大祭親行擧動入侍時,行都承旨洪說謨,左承旨金炳學,右承旨李秉文,左副承旨洪祐吉,右副承旨洪翼燮,同副承旨李升洙,記事官金勉根,缺,提學金炳冀,直提學金炳國,檢校直閣金德根·申錫禧·鄭健朝·金炳㴤,檢校待敎金炳德·李秉文·尹滋悳,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調金輔根,副提調洪說謨進前問候訖。仍出協陽門。通禮跪啓請降輿乘輦。上降輿乘輦。通禮跪啓請執圭。上執圭,由肅章門·進善門,出敦化門,進發至宗廟大門外。通禮跪啓請降輦乘輿。上降輦乘輿。通禮跪啓請釋圭。上釋圭,至齋殿門外。通禮跪啓請降輿。上降輿,入齋殿。少頃,通禮跪啓請出次。上改具冕服以出,步詣東神門外。通禮跪啓請執圭。上執圭,入就版位西向立。贊儀唱四拜。上行四拜禮,陞詣殿內,各室奉審,次詣省器位,省器訖,仍出西神門,步詣永寧殿,就版位。贊儀唱四拜。上行四拜禮,陞詣殿內奉審,仍省器訖,出東神門外。大臣進前問候訖。上乘輿,至廟東門外,降輿入小次。少頃,上改具遠遊冠·絳紗袍以出。禮儀使前導,詣省牲位南向立。大祝牽牲如儀訖。還詣齋殿門外,通禮跪啓請釋圭。上釋圭,入齋殿。侍衛權退,承史輪回詣閤。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
親祭後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
還宮後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。未署經外,呈告人員,竝卽牌招,何如?傳曰,允。
禮曹啓曰,泰陵陵上莎草枯損處,擇日修改事,啓下矣。修改吉日時,令日官李秉洪推擇,則今四月二十日卯時爲吉云,以此日時擧行,何如?傳曰,允。
又啓曰,穆陵·仁穆王后陵上石物有頉處,擇日修改事,啓下矣。修改吉日時,令日官李秉洪推擇,則今四月二十日卯時爲吉云,以此日時擧行,而依法典,政府以下進去監董,何如?傳曰,允。
又啓曰,泰陵陵上莎草修改吉日時,今四月二十日卯時,推擇啓下矣。陵上莎草修改時,有設都監擧行之例,亦有因特敎勿設都監,政府以下進去監董之例,今番則何以爲之乎?敢稟。傳曰,政府以下進去監董。
政院啓曰,卽者獻納尹定善,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,卽見統制使李圭徹官鎭門聚點狀啓,則不善封裹,油痕狼藉,事甚疎忽。原狀啓,係是戎政,雖不得不捧入,而該帥臣,不可無警,推考,何如?傳曰,允。
又啓曰,行大司憲徐有薰,執義李亮信,掌令尹正求·朴弘陽,持平羅采五,金宗泰牌不進,監察茶時之意,敢啓。傳曰,知道。
以執義李亮信,掌令尹正求·朴弘陽,持平羅采五,金宗泰,司諫柳來駿,獻納尹定善,正言朴孝正牌不進罷職傳旨,傳曰,只推。
吏曹啓曰,贈謚孝簡公吳彦儒延謚,定行於今月十一日,江原監營祗受云矣,敢啓,傳曰,知道。
備邊司啓曰,貢巿人詢瘼事,命下矣。取見其所懷,則匠人鐵契貢人以爲,殿閣役事所用鐵物,矣貢專管進排,故其爲精造,非他貢可比,而戶曹受價,不過行賣折半,落本甚多,別船矯救事也。凋殘獨貢之進排落本,果係矜念,故曾於年前,令戶曹量宜措處之意,有所覆啓矣。更爲提飭,使之別般矯救,貿鐵契貢人等以爲,矣貢進排,卽大小公役所入正鐵,而近年以來,鐵價漸貴,貿取之際,所費不少,而繕工則每斤以三戔上下,戶曹則以二戔上下矣,均是公役所需,一依繕工例磨鍊事也。均是鐵物進排,而受價之多寡不同,巿價之踊貴倍前,俱係該貢難支之端。以此呼籲,非止一再,當初磨鍊,果不無斑駁之嫌,以略加闊狹,更無敢煩撤之意,分付戶曹。歲幣大小好紙契貢人等以爲,矣貢所貢大小好紙,預爲給價於三南寺刹,使之浮取,而近來營邑,使役甚多,僧徒渙散,紙品劣薄,又致愆期,丹陽大興寺·忠州神勤寺·醴泉龍門寺·尙州金龍寺,勿爲使役之意,嚴立科條。二月受價,每有措備晩時之歎,自今年添入各貢魚鱗,正月上下,而惠廳上下情費,依各貢例革罷事也。浮紙僧徒之無得使役,自是朝家禁飭截嚴者,而令久而弛,弊轉而滋,事大需用,將至生梗,苟自營邑,念及所重,則豈容緇徒之若是渙散乎?關飭各該道臣,毋論營邑,浮紙寺刹,俾無使役更侵之弊。至於惠局情費,自本司已令折半蠲減,而受價上下之期,亦依願許施。司圃署外圃契貢人等以爲,當初矣貢所需,田土三十三結,連年成川,今未滿十結,負債山積,奉公無路,而馬場內雪馬坪,本以司僕寺田土,今屬壽進宮矣。內農圃亦以供上田土之欠縮,請得本土幾十同,今方無弊擧行,依此例本坪田土中,限七十同劃給事也。立廛巿民等以爲,洋布有紋者,專屬矣廛事也。靑布廛巿民等以爲,閒雜人洋貨各種亂賣之類,特令禁斷事也。雉鷄廛巿民等以爲,雉一種,特禁亂賣事也。昌廛巿民等以爲,京內外牛皮亂賣,皆是私屠之物,隨現刑配事也。菜蔬廛巿民等以爲,雨裝峴居民,吉更一種要路都賣之弊,嚴禁事也。或屢經稟決而呼籲不止,或事係創始而有此煩訴,極爲無嚴,一竝置之。雜鐵廛巿民等以爲,矣廛進排,自是還下之物,素無分錢受價,每有閪失破傷之弊,無以支保,進排物種,不爲受價磨鍊,則閑雜人列肆行賣,皆令入參廛中,使之供役事也。受價磨鍊,雖難許施,列肆閑雜之入參供役,無怪其言,分付平巿,從長定規施行。懸房巿民等以爲,京外場庖,皆泮民所主管,而至于今遵行者,只爲四都留營及全州·原州,東萊等七處,而未復設營梱邑鎭諸處,使泮民復舊規開庖,俾爲廣資生補應役之需,各該宮貿易,從巿價賣用,雖有啓下節目,莫見其效者,蓋由於貿易歇價之致,依雉鷄廛例倍價,則所謂私貿,不禁而自禁,特令變通事也。泮民資生,專靠懸房巿業,而近來生利凋殘,債負日滋,籲瘼訢弊,無歲不有。雖以今番本司問瘼言之,渠輩之公用靡費,歲不下五萬餘兩,而謬習成痼,猝難釐革,苟究其源,則蓋由於各該宮房私貿之致也。供上肉價,較諸私販,果爲輕歇,故四宮外,毋敢以貿易例入用,而從巿直持價買用,自是定式。且庚戌飭敎後啓下節目,非不申嚴,然宮奴輩,縱意操縱,憑公逞私,假令該宮所用三分,則渠輩私用,恰爲七分,無異勒取,中間射利,故二十餘懸房,過半撤廢,如無別般矯救,則泮民莫可支存矣。肉種倍價,雖難準施,若自本館,比貿易元價,略加磨鍊,較巿直所捧,稍減裁定,成出節目,報本司反貼以給,則在該宮無甚關係,在巿民足可救弊,而宮奴射利之弊,不期祛而自祛,依此施行。至於各道營梱泮民開庖之請,外方事情,猶未可懸度,置之,何如?傳曰,允。
又啓曰,依向筵所奏,招集巿貢諸民於本司,詳詢其爲瘼條件,則八主掌貢人等以爲,科場應辦之役,爲弊多端,別般變通事也。挽近科場應辦,實係難支之巨瘼,而至如情費誅求,什物閪失,年增歲滋,殆無以支當者此也。但貢弊之宜恤,從可見紀綱之蕩然,弊到此極,宜有矯救,而矯救之方,分力爲上。養賢庫之東堂初試二所應辦之役者,卽出於開場處所,旣在掌內,賢館員役,且是掌屬,則凡百擧行,必有穀率而然。然則分內之地,何必東堂獨然?從今以後,毋論某科,二所主掌,養賢庫專管擧行,而策應之需,則度其會減,主掌應用及各員役只添助之數,每場所入,自有定例,依此分數,折計劃給,以爲應辦之資。八主掌貢人等,只以一所,輪回擧行,以祛一邊痼瘼,而所謂茶啖名色,竝令停除,則最爲省費之一端。雖以養賢庫言之,驟看外面,似有偏苦之嫌,細究裏許,則不無沾漑之道,足可爲兩便之政,須自戶曹,招致彼此各員人,將此曉諭後,消詳酌定,別成節目,以爲施行之地。植炬契貢人等以爲,幸行時都外植炬,無異其人擧行,而判下設施七十年,忽自畿營,無端革罷,甚爲冤抑,賣買元價,準數出給,或復貢施行事也。當初都外植炬之設貢擧行,亶出於爲畿民除痼瘼之意也。今此罷貢之後,姑未知來頭事勢,更無畿民貽弊之需,而旣不給價,徒使罷貢,則今日之呼冤,安得無之?給價與復貢間,從長措處之意,關飭畿營。濟用監貢人等以爲,矣貢正布元貢百餘同,卽常年進排之數,至於不時之需,則以戶曹所儲布進排,自是定式,而以矣貢遺在夥然,姑令取用,數十年間遺在盡納,反爲加用,旣無移計,又不受價,自今內入別單賞格等布,自戶曹擧行事也。遺在之時,自當取用於貢人,加下之時,自當戶曹而進排,以按簿査正,必遵定式之意甘飭。長興庫貢人等以爲,會減各有其紙,而以陞品紙進排之弊禁飭事也。各衙門進排之紙,皆從名色而會減,諉以紙地之劣薄,責他好品而入用,則其所落本,勢所固然,更勿如前襲謬之意,甘飭所管各衙。三南鉛丸契貢人等以爲,年例摠廳納鉛丸,卽鉛産各邑,貿來鑄納者,而近因鑄錢,京鄕間無辦納之道,限畢鑄姑爲停退事也。外邑軍需所用,雖難遽議闊狹,如有該廳遺在丸之足可推移者,則爲念貢弊,不害爲一時權宜之政,分付該廳,量宜施行。地衣契貢人等以爲,進排物種借奪之弊嚴禁事也。本貢難支之端,卽地衣等屬借奪之弊也。前後禁飭,不啻截嚴,而令久飭弛,猶復如此云者,亦可見紀綱之一端,無論掖屬與各司下肆,又或有更侵之弊,隨現嚴繩之意,更爲申明甘飭。紫門軍契貢人等以爲,時御所殿閣軒堂修補之役,以新建例上下之意,屢蒙本司覆啓,而戶曹尙未措處事也。修補之役浩大,則實與新建無異,故以從實入上下之意,屢有覆啓,而戶曹尙未決處,以致該貢之更籲者,殊係矜念,申飭該曹,以爲依前覆啓施行。染契貢人等以爲,染色進排濟用監後,自該監專當擧行矣。近者奉常寺祭物架子所覆袱屬及掌苑署進上所入帒次袱屬,私自染契,直爲進排,爲弊不少,依舊該監擧行事也。旣有從前擧行事也,旣有從前擧行之規,則不必使契人創例直納,依前施行。阿膠契貢人以爲,物種私造亂賣之弊,依判下文蹟禁斷事也。此貢物種之不得私造,曾有年前禁飭,更爲申明甘飭。十二床廛巿民等以爲,武庫甲冑物力中,玉鷺玉珮密化團紐,本非矣廛所關,該巿受價私貿者,而每使廛民進排,故落本冗費,殆無限節,雕羽鹿角,亦是私貿,而一例責納之弊事也。私貿物種之勿令自持進排,係是受敎定式,而曾於甲午,又有本司飭禁,則下屬輩,焉敢憑藉官令,有此侵困之習乎?從今以後,進排勒買之規,一切痛革,必須從巿直給價往貿,之甘飭內弓房,進排雕羽鹿角,每筒受價,一兩五戔,而進排所費,爲三兩五戔,則數三百筒入用時,落本爲六七百之多,矢人操縱點退後,畢竟用矢人之物矣。自今雕羽一條,使矢人依私貿例貿用,受價一款,付之矢人事,矢人則點退物種,而濫捧情費,巿民則不則進排,而空納倍價者,可謂利專矢人,害偏巿民也,其所呼冤,理所固然。自今以後,雕羽一條,使矢人受價該曹,私貿擧行。鼠獤皮,皆是矣廛賣買,而挽近搉利輩,鉗制匠色,稱以毛物都家,揮項一種,反使巿民不得賣買其新製者,極爲抑鬱,一遵舊式,勿問新舊件,通同行賣事也。巿民賣買,無非匠色手造之物,不可以手造,獨占其利。設有可據文蹟,旣有舊式,則毋論新舊件,使之通同行賣之意,捧甘平巿署。鉢里廛巿民等以爲,鑄爐邊首所用鐵物,自矣廛在前捧貰,而今番則邊首與商賈輩,憑公營私,無以收稅,這這捧稅之意,嚴飭鑄所事也。公役捧稅,似不妥當,如或果有已例,則許施之意捧甘。每年受價條,錢一千一百餘兩,銅一千一百斤,而情費幾爲三百餘兩。自今戶曹情費,一竝半減,各處公私債,限五年排報事也。該廛以債負之顆然,多年撤廢,委實可悶,情費則折半減給,債負則依願展限,俾得支保奉役。烟草廛巿民等以爲,六矣廛平巿納朔米,不過七八兩,而矣廛則朔米十八兩五戔二分,辦納無路,收稅街路坐巿補用事也。廛勢凋殘,朔米最多,不可無救弊之擧,諸署納每朔朔米中,限五兩除減,而收稅之請,置之。隅廛巿民等以爲,縫造女軍磨鍊時,每爲加發於矣廛,依前減軍事也。令該署分排磨鍊,俾無呼冤之弊,而外此貢巿所懷中,或事係濫雜,無煩稟處者,一竝置之。至於各道·京邸吏輩所懷中,可以禁斷者,自本司甘飭,何如?傳曰,允。
以慶尙監司曺錫雨狀啓,宜寧等邑民家失火,人命燒死事,傳曰,當此農殷之時,民家燒燼,若是夥多,聞甚矜惻。元恤典外,別加顧助,燒死人等,如有生前身·還布,竝蕩減,卽爲結構奠接,俾無失所捿遑之弊事,廟堂措辭,分付。
宣傳官權敎一書啓,臣敬奉聖敎,馳往昭顯墓·明陵局內,一一看審,則無頉之意,敢啓。答曰,知道。
宣傳官李種友書啓,臣敬奉聖敎,馳往東·南蠶室看審,則老木中半片朽傷,間間有之之意,敢啓。答曰,知道。
訓鍊都監啓曰,本局別將申紹,身病猝重,勢難察任,改差,何如?傳曰,允。
甲寅四月初二日子時,上詣宗廟。夏享大祭親祭入侍時,行都承旨洪說謨,左承旨金炳學,右承旨李秉文,左副承旨洪祐吉,右副承旨洪翼燮,同副承旨李升洙,記事官金勉根,缺,提學金炳冀,直提學金炳國,檢校直閣金德根·申錫禧·鄭健朝·金炳㴤,檢校待敎金炳德·李秉文·尹滋悳,以次侍入。時至,通禮跪啓請外辦。上具冕服出齋殿。禮儀使前導詣東神門外,跪啓請執圭。上執圭,就版位西向立。禮儀使跪啓請行事,軒架作,保太平之樂,保太平之舞作。樂八成,禮儀使跪啓請四拜。上行四拜禮。樂九成,禮儀使跪啓請行晨祼禮。上詣盥洗位,搢圭盥洗訖,仍執圭。禮儀使導上陞自阼階,登歌作,保太平之樂,保太平之舞作。上詣第一室尊所,執尊擧羃酌鬯訖。仍詣神位前,禮儀使跪啓請搢圭。上詣搢圭。說謨奉香,升洙奉爐。上三上香。禮儀使跪啓請執瓚灌地,進幣瓚爵官尹定鉉奉瓚跪進。上執瓚灌地,以瓚授奠幣瓚爵官沈敬澤。禮儀使跪啓請執幣獻幣,定鉉奉幣跪進。上執幣以授敬澤。敬澤跪受,奠于案。禮儀使跪啓請執圭,俯伏·興·平身。上執圭,俯伏·興·平身,次詣各室,行禮如上儀,登歌止。禮儀使導上降復位,執禮唱進饌,軒架作安豐之樂。諸祝史撤毛血盤,授齋郞以出。典祀官引饌,入自正門。捧俎官各捧牲匣,薦俎官捧奠于各室。禮儀使跪啓請行初獻禮,導上詣第一室尊所,定鉉酌禮訖。仍詣神位前,禮儀使跪啓請搢圭。上跪搢圭。定鉉奉爵跪進。上執爵以授敬澤。敬澤跪受,奠于神位前。禮儀使跪啓請執圭,俯伏·興·少退跪。上執圭,俯伏·興·少退跪。樂止,大祝東向進,跪讀祝。次詣各室,行禮如上儀訖。禮儀使導上降復位,入小次,保太平之舞退,定大業之舞進。亞獻官左議政趙斗淳行亞獻禮,終獻官東寧尉金賢根行終獻禮訖。禮儀使跪啓請出次。上出次。導上詣飮福位。上受爵飮福,以授大祝,復於坫。禮儀使跪啓請受胙。上受胙,如儀訖。禮儀導上降復位,跪啓請四拜。上行四拜禮。禮儀使導上詣望燎位,諸大祝取祝幣,行望燎禮訖。禮儀使跪啓禮畢,導上出殿門,跪啓請釋圭。上釋圭,還入齋殿。少頃,通禮跪啓請外辦。上改具遠遊冠·絳紗袍,乘輿出宗廟大門外。通禮跪啓請降輿乘輦。上降輿乘輦。通禮跪啓請執圭。上執圭,進發至敦化門,由進善門,入肅章門。通禮跪啓請降輦乘輿。上降輦乘輿,入協陽門。通禮跪啓請釋圭。上釋圭。兵曹判書徐念淳跪稟放仗,秉文請出標信解嚴。上還內。諸臣以次退出。
上在昌德宮。停常參·經筵。
翌日,大殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,內閣,政院,玉堂口傳問安。答曰,知道。
藥房提調金輔根,副提調洪說謨啓曰,太廟親祼,徹宵將事,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
注書成彝鎬在外,代以孟道植爲假注書。
傳曰,會寧·江界,俱是關防重地,自今爲始,令廟堂薦望,永爲定式。
傳曰,今番濟州別科時,令該牧使監試,收券上送。
政院啓曰,卽者檢閱李承游,以其親病,陳疏徑出,原疏纔已捧入矣。所當直捧禁推,而此與無端徑出有異,推考警責,何如?傳曰,允。
又啓曰,卽者檢閱朴道彬,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳曰,都承旨·左承旨·右承旨·左副承旨竝許遞,前望單子入之。
承旨前望單子入之,趙得林·洪永圭·李參鉉·洪祐命落點。
兵曹口傳政事,副護軍金炳學·李秉文。
政院啓曰,新除授同副承旨洪祐命,卽爲牌招,何如?傳曰,允。
又啓曰,行大司憲徐有薰,執義李亮信,掌令尹正求·朴弘陽,持平羅采五·金宗泰牌不進,監察茶時之意,敢啓。傳曰,知道。
以執義李亮信,掌令尹正求·朴弘陽,持平羅采五·金宗泰,司諫柳來駿,正言朴孝正牌不進罷職傳旨,傳曰,只推。
政院啓曰,同副承旨洪祐命,時在忠淸道鎭川地,斯速乘馹上來事,下諭,何如?傳曰,許遞,前望單子入之。承旨前望單子入之,金德根落點。
以檢閱朴道彬牌不進罷職傳旨,傳曰,只推。
以黃海監司金泳根狀啓,薦新生石首魚,節候差早,日氣尙冷,限內不得封進,惶恐待罪,當該差使員康翎縣監李敏道,依事目罷黜事,傳曰,當該差使員,戴罪擧行,卿則勿待罪事,回諭。
兵曹啓曰,宣傳官柳永老·鄭愚鉉·閔祥鎬·李謙周,五衛將金紹行·李埜·吳信範,忠壯衛將李仁會,文臣兼宣傳官金炳地·鄭基勉,俱以病難供職,呈狀乞遞,竝改差,何如?傳曰,允。
禁衛營啓曰,本營哨官金商雨,身病猝重,勢難察任,改差,何如?傳曰,允。
以忠淸監司沈宜冕狀啓,沃川郡民家失火事,傳曰,當此農殷之時,民家燒燼,聞甚驚惋。元恤典外,別加顧助,趁卽結構奠接,保無失所之弊事,廟堂措辭,分付。
以黃海監司金泳根狀啓,白川等邑民家失火事,傳曰,農務方殷,民家燒燼,若是夥多,極爲驚悶。元恤典外,別加顧助,卽爲結構奠接,俾無一民失所捿遑之弊事,廟堂措辭關飭。
備邊司啓曰,卽見慶尙監司曺錫雨狀啓,則以爲,北關穀移轉減興船二隻,到寧海時,丑山浦破碎,利原船一隻,沈沒於大津浦,已拯各穀八百五石,未拯各穀一千三百九十五石矣。地方官督運差員寧海府使權大澈,差使員利原縣監柳冀駿,不善檢飭之罪,令攸司,稟處,未拯穀之徵捧於監色沙格,法例卽然,分徵一款,請令廟堂稟處矣。領運東北穀之前後漂失與沈沒,漸致數爻之不些者,誠不勝憂悶。然若以道內穀已劃之數言之,則其爲排巡,尙可優爲支繼,而至於未拯穀分徵之請,揆以法意,固宜徵捧。第其船格,皆北人也,爲救南民,千里涉海,轉輾辛苦,能免渰溺,亦云幸矣。且關東穀漂失,已令勿徵於沙格,此亦竝許蕩減,以示優恤,差員及地方官,今姑分揀,使之擧行之意,分付,何如?傳曰,允。
又啓曰,凶書之爲神人所共憤,晷刻所難貸也,而邑招之若有端緖者,惋痛之餘,驚喜先之。此所以經自登聞之擧,而畢竟失實,國體獄情,兩無所當。聖批越俸,雖出於當賑迎送合有軫恤之盛意,而此與一時做錯逈異,不當曲恕。慶尙監司曺錫雨,施以譴罷之典,何如?傳曰,允。
刑曹啓曰,卽接江原監司吳取善文移,則平海郡徒三年定配罪人姜載壽,限滿云矣。取考曹上配案,則載壽,以毓祥宮屛風·鳥銃偸竊罪,辛亥四月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
慶尙監司曺錫雨疏曰,伏以臣猥以無似,冒膺重寄,居已周歲于玆矣。踐歷淺尠,識慮疎短,觸事聵聵,瘡疣莫掩,早晩僨敗,亦所自分。迺於奉化獄囚冤覈事,萬萬有慙悚,無地自容者,窮天地亘萬古所未有之凶變,出於臣所部之內,亟捕此賊,直欲手磔口臠,卽輿情之所同然。際見該邑所報,權致守之形跡,似若眞犯,五孫輩之拱招,不啻的證,臣於驚憤憂惋之中,竊以爲端緖旣有可執,則其所登聞,不容遲待取服,遂至於封啓。及其押到臣營,屢度訊覈,百般拘問,致守極口發明,諸證一辭堅牢,究竟無路。且不敢以未決之案,鱗續馳啓,仍未免時月之拖久,而已經上徹之事,竟復下落,則無論當初登聞之爲經先,目下按査之爲不善,何往非臣之罪也?左右迫塞,罔知攸措。啓聞事體,何等審愼,重獄盤覈,何等嚴急,而緣臣庸愚,顚倒謬錯,一至於此,臣敢以何辭自解?惟有遄彼嚴誅而已,泥首縮伏,玆敢冒死首實。伏願聖明,亟令所司,議臣當尠之律,以存國體,以安賤分焉。臣無任云云。答曰,省疏具悉。此都是忙後錯了,卿則施以越俸三等之典。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左右史不可不備,檢閱朴道彬,旣有只推之命,卽爲牌招入直,何如?傳曰,允。
備邊司薦望,以鄭岐源爲會寧府使。
注書金勉根病,代以李玄翼爲假注書。
政院啓曰,行大司憲徐有薰,執義李亮信,掌令尹正求·朴弘陽,持平羅采五·金宗泰牌不進,監察茶時之意,敢啓。傳曰,知道。
以執義李亮信,掌令尹正求·朴弘陽,持平羅采五·金宗泰,司諫柳來駿,正言朴孝正,檢閱朴道彬牌不進罷職傳旨,傳曰,只推。
刑曹啓曰,頃因統制使李圭徹狀本,漂民領來倭船到泊時,問情未瑩之玉浦倭學朴敎周,待押來擧行事,已爲草記蒙允,而朴敎周今纔押來矣。謹按律文,則大明律詐僞條有曰,報上不以實者,杖八十徒二年。敎周,依此律決杖八十後,江原道平昌郡徒二年定配所,卽爲押送之意,敢啓。傳曰,知道。
以京畿監司徐左輔狀啓,朔寧郡民家失火事,傳曰,當此農殷之時,民家燒燼,聞甚驚慘。元恤典外,別加顧助,結構奠接之方,廟堂措辭,分付。
上在昌德宮。停常參·經筵。
藥房副提調趙得林啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿,大妃殿·中宮殿,口傳問安。答曰,知道。
進御加味拱辰湯,自今日停止事,榻前下敎。
大王大妃殿進御歸茸君子湯,自今日停止事,榻前下敎。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,左副承旨洪翼燮,今日不爲仕進,卽爲牌招,何如?傳曰,允。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政金左根,右議政趙斗淳,無時急稟定事,左議政未差,不得來會云矣,敢啓,傳曰,知道。
又啓曰,左右史不可不備,檢閱朴道彬,旣有只推之命,卽爲牌招入直,何如?傳曰,允。
又啓曰,假注書李玄翼,時無職名,令該曹依例付軍職,冠帶常仕,何如?傳曰,允。
傳曰,臺諫竝許遞,政官牌招開政。
傳曰,在外與呈告泮堂竝許遞,今日政差出。
傳曰,呈告弘文提學許遞,今日政差出。
傳曰,嶺伯事,譴罷之何所顧惜,而見今賑事方張,迎送之弊,不可不念,特爲仍任,使之戴罪行公。
兵曹啓曰,濟州牧使試才規矩事目,磨鍊以入之意,敢啓。傳曰,知道。
又啓曰,濟州牧試才規矩,書入之意,敢啓。傳曰,知道。
兵曹,濟州牧試才規矩,鐵箭三矢一百十步,片箭三矢一巡一百三十步一中,柳葉箭五矢一巡一百二十步三中,取二技落點。
禮曹啓曰,謹依聖敎,今番濟州別科節目中,本州牧使監試收券上送事,纔已付標啓下矣。取考謄錄,御題則令本曹郞廳齎傳,曾有已例,今亦依此擧行,何如?傳曰,允。
政院啓曰,行吏曹判書尹定鉉,參判李經在,參議沈敬澤牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,行吏曹判書尹定鉉,參判李經在,參議沈敬澤再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,待明朝一體牌招。
以慶尙監司曺錫雨狀啓,漆原縣民家失火事,傳曰,許多民戶之當農燒燼,極爲驚慘。元恤典外,別加顧助,趁卽結構奠接之意,廟堂措辭,分付。
御營廳啓曰,本廳中軍李敏敎,身病甚重,勢難察任,改差,何如?傳曰,允。
刑曹啓曰,內需司單子內,本司所捧通津皁江浦公稅,阻戲之石谷居民崔章煥,嚴刑遠配事,允下矣。崔章煥,發關捉上後,擧行之意,敢啓。傳曰,知道。
又啓曰,卽接黃海監司金泳根〈文移〉,則長連縣徒三年定配罪人玄鎭武,松禾縣徒二年定配罪人私婢癸月,限滿云矣。取考曹上配案,則鎭武,以誤捉平民隨從罪,辛亥四月定配,癸月,以凌辱上典至親罪,壬子四月定配,俱以限滿的實,依法典竝放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
以永明尉洪顯周父母墳移葬呈辭,傳曰,給由馬·澆奠床備給。
兵曹,以柳信儉爲御營中軍。
禁衛營啓曰,本營中軍李定鉉,身病甚重,勢難察任,今姑改差,何如?傳曰,允。
戶曹啓曰,時御所內各司雨漏處修改吉日,令日官李秉洪推擇,則今月十二日辰時爲吉,以此日時擧行之意,敢啓。傳曰,知道。
吏曹啓曰,綾州牧使李章愚,身病猝重,不得下去云,罷黜,何如?傳曰,允。
兵曹啓曰,武臣兼宣傳官李來復,受由下鄕,過限未上來,改差,何如?傳曰,允。
又啓曰,五衛將朴致亮,身病猝重,無望供職,呈狀乞遞,改差,何如?傳曰,允。
又啓曰,忠翊衛將崔寬錫,身病猝重,無望供職,呈狀乞遞,改差,何如?傳曰,允。
有政。吏批,行判書尹定鉉進,參判李經在牌不進,參議沈敬澤進。
吏批啓曰,臺諫及大司成,今當差出,而擬望之人乏少,外任竝擬,何如?傳曰,允。
以兪章煥爲大司憲,金永基爲大司諫,朴文鉉爲執義,黃起源爲司諫,洪奭鍾·趙昌敎爲掌令,睦仁會,金顯龜爲持平,徐相至爲獻納,高時鴻·金鉐爲正言,鄭夔容爲副修撰,吳顯相爲工曹參判,沈敦永爲大司成,趙徽林爲同經筵,徐有薰爲弘文提學,金炳國爲同成均,閔達鏞爲典籍,李秉禮爲綾州牧使,慶尙監司單曺錫雨特爲仍任事,承傳,會寧府使單鄭岐源,故參奉趙俊男贈僕正,忠節卓異贈職事,承傳,故學生閔嗣洙贈童敎,孝行卓異贈職事,承傳。
再政。以宋欽翼爲副校理,高時鴻爲修撰,鄭翊朝爲禮曹參議,徐衡淳·金炳地爲兵曹正郞,崔尙儒爲兵曹佐郞,洪健厚爲廣興守,柳秉淵爲監察,南周源爲禮賓主簿,孫昊翼爲典籍,故宣傳官趙健先贈兵議,忠節卓異贈職事,承傳,故學生閔百方贈童敎,孝行卓異贈職事,承傳。
三政。以閔達鏞爲正言,金友根爲長陵令。
四政。以申錫遠爲漢城判官。
五政。以白龍周爲校理,金在聲爲掌樂主簿。
六政。以趙存昱爲禁府都事。
兵批,判書徐念淳進,參判李源達在外,參議李羲俊病,參知權應夔入直。以李穆淵爲知事,李肇淵·申命澈·李敏庠·林象鉉爲宣傳官,李玄緖爲羽林將,尹吉大·張集珪·金有鼎爲五衛將,李東根爲忠翊將,趙在德爲忠壯將,尹正求·姜晉圭爲文兼,金泰衡爲武兼,李敎一爲宣傳官,姜益壽爲部將,徐珩淳爲守門將,金益鍊爲西北僉使,知事單李閏益,同知單李仁福,僉知單李鳳緖·金匡世·閔致龜,訓鍊主簿加設單吳永運,兼慶尙道兵馬水軍節度使單曺錫雨,兼會寧鎭兵馬僉節制使·北前衛將討捕使單鄭岐源。
再政。以金相郁爲五衛將,同知單金有鼎,僉知單尹吉大·張集珪。
三政。以吳韓泳爲宣傳官。
四政。以韓友爕爲都摠經歷。
五政。以鄭學範爲都摠都事。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兵曹,以李膺緖爲禁衛中軍。
政院啓曰,大司憲兪章煥,持平金顯龜在外,執義朴文鉉,掌令洪奭宗·趙昌敎,持平睦仁會牌不進,監察茶時之意,敢啓。傳曰,知道。
以大司諫金永基,司諫黃起源,執義朴文鉉,掌令洪奭宗·趙昌敎,持平睦仁會牌不進罷職傳旨,傳曰,只推。
弘文館啓曰,新除授副校理宋欽翼,修撰高時鴻,副修撰鄭夔容,竝卽牌招察任,何如?傳曰,允。
以副校理宋欽翼,修撰高時鴻,副修撰鄭夔容牌不進罷職傳旨,傳曰,只推。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,三品官,毋得過三日循例請牌,曾有定式。大司成沈敦永,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,麟平大君祠版,遣承旨致祭事,命下矣。何承旨進去乎?敢稟。傳曰,右承旨進去。
傳曰,在外摠管許遞,前望單子入之。
摠管前望單子入之,都摠管尹致秀,副摠管李玄緖落點。
傳曰,在外玉堂許遞,前望單子入之。
玉堂前望單子入之,副修撰李綱峻落點。
政院啓曰,新除授都摠管尹致秀,副摠管李玄緖,方在刊削中,何以爲之?敢稟。傳曰,竝蕩滌敍用。
又啓曰,新除授副修撰李綱峻,方在刊削中,何以爲之?敢稟。傳曰,蕩滌敍用。
又啓曰,大司憲兪章煥,持平金顯龜在外,執義朴文鉉,掌令洪奭宗·趙昌敎,持平睦仁會牌不進,監察茶時之意,敢啓。傳曰,知道。
以慶尙監司曺錫雨狀啓,薦新生竹笋,節候尙早,姑未萌芽,限內不得封進,惶恐待〈罪〉事,傳曰,勿待罪事,回諭。
都摠府啓曰,新除授都摠管尹致秀,副摠管李玄緖,時無職名,令該曹口傳付軍職,何如?傳曰,允。
弘文館啓曰,副校理宋欽翼,修撰高時鴻,副修撰鄭夔容,竝卽牌招察任,何如?傳曰,允。
又啓曰,新除授副修撰李綱峻,〈時〉在慶尙道善山地,經筵入番事緊,請斯速乘馹上來事,下諭。答曰,許遞。
兵曹口傳政事,大護軍尹致秀,護軍李玄緖。
以副修撰鄭夔容牌不進罷職傳旨,傳曰,只推。
以大司諫金永基,司諫黃起源,執義朴文鉉,掌令洪奭宗,趙昌敎,持平睦仁會,大司成沈敦永牌不進罷職傳旨,傳曰,只推。
判府事李憲球疏曰,伏以上天以生成爲德,故肖翹遂其生,聖王以體恤爲仁,故疲癃被其澤,此蓋有生必庇,無物不全者,卽天德王道之極功大化也。今臣語其微則肖翹也,以其病則疲癃也。宛轉痛苦,至懇在心,安得不一籲再籲,必欲蘄哀於憫覆之下也?臣之前冬號呼,亶出於衰廢已痼,禮防難越,而微忱未格,寵旨徒辱,眷毗之隆,勉留之勤,有若以臣身進退爲關係於民國者然,是豈賤臣所敢承聞者哉?感愧交切,愈久靡錯。噫,臣本卑鄙,固不敢妄授前哲,而蓋常聞之,唐司空圖著三休之論,其曰量才一宜休,揣分二宜休,耄聵三宜休,此爲臣準備語也。用乏刀錐,位躋台鉉,才之所不逮,分之所太濫,非惟臣自知甚明,宜其爲中外訕笑,每點檢旣往,自愧衾形,而今以西樞之銜,較諸中書之職,其輕重閑劇,差有間焉,縱未必更論於才與分也,而最所不可强者,耄聵是耳。危厲之狀,醜穢之實,已有屢控於前後章奏,雖未敢更溷崇聽,而形神銷鑠,筋骸攣縮,百道交攻,十分危劇,有如下山之日,赴海之水,任其止泊,莫可注挽,飾巾待符,將亦幾何?嗚呼,盡職盡瘁,以死爲期,卽臣不易之義,而臣亦早承敎於君子矣。苟使臣材或可能,病若可力,則豈敢謀國不如謀身,全昧報效之義,自占便宜之計哉?今其冒悚齎慄,若不知止者,以其年愈邁,其心漸迫,其日益短,其言轉急,迨此一縷之尙存,未蒙三字之恩渥,則臣其不爲不瞑之鬼耶?斷斷若衷,有難終已,不避屢瀆之悚,敢控畢陳之懇。伏願殿下,特垂矜恤,許臣所請,俾得以獲遂至願,游泳大化之中,則自今至死之年,皆聖上賜也。臣無任云云。答曰,省疏具悉卿懇。前批已悉予意,意〈謂〉卿不復云云,又接來章,雅執彌堅,茫然失圖,殆難以言語喩也。卿以今日爲何如時耶?天災疊見,民憂孔棘,綴旒累卵,不足以喩其危也。以卿體國之誠,其於維持奠安之道,必不以時·原任而有間,則予所以倚毗眷重,顧不在於老成宿德之地也乎?愼節非不奉慮,而此不過一時無妄,往來郊坰,任便調眷,自可勿藥遄復。卿須斟量公私界分,更勿以此事相聞,是所區區之望也。
全羅監司鄭基世疏曰,伏以臣濫叨重寄,持節南來,莅營視務,甫閱旬朔。全省事情,雖未及周察,而三政多弊,簿牒繽繁,非臣愚闇,所可句管,日夕憂懼,莫省攸屆。惟以臣父母就養之邇期,庶遂至願,草暉寸心,陟岵日望,測景算程,如孩待乳。卽接家信,臣老母爲本家母持服,遂閣行事,臣聞報驚怛,五內如灼。臣母經冬淹病之餘,氣力必多添損,饘粥之勸,扶恃之節,臣旣遠離,無以左右省視,則憂念慕戀之忱,其何以晷刻按抑乎?義急奔慰,情切往護,而官守所限,末由擅行,一念如結,衆務皆抛,因私曠職,罪又何居?玆敢短章陳控,仰瀆於孝理之下。伏望聖慈,深諒臣至悃,曲軫臣切懇,許臣亟解藩闑之任,俾卽交代,歸視病母,則臣之含恩戴德,實有甚於幨帷旌纛之祟矣。臣無任云云。答曰,省疏具悉。情理雖曰如此,藩任不可輕遞,卿其勿辭。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨李升洙,今日不爲仕進,卽爲牌招,何如?傳曰,允。
洪翼燮啓曰,臣依定式,進詣香室奉審,則香祝樻·祝版袱子精潔之意,敢啓。傳曰,知道。
李參鉉啓曰,臣今日麟坪大君祠版致祭進去,下直之意,敢啓。傳曰,知道。
政院啓曰,大司憲兪章煥,持平金顯龜在外,執義朴文鉉,掌令洪奭鍾·趙昌敎,持平睦仁會牌不進,監察茶時之意,敢啓。傳曰,知道。
以大司諫金永基,司諫黃起源,執義朴文鉉,掌令洪奭鍾·趙昌敎,持平睦仁會牌不進罷職傳旨,傳曰,只推。
弘文館啓曰,副修撰鄭夔容,卽爲牌招察任,何如?傳曰,允。
大司成沈敦永疏曰,伏以臣以無似,厚沐聖化,佐春曹纔閱四朔,國子新命,繼下於夢想之外,華誥聯翩,恩眷隆摯。雖尋常官守,朝除夕遷,左兜右攬,尙有過福之懼,況居其淸,爲世所艶稱者乎?此臣所以惶隕悖慄,歷累宵而益不知措躬之所也。臣聞傳曰,以其昭昭,使人昭昭,經曰,師以賢得民。夫成均之法,所以治建國之學政,合國之子弟,或以德進,或以事擧,爰曁曲藝小技,皆誓之進其等而以其序,故有道者,乃可敎焉。是以雖古之號爲鴻贍才德之士,明三物之興道,涉六藝之鉢鍵,擁篲淸道,承望執躅者,靡不徘徊前却,誠以爲任之不輕而重也。臣本姿性憃愚,才具湔劣,間或昵陪經席,學諒之鹵莽,言辭之拙訥,聖鑑在上,不待臣言而固已俯燭矣。且伏念臣家單寒,蔭調相繼,而臣濫通桂籍十九年來,猥廁周行之,以至從下大夫之後者,直以上天造化,一視萬物,曲成不遺,咸囿于煦濡涵育之至仁盛德也。至若淸切之地,華膴之列,雖或循階而拾級,是豈臣鹵莽寒素所可一分企望也哉?今乃以其官而授之於臣,于以贊聲明之治,任師儒之責,論說東序,佔畢多訊,鼓篋而裒如充耳,考藝而矇然視鼓,則以其昏昏,使人昭昭,於臣身不幸近之,而其將有笑于列者矣。官非其人,自貽伊嘲,猶屬臣身,不遑自恤,而淸朝勵世之防,由臣壞了,則其於師賢得民之義,不亦遠乎?參倚思惟,承膺無路,玆敢披瀝腔血,冒控危懇。伏乞聖明,俯垂鑑諒,將臣新授職名,亟命鐫斥,俾官方淸而微分安焉。省疏具悉。爾其勿辭察職。
上在昌德宮。停常參·經筵。
藥房都提調金左根,提調金輔根,副提調洪說謨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,知道。
又啓曰,備邊司郞廳來言,今日賓廳日次,而領議政金左根,右議政趙斗淳,無時急稟定事,左議政未差,不得來會云矣,敢啓,傳曰,知道。
李升洙啓曰,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,假注書李玄翼,身病猝重,勢難察任,改差,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,韓啓源落點。
李玄翼改差,代以金持懋爲假注書。
政院啓曰,大司憲兪章煥,持平金顯龜在外,執義朴文鉉,掌令洪奭鍾·趙昌敎,持平睦仁會牌不進,監察茶時之意,敢啓。傳曰,知道。
以大司諫金永基,司諫黃起源,執義朴文鉉,掌令洪奭鍾·趙昌敎,持平睦仁會牌不進罷職傳旨,傳曰,只推。
兵曹啓曰,今四月初十日戊寅卯初二刻十分立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景佑宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
傳曰,自再明日,日講爲之。
禁衛營啓曰,本營哨官李鳳鎭,身病猝重,勢難察任,改差,何如?傳曰,允。
刑曹啓曰,卽接忠淸監司沈宜冕文移,則泰安郡徒三年定配罪人韓命大,舒川郡徒三年定配罪人朴暾榮,限滿云矣。取考曹上配案,則命大等,以誤捉平民隨從罪,辛亥四月定配,俱已限滿的實,依法典竝放送後,徒流案頉下事,分付道臣之意,敢啓。傳曰,知道。
又啓曰,卽接江原監司吳取善文移,則平海郡徒三年定配罪人姜載壽,限滿云矣。取考曹上配案,則載壽,以辛亥四月定配,限滿的實,依法典放送後,徒流案頉下事,分付道臣之意,敢啓。傳曰,知道。
吏曹參議沈敬澤疏曰,伏以臣之冒據銓地,居然三閱朔于玆矣。間或代斲,倖逭大何,直不過是按簿詢吏,僅遵公格而止,終未免畫葫之露拙,蠟㧪之祕彩,曷嘗有甄別一二裨補絲毫也哉?每自循省,悚汗浹背。今若憑恃寵崇,貪戀徘徨,不思所以求解之道,則究竟是大僨誤大顚沛,上而貽累聖簡,下以厚招物議,必至之勢也,雖愚騃,何敢爲此?況臣素患土敗之祟,遽當火旺之交,膈痰熾而氣息有時或瞀,頭疼肆而動作不能自力,彈束赴公,無以時日可期,則臣何可一事遷然,伈泄度日,重添瘝曠之辜也?玆敢罄控情實,忙陳短章。伏乞聖慈,俯垂矜諒,亟遞臣吏曹參議之職,俾便公私之地,不勝幸甚。臣無任云云。省疏具悉。所請依施。
甲寅四月初十日辰時,上御熙政堂。藥房入診入侍時,都提調金左根,提調金輔根,副提調趙得林,檢校直閣金德根,假注書孟道植,記注官白文振,記事官朴道彬,以次進伏,醫官鄭有曾·李鎭夏·卞鍾鉉·金濟慶,進伏楹外訖。上曰,史官分左右。左根進前問候訖,奏曰,醫官待令,使之入診乎?上可之。有曾等,以次診候,退伏楹外。左根曰,脈候奏之。有曾等奏之曰,脈候左右三部調均矣。上命醫官先退。左根曰,益豊府院君洪在龍,有事先壠,而時帶將兵之任,不可擅便。曾前多有筵稟後從便往來之例,故敢此仰達矣。上曰,從便往來,可也。上命史官就座,仍命大臣先退,又命退。諸臣以次退出。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兵曹啓曰,今月十一日武臣賓廳武經講書,中日相値,不得爲之之意,敢啓。傳曰,知道。
政院啓曰,大司憲兪章煥,持平金顯龜在外,執義朴文鉉,掌令洪奭鍾·趙昌敎,持平睦仁會牌不進,監察茶時之意,敢啓。傳曰,知道。
以大司諫金永基,司諫黃起源,執義朴文鉉,掌令洪奭鍾·趙昌敎,持平睦仁會牌不進罷職傳旨,傳曰,只推。
禁衛營啓曰,本營營建旣久,內外廳舍及各處直所,擧皆傾頹,不可仍置,故一一修改,軍物之最緊急者,竝爲新備修補,今才畢役矣。玆以別單書入,而別看役敎鍊官折衝李恒鎭·李源亨,前判官兪時英,監董敎鍊官出身池得源·林成用,書吏申錫允·高喜範·高厚盛·金鎭國,屢朔殫誠,效勞甚多,其在激勸之道,宜有論賞之擧,而係是恩典,不敢擅便,令該曹考例,稟處,何如?傳曰,允。
以忠淸監司沈宜冕狀啓,延豐等邑民家失火事,傳曰,當此農殷之節,許多民戶之一時燒燼,若是夥然,聞甚驚慘。元恤典外,別加顧助,趁卽結構奠接,俾無一民失所捿遑之弊事,廟堂各別措辭關飭。
以慶尙監司曺錫雨狀啓,聞慶縣民家失火事,傳曰,當此農節,許多民戶之燒燼,若是夥多,聞甚驚慘。元恤典外,別加顧助,趁卽結構奠接,無有一民失所捿遑之弊事,廟堂各別措辭關飭。
備邊司啓曰,長興庫貢人等以爲會減,各有其紙,而以陞品紙進排之弊禁飭事也。各衙門進排紙地,皆從名色而會減,諉以紙品之劣薄,責他好品而入用,則其所落本,勢所固然。以更勿如前襲謬之意,甘飭所關各衙,何如?傳曰,允。
上在昌德宮。停常參·經筵。
自申時至人定,灑雨下雨,測雨器水深三分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨洪翼燮,今日不爲仕進,卽爲牌招,何如?傳曰,允。
政院啓曰,檢校待敎李容殷,昨日入直內閣,而省記,誤以檢校待敎尹滋悳,書塡以入矣。追省記,罷漏後始爲來到,故難於煩徹,雖不得捧入,而莫重省記,有此錯誤,當該入直閣臣及兵曹堂上,不可無警,竝推考,何如?傳曰,省記法意固何如,而有此無難誤錯,豈有如許事體乎,入直兵曹堂上與當該閣臣,竝罷職。
以大司諫金永基,司諫黃起源,執義朴文鉉,掌令洪奭鍾·趙昌敎,持平睦仁會牌不進罷職傳旨,傳曰,只推。
政院啓曰,大司憲兪章煥,持平金顯龜在外,執義朴文鉉,掌令洪奭鍾·趙昌敎,持平睦仁會牌不進,監察茶時之意,敢啓。傳曰,知道。
以黃海監司金泳根狀啓,進上去鱗石首魚等,節序差早,限內不得封進,惶恐待罪事,傳曰,勿待罪事,回諭。
兵曹啓曰,臣羲俊入直矣,順陵忌辰祭獻官,明日受香進去,而判書徐念淳有實病,參判李源達在外,參知未差,他無替直之員。參判,令政院稟旨變通,與未差之代,竝令該曹以在京無故人口傳差出,待下批牌招,以爲替直之地,何如?傳曰,許遞。
甲寅四月十二日辰時,上御熙政堂。日講入侍時,右議政趙斗淳,日講官李㘾,參贊官李參鉉,檢討官李敎寅,假注書孟道植,別兼春秋李容殷,記事官朴道彬,各持詩傳第九卷,以次進伏。
上在昌德宮。停常參·經筵。
自前夜人定至開東,灑雨下雨,測雨器水深一寸二分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
吏曹口傳政事,以李玄緖爲兵曹參判,李冀禎爲參知。
備邊司啓曰,卽見京畿監司徐左輔所報,則枚擧楊州牧使金元植牒呈以爲,全溪大院君墓所新作御路處,民田畓多有割入者,依已例給價減稅爲辭矣。田土給價,旣有從前已行之例,依所報田土卜數,照例給價之意,分付戶曹,何如?傳曰,允。
以慶尙監司曺錫雨狀啓,大丘判官沈英澤,暗行御史旣已封庫,爲先罷黜事,傳曰,令該曹口傳各別擇差,不多日內催促下送。
吏曹口傳政事,以金夔淳爲大邱判官。
政院啓曰,大司憲兪章煥,持平金顯龜在外,執義朴文鉉,掌令洪奭鍾·趙昌敎,持平睦仁會牌不進,監察茶時之意,敢啓。傳曰,知道。
以大司諫金永基,執義朴文鉉,掌令洪奭鍾·趙昌敎,持平睦仁會牌不進罷職傳旨,傳曰,只推。
以司謁口傳下敎曰,平邱良娣墓所立石日,慰安祭祭物,令畿營知委擧行。
禮曹啓曰,今此泰陵陵上莎草修改時,別看役,前中軍康在鈺差下,使之擧行,何如?傳曰,允。
又啓曰,咸鏡道各陵殿年次奉審事,臣輔根下去時所用奉使印信一顆,依例齎去之意,敢啓。傳曰,知道。
以慶尙監司曺錫雨狀啓,高靈等邑民家失火事,傳曰,當此農節,民家失火,聞甚矜惻。元恤典外,別加顧助,卽爲結構奠接,俾無失所捿遑之歎事,廟堂措辭,分付。
以平安監司李景在狀啓,嘉山郡民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
司諫黃起源疏曰,伏以臣本無似,猥側侍從之列,十有六年,無一報效,徒竊虛縻,臣自知湔劣,心常兢惕。日者薇垣除旨,忽下於夢寐之外,臣於是尤極惶感,職當趨走不暇,而第以臣痰隔宿祟,有時挾發,跧伏私次,累辱召命,臣分濫矣,言職曠矣,若何以爲淸朝耳目也?伏乞聖明,遞臣見帶職名,以重公器,以安私分焉。臣丐勉而區區之忱,有不能自已,私效已陳之芻狗,仰瀆崇嚴之下。惟我殿下,學懋時敏,緝熙于光明,列聖朝傳授心法,式克于今日休。臣竊以爲帝王之學,與凡庶有異,不以記誦詞章爲自用常行,而當以致知格物爲推極功效。先儒論爲學次第,必以大學爲入德之門,次次以語·孟,以觀其規模意趣。中庸一書,迺是成德之要,而九經治平之道,本於知仁勇三達德,則與大學明德新民,實相表裏,而其理則不外乎致知格物也。今殿下,日與儒臣,講討詩義,夫詩之爲敎,詠歌舞蹈,蕩滌其邪穢,消融其査滓,使人得其情性之正。舜命夔曰,詩言志。夫子嘗曰,詩可以興起。曰,命太師陳詩,以觀民風。其有關於世敎也大矣。昔周盛時,治隆俗美,上自郊廟朝廷,下達於鄕黨閭巷,其言粹然無不出於正。二南爲三百篇正葩,而詩人贊美之聲,得其興比之體,故序詩者,以麟趾爲關睢之應,而見王道之始。古聖王修齊之功,作興之效,使人浹髓淪肌,自有所不期然而然者,采之風謠,被之管絃,用之閨門,用之鄕黨邦國,所以著明先王深仁厚澤入人之深也。其變也則十三國,風土不同,謠俗亦異,衛文公大布之衣,大帛之冠,訓農勸學,授才任能,復舊疆土,營立宮室,此定之方中之詩所以作也。淇奧三章,美武公之德,而綠竹始生之美盛,興其學問自修之進益,以圭璧金錫,比其生質之溫潤,鍛鍊之精純,其曰如切如嗟,如琢如磨者,蓋言其治之已精而益致其精也,故大學傳引此詩,以釋明明德者之止於至善,言之不足,故詠歎之淫液之,形容于表裏之盛也。黍離降爲國風而雅亡,王風萎於蔓草,仁人君子感物傷時之情,不少變而愈深,於此可見周衰之甚矣,不可復振也,亦可見周德之至矣,終不能忘也,鄭詩二十有一,而緇衣爲好賢之至,他詩無足取焉,故夫子論爲必以放鄭聲爲戒,猶錄之而不刪者,抑亦以詩之言善者,可以感發人之善心。惡者,懲創人之逸志也。齊俗急功利喜夸詐,曰還曰盧令等篇,皆其俗尙之難變,而亦由於導率之非其道矣。魏人過於儉,而有葛屨·園有挑之譏刺,唐民過於嗇,而有蟋蟀·山有樞之憂慮。二國之俗,固皆失之過,而其地則舜·禹故都也,其民則唐堯遺風也,憂深思遠,勉良士之瞿瞿,民貧俗儉,刺好人之提提。若使其國之君,因其俗而導之以聖賢之遺敎,則勤儉乃節用之本,而節用愛民,又治國之先務也,一變可至於道,惜乎人亡政息,不能擧而措之爾。秦之少戎·無衣二詩,有勤王勇赴之意,蓋是岐豐古地,而二南忠厚之俗,變而爲招八州朝同列之氣像。孔子編詩而列於國風者,豈不以周興王八百里之地,一朝爲秦之歎乎?變風終於陳靈,而檜之匪風與曹之下泉,憫王室之陵夷,傷小國之困弊,顧瞻周道,慨我寤歎。變風之末,繫之以思治之詩,蓋以變之可正,亂之可治也,豳詩七篇,多出於周公,而子孫之所當法者,莫大於祖宗,故陳后稷·公劉之風化,人君之所當知者,莫切於民事,故詳稼穡畎畝之艱難,始言饁畝播穀而粒粒皆辛苦,終言滌場乘屋而事事必預備。朋酒斯饗,躋彼公堂,祝萬壽無疆,禮野而意眞,此七月八章之義也。使瞽矇朝夕諷誦,欲王知君民之交相忠愛,如家人父子者然,豈獨成王之所當知哉?實天下萬世人主之龜鑑也。鴟鴞鴟鴞,周公爲鳥言以自比,作詩以貽王,名之曰鴟鴞四章,合二十句,凡八十七字,出於至誠惻怛之意,極其憂愛勤苦之狀,爲人臣者讀此詩,寧不三復而感歎乎?東山三年之征,破斧·九罭之詩,序其情而憫其勞,效其誠而答其勤,此所謂說以使民,民忘其死者也。狼跋其胡,而周公之德音不瑕,狼疐其尾,而周公之赤寫几几,處變而不失其正者,其惟聖人乎?此詩編於風雅正變之間,其旨微矣。朝廷之禮,以敬爲主,賓主之情,以和爲貴,分則君臣,而禮則賓主也,故鹿鳴·四牡·皇皇者華三詩以爲燕饗賓客上下通用之樂,而常捸鞾鞾,燕兄弟之湛樂,伐木丁丁,敍朋友之和平,天保九如之頌,所以答五詩之燕賜,而采薇之遣戌役,出車之勞帥,杖杜之還役,皆序其室家之情,飢渴之苦以憫之,先王以人道使民之意,此亦可見,而朱夫子所謂周之文·武,以天保以上治內,采薇以下治外,始於憂勤,終於逸樂者也。六月·采芑,言宣王中興之盛也。六月非興師之時,而玁狁孔熾,我是用急,元戎十乘,出於不得已之擧,蠢爾蠻荆,大邦爲讐,軍行采芑,而無怨苦之辭,蓋以義興師,而又將帥之得人,故六月,美文武吉甫,采芑,美顯允方叔,辭意與出車·東山詩略相似,而無君上憫勞之情,世降而雅變也。車攻·吉日,所以爲復者何也?共和之際,諸侯釋位,以間王政,宣王承之,側身修行,任賢使能,內修外攘,周道復興,朝諸侯而講武事,粲然有文·武之家法焉。庭燎有煇,王心勤於政令,鴻雁于飛,流民喜其安集,宣王勞來之功,所以爲中興之主也。此下諸什,時世已降,小雅盡廢,白駒之賢人去而不留,黃鳥詩,人不我肯穀,蓼莪之孝子,勞苦而不得終養,大同之杼抽其空,而職勞不來,上失其道,下不得其所,皆衰世之志也。賓之初筵,衛武公飮酒悔過之作,而以琢磨切嗟之學問,瑟們赫喧之威儀,猶有喪德之悔,酒之爲辜,大可戒矣。然而過而能悔,悔而能改,善之至也。彼都人士,周之全盛,不可復見,而何草不黃,周之東遷,乃由於此,此黍離所以降爲國風而詩亡也。大雅進述文王之德,由其積功累仁,施于子孫。周雖舊邦,其命維新者,文王之謂也,故棫樸·旱麓·思齊等篇,皆以詠歌文王之德,而皇矣詩,序太王·太伯·王季之德,以及於文,推本而言,周家所以受命而代商者,皆由於此,以戒成王,使知成王之盛德沒世不可忘也。經始靈臺,庶民子來,鳥獸魚鱉,各遂其性,臺池鍾鼓,亦得其樂,蓋所造者深,所及者廣,樂民之樂而民亦樂其樂也。於乎休哉,文王·成王之德,實所以造周也,故曰,永言孝思,孝思維則。又曰,貽厥孫謨,以燕翼子。此皆繼志述事之大者也。尊后稷以配天,而周公盡其報本之禮,篤公劉戒民事,而召公切於愛君之誠,高岡之鳳凰鳴矣,朝陽之梧桐生矣。賢者必聚於有道之朝,則卷阿之上,因王之歌而祝君之祿,忠愛之情,藹然而見矣。衛武公詩凡三篇,而淇奧言學問,賓之初筵言其悔過,抑戒,所以自警。蓋其進德之工,老而不倦,瞽史之誦,御之箴,不離於側,資稟固有以過人者,學問之力,誠不可誣也。倬彼雲漢,宣王撥亂之志,遇災而懼,率成中興之名。申伯,王之元舅,而文武是憲,樊侯,周之卿士,衮職是補,吉甫作誦,穆如淸風,周室股肱之美,於斯爲盛。江漢·常武,美宣王修攘之功,與六月·采芑,相爲終始。宗廟之樂,莫盛於誦美其形容,告于神明,故文王之德,升歌淸廟,而助祭之士,秉文之德,愀然如復見焉。蓋文王陟降之靈,在帝左右,周命維新,則後王後民,當世篤而不忘也。三十一篇,上述文·武,下逮成·康,純一緝熙之典,夙夜羹墻之孝,發見乎絃越鏗鏘,洋洋如在,所以一倡而三歎,有遺音者矣。魯之有頌,僭也。成王賜魯重祭,故魯於是乎有頌,其流未免有因襲之弊,其體固列國之風也。商頌五篇,褒先代之禮,因亦以類附焉。詩凡三百十一篇,惟思無邪。一言以蔽之,思無邪者,誠也。中庸所誠者,天之道也,誠之者,人之道也。大學所謂誠其意者,先致其志,致志在格物而窮其理也,故皐陶之謨曰,知人則哲。說命之書,言知之曰明哲。舜之所以爲大知者,明於庶物,執其兩端,用其中於民,其斯爲舜乎?伏願殿下,念終始典于學,因其已知之理而益窮之,以求至乎其極,則天地間萬事,一二日萬幾,本末精粗,巨細輕重,如鑑之照物,無不明矣。推而極之於明德新民之道,使東之謠俗,鼓舞於敎化之中,則二南之正德,二雅之正聲,庶幾復睹於今日矣。臣無任云云。答曰,省疏具悉。所陳甚好,當體念矣。爾其勿辭察職。
甲寅四月十三日辰時,上御熙政堂。日講入侍時,日講官李敦榮,參贊官金德根,侍讀官宋欽翼,假注書金持懋,記注官白時殷,記事官朴道彬,各持詩傳第九卷,以次進伏。上曰,史官分左右。上開卷,仍讀前受音一遍訖。敦榮讀自菀彼桑柔,止以念穹蒼,仍奏釋義訖。上命授書算于敦榮,上讀新受音十遍訖。敦榮還納書算。敦榮曰,此曰四牡騤騤,旟旐有翩,以軍容則與皇矣之臨衝閒閒,大明之駟騵彭彭一也,而彼爲稱美,而作此爲自傷之詞,蓋所遇有殊耳。夫征伐,王者事也。以興衰撥亂之志,有內修外攘之擧,則雖執羈負羽之士,必知其所以勞我者,乃所以安我之意也,故皆心悅而忘其勞也。此章則歐陽子曰,四牡騤騤,臣吏奔走於道路也,旟旐有翩,庶民召集於兵役也。所以其民厭苦之甚,而至有飄泊靡定也。如是而國欲無危,得乎?朱氏註之爲人君者,可不以絜矩爲心,與民同好惡云者,誠爲切實,詩可以觀,有如是矣。又奏曰,稼穡,民所以自養也,祿,國家所以待士也。今賢士進而不得爲國家謀毖,乃與民盡力以代食,其時則朝廷雖不可以留,而田野尙可得以處也。至下章稼穡卒痒,則竝與田野而不得處矣。又奏曰,大風有隧,卽此章,而左傳引用大風有隧,不曰桑柔,而曰芮良夫之詩,推此則芮伯爲芮良夫也,明矣。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,禮房承旨馳詣宗廟·景慕宮,奉審摘奸以來。
傳曰,左承旨·左副承旨·右副承旨竝許遞,前望單子入之。
承旨前望單子入之,鄭最朝·李魯奎·兪錫煥落點。
傳曰,左承旨許遞,副護軍李樂重除授。
政院啓曰,新除授承旨兪錫煥,以前任東萊府使,方在解由未出中,何以爲之?敢稟。傳曰,勿拘。
傳曰,呈告法司堂上許遞,政官牌招開政。
傳曰,藥院提調許遞,今日政差出。
傳曰,在外摠管許遞,今日政差出。
政院啓曰,行都承旨趙得林,行左承旨鄭最朝,右承旨李魯奎,右副承旨兪錫煥,同副承旨李樂重,竝卽牌招,何如?傳曰,允。
又啓曰,行吏曹判書尹定鉉,參判李經在,參議韓啓源牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,大司憲兪章煥,持平金顯龜在外,執義朴文鉉,掌令洪奭鍾·趙昌敎,持平睦仁會牌不進,監察茶時之意,敢啓。傳曰,知道。
奎章閣啓曰,明日卽奎章閣夏孟朔大奉審日次,時·原任閣臣,依節目進詣擧行之意,敢啓。傳曰,知道。
以大司諫金永基,司諫黃起源,執義朴文鉉,掌令洪奭鍾·趙昌敎,持平睦仁會牌不進罷職傳旨,傳曰,只推。
義禁府啓曰,鉢浦萬戶李載浩,時在任所,依例發遣府羅將拿來,何如?傳曰,待待命拿囚。
政院啓曰,行吏曹判書尹定鉉,參判李經在再牌不進推考傳旨,今方捧入,而開政命下之後,連事違召,無意承膺,事體所在,誠極未安。參議韓啓源陳疏,判書·參判,竝所當更請牌招,而係是一日三牌,何以爲之?敢稟。傳曰,牌招,參議疏批已下,一體牌招。
兵曹啓曰,知中樞府事李閏益,五衛將金相郁·尹吉大·李安民·金有昆,文臣兼宣傳官尹正求·姜晉圭,俱以病難供職,呈狀乞遞,竝改差,何如?傳曰,允。
傳曰,見窠皆令差出。
有政。吏批,行判書尹定鉉牌招不進,參判李經在牌招不進,參議韓啓源進。
吏批啓曰,判書尹定鉉,參判李經在,竝牌招不進,小臣獨政未安,何以爲之?敢稟。傳曰,只出緊任。
又啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。以朴商壽爲副修撰,尹致秀爲判尹,李明迪爲刑曹參判,徐有薰爲知經筵,洪在喆爲內醫提調,宋一儁爲戶曹正郞。再政,以金炳學爲敦寧都正,韓鎭庭爲知春秋,兪正煥爲司僕正,柳厚祚爲瓦署別提,行護軍閔致文年七十六今加嘉義,侍從臣正言閔達鏞父加資事,承傳,贈童蒙敎官洪顯洙贈持平,學行卓異加贈事,承傳。
兵批,判書徐念淳進,參判李玄緖在外,參議李羲俊差祭,參知李冀禎入直。以徐英淳爲知事,申紹爲都摠管,柳永老爲副摠管,李熙絅爲同知,徐致中·曺敏承·朴良弼·崔好植爲五衛將,以張春汲爲訓鍊都監把摠,尹載善·崔在厚爲文兼,金仁煥爲鉢浦萬戶。再政。以李亮純爲訓鍊僉正,同知單朴良弼,僉知單徐致中·曺敏承·崔好植,副摠管單申紹。
備邊司啓曰,田稅大同,有國經用,春裝夏納,科程甚嚴。挽近年來,法紀蕩然,爲穀主管者,稱以開運,最晩裝發,畢竟氷泊,公私消耗。歲初飭敎,不啻申嚴,而一向玩愒,終不動念,苟有一分畏憚,寧容如是?晩裝氷泊靈岩郡守閔致獜,羅州牧使南秉善,務安縣監鄭世昌,咸平縣監李鍾晩,南海縣監柳最煥,淸風府使呂鍾爕,江津縣監金尙玄,爲先罷黜,令該府拿勘。雖以道臣言之,不善董飭之失,在所難免,施以越俸二等之典,而沙格之受載逼遛,到處停滯,此亦難言之弊。憑考裝載月日,打計程站遠近,月日程站,罪在沙格,則令法司嚴刑二次,遠地定配之意,一體知委,何如?傳曰,允。
以黃海監司金泳根狀啓,鳳山郡民家失火事,傳曰,民家之當農失火,聞甚矜惻。元恤典外,別加顧恤,結構奠接之方,廟堂措辭,分付。
吏曹參議韓啓源疏曰,伏以臣卽憃愚之一凡夫耳,充員冗散,筋力趨走,乃分之宜,若夫名塗華貫,始非寢夢之髣髴,邇來揚歷,罔非僥濫,居常兢惕,如集于木。不意玆者,伏奉除旨,以臣爲吏曹參議者,始之駭惑,繼而震懍,益不知置身之所也。夫天官之司,爲任綦重,參佐之職,其選最要,蓋其辨官材而裁流品,通塞之與聞,選注之代斲,非他閑漫之比,用是前輩名碩之夙負重望者,莫不逡巡却顧。若臣者,樸遫自守,才疎識卑,在儕流而交遊不廣,檢班簿而見聞未周,便同管闚,易生垢玩,今遽畀以華要之任,望其承佐之責,無異眇視而跛行,究竟僨誤,可立而竢。矧今聖明在上,四聰方恢,雖卑秩庶品,莫不程才秤能,其難其愼,而今臣則以職方人,失當較甚,豈謂臣粗有踐履,不揆才猷之如何,聞識之如何,苟焉承乏乎?在熙朝綜核之政,不翅謬且疎焉,而濫竽之譏,亦安所止屆也?此臣所以寧犯違傲之罪,不敢爲冒進計也。開政有命,召牌繼降,參倚前衡,承膺無路,玆敢畢暴情實,仰瀆崇嚴。伏乞聖慈,俯賜鑑諒,亟遞臣新授職名,俾銓選毋骫,微分獲安焉。臣無任云云。省疏具悉。爾其勿辭察職。
甲寅四月十四日辰時,上御熙政堂。日講入侍時,日講官金學性,參贊官李升洙,檢討官李敎寅,假注書孟道植,記注官白文振,記事官朴道彬,各持詩傳第九卷,以次進伏。
上在昌德宮。停常參·經筵。
自申時至人定,灑雨下雨,測雨器水深八分。
藥房副提調趙得林啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政金左根,右議政趙斗淳,無時急稟定事,左議政未差,不得來會云矣,敢啓,傳曰,知道。
又啓曰,同副承旨李樂重,年限已過,何以爲之?敢稟。傳曰,勿拘。
又啓曰,卽者檢閱朴道彬,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
傳曰,未肅拜臺諫竝許遞,前望單子入之。
傳曰,日前以內閣省記事,有所處分,而飭已施矣。當該閣臣與兵曹堂上罷職,竝分揀。
奎章閣啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又啓曰,景慕宮望廟樓今望奉審,無頉之意,敢啓。傳曰,知道。
政院啓曰,假注書孟道植,身病猝重,勢難察任,今姑改差,何如?傳曰,允。
以內需司手本,德興大院君墓所祭廳修改事,傳曰,令畿營斯速擧行,畢役形止,卽爲狀聞。
政院啓曰,大司憲·執義·掌令一員,持平二員未差,掌令趙昌敎牌不進,監察茶時之意,敢啓。傳曰,知道。
以掌令趙昌敎牌不進罷職傳旨,傳曰,只推。
孟道植改差,代以李亨會爲假注書。
弘文館啓曰,副修撰朴商壽,卽爲牌招察任,何如?傳曰,允。
右承旨李魯奎,右副承旨兪錫煥,同副承旨李樂重等啓曰,卽伏見傳敎下者,有荐棘罪人徐相敎,卽爲停啓之命,臣等相顧愕眙,竊不勝憂歎之至。噫,此罪人負犯至重,關係甚大,臺討尙未蒙允,輿情久而益鬱。昨冬量移之命,雖出於大聖人好生之德,而罪名自在,公憤愈激,今乃以名在丹書者,不少留難,有此非常之特旨,絲綸一布,必致中外驚惑。臣等職參惟允,義難緘默,相率聯龥。伏願亟寢成命焉,惶恐,敢啓。答曰,知道。予豈無斟量而然?卽速頒布。
臺諫前望單子入之,大司憲李穆淵,執義鄭駿容,掌令成載球,持平黃鍾顯·金英秀,大司諫洪翼爕,司諫柳來駿,獻納朴弘陽,正言尹顯岐·宋台霖落點。
傳曰,厚陵陵上修改時監董,留守以下,別單書入。
禁衛營啓曰,本營中軍李應緖,身病甚重,勢難察任,今姑改差,何如?傳曰,允。
兵曹,以具鏘和爲禁衛營中軍。
右副承旨兪錫煥,同副承旨李樂重等再啓曰,臣等俄於徐相敎停啓之命,敢效繳還之義,冀蒙反汗之音。及伏奉聖批,不惟不賜兪允,乃以卽速頒布爲敎,臣等尤不勝憂歎抑鬱之至。以若負犯,以若關係,臺閣之地,懲討方嚴,惟允之職,匡救居先,則臣等非不知荐瀆之爲懼,而成命之下,奉行無路,玆敢疾聲申籲。伏乞亟許還收焉,惶恐,敢啓。答曰,知道。已諭於前批,勿煩。
司僕寺啓曰,濟州前判官具載榮遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
備邊司啓曰,頃以大興山城移設靑石關事,筵奏請詢於時·原任大臣·兵判·將臣·諸備堂矣。領中樞府事鄭元容以爲,自金川抵松都之左右兩條路,有大興城與靑石關,其爲關防,緊隘一也。今爲靑石之虛疎而移設大興所置中營於靑石,則靑石雖實,而大興又爲虛疎矣。爲慮大興之虛疎,又議設鎭將,則無寧大興之因其舊貫,而靑石之更置鎭將之省工費而簡事役也。此係關防重務,更願博詢而處之云。行判中樞府事權敦仁在外,行判中樞府事朴晦壽以爲,靑石卽畿·海之交界,控阨之要衝也。二十餘里緣崖傍壁,僅通人馬,其險譬之井陘,昔在癸亥,築關設鎭,辛巳旋又撤罷,論以陰雨,未免疎虞之歎。至若大興城,在於天摩·聖居之間,與金川一枝通路,關防緊重,實與靑石無異,而其間路迅捷,反有甚焉,所以當初設置,實有經遠之義。以此觀之,大興城之今遽廢棄,亦係難愼,無寧靑石,復設舊鎭,置鎭將備卒伍,與大興聲勢相應,猗角捍蔽,則其在綢繆,尤爲鞏固,而以臣愚淺,未敢自信,惟願博詢處之焉云。行判中樞府事金興根以爲,臣嘗屢過靑石,知其爲關隘之地,而大興則未曾見焉。今此移設當否,有不敢質言,而第見留守臣獻議,此必詳悉其形便,確其可據而然矣。然則大興仍舊置之,靑石另設一鎭,不害爲互相猗角之勢,而病思暈綴,不能指一仰對,惟願博詢而處之云。行判中樞府事朴永元以爲,靑石關爲西來之要衝咽喉,今此設鎭守禦之論,儘合門柝待暴之義,而大興之險阻關隘,與靑石一般,兩岐形勢,相爲表裏,撤而移之,則山城之無守將,亦甚疎虞,恐不如另置小乘障之爲便。第頃年罷鎭時,守臣之疏,廟堂之議,確有依據,最合審愼。今若設鎭,須當大變前規,更爲相度形便,適其淺深而爲址,勿張大制置,勿募衆人民,以絶其劉剗巖谷,剪剔樹木之患,鎭將只任以牒候報警之事,自管理營,臨機接應焉,則不失天作之險,兼得控制之要,庶可兩便而萬全歟。伏願廣詢博採,務歸至當焉云。行判中樞府事李憲球以爲,靑石關係是控西喉阨,而天所設險之處也。宜置一鎭,圖所以固圉之方,而伊來乍設旋罷,雖出於人見之各自不同,終若永廢,則實有疎虞之歎,今此移設之請,儘合經遠之策矣。然而大興山城創設年條,非惟久遠而已,通西間路,且在傍近,則此亦要衝之地也,而郛堞倉厫,綽有成制,足以爲緩急可恃,到今廢此移彼,得無難愼之端乎?蓋此兩處之俱宜關防,殆同輪翼之不可偏廢,大興則依前仍置,靑石則更爲設鎭,不害爲各占形便,益鞏備禦之道,而以臣淺見,亦難指的仰對,惟願博詢而裁處焉云。右議政趙斗淳以爲,此移設之論已久矣,特事鉅役大,因循至今,而以關防要阨言之,靑石關內,初無一乘障之所者,疎虞莫甚。今若從便經紀,無有煩弊於,移弊於移彼設此之際,則豈不幸甚哉?此非臣愚淺所敢擅斷,惟願博詢而裁處之焉云。領敦寧府事洪在龍以爲,靑石關卽畿·海之交第一喉阨也,其在綢繆,不可疎虞。今設守備,亶合機務,如臣膚見,無容貢議,惟願裁處焉云。領敦寧府事金汶根以爲,靑石關卽畿·海交關之要衝也,曾有一鎭,以弊莫矯救而革罷之矣。今以中軍移鎭,則與新設有異,在備禦之策,誠爲萬全,臣豈有他見乎云。行知中樞府事徐憙淳以爲,靑石係是關隘重地,今此中軍移鎭,實合固圉之方,臣無容他見矣云。行判敦寧府事李若愚以爲,靑石關爲西路控阨,而守備未免疎虞,大興鎭之移設,實是合宜,臣無容他見矣云。行知中樞府事金洙根以爲,靑石鎭爲畿·海要衝,而近無一卒守備,大是疎虞。今若移設中營,實爲捍禦之良策,而臣素昧戎政,不敢臆對,惟願博詢處之焉云。行吏曹判書尹定鉉以爲,移鎭於靑石,則關防備禦,可無疎虞,而事係更張,以臣淺見,何敢妄論乎云。行上護軍趙冀永在外,行水原府留守李鶴秀以爲,今此大興鎭之移設於靑石關,蓋爲備禦之道,臣亦別無他見矣云。行上護軍李啓朝以爲,南之鳥嶺,西之靑石,皆置關隘口,據險守把之地也。鳥嶺則有鎭將,而靑石則無之,徒有門關之虛設,乃無將卒之守備者,大是疎虞,而大興與靑石,關防則一也,其遠近緊歇,形便不同,大興山鎭,移設於靑石關內,實合重防禦之意,臣無容更議云。行上護軍李敦榮以爲,固圉之道,合有變通矣云。行大護軍李穆淵,病未獻議,漢城判尹金學性以爲,靑石關之關隘形便,宜置一鎭備禦之。今若以大興鎭移設,則似合便好,而淺見有難貿對,惟願博詢而裁處焉云。行大護軍洪在喆在外,行大護軍金鼎集以爲,大興鎭移設於靑石關,其在關防控阨之政,果有勝焉,臣別無他見矣云。行大護軍尹致秀以爲,靑石移設,旣合重關隘之政,討捕變更,又得尊事體之道。大僚所奏,儘有方便,臣無容他見矣云。戶曹判書金炳冀以爲,山城移設,係是防守謹嚴,臣父有所建白,臣無容更達矣云。知敦寧府事徐憲淳以爲,靑石關隘,爲西出之第一險要,而有關無備,殊涉疎虞。大興鎭之移設於此,允合固圉之方,而以臣膚見,不敢質對矣云。禮曹判書金輔根以爲,畿·海交界,關隘重地,莫如靑石,而無一鎭之防禦者,誠極疎虞矣。勿論新設與移置,迨此通變,以備陰雨,事甚得宜,而以臣膚淺,不敢質對,惟願博詢而裁處焉云。行大護軍徐有薰以爲,靑石關卽畿·海要衝之地,關隘形便,允合設鎭,以臣淺見,未敢質對矣云。行大護軍洪鍾應在外,行江華府留守李魯秉還營,議政府左參贊金箕晩以爲,關防重地,移設防守,事甚便當,臣無容他議云。行大護軍姜時永在外,行大護軍徐英淳以爲,今此大興鎭之移設於靑石關,實有益於關隘之固圉,而以臣之未諳形便,不敢質對矣云。廣州府留守李圭祊以爲,大興鎭之移設於靑石關,卽係於關阨之要害,而膚淺之見,未敢質言仰對矣云。行大護軍洪鍾英以爲,前後沿革,係是時措之宜,而關阨備禦,不可疎虞,今此大臣所奏,實出經遠之圖,臣無容更議,惟願博詢而裁處焉云。兵曹判書徐念淳以爲,靑石關乃是畿·海交界關阨重地,今若以大興鎭,移設於此,則可無疎虞之慮,實爲固圉之道,臣無容他見矣云。刑曹判書洪祐順以爲,靑石今若移設,則關阨增重,討捕不復替行,則事體得宜。大僚所奏,實合方便,臣無容他見矣云。行大護軍柳相弼以爲,靑石係是畿·海要隘之關,論以地形,宜有防守之道。今此中軍移設,幸得備禦之方,臣無容他見矣云。行護軍李景純以爲,靑石關卽畿·海要衝之關隘也。今以大興中軍之移設,其在備禦之道,實爲萬全,臣無容更達矣云。行護軍李熙絅以爲,靑石關卽畿·海要衝之地也。今以大興中軍移設,恐合備禦之道,臣無容更達矣云。開城府留守金炳喬以爲,臣冒叨管理,詳占形便,則灣海程路,合湊於金川,而自金抵京,岐有兩條,一則遵大行直到靑石關,一則從間道逕踰大興城,此皆西界之阨吭結喉,萬夫莫開之處也。關防緊重,彼此均一,而第大路逶而稍迂,間路捷而愈迅。陰雨之備,尤當謹嚴,故肅廟丙辰,創設山城,俾中軍留鎭,猗歟,大聖人基命宥密,爲萬世長遠慮蓋如此。至若靑石關,癸亥設鎭,辛巳撤罷,縱有營府之接近,未忽防捍之疎忽。以臣臆見,大興中軍,依舊把守,靑石鎭將,更爲復設,各占兩隘之要衝,得以一體之隄防,則其在備禦,恐合事宜,而顧臣寡昧,不敢質對,伏願博詢而裁處焉云矣。獻議今已齊到,故竝爲書入之意,敢啓。傳曰,知道。更爲稟處。
應敎尹滋悳,校理南鍾順·李徹宰,副校理宋欽翼·李裕奭,修撰高時鴻·李敎寅,副修撰朴商壽·鄭夔容等箚曰,伏以臣等卽伏見院議批旨下者,始知有荐棘罪人徐相敎卽爲停啓之命矣。臣等相顧愕眙,繼之以憂歎。噫,此罪人之干係何如,負犯何如,而今此非常之處分,何爲而遽下也?第伏念刑政者,馭世之柄,而不可以低昂也,輿憤者,擧國之論,而不可以撓奪也。儻或欽恤過於惟輕,參恕失之太寬,則刑情由是而不嚴,輿憤由是而益激,寧不大可懼哉?昨冬量移之命,雖出於大聖人包荒之量,好生之德,而公議猶峻於靑蒲,罪名自在於白簡,今何可遽施以曠蕩之典乎?臣等職忝論思,不容泯默,玆敢相率仰籲。伏乞聖命,淵然深思,亟寢成命焉。取進止。省箚具悉。已諭於院議之批,勿煩。
甲寅四月十五日辰時,上御熙政堂。日講入侍時,領議政金左根,日講官金大根,參贊官趙得林,侍讀官李裕奭,假注書金持懋,記注官金德眞,記事官朴道彬,各持詩傳第九卷,以次進伏。上曰,史官分左右。上開卷,仍讀前受音一遍訖。大根讀自倬彼雲漢,止胡寧忍予,仍奏釋義訖。上命授書算于大根,上讀新受音十遍訖。大根還納書算。以下缺得林曰,此章言周宣之遇災警惕,爲民惻怛之意,藹然於圭璧奠瘞之間。然先儒之言曰,望天也切,責己則薄,終不如桑禱六責霈然卽應之驗,此所以宣王雖基重恢之業,不比三代之隆也。自古明辟,可以有爲,而政或不修,則天必示譴而警動之,至暴棄之世,亦無災矣。是以有災猶可治也,無災不可爲也。天人之際,雖或窅漠,一理感應,如影響焉,與其遇災而恐懼修省,以求冥應於癉怒之天,不若常時克修君德,悅豫天心,期於無災而已。人君方寸之間,亦一天也,故人事無關於下,則天心克享於上,災異銷而禎祥臻矣。此等文義,體念至望。
上在昌德宮。停常參·經筵。
自前夜人定,至開東灑雨下雨,測雨器水深七分。
政院啓曰,行大司憲李穆淵,掌令成載球,持平金英秀在外,執義鄭駿容,掌令趙昌敎,持平黃鍾顯箚批未下,監察茶時之意,敢啓。傳曰,知道。
又啓曰,判尹尹致秀,除拜後過三日不爲出肅,依定式推考警責,仍卽牌招察任,何如?傳曰,允。
傳曰,徐相敎事,旣承玆敎,卽爲停啓。
政院啓曰,卽者議政府錄事來言,泰陵陵上莎草修改,穆陵陵上石物修改時,政府以下進去監董事,命下,而泰陵,右議政趙斗淳進去,穆陵,領議政金左根當爲進去,而有身病,不得進去云,何以爲之?敢稟。傳曰,原任大臣進去。
傳曰,奉審禮判留待。
傳曰,奉審禮判入侍。
政院啓曰,行都承旨趙得林,行左承旨鄭最朝,右承旨李魯奎不爲仕進,左副承旨金德根內閣直,同副承旨李樂重式暇出去,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
備邊司啓曰,新除授會寧府使鄭岐源,以其親病,呈狀乞遞矣。旣知實故之如此,則有難强令赴任,改差,何如?傳曰,允。
吏曹啓目粘連,觀此承政院右承旨李魯奎上疏,則以爲,臣母七耋之年,夙嬰奇疾,長時凜綴,眞元日以益下,宿疴轉以沈深,起居轉側,不得自由,蔘朮之劑,無以繼用,甘旨之供,不得如誠,臣情到此,亦云慼矣。伏願聖慈,特命選部,畀臣一小縣,得伸烏鳥之誠亦爲白有臥乎所,李魯奎之家貧親老,菽水難繼之狀,助通朝之所共知,許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
大司諫洪翼燮,執義鄭駿容,掌令趙昌敎,持平黃鍾顯,司諫朴弘陽,正言尹顯岐等箚曰,伏以臣等卽伏見院議啓辭批旨下者,始知有荐棘罪人徐相敎卽爲停啓之命,臣等相顧愕眙,繼之以憂歎之至也。此罪人之關係何如,負犯何如,伊時處分,已從寬恕,而前後臺章,極其峻嚴,則可見公議之莫遏,輿情之益沸也。昨年量移之命,雖出於大聖人好生之德,而竊恐王綱由是而益墜,隄防由是而漸壞,今何可以歲月之稍久,遽議廣〈蕩〉之典,不少留難乎?臣等固聒之爲悚惶,而職忝臺地,義難泯默,玆敢相率聯籲。伏乞聖明,淵然深思,亟寢成命焉。取進止。答曰,省箚具悉。不必如是爭執,斯速停啓。
大司諫洪翼燮,執義鄭駿容,掌令趙昌敎,持平黃鍾顯,司諫朴弘陽,正言尹顯岐等箚曰,伏以臣等昨陳聯龥,竊冀反汗,及伏奉批旨下者,不惟不賜允兪,以不必爭執斯速停啓爲敎,臣等不勝惶蹙,繼之以抑鬱之至也。夫刑政者,御世之大柄,人主不可以低仰也,言議者,擧國之公案,臺閣不得以輕重也,儻或失當,則端世道而臺民志乎?噫,此罪人之負犯也關係也,前後臺章,已盡臚列,則今不必更事張皇,仰煩聰聽,而昨冬成命,旣因臺論,寢而不行,伏想淵衷,已有所照燭者,而曾未幾月,此敎又下。臣等非不知東朝聖意,特出於欲竝生之至仁盛德,固當欽仰攢誦,將順之不暇,而第伏念隄防莫嚴,邦憲自在,一有隳壞,則將來之憂,有不可勝言。思之及此,寧不大可懼哉?此臣等所以寧被瀆擾之誅,而不敢爲奉承之計者也,玆又相率申籲。伏乞聖明,更加三思,亟允所請焉。取進止。答曰,省箚具悉。更勿煩執,卽爲停啓。
甲寅四月十六日辰時,上御熙政堂。日講,奉審禮判同爲入侍時,日講官徐念淳,參贊官兪錫煥,檢討官鄭夔容,假注書李亨會,記注官金德興·姜晢一,各持詩傳第九卷,禮曹判書金輔根,以次進伏訖。上曰,史官分左右。仍命禮判進前。上曰,遠路往還,奉審無頉,沿路民瘼,詳察以來,可也。輔根曰,今年卽北道各陵陵上及兩本宮奉審年次,故臣爲下去,而至於民瘼,則耳聞目見,謹當詳探以奏矣。上曰,善爲往還也。上命禮堂先退,仍開卷。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,來二十一日,朝參日次矣。敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨李樂重,今日不爲仕進,卽爲牌招,何如?傳曰,允。
又啓曰,訓鍊大將洪在龍,掃墳事,京畿楊州積城等地,今方出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,訓鍊大將,禁將兼察事,命下矣。兼察訓鍊大將金汶根,卽爲牌招聽傳敎,何如?傳曰,從事官,發牌聽傳敎。
又啓曰,卽者禮曹郞廳來言,今四月二十日泰陵陵上莎草修改,穆陵陵上石物修改時,本曹堂上,當爲分進,而判書金輔根奉命在外,參判李謙在服制,只有參議鄭翊朝,不得推移擧行云,何以爲之?敢稟。傳曰,參判許遞,前望單子入之。
禮曹參判前望單子入之,李公翼落點。
禮曹啓曰,今此穆陵陵上石物修改時,別看役,前僉使朴重根差下,使之擧行,何如?傳曰,允。
傳曰,有實故玉堂許遞,政官牌招開政。
傳曰,都承旨·左承旨·左副承旨竝許遞,前望單子入之。
承旨前望單子入之,金炳國·李㘾·沈承澤落點。
政院啓曰,新除授左副承旨沈承澤,卽爲牌招,何如?傳曰,允。
又啓曰,行吏曹判書尹定鉉,參判李經在,參議韓啓源牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以黃海監司金泳根狀啓,金川郡民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
兵曹啓曰,羽林衛將李玄瑞,五衛將徐致中·曺敏承·張永基·崔好植,俱以病難供職,呈狀乞遞,竝改差,何如?傳曰,允。
又啓曰,禁軍別將任泰錫,身病猝重,無望供職,呈狀乞遞。實病旣如此,則有難强令察任,改差,何如?傳曰,允。
政院啓曰,行大司憲李穆淵,掌令成載球,持平金英秀在外,執義鄭駿容,掌令趙昌敎,持平黃鍾顯陳箚,監察茶時之意,敢啓。傳曰,知道。
傳曰,臺諫有闕之代,前望單子入之。
臺諫前望單子入之,大司諫金永基,正言任憲大,執義朴文鉉,持平李翔峻落點。
備邊司薦望,以鄭夏應爲會寧府使。
以左副承旨沈承澤,同副承旨李樂重牌不進罷職傳旨,傳曰,只推。
兵曹口傳政事,副護軍金德根,副司果尹滋悳,金炳㴤。
承文院官員,以都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
以吏曹參議韓啓源牌不進罷職傳旨,傳曰,只推。
有政。吏批,行判書尹定鉉,參議韓啓源牌不進,參判李經在進。吏批啓曰,判書尹定鉉,參議韓啓源牌招不進,小臣獨政未安,何以爲之?敢稟。傳曰,仍爲之。以李容殷爲應敎,李啓善爲副應敎,李應昆·洪鍾雲爲校理,李健春爲副校理,李崙夏·尹定善爲修撰,黃鍾顯爲副修撰,洪說謨爲戶曹參判,李昌在爲工曹參議,鄭德和爲同經筵,閔泳耇爲司饔奉事,尹興鎭爲德山郡守,孫錫瑩爲輸城察訪,會寧府使單鄭夏應,故學生李宗英贈持平,忠節卓異贈職事,承傳,李敬燁贈童蒙敎官,孝行卓異贈職事,承傳。再政。以金濟肯爲軍器主簿,金敬根爲牙山縣監,故學生柳文海贈童蒙敎官,孝行卓異贈職事,承傳。三政。以崔崙源爲典獄主簿,鄭基錫爲軍資奉事。四政。以申錫喜爲義盈主簿,沈宜絇爲監役。
兵批,判書徐念淳進,參判李玄緖陳疏,參議李羲俊入直,參知李冀禎病。
兵批啓曰,南兵使今當差出,而擬望之人乏少,他道兵使竝擬,何如?傳曰,允。以洪在喆爲知事,李敏吾爲羽林將,李貞穆·崔寬錫·趙希永·安國彬爲五衛將,孫鍾策爲都摠都事,李根永爲南兵使,兼會寧鎭兵馬僉節制使·北前衛將討捕使單鄭夏應。再政。兵批啓曰,慶尙左兵使,今當差出,而擬望之人乏小,他道水使竝擬,何如?傳曰,允。以金東壽爲訓鍊主簿,以李南軾爲慶尙左兵使,僉知單李貞穆·趙希永·安國彬。三政。以徐優淳爲武兼。
兵曹,以鄭岐源爲禁軍別將。
刑曹啓曰,稅穀船停滯氷泊之各船沙格,待上來鱗次刑配之意,草記蒙允,而渠輩來泊京江,肆然隱避,不卽就捕,揆以紀綱,萬萬駭然。分付左右捕廳,使之不日捉納,何如?傳曰,允。
判尹尹致秀疏曰,伏以臣銜命出疆,經年反國,仗王靈之攸曁,幸使事之克竣,揆奏擧其錯誤而臣罪滋大,恩譴止於刊削而臣情尤蹙,寤寐疎踊,屛伏江鄕,慨自孽之難逭,誦旣往之莫追。千萬不自意,周廬特點,蕩敍旋降,京兆新除,華誥洊臨,臣怔營悸恐,靡所容措。噫,以臣無似,謬膺專對,威不足以禁邊,明不足以察微,至使匪類冒入元額之外,伴倘渠所自稱,而臣不能詳辨,糾覺縱不至晩,而臣不能善處,由前而操飭未周,由後而疎虞爲失,一則臣罪,二則臣罪。律以常憲,合置何辟,聖度包涵,廟議厚恕,罰不蔽罪反爲榮,日月無幾,官秩自如,睿念雖感於記簪,餘悚尙在僨轅。以若情踪,無路趨膺,冒陳短章,仰瀆崇嚴。伏願聖上,俯垂鑑諒,議臣更勘之律,以昭法紀,以警具僚焉。臣無任云云。答曰,省疏具悉。往事何必爲引?卿其勿辭行公。
兵曹參判李玄緖疏曰,伏以臣猥以無似,遽膺往役,嚴不足以董率,明不足以糾察,遂使閑雜之類,終至冒越之境,論以邊禁,疎忽莫甚,而恩荷寬假,罰至鐫削,杜門訟愆,彌切兢恧。千萬不自意,周廬特點,甄敍旋降,繼而有騎省之命,臣手擎華誥,匪榮伊懼。聖念雖勤於收簪,私義實難於束帶,玆敢披瀝衷懇,冒干崇聽。伏乞聖慈,俯垂諒察,將臣新授職名,亟賜遞斥,俾爲奉使不職之戒,仍治臣瀆之罪,以肅朝綱,不勝大願。臣無任云云。答曰,省疏具悉。往事何必爲引?卿其勿辭行公。
大司諫洪翼燮,執義鄭駿容,掌令趙昌敎,持平黃鍾顯,司諫朴弘陽,正言尹顯岐等箚曰,伏以臣等課日聯龥而不知止者,誠以擧國之輿論,不可終遏也,已下之聖敎,不敢奉承也,而誠淺辭拙,不能孚格天心,宸聽愈邈,兪音尙靳,臣等固何敢更事瀆擾?第念負犯之彼,而王章未伸,閱係之如彼,而公議猶沸,則今我殿下,咈公議屈王章而斷欲行之,固知大聖人包荒之量,無物不遂,而必討義,臣分卽然,齎憤之心,秉彝攸同。與其徒懷嚴畏,從至於虧損刑章,墮壞隄防,無寧荐陳危衷,竊冀崇聽之感回,玆敢相率,冒死申籲。伏乞聖慈,曲垂鑑諒,亟允臣等之請,仍治臣等煩聒之罪焉。取進止。省箚具悉。連事煩聒,此何道理?爾等遞差。
甲寅四月十七日辰時,上御熙政堂。日講入侍時,日講官李敦榮,參贊官李魯奎,侍讀官李裕奭,假注書金持懋,記注官姜晢一·白時殷,各持詩傳第九卷,以次進伏。上曰,史官分左右。上讀前受音一遍訖。敦榮讀自崧高維嶽,止鉤膺濯濯,仍奏釋義訖。上命授書算于敦榮。上讀新受音十遍訖。敦榮還納書算。敦榮曰,此章與黍苖相表裏,而黍苖但述營謝,此章多述王命,此大小雅之爲不同也。四國于蕃者,以其爲屛蔽也,四方于宣者,以其有宣布也。天下以京師爲根本,京師以列國爲藩垣,藩垣得人,根本之所由以固也,故曰維周之翰。申伯之於王室,其有功如此,王營謝邑,定其宗廟·城郭經界,賜以四牡·鉤膺以送之。宣王之待申伯,恩意周浹,故古人謂此詩曰,其錫之者非濫與,其承之者非冒受,其作詩者非濫美也。此言誠是矣。然建國封侯,褒德賞功,帝王常典,何詩人獨美申伯也?周之文·武·成·康,文章綱紀,蕩壞已久,至宣王之時,擧而用之,此詩之美申伯,乃所以美宣王也。又奏曰,文王·武王世之詩爲正雅,此則宣王之世也,故爲變雅,而變雅聲牙難讀,然其曲盡人情物態者,變雅爲最也。又奏曰,此詩專美申伯而作,而竝及甫侯者,甫侯亦賢人也,故方論今之賢人,必先援古之賢人而言矣。徹申伯土地之徹,卽王者之大政也。以正其土田,則什一之稅法,皆在其中矣。此則黍苖所云,平原隰淸泉流之事也。鉤膺,卽天子所以封同姓者也,今申伯得此賜,故特表而言之耳。宣王之如此待申伯者,非以其長舅之親也,以其賢也。上掩卷。敦榮曰,臨文常低聲讀之,則好矣。體驗工夫,果不係於行數多寡,而間久停讀,雖始講之後,亦有悠汎之歎。新受音雖涉,自可習熟,而前受音亦未敢曰會貫通,如是而何可望緝熙之工乎?勿以行數之少而忽之,另加勤讀,是臣區區之望也。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,同副承旨李樂重,今日不爲仕進,卽爲牌招,何如?傳曰,允。
又啓曰,檢閱朴道彬,由限已過,卽爲牌招入直,何如?傳曰,允。
弘文館啓曰,修撰李崙夏·尹定善,副修撰黃鍾顯,竝卽牌招察任,何如?傳曰,允。
又啓曰,應敎李容殷,時在江原道洪川地,副應敎李啓善,時在開城地,校理李應鼎,時在忠淸道禮山地,副校理李建春,時在江原道原州地,經筵入番事緊,請竝斯速乘馹上來事,下諭。答曰,竝許遞,前望單子入之。
玉堂前望單子入之,應敎尹滋悳,副應敎鄭健朝,校理金世鎬,副校理尹秉鼎落點。
政院啓曰,新除授校理金世鎬,以前任務安縣監,方在解由未出中,何以爲之?敢稟。傳曰,勿拘。
又啓曰,行大司憲李穆淵,掌令成載球,持平金英秀在外,執義朴文鉉,持平李翔峻牌不進,掌令一員未差,監察茶時之意,敢啓。傳曰,知道。
以同副承旨李樂重,大司諫金永基,正言任憲大,執義朴文鉉,持平李翔峻牌不進罷職傳旨,傳曰,只推。
以修撰李崙夏·尹定善,副修撰黃鍾顯牌不進罷職傳旨,傳曰,只推。
兵曹口傳政事,副司果李容殷。
以檢閱朴道彬牌不進罷職傳旨,傳曰,只推。
兵曹啓曰,今春等進上弓矢看品在卽,而知弓品堂上任泰錫,身病猝重,勢難擧行云,改差,其代,以在京無故人啓下之意,敢啓。傳曰,知道。
兵曹,知弓品堂上單柳信儉。
甲寅四月十八日辰時,上御熙政堂。日講入侍時,日講官金學性,參贊官李魯奎,檢討官鄭夔容,假注書李亨會,記注官白時殷·白文振,各持詩傳第九卷,以次進伏。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,戶曹參判洪說謨,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,左右史不可不備,檢閱朴道彬,旣有只推之命,卽爲牌招入直,何如?傳曰,允。
禮曹,來五月十五日,明獻文仁光聖隆禧正烈宣徽英德大王大妃殿誕日陳賀時,應行節目,參考前例磨鍊,依此擧行,何如?啓旣承慈敎,權停爲良如敎。
弘文館啓曰,副應敎鄭健朝,時在忠淸道忠州地,經筵入番事緊,請斯速乘馹上來事,下諭。答曰,許遞。
又啓曰,修撰李崙夏·尹定善,副修撰黃鍾顯,新除授應敎尹滋悳,校理金世鎬,副校理尹秉鼎,竝卽牌招察任,何如?傳曰,允。
傳曰,在外工判許遞,前望單子入之。
工曹判書前望單子入之,洪在喆落點。
傳曰,右承旨·右副承旨·同副承旨許遞,前望單子入之。
承旨前望單子入之,趙徽林·李承益·李興敏落點。
政院啓曰,新除授行右承旨趙徽林,左副承旨李興敏,同副承旨李承益,竝卽牌招,何如,傳曰,允。
又啓曰,行大司憲李穆淵,掌令成載球,持平金英秀在外,執義朴文鉉,持平李翔峻牌不進,掌令一員未差,監察茶時之意,敢啓。傳曰,知道。
以大司諫金永基,正言任憲大,執義朴文鉉,持平李翔峻牌不進罷職傳旨,傳曰,只推。
以厚陵陵上修改時監董留守以下別單,傳曰,留守金炳喬加資,監役本陵令金弘性,參奉丁大錫竝陞敍,別看役帶率軍官折衝池日永,右職調用,出身金熙龍,監董帶率軍官前權管金景肅,本營千摠前察訪安恒履,敎鍊官出身金廷根·黃有淸,浮石牌將閑良林峻明,莎草牌將閑良元弼興,營役牌將嘉善金忠錫,搗灰牌將司果金德煥,竝加資,看役書吏·本陵守僕·書員·石手·泥匠·莎草邊手等,竝考例施賞。
以左副承旨李興敏,同副承旨李承益,應敎尹滋悳,校理金世鎬,修撰李崙夏牌不進罷職傳旨,傳曰,只推。
刑曹啓曰,頃因大臣筵奏,冒入使行罪人李興聃,方在平安道義州府,發關該道,罔夜捉上,待押來擧行事草記允下,而李興聃,今纔押來矣。嚴刑一次後,全羅道羅州牧智島定配所,而待拷限,加刑押送之意,敢啓。傳曰,知道。
大司成沈敦永疏曰,伏以臣猥以庸陋,濫叨見職,辭不獲命,遂冒承膺,今已有日于玆,而官非其人,畢竟有無前僨誤矣。日前月蝕,卽十六日夜子時,而該吏認而十五日晝子時,如例救食,被人提覺,更以十六日救食,一次月蝕,便成兩度救食,夫敬天救災,聖王之政,至嚴且謹,先時不及時,厥罪罔赦,臣苟能悉心奔走,致恪監省,豈有此遐棄厥司,俶擾天紀,甘犯不恭之誅也哉?滿心惶懍,無地自容,玆敢短章自列,冒瀆崇嚴。伏乞聖明,俯垂鑑諒,下臣司敗,亟勘臣當被之律,以爲爲人臣溺職者之戒焉。臣無任云云。答曰,爾則推考。
甲寅四月十九日辰時,上御熙政堂。日講入侍時,日講官李㘾,參贊官沈承澤,侍讀官李裕奭,假注書金持懋,記注官金德興,記事官李承游,各持詩傳第九卷,以次進伏。
上在昌德宮。停常參·經筵。
藥房都提調金左根,行左承旨李㘾啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政金左根,無時急稟定事,左議政未差,右議政趙斗淳,泰陵陵上莎草修改進去,不得來會云矣,敢啓。傳曰,知道。
內醫院啓曰,提調洪在喆,今日問安,不爲仕進,卽爲牌招,何如?傳曰,允。
弘文館啓曰,校理金世鎬,修撰李崙夏,竝卽牌招察任,何如?傳曰,允。
傳曰,召對爲之。
傳曰,泰陵監董大臣以下入侍。
政院啓曰,行大司憲李穆淵,掌令成載球,持平金英秀在外,執義朴文鉉,持平李翔峻牌不進,掌令一員未差,監察茶時之意,敢啓。傳曰,知道。
以大司諫金永基,正言任憲大,執義朴文鉉,持平李翔峻牌不進罷職傳旨,傳曰,只推。
以修撰李崙夏牌不進罷職傳旨,傳曰,只推。
以司謁口傳下敎曰,泰陵曲墻左右雜木逼近,有妨於莎草云,令本陵官從略疏拓之意,分付禮曹。
甲寅四月二十日辰時,上御熙政堂。藥房入診,日講同爲入侍時,都提調金左根,行左承旨李㘾,假注書李亨會,記注官姜晢一,記事官李承游,檢校直閣金德根,以次進伏。領府事鄭元容,日講官徐念淳,參贊官趙徽林,侍讀官李裕奭,假注書李亨會,記注官姜晢一,記事官李承游,各持詩傳第九卷,以次進伏。醫官鄭有曾·金有鼎·李琓·李在瑗,進伏楹外訖。上曰,史官分左右。元容進前問候訖。左根曰,醫官待令,使之入診乎?上可之。有曾等,以次診候,退伏楹外訖。左根曰,脈候奏之。有曾等奏曰,脈候左右三部調均矣。上命醫官先退,仍命藥院先退。上開卷,仍讀前受音一遍訖。念淳讀自奕奕梁山,止候氏燕胥,仍奏釋義訖。上命授書算于念淳,上讀新受音十遍訖。念淳還納書算,以下缺。元容曰,此是宣王命韓侯之詩,而以民事戒之者也,篇內雖不書民字,亦可以見其大旨矣。上曰,以朕命不易一句見之,其所以命之者,卽以治民之事也?元容曰,然矣。天子之錫命諸侯,專爲治民,古之勤於民事,有大功於生民者,莫如大禹,故首擧禹事,以匪懈處共繼之者,治民之道,惟勤與敬也。宣王之命將出征,遇災修行,皆出於憂民恤民之心,故所以繼文·武之政,而成中興之業者也。我殿下一念生民,以安民二字,書堂扁以揭之,聖衷常存安民之心,而發於言施於政,然後有實效矣。治民之本,在於勤學與知人,向來講筵,停撤多日,而諸臣一不賜召接,非學則何以知爲政,而非知人則何以擇官而司牧乎?常接臣僚,詢事考言,然後可以俯燭其賢愚長短,而情志亦爲流通矣。上曰,中原事,近又何如云耶,或有聞之者耶?元容曰,使行回還後,未得更聞矣。天災疊現,民生困瘁,此正勵精圖治,不自暇逸之時也。伏願迨此日永之時,課行召對,訖講通史,又頻頻接見承旨儒臣,以爲隨事諮訪之地,好矣。上曰,所奏甚好矣。知其好而不能行之,則何以見好之之心乎?當如所奏行之矣。上曰,史官就座。仍命大臣先退,又命退,諸臣以次退出。
甲寅四月二十日未時,上御熙政堂。召對入侍時,參贊官李承益,檢校直閣金德根,侍讀官尹秉鼎,檢討官黃鍾顯,假注書金持懋,記注官姜晢一,記事官李承游,各持通鑑第八卷,以次進伏。
甲寅四月二十日申時,上御熙政堂。泰陵監董大臣以下入侍時,同副承旨李承益,假注書李亨會,記注官姜晢一,記事官李承游,右議政趙斗淳,觀象監提調李啓朝,禮曹參判李公翼,工曹參議李昌在,禮曹正郞具行翼,以次進伏訖。上曰,史官分左右。仍命大臣進前。斗淳曰,陵上役處,舊莎多有低陷蹲縮處,故舊莎土,一倂奉出,以淨土新莎,一新築補,務從均齊,自致工役之浩大,而雨意頗多,爲莎草着根之地,幸甚矣。上曰,堅固修改乎?斗淳曰,工役之始,非不堅固修改,而久久無頉,不可預度,第觀來頭而知之矣。又奏曰,陵上左右,雜木夥多,莎草不得茂盛,而陵官所告,以爲莎草不茂,由於樹木之掩翳,不見風陽之氣,疏拓雜木爲好云,而不可倉卒間議稟矣。上曰,果是逼近雜木則除之。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨沈承澤,今日不爲仕進,卽爲牌招,何如?傳曰,允。
兵曹啓曰,今日武臣講書日次,而日講相値,不得爲之之意,敢啓。傳曰,知道。
以右副承旨沈承澤牌不進罷職傳旨,傳曰,只推。
政院啓曰,卽者吏曹郞廳來言,牙山縣監金敬根,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
傳曰,召對爲之。
傳曰,穆陵監董大臣以下入侍。
政院啓曰,行大司憲李穆淵,掌令成載球,持平金英秀在外,執義朴文鉉,持平李翔峻牌不進,掌令一員未差,監察茶時之意,敢啓。傳曰,知道。
以大司諫金永基,正言任憲大,執義朴文鉉,持平李翔峻牌不進罷職傳旨,傳曰,只推。
以江原監司吳取善狀啓,蔚珍縣人命渰死事,傳曰,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以忠淸監司沈宜冕狀啓,永洞縣民家失火事,傳曰,民家之當農失火,若是夥多,聞甚矜惻。元恤典外,別加顧助,燒死人如有生前身還布,竝蕩減,結構奠接之方,廟堂措辭分付。
以慶尙監司曺錫雨狀啓,昌原府使具載善,以其身病,屢呈辭狀,不得已罷黜事,傳曰,令該曹口傳各別擇差,不多日內下送。
吏曹口傳政事,以鄭周應爲昌原府使。
以大司諫金永基,正言任憲大,執義朴文鉉,持平李翔峻牌不進罷職傳旨,傳曰,只推。
政院啓曰,守令署經事,命下矣。大司諫金永基,正言任憲大,執義朴文鉉,持平李翔峻,旣有只推之命,竝更牌招,何如?傳曰,待明朝牌招。
以全羅監司鄭基世狀啓,扶安縣民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
以慶尙監司曺錫雨狀啓,安東府民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
以慶尙監司曺錫雨狀啓,密陽府民家失火事,傳曰,許多民家之當農失火,聞甚矜惻。元恤典外,別加顧助,卽爲結構奠接,俾無失所棲遑之弊事,廟堂各別措辭分付。
甲寅四月二十一日辰時,上御熙政堂。日講入侍時,日講官李敦榮,參贊官李興敏,侍讀官尹秉鼎,假注書李亨會,記注官白時殷,記事官李承游,各持詩傳第九卷,以次進伏。上曰,史官分左右。上開卷,仍讀前受音一遍訖。敦榮讀自韓侯取妻,止韓奕六章,仍奏釋義訖。上命授書算于敦榮,上讀新受音十遍訖。敦榮還納書算,奏曰,四章五章,言韓侯親迎之禮,而備述其內外族親之盛,車馬輿衛之美,以至令居燕譽之樂,此詩方敍天子錫命之事,而竝及其私何也?韓侯之宜其室家,皆宣王寵祿信嚮之恩也。詩人之意,欲使韓侯,知其所自,無忘上恩,竭智盡忠以報國也,是豈可與碩人所云而同日論也?六章,言復前人之封建,而使修職貢也,召康公,有大勳勞於王室,爲始封之君,今宣王,因以康公之所嘗受命者,命韓侯,築是城濬是壑,井牧是土田,收斂是賦稅,一如康公之時,此固宣王之所以酬韓侯之賢者,而謝枋得曰,固城深池,可以固圉,徹田爲糧,可以足食,宣王之爲邊方慮詳矣。大抵上之馭下,下之體上,蓋可見也,不如是則豈可撥亂興衰,蔚然爲中興乎?宣王之封申伯,所以懷南方之諸侯也,命樊侯,所以懷東方之諸侯也,錫命韓侯,所以懷此方之諸侯也,宣王之委任得人,乃所以爲中興也,五章之魴鱮麀鹿,雖似汎言,詩人必道其禽獸魚鱉,而不言金玉,可見性情正之一端也,是亦古人言國之富,數馬而對之意也。
甲寅四月二十一日未時,上御熙政堂。穆陵監董大臣以下入侍,召對同爲入侍時,同副承旨李承益,假注書金持懋,記注官白時殷,記事官李承游,判府事李憲球,繕工提調金大根,觀象監提調金炳國,禮曹參議鄭翊朝,禮曹佐郞金秉燮,監役申錫年,以次進伏,參贊官李承益,侍讀官尹秉鼎,檢討官黃鍾顯,檢校直閣金德根,假注書金持懋,記注官白時殷,記事官李承游,各持通鑑第八卷,以次進伏訖。上曰,史官分左右。仍命大臣進前,憲球進前問候訖。奏曰,今番陵役,始終本末,昨已啓聞,而陵上裳石,年久多有傾陷處,架石柱石,亦多動退者,所見甚悶,故裳石之莎土所覆者,次第盡捲,自辰方至亥方,合八方裳石傾處,皆以鐵支,乃非金鐵等屬,一一正欹,一齊安排,前後釁隙處,塡之土灰,築以堅固,被之莎草,柱石之動退者,撐之使正,架石自坤方至戌方,合十一方退隙處,架之兩頭合縫,竝以油灰塡隙,陵上後面莎草之或有蹲縮處,奉出舊莎,被以新莎,曲墻瓦子之脫落處,逐廤改覆,昨日酉時末畢役矣。上曰,役事浩大,訖役甚易,極爲幸矣。憲球曰,自始役之後,未料一兩日間竣事,而適有匠石之善手者,幸爲斯速訖役矣。上曰,此是大臣積誠監董之所致也。憲球曰,日力甚長,匠手且熟,以至訖役之容易矣。
上在昌德宮。停常參·經筵。
自卯時至酉時,灑雨下雨,測雨器水深一分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨沈承澤,今日不爲仕進,卽爲牌招,何如?傳曰,允。
以大司諫金永基,正言任憲大,執義朴文鉉,持平李翔峻牌不進罷職傳旨,傳曰,只推。
政院啓曰,行大司憲李穆淵,掌令成載球,持平金英秀在外,執義朴文鉉,持平李翔峻牌不進,掌令一員未差,監察茶時之意,敢啓。傳曰,知道。
以大司諫金永基,正言任憲大,執義朴文鉉,持平李翔峻牌不進罷職傳旨,傳曰,只推。
以忠淸監司沈宜冕狀啓,全義縣民家失火事,傳曰,當此農節,民家之燒燼,聞甚矜惻,元恤典外,別加顧助,趁卽結構奠接之方,廟堂措辭分付。
政院啓曰,守令署經事,命下矣。大司諫金永基,正言任憲大,執義朴文鉉,持平李翔峻,旣有只推之命,竝卽牌招,何如?傳曰,允。
大司諫金永基,執義朴文鉉,持平李翔峻,校理金世鎬,正言任憲大,修撰尹定善等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而旨意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘彼於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。答曰,不允。
大司諫金永基,執義朴文鉉,持平李翔峻,正言任憲大等啓曰,噫嘻痛矣,國榮之通天罪惡,萬戮猶輕,千剔難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱〈而〉未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶㦧,卽此一段,沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣。而末來以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可不援用尙魯追施之律,請物故罪人裕,亟施孥戮之典。噫嘻痛矣,亂臣賊臣,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮竪,而特以證據無人,根固莫知,聲討之擧,至今未行,遂使劇賊,臥死牅下,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼以爲明證,嗚呼,尙忍言哉?一種不逞之徒,乃敢讐視我君父,必欲謀危我宗國,梟言獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也,食肉寢皮,已矣無及,瀦宅破家,尙云輕法,追奪之律,雖幸蒙允,孥戮之典,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,豈有如漢祿,後乎漢祿,豈有如漢祿?剖斬之律,劓殄之誅,設或創行而試之,誠未爲過當,則惟此追奪之名,雖謂之生前一律,顧其擧行,則不過是收奪告身而已,以此律而試之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不知權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不可晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,潛蓄禍心,長其覬覦之計,遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一貫串來,同室之內,腸肚相連,若其根柢也·源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跽敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀貌,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆之判,威勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞兇之徒,擧皆爲其羽翼,逐臭舐瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而莫不根柢於渠,一番凶獄出,而罔不窩窟於渠,〈渠〉之血黨死友,擧皆干犯天討,以誅以奪,而以渠鯨鯢之魁,獨爲漏網之魚,蓋緣其凶焰雖死不衰,餘威歷久尙熾,根窩更有之論,指目有歸,而無敢聲討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥有久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳擩口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,備盡謟諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩諱龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且㦧乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕懷亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情迹,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二拔,旣伏罔赦之案,讆言五條,莫掩自唱之迹,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也·邇密也,逆祿之八字凶言,旣已自渠口傳說,賊龜等乙未冬悖說,亦必先他人聞知,卽何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖限未及,尙魯之例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯,漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲霑祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,搢紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三至凶之說,與鍾一,一而二二而一,似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作牙瓜,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,託爲凶徒死士,父事振采,先事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致俊丁寧和應,南中兵火之說,延壽爛漫酬酌,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致俊·延壽,竝施孥籍之典。噫嘻痛矣,宜學以卑微之流,賦㦧慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之疏,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此皆逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子,竝施散配之典。噫嘻痛矣,自古亂逆何恨,而豈有魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,無非凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得抑情仕宦之說,此何等時?强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之期,卽一國慶祝之會,而渠乃陰懷惎譖,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日義理,尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊,將於何施?請追奪罪人魯敬,亟施孥戮之典。噫嘻痛矣,亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,晉鏞家夜會,鍾協處參席,互相酬酌,俱極凶㦧,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止,請謀反大逆不道知情不告罪人醇壽,亟施孥戮之典。噫嘻痛矣,宋能相之罪,可勝誅哉?狂悖之性,放縱之習,隱然自處以知禮,肆發無倫之悖說,程子易傳,謂之籠罩,小學·近思錄,稱以胡亂,廡腏儒賢,偏加訾貶,甚至備要一言,無難詆斥曰,渾瀜儱侗,此誠斯文所未有之變也。昔在純廟,士論峻發,處分大定,吁,彼權敦仁,敢生伸理之計,其所爲說,節節乖當,以至幾誤邦禮,此而不明示癉別,何以衛斯文而靖世敎乎?請宋能相逸名,亟施刊削之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山,而肆發㦧悖之說,示奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶㦧之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻痛矣,李明赫,崔鳳周,李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,今又賊招之屢出,島會觀相之說,塞譎負來之謀,畢露無餘,由前而喜應之醞釀,跡旣狼藉,由後而禎·瑾之綢繆,情已掀發,惟其頑忍凶獰,抵賴不服,則尤當嚴加鞫覈,而不可遽議於傅生之科。至於鳳周,凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二二而一也,旣已承款於知情,則豈可有貸於王法乎?又此李奎和,接肚於賊禎,連脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯而容之,謂不足深誅而貸之,付之惟輕,不施亟律,則伏莽之戒,燎原之漸,豈不大可懼哉,大可憂哉?請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,快正典刑焉。
執義朴文鉉,持平李翔峻等啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之類,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。新除授大司憲李穆淵,時在廣州地,掌令成載球,時在忠淸道新昌地,持平金英秀,時在京畿交河地,請斯速乘馹上來事,下諭。答曰,不允。下諭事,許遞。
大司諫金永基,正言任憲大等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡惡,句句凶逆,耳目難掩,手脚盡露,聞者髮豎,見之膽掉,幸賴首兼之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖兪,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。新除授司諫柳來駿,時在江原道春川地,正言宋台霖,時在慶尙道尙州地,請竝斯速乘馹上來事,下諭。答曰,不允。下諭事,許遞,兩司合啓中徐相敎事,停啓。
戶曹啓曰,進善門修改吉日,令日官推擇,則來五月初二日午時爲吉云,以此日時擧行之意,敢啓。傳曰,知道。
以京畿監司徐左輔狀啓,薦新生眞魚,節序差早,限內不得封進,惶恐待罪事,傳曰,勿待罪事,回諭。
工曹判書洪在喆疏曰,伏以臣不孝無狀,獲戾神明,風樹纏慟,何怙何恃?縱諉木石之頑,而式至今苟然偸活,亦可謂常理之外也。第臣別有至恨至痛之盤徹穹壤,磨泐不得者,臣父遭會純廟盛際,罔極之德,不世之恩,若偏臣家,而臣父中年見背,臣及臣弟,俱以覆巢餘卵,理必無幸,惟有偏母在堂,不飢己之飢,而憂臣兄弟之飢,不寒己之寒,而慮臣兄弟之寒,顧復拊育,殆同襁褓,敎詔戒托,無異孩提,臣母依臣兄弟而爲命,臣之兄弟,賴臣偏母而圖生者,凡爲二十年所矣。臣以菲才輇識,外內歷揚,太踰涯分,小器大受,滿則必溢,究竟人道惡盈,愆殃莫逃。乃於年前,酷罰酷禍,幾至喪明,而臣之餘惡未盡,臣之弟又復長逝,形單影隻,猶屬臣身,貽慼臣母,孽由臣作,凄涼莽蒼,母子相慰,而其奈臣母之篤老癃衰,仍因沈淹,不數月而飮恨而歸,緣臣而使臣之弟,不得瞑目,臣之母,又不得以天年終者,皆臣之罪也。臣亦軀殼血肉,等是人耳,縱不滅死,姑此食息,而百感叢集,萬念灰冷,今焉三霜甫闋之餘,聖朝記簪之渥,逈出尋常,旬月之間,除旨聯翩,臣怵惕徊徨,如眞若夢,伏地隕絶,臆塞淚逬,閱鑽燧之遽改,慨冠裳之卽吉,攀命而無告榮之所,奉誥而增遇喜之愴,臣之情界,吁亦哀且窮矣。孑孑煢煢,靡有止泊,觸處傷心,餘世良苦,反哺之烏,畢此生而已矣。正首之狐,在微物而猶然,臣於朝露溘先之前,只宜屛居退蟄,棲身邱壠之側,沒齒畎畝之間,而且臣挽近以來,荐之以喪威,加之以疾病,精爽之怳惚,則朝記夕忘,筋骸之消鑠,則日去月甚,又雖欲抖擻效誠,趨走爲禮,判知其不可得也。非但臣蓼莪之痛,與時益深,兼以臣蒲柳之質,望秋先凋,凡百任事之列,無足備數,無望强策,自非然者,臣以逮事四朝,積被鴻私之物,豈或爲忍謝輦轂之下,便訣明時之計也哉?噫,臣之本末,臣自點檢,塵埃之報答蔑稱,江湖之去來無關,以公而當黜者臣也,以私而切悲者臣也,至若見職可辭之實,尙未暇張皇爲說,玆敢披露肝肺,仰煩黈纊之聽。伏乞聖慈,俯垂鑑諒,矜之憐之,憫之恤之,特令選曹,永刊臣仕籍,遂得以依近松楸,歌詠聖澤,以卒餘年,千萬至願。臣無任云云。答曰,省疏具悉。卿其勿辭行公。
甲寅四月二十二日辰時,上御熙政堂。日講入侍時,日講官金學性,參贊官李興敏,檢討官黃鍾顯,假注書金持懋,記注官白文振,記事官李承游,各持詩傳第九卷,以次進伏。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,左副承旨李興敏,今日不爲仕進,卽爲牌招,何如?傳曰,允。
傳曰,都憲有闕之代,前望單子入之。
大司憲前望單子入之,林永洙落點。
傳曰,都憲外臺諫,竝許遞,政官牌招開政。
傳曰,召對爲之。
都摠府啓曰,副摠管李顯稷,以摠戎廳中軍,今日諸將官射會監試事,晝仕出去之意,敢啓。傳曰,知道。
政院啓曰,大司憲林永洙在外,執義·掌令二員,持平二員未差,監察茶時之意,敢啓。傳曰,知道。
以左副承旨李興敏牌不進罷職傳旨,傳曰,只推。
傳曰,左副承旨許遞,今日政差出。
義禁府啓曰,去十二月二十八日全羅道放未放成冊中,珍島郡荐棘罪人徐相敎,量移事命下,而其時臺啓方張,不得擧行矣。今則臺啓已停,徐相敎全羅道咸悅縣量移,而以傳敎內辭意,具罪目,依例發遣府書吏,令地方官撤去圍籬後,卽爲執捉,仍令押送于新定配所,何如?傳曰,允。
刑曹啓曰,通津皁江浦公稅沮戲之崔章煥,自該道,今纔押來矣。崔章煥嚴刑一次後,平安道中和府遠地定配所,卽爲押送之意,敢啓。傳曰,知道。
以吏曹參議韓啓源牌不進罷職傳旨,傳曰,只推。
以司謁口傳下敎曰,政命注草,開政則每侵夜,非但難於酬應,豈有如許道理乎?自今趁卽開政,更不得如是之意,申飭。
有政。吏批,行判書尹定鉉牌招不進,參判李經在進,參議韓啓源牌招不進。
吏批啓曰,行判書尹定鉉,參議韓啓源牌招不進,小臣獨政未安,何以爲之?敢稟。傳曰,仍爲之。以趙雲卿爲承旨,金漢益爲大司諫,鄭錫朝爲執義,金錫模爲司諫,金直淵·李明老爲掌令,李能燮·鄭基勉爲持平,金炳地爲獻納,朴孝正·成載瑗爲正言,徐翼輔爲副應敎,林翰洙爲校理,尹致賢爲修撰,鄭㝡朝爲左尹,李源命爲同經筵,開城留守金炳喬,今加嘉義,厚陵陵上修改時監董留守加資事,承傳。故學生宋鑾贈童蒙敎官,孝行卓異贈職事,承傳。再政。以李彙承爲軍資正,沈友澤爲假監役。
兵批,判書徐念淳進,參判李玄緖病,參議李羲俊病,參知李冀禎進。政事缺。
甲寅四月二十三日辰時,上御熙政堂。日講入侍時,日講官李㘾,參贊官沈承澤,檢討官尹定善,假注書李亨會,記注官金德興,記事官李承游,各持詩傳第九卷,以次進伏。
甲寅四月二十三日未時,上御熙政堂。召對入侍時,原任待敎李㘾,參贊官李承益,侍讀官金世鎬,檢討官尹定善,假注書金持懋,記注官金德興,記事官李承游,各持通鑑第八卷,以次進伏。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。除在外外,未肅拜人員,竝卽牌招,何如?傳曰,允。
備邊司薦望,以李肇淵爲江界府使。
都摠府啓曰,副摠管李顯稷,以摠戎廳中軍,今日諸將官射會監試事,晝仕出去之意,敢啓。傳曰,知道。
弘文館啓曰,新除授副應敎徐翼輔,時在廣州地,經筵入番事緊,請斯速乘馹上來事,下諭。答曰,許遞。
又啓曰,新除授校理林翰洙,修撰尹致賢,竝卽牌招察任,何如?傳曰,允。
政院啓曰,大司憲林永洙,掌令李明老,持平李能爕在外,執義鄭錫朝,掌令金直淵,持平鄭基勉牌不進,監察茶時之意,敢啓。傳曰,知道。
以執義鄭錫朝,掌令金直淵,持平鄭基勉,獻納金炳地,正言朴孝正牌不進罷職傳旨,傳曰,只推。
政院啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
禁衛營啓曰,本營中軍具鏘和,時在會寧府任所,遞來尙遠,久曠可憫,今姑改差,何如?傳曰,允。
以校理林翰洙,修撰尹致賢牌不進罷職傳旨,傳曰,只推。
以全羅監司鄭基世狀啓,古阜郡民家失火事,傳曰,當此農節,民家燒燼,聞甚矜惻。元恤典外,別加顧助,卽爲結構奠接之方,廟堂措辭分付。
以慶尙監司曺錫雨狀啓,蔚山府人命渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以平安監司李景在狀啓,殷山縣民家失火事,傳曰,當此農節,民家燒燼,聞甚矜惻。元恤典外,別加顧助,結構奠接之方,廟堂措辭分付。
甲寅四月二十四日辰時,上御熙政堂。日講入侍時,日講官金大根,參贊官李承益,侍讀官尹秉鼎,假注書金持懋,記注官姜晢一,記事官李承游,各持詩傳第九卷,以次進伏。
上在昌德宮。停常參·經筵。
藥房都提調金左根,提調洪在喆,副提調金炳國啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
又啓曰,左尹鄭最朝,除拜後過三日不爲出肅,依定式推考警責,仍卽牌招察任,何如?傳曰,允。
傳曰,大臣·備局堂上引見。
以執義鄭錫朝,掌令金直淵,持平鄭基勉,獻納金炳地,正言朴孝正牌不進罷職傳旨,傳曰,只推。
傳曰,呈告判義禁許遞,前望單子入之。
判義禁前望單子入之,徐箕淳落點。
傳曰,在外弘文提學許遞,前望單子入之。
弘文提學前望單子入之,申錫愚落點。
傳曰,呈告秋判許遞,前望單子入之。
刑曹判書前望單子入之,金學性落點。
傳曰,泮長有闕之代,前望單子入之。
大司成前望單子入之,金翊鎭落點。
傳曰,吏曹參判有闕之代,政官牌招開政。
左承旨李㘾,右承旨趙徽林,左副承旨沈承澤,右副承旨李承益,同副承旨趙雲卿等啓曰,卽伏見傳敎下者,有書九事亟令停啓之命矣。臣等相顧愕眙,繼以憂歎之至。噫,此罪人之負犯至重,關係甚大,臺討尙未蒙允,輿情久而益鬱,今此聖敎中有曰,己丑處分,亶出於明義理嚴隄防之盛意。又有曰,聲討自在,何可有一分顧惜?義理隄防,翼廟之處分昭揭,何可顧惜?殿下之聖敎切當,豈可以歲月之稍久,視同尋常罪犯,而遽議停啓乎?然則旣明之義理復晦,莫嚴之隄防將壞,寧不大可懼哉?臣等職忝惟允,不容泯默,相率聯籲,伏願亟寢成命焉,惶恐,敢啓。答曰,予,慈聖殿下之子也,今於此人事,豈可前嚴而後緩乎?屢奉慈敎,不啻諄複,在予道理,惟以承順爲可,則喉院亦當以惟允爲可,卽爲頒布。
兵曹,以柳永魯爲禁衛營中軍。
弘文館啓曰,校理林翰洙,修撰尹致賢,竝卽牌招察任,何如?傳曰,允。
都摠府啓曰,副摠管申紹,以今日騎兵點考坐起事,晝仕出去之意,敢啓。傳曰,知道。
政院啓曰,大司憲林永洙,掌令李明老,持平李能爕在外,執義鄭錫朝,掌令金直淵,持平鄭基勉牌不進,監察茶時之意,敢啓。傳曰,知道。
兵曹啓曰,五衛將李貞穆·趙□永·安國彬,俱以病難供職,呈狀乞遞,竝改差,何如?傳曰,允。
以吏曹參議韓啓源牌不進罷職傳旨,傳曰,只推。
有政。吏批,行判書尹定鉉進,參判未差,參議韓啓源牌招不進。以鄭㝡朝爲吏曹參判,任應準爲副應敎,李崙夏爲兵曹正郞,李秀岳爲東部都事,金會明爲靈光郡守,兼經筵日講官五單,李穆淵·洪在喆·尹致秀·申錫愚·李鍾愚,江界府使單李肇淵。再政。以李裕元爲左尹,柳相夔爲坡州牧使,故學生朴文曄贈童蒙敎官,孝行卓異贈職事,承傳,故摠管李謙會贈兵曹參判訓鍊都正例兼,慶尙左兵使考。三政。左尹單李晉翼,右尹單李裕元。
兵批,判書徐念淳進,參判李玄緖入直,參議李羲俊病,參知李冀禎病。以金鼎集·洪鍾應爲知事,申命洪爲宣傳官,金邦漢·柳相翼·金東勳爲五衛將,南錫禹爲忠淸水使,李玄瑞爲釜山僉使,兼江界鎭兵馬僉節制使,淸北兵馬右防禦使單李肇淵。再政。僉知單金邦漢·柳相翼·金東勳。三政。兼坡州鎭兵馬僉節制使·京畿右防禦使摠戎廳中營將單柳相夔。
左副承旨沈承澤,同副承旨趙雲卿等再啓曰,臣等俄於書九停啓之命,敢陳徼還之義,冀蒙反汗之音,及伏奉批旨下者,辭敎嚴重,諭之以卽爲頒布,臣等大失所圖,益不勝憂歎抑鬱之至。以若負犯,以若關係,臺閣之地,懲討方嚴,惟允之職,匡救居先,則臣等非不知荐瀆之爲懼,成命之下,奉行無路,玆敢疾聲更籲。伏乞亟許收還焉。答曰,已諭於前批,勿爲爭執。
以校理林翰洙,修撰尹致賢牌不進罷職傳旨,傳曰,只推。
刑曹啓曰,卽接忠淸監司沈宜冕文移,則靑陽縣徒三年定配罪人姜周應,徒一年定配罪人咸三大,限滿云,取考曹上配案,則周應以盜賣倉畓罪,辛亥五月定配,三大以奉養有缺罪,癸丑四月定配,俱以限滿的實,依法典竝放送後,徒流案頉下事,分付道臣之意,敢啓。傳曰,知道。
以忠淸監司沈宜冕狀啓,黃磵縣民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
吏曹參判李經在疏曰,伏以臣於病伏之中,濫叨是職,頃上辭疏,未蒙開允,黽勉蹲冒,居然一朔有餘,而間亦一再行政矣。其鈍劣不稱之實,非惟臣自知甚明,殆亦聖鑑之所俯〈燭〉。噫,銓注代斲,關係甚大,是豈如臣庸陋衰聵,百不猶人者,所可一日忝據也哉?況臣目下實病,萬難堪承之狀,前疏已略陳梗槪,今不敢重煩覶〈縷〉,而惟是彌年宿痼,纏綿骨髓,痰火衝升,而呼吸喘促,胃土虧損,而飮啜頓阻,榮衛已成枯涸,形殼無異隆耋,神識迷瞀,若墜烟霧,平居杜門,宛轉床笫,雖閑司漫官,猶懼其難了,今此所叨,又豈一毫近似於臣哉?夫人之不可强者疾病也,官之不可曠者銓地也。臣以斯疾,適忝是官,官無以久曠,病無以自强,進而有顚仆之憂,退不免尸瘝之譏,左右參倚,情窮勢迫,玆敢不避瀆撓之誅,更暴肝血之懇。伏乞聖慈,曲垂恩諒,亟許遞免,俾便公私,不勝大願。臣無任云云。答曰,省疏具悉。所請依施。
修撰尹致賢疏曰,伏以臣姿本庸愚,學又空疎,早竊科第,濫通朝籍,臣自省內疚,若隕淵谷。偏蒙我先大王孝理之政,幸叨一麾,待罪南邑,報蔑絲毫,㦧被繡效,何幸聖度天大,不加誅殛,薄勘乃止,臣於是,闔門感泣,屛伏鄕楸,永矢自靖,甘爲明時之棄物,居然五六年之間,竝失怙恃,徒增風樹之感,頓絶榮塗之念矣。臣近患脚痛,尋醫入闉,瀛館除旨,忽下於夢想之外,臣雙擎華誥,感淚被面,其在分義,罔敢竭蹶,少伸覲耿之忱,而臣雖萬萬無肖,亦粗具彝性者也。噫,忠孝人臣之大節也,分憂治民,固宜竭誠效忠,而旣不免溺職之罪,乞養佩符,所以榮親致孝,而自歸於貽憂之科,忠孝兩失,大質已虧,則臣何面目,備數於朝紳之列乎?悲苦之極懇,實由中疾痛之呼,言不知裁,玆敢冒萬死仰瀆崇嚴。伏乞天地父母,俯垂鑑諒,亟遞臣所帶職名,仍命選部,永刊仕籍,以爲爲人臣不職者之戒焉。臣請罪之章,何敢贅陳瞽說,而竊伏念殿下,卽祚以後,臣一未登筵,敢不知聖學之造詣,而大抵學問之要,貴無曝寒,雖有日中不遑之時,豈無夜分乃罷之工?見今化晷極長,潦暑未到。伏願殿下,軫三接之義,造九仞之域,是臣區區之望也。臣無任云云。省疏具悉。爾其勿辭察職,尾附事,當體念矣。
執義鄭錫朝,掌令金直淵,持平鄭基勉,獻納金炳地,正言朴孝正等箚曰,伏以臣等卽伏見院議啓辭批旨下者,始知有三司合啓罪人書九停啓之命,臣等相顧愕眙,竊不勝憂歎之至也。噫,此罪人負犯何如,干係何如?合啓之尙未蒙允,已是群情之萬萬抑鬱者,而今此非常之命,遽下於夢想之外,此固出於大聖人包荒之德,滌瑕之量,而莫嚴者國是也,莫遏者輿情也。今若徒懷嚴畏,承順爲恭,則王綱由是而益墜,隄防由是而益壞,寧不大可懼哉?此臣等所以寧被方命之誅,不敢爲奉行之計也,玆〈敢〉相率仰籲。伏乞聖明,淵然深思,亟許反汗焉。取進止。省疏具悉。不見院議之批乎?予不多誥,卽速停啓。
校理金世鎬,副校理尹秉鼎·李裕奭,修撰黃鍾顯等箚曰,伏以刑政不嚴,則王綱不振,隄防不密,則朝著不尊,此有國之所當審愼者也。臣等卽伏見院議批旨下者,始知有書九事停啓之命,相顧愕眙,繼之以憂歎之至。噫,此罪人,以言乎負犯,則關係莫重也,以言乎聲討,則擧世之共憤也,典憲莫伸,輿情久鬱,丹書之名不泐,白簡之討截嚴,其不可遽議於伸理也,明矣。聖敎若曰,己丑處分,亶出於明義理嚴隄防之盛意,又有曰,聲討自在,何可有一分顧惜?翼廟之處分,若是嚴正,殿下之聖敎,極爲允當,今此處分,雖出於大聖人山藪之量,而臺閣之啓,卽一國共公之論,今若以歲月之稍久,强令停之,其於義理何哉,隄防何哉?臣等職忝論思,義難泯默,相率聯籲。伏乞聖明,淵然深思,亟寢成命焉。取進止。省箚具悉。已諭於院議之批矣。
甲寅四月二十五日巳時,上御熙政堂。藥房入診,大臣·備局堂上引見同爲入侍時,都提調金左根,提調洪在喆,副提調金炳國,檢校直閣金德根,假注書李亨會,記注官白時殷,記事官李承游,左副承旨沈承澤,假注書李亨會,事變假注書金載瓛,記注官白時殷,記事官李承游,領議政金左根,右議政趙斗淳,備局堂上金學性·洪在喆·金箕晩·洪鍾英·徐念淳·柳相弼·金炳喬·李熙絅,副校理尹秉鼎,以次進伏,醫官鄭有曾·黃道淳·金榘·金濟慶,進伏楹外訖。上曰,史官分左右。左根進前問候訖。左根曰,醫官待令,使之入診乎?有曾等以次診候,退伏楹外訖。左根顧謂諸醫官曰,脈候詳爲奏之。有曾等起伏奏曰,脈候左右三部調均矣。左根曰,臣以醫官事,有仰達者矣。堂下爲十二員,而堂上則無定數也,故年年抄啓,今爲十七員之多,其爲濫雜,莫今時若,且以經費言之,殆無限節,臣意則堂上窠,以七員爲定,七員中未有闕之前,堂下切勿抄陞之意,揭板施行,何如?上曰,依爲之。上命醫官先退,仍命藥院先退。上曰,次對爲之。左根曰,大興移鎭事收議,今已啓下矣。凡有更張,各陳所見,不歸雷同,誠美事也,臣亦何敢務立己見,而第念靑石之爲關防阻隘,而初無一卒伍之名以控守,求諸事理,不啻疎虞,不可不變通者一也。討捕之政,非居在萬山僻截之上者所可爲也,故不得已以留守,下行其職,官守之舛,階級之乖,不可不變通者二也。難之者則曰,中軍若移處於靑石,則大興無管轄之人,夫大興何可廢也?以在前已設旋撤之別將,換住山城,諸凡鈐束,一如中軍之爲,則城餉固自如也,廨宇固自如也,此其不難變通者三也。但移設之際,不容無所入財力,而今若拘於少靡費,廢却大經略,則其於設險囹圍之義,不能無可議者,此其必當變通者四也。至於鎖細節目,臣等從當爛商稟達,而事係不輕,悚在顓斷,上裁,何如?上曰,所奏極爲纖悉,依爲之。出擧條左根曰,卽見摠戎廳所報,則以爲,北漢行宮公廨倉庫,爲風雨所剝,蓋瓦柱椽,擧皆頹壓,漢北門屢經巨浸,水筩鐵箭,全數漂失,體城女堞,亦皆缺落,不得不趁今修改,而在前多有空名帖請得之例,限五百張特許成給爲請矣。行宮公廨諸處修補,匪今斯今,殆間幾年首尾相續之事,則曾未幾何,又此頹圮,豈捐費繕緝之義乎?然有不可一向抛置。且漢北門水閘之役,果係較急,而顧今經費枵如,有難着手,依已例空名帖,限四百張成給,以爲趁今經紀,務從完固,毋或如前塗抹,視同年例之意,分付,何如?上曰,依爲之。出擧條左根曰,卽見黃海監司金泳根狀啓,則以爲,本營支放穀停蕩滌給代,以加分耗請得取用,便成年例,道內會付應留中各穀一萬四千石,特許加分事,請令廟堂稟旨分付矣。此是年例狀請,初非創行之事,則不宜靳施,而第筵奏防禁屬耳。且諸路四都,亦各有年例仰請者,而一切以例分許之,則飭墨未乾,空言奚補?從今爲始,竝毋得以此啓聞之意,更爲知委,以存一半分法意,何如?上曰,依爲之。出擧條左根曰,卽見忠淸水使徐箕淳狀啓,則備陳元山島設鎭難便之狀,仍請革罷,而瞭望護送等節,節使虞候,永留該島,着念擧行事,令廟堂稟處矣。元山設鎭之論,其來已久,況安眠島民之爲水營之屬,誅求剝割,積抱冤枉之餘,今其移分所管,有若跳出水火者,不可乍設旋革,使孱氓,復罹其困毒,而第節目區劃之際,殊不無偏彼偏此之嫌,在朝家一視之政,營屬亦民也,如干聊賴之積久施行者,不當全數移屬,絶其望哺之資,此閫啓所以過費聲氣者也。然當初存否裒益,亦必無全無商確之理,關問該道道臣後,待報來,自本司折衷參互,務歸方便,更爲稟覆,何如?上曰,依所奏爲之。出擧條左根曰,臣於成均館月蝕救食事,其爲驚悚,歷日靡已矣。鼓用牲之義,與夫先時不及時之罪,經訓所揭,罔或踰違,而今此一食再救,安有如許事體乎?該堂之只施問備,無以蔽其不能飭察之失,雖以救食該郞官言之,惟吏胥傳呼挽却之是絢,曾不詳閱其知委文字者,不可無警,竝與該堂,施以罷職之典,擧行吏屬,聞已汰治,而首吏則令秋曹定配,何如?上曰,前該堂問備,果不足蔽其罪,與該郞官,依所奏一體罷職,可也。出榻敎左根曰,日講官之前後啓下者,殆爲數十員之多,而衆所共知實病實故外,見今輪回進參者,不過爲五六員,非但爲事體苟艱之莫甚而已。近日呈告在外之相續,非不知出於不得已之事故,而此事之提飭,屬耳矣。喉院之循例捧納,抑何爲而然也?遂事不必追究,而申明出納,毋或如前之意,分付。工曹判書洪在喆,行大護軍李穆淵,行護軍申錫愚·李鍾愚,日講官差下,判尹尹致秀還差,竝開政啓下,何如?上曰,依爲之。講官之每患苟艱,專由於受由在外之費了許多日字之故,各別提飭,使之輪回入參,可也。出榻敎左根曰,漢城判尹尹致秀,備堂還差,行大護軍金鍏·南獻敎,刑曹判書洪佑順,右參贊金大根,備堂差下,何如?上曰,依爲之。出榻敎又奏曰,宣武祠堂上有闕久矣。管攝無人,委屬可悶,其代禁衛大將金文根差下,使之察任,何如?上曰,依爲之。出榻敎左根曰,登科人分館時,韓錫權之校書,趙光眞之國子,俱係冤屈,合施變通,竝以槐院調用,何如?上曰,依爲之。出榻敎左根曰,兵曹參判李玄緖本生曾祖,當爲追榮,而所后家,無可贈云,本生移贈,多有已例,今亦一體施行,何如?上曰,依爲之。出擧條左根曰,前正言徐衡淳,所後家則無推恩之人,移施本生父之已例旣多,依此施行之意,分付銓曹,何如?上曰,依爲之。出擧條斗淳曰,赦者,小人所幸也,故言治者不言赦,況年來慶會,屢有霈施,今何可復議疏決?適滋倖希之習,而近閱秋曹配案,則七道徒流,爲一千六百餘名之多,禁府所管罪謫,又在此數之外矣。到處滿十,新犯則殆無編遣之所,且殘戶之輪供糧資,主客俱困,窮春事勢,在所當念。夫律至徒流,罪在罔赦,固不當以此爲拘,或忽典憲,至於犯分犯逋,尤不可闊俠,而昔在純廟丙戌壬辰,先朝壬寅,或因特敎及相臣所奏,屢行酌放之擧,蓋時輕時重,各有經權,今亦斟量情犯,付籤以入,仰請處分,恐合繼述之美,故敢此仰達矣。上曰,所陳甚好,秋堂就大臣,分輕重付籤以入,可也。出擧條上曰,徒流之數,若是夥多乎?斗淳曰,關東·海西,邑邑滿十,而七道都數,合爲一千六百餘名,禁府罪謫,又在此數之外矣。上曰,大臣就座。承澤曰,諸宰奏事。念淳曰,本曹騎兵步兵價布上納,係是經費,故當番未收滿一同,該邑守令論律,載在續典,朝家法意,何等嚴重,而近年以來,各邑守令,漫不擧行,過當未納,愈往愈甚,至於歷屢年不納,使本曹,徒擁虛簿者,動以屢百同木,萬千金數矣。如是而京司財畜,安得不告蹶,各項朔下,安得以趁期派給乎?前後關飭,視若文具,事體所在,不可仍置,各道最尤甚十八邑守令,爲先緘辭推考,未收價布,限以六月十五日,嚴飭星火上送之意,發關分付於諸道道帥臣,而若或如前玩愒,不思趁限準刷,則當該守令,先罷後拿,帥臣亦難免不飭之失,以此意措辭行會,本曹上納未收之解由拘礙,自是通編所載,而今右議政臣趙斗淳,有庚戌筵奏申明舊式之擧,此亦一體申飭於度支,而京驛保·內吹保一疋未收,勿許解由,亦載通編,此亦與騎步布一體拘礙之意,申明分付,行會各道,恐未知何如。上曰,依爲之。出擧條念淳曰,雙靑權管,卽關北三管輪回取才,自辟三十朔陞六之窠,而前權管南文翼,辛亥五月,除拜實仕,爲二十五朔,而癸丑四月,本鎭革罷,自歸作散矣。此是計仕陞六之窠,而作散非其罪也,合有區別甄敍之道,故敢此仰達矣。上曰,陞六,可也。出擧條承澤曰,玉堂所懷奏之。秉鼎曰,臣屢登前席,猥以聖學一事,妄效陳勉者,多矣。竊伏覩近日,日開講筵,時賜召接,虛受之量,體行之德,藹然溢於辭表,不待加勉,而聖學之日就高明,可以仰揣,臣固欽仰萬萬,然而爲學之道,惟以不間斷爲貴。夫天之道,至誠無息,故四時行而下物生焉,此豈容一息間斷·一毫欠闕,而以致其至大無外之化乎?古人有言,流水不腐,戶樞不蠧,至於凡物,皆以不息而能久存,況大聖人體天出治,久道化成者乎?夫所謂工夫之間斷者,豈但以講讀作撤爲言也哉?拘於一息之頃,而或有一念之差,則是誠吾工夫間斷處也。是以古之聖人,求知於講習之間,體行於施措之際,俛焉孳孳,有進而無退,成湯之聖焉,而檢若不及,文王之德焉,而純亦不已,豈自以爲道已成德已立,而止而不進也哉?故人臣之陳勉於君者,亦然,皐陶責難於大舜,傅說納誨於殷宗,非以君德之實有所未盡,而勉之如此也。誠以義理無窮,工夫易間,九仞之高,而一簣之虧,猶不足以爲山也。伏願殿下,勿以邇言而不察,勿以下問而爲恥,雖在燕寢優閒之中,而益加乾健不息之工,念玆在玆,以躋聖益聖之域焉。上曰,所陳甚好,當留念矣。出擧條承澤曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退,又命退,諸臣以次退出。
甲寅四月二十五日巳時,上御熙政堂。日講入侍時,判府事朴晦壽,日講官徐念淳,參贊官趙雲卿,檢討官黃鍾顯,假注書金持懋,記注官白時殷,記事官李承游,各持詩傳第九卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
右副承旨李承益,同副承旨趙雲卿等啓曰,昨伏奉再啓批旨下者,兪音邈然,一向靳持,不惟不賜開納,乃反荐加督責,臣等非不知奉承之爲恭,瀆擾之爲懼,而其於事關懲討,義在匡救何哉?此所以寧被方命之誅,不敢爲擧行之計也,玆又冒悚聯籲。伏乞淵然深思,亟寢成命焉。惶恐敢啓。答曰,知道。惟允之地,道理固如是乎?竝推考。傳曰,予於李書九事,有所洞諭者矣。粵自己丑,翼廟處分,亶出於明義理嚴隄防之盛意,而二十載以來,聲討自在,何可有一分顧惜也?然而舊染咸新,聖訓昭揭,且旣承慈敎,其在承順之道,不敢不遵,亟令停啓。
傳曰,左承旨·右承旨竝許遞,前望單子入之。
承旨前望單子入之,洪祐吉·李章五落點。
政院啓曰,新除授右副承旨李章五,卽爲牌招,何如?傳曰,允。
又啓曰,大司憲林永洙,掌令李明老,持平李能燮在外,執義鄭錫朝,掌令金直淵,持平鄭基勉陳箚,監察茶時之意,敢啓。傳曰,知道。
吏曹啓曰,監察金優淵,除拜後過限不上來,改差,何如?傳曰,允。
弘文館啓曰,副應敎任應準,時在咸鏡道永興府,經筵入番事緊,請斯速乘馹上來事,下諭。答曰,許遞。
又啓曰,修撰尹致賢,卽爲牌招察任,何如?傳曰,允。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇,先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·雩祀壇·漢江壇·司寒壇·馬祖壇·祈雨壇·厲壇壇上及四面紅箭門墻垣階砌,俱爲無頉,而先蠶壇北邊紅箭門頹仆,卽爲修改事,分付該監,此後看護等節,另加申飭之意,敢啓。傳曰,知道。
摠戎廳啓曰,北漢山城行宮及公廨倉庫傾頹處,今月二十七日始役修改之意,敢啓。傳曰,知道。
刑曹啓曰,今四月二十五日藥房入診,大臣·備局堂上引見入侍時,領議政金左根所啓,臣於成均館月食事,其爲驚悚,歷日靡已矣。鼓用牲之義,與夫先時不及時之罪,經訓所揭,罔或踰違,而今此一食再救,安有如許事體乎?該堂之只施問備,無以蔽其不能飭察之失,雖以救食該郞官言之,惟吏胥傳呼挽却之是絢,曾不詳閱其知委文字者,不可無警,竝與該堂,施以罷職之典,擧行吏屬,聞已汰治,而首吏則令秋曹定配,何如?上曰,日前該堂問備,果不足蔽其罪,與該郞官,依所奏一體罷職可也事,命下矣。謹依傳敎,成均館首吏書員金熙曾,忠淸道稷山縣定配所,卽爲押送之意,敢啓。傳曰,知道。
以慶尙監司曺錫雨狀啓,高靈等邑民家失火事,傳曰,當此農殷之節,民家之一時燒燼,若是夥多,聞甚驚慘。元恤典外,別加顧助,燒死人如有生前身還布,竝蕩減,趁卽結構奠接,無有一民失所棲遑之弊事,廟堂各別措辭分付。
御營廳啓曰,本廳軍色從事官鄭基稷,身病甚重,勢難察任,改差,何如?傳曰,允。
兵曹啓曰,禁軍別將鄭岐源,在外未上來,領軍之任,不可久曠,改差,何如?傳曰,允。
以修撰尹致賢牌不進罷職傳旨,傳曰,只推。
兵曹,以鄭日永爲禁軍別將。
執義鄭錫朝,掌令金直淵,持平鄭基勉,正言朴孝正等箚曰,伏以臣等昨陳同聲之籲,顒思反汗之音,及承批旨下者,不惟不賜允可。迺以不見院議之批乎?予不多誥,卽爲停啓爲敎,臣等不敢愕然失圖,繼而有萬萬抑塞之情也。夫干紀犯分,人臣之斷案,聲罪致討,臺閣之公憤也,其不可以年歲之稍久,弛張於其間也,審矣。噫,此罪人,以言乎干紀,則斷案不泐,以言乎聲討,則公憤久鬱,豈可比同於尋常罪案,而遽議伸理也哉?聖敎若曰,己丑處分,亶出於明義理嚴隄防之盛意,若曰,聲討自在,何可有一分顧惜?又於院議之批若曰,今於此罪人,豈可前嚴後緩乎?翼廟處分,嚴若霜雪,殿下聖敎,昭乎日星,則今玆之命,雖出於山藪包荒之墨,承順慈敎之德,然干犯如彼,聲討如此,而遽然抵昂而撓奪之,則旣明之義理復晦,莫嚴之隄防益壞,豈不大可憂哉,大可懼哉?玆敢不避煩聒,聯章申籲。伏乞聖明,特加三思,亟賜收還焉。取進止。答曰,省箚具悉。昨已洞諭矣。今何如是?事體乖當,斯速停啓。
校理金世鎬·林翰洙,副校理尹秉鼎·李裕奭,副修撰黃鍾顯等箚曰,伏以臣等昨以合啓罪人書九停啓之命請寢事,聯陳箚籲,竊冀兪音,及伏奉批旨下者,乃以已諭於院議之批爲敎,臣等繞壁彷徨,竊不勝抑鬱之至。夫公議者,擧國之論,而不可以撓奪也,邦憲者,雖人主之尊,而不可以抵昂也。噫,此罪人,負犯至重,臺章臚列,旣有餘蘊,輿情憤鬱,久而愈激,今此傳敎中,諭之承順慈敎之意,申之以咸與維新之訓,臣等固不勝欽昂萬萬,而聲〈討〉不行,則公議莫伸,隄防不嚴,則邦憲隨壞,寧不大可懼哉?臣誠淺辭拙,未足以孚格天心,而職忝論思,義在明張,則豈可以一籲之未蒙允可,徒懷嚴畏,便思退縮哉?此臣等所以寧被瀆撓之罪,而不能自已也,玆敢相率伸籲。伏乞聖明,深軫刑政之重,劃賜反汗之音焉。取進止。答曰,省箚具悉。又何如是?勿爲煩聒。
甲寅四月二十六日辰時,上御熙政堂。日講入侍時,日講官李敦榮,參贊官趙雲卿,侍讀官金世鎬,假注書李亨會,記注官白文振,記事官李承游,各持詩傳第十卷,以次進伏。上曰,史官分左右。上開卷,仍讀前受音一遍訖。敦榮讀自於穆淸廟,止昊天有成命,仍奏釋義訖。上命授書算于敦榮,上讀新受音十遍訖。敦榮還納書算。敦榮曰,四始之義,頌居其極,夫頌者,美盛德之刑容,以其成功,告於神明也。德苟未至於盛,則功不可成,盛德者,成功之本,旣有成功而不可忘,故告於神明,斯乃宗廟之正歌,非燕饗之常樂也。雖有文王之業,武王之功,微成王·周公則不作,蓋太平然後所由作也。文·武之世,天下未及平,頌有所未暇,至成王時,周公朝諸侯於明堂,述文德·武功,薦之郊廟,其辭嚴,其聲有節,我朝宗廟樂章,卽頌之推也,殿下不必遠求此篇文義於成周,須於樂章中取覽焉,則祖功宗德,是淸廟維天之命耳,臨讀之際,有如親當之而善解看者矣。又奏曰,今日始講頌卷,讀得全帙,誠大工夫也,愈讀則自可愈順熟,而前受音尙未瀜會,聖學更不如昨冬矣。文王之爲文王,成王之爲成王,非有他也,卽今日所講中之德之純,與於緝熙單厥心也,安敢不以此望於殿下乎?記講之工,頌尤難於風,風猶有六義及押韻之可尋次序,而頌則上章只有一六義,章句則長短不一故耳,迨此夏日之永,益加潛心,着實熟讀焉。
上在昌德宮。停常參·經筵。
夜自二更至二十八日開東,灑雨下雨,測雨器水深四分。
政院啓曰,明日常參·經筵,取稟。傳曰,停。
又啓曰,大司憲林永洙,掌令李明老,持平李能燮在外,執義·掌令一員,持平一員未差,監察茶時之意,敢啓。傳曰,知道。
又啓曰,左副承旨李承益,右副承旨李章五,今日不爲仕進,竝卽牌招,何如?傳曰,允。
弘文館啓曰,修撰尹致賢,卽爲牌招察任,何如?傳曰,允。
義禁府啓曰,永興府使任百秀,德源府使吳宅善,拿問定罪事傳旨,啓下矣。任百秀·吳宅善俱在任所,吳宅善,依例發遣府羅將拿來,任百秀,發遣府書吏,差兼官後拿來,何如?傳曰,待待命拿囚。
以左副承旨李承益牌不進罷職傳旨,傳曰,只推。
刑曹啓曰,因兵曹草記,宗廟越墻之騎兵卞義石,移送法司照律事,允下矣。罪人卞義石,嚴刑一次後,慶尙道靑松府遠地定配所,卽爲押送之意,敢啓。傳曰,知道。
以修撰尹致賢牌不進罷職傳旨,傳曰,只推。
政院啓曰,端午帖製述人,旣已抄啓,弘文提學申錫愚,待明朝牌招,以爲出韻科次之地,何如?傳曰,允。
禁衛營啓曰,本營騎士將元棨,身病猝重,勢難察任,改差,何如?傳曰,允。
以慶尙監司曺錫雨狀啓,金海府人命渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,斯速拯得之意,廟堂分付。
甲寅四月二十八日辰時,上御熙政堂。日講入侍時,日講官金學性,參贊官趙雲卿,侍讀官李裕奭,假注書李亨會,記注官姜晢一,記事官李承游,各持詩傳第十卷,以次進伏。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲林永洙,掌令李明老,持平李能燮在外,執義·掌令一員,持平一員未差,監察茶時之意,敢啓。傳曰,知道。
又啓曰,右承旨沈承澤,今日不爲仕進,卽爲牌招,何如?傳曰,允。
備忘記,北兵使吳一善下直,長弓一張,長箭一部,片箭一部,筒兒一箇賜給。
政院啓曰,卽者義禁府都事來言,時囚罪人趙陽元·金翼培·李正烈等,當爲捧供,而判義禁徐箕淳,同義禁徐元淳在外,趙徽林有身病,只有同義禁李經在一員,不得備員開坐云,同義禁趙徽林,卽爲牌招,以爲備員開坐之地,何如?傳曰,允。在外判義禁·同義禁竝許遞,前望單子入之。
金吾堂上前望單子入之,判義禁尹定鉉,同義禁李宜翼落點。
政院啓曰,弘文提學申錫愚牌不進推考傳旨,今方捧入,而端午帖,當爲出韻科次,如是違牌,事甚未安。更爲牌招,何如?傳曰,允。
弘文館啓曰,修撰尹致賢,牌招察任,何如?傳曰,允。
兵曹口傳政事,副司果尹定善。
禮曹啓曰,卽接泰陵官員所報,則本陵陵上莎草修改後,日候調和,莎草向靑云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日當爲習射技放,而雨勢如此,不得設行之意,敢啓。傳曰,知道。
以右承旨沈承澤牌不進罷職傳旨,傳曰,只推。
政院啓曰,弘文提學申錫愚,疏批已下,卽爲牌招,何如?傳曰,允。
政院啓曰,同義禁趙徽林牌不進推考傳旨,今方捧入,而開坐命下之後,如是違牌,事甚未安。與新除授判義禁尹定鉉,同義禁李宜翼,一體牌招,以爲備員開坐之地,何如?傳曰,允。
以全羅監司鄭基世狀啓,求禮縣民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
政院啓曰,判義禁尹定鉉,同義禁李宜翼牌不進,同義禁趙徽林再牌不進推考傳旨,今方捧入,而開坐命下之後,如是違牌,事甚未安。同義禁趙徽林,所當更請牌招,而係是一日三牌,何以爲之,而判義禁尹定鉉,同義禁李宜翼,竝更牌招,何如?傳曰,待明朝一體牌招。
弘文提學申錫愚疏曰,伏以頃接銓注,臣名入於弘文提學之望,繼奉特授,洊煩召命,惝駴惶恧,直欲鑽逃而不可得。夫文苑極選也,聞望之淸峻,班資之華顯,求之古昔,惟宋之翰林學士,略相髣髴,故尙論之家,搘拄牙頰者,動引司馬光之以四六爲辭,歐陽脩·蘇軾之見用於文老慮長之後者,而若在官渝才降之日,固不必爲標揭之論,惟是目下文述之弊,不容不遴揀竝世之良才,責之以矯勵之也。顧今詞翰士命之地,宿匠鉅公,誠可謂滾滾于于,益宜妙選博學宏辭之人,從事壇坫之間,庶望將伯之助,豈可使如臣空疎者,濫汙而不矜惜乎?臣之不能文,非今日之所始判也。自頭角嶄見之時,課誦荒鈍,則家庭先輩,憂臣不能文矣。鼓篋遊庠,術藝不長,釋褐玷籍,辭采不揚,則同學儕流,薦紳先生,又譏臣矜臣之不能文矣。經席之上,周旋亦多,而啓沃無稱,蹇拙畢出,則臣之不能文,至爲淵鑑之所悉燭,而嘗所覆露者也,此固上下所共知,而臣之所自知,尤有所甚可笑,何者?六經·語·孟之文,村塾秀才,吟誦如家常茶飯者,臣則率多矇眛於字句,功令帖抗之習,場屋老師,應副以觚墨餘潤者,臣則猶未蹈襲其執或,尙何議於根据經術,型範作家,鳴國家之盛,鼓多士之譏哉?如是而盰衡自任於摛藻繪采之間,將招何如恥訕也?及至昌披益著,媸陋莫逃,雖以聖度包荒,必不能徹底揜蓋之,毋寧早賜鞶褫之爲少逾也。控實之籲,倘蒙垂察,將臣職名,亟命鐫刊,名器乍輕而旋重,物論始訝而終釋,臣得以優遊散地,永戴陶甄之洪私矣。臣無任云云。答曰,省疏具悉。卿其勿辭行公。
甲寅四月二十九日辰時,上御熙政堂。日講入侍時,日講官李鍾愚,參贊官李章五,檢討官黃鍾顯,假注書金持懋,記注官白時殷,記事官李承游,各持詩傳第十卷,以次進伏。
上在昌德宮。停常參·經筵。
藥房提調洪在喆,左承旨洪祐吉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日景慕宮夏享大祭齋戒相値,視事頉稟之意,敢啓。傳曰,知道。
又啓曰,大司憲林永洙,掌令李明老,持平李能燮在外,執義·掌令一員,持平一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而領議政金左根,右議政趙斗淳,無時急稟定事,左議政未差,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
臺諫前望單子入之,執義申佐模,掌令洪鍾雲,持平尹正求,獻納趙秉學落點。
司饔院官員,以監饍提調意啓曰,鷹師契所供日下生雉,因貢人等呼訴,曾已稟旨代封,而每自五月初一日,八月晦日至,以活鷄代封,乃是傳敎定式矣。依定式仍爲代封之意,敢啓。傳曰,知道。代封。
都摠府啓曰,副摠管柳永魯,以禁衛營中軍,今日諸將官射會監試事,晝仕出去之意,敢啓。傳曰,知道。
奎章閣啓曰,明日卽奎章閣朔奉審日次,臣進詣擧行之意,敢啓。傳曰,知道。
兵曹啓曰,今日各廳堂下武臣朔試射,臣曹有故,不得爲之之意,敢啓。傳曰,知道。
訓鍊都監啓曰,昨日本局諸將官射會時,哨官尹致哲,三技無分,依節目汰去之意,敢啓。傳曰,知道。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
以京畿監司徐左輔狀啓,進上生眞魚,節候差早,限內不得封進,惶恐待罪事,傳曰,勿待罪事,回諭。
備邊司啓曰,卽見東萊府使宋廷和狀啓,則枚擧訓別等手本,以爲關白身死告訴差倭先文頭倭,今已到館,京接慰官及差備譯官,預爲差出事,請令廟堂稟旨分付矣。關白告訴差倭接待之節,自有定規,京接慰官及差備譯官差出及禮單磨鍊,卽令該曹該院,詳考擧行,何如?傳曰,允。
刑曹啓曰,卽接江原監司吳取善文移,則金化縣徒三年定配罪人鄭寅旭,限滿云矣。取考曹上配案,則寅旭以誤捉平民隨從罪,辛亥四月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
義禁府啓目,宗廟署直長趙陽元,守門將金翼培,部將李正烈等原情云云。傳旨內辭緣,泛稱遲晩,竝只刑推得情,何如?啓除刑推議處爲良如敎。
掌令洪鍾雲,持平尹正求,獻納趙秉學等箚曰,伏以臣等自有三司合啓罪人書九停啓之命以後,憂憤結轖,歷屢日而不能自已者,誠以天討之不可以不行也,國是之不可以不嚴也。合啓之尙未蒙允,已是群情之萬萬抑鬱者,而噫此罪人,負犯何如,干係何如?丹書之名尙在,而王章未伸,白簡之討方張,而輿情愈激,是豈殿下所可撓奪而寬貸者哉?臣等忝在言責,目見非常之擧,憂憤所激,按住不得,玆敢相率聯籲。伏乞聖明,穆然遠覽,淵然深思,特收已頒之成命,以靖人心,以昭邦憲焉。取進止。省箚具悉。乃是務勝乎?不當若是,卽爲停啓。
忠淸監司沈宜冕疏曰,伏以臣於方面之任,冒據匪〈據〉,疵纇有百皆露,施劃無一得宜,惶愧轉甚,譴何是俟。果於前月,有本道水使臣徐箕淳請罷元山別將事,而臣之僨誤之罪,著矣。鎭將存革,非臣所可敢論,而設鎭之初,凡所施措,出自臣手,今其請革之意,太半是施措失宜之故,則刻印銷印,事體不輕,而緣臣謬誤,貽累朝家之政者,臣罪到此,合置何辟?惟當自訟私勘,不敢更有可否,而情雖不齊,義均共濟,則亦安以區區愚見,一言辨難乎?其所論節目中三舛事,一則能櫓軍之移作防卒事也。旣有鎭有鎭將,則不可無防卒也,若置防卒,則勢不當遠取他邑,以本島所在水營能櫓軍,則使之從便備數,該營近邑,無非沿浦,則慣水制船之民,不患不多,浦民可曰陸軍,而島民獨曰水軍乎?亦何嘗使取陸居者,責之能櫓乎?一則屯租移屬事也,旣有鎭有鎭屬,則不可無給代,若措辨給代之資,則捨此島中所收,而更取於何處乎?屯租之水營用下,旣非排朔頒料,故就其中較其緊歇,以爲酌損,顧何嘗剋削來支放之需乎?一則倉穀移付事也,旣有鎭有鎭村,則猶可以創設倉庾,況鎭下所在之還穀,安得不使鎭將照管乎?蓋此倉還,卽水營褊裨之所當糶糴者,而鎭將旣是朝廷差除,是亦官員也,視褊裨體面顯殊,以公穀出入,付之官員可乎,付之褊裨可乎?惟此措處,未敢曰愚者一得,事體事勢,果不無斟酌較量,營鎭之間,或有損益者,則受損之地,豈無愛惜之意乎?元山一島,處在水營近地,島民膏血,爲營屬之吮吸久矣。不堪其苦,轉而之他,餘存者亦皆荷擔,而拯濟奠安,若無良算,際因大僚筵奏,設置鎭將,若廩料等事,專責道臣區劃,臣不自揆度,遽然擔着,夤緣事會,兼欲矯救,招問該營吏,詳其形便,仍探該道民,悉其利害,屢回商確,妄有設施矣。蓋彼島民受病,卽是水營屬,憑公懲索,不祛此弊,無以爲矯救也。櫓軍則以島以鎭,元無加損,而使島民,可以息肩也,倉還在營在鎭,均是斂散,而特倉吏,失其染指也,屯租則斟量存拔,無損公用,而第其自太僕,移屬該營,事旣久遠,籍無考據,以臣昏謬,只認以該營所設,而煩猥是懼,果不條列陳啓,只以節目,報知籌司矣。至若管轄節制之事,事屬軍旅,未嘗有學,且非臣所干,何敢妄有論說乎?今此所陳,事旣錯誤,言近自是,尤不勝惶懍愧忸。伏乞聖慈,俯賜財察,特令廟堂,從長稟處,仍治臣僨溺職,煩屑瀆擾之罪焉。臣無任云云。答曰,省疏具悉。疏辭,令廟堂,稟處。
甲寅四月三十日辰時,上御熙政堂。日講入侍時,右議政趙斗淳,日講官洪在喆,參贊官沈承澤,檢討官尹致賢,假注書李亨會,記注官白文振,記事官李承游,各持詩傳第十卷,以次進伏。日記廳堂上金春熙,郞廳閔哲勳趙秉健。
上在昌德宮。停常參·經筵。
寅時,日有食之。
親傳香祝,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣景慕宮,奉審摘奸以來。
傳曰,東朝誕辰之月載屆,予小子岡陵之祝,年年益切,凡於飾慶之節,仰體撝謙之衷,雖不敢張大,而今十五日,自內親上表裏·致詞·箋文矣。儀節,令該曹磨鍊以入,且念斂福敷庶,厥有英廟朝盛事,當於伊日,耆老人文武科親臨試取矣。亦令京兆,自六十六歲以上,考籍收單放榜,依已例當日擧行,處所春塘臺爲之。
吏曹啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,令亦依此爲之,何如?傳曰,允。
傳曰,左副承旨·同副承旨竝許遞,前望單子入之。
承旨前望單子入之,柳興吉·金炳德落點。
傳曰,在外檢校竝減下,原任直閣李公翼,原任待敎洪淳穆,竝檢校差下。
金炳國啓曰,新除授左承旨金炳德,同副承旨柳興吉,竝卽牌招,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,原任直閣李公翼,原任待敎洪淳穆,竝檢校差下事,命下矣。竝卽牌招,推移入直,何如?傳曰,允。
以左承旨金炳德牌不進罷職傳旨,傳曰,只推。
洪祐吉啓曰,明日傳香,禮房承旨當爲齋宿,左承旨金炳德,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
傳曰,臺諫竝許遞,與未差之代,前望單子入之。
以左承旨金炳德再牌不進罷職傳旨,傳曰,只推。
承文院官員,以都提調意啓曰,日食已過,禮部回咨,依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又啓曰,院製述官趙秉魯瓜滿代,吏文學官李慶愚陞付,吏文學官有闕之代,幼學趙秉洽差下,使之付軍職,冠帶常仕,何如?傳曰,允。
訓鍊都監啓曰,昨日本局諸將官射會時,哨官崔鍾老,三技無分,依節目汰去之意,敢啓。傳曰,知道。
義禁府啓曰,通禮院假引儀鄭奎拿處事,傳旨啓下,而鄭奎係是雜技,依例移送秋曹之意,敢啓。傳曰,知道。
掌令洪致雲,持平尹正求,獻納趙秉學等箚曰,伏以臣等昨陳聯籲,竊冀繳還,及伏奉聖批下者,不惟不賜允從,至有所不敢承聞之敎,臣等惶懍靡措,繞壁不寐,實不勝憂歎之至。噫,此罪人之負犯也·干係也,前後臺章,已盡臚列,則亦嘗淵鑑所俯燭者矣。今不必更事張皇,仰煩聰聽,而夫刑政者,御世之大柄,人主不可以低昂也,言議者,擧國之公案,臺閣不得以輕重也,一有所輕重而低昂之,則其可曰王政也·公議也哉?殿下咈公議屈王政,斷欲行之,此固知大聖人包荒之德,無物不遂,而聲討之義,臣分卽然,齎憤之心,輿情攸同,今若嚴畏是懷,泯默徒事,則是虧臣分也,棄輿情也,此所以寧被瀆擾之罪,不敢爲承順之計也,玆敢申控前籲,冒干崇嚴。伏乞聖明,特加三思,亟下兪音,還寢成命,仍治臣等荐犯之罪焉。取進止。省箚具悉。洞諭之後,又復如是,全昧道理,爾等竝遞差。
甲寅五月初一日辰時,上詣仁政殿月臺。景慕宮春享大祭香祝親傳入侍時,行都承旨金炳國,左承旨洪祐吉,右承旨沈承澤,左副承旨李承益,右副承旨李章五,同副承旨趙雲卿,假注書金持懋,記注官金德興,記事官李承游,提學金炳冀,檢校直閣金德根,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房副提調金炳國進前問候訖。仍出協陽門,由肅章門,入仁政門,詣仁政殿月臺,通禮跪啓請降輿,上降輿,就褥位南向立,引儀引獻官興宣君昰應,陞詣褥位之左,通禮跪啓請跪,上跪,香室官員奉香祝,跪授祐吉,祐吉東向跪進,上受香祝,以授昰應,昰應跪受興,通禮跪啓請興,上興,通禮前導,降詣階下秪送位,西向立,昰應奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身。炳國進前奏曰,臚唱之際,做錯非細,當該引儀,所當重勘,而本院請推之外,無他可施之罰,何以爲之乎?上曰,拿處,可也。出擧條入小次,少頃,通禮跪啓請出次,上出次,通禮跪啓請乘輿,上乘輿,出仁政門,由肅章門,入協陽門,炳國請出標信解嚴,上還內,諸臣以次退出。
甲寅五月初一日辰時,上御熙政堂。日講入侍時,日講官金大根,參贊官沈承澤,侍讀官尹秉鼎,假注書金持懋,記注官金德興,記事官李承游,各持詩傳第十卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳德啓曰,左副承旨沈承澤,今日不爲仕進,卽爲牌招,何如?傳曰,允。
臺諫前望單子入之,大司諫李元會,掌令姜冕奎·黃麟淳,持平高時鴻落點。
傳曰,李書九事,特出於慈聖殿下包容之聖德,而其在承順之道,多日相持,萬萬未安。新除授臺諫,竝卽牌招,如有違牌,勿爲呼望。
備邊司啓曰,卽見慶尙監司曺錫雨狀啓,則以爲,北關穀移轉永興船一隻,到興海鳳林浦破碎,已拯各穀,爲三百九十一石,未拯各穀,爲四百二十六石零矣。地方官領運差員興海郡守李鍾俊,咸鏡道領運差員利原縣監柳冀駿,不善檢飭之罪,令攸司稟處,未拯及改量縮各穀段,固當徵捧於監官·沙格等處,而故敗旣無眞贓,分徵一款,請令廟堂,稟處矣。纔因北伯狀聞,已知運穀臭載之又爲不些,而差員分揀,未拯穀勿徵,旣有近間特施之例,今不可異同,領運差員及地方官拿處,姑令依前分揀,欠縮與未拯各穀,亦許蕩減,以示朝家優恤之意,分付道臣,何如?傳曰,允。
以左副承旨沈承澤牌不進罷職傳旨,傳曰,只推。
大司諫李元會,掌令姜冕奎·黃麟淳,持平高時鴻等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之心憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,裕賊之罪,可勝誅哉?辛酉一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶㦧,卽此一段,沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,孰不可忍也?吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末來以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之極逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可不援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊,臥死牖下,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之疏,繼以爲明證,嗚呼,尙忍言哉?一種不逞之徒,乃敢讐視我君父,必欲謀危我宗國,梟首獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕法,追奪之律,雖幸蒙允,孥戮之典,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而試之,誠未爲過當,則惟此追奪之名,雖謂之生前一律,顧其擧行,則不過是收奪告身而已,以此律施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不知權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞讓旣久,排布愈密,八字凶言,一貫串來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跽敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮?請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何恨,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀貌,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所在,忠逆之判,威勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞兇之徒,擧皆爲其羽翼,逐臭舐瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而莫不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚,蓋緣其凶焰雖死不衰,餘威歷久尙熾,根窩更有之論,指目有歸,而無敢聲討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳擩口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之容,托身於榮賊之家,而備盡謟諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩諱龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且㦧乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以探美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二拔,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠而傳說,逆龜之乙未冬悖說,亦必先他人聞知,則何不於正宗大王一副淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源委於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯之例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足夬雪神人之憤也哉?鍾一則藉其門蔭,獲霑祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至於街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋,指卯日而擧事爲期云者,莫非做作妖言,煽動人心之計,而至於第一字指擬之目,十三日至凶之說,與鍾一,一而二二而一,似此古今所無之逆,不可只施治逆之常典,适·雲已行之例,不用於此賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酌,卽此數段,已足爲諸賊之眞贓斷案,至於正月十三日凶言,卽是窮宇亘宙所未有所未聞之極逆情節,而無不參知,無不參聞,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥籍之典。噫嘻,宜學,以卑微之流,賦㦧慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於財利,敢以嘗試之計,投呈凶慘之疏,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此皆逆裕·書九輩所嘗沿襲之套語也。且以鞫招觀之,則稱煥之以君子,詡書九以名流,裕賊亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子,竝施散配之典。噫嘻痛矣,自古亂逆何限,而豈有如魯敬之凶譎奰慝蔑倫敗紀者乎?平生伎倆,無非戕人害物,晝宵營爲,無非凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之期,卽一國慶祝之會,而渠乃陰懷惎譖,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也。不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典,況其凶種餘孽,尙此假息,書所稱殄滅無遺,毋俾易種者,不施於此賊,將於何施?請追奪罪人魯敬,亟施孥戮之典。噫嘻痛矣,亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,晉鏞家夜會,鍾協處參席,互相酬酌,俱極凶㦧,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止,請謀反大逆不道知情不告罪人醇壽,亟施孥戮之典。噫嘻痛矣,宋能相之罪,可勝誅哉?狂悖之性,放縱之習,隱然自處以知禮,肆發無倫之悖說,程子易傳,謂之籠罩,小學·近思錄,稱以胡亂,廡腏儒賢,偏加訾貶,甚至備要一書,無難詆斥曰渾瀜儱侗,此誠斯文所未有之變也。昔在純廟,士論峻發,處分大定,吁,彼權敦仁,敢生伸理之計,其所爲說,節節乖當,以至幾誤邦禮,此而不明示癉別,何以衛斯文而靖世敎乎?請宋能相逸名,亟施刊削之典。噫嘻通矣,亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎,而結爲死黨,連接鳳周,而相與同室,綢繆謀議,打成一片,論災異於南山,而肆發㦧悖之說,示奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶㦧之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻痛矣,李明赫·崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,今又賊招之屢出,島會觀相之說,塞謫負來之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已掀發,惟其頑忍凶獰,抵賴不服,則尤當嚴加鞫覈,而不可遽議於傅生之科。至於鳳周,凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二二而一也,旣已承款於知情,則豈可以有貸於王法乎?又此李奎和,接肚於賊禎,連脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無類者,而元惡未伏常憲,兩賊尙逭當律,酌處之成命遽降,憤惋之輿情轉深,言之膽掉,思之骨戰,此而謂無所躬犯而容之,不足深誅而貸之,付之猶輕,不施極律,則伏莽之戒,燎原之漸,豈不大可懼大可憂哉?請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,快正典刑焉。答曰,不允。
掌令姜冕奎·黃獜淳,持平高時鴻等啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之類,潛蓄凶㦧之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只今秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。答曰,不允。
三司合啓,李書九事,停啓。
兵曹啓曰,今此春塘臺親臨耆老武科試取時科規,當爲磨鍊,而謹稽謄錄,則英廟朝耆老科,丙子年帿箭一巡一中,癸未年帿箭一中,己丑年帿箭九十步二中,年八十以上人一中,壬辰年柳葉箭五矢百步一巡一中,丙申年帿箭一中,以上試取,皆因特旨擧行矣。今番則何以爲之乎?敢稟。傳曰,貫革一百步一巡一中,柳葉箭一百步一巡一中,二技取一技磨鍊。
刑曹啓曰,景慕宮夏享大祭親傳香入侍時,行都承旨金炳國所啓,臚唱之際,做錯非細,當該引儀,所當重勘,而本院請推之外,無他可施之罰,何以爲之乎?上曰,拿處,可也。義禁府啓辭內,假引儀鄭奎拿處事,啓下,而鄭奎係是雜技,依例移送秋曹之意,敢啓。傳曰,知道事,命下矣。鄭奎依大明律不應得爲而爲之事理重者杖八十之文,決杖八十,放送之意,敢啓。傳曰,知道。
御營廳啓曰,本廳哨官李命煥,身病甚重,勢難察任,改差,何如?傳曰,允。
甲寅五月初二日辰時,上御熙政堂。日講入侍時,日講官申錫愚,參贊官金炳德,檢討官尹致賢,假注書李亨會,記注官姜晢一,記事官李承游,各持詩傳第十卷,以次進伏訖。
上在昌德宮。停常參·經筵。
金炳德啓曰,右承旨洪祐吉,左副承旨沈承澤,今日不爲仕進,竝卽牌招,何如?傳曰,允。
禮曹啓曰,傳曰,東朝誕辰之月載屆,予小子岡陵之祝,年年益切,凡於飾慶之節,仰體撝謙之衷,雖不敢張大,而今十五日,自內親上表裏·致詞·箋文矣。儀節,令該曹磨鍊以入事,命下矣。自內親上,處所以何殿磨鍊乎?敢稟。傳曰,以慈慶殿爲之。
以右承旨洪祐吉,左副承旨沈承澤牌不進罷職傳旨,傳曰,只推。
傳曰,左副承旨許遞,前望單子入之。
承旨前望單子入之,沈敬澤落點。
大司成金翊鎭疏曰,伏以臣待罪南邑,三歲于玆,徒縻厚俸,罔效寸長,居惟悚恧,何問是俟。迺者國子新命,有隕寢夢之表,攀誥怔忡,歷時日莫知攸措也。夫是職也,任虞典敎冑之責,倣周官成均之法,敎導訓迪,克贊樂育之化,作成誘掖,用致賓興之美,人材之盛衰,世道之汚隆,於是乎係焉,所以朝宗盛際,名臣碩輔之居是任盡其職者,磊落相望,傑焉可數,此固尙矣,而雖以挽近言之,據皐比之席,而矜式士林,操題品之筆,而崇黜浮雅,責任不輕,遴選必峻,此非爲一人一時侈其銜榮其身而設也,審矣。未敢知我殿下,奚取於臣,而有是謬恩也乎?念臣家世寒素,聞見不逮,材焉輪滯而翮疎,業焉矇經而瞶史,一能不稱,百拙俱集,忞忞碌碌,直四十而無聞焉耳。徒以遭際聖明,歷揚踰濫,雨露之澤,縱無遺於槎枿,塼植之功,若有偏於苦窳,每切思惟,以榮爲懼,今若加之以不衷之服,援之以易溢之器,究竟爲鍾鼓之響鶢鶋,梁軒之譏鵜鶴,則其於貽累聖簡,厚招物議何哉?參倚前衡,承當無路,玆敢略暴衷私,仰干聰聽。伏乞聖慈,俯賜鑑諒,亟遞臣大司成之任,俾幸公私,千萬至祝云云。省疏具悉。爾其勿辭察職。
甲寅五月初三日辰時,上御熙政堂。日講入侍時,日講官李鍾愚,參贊官柳興吉,侍讀官尹秉鼎,假注書金持懋,記注官白時殷,記事官李承游,各持詩傳第十卷,以次進伏訖。
上在昌德宮。停常參·經筵。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,檢校待敎金炳德,馳詣綏陵,奉審摘奸,仍留監祭,局內諸陵,一體奉審以來。
政院啓曰,開坐事,命下矣。判義禁尹定鉉,卽爲牌招,何如?傳曰,允。如有違牌,勿爲呼望。
傳曰,臺諫竝許遞,政官牌招開政。
以吏曹參議韓啓源牌不進罷職傳旨,傳曰,只推。
有政。吏批,行判書尹定鉉進,參判鄭㝡朝牌招不進,參議韓啓源牌招不進。以黃浩民爲大司憲,鄭德和爲大司諫,沈宜元爲執義,李廷斗爲司諫,洪敬燮·兪貞煥爲掌令,洪兢周·李赫準爲持平,李敎寅爲獻納,韓應淳·奇文鉉爲正言,鄭健朝爲副應敎,金炳地爲修撰,李穆淵爲藝文提學,趙昌敎爲司藝,李炳龍爲康陵令,李博祥爲監察,梁憲洙爲熙川郡守,李喆南爲省峴察訪,李榕爲利仁察訪,接慰官單韓敬源,前縣監徐鴻輔年七十一今加通政,侍從臣前正言徐衡淳本生父,移施事,承傳,故參奉李德鳳贈僕正,兵曹參判李玄緖本生曾祖考,移贈事,承傳,故通德權頤翊贈童敎,孝行卓異贈職事,承傳。再政。以李秉植爲掌樂正,李容殷爲司僕正,趙然三爲懿陵令,吳秉善爲昭顯墓守衛官,承文副正字單安致默,故學生鄭錫義贈童敎,孝行卓異贈職事,承傳。三政。以金在聲爲工曹佐郞。四政。以金學善爲掌樂主簿。五政。以趙萬兢爲漢城主簿。六政。以李羲豊爲氷庫別提。七政。以李承裕爲掌樂主簿。八政。以金炳愚爲漢城主簿。九政。以權宅夏爲司僕主簿。
兵批,判書徐念淳病,參判李玄緖差祭,參議李義俊入直進,參知李冀禎病。以金舜奎爲咸興監牧官,訓鍊判官加設單李志健,副司猛趙秉洽。
甲寅五月初四日辰時,上御熙政堂。日講入侍時,日講官金大根,參贊官李章五,檢討官黃鍾顯,假注書李亨會,記注官白文振,記事官李承游,各持詩傳第十卷,以次進伏訖。
上在昌德宮。停常參·經筵。
藥房副提調金炳國啓曰,伏未審日間,聖體若何,寢睡·水刺之節,何如?臣〈等〉率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
弘文館啓曰,新除授副應敎鄭健朝,時在忠淸道忠州地,經筵入番事緊,請斯速乘馹上來事,下諭。答曰,許遞。
又啓曰,新除授修撰金炳地,卽爲牌招察任,何如?傳曰,允。
義禁府啓目粘連,向前趙陽元·金翼培等亦,莫嚴之地,番軍踰出,而矇然失察,罪難參恕,以此照律,何如?啓依允。
又啓目粘連,向前李正烈亦,番軍派立,不能審愼,溺職之罪,在所難免,以此照律,何如?啓依允。
甲寅五月初五日辰時,上御熙政堂。日講入侍時,領府事鄭元容,日講官徐念淳,參贊官沈敬澤,侍讀官林翰洙,假注書金持懋,記注官金德興,記事官李承游,各持詩傳第十卷,以次進伏訖。上曰,史官分左右。上開卷,仍讀前受音一遍訖。念淳讀自明明魯侯,止泮水八章,仍奏釋義訖。上命授書算于念淳,上讀新受音十遍訖。上曰,文義以次奏之。缺上曰,繼講冊子,以書傳爲之,可也。元容曰,此月載屆,東朝誕辰在邇,日前伏見箋文·表裏親上之傳敎,又設耆老科,以示廣飾之意,以聖上愛日之情,祝崗之餘,覃惠施恩於一國之耆年,群情歡聳慶祝,曷有其極?臣伏聞英宗朝,以慈殷寶籌之卲,特設此科,數十年之間,屢行之矣。此是曠古之盛擧,而今人之傳頌艷稱者矣。乃今皆得以躬覩,歡聲喜氣,洋溢區宇,誠萬萬蹈忭矣。上曰,然。慶祝之餘,有此敎矣。元容曰,詩傳今講第十卷,所餘爲七八日工課矣。其間若不爲停撤,則數月前可訖矣,豈不可惜乎?又奏曰,今日是端午也。上曰,端之義,何在?元容曰,端者始也,亦正午之義也,五月五日午時,卽天中之節,自前代號爲名日,唐時侍臣,皆賜衣服,杜律亦有端午賜衣詩,楊州江心,鑄百鍊銅鏡以進,白樂天詩,有天子別有鏡,鑑古不鑑容之語矣。如蘭湯蒲釀,艾人桃符,皆是禳災之義,而又以綵絲繫臂,爲長命縷,有千萬縷祝君壽之詩,此則祈壽之義也。一年嘉節之中,惟於端午,頌其禳祈者,以此月之陽極陰生之會也,易致有災與病,而必禳禱之者也。君子於是月,淸心如齋,節嗜屛慾,使氣血和而榮衛盛,攝養之家,最爲保嗇,而初五六七日·十五六七日·二十五六七日,尤爲愼攝,此言載於壽養叢書矣。亦宜聖人之倍愼於起居飮食之節,敢此敷陳矣。上曰,所言好矣。元容曰,是月薦櫻桃於宗廟者,自西漢而始,後代薦果之禮,肇於此矣。上曰,然乎?今年則節早,櫻桃未熟矣。元容曰,時多賜櫻〈桃〉近臣之時,載於唐人詩矣。
上在昌德宮。停常參·經筵。
沈敬澤啓曰,右副承旨李章五,今日不爲仕進,卽爲牌招,何如?傳曰,允。
又啓曰,副修撰黃鍾顯,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副修撰黃鍾顯,陳疏徑出,下番闕直,事甚未安。修撰尹致賢·金炳地,副修撰鄭夔容,竝卽牌招,推移入直,何如?傳曰,允。
備邊司啓曰,卽見戶曹所報,則以爲,關白告訃,承襲告慶大差倭,非久當鱗次出來,別幅贈給接慰官私禮單,堂上差備譯官私禮單蔘價錢四萬兩,請卽區劃,以爲措辦之地矣。此是不可不急速區劃者,而京司封樁,今可無以着手處,自該曹,先爲某樣推移,以爲措備,嶺南必有賑餘各穀之可以還錄者矣。待畢賑量宜劃給,使之執錢充報之地,何如?傳曰,允。
又啓曰,卽見水原留守李鶴秀狀啓,則以爲,本府所屬安山等四邑還穀,自來不敷,排巡無路,各該邑所在南漢餉租,留庫中三千六百三十七石零,特許加分事,請令廟堂稟旨分付矣。本府加分,已成年例,所請數爻,雖不甚多,然分留法意,本不如是,筵奏防禁,事係屬耳,而旣不許於海西,則亦不可一施一否,置之,何如?傳曰,允。
御營廳啓曰,本廳哨官李命煥,身病甚重,勢難察任,改差,何如?傳曰,允。
以修撰尹致賢·金炳地,副修撰鄭夔容牌不進罷職傳旨,傳曰,只推。
義禁府照目粘連,宗廟署直長趙陽元,守門將金翼培等矣本府議啓內,莫嚴之地,番軍踰出,而曚然失察,罪難參恕,竝只以此照律罪,笞四十收贖,附過還職,私罪,奉敎依允爲旀,竝功減一等爲良如敎。
又照目粘連,部將李正烈矣本府議啓內,番軍派立,不能審愼,溺職之罪,在所難免,以此照律罪,笞五十收贖,解見任別敍,私罪,奉敎依允爲旀,功減一等爲良如敎。
副修撰黃鍾顯疏曰,云云。省疏具悉。爾其勿辭救護。
甲寅五月初六日辰時,上御熙政堂。日講,奉審閣臣同爲入侍時,日講官李㘾,參贊官洪祐吉,檢討官黃鍾顯,假注書李亨會,記注官姜晢一,記事官李承游,各持詩傳第十卷,檢校待敎李炳德,以次進伏訖。上曰,史官分左右。仍命閣臣進前,炳德進前奏曰,臣承命馳詣綏陵,陵上奉審則無頉,碑閣·丁字閣奉審則無頉,祭物·祭器·祭井看番則精潔,諸執事摘奸則無頉,仍詣健元陵,陵上奉審則無頉,碑閣·丁字閣奉審則無頉,仍詣顯陵,陵上奉審則無頉,碑閣·丁字閣奉審則無頉,仍詣穆陵,陵上奉審則無頉,碑閣·丁字閣奉審則無頉,仍詣徽陵,陵上奉審則無頉,碑閣·丁字閣奉審則無頉,仍詣崇陵,陵上奉審則無頉,碑閣·丁字閣奉審則無頉,仍詣惠陵,陵上奉審則無頉,碑閣·丁字閣奉審則無頉,仍詣元陵,陵上奉審則無頉,碑閣·丁字閣奉審則無頉,仍詣景陵,陵上奉審則無頉,碑閣·丁字閣奉審則無頉,還詣經陵,仍留監祭,將事安寧之意,敢此仰達矣。上命閣臣先退,仍命開講。
上在昌德宮。停常參·經筵。
弘文館啓曰,下番闕直,事甚未安。修撰尹致賢·金炳地,副修撰鄭夔容,旣有只推之命,竝卽牌招,推移入直,何如?傳曰,允。
兵曹啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
吏曹啓曰,全羅都事李基,以其身病,呈狀乞遞,改差,何如?傳曰,允。
以修撰尹致賢·金炳地,副修撰鄭夔容牌不進罷職傳旨,傳曰,只推。
以黃海監司金泳根狀啓,遂安等邑民家失火事,傳曰,當此農殷之時,民戶之燒燼,若是夥多,聞甚矜惻。元恤典外,別加顧助,結構奠接之方,廟堂各別措辭分付。
甲寅五月初七日辰時,上御熙政堂。日講入侍時,日講官尹致秀,參贊官柳興吉,侍讀官林翰洙,假注書金持懋,記注官白時殷,記事官李承游,各持詩傳第十卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,坡州牧使柳相夔下直,長弓一張,長箭一部,片箭一部,筒兒一箇賜給。
金德根啓曰,左副承旨洪祐吉今日不爲仕進,卽爲牌招,何如?傳曰,允。
又啓曰,三皇忌辰日,親行望拜禮,前期一日以稟事,曾有定式矣。今初十日太祖高皇帝忌辰日,親行望拜禮,何以爲之?敢稟。傳曰,遣承旨奉室奉審。
禮曹啓曰,今五月十五日大王大妃殿誕日,殿下自內親上致詞·箋文·表裏儀註,直爲書入大王大妃殿之意,敢啓。傳曰,知道。
傳曰,明日日講停。
弘文館啓曰,下番闕直,事甚未安。修撰尹致賢·金炳地,副修撰鄭夔容,旣有只推之命,竝卽牌招,黃鍾顯由限已過,一體牌招,推移入直,何如?傳曰,允。
以修撰尹致賢·金炳地,副修撰黃鍾顯·鄭夔容牌不進罷職傳旨,傳曰,只推。
甲寅五月初八日辰時,上御熙政堂。日講入侍時,日講官金學性,參贊官李章五,侍讀官林翰洙,假注書金持懋,別兼春秋李容殷,記事官李承游,各持詩傳第十卷,以次進伏訖。
上在昌德宮。停常參·經筵。
禮曹啓曰,卽接泰陵官員所報,則本陵陵上莎草改修後,日候連爲調和,莎葉漸靑云矣,敢啓。傳曰,知道。
弘文館啓曰,下番闕直,事甚未安。修撰尹致賢·金炳地,副修撰黃鍾顯·鄭夔容,旣有只推之命,竝卽牌招,推移入直,何如?傳曰,允。
兵曹啓曰,今月十五日耆老文武科,當日放榜事,命下,而武科見今各部已捧之單,自京兆考籍後,移送臣曹者,至爲八百餘人之多,嗣後追單,又不在此數,一日之內,畢試放榜,其勢末由,在前如此之時,多有前期進定之例,今亦前期擇日擧行,何如?傳曰,允。
又啓曰,因臣曹草記,耆老武科,前期進定事,命下矣。吉日,令日官李健謨追擇,則今十一日爲吉云,以此日擧行,而在前庭試時,親臨與命官,稟旨後磨鍊,曾有定式,今番則何以爲之,而處所以何處擧行乎?敢稟。傳曰,北營命官爲之。
以修撰尹致賢·金炳地,副修撰黃鍾顯·鄭夔容牌不進罷職傳旨,傳曰,只推。
承文院官員,以都提調意啓曰,卽見盛京禮部咨文出來者,以爲今年夏季統巡,五月初一日行抵靉江西岸,與本國地方官,公同會哨,若至陡壁臨江,人馬不能行走之處,准借本國船隻,請轉飭該地方官,屆期遵辦云矣。回咨依例撰出,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
上在昌德宮。停常參·經筵。
藥房提調洪在喆,副提調金炳國啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,禮房承旨,馳詣孝昌墓,奉審摘奸以來。
傳曰,戶房承旨,與禮曹堂上·戶曹郞廳,依定式馳詣宣武祠,奉審摘奸以來。
傳曰,今十五日耆老科時,諸般擧行,依英廟朝耆老庭試例爲之。
傳曰,今番耆老庭試時,時原任大臣及耆老堂上,同爲入侍。
弘文館啓曰,下番闕直,事甚未安。修撰尹致賢·金炳地,副修撰黃鍾顯·鄭夔容,旣有只推之命,竝卽牌招,推移入直,何如?傳曰,允。
備邊司啓曰,義州府尹尹行福,以其身病,呈狀乞遞矣。實病旣如此,則有難强令察任,改差,何如?傳曰,允。
備邊司薦望,以李豊翼爲義州府尹。
以黃海監司金泳根狀啓,新溪縣令金壽鉉,遭本生母喪事,傳曰,令該曹口傳差出,催促下送。
禮曹啓曰,今此大差倭宴禮單中,侍奉一人,伴從十四名,依例磨鍊,而侍奉二人,伴從十六名出來矣。贈給物種,加磨鍊上下事,分付該曹,原單子改付標以入之意,敢啓。傳曰,知道。
以修撰尹致賢·金炳地,副修撰黃鍾顯·鄭夔容牌不進罷職傳旨,傳曰,只推。
甲寅五月初十日辰時,上御熙政堂。日講入侍時,判府事朴永元,日講官洪在喆,參贊官沈敬澤,侍讀官林翰洙,假注書安致默,別兼春秋李容殷,記事官李承游,各持詩傳第十卷,以次進伏訖。上曰,史官分左右。上開卷,仍讀前受音一遍訖。在喆讀自猗歟那歟,止玄鳥一章,仍奏釋義。永元曰,商頌始講矣。篇題,使講官釋義以奏,似好矣。上可之。在喆奏釋義訖。上命授書算于在喆,上讀新受音十遍訖。在喆還納書算,缺永元曰,受命不殆之殆字,最當觀省,商之先王其德克享天心,故其受命亦不殆,後嗣王又監于先祖,克紹前烈,然後所受之命,可以長久,不然則殆也。商之三宗,爲中興之主,故周公進無逸篇,獻戒成王也,首言中宗·高宗不敢遑寧,又曰中宗享國七十五年,高宗享國五十九年,蓋謂二宗之所以享國久長,卽由於不敢遑寧也。人君欲修德,則固自不遑於寧,而下一敢字,蓋見其不得自有其身也。今我聖上,上承宗廟社稷之重,下係億兆生靈之望,顧何可一日遑寧乎?伏願念哉念哉。上捲卷,永元曰,詩經,日間將畢講,下情喜幸,以書傳繼講,已有稟定,卽當繼而始講乎?上曰,日熱則難以講讀,欲待處暑後矣。永元曰,日講儀節簡要,異於法講之繁縟,故雖盛暑,本無頉稟,況今夏至未屆,盛暑尙遠,何可以暑節之在前,而預爲停講乎?朱子勸學文曰,勿謂今日不學而有明日,勿謂今年不學而有明年,此誠格論,今日聖學,雖寸陰可惜,若自今停講,以待秋涼,則非但有一曝十寒之歎,瞻聆所及,群情豈不以爲悶鬱乎?伏願卽爲繼講,而若到劇暑,雖或乍停,乘朝夕之涼,連行召對,臣之望也。上曰,第當始講也。永元進前奏曰,近日午雖熱而朝夕則涼,聖體,若何?上曰,一樣矣。永遠曰,寢睡·水刺之節,何如?上曰,一樣矣。永元曰,大王大妃殿氣候,何如?上曰,一樣矣。永元曰,王大妃殿氣候,何如?上曰,一樣矣。永元曰,大妃殿氣候,何如?上曰,一樣矣。永元曰,中宮殿氣候,何如?上曰,安順矣。永元曰,近日進御之節,如常乎?上曰,如常矣。永元曰,伏聞瓊玉膏已爲進上,果已進御乎?上曰,姑未始服矣。永元曰,似此調理之劑,似合當於進御矣。日昨伏奉珍劑賜送,不勝感惶矣。向來御筆下賜後,臣今始登對,而榮耀感激,不可盡達,將爲私家世傳之寶,而御書詩,卽卲康節所作也,其曰天向一中分造化,一者,理也太極也,分造化者,分陰陽也,春和秋肅,卽陰陽之分,而天道之所以資生萬物也。人君體天行道,文以弛武以張,仁則如雨露之濡,義則如霜雪之嚴,是亦分造化之義也。經綸者,治絲之工,人皆有是心,心皆有經綸,如治絲者,君上御宇,亦必有如何而治國,如何而安民之經綸也,御書之拈出此句,誠極欽仰萬萬矣。上曰,其詩果好矣。上命史官就座,仍命大臣先退,又命退,諸臣以次退出。
上在昌德宮。停常參·經筵。
自前夜三更至開東,灑雨下雨,測雨器水深四分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,考官徐念淳,命官爲之。
傳曰,濟州別科御題,禮曹郞廳旣已帶去,試券收付上送之意,分付道臣,以爲斯速知委。
以黃海監司金泳根狀啓,新溪縣令金壽鉉,遭本生母喪事,傳曰,令該曹口傳差出,催促下送。
吏曹口傳政事,以鄭基聞爲新溪縣令。
傳曰,在外臺諫許遞,政官牌招開政。
政院啓曰,行吏曹判書尹定鉉,參判鄭最朝,參議韓啓源牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
吏曹啓曰,卽接禮曹移文,則因東萊府使宋廷和狀啓,今此關白身死告訃大差倭接待,京接慰官,不多日內催促下送事,允下矣。自臣曹催促,則接慰官韓敬源,時在江原道原州地云,斯速上來之意,三懸鈴知委於該道道臣處,何如?傳曰,允。
禁衛營啓曰,本營千摠金駿喜,哨官安榏,俱有身病,勢難察任,改差,何如?傳曰,允。
政院啓曰,行吏曹判書尹定鉉,參判鄭最朝,參議韓啓源再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。參判陳疏,判書所當更請牌招,而係是一日三牌,何以爲之?敢稟。傳曰,牌招。參議只推,一體牌招。
傳曰,吏曹參判疏批已下,卽爲牌招。
有政。吏批,行判書尹定鉉牌招不進,參判鄭最朝進,參議韓啓源牌招不進。
吏批啓曰,行判書尹定鉉,參議韓啓源竝牌招不進,小臣獨政未安,何以爲之?敢稟。傳曰,仍爲之。
以金鍏爲大司憲,朴來萬爲大司諫,鄭健朝爲執義,李啓善爲副應敎,南世本爲仁陵令,白聖洙爲敦寧主簿,守義州府尹單李豊翼,故郡守李和愚贈吏參例兼,故府使李觀秀贈吏議,故縣監李百源贈僕正,已上守義州府尹李豊翼三代,故學生白思復贈童敎,孝行卓異贈職事,承傳。
兵批,判書徐念淳試所進,參判李玄緖病,參議李羲俊入直進,參知李冀楨病。
吏曹參判鄭㝡朝疏曰,伏以臣樗櫟之散材也,斗筲之小器也。節次輥進,滾到宰例,何官何職,在臣不爲非濫,而今者亞銓新除,又何爲而及於臣身哉?聞命惝怳,歷屢日而莫省所以自措也。夫侍郞之職,皆所以貳長官而參曹務,則顧其爲任,不輕而重,惟天官最爲難愼,非獨通擬之與聞而已,間或有代斲之時,則其淸選要任,莫之與比也,苟非輕重於權衡之間,鑑明於甄別之際,則莫宜居之,故前輩名碩之膺是選者,輒皆逡巡却顧,不欲遽進,則臣以何才力,徒藉榮寵,恬若固有,上累則哲之政,下貽不衷之譏哉?臣於本曹,曾經三銓,亦嘗一再行政,而戒失量入,追切愧悚。今若諉以宿趼,冒擬非分,則非但名器謬玷之是懼,又況官方地望之視前尤重者乎?苟使臣稱塞其萬一,則凡所任使,夷險奚擇,而其於才不逮力難强何哉?召牌儼臨,趨膺無路,玆敢悉暴衷懇,仰瀆崇聽,伏乞聖慈,亟遞臣新授之職,以幸公私,不勝大願云云。答曰,省疏具悉。卿其勿辭行公。
甲寅五月十一日辰時,上御熙政堂。日講入侍時,日講官洪鍾應,參贊官洪祐吉,侍讀官林翰洙,假注書李玄翼,別兼春秋李容殷,記事官李承游,各持詩傳第十卷,以次進伏訖。
上在昌德宮。停常參·經筵。
傳曰,都摠管與在外摠管,竝許遞,前望單子入之。
摠管前望單子入之,都摠管姜時永,副摠管成好謙落點。
政院啓曰,新除授副摠管成好謙,方在職牒還授中,何以爲之?敢稟。傳曰,敍用。
弘文館啓曰,新除授副應敎李啓善,時在開城地,經筵入番事緊,請斯速乘馹上來事,下諭。答曰,許遞。
傳曰,自明日,日講待下敎。
李章五啓曰,行都承旨金炳國,左承旨沈敬澤,右承旨金炳德不爲仕進,左副承旨洪祐吉式暇,同副承旨柳興吉試所進,院中只有臣一人,伴直無人,右承旨所當請牌,而拘於廳規,不得請牌,何以爲之?敢稟。傳曰,牌招。
以右承旨金炳德牌不進罷職傳旨,傳曰,只推。
又啓曰,右承旨金炳德牌不進,伴直無人,左承旨沈敬澤,所當牌招,而拘於廳規,不得請牌,何以爲之?敢稟。傳曰,牌招。
以左承旨沈敬澤牌不進罷職傳旨,傳曰,只推。
備邊司啓曰,耆老武科,昨旣開場,而聞射基狹窄,僅立數帿,許多應試之人,無以趁期了當云,使之移設於訓鍊院,此雖廣慶覃惠之擧,試體則自在,毋或蕩然濫冒入格之弊事,分付試官,何如?傳曰,允。
以忠淸監司沈宜冕狀啓,沃川郡民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
甲寅五月十二日辰時,上御熙政堂。日講入侍時,日講官徐憲淳,參贊官李章五,檢討官黃鍾顯,假注書安致默,別兼春秋李容殷,記事官李承游,各持詩傳第十卷,以次進伏訖。
上在昌德宮。停常參·經筵。
政院啓曰,在前親臨庭試時,有宗宰磨鍊入侍之例,今此耆老文科試取時,何以爲之?敢稟。傳曰,入侍磨鍊。
傳曰,時原任大臣·耆堂入侍時,領敦寧同爲入侍。
司僕寺啓曰,今此耆老人文武科新恩當日放榜時,當給本寺馬,而武科只給甲乙科人,亦依例磨鍊之意,敢啓。傳曰,知道。
上在昌德宮。停常參·經筵。
藥房提調洪在喆,副提調金炳國啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,明日耆老科儒生赴擧時,不可無扶將之人,子姪中一人,許令入場。
傳曰,在外與未肅拜摠管,竝許遞,前望單子入之。
摠管前望單子入之,都摠管洪鍾英,副摠管申大膺落點。
奎章閣啓曰,明日卽奎章閣望奉審日次,而殿座相値,不得擧行之意,敢啓。傳曰,知道。
備邊司啓曰,本司有司堂上洪鍾英,除拜摠管矣。職務相妨,摠管之任,今姑許遞,何如?傳曰,允。
傳曰,摠管有闕之代,前望單子入之。
摠管前望單子入之,都摠管李敦榮落點。
傳曰,明日出宮門路,以協陽門爲之。
吏曹啓曰,卽接司僕寺牒報,則以爲,明日親臨春塘臺耆老科時,本寺正,例以進輿差備,而正有闕之代,卽速變通,以爲及時擧行之地云,司僕正未差之代,口傳備擬以入之意,敢啓。傳曰,知道。
吏曹口傳政事,以金炳地爲司僕正。
以黃海監司金泳根狀啓,黃州牧民家失火事,傳曰,聞甚驚慘,元恤典外,別加顧助,結構奠接之意,廟堂措辭分付。
上在昌德宮。停常參·經筵。
大王大妃殿誕日,大殿·王大妃殿·大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。大王大妃殿,內閣·政院·玉堂·朝廷二品以上·六曹堂上單子問安。答曰,知道。
政院啓曰,備邊司郞廳來言,今日賓廳日次,而誕日問安相値,不得來會云矣,敢啓。傳曰,知道。
政院啓曰,卽者兵曹郞廳來言,今日殿座時,別侍衛不可不備,而判書徐念淳,以耆老武科命官,榜目未及修正,不得擧行云,何以爲之?敢稟。傳曰,次堂擧行。
傳曰,輕囚放釋。
禮曹啓曰,今此大王大妃殿誕日,諸道所封賀箋中,豐川府使白胤洙,肅川府使吳晉泳,順川郡守廉宗秀,慶源府使李敎俊,厚州府使李鶴周,雖非應封官,俱以別軍職封進矣。一體看審捧入,而會寧府使具鏘和,纔已坐罷,依前例不爲捧入之意,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
以司謁口傳下敎曰,時原任大臣·耆老堂上·時原任閣臣·承史·別雲劍·兵摠府堂上·讀券官以下從陞諸臣,賡進。
傳曰,新恩政事,當日爲之。
傳曰,耆老堂上妻衣帛,令該曹照例輸送。
傳曰,還宮當自內爲之矣,該房知悉。
柳興吉啓曰,臣興吉,敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則罪人五十三名,係是輕囚,故竝依傳敎放送之意,敢啓。傳曰,知道。
有政。吏批,行判書尹定鉉進,參判鄭㝡朝,參議韓啓源竝牌招不進。以成載球爲副應敎,尹定善爲修撰,梁成鎭爲長陵令,趙大榮爲司宰主簿,奉常副奉事單尹致琮,前郡守徐膺淳,文科甲科第一人,金台鉉乙科第一人,已上今加通政,新及第朴升源,文科乙科第二人,今超通政,已上加資事,承傳,戶曹正郞鄭始容今加通政,登科前資窮,準職依法典陞堂上。
兵批。判書徐念淳病,參判李玄緖病,參議李羲俊入直進,參知李冀楨病。僉知加設單徐膺淳·金台鉉·朴升源,五衛將加設單沈徽泰·金命源·李碩淵·林魯膺·許戅·南濟和。
甲寅五月十五日巽時,上詣春塘臺。親臨耆老庭試文科試取·文武科放榜入侍時,行都承旨金炳國,左承旨沈敬澤,右承旨金炳德,左副承旨洪祐吉,右副承旨李章五,同副承旨柳興吉,記事官金勉根·成彝鎬,缺提學金炳冀,檢校直閣李公翼·金炳㴤,檢校待敎洪淳穆·李容殷,以次侍立,時至,通禮跪啓請外辦,上具翼善冠·衮龍袍,乘輿出宣化門,藥房提調洪在喆,副提調金炳國進前問候訖。仍出協陽門,由建陽門·靑陽門,詣春塘臺,通禮跪啓請降輿,上降輿陞座,炳國讀奏入門單子訖。奏曰,試官中從陞人,使之下去,一體行禮乎?上可之。讀券官金學性·洪在喆·徐有薰·洪鍾應·金大根·申錫雨·徐戴淳·鄭㝡朝·洪說謨·李鍾愚·李寅皐·李明迪,對讀官沈承澤·韓啓源·趙然興·金炳雲·金世均·李寅夔·金炳學·李秉文·金德根·洪鍾序·趙在應·權應夔·金炳地·洪奭鍾·尹正求·李載元·南鍾順·徐衡淳·洪兢周·趙秉協行四拜禮,以次就位。上命試官進前,仍命書賦題如岡如陵,限申時,學性跪書讀奏,秉協奉出懸題訖。上曰,卽聞武擧子,多有追後上來,未及赴試云,令禁將試取,處所以丹楓亭爲之,仍命試官權退。少頃,上命考試,又命今番耆老文科,取六人,仍命科次,秉協進前讀奏第一張訖。學性書等,炳國坼封,讀奏封內訖。仍隨榜呼名,炳國請出標信開門,儒生出送訖。上命書傳敎曰,文科居首人徐膺淳賜樂。又命書傳敎曰,日勢已晩,昨日武科入格人,今日放榜,今日入格人,明日自政院,賜花紅牌頒給。又命書傳敎曰,日勢已晩,武科甲乙人紅牌賜花,當親臨頒給,其餘則自政院,兵判眼同頒賜。又命書傳敎曰,文武甲乙科人,竝加資,今日政,僉知五衛將加設單付。通禮跪啓禮畢,上入小次,少頃,通禮跪啓請外辦,上改具遠遊冠·絳紗袍,出次陞座,通禮跪啓請執圭,上執圭。炳國曰,文武擧人行禮次,請出標信,把門甲士處祗受,何如?又奏曰,侍衛從陞中率榜人,使之下去行禮乎?上可之。贊儀唱四拜,文武擧人行四拜禮,炳國·敬澤,進當座前,跪啓放榜,分左右出,執事者各二人,對擧文武科榜案隨之。炳國·敬澤取榜,授放榜官,放榜官各唱文武科第一名訖。執事者各置榜於案上,文武擧人行四拜禮,炳國·敬澤又跪啓請頒牌,分左右出,執事者各對擧文武科紅牌案隨之,炳國·敬澤取紅牌函,授吏兵曹正郞,文武擧人跪,各以紅牌分賜,仍頒花宣醞,文武擧人行四拜禮,代致詞官進當座前,跪讀致詞訖。贊儀唱四拜,宗親·文武百官行四拜禮,通禮跪啓禮畢,又跪啓請釋圭,上釋圭。命書傳敎曰,還宮當自內爲之矣,該房知悉。炳國請出標信解嚴,上還內,諸臣以次退出。
上在昌德宮。停常參·經筵。
傳曰,吏曹參判有闕之代,前望單子入之。
吏曹參判前望單子入之,申錫愚落點。
弘文館啓曰,新除授副應敎成載球,修撰尹定善,竝卽牌招察任,何如?傳曰,允。
兵曹啓曰,考見耆老武科北營試取及丹楓亭試取榜目,則劉彝源·金柱天,兩次試取,俱爲入格,鄭德孫則北營試取時,疊單冒赴,金聖銀則丹楓亭試取時,疊單冒赴,俱爲入格,上項四人入格,竝請勿施,允合試體,而第伏念今此設科,寔出於優老廣慶之擧,而耆老之昏謬顚錯,有不可責之以常例,宜有區別之道,前後入格中初入格,及一日疊單子中初入格,則竝爲施行,後入格一竝勿施,原榜目中付標以入,丙科數爻,亦爲釐正以入,而勿施之紅牌,令政院爻周,何如?傳曰,允。
以忠淸監司沈宜冕狀啓,槐山郡民家失火事,傳曰,當此農殷之節,民家燒燼,若是夥多,聞甚矜惻。元恤典外,別加顧助,結構奠接之方,廟堂措辭分付。
吏曹參判鄭㝡朝疏曰,伏以臣於見職,豈有一分堪承之望,而始也義分是懼,不敢俟屨,終又事會所湊,仍爲代斲,居然月已易矣。宿祟不伏於水土,久據有妨於賢路,政擬陳章乞解,而昨値東朝誕辰,廣慶覃惠,聖孝冞光,臨軒試士,耆耇齊揚,此誠國朝罕有之擧,跛躄皆起,與覩爲榮,臣果力疾赴班,竟晷攢祝於歡聲喜氣之中,而及夫公退之後,眩暈忽加,肢體麻木,頑痰阻喉,食飮全却,達宵叫苦,無以按住,雜試藥餌,未見動靜,時日之內,恐無彈束之望,而職名未缷,如添一病,玆不得不冒入文字,實暴衷懇。伏乞聖慈,俯垂鑑諒,亟遞臣少宰之銜,俾重任無曠,私分獲安焉。答曰,省疏具悉。所請依施。
上在昌德宮。停常參·經筵。
都摠府啓曰,今日入直內三廳武兼武軍及軍兵等,中日習射技放,請出標信。傳曰,知道。
政院啓曰,摠戎使李熙炯,以北漢行宮奉審事,今日出去矣。兼帶左邊捕盜大將命召及大將牌·傳令牌,何以爲之,而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察,仍佩往來。
又啓曰,左邊捕盜大將,他邊大將兼察事,命下矣。兼察左邊捕盜大將柳相弼,卽爲牌招,聽傳敎,何如?傳曰,允。
傳曰,領府事入侍。
傳曰,領府事鄭元容,進詣肇慶廟·慶基殿奉審後,狀聞。
傳曰,左承旨·右承旨·右副承旨·同副承旨竝許遞,前望單子入之。
承旨前望單子入之,李裕膺·沈敦永·權應夔·宋謙洙落點。
柳興吉啓曰,新除授承旨沈敦永,方在罷職中,何以爲之?敢稟。傳曰,敍用。
又啓曰,行都承旨金炳國,左副承旨洪祐吉,竝卽牌招,何如?傳曰,允。
又啓曰,新除授左承旨沈敦永,右承旨李裕膺,右副承旨權應夔,同副承旨宋謙洙,竝卽牌招,何如?傳曰,允。
以左承旨沈敦永,右承旨李裕膺,左副承旨洪祐吉牌不進罷職傳旨,傳曰,只推。
兵曹啓曰,今番耆老武科放榜之後,京居金景燁·李萬錫,振威居李東麟等三人,來到臣曹,謂以入格之人,未受花牌云,故詳査其委折,則果已入格,而初未受牌矣。頒給之際,侵夜紛雜,以致換面冒受,竟使當者失牌,臣曹不能照察之失,固不勝惶恐,而在前似此失牌之人,有追書安寶頒給之例,上項三人之紅牌,亦令追書安寶,卽爲頒給,分授頒牌之將校,令各該營嚴治懲礪,已失之紅牌,令左右捕廳,別般譏詗,期於捉得之意,分付,何如?傳曰,允。
刑曹啓曰,今四月二十五日藥房入診,大臣·備局堂上引見入侍時,右議政趙斗淳所啓,赦者,小人所幸也,故言治者不言赦,況年來慶會,屢有霈施,今何可復議疏決,適滋倖希之習,而近聞秋曹配案,則七道徒流,爲一千六百餘名之多,禁府所管罪謫,又在此數之外矣。到處滿十,新犯則殆無編遣之所,且殘戶之輪供糧資,主客俱困,窮春事勢,在所當念,夫律至徒流,罪在罔赦,固不當以此爲拘,或忽典憲,至於犯分犯逋,尤不可闊狹,而昔在純廟丙戌·壬辰,先朝壬寅,或因特敎及相臣所奏,屢行酌放之擧,皆時輕時重,各有經權,今亦斟量情犯,付籤以入,仰請處分,恐合繼述之美,故敢此仰達矣。上曰,所陳甚好,秋堂就議大臣,詳考配案,分輕重付籤以入可也事,命下矣。謹依傳敎,就議大臣,詳考配案,參互丙戌以後已行之例,罪名稍重者外,竝爲付標,私掘配囚,則旣有年前大臣筵稟定式,而疏決異於赦令,故只以到配年條之爲三年者爲限,一掘兩三塚情理絶悖者,與犯分之事係深重犯逋,則無論多寡,竝不擧論,殺獄酌處,考閱本獄之情犯,限以十年以上,汚人名節致命,威逼自裁七年以上,殺獄原謀及干連五年以上,參閱所坐之輕重,到配之久近,各於配案,付籤以入,恭俟上裁,至如因傳敎散配之忠淸道一名,全羅道三名,慶尙道一名,咸鏡道一名,配案初無罪目,放仍間無以參考擬議,依已例另具別錄,列名書入,而今此關西春等徒流配案中已蒙放者,混錄修上,不無不審之失,該道臣推考,何如?傳曰,允。付籤人竝放送。
甲寅五月十七日卯時,上御熙政堂。領府事入侍時,同副承旨柳興吉,假注書權炫,記事官朴道彬·李承游,領府事鄭元容,以次進伏訖。上曰,史官分左右。仍命大臣進前。元容曰,朝涼午熱,是爲麥秋節候,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。大妃殿氣候,何如?上曰,一樣矣。中宮殿氣候,何如?上曰,安順矣。上曰,再昨日,想侵暮退公矣。元容曰,躬逢盛會,獲覩罕有之擧,武單過二千,儒券爲千五百,黃髮鮐背,傴僂扶杖,遍滿於闕門內外,壽星所照,人多高年,此是慶賀之事,而諸老人攢手歡頌曰,今日遭逢,皆我東朝殿下恩德,願將諸老年齡,獻祝於東朝殿下,歡聲喜色,可致祥瑞矣。東朝寶籌益卲,千秋慶節,每年益加慶祝矣。上曰,予心慶祝,言不可盡形,豈有如此歡樂之事乎?群情亦然矣。元容曰,上下同慶,歡情歷日愈深矣。上曰,今日下直,將向全州乎?元容曰,臣厚被國恩,迷息猥忝藩任,屢請臣就養,今將下往,而將離城闕,不勝戀結之忱矣。上曰,沿路民弊,隨聞察飭,如可矯救,則亦爲奏請爲好,此是大臣當爲之事也。元容曰,古例,近臣自外還〈到〉,則輒奏民事,況大官乎?臣當隨聞仰達矣。上曰,今日將發行乎?元容曰,欲宿始興,廿二日可抵全州矣。上曰,全州廟殿,當有奉審之禮矣。元容曰,慶基殿重建,今爲五回甲年紀重屆,今年奉審,尤合於禮矣。上命書傳敎曰,領府事,進詣肇慶廟·慶基殿,奉審後狀聞。仍敎曰,予之爲民之心,不可一刻相忘,此非徒言,果出眞情,在上之人,豈不可念念於民事乎?守令臨民之官也,若或有不能堪職者,大臣隨聞嚴飭,而其中貪墨不法者,卽爲論列狀聞,以爲勘處之地,可也。元容曰,殿下爲民至誠,臣等豈不仰認乎?曾見北道陵殿奉審大臣,論奏守令矣。臣於反面之日,當爲仰奏矣。遐民若聞聖敎,則豈不感頌恩德乎?臣如對守令,則當頌傳聖敎,守令亦豈敢恣行不法乎?殿下以安民二字,書揭殿楣,常目在心,願推此心,施於政令,而政本在學,又其本保嗇聖躬也。一年之內,夏節尤難攝養,衣服飮食之節,易思輕淸生冷,而此皆受損於不知之中,伏望常加保嗇焉。詩經已爲訖工,將始尙書矣。比詩經,似難讀,而熟之則記誦勝於他書,且帝王之治法政謨,皆載於此,伏願從近開講焉,行文製作,本不外於六經,而且補以歷代事蹟,則不難作文矣。上曰,書傳,近日自內始讀,先爲稍熟,然後卽欲開講矣。行文,亦當次次試製矣。又敎曰,欲於何間上來乎?見今午熱如此,還行則易致過夏矣。元容曰,戀結之忱,不欲久離,而如値潦炎,勢將待秋涼矣。上曰,遠路平安作行,是所望也。元容曰,軫念如此,不勝惶感矣。上命大臣就座,仍命史官就座,又命退,諸臣以次退出。
上在昌德宮。停常參·經筵。
傳曰,檢校待敎金炳德,馳詣顯隆園,奉審摘奸,仍留監祭,建陵·華寧殿,一體奉審以來。
備邊司啓曰,亢旱跨朔,雨意尙邈,今年節序,雖曰差晩,念及農情,實爲悶渴,夏至前有難遲待,祈雨祭不卜日設行之意知委,此時曠官,委屬可念,上京守令,竝不多日內催促下送,何如?傳曰,允。
禮曹,初次祈雨祭不卜日,今二十日三角山·木覓山·漢江,遣堂下三品官,虔誠設行事,知委,何如?啓依所啓施行爲良如敎。
李裕膺啓曰,明日傳香,禮房承旨當爲齋宿,左承旨沈敦永,所當牌招,而拘於廳規,不得請牌,何以爲之?敢稟。傳曰,牌招。
傳曰,發遣吏郞,諸執事淸齋與否,摘奸以來。
訓鍊都監啓曰,本局別將韓元植,身病猝重,勢難察任,改差,何如?傳曰,允。
又啓曰,今番放榜時,分授頒牌將校,令各駭營,嚴治懲勵事,自兵曹草記,允下矣。本局旗牌官白虎吉等三人,嚴棍懲勵之意,敢啓。傳曰,知道。
禁衛營啓曰,今番放榜時,分授頒牌之將校,令各該營,嚴治懲勵事,自兵曹草記,蒙允矣。本營別武士盧仁赫,嚴棍二十度,懲勵之意,敢啓。傳曰,知道。
御營廳啓曰,今番放榜時,分授頒牌之將校,令各該營,嚴治懲勵事,自兵曹草記,蒙允矣。本廳別武士金元英,嚴棍二十度,懲勵之意,敢啓。傳曰,知道。
刑曹啓曰,謹因傳敎,就議大臣,詳考配案,參互丙戌以後已行之例,罪名稍重者外,雜犯諸罪人,參閱所坐之輕重,到配之久近,各於配案,付籤以入,恭俟上栽事草記,傳曰,付籤人竝放送事,命下矣。忠淸道徒年秩唐津金二守等四十三人,充軍秩德山趙文玉等二人,不限年秩全義南宮鋎等六人,流三千里秩牙山韓威烈等三十三人,減死秩懷德韓已元等三人,全羅道徒年秩和順具玉等二十七人,充軍秩礪山朴同伊等二人,不限年秩康津金允吉等二十六人,流三千里秩任實張鶴雲等八十人,減死秩珍島吳戒坤等九人,爲奴秩興陽安長福,慶尙道徒年秩善山安聖敎等七人,充軍秩咸陽韓所回,不限年秩鎭海金巨福等十二人,流三千里秩盈德柳得燁等四十七人,減死秩晉州辛永兼等七人,江原道徒年秩楊口金仁基等五十一人,充軍秩狼川權孟周,不限年秩春川宋光彦等九人,流三千里秩襄陽奴大先等四十人,減死秩三陟朴東已,黃海道徒年秩瑞興金光秀等十九人,充軍秩長連金世弼等五人,不限年秩谷山金庚申同等七人,流三千里秩松禾鄭世彦等三十八人,減死秩長淵金正浩等二人,平安道徒年秩龍崗崔萬北等二人,充軍秩碧潼全萬吉等二人,不限年秩渭原趙成祿等十人,流三千里秩渭原朴先玉等二十八人,爲奴秩碧潼金卜元,咸鏡道徒年秩永興李日燁等三人,不限年秩茂山鄭義孫等六人,流三千里秩定平奴德祿等四十三人,減死秩會寧金啓淵等二人,竝放送之意,分付各該道臣處,何如?傳曰,允。
左承旨沈敦永疏曰,伏以臣於屛伏訟愆之中,忽伏奉銀臺除旨,恩敍繼降,召牌儼臨,臣誠悸慄震駴,靡所容措。臣於月昨,冒忝國子之任,以月食再救事,陳章自劾,恭俟嚴誅,及伏承批旨下者,聖度包容,罰止問備,臣反以罪倖逭,轉益惶隘,歷屢日而不知所圖。伊後揆奏,猶加原恕,以不能察飭,只請罷職而止,嗚呼,明王克謹天戒,臣人克有常憲,其或不恭,邦有常憲,臣昏謬疎闇,旣不能先事詳審,又不能齎誠奔走,至犯先時之戒,致此褻瀆之擧,律以邦憲,非輕伊重,乃反適輕,則臣尙當律之未勘耳,顧何敢以乍經簿勘,晏然自恕,爲冒沒承膺之計也哉?恩雖切於記簪,怵猶深於僨事,玆敢短章自列,仰瀆崇嚴。伏乞聖明,俯垂鑑諒,將臣職名,亟賜鐫斥,更議臣當被之律,俾朝綱嚴而微分安焉,千萬幸甚。臣無任云云。省疏具悉。往事何必追提?爾其勿辭察職。
上在昌德宮。停常參·經筵。
沈敦永啓曰,左副承旨洪祐吉,今日不爲仕進,卽爲牌招,何如?傳曰,允。
傳曰,禮房承旨,馳詣受香諸處,奉審摘奸以來。
禮曹啓曰,卽接泰陵官員所報,則本陵陵上莎草修改後,連因日候調和,莎葉靑茂,着根無慮云矣,敢啓。傳曰,知道。
又啓曰,卽接平安監司李景在移文,則以爲,嘉山郡鄕校聖殿頹圮處修改時,告由移還安祭香祝,自本曹啓稟下送云矣。嘉山郡鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
備邊司啓曰,頃因嶺伯狀啓,以北關移運穀致敗事,領運差員利原縣監柳冀駿,不善檢飭之罪,已有所稟覆分揀,而又因北伯稟啓,金吾按例請拿矣。兩道請勘,俱係公格,而一事再擧,有欠妥當,原草記勿施,以依前分揀之意,分付,何如?傳曰,允。
以慶尙監司曺錫雨狀啓,進上生竹筍,節序差早,限內不得封進,惶恐待罪事,傳曰,勿待罪事,回諭。
上在昌德宮。停常參·經筵。
藥房提調洪在喆,副提調金炳國啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
禮曹,來七月初三日,行宗廟·永寧殿秋享大祭香祝,親傳,取稟。奉敎敬依。
傳曰,呈告法司堂上許遞,政官牌招開政。
傳曰,右承旨·左副承旨許遞,前望單子入之。
承旨前望單子入之,兪錫煥·李貞夏落點。
傳曰,吏曹參議有闕之代,前望單子入之。
吏曹參議前望單子入之,洪遠燮落點。
傳曰,未肅拜摠管許遞,今日政差出。
傳曰,自明日,日講爲之。
權應夔啓曰,新除授右副承旨兪錫煥,同副承旨李貞夏,竝卽牌招,何如?傳曰,允。
政院啓曰,行吏曹判書尹定鉉,參判申錫愚,參議洪遠燮牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
吏曹啓曰,文川郡守李行翼呈狀內,矣身以省掃事受由,今始上來,不入於日前促敎中,而身病猝重,萬無還任之望云,身病旣如是,則有難强令還任,文川郡守李行翼,罷黜,何如?傳曰,允。
兵曹啓曰,宣傳〈官〉申命洪·申命澈·李敏庠,五衛將金邦漢·金東勳·朴良弼·張集珪,俱以病難供職,呈狀乞遞,竝改差,何如?傳曰,允。
備邊司啓曰,旣見慶尙監司曺錫雨狀啓,則以爲,北關移轉穀蔚山區劃田米四百八十餘石所載船一隻,到長鬐縣挾西津致敗,而領運差員興海郡守李鍾俊,已爲傳授該縣監韓弘一,無弊護送,而還到逢破,果非所料,則差員與該倅論罪,竝姑安徐,至於船主沙格輩之不善檢飭,致此臭載,極爲痛駭,自本營照法勘處,而未拯穀分徵沙格,請令廟堂稟處矣。道內分劃時,又有此沈穀,誠爲可惜,而臭載旣在大洋,分徵已有停免,今不可以全穀未拯,徵捧沙格,此亦依前蠲蕩,以示一體優恤之意,分付,何如?傳曰,允。
政院啓曰,行吏曹判書尹定鉉,參判申錫雨,參議洪遠燮牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,待明朝一體牌招。
吏曹參議韓啓源疏曰,伏以臣以輇才謏聞,冒據匪據,猥拱情實,未有恩諒,黽勉率職,已數月于玆,而間嘗代斲,無一稱塞,只見其疵纇百出,惟有早自缷退,僥倖毋犯大何,爲一分不報之報焉耳。且臣之偏母,素患積聚,寧日恒鮮,沈淹床褥,便成癃老,近因朝晝之候,涼燠不調,舊祟新證,迭相侵牟,痰火升而眩暈發作,胃土虛而食飮阻却,眞元澌綴,轉側須人,藥餌調護,難期時日間收效,臣方左右扶將,刀圭是事,陳就供職,斷無其望,雖閒漫職司,不宜緣臣瘝曠,況選曹參佐之職,爲任最要,豈容玩暍時月,重速虛縻誤僨之譏也哉?玆敢略暴衷私,仰瀆崇嚴。伏乞念公器之不可久褻,悶臣情之諒非獲已,亟遞臣吏曹參議之任,俾公私兩便,不勝大願。臣無任云云。省疏具悉。所請依施。
上在昌德宮。停常參·經筵。
傳曰,知申外不爲仕進承旨,竝許遞,前望單子入之。
承旨前望單子入之,韓兢人·李承益·趙雲卿落點。
禮曹,再次祈雨祭不卜日,今二十三日龍山江·楮子島,依例遣宰臣虔誠設行事,知委,何如?啓依所啓施行爲良如敎。
權應夔啓曰,新除授左副承旨李承益,同副承旨趙雲卿,竝卽牌招,何如?傳曰,允。
又啓曰,明日傳香,禮房承旨當爲齋宿,新除授行左承旨韓兢人,所當牌招,而拘於廳規,不得請牌,何以爲之?敢稟。傳曰,牌招。
又啓曰,行吏曹判書尹定鉉,參判申錫愚牌不進推考傳旨,今方捧入,而開政命下之後,如是違牌,事甚未安。參判〈脫〉,參議洪遠燮陳疏,判書更爲牌招,何如?傳曰,允。參判·參議疏批已下,卽爲牌招。
以左副承旨李承益牌不進罷職傳旨,傳曰,只推。
傳曰,奉審閣臣入侍。
傳曰,發遣吏郞,諸執事淸齋與否,摘奸以來。
有政。吏批,行判書尹定鉉牌招不進,參判申錫愚進,參議洪遠燮式暇。
吏批啓曰,行判書尹定鉉牌招不進,參議洪遠燮式暇,小臣獨政未安,何以爲之?敢稟。傳曰,仍爲之。
以徐膺淳爲刑曹參議,李根榮爲戶曹正郞,馬駿八爲齊陵令,許雋爲典籍,具源祚爲司導主簿,李鼎基爲引儀,洪莘謨爲文川郡守,學錄單金奭南。再政。以鄭義觀爲慶基殿令,宋敏秀爲順懷墓守衛官,柳承根爲懷德縣監,學諭單金履奎。三政。以李大升爲章陵令,申錫年爲廣興奉事。四政。以李彙重爲監役。五政。以洪九燮爲假監役。
兵批,判書徐念淳進,參判李玄緖呈辭,參議李羲俊入直,參知李冀楨病。以永平君昱爲副摠管,徐戴淳爲同知,鄭始容爲僉知,柳相赫·趙義純·洪永錫爲宣傳官,徐鴻輔·柳東雨·崔命根·安義錫·禹昌均爲五衛將,李南輯爲訓鍊僉正,徐光赫爲守門將,僉知加設單申命澈·沈徽泰·金命源·李碩淵,副司果單文翼一。再政。以李東鉉爲宣傳官,僉知單林魯膺·許戇·南濟和,都摠管單永平君昱。三政。以尹善交爲訓鍊僉正,僉知單徐鴻輔·柳東雨·崔命根。四政。以具載麟爲都摠都事,僉知單安義錫·禹昌均。五政。以李志華爲訓鍊主簿。
以平安監司李景在狀啓,龜城府民家失火事,傳曰,聞極驚慘,元恤典外,別加顧助,趁卽結構奠接之意,廟堂措辭分付。
吏曹參判申錫愚疏曰,伏以臣才疎識謏,百無一能,揣量拙分,自甘散地,洪造盛眷,一往斯偏,亞銓新除,有隕自天,臣中夜承命,蹶起彷徨,始而惝惑乎則哲之遺照,繼而歎惜於名器之受玷,歷時日而莫究其由。竊念殿下臨御以來,凡有大小差除,莫不克愼克審,量材而授任,有化工之賦物,聖門之敎人,咸使隨形而寓理,因材而篤誨也。今於如臣無肖,不揆人職之稱否,今日授一美官,明日選一顯列,有若數器兼才,無適不當者然,此臣所以惝惑也。文昌首曹,素號淸要,小宰爲職,寔司贊決,自非蘇晉·齊瀚之標望,莫能副其選。況以弘文學士,兼管天官侍郞,有王劇之雋才通識,然後方允一世之公議,如無數公之能,而欲爲數子之役,其不招物評而興官箴者,幾稀矣,此臣所以歎惜也。臣孤陋寡與,跧伏深巷,榮塗華貫,寢夢不到,銓席末議,曾或與聞,殆如過境雲煙,都不存心目間,尙何論資格之嫺澁,代斲之工拙,以擬今日之所藉手哉?若使强顔出膺,揚揚職次,究竟僨敗,將貽害於何地也,則哲之累,名器之玷,皆由臣而致之,亦不可自委一己之私,有弭其憂者矣。左右思忖,惶悸未措,政牌儼臨,憫隘轉甚,略控衷懇,仰瀆聰聽。伏乞聖上,將臣新授吏曹參判之銜,劃賜鐫改,庶使朝野,咸知聖明用人,不差權衡,而名選之重,當所愼惜,賤諒之微,亦蒙曲遂,豈不誠公私大幸也云云。答曰,省疏具悉。卿其勿辭行公。
吏曹參議洪遠燮疏曰,伏以臣庸陋湔劣,最居人下,始從蔭路,晩竊科第,循格超資,驟躐華貫,前後歷揚,罔非踰濫,每自循省,居常愧懼。忽於今者,除旨特下,以臣爲吏曹參議者,臣聞命惝怳,莫省所以自措也。夫是職也,下大夫之最峻選淸望也,佐貳天官,鑑別人物,與聞於注擬之席,可否於通塞之際,大小緊任,亦或有時而代斲,顧其爲任,豈不綦重歟?是以前輩名碩,亦皆逡巡却顧,不欲遽然承當,則況如臣無似,尤何敢恬然冒據,上而累則哲之明,下而招不衷之譏乎?臣身之畢竟狼狽,固不足恤,其於淸朝爲官擇人之政,果何如哉?且是職之通擬也,泮長爲之階,而臣於泮長,厚招人言,不敢自居,則今此見職,尤爲臣難進之一端,左右參倚,承膺無路,庚牌之下,坐犯違傲,義分全虧,冞增惶蹙,玆敢被瀝衷懇,仰瀆崇嚴。伏乞聖慈,諒臣言之非出飾讓,念名器之不可輕授,將臣見銜,亟賜鐫遞,以安私分焉云云。省疏具悉。爾其勿辭察職。
甲寅五月二十一日卯時,上御熙政堂。日講入侍時,判府事李憲球,日講官徐戴淳,參贊官權應夔,侍讀官林翰洙,假注書李基鎬,別兼春秋李容殷,記事官李承游,各持書傳第一卷,以次進伏訖。
甲寅五月二十一日申時,上御熙政堂。奉審閣臣入侍時,右承旨權應夔,假注書李基鎬,記注官金德興,記事官朴道彬,檢校待敎金炳德,以次進伏訖。上曰,史官分左右。上曰,閣臣進前。炳德進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉,還詣健陵,仍留監祭,將事安寧之意,敢此仰達矣。上曰,史官就座。仍命閣臣先退,又命退,承史以次退出。
上在昌德宮。停常參·經筵。
韓兢人啓曰,右副承旨宋謙洙,今日不爲仕進,卽爲牌招,何如?傳曰,允。
傳曰,禮房承旨,馳詣受香諸處,奉審摘奸以來。
傳曰,自明日,日講待下敎。
禮曹啓曰,卽接泰陵官員所報,則本陵曲墻左右逼近處,樹木疏拓事,謹依下敎,今月十八日辰時始役,十九日巳時畢役,而疏拓松雜木,合爲五十八株云矣。留置齋所,以爲日後修改時補用之意,分付,何如?傳曰,允。
傳曰,放逐鄕里罪人都兪和放。
以右副承旨宋謙洙牌不進罷職傳旨,傳曰,只推。
以忠淸監司沈宜冕狀啓,報恩郡民家失火事,傳曰,聞甚矜惻,元恤典外,別加顧助,趁卽結構奠接之意,廟堂措辭分付。
以黃海監司金泳根狀啓,遂安郡民家失火事,傳曰,當此農殷之節,許多民戶之燒燼,極爲驚慘,元恤典外,別加顧助,趁卽結構奠接,俾無一民失巢棲遑之弊,廟堂措辭關飭。
甲寅五月二十二日辰時,上御熙政堂。日講入侍時,日講官申錫愚,參贊官趙雲卿,檢討官尹定善,假注書南宮鉀,記注官姜晢一,記事官朴道彬,各持書傳第一卷,以次進伏訖。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
傳曰,禮房承旨,馳詣健元陵,奉審摘奸,局內諸陵,一體奉審以來。
兵曹啓曰,禁軍來秋冬等祿試射時,柳葉箭沒技人,別單書入之意,敢啓。傳曰,知道。
義禁府啓曰,放逐鄕里罪人都兪和放事,承傳啓下矣。都兪和放送之意,敢啓。傳曰,知道。
上在昌德宮。停常參·經筵。
傳曰,連擧圭璧,雨意杳然,言念民事,寢食靡甘,三次祈雨祭不卜日,再明日設行,香祝當親傳矣。雲寶劍置之,侍衛只以入直磨鍊,祭文,令文任撰進,獻官諸執事,另加擇差事,分付。
禮曹,三次祈雨祭不卜日,今二十六日南壇·雩祀壇,遣宰臣虔誠設行事,知委,何如?啓依所啓施行爲良如敎。
權應夔啓曰,明日傳香,禮房承旨當爲齋宿,行左承旨韓兢人,所當牌招,而拘於廳規,不得請牌,何以爲之?敢稟。傳曰,牌招。
傳曰,明日次對,依例來會。
傳曰,藝文提學詐遞,前望單子入之。
藝文提學前望單子入之,尹定鉉落點。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
以司謁口傳下敎曰,明日南壇淸道,中軍代行。
以慶尙監司曺錫雨狀啓,密陽府使徐有畬,暗行御史旣已封庫,爲先罷黜事。傳曰,令該曹口傳各別擇差,催促下送。
吏曹口傳政事,以鄭海尙爲密陽府使。
吏曹啓曰,淮陽都護府使李珽戶奴呈狀內,矣上典以覲親事受由,今始上京,不入於日前促敎中,而親病猝重,萬無離側還赴之望云,親病旣如是,則有難强令還任,淮陽都護府使李珽,改差,何如?傳曰,允。
兵曹啓曰,明日親傳香時,入直禁軍等,別將當爲率領侍衛,而禁軍別將鄭日永,身病猝重,不得擧行,以一番內禁衛將尹守鳳,使之兼別將擧行,何如?傳曰,允。
上在昌德宮。停常參·經筵。
親傳香祝,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
藥房都提請金左根,提調洪在喆,副提調金炳國啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿,口傳問安。答曰,知道。
備邊司啓曰,今日賓對,新差備堂金鍏·南獻敎·洪祐順·金大根,俱爲懸病,事體所在,極爲未安。令政院牌招,使之進參,何如?傳曰,允。
傳曰,禮房承旨,馳詣受香諸處,奉審摘奸以來。
傳曰,大臣·備局堂上引見。
傳曰,閑良李奎奭·李志謙,別軍職差下,竝依別薦例施行。
政院啓曰,玉堂上下番俱空,事甚未安。應敎李容殷內閣進,校理林翰洙,副校理尹秉鼎,修撰尹定善,副修撰黃鍾顯差祭,副應敎成載球,校理金世鎬,副校理李裕奭,修撰尹致賢,副修撰鄭夔容,竝卽牌招,推移入直,何如?傳曰,允。
傳曰,奉審禮堂入侍。
傳曰,發遣吏郞,諸執事淸齋與否,摘奸以來。
兵曹口傳政事,部將加設單李奎奭·李志謙。
戶曹啓曰,仁政殿重修時,前縣監金吉淳,前縣監安時赫,前五衛將孫興允,別看役差下,使之擧行,何如?傳曰,允。
漢城府啓曰,前虞候林夔鉉,招誘無賴,家設雜技,私門捧債,奪人家舍,怨聲狼藉,至登民訴,以雜技之債,奪人之家,律以法意,合施重勘,係是朝官,令該府拿處,何如?傳曰,允。
以吏曹參議洪遠燮牌不進罷職傳旨。傳曰,只推。
有政。吏批,行判書尹定鉉進,參判申錫愚,參議洪遠燮竝牌招不進。以李承裕爲溫陵令,李元會爲淮陽府使,朴齊承爲淸道郡守,新及第朴民壽今超通政,典籍許雋今加通政,已上加資事,承傳。故學生金昌道贈掌令,金處謙贈戶正,已上忠節卓異,贈職事,承傳。再政。以文擎天爲活人別提,金奭鉉爲金化縣監,承文著作單金壽侃,正字單金持懋。三政。以金學喜爲敦寧判官,申錫喜爲掌樂主簿。四政。以金載善爲引儀。
兵批,判書徐念淳病,參判李玄緖呈辭受由,參議李羲俊病,參知李冀楨入直進,僉知加設單朴民壽·許雋。
以平安監司李景在狀啓,祥原郡民家失火事。傳曰,當此農節,民家失火,聞甚矜惻,元恤典外別加顧助,結構奠接之方,廟堂措辭分付。
甲寅五月二十五日辰時,上詣仁政殿月臺。南壇·雩祀壇三次祈雨祭香祝親傳入侍時,行都承旨金炳國,行左承旨韓兢人,右承旨權應夔,左副承旨李承益,右副承旨宋謙洙,同副承旨趙雲卿,假注書李基鎬,別兼春秋李容殷,記事官朴道彬,提學金炳冀,檢校直閣金德根·金炳㴤,檢校待敎李容殷以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調洪在喆,副提調金炳國進前問候訖。仍出協陽門,由肅章門,入仁政門,詣仁政殿月臺,通禮跪啓請降輿,上降輿,就褥位南向立,引儀引南壇獻官徐元淳,雩祀壇獻官任百紸,進詣褥位之左,通禮跪啓請跪,上跪,香室官員奉香祝,跪授兢人,兢人東向跪進,上受香祝,以授元淳·百紸,元淳·百紸以次跪受興,通禮跪啓請興,上興,通禮導上,降詣階下祗送位,西向立,元淳等奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,入小次,少頃,通禮跪啓請出次,上出次,通禮跪啓請乘輿,上乘輿出仁政門,由肅章門,入協陽門,炳國請出標信解嚴,上還內,諸臣以次退出。
甲寅五月二十五日辰時,上御熙政堂。藥房入診,大臣·備局堂上引見,同爲入侍時,都提調金左根,提調洪在喆,副提調金炳國,檢敎待敎李容殷,假注書李基鎬,別兼春秋李容殷,記事官朴道彬,左副承旨李承益,領議政金左根,右議政趙斗淳,備局堂上尹定鉉·金學性·金鼎集·尹致秀·徐有薰·金箕晩·洪鍾英·徐念淳·柳相弼·李熙絅以次進伏。醫官鄭有曾·金有鼎·黃道淳·李鎭夏進伏楹外訖。上曰,史官分左右。左根進前問候訖。奏曰,醫官待令,使之入診乎?上可之。有曾等以次診候,退伏楹外,左根曰,脈候奏之。有曾等奏曰,脈候左右三部調均矣。上命醫官先退,仍命藥房先退。上曰,次對爲之。左根曰,暵旱之亢,圭璧再薦,而出日杲杲,農政轉渴,仁愛之天,豈有終始閟靳之理,而人事修於下,然後天心孚於上,所以修之之要,不出於以實心行實政也,今日國計民憂,毛髮俱病,難徧以疏擧,而先就萬化之原而言之,則講學之寒曝,未敢曰緝熙光明,諮訪之淵默,未敢曰周遍瀜洽,夫如是也,故群工緩忽,百度弛解,駸駸有治不徯志之歎,聖明於此,苟惕然反省,圖所以奮發興勵,新耳目之道,則四方風動,豈待置郵而傳也?講學所以資治也,諮訪所以求治也,不可以尋行數墨爲可能,凡遇格言至論,必思躬行而力踐,此講學之實也,不以申複繁細爲可厭,凡係品式幽隱,必思明習而暸察,此諮訪之實也,今日行一實事,明日行一實惠,眞積力久,不待强勉,則闇然日章之功,民國受其福,水旱不作,轉災爲祥,此由古及今灼著之理也,臣等無似,猥玷燮理,値此焚惔之憂,惟當顒俟斥退,少續惶恧之忱,而一段憂愛,有耿耿未敢自已者,夫責難於君,卽人臣事君之義也,儻於燕涓之中,深賜採察,則民國之幸,容有其旣也哉?上曰,圭璧再擧,靈應尙邈,言念民事,憧憧曷已?陳勉之及,誠如藥石,謹當造次服膺矣。出擧條上曰,近日日旱太甚,上下擧皆憂遑,而外間或有讌遊之人云,是豈如是之時乎?斗淳曰,聖敎及此,實是轉災爲祥之會也,今我殿下,遇災警惕,藹然誠意,溢於辭表,中外臣庶,聞此聖敎,必當感極之淚,而宸誠所感,浹洽之雨,庶可不日而致矣。凡人君弭災之道,惟在乎恐懼修省四字而已。上曰,誠然矣。斗淳曰,領相已以講學陳勉,而講學之道,若有寒曝,則難臻緝熙之域矣。今殿下,講書序已訖。夫二帝·三王爲治之經法,備載於尙書一部,尤當講明力踐,而古人之言曰,欲法堯·舜,當法祖宗,惟我國朝寶鑑·羹墻錄,亦我祖宗朝典謨也,在昔周公之以無逸進戒也,眷眷以文王爲言者,以其耳目之所逮也,今我國朝寶鑑·羹墻錄,亦聖朝之無逸也,每於淸讌之暇,頻頻進覽,則尤有益於進學矣。上曰,向於召對時,通鑑與羹墻錄,迭爲進覽,而恐未爲專一之工,故姑置之。左根曰,通鑑與羹墻錄,亦爲進覽,似好矣。上曰,外間之讌遊,雖未的知,如或有此等事,大臣須加禁飭也。在根曰,近日則無讌遊之聞,而第當察飭矣。左根曰,頃因忠淸前水使狀啓,以元山鎭事,仰請關問於本道道臣矣。知委未及下去,道臣疏本已上徹,至承稟處之命矣。蓋前水使之主當革之論,以其爲營屬失哺而然也,道臣之循朝令規畫施設,以鎭爲海防,瞭望護送,不可無主管而然也。第其節目中屯稅餘剩之移付鎭將,爲營屬最可矜之端,此則依前使水營管檢,本鎭旣處在水營咫尺之地,凡干節制,不可不受之於水使,依他道例,先自殿最,屬之該梱,如是折衷,則上官之操束,鎭將之歸屬,似不至終始紛挐,以此行會,何如?上曰,依爲之。出擧條左根曰,昨冬以潛屠之弊,草記申禁,而飭久便弛,卽近來風習之最可駭者也,今値耕耨方殷之時,尤合致意於懋農之方,而第念外道營邑之設庖,已非古規,而場村之輒許屠宰,狼藉行賣者,寧有如許事體,況年前大臣之筵奏行會,不啻嚴重,則設令其中,有防弊補害之些少利益,係是冒禁,且有朝飭,何苦掩遮顧惜,自不免角勝而弁髦乎?場巿村里之間,有肉則有酒,獄訟繁興之外,殘民之蕩産流離,未必不由於是,分憂之地,胡不念到于此哉?亟令法司,體悉操飭,無至有因此被罪之患,而八道·四都之凡其村庖場庖,毋論新舊,一竝撤去,永勿犯科之意,另爲分付,何如?上曰,依爲之。出擧條左根曰,步轎設禁,今爲十有餘年之久,設禁之初,至有朝士行遣之擧,而一向冒犯,蕩無防限,甚至裨販屠沽倡優之類,皆乘有屋之轎,名分之凌越,已極寒心,而有簾有幔,隱形匿跡,晝夜出沒,詭祕莫甚,設値有事譏詗之時,混淆閃暎,末有區別,顧其害,不但廢馬疲人耗損財費而已矣。況毋論令之便不便,設其令而莫之行,則焉用法爲也哉?自今爲始,另立科條,朝士中衆所共知老病人外,勿許乘有屋轎,士庶則竝與無屋之轎而嚴行糾禁,而如是定制之後,或有冒犯朝士,自秋曹草記請勘,婦女則罪其家長,其餘常賤,直施定配之典,而且其弊,中外同然,竝措辭行會於八道·四都,以示必禁乃已之意,分付,何如?上曰,當初設禁之後,若一遵嚴法,則豈若是蕩弛乎?所奏甚好,各別嚴禁可也。出擧條左根曰,故大司成柳崇祖,道義學問之爲斯文懿範,曾因多士聯籲,儀曹啓覆,旣贈正二品職秩矣。易名之典,自是崇奬之盛事,待日後諡望時,使之施行,何如?上曰,依爲之。出擧條左根曰,癸卯以後,魂殿忠義之蒙東班職調用承傳,而尙今未區處者,爲六人云,竊伏念朝家酬賞之典,不宜終始無實,而今於年久之後,苟欲必差,初仕則每値窠窄,又恐拖遲,若依年前慈敎特施之例,竝使之先付司果,以爲次次甄敍之道,則亦合於一視振淹之義,故敢此仰達矣。上曰,依爲之。出擧條左根曰,耆老試登科人朴民壽,年已七十矣。分館前也,故該曹不敢按例陞六,而此科與他科有異,特許六品職調用,以示優老之典恐好,故敢此仰達矣。上曰,此科異於他科,其在優老之義,不可但以陞六而止,與許雋一體加資,令該曹,僉知加設口傳單付。出擧條左根曰,守令有闕之代,政官牌招開政差出,與未下直守令,一體催促,使之不多日內下送,何如?上曰,依爲之。出擧條左根曰,仁政殿重建,爲五十年,而往往有及今繕葺處,苟不及今繕葺,歲月之久,將不免從新奏功,不可以大農費用之絀且匱,一向因循,蓋法殿事體至重,與他可已不已之役,大有不同矣。第此非朝營夕始者,凡鳩財辦材之方,爲先講究,待明春劃卽經始之意,分付,何如?上曰,依爲之。出擧條左根曰,今日特敎來會,出於悶旱求助之聖念,而差祭外行公玉堂,無一人進參,萬萬未安,竝推考,何如?上曰,依爲之。上曰,大臣就座。承益曰,諸宰奏事。定鉉等曰,無所奏矣。承益奏曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退,又命退,諸臣以次退出。
甲寅五月二十五日午時,上御熙政堂。奉審禮堂入侍時,右承旨權應夔,假注書李基鎬,別兼春秋李容殷,記事官朴道彬,禮曹判書金輔根以次進伏訖。上曰,史官分左右。仍命禮堂進前,輔根奏曰,臣於今番關北之行,有民瘼之可以仰達者矣。統言乎糶糴之弊,則無道不有,無邑不然,最是頉戶一事,實爲小民難支之瘼,蓋有戶則有還,逐戶受糶,分等排穀,法意固然,而挽近以來,强族猾民,專事圖免,一邑之中,頉還之戶,十居六七,或稱班族,或稱鄕品,或稱校院募屬,或憑藉吏鄕稧防,官屬族親,與夫京外之完文,夤緣頉免,名色不一,甚至有一洞一里,全數得頉者,此皆稍饒而有權力之類,其餘受還之戶,卽不過賤貧無勢之民,昔日大戶之所受,今爲殘戶當之,多則爲數三十石,少不下十餘石,及其收糴之際,鞭扑桁揚,從而敺之,民安得不愁苦怨咨,流離散亡也?臣行適値分糶之時,的知爲目下切骨之瘼,而所經諸邑中,咸興·永興之八九千戶,受還者無過三四千戶,至若安邊之五千戶,受還者纔爲千戶,其餘列邑,類皆如是,以臣目見,此弊之甚,無如關北,而此固不難矯革之事,令廟堂另加措辭,嚴明申飭,從今以往,逐戶分等,無使有幸免之戶,則殘民不至偏困,而庶可爲支保之一端,故敢此仰陳矣。上曰,所奏,令廟堂稟處可也。出擧條輔根曰,又有所仰達者,臣於復路之時,歷入金剛山,山之內外,有長安·表訓·神溪·楡岾四大刹,皆以巨麗殷實,聞者,邇年以來,無不凋弊,就中表訓·楡岾爲甚,而表訓爲尤甚焉,緇徒散亡,梵宇荒頹,若過幾年,勢將無寺乃已,蓋此山此寺,不可任其廢棄,故在前如此之時,自朝家特軫顧恤之念,區劃財力,使之修葺安頓,今此最殘兩寺,恐不可無施,以前日已施之澤,令廟堂從近措劃,使名山古刹,不至永廢之地似好,故敢此仰達矣。上曰,此亦令廟堂稟處可也。出擧條上曰,史官就座。仍命禮堂先退,又命退,承使以次退出。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
傳曰,禮房承旨,馳詣受香諸處,奉審摘奸以來。
兵曹啓曰,禁軍別將鄭日永,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹,以李基碩爲禁軍別將。
永明尉洪顯周疏曰,云云。答曰,省疏具悉卿懇,卿其從便往來焉。仍傳曰,此批答,遣史官傳諭。
上在昌德宮。停常參·經筵。
備忘記,慶尙左兵使李南軾下直,長弓一張,長箭一部,片箭一部,筒兒一箇賜給。
權應夔啓曰,左副承旨李承益,同副承旨趙雲卿,今日不爲仕進,竝卽牌招,何如?傳曰,允。
傳曰,圭璧已至三次,靈應去益邈然,民情遑汲之狀,若在目中,四次祈雨祭不卜日,明日受香獻官,正卿閣臣塡差,諸執事亦爲各別擇差。
禮曹啓曰,傳曰圭璧已至三次,靈應去益邈然,民情遑汲之狀,若在目中,四次祈雨祭不卜日,明日受香獻官,正卿閣臣塡差,諸執事亦爲各別擇差事命下矣。社稷·北郊四次祈雨祭不卜日,今二十九日,遣正卿閣臣,虔誠設行事,知委,何如?傳曰,允。
權應夔啓曰,明日傳香,禮房承旨當爲齋宿,行左承旨韓兢人,所當牌招,而拘於廳規,不得請牌,何以爲之?敢稟。傳曰,牌招。
備邊司啓曰,向因異樣船過去時事,地方官德源·永興兩倅,方在就囚中,而昨又見該道帥臣上送彼人書之啓下者,則永興地方,人命被傷,非但我人而已,彼人亦有致死者云,彼言若出要掩戕人之失,爲此先發恐嚇之計,則固不必責以道理,而苟或不然,實有實事,而邑牒道啓,全然諱匿,則邊情所關,大有難言之慮,時囚捧供時,以此事添問目,使之輸實,亦以此意,行關該道道臣處,從實査問,以爲酌處之地,何如?傳曰,允。
又啓曰,步轎禁令節目,書入之意,敢啓。傳曰,知道。
以左副承旨李承益牌不進罷職傳旨。傳曰,只推。
傳曰,發遣吏郞,諸執事淸齋與否,摘奸以來。
吏曹啓曰,成均館典籍楚秉悳·李應呂,俱爲受由,過限不爲上來,竝改差,何如?傳曰,允。
義禁府啓目,德源府使吳宅善,永興府使任百秀等原情云云。問目內辭緣,泛稱遲晩,所當請刑是白乎矣,吳宅善曾經宣傳官,任百秀曾經侍從,竝勿爲請刑,載在法典,竝只議處,何如?啓依允。
又啓目,鉢浦前萬戶李載浩原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,前虞候林夔憲原情云云。問目內辭緣,泛稱遲晩,所當請刑是白乎矣,曾經摠府郞勿爲請刑,載在法典,議處,何如?啓依允。
黃海道儒生李南植等疏曰,伏以,尊尙道德,褒揚節義,國家之先務,而列聖之令典也,竊惟道德文章,忠孝節義,卓爾今古者,卽麗朝門下侍中我朝贈文忠公鄭夢周一人而已,豪傑之才,不待文王而興,特立之節,可與伯夷而竝,至於事業之永世炳烺者,則學校,學校荒廢,而創立成均之館,喪禮已壞,而獨行廬墓之制,用家禮立祠堂,而祭祀之禮正,拒北虜歸義主,而春秋之法明,扶植麗朝五百年綱常,繼開本朝億萬年文明,則先儒咸以謂理學之祖也,蓋其所樹立,可以質鬼神而無疑,俟百世而不惑,是故本朝自國初,漸加褒尙,恭惟我恭定大王,以專心所事,不貳其操,贈諡文忠,作詩褒之,世宗大王,嘗對群臣敎曰,高麗之季,能爲舊君,執節不改者,獨鄭夢周也,中廟朝,遂以從祀文廟,宣廟朝敎曰,本國舊稱文獻之邦,其格致誠正之學,則罕有傳焉,自高麗鄭夢周,始倡絶學,至本朝金宏弼·鄭汝昌·趙光祖等,相繼而起,講明道義,發揮經傳,大有功於斯道,肅廟朝御製贊曰,世崇異端,獨尊孔子,扶植綱常,令名無疆,英廟朝幸行松京時,命以立碑於善竹橋殉節之所,刻以御製詩,道德精忠亘萬古,泰山高節圃隱公,圃隱卽文忠公別號也,尊信朱子之學,而經傳註解,與朱子之訓,無不脗合,故文靖公李穡嘗稱之曰,橫說豎說,無非當理,先正臣文成公李珥曰,我東方自箕子以來,仁義忠信,禮樂衣冠,以君子之國,見稱於中華,而研究性理之士,寥寥無聞,至於麗末鄭文忠,始以道學倡之,名儒繼作,盛於我朝,文正公宋時烈曰,圃隱一生,以用夏變夷爲心,至於請却虜使,然後其素心如靑天白日,又曰奮起千載之後,聿尋皇極之緖,其所以爲學,則實原於朱子之書,文正公李縡曰,先生之忠,可謂與日月爭光,而於先生,特一節爾,夫人之所以爲人者,惟理義爲大,華夷之分,儒佛之辨,至先生而辦焉,至今環東土數千里,能免爲夷狄禽獸者,是誰之賜也?猗歟列聖朝褒崇之典,諸先正贊揚之言,至矣盡矣。昔文中子曰,通也於夫子,受罔極之恩,東土之士,於鄭夢周,亦當如此,則雖家家尸祝,戶戶侑享,恐未爲過當也,是以凡於杖屨之鄕,收藏之所,建祠妥靈,而恩額表章者,非止一二,有若臨皐之院,以其懸弧之古里也,龍巖之祠,以其講學之遺址也,而惟此海州之竹川館,則尤有異焉,所謂竹川館者,卽自松京,通道于豐川皇華樓者也,蓋大明洪武年間,鄭夢周以水路朝天之行,六往六廻,每於此館,以爲駐軺之所,至今稱馭車之里,故於純廟庚午,一州多士,始就館之古基,略倣祭祀之義,粗創奉眞之宇,授首陽之薇,酌石潭之水,以備朝夕瞻依春秋香火之儀,建祠雖已日久,只爲私享,未邀恩命,衆情抑鬱,厥惟久矣。玆敢齊聲叫閽,伏乞蒙賜額之典,極知臣等萬萬無所逃於僭妄之誅,而臣等之至願苦心,則斷斷出於揚聖德於永世,賁賢躅於窮宙,不自知其冒觸至此也。第伏念鄭文忠,力主擯秦之義,身擔朝周之役,萬里鯨波,抗一葦而不憚,一心星拱,矢萬死而靡悔,臣鄕之數椽祠宇,旣非疊設,亦非創立,則恩額之闕,不特爲士林之齎鬱,亦豈非盛世之虧典乎?伏乞聖明,特許賜額,以聳兆庶之天彝,以樹萬世之風聲,千萬幸甚云云。省疏具悉。疏辭,令廟堂稟處,爾等退修學業。
甲寅五月二十七日巳時,上御熙政堂。召對入侍時,參贊官宋謙洙,檢校直閣金德根,侍讀官李裕奭,檢討官鄭夔容,假注書南宮鉀,記注官金德興,記事官朴道彬,各持通鑑第八卷,以次進伏訖。
上在昌德宮。停常參·經筵。
自開東至人定,灑雨下雨,測雨器水深二寸八分。
韓兢人啓曰,右承旨權應夔,今日不爲仕進,卽爲牌招,何如?傳曰,允。
又啓曰,四次祈雨祭,今日當爲傳香,而見今甘霈,自夜至朝,連爲注下,在前如此之時,有啓稟停止之例,何以爲之?敢稟。傳曰,停止。
以右承旨權應夔牌不進罷職傳旨。傳曰,只推。
兵曹啓曰,卽接南所入直衛將許瓚牒報,則丹鳳門西邊墻垣,尙衣院廁間五間,頹圮云,爲先令紫門監,以杻把子堅實圍排,急速修築,而把守軍兵,東營入直軍量宜除出,限改築間嚴加守直之意,分付,何如?傳曰,允。
以慶尙監司曺錫雨狀啓,陜川郡民家失火事。傳曰,當此農殷之節,民家之一時燒燼,若是夥多,聞甚驚慘,元恤典外別加顧助,趁卽結構奠接,無一民棲遑之弊事,廟堂措辭分付。
以江原監司吳取善狀啓,洪川縣人命爛死事。傳曰,三戶燒燼中五口人命之一時爛死,聞甚驚慘,元恤典外別加顧助,俾卽厚埋,結構奠接之方,廟堂措辭分付。
上在昌德宮。停常參·經筵。
自前夜人定至開東,灑雨下雨,測雨器水深三分。
藥房提調洪在喆,副提調金炳國啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
政院啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
奎章閣啓曰,明日卽奎章閣朔奉審日次,臣進詣擧行之意,敢啓。傳曰,知道。
都摠府啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
甲寅五月二十九日辰時,上御熙政堂。召對入侍時,參贊官權應夔,檢校待敎李容殷,侍讀官尹秉鼎,檢討官尹致賢,假注書李基鎬,記注官白文振,記事官朴道彬,各持通鑑第八卷,以次進伏訖。上曰,史官分左右。上開卷,以下缺上曰,久旱之餘,得此喜雨,可想民情之稍慰矣。應夔曰,圭璧之禱屢擧,而殿下悶旱之敎,惻怛憧憧,藹然誠意,溢於辭表,果有靈應,得此甘霈,天人之理,於此益驗矣。爲民事,誠爲萬幸矣。秉鼎曰,臣自昨今甘霈之後,有萬萬欽仰攢祝者,殿下以實心行實政,日昨賓對,特敎來會,以講究弭災之方,近講尙書,又賜召接,以咨訪爲治之道,圭璧屢擧,而不憚勞動,親傳香祝,敬天勤民之誠,藹然於施措之際,故仁愛之天,有赫在上,孚格之效,捷於影響,甘霈連霔,民情洽慰,臣以執事,周旋於圭璧俎豆之間,曾與諸僚,攢頌之不暇,而竟獲冥祐,由此觀之,天人感應之理,豈曰相遠哉?伏願聖學,惟日孜孜,講明治道,以愜天人之心焉。上曰,移秧不至太晩,今年地旱特甚,可以周洽於移秧乎?應夔曰,久旱之餘,似或有不足之慮,而見今濃雲渰萋,餘意尙多,竟當得周洽之澤矣。日記廳堂上金春熙,郞廳閔哲勳趙秉健。
上在昌德宮。停常參·經筵。
自午時至人定,灑雨下雨,測雨器水深三分。
禮曹啓曰,四次祈雨祭,因政院啓稟,有停止之命矣。圭璧三擧,靈應如響,渴望之餘,得此甘霈,庶慰三農之望,民事萬幸,南壇·雩祀壇,宜有報謝之擧,而在前報謝之時,或有擇日擧行之例,亦有待秋將事之時,今番則何以爲之乎?敢稟。傳曰,擇日擧行。
吏曹啓曰,新除授淸道郡守朴齊承呈狀內,親病沈重,萬無遠赴之望云,親病旣如是,則有難强令遠赴,淸道郡守朴齊承,改差,何如?傳曰,錦山郡守趙秉穆相換。
傳曰,吏兵批,歲抄點下者,依例捧傳旨。
上在昌德宮。停常參·經筵。
自前夜人定至初三日開東,灑雨下雨,測雨器水深二分。
傳曰,左承旨·右副承旨·同副承旨竝許遞,前望單子入之。
承旨前望單子入之,兪鎭五·鄭翊朝·沈敬澤落點。
傳曰,在外法司堂上許遞,政官牌招開政。
禮曹啓曰,南壇·雩祀壇報謝祭,擇日擧行事,命下矣。吉日,令日官李秉洪推擇,則今六月十二日爲吉云,以此日設行,而祝文,令藝文館撰出事,分付,何如?傳曰,允。
都摠府啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
吏曹啓曰,淸道郡守朴齊承,錦山郡守相換事,命下矣。以前任金化縣監,方在解由未出中,何以爲之?敢稟。傳曰,勿拘。
兵曹啓曰,內禁衛將尹守鳳,五衛將徐鴻輔·柳東雨·崔命根·禹昌均·安義錫·吳策良,忠翊衛將安愼良,忠壯衛將宋持和,文臣兼宣傳官尹載善·崔在厚,俱以病難供職,呈狀乞遞,竝改差,何如?傳曰,允。
以吏曹參議洪遠爕牌不進罷職傳旨。傳曰,只推。
有政。吏批,行判書尹定鉉進,參判申錫愚,參議洪遠爕竝牌招不進。吏批啓曰,楚山都護府使,以文臣差出,而當品中可擬之人乏少,堂下曾經三品侍臣,竝擬,何如?傳曰,允。
以南獻敎爲判尹,李景純爲兵曹參判,鄭德和爲右尹,鄭始容爲戶曹參議,金台鉉爲禮曹參議,許雋爲敦寧都正,朴俊愚爲楚山府使,趙存德爲雲峰縣監,金炳九爲橫城縣監,鄭學裕爲長水察訪,尹致琮爲昌樂察訪,淸道郡守朴齊承,錦山郡守趙秉穆相換事,承傳。接慰官單朴文鉉,故府使沈鎌贈兵參訓都例兼,五子登科贈職事,禮曹覆啓判下,故通德郞曺世龍贈持平,學行卓異贈職事,承傳。
再政。以李恒愚爲禁府都事,左尹單鄭德和,右尹單李晉翼,楚山府使朴俊愚今加通政加資事,承傳。贈刑議朴秀荃贈戶參例兼,贈工議林賢贈兵參例兼,已上忠節卓異贈職事,承傳。
兵批,判書徐念淳進,參判未差,參議李義俊病,參知李冀禎入直。
以柳琡爲內禁將,李章濂·李奎憲·張厚植·李邦熙·任興模·鄭頤源爲五衛將,沈宜俊爲忠翊將,許采爲忠壯將,白弘洙·李圭白爲文兼,孫貞秀爲武兼,舊坡知權管單李翰奎。
再政。以李載煥爲僉知,權升夏爲忠壯將,僉知單李章濂·張厚植·李邦熙,僉知加設單任興模。
義禁府啓目粘連,向前吳宅善·任百秀等亦,吳宅善段,異樣船去來之際,浦民致命,雖出於意慮之外,旣在境內,不善操飭,難以參恕,任百秀段,未能先事操飭,至有浦民之致命,至於彼人致死,果如其言,則當場惹鬧,勢所難諱,而過境經月,始爲投書,莫測其意,自明爲供,容或無怪,竝只以此照律,何如?啓依允。
又啓目粘連,向前李載浩亦,邊情偵探,何等愼重,而異船來泊,不善防守,任其徑歸,疑涉規避,以此照律,何如?啓依允。
又啓目粘連,向前林夔鉉亦,捧債奪家,俱著於京兆臚列,囚供雖極發明,在法有難容貸,以此照律,何如?啓依允。
上在昌德宮。停常參·經筵。
傳曰,檢校待敎李容殷,馳詣景陵,奉審摘奸,仍留監祭,局內諸陵,一體奉審以來。
兵曹啓曰,卽接南道參軍李世榮牒報,則禁衛營所授崇禮門東邊第一城廊近處前日頹圮把守連接處,體城一間許,又爲頹圮云,爲先令繕工監,堅實圍排,分授軍門,急速修築,而旣是連接處,則把守軍兵,不必加定,以前把守軍,限改築間嚴加守直之意,敢啓。傳曰,允。
禁衛營啓曰,本營字內崇禮門東邊體城前日頹圮連接處,一間許又爲頹圮,把守軍兵,不必加定事,自兵曹草記矣。把守軍兵,以前把守軍,限改築間一體嚴加守直之意,敢啓。傳曰,允。
義禁府啓目粘連,德源府使吳宅善,永興府使任百秀等矣本府議啓內,吳宅善段,異樣船去來之際,浦民致命,雖出於意慮之外,旣在境內,不善操飭,難以參恕,任百秀段,未能先事操飭,至有浦民之致命,至於彼人致命,果如其言,則當場惹鬧,勢所難諱,而過境經月,始爲投書,莫測其意,自明爲供,容或無怪,竝只以此照律,罪各笞五十收贖,解見任別敍私罪,奉敎依允爲旀,吳宅善段,功減一等,任百秀段,功議各減一等爲良爲敎。
又照目粘連,鉢浦萬戶李載浩矣本府議啓內,邊情偵探,何等愼重,而異船來泊,不善防守,任其徑歸,終涉規避,以此照律,罪杖八十收贖,告身盡行追奪,徒二年半定配私罪,奉敎依允。
又照目粘連,前虞候林夔鉉矣本府議啓內,捧債奪家,俱著於京兆臚列,囚供雖極發明,在法有難容貸,以此照律,罪杖一百收贖,告身盡行追奪,徒三年定配私罪,奉敎依允爲旀,功減一等爲良爲敎。
義禁府啓曰,時囚罪人林夔鉉,杖一百,徒三年定配照律公事,判付內依允。功減一等事,命下矣。夔鉉杖九十收贖,告身盡行追奪,忠淸道海美縣定配時囚罪人李載浩,杖八十·徒二年半定配照律公事,判付內依允矣。李載浩杖八十收贖,告身盡行追奪,徒二年半定配,而竝以議啓內辭意,具罪目,依例發遣府羅將,押送于各其配所,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深二寸四分。
藥房提調洪在喆,副提調金炳國啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。進御二錢重人蔘粟米飮,自今日一帖式,限二帖煎入事,榻前下敎。大王大妃殿進御二錢重人蔘粟米飮,自今日一帖式,限二帖煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房提調·副提調,持粟米飮來待矣。傳曰,封入。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
上在昌德宮。停常參·經筵。
禮曹啓曰,卽接奉常寺所報,則今番雨後,神室北方西陵氏龕室上滲漏,玄冥氏龕室上滲漏,北方山川位龕室內塗褙,年久渝傷,窓戶亦多破傷,西北方龍頭墜落,四面瓦子,間間脫落,神門瓦子,亦多間間脫落,薍簾破,正門階石一處頹圮,四面墻垣瓦子,間間脫落,移安廳東壁內外火防,亦爲頹圮云矣。修改之節,擇日擧行,何如?傳曰,允。
義禁府啓目,因本府擊錚回啓,洪啓能等事,謹依判付,收議于時·原任大臣,則領府事鄭元容,判府事權敦仁在外,判府事朴晦壽·金興根·朴永元·李憲球病未獻議,領議政金左根,以爲丁丑獄案中前後湔滌者,非一二人矣。本事旣已落空,所坐似無異同,其侄之不服徑斃,尤爲籲冤,而刑政所關,不敢顓斷云,右議政趙斗淳,以爲此獄所坐,始因相範之招,而前乎本事之落空,而疏雪者有之,後乎本事之落空,而疏雪者有之,所犯幾皆無故侈,案只留此人,況其侄則初不承款而徑斃矣。今於歲年之久,合有可議,而刑政至重,如臣膚淺,不敢臆斷,伏惟上栽云矣。大臣之意如此,上裁,何如?啓依回啓施行爲良如敎。
上在昌德宮。停常參·經筵。
鄭翊朝啓曰,同副承旨李承益,今日不爲仕進,卽爲牌招,何如?傳曰,允。
傳曰,左承旨·右承旨竝許遞,前望單子入之。
承旨前望單子入之,申錫愚·朴昇壽落點。
鄭翊朝啓曰,新除授同副承旨朴昇壽,卽爲牌招,何如?傳曰,允。
又啓曰,同副承旨朴昇壽,時在京畿楊州地,斯速乘馹上來事,下諭,何如?傳曰,許遞,前望單子入之。
承旨前望單子入之,朴來萬落點。
政院啓曰,卽者檢閱朴道彬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,臺諫竝許遞,前望單子入之。
臺諫前望單子入之,大司憲姜時永,大司諫李珽,執義柳來俊,司諫金錫模,掌令金在瓘·林謇洙,持平崔擎祖·鮮于澲,獻納柳晏,正言李仁東·林昺默落點。
政院啓曰,新除授大司諫李珽,以前任淮陽府使,方在解由未出中,掌令金在瓘,方在罷職中,持平鮮于澲,以前任黃山察訪,方在居下中,何以爲之?敢稟。傳曰,勿拘,蕩滌敍用。
傳曰,吏曹參判有闕之代,前望單子入之。
吏曹參判前望單子入之,李謙在落點。
傳曰,政官牌招開政。
備邊司啓曰,卽見京畿監司徐左輔狀啓,則以爲,喬桐畢賑後,餘條一百十五石零,待措處擧行計料,而府民金道源,以力農僅食之民,出義捐財,爲三百七十餘兩,宜有褒賞之典,竝請令廟堂稟處矣。百餘包所餘,數雖零星,而凡有國役,其所策應之與六邑一般者,爲島民切骨之瘼,此穀則名以甲寅賑餘條磨鍊,本司以待日後需用,至於補賑民金道源之出義捐財,以若島民事力,可謂殫竭,特施賞加,以爲激勸之方,何如?傳曰,允。
又啓曰,卽見黃海監司金泳根所報,則以爲,延安南大池疏鑿事,所入財費,請自本司區劃矣。南池之爲迤西巨浸,已自前朝時爲然,而其盈涸充肭,大有關於厚生之資也,故雖以近例言之,八十餘年之頃,輒有一番疏鑿,今其年條,適湊此數,道臣之欲趁今修擧,誠是經遠之圖,目下中外經用,非不到底枵匱,而似此不可已之事,有難終始拘牽,就該道所在本司句管穀中折米,限四千石許令取用,軍丁則依英廟庚寅年例,調發五邑,使之排日雇赴,道臣勿論始役竣役前後,啓聞後便宜往來,刻期董察之意,知委,何如?傳曰,允。
吏曹啓曰,繕工監假監役官洪九爕,以其身病,呈狀乞遞,改差,何如?傳曰,允。
兵曹啓曰,考見諸道今春官鎭門聚點狀啓,則黃海兵使蔡學永狀啓中,道內軍兵聚點時,文城鎭,器機破傷,老弱苟充,間或有之云矣。官鎭門聚點,旣係詰戎之政,軍機什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,執頉當該鎭邊將,推考警責,何如?傳曰,允。
又啓曰,宣傳官趙羲純,五衛將金匡世,文臣兼宣傳官白弘洙·李圭白,俱以身病猝重,無望供職,五衛將李章濂前任三陟營將,李圭憲前任洪州營將,張厚植前任京畿監營中軍,李邦熙前任咸鏡監營中軍,任興模前任平安監營中軍,鄭頤源前任江原監營中軍,忠翊將沈宜俊前任南虞候,忠壯衛將權承夏前任忠淸監營中軍,許采前任北虞候,俱在任所,上來間該廳番次苟艱云,竝改差,何如?傳曰,允。
政院啓曰,行吏曹判書尹定鉉,參判李謙在,參議洪遠爕牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,參議只推,待明朝一體牌招。
慶尙監司曺錫雨疏曰,伏以,臣罪負未堪,恩眷愈隆,惶蹙感激,不知所以自措者,于今周月有餘矣。向來臣之一啓,不但輕率已也,顚倒已也,合鑄全嶠之鐵,無此大錯,致使國體虧損,獄情舛盭,論以邦憲,何律可蔽,而迺聖度包容,溫批鄭重,其情之不能自暴,而聖上開釋之,其孽之不能倖逭,而聖上涵貸之,大僚論勘之啓,過於厚恕,失之太輕,而曾未信宿,又下特仍之命,譴罰無加,職名自如,誠未知無狀賤臣,何以得此於君父,而聖朝愼必之政,緣臣而貽累非細,臣不敢以寵渥爲幸,而冞覺其辜戾滋大也,顧今賑事旣畢,此乃臣歸身司敗之期,又不容淹延時日,以待執法之奏,而不思所以自處也,臣以綿才薄力,冒叨重寄,雖歲康無事之時,尙懼其擔夯不去,不幸全省告斂,民命近止,夙夜憂慄,罔知攸屆,特蒙我殿下如傷若保之至仁聖德,正供之代納,軍需之停免,而仳離者袵席,帑貸之頒下,船粟之轉輸,而顑頷者粒食,靡惠不施,無澤不究,環嶺幾萬生靈之保有今日,卽我殿下賜也,臣顧無一籌一策之上答委畀,下副群望,裒然惽然,徒費厚廩,反省慙赧,無面可顯,物議嗤點,當復,何如?以如彼之迷劣,値如此之艱棘,旣失於前,何以善後,未有其初,曷云克終?留一日則適足爲一日之害,不宜晷刻蹲冒者,却在竢譴之外也,臣本脆薄尫羸,居恒善病,南來帀歲,不服水土,宿證新祟,如水漬火燃,冷痰壅閼於心膈,頑積隳突於肚腹,食不滿數龠,眠不着達曙,日就凘鑠,時或閔絶,由是而神精昏瞀,如墮雲霧,應接事物,每患顚錯,判署簿領,動輒滯淹,民邑受病,居然可知,一路承宣之地,豈容爲臣養病之坊?今所以疾聲呼籲者,又在才力不堪之外也,玆於席藁泥首之中,冒陳瀝血披肝之章,伏乞天地父母,俯垂憫諒,將臣藩職,亟行刊改,仍命所司,更議臣當被之律,以肅法紀,以警具僚,民事幸甚,賤分幸甚。答曰,省疏具悉。所請依施。
上在昌德宮。停常參·經筵。
申錫愚啓曰,臣今日聖節望闕禮習儀進去,下直之意,敢啓。傳曰,知道。
司饔院官員以監膳提調意啓曰,今日咸鏡道,誕日物膳進上入來,而大妃殿進上膳狀,不爲踏印,物膳則雖不得不捧入,而膳狀事體,何等審愼,而如是不謹,該道臣從重推考,膳狀則還下送,罔夜修整上送之意,分付,何如?傳曰,允。
都摠府啓曰,今日入直內三廳,武兼禁軍及軍兵等,當爲中日習射技放,而望闕禮相値,不得設行之意,敢啓。傳曰,知道。
兵曹,以李元夏爲禁軍別將。
以吏曹參議洪遠爕牌不進罷職傳旨。傳曰,只推。
有政。吏批,行判書尹定鉉牌招不進,參判李謙在進,參議洪遠爕牌招不進。吏批啓曰,行判書尹定鉉,參議洪遠爕竝牌招不進,小臣獨政未安,何以爲之?敢稟。傳曰,仍爲之。
以李熙絅爲同義禁,李寅皐爲同春秋,洪在喆爲弘文提學,黃麟淳爲直講,鄭龍喆爲義盈主簿,金學性爲慶尙監司,奉常副奉事單金履圭贈吏參,金地粹贈吏判文衡例兼,忠節卓異,正卿加贈事,承傳。故學生李運榮贈持平,學行卓異贈職事,承傳。故通德郞鄭台榮贈吏參例兼,副摠管鄭岐源考。再政。以金洙根爲刑曹判書,徐念淳爲掌苑提調,柳厚祚爲掌樂主簿,洪承祖爲假監役。
兵批,判書徐念淳進,參判李景純入直,參議李羲俊病,參知李冀禎病。
以尹錫九爲宣傳官,李鼎相·金成喜·閔慶周爲五衛將,李鵬遠·李昌馥爲忠壯將,姜夏奎·兪貞煥爲文兼,僉知單鄭頤源。再政。以元有永·申國善·李世源·白樂善爲五衛將,張亨植爲忠翊將,李鳳億爲訓鍊主簿,同知單金成喜,僉知單李鼎相,兼慶尙道兵馬水軍節度使單金學性。三政。以文擎天爲武兼,同知單李昌馥,僉知單李圭憲·李世源·白樂善。
備邊司啓曰,今日聖節望闕禮,東班三品以上,無一人進參,此事之前後提飭,顧何如?而初不知悛,至於斯甚,揆以紀綱,極爲駭然,實職中在外與嫌不進及老病人外,竝捧現告施以越捧二等之典,何如?傳曰,允。
兵曹啓曰,去二月二十七日慶科庭試武科殿試時,直赴殿試人濟州馬兵佐鎭輔,直赴會試人忠淸監營馬兵姜文奎,平安監營馬兵安丁國等不赴委折,關問該道臣稟處事,草記蒙允後,關問該道臣矣。卽接全羅監司鄭基世,忠淸監司沈宜冕,平安監司李景在回移,則馬兵佐鎭輔,身病不赴,係是三式年內,依例陳試,姜文奎·安丁國,俱以身病不赴,依例勿施,所授帖文,收聚爻周,何如?傳曰,允。
兵曹啓曰,禁軍別將李基錫,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
上在昌德宮。停常參·經筵。
藥房提調洪在喆,副提調金炳國啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
金炳國啓曰,行左承旨申錫愚,今日不爲仕進,卽爲牌招,何如?傳曰,允。
權應夔啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,卽者副校理李裕奭,以其親病,陳疏徑出,原疏纔已捧入矣。所當直捧禁推傳旨,而此是與無端徑出有異,推考警責,何如?傳曰,允。
弘文館啓曰,副校理李裕奭陳疏徑出,上番闕直,事甚未安。副應敎成載〈球〉,校理林翰洙·金世鎬,副校理尹秉鼎,竝卽牌招,推移入直,何如?傳曰,允。
兵曹,以李定鉉爲訓鍊都監中軍。
傳曰,聞淑善翁主緬禮在邇云,凡干擧行,依淸璿郡主緬禮時例爲之,故參判洪祐喆改葬時擔軍,亦令本道,照例題給。
權應夔啓曰,明日傳香,禮房承旨當爲齋宿,行左承旨申錫愚,所當牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,南壇淸道,中軍代行。
以副應敎成載〈球〉,校理林翰洙,副校理尹秉鼎牌不進罷職傳旨。傳曰,只推。
副校理李裕奭疏曰,云云。答曰,省疏具悉。爾其勿辭救護。
上在昌德宮。停常參·經筵。
傳曰,傳香承旨,馳詣受香諸處,奉審摘奸以來。
鄭翊朝啓曰,明日傳香,禮房承旨當爲齋宿,行左承旨申錫愚,所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,修撰尹定善差祭出去,下番闕直,事甚未安。修撰尹致賢,副修撰黃鍾顯·鄭夔容,竝卽牌招,推移入直,何如?傳曰,允。
以修撰尹致賢,副修撰黃鍾顯·鄭夔容牌不進罷職傳旨。傳曰,只推。
以忠淸監司沈宜冕狀啓,溫陽郡民家失火事。傳曰,當此農殷之時,民家之失火,若是夥多,聞甚驚慘,元恤典外別加顧助,趁卽結構奠接,無有一民失所棲遑之弊事,廟堂各別措辭分付。
以慶尙監司曺錫雨狀啓,慶州府尹南性敎,暗行御史旣已封庫,爲先罷黜事。傳曰,令該曹口傳,各別擇差,摧促下送。
吏曹口傳政事,以朴宗休爲慶州府尹。
上在昌德宮。停常參·經筵。
自巳時至酉時,灑雨下雨,測雨器水深一寸二分。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
申錫愚啓曰,同副承旨李承益,今日不爲仕進,卽爲牌招,何如?傳曰,允。
弘文館啓曰,下番闕直,事甚未安。修撰尹致賢·尹定善,副修撰黃鍾顯·鄭夔容,竝卽牌招,推移入直,何如?傳曰,允。
以同副承旨李承益牌不進罷職傳旨。傳曰,只推。
以修撰尹致賢·尹定善,副修撰黃鍾顯·鄭夔容牌不進罷職傳旨。傳曰,只推。
以全羅監司鄭基世狀啓,高山縣民家失火事。傳曰,聞甚矜惻,元恤典外別加顧助,結構奠接之方,廟堂措辭分付。
以咸鏡監司趙秉駿狀啓,咸興府民家失火事。傳曰,聞甚矜惻,元恤典外別加顧助,結構奠接之方,廟堂措辭分付。
慶尙監司金學性疏曰,伏以,臣待罪秋官,月已屢矣。職事專係於訟獄,都民所由而休戚,而未克修擧,恒切悚恧,忽不自意,移授臣以慶尙道觀察使者,臣誠惶懍震越,不知所出也,臣本庸昧疎賤,不給於隷人之用,而早沐涵育之澤,久貽竊忝之譏,再試分司,初無可紀之績,今又藩闑之寄,有隕自天,抑謂臣才具聞望,有能宣力四方者乎?閒猶蔑效,劇何以堪,小亦不稱,大何由濟?夫方岳之重,在恒情得之爲榮,況臣父母在堂,毛檄潘輿,獲遂至願,牙纛足以供悅,餼廩足以致養,其爲光耀侈艶,有倍餘人烏鳥之情,感激居先,何敢外飾崇讓,故爲逡巡,而第念本道,地鉅物殷,雄於諸道,其鄕鄒魯也,厥賦荆揚也,固圉睦隣,尤是有國之大政,矧今民産已蹶,士風浸渝,詿誤頻興,人志靡定,窳弊漸痼,戶徭日繁,道內事勢,殆哉岌嶪,加之昨年大歉,官無蓄而野無藏,民無得而自活,九重之錦玉靡安,兩道之穀粟交汎,嶺民之得有今日,皆殿下賜也,然瘡痍甫起,而呻吟未已,溝壑纔脫,而袵席莫奠,譬如重病,戒存少愈,此時此任,顧何如也?雖達於治理,長於智計者,固知戞戞乎難,以如臣無似,冒玷苟充,欲使仰副委寄之眷,俯服全省之望得乎?此係目下憂兢,明發耿耿,不但爲自來不堪之實也,且臣素門弱植,小器大受,過福之災,不遑自恤,至竟擔夯不克,重貽我聖上南顧之憂,則臣罪到此,其何可贖?由是大懼,冒控衷懇,伏乞聖明,亟收臣新授職名,以重藩司,以安賤分焉。答曰,省疏具悉。卿其勿辭往欽哉?
行大司憲姜時永疏曰,伏以,臣於昨年秋反面之後,以留館時廚隷事,因籌司草記,伏奉嚴旨,惶隕慙恧,無地自容,曾未幾何,恩敍有命,經筵周廬,除旨聯翩,廻罪爲榮,感極而涕,第伏念銜命出疆,事體不輕,董率從隷,亦有其責,而事出匪意,咎在不飭,豈容復有他說,而蓋聞從廚役輩,或因乾糧之犯逋,或因燕債之督償,迫隘轉甚,計在無奈,謂有以自裁彌縫者,往往有之,今此事端,未知果緣何故,而其人則房隷也,其任則廚隷也,始之不能擇任,終又不能管束,緣臣昏謬之致,而乃反波及於副三伴价,則臣心其可安乎?時日雖久,悚恧冞深,而日前省楸歸路,又伏奉都憲除命,恩雖感於記簪,情則同於守株,召牌儼臨,無以進身,非直爲言議風采之不合見職而已,略控情實,仰瀆崇嚴,伏乞聖慈,俯垂鑑諒,亟賜斥退,以爲奉使不職者之戒焉,臣旣不敢以見職自居,則何敢復有煩陳,而第伏聞近日關北沿海之異樣船來泊也,浦村愚民,往往有持物交易之擧云,風傳未可準信,而苟有是也,不容任置,夫異船之初到海口,接應皆有規例,船上什物之修葺,船中糧饌之贈遺,莫不仰待朝廷處分,而至於交易,未嘗輕許,今此北氓之自下交易,固難卽聞於官府,而久後之傳說遠播,其爲後慮則不小,縱曰爲物甚些,安知不漸次而至多,縱曰其船已歸,安知不後日之復至?伏願亟命有司,嚴飾關東·北沿海諸邑,使於異船來泊之時,更無敢有潛相交易之弊,則庶幾爲嚴海防之一助也。答曰,省疏具悉。往事何必追提?尾附事,聞甚驚駭,苟有一分法綱,豈容若是無難乎?令該道臣,嚴加査實後狀聞之意,廟堂措辭知委,卿其勿辭行公。
上在昌德宮。停常參·經筵。
自前夜二更至十三日開東,灑雨下雨,測雨器水深二分。
傳曰,呈告經筵許遞,政官牌招開政。
傳曰,左副承旨·右副承旨許遞,前望單子入之。
承旨前望單子入之,任百秀·蔡元默落點。
朴來萬啓曰,明日傳香,禮房承旨當爲齋宿,行左承旨申錫愚,所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授同副承旨蔡元默,卽爲牌招,何如?傳曰,允。
又啓曰,同副承旨蔡元默,以前任長湍府使,時在任所,斯速乘馹上來事,下諭,何如?傳曰,許遞,前望單子入之。
承旨前望單子入之,李興敏落點。
傳曰,延安南大池疏鑿事,向因廟堂草記,想已行會,而此池之爲民蒙利,爲千餘年之久,英廟下敎中非苦民實爲民之辭敎,在今日所當仰述者也,諸般施措,自有庚寅已例,而鋤後穫前,農隙始役,事甚便好,至於動民之際,雖曰雇用,萬一有藉此存拔誅求騷擾之弊,則此實苦民也,惕念擧行,期有實效之意,自廟堂,更爲措辭行會。
弘文館啓曰,下番闕直,事甚未安。修撰尹致賢·尹定善,副修撰黃鍾顯·鄭夔容,竝卽牌招,推移入直,何如?傳曰,允。
吏曹啓曰,金海都護府使任翼常呈狀內,矣身以日前箋文陪進差使員,上京矣。還官之路,猝得身病,萬無前進之望云,身病旣如是,則有難强令還任,罷黜,何如?傳曰,允。
以吏曹參議洪遠燮牌不進罷職傳旨。傳曰,只推。
有政。吏批,行判書尹定鉉進,參判李謙在,參議洪遠爕竝牌招不進。以徐箕淳爲知經筵,李羲豊爲典設別提,趙雲卿爲永興府使,李魯奎爲長湍府使,金永基爲金海府使,故學生金魯瞻贈戶參例兼,金相稷贈左承旨,已上同知金成喜兩代,水原中軍朴宗喆今加嘉善,因水原留守狀啓,本府各處屯堤堰濬築時,都廳前郡守李奎會今加通政,因水原留守狀啓,本府各處濬築時把摠加資事,承傳。
再政。以柳曋爲氷庫別提。
兵批,判書徐念淳病,參判李景純病,參議李羲俊病,參知李冀楨入直進。
僉知單元有永·申國善·張亨植。
戶曹啓曰,臥牛山,卽廣興倉主脈,守護等節,本自不輕,而倉底居林德潤,偸葬於其處,故卽地掘去之意,嚴飭矣。假稱移掘,至於平土掩匿之境,究厥心跡,萬萬叵測,似此無嚴蔑法之漢,不可尋常處之,移送秋曹,嚴刑定配,常時不能檢飭之廣興倉直長金祐根,令該府,拿問勘處,何如?傳曰,允。
以修撰尹致賢·尹定善,副修撰黃鍾顯·鄭夔容牌不進罷職傳旨。傳曰,只推。
上在昌德宮。停常參·經筵。
傳曰,傳香承旨,馳詣宗廟·景慕宮,奉審摘奸以來。
朴來萬啓曰,右承旨任百秀,時在廣州地,斯速乘馹上來事,下諭,何如?傳曰,許遞,前望單子入之,徐相鼎落點。
李興敏啓曰,新除授右副承旨徐相鼎,卽爲牌招,何如?傳曰,允。
弘文館啓曰,下番闕直,事甚未安。修撰尹致賢·尹定善,副修撰黃鍾顯·鄭夔容,竝卽牌招,推移入直,何如?傳曰,允。
奎章閣啓曰,明日卽奎章閣望奉審日次,臣進詣擧行之意,敢啓。傳曰,知道。
兵曹啓曰,今六月十七日,武臣堂上祿試射日次,而大殿誕日,不得開坐,載在法典矣。以後日退行之意,敢啓。傳曰,知道。
以修撰尹致賢·尹定善,副修撰黃鍾顯·鄭夔容牌不進罷職傳旨。傳曰,只推。
刑曹啓曰,戶曹啓辭內,臥牛山,卽廣興倉主脈,守護等節,本自不輕,而倉底居林德潤,偸葬於其處,故卽地掘去之意,嚴飭矣。假稱移掘,至於平土掩匿之境,究厥心跡,萬萬叵測,似此無嚴蔑法之漢,不可尋常處之,移送秋曹,嚴刑定配,常時不能檢飭之廣興倉直長金祐根,令該府拿問處之,何如?傳曰,允事,命下矣。罪人林德潤,嚴刑一次後,江原道江陵府定配所,卽爲押送之意,敢啓。傳曰,知道。
以平安監司李景在狀啓,熙川郡民家失火事。傳曰,聞甚矜惻,元恤典外別加顧助,結構奠接之方,廟堂措辭分付。
義禁府啓目,廣興倉直長金祐根原情云云。傳旨內辭緣,泛稱遲晩,刑推得情,何如?啓除刑推議處爲良如敎。
上在昌德宮。停常參·經筵。
藥房都提調金左根,提調洪在喆,副提調金炳國啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
傳曰,都承旨·左承旨·右承旨竝許遞,前望單子入之。
承旨前望單子入之,李源命·李寅夔·金炳學落點。
奎章閣啓曰,今甲寅年春夏等褒貶,當爲磨勘,而直閣·待敎俱未差,不得擧行,外閣褒貶,不得爲之之意,敢啓。傳曰,知道。
又啓曰,景慕宮望廟樓,今望奉審無頉之意,敢啓。傳曰,知道。
都摠府啓曰,今日入直內三廳,武兼禁軍及軍兵等,當爲中日習射技放,而上前開坼相値,不得設行之意,敢啓。傳曰,知道。
禮曹啓曰,各陵殿園墓,本曹郞廳·四學童蒙敎官·通禮院·掌樂院·禮賓寺·圖畫署官員等,今甲寅年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·典牲署·東西氷庫·東西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事,都提調·提調及堂上有故,或不備,不得一時磨勘之意,敢啓。傳曰,知道。
又啓曰,今此所屬各司官員等褒貶時,宣陵直長吳敬善,健陵參奉金灝根,與判書臣金輔根,有應避之嫌,不得同議磨勘,別具啓本以入之意,敢啓。傳曰,知道。
兵曹啓曰,本曹今甲寅年春夏等褒貶等第,磨鍊以入,而曹所屬軍器寺·司僕寺·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又啓曰,本曹今甲寅年春夏等褒貶啓本中,刀擦五處之意,敢啓。傳曰,知道。
訓鍊都監啓曰,本局從事官·禁松參軍及諸將官等,今甲寅年春夏等褒貶,當爲等第,而都提調鄭元容在外,限內不得爲之之意,敢啓。傳曰,知道。
義禁府啓目粘連,向前金祐根亦,身爲倉官,主脈偸葬,始不能禁斷,平土掩匿,又不卽摘發,由前由後,難免溺職,以此照律,何如?啓依允。
又照目粘連,廣興倉直長金祐根矣本府議啓內,身爲倉官,主脈偸葬,始未能禁斷,平土掩匿,又不卽摘發,由前由後,難免溺職,以此照律,罪笞五十收贖,解見任別敍私罪,奉敎依允爲旀,功減一等爲良如敎。
上在昌德宮。停常參·經筵。
自前夜三更至十六日人定,灑雨下雨,測雨器水深一寸九分。
傳曰,再明日眞殿茶禮,當自內親行矣。該房知悉,時·原任大臣·閣臣·宗親·儀賓·二品以上入參。
上在昌德宮。停常參·經筵。
自前夜二更至十七日人定,灑雨下雨,測雨器水深四寸二分。
大殿誕日,內閣·政院·玉堂·朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。
以司謁口傳下敎曰,時·原任大臣·閣臣·承史·玉堂·二品以上·六曹長官·武將亞將,當賜饌矣。竝留待。
禮曹啓曰,今此大殿誕日,諸道所封賀箋中豊川府使白胤洙,肅川府使李敎俊,厚州府使李鶴周,雖非應封官,俱以別軍職封進矣。一體看審捧入,而慶州府尹南性敎,會寧府使具鏘和,俱已坐罷,所封箋文,依前例不爲捧入之意,敢啓。傳曰,知道。
又啓曰,今此大殿誕日,諸道封進賀箋文,開坼看審,則忠淸兵使李濟道所封箋文皮封,倒踏印文者,殊涉不審,推考,何如?傳曰,允。
兵曹啓曰,卽接南道參軍李世榮牒報,則禁衛所授崇禮門東邊第一城廊近處,體城二間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又啓曰,卽接西所入直衛將崔寬錫牒報,則曜金門北邊墻垣內面,椽木二箇腐傷,蓋板及瓦子缺落云,令紫門監急速修改,而此與體墻頹圮有異,其在愼重之道,不可疎忽,亦令該營,晝察夜巡之意,分付,何如?傳曰,允。
訓鍊都監啓曰,本營字內崇禮門東邊第一城廊近處體城二間許頹圮處,把守軍兵,令該軍門量宜定送事,自兵曹草記矣。哨官一員,京標下軍十五名,嚴飭定送,限修築間輪回守直之意,敢啓。傳曰,知道。
又啓曰,本營字內崇禮門東邊體城前日頹圮連接處,一間許又爲頹圮,把守軍兵,不必加定事,自兵曹草記矣。把守軍兵,以前把守軍,限改築間一體嚴加守直之意,敢啓。傳曰,知道。
上在昌德宮。停常參·經筵。
自前夜二更至十八日人定,灑雨下雨,測雨器水深一寸八分。
奎章閣啓曰,檢書官番次苟艱,兼檢書官朴宗璸·金億淵,竝減下,前檢書官安季良·金商歡,兼檢書官差下,令該曹口傳付軍職,使之冠帶常仕,何如?傳曰,允。
司饔院官員,以監膳提調意啓曰,今日監膳時,日下生鮮腐傷,屢次點退,其所改色,與前無異,日勢漸晩,雖不得不捧入,而今當潦水,捉得無路云,在前如此之時,曾有稟旨代封之例矣。莫重御供,自下不敢擅便,惶恐敢啓。傳曰,知道。代封。
都摠府啓曰,今日入直內三廳,武兼禁軍及軍兵等,當爲中日習射技放,而眞殿茶禮相値,不得設行之意,敢啓。傳曰,知道。
兵曹口傳政事,司勇單安季良·金商贊。
獻納柳晏疏曰,伏以,臣才器文質,百不猶人,不足備數於淸朝驅使之末,而不意年前,濫膺持斧之命,是任之綦重,有非如臣所可堪承,而受怨之象,招謗之易,亦其事勢之必至,臣受任以來,奔走跋涉,期欲以萬分一奉承,而其奈才識不逮,孤孑無比,處事幾多昧方,從人亦無可信,究竟僨誤,臣亦自料之審矣。以至復命之後,惴惴焉惟譴何是俟,果然臺章峻發,其所臚列,罔有紀極,責之以非情之辭,加之以至醜之謗,臣於是滿心慙惶,寧欲溘然而無吪也。噫,臣至不肖極無狀,亦有彝性之粗具,嶺海生還,圖報倍切,愛惜自好,常情所同,況於前席,親承惻怛之敎,苟能築底殫竭,一意對揚,則人之爲言,胡至此極,而上而辜負恩寄,下而僇辱身名,一則臣罪,二則臣罪,聖度天大,罰止刋削,臣負罪銜恩,縮伏窮廬,甘爲世所棄而人不齒者,四載于玆,乃者聖念,不遺於微物,節次甄敍,已出望外,而納言特點,又下於歷歲訟愆之中,枯荄復春,朽骨而肉,臣感激洪造,固當蹶趨膺之不暇,第伏念繡衣之受人齮齕,從古何限,而如臣所遭,可謂辱朝廷而羞當世,不可以年久而有所自恕,又不敢爲呶呶分疏,反爲重傷事面之歸,而若其辜恩溺職之實,臣亦無辭而自解矣。今若諉以事往,抗顔陳就,自同平人,則臣之一身廉方,固不足恤,而其爲熙朝之貽累,亦非細故,百爾思惟,承膺無路,脩門一步,鐵限在前,玆敢從縣道冒死陳章,伏乞聖明,俯垂鑑諒,劃賜褫免,以謝物議,以安私分焉,臣於丐免之章,固不敢贅說拖引,而區區憂愛之忱,有不能自已者,蓋臣逖違天陛,已多年所,雖未敢知聖學將就造詣之淺深,而側聽近日,非有事故,講對未嘗停輟,經史講繹,已完累帙,臣固欽仰攢頌之不暇,而古人云,非知之艱,行之惟艱,伏願殿下,務敏緝熙,不自暇逸,推其所已知之學問,施諸所常行之政令,則治平之效,抑將從欲而徯志矣。惟殿下懋哉懋哉,省疏具悉。
甲寅六月十八日卯時,上詣眞殿,茶禮親行入侍時,行都承旨李源命,左承旨李寅夔,右承旨金炳學,左副承旨李興敏,右副承旨徐相鼎,同副承旨李承益,記事官缺,檢校提學金洙根,原任提學金學性,提學金炳冀,原任直提學金輔根·金大根,直提學金炳國,原任直閣鄭最朝·趙然興,檢校直閣金德根,原任直閣鄭健朝,原任待敎李㘾,檢校待敎洪淳穆·金炳德,原任待敎金輔鉉·李秉文以次侍立。時至,通禮跪啓請出次,上具翼善冠·衮龍袍,出齋殿,通禮導上詣版位,跪啓請四拜,上行四拜禮,通禮導上詣盥洗位,上盥洗,仍詣第一室尊所監盞,入詣神位前,通禮跪啓請跪,上跪,又跪請三上香,源命奉香,相鼎奉爐,上三上香,源命奉盞跪進,上執盞,以授相鼎,相鼎跪受,奠于案,上連獻三盞,次詣各室行禮訖。通禮導上降復位,跪啓請四拜,上行四拜禮,通禮跪啓禮畢,上還入齋殿,命承史退出,諸臣以次退出。
上在昌德宮。停常參·經筵。
自前夜人定至十九日人定,灑雨下雨,測雨器水深一寸九分。
傳曰,不爲仕進承旨,竝許遞,前望單子入之。
承旨前望單子入之,金炳國·李裕元·林肯洙·朴永輔落點。
徐相鼎啓曰,新除授同副承旨朴永輔,卽爲牌招,何如?傳曰,允。
以同副承旨朴永輔牌不進罷職傳旨。傳曰,只推。
備邊司啓曰,謹依向筵所奏,水原·廣州大臣留相時應行節目,書入之意,敢啓。傳曰,知道。
吏曹啓曰,今日本曹開坼坐起時,考見諸道褒貶啓本,則星州牧使尹滋一,以刑宜戒濫爲目,平邱道察訪黃啓文,以譽亦相半爲目,重林道察訪元春遜,以宜念郵弊爲目,則俱宜置下考,而置諸中考,固城縣令朴光鎭,以爲除民害,先察吏奸爲目,則宜置中考,而置諸上考,殊無嚴明殿最之意,兩道道臣,竝推考警責,星州牧牧尹滋一,平邱道察訪黃啓文,重林道察訪元春遜,竝罷黜,固城縣令朴光鎭,中考施行,何如?傳曰,允。
又啓曰,成均館直講金璉五·金用鼎·南溟翼,奉常寺主簿承鎭泰,俱以除拜過限未肅拜,改差,何如?傳曰,允。
兵曹啓曰,今六月十九日丙戌寅正三刻日出,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又啓曰,宣薦內禁衛取才三技入格別單,及宣部守三薦參上武臣前銜作散人別取才入格矣。數落仕年條居住薦名,各其名下,懸註以入之意,敢啓。傳曰,知道。
又啓曰,卽接南道參軍李世榮牒報,則禁衛營所授崇禮門東邊第一城廊近處前日頹圮連接處,體城一間,又爲頹圮云,爲先令繕工監,堅實圍排,分授軍門,急速修築,而旣是連接處,則把守軍兵,不必加定,以前把守軍,限改築間嚴加守直之意,分付,何如?傳曰,允。
以司鑰文禧昌手本,別監鄭載錫,被打於金乭夢事。傳曰,被打別監除下,敺打別監之金乭夢·金錫祚,令秋曹嚴刑遠配。
上在昌德宮。停常參·經筵。
藥房都提調金左根,提調洪在喆,副提調金炳國啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,大臣·備局堂上引見。
政院啓曰,卽者副校理李裕奭,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副校理李裕奭陳疏徑出,上番闕直,事甚未安。副應敎成載〈球〉,〈校〉理林翰洙·金世鎬,副校理尹秉鼎,竝卽牌招,推移入直,何如?傳曰,允。
又啓曰,本曹佐郞金瑛默,因番交替事,爭詰於僚寀之間,語不擇發,壞損體貌,聽聞所及,萬萬可駭,爲先汰去,其罪狀,令該府拿問勘處,何如?傳曰,允。
刑曹啓曰,以司鑰文禧昌手本,別監鄭載錫,被打於金乭夢等事。傳曰,被打別監除下,敺打別監之金乭夢·金錫祚,嚴刑遠配事,命下矣。謹依傳敎金乭夢·金錫祚,各嚴刑一次後,乭夢平安道孟山縣,錫祚咸鏡道端川府,竝遠地定配所,卽爲押送之意,敢啓。傳曰,知道。
以副應校成載〈球〉,校理林翰洙·金世鎬,副校理尹秉鼎牌不進罷職傳旨。傳曰,只推。
副校理李裕奭疏曰,云云。省疏具悉。爾其勿辭救護。
甲寅六月二十日辰時,上御熙政堂。藥房入診,大臣·備局堂上引見,同爲入侍時,都提調金左根,提調洪在喆,副提調金炳國,檢校直閣金德根,假注書李亨會,記注官金德興·姜晢一,行都承旨金炳國,假注書李亨會,事變假注書金晢南,記注官金德興·姜晢一,領議政金左根,右議政趙斗淳,備局堂上尹定鉉·洪在喆·尹致秀·金輔根·徐念淳·金鍏·南獻敎·洪祐順·金大根·柳相弼·李熙絅以次進伏。醫官鄭有曾·黃道淳·李在瑗·金濟慶進伏楹外訖。上曰,史官分左右。大臣進前問候訖。奏曰,醫官待令,使之入診乎?上可之。有曾等以次診候,退伏楹外訖。左根曰,脈候奏之。有曾等奏曰,脈候左右三部調均矣。上命醫官先退,仍命藥院先退。上曰,次對爲之。左根曰,此平安監司李景在啓本也。西路驛弊之漸至無奈,朝家所嘗軫念,而大同驛之尤不成樣,固匪今斯今也,道臣之必欲趁今矯捄,諒出於修擧之政,而其以入防軍停番,退年爲請者,亦出於萬不獲已之計也,關防綢繆之備,有難每每退年,而前後之就此着手,非止一兩次,則今亦宜無異同,依狀請,特許限六年停番,而別餉中一萬二千石,許令執錢分俵輕殖,以爲排補釐正之弊,而第念該道所謂輕殖錢名色,擧一道無邑不逋者,輕殖之痼祟,不下於添餉之成厲階,此在道臣商度措處之如何,竝爲別加提飭,何如?上曰,依爲之。出擧條左根曰,蔭路落仕之人,沈屈淹滯,莫如邇來之最甚,蓋以虛司果未及區處之故,銓家不暇念到於甄敍一事,縱有間五窠之變通,及戶惠太僕,自餘幾窠,而未足云疏鬱,則所以依舊積薪,至爲近數十年之久,此雖事勢之不得不然處,而向陳落莫之情,實所悶歎矣。兵批,都政。旣有落仕最久人一望,則此可爲依據闊狹之方,自今都政,就其正蔭中沈屈人,另爲備三望懸註以入之意,分付,且有仰達事,武初仕出六之時,若値六品窠窄,則例付司果,以次陞補,而或至三四年淹滯,其後始仕者出六之政,若値窠多,節次陞躐,反居其先,事之倒置,莫此爲甚,臣意則雖値元仕出六之都政,必以從前元仕,出六之次第排比,則其於疏鬱之政,均平之方,似甚方便,此亦一體定式施行,何如?上曰,疏鬱均平之道,誠如卿所奏,依此爲之。出擧條左根曰,節行褒奬之擧,卽三代所以旌別彰癉之良法美規,而粵惟列聖朝眷眷表章之意,古今一揆,靡不用極,凡係忠義邊志行事蹟,輒降特爲,贈以爵諡,或因筵臣提達,另賜存恤,期勿遺漏,而至若孝烈都下士夫之最顯著者,掌禮之臣,因士林公議,不待時限,拔例筵奏,以圖闡幽樹風之道,外此諸道,則道臣,考覈邑牒,亦採物論,每於式年春登聞,而春曹三堂,會議停當,以的確無疑者,移送政府,區別其旌贈給復,以爲別單啓稟,卽元來格式然也,其難愼鄭重,不得不如是者,誠爲施之也,不宜毫分濫溢,有傷名敎,受之者,使傍觀恰然厭服,無愧于神明,蓋扶倫彝距淫邪之肯綮要道,亶在此一事之闡揚故也,挽近以來,不由本道,不俟式年,輒以一張上言,呼籲於蹕路,而啓下該曹,遂蒙旌贈之特典,便成捿徑,轉至奮競,設令眞箇卓行之可惜沈屈,初非一道章甫之裹足齊到,則事面屑越輕易,莫此爲甚,何足云光鮮榮耀,感激幽明哉?末俗之熟於僥倖,已是可悶,恩旨之涉於踰濫,實所爲懼,自今申明舊式,如非式年道啓,則無得入啓,亦無得闊狹之意,分付政院及吏禮曹,以重事體,何如?上曰,挽近節孝之旌贈,殆無限量,其令申明舊式,而外他上言,亦審愼捧入可也。出擧條左根曰,擇守令之爲有國急務,何時不然,而目下剝床之憂,莫有甚於此時,前後綸敎提飭,不啻惻怛懇摯,而銓家篈揚,其果一一有其效乎?臣未敢信得矣。繡罷貶下,縱不可一切永枳,而亦不可無礙檢擧於破格差遣之地,初倅之只從久屈排擬,此其事勢之不得不然者,而自夫筮仕,以至周流郞署之際,堪委百里與否,必有公然之論,銓官之廣詢博訪,此其職也,大政當前,先以此意申飭之,俾有一半分實效,因此而又有仰達者,殿最之宜嚴不宜忽,所以懲貪墨也,警昏懦也,朝家之以此曉告,前後何限,而今番諸道考課之又復悠泛,極爲慨然,不書下考之諸道道臣,竝施越俸三等之典,何如?上曰,依爲之。出擧條左根曰,因禮曹判書金輔根所奏,以北路還戶雜頉事及表訓,楡岾寺修葺事,請令廟堂稟處矣。頉還之弊,何道不然,而北路之較甚,誠所創聞矣。食土之民,均是國民,而今使强者免而弱者偏,富戶避而貧戶替,積謬所成,畢竟有流亡拖逋之患,此不可不十分懲創,以圖作新之效,關南如此,關北之遙遠處,尤可知,無論某名色頉戶,一切使之裒合均分,而殿最中以此一事,大施懲警之法,雖以道臣言之,若一任因循,徒煩朝家提飭,則隨所傳聞,自廟堂這這論責之意分付,楡岾·表訓,卽名山舊刹也,寺寮之完弊,僧徒之聚散,每紆朝家軫念者久矣。第今匱竭,無由擧嬴,姑以空名帖三百張,下送于該道監營,以爲自本道派給補用之地,其餘不敷者,則道內營邑,相議捐助,不害爲方便之道,旣有言端,又此提達,楊州佛巖寺,卽東十陵造泡寺也,多少策應,有不可闕焉,而寺屋頹廢已久,緇流殆無居接處,年前至有屋材區劃之事,而財力所絀,尙不得構云,空名帖一百張題給,而此亦使本道監營,分派道內該邑,而無至汎及他道之意,操飭,何如?上曰,依爲之。出擧條左根曰,今番武考科中,聞有宣薦人,而年紀衰邁,無望筮仕矣。文科則皆蒙特資之命,覃慶惠老之盛念,誰不感頌萬萬?宣薦人一例加資,以示一視之至意恐好,故敢達矣。上曰,依爲之。出擧條上曰,大臣就座。炳國曰,諸宰奏事,兵曹判書徐念淳奏曰,前慶州營將權顗,以新資除拜,準朔後內移,且經肅川府使,而追以營將事,坐罷收資矣。考諸法文,旣有準朔之區別,參以已例,亦多復資之可據,前營將權顗,復資施行似好,故敢達矣。上曰,依爲之。出擧條上曰,兵房承旨進前。炳國進前,上曰,番將事,可有矯捄之道乎?炳國曰,今因下敎,臣有所仰達矣。禁軍將望,局別將建陽門把摠,金虎·弘化兩門哨官望,銅龍門把摠望,例於中日受點,使之入直,而若有連次及越次受點者,則更以當次人,受點之意,入稟矣。致煩酬應,果係惶悚,從今以後,一從其番當次人,自該曹單望啓下,守門將亦一體單望啓下,而就其中如有實病實故,則更以亞次人單望啓下,如是之後,假托實病實故,無難懸頉,自該曹,隨聞論勘恐好,而此是流來定式之年久遵行者也,下詢登筵大臣,何如?上曰,大臣之意,何如?左根曰,此雖重軍制之法,而更煩之際,更煩酬應,如是變通,果合方便矣。斗淳曰,入番之必受點,雖是重宿衛之義,而踏啓與受點無異,且單望難於推諉,則似無如前稱故,致煩酬應之弊,臣意則知申所奏,甚便當矣。上曰,大臣之意,如此,依爲之。出擧條
上在昌德宮。停常參·經筵。
自未時至人定,灑雨下雨,測雨器水深五分。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
徐相鼎啓曰,右副承旨李承益,今日不爲仕進,卽爲牌招,何如?傳曰,允。不爲仕進承旨,一體牌招。
以右承旨林肯洙牌不進罷職傳旨。傳曰,遞差。
弘文館啓曰,上番闕直,事甚未安。副應敎成載〈球〉,校理林翰洙·金世鎬,副校理尹秉鼎,竝卽牌招,推移入直,何如?傳曰,允。
傳曰,承旨有闕之代,前望單子入之。
承旨前望單子入之,洪淳穆落點。
傳曰,德興大院君墓所莎草,祭閣修改事,分付已久,而以財力未辦,尙不得擧行云,豈有如許事體乎?卽爲始役形止,不日狀聞之意,更爲嚴飭於畿營。
以副應敎成載〈球〉,校理金世鎬,副校理尹秉鼎牌不進罷職傳旨。傳曰,只推。
兵曹啓曰,卽接慶熙宮入直衛將卞光元牒報,則本宮武德門內中松一株,中官直所後小松二株顚仆云,依例斫去之意,敢啓。傳曰,知道。
義禁府啓曰,卽接忠淸監司沈宜冕牒報,則保寧縣定配罪人李熙完,今已限滿云,而熙完,以中和前前府使時餉錢犯用事,依本律勘配,而年前因大臣筵奏,凡守令之債負,照數還徵,如有因循捍拒,趁不賠納者,自王府據實論奏,加倍勘處事,定式矣。李熙完徒年雖已限滿,所犯餉錢,尙不備納云,不得循例放送之意,敢啓。傳曰,知道。
義禁府啓目,刑曹佐郞金瑛默原情云云。傳旨內辭緣,泛稱遲晩,刑推得情,何如?啓除刑推議處爲良如敎。
上在昌德宮。停常參·經筵。
自前夜人定至二十三日開東,灑雨下雨,測雨器水深一寸一分。
徐相鼎啓曰,明日傳香,禮房承旨當爲齋宿,行左承旨李裕元,所當牌招,而拘於廳規不得請牌,何以爲之?敢稟。傳曰,牌招。
禮曹啓曰,卽接永禧殿官員所報,則今番雨後,正殿第二室楹外春舌道里上滲漏,仰土剝落,第四室春舌滲漏,仰土剝落,南狹室後面道里上滲漏,移安廳第五室當中班子上滲漏,黑長樻上所覆紅綃袱沾濕,北冊門及御齋室烟簫上大段滲漏,齋內塗褙沾濕云矣。修改之節,待快晴擇日擧行,何如?傳曰,允。
又啓曰,卽接景陵直長所報,則今日巳時量,本陵大王陵上莎草,自辛方亥方至逶迤而罅折,又自亥方丑方至蹲縮,長爲二十尺許,自上至裳石,高爲十尺許云矣。莫重陵上莎草,如此蹲縮之患,萬萬驚悚,慰安祭不卜日,今二十五日設行,改修之節,依法典政府以下進去,奉審後稟處,何如?傳曰,允。
又啓曰,卽接徽陵官員所報,則今番雨後,本陵丁字閣前面月臺石,全數頹落云矣。此與陵上曲墻有異,慰安奉審之節,依前例不爲磨鍊,改築之役,待快晴擇日擧行,何如?傳曰,允。
吏曹啓曰,今月二十五日,都目政事爲之之意,敢啓。傳曰,知道。
兵曹啓曰,卽接東所衛將李鼎相牒報,則秋景苑南邊內宮墻二間許,因雨頹圮云,爲先令紫門監,以杻把子及長木,堅實圍排,把守則銅龍門入直軍十名除出,限守築間嚴加守直之意,敢啓。傳曰,知道。
又啓曰,卽接宗廟署入直訓鍊院主簿李敏初手本,則宗廟大門東邊墻垣一間,外面缺落云,爲先令繕工監,以杻把子堅實圍排,依例樹柵,而衛軍二名定立,嚴加守直,令該曹急速修築,亦令巡邏營門,申飭校卒,各別巡察之意,分付,何如?傳曰,允。
又啓曰,卽接西道參軍李雲達牒報,則訓鍊都監所授仁旺山北邊第一城廊近處,體城一間許頹圮云,爲先令繕工監,以杻把子堅實圍排,分授軍門,急速修築,而把守軍兵,亦令該軍門,量宜定送,限改築嚴加守直之意,分付,何如?傳曰,允。
又啓曰,雨意稍止,水勢漸減,各處水門,當爲閉門,而卽接南所衛將鄭明行牒報,則南水閣水門鐵索及沙環,爲雨水所激漂失云,西所入直衛將崔寬錫牒報,則北水閣水門邊鐵及沙環,亦爲漂失云,爲先令紫門監,堅實圍排,急速修改,而旣是把守處,則把守軍兵,不必加定,以前把守軍,限修改間亦爲嚴加守直之意,分付,何如?傳曰,允。
訓鍊都監啓曰,本局分授都城仁旺山北邊第一城廊近處體城一間許頹圮處,令該軍門,急速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間輪回守直之意,敢啓。傳曰,知道。
又啓曰,因兵曹草記,南水閣水門鐵索及沙環漂失處,把守軍兵,不必加定,以前把守軍,限修改間嚴加守直之意,敢啓。傳曰,知道。
又啓曰,本局局別將李敏益,身病猝重,勢難察任,改差,何如?傳曰,允。
禁衛營啓曰,因兵曹草記,秋景苑南邊內宮墻二間許頹圮處,銅龍門入直軍十名除出,哨官一員率領,限修築間嚴加守直之意,敢啓。傳曰,知道。
又啓曰,北水閣水門還閉間,西營入直軍十名,除出把守矣。元入直餘數不多,宮墻外巡邏,勢難分排,出番助番牙兵五名,添入警巡之意,敢啓。傳曰,知道。
又啓曰,因兵曹草記,北水閣水門邊鐵及沙環漂失處,把守軍兵,不必加定,以前把守軍,限修改間仍爲嚴加守直之意,敢啓。傳曰,知道。
敦寧都正許雋疏曰,伏以臣云云。答曰,省疏具悉。疏辭下該曹稟處。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
禮曹啓曰,卽接弘陵參奉所報,則今番雨後,本陵陵上後面曲墻五間許,頹圮云矣。慰安祭不卜日,今二十六日設行,改築之役,臣曹堂上進去,奉審後稟處,何如?傳曰,允。
吏曹啓曰,慶尙都事李杓,以其身病,呈狀乞遞,改差,何如?傳曰,允。
兵曹啓曰,坼見諸道褒貶啓本,則平安兵使金相宇啓本中,兵虞候鄭友永,以剛可思柔,廉乃生威爲目,牛峴僉使朴鎭奎,以擬損精穀爲目,車嶺僉使朴尙貞,以莫恃前褒,宜勉成效爲目,南兵使鄭夏應啓本中,坡知僉使李奎衡,以病則多妨爲目,全羅右水使李容象啓本中,古今島僉使金壽益,以詳察瞭望,益勉禁松爲目,則俱宜置中考,而置諸上考,統制使李圭徹啓本中,蛇梁萬戶異元善,以奴橫禁山爲目,全羅左水使柳光魯啓本中,呂島萬戶金鉉基,以通番納逋,衆論固好爲目,會寧浦萬戶洪福仁,以刷逋無望爲目,全羅右水使李容象啓本中,金甲島萬戶延就榮,以顯疵,奈何?愛莫助之爲目黃海兵使蔡學永啓本中,首陽別將金喜權,以損體姑恕爲目,則俱宜置下考,而置諸中考,殊無嚴明殿最之意,各該帥臣,竝推考警責,平安兵虞候鄭友永,牛峴僉使朴鎭奎,車嶺僉使朴尙貞,坡知僉使李奎衡,古今島僉使金壽益,竝中考施行,蛇梁萬戶異元善,呂島萬戶金鉉基,會寧浦萬戶洪福仁,金甲島萬戶延就榮,首陽別將金喜權,竝下考施行,何如?傳曰,允。
又啓曰,同知中樞府事閔晢·沈昌奎,僉知中樞府事洪孝爕·李載煥,宣傳官柳相鼎·洪永錫·尹錫九,內禁衛將柳琡,五衛將李鼎相·元有永·申國善·李世源·白樂善,忠翊衛將張亨植,忠壯衛將李鵬遠·李昌馥,景福宮衛將崔東性·李仁福,慶熙宮衛將許鐫·金鎭完,文臣兼宣傳官姜夏奎·兪貞煥,俱以病難供職,呈狀乞遞,五衛將金成喜,前任全羅監營中軍,閔慶周,前任黃海監營中軍,俱在任所,上來間該廳番次苟艱云,竝改次,何如?傳曰,允。
傳曰,奉審大臣以下入侍。
吏曹啓目粘連,觀此敦寧府都正許雋上疏,則以爲,臣於是職,本無敦寧,揆以格例,不宜仍冒,伏乞聖慈,特令選部,照例遞改,以重公格亦爲白有臥乎所,旣無敦寧,則揆以格例,不可仍置,敦寧府都正許雋,改差,何如?啓依回啓施行爲良如敎。
義禁府啓目粘連,向前金瑛默亦,寮寀爭詰,旣壞體貌,言辭妄率,有駭聽聞,以此照律,何如?啓依允。
甲寅六月二十四日西時,上御熙政堂。奉審大臣以下入侍時,同副承旨朴永輔,假注書李亨會,記注官金德興·白文振,右議政趙斗淳,觀象監提調李啓朝,禮曹判書金輔根,繕工監提調金大根以次進伏訖。上曰,史官分左右。仍命大臣進前。斗淳進前問候訖。奏曰,日前筵中,伏承有微有滯候之下敎矣。日間則諸節,何如?上曰,小有勝節矣。斗淳曰,愼節宣之方,何時不然,而惟此庚暑,最難調適,凡於起居飮食之節,加意保嗇,是臣區區之顒祝。仍奏曰,臣等承命進詣陵上,莎草有頉處奉審之由,已爲啓聞,動頹逶迤之處,尤萬萬驚悚,修改之節,不容少緩,而値此潦暑,不得擧行,待八月節候擇日修改之地,恐好矣。上曰,可也。仍敎曰,有頉處方位長廣,見此圖本,北方多損,西方小損,而所損處,卽上邊乎,卽傍側乎?斗淳曰,後偏之中間矣。又奏曰,陵上莎草之若有所損處陵官之從便修改,已有受敎,而臣奉審王妃陵上,則非無間間縫補,而終有餘痕,待大王陵上修改時,一體從便擧行,恐好矣。上曰,依此擧行可也。上曰,往來之路,溝渠水深爲,幾何?斗淳曰,水漲比前稍減,而數十里地,再次乘船,至於農形,水田之早種,已爲茁茂,田勝之立苖,擧皆庭碩,未知八路之同然,而若無來頭雨潦受損,則優爲豊等之漸矣。上曰,以諸道雨澤狀啓觀之,旣往之雨太過,而更無受傷,則爲田事甚幸。上曰,史官就座。仍命大臣先退,諸臣以次退出。
上在昌德宮。停常參·經筵。
自辰時至人定,灑雨下雨,測雨器水深二分。
藥房副提調金炳國啓曰,伏未審日間,聖體若何,寢睡·水刺之節,何如?臣率諸御醫趁早入診,詳察聖候爲宜。大王大王殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。
金炳國啓曰,行左承旨李裕元,今日不爲仕進,卽爲牌招,何如?傳曰,允。
政院啓曰,備邊司郞廳來言,今日賓廳日次,而都政相値,不得來會云矣,敢啓。傳曰,知道。
傳曰,原任待敎李裕元,馳詣健陵,奉審摘奸,仍留監祭,顯隆園·華寧殿,一體奉審以來。
傳曰,每當都政,提飭不啻截嚴,而畢竟便成文具,可勝歎哉?今番則守令初仕,各別擇差事,分付兩銓。
傳曰,皇朝人忠臣淸白吏子孫,西北·松都人軍功人及落仕最久人,各別調用事,分付兩銓。
傳曰,有實故經筵與臺諫·玉堂,竝許遞,今日政差出。
傳曰,藥院提調許遞,今日政差出。
傳曰,左承旨·左副承旨·右副承旨,竝許遞,今日政差出。
傳曰,出身廉羲榮,今日政宣傳官擬入。
傳曰,望筩遲滯之吏·兵判,推考。
傳曰,吏曹參議許遞,前望單子入之。
吏曹參議前望單子入之,金炳雲落點。
都政。吏批,行判書尹定鉉進,參判李謙在進,參議未差。
吏批啓曰,年前別軍職久勤外任之貶下繡罷者,待本曹蕩滌後,渠之久勤常次,無得經擬外任,必越三當次後,始擬望事,筵稟定式矣。今番軍職久勤金明權,辛亥臘月,以海南縣監貶下,而其罪蕩滌後,未滿越三次,自臣曹,不得循例擬望之意,敢啓。傳曰,知道。
又啓曰,星州牧使,今當差出,而本州以嶺南雄邑,物衆地大,素稱難治,不可不擇差,同道有聲績已準限未準朔守令,竝擬,何如?傳曰,允。
又啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,都目大政,各岐仕滿應遷者相避及未準朔監察,禁府都事,戶曹·刑曹·工曹·漢城府郞官,平市署官員,五部令各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,守令多窠,今當差出,而擬望之人乏少,未準朔禁軍將及營將·邊將·虞候·守令·都事·察訪竝擬,何如?傳曰,允。
以趙興林爲活人別提,趙雲涉爲瓦署別提,徐有喬爲星州牧使,鄭龍喆爲平邱察訪,崔崙源爲重林察訪,典籍單朴尙燁·金載瓛·黃仁夏·權炫,已上仕滿四館去官。以金炳德爲敦寧都正,吳台善爲引儀,申轍求·金慶治爲典籍,金直善爲居昌府使,廣興直長單申錫年,崇仁殿直長單朴基采,以李述在爲獻陵直長,吳承默爲宗簿主簿,朴平壽爲長興府使,朴齊韺爲尙瑞直長,鄭敏和爲監役,韓啓源爲工曹參議,柳譱爲古阜郡守,嚴錫謙爲珍山郡守,崇仁殿奉事單鮮于霮,以李承洛爲尙瑞副直長,姜敬會爲掌苑奉事,金益遠爲活人別提,徐兢淳爲臨陂縣令,宋恪老爲高山縣監,李承洛爲義盈主簿,洪載謨爲茂山府使,尹湋爲鐵山府使,張昌煥爲祥原郡守,李東鉉爲珍島郡守,尹致定爲同經筵,李正秉爲濟用副奉事,任時準爲尙瑞副直長,權宅夏爲崇陵令,洪健厚爲永川郡守,任時準爲內資主簿,李裕大爲宗廟副奉事,金鍏爲冬至兼謝恩使,鄭德和爲副使,朴引陽爲書狀官,洪鍾應爲大司憲,鄭始容爲大司諫,鄭錫朝爲執義,閔馨在爲司諫,玄基濬爲掌令,金炳學爲大司成,金鼎集·南獻敎爲知經筵,李裕元爲同經筵,尹致秀爲內醫提調,金炳敍爲尙瑞副直長,鄭基三爲廣興守,李敦榮爲知經筵,金萬根爲同經筵,權宅夏爲禮安縣監,鄭慶朝爲繕工副奉事,黃鍾林爲司饔僉正,洪應周爲崇陵令,沈敬澤爲戶曹參議,金德興爲魚川察訪,兪致崇·金敬鉉·鄭始容爲承旨,申鍾益爲掌令,李秉德·金震休爲持平,洪仁秀爲獻納,朴奎賢爲正言,高時鴻爲校理,成載瑗爲副校理,李兢鉉爲貞陵令,金鼎獻爲工曹正郞,黃鍾顯爲沃溝縣監,申應謨爲尙衣僉正,鄭基命爲宗廟令,朴儀漢爲梁山郡守,丁義衍爲成歡察訪,李東旭爲保安察訪,金台鉉爲大司諫,吳慶履爲禮曹正郞,裴象鉉爲吏曹正郞,權涑爲漢城庶尹,趙遠永爲應敎,尹秉鼎爲副應敎,尹致賢爲校理,金完植爲副校理,金學善爲健元陵令,姜長煥·林謇洙爲修撰,李舜善爲吏曹佐郞,趙雲涉爲刑曹佐郞,金在顯爲敦寧判官,睦仁會·兪晠煥爲副修撰,鄭基命爲儀賓都事,許鐸爲監察,趙秉魯爲瓦署別提,兼春秋單金鼎獻·權炫爲正言,韓敎源爲宗廟令,南溟翼爲刑曹佐郞,金中集爲司僕主簿,李象峻爲京畿都事。
吏批啓曰,新除授本曹參議金炳雲,令政院牌招,同參政事,何如?傳曰,允。
以洪遠爕爲禮曹參議,金正秀爲刑曹正郞,金用鼎爲兵曹佐郞,安國鎭爲奉常主簿,李浩錫爲庇仁縣監,任時準爲刑曹佐郞,趙鎭運爲掌苑別提,李杓爲直講,申性求爲孝昌墓守衛官,李漢綺爲內資主簿,吳正默爲假監役,鄭淵善爲順陵參奉,宋在誠爲靖陵參奉,李吉源爲禮賓參奉,獻陵直長李述在,司宰直長尹羲,已上相換事,承傳。分奉常主簿單金翼老,直長單王錫綏,麗王陵參奉單王錫埰。
以吏曹參議金炳雲牌不進罷職傳旨。傳曰,只推。
兵批,判書徐念淳進,參判李景純入直進,參議李羲俊病,參知李冀禎病。
兵批啓曰,營將虞候,今當差出,而擬望之人乏少,已準朔守令及虞候,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
又啓曰,右捕廳從事官尹湋外任,代,都摠府經歷李熙稷蒙點,而誤以宣傳官李奎會之代,擬入,以至點下,臣不勝悚惶,而宣傳官望筒,勿施,何如?傳曰,允。卿則推考。
又啓曰,同知中樞府事金有鼎,僉知中樞府事金秀淵·李世源,五衛將李仁載·張心學·沈宜夏·韓龍赫·玄必觀·崔柔獻,忠翊衛將李東夏,忠壯衛將柳衡魯,景福宮衛將宋明輝·張景憲,慶熙宮衛將黃致五·康學尙,俱以病難供職,呈狀乞遞,竝改差,何如?傳曰,允。
又啓曰,五衛將朴慶禧·崔好植·玉連赫·曺得鉉·洪炳周,景福宮衛將金大復,慶熙宮衛將金潤恒,俱以病難供職,呈狀乞遞,竝改差,何如?傳曰,允。
又啓曰,忠壯衛將尹萬鎭,病難供職,呈狀乞遞,改差,何如?傳曰,允。
以李寅臯爲同知,李寅熙·權顗·金善慶爲宣傳官,柳衡魯爲忠壯將,元世顯爲內禁將,蔡東奎爲三陟營將,具洛喜爲江原監營中軍,沈魯元爲咸鏡監營中軍,李敎昌爲平安兵虞候,申命浹爲南虞候,孫興元爲同知,李寅載爲五衛將,林鎬良爲坡知僉使,南履容爲慶尙右兵虞候,許錕爲慶尙左水虞候,李尙濂爲訓鍊正,趙萬赫爲洪州營將,金沃根爲京畿監營中軍,趙秉完爲忠淸監營中軍,金永秀爲北部都事,金有鼎爲同知,張心學·沈宜夏爲五衛將,徐庭淳爲平安監營中軍,孫亮漢爲北虞候,金秀淵爲僉知,韓龍赫爲五衛將,宋明輝爲景福將,康學尙·黃致五爲慶熙將,玄必觀爲五衛將,李東夏爲忠翊將,尹萬鎭爲忠壯將,金顯龜·曺瑩承爲文兼,李完懋爲黃海監營中軍,趙悏爲全羅監營中軍,沈徽泰爲慶尙監營中軍,諸漢緯爲忠淸兵虞候,徐相圭爲架山別將,具景皓爲部將,元敬祥爲蝟島僉使,申聖度爲彌助項僉使,朴聖浩爲天城萬戶,潘義淵爲安骨萬戶,洪台永爲德浦僉使,黃遇杓爲獜山僉使,彭繼瑀爲南桃浦萬戶,高彦瑾爲知世浦萬戶,李正烈爲水口萬戶,文相烈爲恃寨僉使,洪文擧爲碧團僉使,李時容爲長峯萬戶,金在球爲舒川萬戶,金應燁爲位羅萬戶,張景憲爲景福將,趙廣夏爲宣傳官,李熙稷爲右捕從,金東壽爲訓鍊判官,朴完喆爲古今島僉使,金孝臣爲牛峴僉使,崔英鎭爲車嶺僉使,崔峻泰爲方山萬戶,李憲章爲古豊山萬戶,具然皓爲正方別將,李世源爲僉知,崔宗屹·崔柔獻爲五衛將,韓性默爲安義僉使,愼錫圭爲蛇梁萬戶,金五福爲呂島萬戶,金昌圭爲助尼萬戶,康鵬化爲在德萬戶,朴允彬爲長木浦別將,車基亨爲會寧浦萬戶,金國允爲仇寧萬戶,金宗岳爲永達萬戶,元永鵬爲撫夷萬戶,金履禎爲慈母別將,鄭日永爲同知,元有永爲僉知,尹行弼爲都摠經歷,徐光鼎爲訓鍊主簿,金喜甲爲金甲島萬戶,崔好植·朴慶禧·玉連爀爲五衛將,金大復爲景福將,金潤恒爲慶熙將,李玄功爲僉知,曺得鉉·洪炳周爲五衛將,金匡世爲忠翊將,李奎興爲訓鍊判官,柳信儉爲訓鍊都正,沈安泰·李勉恒爲五衛將,李修謙爲訓鍊主簿,李寅華爲首陽別將,安愼良爲忠壯將,韓孝彦爲景福將,方應斗爲慶熙將,徐有薰爲知事,安國彬·朴致亮爲五衛將,金光濂爲景福將,金致泳爲慶熙將,安兢壽·任禎·林秉周爲五衛將,李東暎爲守門將,李安民爲忠壯將,李奎興爲訓鍊僉正,尹致殷·李鍾晉爲訓鍊副正,李亨純·李龍會爲宣傳官,安㙫爲訓鍊判官,李容柱爲都摠經歷,具奭祖爲訓鍊僉正,南致永爲訓鍊主簿,梁柱甲爲都摠都事,李啓沃爲訓鍊判官,金秉遠爲武兼,梁惠秀·朴奫壽爲訓鍊主簿,鄭甫鉉爲武兼,李熙虎爲守門將,金聖求·鄭濟旻·柳冀喆·柳光秀·廉羲榮爲宣傳官,李寓純·具完植·趙存熙·李舜器爲武兼,尹澈·張有良·李明權·李甫永·金佑喆爲部將,申禎·南百榮·李漢榮·高學信·李東根·高大奎·張永復爲守門將,吾村權管單金時行,大吉號里權管單胡瑜錠,廟洞權管單李禎霖,以李文奎爲訓鍊判官,邊柱煥·柳冀文·姜愚成爲訓鍊主簿,加設,訓鍊判官李春植,主簿申永祚,金泰亨·金在炫,以上加設,依定式減下,同知單韓喜驥,僉知單許瓚·鄭明行·鄭裕健,訓鍊主簿單崔道復,城山別將單李亨植,三陟營將蔡東奎,江原監營中軍具洛喜,咸鏡監營中軍沈魯元,平安兵虞候李敎昌,南虞候申命浹,以上今加折衝加資事,承傳。同知單宋明輝·康學尙·黃致五·張景憲·金大復·韓敎彦·金光濂·金潤恒·李勉恒·方應斗·金致泳,僉知單李鵬遠·李衡魯·李仁載·張心學·玄必觀·崔柔獻·李東夏·崔好植·朴慶禧·曺得鉉·任禎,副司果李宅鉉·具駿鉉·李種友·柳珣·趙明夏·李玄球·李祖慶·柳誠吉·韓用善·成英根·韓應龍·金興喆·李萬緖·柳奭·申棨·趙英勝·尹·曺錫瓚·沈能武·洪冀錫·申泰翕,上護軍崔道逸·南善浩·金在澤。
傳曰,守令·邊將,初仕人,皆今明日待令。
洪淳穆啓曰,新除授右承旨兪致崇,左副承旨金敬鉉,同副承旨鄭始容,竝卽牌招,何如?傳曰,允。
又啓曰,右承旨兪致崇,時在忠淸道禮山地,斯速乘馹上來事,下諭,何如?傳曰,許遞,前望單子入之。
承旨前望單子入之,李承輔落點。
政院啓曰,玉堂上下番俱空,事甚未安。新除授應敎趙遠永,副應敎尹秉鼎,校理高時鴻·尹致賢,副校理金完植·成載瑗,修撰姜長煥·林謇洙,副修撰睦仁會·兪晠煥,竝卽牌招,推移入直,何如?傳曰,允。
以左副承旨金敬鉉,同副承旨鄭始容牌不進罷職傳旨。傳曰,只推。
以應敎趙遠永,副應敎尹秉鼎,校理高時鴻·尹致賢,修撰姜長煥·林謇洙,副修撰睦仁會牌不進罷職傳旨。傳曰,只推。
上在昌德宮。停常參·經筵。
自前夜人定至二十六日人定,灑雨下雨,測雨器水深一寸五分。
金敬鉉啓曰,同副承旨鄭始容,今日不爲仕進,卽爲牌招,何如?傳曰,允。
以同副承旨鄭始容牌不進罷職傳旨。傳曰,只推。
傳曰,守令·邊將·初仕人入侍。
傳曰,都承旨許遞,前望單子入之。
承旨前望單子入之,金炳國落點。
政院啓曰,玉堂上下番俱空,事甚未安。副校理金完植·成載瑗,副修撰成載瑗在外,應敎趙遠永,副應敎尹秉鼎,校理高時鴻·尹致賢,修撰姜長煥·林謇洙,副修撰睦仁會,竝卽牌招,推移入直,何如?傳曰,允。
以應敎趙遠永,副應敎尹秉鼎,校理高時鴻·尹致賢牌不進罷職傳旨。傳曰,只推。
弘文館啓曰,副校理金完植,時在京畿楊根地,成載瑗時在龍仁地,副修撰兪晠煥時在廣州地,經筵入番事緊,請竝斯速乘馹上來事,下諭。答曰,竝許遞。
又啓曰,上番姑陞入直,事甚未安。應敎趙遠永,副應敎尹秉鼎,校理高時鴻·尹致賢,竝卽牌招,推移入直,何如?傳曰,允。
以應敎趙遠永,副應敎尹秉鼎,校理高時鴻·尹致賢牌不進罷職傳旨。傳曰,只推。
兵曹啓曰,南水閣水門鐵索沙環及北水閣水門邊鐵沙環漂失處,今已修改矣。兩處把守軍兵,竝解送直所之意,敢啓。傳曰,知道。
訓鍊都監啓曰,因兵曹草記,南水閣水門鐵索沙環,今已修改,把守軍兵,還入直所,將官及添入軍,解送之意,敢啓。傳曰,知道。
御營廳啓曰,本廳哨官李元英,身病甚重,勢難察任,改差,何如?傳曰,允。
義禁府照目粘連,刑曹佐郞金瑛默矣本府議啓內,僚寀爭詰,旣壞體貌,言辭妄率,有駭聽聞,以此照律,罪杖八十收贖,奪告身三等私罪,奉敎依允。
甲寅六月二十六日辰時,上御熙政堂。守令·邊將初仕人入侍時,右承旨金敬鉉,右副承旨李承輔,假注書宋敦玉,記注官白時殷·姜晢一以次進伏。守令·初仕人進伏楹外,邊將序立階下訖。上曰,史官分左右。承輔曰,守令·初仕人,使之進前奏職姓名乎?守令·初仕人以次進前奏職姓名,退伏楹外訖。敬鉉曰,邊將,使宣傳官奏職姓名乎?宣傳官代奏職姓名訖。承輔曰,守令·初仕人,使之退出乎?敬鉉曰,邊將一體退出乎?上命史官就座,又命退,承史以次退出。
上在昌德宮。停常參·經筵。
自前夜人定至二十七日開東,灑雨下雨,測雨器水深二分。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
金敬鉉啓曰,左副承旨朴永輔,同副承旨鄭始容,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,鄭晩敎·尹致膺落點。
金敬鉉啓曰,新除授右副承旨鄭晩敎,同副承旨尹致膺,竝卽牌招,何如?傳曰,允。
以右副承旨鄭晩敎牌不進罷職傳旨。傳曰,只推。
弘文館啓曰,上番姑陞入直,事甚未安。應敎趙遠永,副應敎尹秉鼎,校理高時鴻·尹致賢,竝卽牌招,推移入直,何如?傳曰,允。
以應敎趙遠永,校理尹致賢牌不進罷職傳旨。傳曰,只推。
都摠府啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
訓鍊都監·禁衛營·御營廳啓曰,卽接東關王廟守直官所報,則本廟東邊墻垣外面一間半,及西邊墻垣內面二間許,缺落云,爲先堅實圍排,待晴合力改築之意,敢啓。傳曰,知道。
禁衛營啓曰,本營哨官柳冀文·權櫽,俱有身病,勢難察任,改差,李筍亨身爲將官,擧行不勤,爲先汰去之意,敢啓。傳曰,知道。
御營廳啓曰,本廳軍色從事官金炳㴤,身病猝重,勢難察任,改差,何如?傳曰,允。
大司成金炳學疏曰,伏以,臣唱名通籍,甫周歲有餘于玆矣。叨躐階級,居然躋下大夫列,古之一歲三遷,曾莫是若,而今者國子寵命,又奚爲而及於臣也?臣聞學而後政,未聞以政學者,凡百有位,孰之不然,而膠庠之設,化理攸源,師孺之地,衣冠所式,模楷範物,繇乎學,聲施動衆,繇乎學,以至於培植峻茂,用贊思皇之美,亦惟繇乎學,臣顧其人乎哉?若謂聞望才猷,宜與是選,則臣是散樗之不中也,若謂節次推遷,可堪是任,則臣是簸糠之在前也,於此數者,推不去而說不得,則抑以臣依近日月,濡沐雨露,姑令縻爾而寵之歟?爲人擇官,自非昭代美事,而公議攸在,其必曰私於臣耳,臣於是奉隆旨而怔忪,循微躬而踧踖,不知所以自措也,噫,臣以常調末蔭,謬廁文纓之末,一能不名,百拙俱集,重之夙抱貞疾,少壯光陰,虛抛於刀圭砭焫之場,駸駸然頭腦已判,荒嬉自放,經行藝術,兩無所成,不過一沒字碑耳,猶復冒其名而責其實,僴然自任,恬焉自居,若將以端士趨振儒敎,則天下豈有此可笑之事乎?臣自勝冠以來,猥隨諸生之後,操觚較藝於周廱魯泮之間,每見皐比之席,儼師表操文枋者,私竊以爲,此地此任,非夫夫可據,當場企慕,宛如昨日事,而臣旣裒然有之矣。以今視昔,榮幸宜先,而猶且逡巡却顧,不敢爲冒膺計者,誠以累聖簡也,玷名器也,臣雖無狀,安有是也?此猶屬古人禮讓之糟粕,則萬萬非如臣者流,所敢張皇爲也,而第臣家世受恩,與天無際,邇來門戶之盈盛,已罕倫比,而臣之兄弟,又此迭居華要矣。臣父每憂之懼之,其所朝夕勉戒者,卽惟曰避遠榮塗,優遊散地,畏約自持,可幸無罪焉已,今乃一切相反,公而有瘝曠之患,私而有忝墮之歎,究竟爲器之溢而服之災,則以殿下天地父母之之慈之德,雖欲位育之覆燾之,將安所稱也?煩煎之極,言不知裁,惟聖慈,俯察由中之懇,克軫體下之恩,將臣新授大司成之任,劃許鞶褫,則臣將如新受賜,感戴洪造,實不勝區區所大願也。答曰,省疏具悉。爾其勿辭察職。
上在昌德宮。停常參·經筵。
藥房提調尹致秀,副提調金炳國啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
備忘記,安義僉使韓性默,恃寨僉使文相烈,方山萬戶崔峻泰,仇寧萬戶金國允下直,各長弓一張,長箭一部,片箭一部,筒兒一箇賜給。
金炳國啓曰,左承旨洪淳穆,今日不爲仕進,卽爲牌招,何如?傳曰,允。
弘文館啓曰,應敎趙遠永,校理尹致賢,竝卽牌招察任,何如?傳曰,允。
傳曰,日熱如此,輕囚放釋。
金敬鉉啓曰,臣敬鉉敬奉聖敎,馳往義禁府,取考囚徒案,則無時囚,故仍詣典獄署,取閱囚徒案則各司直囚罪人李汝順等十三名,係是輕囚,故竝依傳敎放送之意,敢啓。傳曰,知道。
以左承旨洪淳穆牌不進罷職傳旨。傳曰,只推。
傳曰,奉審閣臣入侍。
摘奸宣傳官黃亮浩書啓,臣於本月二十二日缺時量,敬奉承政院所下傳敎,與北部令臣李獻耆,馳往于北部字內,眼同詳細摘奸是白乎則,民戶頹壓,四十一處是白遣,漂流四處是白乎所,後錄于左是白齊。傳曰,知道。
摘奸宣傳官白樂源書啓,臣於本月二十二日缺時量,敬奉承政院所下傳敎,與南部令臣嚴坰,馳往于南部字內,眼同詳細摘奸是白乎則,民戶頹壓,五十九處是白遣,漂流十一處是白乎所,後錄于左是白齊。傳曰,知道。
摘奸宣傳官吳夏泳書啓,臣於本月二十二日缺時量,敬奉承政院所下傳敎,與西部都事臣尹定儀,馳往于西部字內,眼同詳細摘奸是白乎則,民戶頹壓,一百三十九處是白遣,漂流二十六處是白乎所,後錄于左是白齊。傳曰,知道。
摘奸宣傳官金善敎書啓,臣於本月二十二日缺時量,敬奉承政院所下傳敎,與東部令臣徐相祐,馳往于東部字內,眼同詳細摘奸是白乎則,民戶頹壓,十二戶是白乎所,後錄于左是白齊。傳曰,知道。
以漢城府民家頹壓別單。傳曰,恤典,令該廳題給。
以漢城府民家頹壓別單。傳曰,恤典,令該廳題給。
以漢城府民家頹壓別單。傳曰,恤典,令該廳題給。
以漢城府民家頹壓別軍。傳曰,恤典,令該廳題給。
甲寅六月二十八日申時,上御熙政堂。奉審閣臣入侍時,同副承旨尹致膺,假注書李雲翼,記注官金鼎獻·白文振,原任待敎李裕元以次進伏訖。上曰,史官分左右。仍命奉審閣臣進前,裕元進前奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧,仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉之意,敢此仰達矣。上曰,史官就座。仍命閣臣先退,又命退,承史以次退出。
上在昌德宮。停常參·經筵。
洪淳穆啓曰,右承旨金敬鉉,今日不爲仕進,卽爲牌招,何如?傳曰,允。
禮曹啓曰,來七月初三日,行宗廟·永寧殿秋享大祭所用犧牲,小宗伯與本署提調,當爲眼同看品,而本曹參判李公翼,有身病,無以擧行,令政院,稟旨牌招,以爲趁時看品之地,何如?傳曰,允。
政院啓曰,禮曹參判李公翼牌不進推考傳旨,今方捧入,而宗廟·永寧殿秋享大祭犧牲,當爲看品,如是違牌,事甚未安。更爲牌招,何如?傳曰,允。
又啓曰,禮曹參判李公翼再牌不進推考傳旨,今方捧入,而宗廟·永寧殿秋享大祭所用犧牲,當爲看品,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
禮曹參判前望單子入之,金萬根落點。
以右承旨金敬鉉牌不進罷職傳旨。傳曰,只推。
禮曹啓曰,卽接宗廟署所報,則今日午時量,永寧殿第十一室後面椽木二箇,折落云矣。莫重之地,有此椽木折落之患,極爲驚悚,慰安祭不卜日,來七月初一日設行,而修改之節,臣與本署提調,進去奉審後稟處,何如?傳曰,允。
又啓曰,臣萬根與本署提調臣金洙根,進詣永寧殿奉審,則第十一室後面椽木二箇,朽傷折落,果如本署官員所報矣。修改之節,不容少緩而見今潦雨未收,待快晴,卽爲擇日擧行,何如?傳曰,允。
奎章閣啓曰,本閣假閣監宋益禎,身病沈重,勢難供職,減下,其代以閑良吳洪烈差下,何如?傳曰,允。
執義鄭錫朝啓曰,臣言議拙陋,風采鹵鈍,前後臺職,本甚踰濫,而迺者又伏奉亞憲除旨,臣感激恩寵,粗伸叩謝之忱,而都憲臣洪鍾應,於臣爲姨母夫,則稽之法典,有所應避,論以格例,在下當遞,間緣疾病,今方來避,其在臺體,所失爲大,請命遞斥臣職。答曰,依啓。
以全羅監司鄭基世狀啓,求禮縣民家漂壓事。傳曰,聞甚矜惻,元恤典外別加顧助,結構奠接之方,廟堂措辭分付。
以京畿監司徐左輔狀啓,陰竹縣民家漂壓事。傳曰,民家漂壓,若是夥多,聞甚矜惻,元恤典外別加顧助,結構奠接之方,廟堂措辭分付。
上在昌德宮。停常參·經筵。
自前夜人定至三十日人定,灑雨下雨,測雨器水深三寸九分。
藥房提調尹致秀,副提調金炳國啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而領議政金左根,右議政趙斗淳俱有身病,左議政未差,不得來會云矣,敢啓。傳曰,知道。
傳曰,禮房承旨,馳詣宗廟·永寧殿·景慕宮,奉審摘奸以來。
傳曰,藥院都提調有闕之代,前望單子入之。
內醫院都提調前望單子入之,判府事金興根落點。
傳曰,吏·兵判有闕之代,前望單子入之。
吏曹判書前望單子入之,金洙根落點。
兵曹判書前望單子入之,洪鍾應落點。
傳曰,在外臺諫,竝許遞,政官牌招開政。
奎章閣啓曰,明日卽奎章閣朔奉審日次,臣進詣擧行之意,敢啓。傳曰,知道。
都摠府啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
政院啓曰,兼吏曹判書金洙根,參判李謙在牌不進推考傳旨,今方捧入,而開政命下之後,如是違牌,事甚未安。參議金炳雲陳疏判書參判,竝更牌招,何如?傳曰,允。
傳曰,吏曹參議疏批已下,卽爲牌招。
傳曰,見窠皆令差出。
有政。吏批,兼判書金洙根未肅拜,參判李謙在牌招不進,參議金炳雲進。
吏批啓曰,兼判書金洙根未肅拜,參判李謙在牌招不進,小臣獨政未安,何以爲之?敢稟。傳曰,只出緊任。以徐念淳爲大司憲,尹秉鼎爲執義,李基爲掌令,權鍾祿·申轍求爲持平,尹正求·朴蘭壽爲副校理,朴孝正爲副修撰,尹定鉉爲刑曹判書,李寅皐爲同義禁。
再政。以洪鍾雲爲副應敎,趙冀永爲判義禁,金錫模爲典籍,洪鍾應爲軍器提調,訓鍊都監提調單洪鍾應,禁衛提調單洪鍾應,御營提調單洪鍾應。
兵批,判書洪鍾應未肅拜,參判李景純病,參議李羲俊入直進,參知李冀楨病。
北道參軍單李敎臣。
傳曰,朴淑儀之喪,聞不勝傷衋,追惟永溫,尤覺愴然,其庇護治喪之需,令度支量宜輸送。
以司謁口傳下敎曰,朴淑儀喪,棺板一部輸送。
禮曹啓曰,今此朴淑儀之喪,弔祭依例擧行,禮葬則時未復舊,棺槨役軍,令該曹題給,何如?傳曰,允。
司饔院官員,以監膳提調意啓曰,今日監膳時,日下生鮮腐傷,屢次點退,其所改色,與前無異,日勢漸晩,雖不得不捧入,而今當潦水,捉得無路云,在前如此之時,曾有稟旨代封之例矣。莫重御供,自下不敢擅便,惶恐,敢啓。傳曰,代封。
訓鍊都監·禁衛營·御營廳啓曰,卽接東關王廟守直官所報,則本廟東邊墻垣三間半,及西邊墻垣三間許頹圮云,爲先堅實圍排,待晴合力改築之意,敢啓。傳曰,知道。
領議政金左根箚曰,伏以臣云云。答曰,省箚具悉卿懇,愼節奉慮,所辭藥院之任,今姑勉副,卿其安心調理,仍傳曰,此批答,遣史官傳諭。
吏曹判書尹定鉉疏曰,伏以,臣之忝叨銓任,已半年有餘矣。材短負荷,易致顚覆,身嬰貞痼,無望陳就,拜命之初,辭不獲諒,奉職以來,瘡疣畢露,拙工代斲,動見汗顔,懦夫決捨,發必失度,夙夜憂懼,冀免大何,牽架度時,以至今日,大政已過,彌增釁咎,豈不欲殫竭爲期,思報涓埃,而視其成則愈疵於政體,豈不欲稽核有序,求協繩尺,而考其效則反乖於物論,良以姿本樗櫟,智如甁罍,任踰其量,據非其地,他人當之,不見其勞,而在於臣也,自底臭溺,此非涉歷而知之也,事來之先,固已逆料其至此,又非特臣之自知也,凡與臣有素者,亦皆知其必然矣。若臣之病狀,則尤難枚擧,受氣虛弱,醫藥爲生,及乎衰頹,如水益下,痰火內壅,形證百變,眩暈發作,每淹旬日,胃冷下泄,入夏愈劇,神識雺瞀,不省事務,肢體骫骳,不利起居,人世之事,擧皆廢却,選部重地,不宜一任其瘝曠,且況旣經大政,例爲瓜熟,以情以病,俱不可蹲冒而不去,如臣惶懍迫蹙之實,合蒙天地父母哀憐而曲全者也,伏望聖慈,俯垂鑑諒,劃卽鐫改,以幸公私,不勝大願。答曰,省疏具悉。所請依施。
兵曹判書徐念淳疏曰,伏以,臣至庸極陋,輪翮無取,猥蒙謬恩,待罪中權,居然半年于玆,有百瘡疣,無一報答,按簿位暑,尙患顚錯,隨窠注擬,全昧鑑別,掌課試而才藝未收,鉤貨布而庫儲常絀,三軍解體,八方傳笑,於是乎尸祿瘝官之罪,雖欲幸逭而不可得矣。嗚呼,如臣無似,受國厚恩,顧何如也?區區微誠,豈不欲殫竭駑鈍,對揚萬一,而千勻之重,非其力也,百步之射,非爾才也,才之所局,力不可强,塵刹未酬,瑕垢畢彰,竟自歸於孤恩負國之科,此非不爲也,誠不能也,其於天之所賦,亦復何哉?庸是憂懼,若隕淵谷,迺者冒暑行政,夙疾倍添,舁歸私次,委頓叫苦,種種危綴之狀,雖不敢畢陳,而最是眼精已涸,視物如隔重紗,咳啖常厥,氣息廑存弱縷,飮啄全廢,醫技罔效,尫羸摧朽,遑遑若不保朝夕,以若見狀,束帶陳就,奔走趨扈於宿衛之列,此非獨臣之所不能自力,抑亦同朝之所共憐者也,況今京察已過,便是瓜限,而虛縻一日,以貽一日之害,此又臣罪上添罪之一端也,求解一念,不翅如渴得飮,如縳思弛,玆敢不避嚴畏,疾聲呼籲於仁覆之下,伏乞聖明,曲垂憫憐,特賜鞶褫之恩,俾重任無曠,私分獲安,不勝大願至祝。答曰,省疏具悉。所請依施。
吏曹參議金炳雲疏曰,伏以,爲官擇人,聖王之經謨,量才授器,治世之良規,是以官非其人,則有負乘之譏,器不擇任,則有濫竽之慮,蓋官者,國之器也,器不可以虛授,則官人之不可不審,亦明矣。且況天官,六部之長,而銓注之所司也,通塞之所由也,則雖參佐之職,望實甚重,豈如臣庸愚湔劣,所可堪承者,而今者三銓新命,謬及於臣身,臣誠惶懼汗忸,罔知攸措,臣本姿性魯鈍,學術空疎,不足以有裨於聖世,而特以雨露之澤,不遺菅蒯,天地之仁,竝及蚑蠕,追惟外內叨冒,冞增尸素之懼,今又進躡名途,縻以分外之寵,臣是何人,敢與此選,夫至寶之器,人必愛護,而不敢翫狎者,恐其有毁也,淸要之階,人必逡巡,而不敢妄進者,恐其有浼也,顧臣燕石之質,實非球璧與列,斗筲之才,詎與鍾庾比量,而臣旣無藻鑑之明,又乏見聞之資,若瞽之於色,聾之於音,裒如蔑如,直一倥倥者耳,雖値執引代斲之時,已無平衡稱銓之望,苟事貪戀,不思讓能,怵畏嚴命,趨走爲恭,則究其罪,不但累聖簡而玷名選已也,開政有命,庚牌儼臨,揆以義分,敢不竭蹶,而參倚已審,進膺無由,不避僭越,瀝陳衷懇,伏乞聖明,曲垂諒察,特遞臣新授職名焉,省疏具悉。爾其勿辭察職。日記廳堂上金春熙,郞廳閔哲勳趙秉健。
上在昌德宮。停常參·經筵。
自前夜人定至初一日申時,灑雨下雨,測雨器水深三寸九分。
弘文館啓曰,新除授副應敎洪鍾雲,副校理尹正求·朴蘭壽,副修撰朴孝正,竝卽牌招察任,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,允。
又啓曰,卽者景慕宮望廟樓兼別監來言,望廟樓東墻一間,今日頹圮云,圍排等節,卽速擧行,待快晴擇日,修改之意,分付該曹,何如?傳曰,允。
禮曹啓曰,卽接永禧殿官員所報,則今日寅時量,正殿北邊內墻三間許,頹圮云矣。正殿至近之地,有此墻垣頹圮之患,極爲驚悚,慰安祭不卜日,今初三日設行,而改築之役,待快晴擇日擧行,何如?傳曰,允。
又啓曰,卽接泰陵官員所報,則今日辰時量,正堂南邊內墻一間半許,缺落云矣。頉處不至大段,慰安之節,依前例不爲磨鍊,修改之役,待快晴擇日擧行,何如?傳曰,允。
以副校理朴蘭壽,副修撰朴孝正牌不進罷職傳旨。傳曰,只推。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
兵曹啓曰,今七月初三日,宗廟·永寧殿秋享大祭時,守門當爲塡差,而本曹郞廳,都摠府郞廳·五衛將,除入直與呈辭在外〈外〉未肅拜,排擬苟艱,依定式軍門將官,代差以入之意,敢啓。傳曰,知道。
又啓曰,卽接西所衛將任楨牒報,則永肅門北邊,大松一株,因雨顚仆云,令該所,依例斫去之意,敢啓。傳曰,知道。
御營廳啓曰,本廳哨官李種完,身病猝重,勢難察任,改差,何如?傳曰,允。
兵曹判書洪鍾應疏曰,伏以,臣猥叨長憲之職,肅綱振風,責任攸峻,非臣巽軟,所可彷彿,罪積違傲,不敢爲叩謝之計矣。繼伏奉除旨,以臣爲兵曹判書者,牌召嚴急,促臣受符,寵命荐出夢外,私分轉益驚,莫省其自措於何所也,臣以至愚極劣,尙藉三聖朝拂拭之恩,事我殿下,亦六年于玆,濫竽於外內任使,華貫膴踐,跡無不遍,居然班秩之崇且顯矣。而夷考已試,無往非尸素瘝溺之爲可悚也,今欲警具僚而重位著,揀其蔑效無用而斥退之,則臣實首焉,乃反畀之以夏卿之重,將責其專司九法,掌平邦攻,尙矣臣負乘之懼,在熙朝綜名督實之務,不亦盭乎?噫,人才之盛,莫尙虞周,而分命九官,設職六卿,各適其任,莫能相傡,是爲揭歷代用人之規度律尺,故人臣之受其任,亦自絜其能否,而爲辭受之方,若其舟輿互用,履屐俱當,是通才也不器也,以臣歷揚,又騖進不已,據此非據,則求之前輩,才器之無適不宜者,尙難其人,況如臣駑下,無能爲役者乎,臣本迂疎一書生耳,軍旅之未嘗學,而管轄靲鞱,可以增宿衛儆備之嚴乎,治賦之非所能,而句綰金穀,可以制庤餼支調之節乎,班簿名面之一切茫昧,而掌銓衡任蒐拔,可以厭靺常附注候選者之望乎,矧又自少貞疴,衰益深痼,頹謝日甚,無敢驅策之實,卽亦同朝之所共憐念,忽强其不可强,抖擻脆孱之力,抗擡虺羸之貌,昌披顚頓於陪扈陳就之列,則三軍之士,其不解體而竊歎曰,此子亦大司馬乎?臣於是不待量入之爲戒,而講之有素矣。雖欲厚誣上下,拚羞暫冒,所甚可懼者,惟聖簡得失名器汚隆之大關係處耳,凡前後差除,輒猥膺而不敢力辭者,豈倖其毫分擔夯,僩然若固有哉?誠以洪造殊私,天覆海涵,綿材褊量,消受過福,尙獲免於大戾者,蓋陶勻曲成賜也,生死圖報,彝性所根,不遑爲一身狼狽之憂也,然而今玆所辭,較昔謬膺,截然有輕重不侔,乃敢自諉怵義,揚揚出膺,竟自底於曠厥職隳厥分,則雖以我天地父母曲遂止慈之眷,亦恐不能終始仁庇之,臣所以寧速逋慢之誅,莫效趨走之恭者,吁亦豈得已也哉?株諒有守,衡倚已熟,玆不容不悉暴血懇,冒瀆崇嚴,伏乞聖明,俯垂矜諒,將臣新授職名,亟賜鞶褫,以幸公私焉。答曰,省疏具悉。卿其勿辭行公。
上在昌德宮。停常參·經筵。
親傳香祝入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣宗廟·永寧殿·永禧殿,奉審摘奸以來。
弘文館啓曰,修撰姜長煥差祭出去,下番闕直,事甚未安。修撰林謇洙,副修撰睦仁會·朴孝正,竝卽牌招,推移入直,副校理朴蘭壽,一體牌招察任,何如?傳曰,允。
以修撰林謇洙,副修撰睦仁會牌不進罷職傳旨。傳曰,只推。
禁衛營啓曰,本營字內都城頹圮處改築時,所入石子,今月初四日爲始,東郊蘆原近處,浮出取用之意,敢啓。傳曰,知道。
甲寅七月初二日辰時,上詣仁政殿月臺。宗廟·永寧殿秋享大祭香祝親傳入侍時,左承旨洪淳穆,右承旨金敬鉉,左副承旨李承輔,右副承旨鄭晩敎,同副承旨尹致膺,記事官缺,檢校直閣金德根,檢校待敎李容殷以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調尹致秀進前問候訖。仍出協陽門,由肅章門,入仁政門,詣仁政殿月臺,通禮跪啓請降輿,上降輿,就褥位南向立,引儀引獻官徐憙淳,慶平君,進詣褥位之左,通禮跪啓請跪,上跪,香室官員奉香祝,跪授淳穆,淳穆東向跪進,上受香祝,以授憙淳·,憙淳·以次跪受興,通禮跪啓請興,上興,通禮導上,降詣階下祗送位西向立,憙淳等奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,入幕次,少頃,通禮跪啓請出次,上出次,通禮跪啓請乘輿,上乘輿,出仁政門,由肅章門,入協陽門敬鉉請出標信解嚴,上還內,諸臣以次退出。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
金敬鉉啓曰,同副承旨尹致膺,今日不爲仕進,卽爲牌招,何如?傳曰,允。
政院啓曰,卽者持平權鍾祿,以其親病,投章徑行,原疏纔已捧入矣。所當直捧遞旨及禁推傳旨,而此與無端下鄕有異,從重推考,何如?傳曰,允。
傳曰,明日秋到記,仁政殿命官爲之,都承旨馳往泮宮,今日夕食堂,收取以來。
傳曰,都承旨許遞,前望單子入之。
承旨前望單子入之,李鍾愚落點。
金敬鉉啓曰,都承旨馳往泮宮,今日夕食堂收取以來事,命下矣。新除授行都承旨李鍾愚,所當牌招,而拘於廳規,不得請牌,何以爲之?敢稟。傳曰,牌招。
以同副承旨尹致膺牌不進罷職傳旨。傳曰,只推。
以全羅監司鄭基世狀啓,羅州牧民家漂頹事。傳曰,當北農殷之時,民戶之漂頹,若是夥多,聞甚矜惻,元恤典外別加顧助,結構奠接之方,廟堂措辭分付。
摠戎廳啓曰,本廳中軍李顯稷,身病甚重,勢難察任,改差,何如?傳曰,允。
兵曹,以申紹爲摠戎廳中軍。
政院啓曰,闕門鎖鑰,何等愼嚴,而今日宣仁門·通化門,不待本院指揮,徑先下鑰,事未有前,萬萬駭然,常時不能檢飭之兵摠府堂郞,竝從重推考,何如?傳曰,允。
兵曹啓曰,闕門鎖鑰,何等審愼,而今日宣仁門·通化門,不待政院指揮,徑先下鑰,事未前有,萬萬駭然,門考都摠府郞廳,從重推考,當該司鑰,令攸司科治,何如?傳曰,允。
持平權鍾祿疏曰,云云。答曰,省疏具悉。爾其勿辭往護。
副應敎洪鍾雲疏曰,云云。答曰,省疏具悉。疏辭,下該曹稟處。
上在昌德宮。停常參·經筵。
傳曰,讀券官洪鍾應,考官金大根,命官爲之。
傳曰,入格儒生,明日延英門外施賞。
兵曹啓曰,每於政事時,參上或有窠,則元司窠之從次第區處,自是恒規,而去六月二十五日都政,守門將李熙虎望中,當以閔秉鎬副擬,而誤以咸興監牧官金舜圭書入,有違格式矣。原單子改付標以入之意,敢啓。傳曰,知道。
刑曹啓曰,內需司單子內,黃海道載寧所在宮庄沮戲之金成祿,嚴刑遠配,宋致明·金行彦,各別嚴治事,允下矣。罪人金成祿,嚴刑一次後,全羅道求禮縣遠地定配所,卽爲押送,宋致明·金行彦,各嚴刑一次,懲勵放送之意,敢啓。傳曰,知道。
右參贊金大根疏曰,云云。
甲寅七月初四日,上御熙政堂。科次入侍時,行都承旨李鍾愚,左承旨洪淳穆,右承旨金敬鉉,左副承旨李承輔,右副承旨鄭晩敎,同副承旨尹致膺,記事官缺,讀券官洪鍾應·徐念淳·申錫禧,對讀官金炳學·洪祐吉·南鍾順·李承游,考官金大根·徐念淳·兪章煥,參考官金炳雲·洪翼燮·睦仁會·徐衡淳以次進伏訖。上曰,史官分左右。仍命試官進前。承游讀奏第一張訖。鍾應書等,鍾愚坼封讀奏訖。上命書傳敎曰,秋到記講居首略幼學金宗洽,製述賦居首三下幼學徐承輔,竝直赴殿試,講之次略幼學尹靖求,製述之次草三下生員趙然斌,竝直赴會試,講之次略幼學申錫淵等四人,製述之次次上進士洪在鼎,竝給二分,講之次略幼學趙文夏,之次粗幼學李承德等十一人,製述之次次上進士金鳳鎬等二人,竝令該曹,考例施賞。又命書傳敎曰,入格儒生,明日延英門外施賞。上曰,史官就座。仍命退,諸臣以次退出。
上在昌德宮。停常參·經筵。
自前夜二更至初五日申時,灑雨下雨,測雨器水深九分。
藥房都提調金興根,提調尹致秀,副提調李承輔啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而領議政金左根,右議政趙斗淳,無時急稟定事,左議政未差,不得來會云矣,敢啓。傳曰,知道。
傳曰,在外臺諫許遞,政官牌招開政。
傳曰,再明日七夕製,通方外爲之,試紙用大好紙,春塘臺親臨磨鍊。
傳曰,右副承旨·同副承旨竝許遞,前望單子入之。
承旨前望單子入之,金聖謙·李鼎信落點。
李承輔啓曰,新除授右副承旨李鼎信,同副承旨金聖謙,卽爲牌招,何如?傳曰,允。
又啓曰,同副承旨金聖謙,時在京畿利川地,斯速乘馹上來事,下諭,何如?傳曰,許遞,前望單子入之。
承旨前望單子入之,李昌在落點。
禮曹啓曰,卽接宗廟署所報,則今日日次奉審,則永寧殿第三室龕內靑班子滲漏,霑滴於神榻上,以至神欌上,霑濕於內塗,第四室神欌上滲漏,靑班子自北第一井穿破,土塊墜落於神欌上,內塗霑濕,第十二室神欌上滲漏,靑班子自北第一井穿破,土塊墜落,西邊靑班子自北第一井·第三井穿破,第十三室神欌上滲漏,靑班子自北第一井穿破云矣。莫重殿內,有此土塊墜落之患,萬萬驚悚,永寧殿慰安祭不卜日,今初七日設行,修改之節,臣曹堂上與本署提調,卽爲進去奉審後,稟處,何如?傳曰,允。
傳曰,摠管有闕之代,今日政差出。
吏曹啓曰,觀此平安監司李景在狀啓,則祥原郡移邑,姑未告訖。該郡守移拜慶尙右兵虞候,移邑係是重大,今若遞付生手,頭緖難分,該郡守南履容仍任事,令該曹稟處矣。移邑之許多事務,不可不念,祥原郡守南履容,依狀請,限竣事,姑爲仍任,何如?傳曰,允。
又啓曰,刑曹正郞權宅善,典獄參奉金普均,俱以身病,呈狀乞遞,竝改差,何如?傳曰,允。
有政。吏批,兼判書金洙根進,參判李謙在,參議金炳雲竝牌招不進。以黃仁夏爲持平,李博祥爲刑曹正郞,李學在爲司僕判官,楚秉悳爲監察,金衡淳爲典獄參奉,趙光眞爲昭寧園守奉官,申紞爲愍懷墓守衛官,兼養賢主簿單金錫模,祥原郡守南履容,姑爲仍任事,承傳。吏批啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上,別單書入之意,敢啓。傳曰,知道。再政。以趙大榮爲監察,張昌煥爲藍浦縣監,奉常直長單金壽侃,承文博士單權仁成,幼學李晩馨,年七十今超通政,侍從臣掌令李基父加資事,承傳。三政。以趙秉儉爲司宰主簿。四政。以趙興林爲平市主簿。五政。以元結爲活人別提。
兵曹啓曰,宣傳官權顗,五衛將安兢壽·李勉恒·安國彬,文臣兼宣傳官曺瑩承,俱以病難供職,呈狀乞遞,改差,新除授麟山僉使黃遇杓,身病猝重,時日之內,萬無登途赴任之望云,罷黜,依例準朔不敍,何如?傳曰,允。
兵批,判書洪鍾應進,參判李景純病,參議李羲俊病,參知李冀楨入直。
兵批啓曰,慶尙右兵虞候,今當差出,而擬望之人乏少,已準朔守令,竝擬,何如?傳曰,允。以洪在喆爲都摠管,張厚植爲宣傳官,鄭泰行·李鼎萬·吳膺賢爲五衛將,申孝哲爲都監把摠,金東壽爲訓鍊僉正,張仁遠爲文兼,梁柱石爲慶尙右兵虞候,宋聖煥爲獜山僉使。再政。以孫海遠爲都摠經歷,李熙斌爲訓鍊判官,僉知單鄭泰行·李鼎萬·吳膺賢。三政。以李周興爲訓鍊判官。四政。以李熙虎爲訓鍊主簿。五政。以李鳳瑱爲守門將。
禮曹啓曰,臣輔根與本署提調臣金洙根,進詣永寧殿奉審,則第三室龕內靑班子滲漏,霑滴於神榻上,以至神欌上,霑濕於內塗,第四室神欌上滲漏,靑班子自北第一井穿破,土塊墜落於神欌上,內塗霑濕,第十二室神欌上滲漏,靑班子自北第一井穿破,土塊墜落,西邊靑班子自北第一井第三井穿破,第十三室神欌上滲漏,靑班子自北第一井穿破,果如本署官員所報矣。修改之節,當爲擧行,而本殿第十一室後面椽木有頉處修改,以今七月十九日辰時推擇,先告事由祭,同日曉頭設行事,纔已啓下矣。今此第三室第四室第十二室第十三室滲漏處修改,亦於十九日辰時,一體擧行,自第一室至第十四室,先告事由祭,十九日告由祭兼行,自第一室,至第十四室移安,同日同時還安及還安祭,修改事畢後,隨時設行,祝文添入撰出等事,令藝文館擧行,修改所入物種,令各該司磨鍊進排,亦令繕工監,別定監役官擧行,而臣曹堂上,與本署提調,戶曹·工曹堂上,眼同監董事,竝爲分付,何如?傳曰,允。
兵曹口傳政事,以李奎運爲內乘。
吏曹啓目粘連,觀此平安監司李景在狀啓,則祥原郡邑治移設之由,前已馳啓,姑未告訖是白在如中,該郡守南履容,移拜慶尙右兵虞候是白如乎,移邑係是重大,事鉅役絀,諸般工役,尙未半就,今若遞易,付諸生手,非但頭緖之難分,實多籌摘之狼狽,言念事勢,已極可悶,同該郡守南履容,限竣事間姑爲仍任事,令該曹稟處亦爲白有臥乎所,當此移邑之時,許多事務,不可不念,祥原郡守南履容,依狀請,限竣事間姑爲仍任,何如?啓依允。
又啓目粘連,觀此弘文館副應敎洪鍾雲上疏,則以爲,臣之季父永圭,見帶同知春秋館事矣。臣之春秋兼銜,揆以公格,在所當遞,伏乞聖明,俯垂鑑諒,照例遞改亦爲白有臥乎所,相避之法,在下當遞,洪鍾雲所帶春秋館編修官之任,今姑減下,何如?啓依允。
甲寅七月初五日辰時,上御熙政堂。藥房入診入侍時,都提調金興根,提調尹致秀,副提調李承輔,檢校待敎李容殷,假注書李亨會,缺,以次進伏,醫官鄭有曾·金永勳·卞鍾鉉·金濟慶進伏楹外訖。上曰,史官分左右。興根進前問候訖。奏曰,醫官待令,使之入診乎?上可之。有曾等以次診候,退伏楹外訖。興根顧謂醫官曰,脈候奏之。有曾等奏曰,脈候左右三部調均矣。上命醫官先退,又命史官就座,仍命大臣先退,又命退,諸臣以次退出。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
金敬鉉啓曰,右副承旨李昌在,今日不爲仕進,卽爲牌招,何如?傳曰,允。
傳曰,禮房承旨,馳詣永寧殿,奉審摘奸以來。
弘文館啓曰,上番副校理臣尹正求,以御營廳郞廳,今日軍布上下時,晝仕出去之意,敢啓。傳曰,知道。
兵曹啓曰,參判李景純在外,明日親臨七夕製,無以備員,令政院稟旨變通,仍令該曹,以在京無故人口傳差出,待下批牌招,何如?傳曰,允。許遞。
吏曹口傳政事,以兪章煥爲兵曹參判。
禮曹啓曰,卽接社稷署所報,則明日七夕製試取時,本署官員,俱爲觀光云矣。依定式以本曹佐郞李晉燁,假官差送,替直後以爲赴試之地,何如?傳曰,允。
傳曰,明日出宮門路,以協陽門爲之。
以慶尙監司曺錫雨狀啓,河東府民家漂壓事。傳曰,聞甚矜惻,元恤典外別加顧助,結構奠接之方,廟堂措辭分付。
以慶尙監司曺錫雨狀啓,晉州牧人命渰死事。傳曰,人命渰死,若是夥多,聞甚驚慘,元恤典外別加顧助,如有生前身還布,竝蕩減,未拯屍身,發關沿海邑,期於拯得之意,廟堂各別措辭關飭。
上在昌德宮。停常參·經筵。
傳曰,還宮當自內爲之,該房知悉。
傳曰,入格儒生,明日延英門外施賞。
傳曰,當該日傘事知文周行,令攸司科治。
甲寅七月初七日卯時,上詣春塘臺,七夕製通方外儒生試取入侍時,行都承旨李鍾愚,左承旨洪淳穆,右承旨金敬鉉,左副承旨李承輔,右副承旨李昌在,同副承旨李鼎信,記事官金勉根·成彝鎬,缺,提學金炳冀,檢校直閣金德根·金炳㴤,檢校待敎李容殷以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調尹致秀,副提調李承輔進前問候訖。仍出協陽門,由建陽門·靑陽門,詣春塘臺,通禮跪啓請降輿,上降輿陞座。鍾愚奏曰,出宮時,雲劍差備一人,不爲待令,事未前有,萬萬駭然,所當重勘,而本院請推之外,無他可施之罰,何以爲之乎?上曰,拿處可也。出榻敎仍讀奏入門單子訖。讀券官徐念淳·申錫愚·徐戴淳,對讀官金炳雲·趙然興·金世鎬·金宗泰以次行禮,陞階就位,上命試官進前,仍命書賦題衆心成城,限申時,念淳跪書讀奏,宗泰捧出懸題,少頃,上命考試,又命科次,宗泰進前讀奏第一張訖。念淳書等,淳穆坼封內讀奏訖。上命書傳敎曰,七夕製賦居首三下生員鄭泰好,直赴殿試,之次草三下幼學張鉉九,直赴會試,之次次上進士洪在鼎,給二分,之次次上幼學金夏榮等四人,竝令該曹,考例施賞,又命書傳敎曰,還宮當自內爲之矣。該房知悉,又命書傳敎曰,入格儒生,明日延英門外施賞,通禮跪啓禮畢,淳穆請出標信解嚴,上還內,諸臣以次退出。
上在昌德宮。停常參·經筵。
以司謁口傳下敎曰,宣禧墓墓上東邊山神祭基腦頭,至距曲墻三十餘步沙汰處,長七十餘步,廣半間,深或二三尺坑陷,墓上西邊距曲墻七十餘步沙汰處,長八十餘步,廣一二間,深或二三丈坑陷,禁川橋折半頹圮,洞口內二處陡絶,長或六七間,廣或二三間,幾成川渠云,禮堂奉審後,修補之節,擇日擧行。
以京畿監司徐左輔狀啓,安城郡民家頹壓事。傳曰,當此農殷之時,民戶之頹壓,聞甚矜惻,元恤典外別加顧助,結構奠接之方,廟堂措辭分付。
上在昌德宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李鼎信啓曰,新除授右副承旨姜漢赫,同副承旨李貞夏,竝卽牌招,何如?傳曰,允。
又啓曰,右副承旨姜漢赫,時在忠淸道鎭川地,同副承旨李貞夏,時在京畿利川地,竝斯速乘馹上來事,下諭,何如?傳曰,竝許遞,前望單子入之。
又啓曰,行都承旨李鍾愚廚院進,左承旨洪淳穆不爲仕進,右承旨李承輔式暇出去,右副承旨,同副承旨前望未下,院中只有臣一人,伴直無人,左承旨所當牌招而拘於廳規,不得請牌,何以爲之?敢稟。傳曰,牌招。
承旨前望單子入之,李亨夏·朴斅默落點。
以全羅監司鄭基世狀啓,全州府民家漂頹事。傳曰,民家之漂頹,若是夥多,聞甚驚慘,元恤典外別加顧助,俾卽結構奠接,無有一民失所棲遑之弊,而渰死人如有身還布,竝蕩減事,廟堂措辭分付。
義禁府啓目,雲劍差備守門將南百榮原情云云。傳旨內辭緣,泛稱遲晩,刑推得情,何如?啓除刑推議處爲良如敎。
上在昌德宮。停常參·經筵。
自午時至人定,灑雨下雨,測雨器水深六分。
藥房提調尹致秀,副提調李承輔啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
洪淳穆啓曰,右副承旨朴斅默,今日不爲仕進,卽爲牌招,何如?傳曰,允。
李鼎信啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
傳曰,宮人朴氏,今日寅時生男,後産等節,依例擧行。
傳曰,宮人朴氏貴人封爵,政官牌招開政。
傳曰,貴人供上,依例擧行。
內醫院啓曰,今此護産廳捲草時所用,命白米一百斗,命正銀八十兩,命黃絲十斤,命細十疋,令該曹卽速進排,此外雜物,依例自本院,直甘取用之意,敢啓。傳曰,知道。
又啓曰,護産時湯藥書員朴仁基·吳鐵植,差備待令醫女花玉·香喜,差下之意,敢啓。傳曰,知道。
備邊司啓曰,仁政殿重修之役,行將經紀,所入財力,不可不及今措辦,而中外積儲枵匱,殊無着手處矣。然不當以此爲拘,致愆莫大之役,就湖西劃得餉穀折米五千石,常賑廳穀折米三千石,湖南常賑穀折米一萬石,丙申別貿米二千石,嶺南丙申別貿米五千石,軍作穀折米五千石,趁今區劃,待開倉執錢,星火上送之意,分付各該道臣,本司別置錢中戶惠廳各三千兩,訓局一千兩,禁·御兩營及司僕軍器寺·工曹·掌樂院各五百兩劃給,使之經紀之地,何如?傳曰,允。
以司謁口傳下敎曰,眞殿修改擇日,以來月更爲擇入。
吏曹啓曰,昌陵參奉鄭泰好,以其身病,呈狀乞遞,改差,何如?傳曰,允。
又啓曰,侍從臣父年七十人每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,兼判書金洙根進,參判李謙在,參議金炳雲竝牌招不進,貴人單宮人朴氏封爵事,傳敎,以林勝洙爲昌陵參奉,兼春秋三單丁義衍·李東旭·金德興。
上在昌德宮。停常參·經筵。
備邊司啓曰,諸道秋操稟啓,今已齊到矣。詰戎重務之許久停閣,其在桑土陰雨之備,固當及今修擧,而第念嶺南賑事纔訖。諸道奎璧屢擧,況値式科當前,亦不無相掣之端,此時徵調,實屬當念,今秋八道·三都水陸諸操巡歷巡點,竝姑停止,至於官鎭門聚點,苟能繕械有方,亦當有裨於鍊戎隷武之節,以此申飭,使之着意擧行,有堤堰處移點完級,各樣都試,竝與停退條,按例合設之意,分付,何如?傳曰,允。
上在昌德宮。停常參·經筵。
禮曹啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,來月望間擇入。
又啓曰,景福宮展謁,每以孟春孟秋,定式取稟矣。今秋展謁吉日,以何間推擇乎?敢稟。傳曰,同日擇入。
傳曰,左承旨許遞,前望單子入之。
承旨前望單子入之,李謙在落點。
傳曰,吏曹參判有闕之代,前望單子入之。
吏曹參判前望單子入之,徐戴淳落點。
政院啓曰,卽者漢城府官員來言,厲祭獻官,例以亞尹塡差,而左尹鄭德和在外,右尹李晉翼有身病,無進參之員云,右尹卽爲牌招,何如?傳曰,允。
又啓曰,右尹李晉翼牌招不進推考傳旨,今方捧入,而厲祭獻官,例以亞尹塡差,而如是違牌,事甚未安。更爲牌招,何如?傳曰,左尹·右尹竝許遞,令該曹口傳差出。
以司謁口傳下敎曰,男阿只氏胎封,以後苑爲之,令觀象監,擇日以入。
禮曹啓曰,以太廟展謁取稟草記。傳曰,來月望間擇入,以景慕宮展謁取稟草記。傳曰,同日擇入事,命下矣。展謁吉日,令日官李秉洪推擇,則來閏七月十三日十五日俱吉云,以何日定行乎?敢稟,傳曰,十三日爲之。
都摠府啓曰,今日入直內三廳,武兼禁軍及軍兵等,當爲中日習射技放,而護産間停止之意,敢啓。傳曰,知道。
兵曹啓曰,來閏七月十三日大駕詣宗廟展謁,景慕宮展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨年秋展謁例爲之。
上在昌德宮。停常參·經筵。
自卯時至人定,灑雨下雨,測雨器水深一寸二分。
備忘記,茂山都護府使洪載謨,古豊萬戶李憲章,在德萬戶康鵬化下直,各長弓一張,長箭一部,片箭一部,筒兒一箇賜給。
李鍾愚啓曰,行左承旨李謙在,右承旨李承輔,今日不爲仕進,卽爲牌招,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,朴永輔落點。
吏曹口傳政事,以申錫愚爲漢城左尹,李玄緖爲右尹。
吏曹參議金炳雲疏曰,伏以,臣於見職,未嘗一毫近似,而拜命之初,猥陳衷懇,誠淺辭拙,未獲恩諒,怵畏義分,黽勉承膺,循名據實,有難蹲冒,蓋量能而後進,慮才而後出,今以千金之貨守之,而非其任,萬斤之重擧之,而非其力,則必有至竟狼狽,靡所收拾也審矣。臣用是兢惶,蹙踧徊徨,旣無對揚之道,徒致瘝曠之慮,恐負我聖上簡畀之至意,憧憧一念,惟在於不憚荐籲,冀蒙鐫免,而且臣素以濕痰風疹,種種委席,忽於日昨,宿證肆發,手足痿痺不仁,皮膚痒痛成瘡,坐臥轉側,不得自由,雖用藥餌調治,亦難晷刻奏效,此尤臣所以求解之心,一時悶急者也,伏乞天地父母,念名器之不可久玷,察臣病之實爲難强,亟遞臣所帶銓銜,以幸公私,千萬至祝,省疏具悉。所請依施。
上在昌德宮。停常參·經筵。
藥房都提調金興根,提調尹致秀,副提調李承輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿,口傳問安。答曰,知道。
備忘記,麟山僉使宋聖煥,永達萬戶金宗岳下直,各長弓一張,長箭一部,片箭一部,筒兒一箇賜給。
政院啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
又啓曰,臣等進詣奎章閣,御眞展奉,奉審無頉,而奉諡堂及閣內諸處,亦爲無頉之意,敢啓。傳曰,知道。
兵曹啓曰,今七月十五日壬子辰初初刻八分立秋,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
甲寅七月十五日辰時,上御熙政堂。藥房入診入侍時,都提調金興根,提調尹致秀,副提調李承輔,檢校待敎李容殷,假注書孟道植,記事官缺,以次進伏。醫官鄭有曾·金有鼎·金永勳·卞鍾鉉進伏楹外訖。上曰,史官分左右。興根進前問候訖。奏曰,醫官待令,使之入診乎?上可之。有曾等以次診候,退伏楹外訖。興根顧謂醫官曰,脈候奏之。有曾等奏曰,脈候左右三部調均矣。上命醫官先退。興根曰,貴人就館之喜,伏惟聖心嘉悅矣。上曰,始爲生子,固所欣悅,而可爲長壽,尤當喜好矣。興根曰,自藥院聞之,則似有靡寧之節云,症是何祟乎?上曰,予姑不見,而症則似是驚症云矣。興根曰,節屆炎熱,調護極難,不至甚緊乎?上曰,症雖未詳,而於夜於晝,尙未差可,不可謂甚緊,亦不可謂輕歇矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
政院啓曰,卽者義禁府都事來言,時囚罪人南百榮,當爲議處,而判義禁趙冀永在外,次堂例不得擧行云,何以爲之?敢稟。傳曰,許遞,政官牌招開政。
又啓曰,兼吏曹判書金洙根,參判徐戴淳,參議朴永輔牌招不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳曰,當該承旨推考。
以全羅監司鄭基世狀啓,金溝等邑民家漂頹,人命渰壓死事。傳曰,人命之渰死,民戶之漂頹,若是夥多,萬萬驚慘,況此窮夏艱食之時,哀彼棲遑失所之狀,森然在目,恒焉傷心,渰死人等,如有生前身還布,竝蕩減,漂頹戶,結構之方,元恤典外別加顧助,各自安堵如故,俾無一夫仳㒧之患,廟堂各別措辭關飭。
以咸鏡監司趙秉駿狀啓,明川府民家失火事。傳曰,聞甚矜惻,元恤典外別加顧助,結構奠接之方,廟堂措辭分付。
政院啓曰,兼吏曹判書金洙根,參判徐戴淳再牌不進推考傳旨,今方捧入,而連事違召,無意承膺,事體所在,誠極未安。參議朴永輔陳疏,判書·參判,竝所當更請牌招,而係是一日三牌,何以爲之?敢稟。傳曰,牌招。
傳曰,吏曹參議疏批已下,卽爲牌招,如有違牌,勿爲呼望。
有政。吏批,兼判書金洙根牌招不進,參判徐戴淳進,參議朴永輔式暇。吏批啓曰,兼判書金洙根牌招不進,參議朴永輔式暇,小臣獨政未安,何以爲之?敢稟。傳曰,仍爲之。又啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。以李啓朝爲判義禁,李穆淵爲弘文提學,金載瓛爲禮曹正郞,金用鼎爲直講,玄鎰爲漣川縣監,幼學李膺復年七十一,今超通政,侍從臣前掌令李東韻父加資事,承傳。再政。以崔擎祖爲兵曹佐郞,李憲養爲瓦署別提,兼春秋單金載瓛。
吏曹參議朴永輔疏曰,伏以,臣於昨冬,除拜三銓之職,敢以難冒之情,自畫之義,一陳疏籲,四違牌召,第伏奉承宣移除,恩眷彌隆,感惶愈深,而區區匹夫之諒,庶蒙天鑑之畢燭矣。迺者前望特點,又及於夢想之外,臣聞命駥蹙,益不知措躬之所也,臣之情勢,旣已備陳於前疏,今不必更事架疊,而當初臺論,旣在於泮銜之通望,則泮職一步,卽臣鐵限,今此銓銜,乃泮職之所階梯以成者,豈可以一轉而往,職名之殊,有所異同也哉?人臣分義,駕屨且不俟,況臣受恩如天,圖報無地,赴湯蹈火,猶且不避,況縻之以淸要之職,荐之以簡拔之寵,感激之私,銘肝鏤肺,何苦逋慢之不已,瀆撓之是事,甘自歸於辜負之科哉?誠以廉防莫嚴,物議可畏,不敢以一介麽眇之身,仰累聖朝四維範俗之化也,開政有命,庚牌屢臨,而株守已堅,蠢動無路,玆敢短章陳暴,仰干崇聽,伏乞聖慈,曲賜鑑諒,將臣所有職名,亟許鐫改,仍命選部,永勿檢擬,俾公器無褻微諒獲全,千萬幸甚,省疏具悉。不必如是,卽爲肅命。
上在昌德宮。停常參·經筵。
備忘記,車嶺僉使崔英鎭下直,長弓一張,長箭一部,片箭一部,筒兒一箇賜給。
政院啓曰,卽者宗廟署官員來言,再明日永寧殿滲漏處修改時,提調一員,當爲進參,而都提調金左根,提調金洙根,俱有身病,不得進參云,提調卽爲牌招,何如?傳曰,提調許遞,前望單子入之。
宗廟提調前望單子入之,尹定鉉落點。
以京畿監司徐左輔狀啓,南陽府民家漂頹事。傳曰,聞甚矜惻,元恤典外別加顧助,結構奠接之方,廟堂措辭分付。
上在昌德宮。停常參·經筵。
自卯時至人定,灑雨下雨,測雨器水深一寸八分。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
傳曰,禮房承旨,馳詣永寧殿,奉審摘奸以來。
戶曹啓曰,宗廟外墻改築吉日,以今十九日推擇,啓下矣。見今雨勢如此,待快晴,更爲擇日擧行之意,敢啓。傳曰,知道。
禮曹啓曰,永寧殿第三室龕內滲漏處,第四室神欌上滲漏處,第十一室後面椽木朽傷處,第十二室神欌上滲漏處,移還安修改吉日時,以今七月十九日辰時,已爲推擇啓下,而見今雨勢如此,土瓦俱爲霑濕,無以始役,待快晴,更爲擇日擧行,而先告事由祭,雖已設行,還安祭香祝,權安齋所,令齋官守直,享官則姑爲退去,待涓吉入齋,竝爲分付,何如?傳曰,允。
兵曹啓曰,宣傳官張厚植,五衛將鄭泰行·李鼎萬·吳膺賢,文臣兼宣傳官張仁遠·金顯龜,守門將高學信,俱以病難供職,呈狀乞遞,竝改差,何如?傳曰,允。
以全羅監司鄭基世狀啓,龍安等邑民家頹壓,咸平縣人命渰死事。傳曰,人命之渰死,民家之頹壓,又此夥多,極爲驚慘,窮夏艱食之時,哀彼失所棲遑之狀,如在目擊,渰死人身還布,竝蕩減,未拯屍體,期於拯得,漂壓戶結構安堵之方,各別顧助後,形止一一狀聞事,廟堂措辭分付。
以全羅監司鄭基世狀啓,興陽縣人命渰死事。傳曰,人命之一時渰沒,若是夥然,亦爲驚聞,元恤典外別加顧助,如有身還布,竝蕩減事,分付。
上在昌德宮。停常參·經筵。
自前夜人定至十九日人定,灑雨下雨,測雨器水深六寸五分。
政院啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日,親行望拜禮,何以爲之乎?敢稟。傳曰,遣承旨,奉室奉審。
李亨夏啓曰,明日傳香,禮房當爲齋宿,右承旨李承輔,所當牌招,而拘於廳規,不得請牌,何以爲之?敢稟。傳曰,牌招。
備邊司啓曰,立秋已過,霪雨連注,不無極備之慮,民事憧憧,四門禜祭,不卜日虔誠設行之意,知委儀曹,何如?傳曰,允。
又啓曰,卽見慶尙前監司曺錫雨狀啓,則枚擧慈仁縣監吳慶延,査官河陽縣監趙性敎牒呈,以爲,本縣元還米,竝耗二萬四千六百九十石零內,還分條,不過爲三千一百八十二石零,吏奴逋民還未捧,爲二萬一千五百八石零矣。分給條三千一百八十二石零外,未捧民還三千五百六十五石零,吏奴逋中三千五十石,當年了刷,又以營邑別備錢二千兩,分給願受民處,每年以租六百石式,限十年排捧而蕩減,流亡還,爲三千六百八十六石零,請得改色,山餉米二千石,以每年耗條,二百石式限十年充補而蕩減,難捧還,爲三千一百八十七石零,都合已刷米,爲一萬六千六百七十二石零,其餘八千十八石零段,徵捧旣無其道,區劃又沒其策,此若因循,逐年添耗,則不出幾年,逋將依舊,實有前功可惜之歎,特許限十年除耗排捧,以爲準刷事,請令廟堂稟處,前後始掩守令罪狀,竝令攸司稟處矣。糶糴法意,緩急所需,而挽近年來,法意蕩然,始逋掩逋,無難虛勘,苟有一半分矯捄之心,寧容如是,前後守令之置官事於笆籬邊,捱過姑息,作爲能事,烏在其分憂之義乎?四守令,一依定式勘處,八千石零排捧之請,非但非容易煩籲之事,顧今諸道欠簿之輒施除耗者,徒歸無實,初無毫分見效,決不可復開,道臣推考,苟不及期了刷,致拖滯欠,則該守令自有虛勘之律,以此知委,何如?傳曰,允。
兵曹啓曰,卽伏見京畿監司徐左輔狀啓,則本道進上封進時,敦義門明日爲始開閉,令該曹稟旨分付爲辭矣。敦義門依前例,令政院,臨時請出標信開閉,何如?傳曰,允。
訓鍊都監啓曰,本局別將權奎容,身病猝重,勢難察任,改差,何如?傳曰,允。
義禁府啓目粘連,向前南百榮亦,雲劍差備,信地自在,預先等待,法意卽然,而未及待令,以致遲滯,擧行之道,極爲稽忽,以此照律,何如?啓依允。
上在昌德宮。停常參·經筵。
藥房提調尹致秀,副提調李承輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,禮房承旨,馳詣受香諸處,奉審摘奸以來。
禮曹,來八月初四日,行景慕宮秋享大祭,親祭,取稟。奉敎恭依。
禮曹,來八月初二日,行社稷大祭,香祝親傳,取稟。奉敎敬依。
禮曹,來八月初一日,行文宣王釋奠祭,香祝親傳,取稟。奉敎敬依。
禮曹,來八月初八日,行南壇祭,香祝親傳,取稟。奉敎敬依。
禮曹啓曰,卽接永禧殿官員所報,則今番雨後正殿南面內墻內面一間許頹圮,瓦子脫落,移安廳後面北邊月臺石一塊頹圮云矣。移安廳後面,距正殿稍間,內墻頹圮亦非大段,依前例慰安之節,不爲磨鍊,改築之役,待快晴擇日擧行,何如?傳曰,允。
又啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則先農壇·雩祀壇·馬祖壇·漢江壇·司寒壇·祈雨壇·厲壇壇上,四面紅箭門墻垣階砌,俱爲無頉,而南壇南邊紅箭門,朽傷顚仆,卽爲修改事,分付該監,此後看護等節,另加申飭之意,敢啓。傳曰,知道。
又啓曰,卽接崇陵參奉所報,則今番雨後,本陵陵上北邊曲墻外邊,一間半許頹圮,丁字閣前面及左右月臺石,俱爲動退罅隙云矣。陵上曲墻外邊頹圮,與內邊有異,慰安奉審之節,依前例不爲磨鍊,修改之役,待快晴擇日擧行,何如?傳曰,允。
兵曹啓曰,今日禜祭時,崇禮門閉門標信責奉宣傳官柳光秀,纔到城門,未及下馬之際,名不知何許一漢,拔劍突出,橫刺䐉後,流血狼藉,方至死境。如此絶悖懧悍之類,事係變怪,不可尋常處之,爲先出付秋曹,到底鉤覈,依律處之,何如?傳曰,允。
以司謁口傳下敎曰,標信斯速替受,行刺罪人,爲先譏捕。
左右捕廳啓曰,謹依司謁口傳下敎,標信斯速替受,行刺罪人爲先譏捕事,命下矣。罪人趙學俊,今已捕捉於南大門內,姑爲嚴囚臣廳之意,敢啓。傳曰,知道。
宣惠廳啓曰,嶺南左漕倉,昌原·咸安大同米未收,至爲四百石之多。此而不警飭,則非但漕法之蕩然,正供亦無以準捧。兩邑沙工令本道到底査實後,隨其罪犯輕重,施以當律,俾懲奸習。且以捧稅與領運差員言之,如法準載,按站點檢,則沙工之作奸消融,豈至於此乎?法意所在,不可仍置,該倉捧稅差員及領運差員,竝捧現告狀聞稟處之意,分付道臣,何如?傳曰,允。
義禁府啓曰,前慶尙監司曺錫雨狀啓內,慈仁前縣監權奎容·朴奎賢·李種德·朴奎瑞罪狀,竝令攸司稟處事,啓下。而今因備邊司草記,四守令,依定式勘處事,允下矣。李種德下去京畿抱川地,朴奎瑞下去全羅道南原地云,依例發遣府羅將拿來,權奎容今方待命拿囚,朴奎賢時帶臺職,令政院,先捧遞差傳旨後,拿囚,何如?傳曰,允。竝待待命拿囚。
政院啓曰,因義禁府草記,正言朴奎賢,以前任慈仁縣監,今方拿囚矣,時帶臺職,依定式遞差傳旨捧入之意,敢啓。傳曰,知道。
義禁府照目粘連,雲劍差備守門將南百榮矣本府議啓內,雲劍差備,信地自在,預先等待,法意卽然,而未及待令,以致遲滯,擧行之道,極爲稽忽。以此照律罪,笞五十收贖,解見任別敍,私罪。奉敎依允爲旀,功減一等爲良如敎。
永明尉洪顯周疏曰,伏以,臣頃陳苦懇,獲蒙恩暇,繼以辭敎隆摯,尤賻殷典,榮光所被,貫徹幽明,高穹厚地,實不知圖報之所也。臣於此際,豈敢更有他懇?而第念臣孤露以後,屢經險釁。臣伯兄故左議政臣奭周,臣仲兄故郡守臣吉周,相繼違背,而伯兄中歲喪明未立孫,仲兄一子,亦已出后本宗,承祀無主。臣繇是崩心痛骨,廢寢忘飱者,十數年于玆矣。今幸宗議僉同,擬以臣十六寸兄幼學肯周第三子祐鼎,立爲臣仲兄之子,以祐鼎長子承運,立爲臣伯兄之孫。若爾則非徒臣兩兄之後,絶而復繼,臣父祖之祀,亦將永有所托賴矣。然而立綱紹宗,所係綦重,故必須告君請命,而不敢私自擅定者,邦典斯在,臣分亦然。玆敢不避煩猥,悉暴於旻覆之天。伏乞聖慈,俯垂矜諒,特命該曹,稟旨裁處,俾倫紀亟定,情私獲伸,千萬不勝血祝。答曰,省疏具悉卿懇。所請依施。
護軍鄭德和疏曰,伏以,臣苫塊餘喘,嬛嬛銜恤蘭陵之歲月不淹,梁山之風雨莫逮,餘哀未盡,如窮無歸,一息尙存,萬念都灰。不料巾裳之纔改,遽紆簪履之復記,京兆·經筵,除旨聯翩,屛伏隴鄕,罪積逋傲。千萬夢外,洊伏奉恩旨,以臣爲冬至兼謝恩副使者。臣於是驚惶踧踖,益不知措躬之所也。噫,專對王事也,往役臣分也。雨雪楊柳,物態擅變,夷險之地,義嚴不擇。聖明之世,恩重無棄,況臣孤露之感,庇覆無所,瞻天祝聖,倍激忱誠,不欲重入脩門。依近耿光,少伸積違之戀結,而慟纏胸臆,强制不得。病入膏肓,蠢動無望,重之三霜奄闋,受傷尤多。前冬之毒痢,眞元遂鑠,今夏之輪痁,飮啖全却,視聽之迷瞀,臂脚之麻痺。一日二日,敗北迭出,委頓床玆,一縷苟延,譬如蠧朽之木,僅存枝幹,而其中已枵然也。以今所料,依舊蘇完,恐不可以時月期耳。海堧田廬,鳧雁去來,計其程途,不過半日,而强試筋骸,尙難扶舁而行,況萬里之驅馳,二年之勞瘁乎?實狀如右,承膺無路。玆敢冒陳短章,仰瀆崇嚴。伏願聖慈,俯垂鑑諒,亟遞臣使价之銜,以安私分,仍治臣逋慢之罪,以肅朝綱焉。答曰,省疏具悉。卿其勿辭,克竣往役。
上在昌德宮。停常參·經筵。
自未時至人定,灑雨下雨,測雨器水深一寸。
傳曰,戶房承旨,與禮曹堂上·戶曹郞廳,依定式進詣宣武祠,奉審以來。
禮曹啓曰,永明尉洪顯周上疏批旨內,所請依施事,命下矣。謹依聖敎,洪肯周第三子祐鼎,立爲故郡守洪吉周之後,立案成給,洪祐鼎長子承運,立爲故左議政洪奭周之孫,亦爲立案成給之意,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,來閏七月十三日大駕詣宗廟·永寧殿展謁,次詣景慕宮展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣?而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨年秋展謁例爲之。
左右捕廳啓曰,行刺罪人趙學俊,嚴囚臣廳草記批旨內,知道事,命下矣。罪人趙學俊,以絶悖獰悍之擧,爲城門卒刀擊,爲行路人亂打,幾死於未捕之前,而及到臣廳,未踰時物故,當律未施,罪人徑斃。臣等不勝惶恐待罪,而令漢城府,依例檢驗,何如?傳曰,允。勿待罪。
禁衛營啓曰,本營哨官李秉龍,身病猝重,勢難察任,改差,何如?傳曰,允。
以忠淸監司沈宜冕狀啓,公州等邑民家漂頹,天安等邑人命渰壓死事,傳曰,列邑被災,固已慮之。而民戶漂頹,若是夥多,人命渰死,又爲四十,極爲驚慘。元恤典外別加顧助,俾得卽爲結構,依舊奠接,無一人流散之患,而渰壓死人生前身還布,竝令蕩減事,廟堂措辭關飭。
上在昌德宮。停常參·經筵。
自前夜人定至二十二日開東,灑雨下雨,測雨器水深三分。
李亨夏啓曰,同副承旨李鼎信,今日不爲仕進,卽爲牌招,何如?傳曰,允。
禮曹啓曰,卽接廣州留守李圭祊移文,則以爲,本府鄕校聖殿滲漏,將以今秋節享,兼告修改告由移還安祭香祝,自本曹啓稟下送云矣。廣州府鄕校聖殿修改,當於今秋釋菜,兼告擧行告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
上在昌德宮。停常參·經筵。
戶曹啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例。今年亦依此擧行事,分付,何如?傳曰,允。
以司謁尹錫昌手本,別監張潤奎,被打於漢城府使令等事,傳曰,令秋曹査實以入。
以全羅監司鄭基世狀啓,樂安等邑民家漂頹,人命渰死事,傳曰,民家之漂頹,人命之渰死,又若是夥多,尤爲矜惻。元恤典外別加顧助,渰死人生前身還布,竝蕩減,未拯屍身,期於拯得,漂頹戶卽爲結構奠接,俾無一民失所捿遑之弊事,廟堂各別措辭關飭。
上在昌德宮。停常參·經筵。
自前夜人定至二十四日酉時,灑雨下雨,測雨器水深三寸五分。
傳曰,都承旨·左承旨竝許遞,前望單子入之。
承旨前望單子入之,金炳國·兪致善落點。
政院啓曰,新除授右承旨兪致善,以前任安岳郡守,方在解由未出中,何以爲之?敢稟。傳曰,勿拘。
禮曹啓曰,卽接景慕宮官員所報,則今日雨後,正堂南邊簷內,滲漏云矣。修改之節,待快晴擇日擧行,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
刑曹啓曰,司謁尹錫昌手本,別監張潤奎,被打於漢城府使令輩事,傳曰,令秋曹査實以入事,命下矣。京兆禁隷金錫獜·金萬吉·金景玉·李命得等捉來,與被打掖隷,頭面査實,則錫獜所供內,以爲雜技出禁,得聞張哥家骨牌之說,去夜與萬吉,直入張家,則四人抹牌。而在傍諸人,一齊恐嚇,使不得執捉,驅逐送之於路傍委臥矣。同類金景玉·李命得,適爲過去,與萬吉復入張家以後事,渠則不知云,萬吉所供內,以爲渠與錫獜,被逐於張家,而錫獜昏仆,故與景玉·命得,復入張家,捉出四人行路毆打,至于本府。而拘留之後,始知潤奎之爲掖隷,告官放送云。景玉·命得所供內,以爲伊夜渠輩,出禁巡行,路逢兩隷,目見錫獜之被打,隨萬吉而捉來四人之際,如干助勢毆打云。潤奎所供內,以爲渠以入番別監,爲至渠祖母忌祭,昨日緣故出來,而族黨同在一室。二更量,何許兩漢,越墻突入,稱禁亂而初無執贓,呵責逐送矣。無賴輩成群突入,捉出毆打,至於驅到京兆,拘留府內,平明始爲放送。而兄弟叔姪,豈有雜技於祭日之理云矣?觀於諸供,行祭而賭錢,實是常情之外,禁隷必誤聽而橫捉也。無辭出去,自歸妥帖,乃反募人更入惟意亂打。潤奎則渾身之傷痕狼藉,錫獜則別無緊重受毆之處,而渠輩旣以犯手,自報于査庭,引類更鬧者萬吉也。作頭先打亦萬吉,而景玉·命得之合勢助力,俱爲輸實。錫獜繼不參相鬪之場,亦難免起鬧之罪,所當分輕重照律勘處,而旣伏承査實以入之命,上裁,何如?傳曰,錫獜等四漢及頭目禁隷,令御將,各別嚴棍後,更令秋曹,分輕重定配。
又啓曰,毆打掖隷之京兆禁隷金錫麟·金萬吉·李命得等査實草記,傳曰,錫麟等四漢及頭目禁隷,令御將,各別嚴棍後,更命秋曹,分輕重定配事,命下矣。罪人金錫麟·金萬吉·金景玉·李命得等,移送御營廳,頭目禁隷,令該府,使之押送之意,敢啓。傳曰,知道。
御營廳啓曰,本廳哨官李敎應,身病甚重,勢難察任,改差,何如?傳曰,允。
又啓曰,謹依刑曹査實草記批旨,漢城府禁隷金錫獜·金萬吉·金景玉·李命得,頭目禁隷朱聖一等,各別嚴棍二十度後,分輕重定配次,移送秋曹之意,敢啓。傳曰,知道。
義禁府啓目,慈仁前縣監權奎容·朴奎賢等原情云云。傳旨內辭緣,泛稱遲晩,竝卽所當請刑是白乎矣,權奎容段,曾經摠府郞,勿爲請刑,載在法典,朴奎賢段,曾經侍從,勿爲請刑,載在法典,竝議處,何如?啓依允。
上在昌德宮。停常參·經筵。
藥房都提調金興根,提調尹致秀,副提調李承輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次。而領議政金左根有身病,左議政未差,右議政趙斗淳無時急稟定事,不得來會云矣,敢啓。傳曰,知道。
兵曹啓曰,卽接景慕宮入直訓鍊主簿徐光鼎手本,則弘化門越邊含春苑墻垣一間,頹圮云。爲先令繕工監,堅實圍排,卽速修築,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
禮曹啓曰,卽接成均館所報,則今番雨後,大成殿正殿班子滲漏,床卓前地衣沾濕,東從享第一位班子滲漏,床卓前地衣沾濕,正殿東西邊雜像脫落,東廡間間滲漏,南邊活只脫落,西廡間間滲漏,前後簷瓦子,間間脫落,南神門東邊活只,亦爲脫落,啓聖祠正堂西配第一位床卓前滲漏,第二位交椅前滲漏,東西邊活只及後簷瓦子,間間脫落云矣。修改之節,待快晴擇日擧行,何如?傳曰,允。
刑曹啓曰,毆打掖隷之京兆禁隷金錫麟·金萬吉·金景玉·李命得,頭目禁隷朱聖一,自御營廳嚴棍後,還送臣曹矣。起鬧之金錫麟,黃海道遂安郡,犯手之金萬吉,江原道麟趾縣定配所,竝卽押送,隨從助力之金景玉·李命得,各嚴刑一次,不能操飭之頭目禁隷朱聖一,嚴杖八十,竝懲勵放送之意,敢啓。傳曰,知道。
又啓曰,頃因備邊司啓辭,各邑稅穀船停滯氷泊之沙格,嚴刑二次,遠地定配事,批下。而各船沙格,京江到泊後,隱避不現,令左右捕廳,使之捉納事,自臣曹草記蒙允矣。咸平第一船沙工高光雲,格軍崔岳散,今纔捉來,各嚴刑一次後,光雲全羅道樂安郡,岳散慶尙道密陽府定配所,而待拷限,加刑押送。餘外沙格,不日捉納之意,連加嚴飭,何如?傳曰,允。
以全羅監司鄭基世狀啓,務安等邑民家漂頹事,傳曰,民家漂頹,若是夥多,聞甚矜惻。元恤典外別加顧助,渰死人如有生前身還布,竝蕩減,卽爲結構奠接,俾無一民失所棲遑之弊事,廟堂措辭分付。
甲寅七月二十五日卯時,上御熙政堂。藥房入診入侍時,都提調金興根,提調尹致秀,副提調李承輔,假注書孟道植,記注官白時殷,記事官李承游,檢校直閣金德根以次進伏,醫官鄭有曾·金永勳·卞鍾鉉·金濟慶進伏楹外訖。上曰,史官分左右。興根進前問候訖奏曰,醫官待令,使之入診乎?上可之。有曾等以次診候,退伏楹外訖。興根顧謂醫官曰,脈候奏之。有曾等奏曰,脈候左右三部調均矣。上命醫官先退。興根曰,伏聞東朝氣候,有靡寧之節云。伏未知何如乎?上曰,自再昨有欠寧之節,而昨日湯劑二貼進御後,快復常度矣。興根曰,夜間寢睡如常乎?上曰,寢睡如常。而第今日候不調,雖强壯之人,易致失攝,極爲憧憧也。興根曰,顧今雨水乖宜,兼以蒸濕,曉又涼意頗緊,不無衣厚之思。迨此時調護節宣之方,實難適宜,十分愼攝,是臣區區之望也。上曰,史官就座。仍命大臣先退,又命退,諸臣以次退出。
甲寅七月二十五日午時,上御熙政堂。全羅左道暗行御史入侍時,右承旨兪致善,假注書金持懋,記注官白時殷,記事官李承游,暗行御史趙憲燮以次進伏訖。上曰,史官分左右。仍命御史進前。上曰,遠路無事往還乎?憲燮曰,王靈攸曁,無事往還矣。上曰,書啓已見之矣。書啓之外,且有弊瘼則奏之也。憲燮曰,別單書入之外,無他可奏者矣。上曰,歷路農形,何如耶?憲燮曰,田畓或爲潦水潰決,而水災不及處,禾稼則不至大段受傷矣。上曰,沿路弊瘼,隨聞陳奏也。憲燮曰,別無可達者也。上曰,史官就座。仍命御史先退,又命退,承·史以次退出。
上在昌德宮。停常參·經筵。
李承輔啓曰,右副承旨朴斅默,同副承旨李鼎信,今日不爲仕進,竝卽牌招,何如?。
又啓曰,卽者檢閱李承游,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以右副承旨朴斅默,同副承旨李鼎信牌不進罷職傳旨,傳曰,只推。
兵曹啓曰,新除授三陟營將蔡東奎,身病猝重,萬無登途赴任之望,呈狀乞遞。營將雖與邊將之規避有異,其任與他自別,不可循例改差,三陟營將蔡東奎,罷黜,何如?傳曰,允。
以京畿監司徐左輔狀啓,安山郡民家漂頹事,傳曰,聞甚矜惻,元恤典外別加顧助,結構奠按之方,廟堂措辭分付。
以慶尙監司曺錫雨狀啓,義城縣令趙徹林,暗行御史旣已封庫,爲先罷黜事,傳曰,令該曹,口傳各別擇差,催促下送。
吏曹口傳政事,以鄭基三爲義城縣令。
義禁府啓目粘連,向前權奎容·朴奎賢等亦,權奎容段,糴法何等嚴重,而道啓旣以壬寅爲始逋,則當年在任之倅,烏得免當律,朴奎賢段,舊還未準捧守令分等勘罪,已有定式,竝只以此照律,何如?啓依允。
兵曹啓目粘連,觀此全羅左道暗行御史趙憲燮書啓,則前兵使尹明儉段,歷試不輕於制梱,初績忽變於臨歸,蓋緣權變之多術,恣行財利之無厭是白如乎,興陽三島富民六人處,稱以僞造資帖,捉囚營獄,嚴刑威脅,諸人處各捧一千兩,合爲六千兩,淳昌出身裴姓人處,稱以僞科,勒捧錢六百兩,長興富民金大散處,稱以犯殺人命,棍囚威脅,約賂一千兩,先捧五百兩,加棍仍囚,致死獄中,營底朴允邦之子,構謬非理,勒捧錢七百兩,營下富民八人處,勒貸錢或捧四百兩,或捧一百五十兩,或捧一百兩,合錢一千二百兩,成出千摠差帖數百丈,定校分送於諸邑島陸饒民處,每名或捧二三百兩,或捧七八十兩,前後所捧,不知爲幾千兩是白乎所,推捉相望於道上,咨怨尙騰於去後,諸犯罪狀,不可以已遞而勿論是如爲白有臥乎所,諸條臚列,俱係不法,防踏前僉使李昌默段,斫贖之橫侵也,番布之不給也,捧任賂而多寡必較,討民財則島陸不分,至有漁色而恣淫,村艾皆逃,及其解官而仍居,里籍輒逐,渠雖卑微,罪合重勘是如爲白有臥乎所,橫侵斫贖,不給番布,恣淫逐籍,事極駭悖,雖已遞任,不可置之勿論,竝令該府,拿問處之爲白乎旀,順天前營將趙秉善段,繡啓旣請令攸司稟處,更無可論是白乎旀,左水使柳光魯段,梱略頗嚴,鎭堡依以爲重,壁彩頓變,軍民喜而知長,矯從民願,蟹戶之力役斯減,措出官備,鶉衣之捐瘠咸蘇是加乎,巡營作錢之殘戶難捧者,爲三百兩,而捐廩助給,以紓民力,給代穀之以五錢取剩營況也。而一竝蕩減者,合爲二千餘兩,屯租二百餘石及民納木花·眞荏之例作營用者,亦皆蕩減,牟還取剩條八百兩之入于營況者,竝以實數分給,以革襲謬之弊,舟師番錢二百餘兩,曲恤民情,亦爲自當,各倉歲入之應屬官庫者三百餘兩,亦爲革罷,操鍊犒饋之際,自營捐廩之備,合爲數百兩,以若不敷之營況,合計捐捧之數爻,幾爲五千餘兩,輿聲盈耳,豐碑在口是如爲白有臥乎所,帥臣事體,與守令·邊將有異,今姑勿論,其餘梱帥·虞候·營將,邊將·監牧官等,別無優異之績,亦無顯著之疵,竝只置之,何如?啓依允。
檢閱李承游疏曰云云。省疏具悉。爾其勿辭救護。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
傳曰,在外法司堂上許遞,政官牌招,開政。
禮曹啓曰,景慕宮正堂南簷雨漏處,南墻缺落處修改,待快晴擇日擧行事,啓下矣。修改吉日時,令日官推擇,則來閏七月初四日巽時爲吉云。以此日時擧行,而先告事由祭,同月初一日朔祭兼行,祝文中措辭添入,何如?傳曰,允。
又啓曰,禜祭設行後,積雨收霽,日候淸朗,當有報謝之節,四門報謝祭,擇日設行,何如?傳曰,允。
政院啓曰,兼吏曹判書金洙根,參判徐戴淳,參議朴永輔牌招不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,掌令申鍾益,以前任成歡察訪,今方拿囚矣。依定式遞差傳旨,捧入之意,敢啓。傳曰,知道。
吏曹啓曰,內資寺主簿李漢綺,除拜後過限未肅拜,改差,何如?傳曰,允。
又啓曰,寶城郡守尹奎錫呈狀內,矣身以日前受由上京矣身病猝重,萬無還任之望云。身病旣如是,則有難强令還任,罷黜,何如?傳曰,允。
以吏曹參議朴永輔再牌不進罷職傳旨,傳曰,只推。
有政。吏批,兼判書金洙根牌招不進,參判徐戴淳進,參議朴永輔牌招不進。吏批啓曰,兼判書金洙根,參議朴永輔,竝牌招不進,小臣獨政未安,何以爲之?敢稟。傳曰,仍爲之。又啓曰,光州牧使,今當差出,而本州以湖南雄邑,物衆地大,素稱難治,不可不擇差,同道及他道有聲績已準限未準限守令,竝擬,何如?傳曰,允。以孟道述爲正言,金炳雲爲刑曹參議,鄭德和爲同義禁,李是遠爲同春秋,李敦榮爲藝文提學,鄭性秀爲廣興守,李蘭孝爲內資主簿,洪在應爲光州牧使,李裕奭爲康津縣監,承文博士單金壽侃,著作單金持懋,正字單安致默。
再政。以白龍周爲掌令,柳厚祚爲廣興令,黃鍾林爲潭陽府使,朴秀文爲寶城郡守。
三政。以趙鎭達爲司饔僉正,申泰道爲掌樂主簿。
四政。以成元鎬爲掌苑別提,學正單金奭南,學錄單金履奎。
兵批,判書洪鍾應病,參判兪章煥病,參議李羲俊入直進,參知李冀楨病,副司果張度相。
兵曹啓曰,卽接慶熙宮入直衛將方應斗牒報,則興化門東邊外面火防三間,頹圮云。爲先令繕工監,以柚把子堅實圍排,卽速修築,而亦令巡羅營門,申飭校卒,限改築間各別巡察之意,分付,何如?傳曰,允。
吏曹啓目粘連,觀此全羅左道暗行御史趙憲燮書啓,則長興前府使金樂升,谷城前縣監嚴錫明等段,繡啓旣請令攸司稟處,更無可論是白遣,光州牧使申在順段,差任捧賂,傍客敢欺,信猾售奸,謗有所歸是如爲白乎旀,康津縣監李行奎段,觴政太濫,公務抛滯,門謁甚煩,私囑恣行,以若弊局,難望振刷是如爲白有臥乎所,竝只罷黜爲白乎旀,綾州前牧使李章愚段,檢獄私和,法當卽査,而任他發告之無聞,久致齎鬱之未伸,有此疎漏之失是如爲白乎旀,順天前府使金淵根段,下屬之欺弊恣橫,中間之賣弄多端,房任捧債,何屬官用,公穀取剩,未免交征,雖緣病未省察,至今怨猶喧聒是如爲白乎旀,南原前前府使李䆃重段,房嬖冊客,爛開賂門,猾胥奸校,暗線利逕,官用加下,恰過萬繈抄出富民,勒差兵牙千摠每名各捧合爲五千餘兩,張學宗處一千二百兩,徐漢甫處三百兩,卽私賂所捧也,退吏李震沆處二千兩,卽無名勒貸也,賣任奉賂者,前後合爲二千四百兩,吏房梁俊錫處加下未報,爲七千兩,而自歸該吏之還逋,壬子春田稅米價,自咸帨倉,以十兩八錢定送者,捧賂一千兩於該色及戶首輩,加定一兩,而更斂於民,民庫殖利錢中補還條二千八百七十兩,歸屬無處是如爲白乎旀,求禮前縣監南宮鎰段,事多失中,權自歸下,面當下吏之辱說,躬審大村之葬地,官需執錢,加於較市,富民嚇財,誣以非理,刷價之濫捧也,官下之勒削也,尙令怨咨是如爲白乎旀,雲峰前縣監韓用河段,題判每借吏手,指劃專靠校口,加捧還之矇未覺察,偸弄結之仍置勿問,俱係病民之政,且於南原兼任時,差任捧賂不少是如爲白乎旀,沿路中成歡前察訪申鍾益段,家客開招貨之私逕,衙屬犯濫騎之公禁,凡於任名,非賂不成,許多鄙鎖,有難猝乍窮査,而還錢千餘兩,不分於民,仍無區處,民情擧皆怨讟是如爲白有臥乎所,上項五邑前任守令及一驛前察訪,不可以已遞而勿論,竝只令該府,拿問處之爲白乎旀,光陽前縣監李承憲段,疾惡之已甚,而民反招怨,用刑之或濫,而政欠視傷是如爲白乎旀,鎭安縣監李鎬肅段,木價稍濫,雖緣物情之難平,任窠數遞,勉察浮謗之或由是如爲白有臥乎所,上項兩邑前後守令,竝只推考爲白乎旀,潭陽府使洪在應段,百務靡不畢擧,一邑宛若再造,卜虛之自官屢當,兩年合三十結餘,木濫之使民替量,每疋減三四尺剩,校絶墨牌而督課興,村均黃笭而逃散集,爲酒食而奬孝悌,允矣激勸之政,推醫藥而及樵牧,藹然存愛之誠,齊謠擧頌於來暮,茂績實著於課最是如爲白乎旀,玉果縣監尹滋承段,粒米莫售於倉奸,把束必均於災俵,停番錢之初不撓民,可見措劃之唯宜,各軍案之盡充闕伍,識由耳目之明察,莅任之初,親執還簿,査出一千三百兩,以補徭役,吏服其明,民受實惠,三政俱擧,四隣咸頌是如爲白有臥乎所,上項兩邑守令之實惠茂績,俱如是優異,則合有奬褒之典洪在應段,似當施以陞敍調用之典是白乎矣,竝只係于恩賞,臣曹不敢擅便,上裁敎是白乎旀,監司鄭基世段,恬簡持重,措劃不踰於規矩,綜明通務,剖決無遺於巨細,衆理畢擧,一路底謐是如爲白乎旀,前監司鄭㝡朝段,三十邑之賑餼優劃,饑抄無瘠,八百結之執起還寢,窮蔀安堵是如爲白乎旀,沿路水原留守李鶴秀段,簡嚴持重自有規度之允孚,誠力圖治,蔚然修擧之畢效是如爲白有臥乎所,道臣·守臣體重,竝只今姑勿論爲白乎旀,其餘本道及他道沿路前後守令·察訪等段,旣乏優異之績,亦無顯著之疵,竝只置之爲白乎旀,其外閫帥·營將·虞候·邊將·監收官等乙良,令兵曹稟處,何如?啓依允。
義禁府照目粘連,慈仁前縣監權奎容矣本府議啓內,糴法何等嚴重,而道啓旣以壬寅爲始逋,則當年在任之倅,烏得免當律?以此照律罪,杖一百收贖徒三年定配,又五年禁錮,私罪。奉敎依允爲旀,功議各減一等爲良如敎。
又照目粘連,慈仁前縣監朴奎賢矣本府議啓內,舊還未準捧守令分等勘罪,已有定式,以此照律罪,杖九十收贖,奪告身四等,私罪。奉敎依允爲旀,功減一等爲良如敎。
義禁府啓曰,時囚罪人權奎容,杖一百,徒三年定配照律公事,判付內依允爲旀,功議各減一等事,命下矣。權奎容杖九十收贖,忠淸道鎭川縣,徒二年半定配,又五年禁錮。而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
金炳國啓曰,左承旨李承輔,今日不爲仕進,卽爲牌招,何如?傳曰,允。
以左承旨李承輔牌不進罷職傳旨,傳曰,只推。
政院啓曰,濟州儒生試取試券,今已到院,而收券狀啓,不爲封進,事甚疎忽。該牧使不可無警,推考,何如?傳曰,允。
又啓曰,濟州儒生試券,今已上來,弘文提學李穆淵,待明朝牌招,使之科次之地,何如?傳曰,允。
以司謁口傳下敎曰,抱川地淑善翁主墓所新定界內,畓三石一斗落,田七日九息耕,合結九十四負八束,自戶曹給價事,分付。
以江原監司吳取善狀啓,旌善等邑民家漂頹事,傳曰,聞甚矜惻,元恤典外別加顧助,渰死人如有生前身還布,竝蕩減,結構奠接之方,廟堂措辭分付。
備邊司啓曰,各道巡審,係是不可廢之事,而往往有停免之時,此亦出於省煩祛費之政也。見今諸道雨水,不無隔竝之患。且値科時,又將添許多供饋。八道秋巡,竝令停止,畿內東西陵園墓所及北道各陵寢,依近例分遣秩高守令,奉審之意,知委,何如?傳曰,允。
兵曹啓曰,觀此全羅左道暗行御史趙憲燮書啓,則前兵使尹明儉,初績忽變於臨歸,興陽三島富民六人處,稱以僞造資帖,各捧一千兩,淳昌出身裴姓人處,稱以僞科,勒捧六百兩,長興富民處,稱以犯殺人命,納賂一千兩,先捧五百兩,威脅仍囚,致死獄中,營底朴允邦之子,構捏非理,勒捧七百兩,營下富民八人處,靳貸不知爲幾千兩,諸犯罪狀,不可以已遞而勿論,諸條論列,俱係不法,防踏前僉使李昌默,斫贖橫侵,番布不給,捧任賂討民財,至有漁色恣淫,村艾皆逃,罪合重勘,竝令該府拿處,順天前營將趙秉善,繡啓旣請令攸司稟處,更無可論,左水使柳光魯,梱略頗嚴,鎭堡依以爲重,壁彩頓變,軍民愛以知畏,以若不敷之營況,合計捐捧之數,爲五千餘兩,輿頌盈耳,豐碑在口,非但制閫之材,合爲牧民之績,帥臣事體,與守令·邊將有異,今姑勿論,其餘閫帥·虞候·營將·邊將·監牧官等,別無優異之績,亦無顯著之疵,竝置之,何如?傳曰,允。
上在昌德宮。停常參·經筵。
自前夜四更至二十九日開東,灑雨下雨,測雨器水深三寸四分。
政院啓〈曰〉,弘文提學李穆淵牌招不進推考傳旨,今方捧入,而濟州儒生試取試券,當爲科次,如是違牌,事甚未安。更爲牌招,何如?傳曰,許遞,前望單子入之。
弘文提學前望單子入之,申錫愚落點。
又啓曰,濟州儒生試取試券科次事,命下矣。新除授弘文提學申錫愚,卽爲牌招,使之科次之地,何如?傳曰,允。如有違牌,勿爲呼望。
傳曰,濟州別科,取三人。
兵曹啓曰,正郞徐衡淳,身病猝重,呈狀乞遞,今姑改差,何如?傳曰,允。
兵曹啓曰,內吹螺赤及龍虎營兼內吹螺赤等,今秋等習角賞格木,謹依判下別單,分等施賞之意,敢啓。傳曰,知道。
訓鍊都監啓曰,本局兼內吹今秋等習角賞格,謹依判下單子,木綿二十四疋,施賞之意,敢啓。傳曰,知道。
禁衛營啓曰,謹依本營兼內吹今秋等習角賞單啓下,洪道吉等十一名處,木綿各二疋施賞之意,敢啓。傳曰,知道。
御營廳啓曰,本廳兼內吹今秋等習角賞格,謹依單子判下,吳在石等十一名處,各木二疋施賞之意,敢啓。傳曰,知道。
以全羅監司鄭基世狀啓,進上生銀口魚,跨朔霖濕,或有餒傷,漬鹽封進,莫重進上,有此代封,惶恐待罪事,傳曰,勿待罪事,回諭。
以忠淸監司沈宜冕狀啓,朔饍早紅枾子,今纔成體,尙未向熟,限內不得封進,惶恐待罪事,傳曰,勿待罪事,回諭。
甲寅七月二十九日,上御熙政堂。科次入侍時,承·史缺,弘文提學申錫愚。
上在昌德宮。停常參·經筵。
藥房提調尹致秀,副提調李承輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李承輔啓曰,右承旨兪致善,今日不爲仕進,卽爲牌招,何如?傳曰,允。
政院啓曰,今日乃是處暑,自明日視事當爲,取稟。而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,備邊司郞廳來言,今日賓廳日次。而領議政金左根有身病,左議政未差,右議政趙斗淳無時急稟定事,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,知經筵有闕之代,前望單子入之。
知經筵前望單子入之,趙秉駿落點。
傳曰,濟州別科,待武擧榜目上來,使之卽其地擇日放榜。
備邊司薦望,以金輔根爲咸鏡監司。
以右承旨兪致善牌不進罷職傳旨,傳曰,只推。
奎章閣啓曰,明日卽奎章閣朔奉審日次,臣進詣擧行之意,敢啓。傳曰,知道。
兵曹啓曰,來閏七月十三日大駕詣宗廟展謁,景慕宮展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨年秋展謁例,爲之。
禮曹啓曰,傳曰,濟州別科待武擧榜目上來,使之卽其地擇日放榜事,命下矣。濟州文武科放榜吉日,令日官李秉洪推擇,則來八月初四日卯時,初八日辰時,初十日卯時,十六日卯時,二十八日卯時,九月初一日卯時,初二日辰時,初三日辰時,初六日辰時,初十日卯時,十五日辰時,十六日卯時,十七日卯時,十八日辰時,二十六日辰時,二十八日卯時,二十九日卯時,十月初八日卯時,初九日辰時,十一日卯時,十二日卯時,十七日卯時,二十一日辰時,二十三日卯時,二十四日卯時,二十九日卯時俱吉云。以此日時中,觀勢推移定行,而依道科放榜時例,紅牌·紅榜及賜花,令各該司卽爲措備,別遣宣傳官。責傳放榜儀節,則依前例自臣曹,直爲磨鍊下送,仍卽擧行之意,分付,何如?傳曰,允。
義禁府啓曰,順天前營將趙秉善,當爲拿囚,而時帶穩城府使矣,交代後拿來,何如?傳曰,待待命拿囚。
義禁府啓目,綾州前牧使李章愚原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,順天前府使金淵根原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在法典,議處,何如?啓依允。
又啓目,求禮前縣監南宮鎰原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,長興前府使金樂升原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在法典,議處,何如?啓依允。
又啓目,南原前府使李導重原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,雲峰前縣監韓用河原情云云。問目內辭緣,泛稱遲晩,刑推得情,何如?啓依允。
又啓目,成歡前察訪申鍾益原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在法典,議處,何如?啓依允。
又啓目,慈仁前縣監李種德原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在法典,議處,何如?啓依允。
甲寅七月三十日酉時,上御熙政堂。全羅右道暗行御史入侍時,左副承旨李亨夏,假注書金持懋,記注官白時殷·金載瓛,暗行御史朴麟夏以次進伏訖。上曰,史官分左右。仍命御史進前。上曰,無事往還乎?麟夏曰,王靈攸曁,無事往還矣。上曰,書啓·別單已見之。而書啓外,或有可奏之事,奏之。麟夏曰,長吏臧否,邑弊民瘼,臚列於書啓及別單,更無可達之事。上曰,沿路守令治不治,隨聞陳奏也。麟夏曰,沿路則異於本道,非但耳目未周,亦無可達之弊矣。上曰,潦雨連霔,水災固所易致,農形果何如耶?麟夏曰,今年水災,湖西偏甚,農形亦遜於湖南·京畿。而嗣後天氣,如得調和,似不失稔矣。上曰,史官就座。仍命御史先退,又命退,承·史以次退出。日記廳堂上金春熙,郞廳閔哲勳趙秉健。
上在昌德宮。停常參·經筵。
李承輔啓曰,同副承旨李鼎信,今日不爲仕進,卽爲牌招,何如?傳曰,允。
李亨夏啓曰,吏曹郞廳來言,咸鏡監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下。而兼判書金洙根,參判徐戴淳,參議朴永輔,俱以病不來,不得開政云。竝卽牌招,何如?傳曰,允。
以同副承旨李鼎信牌不進罷職傳旨,傳曰,只推。
備邊司啓曰,本司武郞廳朴貞夏,奔走勤仕已滿十五朔,依例陞敍,或守令除授事,捧承傳施行,何如?傳曰,允。
又啓曰,慶尙左水使梁宣洙,以其身病,呈狀乞遞矣。實病旣如此,則有難强令察任,改差,何如?傳曰,允。
兵曹啓曰,卽接武兼廳牒報,則武臣兼宣傳官咸慶億,替直公故之日,晩始入來,故依廳規付還矣。言辭多悖,恣意出去,侮蔑廳規,後弊難言,不可齒類於寮寀之列爲辭矣。該廳以侮蔑廳規,擧廳論報,則杜後弊之道,不可仍置,汰去,何如?傳曰,允。
又啓曰,新除授三陟營將蔡東奎,未赴任前,旣已遞罷,所授加資,依法典還收之意,敢啓。傳曰,知道。
又啓曰,五衛將王德元,曹司衛將金炳學,俱以病難供職,呈狀乞遞,竝改差,何如?傳曰,允。
以吏曹參議朴永輔牌不進罷職傳旨,傳曰,只推。
有政。吏批,兼判書金洙根牌招不進,參判徐戴淳進,參議朴永輔牌招不進。吏批啓曰,兼判書金洙根,參議朴永輔,竝牌招不進,小臣獨政未安。何以爲之?敢稟。傳曰,仍爲之。又啓曰,侍從臣父年七十人,每於歲首抄啓加資,而新有應推人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。以安光直爲禮曹判書,閔致文爲戶曹參判,金炳國爲典設提調,洪奭鍾爲兵曹正郞,金炳敍爲尙瑞直長,李邦鉉爲穩城府使,金在獻爲錦山郡守,咸鏡監司單金輔根。
再政。以申應模爲軍資判官,朴尙燁爲直講,朴齊甲爲尙瑞副直長,吳奎煥爲平海郡守,幼學白宗權年七十四,今超通政,侍從臣掌令白龍周父,加資事,承傳。
三政。以宋正熙爲尙衣僉正,南周源爲監察,韓鵬履爲典牲副奉事。
四政。以李東球爲禮賓主簿。
兵批,判書洪鍾應進,參判兪章煥病,參議李羲俊病,參知李冀楨入直。以徐箕淳爲都摠管,趙東夔爲同知,鄭輔源爲宣傳官,李勉恒·王殷疇·崔錫祐爲五衛將,洪祐吉爲曹司五衛將,成學修爲禁衛把摠,南鍾淳·奇文鉉爲文兼,尹滋翊爲武兼,朴重修爲守門將,尹守鳳爲慶尙左水使,趙羲純爲惠山僉使,李源明爲三陟營將,張桂範爲玉江萬戶,李寅敎爲森森坡萬戶,前營將蔡東奎今降禦侮,兼咸鏡道兵馬水軍節度使單金輔根。
再政。以玄鍾爲五衛將,吳麟泳爲都摠經歷,李建忠爲宣傳官,僉知單崔錫祐·洪祐吉。
三政。以李公濂爲宣傳官,僉知單,玄鍾,三陟營將李源明,今加折衝,加資事,承傳。
四政。以李敎永爲都摠經歷。
五政。以徐光鼎爲訓鍊判官。
六政。以洪學祖爲訓鍊主簿。
奎章閣啓曰,景慕宮望廟樓,今朔奉審無頉之意,敢啓。傳曰,知道。
禮曹啓曰,卽接恭陵參奉所報,則今番雨後,本陵陵上北邊曲墻外邊一間許頹圮,丁子閣西邊春舌朽傷,龍頭及雜像竝頹落云矣。陵上曲墻外邊頹圮,與內邊有異,慰安奉審之節,依前例不爲磨鍊,改築之役,擇日擧行,何如?傳曰,允。
訓鍊都監·禁衛營·御營廳啓曰,卽接東關王廟守直官所報,則本廟東邊墻垣三間許頹圮云。爲先堅實圍排,待晴合力改築之意,敢啓。傳曰,知道。
義禁府啓目粘連,向前李章愚亦,檢獄私和,宜卽明査,而任他無聞,久致齎鬱。揆以獄政,難免不審,以此照律,何如?啓依允。
又啓目粘連,向前金淵根亦,房任捧債,公穀取剩,初無數爻之指的,有非計貫之可論,而旣登繡啓,有難參恕,以此照律,何如?啓依允。
又啓目粘連,向前李鍾德亦,舊還未準捧守令,分等勘罪,已有定式,以此照律,何如?啓依允。
又啓目粘連,向前李導重亦,房嬖·冊客,爛開賂門,猾胥奸校,暗線利逕,千摠之勒捧,無名之勒貸,結民之加斂,訟賂也稅賂也,民庫補還條之歸屬無處也。合爲數萬餘兩之多,所犯諸條如是狼藉,經法所在,難免重勘。而其中民庫殖利補還條,係是公貨,則公貨犯用守令之卽其地定配,曾有定式,以此施行,何如?啓依允。
又啓目粘連,向前申鍾益亦,家客之招貨,衙屬之濫騎,猶爲細故,還錢千餘兩之仍無區處,屬驛勒捧之錢,俱係不法,難逭重勘。而其中還錢,係是公貨,則公貨犯用守令之卽其地定配,曾有定式,以此施行,何如?啓依允。
又啓目粘連,向前南宮鎰亦,官需執錢,富民嚇財,刷價濫捧,俱係法外,以此照律,何如?啓依允。
又啓目粘連,向前金樂升亦,民庫結斂,賣任吏鄕,還民之替當吏納,官屬之私債移錄,榷漁也濫殺也,俱係不法。而兩年偸災摠論諸犯,自當重勘。而雖曰民庫,係是公貨犯用,則不可循例勘斷。且偸災一款,自有本律,依定式卽其地定配,又五年禁錮,何如?啓依允。
上在昌德宮。停常參·經筵。
政院啓曰,卽者禮曹郞廳來言,再明日永寧殿室內滲漏處修改時,本曹判書當爲進參,而行判書安光直未肅拜,次堂例不得擧行云。卽爲牌招,何如?傳曰,允。
又啓曰,行禮曹判書安光直牌不進,推考傳旨,今方捧入,而永寧殿滲漏處修改,當爲進參,如是違牌,事甚未安。更爲牌招,何如?傳曰,允。
以司謁口傳下敎曰,藏譜閣蘆簾·乼竹,俱間間破傷,懿昭廟正堂北道里·椽木滲漏,蓋瓦破傷,面帳年久渝色,坐面紙無色窓戶柱塗雉尾箒破傷,退地衣蘆簟複道方正磚石,間間破傷,移安廳窓戶·蓋瓦破傷,褥席三件破傷,蘆簾·乼竹俱破傷,香大廳溫突破傷,典祀廳仰遮油芚破傷,落照竹二箇破傷,大門椽木破傷,內墻垣間間頹圮,分付戶禮曹修改。
政院啓曰,行禮曹判書安光直再牌不進,推考傳旨,今方捧入,而永寧殿滲漏處修改,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
禮曹判書前望單子入之,洪在喆落點。
以慶尙前監司曺錫雨狀啓,安東等邑民家頹壓事,傳曰,民戶之頹壓,若是夥多,聞甚矜惻。元恤典外,別加顧助,趁卽結構奠接,俾無一民失所棲遑之弊事,廟堂各別措辭分付。
訓鍊都監啓曰,本局從事官朴麟夏,身病猝重,勢難察任,改差,何如?傳曰,允。
摠戎廳啓曰,本廳千摠金鎰淳,身病猝重,勢難察任,改差,何如?傳曰,允。
義禁府照目粘連,綾州前牧使李章愚矣本府議啓內,檢獄私和,宜卽明査,而任他無聞,久致齎鬱。揆以獄政,難免不審,以此照律罪,杖六十收贖,奪告身一等,私罪。奉敎依允爲旀,切減一等爲良如敎。
又照目粘連,順天前府使金淵根矣本府議啓內,房任捧債,公穀所剩,初無數爻之指的,有非計貫之可論。而旣登繡啓,有難參恕,以此照律罪,杖八十收贖,奪告身三等,私罪。奉敎依允爲旀,功減一等爲良如敎。
又照目粘連,雲峰前縣監韓用河矣本府議啓內,加捧還偸弄結之矇未覺察,兼任時差任窠之捧賂不少。揆以法例,難以參恕,以此照律罪,杖一百收贖,告身盡行追奪,私罪。奉敎依允爲旀,功減一等爲良如敎。
又照目粘連,慈仁縣監李鍾德矣本府議啓內,舊還未準捧守令,分等勘罪,已有定式。以此照律罪,杖一百收贖,徒三年定配,以表後勘斷,依法典收贖,告身盡行追奪,私罪。奉敎依允爲旀,功議各減一等爲良如敎。
又照目粘連,求禮前縣監南宮鎰矣本府議啓內,官需執錢,富民嚇財,刷價濫捧,俱係法外。以此照律罪,杖一百收贖,告身盡行追奪,私罪。奉敎依允爲旀,功減一等爲良如敎。
義禁府啓曰,時囚罪人李導重·申鍾益·金樂升等,施以卽其地定配議處公事判付內,依允矣。李導重,全羅道南原府,申鍾益,忠淸道稷山府,竝卽其地定配,金樂升,全羅道長興府,卽其地定配,又五年禁錮,而以議啓內辭意,具罪目,依例發遣府羅將,押送于各其配所,何如?傳曰,允。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李承輔啓曰,右承旨兪致善,今日不爲仕進,卽爲牌招,何如?傳曰,允。
備忘記,慶尙監司金學性下直,長弓一張,長箭一部賜給。
傳曰,慶尙監司入侍。
傳曰,右副承旨·同副承旨竝許遞,前望單子入之。
承旨前望單子入之,閔泳緯·洪祐命落點。
以右承旨兪致善牌不進罷職傳旨,傳曰,只推。
傳曰,檢閱朴道彬陞六。
政院啓曰,卽者工曹郞廳來言,永寧殿修改時,判書當爲進參,而判書未差,次堂例不得擧行云。未差之代,政官牌招,開政,何如?傳曰,允。
又啓曰,兼吏曹判書金洙根,參判徐戴淳,參議朴永輔牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以吏曹參議朴永輔再牌不進罷職傳旨,傳曰,只推。
有政。吏批,兼判書金洙根牌招不進,參判徐戴淳進,參議朴永輔牌招不進。吏批啓曰,兼判書金洙根,參議朴永輔竝牌招不進,小臣獨政未安。何以爲之?敢稟。傳曰,仍爲之。以洪耆燮爲工曹判書,嚴敦永爲注書,李源弼爲長城府使,金儞根爲礪山府使,李裕膺爲谷山府使,洪祐吉爲成川府使。
禁衛營啓曰,本營騎士別將李明學,身病猝重,勢難察任,改差,何如?傳曰,允。
吏曹啓目粘連,觀此全羅右道暗行御史朴麟夏書啓,則羅州前前牧使趙然明,海南前縣監權最煥,咸平前前縣監李鏡晩等段,繡啓旣請令攸司稟處,更無可論是白遣,長城府使鄭愚容段,賣鄕賂之憑藉公廨修繕,迹易涉於染指,罰丁贖之帖給官隷盤纏,計專在於遮眼,至若需米之加斂,結米之除給,內實規利,雖隱而莫顯,外者文過,欲巧而反拙,外他官斛之厚捧,庫簿之峻削,尤涉鄙瑣,諸條所犯,明有可據是如爲白乎旀,礪山府使李重根段,癸丑都吏偸災至爲七十二結零,而初不發覺,乃反和應,捧錢四百兩,歸之私橐,各營還耗作餘錢三百五十八兩零,歸屬無處,移輔還米代錢四千五百六十兩,先補營作之未納,餘歸吏輩之乾沒,箋文價米憑藉冒下,仍爲私用者六百六十二兩零,復結濫執,諉見欺於吏胥,軍木高價,胡不念及於編戶,官事任他抛棄,邑樣莫可攸拾是如爲白有臥乎所,上項兩邑守令,竝只爲先罷黜,令該府拿問處之爲白乎旀,全州前判官尹奎錫段,任子春利米餘錢三千一百兩零,癸丑春利米餘錢三千二百十七兩零,兩年都合錢五千四百十七兩零內,一千五百五十三兩零,諸處修理用下,在錢三千八百六十三零,歸之私用,冊客干政,任他縱恣,吏窠納賂,極其狼藉,結價之濫定,債訟之厚利,怨謗不息是如爲白乎旀,礪山前前府使韓取譱段,辛亥災結價一百五十兩,歸之私用,捧還時稱以臥還債,負逋各人處辛壬兩年勒捧錢,合四百九十九兩零,富民錢一千六百七十兩,乃爲勒貸,或入於官用,或歸於吏偸,構罪媒貨因訟網利所捧錢,合爲一千九百四十兩,饒窠納賂苦任頉債所捧錢,合爲一千五百五十兩,外他貪鄙,難以殫記是如爲白乎旀,靈巖前郡守閔致麟段,諸吏處脅捧錢,四千五百兩,富民勒貸錢,爲五百兩,差任捧賂,三千八百四十兩,島民差首鄕而捧錢,一百三十三兩零,稧民因相訟而捧錢三百兩,遞歸時加下錢,一千七百八兩零,勒令由吏擔當,任他舞弄之習而分利,覓其垢瘢之迹而招賄,事多煩瑣,不可殫記是如爲白乎旀,萬頃前縣令李鍾馝段,差任捧賂錢,一千十兩,富民勒貸錢,五百兩,訟債所捧錢,爲四百兩,贖鍰所捧錢,爲二百五十兩,都吏處脅隱結而奪四百兩,島民處乘臭載而討七百兩,莅玆凋弊之局,行此掊克之政,邑樣益殘,民力益竭,庫用之減價,已括吏財,刑政之過度,尙多衆怨是如爲白乎旀,高敞前縣監李益相段,談笑瑣屑,邑子與共宴樂,擧心憣怭,官隷莫不譏嘲,聽訟太欠於辨別,何由裁決,收逋不思其董督,無望了刷,遞歸時賣任捧賂錢,合爲七百七十兩,衆訕尙傳,瑣謗難掩是如爲白乎旀,務安前縣監鄭世昌段,房中設樂,嬖弊何多煩雜,醉裏閱囚,刑庭每致過濫,昨年兩稅捧上時,當窮夏發猛差,侵擾遍及於隣里,推捉相續於道路,括殘氓而徵納,屬猾胥而挪,竟未得裝載,外邑之納稅,原有定限,固當嚴督,而剝割失無字之道,下屬之貸用,係是犯科,胡不另禁?而愆滯致瘝溺之歎,癸丑春移轉還米代錢一千九百兩,請劃得來者,而伊時設賑也,邑自備租價一千五百三十一兩零,先爲貸下移轉中,其餘三百六十九兩零,亦爲挪用於賑所浮費,而竝不措劃,仍無區處,末由奪取倉吏輩庫中餘,混論充數,蓋本縣還穀,名雖糶糴,實則虛錄,又有此折租二千五石之槪摠還弊由是滋長,民怨尙今狼藉是白乎旀,海南前前縣監金明權段,辛亥以戊申扶安致敗船沙工犯用米一百七十石代錢二千七百兩,劣米代錢一百九十兩,萬頃致敗船未拯米一千一百十石零代錢三千三百三十二兩零,雜費二百九十六兩零,都合錢五千五百十九兩零,勒徵於一時,峻剝衆民,竝與劣米而隱匿,都歸由吏之乾沒,計莫掩於分利,迹難恕於蔑法,結斂錢,爲二百兩,歸之私用,賣任捧賂錢,爲二千二百兩,稅米軍木之高價濫捧,亦係掊克,尙多怨謗是如爲白乎旀,咸平前前縣監李鐵冕段,政令惟吏鄕是聽,營爲惟貨賄是招,壬子兩年稅未收條,勒捧饒民,竟歸之私橐者,爲六百十七兩零,又有二百兩,自官進直捧,仍爲取用,需米二百七十石,每石以九兩五錢作錢,較時直加二兩五錢,合加捧錢爲六百七十五兩,貿米頉給債爲一百兩,上納貸用條爲二百兩,賣任捧賂錢爲六百兩,加下錢二千八百二十一兩零,使由吏擔當,遞任已經三載,積謗尙播一境是如爲白乎旀,參禮前察訪朴鎬源段,吏任差遞,貨賂是耽,馬匹改立,干囑肆行,捧贖違經,濫杖招怨,郵卒莫可枝梧,隣民尙今唾罵是如爲白有臥乎所,上項八邑前任守令,一驛前察訪,不可以已遞而勿論,竝只令該府,拿問處之爲白乎旀,珍島前郡守洪鳳圭段,簽案有査括之擧,欲釐軍瘼,糴簿多舞弄之習,盍察吏奸是如爲白有臥乎所,推考爲白乎旀,羅州牧使金箕絢段,執結簿而防養戶之弊,察軍怨而罷均布之規,刷二萬之公納,村無嚴督之患,賑三百之飢戶,野有安集之喜,邑務焉三政俱擧,民情則十年願借是如爲白乎旀,羅州前牧使南秉善段,懲俵災結,先有簿牒之査剔,抄賑飢戶,不惜捧廩之捐割,察倉瘼而飭禁加斂,頓革謬規,恤島怨而蠲減役價,永垂實惠,屢典之成績,昔有來蘇之望,周恤之遺愛,今多去後之思是如爲白乎旀,珍山前郡守朴京壽段,治尙勤勵,門庭無滯訟之歎,政務修擧,倉宇有改觀之美,虛伍思矯捄之策,設置里稧,窮民盡懷保之方,蠲減衙祿是如爲白乎所,上項前後守令,顯加純褒,可志其治績之特異,其在激勸之道,宜示褒嘉之典,金箕絢·南秉善等段,似當施以陞敍調用之典是白乎旀,朴京壽段,似當施以兒馬賜給之典是白乎旀,竝只係于恩賞,臣曹不敢擅便,上裁敎是白乎旀,監司鄭基世段,雅望夙著於保障,初政克懋於對揚,鋤奸猾而懲勵,列郡知戢,賑窮殘而懷綏,群民頌惠是如爲白臥乎所,道臣體重,今姑勿論爲白乎旀,前監司鄭㝡朝段,諸條臚列,若是狼藉是白乎矣,道臣體重,自臣曹不敢循例論斷,令廟堂稟處爲白乎旀,沿路忠淸監司沈宜冕段,重寄旣荷於旬宣,雅望寔著於彈壓,察邑瘼而矯捄,威惠竝行,恤民隱而懷保,誠信克孚是如爲白乎旀,水原留守李鶴秀段,威望所推,衆務自底於修擧,恩信克孚,一境咸頌其愛恤是如爲白有臥乎所,道臣·留臣體重,今姑勿論爲白乎旀,其餘本道沿路前後守令·察訪等段,績乏優異,疵無顯著,竝置之爲白乎旀,其外閫帥·中軍·虞候·營將·邊將·監牧官等乙良,令兵曹稟處,何如?啓依回啓施行爲良如敎。
敎慶尙監司金學性書。王若曰,統一面而作翰屛,責任旣重,由九卿而領州牧,節制斯專。自昔稱才爲難,寔予簡心必愼,矧玆嶠南全省,實是海左雄藩,篤厚有鄒魯之風。居業則俎豆絃誦,勤儉似唐魏之俗,制産也粟米麻絲。管下凡七十一州,惟循良與共理者,域中爲八九百里,非威重無以鎭之。顧今殿屎未蘇,政須活靑之經濟,若乃訛騷不靖,孰展治蜀之法令。惟卿,儒家淵源,奎垣山斗,才具沛乎需世,前財賦而後甲兵,風采凝然動人,左詞命而右籌略。于定國之爲廷尉,自以無冤,寇平仲之鎭大名,非此不可。慈授卿以慶尙道觀察使·兼兵馬水軍節度使·巡察使·大邱都護府使,卿其祗服寵命,勉恢良圖,奉檄專養之榮,可想群父老艶頌,露冕彰德之政,宜追故宰臣仁聲。於戲,明月南樓,應結觚稜之戀,福星一路,俾奠袵席之安。故玆敎示,想宜知悉。知製敎金德根製進。
咸鏡監司金輔根疏曰,伏以,臣材不足以經務,識不足以通方,倥倥然一措大耳。濫廁任使,報效蔑稱,每自循省,兢懼冞切。不意玆者,伏奉新命,以臣爲咸鏡道觀察使者。夫北門鎖鐱之重,誰昔然矣。苟非資望素重,績庸兼茂,蔚然以材猷著稱者,莫宜處之。臣顧其人乎哉?今此一省事務之艱且鉅,夫人皆知之。朝家北顧之憂,有不可殫言者,而以臣耳目所及,第試論之,臣銜命往來,甫數朔閱耳。見其風土甚厚而濬祥發龍興之地,山川蟠鬱而佳氣護象設之原,天設金湯則幽·朔之巨鎭也,士便弓馬則雍·涼之勁俗也。其體勢之宏威,規模之深固,未始不傑然於心目間,而治途採詢,略聽吏民之言,百弊滋興,頓非舊觀,儲胥枵而水旱乏備豫之策,戎索弛而陰雨缺綢繆之圖,俗習日益渝薄,民生日益呰窳,迤北列邑,窮荒極寒之地,亦聞其在在凋弊,又或殆有甚於以南焉。臣乃喟然興歎,益知其任今日撫綏之責者,於是乎爲尤難也。在他人,猶尙代悶而替憂者,豈料自擔於臣身,而恬若固有哉?臣之迂疎憃鈍尺寸無長,淵鑑在上,宜無遺燭。況臣蒲質早秋,菁華已減,衰朽病頓,日著於狀,最是貞痼,在於視官,昏瞀眩纈。如隔重紗,尋檢簿領,亦自難酬,則謂臣策略,有足折衝歟?闇於通變,軍旅之未聞也,謂臣綜鍊,有足成務歟?短於剸理,吏事之不嫺也。於此數者,無一或可,不審聖明,奚取於臣而有此謬恩也。且臣所臚北路之弊,不啻掛一而漏萬,猶不勝其紛然之憂。況使知者,徧疎而悉數之,其爲懍然寒心,當復如何?是宜疇咨明廷,簡能而授之,籌邊料事。如李衛公,運甓習勞,如陶長沙,器之未墜,徐起而整,如張益州,方可以上答委任之勤,下副憚壓之重,若是者非臣之所能也。噫,夷險向前,卽臣家計,區區自矢,亦惟在是。臣豈敢故爲此逡巡哉?誠以材力之所不逮,雖欲勉自殫竭,其勢末由也已。臣若徒懷貪戀,不念量入,究竟僨誤,豈止一身之私哉?左右思忖,惶隘轉甚。玆敢略控衷懇,猥瀆聰聽。伏乞聖慈,念重任之不容輕授,察臣言之匪出虛飾,將臣新授藩臬之命,亟賜收還,公私不勝大幸焉。臣無任云云。答曰,省疏具悉。卿其勿辭,往欽哉。
甲寅閏七月初三日卯時,上御熙政堂。慶尙監司入侍時,左副承旨李亨夏,假注書孟道植,別兼春秋李容殷,記事官李承游,慶尙監司金學性,以次進伏訖。上曰,史官分左右。仍命慶尙監司進前。上曰,監司下去,將何以爲之乎?學性曰,臣以無似,猥膺重寄,在私分已極懍惕。且嶺南素以大處,近成劇弊,加又大賑甫畢,民邑事勢,有可推知。臣以何才能,稱塞委毗之隆眷乎?上曰,賑政之餘,須善爲撫恤也。卿以日講官,每以民事陳奏,應知治民之本。且卿之意,予已知之,可以舒憂矣。學性曰,聖敎鄭重,臣敢不悉心殫竭。而履歷淺短,才智空疎,未敢知將何以對揚萬一?是甚惶悚矣。上曰,秋將開講,而卿今出去,非不悵然,而想當善爲治民,猶未覺其爲悵矣。學性曰,聖諭及此,感惶無地。臣亦出入講筵之餘,今將辭陛,依遲戀結之忱,不勝耿耿矣。上曰,須善爲下去也。亨夏曰,注書金勉根·成彝鎬,仕日已滿十五朔之限。仕滿狀,依例成送于吏曹,何如?上曰,依爲之。出榻敎命慶尙監司先退,仍命史官就座。又命退,承·史以次退出。
上在昌德宮。停常參·經筵。
李承輔啓曰,左副承旨閔泳緯,時在平安道成川府任所,同副承旨洪祐命,時在忠淸道鎭川地,竝斯速乘馹上來事,下諭,何如?傳曰,竝許遞,前望單子入之。
備忘記,南兵使李根永下直,長弓一張,長箭一部,片箭一部,筒兒一箇賜給。
傳曰,禮房承旨,馳詣永寧殿,奉審摘奸以來。
承旨前望單子入之,李寅奭·李羲俊落點。
李承輔啓曰,新除授右承旨李寅奭,同副承旨李羲俊,竝卽牌招,何如?傳曰,允。
以右承旨李寅奭牌不進罷職傳旨,傳曰,只推。
備邊司啓曰,嶺南畢賑後勘簿,今始來到,而所餘各穀,爲八萬五千二百九十三石矣。其中夏牟二萬五千石,已令執錢三萬兩備置,更以折米三千三百三十石,執錢劃給於度支。俾充今番兩次倭所給單蔘價四萬兩之數,其餘各穀五萬六千九百六十三石,固宜還錢於元會衙門。而第念信行之退以幾年,雖紓目前之急,不可無豫備之擧。且來頭亦當有渡海所用,今以此穀餘數,添付信需穀,會耗會錄,以待日後需用之意,分付該曹該道,何如?傳曰,允。
又啓曰,因全羅右道暗行御史朴麟夏書啓,吏曹啓目內,前監司鄭寅朝,繡啓臚列狼藉,而道臣體重,不敢循例論斷,令廟堂稟處事,允下矣。繡啓雖若是條列,而宰臣按藩,亦係體重,不可不審問而論勘。前監司鄭㝡朝,令該府拿處,何如?傳曰,允。
戶曹啓曰,田稅卽惟正之供,事體莫重,納限自在。而尙州·安東·咸昌·比安田稅錢之過限已久,全不備納者,揆以法意,萬萬駭然。其在重稅法防後弊之道,不可一向任置,四邑守令,爲先令該府,拿問勘處,何如?傳曰,允。
禁衛營啓曰,本營中軍柳永魯,身病甚重,勢難察任,改差,何如?傳曰,允。
兵曹,以趙禹錫爲禁衛營中軍。
上在昌德宮。停常參·經筵。
自辰時至人定,灑雨下雨,測雨器水深七分,夜自人定至初六日開東,灑雨下雨,測雨器水深四分。
藥房提調尹致秀,副提調李承輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次。而領議政金左根有身病,左議政未差,右議政趙斗淳無時急稟定事,不得來會云矣,敢啓。傳曰,知道。
兵曹啓曰,內禁衛將元世顯,以其病難供職,呈狀乞遞,改差,何如?傳曰,允。
摠戎廳啓曰,本廳屬北漢管城將李龍求,身病猝重,勢難察任,改差,何如?傳曰,允。
兵曹,以具性喜爲管城將。
兵曹啓目粘連,觀此全羅右道暗行御史朴獜夏書啓,則前兵使尹明儉段,聚斂則全沒載量,褊裨擅權,剝割則漸致放縱,吏校征利是白如乎,辛亥請劃軍作米三百石代錢九百兩,經營城樓之役,而二斗米捄弊錢割取一千兩,四里結戶首處査懲五百兩,軍餉米一百五十石,出庫作錢取剩,一百五十兩,饒實戶勒貸一千一百五十兩,合三千七百兩內,一千三百八十八兩九錢三分,城牒修補及門樓改建用下,餘錢二千三百十一兩七分,歸之私橐是白遣,捧糴時民納米租,惟事點退,米七十石每石四兩五錢式,租一百二十五石,每石一兩六錢式,代錢收捧,米則三兩立本,租則一兩立本,取剩一百八十兩,仍作私用,威脅倉色,破鎖樻子,勒奪雜費條二百四十兩是白遣,私發軍餉米六十石,半給兵色而高價執錢,半歸官廳而移用補廩是白遣,科試則專爲營私,而取舍捧錢,一千二百五十兩,獄囚則無非構罪,而迫脅納賂,八千六百兩,數遞兩庫監色,而懲頉債九百五十兩,勒差待變軍官,而收帖價二百二十兩,千摠差紙,成出幾百張,每張定價五十兩,分送而散賣也。悍校猛差,遍行於州郡,匹馬隻船出沒於島陸,粗能食粟者,入於圈套,少不肯賂者,驅諸罟擭,推捉相續,鞭扑大酷,官隷則虎吼而狼貪,民人焉魚駭而鳥竄,畢竟六千兩加下之補充,盡是幾萬生靈之脂膏是如爲白有臥乎所,入於左道繡單中,而旣請拿問,以此添問目爲白乎旀,前右水使趙寬錫段,辛亥四月休庫木六十一同十一疋出庫,四十八同,每疋一兩四錢五分式散賣,合錢三千四百八十兩,十三同十一疋,每疋一兩四錢式散賣,合錢九百二十五兩四錢,都合錢四千四百五兩五錢內,三千六百七十三兩二錢,每疋一兩二錢式立本,剩餘七百三十二兩二錢,休庫錢四百四十兩,出庫二百六十四兩,每疋一兩二錢,作木四同二十疋立本,剩餘一百七十六兩,兩項剩餘合錢九百八兩二錢,仍爲取用是白遣,辛亥冬賑庫還租五百十五石五斗,每石以一兩七錢六分排錢,合九百六兩九錢九分,格庫還米一百五十石,每石以四兩四錢執錢,合六百六十兩,都合錢一千五百六十六兩九錢九分,作牟一千三百五石十二斗三升五合,分給於還戶,壬子夏竝耗一百三十石八斗七升三合五夕,合牟一千四百三十六石六斗入合五夕,每石以一兩六錢五分執錢,合二千三百七十兩七分內,六百十八兩四錢,賑租五百十五石五斗立本,四百五十兩,格米一百五十石立本,在一千三百一兩六錢七分,卽剩餘者也。壬子冬賑庫還租一百二十五石,每石以二兩一錢五分執錢,合二百七十兩,格庫還米三十石,每石以五兩四錢執錢,合一百六十二兩,都合四百三十二兩內,一百五十兩,賑租一百二十五石立本,九十石,格米三十石立本,在一百九十二兩,卽剩餘者也。兩年剩餘條,合一千四百九十三兩六錢七分內,九百六十兩,奴婢兩年料租八百石價下,其餘五百三十六兩六錢七分,歸之私橐是白如乎,奴婢料,例自營庫中排給者,而反弄還穀,以充應下,已違經法,壬子冬新造戰船餘材散賣錢,爲四百九十二兩五錢內,九十五兩三錢,軍物修造,餘錢三百九十七兩二錢,亦爲私用是白遣,差任捧賂錢,爲四百七十兩是如爲白乎旀,南桃浦前萬戶金應絢段,賑資分懲於民産,還逋移錄於吏名,貪饕之習,極爲可駭是如爲白乎旀,金甲島前萬戶延龍榮段,失配囚而隱匿,挪防錢而乾沒是如爲白乎旀,羅州監牧官李琬段,壬子·癸丑兩年屯稅米·粟·木花高價加捧錢,爲三千八百七十六兩四錢九分,賣任錢爲二千二十兩,牧民處勒奪錢,四百五十兩是如爲白有臥乎所,制閫之地,而各庫取剩,若是狼藉,賣材捧賂,亦極可駭,乘障之任,而或懲賑移逋,或失囚挪錢,牧官之屯稅高價,賣任勒奪,俱係冒法,竝令該府,拿問處之爲白乎旀,羅州營將洪顯參段,居鎭之事務,只有譏詗之政,巡營之提飭,盍念警惕之道是如爲白臥乎所,旣以盍念警惕爲勉,從重推考,其餘閫帥·中軍·虞候·營將·邊將·監牧官等,別無傷異之績,亦無顯著之疵,竝只置之,何如?啓依回啓施行爲良如敎。
義禁府啓目,前全羅監司鄭㝡朝原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓令廟堂稟處。
又啓目,礪山前府使韓取善原情云云。傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在法典,議處,何如?啓依允。
又啓目,靈巖前郡守閔致麟原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,務安前縣監鄭世昌原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,海南前縣監金明權原情云云。傳旨內辭緣,泛稱遲晩,所當請刑是白乎矣,曾經別軍職,勿爲請刑,載在法典,議處,何如?啓依允。
又啓曰,咸平前前縣監李鎭冕原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
禮曹啓曰,來八月初四日,行景慕宮秋享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
政院啓曰,卽者議政府錄事來言,景陵陵上莎草修改時,政府以下進去監董事,命下。而領議政金左根,右議政趙斗淳,俱有身病,不得進去云。何以爲之?敢稟。傳曰,李判府事進去。
備邊司啓曰,義禁府啓目,全羅監司鄭㝡朝供辭中仰請道査事,有令廟堂稟處之命矣。宰臣按藩,聞望自別,而所被繡論,若是狼藉,則其欲到底分疏,容亦無怪。而第繡啓之勿許道査,定式莫嚴,中間一次毁劃,未知緣何事端。而今不可遽開已防之路致滋方生之弊,令王府,卽爲議處後照律,何如?傳曰,允。
兵曹啓曰,來八月初三日,大駕詣景慕宮齋宿,初四日秋享大祭親行時,隨駕營門,當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今秋展謁例爲之。留陣,禁營爲之。
吏曹啓目,粘連觀此承政院同副承旨李羲俊上疏,則以爲,臣老母年今八十有六,而病添貞痼,氣益澌綿,氣勢之艱窘,情私之煎迫,去益悶隘。今夏潦暑,忽得暴泄幾絶復甦,榮衛枯涸,調將失宜。扶護之方,專在於飮啖,而菽水之供,已無可辦,蔘苓之補,況能及時乎?伏乞聖慈,爰首銓選許畀一小縣,俾遂便養之願亦爲白有臥乎所,李羲俊之家貧親老菽水難供之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
同副承旨李羲俊疏曰云云。答曰,省疏具悉。疏辭,許令該曹稟處。
上在昌德宮。停常參·經筵。
李寅奭啓曰,左副承旨兪致善,今日不爲仕進,卽爲牌招,何如?傳曰,允。
傳曰,金吾堂上竝許遞,政官牌招開政。
政院啓曰,兼吏曹判書金洙根,參判徐戴淳,參議朴永輔牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以左副承旨兪致善牌不進罷職傳旨,傳曰,只推。
傳曰,見窠皆令差出。
有政。吏批,兼判書金洙根,參判徐戴淳竝牌招不進,參議朴永輔進。吏批啓曰,兼判書金洙根,參判徐戴淳竝牌招不進,小臣獨改未安。何以爲之?敢稟。傳曰,只出緊任。以鄭獻敎爲兵曹參議,尹定鉉爲判義禁,成原默·李玄緖·趙忠植爲同義禁,徐鶴淳爲注書。
再政。以徐憲淳爲刑曹判書,徐戴淳爲同成均,朴道彬爲典籍,兵曹參議單李冀禎,參知單鄭獻敎,知義禁單成原默。
三政。以金鼎集爲知敦寧,金勉根爲典籍。
兵批,判書洪鍾應病,參判朴永洙病,參議未差,參知李冀禎入直進。以具性喜爲管城將,同知加設單金鼎浩。
訓鍊都監啓曰,本局新除授從事官徐衡淳,時無職名,令該曹,依例口傳付軍職,何如?傳曰,允。
兵曹口傳政事,副司果徐衡淳。
上在昌德宮。停常參·經筵。
傳曰,傳香承旨,馳詣受香諸處,奉審摘奸以來。
傳曰,同副承旨許遞,前望單子入之。
承旨前望單子入之,金翊鎭落點。
李承輔啓曰,新除授承旨金翊鎭,以前任靈光郡守,方在解由未出中,何以爲之?敢稟。傳曰,勿拘。
又啓曰,同副承旨金翊鎭,卽爲牌招,何如?傳曰,允。
以全羅監司鄭基世啓本,慶尙道奉化郡縣掛書凶賊等捧招事,傳曰,自本道監營,捉致諸囚,斯速窮覈以聞。
以水原留守李鶴秀狀啓,民家漂頹事,傳曰,民家之漂頹,若是夥多,聞甚矜惻。元恤典外,別加顧助,卽爲結構奠接,俾無一民失所棲遑之弊事,廟堂措辭分付。
義禁府啓目,全羅右水使趙寬錫原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在法典,議處,何如?啓依允。
又啓目,全州前判官尹奎錫原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,羅州監牧官李琬原情云云。傳旨內辭緣,泛稱遲晩,所當請刑是白乎矣,內醫勿爲請刑,載在法典,議處,何如?啓依允。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李承輔啓曰,左副承旨兪致善,今日不爲仕進,卽爲牌招,何如?傳曰,允。
以左副承旨兪致善牌不進罷職傳旨,傳曰,只推。
以慶尙前監司曺錫雨狀啓,金海等邑民家漂壓事,傳曰,民家之漂壓,若是夥多,聞甚矜惻。元恤典外,別加顧助,卽爲結構奠接,俾無失所棲遑之弊事,廟堂各別措辭,分付。
吏曹啓目粘連,觀此慶尙前監司曺錫雨畢賑狀啓據,賑恤廳覆啓內,各邑守令之其中優異處拈出論褒,旣有道啓,竝與願納人五十名以上,載於成冊者,而令該曹考例稟處事,允下敎是白乎所,取見其別單及成冊,則比安縣監趙永和段,以至弊之局,値偏酷之災,地無不赤,民將盡劉,而已別備穀三百餘石,至爲五次賑救,及春設賑,隨處殫誠,近萬名垂死,而無一口不活,似此優異之績,前所罕有是如爲白乎旀,咸平郡守李志敏段,自願私備,不煩公穀,捐廩所當,爲一千一百二十石,而抄飢賙給,務盡精詳,許多飢口,無一顚連,闔境賴安,行路誦惠是如爲白有臥乎所,上項兩邑守令,誠心賙恤,俱有實惠,似當施以陞敍調用之典是白乎旀,新寧縣監權鍾健段,方冬賙急,開春設賑,隨處殫竭,到底操飭,穀物無絶巡之患,飢口有全活之效是如爲白乎旀,尙州牧使洪鍾茂段,及其開賑,抄飢也備穀也,不煩不撓,竟使屢萬民命,無一捐瘠,自備各穀,至爲五百七十餘石是如爲白乎旀,仁同府使鄭雲岐段,災民接濟,終始靡懈,飢口則憂其濫漏而親執査付,賑資則慮或乏絶而躬督轉輸,竟使近止之類,皆免捐瘠之患是如爲白乎旀,宜寧縣監金膺根段,抄飢則無濫無漏,分穀則必精必準,誠勤所到,被災雖酷,而擧免塡壑之患,皆蒙安堵之惠是如爲白有臥乎所,上項四邑守令,似當施以兒馬帖賜給之典是如爲白乎旀,願納人淸河嘉善李東信,私賑穀,合爲三千七十八石零是如爲白臥乎所,依事目,似當施以實職除授之典是白乎旀,慶州幼學洪寅燮,願納各穀,合爲三千七百石零是如爲白有臥乎所,係是士人,依近例,似當施以七品職加設單付之典是白乎旀,機張前引儀金宗濂,丁酉願納錢四百五十兩,今年願納租,合爲五百十五石是如爲白乎旀,長鬐幼學朴東幹,願納租四百石,今年之四百石本租,可敵常年之千包是如爲白有臥乎所,上頌兩人補賑石數,雖有多寡之別,俱是士人,似當依例先付參下軍銜是白乎旀,成冊中開寧幼學李錫驥,願納租一百十五石,尙州閑良崔斗憲,私賑錢三百十兩零,咸安幼學全慶燁,願納各穀二百十石零,幼學金止默,願納牟一百四十二石零,淸道進士崔潤坤,願納租一百二十五石零,幼學朴相德,願納租一百七十一石,幼學朴時默,願納租一百二十石零,幼學金致曄,願納租一百二石,彦陽幼學金琦祖,願納租一百石,靈山幼學金載均,願納錢三百兩,三嘉幼學李敏赫,願納租一百五十石,梁山幼學朴成曄,私賑租一百石,金海幼學孔道振,私賑錢六百二十六兩零是如爲白有臥乎所,上項十三人,依事目,竝施以帖加成給之典是白乎矣,其中李錫驥·全慶燁·金止默·崔潤坤·朴相德·朴時默·李致燁·金琦祖·金載均·李敏赫·朴成曄·孔道振,係是士人,竝卽階帖成給是白乎旀,開寧幼學李仲哲·金守明,各願納租五十五石,幼學朴振彬,願納租六十二石零,業武申時大·申成福,各願納租五十八石零,業武尹成哲,願納租五十石,盈德幼學劉龜煥,願納租八十七石,前司勇金宅昊,願納租七十六石,醴泉貢生李相甲,願納租七十石,龍宮業儒尹鳳儀,願納租五十石,尙州嘉善林應得,私賑各穀六十八石零,咸昌業武金斗星,私賑各穀八十二石零,淸道業武石光璞,願納租七十五石零,幼學千致祚,願納租六十石零,朴廷述,願納租五十六石零,彦陽幼學金應奎,願納各穀五十二石零,幼學辛慶元,願納租九十一石零,梁山幼學李先澤,私賑各穀九十八石零,榮川業武許永福,租賑租六十一石零是如爲白有臥乎所,上項十九人,依事目,施以限十年煙役勿侵之典是白乎矣,其中金宅昊段,曾於丁酉,以補賑付司勇,今又願納,極爲嘉尙,先付六品軍銜是白乎矣,竝只係干恩賞,臣曹不敢擅便,上裁敎是白乎旀,其中金宗濂段,曾於丁酉補賑時,自臣曹以郞階帖成給是白乎則,今年別單,誤以前引儀書啓,不審之失,不可無警,當該道臣推考爲白乎旀,長水驛吏曹箕日,願納各穀六十六石,錢二百兩是如乎,驛屬頉役一款,非臣曹所管,令兵曹稟處,何如?啓依回啓施行爲良如敎。
上在昌德宮。停常參·經筵。
藥房提調尹致秀,副提調李承輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而領議政金左根有身病,左議政未差,右議政趙斗淳,無時急稟定事,不得來會云矣,敢啓。傳曰,知道。
傳曰,藥院都提調有闕之代,前望單子入之。
內醫都提調前望單子入之,右議政趙斗淳落點。
傳曰,淑善翁主緬禮時,遣禮官致祭。
都摠府摠管變通草記。傳曰,允。竝許遞。
兵曹口傳政事,以尹宜善爲都摠管,林永洙·任百秀·吳顯文·沈昌奎·任泰錫·柳信儉爲副摠管。
備邊司啓曰,國有令而敢犯者,法之所不行也。況朝官而冒犯,小民何戢?乘轎之懸禁屬耳,而今聞前縣監宋在胤,申令之初,無難乘行,道路指點,夫節目中老病人許乘,卽老而且病之謂也。有屋無屋,何嘗有區別乎?苟有一分顧畏之心,寧容如是?令該府拿問定罪。雖以法司堂上言之,如此傳播之說,宜無不聞之理,而晏然任他,不究其禁止之道,尤爲可駭。刑·漢兩司堂上,竝從重推考,何如?傳曰,允。
義禁府啓目粘連,向前鄭㝡朝亦,繡啓諸條若是狼藉,囚供自明,亦極張皇,而旣未得一經道査,則只當從繡啓論勘斷,以此照律,何如?啓依允。
又啓目粘連,向前洪鍾茂亦,正供愆納,有違法例,以此照律,何如?啓依允。
又啓目粘連,向前趙寬錫亦,休庫木還租米之立本取剩,差任債修補餘之惟意私用,俱係不法,有難容貸,以此照律,何如?啓依允。
又啓目粘連,向前尹奎錫亦,修理餘錢之取用,吏屬任債之捧納,難以分疏,有所參恕,以此照律,何如?啓依允。
又啓目粘連,向前韓取善亦,災結價之私用,臥還債之濫捧,旣係非法,富民勒貸,訟賂任債,俱已現贓,以此照律,何如?啓依允。
又啓目粘連,向前閔致麟亦,脅諸吏而捧錢,勒富民而取貸,訟賂·任賂之不少,已是法外,加下錢之替報,亦係非理,以此照律,何如?啓依允。
又啓目粘連,向前李益相亦,遞歸時賣任,雖已邑例,自歸襲謬,以此照律,何如?啓依允。
又啓目粘連,向前鄭基昌亦,移轉之錢,及秋作還,不能精實,措處乖當,以此照律,何如?啓依允。
又啓目粘連,向前金明權亦,沙工犯用,勒懲衆民,竟歸乾沒,吏奸莫察,結斂錢雖藉封箋雜費,實非經法,賣任債謂無某人指的,亦難取信,以此照律,何如?啓依允。
又啓目粘連,向前李鎭冕亦,上納貸用,旣云備納,別無可罪,而兩稅之勒捧,需米之高價,任賂之隨窠捧納,加下之使吏替當,俱係法外,有難容貸,以此照律,何如?啓依允。
又啓目粘連,向前李琬亦,需米價高執,牧民處勒奪,差任捧賂,數皆夥然,在法難恕,以此照律,何如?啓依允。
判府事金興根箚曰,以下缺。
上在昌德宮。停常參·經筵。
兵曹啓曰,再明日景慕宮展謁時,本曹堂上,全數侍衛,而參判兪章煥有身病,無以備員,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。
政院啓曰,因兵曹草記,再明日景慕宮展謁時,參判兪章煥有身病,無以備員,令政院稟旨變通,仍令該曹,以在京無故人,口傳差出,待下批牌招,以爲進參事,允下矣。合有變通之道,何以爲之?敢稟。傳曰,許遞,口傳差出。
吏曹口傳政事,以白殷鎭爲兵曹參判。
兵曹啓曰,再明日景慕宮展謁時,本曹堂上,全數侍衛,而新除授參判白殷鎭在外,無以備員,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
兵曹啓曰,新除授副摠管吳顯文·沈昌奎,偃處私第,稱以呈辭在外,不爲肅謝,揆以事體,萬萬駭然。不可仍置,其罪狀,竝令該府,拿問處之,何如?傳曰,允。
都摠府摠管變通草記。傳曰,允。許遞。
兵曹口傳政事,以申錫愚爲都摠管,李裕元·李膺緖·吳致賢·李基碩爲副摠管。
以全羅監司鄭基世狀啓,靈光等邑民家漂頹人命渰壓事,傳曰,人命之渰壓,民戶之漂頹,又此許多,極爲驚聞。元恤典外,別加顧助,俾卽一一結構奠接,無一民失所棲遑之弊,渰壓死人身還布,竝蕩減,擧行形止,卽爲狀聞,事廟堂措辭,各別關飭。
義禁府照目粘連,前全羅監司鄭㝡朝矣本府議啓內,繡論諸條若是狼藉,囚供自明,亦極張皇,而旣未得一經道査,則只當從繡啓勘斷,以此照律罪,杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。
又照目粘連,礪山前府使韓取善矣本府議啓內,災結價之私用,臥還債之濫捧,旣係非法,富民勒貸,訟賂·任賂,旣已現贓,以此照律罪,杖一百收贖,告身盡行追奪,流三千里定配,又三年禁錮,私罪。奉敎依允爲旀,功減一等爲良如敎。
又照目粘連,靈巖前郡守閔致麟矣本府議啓內,脅諸吏而捧錢,勒富民而取貸,訟賂之不少,已是法外,而加下錢之替報,亦係非理,以此照律罪,杖一百收贖,告身盡行追奪,流三千里定配,私罪。奉敎依允爲旀,功議各減一等爲良如敎。
又照目粘連,高敞前縣監李益相矣本府議啓內,遞歸時賣任,雖諉以邑例,自歸襲謬之科,以此照律罪,杖九十收贖,奪告身四等,私罪。奉敎依允爲旀,議減一等爲良如敎。
又照目粘連,務安前縣監鄭基昌矣本府議啓內,移轉之錢,及秋作還,不能精實,措處乖當,以此照律罪,杖一百收贖,只告身盡行追奪,私罪。奉敎依允爲旀,功議各減一等爲良如敎。
又照目粘連,海南前前縣監金明權矣本府議啓內,沙工犯用,勒懲衆民,竟歸乾沒,吏奸莫察,結斂錢雖藉封箋雜費,實非經法,賣任債謂無某人指的,亦難取信,以此照律罪,杖一百收贖,告身盡行追奪,流二千里定配,私罪。奉敎依允。
又照目粘連,咸平前前縣監李鎭冕矣本府議啓內,上納貸用,旣云備納,別無可罪,而兩稅之勒捧,需米之高價,任賂之隨窠捧納,加下之使吏替當,俱係法外,有難容貸,以此照律罪,杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。
又照目粘連,羅州監牧官李琬矣本府議啓內,需米價高執,牧民處勒奪,差任捧賂,數皆夥然,在法難恕,以此照律罪,杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。
又照目粘連,全羅右水使趙寬錫矣本府議啓內,休庫木還租米之立本取剩,差任債修補餘之惟意私用,俱係不法,有難容貸,以此照律罪,杖一百收贖,流三千里定配,以其年七十四,依律文收贖,只告身盡行追奪,私罪。奉敎依允爲旀,功減一等爲良如敎。
又照目粘連,尙州牧使洪鍾茂矣本府議啓內,正供愆納,有違法例,以此照律罪,笞五十收贖,解見任別敍,私罪。奉敎依允爲旀,功議各減一等爲良如敎。
又照目粘連,全州前判官尹奎錫矣本府議啓內,修理餘錢之取用,吏屬任債之捧納,難以分疏,有所參恕,以此照律罪,杖一百收贖,告身盡行進奪,徒三年定配,私罪。奉敎依允爲旀,功議各減一等爲良如敎。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
兪致善啓曰,同副承旨金翊鎭,今日不爲仕進,卽爲牌招,何如?傳曰,允。
吏曹口傳政事,以朴永洙爲兵曹參判。
以同副承旨金翊鎭牌不進罷職傳旨,傳曰,只推。
政院啓曰,闕內入直,何等謹嚴,而司饔院入直官員,不有法意,擅離直所,致勤下敎,事未前有,萬萬駭然。所當重勘,而本院請推之外,無可施之罰,何以爲之?敢稟。傳曰,拿處。
奎章閣啓曰,守宮檢校直閣金鼎集,待明朝牌招,何如?傳曰,允。
傳曰,明日宮內門路,以協陽門爲之。
義禁府啓曰,時囚罪人金明權,杖一百流二千里定配,李鎭冕·鄭㝡朝·李琬·尹奎錫·韓取善等定配照律公事,判付內依允。李鎭冕·鄭㝡朝·李琬·韓取善,功減一等,尹奎錫,功議各減一等事,命下矣。金明權,杖一百收贖,告身盡行追奪,全羅道靈光郡,流三千里定配,李鎭冕,忠淸道藍浦縣,鄭㝡朝,江原道春川府,李琬,忠淸道黃磵縣,各功減一等,杖九十收贖,告身盡行追奪,竝徒三年定配,韓取善,功減一等,杖九十收贖,告身盡行追奪,江原道洪川縣,徒三年定配,又三年禁錮,尹奎錫,功議各減一等,杖八十收贖,告身盡行追奪,黃海道白川郡,徒二年定配,而以議啓內辭意,具罪目,依例發遣府書吏·羅將,竝卽押送于各其配所,何如?傳曰,允。
又啓曰,時囚罪人閔致麟,杖一百流三千里定配照律公事,判付內依允。功議各減一等事,命下矣。閔致麟,當定配所以入,而卽接其戶奴呈狀,則以其上典父年八十,無兄弟獨身依律文許贖爲辭矣。取考律文,則大明律存留養親條,有曰凡父母老疾,應侍家無以次成丁者,若犯此流,止杖一百,餘罪收贖,閔致麟功議各減,杖八十收贖,而當二年半定配,以其父年八十無兄弟獨身,依律文收贖,只告身盡行追奪,放送,何如?傳曰,允。
上在昌德宮。停常參·經筵。
大駕詣宗廟入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
仍詣景祐宮,入齋室後,藥房·內閣·政院·玉堂口傳問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,司僕寺內乘來言,捲簾,取稟。傳曰,捲三面。
傳曰,景祐宮展謁後,還宮門路,以逌覲門·月覲門·宜春門爲之。
奎章閣啓曰,大駕今已還宮矣。守宮檢校直閣金鼎集,依定式減下,何如?傳曰,允。
傳曰,藥院提調許遞,前望單子入之。
內醫提調前望單子入之,金大根落點。
兵曹啓曰,大報壇守直官馮世用,身病猝重,無望供職,呈狀乞遞,改差,何如?傳曰,允。
承文院官員,以都提調意啓曰,卽見盛京禮部咨文出來去,以爲今年秋季巡統,八月二十日,行抵靉江西岸,與本國地方官,公同會哨,若至陡壁臨江人馬不能行走之處,借用本國船隻,請轉飭各該地方官,屆期適辦云矣。回咨依例撰出,定禁軍騎撥,下送于灣府,使之傳給鳳城別將,以爲傳致盛京之地,何如?傳曰,允。
備邊司啓曰,卽見全羅左道暗行御史趙憲燮別單,則其一,田制蕩然。陳起相混,時起不過把束,舊頉如印前板,釐正之道,只有改量,先從幾邑,漸次査陳事也。改量之擧,力絀而未行,陳起之政,有名而無實,徒使正供日縮,國計日窘。今此改量之請,未始爲常經之論,而一時竝擧之難。自有從前諸議,雖不可猝乍間停常,而至於査陳,有何牽掣,甘自歸於應文備數不誠隳法之科乎?待秋後年分狀聞,視其多寡,該道臣從重論責。其一,軍政爲弊。無邑不然,凡屬冒錄僞頉,一竝汰削,或有匿丁監簽者依律不貸,本代及役名成冊修補,籌司時送摘奸,考其虛實事也。簽伍爲有國綢繆之備,而所以備國,反爲厲民浚民之囮,歷稽國朝古事,凡捄此弊矯此瘼之政,無有餘術,而因循捱過,越視秦瘠者久矣。此其故豈有他而然哉?方伯·守令,不欲斂怨,一任奸弄,駸駸然莫可救藥。先自各樣雜頉及面里任子孫弟姪之稱以免役者,一切剗抑,士夫家墓屬,一依法典所載施行。萬一有如前疊懲生死俱冤之弊,則隨所聞,施以制書有違之律,大抵充額,非無其人也。有其人而不能充,非方伯之失飭,而守令之非職乎?此所謂人存則政擧者也。請措辭嚴飭行會。其一,糶糴之弊。殆無完邑,而小詳定及貿米還名色,卽其尤耳。犯逋者欲充多石則借其名,料販者潛屠存利則冒其名,所謂分給,不過一兩三四錢,及其收捧也。或本米一石,或時價執錢,上下交征,便成逋窟,嚴加申飭,另爲禁革事也,寧無糶糴爲支保斯民之論已矣。只以湖南一道言之,國必亡乃已者,糴弊也。當初制法,何嘗爲毒痡斯民而然哉?一自錢還名色創出以後,百奸千巧,層生疊出,元詳定外,小詳定·小小詳定,究其歸則爲充吏鄕口吻已消之物,割剝殘民不關之産。不徒此也,方伯之轉移也,加作也加分也。看同常事,守令之從中幻弄,上下交征。今若只責吏鄕奸犯,而不於轉移·加作·加分等事,嚴立防限,則千言萬語,徒歸其文具而止矣。第念方伯·守令,皆世祿之臣也。有斯民然後有其國,有其國然後保其家。苟以一時利慾,罔念根本之顚蹶,則是剜肉而醫瘡也。寧有是哉?將此稟覆之之辭,另加行會,而八道同然,裨浴滔滔,一體關飭。其一,昌平逋還排捧條二萬五千石,昨年所捧,備盡推剝,今年則民無更納之勢。本縣排捧條二萬二千五百石,亦許待豐收捧。康津還穀,殆近四萬石,昨冬所捧,只爲三百八十餘石,而土瘠民貧,糴爲最甚。戶分·結分,民仍·吏仍,一戶所受,或過數十石,一吏所逋,幾近屢千包。貧者先逃,富亦後踵,虛簿徒擁,無可捧之處,餘殃遍及,爲不食之逋,停退排捧,一依昌平例施行事也。昌平積逋之年前特蕩,又復排年,出於朝家曠絶之澤,今不可更爲擧論,以致恩竭之歎。康津還多之弊,誠如繡單,而昨冬四萬石原摠之只捧三百八十餘石云者,寧有是也?戶·結之分,吏·民之仍,必由其由虛勘,守令捧現告,依律勘處。凡其充逋之方,減還之節,令道臣爛商裁處。其一,各宮房免稅收捧。近來各邑,不有定式,每以民結價收捧,或有高價之過於時直者,一從節目詳定施行。且辛亥冬京畿移來者二千六百五十九結,分劃於順天等七邑,稱以望定結時價代捧,上送京司,行之數年,奸弊滋興,因緣濫捧,殆無限節。各邑又有應下之結役,不得不加捧,故其價比詳定,殆近三倍。辛亥移劃結,還送該道,以紓民瘼,如或未也,則均排各邑,俾無偏重之患事也。宮房免稅,旣有定數,則數外加捧,自是贓犯,至於京畿移送條之名以望前結者。雖於畿民息肩之擧,而湖民之以此難聊,勢所必至。第宮結之使列邑輪回,卽法意,而今以七邑爲永定,有非裒益均平之政。自今年爲始,按法輪回之意知委。其一,道內所在統營穀耗條。皆以詳定,代錢收去,而惟獨沿邑所捧,每年以本色運納矣。船路遠或爲千餘里,情費則殆無限紀,依山邑例,竝許詳定代納事也。該營雖是統三軍之重閫,而越海船粟,爲弊甚鉅,令本道道臣,文移該營,許捧代錢,而事勢便否,兩營具由報司,以憑處之地。其一,沿邑海稅陳廢處。昨年特蒙査實蕩減之擧,而査括不均,虛實相蒙,惠未下究,弊復如前。更令本道,精査窮驗,追現者執摠,陳廢者減稅事也。査括之不均,虛實之相蒙,是豈對揚朝家曠絶之義也哉?惠有不究,恩則漸竭。今若典循而輒施,則殆同難繼之政。第令道臣,嚴覈其吏民間冒頉勒懲處,報本司更請處分。其一,稅穀裝發。法意甚嚴,近緣船人之晏到,每致公納之愆期,畢竟氷泊故敗之患,比比有之。康津昨年五月晦間,船人始到,稱以船隻改造,符同吏民,每歲加捧米七斗五升,合爲四百六十二石,權尺代錢所捧,合爲二千七百九十六兩。而十月念間發船,到靈巖致敗,使該縣民,無限冤徵。經年未納該邑改色條,必以船人作奸條,計數移徵於船主人處。今當初秋,船未來者,尙爲十九隻,自舟橋司,另飭下送,趁期裝發。如或有過期不來及作奸見發者,自本道一一如法嚴處事也。舟司船許多奸弊,有難毛擧,則晩裝氷泊之只責守令,容或叫屈。今以康津事言之,七斗五升之加捧,二千七百餘兩之代捧,畢竟靈巖之致敗,而移毒於康津之民。不待繡單,傳聞已自狼藉,此不可因循置之,竝與所謂改色條,而嚴囚還徵於船主之意,分付京兆。大抵舟橋之必欲晩發,必欲誤限者,此專出於夤緣奸弄之計,嚴飭該司,俾勿如前。如有因該道所報而現發者,則該船主,施以減死島配之律,何如?傳曰,允。又啓曰,卽見全羅右道暗行御史朴麟夏別單,則其一,田結改量。停關已久,陳起相混,災實易眩,令道臣先行査陳之政,以省他日改量之勞費事也,竝量陳起,改定疆畝曰改量也,先從陳起,査括虛實曰査陳也。左道御史別單中,已有稟覆者,而時絀也,故改量之不能遽施,力易也,故査陳之屢煩朝令,而初不董念,看作例飭,只以一二把束,爲强塞苟充之資,法意之隳壞,紀綱之頹解,莫此爲甚。待今秋年分後,隨其所報數爻多少,道臣及守令,從重論責之意,一體行會於兩都·八路。其一,還餉分留。一遵舊典,加作·移轉之弊,另行禁斷,而雖或有刷逋邑之不得不以錢代捧者,一切勿以小詳定施行。還弊尤甚幾邑,令道臣從長措劃,期於充補事也。還與餉之爲民乃已,不但本道爲然,而名色百出,罔非朘剝之妙方。逮捕四至,都歸顚連之窮戶,而吏鄕之奸弄,守令與之交征,守令之排移,方伯爲其病源,按法之地,非徒不禁而已。凡加分也移轉也加作也,是豈良二千石對揚明命者,所忍爲之事乎?先自此三弊,期於矯禁,然後上下相維之地,始可以發號施令。若其奉承宵旰之念,俯殫旬宣之責,存乎其人,不在乎令飭之徒煩。夫錢還之名一出,而擧國遂無穀矣。當初創行,非不爲一時方便,而法深弊貪,一至於此。今若塞斷錢還之名,則凡加分·移轉·加作,不期革而自革矣。所謂小詳定等奇怪名色,自歸於見現之消,以此通同行會於各道。其一,軍丁虛伍。無邑不有,冤徵之苦,一往愈甚,各樣頉戶,竝令革罷,取考多年帳籍,一一査充,補虛汰疊,從實成案,嚴立科條,毋敢毁劃事也。軍弊之無可奈何?非但湖南,諸道皆然,左繡別單中,已有稟覆,而小民之視此役,如就死地,其於鑽刺圖免姓名與爭僞譜僞牒儒衣儒冠,漫瀾無貴賤等級。加之以色屬之稧房,校院之生徒,官房之佃戶,士夫墓村之投托,朝家之坐失民人,久矣。況又藉法不嚴,缺漏百端,此不一番懲創,幾何不緩急無恃泮渙隨之乎?凡係雜頉,一切革罷,冒稱幼學之徒,考講,自有金石之典,雖非道臣行部之時,各邑守令,一一捧講,以爲立黜降定之地。如是提飭之後,又復如前玩忽,則道伯制違,守令竄配,作爲定式,竝行會於本道·他道。其一,漕弊漸滋。斗斛之奸僞,情費之濫冗,殆無限節,遂致運穀之欠逋,納稅之愆滯,另査嚴飭,毋敢復蹈前習,而金溝·泰仁之距群山·高山之抵聖堂,或爲百里,或滿數百里,踰嶺越津,辛楚勞苦,元納之外,冗費又爲幾許。金溝之金堤海倉,泰仁之扶安茁浦,高山之礪山羅巖,均是捧稅之倉,捨遠取近,可以蠲費易輸,至若全州之本邑東山,長興之興德河浦,昔所輸納之地。間爲移納於法聖·群山,依井邑例竝施,五邑有運費,紓民力直上納邑。再運,必待京船之更到而裝發,故已捧之穀,經夏徂秋,多致耗縮,或氷泊故敗,無弊不有。自今以漕倉回泊船,從便分載,俾無停庤愆滯之患事也。斗斛之漸增,情費之漸濫,誠如繡單所論,而主捧之地。苟或操制,按察之司,隨以評貶,則是所謂擧綱而維絜也。各別措辭嚴飭,金溝等五邑,納稅程道,容有遠近勞佚之別,而行之已久。事亦不輕,變通與否,關告道臣,待報來稟處,回泊漕船之移用再運者,繡單非不爲然,而京船之獨無此弊乎?嚴飭該司,俾勿如前抛置,初運後火速回程,而再泊月日,自各邑報于巡營,自巡營轉報籌司,以爲考勤慢隨現定罪之地。其一,民庫下記冒濫之弊。另加爬櫛,嚴立科條,結斂一款,諸邑定例外,嚴飭禁斷,永杜奸弊事也。民庫,一邑奉公之庫也,非守令私庫也。視公庫看作私庫,浚汲多方,欺冒是事,而畢竟則一歲有再斂三斂處。夫以有限之民産,應無厭之誅求,是其可行之政乎?嚴飭道臣,躬閱用下之簿,隨所現啓聞論罪,結法至重,把束有律,則今其民斂之於結者也。元定不得已徵斂之外,雖分錢,施以偸弄田結之罪。其一,羅州等七邑,自京畿移來望定結二千六百五十九結零,一依輪回宮結例收稅,勿送宮差,自各該邑上納事也。此條亦已具覆於左繡別單者,而勿以七邑硬定不易,一從法意,輪回於列邑。宮差苟有逞虐作弊,則地方官論報巡營,巡營捉囚定罪。而如有初不知悛依舊侵毒之類,則具由報司,以爲啓聞嚴懲之地。其一,魚鹽船稅之蝟島未納條五千九百九十一兩零,古群山未納條一千五百六十五兩零。漁箭陳廢,民情遑汲,幾許限年權減,幾許姑爲停退,以爲募民復業事也。此亦具覆於左繡別單,一體行會。其一,右道十二鎭藥丸價,都聚上送惠廳。藥丸則受來武庫,分俵各鎭,而就水軍餉錢中劃捧,便成年例,此卽鎭卒仰哺之資,以至薄之所賴,有此不些之剋減,價錢上納,特爲還寢藥丸則使各該鎭,依前貿取於武庫貢人,而非公文則勿許買賣事也。以邊將則初無着實貿去之效,以京貢則徒有循例賣給之名,揆以邊政備禦之政,兩皆無實,合有變通,而繡單中鎭屬失哺云者,殊未曉矣。使此本錢,爲渠輩衣飯之資,則藥丸貿去之無實,自歸破綻,關問道臣後從長稟處。其一,群山鎭,介處兩湖之衝,管運七邑之漕,而以其地隷沃溝不爲獨鎭,主客殊勢,邑鎭不協,鎭戶漕屬,不遑安居,依法聖設鎭例,割出本邑北面,屬之群山,以爲獨鎭事也。此如靈光·法聖變通之事,利害便否,不可不爛商處之,行關道臣,使之從詳論報後稟處。其一,監牧官有稅賦還政,無遜於邑治,而初不管攝於巡營,自成別局,任其行止,吏奸滋長,民勢益窘,一依郵官例,自巡營考課黜陟事也。各場牧官,爲太僕所管轄也,故於本道則初不羈屬,賦稅糶糴之地,誠極疎虞,而第以一職掌而有兩上司,則亦不無格格難言之弊,道臣考績一款,姑難遽議,而其去來之初不關由於巡營,此其弊爲尤甚。自今爲始,,凡受由上京及還牧之時,一依守令·察訪例,牒報營門,自營門粘移吏曹,以爲憑考之地,以此定式,揭付各牧廨所,何如?傳曰,允。
甲寅閏七月十三日辰時,大駕詣宗廟·景慕宮。展謁擧動入侍時,行都承旨金炳國,左承旨李承輔,右承旨李寅奭,左副承旨兪致善,右副承旨李亨夏,同副承旨金翊鎭,提學金炳冀,檢校直閣李公翼·金德根·金炳㴤,檢校待敎洪淳穆·李容殷,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調尹致秀,副提調李承輔進前問候訖。仍出協陽門,通禮跪啓請降輿乘輦,上降輿乘輦,由肅章門·進善門,出敦化門,進發至宗廟大門外。通禮跪啓請降輦乘輿,上降輦乘輿,至齋室門外。通禮跪啓請降輿,上降輿入齋室。展拜時至,通禮跪啓請出次,上改具冕服以出,通禮前導詣東神門外。通禮跪啓請執圭,上執圭入就版位北向立。贊儀唱四拜,上行四拜禮,陞詣廟內,各室奉審,仍詣永寧殿,入就版位,行四拜禮,陞詣殿內奉審訖。通禮前導出神門外,通禮跪啓請釋圭,上釋圭,大臣進前問候訖。上還入齋室,傳曰,景慕宮展謁後,還宮門路,以逌覲門·月覲門·宜春門爲之。出傳敎少項,通禮跪啓請外辦,上改具翼善冠·衮龍袍,乘輿以出,兵曹判書洪鍾應進前奏曰,還宮時門路,以逌覲門·月覲門爲之事,命下矣。月覲門外左右邊設布帳,令訓鍊都監擧行,隨駕後廂摠戎使除旗鼓,只率前排率步軍一哨,月覲門外左右邊設左右邊設布帳外環衛,步軍一哨,將官率領,宮大門外排立,其餘軍兵解嚴事及月覲門·逌覲門開閉事,竝請出標信分付,何如?上曰,依爲之。出擧條仍出廟大門外,通禮跪啓請降輿乘輦,上降輿乘輦,進發至景慕宮大門外。通禮跪啓請降輦乘輿,上降輦乘輿,至齋室門外,上降輿入齋室。展拜時至,通禮跪啓請出次,上改具冕服以出。通禮跪啓請執圭,上執圭,通禮導上詣版位西向立。贊儀唱再拜,上行再拜禮,陞詣廟內奉審,仍詣望廟樓,就版位,行四拜禮,御眞展奉奉審訖。通禮跪啓請釋圭,上釋圭,還入齋室。少頃,通禮跪啓請外辦,上改具翼善冠·衮龍袍,乘輿出逌覲門,由月覲門,入宜春門。兵曹判洪鍾應跪稟放仗,炳國請出標信解嚴。上還內,諸臣以次退出。
上在昌德宮。停常參·經筵。
自卯時至人定,灑雨下雨,測雨器水深一寸九分。
李承輔啓曰,左副承旨兪致善,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
以左副承旨兪致善牌不進罷職傳旨,傳曰,只推。
奎章閣啓曰,明日卽奎章閣望奉審日次,臣進詣擧行之意,敢啓。傳曰,知道。
兵曹啓曰,宣傳官金善慶,五衛將崔錫祐·玄鍾,文臣兼宣傳官南順鍾·奇文鉉,俱以病難供職,呈狀乞遞,竝改差,何如?傳曰,允。
訓鍊都監啓曰,本局分授都城仁旺山北邊第一城廊近處體城一間許頹圮處,今閏七月十五日爲始,改築之意,敢啓。傳曰,知道。
又啓曰,本局別將申命淳,身病猝重,勢難察任,改差,何如?傳曰,允。
義禁府啓目,摠管吳顯文·沈昌奎等原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在法典,議處,何如?啓依允。
又啓目,靈巖郡守鄭志鉉原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,前縣監宋在胤原情云云。傳旨內辭緣,泛稱遲晩,所當請刑是白乎矣,年過七十,勿爲請刑,載在法典,議處,何如?啓依允。
又啓目,慈仁前縣監朴奎瑞原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
又啓目,前全羅兵使尹明儉原情云云。問目內辭緣,泛稱遲晩,所當請刑是白乎矣,年過七十,勿爲請刑,載在法典,議處,何如?啓依允。
又啓目,前縣監嚴錫明原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,司饔直長洪善周原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
自卯時至人定,灑雨下雨,測雨器水深七分,自人定至五更,灑雨下雨,測雨器水深五分。
藥房提調金大根,副提調李承輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次。而領議政金左根,無時急稟定事,左議政未差,右議政趙斗淳有身病,不得來會云矣,敢啓。傳曰,知道。
傳曰,法司堂上有闕之代,政官牌招,開政。
傳曰,右承旨·左副承旨·右副承旨,竝許遞,前望單子入之。
承旨前望單子入之,尹行福·趙在應·權永壽落點。
金翊鎭啓曰,新除授左副承旨趙在應,右副承旨尹行福,同副承旨權永壽,竝卽牌招,何如?傳曰,允。
以右副承旨尹行福牌不進罷職傳旨,傳曰,只推。
傳曰,西北別付料及三廳試射,當於十八日,春塘臺親臨矣,該房知悉。
傳曰,臺諫竝許遞,前望單子入之。
臺諫前望單子入之。掌令趙憲燮,獻納朴麟夏落點。
政院啓曰,新除授掌令趙憲燮,獻納朴麟夏方在居中,何以爲之?敢稟。傳曰,蕩滌。
奎章閣啓曰,景慕宮望廟樓,今望奉審無頉之意,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
吏曹啓曰,慶尙道補賑人慶州幼學洪寅燮,七品職加設單付事,允下矣。內資寺直長加設,單付以入之意,敢啓。傳曰,知道。
以吏曹參議朴永輔牌不進罷職傳旨,傳曰,只推。
有政。吏批,兼判書金洙根進,參判徐戴淳牌不進,參議朴永輔牌招不進。以尹致秀爲大司憲,徐肯淳爲大司諫,成載球爲執義,任應準爲司諫,柳晏爲掌令,許鐸·李秉植爲持平,柳光睦·韓哲浩爲正言,曺錫雨爲刑曹參判,李東球爲桃源察訪,內資直長加設單洪寅燮。
再政。以柳泰東爲掌樂正,卞浩一爲懿昭墓守衛官,典籍單金命岳,濟州牧文科甲科第一人,禮賓主簿單李彦吉,濟州牧武科甲科第一人。
兵批,判書洪鍾應病,參判林永洙病,參議李冀楨病,參知鄭獻敎入直進。副司果金宅昊,副司勇王繼龍·金宗濂·朴東幹。
禮曹啓曰,卽接京畿監司徐左輔移文,則以爲,果川縣鄕校聖殿正間仰壁滲漏,所見未安。將以來月初一日釋菜,兼告修改,告由·移·還安祭香·祝,自本曹啓稟下送云矣。果川縣鄕校聖殿滲漏處,今秋釋菜兼告修改時,告由移還安祭香祝,卽令該司,照例磨鍊下送焉。祝文中措辭撰出事,一體分付,何如?傳曰,允。
兵曹啓曰,來八月初三日,大駕詣景慕宮齋宿,初四日秋享大祭親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今秋展謁例爲之。留陣,禁衛營爲之。
上在昌德宮。停常參·經筵。
備忘記,森森坡萬戶李寅敎下直,長弓一張,長箭一部,片箭一部,筒兒一箇賜給。
傳曰,都承旨許遞,前望單子入之。
承旨前望單子入之,李源命落點。
禮曹啓曰,卽接京畿監司徐左輔移文,則以爲,驪州牧鄕校聖殿正間及東西廡內外滲漏,所見未安。將以來月初一日釋菜,兼告修改,告由移還安祭香祝,自本曹啓稟下送云矣。驪州牧鄕校聖殿滲漏處,今秋澤菜,兼由修改時,告由移還安祭香祝,卽令該司,照例磨鍊下送,祝文中措辭撰出事,一體分付,何如?傳曰,允。
奎章閣啓曰,直提學金炳國妻喪,依定式遣檢書官,傳給內賜賻物以來之意,敢啓。傳曰,知道。
以平安監司李景在狀啓,嘉山郡人命渰死事,傳曰,聞甚矜惻。原恤典外,別加顧助,渰死人等,如有生前身還布,竝蕩減事,廟堂措辭分付。
義禁府啓目,羅州前牧使趙然明原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,南桃浦萬戶金應絢原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
李源命啓曰,左承旨李承輔,右承旨金翊鎭,今日不爲仕進,卽爲牌招,何如?傳曰,允。
以左承旨李承輔,右承旨金翊鎭牌不進罷職傳旨,傳曰,只推。
兵曹啓曰,今月二十一日,一內禁軍番次,而該番將未差之代,依承傳口傳擬入,何如?傳曰,允。
兵曹口傳政事,以吳顯佐爲內禁將。
禁衛營啓曰,本營軍色從事官朴文鉉,以接慰官,奉命在外矣,久曠可悶,今姑改差,何如?傳曰,允。
備邊司啓曰,仁政殿修改物力區劃中,以湖南常賑穀一萬石,執錢所用之意,頃有所行會矣。此穀變通,纔已草記,允下,則自在勿論中,而從他代充,然後可以趁期入用。以道內某樣穀中,隨其有裕,依前知委,執錢輸送度支後,會減穀名,修報本司之意,分付道臣,何如?傳曰,允。
又啓曰,卽見咸鏡前監司趙秉駿狀啓,則因擊錚人輸城驛民朴臣京等原情,刑曹覆啓,枚擧前北兵使尹義儉牒呈以爲,輸城察訪之兼帶獨守,所以臨難有禦,而軍額皆是驛人,散在八邑,則脫有緩急,不可倉猝團聚。且郵卒之竝責兩役,有害於傳命,無益於備禦,依居山驛例,特爲革罷,軍伍竝屬該驛,軍物·倉穀,從便分屬,獨守將移設於富寧,則防守依前,驛弊可祛。而事關沿革,請令廟堂稟處矣。郵官之兼帶獨守,驛民之竝責隊伍,果然事難兩行,而脫有警急,收合散在之兵,眞所謂議論定時也。視居山例,趁今革罷,允合方便之政,而軍伍也軍物也倉穀也獨守也,其分萬條劃,鑿鑿有理,一依狀請施行,何如?傳曰,允。
又啓曰,卽見全羅監司鄭基世狀啓,則以爲,道內莫緊重最遑汲,而關興替之會者,卽惠管常賑穀之虛留,戶管會付米之加下也,不得不更張而變通。然後可以牽補支納,諸條便宜,本事顚末,開錄于下,竝請令廟堂稟處矣。其一,常賑穀始逋,在己未,全州色吏柳應淳幻弄,爲二千餘石。而其後各邑色吏,輒皆犯逋,至辛未,十二色吏之所逋,合米一萬七千餘石。自京司換作太粗等各穀,竝計己未後耗條,則爲四萬二千四百石,而辛未虛錄以後,耗條相仍,年增歲加,今爲十四萬石之多。十二逋吏,無一生存,排捧末由。今不可不備穀立名,依前支用,而京外事勢,無以劃補。就惠管船儲置米應留中一萬石,統營米應留中一萬石貸下,本營所管太一萬石劃付,自備正租一千石,各邑自備正租合四千石,每年五千五石,至甲子竝耗爲九萬二千餘石,摠計爲十二萬餘石,年年添耗,用度可得有裕。惠·統兩米,自戊午以宮結餘錢之作米者,限七年還報,使應留如舊,已往虛簿,不敢遽請蕩減。以舊未捧,懸錄於京司原案,各年勘簿,都會官之分等作勘,犯逋諸色吏之依律論斷,係是應行,而與比近新逋有異,不得如例論刑。逋吏中有子者五人,隨力收捧後,竝與文簿書寫之人,分輕重酌配計料事也。其一,戶曹句管別會付,卽祭享供米進上物種及各樣公用之恒式放下者。而一年所用,爲一千八百石內外,置本穀取耗排支矣。近來京司別劃捐出,爲七千五百餘石,原穀旣半減,耗亦隨縮,不能當應下,課歲割本而入下。今簿所載原穀,雖曰三千石,而二千石則辛未當賑穀虛錄之時,同入於其中,今之實存,爲一千六十餘石。癸丑冬等加下,至爲八千二百餘石,此不趁今劃報,又另立原穀取耗,則他穀貸下虛留之弊,不可勝言。就船儲米中一萬二千石,己酉移屬米中五千石,換作別會付名色,竝本穀餘在一千六十餘石,合一萬七千餘石。盡分取耗,逐年排用,有餘則竝耗會錄加下條八千二百餘石,不可不以公穀劃賞,以船米中取報事也。常賑穀,爲水旱濟恤而設,而今其會案則謄傳元摠,上瞞京司,恤典則挪移他穀,旁蝕公儲,胥吏輩眼無國法,一至於此。致使十四萬石之穀,無一包見存,求諸今昔,殆無似此之事,會付米之加下,良緣年來勅需之稠疊,卜定之繁數。而苟不及今變通,勢將剝床及膚,無毛可傳,第船儲置船米統穀之皆有應留,卽備豫之資。況加分之提飭屬耳,則有難遽許,而此與方伯·守令之私自犯禁有異,卽以公穀補公穀也。旣無從他矯救之道,一時權宜,有非可靳,竝依狀請許施。至於常賑犯逋諸色吏,身雖不在,子若孫處,使之徵納,法意則然。按名嚴督,以其所捧,移除見貸之穀,所謂書寫,不過是色吏隨從,而其實則色吏是客書寫爲主,奸竇利逕,老於逞術,十四萬石之消融虛耗,皆書寫囊篋中所自出也。此而仍置,法無所張,其姓名及隨行年條,更令登聞,以爲稟處之地,何如?傳曰,允。
上在昌德宮。停常參·經筵。
傳曰,還宮當自內爲之矣,該房知悉。
禁衛營啓曰,本營糧餉色從事官南周源,身病甚重,勢難察任,今姑改差,何如?傳曰,允。
戶曹啓曰,田稅,卽惟正之供,事體莫重,納限自在,而尙州·安東·咸昌·比安田稅錢之過限已久,全不備納者,揆以法意,萬萬駭然。其在重稅法防後弊之道,不可一向任置,四邑守令,爲先令該府,拿問勘處,何如?傳曰,允。
甲寅閏七月十八日辰時,上詣春塘臺。三廳西北別付料,內三廳試射入侍時,座目缺。
上在昌德宮。停常參·經筵。
趙在應啓曰,明日傳香承旨當爲齋宿,左承旨李承輔,所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,景陵大王陵上莎草修改吉日時,來八月初十日卯時,推擇啓下矣。陵上莎草修改時,有設都監擧行之例,亦有因特敎,勿設都監,政府以下進去監董之例,今番則何以爲之乎?敢稟。傳曰,政府以下進去。
持平李秉植啓曰,臣言議風裁,本不合於淸朝耳目之任,而柏府除旨,忽下於待罪樂院之際,召牌儼臨,臣感恩怵義,張皇出肅,粗伸叩謝之忱。而第臣於本府,已經掌憲,揆以公格,在所當遞,間緣疾病,今纔來避,其在臺體,所失爲大,請命遞斥臣職。答曰,依啓。
義禁府啓目,向前趙然明亦,繡啓中許多臚列,俱係不法,而還代錢八千餘兩及一千兩,雖以每石二兩磨鍊,而塗抹還簿,竟歸挪移之科,以此照律,何如?啓依允。
又啓目,向前尹明儉亦,勒貸濫刑,已極可駭,至若城修之餘,民納之剩,擧皆取用,科試獄囚,無不納賂,焉逭重勘,以此照律,何如?啓依允。
又啓目,向前鄭志鉉亦,移劃米之添載,旣有邑例,亦因京營公文,而旣至臭載,難以參恕,以此照律,何如?啓依允。
又啓目,向前宋在胤亦,乘轎禁令,何等截嚴?而身爲朝官,無難冒犯,揆以法意,有難容貸,依新定式,施以杖一百徒三年定配之典,而以其年七十五,依律文收贖,告身盡行追奪放送,何如?啓依允。
又啓目,向前嚴錫明亦,諸般公穀之取剩,各庫監色處攘奪,訟賂任債,數亦太多兺除良,還代錢初不民分,官餘結取爲已用,係是公貨,依受敎定式,施以卽其地定配之典,何如?啓依允。
又啓目,向前洪善周亦,禁直擅離,自有當勘,以此照律,何如?啓依允。
又啓目,向前金應絢亦,賑資分徵,還逋移錄,有違經法,難免重勘,以此照律,何如?啓依允。
又啓目,向前朴奎瑞亦,舊還未準捧守令,分等勘罪,已有定式,以此照律,何如?啓依允。
又啓曰,向前吳顯文·沈昌奎等亦,稱以在外,不爲肅謝,揆以事體,有難曲恕,竝以此照律,何如?啓依允。
上在昌德宮。停常參·經筵。
藥房提調金大根,副提調李承輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
備忘記,北虞候孫亮漢,穩城都護府使李邦鉉下直,各長弓一張,長箭一部,片箭一部,筒兒一箇賜給。
政院啓曰,備邊司郞廳來言,今日賓廳日次。而領議政金左根,無時急稟定事,左議政未差,右議政趙斗淳有身病,不得來會云矣,敢啓。傳曰,知道。
傳曰,禮房馳詣永禧殿,奉審摘奸,仍詣受香所,奉審摘奸以來。
戶曹啓曰,貴人房田莊未備前,依癸丑例,田土價銀子一千兩輸送,宮庄未備前需用次,本曹太五十石,宣惠廳米五十石,限五年輸送,何如?傳曰,允。
又啓曰,貴人房供上及閣氏以下宣飯所用,各司元貢不足物種,參考前例,分送磨鍊,別單書入。而自今年七月初十日爲始,給價之意,分付宣惠廳,何如?傳曰,允。
司僕寺啓曰,蔚山監牧官李命九,身病猝重,萬無察任之望,今姑改差,何如?傳曰,允。
義禁府照目粘連,羅州前牧使趙然明矣本府議啓內,繡啓中許多臚列,俱係不法。而還代錢八千餘兩及一千兩,雖以每石二兩磨鍊,而塗抹還簿,竟歸挪移之科,以此照律罪,杖一百收贖,告身盡行追奪,流三千里定配,私罪。奉敎依允爲旀,功議各減一等爲良如敎。
又照目粘連,全羅兵使尹明儉矣本府議啓內,勤貸濫刑,已極可駭,至於城修之餘,民納之剩,擧皆取用,科試獄囚,無不納賂,焉逭重勘?以此照律罪,杖一百收贖,流三千里定配,以其年七十六,依律文收贖,只告身盡行追奪,私罪。奉敎依允。
又照目粘連,司饔直長洪善周矣本府議啓內,禁直擅離,自有當勘。以此照律罪,笞四十收贖,附過還職,私罪。奉敎依允爲旀,功議各減一等爲良如敎。
又照目粘連,靈巖郡守鄭志鉉矣本府議啓內,移劃米之添載,旣有邑例,亦因京營公文,而旣至臭載,難以參恕。以此照律罪,笞五十收贖,解見任別敍,私罪。奉敎依允。
又照目粘連,慈仁前縣監朴奎瑞矣本識啓內,舊還未準捧守令,分等勘罪,已有定式。以此照律罪,杖一百收贖,告身盡行追奪,徒三年定配,私罪。奉敎依允爲旀,功減一等爲如敎。
又照目粘連,南桃浦萬戶金應絢矣本府議啓內,賑資分徵,還逋移錄,有違經法,難免重勘。以此照律罪,杖一百收贖,只告身盡行追奪,私罪。奉敎依允。
又照目粘連,副摠管吳顯文·沈昌奎等矣本府議啓內,稱以在外,不爲肅謝,揆以事體,有難曲恕。以此照律罪,各笞四十收贖,附過還職,竝只,私罪。奉敎依允爲旀,吳顯文段,功議各減一等,沈昌奎段,功減一等爲良如敎。
義禁府啓曰,時囚罪人趙然明,杖一百流三千里定配,朴奎瑞,杖一百徒三年定配照律公事判付內依允。趙然明,功議各減一等,朴奎瑞,功減一等事,命下矣。趙然明,功議各減一等,杖八十收贖,告身盡行追奪,江原道狼川縣山陽驛,朴奎瑞,公減一等,杖八十收贖,告身盡行追奪,忠淸道連山縣平川驛,竝徒二年半定配,而以議啓內辭意,具罪目,依例發遣府羅將,竝卽押送于各其配所,何如?傳曰,允。
又啓曰,時囚罪人嚴錫明,施以卽其地定配議處公事,判付內依允矣。嚴錫明,全羅道谷城縣,卽其地定配,而以議啓內辭意,具罪目,依例發遣府羅將,押送配所,何如?傳曰,允。
右議政趙斗淳箚曰云云。答曰,省箚具悉卿懇。愼節奉慮,卿其勿辭,安心調理。仍傳曰,此批答,遣史官傳諭。
咸鏡監司金輔根疏曰云云。答曰,省疏具悉。卿其往省焉。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
備邊司啓曰,式年生進初試試期不遠矣。京試官及都事,令政院,政官牌招開政,以爲各別擇差,何如?傳曰,允。科試申飭,都歸文具,寧欲無言?而主試者,苟有一分向國之心,宜有所警心汗出之時,予將以今科,驗今日廷臣爲國忠不忠之如何矣。爲先十分擇差,榜出後隨聞定罪,太阿在手,姑不多誥。
又啓曰,卽見摠戎廳所報,則以爲,本廳句管楊州所在北漢餉米庚戌蕩減後給代條一百六十八石零,依例劃給,以爲及時放料之地爲辭矣。此係軍需,不可不劃給,依近例以京畿所在本司句管穀會錄耗中,準此穀取用之意,分付畿營及該廳,何如?傳曰,允。
又啓曰,卽見開城留守金炳喬所報,則以爲,本營句管關西小米二萬石今年耗條二千石,依例劃給爲辭矣。支放給代,便成年例,就海西所在本司句管各名穀中,折米二千石,許令取用,何如?傳曰,允。
政院啓曰,吏曹參判徐戴淳,參議朴永輔牌不進,推考傳旨及罷職傳旨,今方捧入,而開政命下之後,如是違牌,事甚未安。兼判書金洙根服制,參判更爲牌招,何如?傳曰,允。參議只推,一體牌招。
傳曰,玉堂竝許遞,今日政差出。
吏曹啓曰,奉常寺主簿安國鎭,除拜過限未肅拜,改差,何如?傳曰,允。
又啓曰,掌試時各道都事,例以侍從差出矣。忠淸道都事金洛斗,黃海道都事卓錫行,江原道都事金基周,咸鏡道都事尹孟烈,平安道都事安永豐,俱未經侍從,竝依例改差,何如?傳曰,允。
兵曹啓曰,僉知中樞府事朴長晉,病難供職,呈狀乞遞。西樞雖是閑局,不可虛縻,改差,何如?傳曰,允。
以吏曹參議朴永輔牌不進罷職傳旨,傳曰,只推。
有政。吏批,兼判書金洙根服制,參判徐戴淳進,參議朴永輔牌招不進。吏批啓曰,兼判書金洙根服制,參議朴永輔牌招不進,小臣獨政未安。何以爲之?敢稟。傳曰,仍爲之。以尹燉爲持平,朴弘陽爲應敎,李容殷爲副應敎,韓鎭棨·朴孝正爲校理,徐相至·朴麟夏爲副校理,睦仁會·李建春爲修撰,金炳地·趙憲燮爲副修撰,洪鍾英爲分內醫提調,奇文鉉爲忠淸都事,鄭基勉爲慶尙都事,姜漢奭爲全羅都事,韓致容爲黃海都事,閔馨在爲江原都事,金宗泰爲咸鏡都事,洪兢周爲平安都事,金學初爲忠淸左道京試官,李敎寅爲慶尙左道京試官,金在均爲全羅左道京試官,尹秉鼎爲平安南道京試官,鄭晩敎爲忠州牧使,李勉翼爲朔寧郡守。
再政。以李彙承爲掌令,李承九爲獻納,尹正求爲司僕正,金商民爲靑山縣監。
三政。以任百淵爲軍資正,李象秀爲明陵令,金基周爲奉常主簿。
四政。以金炳愚爲景慕宮令。
五政。以申泰道爲漢城主簿,兪廈柱爲活人別提。
六政。以李長翼爲掌樂主簿,金學禮爲氷庫別提。
兵批,判書洪鍾應進,參判林永洙病,參議李冀楨入直,參知鄭獻敎病。以徐念淳爲知事,徐鴻輔·李錫祐爲僉知,李信泳爲宣傳官,李應復·李東信爲五衛將,金在根爲曹司衛將,李章煥爲訓鍊主簿,朴道彬·金勉根爲文兼,張度相爲武兼,黃翼勳爲黃海兵虞候,金祐得爲淸城僉使,尹錫範爲羅州監牧官,李重信爲蔚山監牧官,部將加設單李志謙·李敎獻·李奎奭,副司果白樂源,一內乘李奎顔,親臨三廳試射時陞六事,別單判下。
再政。以閔秉鎬爲武兼,朴應炫爲部將,同知單李同信,僉知單李膺復。
以江原監司吳取善狀啓,旌善郡民家漂頹事,聞甚矜惻。元恤典外,別加顧助,趁卽結構奠接,俾無失所棲遑之弊事,廟堂措辭分付。
上在昌德宮。停常參·經筵。
自卯時至申時,灑雨下雨,測雨器水深一分。
政院啓曰,玉堂上下番俱空,事甚未安。新除授應敎朴弘陽,副應敎李容殷,校理韓鎭棨·朴孝正,副校理徐相至·朴麟夏,修撰睦仁會·李建春,副修撰金炳地·趙憲燮,竝卽牌招,推移入直,何如?傳曰,允。
以應敎朴弘陽,副應敎李容殷,校理朴孝正,副校理徐相至·朴麟夏,副修撰金炳地·趙憲燮牌不進罷職傳旨,傳曰,只推。
以慶尙監司金學性狀啓,河東等邑民家頹壓人命壓死事,傳曰,許多民家之漂頹,聞甚驚慘,而人命之壓死,又若是夥多,尤爲矜惻。元恤典外,別加顧助,壓死人等,如有生前身還布,竝蕩減,待其搜出,俾卽厚埋,卽爲結構奠接,俾無失所棲遑之弊事,廟堂措辭關飭。
上在昌德宮。停常參·經筵。
政院啓曰,玉堂上下番俱空,事甚未安。校理韓鎭棨,修撰睦仁會·李建春在外,應敎朴弘陽,副應敎李容殷,校理朴孝正,副校理徐相至·朴麟夏,副修撰金炳地·趙憲燮,竝卽牌招,推移入直,何如?傳曰,允。
以應敎朴弘陽,副應敎李容殷,校理朴孝正,副校理徐相至,副修撰金炳地·趙憲燮牌不進罷職傳旨,傳曰,只推。
備邊司啓曰,請道京試官,纔已差出,而飭諭辭旨截嚴,至以忠不忠爲敎。凡今日北面於朝廷者,苟有警悚激感之心,豈不欲加倍惕厲,思所對揚?而第科場百事,不爲主試者之責,而鄕試之參副試官及各差備官之以不得容手,爲羞恥之事。百計沮敗,萬端凌脅於主試之席者,此是惡習也,悖擧也。此不嚴禁,則寸膠無以淸黃河之濁,以此意行會各道方伯。劃出之時,十分愼擇,榜出之後,隨其所犯,據實論罷,自王府按法定罪。如或彼此掩諱,因循揜過,則自廟堂,竝與方伯而從重論勘,何如?傳曰,允。
上在昌德宮。停常參·經筵。
備忘記,平安兵虞候李敎昌下直,長弓一張,長箭一部,片箭一部,筒兒一箇賜給。
李承輔啓曰,右承旨金翊鎭,今日不爲仕進,卽爲牌招,何如?傳曰,允。
以右承旨金翊鎭牌不進罷職傳旨,傳曰,只推。
傳曰,同副承旨許遞,前望單子入之。
承旨前望單子入之,柳榮河落點。
李承輔啓曰,新除授同副承旨柳榮河,卽爲牌招,何如?傳曰,允。
又啓曰,同副承旨柳榮河,時在京畿加平地,斯速乘馹上來事,下諭,何如?傳曰,許遞,前望單子入之。
承旨前望單子入之,李宗秉落點。
李承輔啓曰,新除授右承旨李宗秉,卽爲牌招,何如?傳曰,允。
以右承旨李宗秉牌不進罷職傳旨,傳曰,只推。
弘文館啓曰,校理韓鎭棨,時在京畿龍仁地,修撰李建春,時在江原道原州地,經筵入番事緊,請竝斯速乘馹上來事,下諭,答曰,竝許遞。
又啓曰,應敎朴弘陽,副應敎李容殷,校理朴孝正,副校理徐相至,副修撰金炳地·趙憲燮,竝卽牌招察任,何如?傳曰,允。
又啓曰,下番修撰臣睦仁會,以照訖講試官,晝仕出去之意,敢啓。傳曰,知道。
備邊司啓曰,卽見京畿監司徐左輔所報,則以爲,德興大院君墓所修改物力,前所區劃,已盡入用,役處尙多,無以塗抹云。以惠廳別置中,更以五百兩劃給,俾竣役事之地,何如?傳曰,允。
訓鍊都監啓曰,本局分授都城仁旺山北邊第一城廊近處體城一間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
禁衛營啓曰,昨日本營諸將官射講時,哨官金潤行三技無分,依定式汰去之意,敢啓。傳曰,知道。
義禁府啓目,海南前縣監權最煥原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,咸昌縣監李圭秉原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
藥房提調金大根,副提調李承輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣體,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
李承輔啓曰,右承旨李宗秉,今日不爲仕進,卽爲牌招,何如?傳曰,允。
政院啓曰,備邊司郞廳來言,今日賓廳日次。而領議政金左根,無時急稟定事,左議政未差,右議政趙斗淳有身病,不得來會云矣,敢啓。傳曰,知道。
弘文館啓曰,副修撰金炳地,卽爲牌招,何如?傳曰,允。
傳曰,同副承旨許遞,前望單子入之。
承旨前望單子入之,柳興吉落點。
李宗秉啓曰,新除授同副承旨柳興吉,卽爲牌招,何如?傳曰,允。
禮曹啓曰,卽接公州幼學安斗良所志,則以爲,同生兄壽良,嫡妾俱無子,以同生弟五良第二子俊興,欲爲繼後,兩家諸族,相議完定,而兩家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長安斗良所訴旣如此,安五良第二子俊興,立爲安壽良之後,何如?傳曰,允。
義禁府啓目粘連,向前權最煥亦,貿租·賑租之幻弄,宮結漕復之取剩,官需高價,富民勒貸,加下則以吏替當,稅納則使民蕩産,而任賂訟債,數旣太多所犯無非貪虐贓汚,而還代錢五百餘兩之私用,係是公貨,依受敎定式,施以卽其地定配之典,何如?啓依允。
又啓目粘連,向前李圭秉亦,正供愆納,同罪已勘。以此照律,何如?啓依允。
上在昌德宮。停常參·經筵。
李宗秉啓曰,左副承旨金翊鎭,今日不爲仕進,卽爲牌招,何如?傳曰,允。
以左副承旨金翊鎭牌不進罷職傳旨,傳曰,只推。
弘文館啓曰,上番校理臣朴孝正,以照訖講試官,晝仕出去之意,敢啓。傳曰,知道。
義禁府啓曰,海南前縣監權最煥,施以卽其地定配議處公事,判付內依允矣。權最煥,全羅道海南縣,卽其地定配,而以議啓內辭意,具罪目,依例發遣府羅將,押送配所,何如?傳曰,允。
義禁府照目粘連,咸昌縣監李圭秉矣本府議啓內,正供愆納,同罪已勘,以此照律罪,笞五十收贖,解見任別敍,私罪。奉敎依允爲旀,功減一等爲良如敎。
義禁府啓目,安東府使金應均,比安縣監趙永和等原情云云。傳旨內辭緣,泛稱遲晩,金應均段,所當請刑是白乎矣,曾經侍從,勿爲請刑,載在法典,議處,趙永和段,刑推得情,何如?啓依允爲旀,趙永和段,除刑推議處爲良如敎。
上在昌德宮。停常參·經筵。
自卯時至人定,灑雨下雨,測雨器水深八分。
李宗秉啓曰,左副承旨金翊鎭,今日不爲仕進,卽爲牌招,何如?傳曰,允。
以左副承旨金翊鎭牌不進罷職傳旨,傳曰,只推。
都摠府啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
以全羅監司鄭基世狀啓,順天等邑民家漂頹人命渰壓死事,傳曰,三邑水災,如彼其孔酷,而漂頹渰壓之數,又如是衆多。比年前淸北懷襄之時,尤爲甚焉,予聞驚慼,靡所爲懷。道內秩高文倅,慰諭使差下,使之到處審察,面面慰諭,原恤典外別恤典,逐戶分等以給,埋瘞之節,亦爲量宜施與,以慰失所號哭之民,而借財助丁等事,與道臣相議,趁速結構入處,所用恤典,以戶·惠衙門上納中會減事,分付。
備邊司啓曰,湖南三邑水災,民戶之漂頹姑舍,渰壓死爲近八百戶之多,滿心驚慘,光景愁沮。卽伏見判付下者,愍恤之德意藹然,凡係拯瘞構接之方,靡不亟軫而曲察,可使孑遺之氓,胥溺之命,回咷而頂祝矣。順天府使申錫禧,順天·求禮·谷城慰諭使,令該曹口傳啓下,使之躬行慰恤,一依判付辭緣擧行。噫,彼無辜淪逝,幽明靡托,寧不爲干和之大者耶?三邑旣是接壤,就其暴漲所滙人命最多被溺處,守令中別定祭官,設壇而祭之。以寓國厲之義,以慰無告之魂事,三懸鈴行會,何如?傳曰,允。
吏曹口傳政事,順天府·求禮縣·谷城縣慰諭使單申錫禧。
奎章閣啓曰,檢校待敎金炳德妻喪,依定式遣檢書官,傳給內賜賻物以來之意,敢啓。傳曰,知道。
禁衛營啓曰,本營騎士將徐室輔,身病猝重,勢難察任,改差,何如?傳曰,允。
義禁府啓目,粘連,向前金應均·趙永和等亦,正供愆納,在法難恕。以此照律,何如?啓依允。
副校理徐相至疏曰云云。省疏具悉。疏辭,許令該曹稟處。
上在昌德宮。停常參·經筵。
李承輔啓曰,右副承旨趙在應,今日不爲仕進,卽爲牌招,何如?傳曰,允。
又啓曰,卽者檢閱李承游,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,在外臺諫許遞,政官牌招,開政。
傳曰,玉堂有闕之代,前望單子入之。
玉堂前望單子入之,校理張仁遠,修撰曺錫元落點。
弘文館啓曰,新除授校理張仁遠,卽爲牌招察任,何如?傳曰,允。
又啓曰,新除授修撰曺錫元,時在全羅道茂長縣任所,經筵入番事緊,請斯速乘馹上來事,下諭。答曰,許遞。
以右副承旨趙在應牌不進罷職傳旨,傳曰,只推。
傳曰,右副承旨許遞,前望單子入之。
承旨前望單子入之,申泰運落點。
李承輔啓曰,新除授右副承旨申泰運,卽爲牌招,何如?傳曰,允。
又啓曰,右副承旨申泰運,時在咸鏡道安邊府任所,斯速乘馹上來事,下諭,何如?傳曰,許遞,前望單子入之。
承旨前望單子入之,金翊鎭落點。
傳曰,湖南慰諭之擧,纔有判付。而慰諭文,藝文提學牌招,使之措辭撰出,星火下送,壇祭文,令本道監司撰用事,分付。
傳曰,卽見海伯狀啓,則南池濬役,今旣告訖矣。敬遵英廟故事,不可無示意之擧,該道臣加資,監董官與五邑守令竝陞敍,別看役三人,邊別除授,其餘效勞人,令本道米布,量宜分等題給。
傳曰,明日出宮門路,以協陽門爲之。
吏曹啓曰,成均館典籍朴道彬·金勉根,俱以身病,呈狀乞遞,改差,何如?傳曰,允。
以吏曹參議朴永輔牌不進罷職傳旨,傳曰,只推。
有政。吏批,兼判書金洙根服制,參判徐戴淳進,參議朴永輔牌招不進。吏批啓曰,兼判書金洙根服制,參議朴永輔牌招不進,小臣獨政未安。何以爲之?敢稟。傳曰,仍爲之。以金爲大司諫,李晩運爲掌令,金完植爲獻納,沈宜聞·金鉐爲正言,姜晉奎爲修撰,鄭德和爲戶曹參判,朴民壽爲敦寧都正,洪祐順爲知經筵,任百秀爲同經筵,朴斅默爲安邊府使,洪鍾雲爲茂長縣監,兼執義單尹秉鼎,兼持平單金學初·李敎寅·金世鎬,黃海監司金泳根,今加嘉善,加資事,承傳。再政,以金炳國爲司敦寧,成彝鎬爲典籍。
義禁府照目粘連,安東府使金應均,比安縣監趙永和等矣本府議啓內,正供愆納,在法難恕。以此照律罪,各笞五十收贖,解見任別敍,私罪。奉敎依允爲旀,功減一等爲良如敎。
吏曹啓目粘連,觀此弘文館副修撰徐相至上疏,則以爲,臣偏母在堂,無他兄弟,母子相依,惸惸孑孑。而臣母早衰多疾,尩羸澌綴,刀圭爲命,若不保朝夕,年邁病痼,日有不逮。臣本生父年將七旬,崦嵫已迫,衰疴侵尋,長在床褥。苟思調護補養之或得其方,唯在藥餌滋味之無失其時。而臣家素淸貧,計拙謀生,室有懸磬之歎,廚無宿舂之資,蔘朮之滋補,有未暇論。瀡滫供給,不及日繼,子職都虧,孝道曷議?他日鼎牲之備養,不如菽水之及今。烏鳥之情,正急一日,春暉之報,計在此時。伏乞聖慈,俯垂鑑憐,特命選部,卑臣一郡,俾得一時稍廩之供,以遂兩家甘旨之養亦爲白有臥乎所,徐相至之家貧親老菽水難繼之狀,卽通朝之所共知,許卑一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
檢閱李承游疏曰云云。答曰,省疏具悉。爾其勿辭救護。
上在昌德宮。停常參·經筵。
夜自五更至八月初一日開東,灑雨下雨,測雨器水深六分。
親傳香祝入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
藥房提調金大根,副提調李承輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次。而領議政金左根無時急稟定事,左議政未差,右議政趙斗淳有身病,不得來會云矣,敢啓。傳曰,知道。
傳曰,禮房承旨,馳詣宗廟·景慕宮·文廟,奉審摘奸以來。
兵曹啓曰,文臣兼宣傳官朴道彬·金勉根時無職名,依例口傳付軍職以入之意,敢啓。傳曰,知道。
兵曹口傳政事,副司果朴道彬·金勉根。
奎章閣啓曰,明日卽奎章閣朔奉審日次,臣進謁擧行之意,敢啓。傳曰,知道。
傳曰,明日出宮門路,以萬安門爲之。
傳曰,發遣吏郞,諸執事淸齋與否,摘奸以來。
御營廳啓曰,本廳千摠李鷹周,身病甚重,勢難察任,改差,何如?傳曰,允。
以全羅監司鄭基世狀啓,光陽縣監鄭鎏遭父喪事,傳曰,令該曹口傳差出,催促下送。
吏曹口傳政事,以林謇洙爲光陽縣監。
義禁府啓曰,卽接全羅監司鄭基世牒報,則咸平前縣監李鍾晩,今年六月身死云,依例罪名勿論,何如?傳曰,允。
甲寅閏七月二十九日巽時,上詣仁政殿月臺,文廟釋奠祭香祝親押入侍時,行都承旨李源命,左承旨李承輔,右承旨李宗秉,左副承旨金翊鎭,右副承旨趙在應,同副承旨柳興吉,記事官缺,提學金炳冀,檢校待敎洪淳穆·李容殷,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金大根,副提調李承輔,進前問候訖。由協陽門·仁政門,詣仁政殿月臺。通禮跪啓請降輿,上降輿就褥位南向立,引儀引獻官徐念淳,陞詣褥位之左。通禮跪啓請跪,上跪,香室官員,奉香·祝跪授承輔,承輔東向跪進。上受香祝,以授念淳,念淳跪受。通禮跪啓請興,上興,通禮導上,降詣祗送位,祗送如儀訖。上入幕次,少頃,上出次乘輿,出仁政門,入協陽門,源命請出標信解嚴。上還內,諸臣以次退出。日記廳堂上金春熙郞廳閔哲勳趙秉健。
上在昌德宮。停常參·經筵。
親傳香·祝入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,還宮門路,以協陽門爲之。
傳曰,禮房承旨馳詣社稷,奉審摘奸以來。
禮曹啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,當詣崇陵親祭矣。日字以念間擇入。
傳曰,崇陵親祭後,仍詣景陵展拜矣,該房知悉。
傳曰,今番幸行時,諸般擧行,依京擧動例爲之,務從省約。出還宮時植炬置之,几係役民事,皆以儲置米會減,十里外斥堠·伏兵·傳語軍置之,外驛補把,亦依昨秋例除之事,分付。
政院啓曰,卽者景慕宮官員來言,再明日親祭時,提調當爲進參。而提調趙冀永在外,不得進參云,何以爲之?敢稟。傳曰,許遞。前望單子入之。
景慕宮提調前望單子入之,李若愚落點。
兵曹啓曰,參判林永洙有身病,參知鄭獻敎有實故,再明日動駕時不得進參,令政院稟旨變通,仍令該曹,以在京無故人,口傳差出,待下批牌招,何如?傳曰,允。許遞。
吏曹口傳政事,以李寅皐爲兵曹參判,金在淸爲參知。
吏曹,兵曹參議單金在淸,參知單李冀禎。
兵曹口傳政事,以洪祐順·洪說謨·曺錫雨·金翰喆·吳顯文爲副摠管。
奎章閣啓曰,景慕宮望廟樓,今朔奉審無頉之意,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而殿座相値,未得設行之意,敢啓。傳曰,知道。
禮曹啓曰,以陵幸取稟草記。傳曰,當詣崇陵親祭矣。日字,以念間擇入事,命下矣。幸行吉日,令日官李秉洪推擇,則今八月十九日爲吉云。以此日定行乎?敢稟。傳曰,以此日爲之。
兵曹,崇陵·景陵幸行時軍令,今八月十九日出宮,廟洞晝停所,自闕門十六里,崇陵展謁,自晝停所十五里,以上三十一里親祭,景陵展謁,還詣廟洞晝停所,當日還宮。
兵曹啓曰,今此幸行時,隨駕營門,依定式以春幸時隨駕營門,當爲磨鍊。而今春幸行時,訓局步軍六哨,馬軍二哨,訓將率領爲先廂,訓局步軍二哨,馬軍二哨,兩營騎士各一番,御將領率爲後廂,禁軍二番隨駕,禁將率該營標下軍及三營餘軍留都矣。禁·御兩營鄕軍,則今旣停番,禁軍及馬步軍,以幾番幾哨磨鍊乎?敢稟。傳曰,依今春例爲之。摠戎使代領爲後廂,御將朝房留陣。
又啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又啓曰,在前幸行時,先廂步軍一哨除出,晝停所作門矣。今亦依此擧行,何如?傳曰,允。
又啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時,挾輦軍三百名,餘軍五十名磨鍊矣。今番則何以爲之乎?敢稟。傳曰,依今春例爲之。
又啓曰,幸行回鑾後,隨駕軍兵犒饋,連以乾物分給矣。今亦依此擧行,何如?傳曰,允。
又啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
以內司僕寺調馬單子,傳曰,旗軍洗馬置之,內調馬爲之。
禁衛營啓曰,本營哨官金義鍾身病猝重,改差,何如?傳曰,允。
備邊司啓曰,頃因東萊府使宋廷和狀啓,裁判差倭公作米退限之請,嚴加責諭之意,草記行公矣。卽見該府使狀啓,則枚擧訓別等手本以爲,差倭答以弊州本不生穀,一州生穀,專靠此米,今若未蒙退限,實有艱食近止之患,轉達朝廷,俾蒙終始之澤云。故申飭任譯,以爲嚴斥還送爲辭矣。作米之每當限盡而輒請更退,實是格外,則有難眷眷曲施。而第其從前屢施之典,蓋出於交隣厚意,且差倭之許久留連,懇乞不已。參以事情,有不容一向防塞,依已例更許五年退限,後毋敢更煩之意,嚴飭入送,何如?傳曰,允。
甲寅八月初一日辰時,上詣仁政殿月臺。社稷大祭香·祝親傳入侍時,行都承旨李源命,左承旨李承輔,右承旨李宗秉,左副承旨金翊鎭,右副承旨趙在應,同副承旨柳興吉,假注書孟道植,記事官李承游,缺,檢校待敎洪淳穆·李容殷,以次侍立。時至,通禮跪啓請外辦,上具翼善冠·衮龍袍,乘輿出萬安門,藥房提調金大根,副提調李承輔進前問候訖。仍詣仁政殿月臺,通禮跪啓請降輿,上降輿就褥位南向立,引儀引獻官李敦榮,進詣褥位之左。通禮跪啓請跪,上跪,香室官員奉香·祝,跪授承輔,承輔東向跪進,上受香祝,以授敦榮,敦榮跪受興。通禮跪啓請興,上興,通禮前導降詣階下祗送位西向立。敦榮奉香·祝由正路出,上鞠躬,香祝過後,上平身入幕次。傳曰,還宮門路,以協陽門爲之。出傳敎少頃,通禮跪啓請出次,上出次,乘輿出仁政門,由肅章門,入協陽門,源命請出標信解嚴。上還內,諸臣以次退出。
甲寅八月初一日申時,上御映花堂。軍士房承旨入侍時,上具戎服乘座馬,詣映花堂陞座。以司謁命承·史入侍,都承旨李源命,假注書孟道植,記事官李承游,以次進伏訖。源命奏曰,軍令入侍時,例以承傳宣傳官,陞殿擧行矣。今亦依此擧行乎?上可之。宣傳官李奎曾,引兵曹判書洪鍾應進前,鍾應跪請軍令,仍以軍令跪授奎曾,奎曾跪授源命,源命讀奏訖。跪授挾侍,挾侍跪進,上命踏啓字以下,挾侍跪授源命,源命跪受書判付讀奏訖。跪授奎曾,奎曾跪授鍾應,上命兵曹判書先退,又命退,承·史以次退出。
上在昌德宮。停常參·經筵。
弘文館啓曰,上番校理臣張仁遠,以照訖講試官,晝仕出去之意,敢啓。傳曰,知道。
以咸鏡監司趙秉駿狀啓,厚州府使李鶴周,以其身病,連呈辭狀,不得已罷黜事,傳曰,令該曹口傳差出,催促下送。
吏曹口傳政事,以趙用夏爲厚州府使。
兵曹啓曰,參判李寅皐,參議金在淸,俱以身病,明日動駕時,不得進參。竝令政院稟旨變通,仍令該曹,以在京無故人,口傳差出,待下批牌招,何如?傳曰,允。許遞。
吏曹口傳政事,以尹義儉爲兵曹參判,李章五爲參議。
吏曹,兵曹參議單李冀禎,參知單李章五。
傳曰,明日出宮內門路,以協陽門爲之。
傳曰,發遣吏郞,諸執事淸齋與否,摘奸以來。
奎章閣啓曰,守宮檢校直閣徐有薰,待明朝牌招,何如?傳曰,允。
備邊司啓曰,大小科場隨從攔入之禁,匪今斯今,而至於家長論罪,而無復加施之律矣。爲擧子者,宜有一分憚畏,而視操飭若弁髦,募取閑雜奴隷之類,文筆優劣,看作餘事,當場先入,作爲豪擧,踐蹈撲打,成一爭戰之場,非徒此也。中樞府·明倫堂之不能容接,至有設場於通衢之時,此與在家應試,何異之有哉?夫今之士,猶古之士也。古時之能容接於荊圍以內者,今之充衍濫溢於街路之上者,豈理也哉?此無非隨從攔入惟意廣占之致也。見今大比在前,不可不別般操飭,稍存科試事體。一二所中,如有多率隨從,如前廣占,與人拏鬧者,則毋論誰某,主人爲先出付秋曹,家長論罪,則一遵節目施行,通衢應試,自禁亂所,到底逐發,而凡先張後開門,試規也。而出入相混,都無防限,通衢試券之無難冒呈,皆荊圍蕩然之致也。禁亂官多率下隷,植立門閾之外,一一照檢,一切使之無入,則自外冒呈之弊,不期祛而自祛。苟或操縱闊狹,則當該禁亂官,先汰後拿,下隷嚴刑遠配,先將此意,揭付各坊,以爲先事操束之意,分付四館所及京兆,何如?傳曰,允。
上在昌德宮。停常參·經筵。
大駕詣景慕宮入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
省牲·省器還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨夕問安。答曰,知道。
政院啓曰,司僕寺內乘來言,捲簾,取稟。傳曰,捲三面。
傳曰,還宮門路,以逌覲門·月覲門·宜春門爲之。
政院啓曰,禮貌官來言,百官稟旨就次。傳曰,知道。
備邊司啓曰,卽見義州府尹李豐翼狀啓,則以爲,犯越罪人張添吉,自鳳城押來,故依都京問情草査問,則渠本開城府居民,本名天極,而以入去大國夤緣發身之計,本年五月,路由白頭山底,漸次前進,到三道溝地方,自手薙髮,佯爲啞子,到皇城近處,爲官兵現捉。而名字相左,彼地問情時,以不能通語,自致錯誤,賣布同伴,初無其人云。潛越變服,已極痛惡,而所供難免疑似之迹,具格嚴囚,以待朝家處分爲辭矣。今此都京押來犯越漢之自灣府取招者,與都京衙門所招,有一二變幻處,不可不到底窮覈。然後可以如律勘處,令灣府,更爲嚴覈登聞,何如?傳曰,允。
奎章閣啓曰,夜間閣內諸處無事之意,敢啓。傳曰,知道。
又啓曰,大駕今已還宮,守宮檢校直閣徐有薰,依定式減下,何如?傳曰,允。
政院啓曰,卽者義禁府都事來言,今日動駕時,衛外擊錚人私奴白哲,移送秋曹云矣,敢啓。傳曰,知道。
甲寅八月初三日巽時,大駕詣景慕宮。秋享大祭親祭擧動入侍時,行都承旨李源命,左承旨李承輔,右承旨李宗秉,左副承旨金翊鎭,右副承旨趙在應,同副承旨柳興吉,記事官缺,提學金炳冀,檢校直閣李公翼,檢校待敎洪淳穆·李容殷,以次侍立。時至,通禮跪啓請外辦,上具遠遊冠·絳紗袍,乘輿出宣化門,藥房提調金大根,副提調李承輔,進前問候訖。仍出協陽門,通禮跪啓請降輿乘輦,上降輿乘輦。通禮跪啓請執圭,上執圭由肅章門·進善門,出敦化門,進發至宗廟前路。通禮跪啓請降輦,上降輦步過,還乘輦進發,至景慕宮大門外。通禮跪啓請釋圭,上釋圭,通禮跪啓請降輦乘輿,上降輦乘輿,至齋室門外,上降輿入齋室。少頃,通禮跪啓請出次,上改具冕服以出,通禮跪啓請執圭,上執圭詣版位。贊儀唱再拜,上行再拜禮,陞詣廟內奉審,次詣省器位,省器訖。仍詣望廟樓版位,贊儀唱四拜,上行四拜禮,命閣臣捲帳奉審訖,上還入齋室。少頃,通禮跪啓請出次,上改具遠游冠·絳紗袍以出,禮儀使跪啓請執圭,上執圭詣省牲位,掌牲令率其屬牽牲進前,告腯尺量訖,大祝巡牲一帀,仍牽出。兵曹判書洪鍾應進前奏曰,還宮門路,逌覲門·月覲門爲之事,命下矣。隨駕後廂摠戎使除旗鼓,只率前排,月覲門外左右邊設布帳外環衛,步軍一哨,將官率領,宮大門外排立,其餘軍兵解嚴事,竝請出標信分付,何如?上曰,依爲之。出擧條禮儀使跪請釋圭,上釋圭,還入齋室,諸臣以次輪回詣閤。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。
朝廷二品以上·六曹堂上單子問安。答曰,知道。
親祭還入齋室後,藥房·內閣·政院·玉堂口傳問安。答曰,知道。
朝廷二品以上·六曹堂上單子問安。答曰,知道。
還宮後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
傳曰,都承旨·右承旨·右副承旨竝許遞,前望單子入之。
柳興吉啓曰,左承旨李承輔,左副承旨金翊鎭不爲仕進,都承旨·右承旨·右副承旨未差,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,洪說謨·曺錫輿·洪鍾序落點。
弘文館啓曰,上番校理臣張仁遠,以照訖講試官,晝仕出去之意,敢啓。傳曰,知道。
禁衛營啓曰,本營哨官安榏,身爲將官,擧措駭妄,爲先汰去,安應鉉,身病猝重,勢難察任,改差,何如?傳曰,允。
又啓曰,本營哨官李秉德,身病猝重,勢難察任,改差,何如?傳曰,允。
備邊司啓曰,卽見奉化投書獄事之自完營査啓啓下者,則與兵營査事,一切相反,藉曰獄老生奸,冀或倖逭於萬死之中。丁寧首實者,無難免脫,消詳指陳者,都歸烏有?設緣惡刑,爲此誣招,亂逆與惡刑,其死一也。豈有不勝一時楚毒,甘自歸於萬世凶逆之科也哉?揆以常情,宜無是理,天地所不容,神人所不貸。端緖旣露之後,決不當以死囚變幻之招,遽然的處,令道臣更加嚴覈,期於得情,以爲陸續登聞之地,何如?傳曰,允。
景慕宮親祭敎是時,亞獻官判付事朴晦壽,終獻官東寧尉金賢根,進幣瓚爵官上護軍尹定鉉,奠幣瓚爵官吏曹參議朴永輔,薦俎官戶曹判書金炳冀,禮儀使禮曹判書洪在喆,典祀官執禮缺大祝副司果鄭建朝,以下竝缺。
甲寅八月初四日子時,大駕詣景慕宮。秋享大祭親祭入侍時,行都承旨李源命,左承旨李承輔,右承旨李宗秉,左副承旨金翊鎭,右副承旨趙在應,同副承旨柳興吉,記事官缺,提學金炳冀,檢校直閣李公翼,檢校待敎洪淳穆·李容殷,以次侍立。時〈至〉,通禮跪啓請外辦,上具冕服出齋殿,禮儀使洪在喆導上詣神門外,禮儀使跪啓請執圭,上執圭入詣版位北向立。禮儀使跪啓請行事,軒架作,啓熙運之樂,啓熙運之舞作,樂八成。禮儀使跪啓請鞠躬再拜興平身,上鞠躬再拜興平身,樂九成。禮儀使跪啓請行晨祼禮,導上詣盥洗位,上搢圭盥洗訖。禮儀使導上陞自東階,詣尊所,登歌作,啓熙運之樂,啓熙運之舞作,執尊擧羃酌鬯訖。上詣神位前北向立,禮儀使跪啓請跪搢圭。上跪搢圭,源命捧香,在應捧爐,禮儀使跪啓請三上香,上三上香。禮儀使跪啓請執瓚灌地,進幣瓚爵官尹定鉉,奉瓚跪進,上執瓚灌地,以瓚授奠幣瓚爵官朴永輔。禮儀使跪啓請執幣獻幣,定鉉奉幣跪進,上執幣以授永輔,永輔跪受奠于案。禮儀使跪啓請執圭俯伏興平身,上執圭俯伏興平身,登歌止。禮儀使導上降復位,典祀官引饌入自正門,軒架作,肅安之樂。祝史進撤毛血槃,授齋郞以出,捧俎官奉牲匣,薦俎官金炳冀,奉奠于案。禮儀使跪啓請行初獻禮,導上陞自東階,登歌作,啓熙運之樂,啓熙運之舞作。上詣神位前北向立,禮儀使跪啓請跪搢圭,上跪搢圭。定鉉奉爵跪進,上執爵以授永輔,永輔跪受奠于案。禮儀使跪啓請執圭俯伏興少退跪,上執圭俯伏興少退跪。大祝鄭健朝進跪讀祝訖,禮儀使導上降復位。亞獻官判府事朴晦壽,行亞獻禮,終獻官東寧尉金賢根,行終獻禮訖。禮儀使導上詣飮福位,行飮福禮,禮儀使跪啓請受胙,上受胙,禮儀使導上降復位。禮儀使跪啓請鞠躬再拜興平身,上鞠躬再拜興平身,禮儀使導上詣望燎位,行望燎禮。禮儀使跪啓禮畢,導上出神門外,禮儀使跪啓請釋圭,上釋圭入齋殿。少頃,通禮跪啓請外辦,上改具遠遊冠·絳紗袍以出,通禮跪啓請乘輿,上乘輿出逌覲門,入月覲門,由靑陽門·明光門,入保定門。兵曹判書洪鍾應跪稟放仗,源命請出標信解嚴。上還內,諸臣以次退出。
上在昌德宮。停常參·經筵。
經宿翌日,大殿,內閣·政院·玉堂口傳問安。答曰,知道。
朝廷二品以上·六曹堂上單子問安。答曰,知道。
大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房提調金大根,副提調李承輔啓曰,閟宮親祼,誠禮克伸,侵曉回鑾,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次。而翌日問安相値,不得來會云矣,敢啓。傳曰,知道。
傳曰,呈告經筵許遞,政官牌招,開政。
傳曰,有實故摠管許遞,今日政差出。
傳曰,同副承旨許遞,前望單子入之。
承旨前望單子入之,權應夔落點。
曺錫輿啓曰,新除授右副承旨權應夔,卽爲牌招,何如?傳曰,允。
以右副承旨權應夔牌不進罷職傳旨,傳曰,只推。
曺錫輿啓曰,行都承旨洪說謨不爲仕進,左承旨李承輔藥院進,左副承旨洪鍾序須資出去,同副承旨金翊鎭式暇,院中只有臣一人,伴直無人。右副承旨權應夔,旣有只推之命,更爲牌招,何如?傳曰,允。
以右副承旨權應夔牌不進罷職傳旨,傳曰,只推。
曺錫輿啓曰,右副承旨權應夔再牌不進,伴直無人。左副承旨洪鍾序,卽爲牌招,何如?傳曰,允。
以左副承旨洪鍾序牌不進罷職傳旨,傳曰,只推。
兵曹啓曰,僉知中樞府事李錫祜,宣傳官鄭輔源,五衛將李膺復·李泰信,文臣兼宣傳官金勉根·朴道彬,俱以病難供職,呈狀乞遞,竝改差,何如?傳曰,允。
又啓曰,五衛將沈安泰,以其病難供職,呈狀乞遞,改差,何如?傳曰,允。
有政。吏批,兼判書金洙根牌招不進,參判徐戴淳,參議朴永輔,竝牌招不進。吏批啓曰,兼判書金洙根,參議朴永輔竝牌招不進,小臣獨政未安。何以爲之?敢稟。傳曰,仍爲之。以韓鎭庭爲知經筵。再政。以金尙一爲校檢。
兵批,判書洪鍾應進,參判林永洙病,參議李冀禎入直,參知鄭獻敎病。以徐戴淳爲都摠管,趙亨復爲同知,申錫愚·李裕元·任百經·李宜植爲副摠管,朴麟源爲僉知,鄭愚鉉爲宣傳官,金宜煥·鄭裕健·鄭奭賢·李敏九爲五衛將,朴亮爲訓鍊主簿,成彛鎬·張龍逵爲文兼,柳琡爲全羅左水使。再政。以王道林爲五衛將,金命源爲忠壯將,同知單金宜煥,副摠管單徐戴淳。
備邊司啓曰,監察出牌,古有其法,蓋正風俗也,糾奸慝也。法久廢生,前後禁飭,不啻申嚴,至有只留入直印信,餘皆藏置之擧矣。近聞有二三員,出牌民間,侵苦多端,十三員之互相效嚬,閭里市井之受其害,可推而知。其不有令飭,貽羞臺閣,非細故也。先從其傳聞最難掩者,監察楚秉德·李相璡·白逌鎭,竝令該府拿問勘處。此後則凡係府飭,雖按例囚推之事,如不關由都憲,切勿施行。慫慂其官,媒端造釁者,墨尺所由背,乘機誅求之計也。令都憲一一摘發嚴繩,以勵將來,何如?傳曰,允。
又啓曰,包蔘增減,輒以産蔘多少,隨時變通,曾有已例。而昨年之數,猶爲過多,至於空穴之境云。今年以一萬五千斤,更爲減定,稅錢量宜磨鍊,以爲一分紓力之地,何如?傳曰,允。
訓鍊都監·禁衛營·御營廳啓曰,東關王廟東墻垣三間半頹圮處外面一間半缺落處及西邊墻垣三間許頹圮處內面二間許缺落處,今八月初六日爲始,三營合力改築之意,敢啓。傳曰,知道。
禮曹啓曰,卽接高敞幼學柳民植所志,則以爲,同姓七寸姪志球,嫡妾俱無子,以其同姓四寸兄志晟第二子乭伊,欲爲繼後,兩家諸族,相議完定。而志球夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長柳民植所訴旣如此,柳志晟第二子乭伊,立爲柳志球之後,何如?傳曰,允。
刑曹啓曰,取考擊錚人原情,則木川私奴白哲,爲其上典金在植定配請放事也,罪犯不輕,到配屬耳,原情勿施,何如?傳曰,允。
義禁府啓目,長城府使鄭愚容原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
洪說謨啓曰,左承旨李承輔,右副承旨權應夔,今日不爲仕進,卽爲牌招,何如?傳曰,允。
政院啓曰,卽者議政府錄事來言,景陵陵上莎草修改時,政府以下進去監董事,命下。而領議政金左根,右議政趙斗淳,俱有身病,不得進去云。何以爲之?敢稟。傳曰,李判府事進去。
以右副承旨權應夔牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
以司謁口傳下敎曰,南壇祭淸道,以中軍代行。
禁衛營啓曰,本營哨官趙存復,身爲將官,擧措駭妄,爲先汰去,柳弘起身病猝重,勢難察任,改差,何如?傳曰,允。
上在昌德宮。停常參·經筵。
辰時,灑雨下雨,測雨器水深三分。
親傳香祝,入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
洪說謨啓曰,今日親傳香,承旨當爲備員,右副承旨權應夔,不爲仕進,卽爲牌招,何如?傳曰,允。
傳曰,再明日眞殿茶禮,當自內親行矣。該房知悉。時原任大臣·閣臣·宗親·儀賓二品以上入參。
傳曰,禮房承旨與左副承旨,分詣受香諸處,奉審摘奸以來。
政院啓曰,卽者校理朴孝正,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂上下番俱空,事甚未安。副應敎一員未差,校理朴孝正陳疏經出,修撰姜晉奎差祭,應敎朴弘陽,校理張仁遠,副校理徐相至,修撰睦仁會,副修撰金炳地·趙憲爕,竝卽牌招,推移入直,何如?傳曰,允。
以應敎朴弘陽,校理張仁遠,副校理徐相魯,修撰睦仁會,副修撰金炳地·趙憲爕牌不進罷職傳旨,傳曰,只推。
禮曹啓曰,今此景陵大王陵上莎草修改時,別看役前僉使朴重根差下,使之擧行,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
備邊司啓曰,京試官都事辭朝前來見時相,古規也。慶尙左道京試官李敎寅,經先下直,直爲發去,公格所在,萬萬未安。爲先罷職,其代,令該曹口傳各別擇差,使之當日辭朝,罔夜下送之地,何如?傳曰,允。
吏曹口傳政事,以李容殷爲慶尙左道京試官。
備邊司啓曰,慶尙左道京試官,纔已蒙點矣。兼臺銜之口傳付入,雖無已例,試日旣迫,有難遲待開政,令該曹口傳付入,何如?傳曰,允。
吏曹口傳政事,兼執義單李容殷。
備邊司啓曰,卽見京畿監司徐左輔狀啓,則枚擧楊州牧使金元植牒呈,以爲宣禧墓汰落役處,較多於辛巳·庚寅,容入物力,不無參互假量,以某衙門錢,限三千兩劃下,鐵器械雜物空石木物,自三軍門·戶曹·摠戎廳,分定進排,用後還下,役軍依已例雇軍使用,相地官·奏時官定送事,請令廟堂稟旨分付矣。役處容入,雖難預量,今此所請,猶涉稍多。本司別置中糧餉廳錢一千兩,工曹錢五百兩劃送,使之從略取用,毋或更請,器械雜物,令各該衙門,依例進排,相地官·奏時官,亦爲定送之意,分付該監,何如?傳曰,允。
又啓曰,幸行涓吉,大比之科當前,不可無操束糾察之事。副司直趙秉學,副校理徐相至,竝文備郞差下,何如?傳曰,允。
又啓曰,京畿水使李容純,以其身病,呈狀乞遞矣。實病旣如此,則有難强令察任,今姑改差,何如?傳曰,允。
觀象監官員,以領事提調意啓曰,今甲寅年九月十五日辛巳曉,望月食,雖在地平上,食分甚少,不過四十六秒,而取考已例,一分以下,不爲救食。今番月食,救護一節,不爲擧論之意,敢啓。傳曰,知道。
兵曹,以金箕祖爲管城將。
以京畿監司徐左輔狀啓,漣川縣監玄鎰罷黜事,傳曰,令該曹口傳擇差,催促下送。
吏曹口傳政事,以梁鍾華爲漣川縣監。
義禁府啓目,參禮察訪朴鎬源原情云云。傳旨內辭緣,泛稱遲晩,刑推得情,何如?啓除刑推議處爲良如敎。
又啓目,金甲島前萬戶延就榮原情云云。傳旨及問目內辭緣,泛稱遲晩,刑推得情,何如?啓除刑推議處爲良如敎。
又啓目,防踏前僉使李昌默原情云云。傳旨內辭緣,泛稱遲晩,刑推得情,何如?啓除刑推議處爲良如敎。
又啓目,司憲府監察楚秉悳·李相璡·白逌鎭等原情云云。傳旨內辭緣,泛稱遲晩,刑推得情,何如?啓竝只除刑推議處爲良如敎。
校理朴孝正疏曰,云云。省疏具悉。爾其勿辭救護。
甲寅八月初七日辰時,上詣仁政殿月臺。南壇祭香祝親傳入侍時,行都承旨洪說謨,左承旨李承輔,右承旨曺錫輿,左副承旨洪鍾序,右副承旨權應夔,同副承旨金翊鎭,記事官缺,檢校待敎洪淳穆·李容殷,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金大根,副提調李承輔,進前問候訖。仍出協陽門,由肅章門,入仁政門,詣仁政殿月臺。通禮跪啓請降輿,上降輿。通禮前導就褥位南向立。引儀引獻官慶平君,進詣褥位之左。通禮跪啓請跪,上跪。香室官員奉香祝,跪授錫輿,錫輿東向跪進。上受香祝,以授,跪受興。通禮導上詣階下秪送位,西向立。奉香祝由正路出。上鞠躬祗送訖,入幕次。少頃,通禮跪啓請出次,上出次,乘輿出仁政門,由肅章門,入協陽門。說謨請出標信解嚴。由宣化門還內,諸臣以次退出。
上在昌德宮。停常參·經筵。
政院啓曰,玉堂備員間,視事頉稟之意,敢啓。傳曰,知道。
政院啓曰,玉堂上下番俱空,事甚未安。副應敎一員未差,校理朴孝正陳疏受由,副校理朴麟夏在外,應敎朴弘陽,校理張仁遠,副校理徐相至,修撰睦仁會·姜晉奎,副修撰金炳地·趙憲爕,竝卽牌招推移入直,何如?傳曰,允。
傳曰,禮房承旨馳詣文廟,奉審摘奸以來。
以應敎朴弘陽,校理張仁遠,副校理徐相至,修撰睦仁會·姜晉奎,副修撰金炳地·趙憲爕牌不進罷職傳旨,傳曰,只推。
奎章閣啓曰,景慕宮望廟樓今秋大奉審,臣公翼與本宮提調李若愚,展奉奉審無頉之意,敢啓。傳曰,知道。
戶曹啓曰,謹奉傳敎,延祐宮正堂後面椽木腐傷瓦子脫落修改吉日時,令日官李秉洪推擇,則今八月十六日卯時爲吉云。以此日時擧行,而移還安告由等節,令禮曹擧行,何如?傳曰,允。
又啓曰,仁政殿重修始役吉日時,令日官李秉洪推擇,則今月二十六日巽時爲吉云。以此日時擧行之意,敢啓。傳曰,知道。
甲寅八月初八日,上詣眞殿。茶禮親行入侍時,行都承旨洪說謨,左承旨李承輔,右承旨曺錫輿,左副承旨洪鍾序,右副承旨權應夔,同副承旨金翊鎭,記事官缺,提學金炳冀,原任直提學徐憙淳·金輔根·金大根,原任直閣金鼎集,檢校直閣李公翼,原任直閣趙然興,原任待敎李㘾·李裕元,檢校待敎洪淳穆,原任待敎金輔鉉·李秉文·尹滋悳,以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位。贊儀唱四拜,上行四拜禮,時原任大臣·閣臣·宗親·儀賓二品以上,皆行四拜禮。通禮導上詣盥洗位,上盥洗,仍詣第一室尊所監盞訖。上入詣第一室神位前。通禮跪啓請跪,上跪。說謨奉香,應夔奉爐,上三上香。說謨奉盞跪進,上執盞以授應夔,應夔跪受,奠于案上。上連獻三盞。通禮跪啓請俯伏興平身,上俯伏興平身,次詣各室行禮訖。通禮導上降復位。贊儀唱四拜,上行四拜禮。通禮跪啓禮畢。上還入齋殿,命退承史,諸臣以次退出。
上在昌德宮。停常參·經筵。
政院啓曰,玉堂上下番俱空,事甚未安。副應敎一員未差,校理朴孝正陳疏受由,副校理朴麟夏在外,應敎朴弘陽,校理張仁遠,副校理徐相至,修撰睦仁會·姜晉奎,副修撰金炳地·趙憲爕,竝卽牌招,推移入直,何如?傳曰,允。
以應敎朴弘陽,校理張仁遠,副校理徐相至,修撰睦仁會·姜晉奎,副修撰金炳地·趙憲爕牌不進罷職傳旨,傳曰,只推。
以忠淸監司沈宜冕狀啓,公州等邑民家漂頹,人命渰壓死事,傳曰,一道內民家之漂頹,又若是夥多,極有驚慘。哀彼失所棲屑,如在目擊,渰死人身還布,竝蕩減,漂頹戶結構安堵之方,各別顧助後,形止一一狀聞事,廟堂措辭關飭。
傳曰,江原道暗行御使入侍。
禁衛營啓曰,本營字內崇禮門東邊第一城廊近處體城三間半頹圮處,今八月初十日,始役改築之意,敢啓。傳曰,知道。
甲寅八月初九日酉時,上御熙政堂。江原道暗行御史入侍時,右副承旨權應夔,假注書尹龜永,記注官金鼎獻·姜晢一,御史姜蘭馨,以次進伏訖。上曰,史官分左右。仍命御史進前。上曰,無事往返乎?蘭馨曰,王靈攸曁,無故往還矣。上曰,監司與守令之治否何如耶?蘭馨曰,本道則錢穀本自不敷,雖欲貪饕,今無可着手處,且前繡過纔二朞餘矣。道內已經黜陟,新除數又無多,就其無多之中,寓其月評,則別無大不法之守令,故僅以臣所見聞者,略達於書啓中矣。上曰,民弊中何弊爲尤甚乎?蘭馨曰,其爲痼瘼,則亦於別單,已有所陳達,而大抵民弊無邑無之。其中江陵虛卜三百餘結,春川虛卜百餘結停稅者,明年當爲限盡還徵,而其間不無起墾之土,亦多陳棄之地,今若一例還實,則孑遺之民,無以支保。以此之故,民多呼訴。以還弊言之,則平昌之還弊,甚於他邑。數萬石皆是粃糠,而若營作稍過,則民皆白徵以納,又有奸吏夤緣加作之弊,此爲一道難捄之瘼,而衆民切骨之冤矣。上曰,朝家設還之法,半留半分,逐年糶糴,則似不爲弊,而今此作錢以用,可乎?蘭馨曰,本道則還摠無幾,取耗不多,故假量還穀元摠爲萬石,則就其中幾千石,以時價執錢,每石幾錢取剩,以爲營用,此非創起之例,而由來者久矣。上曰,然則此非詳定價也。營邑還,一以詳定爲例,則可以無弊,而若授以粃糠,捧以高價,則無異於白徵。承旨想亦知此弊矣。應夔曰,臣未曾經字牧之任,外邑三政之弊,未能詳知,而無論詳定與時價,苟有本穀,則其爲弊恐不至此,而其實則虛簿也。按虛簿而責實穀,此便是白奪於民,民何以聊生?此弊在在皆然,而爲民切骨之冤矣。上曰,還弊非獨此道爲然,至於畿內百餘里之江華等邑,亦皆如此,穀皆換麤,斗不滿數,至於所包之物,無異鹽定石,此則予所親見者也。古語云,君舟也民水也,舟非水則無以行險,君非民則罔與守邦,而民若怨而離散,則其將何恃而爲國乎?應蘷曰,民惟邦本,本固邦寧。君民舟水之喩,果是宋朝格言矣。蘭馨曰,聖敎至當矣。民生疾苦,若是洞燭,臣無容更達,而臣向於奉命時,以奉化凶賊事,旣伏承封書內特喩,故入境之日,直向三陟,轉至奉化接壤之蔚珍·平海,一體行關,多發將校,從以譏捕,則別無殊常之蹤。且做荒之輩,每以鬱陵島爲藉口之端,故臣關飭該府,與討捕營,眼同搜討,則只是湖南沿海邑船漢輩六十餘名,故捉來出陸,依律勘處,而更無他可疑之端。外他逋藪之可以隱伏處,亦爲一一跟尋,而終未斯得。此無非臣疎虞之致,而不勝惶悚萬萬。上曰,若無可疑之蹤則已矣,而向見完伯狀啓,則曾前被捉之漢,旣已自服於兵營取招之時,而及其巡營取招也,忽復變招,一竝以前所納招爲誣服,姑未知其虛實,而今當更査矣。蘭馨曰,如此凶賊,尙今容貸於覆載之間,已極痛惋矣。上曰,沿路年形,何如?蘭馨曰,臣於五月念間,時在嶺東,旱旣太甚,民情嗷嗷,數日後,甘霈周洽,三農慰滿。回還之時見之,則到處有豊登之狀。以畿內言之,則或有豊穰處,或有免歉處矣。上曰,若有可言者,這這盡達,可也。蘭馨曰,瑣屑之事,惶恐不能盡達,而蓋江原一道,非則海,人烟蕭條,或四五十里,始見二三家。其生計,則多以火田爲業,而深則每多早霜之時,經歲勤勞之農,便歸虛地,生活無路,則遂收橡實,僅得充飢。生涯之可憐如此,而又從以有靑山之稅,白徵之設,民何以資生乎?上曰,人家若是零星,民業若是蕭條,則御史何以經過乎?蘭馨曰,每當如此之時,則或咬菜而代飯,或飮水而充腹矣。又奏曰,臣於春初,往見平海·蔚珍等邑,則偏被歉荒,民皆採葛而食,亦多餓殍。其時自營門出給六百金或四百金,以爲一次賑救,而無異洪爐點雪,擧皆顑頷矣。以若濱死之衆,若爲仰稟朝家而後賑濟,則恐有不及之慮,故卽爲發關該邑,使之某樣調乏矣。臣於再到之日見之,則該邑守宰捐廩辦穀,極力救活,故亦於書啓中登褒,而至於所捐之賑資,則一依嶺南運穀之例,公穀中會減以給,則或皆知一視之政,而遍蒙惠下之澤矣。上曰,兩邑之賑,果善政也。別單當下備局,而大臣亦當議處矣。應夔曰,啓下籌司,則自廟堂當有講究措處之方,而苟利於民,則豈不各別對揚乎?蘭馨曰,本道驛弊中北道六站,最難支保。此蓋通北孔路,而冠蓋相望,多有加把濫騎之弊,故各驛漸就凋殘,馬匹不無絶站,則日後時急傳令之時,將何以擧行乎?兼而有驛復歇價預賣之弊,非但驛屬之貧殘而願賣也,亦或有土豪之藉勢而勒買者,及其給復之時,無一卜派及列驛之樣,因此凋弊。故臣發關各邑,賣復者査實嚴徵,買復者摘剩徵出,付之該驛,俾得防補,而日後此弊,難保必無,使本道各別察飭,恐好。上曰,歇價勒買,要利之計也。法禁所在,豈有如許道理乎?蘭馨曰,本道鹿獵之弊,亦一痼瘼,而無端京畿邑,多發砲手,眼同將吏,遍滿村閭,如干農作,盡入於供饋之資。且其行獵之時,與農節相値,稱以擔運軍,到處責立,鞭扑狼藉,民皆蕩散,無以業農。故臣於露蹤之時,雖已發關,禁其侵漁,而安知不日後,可復如前?此亦不可不另加禁斷者矣。上曰,雖行獵,若自備路需,則必無生弊之端矣,而使之侵殘民,以至失農,可乎?上曰,史官就座。仍命御史先退,又命退,承史以次退出。
上在昌德宮。停常參·經筵。
藥房副提調洪說謨啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
進御加味拱辰湯,自今日五貼式日次製入事,榻前下敎。大王大妃殿進御香砂君子湯,自今日五貼式日次製入事,榻前下敎。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,備邊司郞廳來言,今日賓廳日次,而景陵陵上莎草修改相値,不得來會云矣。敢啓。傳曰,知道。
又啓曰,玉堂上下番俱空,事甚未安。副應敎一員未差,校理朴麟夏在外,應敎朴弘陽,校理張仁遠,副校理徐相至,修撰睦仁會·姜晉奎,副修撰金炳地·趙憲爕,竝卽牌招。校理朴孝正由限已過,一體牌招,推移入直,何如?傳曰,允。
以應敎朴弘陽,校理張仁遠·朴孝正,副校理徐相至,修撰睦仁會·姜晉奎,副修撰金炳地·趙憲爕牌不進罷職傳旨,傳曰,只推。
備邊司啓曰,義州管稅廳,卽收稅奉公之處,而一委商賈輩,初無官府之句檢,蓋爲稅出於商,不欲使官民相雜故也。四五十年之間,奸弊日生,稅入則太半漏失,用下則百道侵漁,以至莫可支保之境。究其弊源,專在於主管無人。故春初令司譯院擇送幹事·譯官,使監今年春市,收拾見漏之稅,節其繁汰其濫矣。一年所得,已爲不少,苟能賣此不弛,蘇完庶幾無慮。夫稅廳,卽度支之外庫也。如或商稅見縮,公用自在,則經費中不可不隨處辦出。雖以四五年來特貸特蠲者言之,尾閭之洩,莫此爲甚。請自今年其所施爲者,成出啓下節目,使之行會於平安監司及義州府尹處,以爲恪遵恪守之地。因此而有申明舊式者,近來前後市三門開閉,初無限節,統計一年,便同相續,有開而無閉矣。邊門疎虞,旣有難言之憂,商販貨物,亦無貴賤之徵,廟堂之以此提飭,非止一再,而蕩無顧畏,愈往愈甚。自今年爲始,毋論曆節,仍以渡江後三十日,爲閉門之限,一或有違,灣尹直施制違之律。夫如是焉,則定式初年,設有窒礙之端,行之彌堅,約束旣嚴,則彼我商賈,又當趁限來往,不失所利矣。以此意竝爲知委,何如?傳曰,允。
又啓曰,包外潛蔘,法令所必禁也。課歲提飭,便成文具,此其責專在於松·灣兩府。蓋發源於蒸造之所,受委於搜檢之地。苟使兩府同心,期於熄絶,則此如囊篋之物,不待探胠而知之者也,其不能行之者,必有所以然。羞汚之極,不欲索言,而今年之減斤加稅,旣出於商賈輩萬不獲已剜肉醫瘡之計,則雖一角蔘,潛越於包外之數,則是罔民也。沿路譏捉,自有年來定式,而今番則自金川爲始,如有執捉現納者,一竝剉折後,折半出給譏校,以酬其勞,折半付之民庫,以補科斂之弊,而隨其所從來白蔘賣買人及蒸造人,竝減死絶島,勿限年定配,不能操察之松·灣守臣,竝草記論勘。近來潛越,非向西一路而已,北路開市也,海西唐船也,奸竇百出,蕩無防限。一體知委,凡其條例,遵照西路施行,何如?傳曰,允。
傳曰,監董大臣以下入侍。
義禁府啓目粘連,向前鄭愚容亦,任賂罰贖之染指,漕復衙祿之規年,旣登繡論,而需米加斂,尤難參恕。以此照律,何如?啓依允。
又啓目粘連,向前朴源亦,耽賂聽囑,捧贖濫杖,俱係法意。以此照律,何如?啓依允。
又啓目粘連,向前李昌默亦,斫贖券布任賂民財等許多所犯,事事乖常,合施重勘。以此照律,何如?啓依允。
又啓目粘連,向前楚秉悳·李相璡·白逌鎭等亦,罔念前後令飭之截嚴,無難出牌,有駭聽聞。竝只以此照律,何如?啓依允。
又啓目粘連,向前延就榮亦,防錢乾沒,已極痛駭,失囚一款,繡啓道啓,俱有論刑,而罪人防守,尤爲自別,不能嚴束,以致逃躱,揆以後弊,有難例勘。以緣坐罪人擅離律,旁照勘處,何如?啓依允。
黃海監司金泳根疏曰,伏以臣一末蔭耳。三數年來,所被蒙曠典異數,曾寢夢所不到也,而以郡邑低廻之蹤,侈襜帷顯膴之榮,每自循省,淵氷在前。今因一時力役,遽紆貳卿寵旨,臣聞命震駴,益不知自措之所也。噫,爵賞者,人主馭世之大柄也。先之以命德,次之以酬功,又或以積勞久次而序進之,外於此而遽加無名之爵賞,是謂之濫屑。臣於數者,何嘗有依俙萬一乎?夫南池,迤西巨浸也。滋潤漑沃,厥澤甚廣,久則湮,湮斯疏濬,卽不可已之事也。上下數百年間,間八十餘年,輒有是役。臣之據已例仰請,亦不過適丁年數廢寘不得之致,非臣妄自興作,或涉喜事之科也,而我聖上追惟故事,廟堂優劃,財費不鮮之役,告竣於數旬之餘,而若其領率役丁,上下董飭於沮洳畛濕之間,不憚水潦,惟功是趨,皆五邑及監董諸臣之勞也。臣則終始躬察,不滿四五個日子,則今臣車服之庸,不幾近於公孫子所謂爲國人計功者乎?伏況邀恩於畚鍤之列,居寵於防田水利之末,古人所必辭者也。雖以臣一己之私,軒冕金貂,仕宦之至榮大願,而蔭途進取之所絶罕也。過福則爲憂,不衷則爲災。其理灼然,亦何敢徒知貪戀,而不自斂畏乎?且伏念臣於藩寄,始豈有堪承之望,而感怵義分,黽勉蹲冒,今焉歲將周矣。其奈器望素輕,才識淺短,竟不能以尺寸自效,素抱痰眩之證,近又添肆,尋常事務,往往停閣,仰孤委毗之盛,俯積尸素之譏,方岳重任,豈徒榮耀臣一身而止哉?玆敢冒控實狀,仰瀆崇聽。伏乞聖明,曲賜鑑諒,將臣見帶藩銜,新授資級,竝卽刊改,俾公器無濫,私分獲安焉。臣無任云云。答曰,省疏具悉。卿其勿辭,益勉旬宣之責。
甲寅八月初十日酉時,上御熙政堂。監董大臣以下入侍時,同副承旨金翊鎭,假注書尹龜永,記注官白時殷·姜晢一,判府事李憲球,觀象監提調李啓朝,禮曹判書洪在喆,繕工監提調金大根,以次進伏訖。上曰,史官分左右。仍命大臣進前。憲球曰,景陵陵上修改處形便,已爲馳啓,而自子方至乾方廣雖二十八尺,高則不過是罅隙,故不爲尺量,而又自亥方至丑方,廣爲二十二尺,高爲七尺,而皆退祛舊莎舊土,鋪之新土,被以新莎,務從堅築,王后陵上間間蹲縮處,亦爲一體塡補,以今所見,兩陵上添而一新矣。上曰,今聞大臣之言,似堅固矣。憲球曰,每經潦水之後,地力不能堅實,草根自難固着,故易致蹲縮矣。上曰,陵上近處,則何如?憲球曰,上邊階砌,別無有頉,而下邊階砌間多雜草,故使之一一除祛,被之新莎矣。上曰,比年修改,今又如是矣。憲球曰,陵上高廣處被如塗附壁上,鱗次被莎之後,未及堅實着根,一經潦雨,則易致有頉矣。上曰,史官就座。仍命大臣先退,又命退,承史諸臣以次退出。
上在昌德宮。停常參·經筵。
政院啓曰,玉堂上下番俱空,事甚未安。副應敎一員未差,副校理朴麟夏在外,應敎朴弘陽,校理張仁遠·朴孝正,副校理徐相至,修撰睦仁會·姜晉奎,副修撰金炳地·趙憲爕,竝卽牌招,推移入直,何如?傳曰,允。
禮曹啓曰,景慕宮室內黃花紋地衣庫庫破,左翼閣後面椽木三箇折傷,修改吉日時,令日官李秉洪推擇,則今八月二十八日卯時爲吉云。以此日時擧行,而先告事由祭,同月十五日秋節享兼行,祝文令藝文館添入,何如?傳曰,允。
又啓曰,卽接濟州牧使睦仁培牒報,則以爲去三月二十五日,因大臣所啓,本州啓聖祠,今玆創建,實副士民顒望之情。牧使馳往校宮,與一州多士,看審基地,則大成殿後右邊局勢開廣,挐山照拱,巨川縈廻,極其文明,正合妥靈之所,事當卽地經始,而時値農劇,恐傷民力。故少待耕耘之稍歇,自七月初十日始役,而近因潦炎,自爾遷就,訖功之期,當在八月旬望間,則五位位版,禮當擇日奉安而曲阜侯·萊蕪侯·泗水侯三位,前已腏享,位版旣成,齊國公·邾國公兩位位版,今當新造,版材亦須照例稟處,移安時告由,大成殿告由及奉安祭香祝,一體稟處,前期下送,三位移安後,東西廡各位位版,亦當從敍次陞奉,圖式節次,考例知委云矣。謹稽謄錄,則啓聖祠創建時本初所奉五位位版制度,依從享位版造成,祭器品數,亦依從享例磨鍊,而曾入廡享曲阜侯·萊蕪侯·泗水侯三位位版,則以制度之小短於從享位版,奉出埋安於廟後淨潔處,五位位版,一體新造題位版,權安別堂後,奉安啓聖祠之意,設祭預告。奉安啓聖祠後,設行奉安祭,而啓聖祠五位位版奉安之意,廡享三位位版奉出之由,竝撰一祝,先告由大成殿,而啓聖祠奉安。奉安位次,齊國公在北南向,曲阜侯·泗水侯,在東西向,萊蕪侯·邾國公,在西東向。題位版式,齊國公孔氏·曲阜侯顔氏·萊蕪侯曾氏·泗水侯孔氏·邾國公孟氏書之,五位位版,造成栗木,令奉常寺磨鍊下送矣。今亦依此擧行,而大成殿告由祭香祝,題位版預告祭香祝及啓聖祠奉安祭香祝,卽令該司照例磨鍊,急速下送,以爲隨時卜日設行,廡享三位位版奉出後,東西廡各位位版陞奉節次,依太學兩廡序次圖式擧行,而陞奉之節,不可無告由之擧,大成殿告由祭祝文中,一體措辭撰出事,竝爲分付,何如?傳曰,允。
以應敎朴弘陽,校理張仁遠,副校理徐相至,修撰睦仁會·姜晉奎,副修撰金炳地·趙憲爕牌招不進罷職傳旨,傳曰,只推。
政院啓曰,吏曹郞廳來言,守令多窠,政事,取稟。傳曰,待明朝政官牌招開政。
兵曹啓曰,僉知中樞府事朴麟源,五衛將金宜煥,俱以病難供職,呈狀乞遞,竝改差,何如?傳曰,允。
禁衛營啓曰,本營哨官金鎭弼,身爲將官,事多駭妄,爲先汰去之意,敢啓。傳曰,知道。
吏曹啓目粘連,觀此江原道暗行御史姜蘭馨書啓,則江陵府使宋端和,旌善郡守李溭,杆城郡守李魯宰,洪川前縣監趙有淳等段,繡啓旣請令攸司稟處,更無可論,而其中江陵府使·旌善郡守·杆城郡守,竝只爲先罷黜爲白乎旀,狼川縣監柳泰鉉,只以生疎之致,未諳做治之要,爲吏徵債,其券則年久難明,差任招譏,其帖則有違格例是如爲白乎所,罷黜爲白乎旀,淮陽前府使李珽,爲治殆涉柔善,做事自多糊塗,奸鄕猾吏,互相綢繆,或差任而染指,或濫捧而肥己,官無秋毫之犯,而民有剜心之苦,怒其呈營而訟民冤被牢刑,適値曠官而衙奴猛打獄囚,衆口喧傳,無不該聽是如爲白乎旀,通川前郡守趙應和,山蔘一斤,卜定民間,而無異空取,鄕藥諸種,遍徵村外,而殆無限節,濫討魚種而海夫稱怨,勒索木物而峽氓生怨,富民勒貸,差任捧賂,都合九百四十餘兩,盡歸私橐,由吏處加下,邸吏處加下,仍爲不報,尙有怨言是如爲白乎旀,平康前前縣監李祿,在官別無矯弊,去後尙有醜謗,賣任各捧都合四千九百兩內,公用爲二千一百兩零,餘錢二千七百九十兩零,仍無歸屬,加下錢,仍爲不報,此皆公錢推用,仍爲吏逋是如爲白乎旀,保安前察訪金震休段,大開賂門,吏任無一公差,馬戶亦有私捧,癸丑甲寅兩年都合一千二百四十兩零是白乎旀,郵屬因此凋殘,列驛受其侵漁,怨聲至今狼藉是如爲白有臥乎所,上項三邑前任守令,一驛前察訪,不可以已遞而勿論,竝只令該府拿問處之爲白乎旀,寧越府使洪在重段,由吏之隱逋,倉色之加作,莫之檢察是爲白有臥乎所,推考爲白乎旀,襄陽府使任五常段,均平糴政,吏莫售奸,査檢軍案,民無冤徵,年豊時火粟則猶有八結之蠲給,稅歇處元田則更無一束之加把,前後惠助合一千一百兩零,歲時父老之年高者,優惠存問,春月農夫之力服者,助給以勸,惠無不究,民莫不頌是如爲白乎旀,楊口縣監李容學段,律己也廉直,爲政則嚴明,糴法精約,量餘穀則還給,田政審愼,防結錢則還徵,軍簽檢察,逃故番則隨闕必愼,還逋二十石,沒數準刷,上納幾萬兩,一無過當,恤歲饑則減捧需價,矜民斂則蠲蕩衙修,前後所捐,合爲六百五十兩零,衆務無不得宜,一境擧皆稱頌,治績當爲全省之最是如爲白有臥乎所,上項兩邑守令之實績,若是茂著,宜示激勸之政。李容學段,似當施以陞敍調用之典是白乎旀,任五常段,似當施以兒馬賜給之典是白乎矣,竝只係干恩典,臣曹不敢擅便,上裁敎是白乎旀,監司吳取善段,聽訟則公,民無抱冤之狀,案簿也明,吏絶售奸之路,昨秋嶺運穀,念出浦之爲民弊,出錢數百,實惠不少,三陟·蔚珍·平海,偏被歉荒,則添補賑資,貿遷穀物,歉民舒力,貧戶扶持是如爲白乎旀,前監司洪祐順段,別貿一款,係是膠例,而蒞任之初,一切革罷,査得冒祿錢二萬餘兩,充報詳定加下,以補海稅冤徵,至若還耗作錢之減數,金銀設店之嚴防,實惠所及,去後見思是如爲白乎旀,沿路中廣州留守李圭祊段,不煩威令,而壁壘之精彩皆變,克勤撫恤,而蔀屋之頌聲交作,軍餉穀之無時反閱,吏奸莫售,結番錢之從便了刷,民力得紓,闔境晏如,保障增重是如爲白有臥乎所,道臣·守臣體重,今姑勿論爲白乎旀,其餘本道前後守令·察訪,及沿路守令·察訪,等段,績乏優異,疵無顯著,竝只寘之爲白乎旀,其外中軍·營將·邊將等乙良,令兵曹稟處,何如?啓依回啓施行爲良如敎。
兵曹啓目粘連,觀此江原道暗行御史姜蘭馨書啓,則前中軍鄭頤源段,詞訟之橫慘,已極無謂,賄賂之公行,亦多有謗。洪川安哥,以父子各居爲罪,而杖囚勒捧一百八十兩,江陵孫永信,以逐送子婦爲罪,而杖囚勒捧一百十兩,咸民祚,因營吏之債訟,而暗捧一百五十兩。外此瑣屑,難以盡記,而曠官許久,凡務多滯是如爲白有臥乎所,賂賄之勒捧暗捧,誠極可駭。不可以已遞而勿論。令該府拿問處之爲白乎,其餘中軍·營將·邊將,別無優異之績,亦無顯著之疵,竝只置之,何如?啓依允。
義禁府照目粘連,長城府使鄭愚容矣,本府議啓內,任賂罰贖之染指,漕復衙祿之規年,旣登繡論,而需米加斂,尤難參恕。以此照律罪,杖六十收贖,奪告身一等私罪,奉敎依允。
又照目粘連,司憲府監察楚秉悳·李相璡·白逌鎭等矣,本府議啓內,罔念前後令飭之截嚴,無難出牌,有駭聽聞。以此照律罪,各笞五十收贖,解見任別敍,竝只私罪,奉敎依允爲旀,竝只功減一等爲良如敎。
又照目粘連,防踏前僉使李昌默矣,本府議啓內,斫贖券布任賂民財等,許多所犯,事事乖當,合施重勘。以此照律罪,杖一百收贖,只告身盡行追奪私罪,奉敎依允爲旀,功減一等爲良如敎。
又照目粘連,金甲島萬戶延就榮矣,本府議啓內,防錢乾沒,已極痛駭,失囚一款,繡啓道啓,俱有論列,而罪人防守,尤爲自別,不能嚴束,以致逃躱,揆以後弊,有難例勘。以緣坐罪人擅離律旁照勘處罪,杖六十收贖,告身盡行追奪,徒一年定配私罪,奉敎依允爲旀,功減一等爲良如敎。
義禁府啓曰,時囚罪人延就榮,杖六十徒一年定配照律公事判付內,依允,功減一等事,命下矣。延就榮,功減一等,減徒加杖,杖一百收贖,只告身盡行追奪,放送,何如?傳曰,允。
上在昌德宮。停常參·經筵。
洪說謨啓曰,左承旨李承輔,右承旨曺錫輿,左副承旨洪鍾序,今日不爲仕進,卽爲牌招,何如?傳曰,允。
傳曰,在外與呈告摠管許遞。
弘文館啓曰,上下番闕直,事甚未安。修撰睦仁會·姜晉奎,副修撰金炳地·趙憲爕,竝卽牌招,推移入直,何如?傳曰,允。
以左承旨李承輔,左副承旨洪鍾序牌不進罷職傳旨,傳曰,只推。
兵曹啓曰,參判尹義儉有身病,今此幸行時,無以備員。令政院稟旨變通,仍令該曹以在京無故人,口傳差出,待下批牌招,何如?傳曰,允。
吏曹口傳政事,以李寅皐爲兵曹參判。
以吏曹參議朴永輔牌不進罷職傳旨,傳曰,只推。
有政。吏批,兼判書金洙根牌招不進,參判徐戴淳進,參議朴永輔牌招不進。
吏批啓曰,兼判書金洙根,參議朴永輔竝牌招不進,小臣獨政未安。何以爲之?敢稟。傳曰,仍爲之。
以張仁遠爲副應敎,洪鍾應爲藝文提學,權大肯爲分內醫提調,洪仁秀爲兵曹正郞,尹應圭爲江陵府使,趙永和爲旌善郡守,李容學爲杆城郡守,趙錫疇爲狼川縣監。
再政。以李載元爲校理,金秉淵爲比安縣監,趙秉儉爲楊口縣監。兼喬桐府使單李顯稷。
三政。以金用鼎爲刑曹佐郞,趙秉老爲徽慶園令,高鎭鶴爲司宰主簿。
四政。以金俊根爲司僕僉正,李承洛爲戶曹佐郞,安永豊爲直講。
五政。以鄭永朝爲司僕主簿,李胤秀爲義盈主簿,洪若弼爲典獄主簿。
兵批,判書洪鍾應進,參判李寅皐未肅拜,參議李冀禎入直,參知李章五病。
以李㘾·曺錫雨·朴齊憲爲副摠管,洪就源爲僉知,李熙一爲五衛將,尹佑儉爲守門將,李顯稷爲京畿水使,金箕祖爲管城將。僉知單王道林。
再政。僉知單李熙一。
以修撰睦仁會·姜晉奎,副修撰金炳地·趙憲爕牌不進罷職傳旨,傳曰,只推。
司僕寺啓曰,今此崇陵·景陵展拜時各差備入把馬,磨鍊列單書入,而其中擇馬則令兵曹知委畿內各驛,使之直爲入把,何如?傳曰,允。
又啓曰,今此崇陵·景陵展拜時補把驛馬,海西·湖西·關東,限三十五匹分排,知委各驛,以爲入用之地,何如?傳曰,允。
吏曹啓曰,新除授黃海道都事韓致容呈狀內,矣身素患積病猝發,時日之內,萬無起動往赴之望云。身病旣如是沈重,則有難强令往赴,罷黜,其代科期迫頭,口傳備擬以入之意,敢啓。傳曰,知道。
禁衛營啓曰,本營騎士將柳相翼,身病猝重,勢難察任,改差,何如?傳曰,允。
敦寧都正朴民壽疏曰,云云。答曰,疏辭下該曹稟處。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請〈出〉標信。傳曰,知道。
政院啓曰,今此幸行時,何大臣留都乎?敢稟。傳曰,金判府事留都。
兵曹,以尹定鉉爲留都大將,趙憲爕爲從事官。
政院啓曰,校理朴孝正差祭出去,玉堂上下番俱空,事甚未安。副校理朴獜夏在外,應敎朴弘陽,副應敎張仁遠,校理李載元,副校理徐相至,修撰睦仁會·姜晉奎,副修撰金炳地·趙憲爕,竝卽牌招,推移入直,何如?傳曰,允。
吏曹口傳政事,以申轍求爲黃海都事。
以應敎朴弘陽,副應敎張仁遠,校理李載元,副校理徐相至,修撰睦仁會·姜晉奎,副修撰金炳地·趙憲爕牌不進罷職傳旨,傳曰,只推。
禁衛營啓曰,本營騎士將金炳晦,身病猝重,勢難察任,改差,何如?傳曰,允。
訓鍊都監·禁衛營·御營廳啓曰,東關王廟東邊墻垣三間半頹圮處·外面一間半缺落處及西邊墻垣三間許頹圮處·內面二間許缺落處,今已畢築之意,敢啓。傳曰,知道。
禮曹啓曰,卽接西部進士鄭東憲所志,則以爲族孫基達,嫡妾俱無子,以其同姓十二寸弟基昌第二子龍珍,欲爲繼後,兩家諸族,相議完定,而基達夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭東憲所訴旣如此,鄭基昌第二子龍珍,立爲鄭基達之後,何如?傳曰,允。
吏曹啓目粘連,觀此敦寧都正朴民壽上疏,則以爲臣於是職,旣無敦寧,則揆以格例,在所當遞。伏願特命選部,按例鐫改亦爲白有臥乎所,旣無敦寧,則揆以公格,不可仍寘。敦寧府都正朴民壽改差,何如?啓依回啓施行爲良如敎。
右議政趙斗淳箚曰,云云。答曰,省箚具悉卿懇。愼節奉慮。卿其勿辭,安心調理。仍傳曰,此批答,遣史官傳諭。
上在昌德宮。停常參·經筵。
洪鍾序啓曰,同副承旨金翊鎭,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳曰,左承旨許遞,前望單子入之。
承旨前望單子入之,金炳學落點。
政院啓曰,玉堂上下番俱空,事甚未安。校理朴孝正差祭,副校理朴麟夏在外,應敎張仁遠,校理李載元,副校理徐相至,修撰睦仁會·姜晉奎,副修撰金炳地·趙憲爕,竝卽牌招,推移入直,何如?傳曰,竝許遞,前望單子入之。
玉堂前望單子入之,應敎鄭健朝,副應敎鄭錫朝,校理張龍逵·姜長煥,副校理曺錫元·李載元,修撰趙秉學·高時鴻,副修撰徐相至·金炳地落點。
以同副承旨金翊鎭牌不進罷職傳旨,傳曰,只推。
洪鍾序啓曰,行都承旨洪說謨不爲仕進,左承旨金炳學未肅拜,右承旨曺錫輿,右副承旨權應夔式暇出去,院中只有臣一人,伴直無人。同副承旨金翊鎭,旣有只推之命,更爲牌招,何如?傳曰,允。
政院啓曰,玉堂上下番俱空,事甚未安。新除授應敎鄭健朝,副應敎鄭錫朝,校理張龍逵·姜長煥,副校理曺錫元·李載元,修撰趙秉學·高時鴻,副修撰徐相至·金炳地,竝卽牌招,推移入直,何如?傳曰,允。
以同副承旨金翊鎭牌不進罷職傳旨,傳曰,允。
洪鍾序啓曰,同副承旨金翊鎭再牌不進,伴直無人。左承旨金炳學,所當牌招,而拘於廳規,不得請牌。何以爲之?敢稟。傳曰,牌招。
奎章閣啓曰,明日卽奎章閣望奉審日次,臣進詣擧行之意,敢啓。傳曰,知道。
獻納金完植啓曰,臣言議風裁,本不合於淸朝耳目之任,而納言除旨,忽下於千萬夢想之外,感恩怵義,雖不得不張皇出肅,而第臣於本院,已經亞諫,揆以公格,在所當遞,請命遞斥臣職。答曰,依啓。
以應敎鄭健朝,副應敎鄭錫朝,校理張龍逵·姜長煥,副校理曺錫元·李載元,修撰趙秉學·高時鴻,副修撰徐相至·金炳地牌不進罷職傳旨,傳曰,只推。
備邊司啓曰,灣府管稅廳矯弊事,纔有所草記蒙允矣。節目書入之意,敢啓。傳曰,知道。
又啓曰,卽伏見灣府犯越人再査啓下狀本,則其所招認,與初査殊無異同矣。雖彼我交界,不滿數十武之近,一有犯越之名,自有常施之律。況剃頭換服,直到燕京,此前所未有之變怪也。犯越罪人張添吉,依已例移送三水府,大會軍民,梟首警衆,將此事由,令槐院撰出回咨,付送曆咨,使之轉致都京。仁遮外旣係三水地方,而罪人之由此入去,屢招如一,常時不飭之道·帥臣及地方官,竝捧現告,依律論勘。雖以該鎭將言之,所謂防守者,何事也?施以竄配之典,何如?傳曰,允。
上在昌德宮。停常參·經筵。
藥房提調金大根,副提調洪說謨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
金炳學啓曰,右承旨曺錫輿,右副承旨權應夔,同副承旨金翊鎭,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政金左根,無時急稟定事,左議政未差,右議政趙斗淳有身病,不得來會云矣。敢啓。傳曰,知道。
傳曰,傳香承旨馳詣受香所,奉審摘奸以來。
傳曰,呈告法司堂上許遞,政官牌招開政。
政院啓曰,玉堂上下番俱空,事甚未安。應敎鄭健朝,副應敎鄭錫朝,校理張龍逵·姜長煥,副校理曺錫元·李載元,修撰趙秉學·高時鴻,副修撰徐相至·金炳地,竝卽牌招,推移入直,何如?傳曰,允。
奎章閣啓曰,景慕宮望廟樓,今望奉審無頉之意,敢啓。傳曰,知道。
以右承旨曺錫輿,同副承旨金翊鎭牌不進罷職傳旨,傳曰,只推。
政院啓曰,兼吏曹判書金洙根,參判徐戴淳,參議朴永輔牌招不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
以應敎鄭健朝,副應敎鄭錫朝,校理張龍逵·姜長煥,副校理曺錫元,修撰趙秉學,副修撰徐相至·金炳地牌不進罷職傳旨,傳曰,只推。
吏曹啓曰,禮曹正郞吳慶履,以其身病,呈狀乞遞,改差,何如?傳曰,允。
以吏曹參議朴永輔牌不進罷職傳旨,傳曰,只推。
有政。吏批,兼判書金洙根牌招不進,參判徐戴淳進,參議朴永輔牌招不進。
吏批啓曰,兼判書金洙根,參議朴永輔竝牌招不進,小臣獨政未安。何以爲之?敢稟。傳曰,仍爲之。
又啓曰,晉州牧使,今當差出,而本州以營下劇邑,物衆地大,素稱難治,不可不擇差。同道及他道有聲績已準限未準朔守令,竝擬,何如?傳曰,允。
以韓鎭棨爲獻納,金炳國爲右尹,尹行福爲大司成,朴升源爲敦寧都政,南獻敎爲知經筵,洪說謨爲同成均,吳慶履爲監察,李容在爲晉州牧使。
再政。吏批啓曰,蔚山都護府使,今當差出,而本府以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。
以李㘾爲同敦寧,金在瓘爲禮曹正郞,金琦淳爲蔚山府使。
三政。以徐相至爲殷山縣監。
四政。以金完植爲副修撰。
兵批,判書洪鍾應,參判李寅臯病,參議李冀楨入直進,參知李章五病。寶化堡權管單金光業。
兵曹啓曰,今此幸行時,領軍之將,當爲備員,而內禁衛將吳顯佑身病猝重,無望供職云。改差,其代依例口傳擬入,何如?傳曰,允。
兵曹口傳政事,以金鎰爲內禁將。
義禁府啓曰,地方官三水府使任商準,依律論勘事,承傳啓下,而犯越地界守令之徒三年定配,載在法典矣。任商準,江原道襄陽府,徒三年定配,而以承傳內辭意,具罪目,依例發遣府書吏,自任所待交代後,執捉押送配所,何如?傳曰,允。
又啓曰,仁遮外萬戶鄭秀鉉,施以竄配事,承傳啓下矣。鄭秀鉉,平安道肅川府竄配,而以承傳內辭意,具罪目,依例發遣府羅將,自任所待交代後,執捉押送配所,何如?傳曰,允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,咸鏡監司金輔根下直,長弓一張,長箭一部賜給。
傳曰,咸鏡監司入侍。
政院啓曰,副校理李載元,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂上下番俱空,事甚未安。副校理李載元陳疏徑出,修撰高時鴻差祭,應敎鄭健朝,副應敎鄭錫朝,校理張龍逵·姜長煥,副校理曺錫元,修撰趙秉學,副修撰金炳地,新除授副修撰金完植,竝卽牌招,推移入直,何如?傳曰,允。
備邊司薦望,以金翰喆爲會寧府使。
備邊司啓曰,卽見江原道暗行御史姜蘭馨別單,則其一,統論田軍糴三政之弊事也。本道海峽交錯,沃衍絶少,況有未量幾邑也,故賦稅所徵,本自至略,而今其每歲加摠之爲六結零云者,考之年分啓本及收租案,未有的確可據者,此是營與邑之所不知,而只爲各邑奸吏輩憑藉誅求之資而然歟?江陵·春川虛卜,待陳起捧稅之屢退其年,已是曠絶之澤,而及其更退之請,雖出於恤窮之政,論以經法,有難遽施。以上兩條,竝關問道臣,加摠歸屬之在何,虛卜當徵之爲幾,使之一一登聞後更稟。軍政虛額之弊,八道惟均,而頃於湖南繡單,亦以申明小學講之意,有所啓覆,蓋此是法典所在,非創行之事也。雖非道臣行節之時,各邑守令,每朔一次再講,考其通不通,不通者則疤定軍額。渠輩旣知法意之如此,則直無怨讟之興。至於校院及官屬稧坊面任子若孫之冒托逃役者之掀發移定,此是朝令夕行之事,而方伯·守令,何憚而不爲也?糶糴之到處枵匱,一則營邑之交征也,二則吏鄕之寅緣偸弄也,而無論舊逋新逋,一切掩置,是豈對揚之義,綜覈之政也哉?竝關飭,毋論年糴,期有實效,而守令課第,以此兩政,爲褒貶之意,措辭行會。其一,鬱陵島搜討,自有定限,故奸民輩乘其暇隙,闖往造船,就三年一次之限內,勿爲硬定其期,無時搜討,則庶可爲防奸事也。年來此島之爲不逞輩迷藏孤注,旣知其罔狀無實,則無時搜討,適足爲滋擾取輕之端,置之。各處船漢之冒犯鳩財,此係必禁乃已之事也。此漢輩,各有所居原籍,而所造新船之從何辦得,爲本鄕隣里及地方官,宜無不知之理。凡各處船漢離鄕出去之時,面里任,枚報于官,待還來,別船摘奸,若係新造,則査問其所從來,一一枚報籌司之意,關飭於湖南·嶺南·關北·關東諸道。其一,銀溪驛屬北路六站,爲弊多端,濫騎濫把與迂路作行,別加禁斷,而驛復賣買者,隨現嚴繩之意關飭事也。銀溪之爲最殘局最孔路,而北道大小公行濫把之弊,至有年前遞來北閫論勘之擧,則宜其少有懲戢,而一向不悛,良亦寒心。雖一匹鬛,若有加把濫騎迂路之事,則察訪枚報巡營,自巡營啓聞請勘,一如年前事,則此其弊可朝夕祛矣。復結賣買,法禁莫嚴,豪武奸猾之看作利竇,無難冒犯,專由於紀綱解紐之致也。爲郵官者,苟能到底探察,則凡其預賣預買,判無不知之理。自今爲始,一一報營後賣買,施以同罪,復結則屬公,如不覺察,又或容護,自道臣直爲狀罷之意行關。其一,黃腸封山,禁護申飭事也。關東封山,所重自別,而在在童濯,傳聞可駭。營邑苟能念及於此,則凡板材家材之視同家園之木,無難冒斫,官取其一二,則中間偸弄爲八九,而急於營私,恣行不止,所利幾何?良亦寒心。京司貿木,不貿則已,此非難禁之事,而先自營邑,知所懲畏,然後可以有效,措辭關飭,籌司之別遣摘奸,自當遵古規,陸續發遣計料。其一,鹿獵時許多侵漁之弊,別加禁斷事也。營邑校吏之相續也,峒峽誅求之無藝也,莫此弊爲甚。方伯·守令知所自律,無或貪得,則宜無待乎朝飭之煩,而知其害有所歸矣。雖非官獵,每當當獵之期,私獵亦自不少,準直取用,自無不可,而今其拘於準直,爲此不忍之政,言之可駭。已往不必追究,而明年以後,則距京不遠之地,宜無不聞之理,隨所現發,道臣·邑倅草記論勘。其一,平海·蔚珍設賑時所入穀物,會減於公穀事也。兩邑與嶺南接壤,昨年歉荒,宜無異同,而繡衣之勗其賑濟,卽矯制發倉之義也。旣已關飭於兩倅,則亦或以此意,文移於本道道臣耶?道臣之一言關由,廟堂殊未曉其由,道臣從重推考。第念賑恤之政,固本之先務,而旣登繡啓,有難仍置,所入多少,量宜會減之意分付。其一,寧越報德寺今遭回祿之災,營建無路,先從營邑區劃補財,空名帖亦爲優數題給事也。本寺以莊陵造泡所,苟至於廢頹離散之境,則其非事體攸宜。令道臣酌量其容入財力,自道內營邑,拮据辦集,趁速始工,空名帖二百張,令該曹成送。其一,春川士人李廷友妻宋氏·李廷及妻李氏烈行事也。妯娌之一時下從,雍容就義,事旣曠前,合有褒加。棹楔之典,宜無所靳,令該曹稟處。第念本道海弊,卽漁戶難支之瘼,苟擧關東之弊,此意居先,今其別單諸條,遂無一言提及,豈或宿瘼已祛,無可指的而然歟?膏肓已成,言之無益而然歟?直指事體,不容但已。該御史從重推考,何如?傳曰,允。
以應敎鄭健朝,副應敎鄭錫朝,校理姜長煥,副校理曺錫元,修撰趙秉學,副修撰徐相至·金炳地牌不進罷職傳旨,傳曰,只推。
訓鍊都監啓曰,今此幸行時,隨駕武藝別監一百六十二人饌價錢,每人各三錢,門旗手二十八名饌價錢,每名一錢五分,依例分給之意,敢啓。傳曰,知道。
敎咸鏡監司金輔根書。王若曰,畀理一路,非老成莫宜任之,宣力四方,惟忠藎始可爲也。玆掇龍圖峻帙,旋授虎節新銜。眷我海東之藩屛,最重關北之管轄,列置卄三州巨鎭塞坊,卽禹服之要荒,唐家之幽·竝,誕啓五百年洪基根本,是周都之邠岐,漢室之豐·沛。其俗則尙武而遠敷文之化,其業則趨末而少務本之民,蓋其粟米麻絲檟梓魚鹽之生,雖是利用,亦惟金銀銅鐵葠茸貂鼠之屬,莫非弊源。惟卿器量宏深,位望隆著,忠孝詩禮之嘉訓,乃其家傳,廉雅謹愼之令姿,得之天賦。藝林動色,黼黻播華國之譽,奎璧增輝,絲綸掌趾世之美。昔承流於三輔,畿民之謠頌尙聞,向奉審於八陵,北路之疾苦夙訪。玆授卿以咸鏡道觀察使·兼兵馬水軍節度使·都巡察使·咸興府尹,卿其秪服寵命,勉恢良圖,南州之裘帶優閒,奚特羊叔子儀度?北門之鎖鑰增重,佇見寇平仲威名。故玆敎示,想宜知悉。知製敎李容殷製進。
副校理李載元疏曰,云云。省疏具悉。爾其勿辭救護。
甲寅八月十六日辰時,上御熙政堂。咸鏡監司入侍時,同副承旨金翊鎭,假注書金鶴根,記注官金載瓛·金鼎獻,咸鏡監司金輔根,以次進伏訖。上曰,史官分左右。仍命咸鏡監司進前。上曰,方伯辭朝之時,例有敷心之諭,而卿則處地自別,對揚之道,想不待予言之申複矣。大抵爲治之道,專在於愛民,愛民之道,專在於仁政,卿須克殫心膂,庸副宵旰之憂。輔根曰,下敎萬萬隆摯,臣敢不殫竭對揚,而才具不逮,恐難圖報萬一,不勝憧憧矣。翊鎭曰,宣諭別諭,何以爲之乎?上曰,出去爲之也。仍命咸鏡監司先退,又命退,承史以次退出。
上在昌德宮。停常參·經筵。
曺錫輿啓曰,左副承旨洪鍾序,今日不爲仕進,卽爲牌招,何如?傳曰,允。
以左副承旨洪鍾序牌不進罷職傳旨,傳曰,只推。
政院啓曰,開坐事,命下矣。知義禁成原默,卽爲牌招,何如?傳曰,允。未差之代,前望單子入之。金吾堂上前望單子入之。同義禁李晉翼落點。
弘文館啓曰,上番校理臣張龍逵,以照訖講試官,晝仕出去之意,敢啓。傳曰,知道。
又啓曰,下番闕直,事甚未安。修撰高時鴻·趙秉學,副修撰金完植·金炳地,竝卽牌招,推移入直,應敎鄭健朝,副應敎鄭錫朝,校理姜長煥,副校理曺錫元,一體牌招察任,何如?傳曰,允。
以應敎鄭健朝,副應敎鄭錫朝,校理姜長煥,副校理曺錫元,修撰趙秉學,副修撰金完植·金炳地牌不進罷職傳旨,傳曰,只推。
兵曹啓曰,今此幸行時,領軍軍將,不可不備,而新除授內禁衛將金鎰在外未上來,改差,其代依例口傳差出,何如?傳曰,允。
兵曹口傳政事,以吳明善爲內禁將。
備邊司啓曰,每當設場之時,科儒如難容接,則明倫堂·中樞府,自試所草記通用,例也。今番鄕外應擧者,比前甚多,兩處所之臨時變通,不無窘束之慮,預先知委,凡排圍設門之節,一遵原所規模,無或疎忽。爲擧子者,萬一藉此通用之擧,列坐通衢,如前冒禁,則一切以法從事之意,分付四館所,何如?傳曰,允。
戶曹啓曰,忠淸道魯城·鴻山庚戌條田稅致敗之全數未拯,有百其疑,無一可恕故,以期於準捧後依律勘處事,屢次覆啓行會者,而卽伏見該道啓本啓下者,則以敗船罪人之囚繫刑訊,旣準定式,移送原籍官,別音分徵之意,仰請矣。不有覆啓行會,今乃循例請勘者,未免失檢。該道臣推考,原啓本還下送,使之依前督納,何如?傳曰,允。
禮曹啓曰,卽接陽城幼學吳靖常所志,則以爲族孫有善,嫡妾俱無子,以其同姓十六寸兄命善第二子義泳,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長吳靖常所訴旣如此,吳命善第二子義泳,立爲吳有善之後,何如?傳曰,允。
大司成尹行福疏曰,伏以臣於本月十五日,伏奉除旨,以臣爲成均館大司成者,臣於是,惝怳震惕,直欲循墻而不可得矣。夫國家之設置學政,崇賁笙鏞之洪化,作成楨榦之美材,蔚然爲一代之表率。古之博士員之論說東序,庶子官之考藝較講,責任綦重,苟非䆳文博識,莫宜居之。臣顧其人乎哉?噫,臣晩竊科第,學又空疎,其能免於根銀獵臘之譏者,誠幾希矣。不足備數於器使之末,而偏蒙我兩聖朝大造之化,居然滾到於下大夫之列,點檢踐歷,涯分已過,至於名塗峻簡,是豈臣夢想之所到也哉?臣若妄失揆度,冒居師儒之長,晉據臯比之席,則未知縫掖操觚之列,得無嗤點之來乎?臣嘗聞瓦缶之響,不列於軒架,燕石之賤,不登於郯邸。顧今濟濟群彦,磊落相望,如臣庸愚,濫竽其間,臣竊恐名器由臣而益褻,聖簡由臣而爲累矣。思之及此,寧不大可懼哉?嗚呼,臣之一身,非臣之有。夷險燥濕,惟命是從,顧何敢費辭飾讓,如慢如僞哉?參前倚衡,承當無路。玆敢披瀝底蘊,仰瀆崇嚴。伏乞聖明,俯垂鑑諒,亟命收還新授職名,以重公器,以安私分焉。臣無任云云。省疏具悉。爾其勿辭察職。
上在昌德宮。停常參·經筵。
傳曰,今番監試試官,以亞卿擬入。
吏曹啓曰,來乙卯式年監試初試試官,當爲磨鍊擬入,而參議朴永輔病不來,令政院牌招,同參之地,何如?傳曰,允。
禮曹啓曰,來乙卯式年監試初試一所,設場於本曹矣。上直郞廳,依例朝房移直之意,敢啓。傳曰,知道。
弘文館啓曰,下番闕直,事甚未安。修撰趙秉學·高時鴻,副修撰金完植·金炳地,竝卽牌招,推移入直,何如?傳曰,允。
兵曹啓曰,今此幸行時,左邊捕盜大將李熙炯,以後廂大將隨駕矣。在前如此之時,有他邊大將兼察之例,回鑾間右邊捕盜大將柳相弼,姑令兼察,何如?傳曰,允。
政院啓曰,因兵曹草記,今此幸行時,左邊捕盜大將李熙炯,以摠戎使隨駕,右邊捕盜大將柳相弼,姑令兼察事,允下矣。兼察左邊捕盜大將柳相弼,卽爲牌招,聽傳敎,何如?傳曰,允。
兵曹口〈傳〉政事,以李晉翼·李景純·沈昌奎爲副摠管。
傳曰,明日出宮內門路,以協陽門爲之。
備邊司啓曰,以各道都試沒技雜亂事,依近例比較,只取一人之意,筵稟行會,今屬耳,而連聞關北武士,以此叫屈云。蓋亂雜初非渠罪,而一切不得已之政,其害則徒及於渠輩,此不可一向膠柱。況挽數十年,此事銷刻,非一再次矣。沒技人比較,姑爲安徐之意,更爲知委,而萬一藉此而如前雜亂,恣行無憚,則隨所入聞,南·北閫帥臣,直施竄配之典,何如?傳曰,允。
戶曹啓曰,因忠淸監司沈宜冕啓本,魯城·鴻山田稅敗船罪人循例請勘事,纔有草記請推,而卽伏見該道啓本,又爲啓下者,則結城稅米致敗監色沙格,亦依兩邑例,只以移送原籍官,又有仰請矣。此邑稅米之全數未拯致敗情節,與魯城·鴻山,少無異同,故竝以嚴覈,準數徵捧之意,覆啓行會,何等申複,而今於四載之久,尙無一粒之納,視以尋常,徒請例勘者,未免失檢,有違格例。元啓本一體還下送,使之依前督納,何如?傳曰,允。
以慶尙監司金學性狀啓,河東等邑民家漂頹,人命渰壓死事,傳曰,人命之渰死,民戶之漂頹,若是夥多,極爲驚慘。當此收獲之節,有是極備之災,哀我赤子,宛轉呼號於洪濤駭浪之中。思之及此,丙枕靡安。其所以懷保奠接之道,有不容晷刻暫緩。其令各其邑守令,躬巡被災處,面面慰諭,元恤典及營邑願助之外,別加軫念,渰死人之未搜拯者,連加搜拯而厚埋之,如有生前身還布,一竝蕩減,漂頹戶之失所棲遑者,借材助丁,從速結構,當年身還布,亦爲蕩減,俾無一夫流離之患事,自廟堂措辭行會。
上在昌德宮。停常參·經筵。
大駕詣廟洞晝停所,入幕次後,藥房·內閣·政院·玉堂口傳問安。答曰,知道。仍詣崇陵入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。親祭還入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。仍詣景陵展拜,入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。還詣東關王廟,展拜入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。還宮後,藥房·內閣·政院·玉堂·朝廷二品以上·六曹堂上口傳問安。答曰,知道。
政院啓曰,寺僕寺內乘來言,捲窓,取稟。傳曰,捲三窓。
傳曰,還宮時,東關王廟當歷臨矣。該房知悉。傳曰,東關王廟歷臨時,雲寶劍外侍衛置之,軍兵路上留住。傳曰,還宮時廟洞少駐,置之。
政院啓曰,卽者義禁府都事來言,今此幸行時,衛外擊錚人金洛顥等八十五人,移送秋曹云矣。敢啓。傳曰,知道。
奎章閣啓曰,大駕今已還宮,守宮檢校直閣尹定鉉,依定式減下,何如?傳曰,允。
政院啓曰,卽者副修撰金炳地,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而幸行相値,不得設行之意,敢啓。傳曰,知道。
禮曹啓曰,卽接景陵官員所報,則本陵大王陵上莎草修改後,連日灑水,莎草向靑云矣。敢啓。傳曰,知道。
吏曹,來乙卯式年監試初試時照訖考講一所試官五望,副司果姜晉奎,副司直高時鴻,副司果李載元,副修撰趙憲燮,副司果張龍逵,二所試官五望,司僕正尹正求,應敎朴弘陽,兵曹正郞李崙夏,副司直張仁遠,校理朴孝正。
吏曹啓曰,來乙卯式年監試初試試官,當爲磨鍊以入,而擬望之人乏少,承旨及閣臣竝擬,何如?傳曰,允。
副修撰金炳地疏曰,云云。省疏具悉。爾其勿辭往護。
甲寅八月十九日卯時,大駕詣崇陵親祭,景陵展謁,東關王廟歷臨幸行入侍時,行都承旨洪說謨,左承旨金炳學,右承旨曺錫輿,左副承旨洪鍾序,右副承旨權應夔,同副承旨金翊鎭,記事官缺,提學金炳冀,直提學金炳國,原任直閣趙然興·鄭健朝,檢校待敎洪淳穆,原任待敎李秉文,以次侍立。時至,通禮跪啓請外辦,上具戎服乘駕轎,出宣化門。藥房提調金大根,副提調洪說謨,進前問候訖。由協陽門·肅章門·進善門,出敦化門。宣傳官跪稟旗幟三行分立,行鼓進發,至宗廟洞口。通禮跪啓請降轎,上降轎。傳曰,禮房承旨進詣宗廟·永寧殿,奉審以來。出駕敎上步過,還乘駕轎,仍出興仁之門。宣傳官跪稟鳴金二下大吹打。進發至廟洞晝停所,宣傳官跪稟旗幟分列左右,鳴金三下吹打止。通禮跪啓請降轎,上降轎入幕次。傳曰,京畿監司率各務差使員,待令于陵所。出傳敎傳曰,右承旨·右副承旨,分詣局內諸陵,泰陵·康陵,奉審以來。出傳敎少頃,兵曹判書洪鍾應進軍令,命三吹。通禮跪啓請出次,上出次。通禮跪啓請乘轎,上乘駕轎。宣傳官跪稟旗幟三行分立,鳴金二下大吹打。進發至崇陵洞口。宣傳官跪稟旗幟分列左右,鳴金三下吹打止。至降轎所,通禮跪啓請降轎乘輿,上降轎乘輿。至齋室門外,通禮跪啓請降輿,上降輿入齋室。少頃,通禮跪啓請出次,上改具翼善冠·黲袍·烏犀帶以出。通禮跪啓請乘輿,上乘輿詣崇陵紅箭門外。通禮跪啓請降輿,上降輿。通禮導上詣版位。通禮跪啓請鞠躬四拜興平身,上行四拜禮,仍詣陵上奉審,次詣碑閣奉審訖,入小次。親祭時至,通禮跪啓請出次,上出次。贊禮禮曹判書洪在喆導上詣版位。贊禮跪啓請鞠躬四拜興平身,上行四拜禮,詣尊所監酌,仍詣神位前。贊禮跪啓請跪,上跪。贊禮跪啓請三上香,說謨奉香,翊鎭奉爐,上三上香。贊禮跪啓請執爵獻爵,說謨奉爵跪進,上執爵以授翊鎭,翊鎭跪受奠于案。贊禮跪啓請俯伏興少退跪,上俯伏興少退跪。大祝李啓善進跪讀祝訖。贊禮導上降復位。亞獻官領議政金左根行亞獻禮。終獻官東寧尉金賢根行終獻禮訖。贊禮跪啓請鞠躬四拜興平身,上行四拜禮。贊禮導上詣望燎位,行望燎禮訖。仍導上詣辭陵禮版位。通禮跪啓請鞠躬四拜興平身,上行四拜禮,仍出紅箭門外。通禮跪啓請乘輿,上乘輿仍詣景陵紅箭門外。通禮跪啓請降輿,上降輿詣版位。通禮跪啓請鞠躬四拜興平身,上行四拜禮,仍詣陵上奉審,碑閣奉審訖。通禮導上詣辭陵禮版位,行四拜禮。通禮跪啓請乘輿,上乘輿還詣齋室門外。通禮跪啓請降輿,上降輿入齋室。傳曰,還宮時廟洞少駐,置之。出傳敎傳曰,還宮時,東關王廟歷臨矣。該房知悉。出傳敎傳曰,自陵洞口,至興仁之門外,捧上言。出傳敎少頃,兵曹判書進軍令,命三吹。通禮跪啓請外辦,上改具戎服以出。鍾應進前奏曰,東關王廟歷臨事,命下矣。侍衛以下各差備等,以隨駕人員,仍爲使內白乎旀,先後廂軍兵,路上留駐,先廂步軍一哨除出,環衛作門,駕前別抄,駕後禁軍別隊馬兵等隨入作門事,竝請出信箭分付,何如?上曰,依爲之。出擧條通禮跪啓請乘輿,上乘輿至降輿所。通禮跪啓請降輿乘馬,上降輿乘座馬,出陵洞口。宣傳官跪稟旗幟三行分立,鳴金二下大吹打。進發至東關王廟大門外,宣傳官跪稟旗幟分列左右,鳴金三下吹打止。通禮跪啓請降馬乘輿,上降馬乘輿,入幕次後,問安勿爲之事,下敎。傳曰,百官行禮,置之。少頃,通禮跪啓請出次。上出次詣殿內,行再拜禮,仍詣碑閣奉審訖,還入幕次。少頃,兵曹判書進軍令,命三吹。通禮跪啓請外辦,上出次。通禮跪啓請乘輿,上乘輿出廟大門外。通禮跪啓請降輿乘馬,上降輿乘座馬。宣傳官跪稟旗幟三行分立,鳴金二下大吹打。進發至興仁之門外,宣傳官跪稟鳴金三下吹打止,仍入興仁之門,至宗廟洞口。通禮跪啓請降馬,上降馬步過,還乘座馬。至敦化門外,宣傳官跪稟旗幟分列左右。由敦化門·進善門·肅章門,入協陽門,宣傳官請出信箭解嚴。上還內,諸臣以次退出。
上在昌德宮。停常參·經筵。
子時,下霜。
幸行翌日,大殿,內閣·政院·玉堂口傳問安。答曰,知道。大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房提調金大根,副提調洪說謨啓曰,秪謁仙寢,聖慕克伸,向晩回鑾,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大王大妃殿進御香砂君子湯,前方中去便香附,加枳實七分,唐木香五分,人蔘加五分,自今日五貼式日次製入事,榻前下敎。
政院啓曰,備邊司郞廳來言,今日賓廳日次,而翌日問安相値,不得來會云矣。敢啓。傳曰,知道。
禮曹,來十月初八日,行宗廟冬享大祭親祭,取稟奉敎敬依。
傳曰,再明日九日製,通方外爲之,試紙用大好紙,處所,春塘臺親臨磨鍊。
傳曰,呈告經筵許遞,政官牌招開政。
傳曰,在外臺諫許遞,前望單子入之。
臺諫前望單子入之,掌令金廷雲,獻納閔致庠,正言金學秀·姜鳳煥落點。
弘文館啓曰,副修撰金炳地陳疏徑出,下番闕直,事甚未安。修撰趙秉學·高時鴻,副修撰金完植,竝卽牌招,推移入直,何如?傳曰,允。
以修撰趙秉學·高時鴻,副修撰金完植牌不進罷職傳旨,傳曰,只推。
政院啓曰,兼吏曹判書金洙根,參判徐戴淳牌招不進,推考傳旨,今方捧入,而開政命下之後,如是違牌,事甚未安。參議朴永輔試所進。判書·參判,竝更牌招,何如?傳曰,允。
有政。吏批,兼判書金洙根牌招不進,參判徐戴淳進,參議朴永輔試所進。
吏批啓曰,兼判書金洙根牌招不進,參議朴永輔試所進。小臣獨政未安,何以爲之?敢稟。傳曰,仍爲之。
以洪在喆·金鍏爲知經筵,申命澈爲三水府使,徐衡淳爲江東縣監。會寧府使單金翰喆。
刑曹啓曰,今番幸行時,前參判金正喜,以其父魯敬訟冤事,擊錚於衛外,而係是朝官,臣曹不得捧供,依例移送義禁府之意,敢啓。傳曰,知道。
訓鍊都監啓曰,本局把摠張春汲,哨官李興奎,身爲領軍將官,擧措駭妄,竝汰去之意,敢啓。傳曰,知道。
又啓曰,本局哨官趙秉圭,身爲行軍將官,行止乖常,爲先汰去之意,敢啓。傳曰,知道。
又啓曰,今番幸行時,隨駕將官·將校·軍兵及武藝別監等犒饋,依定奪以乾物,磨鍊分給之意,敢啓。傳曰,知道。
上在昌德宮。停常參·經筵。
禮曹啓曰,來十月初八日,行宗廟冬享大祭親行時,永寧殿依例遣大臣攝行,何如?傳曰,允。
又啓曰,來十月初八日,行宗廟冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
傳曰,今二十四日,當詣龍城府大夫人墓所親祭矣。該房知悉。隨駕先後廂及侍衛,今秋幸行時參班人仍用,諸般擧行,依京擧動例爲之。
傳曰,今番墓所幸行時軍令與留都·留營·留陣·斥堠·伏兵寘之,聚軍當日爲之。
弘文館啓曰,下番闕直,事甚未安。修撰趙秉學·高時鴻,副修撰金完植,竝卽牌招,推移入直,何如?傳曰,允。
以修撰趙秉學·高時鴻,副修撰金完植牌不進罷職傳旨,傳曰,只推。
傳曰,慶尙右道暗行御史入侍。
傳曰,明日出宮門路,以協陽門爲之。
兵曹口傳政事,以李謙在·李鍾愚·李源命·任百經·吳顯文·申紹爲副摠管,以李鍾正爲兼內乘。
禮曹啓曰,卽接宗廟署所報,則明日九日製試取時,本署官員,俱爲觀光云矣。依定式本曹正郞金在瓘,假官差送,以爲代直後赴試之地,何如?傳曰,允。
又啓曰,卽接社稷署所報,則明日九日製試取時,本署官員,俱爲觀光云矣。依定式本曹佐郞李晉燁,假官差送,以爲代直後赴試之地,何如?傳曰,允。
訓鍊都監啓曰,本局中軍李定鉉,身病猝重,勢難察任,改差,何如?傳曰,允。
兵曹,以吳顯文爲訓鍊都監中軍。
義禁府啓目,杆城郡守李魯宰原情云云。問目內辭緣,泛稱遲晩,刑推得情,何如?啓依允。
又啓目,通川郡守趙應和原情云云。問目內辭緣,泛稱遲晩,刑推得情,何如?啓依允。
又啓目,洪川前縣監趙有淳原情云云。問目內辭緣,泛稱遲晩,刑推得情,何如?啓依允。
又啓目,前參判金正喜原情以爲,臺啓聲討,始於庚寅,前而有我純廟聖敎,後而有我憲廟曁我慈聖殿下乙未恩諒,丹書仍舊,未獲湔洗,無非渠不孝之罪云,而府案本無罪名,係是追奪事也。非臣曹所管,令吏曹稟處,何如?啓依允。
甲寅八月二十一日申時,上御熙政堂。慶尙右道暗行御史入侍時,右副承旨洪鍾序,假注書吳尙鉉,記注官姜晢一,記事官李承游,御史李鍾淳,以次進伏訖。上曰,史官分左右。仍命御史進前。上曰,遠路無事往還乎?鍾淳起伏奏曰,王靈攸曁,無故往還矣。上曰,監司與守令之治,何如?鍾淳曰,書啓及別單,已罄陳矣。上曰,弊瘼隨聞陳奏,可也。鍾淳曰,弊瘼亦爲盡達於別單,而列邑弊瘼中,軍還結三政最甚,而邑邑皆然矣。上曰,前後御史之往來者,輒言有弊,若八路同然,則民何以聊生乎?鍾淳曰,弊有尤甚處,亦有由來之弊,此非一朝之故也。上曰,還弊爲民之最苦矣。鍾淳曰,然矣。近來還上,有加作加分之弊,故奸吏夤緣弄奸矣。上曰,吏胥作奸,專係守令之何如耳。鍾淳曰,然矣。防吏之奸,實爲字牧之責矣。上曰,沿路農形,果何如耶?鍾淳曰,以沿路看之,則湖西遜於嶺南,畿內遜於湖西,而嶺南之南江泛濫,人家間多漂頹,由此觀之,則嶺南亦未免水災矣。畿內則竹山等邑水災尤甚焉。上曰,史官就座。仍命御史先退,又命退,承史以次退出。
上在昌德宮。停常參·經筵。
備忘記,淸城僉使金佑得下直,長弓一張,長箭一部,片箭一部,筒兒一箇賜給。
傳曰,再明日還宮時,當閱武於館所矣。諸般擧行,依壬子年例爲之。
弘文館啓曰,下番闕直,事甚未安。修撰趙秉學·高時鴻,副修撰金完植,竝卽牌招,金炳地由限已過,一體牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而幸行相値,不得設行之意,敢啓。傳曰,知道。
以修撰趙秉學·高時鴻,副修撰金完植·金炳地牌不進罷職傳旨,傳曰,只推。
刑曹啓曰,卽接忠淸監司沈宜冕文移,則唐津縣徒三年定配罪人金召史限滿云矣。取考曹上配案,則金女以敺迫子婦自裁罪,辛亥八月定配,今已限滿的實,依法典放送,徒流案頉下事,分付道臣之意,敢啓。傳曰,知道。
兵曹啓曰,謹依判下成冊,今此崇陵·景陵幸行時,元內吹金寅炯等三十名處,木各一疋題給之意,敢啓。傳曰,知道。
甲寅八月二十二日辰時,上詣春塘臺。九日製通方外儒生試取入侍時,行都承旨洪說謨,左承旨金炳學,右承旨曺錫輿,左副承旨洪鍾序,右副承旨權應夔,同副承旨金翊鎭,記事官缺,提學金炳冀,直提學金炳國,檢校直閣李公翼,檢校待敎洪淳穆,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金大根,副提調洪說謨進前問候訖。仍出協陽門,由靑陽門,詣春塘臺。通禮跪啓請降輿,上降輿陞座。說謨請出標信開布城,儒生入場訖。說謨讀奏入門單子。仍奏曰,侍衛從陞中試官蒙點人,使之下去,一體行禮乎?上可之。讀券官金炳冀·洪鍾應·徐戴淳,對讀官沈敬澤·李秉文·韓敬源·朴道彬,行四拜禮,以次就位。上命試官進前,仍命書賦題民不飢寒爲上瑞,限申時。炳冀跪書讀奏訖,道彬奉出懸題。上命試官權退。少頃,上命考試。傳曰,別雲劍·兵摠府堂上·堂上閣臣·入侍承旨·堂上對讀官,竝讀券官加差下,入直玉堂·兵曹郞廳,竝對讀官加差下,使之分考。出傳敎少頃,上命科次,道彬讀奏第一張訖。炳冀書等,說謨坼封讀奏訖。上命書傳敎曰,賦居首三下幼學李裕光直赴會試,之次次上幼學金在魯給二分,幼學申檀等二人給一分,之次次上幼學申采等三人,各朱書百選一件賜給,之次次上進士吳昌善等二人,各雅頌一件賜給,之次次上幼學李埈等二十人,各奎章全韻一件賜給。又命書傳敎曰,入格儒生,明日延英門外施賞。又命書傳敎曰,還宮當自內爲之矣。該房知悉。炳學請出標信解嚴。上還宮,諸臣以次退出。
上在昌德宮。停常參·經筵。
金炳學啓曰,右承旨曺錫輿,今日不爲仕進,卽爲牌招,何如?傳曰,允。
又啓曰,今日齋宿,承旨當爲備員。行都承旨洪說謨,所當牌招,而拘於廳規,不得請牌。何以爲之?敢稟。傳曰,牌招。
傳曰,原任待敎尹滋悳馳詣景陵,奉審摘奸,仍留監祭,局內諸陵,一體奉審以來。
禮曹,今此聖節·冬至,來乙卯年正朝兼謝恩使拜表吉日,來十月二十一日辰時,方物封裹,同月十七日。
兵曹啓曰,今八月二十四日,大駕詣龍城府大夫人墓所展拜親祭,慕華館親行閱武時,左邊捕盜大將李熙絅,以總戎使,後廂隨駕矣。在前如此之時,有他邊大將兼察之例。回鑾間右邊捕盜大將柳相弼,姑令兼察,何如?傳曰,允。
又啓曰,今二十四日龍城府大夫人墓所親祭時,隨駕先後廂及侍衛,今秋幸行時參班人仍用事,命下矣。西班隨駕人員,亦以今秋幸行時參班人,仍用進參之意,敢啓。傳曰,知道。
政院啓曰,因兵曹草記,大駕詣龍城府大夫人墓所,展拜親祭,慕華館親行閱武時,左邊捕盜大將李熙絅,以總戎使後廂隨駕矣。在前如此之時,有他邊大將兼察之例。回鑾間右邊捕盜大將柳相弼,姑令兼察事,允下矣。兼察左邊捕盜大將柳相弼,卽爲牌招聽傳敎,何如?傳曰,允。
弘文館啓曰,下番闕直,事甚未安。修撰趙秉學·高時鴻,副修撰金完植,竝卽牌招,推移入直,何如?傳曰,允。
奎章閣啓曰,守宮檢校直閣尹定鉉,待明朝牌招,何如?傳曰,允。
以修撰趙秉學·高時鴻,副修撰金完植牌不進罷職傳旨,傳曰,只推。
傳曰,明日出宮門路,以協陽門爲之。
以右承旨曺錫輿牌不進罷職傳旨,傳曰,只推。
洪說謨啓曰,今日齋宿,承旨當爲備員。右承旨曺錫輿,旣有只推之命,更爲牌招,何如?傳曰,允。
以右承旨曺錫輿牌不進罷職傳旨,傳曰,只推。
上在昌德宮。停常參·經筵。
大駕詣鈴原府大夫人墓所,入幕次後,藥房·內閣·政院·玉堂·朝廷二品以上·六曹堂上口傳問安。答曰,知道。親祭還入幕次後,藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,遣承旨問安。答曰,知道。還宮後,藥房·內閣·政院·玉堂·朝廷二品以上·六曹堂上問安。答曰,知道。
政院啓曰,藥房提調·副提調持粟米飮來待矣。傳曰,捧入。
進御二錢重人蔘粟米飮,自今日一貼式限二貼煎入事,榻前下敎。大王大妃殿進御二錢重人蔘粟米飮,自今日一貼式煎入事,榻前下敎。王大妃殿進御二錢重人蔘粟米飮,自今日一貼式煎入事,榻前下敎。中宮殿進御二錢重人蔘粟米飮,自今日一貼式限二貼煎入事,榻前下敎。
傳曰,隨駕軍兵,令各該營乾犒饋。
以司謁口傳下敎曰,今番墓所親祭後,監官金寬豊·吳鶴齡竝賞加,山直等及太廟事知守僕·奉常寺守僕,米布分等題給事,分付戶曹。
政院啓曰,卽者義禁府都事來言,今日動駕時衛外擊錚罪人金邦輝等,移送秋曹云矣。敢啓。傳曰,知道。
奎章閣啓曰,大駕今已還宮,守宮檢校直閣尹定鉉,依定式減下,何如?傳曰,允。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
吏曹啓目粘連,觀此慶尙右道暗行御史李鍾淳書啓,則巨濟府使李宓熙段,昨年災未分俵爲九十結零,按簿査徵,以防民役是白乎尼,雖無躬犯,自歸矇昧,昌原民漁箭處勒捧錢三百五十兩,自官取用,癸丑秋餉米一千石還寢時,謂以情費錢,五百五十七兩,加徵於結斂,以此不正之名色,混徵於民結者,揆以法意,有難參恕是如爲白乎旀,草溪郡守鄭煥升段,門刺私謁,實緣家鄕之在邇,房嬖曲逕,或有任窠之特差,饒民處捧錢,抑歸屬於何地,請貸富民,威脅捧食,未能禁察,今春私賑粥米,不念災民之當初艱納,乃有餘米之無難糴用,每石,或以一兩一二錢,或以七八錢,或立本賑資,租三百石段寘,以每石六錢,或立本移貿,租五百石,每石亦以六錢式立本取剩,錢三百兩,初不補用於賑資,歸屬不明,雜技與酒禁贖鍰一百六十二兩內三十兩,出給該面而補弊,一百三十二兩,取用於冊房之役,冊房改建,何關大事,賑米罰錢,皆從民出,而恣意取用,俱係乖當是如爲白乎旀,金山郡守李秉先段,飢口之濫報,已匪綜核之政,賑米點退,亦非捧糴之恒法,所捧米未勘條四百六十三石零,勢當以詳定自備,而以各項官用之還米,每石價六錢式以還分縮,歇價立本者,已涉乖當,賑餘米九十餘石,備報樣懸錄,糴政之減給取剩,責難免於征利,穀簿之虛張眩錄,計出於籹撰,庚戌加作米四十六石零內二十四石零,該色取用二十一石零,以每石價一兩五錢式,收捧三十二兩零,本米立本剩餘錢三十四兩零,仍爲官用,昨年災結報營實民俵爲八百九結零是白乎則,當初濫報爲一百二十結零,未分俵爲十六結零是白乎所,還穀之加作取剩,災結之濫報與未俵,俱非經法是如爲白乎旀,固城縣令朴光鎭段,各面災結未分俵,至爲七十四結零,而初不覺察,任其偸弄,癸丑未捧還色落代錢一千一百三十二兩零內,五百六十六兩零,無難取用是如爲白乎旀,開寧縣監鄭基興段,富民三十一人處,上自三百兩,下至二十兩,合捧錢一千一百五十兩內,一百五十兩段,或稱還給,或稱不捧,而旣納之數,縱云報營,還給之錢,終涉疑眩,名雖託於願納,事同歸於勒捧,該掌之從中存拔,多有威脅之弊,阿睹之自外出納,難免騷擾之嘆,官用結三十結之每結價十三兩收捧者,較諸近年定價,頗涉過濫,昨冬還捧時,米每石,以五錢式收捧,今年分給時,稱以色落條,二錢式除減,以每石三錢式分給,已非經法,秋納一石,竝耗色之穀者,初若紓力,反致厲民是如爲白乎旀,泗川縣監安鍾鎬段,飢口加報八十五口,各穀加報七石零,邑用賑資,計價於營勘,則剩餘錢爲二十兩零,所分之升斗太近狹小,濫削不均,所抄之飢口,則一任監色,存拔無常,民倉所捧紙馬卜及統移轉補縮等加斂租三十九石零,民倉代錢邊所捧者,以每石一錢式磨鍊,合一百三十一兩零內,一百十五兩零,以折半條竝爲取用,右兵營太五十石,以賑資劃來,三十石外寘發賣,每石三兩式作錢,合九十兩,稱以補用於雜費,新舊官交遞之際,十月條月廩,例付於舊官,而一百三十七兩零,推捧其時由吏,仍爲取用,今年災結未分俵爲三結零,人吏授房時,冊客之夤緣捧賂,數甚夥多,酒禁贖錢五十兩,歸屬不明是如爲白有臥乎,上項六邑守令,竝只爲先罷黜,令該府拿問處之爲白乎旀,自如察訪金龍基段,外驛橫斂,倘能矯捄,內倉謬弊,盍免禁斷,苟無瑕疵,安用苛摘是如爲白有臥乎所,上項一驛察訪,罷黜爲白乎旀,晉州前前牧使趙徹林段,昨年災結未分俵,爲一百九十七結零,初不査實文簿,都書員處勒捧無名錢一千兩,吏鄕間差任捧賂之納招者,至爲二千四百八十兩之多,民結防結條,亦爲取用是如爲白乎旀,星州前牧使尹滋一段,今番分賑時飢口加報,皮牟加報,初不察飭於濫報,末乃移錄於私備,免稅取剩錢三百二兩零,仍爲私用,各倉色之私作濫捧,數甚夥多,米加捧租加捧太加捧營作加捧米,吏輩之籹撰,未加取信,營作之加數,亦爲昭然,昨年結詳收逋還錢耗作,初不統同分排於元還都摠,偏徵於歇分之結還,當初八兩之分給,至爲十八兩之濫徵,區劃不均,怨謗如沸,結剩錢三千九百四十三兩零,旣爲作還而斂散,則宜有除減於逋還之中,而竟歸摠外之浮還,揆以糴法,終涉乖盭,晩後便作醉鄕,醒來不記宿事,至有濫刑下吏,竟告致斃是如爲白乎旀,昌原前府使具載善段,壬子秋未捧米色落米代錢一千八百九十九兩零,都歸官用,自知傷廉,以錢三百兩,帖下於各倉色,癸丑未捧條米色落,每石四兩二錢式,太色落,每石二兩六錢式,合錢一百十七兩零,營作錢邊色落四百十四兩零,竝爲取用,昨冬初捧精實之穀,以增其價錢,晩以糠粃之屬,不爲量斛,苟充石數,而色落皆以準價收捧,則下吏作奸,座首偸食,各倉色慫慂,全不致察,昨冬停退,初不區別,使之渾納,責將焉歸?賑政則設放急,而不念民情之頷顑,徒事飢口之減削,其當入與漏落者,無處控訴,顚連呼號之狀,有不忍見,賑租則初不精擇,以此麤荒,何以資活?私賑還租立本者,不爲分給於民間,以未捧公錢,仍爲作還,尙州移轉牟立本段寘,亦以未收公錢苟充,非但分賑之無實,糴法有壞,災結則不俵之災,數雖零星,仍無歸屬,癸丑甲寅新造船功役價幕糧米作錢兩年剩餘錢,合爲二千八百七十兩零,竝歸私橐,兩年捧賂錢,至爲一千二百五十兩之多,浦民勒貸錢未報之數,爲五百七十三兩零,似此無良,合施何典是如爲白乎旀,金海前府使任翼常段,今春稅太未捧條,以每石四兩收捧,合錢一百二十七兩零內,七十兩零,還太立本,剩餘錢五十七兩零,歸屬不明,田稅米太,盡爲該色之偸食,亦不察飭,昨冬還穀未捧條色落米十一石零,租二石,太八斗零,竝歸官用,其餘倉屬輩各自取用,臭穀之不卽鉤拯,以至腐敗而分給,民怨尙多,乞卜之不能禁戢,而以致橫斂之恣意,吏奸莫遏是如爲白乎旀,巨濟前前府使李晩謙段,公堂便爲賭技之場,有壞體貌,政席長開挾妓之遊,亦駭聽聞,賣任捧賂錢,至爲八百三十兩之多,吏招不明是如爲白乎旀,草溪前前郡守鄭友永段,酷杖出於脅民,貪財至於刮吏,雜技受贖錢二百八十三兩內,一百二十六兩零,盡爲私用,一百五十六兩,封寘首校是白如可,及其貶罷之後,移報債帳之意,成給件記,臨發之際,民呼冤而來索,實聽聞之反恥,差任捧賂合錢一千二百三十兩,班民之捉囚,賂百金而放釋是如爲白乎旀,咸陽前郡守趙基亨段,庚戌辛亥壬子補民倉米租作錢,都合錢爲二千五百五十五兩零,邑作之詳定,卽是恒法,而混入於營作之中,高價執錢,剩歸官用,詞訟之討索,差任之賄賂,瑣謗至今狼藉,外他結價中加捧,其數絮煩,難盡枚擧是如爲白乎旀,咸安前郡守趙萬赫段,庚戌,以內衙修理,請得封山烙松三十株,專責民力,數十間略改之役,謂盡用材,竟至作板而發賣者,不一其數,壬子秋査實之前後各樣工價三百十五兩零,一不報給,庚戌冬東西北三倉之色庫輩色落中加數奪用者,四百九十九兩零,壬子差員時各司例錢二百兩,濫下於民庫,自己酉至辛亥,京邸吏役價移下於民庫而取用者,一百三十五兩零,內衙修理時雜費冒下於民庫者三十六兩零,各人處貸用贖錢,都合爲五千二百六十九兩零是白乎所,躬犯若是狼藉,怨謗至今喧聒是如爲白乎旀,昆陽前郡守趙存徹段,壬子秋還時,初捧精實之穀,晩充糠粃之殼,還民則初不斗量而加數備納,該色則因此作奸而外捧換石,露積穀合一千四百二十餘石內,半夜失火,五百七十餘石,盡歸灰燼,八百五十石,勒令分給後,加分米一百石零,以牟換作代錢爲三百兩,歸屬不明,吏房處差任捧賂錢,合爲七百五十兩是如爲白乎旀,前前郡守李有新段,呼冊客而請題音,夤緣捧賂,委刑吏而傳分付,脅勒討索,詞訟與差任捧賂錢,合爲五百兩,統營移貿錢二千一百兩內七百兩,自官挪移,五百兩,由吏偸食,辛亥秋摠外浮還米若是過濫,實非征法是如爲百乎旀,固城前縣令李敏樹段,癸丑官需米七十五石零,每石八兩五錢式,合價錢六百四十兩,謂補統營便分錢利條,而作還分給是白如可,竝耗租一百十八石價錢,爲一百五十三兩零,盡爲取用,同便分利條則反徵於未納之該色處,壬子秋還未捧色落代錢一千四十六兩零,癸丑牟還未捧色落代錢一百七十三兩零,竝歸取用,各該色處貸下還錢,爲五百八十三兩零,差任捧賂錢,合爲二千八百八十兩,而未及盡捧者,挪移還錢,一千一百兩取去,癸丑春軍丁査正時捧賂頉給錢,一百二十四兩,許多鄙瑣之說,難以枚擧是如爲白乎旀,南海前縣令朴敏悳段,兩年吏任捧賂差出錢,合爲二千一百二十一兩之多,救急處一千三百口之加報,計奚在於眩能,移貿錢七百八十兩之貸用,罪難恕於挪移是如爲白乎旀,咸昌縣監李圭秉段,分賑時二百二十八石米之加給於每戶,縱云爲惠,五百七十五兩錢之收斂於富民,或招多謗,邑子之出入公門,衙奴之往來村閭,易致生弊之端是如爲白乎旀,山淸前縣監趙鳳熙段,冊客之捧賂若是狼藉,豈敢曰不知,而已賣畓之屬公,全無意味,降定罰之徵畓,胡其數多?村民債訟,宜從公決,官屬許給,抑何事體是如爲白乎旀,柒原前前縣令權鳳夏段,詞訟捧賂錢,爲一千二十兩,賣任賄賂錢,爲七百八十五兩,無名勒貸於富民及官屬錢,爲一千一百二十五兩,辛亥未俵災十結零,亦無歸屬,各面書員災結偸弄事,構罪勒捧錢,爲一百五十兩,靈山兼官時捧賂於倉色者,爲一百兩,奪人採金,爲二十兩三錢重,還作錢中挪移犯用錢,爲二千七百十三兩零是如爲白乎旀,幽谷前察訪朴賢楷段,驛民免賤時賂錢四百兩,細木五疋,遞歸時吏任捧賂,合爲一千三百五十兩之多是如爲白乎旀,前前察訪金熙逌段,遞歸時吏任捧賂錢,合爲一千一百七十五兩是如爲白乎所,郵弊本多,此爲一段是如爲白乎旀,沙斤前察訪趙鎭夏段,賣任看作前例,遞歸時吏房處捧賂差任錢,合爲七百三十兩是如爲白乎旀,自如前察訪朴文段,驛吏處差任捧賂,合爲一千五百二十兩,驛民處威脅勒捧錢,一千四百兩,壬子秋,以北道私馬,勒賣於本驛,定價四百四十兩,倉穀作錢中取用,又自本家牽來二匹馬內,一匹捧價二百三十兩,一匹捧價八十兩,大邱馬商駑一匹,捧價二百六十兩,遞歸時減數之吏額,暗自捧賂,無難復屬,殘驛任賂,已是非法,私馬勒賣,尤係禁典是如爲白乎旀,前前察訪金奎爕段,吏房處捧賂一百五十兩,移補於馬契錢,又以三十兩錢,行賂於冊客,大邱馬商處,捧賂八十兩而立馬,辛亥春,謂以救急外驛,富民處分排勒捧,竝不報給,許多鄙瑣,尙有醜謗是如爲白有臥乎所,上項十五邑前後守令,三驛前察訪,不可以已遞而勿論,竝只令該府拿問處之是白乎矣,其中朴敏悳段,旣已身故,勿論爲白乎旀,巨濟前府使許焌段,捧賂差任之納招者,爲五百五十兩是如爲白乎旀,南海縣令李宅永段,賂簿之未能細櫛,初非出於有意,終難免於不察是如爲白乎旀,沙斤察訪許玧段,屢朔之曠官未還,差有可欠是如爲白有臥乎所,上項兩邑前後守令,一驛察訪,竝只推考爲白乎旀,監司金學性段,威望素重,一營之精彩皆變,政令始布,列邑之澄淸可期,衆務蝟集,而剖決若流,群猾蟄附,而彈壓如山是如爲白乎旀,前監司曺錫雨段,綜理密察,事務無遺於巨細,詳明通鍊,規劃不失於尺寸,七十一州郡之事,心周行而細剔,百萬餘賑飢之資,躬執籌而均分,實惠所推,小民戴頌是如爲白乎旀,沿路中廣州留守李圭祊段,八座雅望,分司重鎭,裘帶蕭閒,而壁壘增彩,醮堞崇屹,而保障益固,時閱倉而餉無欠縮,月頒料而軍皆賴活是如爲白有臥乎所,道臣守令體重,今姑勿論爲白乎旀,其餘本道前後守令·察訪,及沿路前後守令·察訪段,績乏優異,疵無顯著,竝只寘之爲白乎旀,其外閫帥·營將·虞候·邊將·監牧官等乙良,令兵曹稟處,何如?啓依允。
甲寅八月二十四日辰時,大駕詣鈴原府大夫人墓所親祭,還詣館所,親臨閱武擧動入侍時,行都承旨洪說謨,左承旨金炳學,右承旨曺錫輿,左副承旨洪鍾序,右副承旨權應夔,同副承旨金翊鎭,記事官缺,提學金炳冀,直提學金炳國,原任直閣趙然興·鄭健朝,檢校待敎洪淳穆,原任待敎李秉文,以次侍立。時至,通禮跪啓請外辦,上具戎服乘座馬,出宣化門。藥房提調金大根,副提調洪說謨進前問候訖。由協陽門·肅章門,出敦化門,宣傳官跪稟旗幟三行分立,又跪稟行鼓進發。至崇禮門外,宣傳官跪稟吹螺,又跪稟鳴金二下大吹打。至慕華峴,通禮跪啓請降馬乘輿,上降馬乘輿以踰,還乘座馬。至墓所洞口,宣傳官跪稟鳴金三下吹打止。至下輦所,宣傳官跪稟旗幟分列左右。通禮跪啓請降馬乘輿,上降馬乘輿。至齋室門外,上降輿入齋室。少頃,通禮跪啓請出次,上改具翼善冠·衮龍袍以出。通禮跪啓請乘輿,上乘輿。至遮帳外,上降輿入詣版位。通禮跪啓請再拜,上行再拜,仍詣墓上奉審訖,還入小次。親祭時至,通禮跪啓請出次,上出次詣神位前。通禮跪啓請跪,上跪。說謨奉香,翊鎭奉爐,上三上香,執爵獻爵,仍少退跪。大祝金炳地進跪讀祝訖。通禮導上降復位。亞獻官領議政金左根行亞獻禮,終獻官東寧尉金賢根行終獻禮訖。通禮跪啓請再拜,上行再拜禮,仍詣望燎位,行望燎禮。通禮跪啓禮畢,上入小次。少頃,上出次詣版位,行辭墓禮,還出遮帳外。說謨奏曰,日傘事知擧行,萬萬驚駭。其罪狀,令攸司從重科治,何如?上曰,爲先汰去,令攸司從重科治,可也。出擧條通禮跪啓請乘輿,上乘輿至齋室門外,上降輿入齋室。傳曰,恩彦君·全溪大院君·完陽府大夫人墓所,遣內侍奉審以來。出傳敎以司謁口傳下敎曰,今番墓所親祭後,監官金寬豊·吳鶴齡竝賞加,山直等及太廟事知守僕,奉常寺守僕,米布題給事,分付戶曹。少頃,兵曹判書洪鍾應進軍令,命三吹。通禮跪啓請外辦,上改具戎服以出。通禮跪啓請乘輿,上乘輿至下輦所。通禮跪啓請降輿乘馬,上降輿乘座馬。宣傳官跪稟旗幟三行分立。出洞口外,宣傳官跪稟鳴金二下大吹打。進發至慕華峴,上降馬乘輿以踰,還乘座馬。至迎恩門外,宣傳官跪稟鳴金三下吹打止。通禮跪啓請降馬,上降馬,入行殿後,問安勿爲之事,下敎。少頃,兵曹判書進軍令,命單三吹。上乘座馬。宣傳官跪稟鳴金二下大吹打。至轅門外,鍾應跪請駐蹕。宣傳官跪稟鳴金三下吹打止,札駐營,放砲一聲,吹天鵝聲,點旗吶喊共三吹,大開轅門。宣傳官跪稟鳴金二下大吹打。鍾應跪請按轡徐行。宣傳官跪稟鳴金三下吹打止。炳學跪啓傳敎,鍾應宣敎勞軍訖。宣傳官跪稟鳴金二下大吹打。大駕從正路閱視各營營壘,大將以下陣頭跪迎,仍扈駕隨行。宣傳官跪稟鳴金三下吹打止,旗幟分列左右,大駕登壇,黃門旗手乂捍作門。宣傳官跪稟鳴金二下小吹打,少頃,又跪稟吹打止。兵曹判書·宣傳官行參現禮,武藝別監·軍牢·巡視手吹鼓手等,分班叩頭訖。宣傳官跪稟陞壇號令,鳴金二下大吹打。牢子大喝三聲大呼開門,黃門旗手揮旗退。宣傳官跪稟鳴金三下吹打止,又跪稟升旗號令,放信砲一聲,擂鼓鳴鑼共三通。炳學奏曰,各營將臣以下參現,如禮爲之乎?上曰,別將以下參現除之。訓鍊大將洪在龍,摠戎使李熙絅,以次參現,卽還信地。鍾應跪稟召各營大將,吹大角三聲,放信砲一聲。宣傳官命立各營招搖旗一磨,各營大將立認旗應之,宣傳官又立黃神旗一磨,各營中軍立黃神旗應之,俱馳集壇下。宣傳官跪稟跪鼓,鍾應跪稟班誓,各營大將,仍留壇上,禁軍別將,各營中軍,各回本陣。宣傳官跪稟下馬號令,鳴鑼放信砲一聲。鍾應跪稟放肅靜砲放信砲三聲,立肅靜牌,豎豹尾旗。鍾應跪稟命各營大將操鍊。上曰,先後廂結方陣。又敎曰,令先廂衝突後廂。良久,命解歸信地。仍敎曰,令後廂衝突先廂,而別隊馬兵與駕前別抄軍·駕後禁軍竝爲下送,武藝別監亦爲解送也,合擊衝突,不得擺開。少頃,命止。金炳學奏曰,操鍊已畢,査功罪使之擧行乎?上可之。鍾應跪稟各營大將回信地,收營後,宣傳官跪稟落旗號令,放信砲一聲,鳴鑼擂鼓共三通。鍾應跪告大閱禮成,上入小次。少頃,兵曹判書進軍令,命三吹。通禮跪啓請出次,上出次。通禮跪啓請乘馬,上乘座馬。宣傳官跪稟旗幟三行分立,鳴金二下大吹打。進發至崇禮門外,宣傳官跪稟鳴金三下吹打止。至敦化門外,宣傳官跪稟旗幟分列左右。由敦化門·進善門·肅章門,入協陽門,宣傳官請出信箭解嚴。上還內,諸臣以次退出。
上在昌德宮。停常參·經筵。
幸行翌日,大殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房副提調洪說謨啓曰,墓所親祭,誠禮克伸,郊館臨閱,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,藥房副提調持粟米飮來待矣。傳曰,封入。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,備邊司郞廳來言,今日賓廳日次,而翌日問安相値,不得來會云矣。敢啓。傳曰,知道。
傳曰,知申外承旨,竝許遞,前望單子入之。承旨前望單子入之,韓兢人·金逸淵·朴來萬·柳興吉·宋謙洙落點。
金翊鎭啓曰,新除授行左承旨韓兢人,右承旨朴來萬,左副承旨金逸淵,右副承旨宋謙洙,同副承旨柳興吉,竝卽牌招,何如?傳曰,允。
以左副承旨金逸淵牌不進罷職傳旨,傳曰,只推。
傳曰,奉審閣臣入侍。
傳曰,吏曹參判有闕之代,前望單子入之。吏曹參判前望單子入之,洪說謨落點。
傳曰,都承旨有闕之代,前望單子入之。承旨前望單子入之,金炳國落點。
獻納閔致庠啓曰,臣言議風裁,本不合於淸朝耳目之任,而納言除旨,忽下於千萬夢想之外,臣感恩怵義,雖不得不張皇出肅,粗伸叩謝之忱,而臣於本院,已經亞諫,揆以公格,在所當遞,請命遞斥臣職。答曰,依啓。
政院啓曰,吏曹郞廳來言,守令多窠,政事,取稟。傳曰,當日爲之。
有政。吏批,兼判書金洙根進,參判洪說謨未肅拜,參議朴永輔牌招不進。
以兪相台爲巨濟府使,金尙奎爲草溪郡守,鄭性秀爲金山郡守,金琦鉉爲固城縣令,李承緖爲開寧縣監,金秉遠爲泗川縣監,許㥌爲開城敎授,崔擎祖爲自如察訪。
再政。以尹致容爲廣興守,朴思謙爲兵曹佐郞,李道淵爲社稷令。
三政。以李淳榮爲掌樂僉正,趙萬兢爲景慕宮令。
四政。以李長翼爲漢城主簿。
五政。以李得信爲掌樂主簿。
兵曹啓曰,僉知中樞府事洪就源,宣傳官李寅熙·林象鉉,五衛將李熙一,俱以病難供職,呈狀乞遞,竝改差,何如?傳曰,允。
兵曹啓目粘連,觀此慶尙右道暗行御史李鍾淳書啓,則前兵使李亨夏段,上兵庫封留錢四千金之私貸,縱有還報,已違經法,東賑倉移建時物財,以上兵庫錢貸下,放債取殖四百二十兩,以給其用,而每朔六分邊式收捧者,未免征利,癸丑移貿租代錢未及受來於該色,而經先挪移於上兵庫錢分給是白加可,及其移貿,竟至還寢,則已分之庫錢,仍作加分之還穀,竝取耗色代錢五百九十一兩六錢八分,歸之雜用,壬子加作取剩錢六千四百八十三兩七錢五分,癸丑加作取剩錢四千九百九十八兩七錢四分,竝歸私橐是白遣,壬子癸丑各倉埋還條段,一任吏奸,知而不察,玉泉寺僧寺財相訟時兵稗之捧賂爲二百五十兩者,亦極駭聽是如是白乎旀,前前兵使李基碩段,庚戌加作取剩錢四千一百六十三兩三錢一分,辛亥加作取剩錢四千四百十六兩一錢九分,竝歸私用,同年埋還條爲一千七百八十八兩八錢,亦不糾察是如爲白乎旀,前統虞候安榮段,昨年戰船新造時餘在錢五百五十九兩,鐵物餘在一百五十斤,盡歸私橐,兵校差出時捧賂爲五十兩,統木爲三疋是如爲白乎旀,尙州前營將李鷹周段,千鍾武處,以加下一百五十三兩,使之擔當而差兵校,金致五處,捧五十兩,徐達增處,捧二十兩,李良根處,捧三十兩而差兵校,尹從先·尹宜一處,各捧五十兩而差醫生,李華俊處,捧錢二百三十五兩,肉燭四百柄,大脯十五貼而差出肉庫子,朴周信處,使之擔當加下錢四百兩而差兵吏,賊漢推贓錢崔達伊處二百兩,趙大斤處一百三十兩,沒數取用,金致白處一百兩,李允實處一百兩,金廷玉處一百兩,竝爲勒貸,出身尹虎采以武科到門時,不卽來現罪捉囚,勒捧錢一百兩,山陽場貿販許設後,捧賂一百兩,驛卒處勒給鬛者二匹而捧價者,合爲五百三十兩,朴自辰處雜技收贖,爲三十兩,木器·鍮鐵等物造去時,各該匠處不給工錢,爲一百八十一兩是如爲白乎旀,知世浦前萬戶鄭述益段,七百餘金之殘鎭加下,何其夥多?七十四兩之還錢犯用,極其放恣是如爲白乎旀,前前萬戶張昌浩段,居鎭三載,加下錢,爲五百七十六兩之多,鎭屬之怨謗尙多是如爲白有臥乎所,閫體不輕,而或庫錢取殖,加作取剩,吏奸倉還,稗賂寺訟,或加作私用,埋還不察,佐幕之間,或私橐錢鐵,捧賂差任,戢盜之責者,差任捧錢,賊贓取用,勒貸勒捧,工錢不給,防守之將者,或還錢犯用,或加下夥多。上項前任帥臣·虞候·營將·邊將之冒法,若是狼藉,竝令該府拿問處之爲白乎旀,前右兵虞候洪祐錫段,壬子別餉倉色落條元例外加捧錢二百六十兩,癸丑加捧錢三百兩是如爲白有臥乎所,例外加捧,難免不職。雖已遞任,不可仍置,罷職爲白乎旀,晉州營將張鳳羽段,猾校之作弊於邑村,猂卒之討索於罪囚,非止一再,不能禁斷是如爲白乎旀,加德僉使金東圭段,昨秋捧還時,吏校等禮米,牢令輩軍還,稱以自官擔當是白乎乃,漁雲條船主處一百兩,黃峙陽船主處四十兩,鎭民金道完免賤時捧錢二十兩,貿穀充給,則外若自當,內實民斂,砲手八名之虛額,仍不充定,以其六朔料米錢,移給於細樂手六名五朔料,而砲手八名之一朔料條及二名之五朔料條,竝無歸屬,松贖之枷囚捧錢,驄匠之減價勒給,俱係細瑣是如爲白乎旀,赤梁僉使申啓憲段,宰一牛而設犒,貿五石而私分者,頗有其譽是白遣,至如鎭還折租十萬一千三百十七石四斗三升四合,而全數入於流來舊逋,至昨冬仍無一石糶糴是白乎所,防鎭無以成樣是如爲白乎旀,新門別將尹文昌段,撫摩鎭卒,惠恤貧民,今年戰船新造賃價錢三百兩及昨春訓局船新造賃價錢五十兩,竝爲自備是白遣,營作米租代錢七十二兩,進上靑大口載運船貰十五兩,統營移轉米四石租二石,亦爲自當,念漁戶之痼瘼,革罷衿錢,奠窮民而招集,造給家舍是白乎旀,該鎭逋還各穀積年流來者爲一萬一千一百四十二石十三斗六合四夕,竝無一石糶糴是白乎尼,雖是殘鎭,亦係官防,則還逋之若是夥多,實屬可悶是如爲白乎旀,晴川別將潘榮肇段,專心鎭防,使士卒而勒農,爲念軍弊,罷布代之補用是白遣,還逋各穀爲一萬三千五百一石九斗五升九合四夕,而昨冬捧上,只爲三十四石十二斗六升是白乎尼,流來積弊,實難撟捄是如爲白有臥乎所,營將之不禁奸猾,鎭將之民斂也虛額也,俱極駭然。或設犒私分,或賃價自備,船貰自當,革罷衿錢,造給家舍,或心務念弊,雖曰可䙡,卽是職分,而至於十萬還萬餘逋之或無一石糶糴,僅有卅包捧上,流弊則流弊,責任何事,竝罷黜爲白乎旀,彌助項前僉使金啓泓段,周察鎭瘼,不惜捐廩而矯捄,撫恤士卒,每多貿米而犒饋,賃價防錢之擔當者,合爲二百餘兩,分賑自備租爲一百二十七石零,米爲十三石零,歲前捄給租十一石是白遣,憫癘虔誠,不受例納,及其遞歸,飄衣杖策是如爲白乎旀,南固別將金千鎬段,捧糴最精,勸農頗勤,統營移轉欠縮,自備四十兩,倭館船運賃價,專當六十兩是白有臥乎所,金啓泓之捐廩矯捄,貿米犒饋,船價防錢擔當,分賑自備百餘包租十三石米,憫癘虔誠,殊甚嘉尙,似當施以邊將除授之典是白乎旀,金千鎬之四十緡自備,六十兩專當,亦爲嘉尙,兒馬帖賜給,似合事理,而竝係干恩賞,不敢擅便,上裁敎是白乎旀,統制使李圭徹段,捐營廩而飢民負橐,減屯稅而窮蔀餘糧,尤甚郡移轉之待麥停納,咸頌實惠,營下邑需米之以錢代捧,亦足紓力,樓櫓帆軸,多有工役之新備,壁壘旌旗,方蔚威惠之竝行,封山之孫枝滋長,斧斤禁察,債泉之子殖成痼,爬櫛思拔是如爲白乎旀,右兵使李鍾赫段,寬猛互濟,雖遇劇之若閒,公私俱便,乃處官之如家,蔚有運籌之風,深得制閫之重,遇逋另督,期充倉簿,賑分告訖。實惠民政是如爲白有臥乎所,實績雖如是蓊蔚,帥臣體重,竝姑勿論爲白乎旀,其餘閫帥·虞候·營將·邊將·監牧官等,別無優異之績,亦無顯著之疵,竝只置之,何如?啓依回啓施行爲良如敎。
吏曹參判徐戴淳疏曰,伏以臣待罪見職,居然數月餘矣。重叨於已試蔑效之地,而自附於趨走爲恭之義,恬若固有,冒昧承膺,間以代斲,屢次行政,而注擬不過乎循資,瘢疣莫掩於嗤點,宜卽陳暴,祈蒙斥退,嚴畏因循,以迄于今,尋常愧懼,如負大何。際玆疾病之來,有不容終默者。臣蒲質素脆,薪憂易纏,每當節換之時,輒有痰癖之祟,重以今夏溽霖,暑濕內蘊,近日驟凉,風邪外薄,始因將攝之失宜,馴致形症之愈劇,宿疴新恙,交肆竝闖,阻食失睡,氣瞀神眩,種種作苦,沈淹床笫。以今所見,時日之內,彈束周行,實無其望,則天官佐貳,豈可緣臣而一任其瘝曠哉?玆將疾聲之呼,仰澈聽卑之天。伏乞聖明,察臣病之不可勉强,念天職之不宜虛縻,將臣亞銓之任,劃賜鐫免,俾得以安意調治,實天地生成之澤。臣無任云云。答曰,省疏具悉。所請依施。
甲寅八月二十五日辰時,上御熙政堂。奉審閣臣入侍時,同副承旨金翊鎭,假注書李根弼,別兼春秋金完植,記事官李承游,原任待敎尹滋悳,以次進伏訖。上曰,史官分左右。仍命閣臣進前。滋悳進前奏曰,臣承命馳詣景陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則無頉,碑閣·丁字閣奉審則無頉,仍詣顯陵,陵上奉審則無頉,碑閣·丁字閣奉審則無頉。仍詣穆陵,陵上奉審則無頉,碑閣·丁字閣奉審則無頉。仍詣徽陵,陵上奉審則無頉,碑閣·丁字閣奉審則無頉。仍詣崇陵,陵上奉審則無頉,碑閣·丁字閣奉審則無頉。仍詣惠陵,陵上奉審則無頉,碑閣·丁字閣奉審則無頉。仍詣元陵,陵上奉審則無頉,碑閣·丁字閣奉審則無頉。仍詣綏陵,陵上奉審則無頉,碑閣·丁字閣奉審則無頉。還詣景陵,仍留監祭,將事安寧之意,敢達矣。上曰,史官就座。仍命閣臣先退,又命退,承史以次退出。
上在昌德宮。停常參·經筵。
自前夜人定至二十七日五更,灑雨下雨,測雨器水深四分。
傳曰,別軍職金一求減下。
禮曹啓曰,卽接江華府留守李魯秉移文,則以爲本府鄕校創建年久,聖殿後面柱木與長椽童椽,東西廡·東西齋·明倫堂·典祀廳,內外神門,前後墻垣,在在頹圮,其所修改,一時爲急,告由移還安祭香祝,自本曹啓稟下送云矣。江華府鄕校聖殿修改時先告事由移還祭香祝,卽令該曹照例磨鍊下送,從便卜日設行之意,竝爲分付,何如?傳曰,允。
又啓曰,卽接潭陽幼學南碩文所志,則以爲族姪漢鎭,嫡妾俱無子,以其同姓四寸兄敬鎭第二子浚,欲爲繼後,兩家諸族,相議完定,而漢鎭夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長南碩文所訴旣如此,南敬鎭第二子浚,立爲南漢鎭之後,何如?傳曰,允。
吏曹啓目粘連,觀此敦寧府都正朴升源上疏,則以爲臣於是職,本無敦寧,揆以格例,在所當遞。伏乞聖明,俯賜鑑諒,照例鐫改亦爲白有臥乎所,旣無敦寧,則揆以公格,不可仍置。敦寧府都正朴升源改差,何如?啓依允。
敦寧都正朴升源疏曰,云云。省疏具悉。疏辭下該曹稟處。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,呈告摠管許遞,前望單子入之。
摠管前望單子入之,都摠管趙秉駿落點。
政院啓曰,新除授摠管趙秉駿,方在削職中,何以爲之?敢稟。傳曰,蕩滌敍用。
傳曰,藥院提調許遞,前望單子入之。
內醫提調前望單子入之,金炳冀落點。
兵曹啓曰,宗廟大門東邊墻垣頹圮處,今已畢築矣。守直衛軍,解送之意,敢啓。傳曰,知道。
刑曹啓曰,昨冬因備邊司啓辭,各邑稅穀船停滯氷泊之沙格,嚴刑二次,遠地定配事,批下,而京江到泊隱避不現之沙格,令左右捕廳,使之捉納事,自臣曹草記蒙允矣。務安第一船沙工金明先,格軍申百孫,今纔捉來,各嚴刑一次後,明先,全羅道光陽縣,百孫,慶尙道河東府定配所,而待拷限加刑押送,餘外沙格,斯速捉納之意,更加嚴飭,何如?傳曰,允。
吏曹啓目粘連,觀此前參判金正喜原情內辭緣,則爲其父魯敬追奪事也。前以臺啓方張,置之是白乎則,今亦宜無異同,置之,何如?啓依允。
義禁府啓目,淮陽前府使李珽,平康前縣監李祿在,萬頃前縣監李種馝,前中軍鄭頤源等原情云云。傳旨內辭緣,泛稱遲晩,所當請刑是白乎矣,李珽段,曾經侍從,李種馝段,曾經摠府郞,鄭頤源段,曾經宣傳官,勿爲請刑,載在法典,竝只議處,李祿在段,刑推得情,何如?啓依允爲旀,李祿在段,除刑推議處爲良如敎。
上在昌德宮。停常參·經筵。
自卯時至申時,灑雨下雨,測雨器水深一分。
備邊司啓曰,卽見慶尙右道暗行御史李鍾淳別單,則其一,鳴旨·菉山兩島公鹽設施,專爲鹽戶料販之資,而因婢貢給代,漸成痼瘼,監色輩欲取厚利,鹽價高騰,且稱以後鹽,私貿幾千石,害遍一道,到今撟捄之道,革罷公鹽名色,使鹽戶自相和賣,而婢貢四千兩,移貰於鹽釜,營門應行條,令道臣從長區處事也。嶺南公鹽名色,始藉婢貢給代而創俑之,中諉營下捄弊而浸淫之,終爲校吏奸利腹剝之資,而牢不可破,求之國體,參以民情,有百可革,無一當存,以此事業,擬一番筵奏,圖所以變通乃已矣。今此繡單中婢貢四千兩,使鹽釜備納給代之說,不無意見,至於營下捄弊,此非榷一道之鹽,供一營之費者,奚關於島民鹽戶,而莫敢着手於釐救也?第事端錯互,要領未瀅,而大抵宜革未宜存,此瞭然易知之事也。以此措辭,關問道臣後,更爲稟覆。其一,漁場簾坊收稅,多關於統營,而一入稅冊,雖或陳廢,未得頉免,疊徵冤徵,至徵隣族,嚴飭該營,隨起收稅,勿復比摠準徵事也。漁鹽之隨起收稅,當初節目,便同關和,則統營之不有節目,一切準摠者,是誠何許法意也?況昨年諸道船盆之一從時存收稅,事在屬耳,則朝家所施於民者,統營則慢不顧畏,必務勝朝令而然乎?設令因此釐革,使統營不成營樣,其所藉諉者,不過曰給代不足營屬凋弊而已。朝家寧弊了一統制衙門,不可使至殘海戶,抱冤失業。嚴飭該閫,以爲築底査實,一一蠲免後登聞,若或因循捱過,視同文具,則該帥臣從重論勘。其一,列邑還弊有四錢還之低價分給,高價執錢也。結稅軍納等各項未收之取用還錢,以幻其作也。移還之只以文簿上去來,實無錢穀間移送也。營邑摠不相準者,營以大米小米,而邑則皮租皮粟,營以全耗半耗,而邑則皆是全耗也。名目紊亂,弊瘼添生,竝與分石換穀拔戶借戶臥還加作等諸條弊端,一竝禁制事也。糴弊之到處膏肓,說其弊有餘,而捄其弊無術者,蓋緣營邑交征,凡有刀錐之利,則無竇不穿,朝家令飭之弁髦也矣。今此許多名色,驟看雖似棼如,細究不過交征二字爲之祟耳。繡單另以移貿事,有所條列,請就此具陳。其一,移貿名色,數甚夥多,或至八九萬石,列邑鄕吏之私受者,未及彌縫,則因作逋欠,移徵隣族,況有營邑因此取剩之謬例乎?原耗作外,不許一包加數,而移貿則明言某邑某穀,移貿於某邑,而各穀必以原詳定,作錢施行事也。嶺南全省糴弊,究其所源,則一則移貿也,二則移貿也,而糴簿之歲就虛張,日以拖欠者,蔽一言移貿爲之俑耳。方伯·守令,苟念及於國計民窮,至於弩末,則方伯不當以一包分排,守令不當以一包受去,而奈其營吏·邑吏,百計糾結,以東以西,萬般淆亂,沿枵而幾至掃地,峽峙而殆將齊山?凡嶺南糴政之捄藥,只有永革移貿,行之數年,自當有立至之效。藉令因京司耗作時,各邑事勢,有便有否,不得不略綽加排,此不過爲數千石內外,則優可充補之事也。今其借此數千石加排年例,以十餘萬石,爲應行不可廢者,抑亦何意也?言之至此,不覺寒心。請以此行關提飭,以觀其擧行與否而處之。其一,統營餉耗,別擇精米,斛大於邑用,民之受害,乃至偏苦,而所捧每多於支放之數,故發賣高價,以添營用,從今以後,無得濫擇厚捧,一從支放都數,取其本色,而其外一竝詳定以納事也。取耗以需支放,固法也,而厚捧濫擇以肥營,況亦法乎?支放元數外,一切以詳定定式,繡論必有酌量,行關本道道臣及該帥臣,以爲矯正後報本司憑考之地。其一,昌原·馬山浦所在統營私募倉捧糴時,營監與倉吏,暗自符同,高價擇捧,濫數執錢,或過七八百石,而翌秋以統穀劃報,濫作之數,原還中,分數移送於該倉,則還民初無所受,至於白徵,私募倉,永付本府,與元會穀,一體取耗,則設令擇捧,其耗不過一百七十餘石,勿令別送監色,亦不得一石加作事也。名以公穀,稱曰私募者,已是可賣,而由泗川而移熊川,由熊川而移昌原,可知其弊有難言隨時矯捄者也。況統營監色輩,行惡逞勢於列邑,有甚於狠羊貪狼,若此不已,邑與穀,將竝失乃已。永付本府,使之斂散,甚是便當,以此行關該營。其一,右兵營埋還者,還戶以其輸納之未能趁期,各自埋還於營倉,添給情債,以準捧樣修簿,晉州牧賣逋嫁逋者,負逋之人則以歇價移錄於難捧逋漢,犯逋之人則分錄於至貧或已死之類,竟至指徵無處,徒歸虛錄,溯考原案,另行査櫛事也。該閫貪墨之前後相望,卽埋還等事也。雖其間有甚不甚焉,而特不過五十步百步耳。此不痛革,適足爲陷人之穽,竝與本牧雜弊,令道臣到底鉤覈,到底規劃,期有以永永杜絶,俾墨帥黷倅,無所措手後,具由登聞之意,分付。其一,鳥嶺城餉,不過七千餘石,而折半之中,又折其半,見今上城之穀,未滿千石,鎭屬無賴,將有渙散之慮,分留上城之穀,無得如前減縮事也。城餉下捧,初非法意,而或値歉荒,輒許下捧,亦出於不得已之擧,而一番一捧,不復以豐歉區別者,在城民,誠爲難支之瘼,一從年形,毋或永永下捧之意,關飭。其一,列邑民庫加下,輒至加斂,如無一番永革,則民莫支保,應入錢穀,一付官庫,至於咸安則挪移還錢所逋,殆近萬石,劃卽矯捄事也。斂結斂戶,以備公用之需曰民庫,謂其出於民也。然則守令之於此庫,看作私莊,用下以一爲十,加斂之歲輒二三,所以腹民剝民者,靡所不用其巧,此專由於貪官汚吏之利其肥己,而四等會案,爲方伯者,初不開卷一窺之致也。一付官庫,使官裁制之論,非不好矣,而一爲官庫之物,則假托寅緣,一歲加斂之爲幾次,其所疑亂,反有甚於以民庫區別之時。從今爲始,自巡營親執文簿,從其濫下,一切減削,該邑則嚴刑遠配,守令則論以違制之律。夫以蕞爾之咸安,而加下之至爲萬石之多,公下而然乎,私用而然乎?旣有歲入元數,則元數外加用,謂之加下,而數三年來,緣何策應至於加用之若是也?此必有何時守令,憑公利私,一番積疊尾大不掉之致。令道臣別定査官,按簿鉤覈,毋論官吏所犯,一切還徵,其中公貨加用之的確者,營邑從長變通,俾得淸帳,而切勿以此加斂之意,行關道臣。其一,田政紊亂,不可不改量,擇其一二邑最弊處,漸次行之,而舊未頉之白地徵稅,事甚冤枉。自今爲始,新起結査括入摠後,舊災始許頉免,則必無虛實相蒙之弊事也。量田之不可遽行,則隨邑改量之論,非今斯今矣。令道臣從便設始,期有實效,舊未頉名色之年增歲加,此豈田荒土廢而然耶?査陳之政,有名無實,隱慝之結,利有所歸而然矣。新起之査括入摠,自是法意,而申明提飭,待年分更當另有稟覆,先以此意關飭。其一,沿海邑鎭禁松之節,本自申嚴,而統營烙給,殆無限節,鎭將潛斫,不能洞禁,封山之日赭,實由於此,凡係宜松之地,一體禁斫事也。統營之烙給,罪在該帥,列鎭之濫斫,罪在鎭將,而上下相蒙,糾發無所,此不可不別有定式,不可以事關煩弊而置之。凡禁烙禁斫之政,付之道臣,隨聞論勘,而道臣若以無於例而擔閣之,則施以制違之律事,行會。其一,諸驛凋殘,皆由於濫騎與情費之歲加,而郵丞,以駑馬勒立準價之弊也,另加操飭事也。此弊之禁不禁,道臣之責也,操束營屬,黜陟郵丞,亦道臣之職也。雖節度使以下,公行法外濫把,自有定律,況下屬之科外討索,何憚而不禁?至於郵丞之或因私囑,或因肥己,以駑勒徵準價,此諸驛所以日就凋弊也,郵丞勒賣也,公行濫把也,下屬誅求也,隨所現發不柱論罷之意,嚴飭道臣。其一,統營便分錢,斂散於各邑鎭,而本錢今爲六萬八千七百餘兩,積年債券,皆入鬼錄,每當輸納,橫徵姻族,合有變通,該營會付穀在三南列邑中半留條,盡分取耗,以此耗買置屯田,隨其所出,次次計減於便分錢指徵無處者,則庶可拔其債本事也。嶺南幾邑之以此錢,蕩析流離,莫可聊生者,其來久矣,而稱以支放公用,威脅凌勒,辱及守令者,聽聞之駭惑,亦久矣。第三南半留穀條之以此捄弊,亦似出於率爾之見者,蓋半留條,卽夏秋不虞之備也。以此補彼,設有可爲之道,固不當遽然議到,況湖南常賑排補中,已有所不得已許施者乎?蓋便分本錢,旣係年久,其間死亡,又不可量,則弊到極處,宜有通變。就其中可蕩可減者,令道臣往復帥臣,務從方便,後具由報本司之意,行會。其一,列邑吏任捧賂,便作官況,隨窠厚薄,定其賂錢,已是守令之大羞恥,而吏習從以侮慢,欠逋皆由於是,官奪於吏,吏奪於民,罔有紀極,別般另飭,苟或犯科,施以贓律事也。贓律不嚴,士夫無恥,憂聞之可駭可愕者,非特此一事,而凡今吏鄕犯逋之看作茶飯者非他也,太半是官不爲官,渠無所畏憚而然也。只從邇來諸道繡單而言之,任賂所犯,項背相屬,先從此輩,施以加倍之律事,知委王府,亦關飭道臣,雖倖逭於今番者,殿最課第,以此爲先,期有所一半分懲戢。今此繡單中孰字之以熟書,有欠審愼。直指之周行閭里,非但察奸恤隱而已,遐僻自修孝悌稱善者,無論有無,初不擧論,是豈對揚採詩之義也哉?該御史施以從重推考之典,何如?傳曰,允。
禮曹啓曰,卽接景陵官員所報,則本陵大王陵上莎草修改後,日氣調和,庶爲着根云矣。敢啓。傳曰,知道。
奉常寺啓曰,東藉親耕田所種唐黍打作則所出爲四石三斗,粘粟打作則所出爲九斗,稻打作則所出爲四石九斗,豆打作則所出爲一石三斗,太打作則所出爲二石三斗之意,敢啓。傳曰,知道。
司僕寺啓曰,水原監牧官朴鵬源,身病猝重,呈狀乞遞,今姑改差,何如?傳曰,允。
上在昌德宮。停常參·經筵。
藥房副提調金炳國啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而領議政金左根無時急稟定事,左議政未差,右議政趙斗淳有身病,不得來會云矣。敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,呈告摠管許遞,前望單子入之。摠管前望單子入之,都摠管永平君昱落點。
政院啓曰,卽者副校理曺錫元,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
政院啓曰,玉堂上下番俱空,事甚未安。校理曺錫元陳疏徑出,修撰趙秉學呈辭出去,應敎鄭健朝,副應敎鄭錫朝,校理張龍逵·姜長煥,副校理李載元,修撰高時鴻,副修撰金完植·金炳地,竝卽牌招,推移入直,何如?傳曰,允。
以應敎鄭健朝,副應敎鄭錫朝,校理張龍逵·姜長煥,副校理李載元,修撰高時鴻,副修撰金完植·金炳地牌不進罷職傳旨,傳曰,只推。
戶曹啓曰,田稅卽惟正之供,事體至重,納限自在,而京畿竹山米太之過限已久,故果有促關之擧,而專事漫漶,全不備納,揆以法意,萬萬駭然。其在重稅納之道,不可置而勿論。竹山府使朴仁泰,爲先罷黜,令該府拿問嚴勘,何如?傳曰,允。
司饔院官員,以監膳提調意啓曰,鷹師契員人等呼訴內,各殿宮日下生雉,九月初一日爲始,例以本色封進,而今年則節候差早,草樹尙茂,網羅莫設,鷹獵末由,日供生雉,萬無趁限封進之路,限獵得間仍爲代封云矣。在前如此之時,曾有稟旨代封之例,而莫重御供,自下不敢擅便,惶恐敢啓。傳曰,知道。代封。
司僕寺啓曰,濟州出來先運年例進上馬八匹,三名日進上馬六十匹,凶咎駑二十匹,合八十八匹內,一匹中路故失,七匹中路病由,三匹津頭逃逸,一匹到本寺病留除,實納七十六匹,禾毛色別單書入之意,敢啓。傳曰,知道。
又啓曰,濟州出來後運歲貢馬二百匹內,十二匹中路故失,六匹中路病留,七匹津頭逃逸,三匹到本寺病留,十匹水原府別驍士,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十匹,禾毛色別單書入之意,敢啓。傳曰,知道。
又啓曰,濟州山馬監牧官金昌海,癸丑甲寅兩年條封進馬二匹,今纔上來,禾毛色別單書入之意,敢啓。傳曰,知道。
御營廳啓曰,本廳騎士將趙鎭達,身病甚重,勢難察任,改差,何如?傳曰,允。
義禁府啓目粘連,向前李珽·李祿在·李種馝·鄭頤源等亦,李珽段,奸鄕猾吏,互相綢繆,差任濫捧,官無毫犯,而訟民之冤被牢刑,衙奴之猛打獄囚,矇不覺察。李祿在段,任賂餘數,仍無歸屬,加下不報,反成吏逋,論以法律,自當重勘。李種馝段,任賂民貸,訟債贖鍰,數旣顆然,都吏許脅勒,島民處捧賂,亦係非法。鄭頤源段,詞訟橫擔,賄賂公行,雖極張皇,論其數爻,亦涉零瑣,旣登繡啓,難以容貸。竝只以此照律,何如?啓依允。
又啓目,昌原前府使具載善,金海前府使任翼常,咸陽前郡守趙基亨,昆陽前郡守李有新,漆原前前縣監權鳳夏,幽谷前察訪朴賢楷,沙斤前察訪趙鎭夏等原情云云。傳旨內辭緣,泛稱遲晩,竝所當請刑是白乎矣,具載善段,曾經宣傳官,朴賢楷段,曾經侍從,勿爲請刑,載在法典,議處。任翼常·趙基亨·李有新·權鳳夏·趙鎭夏等段,刑推得情,何如?啓依允爲旀,任翼常·趙基亨·李有新·權鳳夏·趙鎭夏等段,除刑推議處爲良如敎。
又啓目,前慶尙右兵使李亨夏,前前兵使李基碩,前統虞候安榮,尙州前營將李鷹周,知世浦前萬戶張昌浩等原情云云。傳旨內辭緣,泛稱遲晩,竝所當請刑是白乎矣,李亨夏·李基碩等段,曾經閫帥,李鷹周段,曾經宣傳官,張昌浩段,年滿七十,勿爲請刑,載在法典,議處,安榮段,刑推得情,何如?啓依允爲旀,安榮段,除刑推議處爲良如敎。
又啓目,礪山府使李重根,自如前前察訪金奎燮等原情云云。傳旨內辭緣,泛稱遲晩,竝所當請刑是白乎矣,李重根段,曾經別軍職,勿爲請刑,載在法典,議處,金奎燮段,刑推得情,何如?啓依允爲旀,金奎燮段,除刑推議處爲良如敎。
副校理曺錫元疏曰,云云。省疏具悉。爾其勿辭往護。日記廳堂上金春熙。郞廳趙秉健郭琦。
上在昌德宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
政院啓曰,玉堂備員間視事頉稟之意,敢啓。傳曰,知道。
又啓曰,來初五日朝參日次矣。敢稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
備忘記,惠山僉使趙羲純下直,長弓一張,長箭一部,片箭一部,筒兒一箇賜給。
傳曰,在外與有實故玉堂許遞,政官牌招開政。
政院啓曰,卽者正言姜鳳煥,以其親病,投章經行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
奎章閣啓曰,卽接內需司牒報,則咸興·永興兩本宮今十月別大祭造燭封香吉日,今十五日巽時,衣襨香燭祭品奉詣吉日,同月十六日卯時俱吉云。以此日擧行之意,敢啓。傳曰,知道。
又啓曰,景慕宮望廟樓今朔奉審,無頉之意,敢啓。傳曰,知道。
政院啓曰,兼吏曹判書金洙根,參判洪說謨,參議朴永輔牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
又啓曰,行大司憲尹致秀,執義成載球,掌令李彙承,持平許鐸·尹㻻牌不進,掌令金廷雲在外,監察茶時之意,敢啓。傳曰,知道。
以執義成載球,掌令李彙承,持平許鐸·尹㻻,司諫任應準牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
兵曹口傳政事,副司果金完植。
兵曹口傳政事,副司果金炳地。
吏曹啓曰,成均館直講朴尙燁,以其身病,呈狀乞遞,改差,何如?傳曰,允。
兵曹啓曰,本曹正郞李崙夏,身病猝重,勢難察任,改差,何如?傳曰,允。
又啓曰,僉知中樞府事徐鴻輔,宣傳官李信泳,五衛將李勉恒,俱以病難供職,呈狀乞遞,竝改差,何如?傳曰,允。
又啓曰,同知中樞府事孫興允,五衛將鄭明行,俱以病難供職,呈狀乞遞,竝改差,何如?傳曰,允。
又啓曰,陞資拜營將者,瓜滿前以不職遞罷,則勿計朔數多少,還收資級,載在法典矣。前晉州營將張鳳羽旣已罷黜,所授加資,依例還收之意,敢啓。傳曰,知道。
以吏曹參議朴永輔牌不進罷職傳旨,傳曰,只推。
有政。吏批,兼判書金洙根牌招不進,參判洪說謨進,參議朴永輔牌招不進。
吏批啓曰,兼判書金洙根,參議朴永輔竝牌招不進,小臣獨政未安。何以爲之?敢稟。傳曰,仍爲之。
以李載元爲獻納,任應準爲應敎,韓敬源爲副應敎,金炳地·成載球爲校理,朴麟夏·朴孝正爲副校理,成容默·睦仁會爲修撰,李徹宰·趙憲燮爲副修撰,李謙在爲右尹,李章五爲敦寧都正,徐念淳爲知春秋,黃獜淳爲兵曹正郞,李鍾應爲竹山府使。知春秋單李是達。順川郡守廉宗秀今加通政,別軍職射會時連三次居首加資事,承傳。
再政。以張仁遠爲執義,南鍾順爲司諫,許雋爲參知,朴尙燁爲奉常主簿,別兼春秋單崔擎祖。
兵批,判書洪鍾應進,參判李寅皐病,參議李冀禎入直,參知李章五病。以金忠錫爲同知,金炳學·劉完植爲僉知,張寅植·吳益善·任興模爲宣傳官,李健熙爲羽林將,廉鍾裕·南弘鎭·白宗權爲五衛將,李敎應爲武兼,李亨純爲都監把摠,趙廣夏爲摠戎把摠,孫海遠爲左捕從,鄭雲翼爲晉州營將,金善行爲洪州營將,金宗昭爲月串僉使,李初永爲加德僉使,金啓泓爲赤梁僉使,金沂休爲明月萬戶,尹永大爲仁遮外萬戶,邊柱煥爲水原監牧官,李周翰爲新門別將,李東根爲晴川別將,韓用默爲臨津別將。
再政。以具奭祖·金東壽爲宣傳官,徐光鼎爲都摠經歷,尹行弼爲禁衛把摠,金錫獜爲訓鍊主簿,具然承爲守門將。僉知三單,李健熙·白宗權·南弘鎭。
三政。以李周興爲都摠經歷,孫鍾策·張益祥爲訓鍊僉正,李志華爲訓鍊判官。僉知單廉鍾裕。
義禁府啓曰,竹山府使朴仁泰拿問勘處事,傳旨啓下矣。朴仁泰時在任所,依例發遣府書吏,拿來,何如?傳曰,待待命拿囚。
承文院官員,以都提調意啓曰,製述官金炳陶瓜滿代,前縣監徐有始差下,使之付軍職,冠帶常仕,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,同副承旨柳興吉今日不爲仕進,卽爲牌招,何如?傳曰,允。
傳曰,禮房承旨馳詣受香諸處,奉審摘奸以來。
政院啓曰,摠戎使李熙絅,以南關王廟獻官,今方受香出去矣。所佩密符,兼帶左邊捕盜大將命召及大將牌·傳令牌,竝來請還納,何以爲之,而兵將之任,不可一刻無摠察之人,何以爲之,而捕將重任,亦不可暫曠。在外如此之時,有他邊大將兼察之例。今番則何以爲之?敢稟。傳曰,仍佩往來,摠戎使禁將兼察,捕將,他邊大將兼察。
又啓曰,摠戎使禁將兼察,捕將他邊大將兼察事,命下矣。兼察摠戎使金汶根,兼察左邊捕盜大將柳相弼,竝卽牌招,聽傳敎,何如?傳曰,允。兼察摠戎從事官發牌聽傳敎。
以應敎任應準,副應敎韓敬源,校理金炳地·成載球,副校理朴麟夏·朴孝正,修撰成容默,副修撰李徹宰·趙憲燮牌不進罷職傳旨,傳曰,只推。
政院啓曰,玉堂上下番俱空,事甚未安。應敎任應準,副應敎韓敬源,校理金炳地·成載球,副校理朴麟夏·朴孝正,修撰成容默,副修撰李徹宰·趙憲燮旣有只推之命,竝卽牌招,推移入直,何如?傳曰,允。
又啓曰,密符親納,例也,而前咸鏡監司趙秉駿謂有身病,使其褊裨替納,事甚未安。推考,何如?傳曰,允。
又啓曰,行大司憲尹致秀,執義張仁遠,掌令李彙承,持平許鐸·尹牌不進,掌令金廷雲在外,監察茶時之意,敢啓。傳曰,知道。
以執義張仁遠,掌令李彙承,持平許鐸·尹,司諫南鍾順,獻納李載元牌不進罷職傳旨,傳曰,只推。
備邊司啓曰,完營再査狀本,今纔啓下矣。諸招翻幻,視前一串,獄情淆雜,不啻九疑,以言乎閫案,則該帥之機巧鍛鍊,宜無是理,以言乎營査,則各人之冤號指證,不無可據,以若莫嚴之盤覈,有此轉惑之端緖,琴聖玉等七漢,令左右捕廳眼同,該營校卒,不日捉上,自捕廳到底鉤訊,期於取服。金斗昌·尹以根雖是被誣之人,而此事未究竟之前,不可遽然酌放,竝與兵營校卒一體率待。奉化座首·戶長·刑吏等三人,殊無可問之端,姑令放送事,知委,何如?傳曰,允。
以應敎任應準,副應敎韓敬源,校理金炳地·成載球,副校理朴麟夏·朴孝正,修撰成容默,副修撰李徹宰·趙憲燮牌不進罷職傳旨,傳曰,只推。
禮曹啓曰,卽接西部幼學徐揆輔所志,則以爲,今番監試初試,入格於一所初場,而榜目中生父名字見漏,自本曹卽爲付標入啓云。故取來試券,考準封內,則其生父名字之見漏於榜目爲的實矣。今方付標以入,而試官及四館所官員,俱有不察之失,竝推考,何如?傳曰,允。
義禁府啓曰,全羅監司鄭基世啓本內,裝載官靈巖郡守鄭志鉉罪狀,令攸司稟處事,啓下矣。鄭志鉉時在任所,依例發遣府羅將,拿來,何如?傳曰,待待命拿囚。
義禁府啓目,取考擊錚人等原情,則楊州幼學李奎和爲其五代祖廷徽伸理事也。南原幼學朴重鉉爲其父奎瑞定配請放事也。李廷徽事段,事在久遠,罪名不輕,置之。朴奎瑞事段,收逋旣有繡啓之可據,情理亦涉可矜,合有參恕。自下請放,有難擅便,上裁,何如?啓依回啓施行爲良如敎。
又啓目粘連,向前李亨夏·李基碩·安榮·李膺周·張昌浩·具載善·任翼常·趙基亨·李有新·朴賢楷·趙鎭夏·李重根·金奎燮等亦,李亨夏段,庫錢私貸,已違經法,加作取剩,數旣夥然,埋還之任置,那移之惟意,俱係法外,難免重勘。李基碩段,加作取剩,數甚夥多,倉色埋還,亦不糾察,有難容貸。安榮段,船造餘錢之私用,兵校差出之捧賂,難免重勘。李膺周段,差任捧賂,極其狼藉,外他鄙瑣,俱係不法。張昌浩段,加下不報,鎭屬怨謗,難免當律。具載善段,未捧還色落,課年官用,停退條渾納,初不區別,功役價幕糧米之立本取剩,差任賂勒貸錢之所捧旣夥,有難容貸。任翼常段,稅太剩餘,歸屬不明,移還納稅,初非守經,臭載穀之不卽鉤拯,奸吏輩之恣意橫斂,自歸失察。趙基亨段,詞訟討索,差任賄賂,而補倉穀之取剩,官需米之高價,尤難容貸。李有新段,移貿錢那移,大非守經,差任賂數旣零星,亦係法外。朴賢楷段,遞歸時吏任捧錢,驛民之免賤納賂,俱係不法。趙鎭夏段,捧賂差任,有難曲恕。李重根段,都吏偸災,初不發覺,乃反徵求,各營耗作外加執錢,歸屬無處,移轉還錢,餘歸吏輩之乾沒,民庫濫費,自至結斂之倍前,而箋文價米之冒下私用,軍木高價之不念編戶,俱係不法。金奎燮段,捧賂報債,無名督徵,富民貸租,俱係不法。竝只以此照律,何如?啓依允。
又啓目粘連,向前權鳳夏亦,詞訟捧賂,賣任捧錢,富民勒貸及兼邑分還時倉色處捧賂,吏輩任況之勒奪,莫非不法,而未俵災十結,自有當律,還作錢犯用爲二千七百餘兩之多,旣係公貨。依受敎定式,施以卽其地定配,又三年禁錮,何如?啓依允。
又照目粘連,平康前前縣監李祿在矣,本府議啓內,任賂餘數,仍無歸屬,加下不報,反成吏逋,論以法律,自當重勘。以此照律罪,杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。
又照目粘連,通川前郡守趙應和矣,本府議啓內云云。以此照律罪,杖六十收贖,告身盡行追奪,徒一年定配,私罪,奉敎依允爲旀,功議各減一等爲良如敎。
又照目粘連,洪川前縣監趙有淳矣,本府議啓內云云。以此照律罪,杖一百收贖,告身盡行追奪,徒三年定配,私罪,奉敎依允爲旀,功議各減一等爲良如敎。
又照目粘連,淮陽前府使李珽矣,本府議啓內,奸鄕猾吏,互相綢繆,差任濫捧,官無毫犯,而訟民之冤被牢刑,衙奴之猛打獄囚,矇不覺察。以此照律罪,杖八十收贖,奪告身三等,私罪,奉敎依允爲旀,功減一等爲良如敎。
又照目粘連,萬頃前縣令李種馝矣,本府議啓內,任賂民貸,訟債贖錢,數旣夥然,都吏許脅勒,島民處捧賂,亦係非法。以此照律罪,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。
又照目粘連,杆城郡守李魯宰矣,本府議啓內云云。以此照律罪,杖九十收贖,告身盡行追奪,徒二年半定配,私罪,奉敎依允爲旀,功議各減一等爲良如敎。
又照目粘連,江原前中軍鄭頤源矣,本府議啓內,詞訟橫擔,賄賂公行,雖極張皇,論其數爻,亦涉零鎖,旣登繡啓,難以容貸。以此照律罪,杖六十收贖,奪告身一等,私罪,奉敎依允爲旀,功議各減一等爲良如敎。
義禁府啓曰,保放罪人李魯宰·趙有淳·趙應和等還囚照律,李祿在·任翼常等還囚議處以入,而病勢一向未差,竝仍爲保放之意,敢啓。傳曰,知道。
又啓曰,時囚罪人趙有淳·李祿在·李鍾馥杖一百流三千里定配,李魯宰杖九十徒二年半定配照律公事判付內,依允。趙有淳·李祿在·李魯宰功議各減一等,李鍾馥功減一等事,命下矣。趙有淳·李祿在·李魯宰功議各減一等,李鍾馥功減一等,趙有淳杖八十收贖,奪告身三等,忠淸道淸州牧栗峰驛,徒二年半定配,李祿在杖八十收贖,奪告身三等,天安郡新恩驛,徒二年半定配,李鍾馥杖九十收贖,奪告身四等,黃海道載寧郡茶滿驛,徒三年定配,李魯宰杖七十收贖,奪告身二等,江原道原州牧丹邱驛,〈徒〉一年半定配,而以議啓內辭意,具罪目依例發遣府羅將,押送于各其配所,何如?傳曰,允。
又啓曰,時囚罪人趙應和杖六十徒一年定配照律公事判付內,依允。功議各減一等事,命下矣。趙應和減徒加杖,杖九十收贖,奪告身四等,放送,何如?傳曰,允。
又啓曰,時囚罪人權鳳夏施以卽其地定配,又三年禁錮議處公事判付內,依允矣。權鳳夏慶尙道漆谷縣,卽其地定配,又三年禁錮,而以議啓內辭意,具罪目依例發遣府羅將,押送配所,何如?傳曰,允。
又啓〈曰〉,因本府擊錚回啓,忠淸道連山縣平川驛徒二年半定配罪人朴奎瑞放事,命下矣。朴奎瑞卽爲放送事,分付該道道臣之意,敢啓。傳曰,知道。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,左副承旨金逸淵,今日不爲仕進,卽爲牌招,何如?傳曰,允。
傳曰,呈告法司堂上許遞,前望單子入之。判尹前望單子入之,柳相弼落點。
傳曰,左承旨·左副承旨·同副承旨竝許遞,前望單子入之。承旨前望單子入之,韓啓源·李秉文·趙在應落點。
政院啓曰,新除授右承旨韓啓源,左副承旨李秉文,竝卽牌招,何如?傳曰,允。
又啓曰,玉堂上下番俱空,事甚未安。應敎任應準,副應敎韓敬源,校理金炳地·成載球,副校理朴麟夏·朴孝正,修撰成容默,副修撰李徹宰·趙憲燮,旣有只推之命,竝卽牌招,推移入直,何如?傳曰,允。
又啓曰,假注書吳尙鉉身病猝重,勢難察任,今姑改差,何如?傳曰,允。
吳尙鉉改差,代以姜永奎爲假注書。
吏曹啓曰,來乙卯式年東堂文科初試試官,當爲磨鍊擬入,而參判洪說謨病不來,令政院牌招同參之地,何如?傳曰,允。
禮曹啓曰,來乙卯式年文科初試一所,設場於本曹矣。上直郞廳,依例朝房移直之意,敢啓。傳曰,知道。
又啓曰,卽接四館所牒呈,則甲寅三月交·高·坡三邑儒生應製入格幼學李鍾律,同月參班儒生應製入格縣監李京鎬,進士金炳始,司勇金炳弼,同月春到記殿講入格進士朴鍈,製述入格進士鄭天和,同年七月秋到記殿講入格幼學金宗洽,製述入格幼學徐承輔,同月七夕製入格生員鄭泰好,以上直赴殿試。壬子七月秋到記殿講入格幼學李·宋煥泰,癸丑二月春到記殿講入格幼學趙龍圭,甲寅三月春到記殿講入格幼學尹夔善,同年七月秋到記殿講入格幼學尹靖求,以上直赴會試。癸丑七月秋到記殿講入格進士金亮淵,幼學申泰準,甲寅三月春到記殿講入格幼學尹止善·金漢鼎,同年七月秋到記殿講入格幼學申錫淵·洪正圭·楊耆爀·尹致和,以上給二分事命下,竝於今番分等許付事,報來矣。幼學李鍾律等九人直赴於來乙卯式年文科殿試,幼學李等七人直赴於文科覆試講經,進士金亮淵等八人許赴文科初試較藝於第之意,分付,何如?傳曰,允。
政院啓曰,行大司憲尹致秀,執義張仁遠,掌令李彙承,持平許鐸·尹㻻牌不進,掌令金廷雲在外,監察茶時之意,敢啓。傳曰,知道。
以執義張仁遠,掌令李彙承,持平許鐸·尹㻻,司諫南鍾順,獻納李載元牌不進罷職傳旨,傳曰,只推。
以右副承旨李秉文牌不進罷職傳旨,傳曰,只推。
以應敎任應準,副應敎韓敬源,校理金炳地·成載球,副校理朴孝正,修撰成容默,副修撰李徹宰·趙憲爕牌不進罷職傳旨,傳曰,只推。
弘文館啓曰,新除授修撰睦仁會時在京畿楊州地,經筵入番事緊,請斯速乘馹上來事,下諭。答曰,許遞。
義禁府啓曰,黃海監司金泳根狀啓內,白川郡守徐經淳罪狀,令攸司稟處事,啓下矣。徐經淳時在任所,依例發遣府羅將拿來,何如?傳曰,待待命拿囚。
又啓曰,保放罪人任翼常還囚照律以入,而病勢一向未差,仍爲保放之意,敢啓。傳曰,知道。
義禁府照目粘連,前慶尙右兵使李亨夏矣,本府議啓內,庫錢私貸,已違經法,加作取剩,數旣夥然,埋還之任置,那移之惟意,俱係法外,難免重勘。以此照律,各杖一百收贖,告身盡行追奪,流三千里定配,私〈罪〉奉敎依允爲旀,功議各減一等爲良如敎。
又照目粘連,前前慶尙右兵使李基碩矣,本府議啓內,加作剩數甚夥多,倉色埋還,亦不糾察,有難容貸。以此照律罪,各杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。
又照目粘連,前統虞候安榮矣,本府議啓內,船造餘錢之私用,兵校差出之捧賂,難免重勘。以此照律罪,杖九十收贖,奪告身四等,私罪,奉敎依允爲旀,功減一等爲良如敎。
又照目粘連,尙州前營將李鷹周矣,本府議啓內,差任捧賂,極其狼藉,外他鄙瑣,俱係不法。以此照律罪,杖七十收贖,告身盡行追奪,徒一年半定配,私罪,奉敎依允爲旀,功議各減一等爲良如敎。
又照目粘連,知世浦前前萬戶張昌浩矣,本府議啓內,加不報,鎭屬怨謗,難免當律。以此照律罪,杖六十收贖,徒一年定配,以其年七十,依律文收贖,告身盡行追奪,私罪,奉敎〈依〉允爲旀,功減一等爲良如敎。
又照目粘連,昌原前府使具載善矣,本府議啓內,未捧還色落,課年官用,停退條渾納,初不區別,功役價幕糧米之立本取剩,差任賂勒貸錢之所捧旣夥,有難容貸。以此照律罪,杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。
又照目粘連,咸陽前郡守趙基亨矣,本府議啓內,詞訟討索,差任賄賂,而補倉穀之取剩,官需米之高價,尤難容貸。以此照律罪,杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。
又照目粘連,金海前府使任翼常矣,本府議啓內,稅太剩餘,歸屬不明,移還納稅,初非守經,臭載穀之不卽鉤拯,奸吏輩之恣意橫斂,自歸失察。以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。
又照目粘連,昆陽前郡守李有新矣,本府議啓內,移貿那移,大非守經,差任賂數旣零星,亦係法外。以此照律罪,杖七十收贖,告身盡行追奪,徒一年半定配,私罪,奉敎依允爲旀,功減一等爲良如敎。
又照目粘連,幽谷前察訪朴賢楷矣,本府議啓內,遞時〈之〉吏任捧錢,驛民之免賤納賂,俱係不法。以此照律罪,杖七十收贖,告身盡行追奪,徒一年半定配,私罪,奉敎依允。
又照目粘連,沙斤前察訪趙矣,本府議啓內,捧賂差任,有難曲恕。以此照律罪,杖九十收贖,奪告身四等,私罪,奉敎依允爲旀,功減一等爲良如敎。
又照目粘連,礪山前府使李重根矣,本府議啓內,都吏偸災,初不發覺,乃反徵求,各營耗作外加執錢,歸屬無處,移轉還餘,歸吏輩之乾沒,民庫濫費,自至結斂之倍前,而箋文價米之冒下私用,軍木高價之不念編戶,俱係不法。以此照律罪,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。
又照目粘連,自如前察訪金奎爕矣,本府議啓內,捧賂報債,無名督徵,富民貸租,俱係不法。以此照律罪,杖七十收贖,告身盡行追奪,徒一年半定配,私罪,奉敎依允爲旀,功減一等爲良如敎。
又啓目,晉州前前牧使趙徹林原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,草溪前前郡守鄭友永,昆陽前郡守趙存徹等原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
備忘記,全羅左水使柳琡下直,長弓一張,長箭一部,片箭一部,筒兒一箇賜給。
弘文館啓曰,應敎任應準,副應敎韓敬源,校理金炳地·成載球,副校理朴孝正,修撰成容默,副修撰李徹宰·趙憲爕,竝卽牌招,推移入直,何如?傳曰,允。
武一所啓曰,臣所今日開場,木箭試取之意,敢啓。傳曰,知道。
武二所啓曰,臣所今日開場,木箭試取之意,敢啓。傳曰,知道。
政院啓曰,行大司憲尹致秀,執義張仁遠,掌令李彙承,持平許鐸·尹㻻牌不進,掌令金廷雲在外,監察茶時之意,敢啓。傳曰,知道。
以執義張仁遠,掌令李彙承,持平許鐸·尹㻻,司諫南鍾順,獻納李載元牌不進罷職傳旨,傳曰,只推。
兵曹啓曰,龍虎營軍物修繕請賞別單中,監董前判官李亨默,前監牧官朴鵬源,誤以前主簿書之,出身吳佑常之佑字,誤以祐字書之。不審之失,臣不勝惶悚,而元別單改付標以入之意,敢啓。傳曰,知道。
以校理金炳地·成載球,修撰成容默,副修撰趙憲爕牌不進罷職傳旨,傳曰,只推。
義禁府啓曰,時囚罪人具載善·李亨夏·李重根杖一百流三千里定配,金奎爕·朴賢楷杖七十徒一年半定配照律公事判付內,依允。具載善·李亨夏功議各減一等,李重根·金奎爕功減一等事,命下矣。具載善·李亨夏功議各減一等,李重根·金奎爕功減一等,具載善杖九十收贖,黃海道信川郡元山驛徒二年半定配,李亨夏杖九十收贖,忠淸道鎭川縣長楊驛徒二年半定配,李重根杖一百收贖,江原道平康縣林丹驛徒三年定配,朴賢楷杖七十收贖,黃海道新溪縣所坪驛徒一年半定配,金奎爕杖六十收贖,忠淸道溫陽郡時興驛徒一年定配,而以議啓內辭意,具罪目依例發遣府書吏羅將,押送于各其配所,何如?傳曰,允。
又啓曰,時囚罪人李鷹周杖七十徒一年半照律公事判付內,依允。功議各減一等事,命下矣。李鷹周減徒加杖,杖一百收贖,告身盡行追奪,放送,何如?傳曰,允。
又啓曰,時囚罪人趙基亨·李基碩杖一百流三千里照律公事判付內,依允。竝功議各減一等事,命下矣。趙基亨·李基碩當各定配所以入,而卽接其戶奴呈狀,則以爲,其上典母年七十,俱爲無兄弟獨身,依法典許贖爲辭矣。取考律文,則大明律存留養親條,有曰凡父母老疾應侍,無以次成丁者,若犯徒流,止杖二百,餘罪收贖。趙基亨·李基碩流三千里定配,以其母年七十,俱爲無兄弟獨身,依律文收贖,只告身盡行追奪,放送,何如?傳曰,允。
上在昌德宮。停常參·經筵。
藥房提調金炳冀,副提調金炳國啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妣殿氣候,何如?王大妣殿氣候,何如?大妣殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妣殿·王大妣殿·大妣殿·中宮殿,口傳問安。答曰,知道。
大王大妣殿進御香砂君子湯停止,歸茸君子湯自今日五貼式日次製入事,榻前下敎。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
武一所啓曰,臣所今日平明開場,昨日未畢試木箭,仍爲試取之意,敢啓。傳曰,知道。
武二所啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又啓曰,木箭今已畢試,鐵箭鱗次試取之意,敢啓。傳曰,知道。
弘文館啓曰,校理金炳地·成載球,修撰成容默,副修撰趙憲爕,竝卽牌招察任,何如?傳曰,允。
政院啓曰,行大司憲尹致秀,執義張仁遠,掌令李彙承,持平許鐸·尹㻻牌不進,掌令金廷雲在外,監察茶時之意,敢啓。傳曰,知道。
以執義張仁遠,掌令李彙承,持平許鐸·尹㻻,司諫南鍾順,獻納李載元牌不進罷職傳旨,傳曰,只推。
備邊司啓曰,卽見水原留守李鶴秀所報,則以爲,竹山所在耗米蕩減條六十八石零,孟山不足耗米三石零,本營屬五邑南漢餉條,逐年加分入用支放者,而今年減縮米一百四十五石零,湖南常賑穀年例推來耗米爲七百十石,而舊逋新備之前,今年條則無以作送云。上項不足耗米合九百七十七石零,準數劃下,充補支放爲辭矣。支放給代,雖成年例,不可不劃給,而竹山·孟山蕩減不足耗七十一石零,係是每年劃給者,以湖西所在本司穀會錄耗中,許令取用至於五邑加分耗不足,則諸路旣已防塞,何可一一給代,而湖南常賑穀,只以今年推用耗請代,此穀入於變通之後,尤無以許施,置之,何如?傳曰,允。
武二所啓曰,鐵箭今已畢試,片箭鱗次試取之意,敢啓。傳曰,知道。
又啓曰,各技皆已畢試,修整榜目之意,敢啓。傳曰,知道。
以校理成載球,修撰成容默,副修撰趙憲爕牌不進罷職傳旨,傳曰,只推。
義禁府啓目粘連,向前趙存徹·趙徹林·鄭友永等亦,趙存徹段,燼餘穀則勒令分給,加分米則歸屬不明,倉色之符同加作,矇不覺察,吏房之特差捧賂,亦係法外。趙徹林段,吏鄕間差任捧賂,亦係法外,而都吏錢防結條,雖云流例,襲謬亦罪,難以囚供之發明,有所參恕。鄭友永段,雜技收贖,各倉査徵之或報加下,或貿雜物,俱非經法,差任捧賂,數亦不少。竝只以此照律,何如?啓依允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·陳疏外,未肅拜呈告人員,竝卽牌招,何如?傳曰,允。
備忘記,京畿水使李顯稷下直,長弓一張,長箭一部,片箭一部,筒兒一箇賜給。
政院啓曰,執義張仁遠,以其親病,陳疏經行,原疏纔已捧入矣。所當卽捧遞差傳旨及禁推傳旨,而此與無端下鄕有異,從重推考,何如?傳曰,允。
武一所啓曰,臣所今日平明開場,昨日未畢試木箭,仍爲試取之意,敢啓。傳曰,知道。
弘文館啓曰,校理成載球,修撰成容默,副修撰趙憲爕,旣有只推之命,竝卽牌招察任,何如?傳曰,允。
政院啓〈曰〉,行大司憲尹致秀,掌令李彙承,持平許鐸·尹㻻牌不進,執義張仁遠,掌令金廷雲在外,監察茶時之意,敢啓。傳曰,知道。
以司諫南鍾順,獻納李載元,掌令李彙承,持平許鐸·尹㻻牌不進罷職傳旨,傳曰,只推。
武一所啓曰,木箭入格人合爲四十五人矣。木箭旣已畢試,鐵箭鱗次試取之意,敢啓。傳曰,知道。
備邊司啓曰,卽見忠淸監司沈宜冕狀啓,則備陳綿農慘歉之狀,仍請各軍布以木上納者,自今年十月至明年九月,兵曹各營各衙所納及訓局砲保,竝以純錢代捧,舒川等七邑苧納軍布,亦許限明秋以錢上納事,竝令廟堂稟旨分付矣。本道今年綿農,雖不無如干災眚,一邑之內,亦當有優劣之異,豈可渾請代捧,無所區別乎?然道臣之如是陳請,必有斟量於民邑事情。兵曹各營限三分一,各司所納,特許純錢,七邑苧納,亦許代錢,而砲保事體自別,置之,何如?傳曰,允。
以校理成載球,修撰成容默,副修撰趙憲爕牌不進罷職傳旨,傳曰,只推。
武一所啓曰,臣所今日鐵箭入格五人矣。日暮姑停之意,敢啓。傳曰,知道。
義禁府照目粘連,晉州前前牧使趙徹林矣,本府議啓內,吏鄕間差任捧賂,係是法外,而都吏錢防結條,雖云流例,襲謬亦罪,難以囚供之發明,有所參恕。以此照律罪,杖七十收贖,告身盡行追奪,徒一年半定配,私罪,奉敎依允爲旀,功議各減一等爲良如敎。
又照目粘連,草溪前前郡守鄭友永矣,本府議啓內,雜技收贖,各倉査徵之或報加下,或貿雜物,俱非經法,差任捧賂,數亦不少。以此照律罪,杖八十收贖,告身盡行追奪,徒二年定配,私罪,奉敎依允爲旀,功議各減一等爲良如敎。
又照目粘連,昆陽前郡守趙存徹矣,本府議啓內,燼餘穀則勒令分給,加分米則歸屬不明,倉色之符同加作,矇不覺察,吏房之特差捧賂,亦係法外。以此照律罪,杖一百收贖,告身盡行追奪,流二千里定配,私罪,奉敎依允爲旀,功議各減一等爲良如敎。
上在昌德宮。停常參·經筵。
夜自五更至初八日開東,灑雨下雨,測雨器水深五分。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,來十一日朝參日次矣。敢啓。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
備忘記,仁遮外萬戶尹永大下直,長弓一張,長箭一部,片箭一部,筒兒一箇賜給。
傳曰,右承旨·同副承〈旨〉許遞,前望單子入之。
承旨前望單子入之,金在淸·尹行福落點。
政院啓曰,新除授右承旨金在淸,同副承旨尹行福,竝卽牌招,何如?傳曰,允。
武一所啓曰,臣所今日開場,昨日未畢試鐵箭,仍爲試取之意,敢啓。傳曰,知道。
又啓曰,鐵箭今已畢試,片箭鱗次試取之意,敢啓。傳曰,知道。
兵曹口傳政事,副護軍趙在應。
傳曰,召對爲之。
政院啓曰,行大司憲尹致秀,掌令李彙承,持平許鐸牌不進,執義張仁遠,掌令金廷雲在外,監察茶時之意,敢啓。傳曰,知道。
以右〈承旨金〉在淸,同副承旨尹行福,司諫南鍾順,獻納李載元,掌令李彙承,持平許鐸·尹㻻牌不進罷職傳旨,傳曰,只推。
武一所啓曰,片箭今已畢試,騎蒭·鳥銃無應射者,修整榜目之意,敢啓。傳曰,知道。
弘文館啓曰,校理成載球,修撰成容默,副修撰趙憲爕,竝卽牌招察任,何如?傳曰,允。
宣惠廳啓曰,向以嶺南左漕倉大同米未收事,該倉捧稅差員及領運差員,竝捧現告狀聞稟處之意,草記矣。今日本道指名報來當該捧稅差使員昌原前府使具載善,領運差使員龜山僉使朴東憲,竝令該府拿問處之,何如?傳曰,允。
義禁府啓曰,時囚罪人鄭友永杖八十徒二年定配,趙徹林杖七十徒一年半定配照律公事判付內,依允。竝功議各減一等事,命下矣。鄭友永·趙徹林功議各減一等,鄭友永杖六十收贖,黃海道鳳山郡劍水驛徒一年定配,而以議啓內辭意,具罪目依例發遣府羅將,押送配所。趙徹林減徒加杖,杖一百收贖,只告身盡行追奪,放送,何如?傳曰,允。
又啓曰,時囚罪人趙存徹杖一百流二千里定配照律公事判付內,依允。功議各減一等事,命下矣。趙存徹功議各減一等,徒二年半當定配所以入,而卽接其戶奴呈狀,則以爲,其上典母年七十一,無兄弟獨身,依法典許贖爲辭矣。取考律文,則大明律存留養親條,有曰凡父母老疾應時無以次成丁者,若犯徒流,只杖一百,餘罪收贖。趙存徹流二千里定配,以其母年七十一,無兄弟獨身,依律文收贖,只告身盡行追奪,放送,何如?傳曰,允。
甲寅九月初七日未時,上御熙政堂。召對入侍時,參贊官朴來萬,檢校侍敎洪淳穆,侍讀官朴孝正,檢討官李徹宰,假注書孟道植,記注官姜晢一,記事官李承游,各持通鑑第九卷,以次進伏訖。上曰,史官分左右。上開卷。上曰,上番讀之。孝正讀自寧康元年,止卒安晉室,仍奏釋義。上曰,文義奏之。孝正曰,治國之道,得人爲重,苟得賢人,置之相位,任以國政,則朝政綱紀自振,四方之憂虞自消矣。當此晉室微弱,戎狄猖獗,侵據中國,而謝安石一人,處之廟堂之上,故內能輔佐天子,鎭安朝廷,外能捍禦强胡,和靜邊境,使一隅僻處之國,措於盤泰之上。由是言之,王者得人之效,果如何哉?伏願深加留念焉。上曰,下番讀之。缺上曰,桓冲,可謂偉人也。孝正曰,謝安·桓冲,當時江左第一人也。故以苻堅之强盛,不敢輕犯中國者,皆畏憚此人之效也。上掩卷。仍命史官就座,又命退,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
以校理成載球,修撰成容默,副修撰趙憲爕牌不進罷職傳旨,傳曰,只推。
弘文館啓曰,校理成載球,修撰成容默,副修撰趙憲爕,竝卽牌招察任,何如?傳曰,允。
傳曰,召對爲之。
政院啓曰,行大司憲尹致秀,掌令李彙承,持平許鐸·尹㻻牌不進,執義張仁遠,掌令金廷雲在外,監察茶時之意,敢啓。傳曰,知道。
以司諫南鍾順,獻納李載元,掌令李彙承,持平許鐸·尹㻻牌不進罷職傳旨,傳曰,只推。
以校理成載球,修撰成容默牌不進罷職傳旨,傳曰,只推。
義禁府啓曰,昌原前府使具載善,今方待命拿囚,而龜山僉使朴東憲領運畢納後,旣爲還鎭,依例發遣府書吏,交代後拿來,何如?傳曰,待待命拿囚。
兵曹啓曰,卽接東所衛將林秉周牒報,則秋景苑南邊內宮墻二間許頹圮處,今已修築云。把守軍兵還爲入直之意,敢啓。傳曰,知道。
又啓曰,弘化門越邊含春苑墻垣頹圮處,今已畢築矣。守直衛軍解送之意,敢啓。傳曰,知道。
禁衛營啓曰,因兵曹草記,秋景苑內宮墻頹圮處,今已修築,把守軍兵還入直所,將校則解送之意,敢啓。傳曰,知道。
甲寅九月初八日巳時,上御熙正堂。召對入侍時,參贊官尹行福,檢校侍敎洪淳穆,侍讀官朴孝正,檢討官李徹宰,假注書姜永奎,記注官白時殷,記事官李承游,各持通鑑第九卷,以次進伏訖。上曰,史官分左右。上開卷。上曰,上番讀之。孝正讀自太康四年,止未可圖也,仍奏釋義訖。上曰,文義奏之。孝正曰,王景略以善始善終之說,深戒苻堅,而堅不從其言,傾國伐晉,卒至敗亡。以堅平日待猛之心推之,則豈有不從其臨沒丁寧之言哉?然驕矜之心,一發於中,視其言如弁髦,終至於敗亡而不悔也。愼終如始之難,有如是矣。謝安以區區僅存之國,當苻堅猖獗之時,不動聲色,鎭以和靜,國以之安,王猛死而苻堅亡,謝安在〈而〉晉室興,賢人之有關於人國,果何如也哉?傳曰,失人者亡,得人興,詩曰靡不有初,鮮克有終,此可爲治國之一大戒也。伏願深加省察焉。以下缺
上在昌德宮。停常參·經筵。
夜自五更至初十日開東,灑雨下雨,測雨器水深三分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
備忘記,晉州營將鄭雲翼,洪州營將金善行下直,各長弓一張,長箭一部,片箭一部,筩兒一箇賜給。
都摠府啓曰,副摠管申紹,以摠戎廳中軍,今日諸將官射會監試事,晝仕出去之意,敢啓。傳曰,知道。
兵曹啓〈曰〉,同知中樞府事金忠錫,僉知中樞府事劉完植,內禁衛將吳明善,五衛將白宗權·南弘鎭·廉宗裕·許瓚,俱以病難供職,呈狀乞遞,竝改差,何如?傳曰,允。
又啓曰,來十月初七日大駕詣宗廟齋宿,初八日冬享大祭親行時,隨駕營門當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍四哨,馬軍三哨,訓將率領爲先廂,訓局步軍三哨,兩營騎士各二番,摠戎使率領爲後廂,兩營餘軍,禁將率領留陣,禁軍三番爲之,留營置之。
禮曹啓曰,全羅道觀察使封進來十月令宗廟薦新柚子,今初十日薦進,而景慕宮薦新柚子,則慶尙道例爲封進矣。本道所封,未及上來,莫重薦獻,不可後時,依前例以宗廟薦新加封柚子,同日一體薦進,何如?傳曰,允。
又啓曰,卽接景陵官員所報,則本陵大王陵上莎草修改後,連日灑雨,着根無慮云矣。敢啓。傳曰,知道。
傳曰,召對爲之。
政院啓曰,行大司憲尹致秀,掌令李彙承,持平許鐸·尹㻻牌不進,執義張仁遠,掌令金廷雲在外,監察茶時之意,敢啓。傳曰,知道。
以司諫南鍾順,獻納李載元,掌令李彙承,持平許鐸·尹㻻牌不進罷職傳旨,傳曰,只推。
弘文館啓曰,校理成載球,修撰成容默旣有只推之命,竝卽牌招察任,何如?傳曰,允。
傳曰,明日次對,依例來會。
政院啓曰,明日次對,兩司當爲進參,除在外外,未肅拜呈告人員,竝待開門〈牌招〉,何如?傳曰,允。
甲寅九月初九日巳時,上御熙正堂。召對入侍時,參贊官朴來萬,檢校待敎洪淳穆,侍讀官朴孝正,檢討官趙憲爕,假注書孟道植,記注官金載瓛,記事官李承游,各持通鑑第九卷,以次進伏訖。上曰,史官分左右。上開卷。上曰,上番讀之。孝正讀自十月秦陽平公融,止石從序言,仍奏釋義訖。上曰,文義奏之。孝正曰,夫用兵之道,雖不厭詐,必深量事機之利害,曲察彼我之虛實,隨其勢而應之,則計或有成,不度事機之如何,不辨彼我之向背,縱其欲而用之,則禍反隨至。故漢王用隨何,說黥布,而其計得成,曹操用蔣榦,說周瑜,而其害最深,至若陽平公融者,可謂不識用兵之道者也。使朱序說石·玄等使降,夫石·玄,以晉室世族之臣,當邊憂孔熾之日,承天子委任之恩,受其叔付托之意,沬血飮泣,皆懷北首死敵之心,雖序等百數,豈可從其言而動其心也哉?況朱序本以晉臣,爲堅所執,居秦旣久,則其强弱虛實,所當明知者也。當時苻堅之敗亡,雖愚者,亦可知之,則寧忍爲融遊說,使石·玄甘心作賣國之賊乎?融之見事如是,故竟因朱序之言,傾覆全軍,國遂敗亡。由是言之,堅之敗,實融之罪也。伏願於古人處事之際,深加省察,其戰勝處則必求其所以勝之由,其所戰敗處則必知其所以敗之源,可取者則取之,可戒者則戒之,推以施之於政令施措之間,則必有所得矣。董子曰,聞見博而知益明,惟殿下懋哉懋哉。上曰,下番讀之。憲爕讀自十一月謝玄,止不可復止,仍奏釋義訖。上曰,文義奏之。憲爕曰,蓋苻堅以百萬之師,臨江左一隅之地,其勢可以捉鞭而斷流矣。然而此時晉室雖微弱,內而謝安盡心輔政,上下輯睦,外而謝玄才能稱職,不負所擧,乃於淝水一戰,得以成功於危急之際,此可謂將相得其人,而亦可見當時任賢之效矣。故古語曰得人者昌,又曰賢者之進退係天下安危,可不愼哉?每於此等旨義,伏願推類而省察焉。缺淳穆曰,連日賜對,俾諸臣讀史,較諸燕閒之中,泛看文字,似不無少益,然但使一番讀奏,一番釋義,無所問難,而仍命之退,則恐欠誠實邊做去。繼自今每日講對後,以當日自止,或以時諷讀,或以時究賾,如有疑晦處,深留聖衷,翌日召接時,詢及於諸臣,則諸臣亦當罄其知,可以仰對矣。上曰,如是爲之,則甚好矣。淳穆曰,夫如是則非徒有裨於典學,諸臣雖退在私次,不敢汗漫,必博考群藉,以需他日之敷陳,此豈非上下交勉之工也哉?宋范祖禹,當時稱爲第一講官,而當講前一夕,正衣冠儼然如在上前先案講,良由是也。
上在昌德宮。停常參·經筵。
藥房都提調趙斗淳,副提調金炳國啓曰,伏未審日間,聖體若何,寢睡·水刺之節,何如?臣等率諸〈御〉醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,只朝講。
傳曰,傳香承旨馳詣宣武祠,奉審摘奸以來。
內醫院啓曰,提調金炳冀今日問安,不爲仕進,卽爲牌招,何如?傳曰,允。
傳曰,大臣·備局堂上引見。
傳曰,有實故經筵與在外臺諫許遞,今日政差出。
傳曰,典醫一提調,造紙提調相換,令該曹口傳單付。
吏曹口傳政事,典醫提調徐憙淳,造紙提調金炳冀,已上相換事,承傳。
政院啓曰,命召親納,例也,而前右邊捕盜大將柳相弼謂有身病,使其軍官替納,事甚未安。從重推考,何如?傳曰,允。
兵曹,以李景純爲左邊捕盜大將,李膺緖爲右邊捕盜大將。備邊司,左邊捕盜大將李景純,右邊捕盜大將李膺緖。
政院啓曰,新除授左邊捕盜大將李景純,右邊捕盜大將李膺緖,竝卽牌招,傳授命召及大將牌·傳令牌,何如?傳曰,允。
弘文館啓曰,校理成載球,修撰成容默,竝卽牌招察任,何如?傳曰,允。
政院啓曰,行大司憲尹致秀,掌令李彙承,持平許鐸·尹㻻牌不進,執義張仁遠,掌令金廷雲在外,監察茶時之意,敢啓。傳曰,知道。
以司諫南鍾順,獻納李載元,掌令李彙承,持平許鐸·尹㻻牌不進罷職傳旨,傳曰,只推。
以校理成載球,修撰成容默牌不進罷職傳旨,傳曰,只推。
都摠府啓曰,今日入直〈內〉三廳武兼禁軍及軍兵等中日當爲習射技放,而停朝巿相値,不得設行之意,敢啓。傳曰,知道。
兵曹啓〈曰〉,各廳堂下武臣朔試射時未備四中人,依定式決棍十度,呈辭受由差祭,身病人等退試次,懸頉以入之意,敢啓。傳曰,知道。
又啓曰,南行部將安益善未備十朔,成才間停試之意,敢啓。傳曰,知道。
禁衛營啓曰,騎士都試時各技優等人,別單書入之意,敢啓。傳〈曰〉,知道。
政院啓曰,兼吏曹判書金洙根,參判洪說謨牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,待明朝牌招。
吏曹參議朴永輔疏曰,伏以,臣於見職,是豈當出而出哉?洊陳苦懇,輒蒙溫批,隨以牌望路阻,雖不得不冒沒出肅,臣實靦顔,人謂斯何?是以乞解一念,已具於肅命之初,而因仍事會,居然四朔,間緣右僚有故,亦嘗行政矣。除目一出,瑕纇莫掩,是不過按簿循格,尋常檢凝,猶不免如是,尙何望激揚甄別,澄淸流品,以盡銓綜之責乎?此已臣才具不合,未可以一日冒據也,審矣。且況臣素稟脆薄,積聚爲祟,三分粥飯,七分薑桂,嘗患其不能運化,每當節氣交嬗,病亦隨發,頃自試役以後,一倍觸傷,委身床玆,蠢動無路,與其徒懷嚴畏,自速瘝曠,無寧早控情實,冀幸恩諒。伏乞聖慈,俯賜鑑燭,亟遞臣吏曹參議之任,以重公器,以安微分,不勝幸甚。臣無任云云。省疏具悉。所請依施。
甲寅九月初十日巳時,上御〈熙〉政堂。藥房入診,大臣·備局堂上引見同爲入侍時,都提調趙斗淳,副提調金炳國,檢校待敎洪淳穆,假注書孟道植,記注官〈姜〉晢一,記事官李承游,行都承旨金炳國,假注書孟道植,事變〈假〉注書金持懋,記注官姜晢一,記事官李承游,領議政金左根,右議政趙斗淳,行上護軍李敦榮,禮曹判書洪在喆,知中樞府事徐有薰,兵曹判書洪鍾應,左參贊金箕晩,同知中樞府事李熙絅,副校理朴孝正以次進伏。醫官鄭有曾·金有鼎·李鎭夏·李在瑗進〈伏〉楹外訖。上曰,史官分左右。左根進前奏曰,非時冷雨頻仍,節候乖宜,聖體,若何?上曰,一樣矣。左根曰,寢睡·水刺之節,何如?上曰,一樣矣。左根曰,大王大妣殿氣候,何如?上曰,一樣矣。左根曰,王大妣殿氣候,何如?上曰,一樣矣。左根曰,大妣殿氣候,何如?上曰,一樣矣。左根曰,中宮殿氣候,何如?上曰,安順矣。斗淳〈曰〉,醫官待令,使之入診乎?上可之。有鼎等以次診候,退伏楹外訖。炳國曰,脈候奏之。有鼎等曰,脈候左右三部調均矣。上命醫官先退,仍命藥院先退。上曰,次對爲之。左根曰,講學之停,今屢朔于玆矣。隆冬盛暑頉稟,是古事,而其間溫繹已講之書,涵泳以熟之義,不以停輟而有所間斷,卽我朝家法也。聖明於此,倘以仰述之意,得有不息之功於燕涓濩蠖之中耶?見今秋氣轉淸,新涼可意,雖委巷趁課之人,所謂燈火稍可親之時也。伏願特命開講,以繼續前功,而因此而有所仰達者。日講規模,雖取其簡易方便,而到今事體則有不然者,一遵典章,以朝晝夕三講,隨時許接,以復莫謹莫嚴之舊例爲宜。伏候成命。上曰,間因溫繹,久停講筵矣。擬於日間,有所下敎,際聞卿言,敢不服膺乎?講規依卿奏爲之矣。出擧條左根曰,日前雷異,亦時候愆錯之致也。十月雷之必稱災,而九月雷之不爲災,卽近來謬俗,非古昔修省之法也。凡八月收聲以後發作者,皆非常之事,而至於季秋,則節近閉塞,宜剛用事之理,而今其轟燁,無異盛夏,豈不大段驚悚哉?朱夫子聞雷有詩曰,但願君王法天造,早施雄斷答群心。蓋雷有剛斷之象,不當發而發,乃所以警動人主之心,使有以法其剛而體其斷也。夫所謂斷者,決斷勇斷之謂也。臺榭池沼之樂,可斷而廢之也,聲色酒醴之娛,可斷而却之也。振悠泛而率勵群工,奮怠厭而勤孜聖學,皆勇斷奮發中出來者也。然則在今法天造而答群心,豈有大於此數者哉?反在爲祥,在聖心一轉移之間。區區憂愛之忱,玆不敢不冒悚罄陳之矣。上曰,日來轟燁大是驚悚。仁愛之天,豈無所以而然也?一則由予否德,二則由予否德。今此所陳中,法剛體斷云者,極爲切實,謹當造次修省,無負卿惓惓憂愛之意矣。出擧條左根曰,功臣嫡長之承襲封君者外,皆以忠義錄名付祿,使之香室輪番差備擧行,而又以守奉官,禮賓參奉各一窠,屬之勳府,就各墓官履歷中另擇自辟,隷爲東班,無礙蔭路,此誠列聖朝記功錄孤之盛德厚眷,則漢家黃河·泰山,爰及苖裔,儘未能專善矣。然而綜核之政,太遜於古昔,干囑爲勝,淆濫之習,莫過於末流,防限遂壞,其傍支之冒錄圖差,已係法外,而甚至變幻派系,奪宗改貫之許多奸謬,無所不到。雖以口傳入啓之規言之,待其先進三保及侍從臣薦擧,然後許施行,則當初之謹嚴審愼者,胡至蕩然若是乎?驟論此事,似非朝廷之急務,而不特仕路之因此澆雜爲悶,奈此典憲之頹廢,決不可一向任他。亟令勳府諸堂,聚會該廳諸員,使之公心摭實,勿拘顔私,凡其冒入投托之世派不分明者,一竝汰滌,更爲修正案冊,啓下遵守之地,而來後口傳,每於式年,無過十八之意,竝爲分付定式,何如?上曰,依爲之。出擧條左根曰,卽見黃海監司金泳根所報,則以爲,延安海坊浦落畓一百六十七結十七負七束,乙未以後,屢經海濫,耕墾播穀,非所可論,而庚子至登繡單,其後亦爲限年權頉,明年又限年,而今番蓮池疏濬之役,擧一邑野民海民,莫不盡力,雖當納之稅,實有不贍之歎,更以十年退限爲請矣。權頉限滿之後,又不當闊狹停稅,而第其未懇之狀,觀於報辭,不無參量。且今番濬池之後,民力宜念,特許限三年權頉,以示優恤之意,何如?上曰,依爲之。出擧條左根曰,卽見全羅監司鄭基世,慰諭事申錫禧狀啓,則以謂,順天等三邑水災處優恤接濟之策,慰諭使與道臣爛商條列,令廟堂稟處矣。其漂頹戶身還布,依庚戌年例,一體請蠲,而慰諭文中,只擧死者,故不爲擧論事也。漂頹戶恤典之生死均施,旣有庚戌特典,今亦宜無異同,一體擧行之意,行會。其一,順天府黃田等五面中尤甚里還米五千五百六十二石零,求禮縣文尺等七面還合各穀一千一百八十九石零,谷城縣木寺等二面還米一百九十三石零合六千九百四十餘石,竝限明秋停退,順天府災面甲寅條軍布錢邊二千五百餘兩,木邊四百四十餘疋,求禮縣災面軍布錢邊七百九十餘兩,木邊一百九十疋零,谷城縣災面軍布錢邊九十餘兩,木邊二十三疋零,合三千三百九十餘兩,木六百六十疋,竝三分一特許蠲蕩,三分二限明秋停捧,其中砲保,事體自別,無論漂頹戶與尤甚面,竝純錢代納事也。公納之遇災停退,非不爲目下紓力,而夷究其實,則明秋之一時倂督,反有甚於各趁程限。況一有停退之名,文簿上反弄移幻,適足爲吏鄕逋藪中迷藏之資,初無益於被災各戶,不特此也。今此三邑六千餘石中,順天爲五千餘石矣。米萬包之待明秋一一徵捧,其果有預定之算耶?大抵似此處,特蕩則已,因循停退,甚非慮後之道,置之。三邑軍納錢布,不容不從優施恤,而秋後日候連佳,穀與綿之其間成就,有未可懸度者,待年分啓覆時,更爲稟處,何如?上曰,依爲之。出擧條左根曰,黃州屯土,卽摠衛營貿置者,而己酉移屬摠戎廳以後,其所稅納,太不成樣,故還給錢主,使之備納本價矣。近聞不但本價之無意備納,今欲以四年間稅入之錢,計除於本價,而零在二萬一千兩,又以排年許施者,初無分錢辦納公土公貨,便成無主之物,事之無謂,莫此爲甚。與其等棄抛置,無寧永屬該廳,多少間期有所濟。田主所稱已納一萬四千兩,卽己酉至壬子當納之稅入也,則計除本價之說,萬萬愚濫。永勿聽理之意外,付該廳,何如?上曰,依爲之。出擧條左根曰,夏秋霖澇,三南較甚。順天等邑之水患極備,已不勝驚心,而外他諸處,亦未免屢被漲溢,則統論年形,縱不須因是加損,被災民情,誠切矜惻。災實取捨,則國計民命攸關,而目下檢田之政,最易冒濫。以一邑論之,則一防里汰覆,冒稱以幾防里,以一道論之,則一郡縣漲溢,濫錄以幾郡縣,虛實相蒙,奸僞迭出。苟使道臣·守宰,眞心對揚,到底考覈,則豈至若是疎忽虞哉?將臣擧條,另加飭勉,俾有以澤有下究,維持邦本之地。近來地無遺利,無荒不闢,而僞頉之年增歲加者,此專由豪班奸民符同胥吏,以王土爲私土,視國法如無法而然也。刮漏之政不行,蠲減之典滋厚,使國恩已竭,結摠轉縮,此豈非兩失之甚乎?改量固不能遽議,査陳亦不無滋弊,誠能嚴束各年各面檢災之吏,使之自首,某歲某坪私頉之數,則苦瘼將祛,經界可以稍正。以此意一體知委,警惕措處,何如?上曰,依爲之。出擧條左根曰,左右捕將除拜已閱歲,其中又有實病人,竝許遞,何如?上曰,依爲之。出榻敎炳國曰,左右捕將許遞事,命下矣。捕將重任,不可一刻暫曠。在前如此之時,有曾經大將權察之例。今番則何以爲之乎?上曰,禁將權察,從事官發牌聽傳敎。出榻敎左根曰,前正金·金在成·李聞榮旣經蔭路準職,竝特加一資,以爲取次奬用之地,何如?上曰,依爲之。出榻敎左根曰,大護軍趙秉駿備堂還差,貢巿堂上有闕之代,左參贊金箕晩差下,都承旨金炳國備堂差下,仍察有司之任,何如?上曰,依爲之。出榻敎左根曰,秋務方殷,受由上京及未下直守令,竝催〈促〉下送,何如?上曰,依爲之。出榻敎左根曰,呈告法司堂上,政官牌招開政,何如?上曰,依爲之。出榻敎斗淳曰,人主講學之勤不勤,係天下國家治亂安危之會。蓋收放心在此,燭事理在此,審古今興亡得失之機,而辨君子小人用捨進退之漸在此。是故朱子之告孝宗曰,陛下聰明,聖之於天,而至於學道修身立志揆事之本,制世御俗發號施令之要,亦容有未能無待於講而明之?夫以人君而好學,則欣慕願立於朝者,皆正直補助之人也,不好學,則窺伺雜進於前者,非御邪諂,則皆卑賤蠱壞之類也。見今經帷不褰,半載于玆,而盛暑退而秋令之深,亦已久矣。其於典學一事,君臣上下,了無交儆,悠泛因循,汔至于今。殿下倘於淸燕之暇,試自點檢,則得不有惕若瞿然之時乎?稽乎朱子之言,則天性之姿,而必講而明之者,學也,參以耆厭之效,則直道邪技消長可畏之驗,惟好學不好學之是視,聖明於此,設有勞苦扞格疲神衡慮困,上而念祖宗付畀之重,下而軫億兆顒祝之殷,以及乎治亂安危,必至於勢,則雖欲不典於學,講明於學,不可已而有不可怠者矣。況事應旣已,廈氈邃肅,開卷諷習,志氣淸明,有涵泳開發之樂,而無可苦可厭之端乎?日來召對之命,連下於寥寥之餘,有以仰認聖心奮發,繼此而緝熙將就,固無待乎區區陳勉,而如臣無似,久叩匡弼,無有一能補報,徒見百爲頹廢,已不免覆餗尸餐之訓,而此猶屬第二件事。苟不能惟先格王,使聖學日隆,頌聲日作,而致令四方有識,萬一有隱憂竊歎,及於萬化之源,則將焉用臣等爲哉?聖明勿以人廢其言,勇省剋念焉。國家幸甚,民生幸甚。臣當蚤夜攢祝而仰念矣。上曰,首揆纔有陳勉,而卿又如是懇摯,予豈無感發警惕乎?當念玆在玆,庸副衆望矣。出擧條上曰,大臣就座。炳國曰,諸宰奏事。在喆曰,香室所用香木每年三百斤,例自江原道進上矣。或値別香多數入用之時,則更加卜定於該道,而春秋兩本宮封香之曾以內下入用者,又自昨春,因下敎取用於香室,兩次所封爲近百斤,則香室取用,自致不足,今年亦不得不有加卜定之擧。臣意則鬱陵島間年搜討,原有香木之上送備局者,而此島所産香木,且稱佳品,待其上送,自備局輸送香室,與年例進上者,推移取用,無更有加卜定之意,分付香室,永爲定式,似好,故敢此仰達,而事係所重,下詢大臣處之,何如?上曰,大臣之意,何如?左根曰,間年搜討之行,香木旣有上送籌司者,以此進用,恐好矣。斗淳曰,禮判所奏,甚方便。蓋鬱陵島香木,素稱佳品,加卜定之弊,亦將隨以永息,依此定式,恐好矣。上曰,大臣之意如此,依爲之。出擧條鍾應曰,臣以本曹事,有所仰達矣。列邑軍布上納,皆有排番當限,不可違越,卽法意然也。挽近以來,漸至解馳,守令則專事玩惕,營梱則不念董飭,至有二三年或四五年愆納之邑,莫重軍需經用,寧容若是稽忽?月前因前兵判筵奏問備,朝飭又不翅申嚴,而一向沁泄,頓不知警,以致曹用之絀窘,莫可塗抹,事體所在,萬萬寒心。就其中尤甚爲十許邑,而有赴任屬耳者,有姑未赴任者,此則合有參恕。自臣曹更爲發關嚴飭,姑觀來頭,追議勘處,而陽智·麻田·抱川·全州四邑守令,竝令該府拿問勘處。以道臣·帥臣言之,不飭之失,在所難免。京畿道臣,及湖南帥臣,竝施以從重推考之典,何如?上曰,依爲之。出榻敎炳國曰,玉堂所懷奏之。孝正曰,大僚以聖學之說,勤勤陳勉,無復餘蘊,以臣膚淺之見,何敢以見職自居,忘有所仰達也哉?第伏念,人臣之所大願者,不過乎使是君爲堯爲舜,而爲堯爲舜之道,只在於講明是學而已。殿下有堯·舜之姿,有堯·舜之心,有堯·舜之德,而至於過化存神之功,尙未及堯·舜之化者,蓋有所未盡處故也。堯·舜治天下之大經大法,詳載於二典,殿下之講是書者,今幾月日,而未周一遍,間雖値盛暑之時,天氣之生凉,亦已久矣,而尙未有繼講之擧。由是言之,臣亦不敢謂聖工之盡其誠也。近日以來,課接臣隣,講讀前史,商確得失,臣參備顧問之列,日登前席,親炙聖訓,討論之地,酬酌如響,藹然德意,不恥下問,眷眷資益之念,溢於辭表,登筵諸臣,莫不懽欣感祝,攢手相賀,可謂至矣盛矣。然而聖王之學,必經經而緯史,經以爲治之經,史以爲治之緯,然後方可爲內聖外王之學也。伏願繼自今日開法筵,竝講尙書,根基於精一之學,鑑戒於功利之說,得之於心,而驗之於體,而措之於政令事爲之間,愼終如始,誠一無間,則國俗不期而於變,民生自底於慍,環東土數千里,盡在於春風和氣之中矣。惟殿下念哉懋哉。上曰,所陳甚好,當留念矣。出擧條炳國曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上命史官就座,仍命大臣先退,又命退,諸臣以次退出。
上在昌德宮。只朝講。
政院啓曰,明日常參·經筵,取稟。傳曰,只晝講。
吏曹啓曰,伊川府使鄭憲容親病沈重,北靑府使李維謙,盈德縣令李晉在身病猝重,竝不得下去云。其親病身病,旣各如是,則有難强令還任,伊川府使鄭憲容改差,北靑府使李維謙,盈德縣令李晉在,竝罷黜,何如?傳曰,允。
兵曹啓曰,陞資拜營將者,瓜滿前以不職遞罷,則勿計朔數多少,還收資級,載在法典矣。前尙州營將李鷹周入於繡啓,已奪告身,所授加資,依例還收之意,敢啓。傳曰,知道。
又啓曰,五衛將王道林以其病難供職,呈狀乞遞,改差,何如?傳曰,允。
又啓曰,文臣兼宣傳官成彝鎬以其病難供職,呈狀乞遞,改差,何如?傳曰,允。
有政。吏批,兼判書金洙根,參判洪說謨進,參議未差。以韓啓源爲吏曹參議,尹正求爲執義,成容默爲掌令,朴道彬·金勉根爲正言,南鍾順爲修撰,趙秉駿爲判尹,成好謙爲兵曹參判,朴永輔爲工曹參議,李章五爲大司成,尹定鉉·洪在喆·徐有薰爲知經筵,申錫愚·徐元淳爲同經筵,徐憲淳爲同春秋,宋柱獻爲伊川府使,宋能圭爲北靑府使,鄭濟兢爲熙川郡守,李啓昌爲盈德縣令,前都正金·金在成·李聞榮,已上今加通政加資事,承傳。
再政,以任應準爲司諫,李崙夏爲修撰,金在成爲敦寧都正,姜冕圭爲司僕正,李容佐爲直講,宋鎭益爲光陵令。知春秋單徐憲淳。
三政,以金炳地爲應敎,鄭百昇爲英陵令。
四政,以林肯洙爲承旨,許傳爲校理,魏鍾崙爲莊陵令。
五政,以趙冕植爲典設別提。
兵批,判書洪鍾應進,參判未差,參議李冀楨入直,參知許雋未肅拜。以李在鶴爲同知,洪翼燮爲僉知,白希洙爲內禁將,金啓運·異海謙·李亨默爲五衛將,李昌漢爲都摠都事,李鳳億·姜民鎬爲訓鍊判官,李顯正·金仁煥爲訓鍊主簿,金完植爲文兼,林載曄爲龜山僉使,朴永薰爲花水山別將,龍淵別將單劉之亮,金城別將單金致極,副司果尹昌錫·韓喜鳳。
再政,以李晩馨·朴鵬源爲五衛將,沈宜建爲禁衛把摠,邊晉圭·李鳳鎭·李敎應爲訓鍊主簿,尹羲哲爲部將,僉知三單,金繼運·異海謙·李亨默。
三政,以南宮溶爲訓鍊僉正,徐學觀·朴熙秉爲武兼,金養老爲守門將,僉知二單,李晩馨·朴鵬源。
四政,以李晉純爲都摠都事。
五政,以李翰鎭爲訓鍊主簿。
六政,白樂三爲武兼。
以校理成載球,修撰成容默牌不進罷職傳旨,傳曰,只推。
弘文館啓曰,校理成載球,卽爲牌招察任,何如?傳曰,允。
行大司憲尹致秀,行大司諫金等啓曰,噫嘻,痛矣。國榮之通天罪惡,萬戮猶輕,千剔難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶未伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院日記旣已査出,臺臣之緘辭如是明的,則追奪之當律,不容一刻少緩也,決矣。千罪萬惡,咸萃一身,製給凶疏,阻遏大計,煽動人心,潛圖國脈者,已有浮於莽·溫之凶,而幸賴我正宗大王廊揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮亟施孥戮之典。噫嘻,痛矣。裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶㦧,卽此一段,沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末來以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,且欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可不援用尙魯追施之律。請物故罪人裕亟施孥戮之典。噫嘻,痛矣。亂臣賊子何代無之,而豈有如漢祿之窮天地亘萬古今至凶至悖罔測不道之賊耶?八字凶言,一世傳播,聽之骨顫,思之髮竪,而特以證據無人,根因莫知,聲討之擧,至今未行,遂使劇賊,臥死牖下,輿憤莫洩,古今天下,寧有是耶?何幸乾道孔昭,元惡斯得,知申之疏,打破其賊,重臣之奏,繼以爲明證,嗚呼尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕法,追奪之律,雖幸蒙允,孥戮之典,尙此靳兪。至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿,剖斬之律,劓殄之誅,設或創行而試之,誠未爲過當,則惟此追奪之名,雖謂之生前一律,顧其擧行,則不過是收奪告身而已。以此律而施之於此賊,果何以夬雪君父之讎,少洩臣民之憤耶?适·雲之所不敢,而此賊每爲之,鏡·夏之所不忍,而此賊忍爲之,烏可以曾有受敎,不知權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿亟施孥戮之典。噫嘻,痛矣。亂臣賊子從古何限,而豈有如龜柱之窮凶絶慝也哉?其許多罪惡,許多逆節,推髮難數,罄竹難書,而以渠地處,不念報效之道,徒懷凶譎之腸,始因傾軋之習,潛蓄禍心,長其覬覦之計,遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一貫串來,同室之內,腸肚相連。若其根抵也源委也,莫非此賊,而得保是領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,卽欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跽敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀貌,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,威勢所去,逋逃咸萃。附己者謂之向國而奬拔,汲引如恐不及,異己者謂〈之〉背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖倫,馴致裕·玉讎國之計,一番逆變起,而莫不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚,蓋緣其凶焰雖死不衰,餘威歷久尙熾,根窩更有之論,指目有歸,而無敢聲討者,明白洞快之敎,聖批昭揭,而無敢對揭者,一世腐心,而擧朝緘口,有識憂歎,厥有久矣。何幸乾道孔昭,自作難逭,渠之平生斷案,無端呈露於爲其卵育吹噓,感德鬼報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳擩口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而卽是作賊作逆之一大斷案耳。噫,彼龜·祿輩包藏不軋,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩諱龜·祿輩眞贓之妙籌長策,龜·祿之眞贓旣掩,〈則〉鍾秀之身計得矣。鍾秀之身計旣得,則龜·祿之眞贓掩矣。其一而二二而一之狀,不亦凶且㦧乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立職之資,指無謂有,眩惑群聽,有若怪鬼不逞之徒,眞箇爲朝久壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情迹,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有。筵本二拔,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿〈之〉賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮〈於〉龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先故也,故依律處斷,雖恨不及,尙魯之例,在所不已,幸賴乾斷廓然,天討亟行,鍾秀默享追奪之請,雖蒙夬允,而梟獍之凶種尙遺,國家〈之〉隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲霑祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助之勢策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指疑之目,十三日至凶之說,與鍾一一而二二而一。似此今古所無之逆,不可只施治逆之常典,适·雲已行之例,不用此兩賊,而將何施乎?請大逆不道罪人鍾一·振采竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕谷賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致駿丁寧和應,南中兵火之說,延壽爛熳酬酢。卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友加施孥戮之典,致俊·延壽竝施孥戮之典。噫嘻,宜學以卑賤之流,賦㦧慝之性,行己則巧佞而善爲狐媚,發跡陰邪而養成虺毒,屢竊踰濫之職而睯不知分,常蓄希覬之心而急於射利,敢以嘗試之計,投呈凶慘之疏,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎㦧之謀,公肆疑亂之說,反復閃忽,指意絶悖,此皆逆裕·書九輩所嘗沿襲之套語也。且以鞫招觀之,稱煥之以君子,翊書九以名流,則裕賊亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子竝施散配之典。噫嘻,痛矣。自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,無非凶國禍家,兜攬華膴,躐躋崇顯。朝家於渠,恩至渥也,而不思報效之道,忽生憾懟之意,乃有生死不得,抑情仕宦之說。此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之期,卽一國慶祝之會,而渠乃陰懷惎潛,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖泹戲,斷案斯著。故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日義理,尤急闡明,而何幸乾道孔昭,天討大行,追奪之律,才有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典,況其凶種餘孽,尙此假息,書所稱殄滅無遺,毋俾易種者,不施於此賊,將於何施?請追奪罪人魯敬亟施孥戮之典。噫嘻,痛矣。亂臣賊子從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,晉鏞家夜會,鍾協處參席,互相酬酌,俱極凶慘,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽亟施孥戮之典。噫嘻,痛矣。宋能相之罪,可勝誅哉?狂悖之性,放縱之習,隱然自處以知禮,肆發無倫之悖說,程子易傳,謂之籠罩,小學·近思錄,稱以胡亂,廡腏儒賢,偏加訾貶,甚至備要一書,無難詆斥曰渾瀜儱侗,此誠斯文所未有之變也。昔在純廟,士論峻發,處分大定,吁彼權敦仁,敢生伸理之計,其所爲說,節節乖當,以至幾誤邦禮,此而不明示癉別,何以衛斯文而靖老敎乎?請宋能相逸名亟施刋削之典。噫嘻,痛矣。亂臣賊子從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親察守禎而結爲死黨,延接鳳周而相與同室,綢繆謀議,打成一片,論災異於南山,而肆發㦧悖之說,示奇貨於北謫,而先倡負來之言,醞釀則嘯聚武士也,設施則乘夜火攻也。猶其狡譎飾辭,頑毒忍杖,亂逆之端緖,雖未盡輸,凶慘之情節,無不參涉,神人之所共憤,覆載之所難容,萬戮猶輕,三尺已施,必不可誅止其身,失之太輕。請謀反大逆不道知情不告罪人榮瑾亟施孥戮之典。噫嘻,痛矣。李明赫·崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,今又賊招之屢出,島會觀相之說,塞謫負事之謀,畢露無餘。由前而喜·應之醞釀,跡旣狼藉,由後而禎·瑾之綢繆,情已掀發,惟其頑忍凶獰,抵賴不服,則尤當嚴加鞫覈,而不可遽議於傅生之科。至於鳳周,凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二二而一也。旣已承款於知情,則豈可有貸於王法乎?又此李奎和,接肚於賊禎,連脈於逆瑾,思樂禍亂,圖爲不軋之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄之無遺者,而元惡未伏常憲,兩賊尙逭當律,酌處之成命遽降,憤惋之輿論轉甚,言之膽掉,思之骨戰,此而謂無所躬犯而容之,謂不足深誅而貸之,付之惟輕,不施亟律,則伏莽之戒,原燎之漸,豈不大可懼哉,大可憂哉?請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞠得情,快正典刑焉。答曰,不允。
都摠府啓曰,副摠管吳顯文以訓鍊都監中官,今日諸將官射會與試事,晝仕出去之意,敢啓。傳曰,知道。
義禁府啓曰,陽智縣監朴會臣,抱川縣監李承穆,麻田郡守林鎭璜,全州判官韓圭錫拿問勘處事,傳旨,啓下矣。朴會臣·李承穆·林鎭璜·韓圭錫等俱在任所,依例發遣府羅將拿來,何如?傳曰,待待命拿囚。
又啓曰,卽接月令醫員手本,則以爲,時囚罪人徐經淳素患痰癖之症,又添毒感,食飮全却,氣息奄奄,目下症形,實爲危劇云。罪人病勢如此,則一邊保放,一邊草記,曾有定式矣。徐經淳姑爲保放之意,敢啓。傳曰,知道。
甲寅九月十一日辰時,上御熙政堂。朝講入侍時,領府事金左根,行大司憲尹致秀,同知事金萬根,特進官申錫愚·李源達,行大司諫金,參贊官朴來萬,侍讀官朴獜夏,檢討官趙憲燮,假注書姜永奎,記注官白時殷,記事官李承游,各持書傳第一卷,以次進伏訖。上曰,史官分左右。上開卷。獜夏讀〈自〉曰若稽古帝堯,止鳥獸希革。憲燮曰,今日進講卽尙書也。夫尙書一部,上自典謨,下至訓誥誓命,而二帝·三王之傳授心法,修齊治平,無不備載。言其心則曰精一執中,語其道則曰建中建極,至於禮樂敎化之盛,典章文物之隆,可謂至矣盡矣。後世人主,欲求致治之要,莫先於此書,故朱夫子之言曰,讀尙書,不若先看聖人之心,以求聖人之道。又曰尙書初讀甚難,似見與己不相干,後來熟讀,見堯·舜·禹·湯·文·武之事,皆是切己。顧今殿下講讀是書,沈潛玩究,念玆在玆,以是心而求是道,則今日殿下之心,卽二帝·三王之心也。今日殿下之治,亦二帝·三王之治也,惟聖上念哉念哉。缺致秀曰,此章文義,上下番儒臣及大臣諸臣旣爲詳陳,臣無容敷衍仰奏,而此書卽唐·虞三代之書也。孔子曰,筆之於書,以示後世之爲天下國家者,明臣謂辟之位君師出治道者,捨此書奚以哉?第一章首以欽字命羲和之辭,不越乎欽若昊天,敬授人時,聖德感天而天相之,聖德及人而人化之,君德當以敬天爲先,請以敬天之實,爲殿下之實者誠也。誠者眞實無僞之謂,古聖王制治駁世,非誠不行,存誠之道,在於學問,學問之道,在於立志,志不立則無一可爲者,小事尙然,況處億兆之上,理萬機之繁乎?今我殿下,以聰明睿知大有爲之姿,値重熙累洽,奮散聖志,爲堯爲舜爲禹·湯爲文·武,在殿下立志之如何耳。志乎唐·虞,當爲唐·虞,志乎三王,當爲三王。夫堯·舜·三王,大聖也。後世莫能及焉,今言之易然,雖若老生常談,其實有不然者。朱夫子常云常談之中,自有妙理,孟子曰言堯之言,行堯之行,是堯而已。又曰舜何人也,予何人也?有爲亦若是。邈焉唐·虞,蕩無能名,其治天下之大經大法,布在方策,其曰克明峻德,平章百姓者,堯之所以爲堯也,濬哲文明,溫恭允塞者,舜之所以爲舜也。克勤于邦,克儉于家者,禹之所以秪承也,不邇聲色,不殖貨利者,湯之所以建中也。不諫亦入,不聞亦式者,文王之純德也,善繼志善述事者,武王之達孝也。其制治之良法,已治之明驗,暸如指紋,凡於政令拖措之間,動靜云爲之際,謹而察之,如顔子之四勿,從事於視聽言動,曾子之三貴,用力於容貌色辭,如其合也而行之則行之,惟恐其不力,如其不合也而去之則去之,惟恐其不果,殿下立志之誠,與堯·舜·禹·湯·文·武,無所間然,人君之道,無往非敬,夏暑雨,小民惟曰怨恣,冬祁寒,小民惟曰怨恣,暑雨祁寒,天道之常,小民惟爲之如此,小民之於君上,高下懸絶,猶爲之敬,此皆此章中欽明欽若敬授寅賓敬授之義也,伏願留神焉。又奏曰,今八月初二日社稷大祭時,有監察沈龜〈祖〉呈課以爲,薦俎官以副護軍蔡元默薦俎進退之際,泥醉散步,擧措駭妄云云矣。呈課之事,傳說喧藉,故臣果査實於監察書吏及典僕,亦爲質問於諸亨官矣。槪聞龜祖與元默,有衆所共知之宿嫌,受香之時,倡言報復,將事之後,竟符先聲,揆以事體,極爲駭妄,畀以呈課之責,糾其呈課之失,則譬如與之田而奪耒耟,若開修隙之路,實爲無窮之弊。當日祭監書吏及擧行守僕,出付秋曹,亟令査實,當該監察沈龜祖,令該府拿問勘處,何如?上曰,依爲之。出擧條上曰,啓辭退去臺廳爲之。
上在昌德宮。只晝講。
政院啓曰,常參·經筵,取稟。傳曰,只晝講。
又啓曰,合辭方張之時,兩司無詣臺之員,事甚未安。未肅拜呈告人員,竝卽牌招,何如?傳曰,允。
又啓曰,右副承旨李秉文不爲仕進,卽爲牌招,何如?傳曰,允。
傳曰,右承旨·同副承旨竝許遞,前望單子入之。
承旨前望單子入之,金世均·洪遠燮落點。
政院啓曰,新除授右副承旨洪遠燮,同副承旨金世均,竝卽牌招,何如?傳曰,允。
又啓曰,假注書孟道植身病猝重,勢難察任,今姑改差,何如?傳曰,允。
孟道植改差,代以尹相說爲假注書。
以校理成載球牌不進罷職傳旨,傳曰,只推。
弘文館啓曰,校理成載球旣有只推之命,與新除授應敎金炳地,校理許傳,修撰南鍾順·李崙夏,竝卽牌招察任,何如?傳曰,允。
都摠府啓曰,副摠管吳顯文以訓鍊都監中軍,卜馬軍點考事,晝仕出去之意,敢啓。傳曰,知道。
政院啓曰,卽者刑曹郞廳來言,社稷大祭時擧行守僕及祭監書吏,當爲査實,而判書徐憲淳服制,次堂例不得擧行云,何以爲之?敢稟。傳曰,次堂擧行。
傳曰,右承旨許遞,前望單子入之。
承旨前望單子入之,林肯洙落點。
尹相說在外,代以金奭南爲假注書。
政院啓曰,行大司憲尹致秀,執義尹正求,掌令李彙承·成容默,持平許鐸·尹㻻牌不進,監察茶時之意,敢啓。傳曰,知道。
以執義尹正求,掌令李彙承·成容默,持平許鐸·尹㻻,司諫任應準,獻納李載元,正言朴道彬·金勉根牌不進罷職傳旨,傳曰,只推。
以校理成載球·許傳,修撰李崙夏牌不進罷職傳旨,傳曰,只推。
備邊司啓曰,頃以湖南常賑穀虧欠文簿書寫人姓名及隨行年條査實登聞之意,草記行會矣。卽見該監司鄭基世狀啓,則以爲,今書寫人金台銑之父光裕,自己未至癸巳隨行,而欠穀則各年色吏名下,各各所逋也。至若書寫作奸之狀,事當査問於其時色吏,而今未有一人生存者,且光裕之身故,在於甲午,實無追究之道,甲午至乙巳書寫爲二人,亦已身故,光裕之子台銑,自丙午至壬子,又爲擧行,而甲午以後常賑穀之去來,皆有可據文書,書寫人躬犯之跡,未見可執之贓,且虛耗滋長,在甲午以前,甲午以後,則年年添錄而已。實無以勘名定律,然而金台銑之多年文簿虛勘之罪,不可無徵勵之典,請令廟堂稟處矣。金台銑常賑書寫之役,父子相傳爲五十餘年之久矣。主管雖有色吏,簿錄專在書史,各年色吏積歲欠逋之一向掩諱,已是書寫罔赦之罪,況渠父子所犯多少,今以盤覈無路,謂無執之贓者,甚非核實之政,則十三萬包公穀,雖謂之盡數乾沒此漢父子之手,非過語也。事當卽施一律,期或徵後,而道啓論列,諒出於退究無處而然矣。金台銑特以惟輕之典,嚴刑三次,遠惡〈島〉恨己身定配,勿捧赦前,何如?傳曰,允。
又啓曰,卽見黃海兵使蔡學永所報,則以爲,本營屬隨營牌輪回替赴,入場營下,而徵散之際,一道搔擾,幸自辛亥,收布雇立,殘民賴蘇,而且於南池曳濬之役,民丁擧皆盡力,後若徵番防守,非徒繹撓,特依近例,收布雇防爲辭矣。雇立防守,本非法意,則不可以軍民遠赴,番番許施,而第念今年濬池之役,沿邑民丁,擧皆盡力,無不幸望於數三年已施之政,民情攸關,難以靳許,特依報辭施行,俾有息肩之効,何如?傳曰,允。
以慶尙監司金學性狀啓,薦新柚子,節序差晩,未及成熟,限內不得封進,惶恐待罪事,傳曰,勿待罪事,回諭。
以慶尙監司金學性狀啓,進上黃栗,節序差晩,未及成熟,限內不得封進,惶恐待罪事,傳曰,勿待罪事,回諭。
以平安監司李景在狀啓成川府人命爛死事,傳曰,聞甚驚慘,元恤典外,別加顧助,如有生前身還布,竝蕩減事,廟堂措辭,分付。
訓鍊都監啓曰,本局馬兵都試,今九月十三日,設行於訓鍊院,而南營入直馬兵,以先試者,替代應試之意,敢啓。傳曰,知道。
御營廳啓曰,今九月十二日騎士都試時各技優等人,別單書入之意,敢啓。傳曰,知道。
刑曹啓曰,今九月十一日朝講入侍時,行大司憲尹致秀所啓,今八月初二日社稷大祭時,有監察沈龜祖呈課以爲,薦俎官行副護軍蔡元默薦俎進退之際,泥醉散步,擧措駭妄云云矣。呈課之事,傳說喧藉,故臣果査實於祭監書吏及典僕,亦爲質問於諸享官矣。蓋聞龜祖與元默,有衆所共知之宿嫌,受香之時,倡言報復,將事之後,竟符先聲,揆以事體,極爲駭妄。畀以呈課之責,糾其呈課之失,則譬如與之田而奪耒耟,若開修隙之路,實爲無窮之弊,當日祭監書吏及擧行守僕,出付秋曹,亟令査實,當該監察沈龜祖,令該府拿問勘處,何如?傳曰,依爲之事,命下矣。享所祭監書吏金夏正,當該擧行守僕崔錫倫,捉來査實,則夏正所供內以爲,行祀之時,初未見薦俎官蔡元默泥醉散步之狀,且以其屢經臺職,多年隨倍,而稔知其本不解飮矣。罷享後自監察沈龜祖家,直送呈課於臺廳,這間委折,無以知得云。錫倫所供內以爲,渠以當該守僕,引接擧行之時,薦俎官初無醉痕云矣。査實以入之意,敢啓。傳曰,知道。
義禁府啓〈曰〉,卽接月令醫員手本,則以爲,時囚罪人宋端和·李溭等素患痰癖之症,又添毒感,食飮全却,氣息奄奄,目下症刑,實爲危劇云。罪人病勢如此,則一邊保放,一邊草記,曾有定式矣。宋端和·李溭等,竝姑爲保放之意,敢啓。傳曰,知道。
又啓曰,保放罪人徐經淳還囚捧供以入,而病勢一向未差,仍爲保放之意,敢啓。傳曰,知道。
義禁府啓目,江陵府使宋端和原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,監察沈龜祖原情云云。傳旨內辭緣,泛稱遲晩,刑推得情,何如?〈啓〉除刑推議處爲良如敎。
又啓目,幽谷前前察訪金熙逌原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
又啓目,竹山府使朴仁泰原情云云。問目內辭緣,泛稱遲晩,所當請刑是白乎矣,曾經別軍職,勿爲請刑,載在法典,議處,何如?啓依允。
又啓目,白川郡守徐經淳原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,昌原前府使具載善原情云云。問目內辭緣,泛稱遲晩,所當請刑是白乎矣,曾經宣傳官,〈勿爲請刑〉,議處,何如?啓依允。
又啓目,旌善郡守李溭原情云云。問目〈內〉辭緣,泛稱遲晩,刑推得情,何如?啓除刑推議處爲良如敎。
甲寅九月十二日午時,上御熙政堂。晝講入侍時,同知事金萬根,特進官金在田,參贊官李秉文,侍讀官朴獜夏,檢討官李徹宰,假注書姜永奎,記注官金在瓛,記事官李承游,各持書傳第一卷,以次進伏,武臣張仁植進伏楹外訖。上曰,史官分左右。上開卷。麟夏讀自分命和仲,止靜言庸違。在田曰,今日文義果多玄妙精微處,上下番儒臣,同知事所奏,纖悉無餘,臣無容更陳,而伏念,臣於我殿下講筵進講也,日講也,法講也,無一不侍講,而今適新冊子臨講之初,又備顧問之列,榮寵萬萬。第伏見,講讀會理之際,未敢知聖學十分造高明之域,下情誠抑菀。這間所講之經傳,何莫非聖學至切至要之工程,而惟此書傳,乃是帝王家治平之大經·大法,其中二典·三謨,尤是大聖人傳授心法,一句一字,決不可與匹庶之學,泛然尋過,須喫緊做去,然後可以爲堯爲舜,使一國臣民咸躋壽域春臺之上,是所靳祝於我殿下也,伏願懋哉懋哉。缺。
上在昌德宮。只晝講。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,只晝講。
又啓曰,合辭方張之時,兩司無詣臺之員,竝卽牌招,何如?傳曰,允。
又啓曰,左副承旨李秉文今日不爲仕進,卽爲牌招,何如?傳曰,允。
又啓曰,判尹趙秉駿除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。吏曹參議韓啓源,大司成李章五除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
弘文館啓曰,校理成載球·許傳,修撰李崙夏,竝卽牌招察任,何如?傳曰,允。
兵曹啓曰,冬至兼謝恩使一行赴燕時所把驛馬逢點事,各道監司處,行移,何如?傳曰,允。
政院啓曰,行大司憲尹致秀,執義尹正求,掌令李彙承·成容默,持平許鐸·尹㻻牌不進,監察茶時之意,敢啓。傳曰,知道。
以執義尹正求,掌令李彙承·成容默,持平許鐸·尹㻻,司諫任應準,獻納李載元,正言朴道彬·金勉根牌不進罷職傳旨,傳曰,只推。
備邊司啓曰,卽見平安監司李景在分等狀啓,則尤甚名色不爲擧論,平壤等二十三邑置之稍實,肅川等十九邑置之之次,年〈分〉事目比己巳而較準昨年元摠與舊災當俵之數,則不足爲九百三十三結十負四束,更以癸丑摠亟令劃下,後錄諸條,竝令廟堂稟旨,分付矣。其一,各邑鎭帖外火田限四分一權減,各鎭屬給代不足條,以各鎭間年儲留及營別置穀,從便區劃事也。其一,各營房各衙門及奎章閣所屬屯田從實執摠,而其中閣屯之在於淸北者,一一籌摘,俾無冤徵事也。其一,陳田火田還加起執摠,依近例停免事也。全省穡事,幸占均登,尤甚名色,至不擧論,而道啓雖以舊災當俵,有此換摠之請,然比摠換定,其例絶罕,更以一百五十結劃下,使之分俵,火田之權減給代,屯土之從實執摠,陳壤之起摠許免,皆有已施之例,一依狀辭施行,何如?傳曰,允。
戶曹啓曰,海西長山以北十一邑稅太,每當經用苟艱之時,則多以本色裝運,而見今太儲不敷,明春料祿,無以排比,甲寅條稅太,依昨年例,竝以本色上納之意,預先知委該道,何如?傳曰,允。
以吏曹參議韓啓源牌不進罷職傳旨,傳曰,只推。
以校理成載球牌不進罷職傳旨,傳曰,只推。
禁衛營啓曰,本營字內崇禮門東邊第一城廊近處體城三間半頹圮處,今已畢築,把守軍依例撤罷,女墻仍爲姑築之意,敢啓。傳曰,知道。
義禁府啓目粘連,向前徐經淳亦,科場禁雜,雖曰責任,事出慮外,勢難束飭,罪著溺職,難以參恕,以此照律,何如?啓依允。
又啓目粘連,向前具載善亦,正供事體,何等嚴重,而過限未收,以致愆納,難免當律,以此照律,何如?啓依允。
又啓目粘連,向前沈龜祖亦,呈課法意,何等謹嚴,而以其宿憾講虛,事極涉駭妄,以此照律,何如?啓依允。
又啓目粘連,向前宋端和亦,封山松之作板,三斗糴之加捧,已是法外,賣任民貸等名色,無不鄙瑣,還錢挪用,罪難容貸,以此照律,何如?啓依允。
又啓目粘連,句前金熙逌亦,遞歸時吏任捧賂,數亦不少,旣登繡啓,在法難恕,以此照律,何如?啓依允。
又啓目,向前朴仁泰亦,捧稅法意,自有定限,漫漶過期,難免重勘,以此照律,何如?啓依允。
又啓目粘連,向前李溭亦,倉色輩之防戶分石,校鄕任之賣帖捧賂,矇不覺察,暗地採金,封山犯斫,有難參恕,以此照律,何如?啓依允。
義禁府啓曰,保放罪人徐經淳·李溭·宋端和等還囚議處,仍爲保放之意,敢啓。傳曰,知道。
行大護軍李是遠疏曰,伏以,臣於病伏奄奄中,忽接邸報,伏奉去月二十六日特旨,寵之以四字隆褒,侈之以八座峻秩,授臣以都摠管之任,臣聞命而驚魂隕越,奉誥而感涕淋浪。噫,古或有橫翔捷出,蒙不次之擢,漢之賈誼,宋之劉敞者,是皆詞感帝王,契合昭瀜,前行素修,厭服人心,故見之以爲當然,當之者有若固有,而臣則本以闒茸之姿。又乏砥礪之實,徒藉父祖不食之緖,濫登魁科,偏荷造化曲成之功,滾到宰列,涯分已過,尺寸未效,積負公私之罪戾,已爲通朝之所知。不料初元以後,頻繁恩造,迥出尋常,心簡特紆於保釐,溫批屢下於章奏,而三載尸素,無一攸爲,每誦曠絶之慈敎,追思委毗之聖眷,惶汗浹背,措躬無所。豈意過情之聲聞,又徼格外之謬恩,照乎雲漢之章,彰以華衮之采,容易加之於如臣之萬不近似者?三年病蟄,一朝驟躐,旣非周官式序之次,殆同蕭生聞名〈之〉寵,在臣私分,感戴洪造,與天無極,其〈在〉淸朝綜核名實之政,得無近於濫褻乎?臣以四朝陶鑄之物,厚被生死骨肉之澤,旣不能殫竭朽鈍,少答涓埃,安敢以垂盡之喘,自幸濫竽之榮,仰累則哲之明於闢門籲俊之日乎?臣之年前出脚,旣感罔極之恩數,又因哀慶之事會,無所逃遁,蒼黃冒膺,而畢竟自知已熟,前後控辭,未蒙恩諒,心勞日拙,到底孤負,而臣之本來情理,又有終身銜恤,區區微諒,不敢自同恒人,因仍蹲冒,故其最後辭疏所云事過遂初,依舊荒濱之跧伏,卽臣末梢收拾,復尋邱樊之意,而一臥滄江,昔疾痼,風祟痰孽,暑喘寒嗽,兩耳已爲墻壁,雙眼不辨尋尺,飾中俟符,久爲奧窔之籧篨,則陳力就列更無其望,而分外嘉奬,又蒙特達之異數,其事則往牒所罕聞,當世所未有也。恩山渥海,未足喩其崇深,生隕死結,無以酬其絲毫。苟可以伸傴起躄,扶曳登程,則一肅天陛,自呈其癃殘聵眊之狀,仰冀日月之照燭,粗伸螻蟻之微悃,退塡狗馬之溝壑,是乃不泯彝性,而乍前旋却,欲起還仆,玆敢披瀝心肝,縣道緘章,仰瀆崇嚴。伏乞聖慈,諒臣言之非出飾讓,察臣病之不可强策,特推蓋帷之恩,收還臣新爵秩,仍治臣逋慢之罪,一以爲人臣辜恩之戒,一以卒天地遂物之仁,臣死之日,猶生之年。臣無任云云。答曰,省疏具悉。向來特旨,予意有在,卿其勿辭,卽爲上來肅命。
大司成李章五疏曰,伏以,臣卽庸愚湔劣之一賤品耳。低回末蔭,癃晩通藉,已是分外之事,若夫邇列特授之恩,爰在唱名之日,尤非臣寢夢所幸倖希也。臣誠感戴洪造,隕結爲期。曾未幾月,國子新命,又出於千萬意慮之外,臣驚惶霣越,未知衰朽無用之賤,何以得此於聖明也?念臣家世受恩,與天無際,如臣不肖,亦得以承藉餘蔭,躋躐淸顯,臣雖愚昧,豈不念趨走陳力,少效涓埃之報,而第臣所叨,有非人人所可冒據,虞廷敎胄,周家造士,是其職耳。必得禔躬積學,爲多士所矜式者,以責其作成。顧今久次儲望,群彦林立,臣是何人,裒然超遷於釋褐一歲之內,不顧物議之嗤點也哉?驟進之懼,不衷之災,猶屬臣一己之私,其在聖明綜核之政,果何如也?臣少而鈍滯,素乏功令間從事,老益荒嬉,全無問學上致力,今使臣操觚鼓篋,隨諸生較藝,猶難必其糠粃之居前,況可以抗顔皐比席,審較程式,崇雅黜浮,挈長短而別〈姸〉媸也哉?堂堂首善之地,必有笑于列者,竊恐聖朝重儒崇敎之政,由臣而謬也。伏乞聖慈,念名器之不可玷褻,諒臣言之非出飾讓,特解臣新授職名,俾公格嚴而私分安焉。臣無任云云。答曰,省疏具悉。爾其勿辭察職。
甲寅九月十三日午時,上御熙政堂。晝講入待時,同知事申錫愚,特進官李裕元,參贊官林肯洙,侍讀官朴麟夏,檢討官李徹宰,假注書金奭南,記注官姜晢一,記事官李承游,各持書傳第一卷,以次進伏,武臣李明學進伏楹外訖。上曰,史官分左右。上開卷。麟夏讀自帝曰咨四岳,止帝曰欽哉。
上在昌德宮。只晝講。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。未肅拜呈告人員,竝卽牌招,何如?傳曰,允。
傳曰,禮房承旨馳詣宗廟·景慕宮,奉審摘奸以來。
政院啓曰,卽者司譯院官員來言,驛科初試再明日當爲開場,而提調金洙根有身病,不得設行云。提調卽爲牌招,何如?傳曰,許遞。前望單子入之。
司譯提調前望單子入之,金鼎集落點。
傳曰,雲監二提調,司譯二提調相換,令該曹口傳單付。
吏曹口傳政事,觀象監提調金炳國,司譯院提調趙秉夔,已上相換事,承傳。
政院啓曰,卽者吏曹郞廳來言,熙川郡守鄭濟兢當爲署經,而憲府則雖已署經,諫院則司諫任應準,獻納李載元,正言朴道彬·金勉根未肅拜,只有行大司諫金一員,不得備員署經云。未肅拜人員,竝卽牌招,何如?傳曰,一司除署經。
弘文館啓曰,校理成載球,卽爲牌招察任,何如?傳曰,允。
奎章閣啓曰,明日卽奎章閣望奉審日次,臣進詣擧行之意,敢啓。傳曰,知道。
政院啓曰,行大司憲尹致秀,執義尹正求,掌令李彙承·成容默,持平許鐸·尹㻻牌不進,監察茶時之意,敢啓。傳曰,知道。
以執義尹正求,掌令李彙承·成容默,持平許鐸·尹㻻,司諫任應準,獻納李載元,正言朴道彬·金勉根牌不進罷職傳旨,傳曰,只推。
政院啓曰,卽伏見前承旨長湍府使李魯奎各陵墓所奉審啓本啓下者,則年月不爲踏印,有此錯誤,事甚未安。臣之矇然捧入,不勝惶恐,而該府使不可無警,從重推考,何如?傳〈曰〉,允。
以校理成載球牌不進罷職傳旨,傳曰,只推。
左右捕盜廳啓曰,因備邊司草記批旨,完營在囚罪人琴聖玉等七名,發送臣廳校卒,今已押來,故卽爲嚴囚,而金斗昌·尹以根兵營校吏等率來,亦爲等待,今方開座鉤訊之意,敢啓。傳曰,知道。
義禁府啓曰,保放罪人徐經淳·宋端和·李溭等還囚照律以入,而病勢一向未差,竝仍爲保放之意,敢啓。傳曰,知道。
義禁府照目粘連,江陵府使宋端和矣本府議啓內,封山松之作板,三斗糴之加捧,已是法外,賣任民貸等名色,無不鄙瑣,還錢挪用,罪難容貸,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。
又照目粘連,竹山府使朴仁泰矣本府議啓內,奉稅法意自有定限,漫漶過期,難免重勘,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
又照目粘連,昌原前府使具載善矣本府議啓內,正供事體何等嚴重,而過限未收,以致愆納,難免當律,以此照律,罪杖六十收贖,奪告身一等,私罪,奉敎依允爲旀,功減一等爲良如敎。
又照目粘連,旌善郡守李溭矣本府議啓內,倉色輩之防戶分石,校鄕任之賣帖捧賂,矇不覺察,暗地採金,封山犯斫,有難參恕,以此照律,罪杖八十收贖,告身盡行追奪,徒二年定配,私罪,奉敎依允爲旀,功議各減一等爲良如敎。
又照目粘連,白川郡守徐經淳矣本府議啓內,科場禁雜,雖曰責任,事出慮外,勢難束飭,罪著溺職,難以參恕,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
又照目粘連,幽谷前前察訪金熙逌矣本府議啓內,遞歸時吏任捧賂,數亦不少,旣登繡啓,在法難恕,以此照律,罪杖六十收贖,告身盡行追奪,徒一年定配,私罪,奉敎依允爲〈旀〉,功減一等爲良如敎。
又照目粘連,監察沈龜祖矣本府議啓內,呈課法意,何等謹嚴,而以其宿憾,自構虛事,極涉駭妄,以此照律,罪杖一百收贖,告身盡行追奪,徒一年定配,私罪,奉敎依允爲旀,功減一等爲良如敎。
判尹趙秉駿疏曰,伏以,臣兩歲藩寄,纔已納節,而無一對揚,有百瘡疣,蓋臣望實蔑如,惠不足以懷保庶民,威不足以殫壓列邑,加以一病支離,形證屢變,首尾尸素,徒費厚廩,尋常事務之來,而疎忽遺漏,十居七八,乃於今夏異樣船之來泊也。臣不能到底操飭,至有永興·德源人命被傷者,又有被人致死之說,而臣不能趁時査究,竟雖無實,始若裒如者,此皆臣儱侗之失,而其時都憲之疏出,而臣之罪尤彰著無餘矣。其疏有曰,關北異船之來泊也,浦村愚民,往往有持物交易之擧,聖批切嚴,至有嚴加査實後狀聞之命,臣於此,有不勝萬倍震越。凡異樣船之出沒,或半日一夜之間,蹤跡閃忽,行止莫測,方其來也,民皆驚懼散走,何暇與之交易乎?特其海上鹽夫漁人,瞥眼相遇,無以回避,而彼人見我人所持煙竹,以琉璃甁銀錢等物,請與相換。蠢彼愚氓,怯於生面,果不能據理退却,而任其所爲,此則其時已皆具由狀聞者,而更於沿邊諸處,隨而尋覈,則事端亦不過如是而已矣。臣苟能先事慮周,防束纖密,則縱彼些少之物,豈有冒犯私兌之弊,而傳說喧藉,至登臺疏也?旬按之責,自有所歸,則官箴之規,宜及臣身,而同朝忠厚,雖至於就事論事,臣心惶恧,尙覺其靡所容措,繼又管之地,至有犯越之漢,當律自在,法意莫嚴。不意周廬特點,恩敍旋降,在途奉誥,瞻聆動色,觚稜入望,固望返面而退,而第臣僨誤之辜,觀於臺論,旣無以晏然自恕,則臣便是有罪未盡勘之蹤耳。顧安敢出而揚揚,全沒廉隅也哉?臣於蹙伏自訟之餘,又蒙京兆恩除,臣欲冒進承膺乎,則餘悚在中,欲徒事違傲乎,則分義都虧,玆敢冒暴情實,仰干崇聽。伏乞聖明,曲賜鑑諒,治臣當勘之罪,以爲溺職不能事事者之戒焉。臣無任云云。答曰,省疏具悉。往事何必追提?卿其勿辭行公。
甲寅九月十四日午時,上御熙政堂。晝講入侍時,知事洪在喆,特進官尹穳,參贊官洪遠燮,侍讀官許傳,檢討官李徹宰,假注書姜永奎,記注官白時殷,記事官李承游,各持書傳第一卷,以次進伏,武臣吳明善進伏楹外訖。上曰,史官分左右。上開卷。傳讀自曰若稽古帝舜,止徧于群神。
上在昌德宮。只晝講。
藥房提調金炳冀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妣殿氣候,何如?王大妣殿氣候,何如?大妣殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妣殿·王大妣殿·大妣殿·中宮殿,口傳問安。答曰,知道。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。陳疏外,未肅拜呈告人員,竝卽牌招,何如?傳曰,允。
又啓曰,同副承旨金世均今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓〈曰〉,假注書姜永奎身病猝重,勢難察任,今姑改差,何如?傳曰,允。
姜永奎改差,代以李玄翼爲假注書。
弘文館啓曰,校理成載〈球〉旣有只推之命,卽爲牌招察任,何如?傳曰,許遞。前望單子入之。
玉堂前望單子入之,校理李敎寅落點。
政院啓曰,新除授校理李敎寅方在罷職中,何以爲之?敢稟。傳曰,敍用。
奎章閣啓曰,景慕宮望廟樓今望奉審,無頉之意,敢啓。傳曰,知道。
政院啓曰,行大司憲尹致秀,執義尹正求,掌令李彙承·成容默,持平許鐸·尹㻻,司諫任應準,獻納李載元,正言朴道彬·金勉根牌不進罷職傳旨,傳曰,只推。
備邊司啓曰,卽見黃海監司金泳根狀啓,則備陳綿農慘歉之狀,仍請訓局砲保限四分一代錢,禁御兩營兵曹限折半代錢,各衙門軍身布竝純錢代捧事,令廟堂稟旨,分付矣。海西,國之綿鄕,此雖早種,今夏秋雨澤調均,不似三南之潦,則其不甚爲害於窠房開結之時,可以推料矣。然而道臣所請,出於恤民情之政,有不可一切防塞,兵曹及禁御兩營軍布三分一代錢,各衙門布純錢代捧,至於訓局,事體與他自別,依例董納之意,分付,何如?傳曰,允。
義禁府啓目粘連,監察沈龜祖矣本府議啓內,呈課法意,何等謹嚴,而以其宿憾,任自捧虛,事體所在,極涉駭妄,以此照律,罪杖一百收贖,告身盡行追奪,徒二年半定配,私罪,奉敎依允。
義禁府啓曰,時囚罪人宋端和杖一百流三千里定配,沈龜祖杖一百徒三年定配,李溭杖八十徒二年定配,金熙逌杖六十徒一年定配照律公事判付內,依允。宋端和·沈龜祖·金熙逌功減一等,李溭功議各減一等事,命下矣。宋端和·沈龜祖·金熙逌功減一等,李溭功議各減一等,宋端和杖一百收贖,告身盡行追奪,忠淸道公州牧日新驛徒三年定配,沈龜祖杖九十收贖,奪告身四等,韓山郡新谷驛徒二年半定配,李溭杖六十收贖,奪告身一等,江原道原州牧丹邱驛徒一年定配,而以議啓內辭意,具罪目,依例發遣府羅將,押送于各其配所,金熙逌減徒加杖,杖一百收贖,告身盡行追奪,放送,何如?傳曰,允。
行大司諫金疏曰,伏以,臣姿性庸愚,言議骩骳,直一倥倥無用底人耳。備修百執事之末,猶慮不堪,矧惟淸朝諫諍之職,寔司耳目之寄者乎?前後濫廁,擧皆惶畏退縮者,良由自量甚熟也。今者所叨,責任旣同,則臣之株守之義,實無可諉而出者。向因朝講有命,冒昧登筵,誠以愚忱自切於近耿,私分莫恤於呈身,退自循省,益增悚恧,乃違召命,徒積罪戾。伏望聖明,亟賜鞶遞,仍降郵罰焉。臣雖不以見職自居,第見目下之事,有關於國綱臣分者,憂惋之極,不容泯默,惟聖明垂察焉。近來科試不古,易致國體之虧乖,士論之鬱拂,故今秋大比,聖志奮勵,思所以矯捄其弊,先事之飭,不啻凜霜雪而嚴鈇鉞,其承明命而膺試責者,苟有一分彝性,固宜百倍淬礪,殫誠對揚,上答隆寄,下副士望,而至於坼號之後,外道傳聞,不勝駭嘆。湖西自是士夫之鄕,見參之多,容或無怪,而左右道全榜照爛,莫掩分排之跡,其京居人之冒占鄕科,爲主試者非有私護,則其見瞞於人,明矣。至於海西事,士習之無嚴,寧欲無言,主試所以受疑謗於十手目所指覩中者,未可曰專沒把捉,則夫恢張大公,展施宿學,爲國家導和延脈,固未嘗期於此輩,而亦何可暋不畏法,迷不率敎,至此之甚哉?此而歸之遂事,不施當施之律,將何以懲來許而謝多士哉?臣謂湖西京試官都事及海西都事,宜先施以竄配之典,以徵其循私蔑法之習。雖以關東主試言之,酕醄不省,一任參副試之濁亂,風傳雖難準信,尸溺自有其失,亦施刋削,以示警勵,參副試之無嚴干與於試事,廟堂提飭何如,而湖左·右,關東事,有難專責於主試者,參以聽聞,轉益駭惋,竝捧現告拿問嚴勘宜矣焉。臣無任云云。答曰,省疏具悉。此輩若有一分畏法之心,豈至於斯,而飭敎忠不忠三字之義,果歸何所乎?寧欲無言,所請依施。至於關東都事,亦不可以刋削而止,施以竄配之典。海西主試,旣登臚列,則參副試豈可置而勿論乎?一體拿問嚴勘。卿其勿辭行公。
甲寅九月十五日午時,上御熙政堂。晝講入侍時,知事徐有薰,特進官李謙五,參贊官朴來萬,侍讀〈官〉許傳,檢討官李崙夏,假注書金奭南,記注官金載瓛,記事官李承游,各持書傳第一卷,宗臣益平君以次進伏,武臣吳顯佑進伏楹外訖。上曰,史官分左右。上開卷。許傳讀自輯五端,止車服以庸。
上在昌德宮。只晝講。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。未肅拜呈告人員,竝卽牌招,何如?傳曰,允。
備忘記,會寧都護府使金翰喆下直,長弓一張,長箭一部,片箭一部,筒兒一箇賜給。
弘文館啓曰,校理李敎寅,卽爲牌招察任,何如?傳曰,允。
政院啓曰,卽者兵曹郞廳來言,盈德縣令李啓昌兩司當爲署經,而憲府則雖已署經,諫院則司諫任應準,獻納李載元,正言金勉根來肅拜,朴道彬未署經,只有行大司諫金一員,不得備員署經云。未署經外,未肅拜人員,竝卽爲牌招,何如?傳曰,一司除署經。
又啓曰,行大司憲尹致秀,執義尹正求,掌令李彙承·成容默,持平許鐸·尹㻻牌不進,監察茶時之意,敢啓。傳曰,知道。
以執義尹正求,掌令李彙承·成容默,持平許鐸·尹㻻,司諫任應準,獻納李載元,正言金勉根牌不進罷職傳旨,傳曰,只推。
備邊司啓曰,卽見京畿監司徐左輔所報,則以爲,德興大院君墓所修改物力區劃錢五百兩,猶爲不足,限七百兩更爲加劃爲辭矣。前此劃給,較量於重修之役,則非不優厚,而役事尙未告竣,又有此加請之報,更以本司別置中司饔院錢三百兩劃給,以爲卽速充役之地,何如?傳曰,允。
承文院官員,以都提調意啓曰,月食已過,禮部回咨,依例撰出,正書安寶,定禁軍騎散下送于灣府,使之傳給鳳城將處,以爲轉致北京之地,何如?傳曰,允。
禁衛營啓曰,臣進詣南廟有頉處,看審修修後,別單書入之意,敢啓。傳曰,知道。
御營廳啓曰,東關王廟有頉處,臣監薰修改後,別單書入之意,敢啓。傳曰,知道。
以校理李敎寅牌不進罷職傳旨,傳曰,只推。
左右捕盜廳啓曰,臣等謹依承傳,開座於左捕廳,究覈罪人時率待罪囚二人,拘囚於外廳舍,使軍官守直矣。今日黃昏時,所謂金景成·黃基弘爲名漢,稱以內閣使令,爛熳泥醉,突入外廳舍,毆打軍官,破碎器皿,無所不至,啓下罪人拘囚處,如是作亂,前所未有。如此蔑法之漢,不可尋常處之,竝移送秋曹,照律嚴勘,何如?傳曰,允。
義禁府啓曰,忠淸左道京試官金學初,都事奇文鉉,黃海都事申轍求,江原都事閔馨在竝施以竄配之典事,承傳啓下矣。金學初平安道定州牧,奇文鉉慶尙道熊川縣,申轍求全羅道光陽縣,閔馨在慶尙道蔚山府竄配,而承傳內辭意,具罪目,依例發遣府羅將,押送于各其配所,何如?傳曰,允。
又啓曰,忠淸左道副試官石城縣監朴端會,參試官恩津縣監徐曾輔,右道副試官永日縣監鄭順朝,參試官稷山縣監李源植,江原道副試官平昌郡守尹章善,參試官銀溪察訪金騏獻,黃海道副試官谷山府使李裕膺,參試官金郊察訪白宗逵一體拿問嚴勘事,承傳啓下矣。朴端會·徐曾輔·鄭順朝·李源植·尹章善·金騏獻·李裕膺·白宗逵等俱在任所,依例發遣府書吏羅將拿來,何如?傳曰,待待命拿囚。
刑曹啓曰,本曹所在大明律·大典通編·無冤錄等冊子,年久弊傷,且多落卷,今此律學科時,多有苟艱之患,明春覆試時,尤無以排備,在前如此之時,筵稟刊來,曾有受敎定式矣。三冊依已例各十七件,卽速印出,星火上送之意,分付于板本所在之嶺南·湖南·關西三道道臣,何如?傳曰,允。
甲寅九月十六日午時,上御熙政堂。晝講入侍時,同知事申錫愚,特進官韓兢人,參贊官金世均,侍讀官許傳,檢討官李麟夏,假注書金奭南,記注官金鼎獻,記事官李承游,各持書傳第一卷,以次進伏,武臣李容熙進伏楹外訖。上曰,史官分左右。許傳讀自肇十有二州,止格于文祖。
上在昌德宮。停常參·經筵。
自人定至十八日開東,灑雨下雨,測雨器水深二分。
政院啓曰,明日常參·經筵,取稟。傳曰,只晝講。
又啓曰,來二十一日朝參日次矣。敢稟。傳曰,停。
又啓曰,合辭許久闕啓,事甚未安。未署經外,未肅拜呈告人員,竝卽牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人金震林·朴會臣·林鎭璜·李承穆等當爲捧供,而判義禁李啓朝以觀象監提調雜科進,知義禁成源默在外,同義禁一員未差,只有同義禁李晉翼一員,不得備員開座云。同義禁李晉翼,卽爲牌招,未差之代,政官牌招,開政差出,何如?傳曰,允。在外知義禁許遞,與未差之代,前望單子入之,待下批牌招察任,如有違牌,勿爲呼望。
金吾堂上前望單子入之,同義禁李鶴在·李源命落點。
弘文館啓曰,校理李敎寅,卽爲牌招察任,何如?傳曰,允。
政院啓曰,行大司憲尹致秀,執義尹正求,掌令李彙承·成容默,持平許鐸·尹㻻牌不進,監察茶時之意,敢啓。傳曰,知道。
以執義尹正求,掌令李彙承·成容默,持平許鐸·尹㻻,司諫任應準,正言金勉根,牌不進罷職傳旨,傳曰,只推。
刑曹啓曰,左右捕盜廳啓辭內,臣等謹依承傳,開坐於左捕廳,究覈罪人時,率待罪囚二人,拘囚於外廳舍,使軍官守直矣。今日黃昏時,所謂金景成·黃基弘爲名兩漢,稱以內閣使令,爛熳泥醉,突入外廳舍,毆打軍官,破碎器皿,無所不至,啓下罪人拘囚處,如是作亂,前所未有。如此蔑法之漢,不可尋常處之,竝移送秋曹,照律嚴勘事,允下矣。謹按律文,則大典通編禁制條,有曰使酒人杖一百,大明律名例有曰凌犯官府者,加常人罪一等,罪人金景成·黃基弘等依此律,本罪上加一等,各決杖六十後,景成黃海道遂安郡,基弘江原道旌善郡徒一年定配所,竝卽押送之意,敢啓。傳曰,知道。
司褒院官員,以都提調意啓曰,卽見京畿監司徐左輔所報,則以爲,德興大院君墓所修改物力追劃錢五百兩,猶爲不足,限七百兩更爲加劃爲辭矣。前此劃給,較量於重修之役,則非不優厚,而役處尙未告竣,又有此加請之報,更以本司別置中司饔院錢三百兩劃給,以爲速卽完役之地,何如?傳曰,允。
義禁府啓目,保安前察訪金震休原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
又啓目,巨濟前府使李晩謙原情云云。所當請刑是白乎矣,曾經摠府郞,勿爲請刑,載在法典,議處,何如?啓依允。
又啓目,開寧縣監鄭基興,陽智縣監朴會臣,抱川縣監李承穆,麻田郡守林鎭璜,金山郡守李秉先等原情云云。問目內辭緣,泛稱遲晩,竝只刑推得情,何如?啓除刑推議處爲良如敎。
義禁府啓曰,卽接月令醫員手本,則以爲,時囚罪人朴會臣·林鎭璜等素患痰癖之症,又添毒感,食飮全却,氣息奄奄,目下症形,實爲危劇云。罪人病勢如此,則一邊保放,一邊草記,曾有定式矣。朴會臣·林鎭璜等竝姑爲保放之意,敢啓。傳曰,知道。
甲寅九月十七日午時,上御熙政堂。晝講入侍時,知事洪在喆,特進官李明迪,參贊官洪遠燮,侍讀官許傳,檢討官李崙夏,假注書金奭南,記注官姜晢一,記事官李承游,各持書傳第一卷,以次進伏,武臣李南輔進伏楹外訖。上曰,史官分左右。上開卷。傳讀自詢于四岳,止敬敷五敎。
上在昌德宮。停常參·經筵。
政院啓曰,明日常參·經筵,取稟。傳曰,只晝講。
政院啓曰,合辭許久闕啓,事甚未安。未署經外,未肅拜呈告人員,竝卽牌招,何如?傳曰,允。
兵曹啓曰,今九月十八日甲申丑正一刻十二分立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
政院啓曰,行大司憲尹致秀,執義尹正求,掌令李彙承·成容默,持平許鐸·尹㻻牌不進,監察茶時之意,敢啓。傳曰,知道。
以執義尹正求,掌令李彙承·成容默,持平許鐸·尹㻻,司諫任應準,獻納李載元,正言金勉根牌不進罷職傳旨,傳曰,只推。
甲寅九月十八日午時,上御熙政堂。晝講入侍時,同知事金萬根,特進官趙亨復,參贊官林肯洙,侍讀官朴孝正,檢討官南鍾順,假注書金奭南,記注官白時殷,記事官李承游,各持書傳第一卷,以次進伏,武臣李熙鐵進伏楹外訖。上曰,史官分左右。上開卷,仍讀前受音一遍訖。孝正讀自帝曰皐陶蠻夷猾夏,止帝曰兪往欽哉,仍奏釋義訖。上讀新受音十遍訖。上曰,文義以次陳之。孝正曰,此篇記虞舜治天下之大典也。故一命一職,章各有當,而刑政之說,獨有二章,一章記舜制刑之辭,一章記舜命士師之辭也。蓋刑政者,人君之所當克審而克愼者也。當刑而不刑則民無所懲,不當刑而刑則民無〈所〉措,必酌其輕重,察其枉直,分寸毫釐,皆得其當,然後民不自犯,至於無刑之治。故以舜而戒皐陶也。必以明之一字,終其辭焉,其旨深且切矣。非獨刑政爲然,明之爲道,百事皆當。知人不明,則賢愚無分,處事不明,則是非無定,紀綱自底於紊亂,法令亦歸於縱弛,上無嚴威之術,下無忌憚之心,甚至有國不爲國之歎,可不懼哉,可不念哉?故皐陶之戒舜曰,元首明哉,伊尹之贊成湯曰,居上克明。古人之贊其君也,有曰明王,有曰明君,有曰明明后,明者乃治國之第一要道也。上曰,三就三居,必以三言之者,何也?孝正曰,漢孔安國以爲三就者,就大罪於原野,大夫於郊,士於巿也。三居者,大罪居於四裔,次於九州之外,次於千里之外,蓋隨其罪之輕重,而分爲三等者也。上曰,三禮者天地人之祭禮,而人鬼者,宗廟之稱歟?孝正曰,伯夷之職,兼典三禮,而職名獨以秩宗稱之,則此是重宗廟之意,而人鬼之稱,必是指宗廟而言也。上曰,朱虎熊羆之名,以獸稱之者,何歟?孝正曰,疑其人能馴是獸,故得是名也。上曰,殳斨是人名,而亦器之名也歟?孝正曰,詩之伯兮章曰,伯也執殳,殳者似是戈戟之類也。七月章曰,取彼斧戕,戕者似是斧鎌之類也。疑此人創造此器,故有是名也。上曰,猾亂也,夏中華也,當時亦有猾亂之事乎?孝正曰,此蓋聖人安不忘道之意,然夫戎狄譬如禽獸,不可以德化懷者也。黃帝之時,有蚩尤之亂,顓頊之世,有九黎之亂,舜之時,三苗逆命,至於三旬,由此言之,亦不可謂無其事也。上曰,上下山林澤藪,則山林之官,澤藪之官,以一人而兼之乎?且以以今言之,是何等職也?鍾順曰,如今之工曹也。孝正曰,山林澤藪之官,固非一人,而命益爲衆虞之長也。周禮則分爲虞衡,屬於夏官者,隨時田獵,不忘武事之意,而此則命兼掌山澤,養育其草木鳥獸,使之各得其性也,非爲田獵也。上掩卷,命史官就座,仍命退。諸臣以次退出。
上在昌德宮。只晝講。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,自明日溫繹間視事,頉稟之意,敢啓。傳曰,知道。
又啓曰,合辭許久闕啓,事甚未安。未署經外,未肅拜呈告人員,竝卽牌招,何如?傳曰,允。
又啓曰,右副承旨洪遠燮今日不爲仕進,卽爲牌招,何如?傳曰,允。
傳曰,直提學金炳國馳詣華寧殿,奉審摘奸,仍詣健陵·顯隆園,一體奉審以來。
政院啓曰,假注書李玄翼時無職名,令該曹依例付軍職,冠帶常仕,何如?傳曰,允。
又啓曰,全羅左道京試官金世鎬今十五日入來,而東堂文科榜目則今始到院,科榜登聞,事係緊重,而乃在試官復命之後者,誠甚未安。當該京試官,推考,何如?傳曰,允。
都摠府啓曰,副摠管申紹以摠戎廳中軍,本營諸將官射會監試事,晝仕出去之意,敢啓。傳曰,知道。
政院啓曰,行大司憲尹致秀,執義尹正求,掌令李彙承·成容默,持平許鐸·尹㻻牌不進,監察茶時之意,敢啓。傳曰,知道。
以右副承旨洪遠燮牌不進罷職傳旨,傳曰,只推。
以執義尹正求,掌令李彙承·成容默,持平許鐸·尹㻻,司諫任應準,獻納李載元,正言金勉根牌不進罷職傳旨,傳曰,只推。
禁衛營啓曰,本營騎士別將吳顯佐身病猝重,勢難察任,改差,何如?傳曰,允。
禮曹啓曰,卽接長湍幼學洪百曾所志,則以爲,族叔思秀嫡妾俱無子,以其同姓二十八寸弟在淳第二子鍾萬,欲爲繼後,兩家諸族相議完定,而生養父母俱爲作故,拘於事規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得不登聞者,許令該曹論理草記事,曾有筵奏定式,而門長洪百曾所訴旣如此,洪在淳第二子鍾萬,立爲洪思秀之後,何如?傳曰,允。
義禁府啓曰,保放罪人朴會臣·林鎭璜還囚議處以入,而病勢一向未差,竝仍爲保放之意,敢啓。傳曰,知道。
義禁府啓目粘連,向前朴會臣·李承穆·林鎭璜等亦,軍布月當,本有定限,旣曰流來未收,固當嚴督準捧,以趁期限,年久愆納,極爲稽緩,不可以邑力之難辦,有所參恕,竝只以此照律,何如?啓依允。
又啓目粘連,向前李晩謙亦,公堂之賭場,政席之駭聽,旣登臚列,至於賣任捧賂,法意自在,難免重勘,以此照律,何如?啓依允。
又啓目粘連,向前李秉先亦,飢口之加報,數雖無多,賑穀之眩亂,未免征利,還穀之立本取剩,災結之濫報未俵,俱非經法,而旣無入己之顯跡,難以計貫而科斷,以若臚列,難免重勘,以此照律,何如?啓依允。
又啓目粘連,向前鄭基興亦,富民願納,雖曰賑資,名色不正,旣納之數,縱云報營,難免騷撓,官結價之加定,捧還錢之減分,俱非經法,有難參恕,以此照律,何如?啓依允。
又啓目粘連,向前金震休亦,吏任馬戶,無不侵漁,殘驛凋弊,怨聲浪藉,罪難容貸,合施重律,以此照律,何如?啓依允。
領議政金左根箚曰,伏以,臣有區區愚見,業擬一次陳達,而未之遑者矣。壬子泮試罷榜事,究其本罪,在惹鬧之儒生,藉令泮長,有不能稱停於評品考閱之際者,首善之地,師儒之分,顧何如也,而名以章甫,爲此駭悖之擧,何可但曰貽羞賢關已者?其時處分,寔出於嚴士趨懲士習之聖意,而第念科試罷榜,非有甚不得已之事端,未有容易議到之時,蓋程其藝取其人,漢唐以來,爲有國之大政故耳。今以五六人唱呼狂亂之罪,使初不干涉,袖手斂退之屢百人,混被停擧之罰,則適足以長悖儒之氣,安知不一有不如意者,輒逞其習,視若茶飯爲也哉?臣意則壬子條計劃之已出榜者,特令復榜合製,就其被抄中另加精選,通讀四書·小學,一體使之應講,竝付之今年泮試榜末,以重科體爲宜,而臣之窾啓,識見未周,有不敢臆決,惟聖明財幸焉。取進止。答曰,省箚具悉卿懇。年前處分,懲亂儒也,而人人非亂儒,則卿箚中適長悖習云者,切當切當,所請依施。
甲寅九月十九日午時,上御熙政堂。晝講入侍時,知事徐有薰,特進官李晉翼,參贊官朴來萬,侍讀官朴孝正,檢討官南鍾順,假注書李玄翼,記注官金載瓛,記事官李承游,各持書傳第一卷,以次進伏,武臣李周膺進伏楹外訖。上曰,史官分左右。上開卷,仍讀前受音一遍訖。孝正讀自帝曰夔命汝典樂,止陟方乃死,仍奏釋義。上讀新受音十遍訖。上曰,文義以次陳之。孝正曰,舜典一篇,何莫非人君取法之說,而敎胄子一語,尤爲緊切,此有國之所當先務者也。蓋今日之天子卿大夫之適子,卽他日之天子卿大大也。此人賢則國以之治,此人不賢則國亦不治,其爲關係,顧不重歟?夫敎人之法,莫先於幼稚之時,故聖人乃設典樂之官,敎之歌舞,諧于律呂,動盪血脈,流通精神,宣導其沈滯之氣,發越其淸明之德,寬栗直溫,周而不偏,長養材器,成就德業,以爲他日需用之器,此所以舜之治成於上,而夔之樂形容於下者也。夏殷周修用是道,人生八歲入小學,十五歲入太學,依之以采齊肆夏之詩,節之以象勺大夏之舞,使其非辟之心無自入焉。志氣和平,材德夙就,出而事君,皆爲需世之器,故國賴而維持,享國皆近千載矣。漢唐以來,其法遂廢,其詣太常受業者,不過功利之說,故哲人不作,大道無傳,先王之治,無復可見,可勝歎哉?先儒董仲舒有言曰,夫不素養士而務求材,是猶不琢玉而求文采,伏願深加留念於養育人才之道焉。以下缺上曰,二十二人卽何人也?此下註釋所謂四岳九官十二牧耶?孝正曰,漢孔氏以爲,稷·契·皐陶則申命其舊職,故三人不在於九官之中,禹·垂·益·伯夷·夔則新命其新職,故此六人則在於九官之中,此爲十二人也。上曰,欽哉惟時亮天功,何謂也?孝正曰,旣分命之,又總以一辭命之,蓋勉其敬其心盡其職,以相王事也。上曰,舜生三十徵庸,三十在位,五十載陟方乃死,然則年壽幾何?孝正曰,百有餘歲矣。上曰,陟方之方字,何方耶?孝正曰,方字乃遐之謂也。〈上曰〉,舜塚在於蒼梧云,蒼梧在於九疑耶?孝正曰,蒼梧似在九疑近地,而或云舜死於蒼梧,或云死於鳴條,或云死於九疑,都無眞的之語,不可詳奏也。上掩卷,命史官就座,仍命退。諸臣以次退出。
上在昌德宮。停常參·經筵。
藥房提調金炳冀,左承旨朴來萬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,合辭許久闕啓,事甚未安。未署經外,未肅拜呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政金左根無時急稟定事,左議政未差,右議政趙斗淳有身病,不得來會云矣。敢啓。傳曰,知道。
傳曰,再明日眞殿茶禮,當自內親行矣。該房知悉,時原任大臣·閣臣·宗親·儀賓二品以上入參。
禮曹來十一月初六日行景慕宮冬享大祭,香祝親傳,取稟。奉敎恭依。
都摠府啓曰,副摠管申紹以禁軍戎器點考事坐起進參事,晝仕出去之意,敢啓。傳曰,知道。
注書徐學淳受由,代以權仁成爲假注書。
內醫院啓曰,駝酪粥自十月初一日封進事,預爲分付司僕寺之意,敢啓。傳曰,知道。
政院啓曰,行大司憲尹致秀,執義尹正求,掌令李彙承·成容默,持平許鐸·尹㻻牌不進,監察茶時之意,敢啓。傳曰,知道。
以執義尹正求,掌令李彙承·成容〈默〉,持平許鐸·尹㻻,司諫任應準,獻納李載元,正言金勉根牌不進罷職傳旨,傳曰,只推。
戶曹啓曰,時御所周回宮墻奉審,則姑無頉處之意,敢啓。傳曰,知道。
又啓曰,慶熙宮有頉處,時値寒節,土功爲難,待明春擧行之意,敢啓。傳曰,知道。
又啓曰,文昭殿碑閣·蠶壇碑閣·追墓洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又啓曰,訓鍊院·慕華館,發遣本曹郞廳摘奸,則姑無頉處之意,敢啓。傳曰,知道。
御營廳啓曰,本廳公廨各處,營建旣久,廳舍與庫舍,在在傾漏,一一修改,軍物之最緊急者,又皆新造,兩役今纔訖工,故謹此別單書入,而別看役騎士將嘉善前中軍徐奎翰,敎鍊官折衝李鳳煥,前判官金仲鉉,監董監官資憲朴壽良,折衝李順昌,前部將宋晉錫,主簿金仁煥,書吏申肯淵·金光浩屢朔監董,效勞甚多,宜有論賞之擧,而係是恩典,不敢擅便,令該曹考例稟處,何如?傳曰,允。
刑曹啓曰,京囚李大吉獄事,因其弟吉伊擊錚,更考矣。曹回啓內,右袒樞隷,麤氣陟發,前矛鬪場,傳說皆同,拔本逞打之狀,渠亦首服,結髻掩跡之計,人所指疑是白乎矣,誰打某傷,旣無當場之的執告實因,致有檢案之互變,不幸受傷於衆鬪之中,可憐遽殞於七日之間,死者則絶慘,讎人則難辨,今若以文鶴之死,專諉委於大吉之打,殆涉模索,終未的確,其在欽恤之義,合施擬輕之典,而獄體至重,臣曹不敢擅便,上裁何如事,允下矣。謹依判下,京囚殺獄罪人李大吉鬪毆殺罪,減一等決杖一百後,全羅道靈巖郡流三千里定配所,卽爲押送之意,敢啓。傳曰,知道。
義禁府啓目,固城前縣令李敏樹原情云云。問目內辭緣,泛稱遲晩,所當刑推是白乎矣,曾經宣傳官勿爲請刑,載在法典,議處,何如?啓依允。
又啓目,山淸前縣監趙鳳熙,咸昌縣監李圭秉等原情云云。問目內辭緣,泛稱遲晩,竝以刑推得情,何如?啓除刑推議處爲良如敎。
義禁府照目粘連,金山郡守李秉先,開寧縣監鄭基興等矣李秉先段本府議啓內,飢口之加報,數雖無多,賑穀之眩亂,未免征利,還穀之立本取剩,災結之濫報未俵,俱非經法,而旣無入己之顯迹,難以計貫而科斷,以若臚列,難免重勘。鄭基興段,本府議啓內,富民願納,雖曰賑資,名色不正,旣納之數,縱云報營,難免騷擾,官結價之加定,捧還錢之減分,俱非經法,有難參恕,竝只以此照律,罪各杖一百收贖,告身盡行追奪,私罪,奉敎依允爲旀,竝只功減一等爲良如敎。
又照目粘連,保安前察訪金震休矣本府議啓內,吏任馬戶,無不侵漁,殘驛凋弊,怨聲狼藉,罪難容貸,合施重律,以此照律,罪杖一百收贖,告身盡行追奪,徒一年定配,私罪,奉敎〈依允〉爲旀,功減一等爲良如敎。
又照目粘連,巨濟前前府使李晩謙矣本府議啓內,公堂之賭場,政席之駭聽,旣登臚列,至於賣任捧賂,難免重勘,以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。
又照目粘連,陽智縣監朴會臣,抱川縣監李承穆,麻田郡守林鎭璜等矣本府議啓內,軍布月當,本有定限,旣曰流來未收,固當嚴督準捧,以趁期限,年久愆納,極爲稽緩,不可以邑力之難辦,有所參恕,竝只以此照律,罪各笞五十收贖,解見任別敍,私罪,奉敎依允爲旀,竝只功減一等爲良如敎。
義禁府啓曰,保放罪人朴會臣·林鎭璜等還〈囚〉照律以入之意,敢啓。傳曰,知道。
又啓曰,卽接月令醫員手本,則以爲,時囚罪人趙鳳熙素患痰癖之症,又添毒感,食飮全却,氣息奄奄,目下症形,實爲危劇云。罪人病勢如此,則一邊保放,一邊草記,曾有定式矣。趙鳳熙姑爲保放之意,敢啓。傳曰,知道。
上在昌德宮。停常參·經筵。
政院啓曰,來二十五日朝參日次矣。敢稟。傳曰,停。
御營廳啓曰,本廳千摠朴熙聖身病甚重,勢難察任,改差,何如?傳曰,允。
政院啓曰,行大司憲尹致秀,執義尹正求,掌令李彙承·成容默,持平許鐸·尹㻻牌不進,監察茶時之意,敢啓。傳曰,知道。
又啓曰,合辭許久闕啓,事甚未安。未署經外,未肅拜呈告人員,竝卽牌招,何如?傳曰,允。
以執義尹正求,掌令李彙承·成容默,持平許鐸·尹㻻,司諫林應〈準〉,獻納李載元牌不進罷職傳旨,傳曰,只推。
義禁府啓曰,時囚罪人金震休杖六十徒一年照律公事判付內,功減一等事,命下矣。金震休減徒加杖,杖一百收贖,只告身盡行追〈奪〉,放送,何如?傳曰,允。
又啓曰,保放罪人趙鳳熙還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前李圭秉亦,飢口添糧,雖曰爲惠,賑資料辦,或多招謗,旣登繡啓,有難全恕,以此照律,何如?啓依允。
又啓曰粘連,向前李敏樹亦,需米作還,反歸竝耗之利,色落代錢,盡爲私用之物,營納該色處貸下還錢及差任捧賂時換用倉錢,俱係不法,而其中還錢之挪移取去,係是公貨,依受敎定式,施以卽其地定配之典,何如?啓依允。
兵曹參判成好謙疏曰,伏以,臣譾才蔑識,最居人下,蒙被恩造,滾到宰列,隨處圖報,宜倍他人,而向來峽郡紆紱,亦不能盡分憂之責,始則受儒生之無限凌侮,終未禁民隷之犯分作鬧,使無前變怪,至及於祠院芬苾之地,一則臣罪,二則臣罪,豈意聖度天大,罰止薄勘?連蒙蕩敍之典,自同無罪者然,惶隕感激,與天無極。臣於是,跧伏荒野,杜門訟愆,千萬不自意,以臣爲兵曹參判,華誥遠降,鄕里聳聽,臣自何人,屢得此異數於聖明之世也哉?感恩怵義,固當扶曳登程,叨謝新命,而第臣蒲柳之質,衰朽無餘,犬馬之齒,已迫七耋,近又素患積祟,當秋肆發,委頓床笫,奄奄待盡,只有西望雲天,感涕被面而已。玆敢猥控實狀,罄暴微懇。伏乞天地父母,諒臣情之危苦,察臣疾之癃廢,亟遞所授職名,以安私分,則臣謹與鄕山父老,詑說恩命,歌詠聖澤,以沒餘齒。臣無任云云。答曰,省疏具悉。往事何必追提?卿其勿辭,上來肅命。
上在昌德宮。停常參·經筵。
政院啓曰,合辭許久闕啓,事甚未安。諫院無詣臺之員,未署經外,未肅拜呈告人員,竝卽牌招,何如?傳曰,允。
又啓曰,卽者檢閱李承游以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金完植,卽爲牌招入直,何如?傳曰,允。
傳曰,呈告臺諫竝許遞,政官牌招開政。
傳曰,左副承旨·右副承旨許遞,前望單子入之。
承旨前望單子入之,金應根·李章五落點。
政院啓曰,新除授右副承旨李章五,卽爲牌招,何如?傳曰,允。
又啓曰,新除授同副承旨金應根,時在平安道寧邊府任所,交代後斯速乘馹上來事,下諭,何如?傳曰,許遞。前望單子入之。
承旨前望單子入之,李維謙落點。
又啓曰,新除授承旨李維謙方在罷黜中,以前任北靑府使,亦在解由未出中,何以爲之?敢稟。傳曰,敍用勿拘。
政院啓曰,兼吏曹判書金洙根,參判洪說謨,參議韓啓源牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以同副承旨李章五牌不進罷職傳旨,傳曰,只推。
以司諫任應準,獻納李載元牌不進罷職傳旨,傳曰,只推。
都摠府啓曰,今日入直內三廳武兼·禁軍及軍兵等,中日當爲習射技放,而眞殿茶禮親行相値,不得設行之意,敢啓。傳曰,知道。
兵曹啓曰,卽見平安兵使金相宇兩度啓本之啓下者,則本營屬伍防營別武士都試及義州左別武士都試時,義州別武士秋等條沒技之取二人,有違於昨年筵奏新定式,原啓本還下送,義州鎭沒技二人,使之比較後,只取一人,更爲修啓上送,而義州左別武士中乾川權管自辟窠試取,則只取優等一人,許付權管,自是定式,而今此沒技之一體修啓,有違定式,沒技人勿施,帥臣不可無警,推考,何如?傳曰,允。
有政。吏批,兼判書金洙根牌招不進,參判洪說謨進,參議韓啓源式暇。吏批啓曰,兼判書金洙根牌招不進,參議韓啓源式暇,小臣獨政未安,何以爲之?敢稟。傳曰,仍爲之。以趙亨復爲大司憲,林基洙爲大司諫,尹致賢爲掌令,成彝鎬爲持平,李秉文爲禮曹參議,金炳學爲大司成,李是遠爲知經筵,洪祐順爲知春秋,李源達爲同經筵,尹定鉉爲同成均,南浚爲監察,李寅夔爲寧邊府使,金基周爲忠淸都事,金洛斗爲黃海都事,朴尙燁爲江原都事。兼持平金世鎬減下,承文著作安致默。
再政,以李胤秀爲禁府都事,學正單金履奎。
三政。以鄭世華爲義盈主簿。
傳曰,奉審閣臣入侍。
備邊司啓曰,卽見黃海監司金泳根狀啓,則以爲,白川監試作挐亂儒安在升等,屢度行査,築底盤覈,而姜鉉周之安在升首唱之說,得聞於亂儒叢中,則此非鉉周一人之臆說,乃是當場衆儒之指目,至若族姓闕榜,醉言參涉,以進士而來往試圍者,此實疑似之端,指目之歸也。安在升首唱之目,在所難免,請令廟堂稟旨,分付矣。科弊雖曰日滋,士習雖曰日悖,而今海西事,誠變怪之大者耳。藉使試官,眞有循私不公之跡,爲士子者固不敢如是,況眞贓未露,而疑怒先起,蜂擁豕突,推擲打破,勢將犯手者,與年前北關亂類,一串相襲,長此習不已,將何變之不有也?思之及此,不覺懍然而寒心。道啓中首唱人安在升,令道臣嚴刑二次,絶島限己身充軍,隨從諸人,分輕重酌處之意,分付,何如?傳曰,允。
義禁府啓曰,時囚罪人李敏樹施以卽其地定配之典議處公私判付內,依允矣。李敏樹慶尙道固城縣卽其地定配,而以議啓內辭意,具罪目,依例發遣付羅將,押送配所,何如?傳曰,允。
義禁府照目粘連,山淸前縣監趙鳳熙矣本府議啓內,冊客不能操束,繡論若是張皇,縱云欺蔽,難以參恕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
又照目,咸昌縣監李圭秉矣本府議啓內,飢口添糧,雖曰爲惠,賑資料辦,或多招謗,旣登繡啓,有難全恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
檢閱李承游上疏。
甲寅九月二十二日辰時,上詣眞殿。茶禮親行入侍時,行都承旨金炳國,左承旨朴來萬,右承旨林肯洙,左副承旨李秉文,右副承旨洪遠燮,同副承旨金世均,假注書權仁成,別兼春秋李容殷,記事官李承游,檢校提學金洙根,提學金炳冀,原任直閣金鼎集·徐有薰,檢校直閣李公翼,原任直閣趙然興·鄭健朝,原任待敎李裕元,檢校待敎洪淳穆,原任待敎金輔鉉·李秉文·尹滋悳以次侍立。時至,通禮跪啓請出次,上具翼善冠·衮龍袍,出齋殿。通禮導上詣版位,贊儀唱四拜,上行四拜禮。仍詣第一室尊所,監盞如儀,入詣神位前,上三上香,連獻三盞,次詣各室行禮訖。降復位,贊儀唱四拜,上行四拜禮。通禮跪啓禮畢,上還入齋殿,命退。承史諸臣以次退出。
甲寅九月二十二日酉時,上御熙政堂。奉審閣臣入侍時,左副承旨金世均,假注書權仁成,記注官姜晢一·白時殷,直提學金炳國以次進伏訖。上曰,史官分左右。仍命閣臣進前。炳國進前奏曰,臣承命馳詣華寧殿,殿內奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則無頉,碑閣·丁字閣奉審則無頉。仍詣顯隆園,園上奉審則無頉,碑閣·丁字閣奉審則無頉。還詣華寧殿,仍留監祭,將事安寧之意,敢達矣。上曰,史官就座。仍命閣臣先退,又命退。承史以次退出。
上在昌德宮。停常參·經筵。
政院啓曰,合辭許久闕啓,事甚未安。除在外未署經外,未肅拜人員,竝卽牌招,何如?傳曰,允。
又啓曰,左副承旨李維謙時在京畿南陽地,斯速乘馹上來事,下諭,何如?傳曰,允。
以別兼春秋金完植牌不進罷職傳旨,傳曰,只推。
政院啓曰,左右史不可不備,別兼春秋金完植旣有只推之命,卽爲牌招入直,何如?傳曰,允。
又啓曰,卽者別兼春秋李容殷謂有館規,陳疏徑出,原疏纔已退却矣。所當卽捧禁推傳旨,而此與無端徑出有異,推考警責,仍卽牌招入直,何如?傳曰,允。
吏曹啓曰,卽見咸鏡監司金輔根移文,則見今催科當前,不可一任瘝曠,受由上京守令端川府使具胄元,卽爲催促下送事爲辭,故自臣曹催促,則身病猝重,不得下去云。其身病旣如是,則有難强令還任,罷黜,何如?傳曰,允。
兵曹啓曰,判書洪鍾應有身病,參判成好謙,參知許雋在外,參議李冀禎入直,今二十五日騎兵點考時,他無進參之員。參判·參知,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李在鶴爲兵曹參判,朴鳳欽爲參知。
政院啓曰,大司憲趙亨復,執義尹正求,掌令成容默,持平尹㻻牌不進,掌令尹致賢,持平成彝鎬在外,監察茶時之意,敢啓。傳曰,知道。
以大司諫林基洙,司諫任應準,獻納李載元,執義尹正求,掌令成容默,持平尹㻻牌不進罷職傳旨,傳曰,只推。
承政院官員,以都提調意啓曰,卽見北京·盛京禮部咨文出來者,以爲,靉江西岸夏季統巡拿獲伐木人犯七起送部審辦,轉行知照,又拿獲犯越罪人張添吉送回辦理云矣。犯越咨文,係是追後出來者,而揆以事面,不可以已經回覆,置而無答,一體撰出回咨,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
以兵曹參知朴鳳欽牌不進罷職傳旨,傳曰,只推。
以別兼春秋金完植·李容殷牌不進罷職傳旨,傳曰,只推。
上在昌德宮。停常參·經筵。
政院啓曰,合辭許久闕啓,事甚未安。除在外未署經外,未肅拜人員,竝卽牌招,何如?傳曰,允。
又啓曰,左右史不可不備,別兼春秋金完植·李容殷旣有只推之命,竝卽牌招入直,何如?傳曰,允。
傳曰,呈告法司堂上許遞,前望單子入之。
左尹前望單子入之,吳顯相落點。
吏曹,左尹單李謙在,右尹單吳顯相。
政院啓曰,大司憲趙亨復,執義尹正求,掌令成容默,持平尹㻻牌不進,掌令尹致賢,持平成彝鎬在外,監察茶時之意,敢啓。傳曰,知道。
以大司諫林基洙,司諫任應準,獻納李載元,執義尹正求,掌令成容默,持平尹㻻牌不進罷職傳旨,傳曰,只推。
以別兼春秋金完植·李容殷牌不進罷職傳旨,傳曰,只推。
刑曹啓曰,以司謁口傳下敎曰,毆打璿源殿守僕之院隷,令秋曹査實以入事,命下矣。謹依下敎,毆打守僕之院隷邊興範捉來,與被打守僕趙完成頭面査實,則興範所供內以爲,昨日公故,因院中分付,招致本殿守僕,而趁不來待。故督促之際,執捉衣袂,一次揮擠,以手推背而已,實無毆打之擧云。完成所供內以爲,昨日擧行時,自院中招致,而院隷邊興範謂以遲滯,兩次執袖揮擲,繼又手築腦後,幾至顚蹶,而及其還歸,鼻血流出云矣。査實以入之意,敢啓。傳曰,更査以入。
又啓曰,毆打璿源殿守僕之院隷査實草記,傳曰,更査以入事,命下矣。院隷邊興範,守僕趙完成,更爲査實,則興範所供內以爲,招致守僕之時,趁不來待。故果爲執袖推背,而守僕之謂以被打者,卽由於此事云。完成所供內以爲,若不被其揮擲築腦,豈有歸路鼻血之理乎云矣。觀於昨今兩供,興範之以手築腦,雖欲發明,執袖推背,渠旣首實,則其所手犯,掩諱不得,所當照律勘處,而旣伏承更査以入之命,更査以入之意,敢啓。傳曰,知道。從容招致,何所不可,而恣意手犯,極爲痛惋,該院隷刑配。
上在昌德宮。停常參·經筵。
藥房副提調金炳國啓曰,伏未審日間,聖體若何,寢睡·水刺之節,何如?臣率諸〈御〉醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外未署經外,未肅拜人員,竝卽牌招,何如?傳曰,允。
又啓曰,同副承旨李章五今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政金左根無時急稟定事,左議政未差,右議政趙斗淳有身病,不得來會云矣。敢啓。傳曰,知道。
又啓曰,左右史不可不備,別兼春秋金完植·李容殷旣有只推之命,竝卽牌招,推移入直,何如?傳曰,允。
又啓曰,檢閱李承游由限已過,卽爲牌招入直,何如?傳曰,允。
都摠府啓曰,副摠管申紹今日騎兵點考事,晝仕出去之意,敢啓。傳曰,知道。
兵曹啓曰,來十一月當騎兵所着襦衣,令該曹題給之意,敢啓。傳曰,知道。
備邊司啓曰,卽見慶尙監司金學性狀啓,則備陳綿農失稔之狀,仍請各營各衙上納軍身布及樂工保布竝許純錢代捧,訓局保布亦許三分二代錢事,令廟堂,稟處矣。今年綿農,雖非均登,亦不可以失稔言,而嶺南之有此請者,特出於大歉之餘,民力未蘇故也。其在懷保之道,合有參量之政,各衙納布純錢,兵曹及各營軍布三分一代錢,訓保,事體尤別,置之,何如?傳曰,允。
又啓曰,卽見水原留守李鶴秀災結狀啓,則事目災十結外,不足災一千三百八十九結五十三負九束特許加劃,推奴徵債依前防塞事,請令廟堂稟旨,分付矣。本府地形,斥鹵雖多,今年畿農,均謂少康,則所請災結,終涉夥多,事目外六百結加劃,俾爲均俵之地,推徵防塞,依狀請施行,何如?傳曰,允。
又啓曰,卽見廣州留守李圭祊災實狀啓,則事目災十結外,不足災二百八十二結四負一束特許準劃,癸酉庚辰排捧還竝許仍停事,請令廟堂稟旨,分付矣。今年旱澇,無甚痒稼,而偏少之地,報災稍多,事目外一百結加劃,以爲分俵,兩年排捧還,爲紓民力,有難責徵,姑令依前仍停,何如?傳曰,允。
政院啓曰,大司憲趙亨復,執義尹正求,掌令成容默,持平尹㻻牌不進,掌令尹致賢,持平成彝鎬在外,監察茶時之意,敢啓。傳曰,知道。
以同副承旨李章五牌不進罷職傳旨,傳曰,只推。
以大司諫林基洙,司諫任應準,獻納李載元,執義尹正求,掌令成容默,持平尹㻻,別兼春秋金完植·李容殷,檢閱李承游牌不進罷職傳旨,傳曰,只推。
義禁府啓曰,江華留守李魯秉狀啓內,經歷李祖植罪狀,令攸司稟處事,啓下矣。李祖植時在任所,依例發遣府羅將拿來,何如?傳曰,待待命拿囚。
刑曹啓曰,毆打璿源殿守僕之院隷更査草記,傳曰,從容招致,何所不可,而恣意手犯,極爲痛惋,該院隷刑配事,命下矣。院隷邊興範嚴刑一次後,忠淸道永同縣定配所,卽爲押送之意,敢啓。傳曰,知道。
左右捕廳啓目,罪人金水宗等嚴覈取招與前無異以待處分事啓,連見捕案與完伯査啓,無所異同,所謂康營査事,全無依據,都是虛謊,此何故也?諸囚之招,雖不可準信,康營校吏旣有所直告,則此何以不信乎?然則該帥臣果何意也?今若捉得凶逆,快正典刑,則固可幸,而雖不捉納,渠非全管譏詗之事,則有何畏罪之端,萬端設巧,期於誣服,幾使許多無辜之人,橫被極刑,苟有恒心,何忍如此?平民之誤捉盜賊,尙有當律,況以萬古所無之惡逆,勒加於諸人者,眞是究說不得,駭惋之極,寧欲無言。全羅兵使李健緖絶島定配,勿揀赦前,以謝南民,在囚諸漢一竝放送。大抵今番凶書,實是振古所無之變也。驚痛憤惋,何忍更提?此固近日習俗甚惡,眼無國家之故,而其實則予之過也。予若德足以恤民,治足以化俗,則雖梟獍之徒,亦豈以窮凶絶悖之語,筆之書之,肆然投之乎?念之及此,尙復何言?京外跟捕之擧,其令竝爲亟撤,以示予反躬慙歎之意爲良如敎。
上在昌德宮。停常參·經筵。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,左右史不可不備,別兼春秋金完植·李容殷,檢閱李承游旣有只推之命,竝卽牌招,推移入直,何如?傳曰,允。
義禁府啓曰,全羅兵使李健緖絶島定配,勿揀赦前事,承傳,啓下矣。李健緖全羅道羅州牧智島定配,勿揀赦前,而以承傳內辭意,具罪目,依例發遣府書吏,交龜後押送配所,何如?傳曰,允。
左右捕盜廳啓曰,謹依本廳啓目判下,連見捕案與完伯査啓,無〈所〉異同,所謂康營査事,全無依據,都是虛謊,此何故也?諸囚之招,雖不準信,康營校吏旣有所直告,則此何以不信乎?然則該帥臣果何意也?今若捉得凶逆,快正典刑則固可幸,而雖不捉納,渠非前管譏詗之事,則有何畏罪之端,萬端設巧,期於誣服,幾使許多無辜之人,橫被極刑,苟有恒心,何忍如此?平民之誤捉盜賊,尙有當律,況以萬古所無之惡逆,勒加於諸人者乎?眞是究說而不得,駭惋之極,寧欲無言。全羅兵使李健緖絶〈島〉定配,勿揀赦典,以後南民在囚諸漢,竝放送事,命下矣。罪人金昇文·金石卜·朴七元·金水宗·崔文億·金外鼻·琴聖玉,率待罪人金斗昌·尹以根與兵營校吏崔孝福·趙月漢·安國民·白東植等,一竝放送之意,敢啓。傳曰,知道。
備邊司啓曰,卽伏見捕廳文案判下者,大聖人閱實服念之政,雖古明王祝綱下車之仁,曷以尙玆?此不但無罪被誣者之獲其生於萬死之中而已。兩南群情之互相危疑,人不自保者,其將悅服妥貼,自當有朝夕闔廬之樂矣。第該帥臣旣以見欺,至被重典,則校吏輩之勒捉巧誘,期成不刋之案者,厥罪至重,不可置之勿問之科,捕廳率待中全羅兵營校吏,移送秋曹,使之分輕重嚴刑遠配,何如?傳曰,允。
政院啓曰,大司憲趙亨復,執義尹正求,掌令成容默,持平尹㻻牌不進,掌令尹致賢,持平成彝鎬在外,監察茶時之意,敢啓。傳曰,知道。
以大司諫林基洙,司諫任應準,獻納李載元,執義尹正求,掌令成容默,持平尹㻻牌不進罷職傳旨,傳曰,只推。
以別兼春秋金完植·李容殷,檢閱李承游牌不進罷職傳旨,傳曰,只推。
都摠府啓曰,來十月初一日宗廟冬享大祭親臨誓戒時,侍衛寶劍當爲備員,而都摠管李是遠,副摠管任泰錫·李源命在外,都摠管趙秉駿,副摠〈管〉沈昌奎俱有實病,一員未差,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。竝許遞。
政院啓曰,卽者刑曹郞廳來言,全羅兵營校吏等當爲刑配,而判書徐憲淳有實病,次堂例不得擧行云。判書卽爲牌招,何如?傳曰,次堂擧行。
上在昌德宮。只晝講。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外未署經外,未肅拜人員,竝卽牌招,何如?傳曰,允。
又啓曰,左右史不可不備,別兼春秋金完植·李容殷旣有只推之命,竝卽牌招,推移入直,何如?傳曰,允。
又啓曰,假注書權仁成身病猝重,勢難察任,今姑改差,何如?傳曰,允。
權仁成改差,代以尹龜永爲注書。
兵曹口傳政事,以尹致定·李公翼爲都摠管,李明迪·李宜植·具鏘和·李容純爲副摠管。都摠管單尹致定·李公翼。
傳曰,呈告與在外法司堂上許遞,政官牌招開政。
政院啓曰,左副承旨李維謙自鄕上來云,卽爲牌招,何如?傳曰,允。
訓鍊都監啓曰,本局千摠李周喆身病猝重,勢難察任,改差,何如?傳曰,允。
政院啓曰,大司憲趙亨復,執義尹正求,掌令成容默,持平尹㻻牌不進,掌令尹致賢,持平成彝鎬在外,監察茶時之意,敢啓。傳曰,知道。
以大司諫林基洙,司諫任應準,獻納李載元,執義尹正求,掌令成容默,持平尹㻻牌不進罷職傳旨,傳曰,只推。
以別兼春秋李容殷牌不進罷職傳旨,傳曰,只推。
備邊司啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封逢授於齎去禁軍處,沿路輸運及本道頒給時,各別惕念擧行,俾無尺寸斤兩從中闉失之弊事,別爲措辭關飭之意,敢啓。傳曰,知道。
兵曹啓曰,內禁衛將白希洙,五衛將李晩馨·李亨默·朴鵬源·金繼運·異海謙俱以病難供職,呈狀乞遞,竝改差,何如?傳曰,允。
傳曰,見窠皆令差出。
有政。吏批,兼判書金洙根牌招不進,參判洪說謨牌招不進,參議韓啓源進。吏批啓曰,兼判書金洙根,參判洪說謨竝牌招不進,小臣獨政未安,何以爲之?敢稟。傳曰,只出緊任。又啓曰,漢城判尹今當差出,而擬望之人乏少,政府西壁,竝擬,何如?傳曰,允。以李是遠爲刑曹判書,金大根爲判尹,李鍾愚爲刑曹參判,李宜翼爲右尹,南周源爲端川府使。兼執義單朴弘陽,冬至兼謝恩使書狀官兼執義李容殷·尹秉鼎,已上減下。
再政,以韓鎭庭爲右參贊,朴齊憲爲工曹參判,白雲洙爲監察,左尹單李宜翼,右尹單李謙在。
三政,以尹兢善爲敦寧主簿。
兵批,判書洪鍾應進,參判李在鶴病,參議李冀禎病,參知朴鳳欽入直。以申錫愚·姜彝文爲同知,柳永魯爲副摠管,朴鳴載爲僉知,金鎰爲內禁將,姜禹奎·金明敍·宋晉錫·南錫本·卞晢淵爲五衛將,朴在誠爲訓鍊主簿,申命淳爲全羅兵使,同知單金光濂,僉知三單,徐承淳·林基寅·李東根。
再政,僉知三單,姜禹奎·金明敍·南錫本。
政院啓曰,卽者刑曹郞廳來言,全羅兵營校吏等當爲刑配,而新除授判書李是遠在外,次堂例不得擧行云,何以爲之?敢稟。傳曰,次堂擧行。
觀象監啓曰,本監最緊方書購納者則草記請賞,曾有先朝受敎,定式矣。本監官生正憲崔錫冕,前別提崔榮遠購得儀象,考成一秩,納于本監,在前如此之人,多有請賞之例,崔錫冕施以加資之典,崔榮遠姑付諏吉官額外,涓擇等節,使之同爲擧行,而待窠塡補,何如?傳曰,允。
甲寅九月二十七日午時,上御熙政堂。晝講入侍時,特進官尹致秀,同知事李源達,參贊官李章五,侍讀官許傳,檢討官李崙夏,假注書李玄翼,記注官金載瓛,記事官李承游,各持書傳第二卷,以次進伏,武臣李敎益進伏楹外訖。上曰,史官分左右。上開卷。讀自曰若稽古大禹,止惟影響。
上在昌德宮。只晝講。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外未署經外,未肅拜人員,竝卽牌招,何如?傳曰,允。
備忘記,玉浦萬戶張桂範下直,長弓一張,長箭一部,片箭一部,筒兒一箇賜給。
政院啓曰,卽者義禁府都事來言,時囚罪人李祖植·鄭煥升·趙萬赫等當爲議處,而判義禁李啓朝有身病,次堂例不得擧行云。判義禁卽爲牌招,何如?傳曰,允。
又啓曰,卽者刑曹郞廳來言,全羅兵營校吏等刑配,令次堂擧行事,命下,而新除授參判李鍾愚未肅拜,不得擧行云,卽爲牌招,何如?傳曰,允。
備邊司啓曰,前全羅兵使李建緖島配事,命下矣。發遣宣傳官,奪符以來,新除授兵使,使之明日辭朝,何如?傳曰,允。
政院啓曰,判義禁李啓朝牌不進推考傳旨,今方捧入,開坐命下之後,如是違牌,事甚未安。更爲牌招,何如?傳曰,允。
又啓曰,大司憲趙亨復,執義尹正求,掌令成容默,持平尹㻻牌不進,掌令尹致賢,持平成彝〈鎬〉在外,監察茶時之意,敢啓。傳曰,知道。
以大司諫林基洙,司諫任應準,獻納李載元,執義尹正求,掌令成容默,持平尹㻻牌不進罷職傳旨,傳曰,只推。
刑曹啓曰,備邊司啓辭內,卽伏見捕廳文案判付下者,大聖人閱實服念之政,雖古明王祝綱下車之仁,曷以尙玆?此不但無罪被誣者之獲其生於萬死之中而已。兩南群情之互相危疑,人不自保者,其將悅服妥帖,自當有朝夕闔廬之樂矣。第該帥臣旣以見欺,至被重典,則校吏輩之勒捉巧諉,期成不刋之案者,厥罪至重,不可置諸勿問之科,捕廳衛待中全羅兵營校吏,移送秋曹,使之分輕重嚴刑遠配,何如事,允下矣。謹依傳敎,作俑之崔孝福,眩案之趙月漢·安國民·白東植各嚴刑一次後,孝福咸鏡道穩城府遠地定配所,月漢江原道蔚珍縣,國民江陵府,東植黃海道長淵縣定配所,竝卽押送之意,敢啓。傳曰,知道。
政院啓曰,判義禁李啓朝再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,待明朝更爲牌招。
義禁府啓目,江華經歷李祖植原情云云。問目內辭緣,泛稱遲晩,所當請刑是白乎矣,年過七十勿爲請刑,載在法典,議處,何如?啓依允。
又啓目,草溪郡守鄭煥升,咸安前郡守趙萬赫等原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在法典,議處,何如?啓依允。
義禁府啓曰,卽接月令醫員手本,則以爲,時囚罪人李祖植素患痰癖之症,又添毒感,食飮全却,氣息奄奄,目下症形,實爲危劇云。罪人病勢如此,則一邊保放,一邊草記,曾有定式矣。罪人李祖植姑爲保放之意,敢啓。傳曰,知道。
兼吏曹判書金洙根疏曰,伏以,臣於職見,可謂耐久官矣。以其才器之無所稱也,疾病〈之〉不可强也,與夫重踐蔑效,蹲據而不去也。憂悖之切,凜凜然淵谷在前,夫豈一日安于心哉?念臣粗淺之稟,無堪重擔,疎闇之識,不嫺世務,固非緣衰聵而始判,已自少壯而自劃矣。然而毋論甚差,遣輒敢處,若固有者,誠以一身之微,涵育於造化陶甄之中,鞭辟驅使,惟命之從,器與受之濫不濫,有不可量絜爲也。臣之曾叨是銜,凡再經大計矣。追惟尤悔,寢夢惟驚,而今又處以已暖之席,居然爲五閱朔于玆,惶恧在心,懊憹轉深,宿症新疴,隨以添劇,神息昏瞀,肢體頹薾,若値行政,擔舁赴痤,尙患喘汗脅息,莫可抖擻,不衷之菑,素饌之譏,固無論已,秪以病頓沈奄之狀,亦無望於耐其已耐之久矣。一念求解,蚤夜不弛,今此淸廟冬蒸,親祼筮日,大小從邁,咸以有事爲榮,顧臣職司,卽周官贊王幣爵之事,行將周旋陞降於籩鉶肅敬之地,端冕咫尺之側,責之以駿奔之儀,而以臣見病,其不底於顚躓狼狽,臣所未敢自信,莅誓已近,義當趨列,而實狀委綴,亦難自力,毋寧畢陳情實,早蒙改遞之爲無大鑄錯大悚蹙也。玆敢疾聲呼籲,仰瀆崇嚴。伏望聖慈,俯垂鑑諒,亟遞臣所帶銓銜,以幸公私,千萬至祝。臣無任云云。答曰,省疏具悉。享役許令變通,卿其勿辭,調理行公。
上在昌德宮。只晝講。
藥房副提調金炳國啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外未署經外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政金左根無時急稟定事,左議政未差,右議政趙斗淳有身病,不得來會云矣。敢啓。傳曰,知道。
備忘記,全羅兵使申命淳下直,長弓一張,長箭一部,片箭一部,筒兒一箇賜給。
傳曰,禮房承旨馳詣宗廟·景慕宮,奉審摘奸以來。
政院啓曰,左承旨朴來萬,右承旨林肯洙,左副承旨李維謙,右副承旨金世均陳疏徑出,今臣亦爲聯名矣。坐直無人,行都承旨金炳國所當牌招,而拘於廳規,不得請牌,何以爲之?敢稟。傳曰,牌招。
傳曰,承旨疏批已下,卽爲牌招。
政院啓曰,左邊捕盜大將李景純罷職事,命下矣。捕將重任不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將他邊大將兼察事,命下矣。兼察左邊捕盜大將李膺緖,卽爲牌招聽傳敎,何如?傳曰,允。
兵曹,以李定鉉爲左邊捕盜大將。
政院啓曰,新除授左邊捕盜大將李定鉉,卽爲牌招,傳授命召及大將牌傳令牌,何如?傳曰,允。
又啓曰,判義禁李啓朝牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
政院啓曰,大司憲趙亨復,執義尹正求,掌令成容默,持平尹㻻牌不進,掌令尹致賢,持平成彝鎬在外,監察茶時之意,敢啓。傳曰,知道。
以大司諫林基洙,司諫任應準,獻納李載元,執義尹正求,掌令成容默,持平尹㻻牌不進罷職傳旨,傳曰,只推。
傳曰,出宮門路,以協陽門爲之。
司饔院官員,以監膳提調意啓曰,各殿宮日下生雉,因草記蒙允,姑爲代封矣。今則山雉漸出,自明日爲始,依例復舊封進之意,敢啓。傳曰,知道。
奎章閣啓曰,明日卽奎章閣朔奉審日次,臣進詣擧行之意,敢啓。傳曰,知道。
政院啓曰,來十月初八日行宗廟冬享大祭親祭,祭文當爲製進,藝文提學洪鍾應,待明朝牌招,使之製進,何如?傳曰,允。
吏曹啓曰,來十月初八日宗廟冬享大祭親行時,諸執事以未分館人塡差以入,而時無職名,令該曹口傳付軍職,冠帶常仕,何如?傳曰,允。
又啓曰,來十月初八日宗廟冬享大祭祭官中時無職名人員,令該曹口傳付軍職,何如?傳曰,允。
兵曹口傳政事,副司果洪奭鍾,副司勇宋敦玉·李雲翼·李玄翼。
兵曹啓曰,來十月初七日大駕詣宗廟齋宿,初八日冬享大祭親行時,隨駕營門當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍以幾番幾哨磨鍊,餘軍留營,何以爲之?敢稟。傳曰,訓局步軍四哨,馬軍三哨,訓將率領爲先廂,訓局步軍三哨,兩營騎士各二番,摠戎使率領爲後廂,兩營餘軍,禁將率領留陣,禁軍三番爲之,留營置之。
禁衛營啓曰,本營千摠閔祥鎬身病猝重,勢難察任,改差,何如?傳曰,允。
政院啓曰,判義禁李啓朝再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,待明朝牌招。
左承旨朴〈來〉萬,右承旨林肯洙,左副承旨李維謙,右副承旨金世均,同副承旨李章五等箚曰,伏以,臣等以全羅前兵使李健緖奪符宣傳官發送事,啓請密匣之際,捕將李景純以特進官詣闕,忽招院吏,以奪符之在於交龜後者,萬萬不可,多費說話,至有吾意言于院中之擧,揆以事體,駭妄極矣。奪符之在於交龜後,自有正廟朝受敎,亦載院中故事,故臣等謹此遵行矣。未知此捕將有何所關,而肆然可否,有若惹鬧者然,此何擧措?且各司之不得招去院吏,旣在列聖朝飭敎中,渠雖昧例,放恣無憚,何若是甚也?臣等雖極無似,冒添出納之地,遭此武臣之凌踏,無復餘地,巽劣猖披,莫此爲甚,以此情踪,何可一刻晏然於職次乎?玆敢相率聯籲,徑出禁扃,伏乞聖明,俯垂鑑諒,亟遞臣等之職,仍治臣擅離之罪,以肅朝綱,以安私分焉。取進止。答曰,省箚具悉。此事何關於武將,而旣有正廟傳敎正式,則不知事體,招致院吏,有若惹鬧者然,不緊極矣。該捕將施以罷職之典,爾等卽爲入來。
甲寅九月二十九日午時,上御熙政堂。晝講入侍時,知事洪在喆,特進官李景純,參贊官金世均,侍讀官許傳,檢討官李崙夏,假注書尹龜永,別兼春秋金完植,記事官李承游,各持書傳第二卷,以次進伏,武臣鄭宅善進伏楹外訖。上曰,史官分左右。上開卷。讀自帝曰格汝禹,止時乃功懋哉。日記廳堂上金春熙,郞廳趙秉健·郭琦。
上在昌德宮。只晝講。
夜自四更至五更,灑雨下雨,測雨器水深二分。
政院啓曰,明日常參·經筵,取稟。傳曰,只晝講。
奎章閣啓曰,景慕宮望廟樓今朔奉審,無頉之意,敢啓。傳曰,知道。
備邊司啓曰,卽見咸鏡監司金輔根分等狀啓,則德源等十六邑置之稍實,安邊等六邑鎭置之之次,甲山等三邑置之尤甚,後錄諸條,竝請令廟堂稟旨,分付矣。其一,乙未未捧停退蕩減餘條依前仍停事也。其一,文川流亡絶戶還及甲山·三水官屬逋還未捧條竝姑仍停事也。其一,尤甚邑限明秋勿定配所事也。其一,明川以南進俸吏停止事也。其一,推奴徵債限明秋防塞事也。分等依施,關南·北峽野農形,縱有優劣之殊,統論全省,可幸豐熟,而下段條陳數事,道臣必有斟量而然,竝依狀請施行,何如?傳曰,允。
甲寅十月初一日子時,上詣仁政殿月臺。宗廟冬享大祭親臨誓戒入侍時,行都承旨金炳國,左承旨朴來萬,右承旨林肯洙,左副承旨李維謙,右副承旨金世均,同副承旨李章五,記事官嚴敦永,別兼春秋李容殷,記事官李承游,檢校直閣李公翼·金德根,檢校待敎李容殷以次侍立。時至,通禮跪啓請外辦,上具遠游冠·絳紗袍,乘輿出宣化門。藥房提調金炳冀,副提調金炳國進前問候詣,仍出協陽門,入仁政門,至仁政殿月臺。通禮跪啓請降輿,上降輿。通禮跪啓請執圭,上執圭,就版位南向立。贊儀唱四拜,諸享官及宗親文武百官行四拜禮,讀誓文官吏曹參判洪說謨讀誓文,聽誓文官刑曹參判李鍾愚聽誓文。贊儀唱四拜,諸享官及宗親文武百官行四拜禮。通禮跪啓請乘輿,上乘輿,出仁政門,入協陽門。炳國請出標信解嚴。上還內,諸臣以次退出。
甲寅十月初一日午時,上御熙政堂。晝講入侍時,知事徐有薰,特進官洪鍾應,參贊官林肯洙,侍讀官朴孝正,檢討官南鍾順,記事官嚴敦永,別兼春秋李容殷,記事官李承游,各持書傳第二卷,以次進伏,武臣柳永魯進伏楹外訖。上曰,史官分左右。上開卷,仍讀前受音一遍訖。孝正讀自皐陶曰帝德罔愆,止允執厥中。仍奏釋義訖。上命授書算于有薰。上讀新授音十遍訖。有薰還納書算。上曰,文義以次陳之。孝正曰,舜將以天下與禹而贊其德也。特擧勤儉而稱之,孔子美禹之德也,獨言其卑宮室而盡力乎溝洫。蓋勤儉者,人君之所當先務者也。勤而儉則國治逸,而奢則國不治,自古及今,必然之理也。唐堯土階第宮,萬方協和,文王不遑暇食,而萬民咸和,此勤儉之效也。尸位盤遊,乃至黎民之咸貳,瓊宮瑤臺,竟致天祿之不享,此奢逸之害也。三代以後,則漢文不營露臺,身衣弋綈,而天下富康,光武講論經史,夜分乃寐,而前烈克恢,此豈非後王之所鑑者乎?伊尹之戒太甲曰,愼乃儉德,周公之告成王曰,所其無逸,聖賢之拳拳以勤儉爲說者,豈徒然哉?伏願深加留念焉。以下缺。上曰,允執厥中,此章亦在於論語乎?孝正曰,論語只有允執厥中一句矣。堯之授舜,只此一言,而舜之授禹也。益之以人心惟危,道心惟微,惟精惟一之三言,可謂一切深於一切,而實三聖人傳授心法也。上曰,人心道心者,何也?孝正曰,人心道心,非人有二心也。雖堯·舜,不能無人心,雖衆人,不能無道心。然而堯·舜則以道心爲主,而人心聽命,故所以爲堯·舜也。衆人以人心爲主,而道心漸微,故所以爲衆人也。精而一之,信執其中,然後自無過不及之差矣。上曰,皐陶贊帝之辭,皆是承上章之說,不有其功,歸美於上之意也。孝正曰,舜則歸美於皐陶,皐陶則歸美於舜,明良之遭遇如此,國安得不治乎?上曰,俾予從欲以治云者,專指皐陶而言之乎?孝正曰,雖聖人,必得賢臣而後,可以致治,舜之無刑之治,非皐陶則何以成之乎?上曰,舜方以讓位爲言,而以終陟云者,何意也?孝正曰,此是攝政時,故其言如此也。孝正曰,敢問滿暇之意是何意歟?上曰,滿是盈溢之義,暇是夸大之意。孝正曰,聖敎切當矣。上掩卷,命史官就座,仍命退。諸臣以次退出。
上在昌德宮。只晝講。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,只晝講。
又啓曰,開坐事,命下矣。判義禁李啓朝,卽爲牌招,何如?傳曰,允。
備邊司啓曰,卽見黃海監司金泳根災實分等狀啓,則海州等六邑置之尤甚,平山等十二邑置之之次,遂安等五邑置之稍實,事目災五十結外,不足畓災三千七百六十三結十九負二束,綿田災八百七十八結六十八負一束特許準劃,後錄諸條,竝請令廟堂稟旨,分付矣。其一,還摠中小米,無論三等邑,限折半以相當穀準折代捧,待明秋還作本邑事也。其一,訓禁御三營門結作米,以元錢上納事也。其一,海州·平山·鳳山司饔院納保米,白川掌樂院納保米,依已例每石二兩式上納事也。其一,延安等五邑均廳免稅米,以詳定價執錢上納事也。其一,本營牙兵入防停止事也。其一,推奴徵債,限明秋防塞事也。其一,尤甚邑,限明秋勿定配所事也。三等分劑,依此施行,海西州郡,或經水旱,或被風雹,沿峽農形,雖有彼此之別,而補折短長,猶云有年,今此災摠之較昨秋,不爲加少矣,必有參互稱停而然矣。事目外畓災一千三百結,綿田災四百結劃下,使之均俵之地,還穀代捧,固難遽議,而本道各穀,優劣懸殊,參以民情,合有闊狹,只令尤甚邑折半,之次邑三分一代捧,稍實邑則置之,三營結作米,兩院保米五邑免稅代納之請,近有已施之例,亦係便民之政,竝與入防停止,推徵防塞,尤甚邑勿配等事,依狀辭許令施行,何如?傳曰,允。
政院啓曰,判義禁李啓朝牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,待明朝牌招,如有違牌,勿爲呼望。
甲寅十月初二日午時,上御熙政堂。晝講入侍時,同知李源達,特進官任百經,參贊官朴來萬,侍讀官朴孝正,檢討官南鍾順,假注書尹龜永,別兼春秋李容殷,記事官李承游,各持書傳第二卷,以次進伏,武臣趙台顯進伏楹外訖。上曰,史官分左右。上開卷,仍讀前受〈音〉一遍訖。孝正讀自無稽之言,止若帝之初,仍奏釋義訖。上命授書算于源達,上讀新受音十遍訖。源達還納書算。上曰,文義以次陳之。孝正曰,大舜命禹之語,何莫非後王可法之語,而可畏非民一句,最爲緊切矣。夫民至愚而居下者也,則人君之所可易者,莫如民也,所可輕者,亦莫如民也。然古之人其於民,皆存恐懼之意,有比之於朽索者,此言其凜乎之意也,有比之於碞者,此言其險難之意也,有比之於水者,此言其危殆之意也。蓋君之所與爲國者民也,民安則國安,民不安則國不安,是以聖人之以天下傳之也。特以畏之一字,爲授受之要。苟究其畏字之義,較之朽索碞水之義,尤有深矣。以可畏之心,推之以往,則民事不可不念,民情不可不察也,民欲不可不從也。兢兢業業,一念在玆,則民自安,民自安而國亦安矣。此夏禹所以竭力以勞萬民,俾啓四百年靈長之運者,皆由於秪承帝命,深知可畏之義故也。然則成湯之子惠,文王之惠鮮,武王之如傷,皆能致力於畏字之上,故民蒙其澤,頌聲洋洋。降至後世,時君世主,全無可畏之心,視之如草芥,賤之如牛羊,厲民以肥己,竭民以富國,使民無愛上之情,至治不作,可勝歎哉?惟我殿下久勞于外,深知民生之不可忽易,勤勤一念,只在於保民之政,故親書安民二字,揭之於壁,以爲朝夕常目之資。殿下此心,卽大舜之心也。畏之之效在安,安之本在畏,由此以求大舜之治,不難致矣。伏願念哉念哉。以下缺。上曰,民字與畏字互相取看,則雖曰於君可畏,於民可愛,亦不害於辭義矣。孝正曰,可愛可屬於民,可畏可屬於君,然愛字之源,由畏者出來矣。上曰,興戎出好者,好是善言,而戎是爲害之言乎?孝正曰,興戎二字,明其不再言,欲使禹受命而不復辭避也。上掩卷,命史官就座,仍命退,諸臣以次退出。
上在昌德宮。只晝講。
李章五啓曰,明日常參·經筵,取稟。傳曰,只晝講。
朴來萬啓曰,右承旨林肯洙,左副承旨李維謙今日不爲仕進,竝卽牌招,何如?傳曰,允。
以左副承旨李維謙牌不進罷職傳旨,傳曰,只推。
義禁府啓目粘連,向前趙萬赫·鄭煥升·李祖植等亦,趙萬赫段,封山松之請得發賣,民庫錢之三次濫下,還錢之挪用,島民處勒貸,俱係不法,外他吏鄕村民許多捧錢,數甚夥多,罪關贓汚,合施重典。鄭煥升段,賑粥餘米之不分還民,數雖無多,縻費乖當,移貿租之立本取剩,係是法外。李祖植段,村民推捉,雖曰官令,人命自戕,適在其時,不可以無所躬犯,全然參恕,竝以此照律,何如?啓依允。
甲寅十月初三日午時,上御熙政堂。晝講入侍時,同知事金萬根,特進官金大根,參贊官金世均,侍讀官朴孝正,檢討官南鍾順,記事官嚴敦永,別兼春秋李容殷,記事官李承游,各持書傳第二卷,宗臣益平君以次進伏,武臣吳顯文進伏楹外訖。上曰,史官分左右。上開卷,仍讀前受音一遍訖。孝正讀自帝曰咨禹有時是苗,止有苗格,仍奏釋義訖。上命授書算于萬根,上讀新受音十遍訖。萬根還納書算。上曰,文義以次陳之。孝正曰,此二章,記大禹征苗之事也。別無後王鑑戒之端,而聖人修己治人之誠,則亦自有可法者矣。夫三苗,特險爲亂之國也。當舜攝位之初,明正其罪,而竄之三危,其餘衆尙存,負固不服,故乃於三考黜陟之時,分北其善惡,則乍臣乍叛,舊習尙存,故又於伯禹攝政之日,出師征之,則頑心不悛,敢拒帝命者,至於三旬。以帝之威,討而平之可也,刑而罪之亦可也,而聽伯益之言,禹乃班師,帝亦增修其德,意乃感服蠢俗,自至來服。帝之文德,非因伯益之言而始敷也,苗之來格,非緣舞羽而乃服也。然而帝之反躬自修之誠,有足感人,故自有不期然而然者矣。君如大舜,臣如伯禹,而益猶以謙之一字,丁寧告戒,則謙字實進德之基也。伏願殿下念哉念哉。以下缺。上曰,三苗旣竄三危,則今日之徂征者,征何人乎?孝正曰,三苗旣竄其部落,餘種尙有未服者,故命禹征之。上曰,此是征苗之事,而滿招損謙受益,指何而言乎?孝正曰,以臣淺見,似指有苗,方恃强盛,敢自逆命,必自招滅亡之意。萬根曰,滿字是器滿則必溢,月滿則必虧之義也。上曰,月亦有虧乎?月之體本不虧也。孝正曰,月本無光,借日爲光,其本體則本無虧缺之理,居地上者見之,則下絃之時,有若虧缺者,故古人有言曰,月滿則虧。孝正曰,堯·舜二典,記二帝治國之大典,故不載群下進戒之辭,大禹謨一篇,記其君臣間嘉言善政,惟此一篇,亦足爲治國之要法也。如能深究於克艱厥后之理,則可以知爲君之道矣。深究於罔遊于逸之戒,則可以知勤政之本矣。深究於六府三事之術,則可以知富國裕民之要矣。深究於無稽勿聽弗詢勿庸之義,則可以知聽言納諫之義矣。凡此一篇,深解其義,體而驗之,則庶可致大禹之治矣。上掩卷,命史官先退,仍命退,諸臣以次退出。
上在昌德宮。只晝講。
金世均啓曰,明日再明日三明日宗廟冬享大祭親祭齋戒相値,視事頉稟之意,敢啓。傳曰,知道。
林肯洙啓曰,同副承旨李章五今日不爲仕進,卽爲牌招,何如?傳曰,允。
又啓曰,臣以宗廟冬享大祭親祭肄儀進去,下直之意,敢啓。傳曰,知道。
以同副承旨李章五牌不進罷職傳旨,傳曰,只推。
備邊司啓曰,卽見京畿監司徐左輔災實分等狀啓,則通津等二十二邑置之尤甚,喬桐等六邑鎭置之之次,朔寧等六邑置之稍實,事目災五十結外,不足災七千七百八十七結二十五負九束,特許準劃,後錄諸條,請竝令廟堂,稟處矣。其一,北漢平倉城餉,高陽五分四捧留,其餘尤甚諸邑,四分三捧留,之次各邑三分二捧留,仁川·抱川上城條中折半捧留,交河上城條中三分一捧留,耗條竝以代錢輸送,摠廳楊州餉穀耗條,竝許代錢輸送該廳事也。其一,大興·臨津·長山餉穀,捧留本邑,附近民之自願輸納者,依願許施,耗條代錢輸送事也。其一,禁御兩營江都留餉米太,及守廳兩營壯抄牙兵身米,竝以代錢收捧事也。其一,抱川民庫貸下還穀待年豐收捧條,依已例仍停事也。其一,沿海各邑拯劣米太之年舊停捧條,依已例仍停事也。其一,各衙門各營房屯土從實收稅事也。其一,推奴徵債,限明秋防塞事也。三等分劑,依此施行,秧雨之未洽,晩霔之成霖,雖不無些少爲災,及夫秋暄早晩,幾皆成熟,則所謂災結,殊涉過多,事目外一千五百結,特許加劃,北漢餉穀捧留之請,其所分數,可謂年增歲加矣。近來抱川·楊州等邑之或許以永留者,雖緣事勢之無奈,而城捧之數,未免漸致減縮,則何可隨請輒施乎?畿輔所重,與他自別,盡數遠輸,亦所當念,高陽及尤甚諸邑折半,之次諸邑五分二捧留,交河·仁川·抱川上城條中,亦許三分一捧留,而耗條則竝與楊州耗費條,依前本邑輸送,大興餉穀,已有近例,折半上城,臨津·長山,全數捧留,耗條亦爲代錢輸送,其餘諸條,別無靳許之端,竝依狀辭許施,何如?傳曰,允。
又啓曰,卽見忠淸監司沈宜冕災實分等狀啓,則公州等二十七邑置之尤甚,忠州等二十三邑置之之次,沃川等五邑置之稍實,事目災二百結外,不足災二萬三千六百二十二結三十二負一束,特許準劃,後錄諸條,竝請令廟堂稟旨,分付矣。其一,尤甚邑鎭中,抄其尤甚面里最尤甚戶,當納新還餉及各樣軍身米布錢,訓局砲保樂工保米,守禦兩營牙兵收米,限折半停退,竝與昨年停退條,待明秋收捧事也。其一,尤甚邑戶籍,限明秋退行事也。其一,軍保歲抄磨勘,勿爲定限,使之流伊充定,各鎭屬編伍軍兵歲末成冊,一體退行事也。其一,各邑鎭戰龜防兵船改造改槊當限者,限明秋退行事也。其一,安興餉米之散在各邑者,姑許仍留事也。其一,洪州等十三邑鎭各司所納箭竹,量宜權減事也。其一,尤甚邑,限明秋勿定配所事也。其一,推奴徵債,限明秋防塞事也。分等依狀請施行,俵災而惠能下究,雖盡一路之災,宜無可惜,而守令果皆親審川浦未移等處,精實枚報於監司乎?這間虛實,有未可信,如今少康之歲,所請結數,殆過分數,事目外九千結加劃,使之均俵,新還停退,雖似目前舒力,來後新舊竝督,反爲厲民之階,置之。各軍身米布錢,訓局砲保樂保米,守禦兩營牙兵收布昨年停退條,固宜一竝準捧,而又有此停退之請者,殊非重軍需之義。然被災之地,亦不可無軫念之擧,限三分一停退,訓保則四分一許施,竝與昨年條,明秋收捧外,此諸條所請,多有已例,無足靳許,竝爲施行,箭竹限三分一權減,何如?傳曰,允。
義禁府照目粘連,江華經歷李祖稙,咸安前郡守趙萬赫等矣李祖植段,本府議啓內,村民推捉,雖曰官令,人命自戕,適在其時,不可以無所躬犯,全然參恕,以此照律,罪笞五十收贖,解見任別敍。趙萬赫段,本府議啓內,封山松之請得發賣,民庫錢之三次濫下,還錢之挪用,島民處勒貸,俱係不法,外他吏鄕村民,許多捧錢,數甚夥多,罪關贓汚,合施重典,以此照律,罪杖一百收贖,告身盡行追奪,流三千里,竝只私罪,奉敎依允爲旀,功議各減一等爲良如敎。
又照目粘連,草溪郡守鄭煥升矣本府議啓內,賑粥餘米之不分還民,數雖無多,糜費乖當,移貿租之立本取剩,係是法外,以此照律,罪杖八十收贖,告身盡行追奪,徒二年定配,私罪,奉敎依允,功減一等爲良如敎。
義禁府啓曰,時囚罪人趙萬赫杖一百流三千里定配照律公事判付內,依允。功議各減一等,鄭煥升杖八十徒二年定配照律公事判付內,依允。功減一等事,命下矣。趙萬赫杖八十收贖,告身盡行追奪,忠淸道海美縣徒二年定配,鄭煥升杖七十收贖,告身盡行追奪,忠州牧徒一年半定配,而以議啓內辭意,具罪目,依例發遣府羅將,押送于各其配所,何如?傳曰,允。
甲寅十月初四日午時,上御熙政堂。晝講入侍時,同知事申錫愚,特進官尹致定,參贊官李維謙,侍讀官李敎宣,檢討官李徹宰,假注書李玄翼,別兼春秋李容殷,記事官李承游,各持詩傳第二卷,以次進伏,武臣申紹進伏楹外訖。
上在昌德宮。停常參·經筵。
藥房提調金炳冀,副提調金炳國啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃〈殿〉氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,備邊司郞廳來言,今日賓廳日次,而領議政金左根無時急稟定事,左議政未差,右議政趙斗淳有身病,不得來會云矣。敢啓。傳曰,知道。
傳曰,呈告摠管許遞,前望單子入之。
摠管前望單子入之,副摠管沈宜冕落點。
傳曰,同副承旨許遞,前望單子入之。
承旨前望單子入之,尹定求落點。
金炳國啓曰,新除授同副承旨尹定求,卽爲牌招,何如?傳曰,允。
傳曰,在外臺諫許遞,與未差之代,前望單子入之。
臺諫前望單子入之,執義任百能,掌令李東韻,持平柳宜貞落點。
傳曰,政官牌招開政。
政院啓曰,兼吏曹判書金洙根,參判洪說謨,參議韓啓源牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以吏曹參議韓啓源牌不進罷職傳旨,傳曰,只推。
有政。吏批,兼判書金洙根牌招不進,參判洪說謨進,參議韓啓源牌招不進。吏批啓曰,兼判書金洙根,參議韓啓源竝牌招不進,小臣獨政未安,何以爲之?敢稟。傳曰,仍爲之。以洪鍾英爲分內醫提調,韓正敎爲忠淸監司,李炳龍爲奉化縣監,鄭煥翼爲玄風縣監。
再政。以李奎英爲康陵令。
兵批,判書洪鍾應進,參判李在鶴病,參議李冀楨病,參知朴鳳欽入直。判府事加設單金鍏,僉知二單,宋晉錫·卞錫淵。
再政。兼忠淸道兵馬水軍節度使單韓正敎。
上在昌德宮。停常參·經筵。
以平安監司狀啓宣川府民家失火事,傳曰,聞甚矜惻,原恤典外,別加顧助,結構奠接之方,廟堂措辭,分付。
傳曰,發遣吏郞,諸執事淸齋與否,摘奸以來。
傳曰,明日出宮內門路,以協陽門爲之。
奎章閣啓曰,守宮檢校直閣尹定鉉,待明朝牌招,何如?傳曰,允。
兵曹啓曰,今十月初八日宗廟·永寧殿冬享大祭親行時,守門當爲塡差,而本曹郞廳·都摠府郞廳·五衛將,除入直與呈辭受由在外未肅拜,排擬苟艱,依定式軍門將官,代差以入之意,敢啓。傳曰,知道。
副護軍蔡元默疏曰,伏以,臣於向日社稷秋享大祭,以薦俎之任,駿奔於肅肅之列,而及其禮畢之後,夫何監察之臣,呈課臣以素所不知之觴政,其言也謂之報復,臣未知與渠,有何宿昔之憾,而今此無難書之於莫重之呈課乎?臺啓旣已論列,本事亦爲落空,而臣心之慙愧恧蹙,愈往愈切,今此守宮之役,不可自同平昔,彈束赴公,敢此忙陳短章,仰瀆崇嚴。伏乞聖明,俯垂鑑諒,亟遞臣所帶之銜,仍治臣瀆撓之罪,以肅朝綱,以安私分焉。臣無任云云。答曰,省疏具悉。事已脫空矣,何必爲引?爾其勿辭察職。
上在昌德宮。停常參·經筵。
大駕詣宗廟入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。展拜入小次後,藥房·內閣·政院·玉堂口傳問安。答曰,知道。省牲省器,還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨夕問安。答曰,知道。
政院啓曰,司僕寺內乘來言,捲簾毛帳,取稟。傳曰,捲三面,毛帳爲之。
又啓曰,禮貌官來言,百官稟旨就次。傳曰,知道。
傳曰,隨駕軍兵,令各其營饋粥。
兵曹啓曰,謹依下敎,隨駕將校軍兵等處,饋粥之意,敢啓。傳曰,知道。
訓鍊都監啓曰,謹依下敎,隨駕將官將校軍兵等處,饋粥之意,敢啓。傳曰,知道。
禁衛營啓曰,謹依下敎,本營隨駕軍兵等處,饋粥之意,敢啓。傳曰,知道。
御營廳啓曰,謹依下敎,本廳隨駕軍兵等處,饋粥之意,敢啓。傳曰,知道。
摠戎廳啓曰,謹依下敎,本廳隨駕軍兵等處,饋粥之意,敢啓。傳曰,知道。
奎章閣啓曰,夜間閣內無事之意,敢啓。傳曰,知道。
又啓曰,大駕今已還宮,守宮檢校直閣尹定鉉,依定式減下,何如?傳曰,允。
政院啓曰,義禁府都事來言,今番動駕時,衛外擊錚罪人柳興發等十人,移送秋曹云矣。敢啓。傳曰,知道。
甲寅十月初七日辰時,大駕詣宗廟。冬享大祭親祭擧動入侍時,行都承旨金炳國,左承旨朴來萬,右承旨林肯洙,左副承旨李維謙,右副承旨金世均,同副承旨尹定求,記事官缺,提學金炳冀,直提學金炳國,檢校直閣李公翼·金德根以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調金炳冀,副提調金炳國進前問候訖。仍出協陽門,通禮跪啓請降輿乘輦,上降輿乘輦。通禮跪啓請執圭,上執圭。出敦化門,進發至宗廟大門外。通禮跪啓請降輦乘輿,上降輦乘輿。通禮跪啓請釋圭,上釋圭,至齋殿門外。通禮跪啓請降輿,上降輿,入齋殿。少頃,通禮跪啓請出次,上改具冕服以出。通禮跪啓請執圭,上執圭,詣望廟位西向立。贊儀唱四拜,上行四拜禮,仍詣殿內第一室,奉審次詣各室奉審訖。詣省器位,眡濯滌,仍詣永寧殿版位,行四拜禮,殿內奉審,仍省器訖。出殿門外,通禮跪啓請釋圭,上釋圭,入少次。少頃,通禮跪啓請出次,上改具遠遊冠·絳紗袍以出。禮儀使跪請執圭,上執圭,詣省牲位,掌牲令率其牢屬告腯尺量,諸大祝各牽以出。禮儀使跪啓請釋圭,上釋圭,還入齋殿,命侍衛權退,承史輪廻詣閤。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
親祭還入齋室後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
還宮後,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
傳曰,吏曹判書有闕之代,前望單子入之。
吏曹判書前望單子入之,李啓朝落點。
備邊司啓曰,卽見慶尙監司金學性災實分等狀啓,則尤甚各邑不爲擧論,慶州等三十五邑置之稍實,安東等三十六邑置之之次,事目災三百結外,不足災五千五百八結十五負六束特許準劃,後錄諸條,竝請令廟堂稟旨,分付矣。其一,山城餉還今年當捧中限折半仍捧平倉事也。其一,推奴徵債,依前防塞事也。嶠南年形,今於二等分劑,要之爲十分大有矣。今此所請,固爲損上益下之政,而竊計田賦歲入,無以當歲出,則一穗半秉,不宜濫劃,徒使國計日縮,況患均不患寡者乎?事目外特許三千結加劃,使之精俵,城餉穀之折半下捧,已成年例,推奴徵債,歉餘民力,在所當念,依狀請施行,何如?傳曰,允。
又啓曰,以靈巖所安島宮納屯稅米臭載事,因忠淸監司啓聞,穀主官有拿處之命矣。受勘合裝發旣久之後,船人以臭載中百餘石之屯民愆納樣,欲爲再徵於屯民,有此請拿,裝載時若未準數,則豈有船人勘合之理乎?裝載後故破乾沒等事,初非穀主官可罪之事,且當秋務之時,致曠亦所當念,靈巖郡守拿典,姑爲分揀,何如?傳曰,允。
兼吏曹判書金洙根疏曰,伏以,大烝禮成,聖慕克伸,侵曉回鑾,玉度彌康,忭幸之忱,小大同情。臣職在奠進,義重從邁,而懇籲未格,反徼恩眷,杜伏惶霣,靡所止屆。第臣日前控因,豈徒憂顚躓肅敬之地,迷錯虔共之儀而已哉?竊惟試可乃已,聖主所以使群工,不能者止,人臣所以審己分,矧又疾病之難任,竟底於曠墜厥職,則宜亦不容已于其去也。夫責任綦重,固無今昔之別,循蹈節級,時或不能免承乏,則一或有哿,再斯無說,誠以已驗之蔑稱,而加之衰聵較甚,病形轉乖焉耳。臣於近日戒寒之候,外邪侵纏,宿症添肆,動嚲之無由,而房闥之起動殆艱,照察之不能,而家常之應酬亦抛,尙何望奔走所司,以副銓綜鑑裁之重乎?重竊惟念,以臣昏謬病頹之軀,而所委寄者又何其繁也?宣惠之政,關國計民命之機,掌宰之司,管享祭日饍之供,而臣皆蹲據,一日二日,以至經歲年虛縻,則現前瘝曠,已不勝其愧懍,至竟僨誤,將不知稅於何地,思之悚然,寢夢不寧。臣之才具,誠無宜此宜彼之殊,實病之無以檢務,毋論事之大小,局之閑劇而將無同焉。今於私懇之畢陳,何可秤量揀別,不思所以仰徼曲施之仁也?玆敢輸瀉愊臆,冒煩聰聽。伏乞聖慈,俯垂鑑諒,將臣本兼諸職,竝賜刋改,俾幸公私焉。答曰,省疏具悉。實病旣如此,銓任許遞。
甲寅十月初八日子時,上詣宗廟。冬享大祭親祭入侍時,行都承旨金炳國,左承旨朴來萬,右承旨林肯洙,左副承旨李維謙,右副承旨金世均,同副承旨尹定求,記事官缺,提學金炳冀,直提學金炳國,檢校直閣李公翼·金德根以次侍立。時至,通禮跪啓請外辦,上具冕服·玉帶·赤舄以出。禮儀使導上詣東神門外,禮儀使跪啓請執圭,上執圭,詣版位西向立。禮儀使跪啓請行事,軒架作保太平之樂,保太平之舞作,樂八成。禮儀使跪啓請四拜,上行四拜禮。樂九成,禮儀使跪啓請行晨祼禮,導上詣盥洗位,上搢圭,盥洗訖。仍執圭,禮儀使導上陞自胙階,詣第一室尊所,登歌作保太平之樂,保太平之舞作,執尊擧羃酌鬯訖。上詣神位前,禮儀使跪啓請搢圭,上搢圭,炳國奉香,定求奉罏,上三上香,進幣瓚爵官金洙根奉瓚跪進,上執瓚灌地,以瓚授奠幣瓚爵官韓啓源。禮儀使跪啓請執幣獻幣,洙根奉幣跪進,上執幣授啓源,啓源跪受奠于案。禮儀使跪啓請執圭俯伏興平身,上執圭俯伏興平身,次詣各室,行禮如上儀。登歌止,禮儀使導上降復位,執禮唱進饌,軒架作豐安之樂,諸祝史撤毛血盤授齋郞而出,典祀官引饌入自正門,捧俎官各封牲匣,薦俎官捧奠于各室。禮儀使跪啓請行初獻禮,導上詣第一室尊所,洙根酌禮訖。上詣神位前,禮儀使跪啓請搢圭,上搢圭,洙根奉酌跪進,上執爵授啓源,啓源奠于神位前。禮儀使跪啓請執圭俯伏興少退跪,上執圭俯伏興少退跪。樂止,大祝東向跪讀祝訖。上次詣各室,行禮如上儀,禮儀使導上降復位,入小次,保太平之舞退,定大業之舞進。亞獻官領議政金左根行亞獻禮,終獻官東寧尉金賢根行終獻禮訖。禮儀使跪啓請出次,上出次,禮儀使導上詣飮福位,禮儀使跪啓請受爵,上受爵飮福。禮儀使跪啓請受胙,上受胙,禮儀使導上降復位,禮儀使跪啓請四拜,上行四拜禮,仍詣望燎位,行望燎禮訖。禮儀使跪啓禮畢,禮儀使導上出殿門外,禮儀使跪啓請釋圭,上釋圭,還入齋殿。少頃,通禮跪啓請外辦,上改具遠遊冠·絳紗袍以出。通禮跪啓請乘輿,上乘輿,出宗廟大門外。通禮跪啓請降輿乘輦,上降輿乘輦。通禮跪啓請執圭,上執圭,進發,由敦化門入肅章門。通禮跪啓請降輦乘輿,上降輦乘輿。通禮跪啓請釋圭,上釋圭,入協陽門。兵曹判書洪鍾應跪稟放仗,炳國請出標信解嚴。上還內,諸臣以次退出。
上在昌德宮。停常參·經筵。
經宿翌日,大殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房都提調趙斗淳,提調金炳冀,副提調金炳國啓曰,親祼太廟,聖慕克伸,徹宵將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,藥院提調許遞,前望單子入之。
內醫提調前望單子入之,徐念淳落點。
傳曰,都承旨·右承旨竝許遞,前望單子入之。
承旨前望單子入之,趙秉夔·鄭始容落點。
朴來萬啓曰,新除授同副承旨鄭始容,卽爲牌招,何如?傳曰,允。
備邊司啓曰,頃因京畿年分狀啓,事目外一千五百結加劃,城餉,高陽及尤甚諸邑折半,之次諸邑五分二捧留,交河·仁川·抱川上城條三分一捧留之意,覈啓,行會矣。卽見該監司徐左輔狀啓,則復陳災損之狀,仍請見減災六千二百八十七結二十五負九束特許準劃,城餉則高陽五分四,尤甚諸邑四分三捧留,依前狀請施行事,令廟堂稟旨,分付矣。事目外加劃之結,較諸今年穡事,庶無不足之患,而道臣旣以流來舊災,又復陳請,則其在若保之政,當付寧失之科,五百結更爲加給,使之均俵,城餉邑捧,向依昨年例許施,則足可舒力,置之,何如?傳曰,允。
又啓曰,卽見江原監司吳取善災實分等狀啓,則平昌等二邑置之尤甚,原州等三邑置之之次,杆城等二十一邑置之稍實,事目災二十結外,不足災一百九十結八十負七束,特許準劃,後錄諸條,竝請令廟堂稟旨,分付矣。其一,平海·蔚珍·江陵·歙谷等四邑大同布特許代捧事也。其一,平海等四邑訓局兵曹外,各軍門各衙門軍布,亦許代錢事也。其一,尤甚邑,限明秋勿定配所事也。其一,推奴微債,限明秋防塞事也。以早旱晩澇之憂,獲占全省之均稔,稍實至爲卄一邑,則民事誠極萬幸,而報災數爻,參以年形,猶涉稍多,事目外特以九十結加劃,俾爲均俵,四邑大同布麻農,旣云失稔,近年亦多已倒,竝與軍布,特許代捧,尤甚邑勿配,推徵防塞,亦依狀請施行,何如?傳曰,允。
義禁府啓曰,因備邊司草記,靈巖郡守拿典,姑爲分揀事,允下矣。靈巖郡守鄭志鉉待待命拿囚事,行會勿施,姑爲分揀之意,更爲分付該道道臣,何如?傳曰,允。
忠淸監司韓正敎疏曰,伏以,太廟親祼,聖慕克伸,深夜回蹕,玉度彌康,臣民忭祝,曷有其極?仍伏念,臣以菲材薄識,無所適用,雖百執事之末,猶不足備數,而偏荷陶甄之恩,遽側卿目之班,自顧涯分,常切兢惕,千萬匪意,忽伏奉湖西按察之命,臣誠惝惶踧踖,益不知措躬之所也。噫,必愼厥揀,何官不然,而惟玆方面之任,尤有別焉。威望足以殫壓,才諝足以綜理,上體寄毗之重,下副旬宣之責,然後始可以擬議,況此湖右一路,拱護畿甸,介在嶺·湖,桑土之所綢繆,舟車之所輻湊,民俗淆漓,莫可收拾,倉儲罄竭,末由塡補,重經今年水災,山野失稔,公私俱困,雖通才鍊手,實無句當,臣有何能可以擔夯?況臣早從蔭塗,固當周流下邑,而百里之地,尙乏著績,卽通朝之所共悉,亦聖明之所俯燭,而惟全省之鉅,尤非一郡縣之比,則乃以如臣鈍劣,俾居五十餘州承流宣化之任者,豈不有累於淸朝器使之政乎?臣若徒恃寵靈,揚揚冒出,則負乘之譏,猶屬一身,尸素之害,將及何地,臣雖無肖,自知甚明,與其僨事獲戾於莫救之後,曷若量力自解於未入之前乎?此臣所以逡巡却顧,不敢爲承膺之計者也。玆敢實暴衷懇,仰瀆崇聽。伏乞聖慈,俯垂諒察,亟收臣新除藩任,回授可堪之人,以重公器,以安私分,不勝大願焉。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
藥房提調徐念淳,副提調趙秉夔啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖體爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而領議政金左根,右議政趙斗淳無時急稟定事,左議政未差,不得來會云矣。敢啓。傳曰,知道。
傳曰,承旨有闕之代,前望單子入之。
傳曰,左承旨許遞,前望單子入之。
承旨前望單子入之,林永洙·尹滋悳落點。
趙秉夔啓曰,新除授行左承旨林永洙,同副承旨尹滋悳,竝卽牌招,何如?傳曰,允。
傳曰,待敎會圈。
政院啓曰,待敎會圈事,命下矣。政官牌招開政,何如?傳曰,允。
奎章閣啓曰,待敎會圈事,命下矣。校敎提學金洙根,提學金炳冀,直提學金炳國,檢校直閣李公翼·金德根,檢校待敎李容殷竝牌招,以爲會圈之地,何如?傳曰,允。
待敎會圈五點,趙秉協·李僖老取二人。
政院啓曰,行吏曹判書李啓朝,參判洪說謨,參議韓啓源牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
政院啓曰,行吏曹判書李啓朝,參判洪說謨,參議韓啓〈源〉再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。所當更爲牌招,而係是一日三牌,何以爲之?敢稟。傳曰,參議只推,待明朝一體牌招。
御營廳啓曰,本廳哨官金聖孝身病甚重,勢難察任,改差,何如?傳曰,允。
上在昌德宮。停常參·經筵。
都摠府啓曰,今日入直內三廳武兼·禁軍及〈軍兵等〉,中日習射技放,請出標信。傳曰,知道。
政院啓曰,吏曹參判洪說謨,參議韓啓源牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏,參判更爲牌招,何如?傳曰,允。參議只推,一體牌招。
傳曰,領府事入侍。
傳曰,在外直提學許遞,今日政差出。
傳曰,吏判疏批已下,卽爲牌招。
兵曹啓曰,司僕寺正姜冕奎以其身病,呈狀乞遞,改差,何如?傳曰,允。
又啓曰,成均館典籍金慶洽,忠淸都事金基周俱以身病,呈狀乞遞,竝改差,何如?傳曰,允。
以吏曹參議韓啓源牌不進罷職傳旨,傳曰,只推。
有政。吏批,行判書李啓朝進,參判洪說謨,參議韓啓源竝牌招不進。以曺錫雨爲直提學,朴弘陽爲司僕正,趙秉協爲待敎,鄭愚鉉爲鍾城府使,申植爲中和府使。
再政。弘文正字單趙秉協,兼校書正字單趙秉協,兼待敎單趙秉協。
奎章閣啓曰,直提學曺錫雨,卽爲牌招察任,待敎趙秉協時在黃海道載寧郡任所,斯速乘馹上來事,下諭,何如?傳曰,允。待敎待上來牌招。
又啓曰,新除授直提學曺錫雨,待敎趙秉協敎書安寶次,濬哲之寶請出之意,敢啓。傳曰,知道。
義禁府啓目,黃海道副試官谷山府使李裕膺,參試官金郊察訪白宗逵等原情云云。問目內辭緣,泛稱遲晩,所當刑推得情是白乎矣,裕膺曾經侍從,勿爲請刑,載在法典,議處,宗逵刑推得情,何如?啓依允爲旀,除刑推議處爲良如敎。
又啓目,忠淸左道副試官石城縣監朴端會,參試官恩津縣監徐曾輔等原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,忠淸右道副試官永同縣監鄭順朝,參試官稷山縣監李源植等原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,江原道副試官平昌郡守尹章善,參試官銀溪察訪金騏獻等原情云云。問目內辭緣,泛稱遲晩,所當刑推得情是白乎矣,騏獻曾經侍從,勿爲請刑,載在法典,議處,章善刑推得情,何如?啓依允爲旀,除刑推議處爲良如敎。
又啓曰,全州判官韓圭錫原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,順天前營將趙秉善原情云云。問目內辭緣,泛稱遲晩,所當刑推得情是白乎矣,曾經宣傳官勿爲請刑,載在法典,議處,何如?啓依允。
又啓目,自如前察訪朴文原情云云。問目內辭緣,泛稱遲晩,所當刑推得情是白乎矣,曾經侍從勿爲請刑,載在法典,議處,何如?啓依允。
行吏曹判書李啓朝疏曰,伏以,臣於本月初八日,伏奉除旨,以臣爲吏曹判書者,臣聞命以還,驚駴悚慄,歷日靡定,伏惟念,有國所重,最在官人,而冢宰之任,百職攸本,治道之汙隆,民生之休戚係焉。嫺掌故而鎭浮躁,識〈時務〉而平物情,責任之重顧何如也?從古以來,佐王立政,庶職咸熙,莫不由此。一有冒濫,上下交病,竟至於僨國事而招身烖,以是程能而任職,君之明也,量力而受官,臣之義也。臣雖愚昧,素服斯訓,今玆之命,何爲以至也?臣本空疎短拙,最居人下,積受恩顧,驟躐至此,每自循省,如集于木,況又年衰,僅存形骸,平居杜門,寄命床褥,未及懸車之年,漸無束帶之望,齟齬骯髒,與世相忘,銓格選法,一未經心,朝論士評,初不入耳,同朝簪紳,强半是不識面目,瞢瞢然直一野傖耳,手握進退之柄,身任激揚之責,行不得而說不去也。今乃辱垂簡拔,不復難愼,擧而委之於萬萬無似之賤臣,一任其烖身僨事,公私具敗而莫之恤焉,誠不料淸朝任用之失,遂至於是也。反覆思惟,愈惶愈悸,履氷之懼,循墻之念,懍然怵然,俯仰跼蹐,殆不知措躬之何所。且臣素抱貞疾,于今三十年所矣。冷疝痰癖,迭相爲祟,小勞輒發,觸寒則肆,一日所食,不滿籥合,氣不接續,神不收拾,居常凘綴,恒無寧日,重以左脚偏枯,筋攣骨酸,行步蹣跚,無望自力,政席趨走,其勢末由,屢違召命,冞增死罪,敢暴忠懇,仰瀆崇嚴。伏乞聖慈,俯賜鑑諒,亟刋臣新授職名,以重公器,以安私分,千萬幸甚。臣無任云云。答曰,省疏具悉。卿其勿辭行公。
甲寅十月十一日巳時,上御熙〈政〉堂。領府事入侍時,右副承旨鄭始容,假注書李建弼,記注官金鼎獻,記事官李承游,領府事鄭元容以次進伏訖。上曰,史官分左右。仍命大臣進前,元容進前奏曰,冬候過暄,近間聖體,若何?上曰,一樣矣。元容曰,寢睡·水刺之節,何如?上曰,一樣矣。元容曰,今夏潦炎甚矣。諸節萬安以過乎?上曰,諸節別無所損矣。元容曰,大王大妃殿氣候,何如?上曰,一樣矣。元容曰,夏秋以來,進啖之節如常乎?上曰,諸節如常,夏秋來亦不有損節,誠萬幸矣。元容曰,慈候之長時康寧,誠大慶也至喜也,聞不勝忭祝之至矣。仍奏曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。元容曰,中宮殿氣候,何如?上曰,安順矣。仍敎曰,卿往受孝養於藩司,屢朔無恙,平安還第,予心爲喜矣。元容曰,晦間上來,而久離戀結,卽欲入肅,而行役餘有憊眩之症,今日始趨簉矣。上曰,老人行役之餘,安得無憊節乎?留完營之時,雖微恙亦無之,而連爲安過乎?元容曰,幸得安過矣。臣父子受國厚恩,臣子濫叨藩職,往受榮養,闔門日夕感祝,而每戒臣子以殫心民事,爲一分酬報之道矣。上曰,廟殿奉審後,爲修理之役乎?元容曰,臣下去時,伏承廟殿奉審之命,抵營當日及過夏潦後及還發當日,凡爲三次奉審矣。廟內殿內萬安伏幸,而修理處甚多,見甚悚憫,故申飭地方官,待霖收始役,閱數朔告竣,還時奉審,則內外一新,所見甚好矣。上曰,廟殿內外修理之一新,曷勝喜幸?其工役之董飭,用費之措備,皆是大臣之力也,道伯之誠也。元容曰,肇慶廟·慶基殿內外皆爲修理,簾帳朱纓地衣之改備,室廳廊門之重建與修葺,前庭甎石之新鋪,內外墻垣之補築,竝爲一新,工役順竣,萬萬喜幸。廟殿官及地方官監董之勞,似當有示意之擧,守僕等題給米布營府看役吏,自本營施賞之地,恐好,故敢達矣。上曰,廟殿修理之役,一新順成,甚爲喜幸,此是大臣之役與道伯之誠之所致也。廟殿官及地方官以下,別單書入,可也。出擧條仍敎曰,大臣下去時,以湖南民弊民瘼之可以釐捄者,必爲一一歸奏之意,有筵敎矣。大臣旣久留,必有詳知,而有可陳達者矣。元容曰,湖南幅員廣而州縣衆,土沃而農業厚,海近而漁利多,國用之所支調者,自古謂之外度支,近來則凋弊日甚,若不得一番矯捄,則恐成難支之弊局矣。守令皆得聞向筵眷眷南民之聖敎,傳誦感祝,而雖田畝民庶,皆知我殿下之實心愛民,日望其德惠之政矣。聖心雖切於愛民,而未有政令之推加者,則何以副衆民之望乎?上曰,予於民事,常所一念憧憧,而苟有利益於民,而蘇弊祛瘼之事,則豈不樂聞而從之乎?元容曰,南民說弊,請陳達者甚多,而其少者則道伯可以變通。且可〈牒〉報請籌者,臣不必煩達,就其大者三四條,當仰請裁處矣。仍奏曰,湖南全省中,右而全州,左而順天,爲列邑中最弊局,土荒民散,莫可收拾,若不有一番更張,則實無以應國役而成邑樣矣。全州卽我國根本之地也。朝家之顧恤撫摩,自前多有特施曠惠之典,而比近民戶日減,戶減也故,壤土日陳,土陳也故,稅多白徵,軍多橫斂,究其生弊之源,則稅穀之移納群山倉也。遠地轉輸,衆瘼咸萃,大小民願,咸曰捧稅裝載於本府東之山浦口,此是八十年前久行之例也。復舊事甚便宜,而船隻之備用,浦路之便否,當加爛商,的知其無慮,然後可以議行,而至於軍丁虛徵之弊,日急一日,若不趁今矯捄,立見日以逃散,戶摠年年減縮。軍戶尤甚,所謂軍戶,無非貧艱無依之生,而以三四千赤立之民,每歲辦納四五萬兩錢者,卽是行不得之事也。愆納過限,無路彌縫,則或勒貸饒民,或分徵面里,今則弩末之勢,無以挨過朝夕,不可不自營邑講究變通,俾無疊重橫白之徵,以圖還集安接之道。就其中京司及軍門之木邊所納砲保外,限十年以錢代行捧,使民力舒,公納無愆,然後移戶必還,陳土必闢矣。此在京司無甚得失,在本府大關興替,自明年正月,當純錢上納之意,分付本道及所納各司各營,何如?上曰,民邑事如此,依所奏爲之,可也。出擧條仍敎曰,全州軍民之勢誠可念矣。所納之綿布,以錢代之,則似稍舒力矣。元容曰,綿布則或有價高之時,而代錢則一疋只納二兩,此誠莫大之惠也。道伯方欲矯捄,今則可以仰承德意,而庶圖便宜之道矣。上曰,湖南今年年形,何如?聞優爲免歉云,可幸矣。元容曰,旱餘得雨,有大登之點,因六月大水,僅免歉荒,而順天等三邑被災,誠挽近所罕,至有慰諭之擧,而特賜恤典,漂戶得以結構,莫不感頌若保之恩矣。仍奏曰,順天巨邑也。土壤廣而多沃,浦港近而博利,民物殷盛,自昔然矣。近聞大坪盡爲荒廢,全村或爲空虛,民之操作食力之戶,莫不背井離鄕,而稍有家産之人,又無安土重遷之意云。蓋一州之內,握印設衙之官有七,其供億支調之費,皆出於民,京司正供軍錢,各項上納之外,官衙所需之一年徵索,爲六七萬之多矣。第念,本府營將,曾自長興,因民瘼移設於此矣。其職任只是戢監,似無關於民事,而許多切骨之巨弊,不可枚數,此非爲營將者之皆必貪虐厲民而然也。所屬校監等名色,屢百其數,而一番遞易,一饒民輒爲蕩敗,此所以饒戶之無以奠居者也。此則杜召爲地主,萬無可救之望,況自辛亥及今年水災以後,民業蕩析,一邑俱有朝夕遑汲之勢,鎭營援已例移設爲好,而措處設始之際,有難遽行,至若本邑民勢,如在焚溺之中,其所捄拯之急,不可一日緩矣。營將一窠之存否,無損於官方,而在國得失,當以邑民之蘇完爲先矣。本官之兼帶,便是通例,該營將減下,待移設間姑勿改差,令本府使兼營將擧行,實爲矯弊之最良籌矣。事係官方,下詢于領右相及兩銓長而處之,何如?上曰,依爲之。出擧條領議政金左根以爲,鎭營校卒輩託以詗監,橫行閭里,討索誅求,民不堪其困苦者,諒非一筆可記。況此移設之論,厥惟久矣,而領樞所奏,無異目擊身涉,則今其變通之節,臣亦無他見矣。右議政趙斗淳以爲,順天鎭營之經一營將,輒蕩敗一饒戶,此諸鎭營所無之弊也。今此變通,諒出於萬不獲已,臣無容他議,而第官方沿革,在所審愼,戢兵之政,且不無疎虞之慮。蓋擇人差遣,則其於政擧之義,何弊之不可捄乎?如臣窾啓之見,恐不容不深致量度,伏惟上裁。兵曹判書洪鍾應以爲,今此大僚所奏,亶出於民邑祛瘼,鎭營移設間,令該倅兼帶鎭務,合有時措矯捄之方,臣無容他議矣。上曰,領相·兵判之議如此,依所奏施行。元容曰,本道內有三漕倉,而倉屬邑中山郡及程道過百里之邑,大同則皆許以錢木者,爲便民之政也。法聖倉所屬十一邑中八邑,大同作木,而惟獨長城,納本邑矣。以地則蘆嶺上下郡也,以程則峻嶺外百餘里也。長民春耕之節,纔納田稅,又徵大同,來往勞費,力非無暇。其民每見光·潭等地伐木之順便,則輒曰稅則一也,道里則同也,而彼佚此勞,不無向隅云。民情自前如此,判府事金□□按道之時,深知此弊,還朝後筵請,依他邑作木矣。尙未及施行,而長城近因積逋之收捧,民力一倍困瘁,趁此時特行均施之政,則實惠之下究,無過於此矣。此係變通之政,下詢領右相及惠堂處之,何如?上曰,稅役一也,道里同矣。他邑則作木,而長城之獨爲納米,果不無向隅之歎,何必詢問?依所奏,可也。出擧條仍敎曰,均視之下,彼此不同,則長城民之援隣邑例而望之者,無怪其然矣。旣是可施之事,則亦不必詢議矣。元容曰,以米作木,先輩亦有國民兩便之論矣。今承特施之恩,長民可以蘇醒矣。元容曰,扶安地㙕島,卽海防要地,而前洋靑魚多産,故本道春稅過二千兩,而以漁業之厚,民戶亦多,近年來魚隊移他,居民失而稅錢則自如,故朝散暮移,千餘之戶,今未滿二百矣。辛亥壬子癸丑三年稅之指徵無處,合爲五千九百〈兩〉零,前道伯及御史竝請蠲退,而尙未施行矣。欲捧則便同不毛之索稅,而以其虛簿之尙存,故餘民擧懷離避之心。其在募民復業之道,不如竝蕩其未捧條,而以今見在之船,箭場之數,令道臣更爲査實定稅,萬頃地古群山之失業愆稅,亦與蝟島老衛也。未捧條一千六百兩零,前後陳啓,竝擧請蠲,此亦一體施行之意,分付本道道臣處,似好矣。上曰,兩島之民,旣失漁業,則何以如例責稅乎?依所奏特爲蕩減後定稅,可也。出擧條仍敎曰,漁業饒厚之時,當爲捧稅,而今旣失業,則何以應稅乎?民情可矜,未捧者則蠲蕩,而稅摠則更以實數爲之,可也。元容曰,聞在前則前洋有靑魚而設箭,故其利甚厚,春稅亦過二千兩,而近來則魚産徙他,非但未納稅錢,漁戶從而移徙,以今見存之戶,萬無應役之望,今此特蕩之命,可爲曠絶之澤,餘戶將以支保,而逃戶必多還接者矣。元容曰,京船之往載各邑稅穀也,穀主官準數計載,一受勘合之後,其欠縮也故破也,換作也許多作奸,罪在於船人,非穀主官所知也。聞近來則如羅州·咸平·務安·靈巖等邑船人到京後,或有以欠縮,再徵大邑之弊,羅州·咸平則甚至於受尺考還之後,又有縮米捧上之擧云。民旣準納於本官,縣旣計給於船人之後,以船人犯縮之故,再徵於本邑之民,則民豈不稱冤,而是豈綜核之政乎?且勘合也考尺也,俱無以憑信,則外邑將何據而免再徵之患乎?此後則勘合後欠縮條,竝徵於船人,勿責於本邑之意,著爲恒式,知委於湖南各邑。且聞船人欠縮條,每以本邑未納,懸錄於惠廳之捧稅冊中,故該邑拘於解由云。此亦一一以船人未納條縣錄之意,分付該廳,何如?上曰,依爲之。都是沙格作奸之罪也,何可再徵於旣納乎?如是則民何以聊生乎?此後則勘合後欠縮,勿關於本邑之意,嚴立科條,更勿如前,可也。出擧條仍敎曰,所謂勘合,卽是手標也。船人旣準數捧受,故所以有標紙也。旣準受之後,雖有欠縮,何關於已爲計數準給之穀主官乎?若以船人之致欠,再徵於本邑,本邑再徵於田民,則民何以支保乎?此法不可不嚴明著式矣。且戶曹·惠廳所納中,若以船人未準納,而混錄以本邑未納,守令拘於解由,則有非核實之政,後勿如是,可也。此雖不出於批答中,以筵敎申飭,〈可〉也。元容曰,聖敎如是明正,邑民聞之,必歡頌蹈舞矣。今奉批敎之後,邑民永免再徵之患,眞莫大之惠也。元容曰,康津·海南之間,有莞島,卽古所稱淸海營,而右水使之行營也。海防所管,最爲要衝,接隣日本,一帆可抵,故設鎭爲加里浦僉使,初則用履歷擇差,故有自僉使而移拜水使者矣。鎭之主峯,有望倭臺,登臺則遠近諸島,歷歷可數。忠武公李舜臣之言曰,眞湖南之第一要衝也。其近五六島鎭,皆管轄於本鎭,其所重有如此者,而又有封山禁松之政,年前自巡營分屬於康津·海南·靈巖,定界禁護,其意固出於互相糾察,而三邑反皆斫用,禁護因無主管,且有定界之名,故各邑侵漁於界內居民,策應多端,島民無以支保,間或渙散,其在重關防安島民之意,使莞島爲獨鎭,擇差以送,殿最則屬之巡營,如關西薪島之例,似好矣。上曰,依爲之。仍敎曰,年前何爲分界乎?元容曰,爲合力禁松,而分屬三邑,然反不如一處之專力專管,此所以近有還復舊例之論矣。元容曰,泰仁贈祭酒李恒,卽明宗朝儒賢也。力學敂經,明辨理氣性命之源,如先賢金文正麟厚,奇文獻大升,皆有性復辨論之書,而李文純滉,稱以湖南理學之倡,又於經筵,以從事學文爲薦,自上特除憲臺,褒以正學,李文成珥稱之曰,踐履篤實,造詣高明,觀其諸先正推重之盛,則其學行可知也。肅宗宣額於俎豆之宇,敎曰實踐之學,在於橫渠,猗歟,盛矣。倡學開來之功,湖士之欽誦而不可忘者也。以其節惠之未遑,純宗甲申,多士請贈爵謚,以功在斯文,合施節惠爲啓矣。今若議謚,則當有加贈之典,贈祭酒李恒,加贈正二品職,仍令贈謚,以副湖南多士之望,似好矣。上曰,依爲之。出擧條元容曰,長城前都事奇正鎭,固窮讀書,不求仕進云。臣雖未見其人,稔聞其一鄕稱善,自朝家合爲收用矣。曾經外臺,不必求詞訟,差除一縣,俾試治民之政,恐好矣。上曰,依爲之。出擧條元容曰,臣於向筵,伏承沿路民弊歸奏之敎矣。臣過湖西時,衆民十百爲群,遮路呼訴,聞各處貿穀船,皆有浦口主人貿量裝載之費,皆有計數償勞之,便成一定之通規,而今秋宮差下來,依本數收稅云。貿者若倍徵則必縮剩利,浦主若全納則必憚空勞,此是行不得之事,而今自各該邑官差,遍行浦村,騷擾各處,貿穀之船,竝皆廢業,冬序載屆,兩湖之間,無一船來泊者,故雖極歉之處,穀價賤於豐年。且明年都下之穀貴,豫爲可悶,宮差之籌關以外事,勿爲聽施,前後飭敎截嚴,此亦一竝禁斷之意,分付該道,恐好矣。上曰,備局行關之外,勿爲施行,前有受敎,以隨現嚴治之意,分付該道,可也。出擧條元容曰,殿下於民事,常存惻怛仁愛之心,今此諸條所奏,俱係民隱,而辭敎懇摯,德音洋溢,批敎頒宣之日,扶杖父老,必北望攢頌,欣見德化之盛矣。凡民情雖非自己當之之事,若見君上之布惠於民,則胥告擧悅愛戴,而固結如磐石矣。上曰,民者邦之本也。凡所固本,政在上者,豈不爲盡心乎?元容曰,聖敎如此,聞者孰不感歎乎?仍奏曰,聞夏間多講對停撤之時,臣誠憂悶矣。伏覩聖上有聖人之姿,若以學力充之,則可至堯·舜之聖矣。聖工不爲間斷,然後當至緝熙光明之域矣。燕居時看讀何書乎?上曰,今夏因暑熱,果多停講之時,而每溫繹已讀之書耳。近於經筵,講書傳第二卷,書經蓋是帝王政事之所載也。經而有史義,果人主之所當體行者也。堯·舜典則,每日連誦,尤要於治民之事矣。元容曰,聖敎然矣。聖帝治法政謨,俱載於是矣。人主不可獨運,故二典之中,先言分官設職之事,內而百揆,外而十二牧,俱是治民之事也。安民知人四字,卽爲政之要也。不知人則民不可得以治,而知人最難,故有曰惟帝其難之矣。凡學者所以行之也,知者體之也,行者用也。殿下旣知其堯·舜爲政之事,擧以行之,則自合於堯·舜之道矣。上曰,以聖自期,然後學可以進,知行之言果好,當加躬念矣。上命大臣就座,又命史官就座,仍命大臣先退,又命退,承史以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
刑曹啓曰,卽接慶尙監司金學性文移,則靈山縣徒三年定配罪人崔萬石限滿云矣。取考曹上配案,則萬石以穀獄干連罪,辛亥九月定配,今已限滿的實,依法典放送後,徒流案頉下事,付分道臣之意,何如?啓。傳曰,知道。
上在昌德宮。停常參·經筵。
李維謙啓曰,右副承旨鄭始容今日不爲仕進,卽爲牌招,何如?傳曰,允。
以右副承旨鄭始容牌不進罷職傳旨,傳曰,只推。
兵曹啓曰,宣傳官任興謨,五衛將宋晉錫·姜禹圭·南錫本·卞晢淵俱以病難供職,呈狀乞遞,竝改差,何如?傳曰,允。
以慶尙監司金學性狀啓金海府民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
備邊司啓曰,卽見全羅監司鄭基世災實分等狀啓,則順天等十邑置之尤甚,古阜等二十八邑鎭置之之次,綾州等十六邑置之稍實,事目災三百結外,不足災二萬五千三百九十五結七十負九束,特許準劃,後錄諸條,竝請令廟堂稟旨,分付矣。其一,高敞己巳反作條,依已例仍停事也。其一,勿論三等邑,訓局砲保三分一代捧,兵曹及各軍門各衙門番布,竝以純錢代捧,順天·求禮·谷城等三邑軍錢三千三百九十餘兩,木六百六十疋,竝三分一蠲蕩,三分二待明秋停捧,砲保則純錢代捧事也。其一,昌平舊還當捧條,特許待明秋退捧事也。其一,京外所納箭竹全數蠲減,之次邑折半蠲減事也。其一,尤甚邑,勿定配所事也。其一,推奴徵債,限明秋防塞事也。分等依施,收租歲縮,實媒災摠,豈可濫報,以缺經用?司牧之地,以優劃爲惠,及其分俵,每多不均之歎,奸吏操縱,虛實相蒙,若不到底鉤檢,始自一州,終至一路,勢將盡入於災減乃已矣。順天等三邑,雖被水患,苟非盡一境所有者,則連抱尺朽,何足可論?湖南大孰,傳聞可據,今此道臣所請,大違始料,事目外加劃一萬五千結,使之約綽分排。綿農最妨霖澇,秋後暄曝,宜有桑楡之收,而許代之請如此,民力之其不逮於如例輸官可知,兵曹及各軍門番布三分一,各衙門納布純錢,訓局砲保,事體不輕,勿爲擧論。順天·求禮·谷城等災面軍錢木,特示優恤之意,只令三分一蠲蕩,退停之請,置之。砲保則依例責納,而高敞舊還,依流來之例仍停,昌平砲還,蠲蕩不爲不多,而排年條之又欲停退,非但事面有損,來歲竝督,反添困民之端,置之。箭竹尤甚邑三分二,之次邑折半蕩減,配所勿定,推徵防塞,一依狀請施行,何如?傳曰,允。
又啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢換於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
義禁府啓目粘連,向前李裕膺·白宗逵等亦,科場操束,雖在於主試,論其職責,參副惟均,竝以此照律,何如?啓依允。
又啓目粘連,向前朴端會·徐曾輔·鄭順朝·李源植·尹章善·金騏獻等亦,試事申飭,何等截嚴,而不善奉行,至登臺章,揆以法紀,難免重勘,竝以此照律,何如?啓依允。
又啓目粘連,韓圭錫亦,軍納法意,自有月當,諉以虛額,違越期限,以此照律,何如?啓依允。
又啓目粘連,向前趙秉善亦,任賂訟賂,雜技收續,洽爲萬餘金,繡啓旣嚴,罪著不法,以此照律,何如?啓依允。
又啓目粘連,向前朴文亦,殘驛任賂,已是非法,私馬勒賣,又係禁典,以此照律,何如?啓依允。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
李維謙啓曰,右副承旨鄭始容今日不爲仕進,卽爲牌招,何如?傳曰,允。
傳曰,禮房承旨馳詣宗廟·景慕宮,奉審摘奸以來。
傳曰,吏曹參判有闕之代,前望單子入之。
吏曹參判前望單子入之,趙得林落點。
右副承旨鄭始容牌不進罷職傳旨,傳曰,只推。
奎章閣啓曰,明日卽奎章閣冬孟朔大奉審日次,時原任閣臣依節目進詣擧行之意,敢啓。傳曰,知道。
備邊司啓曰,頃因京畿監司徐左輔狀啓,加請災以五百結,覆啓加劃矣。卽見該監司狀啓,則復陳災結塗抹不足之狀,仍請見減災五千七百八十七結二十五負九束特許準劃事,令廟堂稟處矣。凡俵災在均不在多,多而不均,則不足究惠,徒減田租而已,何益之有?今此所請,至于三次,則與其持難,無寧特施。五百結加劃,使之精略分排,毋得更煩之意,分付,何如?傳曰,允。
又啓曰,頃因湖西年分狀啓,事目外九千結加劃矣。卽見該監司沈宜冕狀啓,則復限年形災損之狀,仍請見減災一萬四千六百二十二結三十二負一束特許準劃事,令廟堂稟處矣。毋論災不災,不準請則不已者,先入之見也,非有他而然也。第念今此加請,諒有近例,則不宜一向靳許,徒煩事體。一千結更爲劃下,使之均分之地,何如?傳曰,允。
以黃海監司金泳根狀啓,長淵縣民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
義禁府照目粘連,黃海道副試官谷山府使李裕膺,參試官金郊察訪白宗逵等矣本府議啓內,科場操束,雖在於主試,論其職責,參副惟均。以此照律罪,各杖八十收贖,奪告身三等,竝只私罪,奉敎依允爲旀,竝功減一等爲良如敎。
又照目粘連,忠淸左道副試官石城縣監朴端會,參試官恩津縣監徐曾輔,忠淸右道副試官永同縣監鄭順朝,參試官稷山縣監李源植,江原道副試官平昌郡守尹章善,參試官銀溪察訪金麒獻矣本府議啓內,試事申飭,何等截嚴,而不善奉行,至登臺章,揆以法紀,難免重勘。以此照律罪,各杖八十收續,奪告身三等,竝只私罪,奉敎依允爲旀,徐曾輔·鄭順朝段竝只功議各減一等,朴端會·李源植·尹章善·金麒獻段竝只功減一等爲良如敎。
又照目粘連,全州判官韓圭錫矣本府議啓內,軍納法意,自有月當,諉以虛額,違越期限。以此照律罪,笞五十收贖,解見任別敍,私罪,奉敎依允爲旀,功議各減一等爲良如敎。
又照目粘連,順天前營將趙秉善矣本府議啓內,任賂訟賂,雜技收贖,洽爲萬餘金,繡啓旣嚴,罪著不法。以此照律罪,杖一百收贖,告身盡行追奪,流三千里定配,私罪,奉敎依允。功議各減一等爲良如敎。
又照目粘連,自如前察訪朴文矣本府議啓內,殘驛任賂,已是非法,私馬勒買,又係禁典。以此照律罪,杖九十收贖,告身盡行追奪,徒二年,私罪,奉敎依允。
義禁府啓曰,時囚罪人趙秉善杖一百流三千里定配照律公事判付內,依允。功議各減一等,朴文杖九十徒二年半定配照律公事判付內,依允矣。趙秉善杖八十收贖,告身盡行追奪,江原道金化縣徒二年定配,朴文杖九十收贖,告身盡行追奪,忠淸道延豐縣徒二年半定配,而以議啓內辭意,具罪目,發遣府書吏·羅將,押送于各其配所,何如?傳曰,允。
吏曹參判洪說〈謨〉疏曰,伏以,臣於去歲,猥叨見銜,籲未獲諒,靦然就列,到今追惟,不覺顔騂而背汗。千萬不自意,又於月前,特點忽下於前望,繼而庚牌狎臨,銜恩怵義,煩瀆是懼,不得已冒昧承膺,亦嘗屢行代斲,而轉眄之頃,秋盡而冬屆矣。始也承乏,猶或諉之試可,今焉隳曠已積,瑕類畢露之餘,復廁於蔑效之地,縱使臣自爲之說,無以措其辭也。臣之才不足以甄拔人物,識不足以鑑別流品,庶幾淵鑑之所悉燭,而一叨再叨,視以宿趼,憑恃寵靈,恬不知恥,則其將累聖簡而辱朝紳,是豈細故也哉?鉛力不宜再割,駑蹄實難重驂,求解一念,寤寐如結。況臣素抱阿睹之疾,近因節候之不適,寒邪外侵,風熱內攻,昏瞀眩暈,如墮雲霧,重之以感冒闖苦,委頓床笫,轉側須人,不省外事,目下症形,萬無時日內彈束之望。臣之尸素苟充,固無間於病不病矣。而病以瘝官,又添一病。玆敢刳瀝控籲,冒瀆崇嚴,伏乞聖慈,俯垂鑑諒,特遞臣吏曹參判之任,俾職事無曠,私分獲安焉。答曰,省疏具悉。所請依施。
上在昌德宮。停常參·經筵。
藥房都提調趙斗淳,提調徐念淳,副提調趙秉夔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
林永洙啓曰,右承旨李維謙今日不爲仕進,卽爲牌招,何如?傳曰,允。
備邊司啓曰,今日賓籌,新差有司堂上金炳國懸病不進,事體所在,誠甚未安。令政院卽爲牌招,使之進參,何如?傳曰,允。
傳曰,大臣·備局堂上引見。
傳曰,有司堂上疏批已下,卽爲牌招,如有違牌,勿爲呼望。
傳曰,呈告摠管許遞,前望單子入之。
摠管前望單子入之,副摠管吳取善落點。
傳曰,在外摠管許遞,前望單子入之。
摠管前望單子入之,都摠管李魯秉,副摠管金炳喬·朴潤榮·李熙章落點。
傳曰,密陽府使鄭海尙,延安府使李老容相換。
以右承旨李維謙牌不進罷職傳旨,傳曰,只推。
奎章閣啓曰,景慕宮望廟樓今望奉審,無頉之意,敢啓。傳曰,知道。
又啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
政院啓曰,行吏曹判書李啓朝,參判趙得林,參議韓啓源牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書李啓朝,參議韓啓源再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。參判陳疏,判書所當更爲牌招,而係是一日三牌,何以爲之?敢稟。傳曰,牌招,參議只推,一體牌招。
傳曰,吏曹參判疏批已下,卽爲牌招。
兵曹啓曰,宣傳官李敏棟,以其病難供職,呈狀乞遞,改差,何如?傳曰,允。
又啓曰,陞資拜營將者,瓜滿前以不職遞罷,則勿許朔數多少,還收資級,載在法典矣。前順天營將趙秉善入於繡啓,旣已定配所,授加資依例還收之意,敢啓。傳曰,知道。
以吏曹參議韓啓源三牌不進禁推傳旨,傳曰,分揀。
有政。吏批,行判書李啓朝牌招不進,參判趙得林進,參議韓啓源牌招不進。吏批啓曰,行判書李啓朝,參議韓啓源,竝牌招不進,小臣獨政未安,何以爲之?敢稟。傳曰,仍爲之。以洪夔燮爲刑曹判書,金洙根爲判尹,趙存昱爲刑曹正郞,李啓善爲司藝,李公翼爲江原監司,谷山府使李裕膺,平昌郡守尹章善,稷山縣監李源植,恩津縣監徐曾輔,石城縣監朴端會,永同縣監鄭順朝,金郊察訪白宗逵,銀溪察訪金麒獻,已上竝姑仍任事,承傳。密陽府使鄭海尙,延安府使鄭老容,已上相換事,承傳。
再政。以徐念淳爲工曹判書,金熙性爲禁府都事,贈吏曹參議兼祭酒李恒贈吏曹判書例兼,正二品贈職事,承傳。
三政。以趙容在爲濟用主簿。
兵批,判書洪鍾應進,參判李在鶴病,參議李冀禎病,參知朴鳳欽入直。以金炳國爲同知,尹喜柱·鄭頤源爲宣傳官,楊在聖·金相斗·李心讓·韓應遠爲五衛將,南宮溶爲宣傳官,徐珩淳爲武兼,申命洪爲廣州中軍,朴永喜爲全羅兵虞候,僉知加設單任興模兼順天鎭前營將,討捕使單申錫禧。
再政。以李敏敎爲副摠管,李晉純爲訓鍊僉正,金鶴喜爲武兼,守門將單李命夏,僉知三單,金相斗·楊在聖·李心讓,兼江原道兵馬水軍節度使單李公翼。
三政。以鄭克鉉爲都摠都事,僉知單韓應遠。
四政。以徐憲淳爲知事,趙基豊爲訓鍊主簿。
五政。以鄭東基爲武兼。
護軍金炳國疏曰,伏以,臣顓蒙愚鹵,最居人下,而邇來晉擢無漸,名位大驟,步武殆遍於華顯,食息長依於近密,豈臣才能尺長,有可以致此哉?徒藉門戶之餘蔭,偏荷聖明之恩顧,冥升而不知止耳。臣雖譾譾然無所知識,亦嘗粗聞家庭間緖言。臣家世受國恩,與天無際,圭組相襲,非不赫舄,而皆以儒素爲本色,兢畏爲家計,得以保有不墜,未有淺蔑如臣,而通顯至此者,以是爲榮觀乎則秪取玷辱,以是爲寵靈乎則適足招菑,固已非臣身家之福,而朝廷用人,亦豈容一任其僥濫也哉?臣誠蚤夜憂悸,不省報答之術,惟有隨分委蛇,不涉機要,庶乎其寡過也。不料月前賓對,大僚筵奏,畀臣以備局有司之任,此尤萬萬非臣所可堪承也。宋臣歐陽修之言曰,樞要之司,號爲二府,任人之得失,常繫國之輕重。蓋其爲任之安危注望,有關於人國,自昔而然,國朝此任,尤號愼掄,歷摟前後,何嘗有匪其人而冒其任者也?顧今方陲雖幸寧謐,而戒備之不可忘也,年穀雖若登稔,而民事之不可緩也。財賦恒絀,而國計之無以支調,綱紀日玩,而習俗之莫可振勵,有識憂歎,常若懍懍乎朝夕,惟視廟堂之籌畫如何,以卜民生渙萃之機,竊幸夫長德碩望,方與聚精會神,協贊紆謨,有足以維持民志,國與有賴,雖其與聞未議,必須夙著才望,鍊達事務者處之而後,可責其裨益佽助。今乃以此,擔之於不曉事之新進,此殆策駑足於和鑾之車,抗弱棟於巨廈之室,其不僨敗而撓折者幾希矣。臣豈可諉之以奉行文書,以塞其責,而厭然自居乎?負乘覆餗,在臣身雖不足恤,其於軍國之重,何哉?此臣所以歷日逡巡,不敢爲進身之計也。玆敢悉暴由中之懇,仰蘄體下之仁,伏願殿下,淵然深省,憫然垂矜,將臣籌司之任,劃賜鐫改,回授可堪之人,微分甚幸,國事甚幸。臣無任云云。答曰,省疏具悉。卿其勿辭行公。
吏曹參判趙得林疏曰,伏以,臣聞有國治忽,其要官人焉已矣,而官人之要,惟選部得人是耳。必也極一代之選,畀之以裁持權衡,弼成弘化,然後百工㐅而庶績熙,任之最重,故揀之尤愼,蓋不可夫人而冒居也,審矣。今迺亞銓新命,遽紆於如臣無似,以官視臣,臣豈其人乎哉?抑謂佐貳而已,參聞而已,止可以苟然冒充,徒侈其銜者乎?比諸長堂,不專乎云爾,其責任顧無間焉,故苟非才猷聞望,推重當時者,莫宜居之。若謂臣資座之稍久,則冥升驟進,望實無素,此宜殿之先也,若謂臣才具之足稱,則歷試蔑效,醜拙畢露,此宜黜之陟也。以職則至峻,以人則最劣,而一朝加之,不少留難,任授之不稱,當自臣極矣。將何以塞擇人之責,厭一世之議乎?此臣所以怵惕憂懼,義在必辭也。噫,士生斯世,遭遇聖明,孰不願奔走職事,少效涓埃,而況臣以賤陋,濫側宰列,厚沐洪私,與天無涯,非臣隕結所可仰酬,隨處殫竭,卽其素志。今於所叨,苟或有一分堪承之望,則不思駕屨之義,甘犯慢命之辜哉?歷日蹙伏,惶阨轉甚,天牌屢降,冒膺無路,玆不得不冒昧陳暴,仰瀆崇嚴。伏乞聖慈,諒臣至懇,特遞臣新授職名,以重銓選,以安微分焉。臣無任云云。答曰,省疏具悉。卿其勿辭行公。
甲寅十月十五日巳時,上御熙政堂。大臣·備局堂上引見入侍時,左承旨林永洙,假注書李建弼,事變假注書金持懋,記注官金鼎獻,記事官李承游,領議政金左根,右議政趙斗淳,備局堂上李啓朝·洪在喆·金鼎集·洪鍾應·徐念淳·柳相弼·李熙絅以次進伏訖。上曰,史官分左右。仍命大臣進前,左根進前問候訖。斗淳曰,湯劑更爲議定之後,痰滯之候,漸有復常之節乎?上曰,今則少差耳。斗淳曰,連試洗藥之後,眼患益臻差道乎?上曰,連試洗藥,而午則如常,午後則不如午前矣。左根曰,卽見東萊府使宋廷和狀啓,則以爲東館館守倭家大廳及門間挾廊合百餘間,一新修改,而監董譯官金蓍獻效勞甚多,極爲嘉尙,監董將校崔周翰·文進烈·金百源等,亦當示以激勸之政,而狀聞請賞,已有其例,事係干恩,不敢仰請,請令廟堂稟處,元劃錢六千兩外,加下爲八千七百餘兩,或推移公貸,請貸私錢,加一報卽爲處分云矣。倭關工役告竣後,任譯·府校效勞酬賞,不無已例。今亦依辛亥例,竝施以加資之典。至於物力加請,修改與新建有異,而前此劃給,亦不無斟量,則有難準數許施。然其所修改,旣在年久,間架設力,極爲浩大,實與新建無異,量其事勢,不可無退劃之擧。以道內本司句管穀中折米一千三百五十石,許令劃報之意,分付,何如?上曰,依爲之。出擧條左根曰,三道持斧之行,次第反面,窮蔀幽隱,怨咨寒暑者,一一畢陳於崇聽之下,便若萬里階前,而長吏貪墨之懸法象魏,非特爲懲惡而止。將以謝民心而礪習俗,則外此五道民情之遑遑無告,可及三隅。蓋一緩急之失宜,一號咷之遺照,而溝壑袵席,立判俄頃。苟欲察齊邑之毁譽,明虞典之黜陟,則不可不使按廉之擧,首尾相續也,審矣。誠以繡衣過境之後,雖循良之吏,不能無弛踵之慮,況下此之骫骳作非者,顧何所畏憚而知戒乎?以是之故,臣則以爲,有國不可無此政,當此四維頹廢之時,尤不可無此擧。伏願深留聖意,默運造化,如風驚雷動,以致奸謬屛息,邦本鞏固焉。仍伏念諸道開糴,行將在卽矣。官之廉汚,民之肥瘠,最在於此一款。故臣之筵奏條飭,不啻申複,苟使按道之臣,嚴守詳定之恒式,不襲加作之謬例,則可期風行草偃,衆瘼如洗。夫古昔名碩之出居藩臬也,曷嘗待他責勉,始爲生意盡職乎?才德經濟,固若今古懸殊,而至於愛惜身名之心,何故自況大簿?且此非高遠難行之事,而必欲漫漶苟且,攛挪彌縫,竟不免毁劃程規,孤負民望,寧不萬萬慨然之甚乎?請以三令五申之義,布諭八道·四都之臣,實爲恤民之急務,故竝此仰達矣。上曰,還穀加作,實爲厲民之事。前後飭敎及筵奏,不啻截嚴,而今番提飭之後,若復如前,則是眼無國之法也。另加分付,期有實效,可也。出擧條左根曰,戶口者,王政之攸重也。周治肇於稽知民數,漢業基於先收圖籍,歷代以來,戶口多寡,視厥興替。惟我邦封疆,縱甚偪狹,而列聖朝深仁渥澤,如雨露之休養生息,窮峽絶徼,無處不林蔥繁茂。故英廟癸酉之摠,至于二百七十七萬二千四百戶之盛。而第念古昔籍規之纖悉嚴重者,漸至於解紐,豪强之家,憚於修單,犴猾〈之〉徒,莫肯立戶,於是乎遂成文具,他謬習駭,使國有莫大之事,至此之陵夷太甚者,寧不萬萬寒心乎?年前京兆籍庫之回祿也,被燼卷秩,雖云補綴,而難保其不免草率漏落,則今當新式,便是重修,而若復如前漫漶,何由來後考據?以此意另飭於八道·四都,使之別加團束,一遵事目,期有籌揚之實效,而五部掌內卿士庶民之屢式闕單者,這這綜核,一一收捧,俾無得遷就稱托,而如是申明之後,猶復一例違拒,則自該部指名枚報于京兆,以爲草記論勘之地,而近來情費名色之轉至踰濫者,專由於京兆磨勘之不遵定式。故營邑任掌之憑藉討索,無所不至者,此也。亦爲一體嚴飭,到底惕念,何如?上曰,所奏甚好,依爲之。出擧條左根曰,兵批初仕之往往加設,以其六臘應區處之無窠可付故也。此出於一時不得已之事,故加設之待窠陞實,自是不刊之典,而只緣近來出身之積滯,銓家疏鬱之政,不暇及於照例陞實,而揆以官方,甚涉無名。臣意則間三窠必以加設陞實,無或違越,雖以六臘應區處言之,不必加設,沿襲苟且之規,雖時仕中朔數最多者,權付司果,以此塡代,權付司果者,計其出六朔數,待限滿,無論大政散政,隨窠付六品職,則加設無因仍濫多之歎,元仕無作散優游之患。依定式永爲施行之意,分付,何如?上曰,依爲之。出擧條左根曰,凡罪囚之喪前所犯,特許勘斷時收贖,著之通編,俾其守廬終制,此誠聖世孝理之政,洽于民心處也。今番固城縣定配罪人李敏樹之不請罰鍰,似以公逋還徵爲重,有難參酌故也。然而制法之意諦,亶由體下之德意,則不宜獨無闊狹之道。更令金吾考律許贖,仍爲另飭該道,星火査報其實犯原數於籌司,捉家僮刻期準徵之地,何如?上曰,依爲之。出擧條左根曰,以全羅兵營校吏刑配事,纔已草記勘配,而當初脅勒鍜鍊,旣自中營爲始,則無論帥臣與虞候,其爲見欺於譏校一也,而今於帥臣被罪之後,虞候之置而勿論,有非核實之政。該虞候施以竄配之典,何如?上曰,依爲之。出擧條左根曰,故判書徐箕淳飭躬之苦,居官之廉,在今世未易多得。聞其身後凄涼,家道剝落,原致賻外,令該曹量宜加施,以示朝家追奬另恤之意,恐好。故敢此仰達矣。上曰,依爲之。出擧條左根曰,三道參副試不率飭敎之罪,金吾勘斷,允合奏當之義,而第念糴事方張,諸邑驛迎送之弊不少,姑爲仍置,使之戴罪行公,何如?上曰,依爲之。出擧條上曰,今之所謂待罪行公者,後將何以處之耶?左根曰,今雖戴罪行公,後亦無以此更論罪矣。上曰,所奏三道,指何道耶?左根曰,湖西·關東·海西三道也。左根曰,在外法司堂上許遞,政官牌招,開政差出,何如?上曰,依爲之。出擧條
上在昌德宮。停常參·經筵。
政院啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李源命落點。
傳曰,政官牌招開政。
政院啓曰,行吏曹判書李啓朝,參判趙得林,參議韓啓源牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
備邊司薦望,以趙秉夔爲開城留守,以金炳國添書爲江華留守。
奎章閣啓曰,直提學曺錫雨疏批已下,卽爲牌招,何如?傳曰,允。
政院啓曰,行吏曹判書李啓朝,參判趙得林,參議韓啓源再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,極爲未安。判書·參判,所當更爲牌招,而係是一日三牌,何以爲之?敢稟。傳曰,參議只推,待明朝一體牌招。
直提學曺錫雨疏曰,伏以臣解藩納節纔屬耳矣。蔑一稱塞,有百僨誤,歸伏私次,惟遣何是俟。迺者秋曹·周廬,恩點荐疊,又於日昨,伏奉除旨,以臣爲奎章閣直提學者,寵命一下,瞻聆俱聳,人以臣爲榮,臣以榮爲懼,歷日徊徨,駭汗浹背,不省所以自措也,夫館閣之任,孰非淸顯,而奎璧河洛,憲上帝藏書之府,琬琰丹靑,彰累朝煥文之盛,周旋䆳密,賁飭昌明,惟內閣爲最,內閣之選,孰非難愼,而職間崇庳,務摠巨細,持老成之體,而具淸峻之望,惟直閣爲尤,必也令聞雅量,足以標紳珮之列,儁采釐藻,足以闡坦明之制,然後居之,曷嘗有如臣無似,晏然濫竽而玷緇也哉?且念前輩之膺是職,率多先參下僚,循次進階,猶皆逡巡却顧,而況此不由圈選宿趼,直自外班新叨,設閣八十年來,摟指無幾人者乎?噫,臣資旣鹵劣,學又空疎,早竊科第,濫叨簪筆,節次推遷,居然到卿月之帙,而偏蒙我聖上拂拭庇覆之洪造厚渥,歷踐內外,兜攬華膴,居恒兢惕,若隕淵谷。今此誤恩,又奚取於臣也?臣聞籠過者辱,名過者吝,吝辱之來,理必無幸。然此屬臣身,猶不足恤,竊恐淸朝名器之玷褻,自臣而始,爲殿下惜之也。牙牌體嚴,無地鑽避,雖不得不隨例祗肅,而左右參倚,實難蹲仍。玆敢畢暴衷懇,仰瀆崇嚴。伏乞聖明,俯垂鑑諒,亟遞臣新除職名,以重淸選,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
尹定求啓曰,行左承旨林永洙,右副承旨鄭始容,考覈承旨蒙點矣。行左承旨,所當牌招,而拘於廳規,不得請牌,何以爲之,而右副承旨,卽爲牌招,何如?傳曰,允。牌招。
又啓曰,臣尹定求今日方物封裹進去,下直之意,敢啓。傳曰,知道。
傳曰,都承旨·右承旨竝許遞,前望單子入之。
承旨前望單子入之,李源命·韓啓原落點。
傳曰,吏曹參議有闕之代,前望單子入之。
吏曹參議前望單子入之,洪淳穆落點。
政院啓曰,開政事,命下矣。新除授吏曹參議洪淳穆,一體牌招,何如?傳曰,允。
以右副承旨鄭始容牌不進罷職傳旨,傳曰,只推。
傳曰,召對爲之。
內醫院啓曰,本院提調例不得兼帶金吾之任矣。副提調李源命所帶同義禁之任,今姑許遞,何如?傳曰,允。
政院啓曰,行吏曹判書李啓朝,參判趙得林,參議洪淳穆牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書李啓朝,參判趙得林再牌不進推考傳旨,今方捧入,而開政命下之後,連事違召,無意承膺,事體所在,誠極未安。參議陳疏,判書·參判,竝更牌招,而係是一日三牌,何以爲之?敢稟。傳曰,牌招。
傳曰,吏曹參議疏批已下,卽爲牌招。
吏曹啓曰,鍾城府使鄭愚鉉,親病一倍添劇,萬無離側遠赴之望云。改差,何如?傳曰,允。
以吏曹參議洪淳穆牌不進罷職傳旨,傳曰,只推。
有政。吏批,行判書李啓朝進,參判趙得林,參議洪淳穆竝牌招不進。以任百秀爲同義禁,李敦榮爲弘文提學,申錫愚爲司譯提調,趙得林爲觀象監提調,徐有薰爲典設提調,金基周爲奉常主簿,鄭喆東爲鍾城府使,開城留守單趙秉夔,江華留守單金炳國。
兵批,判書洪鍾應病,參判李在鶴入直進,參議李冀禎病,參知朴鳳欽病。兼管理使單趙秉夔,兼鎭撫使單金炳國。
訓鍊都監啓曰,本局哨官趙行善身病猝重,勢難察任,改差,何如?傳曰,允。
義禁府啓曰,全羅兵虞候姜鎭元施以竄配之事承傳,啓下矣。姜鎭元慶尙道昌原府定配所,而〈以〉承傳內辭意,具罪目,依例發遣府羅將,交代後執捉押送于配所,何如?傳曰,允。
又啓曰,固城縣定配罪人李敏樹考律收贖事,命下矣。李敏樹依律文收贖後,告身盡行追奪,放送之意,分付該道道臣,何如?傳曰,允。
吏曹參議洪淳穆疏曰,伏以,臣獲蒙〈恩〉暇,上墓甫還,忽伏奉除旨,以臣爲吏曹參議者,寵誥所宣,匪榮伊懼,拊躬怔,實莫省攸措。夫綜敍群品,典領甚高,寔太宰屬官之選,何由雋也?若其與聞通枳,唱攝銓注,地望之顯,責任之隆,殆與長亞等焉。苟非善論臧否如李肅,明解制度如鄒淵,則莫宜居之。而顧今聖明在上,端本出治之要,蓋莫先於爲官擇人,乃以官人之官,遽畀之於如臣無似,其在綜名督實之政,得無盭乎?念臣推魯輇劣,輪翮無當做甚,差遣不得,而特雨露之澤,無遺肖翹,陶甄之化,亦及苦窳,策名十載之間,班叨淸切,恒近耿光,步武不離華要,飮喙摠藉煦濡,居然從下大夫後,旣往歷揚,已極僥濫,今玆誤恩,尤何承當?凡仕宦至選部,極榮也至渥也,揆度才具,苟可以勉而及之,臣何苦費辭崇飭,以效禮讓之美,而臣雖愚昧,決知其萬萬不近似,則惟以固守株諒,早自缷免,不至於累聖簡而玷名器爲幸耳。且臣竊有區區私義,寒門畸族,挽近燀爀,同堂之內竝據銓銜,東西雖殊,時或相湊於注擬之席,則尙矣臣滿盈之懼,人之視臣,亦豈不謂之泰乎?此尤臣不敢冒膺之一諦也。政牌狎臨,循墻無路,玆不容不悉暴衷懇,仰瀆崇聽。伏乞聖意,俯垂鑑諒,劃賜鞶遞,以便公私,不勝大願。臣無任云云。省疏具悉。爾其勿辭察職。
甲寅十月十七日午時,上御熙政堂。召對入侍時,參贊官尹滋悳,侍讀官李敎寅,檢討官南鍾順,檢校待敎李容殷,假注書李建弼,記注官白時殷,記事官李承游各持通鑑第九卷,以次進伏。
上在昌德宮。停常參·經筵。
自開東至人定,灑雨下雨,測雨器水深三分。
李源命啓曰,右副承旨鄭始容今日不爲仕進,卽爲牌招,何如?傳曰,允。
以右副承旨鄭始容牌不進罷職傳旨,傳曰,只推。
傳曰,召對爲之。
義禁府啓目,康津前縣監李行奎原情云云。問目內辭緣,泛稱遲晩,所當刑推得情是白乎矣,曾經摠府郞,勿爲請刑,載在法典,議處,何如?啓依允。
又啓目,泗川縣監安鍾鎬原情云云。問目內辭緣,泛稱遲晩,刑推得情,何如?啓除刑推議處爲良如敎。
江華留守金炳國疏曰,伏以,臣於日昨,積誠陳懇,蘄缷籌銜,未獲恩準,牌召嚴迫,遂不得已冒沒進身,周旋於賓席之末,退猶怔,惶汗及踵,迺者居留特命,繼降於此際,臣誠惝怳震,左右究而莫省所以也。臣恒依日月之光,厚浴雨露之澤,特紆殊私,俾伸奉檄之誠,則在臣身,固至榮也隆渥也,而以天地仁物無私之度,不宜若是其偏也。抑以臣濫廁器使之列,殆遍要顯之階,欲且外試,委以保障之責,則臣年未强仕,又鮮諳歷,判知其萬難擔夯,則是强駑而驟千里也,其於公私界分,所得失果何如也?藉臣貯有望實,循格擬差,尙懼竽濫,矧玆不由薦剡,御筆親除,又何等非常寵命,而不少難愼,若是其遽也?至於保釐之重,委寄之隆,責任攸係,臣不暇張皇贅陳,而惟彼沁都,較他藩屛,尤有別焉。捍蔽畿甸,控引海徼,金城湯池,陰雨桑土,緩急之所依恃也。瞻依眞殿,敬奉月遊之衣冠,邇近石室,恪護汗竹之壽藏,顧其職寔仗宏猷,而又涉華要,臣先祖〈臣〉忠獻公臣昌集,昔莅此府,修擧之政,茂著之績,民到今稱之。如臣無能爲役,冒典桐鄕,則適足以忝墜先美,而此尤臣必辭之一諦也。玆敢悉暴血懇,仰瀆崇聽,伏乞聖明,俯垂鑑察,劃賜鐫改,俾獲免於累聖簡而曠重務,不勝大願。臣無任云云。答曰,省疏具悉。卿其勿辭察任。
甲寅十月十八日午時,上御熙政堂。召對入侍時,參贊官李源命,檢校待敎李容殷,侍讀官李敎寅,檢討官趙憲燮,假注書李建弼,記注官金載瓛,記事官李承游,各持通鑑第九卷,以次進伏訖。
上在昌德宮。停常參·經筵。
林永洙啓曰,右副承旨鄭始容今日不爲仕進,卽爲牌招,何如?傳曰,允。
以右副承旨鄭始容牌不進罷職傳旨,傳曰,只推。
義禁府啓目粘連,向前李行奎亦,元摠四萬石之穀,只捧三百餘石,論以糴政,自歸虛勘,而赴任六日之間,全數督捧,其勢末由,法意所在,有難參恕,以此照律,何如?啓依允。
又啓目粘連,向前安鍾鎬亦,飢口之濫報,各穀之加報,結租之加斂,賑貸之發賣,俱係法外,以此照律,何如?啓依允。
開城留守趙秉夔疏曰,伏以,臣待罪喉院,曾未浹辰,又伏奉除旨,以臣爲開城府留守者,銜恩揣分,且感且惶,歷屢日而莫省攸措。仍伏念臣是臣家一不肖子耳。蒙騃庸陋,固不足備數於人,而幸賴我聖上曁我太母殿下不世之洪造,躋之以卿列,侈之以華貫,前後揚躐,罔非踰涯。雖煦濡之澤,偏浹肥髓?然豈不知太濫之爲悚,不衷之爲懼?一行一止,惟藉日月之未光,冀或免於大戾,迺者誤恩,又何爲而至此也?夫分司保釐之任,麟符麻制,自昔綦重,不有鎭服之威望,茂著之績庸,莫宜輕畀而冒據。臣年未强仕,旣乏才具,且鮮踐歷,曾於一小縣,尙懼不能堪勝,矧玆嵩陽之大去處乎?本府事務之利病,雖未能悉究其源,此地寔爲臣桐鄕,蓋嘗有聞於家庭。臣之祖父臣鎭寬,曾莅此職,遺愛在民,迄于今像而祀之,而昔在庾廒之充牣,閭里之富殷,關防都會,不啻爲漢之三輔,挽近百瘼蝟興,公私俱竭,轉至於收稅不得者,實蔘政爲之弊焉。固嘗有定數劃規,懸法中禁,奸僞日滋,商業蕩殘,誠不可救藥而止。已此前六七年前,臣之從兄臣秉駿,亦膺是命,臣之先父嘗曰,松京治法,當以申嚴蔘禁,爲第一先務,眷眷勉飭,依如昨日,而見今此弊,又爲幾層到極,則藉使通鍊剛核者處之,必當戛戛乎其難也,況臣以何才能猷爲,稱塞其萬一哉?臣若徒恃寵靈,晏然冒當,畢竟顚沛之至。上孤隆毗,俯忝先跡,則雖以我天地父母止慈之仁,恐無以終始庇覆。玆不容不罄暴衷懇,仰瀆崇聽,伏乞聖明,特垂鑑諒,亟收臣新授職名,俾重器無輕,私分獲安,不勝幸甚。臣無任云云。答曰,省疏具悉。卿其勿辭察任。
上在昌德宮。停常參·經筵。
藥房提調徐念淳,副提調李源命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,右副承旨鄭始容今日不爲仕進,卽爲牌招,何如?傳曰,許遞,前望單子入之。
又啓曰,備邊司郞廳來言,今日賓廳日次,而領議政金左根,右議政趙斗淳無時急稟定事,左議政未差,不得來會云矣,敢啓。傳曰,知道。
禮曹,來十二月初一日行社稷臘享大祭,香祝親傳,取稟。奉敎敬依。
禮曹,來十二月初一日行宗廟臘享大祭,香祝親傳,取稟。奉敎敬依。
禮曹,來十二月初一日行景慕宮臘享大祭,香祝親傳,取稟。奉敎恭依。
承旨前望單子入之,沈承澤落點。
禁衛營啓曰,本營騎士別將梁宣洙身病猝重,勢難察任,改差,何如?傳曰,允。
義禁府照目粘連,康津前縣監李行奎矣本府議啓內,元摠四萬石之穀,只捧三百餘石,論以糴法,自歸虛勘,而赴任六日之間,全數督捧,其勢末由,法意所在,有難參恕。以此照律,收贖,告身盡行追奪,徒二年半定配,私罪。奉敎依允。
又照目粘連,泗川縣監安鍾鎬矣本府議啓內,飢口之濫報,各穀之加報,結租之加斂,賑貸之發賣,俱係法外。以此照律罪,杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。
義禁府啓曰,時囚罪人李行奎杖九十,徒二年半定配照律公事判付內,依允。安鍾鎬杖八十,徒二年定配照律公事判付內,依允。功減一等事,命下矣。李行奎杖九十收贖,告身盡行追奪,忠淸道稷山縣徒二年半定配,安鍾鎬杖八十收贖,告身盡行追奪,天安郡徒一年半定配,而以議啓內辭意,俱罪目,依例發遣府羅將,押送于各其配所,何如?傳曰,允。
江原監司李公翼疏曰,伏以,臣方面之任,有國所重,其人之得與不得,而係一路生靈休戚之關。如臣無似,初何可擬議於此,而年前畿臬之命,辭不獲準,冒據匪據,僨誤立至,薄勘旋敍,非罪伊榮,尙玆追惟,惶汗浹背。迺者東藩恩除,又及於臣,臣誠惝怳隕越,左右顧而莫省所以也。臣本儱侗疎闇,最居人下,雖閒漫任使之末,尙懼不堪,不惟臣自知已審,庶爲淵鑑之所俯燭矣。臣有何威重,可以殫壓列郡乎,有何幹諝,可以綜理庶務乎?無其才而有其責,行不得而說不去也。況關東一道,號稱難治,土壤之磽,而農業艱難,海濱之潟滷,而漁採呰窳,重以屢經歉荒,編戶多仳離之歎,到處凋弊,倉庫小充羨之儲,此時懷保矯救之責,雖使古之良二千石處之,猶當逡巡却顧,今乃遽爾畀之於已試蔑效之人,其爲朝廷任用之失,豈細故也哉?仍伏念臣之先祖父臣時秀曾按是地,良規美績,民到于今稱之,顧臣不肖,無能爲役,則惟有早自缷免,得免添墜之愧也。臣有老母在堂,導以板輿,養以厚廩,固臣至願攸在,之才之力,苟可以一分擔夯,則竭蹶之不暇,辭遜之何敢,而與其不量而入,重辱聖簡,曷若知難而退,毋貽親憂,其於公私界分,曒然明甚。庸敢略控衷懇,干瀆宸嚴,伏乞聖明,俯垂鑑察,將臣新授江原道觀察使之銜,亟賜鐫遞,俾重任無瘝,賤分獲安,不勝大願。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
傳曰,三使臣入侍。
以司謁口傳下敎曰,今聞德興大院君祀孫將成婚云,錢五百兩,米二十石輸送事,分付戶曹。
戶曹判書金炳冀疏曰,伏以,臣以綿薄之才,昏謬之識,掌一國財賦之重,居然經歲而閱月,心計日拙,鹵莽受報,管庫則莫察尾閭,簿書則便抛笆籬,中外告匱而備豫無策,民國漸弊〈而〉矯救昧方,邦家制置之本意,先輩經理之碩劃,隳壞無餘,中夜思惟,惶愧轉劇,入而後量,臣雖失之於前,試可乃已,聖明豈不思毖其後也?與其牽架時日,公私俱底於僨誤,莫若劃遂缷解,回授可堪之爲猶可修擧也。臣今度才較職,分當必遞,則其辭固在於爲公,而亦臣情私有不容虛縻者。臣之本生父臣泳根,海堧藩節,瓜報尙遠,荏苒之頃,年益暮而精力隨而漸損。臣形單勢格,省視久曠,鼂夜戀慕,靡時或弛。況値晬日載回,喜懼冞切,適又眷率搬還,臣兄亦不在側,念其公館索處,扶將失宜,壽席觴豆,親戚咸阻,此時睽離,卽情理之所不堪。前年陳籲,幸荷仍其職而賜以暇,是豈視同常例,輒邀格外之恩施也?責瘝溺而黜其人,若在此際,則該部之事,大有就緖之望。臣之行止,自無掣肘係心之憂,亦可有補於體下孝理之一端矣。顧臣兼管諸務,縱有閒劇輕重之別,其才之不稱,曠之爲弊則均也,豈敢低回貪變,不思所以竝解而俱免也哉?玆陳文字,悉暴情實,伏望聖慈,俯垂鑑諒,將臣本兼諸職,竝命鐫改,仍賜往省之暇,俾伸至情焉。臣無任云云。答曰,省疏具悉。卿其勿辭往來。
甲寅十月二十一日辰時,上御熙政堂。三使臣入侍時,右承旨韓啓源,假注書金奭南,記注官姜晢一·白時殷,謝恩兼冬至正使金鍏,副使鄭德和,書狀官朴弘陽以次進伏訖。上曰,史官分左右。仍命三使臣進前。上曰,每於使行,予當申飭矣。在我境而沿路廚傳之供,無至騷擾,在彼地而下人生梗之弊,極加操束,遠路亦無事往還也。鍏曰,謹當竭誠對揚矣。上命賜貂帽·扇子·藥封等物,啓源受傳于鍏等,祗受訖。上曰,史官就座,仍命三使臣先退,又命退,承史以次退出。
上在昌德宮。停常參·經筵。
沈承澤啓曰,右副承旨尹定求,同副承旨尹滋悳今日不爲仕進,竝卽牌招,何如?傳曰,允。
以同副承旨尹滋悳牌不進罷職傳旨,傳曰,只推。
禮曹啓曰,卽接泰陵·康陵官員聯報,則火巢內客虎闖入作亂,造泡兩寺之間,傷害人命,白晝橫行,奉審巡山之節,不得擧行云矣。陵寢局內,有此虎患,萬萬驚悚。卽令該營門發遣砲手,期於獵捉事,分付,何如?傳曰,允。
御營廳啓曰,泰陵·康陵火巢內,客虎闖入作亂,造泡兩寺之間,傷害人命,白晝橫行,奉審巡山之節,不得擧行,卽令該軍門發遣校卒,期於獵捉事,自禮曹草記,允下矣。本廳善放砲手五十名,定將校領率,今月二十三日爲始,出送行獵之意,敢啓。傳曰,知道。
以忠淸道前監司沈宜冕狀啓,連山縣民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
林永洙啓曰,右承旨韓啓源今日不爲仕進,卽爲牌招,何如?傳曰,允。
以右承旨韓啓源牌不進罷職傳旨,傳曰,只推。
傳曰,肇慶廟·慶基殿修理時,監董監司鄭基世加資。
以肇慶廟·慶基殿修理時,監董廟殿官及地方官以下別單,傳曰,肇慶廟令任奎白,慶基殿令鄭義觀,地方官全州判官韓圭錫竝陞敍。肇慶廟別檢趙璟淳,慶基殿參奉李泰鎭竝陞六。監董裨將前察訪金在悳外職除授。看役營監官南固別將宋泰魯邊將除授。府監官資憲金鑑賞加。肇慶廟都守僕宋仁國,事知守僕金衡玉,慶基殿都守僕韓昌國,事知守僕盧昌文竝帖加。營府吏李膺一等五人令本道監營施賞,其餘守僕·工匠等竝令本道米布題給。
上在昌德宮。停常參·經筵。
尹定求啓曰,明日傳香禮房承旨,當爲齋宿,行左承旨林永洙,所當牌招,而拘於廳規,不得請牌,何以爲之?敢稟。傳曰,牌招。
又啓曰,臣定求今日冬至望闕禮習儀進去,下直之意,敢啓。傳曰,知道。
備邊司啓曰,頃因嶺南年分狀啓,事目災三百結外,不足災以三千結加劃矣。卽見該監司金學性狀啓,則復陳災損之狀,仍請見減災二千五百八結十五負六束,依前啓特許準劃事,更令廟堂稟旨分付矣。大抵災摠虛實,旣不得身親檢田,則損益之際,易致相蒙。今其所陳又如此,一千結加劃,使之均分,何如?傳曰,允。
以京畿監司徐左輔狀啓,長湍府使李魯奎今月二十三日身死事,傳曰,令該曹口傳差出,催促下送。
上在昌德宮。停常參·經筵。
藥房提調徐念淳,副提調李源命啓曰,伏未審日間,聖體若何,寢睡·水刺之節,何如?臣等率諸醫官,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
進御加味拱辰君子湯,自今日停止事,榻前下敎。
政院啓曰,明日常參·經筵,取稟。傳曰,只晝講。
傳曰,今日晝講停之。
韓啓源啓曰,左副承旨沈承澤今日不爲仕進,卽爲牌招,何如?傳曰,允。
尹滋悳啓曰,備邊司郞廳來言,今日賓廳日次,而領議政金左根,右議政趙斗淳無時急稟定事,左議政未差,不得來會云矣,敢啓。傳曰,知道。
備忘記,開城留守趙秉夔下直,長弓一張,長箭一部賜給。
吏曹口傳政事,以李明學爲長湍府使。
傳曰,臺諫許遞,政官牌招開政。
傳曰,左承旨·同副承旨許遞,前望單子入之。
承旨前望單子入之,申泰運·兪錫煥落點。
以左副承旨沈承澤牌不進罷職傳旨,傳曰,只推。
政院啓曰,行吏曹判書李啓朝,參判趙得林,參議洪淳穆牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳曰,見窠皆令差出。
有政。吏批,行判書李啓朝,參判趙得林牌招不進,參議洪淳穆進。啓曰,行判書李啓朝,參判趙得林竝牌招不進,小臣獨政未安,何以爲之?敢稟。傳曰,只出緊任。以吳取善爲大司憲,金穰根爲大司諫,韓敬源爲執義,金樂壽爲司諫,尹致賢·金秉周爲掌令,洪兢周·金宗泰爲持平,兪晠煥爲獻納,鄭基勉·姜漢奭爲正言,全羅監司鄭基世今加嘉義,肇慶廟·慶基殿修理時監董監司加資事,承傳。
再政。以洪奭鍾爲副應敎,金爲戶曹參判,李聞榮爲敦寧都正,金炳喬爲知春秋,姜在毅爲軍器僉正,盧鎭泰爲奉常主簿,閔冑鉉爲肇慶廟別檢,金秀煥爲慶基殿參奉,文東煌爲全羅都事,安永豐爲平安都事。
三政。同春秋單金炳喬。
兵批,判書洪鍾應病,參判李在鶴病,參議李冀禎病,參知朴鳳欽入直進。以黃有淸爲白峙僉使。
備邊司啓曰,本司書吏所接長房失火根因,今方鉤覈,員役以下從輕重酌處計料,而雖以入直郞廳言之,常時不能檢飭之失,在所難免,令該府拿問勘處,何如?傳曰,允。
又啓曰,頃因湖南年分狀啓,事目外不足災一萬五千結,覆啓加劃矣。卽見該監司鄭基世狀啓,則復陳災結塗抹不足之狀,仍請見減災一萬三百九十五結七十負九束特許準劃事,更令廟堂稟處矣。見減多寡,不無斟量,而必準乃已,亦緣民情,則寧失之義,有難靳持。五千結更爲劃下,使之精俵,復勿以此更煩之意,知委,何如?傳曰,允。
漢城府啓曰,閑良宋熙昇多率無賴輩,作挐於士夫家,事甚可駭。熙昇發捕,則因爲逃避,其在懲後之道,不可仍置。熙昇兄守門將熙直,當爲推治,而係是朝官,令該府拿問勘處,何如?傳曰,允。
敎開城留守趙秉夔書。王若曰,上都隆藩翰之任,漢扶風同隷三補,分司畀保釐之責,宋學士留後兩京。玆撤喉舌長班,庸寄股肱委託,睠彼開城一府,卽我近畿重毗。襟帶壯關隘之形,特置管理營統轄。舟車通水陸之路,實爲大都會要衝,驛路燕節之所往來,奈多供億之弊,駔儈商旅之爭集,必須剸理之才。惟卿,世承公孤,地同休戚,篤不忘乃兄曁父,實多王室勤勞,引勿替惟孝與忠,自是故家懿訓。著聲望於國子副學,經術則爲世所推,展步於知申亞銓,歷試也無適不可。玆授卿以開城府留守兼管理使,卿其秪服寵命,勉恢令〈圖〉,蔘包之弊源甚滋,申禁知所先矣。桐鄕之遺愛尙蔚,繩武惟在後乎。於戲,承起居於班行,不遠伊邇,參紆謨於廊廟,益憚乃誠。故玆敎示,想宜知悉。副修撰趙憲燮製進。
上在昌德宮。只晝講。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
尹定求啓曰,明日常參·經筵,取稟。傳曰,只晝講。
又啓曰,右副承旨申泰運,同副承旨兪錫煥今日不爲仕進,竝卽牌招,何如?傳曰,允。
備忘記,江華留守金炳國下直,長弓一張,長箭一部賜給。
弘文館啓曰,新除授副應敎洪奭鍾,卽爲牌招察任,何如?傳曰,允。
禮曹啓曰,郊壇四孟朔遣禮郞看審有無頉,自該曹草記事,曾有定式矣。發遣郞廳,東郊先農壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·雩祀壇·祈雨壇·馬祖壇·厲壇壇上及四面紅箭門·墻垣·階砌俱爲無頉,而先農壇東北紅箭門頹仆,先蠶壇東西北紅箭門頹仆,漢江壇北邊紅箭門頹仆,司寒壇東邊紅箭門頹仆,卽爲修改事,分付該監,而此後看護等節,另加申飭之意,敢啓。傳曰,知道。
以慶尙監司金學性狀啓,陜川郡民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
御營廳啓曰,因禮曹草記,泰陵·康陵火巢內捉虎事,定將校率領砲手,今月二十三日出送行獵矣。二十五日申時量,小豹一頭,捉得於康陵靑龍近處,故謹此封進,而仍爲行獵之意,敢啓。傳曰,知道。
敎江華留守金炳國書。王若曰,保障是趙晉陽,不以爲小不以爲遠,分釐同周洛邑,無窮其聞無窮其基。特倣唐學士兼知府之規,庸侈宋宰相出居留之命。睠我海口巨防,莫如水心雄都。舟檝·甲兵·錢穀帑藏,壯百年戰守之備,樓櫓·〈臺〉隍·鎭堡關阨,當三路要衝之形。祕閣之瑤牒金章,斯煌奎壁,眞殿之玉軸寶幀,常護風雲,顧是任兼領軍民,必其才俱全文武。惟卿,忠藎簪組,詩禮門墻,位顯而愈卑。居寵而若驚,所守者謹愼恬約,國休焉與共,有猷焉必告,不憚乎燥濕險夷。文藝賁治,蔚輿望於玉署璧府,材器需世,管機務於銀臺籌司。惟著績方懋於邇班,伊博施未究於外試。玆授卿以江華府留守兼鎭撫使,卿其祗服隆眷,勉恢良圖。在卿爲先世桐鄕,趾美誠非偶爾,於予是舊時枌社,心簡亦豈徒然?隨事手判五花之刑,臨事裁決,自佩三符之權。故玆敎示,想宜知悉。檢校待敎李容殷製進。
甲寅十月二十六日午時,上御熙政堂。晝講入侍時,知事洪在喆,特進官徐念淳,參贊官尹定求,侍讀官朴孝正,檢討官李崙夏,假注書尹相說,記注官金載瓛,別兼春秋李容殷,各持書傳第二卷,以次進伏,武臣柳光魯進伏楹外訖。上曰,史官分左右。上開卷,仍讀前受音一遍訖。孝正讀自日宣三德,止日贊之襄哉。仍奏釋義訖。上命授書算于在喆,上讀新受音十遍訖。在喆還納書算。上曰,文義以次陳之。孝正曰,人君用人之道,專在於量才授職,度德任官。皐陶以知人之說,陳謨於前,而詳言九德之目,泛看其旨意,則若以九德之事,求全於一人之身,而及其陳官人之說,則乃以德之多寡,分職於大小,九德之有其三德者,則使之爲大夫,有其九德者,則使之爲諸侯。蓋大夫者,上佐天子,宣布敎令,其職比諸侯則爲小,故以三德言之。諸侯者,專制一方,掌治民人,其職比大夫爲大,故以六德言之。非謂其有六德者不足爲大夫,爲大夫者不足爲諸侯也。此不過擧其大槪而言之。然而量才授職,度德任官之意,於此可見,而唐·虞之時,上無廢事,下無遺才者,良以此也。由此言之,舜之分命九官,各擧其任,成湯之任官惟賢,與人不求備者,皆用此道也。以大舜之聖,至於官人之道,皐陶之陳謨如此,則人君用人之道,顧不大歟?伏願深加體念焉,以下缺。上曰,皐陶余未有知此,乃自謙之意歟?孝正曰,禹之許皐陶也大,故皐陶之所答如是。同列之間,互相推許,其盡誠輔佐之心,亦可見矣。而皐陶謨一篇,辭簡意盡,知人安民,最爲綱領。又曰有土敬哉,其意尤爲深切。上曰,朕言惠,是爲順之之義乎?孝正曰,合於理之謂也。上掩卷,仍命史官就座,又命退,諸臣以次退出。
上在昌德宮。只晝講。
兪錫煥啓曰,明日常參·經筵,取稟。傳曰,只晝講。
沈承澤啓曰,左副承旨尹定求不爲仕進,卽爲牌招,何如?傳曰,允。
以左副承旨尹定求牌不進罷職傳旨,傳曰,只推。
義禁府啓目,龜山僉使朴東憲原情云云。問目內辭緣,泛稱遲晩,刑推得情,何如?啓除刑推議處爲良如敎。
又啓目,守門將宋熙直原情云云。傳旨內辭緣,泛稱遲晩,刑推得情,何如?啓除刑推議處爲良如敎。
又啓目,備邊司郞廳尹喜默原情云云。傳旨內辭緣,泛稱遲晩,所當刑推得情是白乎矣,曾經宣傳官,勿爲請刑,載在法典,議處,何如?啓依允。
甲寅十月二十七日午時,上御熙政堂。晝講入侍時,同知事金萬根,特進官趙得林,參贊官沈承澤,侍讀官李敎寅,檢〈討〉官李崙夏,假注書尹相說,記注官金鼎獻,別兼春秋李容殷各持書傳第二卷,以次進伏,武臣李宜植進伏楹外訖。
上在昌德宮。只晝講。
政院啓曰,明日常參·經筵,取稟。傳曰,只晝講。
以全羅監司鄭基世狀啓,萬頃縣民家失火事,傳曰,聞甚矜惻,元恤典外,別加顧助,結構之方,廟堂措辭分付。
禮曹啓曰,卽接南部幼學李澤遠所志,則以爲同姓四寸兄浩遠嫡妾俱無子,以其同姓二十二寸兄興淳第二子象萬,欲爲繼後,兩家諸族相議完定,而養家父母俱爲作故,拘於常規,不得循例禮斜,依定式草記稟處事,呈狀矣。凡係繼家〈宗〉立後,兩邊與受,明有可據,而不得登聞者,許令該曹論理草記事,曾有筵奏定式,而門長李澤遠所訴旣如此,李興淳第二子象萬,立爲李浩遠之後,何如?傳曰,允。
甲寅十月二十八日午時,上御熙政堂。晝講入侍時,知事徐有薰,特進官金,參贊官尹定求,侍讀官李敎寅,檢討官南鍾順,假注書金奭南,記注官金鼎獻·姜晢一,各持書傳第二卷,以次進伏,武臣金鎰進伏楹外訖。
上在昌德宮。只晝講。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
韓啓源啓曰,明日常參·經筵,取稟。傳曰,只晝講。
又啓曰,右副承旨沈承澤今日不爲仕進,卽爲牌招,何如?傳曰,允。
以右副承旨沈承澤牌不進罷職傳旨,傳曰,只推。
禮曹啓曰,各陵園墓所,今秋植木播橡,依定式擧行後,株數斗數報來,故別單書入,而健陵·顯隆園植木,則本府留守已爲區別狀聞矣,敢啓。傳曰,知道。
備邊司啓曰,北關後運紙衣七百一領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
吏曹啓曰,新除授軍器寺僉正姜在毅,以其身病,呈狀乞遞,改差,何如?傳曰,允。
義禁府啓目粘連,向前朴東憲亦,正供領運,何等嚴重,而船格作奸,矇不覺察,以致欠縮,難免當勘。以此照律,何如?判付。啓,依允。
又啓目粘連,向前宋熙直亦,囚供雖爲自明,旣登京兆草記,事體所在,不可無警,以此照律,何如?判付。啓,依允。
又啓目粘連,向前尹喜默亦,籌司守直,何等謹嚴,而長房失火,適在其日,常時不能檢飭之罪,在所難免,依倉庫失火例,照律,何如?判付。啓,依允。
甲寅十月二十九日午時,上御熙政堂。晝講入侍時,特進官尹致秀,同知事金萬根,參贊官兪錫煥,侍讀官許傳,檢討官南鍾順,假注書尹相說,記注官姜晢一·白時殷,各持書傳第二卷,以次進伏,武臣李冕熙進伏楹外訖。
上在昌德宮。只晝講。
藥房提調徐念淳,副提調李源命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而領議政金左根無時急稟定事,左議政未差,右議政趙斗淳有身病,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
吏曹啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通瀜備擬,以爲次次遷轉之地,而雖致口傳政事之時,亦爲一體擧行,使成近例。今亦依此爲之,何如?傳曰,允。
兵曹啓曰,來十月十一月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
御營廳啓曰,康陵靑龍近處小豹虎一頭,捉得封進之後,連爲行獵矣。今月二十九日午時量,小豹虎一頭,又捉得於泰陵曲墻近處,謹此封進,而更無虎跡,山行軍仍爲撤還之意,敢啓。傳曰,知道。
以慶尙監司金學性狀啓,金海府民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
義禁府照目粘連,領運差使員龜山僉使朴東憲矣本府議啓內,正供領運,何等嚴重,而船格作奸,矇不覺察,以致欠縮,難免當勘。以此照律罪,杖一百收贖,告身盡行追奪,私罪,奉敎依允。
又照目粘連,備邊司郞廳尹喜默矣本府議啓內,籌司守直,何等謹嚴,而長房失火,適在其日,常時不能檢飭之罪,在所難免,依倉庫失火例照律罪,杖八十收贖,公罪,奉敎依允爲旀,功減一等爲良如敎。
又照目粘連,守門將宋熙直矣囚供雖爲自明,旣登京兆草記,事體所在,不可無警。以此照律罪,笞四十收贖,附過還職,私罪,奉敎依允爲旀,功減一等爲良如敎。
甲寅十月三十日午時,上御熙政堂。晝講入侍時,知事洪在喆,特進官林永洙,參贊官申泰運,侍讀官李敎寅,檢討官李撤宰,記事官徐鶴淳,記注官白時殷·金載瓛,各持書傳第二卷,以次進伏,武臣張寅植進伏楹外訖。日記廳堂上金春熙,郞廳趙秉健郭琦。
上在昌德宮。停常參·經筵。
韓啓源啓曰,右承旨沈承澤今日不爲仕進,卽爲牌招,何如?傳曰,允。
司饔院官員,以監膳提調意啓曰,今日監膳時,供上生鮮,腐傷體少,屢次點退,終不改備,日勢漸晩,雖不得不捧入,莫重御供,不善措備,該員人擧行,萬萬駭然。今方令攸司科治,臣亦惶恐待罪,而該員人等呼訴內,今當冬節,江水凝冷,魚産絶乏,連日設網,竟未捉得,只以前儲,僅僅繼封矣。今則前儲已竭,明日日下供上,將至闕供之境,限捉得間,願以活雞代封云。在前如此之時,曾有稟旨變通之事,而自下不敢擅便,惶恐敢啓。傳曰,知道。
傳曰,發遣吏郞,諸執事淸齋與否,摘奸以來。
以右承旨沈承澤牌不進罷職傳旨,傳曰,只推。
奎章閣啓曰,景慕宮望廟樓今朔奉審,無頉之意,敢啓。傳曰,知道。
又啓曰,參下檢書官金沃淳,仕日已滿三十朔,依定式六品職遷轉事,分付吏曹,何如?傳曰,允。
以慶尙監司金學性狀啓,朔膳進上生靑魚,姑未捉得,限內不得封進,惶恐待罪事,傳曰,勿待罪〈事〉回諭。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,在外弘文提學許遞,前望單子入之。
弘文提學前望單子入之,申錫愚落點。
傳曰,在外春秋竝許遞,前望單子入之。
春秋前望單子入之,知春秋南獻敎·成原默,同春秋李明迪落點。
傳曰,在外摠管竝許遞,前望單子入之。
摠管前望單子入之,副摠管林永洙·李景純·李元夏·柳信儉落點。
政院啓曰,新除授摠管李景純,方在罷職中,何以爲之?敢稟。傳曰,敍用。
奎章閣啓曰,新除授待敎趙秉協,自鄕上來云,卽爲牌招入直,何如?傳曰,允。
傳曰,閑良成永驥,部將加設口傳單付。
兵曹,部將加設單成永驥口傳單付事,承傳。
忠淸監司韓正敎疏曰云云。答曰,省疏具悉。卿其勿辭往省焉。
上在昌德宮。停常參·經筵。
大殿·大王大妃殿·王大妃殿·大妃殿·中宮殿,內閣·政院·玉堂·朝廷二品以上·六曹堂上冬至單子問安。答曰,知道。
傳曰,時原任大臣率禮堂來待,永恩府院君同爲來待。
政院啓曰,時原任大臣率禮堂,依下敎來待,永恩府院君同爲來待矣。傳曰,入侍。
傳曰,明年乙卯,我景慕宮誕彌之歲再回甲也。仰體正廟當日省事,俯念予小子無窮之情理,則在今萬分一遺慕,惟在闡揚德美,以彰十有四載舜攝之盛事,丕述乙卯已藏之盛典矣。諸大臣之議,亦旣僉同,閟宮追上尊號儀節與告布之節,令儀曹按式擧行,誕辰日當行酌獻禮,仍爲親上冊印矣。諸般節次,依此磨鍊。
傳曰,我桓祖大王誕彌之九回甲,在太歲乙卯矣。追念正廟乙卯追躋盛典,夐慕何旣?待開春,定陵酌獻禮,遣大臣攝行。
傳曰,政官牌招開政,都監堂郞差出。
傳曰,今番受賀之節,親上冊印,翼日磨鍊。
禮曹啓曰,今此冬至諸道所封駕箋中,豐川府使白胤洙,慶源府使李敎俊,肅川府使吳晉泳,順川郡守廉宗秀,雖非應封官,俱以別軍職封進矣。一體看審捧入之意,敢啓。傳曰,知道。
又啓曰,今此冬至諸道封進賀箋,開坼看審,則北兵使吳一善所封大殿箋文,倒踏印文矣。封箋事體,何等敬謹,而有此不審者,萬萬未安。推考警責,何如?傳曰,允。
禮曹,來乙卯式年進士覆試二月十八日,生員覆試同月二十日,生進放榜三月初十日巽〈時〉,文科講經同月十六日,武科覆試同月同日,文科會試講畢後間一日,文武科殿試四月初九日,文武科放榜同月十八日巽時,雜科覆試同月二十一日,雜科放榜五月十三日巽時。
傳曰,呈告判尹許遞,今日政差出。
傳曰,弘文提學許遞,今日政差出。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
吏曹啓曰,卽接司僕寺牒報,則以爲今此景慕宮冬享大祭親傳香時,本寺正例爲進輿差備,而正朴弘陽,奉命出疆矣。卽爲變通,以爲擧行之地云。司僕寺正朴弘陽改差,其代今日政,備擬以入之意,敢啓。傳曰,知道。
有政。吏批,行判書李啓朝,參判趙得林,參議洪淳穆進。景慕宮追上尊號都監都提調單金左根,提調三單金炳冀·洪在喆·徐念淳,郞廳五單宋一儁·李晉燁·李敦相·鄭基命·李勉愚,以南獻敎爲判尹,洪在喆爲弘文提學,成載球爲司僕正,文世赫爲軍器僉正,張德良爲禮曹正郞,梁惠秀爲碧沙察訪,金履奎爲獒樹察訪。
再政。以金泰亨爲軍器判官。
禮曹啓曰,景慕宮追上尊號議號擇日擧行事,伏承聖敎矣。令日官李秉洪推擇,則今十一月初六日爲吉云,以此日定行乎?敢稟。傳曰,以此日定行。
又啓曰,來正月二十一日景慕宮追上尊號翼日稱慶陳賀時,大殿·大王大妃殿·王大妃殿·大妃殿·中宮殿,箋文·方物之膳,依例封進事,知委京外,箋文頭辭,令文任撰出,何如?傳曰,允。方物之膳,置之。
承文院官員,以都提調意啓曰,卽見盛京禮部咨文出來者,以爲靉江西岸冬季統巡派送之際,現在逆氛不靖,事務紜繁,實係乏員,揀派蒙古正白旗佐領慶雲,充當協領,自九月二十三日起,至十二月底止,前往邊之內外,實力査挐,先行知照云矣。回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
甲寅十一月初三日辰時,上御熙政堂。時原任大臣率禮堂,永恩府院君同爲入侍時,行都承旨李源命,假注書尹相說,別兼春秋李容殷,記事官李承游,領府事鄭元容,判府事朴晦壽·金興根·李憲球,領議政金左根,右議政趙斗淳,永恩府院君金汶根,禮曹判書洪在喆,參判〈一行缺〉上曰,史官分左右。仍命大臣進前,元容進前,奏曰,今日亞正也。一陽初生,百祿滋至,益切忻祝之忱,此時聖體,若何?上曰,一樣矣。元容曰,寢睡·水刺之節,何如?上曰,一樣矣。元容曰,大王大妃殿氣候,何如?上曰,一樣矣。元容曰,王大妃殿氣候,何如?上曰,一樣矣。元容曰,大妃殿氣候,何如?上曰,一樣矣。元容曰,中宮殿氣候,何如?上曰,安順矣。上曰,今日亞歲也。引見卿等,欲議典禮矣。明年乙卯,卽景慕宮誕彌之再回甲也。予小子追慕倍切,當追上尊號之擧,而趁此議行,於禮允合,卿等之意,何如?元容曰,追先報本,古今之通誼,繼志述事,帝王之達孝。惟我莊獻世子,篤生聖人,衍景籙於宗社,攝理萬機,垂鴻烈於寰宇,十四年盛德至善,民到今不能諼者也。以正宗聖孝,當乙卯寶甲之歲,玉冊金印,闡揚德美,今殿下踐其位行其禮,以先王之心爲心,以昔年之典爲典,允合於人情天理,俯詢之下,臣不勝欽仰頌祝之至矣。晦壽曰,正廟乙卯進冊上號之盛典,卽尊親之至情也,楡徽之盛擧也。今逢是歲而擧是禮也,非但睿德之闡徽,允合聖孝之述先,臣等伏不勝欽誦萬萬。興根曰,聖上今日下敎,以正廟之心爲心之孝思也。加隆之典,匪今斯今,而在今日,不可但已者,亦殿下情理卽然,則凡我在廷,惟有欽讚之不暇矣。憲球曰,今當乙卯之再回甲,以聖上追慕之誠,鏤玉範金,闡揚德美,允叶情文矣。左根曰,猗我殿下,文謨武烈,繼述正廟孝思之則,誕宣明命,載擧縟儀,臣無容更達矣。斗淳曰,今此下詢,遵正廟闡揚之志,情文兩當,允叶欽祝。汶根曰,典禮盛擧,欽仰聖德矣。上命書傳敎曰,明年我景慕宮誕彌之歲再回甲也。仰體正廟當日志事,俯念予小子無窮之情理,則在今萬分一遺慕,惟在闡揚德美,以彰十有四載舜攝之盛事,丕述乙卯已藏之晠典矣。諸大臣之議,亦旣僉同,閟宮追上尊號儀節與告布之節,令儀曹按式擧行,誕辰日當行酌獻禮,仍爲親上冊印矣。諸般節次,依此磨鍊。又命書傳敎曰,我桓祖大王誕彌之九回甲,在太歲乙卯矣。追念正廟乙卯追躋盛典,夐慕何旣?待開春,定陵酌獻禮,遣大臣攝行。又命書傳敎曰,今番受賀之節,親上冊印,翼日磨鍊。又命書傳敎曰,政官牌招開政,都監堂郞差出。在喆曰,閟宮追上尊號,纔有成命矣。議號有當日擧行之例,亦有擇日擧行之例,今番則何以爲之乎?上曰,擇日擧行,可也。又所啓,議號日,百官進箋時儀節,當爲磨鍊,親受處所,以何處爲之乎?上曰,以仁政殿爲之。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
韓啓源啓曰,右副承旨申泰運今日不爲仕進,卽爲牌招,何如?傳曰,允。
傳曰,在外大司憲許遞,前望單子入之。
大司憲前望單子入之,兪章煥落默。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
以右副承旨申泰運牌不進罷職傳旨,傳曰,只推。
傳曰,卽見此重臣逝單,極爲驚衋,東園副器一部輸送。
訓鍊都監啓曰,本局別將李容鉉身病猝重,勢難察任,改差,何如?傳曰,允。
上在昌德宮。停常參·經筵。
親傳香祝,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
藥房提調徐念淳,副提調李源命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而親傳香相値,不得來會云矣,敢啓。傳曰,知道。
傳曰,禮房承旨馳詣景慕宮,奉審摘奸以來。
政院啓曰,景慕宮追上尊號議號時,六曹長官當爲進參,副提學未差之代,政官牌招,開政差出,何如?傳曰,允。
奎章閣啓曰,待敎趙秉協疏批已下,卽爲牌招入直,何如?傳曰,允。
又啓曰,檢校提學金洙根己喪,直提學金炳國父喪,依定式遣檢書官,傳給賻物以來之意,敢啓。傳曰,知道。
都摠府啓曰,今日入直內三廳·武兼·禁軍及軍兵等,當爲中日習射技放,而親傳香相値,不得設行之意,敢啓。傳曰,知道。
備邊司薦望,以趙然昌爲江華留守。
傳曰,明日出宮門路,以協陽門爲之。
政院啓曰,筵說修正,何等審愼,而卽伏見今初三日時原任大臣入侍時筵說啓下者,則多有漏落錯誤處。記注之如是疎忽,萬萬駭然,今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,行吏曹判書李啓朝,參判趙得林,參議洪淳穆牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,明日景慕宮追上尊號議定時,時原任大臣·九卿·館閣堂上·六曹參判·三司長官·禮曹參議當爲進參,竝待開門命招,何如?傳曰,允。
兵曹啓曰,參知朴鳳欽有身病,明日仁政殿親臨受百官進箋時,不得進參,令政院稟旨變通,仍令該曹,以在京無故人口傳差出,待下批牌招,何如?傳曰,允。許遞。
吏曹口傳政事,以尹滋悳爲兵曹參知。
有政。吏批,行判書李啓朝,參判趙得林竝牌招不進,參議洪淳穆進。
吏批啓曰,行判書李啓朝,參判趙得林竝牌招不進,小臣獨政未安,何以爲之?敢稟。傳曰,只出緊任。以徐戴淳爲副提學,江華留守單趙然昌。
兵批,判書洪鍾應病,參判李在鶴病,參議李冀楨入直進,參知尹滋悳未肅拜。
兼鎭撫使單趙然昌。
待敎趙秉協疏曰,伏以,臣於臣父任所,伏奉除旨,授臣爲奎章閣待敎本兼如例者,隷人臨宣,民吏動色,顧不敢久宿恩命,造次登發,旣秪肅龍光,仍淹豹直,論其跡恬若固有,究其心怵然而驚,循省悸恐,不寒而栗矣。夫以臣蒙騃淺劣,犯不幸之戒,狃自暴之習,木天簪筆之名,已踰涯分。雖夤緣規格,獲有不終朝之褫,而慄慄寢夢,恒若淵谷。若夫謨訓圖書之府,大聖人精義所寓,而英俊德藝之囿也。典據至重,爲人士之上榮,家庭誨言之際,所嘗承聞,是豈如是者流影響可翹而能也哉?無肖之姿,不殖之學,初無所用給而取辦者,雖使臣尙在諸生之列,挾兎園之冊,判魚魯之辨,自不免於讓前而殿後,今以參外至雋之選,責之以砥礪模楷之任,奉河洛之符,而演絲綸之言,雙隻花磗,弭筆橫經,則直童子備官,而彼其之不衷耳。建閣以來八十年所,凡扶樹世敎,潤飾皇猷,使士大夫修之於家,以需王國之用者,未嘗不標本提絜於玆,而策名發軔,躡履日月之傍,尤絶罕至希之資塗也。是必有蘊中之美,彪發敷暢,不可自鞱也,而顧臣穉昧,乃復裒然先之,其歸也不過爲溷華貫而玷名掄,雖猿狙衣冠,鷄鶋鍾鼎,奚以過此哉?瀝陳衷私,極知猥屑,而容光臨照,宜無待乎臣言之畢。伏乞聖明,念是職之不宜濫授,軫微分之無堪冒竊,亟賜刊改,俾有以重官方而全區區之諒,不勝幸甚。臣無任云云。答曰,省疏具悉。爾其勿辭察職。
甲寅十一月初五日辰時,上詣仁政殿月臺。景慕宮冬享大祭香祝親傳入侍時,行都承旨李源命,左承旨韓啓源,右承旨沈承澤,左副承旨尹正求,右副承旨申泰運,同副承旨兪錫煥,記事官缺,直提學曺錫雨,檢校待敎李容殷,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調徐念淳,副提調李源命進前問候訖。由協陽門·肅章門,入仁政門,至仁政殿月臺。通禮跪啓請降輿,上降輿就褥位南向立。引儀引獻官興宣君昰應,陞詣褥位之左。通禮跪啓請跪,上跪。香室官員奉香祝,跪授啓源,啓源東向跪進,上受香祝,以授昰應,昰應西向跪受興。通禮跪啓請興,上興。通禮導上降詣祗送位西向立,昰應奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身,入幕次。少頃,通禮跪啓請出次,上出次。通禮跪啓請乘輿,上乘輿出仁政門,由肅章門入協陽門。源命請出標信解嚴,上還內,諸臣以次退出。
上在昌德宮。停常參·經筵。
議號後,大殿·大王大妃殿·王大妃殿·大妃殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,知道。
還內後,藥房·內閣·政院·玉堂口傳問安。答曰,知道。
賓廳,莊獻世子追上尊號望贊元憲誠啓祥顯熙,惠嬪追上尊號望裕靖。
政院啓曰,追上尊號單子,旣已啓下,招致禮郞,傳授之意,敢啓。傳曰,知道。
傳曰,侍衛軍兵毛具,從便爲之。
備邊司啓曰,頃因全羅監司鄭基世狀啓,加請災以五千結,覆啓加劃矣。卽見該監司狀啓,則復陳災結塗抹不足之狀,仍請見減災五千三百九十五結七十負九束,更令廟堂劃下爲辭矣。今其舊俵,較多新俵,則不足之數,至煩三請,諒出於不獲已者也。言念民情,有難終靳,二千結特許更劃,俾無冤徵之歎,何如?傳曰,允。
奎章閣啓曰,直提學金炳國父檢校提學洙根喪,依定式遣檢書官,致弔恤孤,仍爲勸粥之意,敢啓。傳曰,知道。
摠戎廳啓曰,本廳哨官黃潤已身病猝重,勢難察任,改差,何如?傳曰,允。
甲寅十一月初六日午時,上詣仁政殿。百官進箋親受入侍時,行都承旨李源命,左承旨韓啓源,右承旨沈承澤,左副承旨尹定求,右副承旨申泰運,同副承旨兪錫煥,記事官缺,直提學曺錫雨,檢校待敎洪淳穆·李容殷,待敎趙秉協,以次侍立。時至,通禮跪啓請外辦,上具遠游冠·絳紗袍,乘輿出宣化門。藥房提調徐念淳,副提調李源命進前問候訖。由協陽門·肅章門,入仁政門,詣仁政殿。通禮跪啓請降輿,上降輿。通禮跪請執圭,上執圭陞座。源命請出標信開作門,引儀分引宗親·文武二品以上,由西挾門入就位。贊儀唱四拜,宗親·文武百官。行四拜禮。展箋官二人,對擧箋函,陞自東階,入置於座前。宣箋官李徹宰陞自西階,詣箋函前跪讀箋。贊儀唱跪,宗親·文武百官跪。贊儀唱四拜,宗親·文武百官行四拜禮。通禮跪啓禮畢,又跪請釋圭,上釋圭。通禮跪啓乘輿,上乘輿出仁政門,入協陽門。源命請出標信解嚴,上還內,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,自明日待下敎。
備邊司啓曰,數遞之餘,冬務方殷,新除授江華留守趙然昌,使之不日辭朝,何如?傳曰,允。
以忠淸監司沈宜冕狀啓,恩津縣監徐曾輔,今月初二日遭母喪事,傳曰,令該曹口傳差出,催促下送。
吏曹口傳政事,以南世本爲恩津縣監。
兵曹啓曰,今月初十日,一內禁軍番次矣。該番將金鎰身病猝重,無望供職,呈狀乞遞,改差,其代依承傳口傳擬入之意,敢啓。傳曰,知道。
兵曹口傳政事,以柳光魯爲內禁將。
奎章閣啓曰,檢校提學金洙根喪成服日,依定式遣檢書官致祭以來之意,敢啓。傳曰,知道。
義禁府啓目,巨濟府使李宓熙原情云云。問目內辭緣,泛稱遲晩,所當刑推得情是白乎矣,曾經宣傳官,勿爲請刑,載在法典,議處,何如?判付。啓,依允。
又啓目,固城縣監朴光鎭原情云云。問目內辭緣,泛稱遲晩,刑推得情,何如?啓除刑推議處爲良如敎。
京畿監司徐左輔疏曰,伏以,臣之猥叨見任,行且浹歲矣。顧臣朽鈍,當此重寄,何嘗謂一分可堪而蹲冒不去哉?第緣聖眷隆摯,辭不獲命,黽勉承膺,期欲殫竭,而才智有限,實非可强,畢竟蔑裂,惟郵罰是俟,到今日固臣始望之外,而弊局氄務,塗抹不過,心勞政拙,瘡疣百出,居恒愧懼,若隕淵谷,求解一念,食息未弛。況臣年邁疾痼,精力衰少,素患痰眩蹇澀之症,當寒添越,傴僂須扶,呻囈度日,跧伏床玆,若墜烟霧,注措之間,前忘後遺,酬接之際,十常九錯,雖欲猛自抖擻,其勢末由。臣符到之候,漸成癃癈,非若一時疾恙可以責效於刀圭,望瘳於旬朔也。今臣瓜期,尙隔數月,而一日瘝曠,一日之罪。夫豈以藩輔之首,承流之職,容臣爲養病之坊,而不思所以亟改也哉?非但在臣私分,萬萬惶霣,亦豈不有乖於任官序能之政而仰累於聖化也?玆敢悉暴衷懇,干瀆崇聽。伏乞聖慈,特賜愍諒,亟許臣鐫免,俾重任無曠,微分獲安焉。臣無任云云。答曰,省疏具悉。所請依施。
水原留守李鶴秀疏曰,伏以,閟宮之舊甲再回,寶冊之徽號追上,聖孝克伸,群情胥悅。仍伏念臣,年衰病痼,分宜投閒,而猥蒙謬恩,冒膺重寄,供護仙寢之象設,昵陪眞殿之黼扆,粗效奔走,恒懷兢惕,居然周歲于玆矣。竊伏念朝家所以委卑臣保釐之職者,是豈暮境閒局侈臣一己之榮而已哉?責臣以惠綏威戢,隨事殫竭,而對揚德意之萬一也。謂臣以筋骸尙存,猶堪强策,而置之任使之列也。臣於二者,苟有可以藉手,則白首未死之前,塵刹報效,此其地矣。而其奈才具素短,精力不逮,府庫告罄,供給難繼,而未能盡牽補之術,水旱頻仍,凋瘵轉甚,而未能盡懷保之責,蘇殘祛瘼,尙矣勿論,匿瑕隱泐,隨處畢露,每自循省,惶汗浹背。重以視蔭餘景,百疾交攻,榮衛日益銷鑠,神精漸至昏耗,家居酬接,或致迷錯,公事句檢,每患委滯,以若見狀,何可一任瘝曠,而不思所以自處乎?爲臣之計,莫如早自缷免,還他本分,尙可爲不報之報,而臣若徒懷嚴畏,不卽陳暴,則臣罪滋大,尤無所逃。玆敢略控情實,仰瀆崇聽。伏乞聖明,俯垂鑑諒,亟遞臣職,以幸公私焉。臣無任云云。答曰,省疏具悉。卿其勿辭,調理察任,益勉對揚。
修撰南鍾順疏曰云云。省疏具悉。疏辭下該曹稟處。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
傳曰,左承旨·左副承旨·右副承旨·同副承旨竝許遞,前望單子入之。
承旨前望單子入之,金有淵·李承益·宋宗洙·柳進翰落點。
兪錫煥啓曰,行都承旨李源命,左承旨沈承澤,新除授右承旨李承益,左副承旨金有淵,右副承旨柳進翰,同副承旨宋宗洙,竝卽牌招,何如?傳曰,允。
沈承澤啓曰,右副承旨柳進翰時在□□地,同副承旨宋宗洙時在□□地,竝斯速乘馹上來事,下諭,何如?傳曰,許遞,前望單子入之。
承旨前望單子入之,李廷憲·朴鳳欽落點。
傳曰,政官牌招開政。
備邊司啓曰,宣惠堂上有闕之代,吏曹判書李啓朝差下,使之察任,何如?傳曰,允。
以咸鏡監司金輔根狀啓,德源府民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
以吏曹參議洪淳穆牌不進罷職傳旨,傳曰,只推。
有政。吏批,行判書李啓朝進,參判趙得林,參議洪淳穆竝牌招不進。以趙徽林爲大司成,洪在喆爲司宰提調,成元鎬爲仁陵令,李晩翊爲內資直長,李㘾爲京畿監司。
再政。以洪說謨爲同敦寧,徐元輔爲禁府都事,奉常副奉事單張仁澤。
兵批,判書洪鍾應病,參判李在鶴入直進,參議李冀楨病,參知尹滋悳病。兼京畿兵馬水軍節度使單李㘾。
義禁府啓目粘連,向前李宓熙·朴光鎭等亦,宓熙段,漁箭勒捧,自官取用,餉米情費,加徵結民,揆以法意,有難參恕。光鎭段,災結之紊亂,糴法之反幻,矇不覺察,色落代錢之無難取用,大非經法,竝只以此照律,何如?判付。啓,依允。
大護軍洪鍾英疏曰,伏以臣,待罪備局有司之任,已六年于玆矣。軍國經理,機務最殷,簿書句勘,期會甚嚴,其爲承佐贊劃,蓋莫如是職之重且要焉,則判非如臣之蒙蔀蔑識所可擔夯。臣於拜命之初,揣分量入,誠有所株守莫越,由是縮伏屢月,寧被逋慢之罪,惟以斥退爲幸,及夫大僚請譴,飭諭鄭重,臣感恩怵義,雖不得已黽勉冒膺,淟涊至今,是豈臣才具眞有可堪而然哉?特値中外少事,籌決不甚鞅掌耳。猥隨諸大夫後,旅進旅退而已,曾乏一言一策之粗效稱塞,則臣之靦然沒恥,已不遑自卹,而若究是任之設置本意,可謂極一代之選,必以膂力方剛,聰明通達者處之,使之長其識慮,練其事務,以需當世之用,臣今齒已耋矣,病又痼矣。雖欲殫竭駑鈍,悉心向前,其可得乎?第臣癃癈龜蟄,剉劑爲命之狀,殆同朝之所共憐,而竊計一年,盥頮彈束,亦未幾月數,所以賓對闕參,十居其半,庸是憂恐,恒若集木,而目下乖證之最戒愼者,惟膈火衝升是已。方其委劇之際,榮血隨以妄行,少有動作,輒致吐咯,往往斯須之頃,不通呼吸,傍觀爲之代怖,此蓋由於眞元內涸,莫可支拄,而神精昏霿,綴無生意。雖尋常胥牘之涉筆占署,猶且漫不省識,其訾謷不職,縣丞之所難免,況可使堂堂樞要之地,抛作養病坊乎?臣之圖解一念,寤寐如結,轉至於病上添病。苟幸於今,獲蒙恩諒,得以安意調將,則區區桑楡餘景,皆我聖上賜也,敢控血懇,仰首鳴號於仁覆之下。伏乞聖慈,憫之恤之,劃鐫臣所帶籌銜,俾重任無曠,私分獲安,不勝大願。臣無任云云。答曰,省疏具悉。所請有司之任,依施。
上在昌德宮。停常參·經筵。
沈承澤啓曰,同副承旨朴鳳欽今日不爲仕進,卽爲牌招,何如?傳曰,允。
以同副承旨朴鳳欽牌不進罷職傳旨,傳曰,只推。
追上尊號都監郞廳,以都提調意啓曰,本都監都廳郞廳二望,別單書入之意,敢啓。傳曰,知道。
又啓曰,本都監監造三望,別單書入之意,敢啓。傳曰,知道。
又啓曰,本都監郞廳·監造官分房,別單書入之意,敢啓。傳曰,知道。
追上尊號都監都廳二單徐翼輔·鄭健朝,監造官三單朴鳳陽·洪在磻·呂近燮。
追上尊號都監郞廳,以都提調意啓曰,本都監別看役,前縣監安時赫,副司果吳弘烈,副司果方得圓差下,使之擧行,何如?傳曰,允。
又啓曰,闕內待令郞廳,以入直武臣兼宣傳官,輪回察任,何如?傳曰,允。
又啓曰,本都監監造官前參奉朴鳳陽,前奉事洪在磻,前參奉呂近燮,時無職名,令該曹口傳付軍職,使之冠帶常仕,何如?傳曰,允。
又啓曰,玉冊文製述官·書寫官及樂章文製述官·金印篆文書寫官實預差,別單書入之意,敢啓。傳曰,知道。
追上尊號都監,莊獻世子玉冊文製述官領府事鄭元容,預差禮曹判書洪在喆,書寫官議政府左贊參金箕晩,預差行大護軍徐憲淳,樂章文製述官行上護軍尹定鉉,預差行上護軍李敦榮,金印篆文書寫官領敦寧府事洪在龍,預差知敦寧府事金鼎集,惠嬪玉冊文製述官議政府右議政趙斗淳,預差工曹判書徐念淳,書寫官廣州府留守李圭祊,預差行大護軍趙秉駿,樂章文製述官行吏曹判書李啓朝,預差兵曹判書洪鍾應,金印篆文書寫官領敦寧府事金汶根,預差行大護軍尹致秀。
義禁府照目粘連,巨濟府使李宓熙,固城縣令朴光鎭等矣,宓熙段,本府議啓內,漁箭勒捧,自官取用,餉米情費,加徵結民,揆以法意,有難參恕。光鎭段,災結之紊亂,糴法之反幻,矇不覺察,色落代錢之無難取用,大非經法,竝只以此照律罪,杖一百收贖,告身盡行追奪,徒三年定配,私罪,奉敎依允爲旀,竝只功減一等爲良如敎。
義禁府啓曰,時囚罪人李宓熙·朴光鎭,杖一百徒三年定配照律公事判付內,依允。竝功減一等事,命下矣。李宓熙·朴光鎭,功減一等,杖九十收贖,告身盡行追奪,李宓熙黃海道殷栗縣,朴光鎭忠淸道洪山縣,徒二年定配,而以議啓內辭意,具罪目,依例發遣府羅將,押送于各其配所,何如?傳曰,允。
江華留守趙然昌疏曰,伏以臣,迂疎憃陋,最居人下,而偏蒙不世之遇,濫躋貳卿之列,涯分已踰,報答無階,每自循省,撫躬慙恧,近又情私惶蹙,斂跡窮巷,千萬不自意,江都保釐之命,有隕自天,臣誠聞命惝恍,莫知攸措也。噫,陪京分司,地望素重,而海防衝要,天塹有恃,眞殿·行宮,奉護密邇,名山石室,守藏謹嚴,所重者存,而江海之交,陰雨備豫,廠廒儲胥之資,塾臺乘障之險,凡厥施措,非尋常營府比也,而島民凋癈,挽近愈甚,百瘼日興,公私枵然,欹器殘枰,有朝夕不保之形,聽聞所到,人莫不憂歎者,亦惟久矣。此時此任,雖使著威望有幹諝者居之,尙虞其不能挽回,而重以臣本無似,短於剸理,再叨郡寄,輒致僨誤,至今追惟,惶汗浹背。今玆所縻,其責之重且大,顧何如,而乃敢恬然出膺,亦何以彈壓物情,牽補弊局,使保障增重,而仰酬聖眷之萬一也哉?且況近日大小公役,一未簉參,今於牙纛之榮,惟寵靈是憑,揚揚冒膺,則人謂斯何,而亦豈賤分所敢爾乎?此之爲必不敢承當者,又在官與人不相稱之外也。參倚前衡,承膺無路,玆敢悉暴衷懇,仰瀆宸嚴。伏乞聖明,俯賜鑑諒,鐫遞臣新授職名,俾公器無玷,私分獲安焉。臣無任云云。答曰,省疏具悉。卿其勿辭察任。
上在昌德宮。停常參·經筵。
藥房副提調李源命啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日賓廳日次,而領議政金左根,右議政趙斗淳,無時急稟定事,左議政未差,不得來會云矣,敢啓。傳曰,知道。
傳曰,原任待敎李秉文馳詣仁陵,奉審摘奸,仍留監祭,仍詣長陵,一體奉審以來。
傳曰,向於隱卒,已有所示意,而此重臣家世秉執之嚴,國耳公耳之心,濟之以忠厚鍊達,深所倚毗,用未究蘊,愴惜靡已。故判敦寧金洙根節惠之典,不待謚狀,卽爲擧行,葬需令該曹,從厚輸送。
傳曰,政官牌招開政。
傳曰,同副承旨許遞,前望單子入之。
承旨前望單子入之,尹堉落點。
沈承澤啓曰,新除授左副承旨尹堉,卽爲牌招,何如?傳曰,允。
又啓曰,左副承旨尹堉時在平安道定州牧任所,斯速乘馹上來事,下諭,何如?傳曰,許遞,前望單子入之。
承旨前望單子入之,金基纘落點。
傳曰,應敎許遞,前望單子入之。
應敎前望單子入之,尹秉鼎落點。
政院啓曰,行吏曹判書李啓朝,參判趙得林,參議洪淳穆牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
行吏曹判書李啓朝疏曰,伏以,閟宮之顯號議定,聖孝冞光,彤庭之縟儀將擧,群情胥欣。臣受命銓部,辭不獲準,黽勉出膺,因仍蹲冒,今爲跨朔,一再行政,瘡疣百出,譏議先集,滿心慙恧,無地自容。千萬不自意,廟啓差臣以宣惠提調,聖上可之。臣於是,惶隕悚慄,莫知所以也。夫有國所重,先擇掌賦之人,掄揀之難愼,尤非尋常他司之比。支調錢穀,國計之贏絀判焉,句管貢巿,都民之休戚係焉。從古膺是職者,必皆逡巡而却顧,況今稅賦漸縮,入不當出,貢業俱弊,無以矯救。雖使子産治賦,劉晏理財,誠恐莫可下手,今乃以如臣疎闇湔者,苟然充任,是何異適越而北轅,反鑑而索照乎?古人有言曰任重於力,才盡則困,用廣其器,應博則窮。臣力孱才劣,器小難用,卽同朝之所共知也,將何以任其重而應其博哉?傍手之嗤點,臣身之狼狽姑無論,至於僨誤國事,是豈細故也?且臣年旣衰邁,病入膏肓,亦已屢陳於章牘之間,庶幾聖明之所俯燭,而最是疝癖迭發,頃刻悶塞,食飮俱癈,氣息難續,精神則如墜烟谷,眼視則若隔霧障,事爲輒皆遺忘,簿書難以諦看,重以脚跟不仁,行步蹩躄,每赴政席,喘喘欲殊,退伏床玆,昏昏不省。以若病狀,不思趁卽丐免,而銓綜惠務,兜攬左右,若固有之,眞世間不量力之一鄙夫也,惶隘之極,敢暴衷情。伏乞聖慈,天地父母,察臣才之不可冒授,憐臣病之難於陳力,特命鐫改臣新差惠局之任,俾公器無玷,殘喘少延,則雖死之日,猶生之年。臣無任云云。答曰,省疏具悉。卿其勿辭行公。
上在昌德宮。停常參·經筵。
進御二錢重人蔘粟米飮,自今日一貼式,限三貼煎入事,榻前下敎。
大王大妃殿進御二錢重人蔘粟米飮,自今日一貼式,限三貼煎入事,榻前下敎。
王大妃殿進御二錢重人蔘粟米飮,自今日一貼式,限三貼煎入事,榻前下敎。
大妃殿進御二錢重人蔘粟米飮,自今日一貼式,限三貼煎入事,榻前下敎。
中宮殿進御二錢重人蔘粟米飮,自今日一貼式,限三貼煎入事,榻前下敎。
政院啓曰,藥房提調持粟米飮來待矣。傳曰,封入。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
備忘記,江華留守趙然昌下直,長弓一張,長箭一部賜給。
金有淵啓曰,右承旨金基纘時在黃海道平山府任所,斯速乘馹上來事,下諭,何如?傳曰,許遞,前望單子入之。
承旨前望單子入之,權馦落點。
政院啓曰,新除授右副承旨權馦時在京畿楊州地,斯速乘馹上來事,下諭,何如?傳曰,許遞,前望單子入之。
承旨前望單子入之,李興敏落點。
弘文館啓曰,新除授應敎尹秉鼎,卽爲牌招察任,何如?傳曰,允。
禮曹啓曰,今此景慕宮追上尊號冊印內入內出處所,以何處磨鍊乎?敢稟。傳曰,仁政殿爲之。
又啓曰,謹稽謄錄,則在前景慕宮追上尊號時,改題主一節,不爲磨鍊矣。今亦依此擧行乎?敢稟。傳曰,依此擧行。
傳曰,在外臺諫竝許遞,今日政差出。
以吏曹參議洪淳穆牌不進罷職傳旨,傳曰,只推。
有政。吏批,行判書李啓朝牌招不進,參判趙得林進,參議洪淳穆牌招不進。吏批啓曰,行判書李啓朝,參議洪淳穆竝牌招不進,小臣獨政未安,何以爲之?敢稟。傳曰,仍爲之。以鄭浚容爲司諫,李昌廷爲掌令,金宗瑍爲持平,李奎夏爲正言,徐左輔爲知經筵,李容殷爲檢詳,洪翼燮爲定州牧事,李觀淵爲平山府使。
再政。以尹哲求爲奉常正,吳慶履爲兵曹正郞,趙元燮爲齊陵參奉,舍人單李容殷。三政。以鄭健朝爲司成。
敎江華府留守趙然昌書。王若曰,美哉,漢舂陵佳氣。龍潛攸基,命以周洛邑保釐,鳳綸特侈,在上惟簡。留後之任,睠彼沁都地形,實是海邦天險。山河壯金湯之勢,摩尼·甲津,最爲要衝。舟車通水陸之交,桐府·松京,互相表裏。陪眞殿而風雲密邇,宜盡拱護之誠,設外閣而奎壁輝煌,誰任藏修之責。惟卿圭璋令質,簪纓故家,宿儒當處深嚴,粵自由蘭臺而登玉署,雄府夙著茂績,以至長國子而佐鈴衡。綜明鍊達之周於事爲,將何試而不可,恬約豈弟之本乎質性,以盡節而自期。落授卿以江華府留守兼鎭撫使,卿其懋恢良圖,祗服寵命。撫吏民而繕兵甲,克體宵旰之憂,固關防修城池,宜戒陰雨之備。故玆敎示,想宜知悉。知製敎李崙夏製進。
京畿監司李㘾疏曰,伏以,閟宮徽號載定,太歲縟儀將擧,聖慕追新,群情胥愴。仍念臣五十無聞之人耳,荷天地之陶鎔,依日月之光華,周旋經席,昵侍耿光,卽人臣之至榮大願,而惟臣母年迫八旬,素抱貞痼,凜凜朝夕,不離床褥,以若情地,不可暫舍。臣每讀古人事君親日短長之語,未嘗不廢卷而歎也。臣於是竊自傷立朝屢年,公焉而無毫縷之補,私焉而貽手線之勞,每自循省,秪切慙悚。區區年來所自料者,思得一閒僻小居處,自試民社之用,繼伸烏鳥之情。至於方岳之重,刺使之榮,曾非臣夢想攸曁也。迺者上天之仁,深軫孝理之治,授臣以畿甸按察之職,臣奉誥告榮,闔門攢頌,驚喜過望,以至感泣,蓋將以將母致養,養以全省,而地便且近,直輦下職司耳。固當不揆不量,樂赴之不暇,而第三輔之重,二郊封守之愼,所以拱護陵園,屛翰京師,任至要而事至殷也。臣以一措大,未嘗有牛刀之割,駑步之驗,而只以微私情事,致債典領之地,則其於倚衡絜矩之訓,顧何如也?崇飾之讓,臣不敢爲也,委寄之隆,臣不敢孤也,而輕重界分,亦不敢徒憑奉檄之榮,自底僨轅之罪,其如才有所局,力有所限,何哉?臣旣叨其榮而遂其願,反欲辭而不居者,信非夫也之恒情,而屢回揣度,喜反爲悸,與其玷聖簡而觖一路之望,毋寧早自爲圖,此實出於審量之熟而然矣。玆敢悉暴衷懇,冒瀆崇聽。伏乞聖明,俯垂鑑諒,亟遞臣新除職名,回授可堪者,俾重任毋濫,賤分獲安焉。臣無任云云。答曰,省疏具悉。卿其勿辭往欽哉。
館學儒生生員李遇永·兪致喜·申泰容·洪廷燮·尹泰經·兪鎭龜·沈啓永·金炳羲·李師在·李鍾憙·金炳源·李義周·洪在喜·李文鉉·徐瑗輔·徐載元·尹載近·徐肯輔·趙鍾植·尹普烈·姜益永·元在承·鄭曾煥·洪友燮·兪華柱·尹稷義·趙在永·鄭能秀·李演五·趙晉浩·崔遇東·李周容·李基濂·金彦根·兪兊煥·申在協·南宮英·李有駿·朴齋來·李友善·朴定夏·李鼎俊·李宜馨·姜義弼·金定鉉·韓基佑·尹錫祿·黃鍾胤·車鎭圭·李準在·印在鉉·金慶會·朱寅降·崔之觀·洪在鐸·金東遠·權翊仁·金啓煥·朴升德·全在淳·李德龜·韓周近·姜基和·金秀謙·金膺元·朴敏愨·李舜龍·李用九·李喆淵·崔齊恒·李文豹·黃鍾敎·李鶴圭·沈宜植·金元性·申錫孝·李宗民·張祐汲·洪直瑞·李秉五·申暘植·李棹·洪淳性·李秉元·金獻根·閔舜鎬·鄭錫鴻·徐贊圭·吳達善·鄭雲秀·元錫亨·李寅應·申錫琦·白宗陸·李寅周·柳宅東·吳昌善·金九鉉·尹容善·沈相翼·金潤根·金炳陸·趙東淳·朴大陽·沈泰永·高冕周·白鶴洙·安宗正·權棨·徐有康·李啓潞·申錫範·洪晩鍾·李宗玉·洪在錫·奇益鎭·李根範·張東武·李搢九·申錫龍·趙仁夏·兪初煥·鄭海周·沈能一·黃友秀·黃芝仁·金炳殷·金炳憙·金炳龜·梁基衡·秦應福·全昇翁·金憲根·李喬翼·洪淳肯·趙秉益·李承緯·任懋俊·孔有東·金玉來·金漢鼎·洪正圭·李禮夏·尹靖求·朴顯陽·閔泰鎬·金炳薰·兪鎭一·金民秀·徐膺淳·南愚一·洪鍾石·金甲根·李容國·具健喜·安在龍·尹恒善·金炳洙·李容休·楊耆赫·奇恒鉉·高時鳴·沈魯文·孟得逑·南秉益·柳大根·元錫祐·愼復鉉·申錫化·南最重·金養均·金寧根·閔羲植等疏曰,伏以,稂莠去而嘉穀殖,鄭衛放而雅音行,邪說之害正,王政之所必誅也,異道之亂常,聖門之所必討也。恭惟我朝,聖繼神承,治敎休明,所以衛道而距詖,扶陽而抑陰者,炳若日星,凜如霜雪,環東土數千里,孰不執之如金石而信之如四時哉?噫嘻,不幸有前參判曺錫雨者,刊其高祖夏望所著西州集,布之一世,而列聖朝數百年培壅之義理,一朝索然盡矣。天下寧有是耶?先正臣宋時烈,卽我東方之大賢也,凡今冠儒而服冠者,莫不高山而秋陽。然臣等未學也,何以窺見其萬一也哉?文康公臣金昌翕,以爲時烈之所樹立,其大綱有四,曰距詖淫,以承三聖也,曰崇節義,以尊東周也,曰嚴懲討,以扶倫紀也,曰惡鄕愿,以反正經也。此臣等之所受於前輩者也。時烈所以道成而德立者如此,則凡與時烈而爲水火者,將何以免於邪說異道之歸哉?夏望之操文以祭於其師尹拯者,隱然以時烈,比之於楊·墨,比之於申·韓,比之〈於〉佛·老,此猶不足,末乃以王安石之固結人主,坐逐元老比之,言之無倫,胡至於此極?嗚呼,肅廟朝丙申之大處分,辭嚴義正,可以建天地而質鬼神,繼而有英廟朝文廟從祀之典,正廟朝大全刊行之擧,其所以尊賢而崇德者,無所不至,則一種醜正之輩,汔可少息,而此箇文字,忽復刊布於世,小人之無忌憚,一至於此耶?夫以時烈,比之於楊·墨,申·韓,老·佛者,是無異於蘇軾之以程子爲奸,胡紘之以朱子爲僞,害正亂常,莫此爲甚。至若固結人主四字,則尤所萬萬悚惶者。夫孝廟之於時烈,其際遇之隆,禮待之摯,不讓於高宗之於傅說,昭烈之於武侯。曾謂安石之固結神宗,果有一半分近似也哉?急於黨論,而不知語意之有所侵逼,興言及此,寧不心寒?此而置之,宵小得志,義理晦塞,國而人不爲人,可懼哉?雖然夏望之作此文也,在丙申處分之前,國是未定,諉之以蔽於朋黨之私,而置之不必深治之科,猶未可也,錫雨之刊此文也,在丙申處分之後,國是已定,渠以何人,力戰公議,敢亂我三聖朝綣綣培壅之義理哉?若此不已,則又不知何樣禍機,伏在何地,其漸之不可長,亦明矣。臣等忝居首善之地,久被樂育之化,凡所以對揚王休者,在所不已,而變怪至此,士林貽羞,愚憤所激,按住不得。玆敢相率而疾聲仰籲焉,伏乞聖明,廓揮乾斷,亟降處分,所謂曺夏望文集,卽令火其書而毁其板,俾不得晷刻見留於世。曺錫雨,亦宜明正其放恣無忌憚之罪,使邪說塞而正道明焉。臣無任云云。答曰,省疏具悉。若有刪去其文,則使是毁板也。然而當初不審之失,有難全恕。爾等之言如此,行護軍曺錫雨,施以罷職之典,爾等退修學業。
上在昌德宮。停常參·經筵。
政院啓曰,藥房提調·副提調持粟米飮來待矣。傳曰,封入。
李源命曰,左承旨沈承澤今日不爲仕進,卽爲牌招,何如?傳曰,允。
又啓曰,右承旨李興敏時在黃海道海州牧,斯速乘馹上來事,下諭,何如?傳曰,許遞,前望單子入之。
承旨前望單子入之,沈敦永落點。
以左承旨沈承澤牌不進罷職傳旨,傳曰,只推。
備邊司啓曰,關西後運襦衣二百二十領,紙衣一百領,照數稱量,木品紙品,亦爲看審監封後,運授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
以咸鏡監司金輔根狀啓,德源府民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
正言鄭基勉疏曰云云。省疏具悉。所請依施。
上在昌德宮。停常參·經筵。
政院啓曰,藥房提調持粟米飮來待矣。傳曰,封入。
傳曰,奉審閣臣入侍。
傳曰,都承旨·左承旨許遞,前望單子入之。
承旨前望單子入之,趙得林·洪淳穆落點。
政院啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,正言朴奎賢落點。
政院啓曰,新除授正言朴奎賢方在奪告身中,何以爲之?敢稟。傳曰,蕩滌敍用。
傳曰,吏曹參判·參議有闕之代,前望單子入之。
吏曹參判前望單子入之,李謙在落點。
吏曹參議前望單子入之,金炳德落點。
傳曰,都承旨許遞,前望單子入之。
承旨前望單子入之,李裕元落點。
傳曰,右尹有闕之代,前望單子入之。
右尹前望單子入之,徐戴淳落點。
吏曹,左尹單徐戴淳,右尹單李宜翼。
禮曹啓曰,卽接濟州牧使睦仁培狀啓謄報,則十月令薦新唐金橘·柑子,一一摘取,唐金橘爲一百十八箇,柑子爲七十六箇,而肇慶廟薦新唐金橘十六箇,柑子十四箇封進,所餘唐金橘爲一百二箇,柑子爲六十二箇,宗廟·景慕宮薦新,排比無路。故謹援已例,都封上送于禮曹,以爲稟旨進獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
甲寅十一月十三日辰時,上御熙政堂。奉審閣臣入侍時,右承旨沈承澤,記事官嚴敦永,記注官金鼎獻,記事官李承游,原任待敎李秉文,以次進伏訖。上曰,史官分左右。仍命閣臣進前,秉文進前,奏曰,臣承命馳詣仁陵,陵上奉審則無頉,碑閣·丁字閣奉審則無頉,祭物·祭器·祭井奉審則淸潔,諸執事摘奸則無頉,仍留監祭,將事安寧。仍詣長陵,陵上奉審則無頉,碑閣·丁字閣奉審則無頉矣。上命史官就座,仍命閣臣先退,又命退,承史以次退出。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信,傳曰,知道。
傳曰,禮房承旨馳詣宗廟·景慕宮,奉審摘奸以來。
奎章閣啓曰,明日卽奎章閣望奉審日次,臣進詣擧行之意,敢啓。傳曰,知道。
以忠淸監司沈宜冕狀啓,新昌縣民家失火事,傳曰,聞甚矜惻,元恤典外,別加顧助,趁卽結構奠接之方,廟堂措辭分付。
義禁府啓曰,忠淸監司沈宜冕狀啓內,洪州牧使鄭在容罪狀,令攸司稟處事,啓下矣。鄭在容時在任所,依例發遣府羅將拿來,何如?傳曰,待待命拿囚。
上在昌德宮。停常參·經筵。
藥房都提調趙斗淳,提調徐念淳,副提調李裕元啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
李裕元啓曰,右副承旨金有淵今日不爲仕進,卽爲牌招,何如?傳曰,允。
傳曰,大臣·政府堂上引見。
以右副承旨金有淵牌不進罷職傳旨,傳曰,只推。
傳曰,政官牌招開政。
奎章閣啓曰,景慕宮望廟樓今望奉審,無頉之意,敢啓。傳曰,知道。
傳曰,追上告布之後,當設科取人矣。以庭試初會試磨鍊,日子來二月晦間擇入。
政院啓曰,行吏曹判書李啓朝,參判李謙在,參議金炳德牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
甲寅十一月十五日巳時,上御熙政堂。大臣·備局堂上引見入侍時,左承旨洪淳穆,記事官徐鶴淳,事變假注書金持懋,記注官姜晢一,記事官李承游,領議政金左根,右議政趙斗淳,備局堂上李啓朝·洪在喆·金鼎集·洪鍾應·徐念淳·柳相弼·李熙絅,校理許傳,以次進伏訖。上曰,史官分左右。仍命大臣進前,左根進前問候訖。奏曰,卽見全羅監司鄭基世所報,則以爲今春沿邑,飢民救急,便同公賑,而全州士人鄭彦述,願納賑資二萬四千兩,貿米排用,故已劃下公穀米三千石,仍爲還錄原案,而出義願納之人,似當有酬賞之典爲辭矣。夫以下邑一措大,能捐納數萬餘金,使窮春飢口,賴以爲活,其意極可尙。此雖與公賑願納有異,而激勸之政,多有已例。士人鄭彦述,特授五衛將,以示朝家酬奬之意,恐好。故敢此仰達矣。上曰,依爲之。出擧條左根曰,卽見北兵使吳一善狀啓,則以爲軍需庫儲留木三十五同零,年久朽傷,將有永棄之慮,稍完者以六疋二十六尺零,最朽者以十三疋十三尺,定價二兩式,換作田米一石,合二百十石零,取耗添補於營校朔試賞條。又有里布名色四同三疋零,操則頒賞,停操則留,而挽近連値停止,今爲六十二同零,其中年久者,幾盡朽傷,將有日後爲弊之慮。竝與今年條,每疋一兩式作錢則當爲三千三百餘兩。以此貿銀,成節目封留不動。從今以往,五年條式合聚貿銀,或有巡橾等用下之事,亦可推移,恐合便宜,而俱係變通,極涉悚惶,請令廟堂稟旨分付矣。關西劃送木與里布名色,皆爲軍需,而積閱歲年,諭破不堪用,必然之勢也。帥臣之如是變通,實爲經遠之慮,竝依狀請施行,何如?上曰,依爲之。出擧條左根曰,諴小民,爲祈天永命之本。故臣等向筵,敢以頻遣繡衣,仰請默運造化者,蓋今民生困瘁,日甚一日,溝壑塗炭,猶屬緩聲,死亡呼吸,無所因極,人人如是,村村如是,疋婦含冤,尙云干和,三百州幾萬生靈,一般是遑光景,此豈他也哉?惟其四維弗張,三尺不嚴,昔之畏法者,今不畏法,昔之自好者,今不自好,虎饕豺吼,蟊蝕龜刮,爲己之肥,則不啻千岐百道,剝民之膚,則忍彼千瘡百疣,滾成習俗,認以能幹,誠不仁之甚矣。古之入於上前,語到貪吏,輒不覺聲色俱屬,則臣亦豈或故爲浮實之辭,煩讀恐動於崇聽之下,而第以九重深邃,四境遼闊,此箇事狀,莫由徹達。若史持斧之行,首尾相續,以公心而察巨害,則庶幾有一分顧忌之效故也。然而雖有大不法尤無良之或被論列者,及夫議讞,多歸從輕,如是尙可曰慰解民情,鎭裨民命乎?自古懲貪,無異治逆。皇朝以四十貫已上,斷以一律,我國則子孫勿許淸顯,贓法之嚴,於斯可見矣。夫司牧之擇不擇,在於銓曹,不堪任之罷譴,在於監司,按法而無得低仰,在於金吾,而激濁揚淸,寥寥未聞,黜幽殊明,滔滔無實,甚至贓案已露,而不置當律。以此言之,則非特守令之孤負委寄,爲銓官爲監司爲有司者,皆非所以對揚之義也。臣謂目下懋實救本之策,莫先於懲貪墨一事。來後金吾論囚,凡係贓汚者,一依正廟受敎,直請刑訊,窮覈取服,亟施島置之意,申明著飭,而見今考績京察,次第在邇,將臣所奏,復加責勵於掌銓按道之臣,俾其必愼必揀,務得公正,無憚無畏,期於嚴明,則亦可爲感服人心導揚和氣之一助。故竝此仰達。上曰,近來以懲貪墨事,飭敎筵奏,不啻申複,而都歸文具,終無實效,誠爲慨歎。卿言又如是懇懇,依所奏施行,可也。出擧條左根曰,魯城·鴻山·結城庚戌條田稅船,致敗於庇仁·平薪等地,而暮犯風雨,帆折漂盪,不知所泊,而人命則投下從船,或生或死,穀物之全數未拯,事勢雖然,該曹之覆啓分徵,經法是守,固當連飭該道,期於如數徵捧,而見該道臣狀啓,則以爲當初船漂,遽出不意,旣眛船隻所向之處,又無從中作奸之暇,實不可以用意致敗論,而國穀所重,不可不依數責徵。然監色·沙格輩之嚴囚刑訊,已過四載之久,而俱以客地無依之蹤,實無一粒辦出之望。若不排年徵納,必難指日準捧云。以法則雖難參恕,以勢則容有變通。且還籍排捧,旣有已行之例,竝令押送原籍官,分多小排定收勘之意,分付該曹及該道,何如?上曰,依爲之。出擧條左根曰,今番順天營將革罷之擧,縱以一境七官之煩弊最甚爲肯䋜,而第念前鎭將貪婪殘虐之狀,觀於繡啓所論,可想其至今流毒,則所以致此變通者,亦未必不由於是,而近地薄勘,曷云懲一而礪百乎?臣謂金化縣定配罪人趙秉善,加施邊遠投畀之典,以謝民心,以嚴邦紀,斷不可已。故敢此仰達矣。上曰,依爲之。出榻敎左根曰,本司書吏長房失火後,住接非獨無所,諸般文簿之散置各處,甚爲虛疎。重建之方,不容不趁今經紀,可於開春始役,材瓦令戶曹,量其間架磨鍊,其工費則本司句管穀限一千石劃下,以爲入用之地,何如?上曰,依爲之。出擧條左根曰,知中樞府事徐左輔備堂還差,大護軍趙秉駿,兵曹判書洪鍾應竝有司堂上差下,工曹判書徐念淳湖西句管堂上,漢城左尹徐戴淳,護軍金炳喬,行都承旨李裕元備堂差下,何如?上曰,依爲之。出榻敎上曰,明年景慕宮追上尊號告布後,當有設科取士矣。斗淳曰,陳賀後,例有科稟矣。上曰,明年旣有大比,則此科趁其時設行,似穩便矣。斗淳曰,聖敎允當矣。陳賀後稟定科名,然後始可以行會,而在前如此之時,多有先期行會之例。自上定科名下敎,則該曹自當擧行矣。上曰,然則預定科名而行會爲好矣。上曰,大臣就座。淳穆曰,諸宰奏事。鍾應曰,臣以禁軍事,有所仰達矣。禁旅創設之意,必選驍勇有材力者,以作侍衛親兵,居則宿衛殿陛,行則排扈乘輿,蓋倣漢之羽林,唐之左右武衛,其視各營軍制,逈有別焉。古規以鐵箭取才·納馬,卽閑良·出身·邊將遞來西北戰亡承傳人終制諸名色,各有差等,必準其矢數與步數,然後始許拜選,載在通編,而有功臣納馬一種名目,因列聖朝判下定式,有數三功臣後裔除取才收用之典,特出於奬勳錄後之聖念也。挽近以來,不習弓馬,不與試選者,輒稱功臣子孫,藉此爲倖門,圖差冒充,厥數之多,反浮於元取才之額矣。臣於月前,試一點閱,馬政之疲劣,軍容之惰殘,不覺寒心。莫重陪衛戎制,寧容若是疎虞?此專由於試才之不申嚴明,點馬之不善董察,有不可一任抛置。自今以後,有禁旅調用之判下文蹟者外,所謂功臣納馬,一切防禁。且所謂後屬云者,纔汰而旋仍其窠之謂也。今則旣汰閱歲者,統稱復屬,尋常塡充,此亦一體禁斷,待其闕額,必以取才被抄人,次次塡差,而其黜陟彀率之得其宜,專係於別將之得其人。無論曾經與新擬,各別擇差,史之久於任而責成效,恐好矣。臣方待罪本兵,固當不煩稟旨,思所以矯救之方,而苟欲著爲定式,俾作久遠遵守之規,則有不敢擅便,敢此仰達矣。上曰,依爲之。出擧條淳穆曰,玉堂所懷奏之。許傳曰,所貴乎講討者,都兪吁咈,酬酢如響,然後上有詢蕘之德,下有獻芹之誠,情志交孚,謨猷畢進。不然則何以開不諱之門乎?今我殿下,有堯·舜之姿,又有堯·舜之位,又有堯·舜之民,宜其措斯世於堯·舜之域,而堯·舜之澤,猶未洽於方內者,何也?不行堯·舜之政故也。欲行其政,莫若先求心法。所謂心法,不過道心爲主。人心聽命,宋儒之言,人心如船,道心如柁,此非善諭乎?然求心之要,捨講學亦何以哉?殿下自御極之初,時敏之工,日新之業,不以寒暑,小有間斷,大小臣庶,歡欣蹈舞,咸以爲吾國庶幾矣。夫何近日以來,漸不如初,作輟無常?此而望道大德盛,從欲以治難矣。況今節屆隆寒,法講頉稟,規例卽然,則其將一向停閣耶?謹稽列聖祖經筵之法,自有課程。朝晝夕三講之外,復有召對別講焉。伏願殿下,奮發猛省,克軫終始之念,頻接臣隣,討論經史,推之於敎化政令,則德何以不若堯·舜,治何以不及堯·舜哉?上曰,所陳甚好,當留念矣。出擧條淳穆曰,今日賓對,兩司諸臺,無一人進參,事甚未安。違諸臺,竝推考,何如?上曰,依爲之。出榻敎上命史官就〈座〉,仍命大臣先退,又命退,諸臣以次退出。
上在昌德宮。只晝講。
李廷憲啓曰,明日常參·經筵,取稟。傳曰,只晝講。
李裕元啓曰,右承旨沈承澤今日不爲仕進,卽爲牌招,何如?傳曰,允。
以右承旨沈承澤牌不進罷職傳旨,傳曰,只推。
政院啓曰,行吏曹判書李啓朝,參議金炳德牌不進推考傳旨及罷職傳旨,今方捧入,而開政命下之後,如是違牌,事甚未安。參判李謙在服制,判書更爲牌招,何如?傳曰,允。參議只推,一體牌招。
禮曹啓曰,今此景慕宮追上尊號冊印內出後,自仁政殿奉詣本宮時,殿下出就殿庭秪送後隨詣之節,依例磨鍊乎?敢稟。傳曰,依例磨鍊。
禮曹,今此景慕宮追上尊號慶科庭試文武科初試來二月二十五日,文科講經三月二十七日,文武科殿試四月初四日,文武科放榜同月十二日辰時。
政院啓曰,行吏曹判書李啓朝再牌不進推考傳旨,今方捧入,而開政命下之後,連事違召,無意承膺,事體所在,誠極未安。參判李謙在服制,參議金德根陳疏,判書所當更爲牌招,而係是一日三牌,何以爲之?敢稟。傳曰,更爲牌招。
傳曰,吏曹參議疏批已下,卽爲牌招。
傳曰,見窠皆令差出。
有政。吏批,行判書李啓朝牌招不進,參判李謙在服制,參議金德根進。吏批啓曰,行判書李啓朝牌招不進,參判李謙在服制,小臣獨政未安,何以爲之?敢稟。傳曰,只出緊任。以李魯秉爲知經筵,卒判敦寧金洙根謚號正文,贈左贊成趙忭謚號貞翼,卒吏曹判書尹德浚謚號孝靖,贈領議政李有吉謚號忠毅,卒右贊成李長坤謚號貞度,贈吏曹判書梁山璹謚號忠愍,卒禮曹判書李羲準謚號孝貞,卒吏曹判書徐有榘謚號文簡,贈吏曹判書李尙馨謚號忠景,贈右議政黃大受謚號敏翼,贈吏曹判書柳崇祖謚號文穆,卒吏曹判書金履載謚號文簡,贈吏曹判書具鳳瑞謚號景憲,卒左議政洪奭周謚號文簡,卒吏曹判書洪敬謨謚號文貞,贈左贊成洪錫輔謚號忠敬,贈左贊成尹命烈謚號忠憲,贈吏曹判書李義淵謚號忠愍,卒吏曹判書金箕殷謚號淸憲,卒左議政金弘根謚號文翼,卒吏曹判書金相休謚號文簡,贈兵曹判書□景彧謚號忠襄,卒吏曹判書申在植謚號文淸,卒禮曹判書趙德潤謚號孝貞,卒禮曹判書金履度謚號正獻。再政。以金爲敦寧都正,徐有薰爲藝文提學,柳寅喆爲景陵直長。三政。以洪在磻爲繕工奉事。
備邊司啓曰,卽見東萊府使宋廷和狀啓,則以爲關白身死,島主還島,俱有問慰之例,渡海譯官,請來次裁判差倭出來,公作米年限請退。裁判差倭,尙今留館,而渡海請來差倭之又此疊到者,係是違例。前到裁判倭,撤其供給,卽速還送之意,嚴辭責諭,渡海請來差倭,例當接待,接慰官以近邑守令差定之意,報于道臣,贈宴禮單雜物,令該曹照例磨鍊下送,兩件事各成書契,渡海譯官,堂上堂下各一員差出,以單渡海,明年春間入送事,請令廟堂稟旨分付矣。關白身死,島主還島問慰,俱有各年之例。今亦按例,以單渡海磨鍊,渡海譯官,令該院差出,書契·禮單與盤纏,分付該曹該道,使之照例擧行,而差价疊留,旣非定式,公米許退,已有知委,則前此差倭之尙此淹留,殊涉違例。此則申飭任譯,責諭入送。至於渡海船隻新造,事係緊急,俾卽完固造成,以爲及期取用之意,措辭關飭於統制使處,何如?傳曰,允。
兵曹啓曰,禁軍別將李元夏呈辭下鄕。領事之任,不可久曠,改差,何如?傳曰,允。
兵曹,以趙禹錫爲禁軍別將。
義禁府啓曰,金化縣定配罪人趙秉善,加施邊遠投畀之典事,傳旨啓下矣。趙秉善,咸鏡道明川府,邊遠投畀定配,而以傳旨內辭意,具罪目,依例發遣府羅將,自其配所,執捉押送于新定配所,何如?傳曰,允。
吏曹參議金炳德疏曰,伏以臣,學未通方,才乏適用,雖家常事爲,尙患乎恒人之不若,至於出而仕也,眞古人所謂斯之未能信。迺者三銓除旨,又下於意慮之外,臣聞命悸懼,反躬忸蹙,不知所以自措也。夫選部重任也,佐貳之職,視長寮有間,而若其權衡品流,激揚淸濁,通塞而與聞之,注擬而代斲,其爲淸要,有如是矣。故自古名碩應是掄者,藻識足以稱錘,聞望素所推詡,猶復逡巡退讓,不敢遽進。況臣年淺而無所經歷,病弱而不能收攝,人材臧否,不能區別,班簿資格,未及領會,竝與按例應行,而慢不省爲何事,臣將何所藉而塞其萬一之責乎?凡人才能,各有短長,或劣於彼而優於此,如臣者初無一事之可名,而至於是任之爲萬不堪勝,非徒臣自知甚明而已。今若荷寵靈之偏紆,視華要爲固有,拚棄廉隅,不顧嗤點,晏然出膺,謂可以協公議而壓物情,則此誠不識羞恥之一鄙夫也。只見其上貽則哲之累,下速不衷之譏而止耳。且臣父年來衰邁,疾病時多,而恒以門戶盈盛,食息不遑寧久矣。今又緣臣叨冒,重爲其無涯之憂,則亦非區區微私所敢出也。與其不量而入,立致僨誤,無寧早自爲所,要有以粗合公私事計矣。臣丐由旣久,反面是急,天牌之下,固當蹶之不暇,而參倚已熟,承膺無望,猥暴衷懇,仰瀆崇聽。伏乞聖明,俯賜鑑諒,亟遞臣新授職名,俾公器無褻,賤分獲安,不勝幸甚。臣無任云云。省疏具悉。爾其勿辭察職。
上在昌德宮。只晝講。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,只晝講。
又啓曰,明日乃是小寒,自明日日暖間,視事頉稟之意,敢啓。傳曰,勿拘。
禮曹啓曰,傳曰,追上告布後,當設科矣。以庭試初會試磨鍊,日子來二月晦間擇入事,命下矣。科名以景慕宮追上尊號慶科庭試稱號,而取考謄錄,則有初試庭試設行時,文科初試,依增廣式年例,分設於京外,鄕試試所,各道監營,都聚設行,道臣主試,而初試取人之數稟定後,旁照增式,分數平均分排,使之試取事定式矣。今亦依此磨鍊,而文科初試額數,取幾人乎?敢稟。傳曰,取三百人。
又啓曰,來乙卯式年進士覆試以二月二十一日,生員覆試同月二十三日,已爲推擇啓下,而景慕宮追上尊號慶科庭試文武科初試,以來二月二十五日,纔已推擇,啓下矣。事多相妨,式年監試覆試,不可不進退。故令日官李秉洪推擇,則進士覆試來二月十八日,生員覆試同月二十日爲吉云,以此日進定,原粘目中,改付標以入之意,敢啓。傳曰,知道。
備邊司啓曰,卽見舍人李容殷呈狀,以爲身病猝重,勢難察任云,今姑許遞,何如?傳曰,允。
兵曹,以李敏敎爲禁衛營中軍。
甲寅十一月十七日午時,上御熙政堂。晝講入侍時,同知事金萬根,特進官朴齊憲,參贊官金有淵,侍讀官朴孝正,檢討官李宰,記事官嚴最永,記注官金鼎獻,記事官李承游各持書傳第二卷·第三卷,以次進伏,武臣張寅植進伏楹外訖。上曰,史官分左右。上開卷,仍讀前受音一遍訖。孝正讀自禹敷土,止達于河。仍奏釋義。上命授書算于萬根,上讀新受音十遍訖。萬根還書算。上曰,文義以次陳之。孝正曰,此篇記大禹平水土,辨土壤,制貢賦之法,而事功之先後,土會之區別,供稅之輕重,纖悉精密,井之有條,不可但以治水而言之,實是聖王體國之書也。觀其先於冀州,次以兗·靑,則其尊京師導河勢之於,於斯至矣。色以白黑,性以壤墳,則其相土宜敎樹藝之理,於此明矣。賦有錯出,田有作同,則其從其肥瘠,取民有制之意,從可知矣。一州旣定,九州畢擧,上無厲民之政,下盡供上之道,此所以地平天成,六府三事允治,萬世永賴者也。微禹之神聖,其孰能與於此哉?施措之廣大,規模之精微,不可尙已,而究其所以致之〈之〉故,則不過曰勤勞而已。八年居外,三過家門而不入,乘四載而手足腁胝,一饋十起,以待賢士,其所勤勞,果何如也哉?然而其進昌言於舜也,猶曰予思日孜孜。又曰當惜寸陰,以禹而自勉自彊之誠,猶尙如此,況後王鑑法之姿乎?惟我殿下,當累世熙洽之餘,承慈聖付托之命,以其時而言之,則比大禹治洪之日,可謂安樂無事矣。以其處而言之,則比大禹承舜之命,可謂前後同揆,而惟勤勞之工,獨有所不逮。雖以講學而論之,乍開旋停,作轍無常,爲政之道,則玩歲愒日,不變無期,尙何望東漸西被,聲敎訖海之功乎?經筵故規,每當祁寒盛暑之時,頉稟停講,而至于今日,特下勿拘之命,此可見殿下勤勞之誠矣。中外臣民,攢手相賀,皆以爲太平之治,不日可見。自落以往,勉勉〈不〉已,終始如一,則吾無間然之功,何獨多讓於禹也哉?社稷靈長〈之〉道,生民休戚之源,皆有於講學之勤不勤,惟殿下懋哉。缺上曰,冀州·兗州云者,此是明其彊界之意耶?孝正曰,將敍九州治水〈之〉績,故必表揭其名,以明其某州之地田賦也。上曰,上中下云者,分定三等稅,而從其薄厚而言之乎?孝正曰,田與賦,觀其高下多少,分爲九等也。上曰,兗州則何待十三載而定其賦乎?孝正曰,兗州地居下流,水患雖去,而卑濕沮洳,猶未盡去,故必待十三載作之,然後乃同於他州也。上曰,注云貞正也,何義也?孝正曰,王者取民之制,以薄爲正,貞字之義,卽薄稅斂之意也。上掩卷,命史官就座,仍命退,諸臣以次退出。
上在昌德宮。只晝講。
政院啓曰,明日常參·經筵,取稟。傳曰,只晝講。
傳曰,未肅拜經筵竝許遞,前望單子入之。
經筵前望單子入之,知經筵尹定鉉·徐有薰·尹致秀落點。
兵曹啓曰,景慕宮追上尊號慶科庭試武科初試,來二月二十五日設行事,自禮曹推擇,啓下矣。取考謄錄,則在前慶科庭試武科初試取人之數,多寡不同,或取三四百人,或取五六百人,或取七八百人,今番則取幾人乎,敢稟。傳曰,取三百人。
甲寅十一月十八日午時,上御熙政堂。晝講入侍時,同知事李源達,特進官白殷鎭,參贊官李承益,侍讀官朴孝正,檢討官李崙夏,假注書李亨會,記注官姜晢一,記事官李承游,各持書傳第三卷,以次進伏,武臣趙秉懿,進伏楹外訖。上曰,史官分左右。上誦前受音一遍訖。上開卷,孝正讀自海岱惟靑州,止浮于淮·泗達于河,仍奏釋義。上讀新受音十遍訖。上曰,文義以次陳之。孝正奏曰,王政所重,莫大於田賦兩政。賦者田之所出者也,則賦之多寡,宜從四等之高下,而以禹貢所記觀之,多不然者矣。冀州之田中中,而賦居上上,則賦高於田四等,兗之田中下,而厥賦則貞,貞者第九等之謂也,則賦下於田三等。蓋冀州者,天子之所自治者也。傡與場圃園田漆林而征之,其賦宜高於田矣。衮者,地居最下,水患雖去,而卑濕沮洳者,猶未盡去,其賦宜下田矣。而以靑·徐二州觀之,則靑之田上下,而賦居中上,則賦下田一等,徐之田而責出是等賦也,專以人功之多少,而賦之輕重係焉。土廣而人少,則雖良田,致力者少,故所出者少,其賦自至於少矣。地狹而人多,則雖瘠田,致力者多,故所出者多,其賦自至於多矣。故善治財者,務在良民。夫戶口自多,則賦稅廣,賦稅自廣,則國自富矣。是以桓公之治齊也,管仲先之以牧民,哀公之問政也,有若勸之以行徹,此古語所謂能富國者,藏之於民者也。由是觀之,有國之所先務者,不在於田賦,而只在於養民,則大禹制賦之意,實是富國之謨,而究其本,則皆出於養民之政。深加留念焉。崙夏曰,以禹貢一篇觀之,貢賦之法,至夏氏之世始詳焉。蓋禹未治水之前,地猶未平,物之生者未繁,田之闢者未盡,至是九州之水土旣平,大禹辨田野之肥瘠,取土地之所産,任土作貢,分田定稅,以爲常制。孔子刪書,特載之夏書之首,以示法天下,卑萬世之有土有民者,取民之制,視此爲準焉。後世以來,不尊古制,常貢常賦之外,取諸百姓者,名目寔繁,皆非中正之道也。昔魏文侯曰,貪其賦稅不愛民,是猶虞人反裘而負薪也。徒知惜其毛,而不知皮盡而毛無所傳,此善喩也。夫民爲國之本,而財出於民,苟征斂無藝,費出無常,則民將困瘁,而國隨以危矣。有若所謂百姓足,君孰與不足,百姓不足,君孰與足?孔子所謂豈弟君子,民之父母,未見子富而父貧,斯二言最爲切實。伏願於此等文義,益加體念焉。缺上曰,夏翟孤桐,貢於徐州,絲枲鉛松,貢於靑州,各稱所産之地,非他處所有,故詳其地而言之乎?孝正曰,非土壤所出,則不爲常獻,故明言之曰岱畎之絲枲,羽畎之夏翟也。上曰,靑州之怪石,集注言之,而徐州之蠙珠,亦爲服飾之用乎?孝正曰,獻其方物,爲器用之飾矣。上曰,貢獻之多少,在在玩好與否也?孝正曰,聖敎切當矣。上掩卷,命史官就座,仍命退,諸臣以次退出。
上在昌德宮。只晝講。
政院啓曰,明日常參·經筵,取稟。傳曰,只晝講。
備忘記,京畿監司李㘾下直,長弓一張,長箭一部賜給。
兵曹,慶科庭試武科初試規矩,木箭三矢二百四十步,鐵箭三矢一百二十步,片箭三矢一百三十步一巡一中,柳葉箭五矢一百二十步一巡三中,講書粗以上,取三技落點。
以江原監司吳取善狀啓,通川郡民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
刑曹啓曰,卽接慶尙監司金學性文移,則固城縣徒三年定配罪人鄭用大限滿云矣。取考曹上配案,則用大以殺獄同謀罪,辛亥五月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
敎京畿監司李㘾書。王若曰,虞典十二牧建官,方岳爲重,禹貢五百里分界,甸服居先。惟其人至愼至難,往哉汝之屛之翰,睠玆邦畿千里,實維標準四方。舟車相通,冠蓋相望,處八路之咽呃,秸是納,魚鹽是賦,視外郡如股肱。周民方咨於暑寒,正急三十州懷保,殷憂每勤於宵旰,安得二千石循良?惟卿世篤忠貞,家傳詩禮,廉雅足以鎭物,蔚然故家遺風,孝友施于有邦,允矣先正賢裔。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守·巡察使,卿其祗膺寵命,永肩乃心。卽明日蘇孺文,觀芻羊之求牧,來何暮廉叔暮,知竹馬之歡迎。惟仁惠字小恤孤,唯黜陟〈廉〉頑立懦。於戲,福星臨鶉鵠之列,庶見攬轡而宣風,卿月出鵷之行,益勉搴帷而問俗。故玆敎示,想宜知悉。知製敎趙秉協製進。
甲寅十一月十九日午時,上御熙政堂。晝講入侍時,同知事金萬根,特進官金弼,參贊官李廷憲,侍讀官朴孝正,檢討官李崙夏,記事官嚴最永,記注官白時殷,記事官李承游,各持書傳第三卷,以次進伏,武臣任泰錫,進伏楹外訖。上曰,史官分左右。上誦前受音一遍訖。上開卷,孝正讀自淮海維楊州,止至于南海,仍奏釋義,上讀新受音十遍訖。上曰,文義以次陳之。孝正奏曰,禹貢一篇,記禹治洪之績。故所記者,不過山川彊界賦貢獻而已。外於此,則一物一事,不可以入,而至於楊州,以陽鳥攸居特書之者,何也?夫陽鳥之爲物也,旣非兗蠶惡泗之性,則不足以驗其土地之性矣。又非岱翟賁采之用,則不足以貢爲服飾之用矣。然聖人之化,詳詳乎發育萬物,使之各得其自然之性。禹之功,足以永賴萬世,而若其參贊化育之德,則獨無形容其萬一者,此史臣所以表而揭之,以明其有是功而有是德也。伊尹之言曰,有夏先后,方懋厥德,山川鬼神,亦莫不寧,曁鳥獸咸若。由此言之,陽鳥得安其居者,亦足爲大禹王天下之德矣。傳曰,唯天下至聖,能盡人性,盡人盡物之道,惟在於誠。惟殿下念哉。崙夏曰,今此自止內,別無仰陳文義者,而楊州厥貢之下,厥包橘柚,錫貢二字,最宜玩味處。物非供祭燕賓,則不可以口腹之欲,貽勞遠方之民。故必待錫命而後貢之,非比他物之歲以爲常貢。此蓋古昔聖王愛民恤民之至意,而後世人主則不然。漢唐之荔枝,魏之龍眼,不過爲一時悅口之味,而梯山越海,遞驛飛傳,流害斯民莫爲恤,其視此橘柚錫貢之意,果何如哉?物非常貢而貢之,則其爲勞民,卽是荔枝龍眼之類也。伏願此等處,益加澄省焉。缺上曰,朝宗之意,何謂也?孝正曰,江漢之歸海,若諸侯之於天子,有春見秋見之禮,故曰朝宗也。上曰,江漢之水,盡入于海,則入海以後,歸于何處乎?萬根曰云云。孝正曰,有沃焦岑,水入于尾閭穴而還至于此岑,則皆焦枯無餘云,而此皆不經之說,不足爲信也。上卷,命史官就座,仍命退,諸臣以次退出。
上在昌德宮。只晝講。
藥房提調徐念淳,副提調李裕元啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
李廷憲啓曰,明日常參·經筵,取稟。傳曰,只晝講。
洪淳穆啓曰,右承旨沈承澤,左副承旨李承益,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政金左根,右議政趙斗淳無時急稟定事,左議政未差,不得來會云矣,敢啓。傳曰,知道。
禮曹,來正月初四日行宗廟·永寧殿春享大祭香祝親臨,取稟。奉敎敬依。
禮曹,來正月初七日行社稷祈穀大祭香祝親傳,取稟。奉敎敬依。
以右承旨沈承澤,左副承〈旨〉〈李〉承益牌不進罷職傳旨,傳曰,只推。
禮曹啓曰,景慕宮追上尊號習儀初二三度,當爲擇行,而小習儀則依前例,都監堂郞及諸執事,行禮於議政府,內習儀則依正日例,百官亦爲入參於殿庭矣。今番內習儀處所,冊印內入內出處所,以何處磨鍊乎?敢稟。傳曰,仁政殿爲之。
又啓曰,冊印內出後,自仁政殿奉詣本宮時,殿下出就殿庭祗迎後隨詣之節,依例磨鍊乎?敢稟。傳曰,依例磨鍊。
甲寅十一月二十日午時,上御熙政堂。晝講入侍時,知事尹致秀,特進官徐戴淳,參贊官洪淳穆,侍讀官朴孝正,檢討官李崙夏,假注書李〈亨〉會,記注官金載瓛,記事官李承游,各持書傳第三卷,以次進伏,武臣吳顯文進伏楹外訖。上曰,史官分左右。上誦前受音一遍訖。上開卷,孝正讀自荆·河惟豫州,至亂于河,仍奏釋義,上讀新受音十遍訖。上曰,文義以次陳之。孝正曰,此自止內,別無文義之可以敷陳者,而聖王爲民之意,觀於豫·梁二州辨土定賦之法,尤有可知者矣。土之有色性之別,固已精密,而豫土之別,至於下土賦之有錯等之別,可謂纖悉,而梁賦之等,至於三錯,高下之間,沃瘠旣分,則雖尺地,不失其樹藝之道矣。下上之間,增減有定,則雖一民,自無不均之患。由是言之,周官一易再易之類,孟子野而九一,國中什一,皆從此法而有得者也。我朝自祖宗以來,其於田賦之政,靡不用極,田而有五等之別,賦而有三稅之制,下無失農之歎,上無橫徵之擧,或至今日,民蒙其澤矣。地久而力衰,法久而弊生,國計民産授擾,多漸不如古之歎矣。伏願繼自今,深念民事之不輕,無以遠求於大禹之道,克體祖宗制民之治,善繼善述焉。崙夏曰,今日自止內,別無仰陳文義者,而先儒之言曰禹貢敍治水,以冀·兗·靑·徐·楊·荆·豫·梁·雍爲次。考地理言之,豫居九州中,與兗·徐接境,何爲自徐之楊,顧以豫爲後乎?蓋禹順五行而治之故耳。冀爲帝都,在所當先治,而地居北方,實於五行爲水,水生木,木東方也。故次之以兗·靑·徐。木生火,火南方也。故次之楊·荆。火生土,土中央也。故次之以豫。土生金,金西方也。故終於梁·雍。與鯀之汨陳五行,相去遠矣。此說頗有理,故敢此仰達矣。缺上掩卷,孝正奏曰,昨因同知事金萬根所奏,今玉堂有禹貢山川作圖之命,而臣等退而思之,若以九州,各成一幅,則其於乙覽之際,恐涉張皇。今依書傳隨山圖,摹之一幅,而大其字樣與山體水派,以備便覽恐好。故敢此仰達矣。上曰,以大幅作一統圖本,俾爲便覽,可也。孝正曰,前正言臣睦台錫,博考輿誌之學,九州地名,以韻會之,傍書歷代沿革之名,又畫十三省,明某山在某州在某省。臣意則又以九州,各畫一幅,而取睦台錫所成書,略加綴補,則省覽之道,似或詳備矣。上命史官就座,仍命退,諸臣以次退出。
上在昌德宮。只晝講。
政院啓曰,明日常參·經筵,取稟。傳曰,只晝講。
禮曹啓曰,今年八月,因江原道暗行御史姜蘭馨別單,備邊司覆啓內,春川士人李廷友妻宋氏,李廷及妻李氏,妯娌之一時下從,雍容就義,事旣曠前,合有褒加綽楔之典,宜無所靳,令該曹稟處事,允下矣。取考其別單,則以爲,李廷友妻宋氏,克盡孝養於舅姑,必有家釀,以供甘旨,雖値深夜,必待就寢後退歸私室。今年二月,其夫病沒,輒斷飮食,遽欲自盡,其姑慰之曰,幸有遺腹,今方臨朔,善保一線之血脈,遂乃恬髮覆面,時進勺飮,不踰中壼者,經數朔如一日。每於風雨之夕,露坐竟宵,其姑挽之,則曰君子方在淺土,吾何忍入處房室?及到分娩,兒竟未救,乃於葬夫之前二日,飮藥奄逝。廷友之弟廷及,病沒於今年四月,其妻李氏繼以殉節。蓋李氏誠孝淑行,尤絶於宋氏。雖在分門,不廢定省之節,手自紡績,每備舅姑之衣。其在親父母之喪,素食及期,及其夫死之後,哭泣罕聞,恐傷父母之心,而哭則必頓絶。及過殯殮,顔色自若,一日招小婢曰,吾有滯症,杏仁爲藥,須多得以來。至喫數升,覆衾而逝。旁有遺書,全以不孝自責,又以從殉爲義,勉夫弟以孝養兩親,以慰逝者之魂。隣里之傳說可證,營邑之儒狀有據之矣。妯娌雙烈,萃在一門,繡行旣有博採,籌覆又復請褒,竝施旋閭之典,恐合樹風之道焉。事係恩典,臣曹不敢擅便,上裁,何如?傳曰,依回啓施行。
館學儒生進士申在協·兪致喜·申泰容·洪廷燮·金炳義·李師在·金炳源·李義周·安益喜·李文炫·徐元輔·尹載近·徐肯輔·趙鍾植·元在承·趙在永·鄭能秀·李演五·趙晉浩·崔遇東·金彦根·南宮英·朴齊來·李友善·朴定夏·李致鵬·姜義弼·金鳳求·金圭煥·李承洛·韓基佑·尹錫錄·朴基洪·李圭炫·印在玄·全慶會·朱寅降·金龍徵·金東敎·金萬玄·金基遠·姜基和·李用九·李赫·崔齊恒·金文均·金明覺·李隺圭·李秉瑀·沈宜植·金元性·申錫孝·李棹·洪淳性·李秉元·金獻根·洪承弼·李寅應·白宗陸·金淵根·崔景濩·趙雲龍·白鶴洙·洪幹燮·李搢九·申錫龍·趙仁夏·沈能一·黃友秀·尹應燮·黃芝仁·權益善·鄭海星·金炳龜·梁基衡·秦應福·全昇翁·洪淳肯·李承緯·任懋俊·孔有東·金玉來·朴天浩·洪正圭·閔泰鎬·兪鎭一·金民秀·徐膺淳·南愚一·具建喜·安在龍·尹恒善·李斗玄·楊耆赫·奇恒玄·高時鴻·愼復玄·朴齊默·金完秀等疏曰,伏以臣等於日前,以曺錫雨刊布其祖夏望文集事,猥有所論列,而第夏望醜正之說,窮凶絶悖,言之膽掉,有不可一一泚筆。故略擧其駭惋之梗槪矣。旣已伏奉批旨下者,諭以刪去其文,便是毁板,特以當初不審之失,薄施錫雨罷職之典。臣等相顧惝怳,繼以抑鬱,不能無惑於大聖人包荒之度也。仍又妄竊思惟,以爲聖上之於此事,或有未及洞悉而然,則臣等不能指陳明白之罪也,誠慙惶無及,而若復一於嚴畏,遽爾沮正,則臣等之一身貽羞,有不足恤,惟見棄於公議,得罪於斯文是懼,肆敢不避瀆擾,歷擧始末,仰于宸嚴之下,惟聖明裁察焉。夫夏望之爲此文,專出於爲尹拯稱述,則凡厥阿好溢美之語,固不足責,而其以攻斥先正臣宋時烈,爲一大柄,極口醜詆,無復餘地。雖向來一種凶徒之構捏誣辱,無所不有,而未有若是之甚者,則噫嘻,夏望是果何物凶魁耶?蓋其全篇命意,目之以僞學閃弄捭闔,隱映帶說,謂之有甚於申·韓·楊·墨·老·佛者,已極危險叵測,而至其引宋朝王安石而爲說,則張皇臚列,尤有所萬萬痛心者。其言曰固結人主,坐逐元老群賢,而假周官之名,行商鞅之術,卒之啓夷狄之禍,其下直以東方之斯會五字,接續而論斷之,噫嘻,痛矣,是蓋以僞學爲目,而比之於安石誤國之日也。臣等竊嘗聞先正之立朝本末,平生樹立,未知其所誤者,果何事?追孝廟尊攘之志,而一生秉執,專主乎春秋,使左海褊壤,皆知有倫常名義之重,承師門嫡傳之統,而終身鑽仰,壹遵乎朱子,使委巷疋士,皆知有蹊徑門路之正。凡囊封幄對之密勿謨猷,片簡尺牘之尋常往復,無非所以明天理淑人心,而皆可以有辭於天下萬世矣。是何嘗有一毫近似於安石之變亂舊章,馴致禍階,而言之若是其無嚴哉?猗歟,我孝廟之於先正,其契合之昭融,禮遇之曠絶,臣等固無容覼縷,而文簡公臣金昌協,嘗於賜祭代撰之文,有九二九五互爲大人之語,則世之篤論君子,皆以爲知言。嗚呼,是誠千古君臣間何等際會,而彼乃以固結人主等凶言,援而爲比,顯加譏斥,渠雖急於醜正,其於語意之挨逼,胡無一分顧畏也?噫嘻,夏望不惟斯文之亂賊,卽我孝廟之罪人也。卽此一款,爲渠罔赦之斷案,烏得免乎人得以誅之哉?若夫狐狸之群嘷,魑魅之晝見,竟指誰某而言歟?夫當日爲先正前後訟斥者,孰非先輩之老成名碩,而彼乃一筆句斷,驅之於陰邪不正之科,言固若是其無倫乎?且臣等徐更考之,夏望之爲此言,在於甲午拯死後三年,則實維肅廟朝丙午以後也。時則處分大定,世敎休明,卽君子道長之日,而渠乃快快怨懟,恣爲悖說,誣一世於陰昏鬼魅之域,寧不痛哉?至於千秋衮冕,不祀桓魋之說,又何凶慘乖盭之甚也?彼以一段右拯之心,直以爲聖人,而先正則其所指斥,有不忍言矣。然而躋配聖廡,腏食千秋,終歸於先正,而拯不與焉。使夏望老而不死,及見英廟朝丙子斯文盛擧,而其言不驗,則安知其不肆發凶疏,如濟億·震炯輩之爲耶?此非臣等臆逆之言也。觀其語脈之發於文字者,則其滿心凶險,斷可知已。如用春秋誅心之法,則雖施以追削之極律,猶有餘罪,是尙可以其骨已霜,而置之末減之科哉?夫夏望之惡,固非錫雨之所能掩,而然其欲掩之心,則未應無之矣。是宜秘厥文字,惟恐人知之不暇,而今乃無難登梓,塗人耳目,使之掀露而無餘者,何哉?始以放恣無忌憚之心,侮弄一世,故作嘗試之計,及夫公議大發,奸狀莫掩,則必左右粧撰,謂以刪去,以示乞憐之態。噫,其用心設計,誠亦巧且㦧矣。且渠則固已爲刪去,而臣等則以爲若無朝家處分,則彼所謂有遺集藏于家者,固自如此也。至於流布而行于世者,亦難保其一一盡刪矣。何可聽以爲然,而置之不問乎?大抵錫雨之奸慝情狀,實紹述乎夏望,而眞所謂世濟其惡者也。蓋自我孝廟以來,朝家之禮待先正,自成家法。逮至我正宗大王,尊尙表章,靡不用極,特令藝館諸臣,刊其全集,至用朱子書爲例,繼而有兩賢傳心錄編輯之擧,凡此皆錫雨之耳目所覩記,而乃敢以此箇文字,傳布於世者,蓋其平日不服底意,常着在肚裏,到今現出本色而莫之掩矣。此與壬寅凶黨之以丙申處分,爲非出先王本意者,同一心印也。以此言之,則錫雨亦一斯文亂賊,而爲列聖朝罪人也。是豈可以歸之於一時不審之失,而但止於罷職而已哉?律以常憲,斷不如是,此臣等所以不能無憾於聖批之下,而又申呼籲者也。伏乞聖明,廓揮乾斷,夬伸王章,夏望追施侮賢犯義之律,奪其誥命,所謂文集,一一搜括,聚于太學之庭而火之,竝與板本而毁之,永絶凶悖之蹟。錫雨施以屛裔之典,不齒衿紳之列,使邪說不敢肆行,凶孽有所懲畏,則斯文幸甚,世道幸甚。臣無任云云。答曰,省疏具悉。彼其之文,屋下私談,刊不刊何有於大老?況刊而卽刪,此所謂道極厥辜也。日前處分,訂乃祖而罪其孫,又何足如是聒聒乎?爾等退修學業。
甲寅十一月二十一日午時,上御熙政堂。晝講入侍時,知事尹定鉉,特進官任百秀,參贊官李承益,侍讀官朴孝正,檢討官趙憲燮,記事官嚴敦永,記注官金鼎獻,記事官李承遊,各持書傳第三卷,以次進伏,武臣權光魯進伏楹外訖。上曰,史官分左右。上誦前受音一遍訖。上開卷,孝正讀自黑水·西河,止入于南海,仍奏釋義,上讀新受音十遍訖。上曰,文義以次陳之。孝正曰,聖人之治國也,不過曰順其道而已。節宣六氣,順天之時,播厥百穀,順地之理,任賢使能,順治之道,輕繇薄賦,順民之心。故上而天意克順,下而人情歸順,乖沴不作,和氣自至,以至風雨順鳥獸若矣。禹之治洪之法,亦猶是焉。冀州帝之所都,受命之始,固不足論,若夫疏決之道,則先從兗始,兗下流也。水性就下,故順其性而先之後於雍。雍處高也。水勢最峻,故順其序而後之。導山則先於岍自西輀,山川之勢也。岍處於西,故順其山川自然之勢而先之。次至嶓冢,次至岷山,亦皆順其河源,循其地脈而然在也。由是觀之,辨土色性者,順其樹藝之理者也,定制田賦者,順其征稅之道者也,此皆以洪範九疇之理,順天命而治之也。孟子曰禹之治水也,行其所無事者,卽順之謂也。語曰順德者昌,順者人君之所加勉處也。順彼長道,則王政平蕩,順受人言,則嘉謨日重,國不治而自治矣。伏願深加體念焉。憲燮曰,夫土之貢壤者,以其正色得其常情。故雍州之田爲上上,而以豫州之墳壚,楊州之塗泥,不可竝論也。此時治水功成,庶土交正,皆復其常。始辨其土之所宜,可以眞地理而定賦貢。故九州之土,皆言其色與性者此也。蓋土有肥瘠高下之殊,各因其色性,而以定其等第,任土事制田賦,自可得其正矣。周官大司徒,辨十有二壤之物,以敎稼穡樹藝,以土均之法,辨五物九等。凡爲人主者,其於因地制貢之際,固不可不以辨土爲先務矣。每於此等旨義,深加澄省焉。缺上曰,導岍及岐,記禹之所行處而言之乎?孝正曰,聖敎切當。夫導山云者,雖云導山,其實導水也。大抵水之源出於山,故曰導山也。上曰,會于渭·汭之下,有織皮一章,是何故耶?孝正曰,註云當在球林琅玕之下,而在此者,必是錯簡也,此語似然矣。上曰,三苗以苗爲姓,而註云多爲猫姓,抑或有異種乎?孝正曰,部落一也,似是三苖遺種也。上曰,荆·岐旣旅之旅,是何祭耶?孝正曰,旅是告功之祭,而此時水功旣畢,故特揭於此也。上掩卷,命史官就座,又命退,諸臣以次退出。
上在昌德宮。只晝講。
政院啓曰,明日常參·經筵,取稟。傳曰,只晝講。
兵曹啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又啓曰,今日禁軍祿試射時,騎芻當依定式試取,而馬路氷滑,勢難騎射,故以柳葉箭代行之意,敢啓。傳曰,知道。
又啓曰,禁軍來春夏等祿試射時,別試鐵箭三矢一百五十步入格人,別單書入之意,敢啓。傳曰,知道。
禁衛營啓曰,本營哨官姜周浩身病猝重,勢難察任,改差,何如?傳曰,允。
方外儒生幼學朴慶壽·安鴻善·尹丙大·徐揆輔·金洛鉉·朴弘壽·尹致租,進士李應辰·李敬老·尹普烈·徐有英·李大愚·南弘重·洪在行·金始濟·兪致和·朴元陽·洪鼎裕·趙在永·金獻根·沈樂喜·吳達善,幼學金啓鎭·洪鍾石·兪鎭一·李喬翼·權宗學·李容元·李敦夏·閔台鎬·韓章錫·黃一淵·朴顯陽·徐相翊·金哲根·鄭煥一·鄭殷朝·金起淵,生員金九玄·韓箕錫·朴齊鳳·韓弘履·金綺秀·朴元夏·李敏玄·金芝秀·申泰定·金東敏·金鳳淵·兪逈原·尹廷烈·吳昌善·李承偉·申慶秀·趙煥熙·朴勝吉·李勝岳·李敦在·高明齊·閔泰鎬·申益朝·金益玄·南一愚·尹秉幹·金能秀·李國夏·張復熙·金炳右·金完秀·洪一淸·具然翼·金敎國·徐中輔·李最秀·尹·尹·李龍鎬·沈亨淳·金養均·尹弼榮·李圭馨·金益弘·洪膺周·李膺信·趙元夏·柳珩·李敍夏·李燝·申錫完·洪憙鍾·宋在和·權中植·金寅秀·尹大一·張世容·黃夔·李寅鶴·洪顯宗·南裔絢·徐相雨·李鳳玄·金龍眞·李敏鼎·趙性純·宋秉斗·尹好善·閔星鎬·朴頤陽·趙夔熙·南顯重·李在昌·兪鎭鼎·沈啓永·沈相一·任百男·朴齊淳·沈正學·李寅龍·申泰準·徐元輔·金甲根·李範成·金憲根·鄭憲承·徐雲輔·李天沼·尹泰正·趙性穆·沈樂正·金炳夏·尹貞善·金永淳·黃文淵·柳慶秀·金仁秀·金淵·李秉元·金碩根·李寅碩·洪在鼎·閔泳穆·具昌書等疏曰,伏以世級日降,變怪層生,有曺錫雨者,刊行其高祖夏望之文集,而其中有祭尹拯文,醜辱先正臣文正公宋時烈,罔有紀極,而其指意所歸,乃至於誣及孝廟,此誠斯文之亂賊,而宗社之罪人也。邪說醜正凶徒之干紀,何代無之,而豈有如夏望之至慘絶悖者乎?此所謂人得而誅之者也。惟我先正,東方之大賢也,百世之宗師也。凡厥含齒戴髮之倫,無不欽仰而尊慕之者,不但以其道德隆盛,上接朱子之統也。崇楨甲申以後,胥天下淪於夷狄,猗,我孝宗大王聖志卓然,以明天理正人心,尊華攘夷爲己任,惟時先正膺運而起,契合昭融,謨謀協贊,於是乎春秋之義,始大明於世,而一隅靑邱,免於披髮左袵之域。盛德大業,固已焜耀宇宙,而君臣際遇,亦古今所未有也。噫,彼一種惡孽之夏望,乃敢醜詆先正,而從以上誣聖祖,嗚呼,天下寧有是耶?其說以先正,比之於楊·墨·申·韓·老·佛之毒,而反有甚焉。繼又比之於桓魋之不祀,其凶喙惡舌,無倫無脊,雖己巳凶黨,亦未敢道者也。此猶不足,肆然誣之以王安石之固結人主,噫嘻,此何言也?從古奸臣,以私意利欲,潛結其主者,莫不馴致大亂,安石所以誤國病民,而其流之禍,竟何如耶?以先正比之安石,則安石所固結之君,果指斥於何地也?以孝廟度越百王之聖君,登進賢良,一治淸明,神宗則酷信安石,斥逐元老,朝政紊亂,乃叔季之暗主也,而渠乃以實際斯會四字,顯然牽合,不少忌顧。孝廟何負於渠,而肆其誣逼,至於此極也?思之及此,寧不膽掉而心顫?噫嘻,痛矣。是可忍也,孰不可忍也?且其推尊尹拯,以爲石潭·坡山之正派者,已極僭妄,而又以爲考亭後一人,至以其背師之罪,反擬於辨王氏之功,而謂之以尤難焉,此竝與朱子而侮辱之也。罪大惡極,乃至於此,而惟以當初之不卽現發,未伏其辜,則爲其子孫者,固當掩匿之不暇,而彼錫雨者,乃反突地開刊,傳布耳目,此其意蓋謂士林之無人,而爲此玩侮嘗試之計也。旋因物議之喧沸,始乃急急刪去。然刪與不刪,固不足論,其全集文字,無非凶肚逆腸之所流出,而黨邪醜正之說,又非一二而止,則豈可晷刻存留於斯世也?其文之若是凶悖,錫雨亦豈不知,而故爲此擧者,其竟何居?然則錫雨之心,卽夏望之心,而可謂是祖是孫矣。豈意一道德同風俗之聖世,有此無君上無先正之怪鬼也哉?前後凶邪之類,侵侮先正者,若範甲·明徽之輩,其罪未必甚於夏望,尹光顔·曺錫倫之罪,比諸錫雨,猶屬薄物細故,而咸被當律,則夏望·錫雨,寧獨倖逭乎?輿憤擧切,公議難遏,聲罪致討,不可不嚴。乃者館學初次之疏出,而指意太涉糢糊,遣辭專事漫漶,有若不獲而塞責者然,又況夏望之作此文,在於丙申處分以前云者,何其乖繆也?拯之死在甲午,而夏望之文,卽拯死三年之後,祭於其墓者,則何可斷以爲處分以前乎?假使在於處分以前,醜辱先正,上誣聖祖,而置之不足深治之科,其可乎哉?此而謂之聲討夏望乎?我國家培養士氣五百年,不料疲薾之至此也。凶如夏望,惡如夏望,而苟或容貸,則其於聖朝之受誣,何哉,斯文之將墜,何哉?臣等久蒙樂育之化,粗識明張之義,衷赤自激,按住不得。玆敢相率仰籲於黈纊之下,以效沐浴之討,伏乞聖明,廓揮乾斷,亟降處分,曺夏望,施以追奪官爵之典,其所謂文集,見刊之板,已印之紙,一竝收聚燒毁,錫雨則亦施屛裔之典,斷不可已也。臣等治疏將上之際,伏見館學再疏批旨下者,諭以彼其之文,屋下私談,臣等相顧惝怳,不能無憾於日月之明也。固結人主,實際斯會數句語,是何凶說,而雖於私室隱暗之地,何敢萌心而發口哉?且其印本廣布,萬口喧傳,則其非屋下私談,亦明矣。伏乞聖明,亟允臣等之請,以懼亂賊,以洩輿憤,千萬幸甚。臣等無任云云。省疏具悉。連日多士之章,可見大同之論,而今以文字間事,遽擬重典,亦豈不難愼乎?至於火其書,卽古人斥異端之意,而旣刪其書,何必乃爾?爾等之言,不幾近於已甚乎?更勿煩聒,退修學業。
甲寅十一月二十二日午時,上御熙政堂。晝講入侍時,知事徐有薰,持進官尹義倫,參贊官沈承澤,侍讀官李敎寅,檢討官趙憲燮,假注書李亨會,記注官姜晢一,記事官李承游,各持書傳第三卷,宗臣慶平君,以次進伏,武臣李敏敎進伏楹外訖。上曰,史官分左右。上誦前受音一遍訖。上開卷。敎寅讀自導河自積石,止又東北入于河,仍奏釋義,上讀新受音十遍訖。上曰,文義以次奏之。缺憲燮曰,此章言其導水也。夫大禹治水之道,不過是順之一字而已。大抵天下形便,西北甚高,東南最下,則先從低處下手,順水之勢,順地之理,因其勢利導之,行其所無事,而於是九州之水,皆得順其性而復其舊矣。凡順之爲用,非徒治水一事而已。其在治國之道,莫先於順之一字矣。人君在上,順受天命,順應民心,納嘉言而順從之,通事理而順行之,至於一德之溫恭,典學之遜志,此皆行順之道也。每於此等旨義,深加推類而澄省焉。上掩卷,命史官就座,又命退,諸臣以次退出。
上在昌德宮。只晝講。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,只晝講。
又啓曰,卽者掌令李昌廷,以其親病,陳疏徑行,原疏纔已捧入矣。所當直捧遞差傳旨及罷職傳旨,而此與無端下鄕有異,從重推考,何如?傳曰,允。
傳曰,右承旨許遞,前望單子入之。
承旨前望單子入之,兪章煥落點。
李廷憲啓曰,明日傳香,禮房承旨當爲齋宿,新除授行左承旨兪章煥,所當牌招,而拘於廳規,不得請牌,何以爲之?敢稟。傳曰,牌招。
傳曰,有實故玉堂許遞,前望單子入之。
玉堂前望單子入之,應敎李啓善,副應敎金炳地,副校理徐翼輔·朴商壽,修撰李鼎敍·李亮信,副修撰尹致賢落點。
掌令李昌廷疏曰云云。省疏具悉。爾其勿辭往護。
甲寅十一月二十三日午時,上御熙政堂。晝講入侍時,特進官徐念淳,同知事李源達,參贊官李裕元,侍讀官李敎寅,檢討官趙憲燮,記事官嚴敦永,別兼春秋李容殷,記事官李承游,各持書傳第三卷,以次進伏,武臣李敎益,進伏楹外訖。上曰,史官分左右。上誦前受音一遍〈訖〉。上開卷,敎寅讀自九州攸同,止告厥成功,仍奏釋義,上讀新受音十遍訖。上曰,文義以次奏之。缺憲燮曰,夫財賦者,庶土之所出,而卽惟正之供也。此時水土旣平,六府孔修,始辨土壞之高下,以定貢賦之輕重,聖人之規模,亦可推知矣。蓋有國則必有土,有土則必有財,有財則必有賦。古昔明王之時,土有常貢,貢有常輸,上無專其利,下有薄其斂,於是土賦之制,得其正矣。傳曰,諸侯之三寶一曰土地。周官土均,掌平土地之政,以均地事,以均地貢,以此推之,人君治國之道,不可不以因地制貢,爲先務矣。恭惟我朝開國之初,麗季之田制大壞,太祖大王倣古什一之規,首定經界收稅之數,世宗大王始定貢賦,分地六等,分年九等,宣祖大王命詳定貢案,一從土産而增損之,孝宗大王行大同法,列聖朝經國制産之規,可以垂法於萬世矣。古語曰欲法堯·舜,當法祖宗,伏願殿下,克遵列聖朝已行之美法,善繼善述,則三代雍熙之治,庶可復見於今日矣。念哉念哉。上掩卷,命史官就座,又命退,諸臣以次退出。
上在昌德宮。只晝講。
夜自三更至二十五日開東,灑雨下雨,測雨器水深五分。
政院啓曰,明日常參·經筵,取稟。傳曰,只晝講。
備忘記,江原監司李公翼下直,長弓一張,長箭一部賜給。
傳曰,江原監司入侍。
政院啓曰,卽者持平洪兢周,以其親病,陳疏經行,原疏纔已捧入矣。所當直捧遞差傳旨及罷職傳旨,而此與無端下鄕有異,從重推考,何如?傳曰,允。
弘文館啓曰,新除授應敎李啓善,副校理徐翼輔,竝卽牌招察任,何如?傳曰,允。
又啓曰,新除授副校理朴商壽時在京畿始興地,修撰李鼎敍時在楊州地,李亮信時在砥平地,副修撰尹致賢時在忠淸道沃川地,經筵入番事緊,請竝斯速乘馹上來事下諭。答曰,竝許遞,前望單子入之。
玉堂前望單子入之,副校理申佐模,修撰李凝祥·金錫熙,副修撰尹定善落點。
以應敎李啓善,副校理徐翼輔牌不進罷職傳旨,傳曰,只推。
禁衛營啓曰,本營哨官鄭匡昌身爲兼參軍,巡山之際,事多駭妄,爲先汰去之意,敢啓。傳曰,知道。
兵曹啓曰,參議李冀禎有身病,參知尹滋悳在外,今二十五日騎兵點考時,無進參之員,令政院稟旨變通,仍令該曹,口傳以在京無故人差出,待下批牌招,何如?傳曰,允。許遞。
吏曹口傳政事,以尹正求爲兵曹參議,睦仁㘽爲參知。
吏曹,兵曹參議單睦仁㘽,參知單尹正求。
敎江原監司李公翼書。王若曰,形勝八百里海山,其地則屛翰保障,巡察卄六道州郡,其任則黜陟旬宣。爰撤筍班而得君,旋授玉節而往汝。睠彼東維一域,最爲上游重藩,襟帶兩江,海門之舟楫相望,拱引五路,嶺關之管轄遙通。漁利失而峽農荒,閭里多凋瘵之弊,糴政紊而軍簽闕,民生有困瘁之歎。惟卿圭璋令譽,瑚璉美質,端擬風範,儘乎眞貴人,淸愼雅規,蕭然若寒士。自蘭室登璧府,文藝夙彰,長芹宮佐銓衡,望實〈俱〉苦,而薄試未究於三輔,肆隆眷委寄於一方。玆授卿〈以〉江原道觀察使兼兵馬水軍節度使·巡察使·原州牧使,卿其祗服寵章,勉恢嘉績。楓岳之景物可愛,寧潘孟陽遊觀,雪山之輕重期存,須念嚴節度來去。故玆敎示,想宜知悉。知製敎臣李容殷製進。
持平洪兢周疏曰云云。省疏具悉。所請依施。
甲寅十一月二十四日辰時,上御熙政堂。江原監司入侍時,右副承旨金有淵,記事官嚴敦永,別兼春秋李容殷,記事官李承游,江原監司李公翼,以次進伏訖。上曰,史官分左右。仍命江原監司進前。上曰,每於方伯辭朝之時有申飭,而治民之術,將何以做去乎?公翼曰,臣以猥以無似,濫叨方面之任,承命以來,夙宵憂懼,今承前席,下敎隆摯,臣敢不彈誠竭力,而以若民力之凋殘,才具之不逮,恐難圖報萬一,不勝悚惶矣。上曰,夙聞才器優於旬宣之任,悉心圖治,可也。公翼曰,聖敎至此,謹當悉心對揚矣。上曰,史官就座,仍命監司先退,又命退,承史以次退出。
甲寅十一月二十四日午時,上御熙政堂。晝講入侍時,同知事金萬根,特進官韓兢人,參贊官洪淳穆,侍讀官李敎寅,檢討官趙憲燮,假注書李亨會,別兼春秋李容殷,記事官李承游,各持書傳第三卷,以次進伏,武臣柳永魯,進伏楹外訖。上曰,史官分左右。上誦前受音一遍,上開卷,敎寅讀自大戰于甘,止以作歌。仍奏釋義,上讀新受音十遍訖。上曰,文義以次奏之。缺憲燮曰,夫逸豫二字,卽人君之最宜監戒處也。大抵太康之時,去禹不遠,其豐功盛德,萬世永賴,洽于民心,可謂沒世不忘矣。太康承大禹之業,苟能愼乃有位,克勤無怠,則以萬民思禹之心,自可愛戴之不暇,而乃反逸豫而以至於盤遊無度,民情何所恃而不貳其心乎?五子之所以敍皇祖之訓,作歌而戒之者此也。凡爲人主者,若或有于遊于逸,失其常度,則國雖欲治,其可得乎?故皐陶謨曰,無敎逸欲有邦,無逸篇曰,文王不敢盤于遊田,可不愼哉?顧今殿下,以堯·舜之姿,行雍熙之治,日摠萬幾,著勤政之效,晝接三講,懋勤學之誠,孜孜不已,不暇自逸,凡在臣民,孰敢不欽仰攢頌,而伏願繼自今,益加省察,終始如一,祗勤于德,所其無逸,則太平萬世之基,亶在於是矣。懋哉懋哉。上掩卷,命史官就座,又命退,諸臣以次退出。
上在昌德宮。只晝講。
自開東至申時,灑雨下雨,測雨器水深四分。
藥房提調徐念淳,副提調李裕元啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
李廷憲啓曰,明日常參·經筵,取稟。傳曰,只晝講。
李裕元啓曰,行左承旨兪章煥今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政金左根,右議政趙斗淳無時急稟定事,左議政未差,不得來會云矣,敢啓。傳曰,知道。
弘文館啓曰,應敎李啓善,副校理徐翼輔,新除授副校理申佐模,副修撰尹定善,竝卽牌招察任,何如?傳曰,允。
又啓曰,新除授修撰李凝祥時在慶尙道慶州地,金錫熙時在昌寧地,經筵入番事緊,請竝斯速乘馹上來事,下諭。答曰,竝許遞。
禮曹啓曰,因追上尊號都監草記,景慕宮冊印欌奉審吉日,令該曹擇日擧行事,允下矣。令日官推擇,則來十二月初二日爲吉云,以此日擧行,何如?傳曰,允。
以應敎李啓善,副校理徐翼輔·申佐模,副修撰尹定善牌不進罷職傳旨,傳曰,只推。
獻納兪晠煥疏曰,伏以臣,言議風采,本不合於淸朝耳目之任,義當早自引退,而逡巡未果,恒切溺職之懼。不幸近者,變出斯文,誣及聖朝,衷赤所激,有不容泯默。玆敢齋沐仰籲,惟聖明垂察焉。臣竊惟義理者,一而已也。或道〈心〉人心,雖有升降顯晦之不常,此個義理,常存乎天地之間,所謂建不悖質不疑者也。一種陰邪不逞之徒,雖包藏險慝,猶有一分顧畏,不敢終售者,卽磨滅他義理不得故也。世敎由是而有賴,公議由是而得伸,在下而闡明之,在上而扶植之,猶恐或墜者,誠以義理不明,則人不得爲人,國不得爲國焉耳。噫嘻,隄防日壞,世變層生,至于曺夏望文字之刊行,而斯文之誣衊極矣。其所謂祭其師尹拯文,全篇有意,專在於詆辱先正臣宋時烈。其曰知異端之不可得志,服周公之服,而騁賈豎之說,誦詩·書之言,而文一已之欲,立此虛影文字,隱暎說去,以宋之王安石固結人主,游辭引譬,始若閃弄捭闔,接之以實際東方斯會,於是乎直犯手勢,猶慮指斥之不的。至以王覇義利之語,公私醜詆,此卽尹拯辛酉擬書中自歸邢恕之狼狽,而爲千古斯文之大變怪者也。其時名儒碩輔,疏辨筵斥,不啻嚴正,末乃丙申處分,昭如日星,渠安敢將此悖說,私相講述,至登於觚墨間乎?其背馳大義,眼無國法,胡至此極焉?嗚呼,先正以五百名世之大賢,値千一明良之盛會,身任繼開,直接乎洛閩之統,實爲百世之宗師,擧國之尊儒,之功之德,固莫與京,而若其平生所秉執,尤有大焉,卽一部春秋是已。遠紹紫陽之精義,力贊孝考志事,使天下後世,知亂之可治,變之可正,卽先正一片苦心,而大有造於世敎者也。渠敢以舞文者幻弄誣世等說,壞亂譏侮,無復餘地。噫,渠雖急於醜正,何其無忌憚之甚也?此所謂斯文之罪人,春秋之亂賊也。爲其後孫者,固當掩覆諱祕,惟恐掀露,而乃敢肆然登梓,布之一世,是豈粗有彝性,知畏義理者之所可爲乎?如此文字之尙今留置巾篋,不卽毁棄者,已不勝有伏莽之憂。況復無難刊播,旋刊旋刪者,其窺覘嘗試之計,尤極狡且惡矣。明張之義,先發於泮中之士,大同之論,繼登於方外之章,尊善之地,公議之所在也,多士之言,公憤之所激也。是宜亟賜允從,俯答公議,而薄罷止及其孫,當律終靳夬施,以殿下扶獲義理,培植士氣之聖念,何不深軫乎此,而一例持難乎?殿下每以其文已刪,與毁板無異爲批,臣竊以爲其文之刪不刪,原無加損於已布之耳日。且其全集中,亦多有詆誣拶逼之語,此不可晷刻存留也,明矣。臣謂亟命三司,其書之已刊者,其刊之尙存者,竝令燒毁,曺夏望,亟施追收誥牒之律,錫雨,亦施屛裔之典,以爲懲亂萌而靖世道焉。臣素患痰癖,當寒添甄,見職實難久冒。伏乞聖慈,特許恩遞,俾安私分,不勝幸甚。臣無任云云。省疏具悉。本事已悉於儒疏,而臺章又發,可見公議之愈拂鬱矣。所謂追施之律,終涉過當,而至於毁板,所刊之文,不無或存或刪之慮,依施。曺錫雨,施以放逐之典,以懲妄率之罪,爾其勿辭察職。
甲寅十一月二十五日午時,上御熙政堂。晝講入侍時,知事尹致秀,特進官徐戴淳,參贊官金有淵,侍讀官許傳,檢討官趙憲燮,記事官嚴敦永,記注官金鼎獻,記事官李承游,各持書傳第三卷,以次進伏,武臣金鎰,進伏楹外訖。
上在昌德宮。只晝講。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,自明日溫繹間,視事頉稟之意,敢啓。傳曰,知道。向日之頉稟,開講成命,而又有停止,則諸臣以下補予忠心,有相告閟鬱,予必可知比如乍電之無異。然而隆冬已成,又此來格大寒之極,仍爲可止矣。
又啓曰,卽者副修撰趙憲燮,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
弘文館啓曰,副修撰趙憲燮陳疏經出,下番闕直,事甚未安。修撰二員未差,副修撰尹定善,卽爲牌招入直,副校理申佐模,一體牌招察任,何如?傳曰,允。
傳曰,貢果來到,柑製再明日通方外爲之,試紙用大好紙,處所仁政殿,親臨磨鍊。
禮曹啓曰,卽接濟州牧使睦仁培狀啓謄報,則十二月令宗廟薦新洞庭橘,如數封進,而同月令乳柑,一一摘取,爲二百四十五箇,宗廟·景慕宮薦新,無以備數。故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
以副校理申佐模,副修撰尹定善牌不進罷職傳旨,傳曰,只推。
副修撰趙憲燮疏曰云云。答曰,省疏具悉。爾其勿辭救護。
館學儒生生員洪在喜·李文玄·徐莘輔·安益喜·沈啓永·趙宗植·尹普烈·姜鎰永·元在承·鄭晉浩·李周容·李基濂·金彦根·兪兊煥·申在協·南宮鍈·朴齊來·李友善·朴正夏·李鼎俊·姜義弼·金鳳求·李同淵·金圭煥·韓基祐·尹錫祿·黃鍾胤·車鎭圭·李準在·印在鉉·全慶會·朱寅降·崔之觀·洪在鐸·金東遠·權翊仁·金龍徵·朴升德·全在淳·金東敎·李漢龜·韓用近·金萬鉉·金基遠·姜基和·金秀謙·金膺元·朴敏愨·李舜龍·李用九·李赫·崔齊恒·李文豹·金文均·黃鍾敎·金明覺·李鶴圭·李秉瑀·沈宜植·金元性·申錫孝·張祐汲·洪直瑞·李秉五·申暘植·李棹·洪淳性·金獻根·洪承弼·閔舜鎬·鄭錫鴻·徐贊圭·吳達善·鄭雲秀·元錫亨·李寅應·申錫琦·白宗陸·李寅周·柳宅東·吳昌善·金九鉉·尹容善·沈相翼·金淵根·金炳陸·趙東淳·朴大陽·沈泰永·高冕周·崔景濩·趙雲龍·白鶴洙·洪幹燮·李友善·安鍾正·權棨·徐有康·李啓潞·申錫範·李完玉·洪在錫·沈能元·奇益眞·張東武·李晉九·申錫龍·趙仁夏·兪初煥·沈能一·黃友秀·尹應燮·金應植·李敦初·黃芝仁·徐秉坤·金炳殷·權益善·金炳憙·梁基衡·秦應鎬·全升翁·洪淳肯·趙秉益·任懋俊·孔有東·韓鎭齊·朴天浩·金漢鼎·洪正圭·李鶴年·任憲皐·朴顯陽·閔泰鎬·兪鎭一·楊耆赫等疏曰,伏以討亂懲惡,王政之所以嚴也,尊賢衛道,人記之所以立也。古語云人臣見無禮於其君,若膺鸇之逐鳥雀。臣等竊效斯義,前後陳章,敢請曺夏望追奪,曺錫雨屛裔之典者,非亶爲先正臣文正公宋時烈,力辨其被誣也,實所以痛聖祖之受誣,而期有以明張也。及伏奉方外儒疏批旨下者,詡之以大同之論,則庶乎俯燭義理之當然,而猶以文字間事,遽議重典,亦豈不難愼爲敎,竟靳允兪,群情抑鬱,相顧愕眙,殆將五內失守。直緣臣等辭不激切,誠未孚格,以致天討尙稽,王章莫伸也。玆將夏望文字之詬嚷誣逼者,復此煩瀆焉。夫先正,以命世之大賢,爲聖祖之賓師,規模則紫陽之成法也,秉執則春秋之大經也。積被仇嫉,厚受汚衊,顧亦何限,而若其狂叫酗呶,公肆醜詆,雖使賊鐫輩言之,未有若是之無倫,則彼夏望之無所顧畏,豕突而梟吟,卽世道變怪之大關棙也。爲其孫者,掩惡蓋愆,圖所以自就寢滅,天理人情之常也,而乃敢僴然癸梓,塗布耳目,此則世道變怪之大樞紐也。姑以其所謂祭文論之,始若專言異端之弊,忽又提出似是而非四字,隱映說去,暗售凶憯,而乃敢追尊其師,高占地位,謂以上承乎坡山·石潭正嫡之傳,而至云實際東方之斯會,使辨其似是而非者,夫明理正心,闢異距詖,固先正一生事業之卓卓,而民彝物則之于今受賜者也。臣未知尹拯之世,孰爲異端,孰爲僞學,而爲拯之所攻斥者耶?雖使渠摭出其一二近似者,必不能的陳而明言之矣。眞諺所謂欲巧反拙,而益彰架鑿之罪也。蓋渠之文法,一襲其師雙行竝用之悖說,至曰義理之辨,王伯之斥,而遠引漢昭烈討曹操之語而譬喩之,且其千秋衮冕,不祀桓魋云者,語益憯毒,閃弄而指斥,操切而束縛,便若鍛鍊之獄吏,惟恐其不陷於大戾。雖程子憸巧之斥,朱子僞學之目,殆無以過之。然而先正之大樹立,終不可誣也。百世之公是非,終不可掩,則臣等雖欲逐段辨白,反涉呶呶,有若爲大老之尊,而反以昔日子規之人,爲大敵者然。雖以臣等膚淺之見,固不欲爲此擧也。第王安石之執拗病國,已爲竝時諸賢之所論斥,則渠何必闖入後來之考亭而爲說也?況考亭之論斥安石,卽亦紹述程夫子·司馬溫公之論也。渠所以借喩論證,顯示指的,而此猶不暇爲先正辨誣也。其所固結人主,坐逐元老等說,隱然擬之於不敢擬之地。渠以賢祖之孫,聖朝之臣,誣毁侵凌,一至於此哉?惟我孝廟,以尊攘復雪之志,招延二三同德之臣,而幄對囊封,寔注深契於先正,則渠何忍現化手分,借比於以賈竪之術,固結人主者哉?彼雖急於曲爲其師,其所恣意侵毁,全不念誣及聖祖,則是豈人理之所可忍者耶?此臣等所以非亶爲先正辨誣也,實所以痛聖祖之受誣也。噫,彼夏望者,甘作斯文之亂賊,而自歸於聖祖之逆臣。惜乎,此個文字之不早現露,不見正於古昔盛際,而其亦幸而出於寥寥之餘,得以明正其罪,有辭於後,雖謂天誘錫雨之衷,莫逭家傳之孽,非過謂也。臣等方治疏之際,伏奉臺臣疏批下者,有曺夏望文字毁板,曺錫雨放逐田里之命,而處分之下,輿情愈鬱。豈夏望之負犯而不被當律,錫雨之放恣而只止薄譴乎?臣等繞璧徊徨,按住不得。玆又疾聲呼籲於黈纊之下,伏乞聖明,更加三思,夬示明斷,亟施曺夏望追奪官職,曺錫雨加施屛裔之典,以靖世道,以幸斯文焉。臣等無任云云。省疏具悉。日前臺批,寔允爾等之請,今玆更煩,有何未盡之事,而若是支離乎?爾等試思之。爲其孫而鋟其祖之文,出於闡美之意,而不幸偶失照檢,速此大論,其文雖甚無良,其孫豈〈不〉欲自全?毁板放逐,足以嚴國是,以重士論。過此以往,決非仁人君子所忍議到也。其各體此,退修學業。
甲寅十一月二十六日午時,上御熙政堂。晝講入侍時,知事尹定鉉,特進官李晉翼,參贊官李承益,侍讀官許傳,檢討官趙憲燮,假注書李亨會,記注官姜晢一,記事官李承游,各持書傳第三卷,以次進伏,武臣李顯佑,進伏楹外訖。
上在昌德宮。停常參·經筵。
藥房都提調趙斗淳,提調徐念淳,副提調李裕元啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
兪章煥啓曰,右副承旨金有淵,今日不爲仕進,卽爲牌招,何如?傳曰,允。
以右副承旨金有淵牌不進罷職傳旨,傳曰,只推。
傳曰,日寒如此,內外各營入直軍兵及各門守門軍薄衣與流丐,遣宣傳官,摘奸以來。
傳曰,日寒如此,輕囚放釋。
追上尊號都監郞廳,以都提調意啓曰,本都監各房,自今日始役,郞廳監造官中一員,依例入省記,輪回上直之意,敢啓。傳曰,知道。
又啓曰,景慕宮上冊印時,冊印欌不可不奉審,然後當爲擧行,奉審吉日,令該曹推擇,何如?傳曰,允。
禮曹啓曰,卽接景慕宮官員所報,則明日柑製試取時,本宮官員,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
弘文館啓曰,下番闕直,事甚未安。修撰二員未差,副修撰趙憲燮陳疏受由,副修撰尹定善,卽爲牌招入直,副校理申佐模,一體牌招察任,何如?傳曰,允。
李承益啓曰,明日傳香禮房承旨,當爲齋宿,行左承旨兪章煥,所當牌招,而拘於廳規,不得請牌,何以爲之?敢稟。傳曰,牌招。
傳曰,明日出宮門路,以協陽門爲之。
以副校理申佐模,副修撰尹定善牌不進罷職傳旨,傳曰,只推。
禁衛營啓曰,本營哨官李興洙,身病猝重,勢難察任,改差,何如?傳曰,允。
李承益啓曰,臣承益敬奉聖敎,馳往義禁府,取考囚徒案,則無時囚。故仍詣殿獄署,取閱囚徒案,則直囚罪人洪仲植等四十名,係是輕囚,故竝依傳敎放送之意,敢啓。傳曰,知道。
宣傳官臣南宮溶書啓,臣於本月二十七日辰時量,以薄衣流丐摘奸事,敬奉聖諭,馳往通化門至永肅門,闕內各所入直將官·軍兵及各門守直騎兵軍等,依省記點考,布諭聖念,一一詳察,其中所着至薄,寒苦最切者,這這抄出役姓名,後錄于左爲白齊。傳曰,知道。衣資令兵曹題給事,分付。
宣傳官臣李公濂書啓,臣於本月二十七日辰時量,以薄衣流丐摘奸事,敬奉聖諭,馳往光熙門·興仁之門·惠化門·五間水門·南別營·南小營·下都監·訓局東營·御營新營·東營·集春營·廣智營,入直將官及軍兵等,依省記點考詳察是白乎,則所着衣袴,別無至薄呼寒之弊是白遣,各處流丐詳細摘奸是白乎,則孝經橋川邊幕三十四名內,病乞十二名是白遣,各門卜直軍所着,或有厚薄之不同是白乎所,其中薄着矜惻者,抄出役姓名,後錄于左爲白齊。傳曰,知道。空石與顧恤之方,令該廳題給,守門軍薄衣,令該營題給事,分付。
宣傳官臣具奭祖書啓,臣於本月二十七日辰時量,以衣薄流丐摘奸事,敬奉聖諭,馳往崇禮門·昭義門·敦義門·彰義門·肅靖門·北一營·禁衛營·新營·南營·西營·龍虎營新營·都監新營,入直將官及軍兵等,依省記點考詳察是白乎,則竝無頉闕是白遣,衣袴厚薄,摘奸是乎,則各門守門軍及各營入直軍段,別無薄着呼寒之弊是白遣,各處流丐段,亦爲詳細摘奸是白乎,則別無陳斃是白乎乃,東部蓮池契丐幕段,入幕三十二名內,十名病乞是白遣,各門卜直軍所着,或有厚薄之不同是白乎所,其中薄着矜惻者,這這抄出役姓名,後錄于左爲白齊。傳曰,知道。空石與顧恤之方,令該廳題給,守門軍,令該營題給事,分付。
兵曹啓曰,謹依薄衣摘奸宣傳官南宮溶書啓判下,闕內各門薄衣騎兵金順良等十六名處,木各一疋·去核各二斤題給之意,敢啓。傳曰,知道。
訓鍊都監啓曰,謹依宣傳官書啓判下,本局字內彰義門卜直康宗已,敦義門卜直林德仁等處,各木綿一疋·去核二斤考例以給之意,敢啓。傳曰,知道。
禁衛營啓曰,謹依宣傳官書啓判下,本營字內昭義門入直卜直劉命福,崇禮門入直卜直崔龍福·金基哲等處,各木綿一疋·去核二斤題給之意,敢啓。傳曰,知道。
御營廳啓曰,謹依傳敎,光熙門卜直金松得,興仁之門卜直梁鶴孫,惠化門卜直韓鳳孫處,各木綿一疋·去核二斥考例題給之意,敢啓。傳曰,知道。
方外儒生幼學趙龍熙·尹丙大·徐揆輔·金洛鉉·朴洪壽·尹致祖,進士李應辰·李敬老·尹普烈·徐有英·李大愚·趙在永·金獻根·沈樂喜·吳達善,幼學金啓鎭·洪鍾石·兪鎭一·李喬翼·權宗學·李容元·李正魯·李敦夏·閔台鎬·韓章錫·金永穆·李承龍·趙在肯·沈相漢·黃一淵·朴顯陽·尹宇鎬·徐相翊·金哲根·李鼎掌·李寅膺·尹佐五·沈正善·趙性觀·鄭煥一,生員柳遠根·金九玄·韓箕錫·朴齊鳳·韓弘履·金綺秀·朴元夏·李敏鉉·金芝秀·申泰定·金東敏·金鳳淵·兪逈源·尹廷烈·吳昌善·李敦在·李承緯·申慶秀·趙晩熙·朴勝吉·李承岳·李承愚·高明齊·閔泰鎬·申益朝·金益玄·南一愚·尹秉幹·金能秀·李國夏·金復均·張熙·金炳右·金光秀·洪一淸·具然翼·金敎國·徐中輔·李最秀·李煒·尹溵·尹洵·李龍鎬·沈亨淳·金養均·尹弼榮·李圭馨·金益弘·洪膺周·李膺信·趙元夏·柳珩·李敍夏·李燝·申錫完·洪憙鍾·尹仁普·李寅赫·李承善·尹大一·張世容·權中植·宋在和·金寅秀·黃夔·李寅鶴·洪顯宗·李·南商舜·徐相雨·李鳳玄·金龍悳·趙性純·宋秉斗·尹好善·閔星鎬·朴頤陽·李在昌·兪鎭鼎·沈啓永·沈相一·任百男·朴齊淳·沈正學·李寅龍·李範善·申泰準·徐元輔·韓宗石·金甲根·金永文·李範成·金憲根·李天沼·黃文淵·柳慶秀·趙秉益等疏曰,伏以臣等於日昨,敢將夏望·錫雨至凶絶慝之實,相率而叫閽,誠以亂逆不可以不討,王章不可以不伸也。及伏奉批旨下者,若曰連日多士之章,可見大同之論,大哉王言。臣等動色相賀,咸仰日月之明,無所遺照也。惟我孝宗大王之所闡明,先正臣文正公宋時烈之所協贊,取吾夫子春秋尊王之大義也。雖在百世之下,苟有人心者,想其時語其事,尙不禁感激而流涕。噫,彼夏望乃敢曰春秋大聖人之法,爲舞文者所幻弄,而得售其誣一世之計。是則以聖祖曁先正之所秉執而表章之者,歸之於假托虛冒。雖曰陰詆先正,而實則顯誣聖祖,謂之以舞文,謂之以幻弄,謂之以誣一世,言言挾憾,句句含毒。其於平日怨懟譏侮之意,至此而和盤托出,無復餘蘊,使其凶說,只關於先正固已罪不容誅,而況上逼於聖祖,如此之極,加之萬戮,猶不足以盡其罪矣。凡今戴天履地,北面于我朝者,孰不腐心嚼齒,誓不俱生,必欲爲國家討賊,爲斯文伸誣也哉?此所以擧國之論,不謀而同,千人一心,萬口一談,痛惋沸騰,抑遏不得者也。聖主以民心爲心,以民言爲言,則大同之諭,聖敎至當,此非但臣等之幸也,卽一國之幸也。至於追律之請,聖諭以文字間事,有所難愼,此誠臣等之所未曉也。噫,彼夏望,比先正於安石之固結人主,凡固結云者,懷利要君,而君亦爲其所惑也。尊天者不敢議三光,敬君者不及於其大臣,夏望獨非孝廟之臣者乎?敢以實際斯會等語,援而爲證,前後措辭,備盡陰狡,甘心自底於無將不敬之地,此何可歸之以文字,而有所參恕乎?惟我肅廟丙申,取覽尹拯辛酉擬書及其父宣擧文集,於是特賜大處分,明正是非,以爲不刋之典,而重回丙申之歲,粵我正廟,又降處分,以申明之。蓋以其一則侵逼孝廟,一則詆毁先正。此兩聖祖所以深惡而痛絶之,按其文而追定其罪者也。今夏望之文,視彼二者,不啻百陪,誣賢罔上,兼而有之。此其罪,生當肆諸市朝,死當追施極律,而漏網失刑,亦已久矣。若以文字間事,而不擬重典,則敢爲邪說之輩,何所知戢耶?昔在皇明永樂初,朱季友者,著書而詆毁宋儒,成祖皇帝,命罪其人而焚其書。萬曆中,給事中張問達,疏劾李贄所著書,以孔子是非,爲不足據,請行燒燬。神宗皇帝從其言,因命拿治,瘦死于獄,季友與贄,不過學術乖僻,背馳聖賢而已。非如夏望之指斥誣逼,至及於莫重莫嚴之地,而猶未免其書爲灰,身麗刑辟,則夏望之老死牖下,到今追惟,不覺髮豎而骨顫。況其文字發露之後,苟或一刻容貸,則何以洩神人之憤而折亂逆之萌乎?兩聖朝處分,殿下之所當繼述,而皇明刑政,殿下之所當鑑法,則今於夏望之追律,何獨持難而不賜允從也哉?都緣臣等誠意淺薄,遣辭緩弱,不能孚格天聽,此則臣等之罪也。卽因臺章之發,旣蒙毁板之命,則我聖上所以懲亂賊之盛意,出尋常萬萬,而凶悖文字之不可一時存留者,固已無所逃於淵鑑矣。臣等於是,尤有所抑鬱者,蓋有凶悖之人故斯有凶悖之文,只毁其文而不誅其人,則是猶除其蔓而不斬其根,塞其流而不絶其源。今於毁板之後,若不遂正典刑,夏望之官爵自如,則孝廟義理之正,先正道德之隆,漸至於不明不行之域而又不知何樣變怪,相繼而出也,輿憤愈切,衷情轉激。玆敢不避猥越,重瀆崇嚴,伏願聖明,廓揮乾斷,夏望亟施追奪之典,錫雨則當初開刋之罪,不可但以施放逐而止,亦宜屛諸四裔,俾行天討而靖世道焉。臣無任云云。省疏具悉。爾等不見館學疏批乎?身後追律,是何等刑政,而容易擬議乎?毁其文放其孫足矣。何不體悉?又此支煩也,況士論就事論事而已。至於刑政,自是朝廷之事,非爾等所宜干與,毋復煩瀆,以存常規。
甲寅十一月二十七日巳時,上御熙政堂。藥房入診入侍時,都提調趙斗淳,提調徐念淳,副提調李裕元,待敎趙秉協,記事官嚴敦永,記注官白時殷,記事官李承游,以次進伏。醫官鄭有曾·金有鼎·金永勳,進伏楹外訖。上曰,史官分左右。斗淳進前問候訖。奏曰,醫官待令,使之入診乎?上可之。有曾等以次診候,退伏楹外訖。斗淳曰,脈候奏之。有曾等奏曰,脈候左右三部調均矣。上曰,醫官先退。又命史官就座,仍命大臣先退,又命退。諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,臺諫竝許遞,與未差之代,前望單子入之。
臺諫前望單子入之,大司憲尹致秀,執義趙遠永,掌令韓敬源·朴奎賢,持平任應準·李載元,大司諫金在田,司諫閔致祥,獻納林翰洙,正言李容佐·權鍾祿落點。
弘文館啓曰,下番闕直,事甚未安。修撰二員未差,副修撰趙憲燮陳疏受由,副修撰尹定善,卽爲牌招入直,副校理申佐模,一體牌招察任,何如?傳曰,允。
以司謁口傳下敎曰,洪奭鍾,時無職名,不得承候云,令該曹口傳付軍職事,分付。
傳曰,慶尙左道暗行御使入侍。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
傳曰,科次入侍。
傳曰,柑製賦居首三下一生員徐臣輔,之次三下二幼學李正翼,直赴殿試。之次草三下幼學鄭守一,直赴會試。之次次上幼學沈琦之等二人,令該曹考例施賞。
傳曰,入格儒生,明日延英門外施賞。
以副校理申佐模,副修撰尹定善牌不進罷職傳旨,傳曰,只推。
備邊司啓曰,卽見濟州牧使睦仁培年分狀啓,則以爲濟州勝於旌義,大靜遜於旌義,統論三邑,僅爲平年,而新舊還之一時竝督,恐傷民力,舊還姑爲仍停云矣。島農旣爲少康,民事足以有紓,至若還穀之新舊竝督,恐非懷保之政,舊還則依近例許令仍停,何如?傳曰,允。
又啓曰,高陽郡治,南拱大江,沿渚畦塍,偏受幾番夏漲,而秋後餘苗,未能善就,當納城餉米,遠輸氷雪之嶺,雖在樂歲,當所㦖念。況年啓已頒,而民情一向遑及,至有新道臣退報之擧,其在懷保之政,不宜靳許,更以三分一許令上城,耗費代錢施行,且度支所管陽川縣極劣米太代錢,有難竝督於災民,限折半待明秋停退之意,分付,何如?傳曰,允。
兵曹啓曰,來十二月初一日社稷·宗廟·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與差祭·呈辭·在外未肅拜,排擬苟艱,依定式軍門將官代差以入之意,敢啓。傳曰,知道。
甲寅十一月二十八日辰時,上詣仁政殿。柑製通方外儒生試取入侍時,行都承旨李裕元,行左承旨兪章煥,右承旨洪淳穆,左副承旨李承益,右副承旨金有淵,同副承旨李廷憲,假注書李亨會,記事官李承游,缺,提學金炳冀,檢校直閣金德根,檢校待敎金炳悳,待敎趙秉協,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調徐念淳,副提調李裕元進前問候訖。由協陽門·肅章門,入仁政門,詣仁政殿。通禮跪啓請降輿,上降輿陞座。淳穆請出標信。儒生入場訖。裕元讀奏入門單子,仍奏曰,從陞中試官蒙點人,使之下去,一體行禮乎?上可之。讀券官李敦永·洪鍾應·尹致定,對讀官金炳德·沈敬澤·趙在應·南鍾順,以次行禮就位,仍頒果訖。上命試官進前,命書太平之世雪不封條,限申時。敦永跪書,鍾順捧出懸題。上命侍衛待令。通禮跪啓請降座乘輿。上降座乘輿,出仁政門,入協陽門。淳穆請出標信解嚴。上還內。諸臣以次退出。
甲寅十一月二十八日未時,上御熙政堂。慶尙左道暗行御史入侍時,同副承旨李廷憲,假注書李亨會,記注官金載瓛,記事官李承游,暗行御史朴珪壽,以次進伏訖。上曰,史官分左右。仍命御史進前。珪壽進前。上曰,無病善爲往來乎?珪壽曰,王靈所曁,無事往還矣。上曰,道臣·守令之治否何如?珪壽曰,政治得失之大有關係者,臣於書啓及別單,已有論列,而小小之失,亦或糾治吏屬,以爲警飭。大抵守土之臣,非無奉公之心,而或緣事勢之所拘,多行權宜之政,未免出於法外,而因訛習謬,仍有利歸於官況,則苟且因循,在在皆然。非但守令,道臣亦多如是之事,臣於別單,亦爲消詳仰陳,而還弊一事,尤爲最甚矣。上曰,還弊非但嶺南,道道皆然矣。珪壽曰,臣曾以玉堂登筵,每於敷陳文義之際,至於民生疾苦,則自上深燭還弊之切骨於民隱,臣不勝欽仰萬萬。今此別單所陳諸條,不揆僭妄,務欲罄陳實狀,詳賜下鑑,則諸般弊源,庶蒙洞燭,而至於義城·密陽,則尤是極甚之弊邑。義城還弊,初無一粒穀分給者,而每年秋捧,白徵於民,由是而民力之塗炭,可謂莫保朝夕矣。上曰,初無分給,而徵捧於民,寧有如是之事理乎?珪壽曰,以此之故,方臣露蹤該邑時,大小民人,盈庭號訴,全以革祛還弊事,紛聒苦懇,蓋愚民之心,以爲御史之職,亦可便宜處斷,故有此紛訴,而其情則實可衿矣。臣於在京時,已聞該邑此弊。故詳細探察,則該邑自十餘年前,變改戶還,行以結還,而倉吏防還之習,最爲大弊,假如一結分排十石,則吏食防還之錢,拔去五名,其原總之縮,則以昨年未捧者,出揜其跡。其所謂秩翻文書者,乃是作奸之資,而新舊倉色,傳掌虛簿,民不能堪者也。臣於衆民所賭處,畫取其作奸文書燒火,以慰民情矣。上曰,虛簿燒火,果善處矣。珪壽曰,臣面諭衆民曰聖上如傷若保之恩,必有惠澤下究之日,當以此邑民情,歸奏文陞矣。其各安心退俟云爾,則衆民始爲退去矣。未知廟堂稟處,竟當如何,而別般措處,然後該邑生靈,可蒙拯濟之澤矣。上曰,給麤穀而捧實穀,尙爲厲民之政,況無所分給而白徵者乎?珪壽曰,此誠前後所無之弊矣。珪壽又奏曰,密陽漕留錢作穀之弊,亦有別單條陳,而全爲色落之自官取用,一邑還穀,混歸於漕留作穀,而吏奴輩,無所聊賴,夤緣生逋,將至於邑樣之傾敗。該府使鄭海尙綜核之治,實爲良手,而新到之後,臣卽逢見,勸勉以悉心對揚,則答以弊到極處,莫可措手云。故臣以分憂之義,更爲勸勉,而以該邑事勢,得此良手,實爲多幸矣。臣於中路,得聞相換之命,爲該邑民生,失此良吏,誠爲可惜矣。上曰,兩邑之弊,誠爲可悶。珪壽曰,還上移貿事,誠爲百弊之祟,別單所陳,庶蒙洞燭,而東萊許貸錢及東萊官貿米標米等事,尤爲可駭之大者,官貿米標米事,大關邊情,不可不另加禁斷矣。該府儲置米,每有加下,請貸營錢,貿米給用,而明年下納米中作錢取剩,以報營錢,其有所餘,則取付官用。此爲該府之弊習,道臣則又以貸送此錢憑藉,而加作於還上甚多,營邑之交相取利,已爲不美,而況又代錢給倭,而買其入給之米,先受標紙,及於明春下納米中,作錢取剩,尤是見侮於彼人之大者。臣於別單,詳細條陳,幸賜詳覽焉。上曰,當詳覽矣。珪壽曰,臣於出去時封書中,旣承奉化凶書罪人踪跡十分留心之命,而往返一年,終無以對揚者,不勝惶悚矣。上曰,倭人處以錢代給云者,不勝寒心矣。珪壽曰,彼人雖亦貪於小利,其所窺測淺深,當如何哉?上曰,本道農形,何如耶?珪壽曰,大無之餘,今年雨暘均適,百穀俱登,而上道之安東·醴泉·榮川等邑,頗多潦水沙汰之患,下道之洛江沿邑,亦多浦落處,而不被此災處,大抵豐登矣。上曰,史官就座。仍命御史先退,又命退。承史以次退出。
甲寅十一月二十八日申時,上御熙政堂。科次入侍時,行都承旨李裕元,假注書李亨會,記事官金載瓛·李承游,讀卷官李敦榮·洪鍾應·尹致定,對讀官金炳德·沈敬澤·趙在應·南鍾順,以次進伏訖。上曰,史官分左右。仍命試官進前。鍾順讀奏第一張訖。敦榮書等,裕元坼封讀奏訖。上命書傳敎曰,柑製賦居首三下生員徐臣輔,之次三下幼學李正翼,竝直赴殿試。之次草三下幼學鄭守一,直赴會試。之次次上幼學沈琦之等二人,竝令該曹考例施賞。又命書傳敎曰,入格儒生,明日延英門外施賞。上曰,史官就座。仍命退。諸臣以次退出。
上在昌德宮。停常參·經筵。
藥房提調徐念淳,副提調李裕元啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
親傳香祝,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,議政府郞廳來言,今日賓廳日次,而親傳香相値,不得來會云矣,敢啓。傳曰,知道。
傳曰,禮房承旨馳詣社稷·宗廟·永禧殿·景慕宮,奉審摘奸以來。
追上尊號都監郞廳,以都提調意啓曰,玉冊,在前則或以五簡爲一貼,或以六簡爲一貼,而謹考謄錄,則近年皆以五簡爲一貼矣。今番則何以爲之乎?敢稟。傳曰,依近年例爲之。
又啓曰,惠嬪金印篆文,書寫官領敦寧府事金汶根,書出正副本,謹此封進,以備睿裁後入刻之意,敢啓。傳曰,正本入刻。
又啓曰,本都監郞廳禮曹佐郞李晉燁有身病,勢難察任,今姑改差,其代以前縣監尹星逵差下,而時無職名,令該曹口傳付軍職,使之冠帶常仕,何如?傳曰,允。
又啓曰,景慕宮冊印欌奉審吉日,禮曹以今初二日推擇啓下矣。臣等與禮曹,今日進詣景慕宮奉審之意,敢啓。傳曰,知道。
又啓曰,莊獻世子玉冊文草圖書一本,惠嬪玉冊文草圖書一本,謹此封進,待啓下令書寫官議政府左參贊金箕晩,廣州府留守李圭祊,正書入刻之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
弘文館啓曰,下番闕直,事甚未安。修撰二員未差,副修撰趙憲燮,由限已過,與尹定善,竝卽牌招,推移入直,副校理申佐模,一體牌招察任,何如?傳曰,允。
掌令韓敬源啓曰,臣言議風裁,本不合於淸朝耳目之任,而掌憲新命,忽下於千萬夢想之外,感恩怵義,雖不得不張皇出肅,而第臣於本府,已經亞憲,揆以公格,在所當遞,請命遞斥臣職。答曰,依啓。
持平任應準啓曰,臣言議風裁,本不合於淸朝耳目之任,而持憲新命,忽下於千萬夢想之外,感恩怵義,雖不得不張皇出肅,而第臣於本府,已經掌憲,揆以公格,在所當遞,請命遞斥臣職。答曰,依啓。
備邊司啓曰,卽見戶曹所報,則島主還問慰渡海時所用公私禮單蔘價,無論米錢,限二萬兩請卽區劃矣。今此所請,不可不趁卽區劃,以嶺南賑餘添付信需穀中折米三千石,湖西均役廳穀折米三千六百六十六石劃給,使之從便取用之意,分付該曹·該道,何如?傳曰,允。
以副校理申佐模,副修撰尹定善·趙憲燮,牌不進罷職傳旨,傳曰,只推。
禮曹啓曰,卽接居昌府幼學金一鍊所志,則以爲同姓八寸弟致鍊,嫡妾俱無子,以其同姓八寸兄聲大第二子浩榮,欲爲繼後,兩家諸族,相議完定,而致鍊夫妻,俱爲作故,拘於常規,不得循例禮斜,草記稟處事,呈狀矣。凡係繼家立後,兩邊明有可據,而不得登聞者,許令該曹論理草記事,曾有筵奏定式,而門長金一鍊所訴旣如此,金聲大第二子浩榮,立爲金致鍊之後,何如?傳曰,允。
摠戎廳啓曰,本廳千摠李熙洙,身病猝重,勢難察任,改差,何如?傳曰,允。
兵曹啓曰,來十二月正月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
行大司憲尹致秀疏曰,伏以臣,屛居累巷,不省世務,近見公車日積,聲討峻嚴,卽曺夏望文字間事也。噫嘻,此誠世道斯文之一大變怪也。又伏見前後聖批頒下者,辭旨峻正,不啻如衮鉞之嚴,霜雪之懍,列聖朝培養士氣,敦尙儒化之功,我聖上崇儒衛道,扶植士林之治,豈不盛哉?臣誠欽〈仰〉攢祝。第念義理猶有所未明,刑政猶有所未行,國家之所以馭世,刑政是已,人臣所以藉手,義理是已。刑政不行,則悖逆無所懲畏,而國不得爲國,義理不明,則彝倫隨以斁敗,而人不得爲人。彼醜正不逞之輩,積懷憾懟,梟獍腸肚,與生俱生,鯨鯢種子,以世傳世,沿襲壞亂之術,寔繁其徒,詿誤迷惑之類,暗地增氣,必欲梓悖書而播後世,何其無嚴沒倫脊之甚也?惟我孝宗大王,以堯·舜之聖,秉春秋之義,時則有若先正臣宋時烈,以不世出之大賢,膺不世有之殊遇,聖祖授以仔肩之托,先正期以鞠躬之忠,而其昭融契合,密勿謀猷,誠千載一有也。知遇如此其隆,際會如此其盛。雖耘夫竈婢之賤,猶知其尊慕景尙,苟或有甘心死黨,公肆醜詆者,必當群起而攻之。不齒恒流,昱甲之逞凶,而先致之辜,明徽之誣辱,而必嚴其討,在聖明衛正息詖之政,尙有然矣。矧玆比擬指斥於不敢言之地者,是可忍爲,厥罪何居?所謂祭文中麤鄙詆辱之許多說話,不敬無禮,莫非凶肚逆腸中出來。其異端之譬,桓魋之喩,義理王伯之說,仁暴譎義之論,凶喙惡舌,無所不至。甚至有舞文幻弄之語,春秋聖人尊王之書也。以學聖人尊王道之人,謂之以舞文幻弄,則臣未知渠所學者何人,所尊者何道。又況狐狸魑魅,是果指的誰某,而其時群賢彙征,穆穆布列,前後辨斥,無有餘蘊者,要之皆名臣碩輔,而一筆句斷,驅之於陰邪不正之科,吁亦凶且憯矣。最是髮豎而膽掉者,卽王金陵以下數句語也。噫,金陵是誤國之安石,是何等人,神宗是何如主,而不知誣賢之不足,自陷誣聖祖之罪,腐心之痛,鑠骨之冤,于何可已哉?渠苟欲阿其所好,文以致侑,何患無辭,而謂之以固結斥逐,繼之以實際斯會,固結於何地,斯會者何會也?嗚呼,我孝廟秉尊華攘夷之心,敷登俊顯良之治,何負於渠輩,而敢肆誣逼,至於此極也。是豈有他而然哉?此輩所以蓄憾蘊懟,必欲一逞而後已者,卽肅廟丙申大處分之爲禹鼎之懸,而莫逃其源頭形跡也。故一轉而爲夏望之徒,再轉而爲辛壬諸賊之歸,而履霜堅氷,所由來漸也。今安得不辨之早而懲討之亟也。伏讀聖批,若曰大同之論,公議之拂鬱,又曰嚴國是而重士論,伏惟聖衷,亦已明燭,何靳允兪之音,致拂公正之議乎?其書之板本雖毁,其人之官爵自如,此豈明義理行刑政之意哉?臣職在臺閣,義難泯默,玆敢悉陳,仰瀆崇嚴,伏望聖上,穆然遠覽,淵然深思,亟施曺夏望及錫雨當施之律,俾光聖德,以幸世敎焉。臣無任云云。答曰,省疏具悉。凡厥刑政,過不及皆失當也。毁其板放其孫,有足蔽其辜而允物論,則何忍更擬如此之律乎?卿言甚非絜矩之義,事理刑政,實實如此,勿復煩瀆。
行大司諫金在田疏曰,伏以方今聖明在上,吾道如日中天,何物醜正誣賢之徒,敢復生心,而今番放逐罪人曺錫雨,刋布其高祖夏望文集,此何爲也?其所謂祭其師尹拯文,許多做意之憯慝,遣辭之陰凶,儒疏臺章,摘發托破,幾盡無餘。臣何必更事覼縷,而蓋錫雨,世襲卿宰,藩臬不絶,其書苟可刋之,何往不刋,至于錫雨始刋耶?明是深包久蓄,覰覘其時,自以爲今焉羽毛已成,無難下手者,吁亦痛矣。而夏望之滿幅凶喙,餘皆且置,其欲毁裂一世明良,春秋大義,簸弄我先正,譏訕我先正,句句字字,多有拶逼於莫重莫嚴之地,至若固結人主四字,爲人臣不敢萌諸心發諸口之辭,而百禩之下,令人見之,亦不覺心戰而膽掉矣。然則夏望,匪但師門之亂賊,實是國家之逆臣,其祖撰之,其孫刋之,儘乎有是祖有是孫,而世濟其惡者也。夏望若不死,厥辟何居?臣謂夏望,快施追收誥牒之律,錫雨亦施以屛裔之典,以爲折亂萌靖世道宜矣。臣素患十年貞痼之疾,當寒添劇,委在床笫,見職實難久據,亟蒙恩遞,以安私分,千萬幸甚。臣無任云云。答曰,省疏具悉。已諭於都憲之批,勿煩。
甲寅十一月二十九日辰時,上詣仁政殿月臺。社稷·宗廟·景慕宮臘享大祭香祝親傳入侍時,行都承旨李裕元,行左承旨兪章煥,右承旨洪淳穆,左副承旨李承益,右副承旨金有淵,同副承旨李廷憲,記事官缺,提學金炳冀,檢校直閣金德根,待敎趙秉協,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調徐念淳,副提調李裕元進前問候訖。由協陽門·肅章門,入仁政門,至仁政殿月臺。通禮跪啓〈請〉降輿。上降輿,就褥位,南向立。引儀引獻官益平君,南寧尉尹宜善,東寧尉金賢根,陞詣褥位之左。通禮跪啓請跪。上跪。香室官員奉香祝,跪授章煥。章煥東向跪進。上受香祝,以授等。等西向跪受。通禮跪啓請興。上興,降詣階下祗迎位,西向立。等奉香祝,由正路出。通禮跪啓請鞠躬。上鞠躬。香祝過後,通禮跪啓請平身。上平身,入幕次。少頃,通禮啓請出次。上出次。通禮跪啓請乘輿。上乘輿,出仁政門,入協陽門。淳穆請出標信解嚴。上還內。諸臣以次退出。日記廳堂上金春熙,郞廳趙秉健郭琦。
上在昌德宮。停常參·經筵。
傳曰,禮房承旨馳詣受香諸處,奉審摘奸以來。
政院啓曰,卽者檢閱李承游,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
追上尊號都監郞廳,以都提調意啓曰,惠嬪金印篆文書寫官領敦寧金汶根,書出正副本,謹此封進,以備睿裁後入刻之意,敢啓。傳曰,正本入刻。
又啓曰,本都監郞廳李晉燁有身病,勢難察任,今姑改差,其代以前縣監尹星逵差下,而時無職名,令該曹口傳付軍職,使之冠帶常仕,何如?傳曰,允。
禮曹啓曰,今此景慕宮追上尊號習儀初二三度,當爲擇日擧行,而外習儀則依前例都監堂郞及諸執事行禮於議政府,內習儀則依正日例,百官亦爲入參於殿庭矣。今番內習儀處所,以何處磨鍊乎?敢稟。傳曰,以仁政殿磨鍊。
弘文館啓曰,下番闕直,事甚未安,修撰二員未差,副修撰尹定善·趙憲燮,竝卽牌招,推移入直,副校理申佐模,一體牌招察任,何如?傳曰,允。
以副校理申佐模,副修撰尹定善·趙憲燮牌不進罷職傳旨,傳曰,只推。
備邊司啓曰,本司武郞廳具禹鉉·李應烈·李鎭星,奔走勤仕,俱已滿二十朔,依例六品職遷轉事,奉承傳施行,何如?傳曰,允。
又啓曰,忠淸水使南錫雨,以其身病,呈狀乞遞矣。實病旣如此,則有難强令察任,改差,何如?傳曰,允。
以江原前監司吳取善狀啓,通川郡民家失火事,傳曰,聞甚矜惻,元恤典外,別加顧助,結構奠接之方,廟堂措辭,分付。
行大司憲尹致秀,行大司諫金在田,掌令朴奎賢,持平李載元,正言權〈鍾〉祿等疏曰,伏以人臣之不敬無禮犯分干紀,王章之所必加,而人得以誅之者也。彼曺夏望者,獨非孝廟之臣子乎?至以不敢道之句語,敢擬不敢擬之地,是可忍也,孰不可忍也?不幸而悖書流布,上而誣逼,下而侮辱,幸而闢廓打破,士論峻正,聖批隆重,惟獨王法未伸,輿憤未洩,有若尋常薄過之或可酌量者然。臣等安得不連章累瀆,思所以明張之哉?固結斥逐,卽安石千古之案,而渠以死黨之苦心,敢售醜正之手法,斯會二字,是何等凶肚惡喙也?先正協贊之時,卽孝廟尊攘之會也,孝廟昭融之契,乃先正對揚之會也。以其會比斯會,則是豈頂天履地者,所可萌心而發口者乎?此所以忠臣志士沫血飮泣,無以藉手於殿下之廷,死無以歸拜於寧陵之下,使天下後世事君以禮者,必謂今日朝廷之無人,此豈不大可懼哉?噫,上天以生爲德,有時雷霆之奮威,聖人克寬爲治,而有時鈇鉞之飾怒,苟不如是,則乖沴之氣,無以底定,悖逆之類,無以懲畏,五常失其敍,四序失其次。然則上天之雷霆,聖人之鈇鉞,正爲此輩設耳。殿下雖欲寬暇之涵貸之,不可得矣。臣致秀,臣在田,昨陳沐浴之義,未蒙允兪之音,十行辭敎鄭重諄複,諭之以刑政,勉之以絜矩。臣等只在其不及,未知其過,顒俟之餘,憂憤轉激。玆敢相率仰籲,伏願聖明,更加三思,亟正曺夏望及錫雨誣聖侮賢之罪,俾天討無至稽緩,國法無至頹廢,千萬幸甚。答曰,省箚具悉。已諭於前後諸臺之批,更勿支煩。
校理李敎寅,副校理徐翼輔,弘文正字趙秉協等疏曰,伏以臣等聞君讐國賊之矢不與共戴一天,卽民彝之所掩抑不得,義理之所磨滅不得。故生則夬正常刑,死則亟施追律,亦王章之所低仰不得者也。噫嘻痛矣。詬天之逆,從古何限,而自有倫常以來,豈有如曺夏望之窮憯極慝者乎?前後儒章臺疏,打破其凶肚,臚列其逆腸,今不忍泚筆申瀆,而就其中固結人主實際斯會等句語,驟觀其文,外若構誣先正,細究用意,的是詆毁聖祖,是賊鐫之所未敢也,逆耇之所未聞也。髮豎膽掉,直欲無生。嗚呼,孝宗大王,我東方大聖人也。爲天下明大義,爲萬世樹綱常,凡率土含生之倫,疇敢不仰之如天就之如日,而渠獨以何樣鬼胎,斁倫滅義,顯加誣逼,至於此極也?且其所謂文集中諸他著作,無非譏侮聖躬指斥朝政,其不臣於聖朝之心,昭可知矣。是可忍也,孰不可忍也?雖以錫雨言之,如此凶逆文字,渠家之篋笥祕藏,世已久矣。曾未敢刋以行之者,以其猶有畏憚之心也。然則錫雨之肆然梓布,毫無顧忌者,豈其不審而爲哉?此專出於跳踉之習,常試之計,吁亦凶且悍矣。今若論之以公憤,蔽之以當律,則夏望之負犯,雖斧已灰之棺,粉其旣霜之骨,未爲不可,而追奪誥牒,猶律之輕也薄也。何殿下若是靳持,不賜允兪乎?此而不嚴施典刑,則臣等竊恐人理熄而亂萌作,駸駸然如火燎原,不可撲滅,若涓不壅,終至懷襄,亦豈不大可危懼哉?大抵王章,固不可一日而廢也,民彝,亦不可一時而沮也。義理,決不當一刻而晦也。臣等職忝論思,義難泯默,玆敢聯章仰籲。伏乞聖明,廓揮乾斷,曺夏望亟正追奪之律,錫雨夬施屛裔之典,上以辨聖誣,下以伸公憤,則國家幸甚,臣民幸甚。省疏具悉。已諭於諸臺之批,勿煩。
副修撰尹定善疏曰,伏以臣猥忝論思之列,適値大同之論,固當隨諸寮後,伸明張義,而寮席有衆所共知之嫌,禮關祗肅,跡阻聯籲。然惟邪正之辨,懲討之嚴,秉彝之所同得也。且況臣父大司憲臣致秀,先陳沐浴之討,臣豈有他見哉?臣自生髮未燥,已知先正臣宋時烈之爲東方道統之賢師孝廟同德之元臣,秉執則春秋之尊攘也,德業則士林之宗仰也。夫尊王尊師之大義理,達不悖而質無疑,磨泐他不得,今以先正之賢,憯被異端之誣。此已是世道之變,而矧玆固結之詆辱,比擬不倫,斯會之說話,指斥有在。以其數百年前醜正之書,爲此數百年後鋟梓之擧,自不覺誣賢而爲誣聖之歸。多士陳之,臺閣繼之,聖斷赫然,亟毁其板,斯文不墜,公議猶存。毁其板而放其孫者,乃所以辨其誣而罪其罪也。此事上關誣聖,下係侮賢,而使此首惡之類,得保官秩之名,是豈理也哉?伏願聖上,更加三思,亟允儒章臺疏之請,俾王法伸而亂賊懼焉。省疏具悉。已諭於諸臺之批,勿煩。
上在昌德宮。停常參·經筵。
傳曰,左承旨·左副承旨·同副承旨竝許遞,前望單子入之。
承旨前望單子入之,金漢淳·李參鉉落點。朴珪壽添書落點。
政院啓曰,新除授承旨朴珪壽,方在居中中,何以爲之?敢稟。傳曰,蕩滌。
又啓曰,同副承旨朴珪壽,卽爲牌招,何如?傳曰,允。
又啓曰,玉堂上下番俱空,事甚未安。應敎一員,副應敎一員,校理一員,副校理一員,修撰二員,副修撰一員未差,一員呈辭受由,校理李敎寅,副校理徐翼輔,竝卽牌招入直,何如?傳曰,允。
追上尊號都監郞廳,以都提調意啓曰,景慕宮冊印欌奉審吉日,以今月初二日推擇之意,敢啓。傳曰,知道。
禮曹啓曰,來正月二十一日,景慕宮追上尊號時,宗廟·景慕宮告由祭,謹依已例,同月十五日望祭兼行,永寧殿告由祭,同日一體設行,祝文添入撰出等事,令藝文館擧行,獻官,依例以一品塡差事,分付,何如?傳曰,允。
傳曰,政官牌招開政。
傳曰,在外摠管許遞,今日政差出。
以副校理徐翼輔牌不進罷職傳旨,傳曰,只推。
行大司憲尹致秀,行大司諫金在田,掌令朴奎賢,持平李載元,正言權鍾祿等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以諭其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸。至今追思,不覺骨靑膽掉而髮豎眦裂也。當此義理大明凶逆嚴討之時,藥院之日記旣已査出,臺臣之緘辭如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。裕賊之罪,可勝誅哉?辛酉夏一疏,包凶蓄禍,喑售梟獍之腸,都人尹姞等句語,排布陰譎,曲堗徙薪之援比,指意凶憯,卽此一端,沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣。而末來以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉。不可不援用尙魯追施之律,請物故罪人裕,亟施孥戮之典。噫嘻痛矣。亂臣賊臣何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊,臥死牖下,輿憤莫洩,古今天下,寧有是耶?何幸乾道孔昭,元惡斯得,知申之疏打破其眞贓,重臣之奏,繼以爲明證。嗚呼,尙忍言哉?一種不逞之徒,乃敢讐視我君父,必欲謀危我宗國。梟首獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大。煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出。以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕法,追奪之律,雖幸蒙允,孥戮之典,尙此靳兪,至以自有受敎爲批,臣等誠不勝抑塞悲憤之至,殿下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而試之,誠未爲過當,則惟此追奪之名,雖謂之生前一律,顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊〈忍〉爲之。烏可以曾有受敎?不知權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠處地,不念報效之道,徒懷凶譎之腸,始因傾軌之習,潛蓄禍心,長其覬覦之計,遂懷凶圖,必欲傾覆我宗社動搖我國本。群聚凶徒,自作窩主,醞釀旣久,排布愈密,八字凶言,一貫串來,同室之內,腸肚相連,若其根柢也源委也。莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者,且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊。而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律。況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀貌,罔非戾氣,平生伎倆專在於凶國而讐君,晝宵營爲,亦出於戕人而害物,好惡所到,忠逆之判,威勢所生,逋逃咸萃。附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而莫不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚。蓋緣其凶焰雖死不衰,餘威歷久尙熾。根窩更有之論,指目有歸,而無敢聲討者,明白洞快之敎,聖批昭揭,而無敢對揚者。一世腐心,擧朝緘口,有識憂歎,厥惟久矣。何幸天道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆。耳擩口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口欺人而欺心者,卽不過渠所謂士類也,渠所謂義理也。而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士類,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸。乃以死中求生之計,說出渠輩所謂義理二字,以爲掩諱龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽。有若怪鬼不逞之徒,直箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委。候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情迹,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有。筵本二拔,旣伏罔赦之案,讆言五條莫掩自唱之迹,入告出語,變幻無常,左闔右捭,機關至密,千罪萬惡,擢髮難數。而臣等之最所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明庶政維新之會?斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣。其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也。雖發於敬·觀而主張者鍾秀也,則論其罪犯,有浮於龜·祿·敬·觀而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也。故依律處斷,雖恨未及,尙魯之例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适璉之今又出也。凶言悖說,雲·海之所不道也。是乃窮天地亘宇宙之極逆大憝,雖幸天討略行,王章少伸,尙何足夬雪神人之憤也哉?鍾一則藉其門蔭,獲霑祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋。指卯日而擧事爲期云者,莫非做作妖言煽動人心之計,而至於第一子指擬之目,十三日至凶之說,與鍾一,一而二二而一。似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致俊丁寧和應,南中兵火之說,延壽爛漫酬酢,卽此數段,已足爲諸賊之眞贓斷案。至於正月十三日之凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,以施孥戮之典,致俊·延壽,竝施孥籍之典。噫嘻,宜學以卑微之流,賦憯慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分。常蓄希覬之心,而急於射利,敢以嘗試之計,投呈凶憯之疏,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而導守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此皆逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊亂逆情節,書九爲之前茅,宜學爲之後殿,一貫串來首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆先設機關者,盤覈許久,端緖未究。此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子,竝施散配之典。噫嘻痛矣。自古亂逆何限,而豈有如魯敬之凶譎奰慝蔑倫敗紀者乎?平生伎倆,無非戕人害物,晝宵營爲,無非凶國禍家,兜攬華膴,躐躋崇顯,朝家於渠,恩至渥也。而不思報效之道,忽生憾懟之意,乃有生死不得抑情仕宦之說,此何等時,强抑其情?乃敢萌心,公肆發口,自露鬼蜮之情態,莫掩梟獍之腸肚。當大爰定之期,卽一國慶祝之會,而渠乃陰懷惎譖,極其誣悖,傳襲於賊裕,護法於賊裕。潛蓄包藏,和盤托出,顯售不滿,倡爲悖說,動撓沮戲,斷案斯著。故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也。不謹則無將,無將則必誅。其無君無母之心,不道不敬之律,歷萬世而掉脫不得者也。況於今日義理,尤急闡明而何幸天道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺毋俾易種者,不施於此賊,將於何施?請追奪罪人魯敬,亟施孥戮之典。噫嘻痛矣。亂臣賊子從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也。晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人所共憤,覆載之所難容,萬戮猶輕。三尺已施,而不可只誅其身而止。請謀反大逆不道知情不告罪人醇壽,亟施孥戮之典。噫嘻,宋能相之罪,可勝誅哉?犯悖之性,放縱之習,隱然自處以知禮,肆發無倫之悖說,程子易傳,謂之籠罩,小學·近思錄,稱以胡亂,廡腏儒賢,偏加訾貶,甚至備要一書,無難詆斥曰,渾融儱侗,此誠斯文所未有之變也。昔在純廟,士論峻發,處分大定,吁彼權敦仁,敢生伸理之計,其所爲說,節節乖當,以至幾誤邦禮,此而不明示癉別,何以衛斯文而靖世敎乎?請宋能相逸名,亟施刋削之典。噫嘻痛矣。亂臣賊子從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山,而肆然發憯悖之說,示奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕。三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻痛矣。李明赫·崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,今又賊招之屢出,島會觀相之說,塞謫負來之謀,畢露無餘。由前而喜·應之醞釀,跡旣狼藉,由後而禎·瑾之綢繆,情已掀發。惟其頑忍凶獰,抵賴不服,則尤當嚴加鞫覈,而不可遽議於傅生之科,至於鳳周,凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二二而一也。旣已承款於知情,則豈可有貸於王法乎?又此李奎和,接肚於賊禎,連脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一貫串來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遽降,憤菀之輿論轉深,言之膽掉,思之骨戰。此而謂無所躬犯而容之,謂不足深誅而貸之,付之惟輕,不施亟律,則伏莽之戒,燎原之漸,豈不大可懼哉?大可憂哉?請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣。曺夏望之罪,可勝誅哉?輕佻妄妖之天生宵小,傳笑者多,憸邪傾巧之世濟元惡,指授也久,凶國禍家之狀,愈往愈憯。侮賢醜正之計,與生俱生,至於祭人悖書,鋟梓流布,凶圖逆節,和盤托出。嗚呼,惟我孝宗大王之於先正臣宋時烈,春秋秉執之嚴,明良契會之盛,百世之下,尙可扼腕而流涕。蓋先正道德學問之實,以明天理正人心爲己任,奬節義闢異端爲事業,功光一時,有辭千秋,彼獨何心?讐視大義,旣爲士類之所擯,自知淸議之難容,懻忮翻成怨國,醞釀習爲誣賢,乃以立幟之心,暗售張弧之計,尤可驚心而顫骨者,卽王金陵以下數句語也。固結斥逐,是何等語,東方斯會,是何如時?敢以宋季誤國之事,比擬於不敢擬之地,渠亦北面於當日朝廷者,是可忍乎?吁亦悖矣。指斥於莫嚴莫審,干犯則是祖是孫,外托文字之刋布,內懷國是之壞亂。執跡而誅心,則憾懟乎丙申處分,沿流而溯源,則張本乎辛壬凶徒。狼性難化,獍音自恣,偎儡於賊藪,根柢於醜類。積有揣摩,互相和應,覆載之所不容,神人之所共憤。渠雖牖下之斃,焉逭身後之誅?究厥情犯之重,不可毁板而止。請故參議曺夏望,亟施追奪官爵之典,其孫錫雨,亦施屛裔之典,以示不與同中國之義。答曰,不允。曺夏望事,太涉過當,勿煩。
行大司憲尹致秀,掌令朴奎賢,持平李載元等啓曰,噫嘻痛矣。世道詿誤,義理晦塞,至於今番秋曹罪囚而極矣。渠以鄙悖之類,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑微,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府卽爲拿來,嚴鞫得情,夬正典刑。新除授執義趙遠永,時在京畿楊州地,請斯速乘馹上來事,下諭。答曰,不允下諭事,許遞。
行大司諫金在田,正言權鍾祿等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣。人心陷溺,世變層生,至於秋曹罪囚而極矣。渠以卑微流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑,大論方張之時,設有當遞之事,固當先陳沐浴之討,繼爲引避之章,而汲汲出肅,殆若規避者然。有關臺體萬萬駭然。偃違召牌者有之,在直不參者有之,請前掌令韓敬源,前持平任應準,施以刋削之典,校理許傳,正言李容佐,竝施竄配之典,至於申佐模·趙憲燮之常參不參,抑何意也?如非窺覘,必是愛護,請副校理申佐模,副修撰趙憲燮,亦施刋削之典,新除授司諫閔致庠,時在□□地,獻納林翰洙時在□□地,請竝斯速乘馹上來事,下諭。答曰,不允。韓敬源等事,依啓。下諭事,許遞。
傳曰,臺諫·玉堂有闕之代,前望單子入之。
政院啓曰,行吏曹判書李啓朝,參判李謙在,參議金炳德牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
吏曹啓目粘連,觀此慶尙左道暗行御史朴珪壽書啓,則慶州前府尹南性敎,大邱前判官沈英澤,密陽前前府使徐有畬,義城前縣令趙徹林,慶山前縣令姜羲永,機張前縣監崔東鎭,慈仁縣監吳慶延,省峴前察訪許鐸,沿路中忠州前牧使趙然明等段,繡啓旣請令攸司稟處,更無可論,而其中慈仁縣監吳慶延爲先罷黜爲白乎旀,慶山縣令李濟商段,本邑槪狀所載災結三百十四結四十八負八束內,只俵一百四十結八負六束是白遣,其餘一百七十四結四十負二束,不爲分俵,而取其結價錢一千八百三十兩二錢二分,輸送于監營是白如乎,雖因上官之指揮,有此下邑之擧行是白乎乃,於義於理,俱無所當,細究事體,大違經法是如爲白乎旀。軍威縣監李寅正段,論以吏治,未免疎於事務,詞訟則或使吏房論稟,糶糴則莫遏倉色之偸弄,藉曰官無所失,是何民怨之都萃,無乃吏緣爲奸,將見邑事之日非,刑杖之過度,罰贖之濫及,亦是取怨之端兺除良,賑恤文書之粧撰別本以置,出於吏房之設計是白如乎,鉅逋無以矯捄,惡俗況多傾險,雖有良手,實難爲治是如爲白有臥乎所,竝只罷黜爲白乎旀。醴泉郡守金徽淳段,癸丑當俵災一千二百二十七結九十七負五束內,不俵爲八十四結二十六負五束是白乎,則民訴屢發,雖云隨輒査俵,畢竟未俵,仍爲五十結五十二負三束是白乎旀,拔民戶之弊習,固是可痛,不受穀之督捧,於理無當是白去乙,該吏則不損一髮,各民則徵納精租合爲六百七十一石,歉歲民情,嗷嗷不已,至有赤徵白徵之號,而竟以此六百七十一石,補用於賑資是白遣,賑簿營勘之際,乃以本官自備條懸錄者,事理乖舛,莫此爲甚是白乎所,大抵拔戶之錢,理宜徵出於倉吏,而還給於該民是白置,不受穀之亦宜徵出於倉吏,而分給於各民是白去乙,今乃徵穀於不受之民,官償其拔戶之錢,糊塗朦朧,而況又藉口於給錢,謂之以出給本價,自備賑資則究竟事面,自歸於錢穀交易是白乎矣,所捧之穀,旣爲六百七十一石,而所給之錢二百六十五兩是如乎,每石之價僅爲三錢九分,以此而謂之本價,太不稱停,則歉歲民穀之便同白奪,事極可駭是白遣,若謂穀品麤劣,而價隨以輕歇,則不直四錢之麤穀,究其用處,歸於賑資,賑政之極不成樣,何以發明,防役錢之結斂而加排,補軍錢之官捧而耗費,以此爲政,誠爲可慨是如爲白乎所,爲先罷黜,令該府拿問處之爲白乎旀。醴泉郡守趙然明段,在任不過三朔,別無得失之可言是白乎矣,張宗烈者,七十四歲退吏也,而差出公納檢督,謂以擧行不勘,猛棍七度,四日而斃,此雖因公幹用杖是白乎乃,旣過除刑之年,則難免濫杖之科是如爲白乎旀。梁山前郡守李秉德段,性本昏憒,全昧爲治之方,年又衰邁,徒知營私之計,俵災分賑,都委吏屬紊亂,差任聽訟,一視貨賂多寡,本邑當俵災七百三十七結五十四負九束內,一百十三結五十九負四束,不俵民間,而徒歸於吏手是白遣,本邑賑政,只以救急設行,而抄飢則旣多冤漏,分穀則漫無頭緖,道路之訕怨狼藉是白遣,托以補用於賑資,賣鄕九窠所捧錢爲七八百兩,而都歸私用是白遣,外此賣鄕賣任賣訟等事,鄙瑣不比,不可以已遞而勿論是如爲白乎旀。新寧前縣監崔永錫段,弊敗之局,雖以振刷爲務,嚴刻之政,可謂殘酷無比,徒知辦事之是急,不念刑政之有失,令出惟行,不容晷刻之遲滯,欲無不就,奚論事勢之難易,吏奴還逋八千餘石,排捧於三年之內,具耗爲萬餘石,此爲任怨收刷之第一能事是白乎矣,折半則以虛殼捧上而分給民間,秋捧實穀,便是白徵於民是白乎旀,鉅逋收刷之際,此等權宜之事,所不能無者,而愚民之初頭稱冤,亦所不能無者是白去乙,捉入狀頭,當場嚴杖,幾絶僅甦是白乎旀,當萬逋拔根之日,兼行殖利私作等事,杼柚俱空,如經搶攘,愁怨之聲,至今未已,別尋生財之事端,繼以剝膚之刑威,以此爲政,何求不得,事功之暫時〈措〉辦,只用此術,酷吏之專尙刻薄,豈是治體,至若守嬖之干政,差任行賂等說,尙此狼藉,不可以已遞而勿論是如爲白乎旀。機張前前縣監金鼎默段,內而蠱惑於守嬖,外則委任者奸吏,大小詞訟,隨賂而立落,厚薄任窠,視貨而黜陟,營廉之來則餌錢而防之,邑謗之起則差任而拑之,以得三載之捱過,其奈衆口之唾罵,前後賣任賣訟,合而計之,錢爲五千一百十兩是白乎所,以彼殘弊之邑,遭此貪饕之倅,民力由是而枯竭,吏逋由是而滋長,如此之類,不可以已遞而勿論是如爲白乎旀。黃山前察訪鮮于澲段,不顧法理,專以酷杖立威,陰用手勢,無非納賂爲計,勒捧暗捧,擧其顯著者,合錢爲一千九十兩是白遣,牽來一匹孱馬,勒充於屬驛,而取價三百兩是白遣,吏奴任掌,一切捧賂,合錢爲九百八十五兩是白乎旀,憑藉私賑,勸分於各驛稍饒之民,從以杖囚威督,不耐侵困是白如乎,不可以已罷而勿論是如爲白有臥乎所,上項四邑前任守令,一驛察訪,竝只令該府拿問處之爲白乎旀。寧海前前府使趙基亨段,督納之嚴刑,則兒弱皆至受杖,不念歉歲之民情,捧上之實,則粒穀竟無入庫,將奈明春之賑資,傔人之招權納賂,瑣瑣群謗,藉藉一境是如爲白有臥乎所,從重推〈考〉爲白乎旀。大邱前前判官李章五段,處公館如逆旅,曾無係戀之心,視貨財如糞,全少吝惜之意,曠職而慶事,無節而傷財,歸咎之說,尙今未已是如爲白乎旀。蔚山前前府使鄭基復段,措處則或失於率爾,聰明則或蔽於偏信,民都監之濫執災結,雖已査實而釐正,韓山吏之來處衙中,未免干政而取謗是如爲白〈有〉臥乎所,上項兩邑前任守令,竝只推考爲白乎旀。豐基郡守李浩達段,莅任以來,蠲減捐廩之惠,施及於一邑者,各樣條件,合過千金是白如乎,邑殘廩薄,若無暇以措手,吏懷民頌,有可驗於實心,助婚助葬,足以導和迎祥,勸學勸耕,亦云敦俗務本,自奉則一是節儉,施措則到底周詳,只擧槪略,可推餘事是如爲白乎旀。奉化前縣監任百能段,凡於職分之所當爲,民隱之所關係,款款之誠,憧憧之念,惟恐不及,苟可以便民,則不計蠲減之多寡,濟民則不顧廩用之嬴絀,最不可及者,都無求名沽惠之念,而汲汲遑遑,只自做去,觀於措處之際,尤極周詳而綜密,蓋其忠勤款樸,實所罕見是白遣,於一路,不敢以一箇廉字許人是白乎矣,至於該縣監,不得不稱道是如爲白有臥乎所,上項兩邑前後守令之實績,若是茂著,合施褒奬之典,李浩達·任百能等段,竝只似當施以兒馬賜給之典是白乎矣,係干恩典,臣曹不敢擅便,上裁敎是白乎旀。監司金學性段,容衆鎭物,自是雅量,剸煩理劇,且其餘事,方面以之增重,輿情特以爲安是如爲白有臥乎所,道臣體重,今姑勿論爲白乎旀。前監司曺錫雨,前前監司洪說謨等段,諸條臚列,若是狼藉是白乎矣,道臣體重,臣曹不敢循例論斷,令廟堂稟處爲白乎旀。沿路廣州府留守李圭祊段,處分司之重,行循吏之治,威望所服,保障有恃而增固,撫戢兼施,軍民相安於無事是如爲白有臥乎所,守臣體重,今姑勿論爲白乎旀,其餘本道沿路前後守令·察訪等段,績乏優異,疵無顯著,竝姑置之爲白乎旀,其外閫帥·中軍·虞候·營將·邊將·監牧官等乙良,令兵曹稟處何如啓。依回啓施行爲良如敎。
備邊司啓曰,因慶尙左道暗行御史朴珪壽書啓,吏曹啓目內,前監司曺錫雨,前前監司洪說謨,諸條臚列,若是狼藉,而道臣體重,不敢循例論斷,令廟堂稟處事,允下矣。繡啓雖若是條列,而宰臣按藩,亦係體重,不可不審問而論斷,前監司曺錫雨,前前監司洪說謨,竝令該府拿處,何如?傳曰,允。
館學儒生進士尹普烈·兪致喜·申泰容·洪廷燮·尹泰經·沈啓永·金炳羲·李師在·李鍾憙·金炳源·李義周·洪在喜·安益喜·李文鉉·徐瑗輔·徐載元·尹載近·徐肯輔·趙鍾植·姜鎰永·元在承·鄭曾煥·洪友燮·兪華柱·尹稷儀·趙在永·鄭能秀·李演五·趙晉浩·崔遇東·李周容·李敎在·李基濂·金彦根·兪兌煥·申在協·南宮鉠·李有駿·朴齊來·李友善·朴定夏·李致鵬·李鼎俊·姜義弼·金鳳求·李同淵·金圭煥·李承洛·李日宣·金定鉉·韓基佑·尹錫祿·黃鍾胤·車鎭圭·朴基洪·李準在·李圭炫·印載鉉·金慶會·朱寅降·崔之觀·洪在鐸·金東遠·權仁翊·金在淳·金萬鉉·姜基和·朴敏愨·李舜龍·李用九·李喆淵·崔齊恒·李文豹·黃鍾顯·李鶴圭·沈宜植·金元性·申錫孝·張祐汲·洪直瑞·李秉五·金獻根·閔舜鎬·鄭錫鴻·徐贊圭·吳達善·元錫亨·朴大陽·白鶴洙·孟得逑·柳大根·申錫化·尹弼永等疏曰,伏以臣等之近日連章請討,至再而至三者,是豈得而已不已哉?以夏望之誣逼聖朝,而訖未伏亂逆之律,此誠擧國臣子憂憤抑鬱按住不得之日也。且方外之疏繼上,則聖批以爲,可見大同之論,臺臣之章又發,則聖批以爲可見公議之愈拂鬱。特降毁板依施之命,而及其當律擬議,則一向難愼,終靳允許,區區愚昧,未敢知聖意之攸在,而第憂憤抑鬱,日甚一日,實不能無憾於日月之明也。嗚呼,亂逆未討,而期於必討,王章莫伸,而期於必伸,固臣子之恒情,而爲今日斷斷不可已之事,亦豈敢遽而瀆擾爲懼,而不思所以更申號籲哉?惟我孝宗大王之於先正臣宋時烈,其明良契合,固已曠絶千古,而若夫君臣間所秉執而表章之者,卽春秋一部是已。嗚呼,日暮途遠之聖敎,含冤忍痛之遺托,雖百世之下,無不嗚咽掩涕。夫何一種凶徒之惡聞大義私相譏詆者?已於其時,往往闖發,其源流脈絡,實自尹拯所謂己酉辛酉兩擬書中出來,而至於公傳道之,筆之於書,醜辱先正,無復餘地,而從以上誣於聖祖,則豈有如夏望之窮凶絶悖者哉?蓋其全篇肯綮,在於王覇義利四個字,而直以春秋大義,歸之於舞文幻弄誣一世之科,則必先以固結人主實除斯會等說,援而爲證,首尾相應,顯加詆斥,無少顧忌。噫嘻,夏望獨非孝廟之臣子乎?誣毁侵逼,至此之極也。且其爲文祭不於三年之內,而必於墓草已宿之後者,其凶譎情跡,尤可知已。蓋自丙申大處分以後,渠乃讐視國家,怨毒弸中,無所宣洩,則必假托祭文,恣行胸臆,指斥誣逼,至及於莫重莫嚴之地,是可忍也,孰不可忍也?噫,其惡逆負犯,殆有甚於漢法之大不敬,而不但如李孫所謂無禮於其君者而已,則凶賊之老死牖下,獲免鐵質,寧不痛心哉?至今追施之律,卽王法之所不可已,而聖批特以文字間事,有難遽擬重典爲敎,則臣竊恐聖明失之太恕也。且聖上之所以特許毁板之請者,其不以凶言悖說,有犯亂逆之故耶?其言亂逆,其文竝皆燒毁,而其人之官爵誥命,乃自如矣。揆以刑政,大相逕庭,雖火其書而毁其板,恐不足以允物論而慰輿憤矣。豈以殿下之明聖,獨不念及於此乎?古者帝王,制爲刑法,凡爲人臣者,負罔上犯分之罪,而苟或生未及肆諸市朝,則必追加極律,不以其身已斃,而有或一毫容貸。若是者,豈足於仁人君子不忍之心而然哉?誠以亂逆懲治,必如是而後,凶孽不敢肆行,而世敎有所維持矣。國朝四百年來,亦多有是例,臣等固不可一一枚擧,而載在刑典,昭然可考。蓋凶如夏望,惡如夏望,而能免是律者,未之有也。是豈可以歸之文字間事,而有所參恕乎?且以錫雨言之,其放恣無忌憚之情狀,昭不可掩,而聖批每以不審妄率,偶失照檢爲諭,夫人家子孫之刋其先集,誠一大事也。雖隻字半句之差誤,必十分考校,惟恐有一毫未盡,況於全篇指意之爲一大逆案,而顧可以昧然放過乎?是皆出於侮弄嘗試之計,而其非偶失照檢也明矣。書曰,刑故無小,況其未必小者乎?罷職放逐,豈足以明正其罪也?且臣等卽伏見方外儒生再疏批旨下者,諭以士論就事論事而已。至於刑政,自是朝廷之事,非爾等所宜干與,臣等不勝萬萬惶蹙,而繼之以滋惑焉。春秋之法,亂臣賊子得以誅之,古者人辟之制刑也。庶人議於道,且傳曰,國人皆曰可殺,然後殺之,以此推之,則臣等之此言,雖甚猥越,亦不爲全然無所據也。雖然夏望之負犯,錫雨之罪狀,不至如彼之甚焉,則臣等亦何苦而爲此饒舌煩籲,以干瀆之罪哉?此則聖上之所宜鑑燭也。伏乞聖明,更加三思,亟降處分,夏望,施以追奪之律,錫雨,亦施屛裔之典,以懲亂賊,以靖世道焉。無任云云。省疏具悉。爾等獨不聞仁廟批旨中,論是非則可,定是非則不可之敎乎?勿煩。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
義禁府啓目,校理許傳,正言李容佐,竝施竄配之典事,傳旨啓下矣。許傳平安道孟山縣,李容佐咸鏡道利原縣,竝竄配,而以傳旨內辭意,具罪目依例發遣府羅將,押送于各其配所,何如?傳曰,允。
臺諫前望單子入之,執義申佐模,掌令沈宜元,持平許傳,司諫崔琠,獻納兪世煥,正言李容佐落點。
玉堂前望單子入之,應敎朴文鉉,副應敎李容殷,校理韓敬源,副校理任應準,修撰金洛龍·李晩運,副修撰趙憲燮落點。
政院啓曰,新除授執義申佐模,校理韓敬源,副校理任應準,副修撰趙憲燮,方在刋削中,持平許傳,正言李容佐,方在竄配中,何以爲之?敢稟。傳曰,蕩滌敍用。
追上尊號都監郞廳,以都提調意啓曰,莊獻世子金印篆文書寫官領敦寧府事洪在龍,書出正副本,謹此封進,以備睿裁後入刻之意,敢啓。傳曰,正本入刻。
又啓曰,本都監郞廳宗親府典簿李勉愚,有身病,勢難察任,今姑改差,其代以前縣監朴齊賓差下,而時無職名,令該曹口傳付軍職,使之冠帶常仕,何如?傳曰,允。
行大司憲尹致秀,行大司諫金在田,掌令朴奎賢,持平李載元,正言權鍾祿等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致俊·延壽,竝施孥籍之典。措辭見上請正法罪人宜學諸子,竝施散配之典。措辭見上請追奪罪人魯敬,亟施孥戮之典。措辭見上請謀反大逆不道知情不告罪人醇壽,亟施孥戮之典。措辭見上請宋能相逸名,亟施刋削之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑。措辭見上請故參議曺夏望,亟施追奪官爵之典,其孫錫雨,亦施屛裔之典,以示不與同中國之義焉。答曰,不允。曺夏望事,過矣,勿煩。曺錫雨屛裔,依施。
掌令朴奎賢,持平李載元等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上答曰,不允。
正言權鍾祿啓曰,請性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
傳曰,批答誤傳之承傳色中官吳慶元,從重推考。
以義禁府徒流案,傳曰,李琓放。
傳曰,前府使崔弘德,宣川府使擬入。
傳曰,吏兵批歲抄點下者,依例捧傳旨。
兵曹啓曰,卽接大報壇牒報,則守直官王濟萬,今已四十五朔仕滿云,依節目加資下批之意,敢啓。傳曰,知道。
兵曹啓曰,陞資拜營將者,瓜滿前以不職遞罷,則勿計朔數多少,還收資級,載在法典,前安東營將具沆,入於繡啓,旣已罷黜,所授加資還收之意,敢啓。傳曰,知道。
兵曹啓曰,同知中樞府事姜彝文,宣傳官吳益善,五衛將李心讓·金相斗·楊在聖·韓應遠,文臣兼宣傳官金完植,守門將朴重秀,俱以病難供職,呈狀乞遞,竝改差,何如?傳曰,允。
有政。吏批,行判書李啓朝進,參判李謙在,參議金炳德,竝牌招不進。以睦仁會爲副修撰,徐佐輔爲刑曹判書,尹定鉉爲判義禁,李玄緖爲知春秋,韓容悳爲直講,洪祐慶爲中部都事,李啓周爲醴泉郡守,李容純爲鳳山郡守,崔瑨爲慶山縣令,金徹義爲軍威縣令,趙大榮爲慈仁縣監,李熙稷爲迎日縣監,李晉謨爲沙斤察訪,成均博士單金奭南贈吏參,李勉伯贈吏判例兼,贈吏議李忠翊贈吏參例兼,贈僕正李匡明贈吏議,已上前刑曹參判李是遠三代。
再政。以申錫遠爲永陵令,崔弘德爲宣川府使,趙秉老爲長水縣監,同春秋單李玄緖,兼養賢庫直長單金奭南。
三政。以李得信爲漢城判官,李在爲徽慶園令,李奎鎭爲律學敎授。
四政。以洪在愚爲綏陵令。
兵批,行判書洪鍾應進,參判李在鶴入直,參議睦仁㘽病,參知尹正求病。
兵批啓曰,忠淸水使,今當差出,而擬望之人乏少,他道防禦使,竝擬,何如?傳曰,允。以姜時永爲知事,洪永圭·李晉翼爲同知,吳取善·具鏘和爲副摠管,金在淸爲僉知,李章濂爲宣傳官,吳佑常·洪鍾珏·方羲鏞·鄭彦述爲五衛將,李昌漢爲都摠經歷,具秉鎬爲訓鍊主簿,閔致庠爲文兼,趙禹錫爲黃海兵使,李元熙爲忠淸水使,李鼎緖爲安東營將,李安民爲慶尙中軍,李宗學爲造山萬戶,朴繼長爲乼溫萬戶,金裕憲爲鷺梁別將。
再政。以任百秀爲同知,孫鍾策爲右捕從,柳冀正爲都摠都事,李舜器爲武兼,僉知三單吳佑常·洪鍾珏·鄭彦述,大報壇守直官王濟萬,今加折衝。
三政。以趙秉駿爲知事,李鳳億爲訓鍊僉正,僉知單方羲鏞。
四政。以權最永爲訓鍊判官,尹滋翊爲訓鍊主簿,副司勇鄭錫鉉,兼宣川鎭水軍僉節制使·淸北水軍防禦使單崔弘德。
備邊司啓曰,統制使李圭徹,入於繡啓論列中,自該曹啓請拿處矣。閫帥之任,勢將交代後就理,該帥臣李圭徹爲先罷職,卽爲差代,何如?傳曰,允。
兵曹,以李寅植爲禁軍別將。
兵曹啓目粘連,觀此慶尙左道暗行御史朴珪壽書啓,則統制使李圭徹段,柔懦之性,旣沒分曉,貪鄙之政,全無顧忌。人客絡繹,賂門隨以大開,校卒縱橫,饒戶偏被酷侵。三十年前構屋之材,輒謂私斫,數百里間煮鹽之柴,摠稱犯禁。或因翻覆舊訟,或乃構捏無辜,傍近七八邑之騷擾,前後萬千金之浚剝,怨說有口,醜聲聒耳是白乎旀,前統制使李膺緖之遞歸也,各樣軍庫錢木布之流來虛留者,以其撙節之力,幾至充完之效矣。該師之到營未幾,公貨之挪貸無節,營需之策應難繼,吏房吏處加下,會計吏處加下,列邑防布錢無數引用,校吏未得給代,已爲五朔,軍卒之未得給代,已爲三朔是白乎則,飢卒之中犯奮號,至於數十,事之驚心,孰甚於此?孤負寄重,是豈義分之當爲?僨誤軍事,自有師律之難貸是如爲白乎旀,前左兵虞候趙萬赫段,惟恐民訴之不至,大開賂門,多散奸校而四出羅致,畢竟消融於營中,仍不出付於該民。雖有兵使之禁止,終未知過而悛改,細瑣醜陋之事,難以枚擧,如此之類,不可以已遞而勿論是如爲白乎旀,慶州前營將李熙洙段,雜技固可禁也,而收贖最多,詞訟非其任也,而納賂不少,遞歸時賊贓錢一千三百餘兩,仍不還給於各民,怨謗未息是白乎旀,店中孤客,被人暗戕,掩匿形跡,傳說藉藉,而反以死者之無踪,謂是盜賊之潛逃,所遺之衣被鞍馬,盡爲奪取,貪饕無良,推此可知。不可以已遞而勿論是如爲白有臥乎所,上項帥臣與前任虞候營將之前後臚列,若是狼藉,俱係不法,竝令該府,拿問嚴勘爲白乎旀。安東營將具沆段,出入鎭門者,盡是無賴雜類,橫行村里者,莫非奸校猂卒,推捉無故之民,加以難明之罪是白乎旀,順興出身朴宗元,有唐津兵營捉送之祕關,則捉囚鎭營,脅之誘之,謂有防報得免之道,而討索八百兩是白如可,竟捧三百兩之後,乃爲之稱病防報,果有放送之回題,其非緊犯,推此可知。憑藉門樓之重建,赭賣邑藪之樹林,飢民無雇而役使,穉苗受損於曳運,事甚可悶。待秋姑停之意,臣卽關飭是白乎旀,本府邑治之得免塾沒,長堤林藪之賴有防護,而斧斤樵採,欲借鎭將之威令,曾有成效之節目,反啓利竇,宜防弊源是白乎所,還自本府主管,勿令該鎭干涉之意,臣又關飭,成置節目是白加尼,及臣過邑之後,乃以過去客官之事,不足施行等說,肆發公庭,對衆咆喝,無識無憚,誠極駭悖是白乎旀,方當收穫之節,驅發隴畝之民,開渠濬川,牽纜行船,流連百十餘里,往返七八箇日,河洄之遊,已極騷擾,而淸涼之行,繼以發焉。陪吏下屬,到處誅求,村舍野店,輒責供饋,富民等處勒捧之數,難以一一枚擧是白有臥乎所,身爲討捕之官,而許多冒法之狀,極爲駭然。爲先罷黜,令該府拿問重勘爲白乎旀,中軍沈徽泰段,收刷之際,酷杖取怨是如爲白有臥乎所,杖酷怨生,難免不職,罷黜爲白乎旀,蔚山前監牧官李命九段,宜顧交承之體,頗有駭聽,況以耽賂之故,多作取謗之事是如爲白有臥乎所,耽賂取謗,事涉鄙瑣,雖已遞任,不可仍置,罷職爲白乎旀,左兵使李南軾段,方臣按事之日,宜有請見之節,始欲抗禮而相對,終焉稱病而不至,固陋可笑,有損朝體是如爲白乎旀,前兵使李根永段,倉屬之執錢作奸,賑吏之精租偸竊,不能檢察,幕裨之作弊,往往發於民狀是如爲白有臥乎所,閫體不輕,而或有損朝體,或莫察奸弊而至發民狀,竝從重推考爲白乎旀,大邱營將李種兢段,到鎭以來,半値邑倅曠官之時,詞訟之務,賑救之政,皆出兼任之手,厚得邑民之望,論其大體,優於吏治是如爲白乎旀,慶州營將具永淳段,校卒憚戢束嚴,村里少奸究之警,府倉租三十石,牟二十石之爲鎭廩者,賙給鎭屬之告饑是白遣,雜技酗酒,摘發如神,痛懲而不贖,一鎭端息,四境晏如是如爲白有臥乎所,兩鎭營將之訟務賑政,厚得民望,賙飢懲惡,隷憚境晏,則其在激勸之道,似當施以陞敍調用之典是白乎矣,係干恩典,不敢擅便,上裁敎是白乎旀,前左水使梁宣洙段,逋債案之親執督捧,賑資穀之躬自分排,連弩機之倣製,營廂庫之重修,可見平居之留心戎務,有抱而莫展是如爲白有臥〈乎〉所,捧逋修庫,俱是嘉尙是白乎矣,閫帥事體,與守令·邊將有異,今姑勿論爲白乎旀,其餘閫帥·中軍·虞候·營將·邊將·監牧官等,別無優異之績,亦無顯著之疵,竝只置之何如啓。依回啓施行爲良如敎。
方外儒生幼學金在鴻·朴慶壽·安鴻善·尹丙大·徐揆輔·金洛鉉·朴洪壽·尹致祖·兪眞一·李容元,進士李應辰·李敬老·尹普烈·徐有英·李大愚·南弘重·洪在行·金時濟·兪致和·朴元陽·洪鼎裕·趙在永·吳達善·李承愚·李敦夏·閔台鎬·韓章錫·金永穆·趙在肯·洪最秀·沈相漢·黃一淵·朴顯陽·尹宇錫等疏曰,伏以臣等,爲聲討夏望及錫雨之罪,陳章呼籲者至再,而未蒙允從。伏奉批旨下者,若曰,身後追律,是何等刑政,而容易擬議乎?臣等相顧愕貽,愈增抑鬱,此由於臣等誠意淺薄,天聽邈然,以致亂賊貸一日之誅,王章稽三尺之律,臣等之罪,於此大矣。第伏念刑情之輕重,惟當其罪而已。若其可疑,則夏楚之罰,不可妄施。在所不赦,則金木之誅,未足爲過,且不論身前身後,隨其現發而治之,此聖王制刑之精義也。望賊之罪在不赦,淵鑑之所已悉燭,而以其身死之久,靳於追律,則安知無奸細反覆之類,轉相告語,以爲望賊之罪惡如此,而官爵自如,於是乎邪說益肆,無所忌憚。不知誣賢罔上之爲元惡大憝,則天理晦塞,人心陷溺,其害必有甚於洪水猛獸。一夏望之罪與不罪,關係之大,有如是矣。苟非然者,臣等亦何敢一事呼籲,期於必討乃已也?望賊窮凶絶悖之狀,前後章奏,臚列備至,而臣等請復詳陳之。嗚呼,先正秉執之義理,卽我孝廟之義理也,先正措施之事業,卽我孝廟之事業也。同心一德,維持我東方禮義之俗者,卽一部春秋之大經大法也。乃有得罪於春秋者,欲諱其失身之累惡,聞節義之說,故言語文字之間,譏侮詆斥。惟恐春秋之義復明於世,原其設心,本出於掩護一己之私,而不顧其干犯於倫綱,源頭一濁,流波汎濫。惟彼望賊,習熟見聞,以爲當然,至發舞文幻弄誣一世之凶言,渠輩敢以孝廟講尊攘之聖志,歸之假托。又以肅廟明是非之處分,謂非本意,矯誣甚憯,怨懟愈深。畢竟滔天之禍,極於辛壬,而宗祊幾乎不保,始由於背馳春秋,終至於禍人家國也。然猶藏鋒匿影,隱暎說去,亦未有索性肆毒,極口惡詈,如望賊者也。況所謂固結人主者,尤極凶悖,蜮弩潛張於幽暗,梟音至逼於崇嚴。只急於右袒尹拯,自詆於上誣聖祖,雖妖腸逆肚,何忍爲此?其人雖斃,而其文尙存,其時雖遠,而其罪自在。其罪旣無生死之異,則王法豈有生死之別乎?若以爲罪雖當於追律,而法難議於輕施,則我肅廟·正廟,何以有追奪之命於尹拯乎?大聖人所作爲,非不念欽恤之仁也。惟其當罪者不罪,則國是靡定,而民志不壹,詖邪亂賊之徒,必將接踵而起。所以罪一人而一國咸服,此辟而止辟之聖德神功也。今望賊凶悖之說,有浮於前人,而苟或寬貰,則其流禍無窮,亦必百倍於前日。臣等之所仰望於我殿下者,述兩聖朝志事,而行兩聖朝刑政也。望賊之文,其子若孫,猶不當藏在布衍,乃敢肆然刋布,欲以傳示於來後,其世襲凶論,無君非聖,眞是戾氣之繆種也。望賊隱慝,至錫雨始著,而錫雨之罪,止於放逐,則豈非過於包荒,失於惟輕乎?聖敎以士論,就事論事而已。刑政朝廷之事,非爾等之所宜干與,臣等竊不勝萬萬惶悚,而事有大小,刑政有輕重,臣等之連籲不已者,誠以辨聖誣闢邪說,乃大義理所在也。春秋之法,亂臣賊子,人人得以誅之,不必士師,今日殿下之臣子,卽我孝廟之臣子也,則爲君父討賊,何可緩也?王通有言,通於夫子,受罔極之恩,臣等自祖先以來,誦法先正之道,則爲斯文斥異,烏可已也?竊伏覩漢宋史牒及國朝故事,儒生之請罪奸凶者,亦多有之。故愚衷轉激,按住不得,復敢相率仰籲,死罪誠無所逃。書曰,天討有罪,五刑五用哉?如望賊者,其可以不行天討乎?傳曰,惟仁人放流之,不與同中國,如錫雨者,其可以與同中國乎?伏願聖明,淵然深思,亟允臣等之請,使八域民生,知有春秋討亂賊之義焉。無任云云。省疏具悉。已諭於館學之批,而方外陳章之有禁令,爾等果不知乎?由予包含之過,致此支煩,良覺未穩。
上在昌德宮。停常參·經筵。
以司謁口傳下敎曰,方外儒疏之不得捧入,自有禁令,而一二次則猶或容恕,至於課日煩瀆,豈有如許道理乎?此後更勿捧入。
弘文館啓曰,下番闕直,事甚未安。新除授副修撰睦仁會,卽爲牌招入直,副應敎李容殷,校理韓敬源,副校理任應準,一體牌招察任,何如?傳曰,允。
又啓曰,新除授修撰金龍洛,時在慶尙道安東地,李晩運,時在禮安地,副修撰趙憲燮,時在京畿楊州地,經筵入番事緊,請竝斯速乘馹上來事,下諭。答曰,竝許遞。
兵曹啓曰,因內醫院草記,議藥同參李琓,口傳付軍職事,允下矣。方在被謫蒙放中,何以爲之?傳曰,蕩滌敍用。
又啓曰,每都政,新資五窠,例爲差出,而今番營將中軍準二十朔者,只有三窠,且舊堂積滯,亦不可不念,就未準朔中朔數最多者,依例推移內遷,何如?傳曰,允。
掌令朴奎賢,持平李載元,正言權鍾祿等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致俊·延壽,竝施孥籍之典。措辭見上請正法罪人宜學諸子,竝施散配之典。措辭見上請追奪罪人魯敬,亟施孥戮之典。措辭見上請謀反大逆不道知情不告罪人醇壽,亟施孥戮之典。措辭見上請宋能相逸名,亟施刋削之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑。措辭見上請參議曺夏望,亟施追奪之典。答曰,不允。已有前批,勿煩。
掌令朴奎賢,持平李載元等啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上新除授掌令沈宜元,時在廣州地,請斯速乘馹上來事,下諭。答曰,不允。下諭事,許遞。
正言權鍾祿啓曰,請性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上答曰,不允。
兩司合啓中曺夏望事中之典二十字抹去。
備邊司薦望,以金翰喆爲統制使。
以副應敎李容殷,校理韓敬源,副校理任應準,副修撰睦仁會牌不進罷職傳旨,傳曰,只推。
副應敎李容殷疏曰,伏以臣伏見近日儒疏臺章之堆積公車者,卽誣聖朝辱先正之曺夏望之事也。未敢知聖上何爲而尙靳其當施之律,以致公議之轉沸也。夫亂逆不可以〈不〉嚴討,義理不可以不明正,苟或懲討不嚴,則亂逆無所顧畏,而義理將至晦塞也。故嚴其懲討,乃所以明其義理也。嗚呼,惟我孝廟躬曁先正,際明良之會,秉春秋之義,遂令百世之君臣,立此萬古之剛常,其嵬勳卓烈,焜耀來後,嘉謨深契,曠絶往昔矣。凡載髮含齒之倫,莫不知尊慕而景尙之,彼何一種凶孽之幺麽怪鬼?厚積慍懟,顯加詆斥,凶喙惡舌,罔有紀極,思之膽掉,言之髮豎從〈古〉亂逆,歷數何限,而豈有如夏望之絶慝窮悖者乎?其所謂祭酉峯文中,許多誣毁之語,前後章奏,幾盡打破其禍心逆肚,則今雖不泚筆申瀆,而至若固結斥逐實際斯會等句語,造意之陰狡,遣辭凶險。驟看則誣辱先正,細究則譏逼聖朝,尤不勝萬萬驚心痛骨矣。且其全集諸作,無非謎藏眩幻麤鄙乖悖之說,而其詞賦挽詩書牘祭祝,皆是黨私而醜正,罔非怨國而戕賢,吁亦憯矣。彼果以何樣鬼胎,斁倫滅義,至此之甘心也?噫嘻,蓋此輩梟音莫變,鴟性未改,蓄憾於丙申處分,讐視乎辛壬義理,雖尋常觚墨之間,等閑尺素之際,必欲逞臆而肆毒。今若論以公憤,繩以常憲,則焉逭身後之一律也?惟彼夏望,罪惡貫盈,雖非錫雨之所可能贖,而爲其孫者,固當掩惡蓋愆,圖所以寢晦息滅,是人情之常也。乃反以放恣之習,敢行嘗試之計,肆然梓布,略無顧忌,是眞悖祖悖孫稔凶濟惡者也。幸我殿下日月之明,洞悉其憯逆情節,其板則燒毁,而其孫則屛裔矣。然元惡之官秩自如,王章屈而未伸,輿情激而未洩。此則今日臣子不避瀆擾,不得請則不知止者也。夫有夏望之作,故斯有錫雨之刊,旣罪刊書之錫雨,不罪作書之夏望,則其於刑政之失當,何哉,亂逆之無畏,何哉?亦其嚴懲討明義理之道也哉?臣職忝論思,義難泯默,玆敢瀝暴衷懇,仰瀆崇嚴。伏乞聖明,夬揮乾斷,亟允臺請,俾天討行而世敎靖焉。臣無任云云。省疏具悉。已悉於前後諸疏之批矣
持平許傳疏曰,伏以臣猥以儱侗之恣,冒忝論思之地,時値聲討之峻發,而所謂曺夏望祭尹拯文,初未見原本,未詳遣辭之爲何如。故不敢擧同於聯章,此固臣之罪也。果因臺論,至承竄配之嚴旨,惶霣震懍,恭俟鈇鉞之誅矣。千萬不自意,栢府特點,忽下於泥首縮伏之際,繼而有蕩敍之命,霜露恩造,有如父之於子。凡有罪過,始加之怒,終止於慈。臣於是,且悚且感,益無所措躬之所矣。顧何敢自同平人,晏然冒居於臺次乎?伏乞亟遞臣職,仍治臣罪,以安私分,以存國紀焉。臣於自劾之章,豈敢贅他,而第以發於近日章疏者觀之,有不覺膽掉而骨顫,髮豎而心寒者。噫,彼曺夏望,獨非北面於孝廟之臣子乎?固結人主實際斯會等句語,是何等凶悖之說,而肆然筆之於書,略無顧忌,乃敢誣逼於莫重莫嚴之地,其凶圖逆節,所謂人得而誅之者也。豈可以鬼誅之先加,有所容貸於覆載之間乎?其文之悖惡旣如此,則爲其孫者,固當現露之是懼,掩諱之不暇,而乃反付之欹劂,流布一世,世濟之惡,可謂是祖是孫矣。儒章臺啓,課日迭發,而只許其孫之屛裔,尙靳其祖之追律,王章以之而未伸,輿情以之而愈鬱。伏乞聖明,廓揮乾斷,亟允臺請,故參議曺夏望,快施追奪之典,以洩神人之憤焉。臣無任云云。省疏具悉。何必如是?勿辭察職。
上在昌德宮。停常參·經筵。
藥房都提調趙斗淳,提調徐念淳,副提調李裕元啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
李裕元啓曰,左承旨洪淳穆,左副承旨金有淵,今日不爲仕進,竝卽牌招,何如?傳曰,許遞。前望單子入之。
政院啓曰,備邊司郞廳來言,今日賓廳日次,而領議政金左根,右議政趙斗淳,無時急稟定事,左議政未差,不得來會云矣。敢啓。傳曰,知道。
承旨前望單子入之,洪秉壽落點。
李參鉉啓曰,新除授右副承旨洪秉壽,時在京畿楊州地,斯速乘馹上來事,下諭。傳曰,許遞。前望單子入之。
傳曰,知申許遞,前望單子入之。
承旨前望單子入之,李鍾愚·李晉翼落點。
弘文館啓曰,下番姑降入直,事甚未安。修撰二員,副修撰一員未差,副修撰睦仁會,卽爲牌招入直,副應敎李容殷,校理韓敬源,副校理徐翼輔·任應準,一體牌招察任,何如?傳曰,允。
行大司憲尹致秀,行大司諫金在田,掌令朴奎賢,持平許傳·李載元,正言權鍾祿等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致俊·延壽,竝施孥籍之典。措辭見上請正法罪人宜學諸子,竝施散配之典。措辭見上請追奪罪人魯敬,亟施孥戮之典。措辭見上請謀反大逆不道知情不告罪人醇壽,亟施孥戮之典。措辭見上請宋能相逸名,亟施刋削之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑。措辭見上請故參議曺夏望,亟施追奪之典。答曰,不允。曺夏望事,已有前批,勿煩。
掌令朴奎賢,持平許傳·李載元等啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上答曰,不允。
正言權鍾祿啓曰,請性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
以副應敎李容殷,校理韓敬源,副校理徐翼輔·任應準,副修撰睦仁會牌不進罷職傳旨,傳曰,只推。
政院啓曰,兵曹郞廳來言,統制使下批政事,取稟。傳曰,待明朝,政官牌招開政。
傳曰,故判敦寧金洙根葬期不遠云,遣承旨致祭,以示予愴衋之意,祭文,令文任撰進。
傳曰,藝文提學許遞,前望單子入之。
藝文提學前望單子入之,申錫愚落點。
傳曰,宣川府使崔弘德,昌原府使任泰昇相換。
備邊司薦望,以柳永魯爲會寧府使。
執義申佐模疏曰,伏以臣本儱侗疎闇,百無肖似,重之憂慽熏鑠,疾病沈淹,一切世務,漫不省記。乃於前月,偎叨館職,課日違召,坐犯逋慢,匪直臣見狀之無堪驅策,亦以僚審間私義之難安故也。時則公車日積,聲討方始,而趨詣聯章,其勢末由,縮伏噤默,惟譴何是俟?果然臺啓峻發,至蒙嚴旨,罪大罰輕,懍蹙方切,不意栢府特點,忽下於訟尤之繼以恩敍有命,且感且惶,益不知措躬之所。第臣伊日之不參館疏,寔由於事面緩急之未及徐究,而若謂之窺覘愛護,則斷非義分之所敢出也。誣逼聖祖,是等懲討,而人言至此,寧不懍然?靜言思之,咎實在臣,以臣情踪,今於是職顧安敢晏然承膺,有若無故者然哉?伏乞聖明,亟遞臣亞憲之銜,仍治臣不職之罪,以嚴朝紀,以安微分焉。臣方在列,何敢贅他,而事在目下,有難終默。噫,彼曺夏望文字之負犯干係,前後之儒論臺章,畢陳無餘,臣無容疊床,而第其王金陵以下數句,卽當日人臣之所不敢萌心而發口者也。以彼黨私之計,爲此阿好之文,何患無辭,而乃固結人主實際斯會等說,比擬於莫重莫嚴之地,顯加指斥,自干天誅,擧國輿論之一辭同聲,期欲明正典憲,不得請則不止者,良爲是也,而雖殿下包藪之仁,決不可以涵貸之也。至若錫雨則印出渠家巾箱之祕,流布一世耳目之廣,不惟自滔其身,竝與其祖而滔之于大僇,誠亦彝性之外,而悖盭甚矣。無將必誅,公憤所切,自作難逭,常刑自在。迺者天網太恢,只許其孫之屛裔,尙靳其祖之追律,王綱以之而不嚴,國言從而轉激,是豈不大可懼哉?伏願聖上,廓揮乾斷,亟賜夬允。故參議曺夏望,施以追收誥牒之典,以洩神人之憤焉。臣無任云云。答曰,省疏具悉。何必如是?勿辭察職。
校理韓敬源疏曰,伏以臣以無似,猥叨憲職,按例引避,旋蒙恩遞。迺者臺論峻發,至有嚴旨,懍悸縮伏,方自訟愆,不意玉署特點,忽下於是際,繼而甄敍有命,惶霣感激,轉益靡措。第臣伊日避啓也,臺閣聲討時未齊發,公格攸在,義難蹔冒,規避之目,雖似過情,疎闇所致,實多慙恧。以此情踪,顧何可晏然承膺,有若無故者然。伏願聖明,亟遞臣新授職名,以安微分焉。臣方自列,何敢贅他,而事在目下,不容泯默。噫,彼曺夏望文字之許多負犯,臺啓儒論,臚列已實,臣無容架疊,而第其王金陵以下固結斥逐實際斯會等語,是豈當日北面者,所可萌諸心發諸口哉?指斥於莫重莫嚴之地,自陷於不敬無禮之誅,是可忍乎?吁亦悖矣。至於曺錫雨之肆然鋟梓,流布耳目,尤豈臣分之所敢出乎?其跳踉縱恣無忌憚之習,眞可謂世濟其惡,有是祖而有是孫矣。王章不可不伸,輿情不可不循,伏乞廓揮乾斷,亟允臺請,曺夏望,施以追奪官爵之典,以洩神人之憤焉。臣無任云云。省疏具悉。何必如是?勿辭察職。
副校理任應準疏曰,伏以臣於日前,猥叨持憲之職,公格所拘,義在必辭,敢陳請遞之啓,獲蒙允許之批,不意援例之擧,反成規避之科,至登臺啓,而聖恩曲賜,寬假薄罰,止於刋削,臣惶懍震越,蟄伏訟愆。迺者玉署特點,繼下於此際,銜恩珮榮,義當竭蹶,而顧臣所被者臺論也,所壞者臺體也。職名雖異,舊愆自如,則何可晏若無故,揚揚冒進乎?敢暴衷懇,仰瀆崇聽,伏乞聖慈,俯垂鑑諒,亟遞臣所帶之任,仍治臣溺職之罪,以謝人言,以安私分焉。第臣於目前事,衷情所激,按住不得,玆敢齋沐仰籲,惟聖明垂察焉。噫,彼曺夏望心跡之絶悖,干犯之至重,儒疏臺章,固已打破無餘蘊,臣無容更事架疊,而就其中固結人主實際斯會等句語,是何等誣逼也?惟我孝廟樹綱常於萬世,聲大義於天下,孰敢不欽仰感歎,而彼獨何人?甘爲背馳之計,爲聖朝臣子所不敢萌諸心者,而肆然發之於口,不敢發諸口者,而肆然筆之於書,指斥於莫重莫嚴,引喩則至凶至憯,驟看已知其閃弄,細究莫掩其情收,究厥罪惡,邦憲自在,牖下之斃,亦云幸矣身後之誅,焉可逭也?雖以大聖人包荒之德,曲加容貸,其於王章之未伸,輿論之沸鬱何哉?此而不夬施典刑,則隄防將由是而壞,國是將由是而亂,豈不大可懼哉?伏願淵然深思,廓揮乾斷,亟允諸臺之請,曺夏望,施以追奪之典,俾亂萌折而公憤泄焉,千萬幸甚。臣無任云云。省疏具悉。何必如是?勿辭察職。
上在昌德宮。停常參·經筵。
王大妃殿誕日,大殿·大王大妃殿·大妃殿·中宮殿,內閣·政院·玉堂·朝廷二品以上·六曹堂上,口傳問安。答曰,知道。王大妃殿,內閣·政院·玉堂·朝廷二品以上·六曹堂上,單子問安。答曰,知道。
以司謁口傳下敎曰,聞方外儒生,又此伏閤云,日昨飭敎,何等截嚴,而豈有此擧乎?揆以士習,萬萬未安。特軫多士之冒寒叫閽,原疏捧入。
弘文館啓曰,下番姑降入直,事甚未安。修撰二員,副修撰一員未差,副修撰睦仁會,卽爲牌招入直,副應敎李容殷,校理韓敬源,副校理徐翼輔·任應準,一體牌招察任,何如?傳曰,允。
政院啓曰,行判書李啓朝,參判李謙在牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
追上尊號都監郞廳,以都提調意啓曰,本都監郞廳儀賓府都事鄭基命有身病,勢難察任,今姑改差,其代以前縣監徐猉淳差下,而時無職名,令該曹口傳付軍職,使之冠帶常仕,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而誕日問安相値,不得設行之意,敢啓。傳曰,知道。
以副應敎李容殷,校理韓敬源,副校理徐翼輔·任應準,副修撰睦仁會牌不進罷職傳旨,傳曰,只推。
有政。吏批,行判書李啓朝進,參判李謙在牌招不進,參議未差,以宋近洙爲吏曹參議,黃起源爲司諫,朴惇壽爲掌令,朴孝正爲獻納,張龍逵·安喜壽爲修撰,金炳喬爲刑曹參判,洪淳穆爲大司成,李同淳爲同經筵,金在聲爲典牲判官,趙容在爲監察,南正倫爲珍島郡守,會寧府使單柳永魯,宣川府使崔弘德,昌城府使任泰昇,已上相換事,承傳。故學生安枰·南宮璡贈童蒙敎官,已上孝行卓異,贈職事,承傳。
再政。以宋正熙爲工曹佐郞,李蘭孝爲濟用主簿。
兵批,判書洪鍾應病,參判李在鶴入直進,參議睦仁㘽病,參知尹正求病,僉知加設單李鶴周,三道統制使兼慶尙右道水軍節度使單金翰喆,兼會寧鎭兵馬僉節制使·〈淸〉北前衛將·討捕使單柳永老,兼宣川鎭水軍僉節制使·淸北水軍防禦使單任泰昇,兼昌城鎭兵馬僉節制使·淸北兵馬左防禦使單崔弘德。
御營廳啓曰,本廳中軍柳信儉,身病甚重,勢難察任,改差,何如?傳曰,允。
禁衛營啓曰,本營哨軍李海旭,身病猝重,勢難察任,改差,何如?傳曰,允。
兵曹,以李元夏爲御營廳中軍。
禮曹啓曰,卽接前假監役徐有偉所志,則以爲族弟有,嫡妾俱無子,以其同姓十二寸兄有中第三子休輔,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長徐有偉所訴旣如此,徐有中第三子休輔,立爲徐有之後,何如?傳曰,允。
方外儒生幼學金炳右·朴慶壽·安鴻善·尹丙大·徐揆輔·金洛鉉·朴洪壽·李應辰·徐有英·李大愚·南弘重·洪在行·金時濟·兪致和·朴元陽·洪鼎裕·趙在永·金獻根·沈樂喜·吳達善·權鍾學·李容元·李必魯·李敦夏·閔台鎬·韓章錫·黃一淵·朴顯陽·尹宇錫·徐相翊·金哲根·李寅應·尹佐五·沈正譱·鄭煥一·柳遠根·尹致成·朴歧陽·金起淵·金九玄·申泰定·吳昌善·李承岳·高明濟·閔泰鍾·南一愚·張熙·具然翼·李鍾益·李叙夏·尹大一·宋在和·任百男·金甲根·兪文煥·李範成·李範善·金憲根·沈魯明·徐戴元·李天沼·趙性益·金炳夏·洪在鼎·朴齊善·金思準·趙仁奎·金炳陸·趙秉益·具昌書等疏曰,伏以臣等,猥以韋布疎蹤,顓蒙戇愚,備側於以寧之列,而惟知天地之間,君臣有大義斯道有大統,苟見其干犯于此者,當明目張膽,相率以討之,必誅而後已,不然,天理滅而人道熄矣。臣等自孩提之時,所被服先聖之訓者,卽此尊君崇師之道也。目見亂逆之誣逼我君師,斁壞我倫常,爲天地之所不容,鬼神之所共憤,以血氣之倫,安得不沫血飮泣,大聲疾呼,冒萬死而不知止也。此實大同之論,初疏批旨之所已洞悉者也。及伏承第三疏批旨下者,若曰,方外陳章之有禁令,爾等果不知乎?由予包含之過,致此支煩,良覺未穩,繼而有方外疏更勿捧入之敎,辭旨截嚴,至以道理責之。臣等相顧震越,靡所容措,而愚妄疎謬之罪,愈自知其無所逃矣。臣等湔劣蔑學,不嫺故事,未知國家之有禁令,而率爾作此擧,自速憲章,罪死罪死。惟我孝廟春秋之義,先正道德之隆,凡爲我朝臣子者,莫不仰之如日月,敬之如神明。不意亂賊出而詆斥誣逼,有不忍言者,擧一國而髮豎骨顫,以爲此賊不誅,則國不得爲國,人不得爲人。咸有誓不俱生之心,齊聲呼籲,禁令之有無,亦不遑顧,職由爲國家討賊,爲斯文伸誣,而思慮之不能及於此。亦豈非天理民彝之容有或然者乎?昔在純廟朝,光顔錫倫之變出,而旣伏其辜,士論猶未息。純廟欲示鎭靖,命禁儒疏,而旋卽還收其令,大聖所作爲。夫孰非萬世法程,而其於尊斯文養士氣,尤爲正大光明,度越千古,禁於其始,特出時措之宜,而終亦反汗,卽是不刋之典,以此言之,則方外之疏,恐未必有違於純廟聖意也。且如罪不關於宗社,事無害於斯文,則臣等雖極戇獃,何敢煩瀆至此也哉?惟彼凶逆,一日容於覆載,則混忠逆同是非,天綱人紀,胥將墜地,而莫之救矣。豈不大可懼哉?臣等徒知嚴威之不可屢瀆,斧鉞之不可冒犯,而因以退沮,則是將得罪於義理,而爲百世之罪人,得罪於公議,而爲一國之罪人。雖今日言之於前,明日受罪於後,而臣等之所不敢辭也。噫噫,賊望窮凶至悖之實,固已備盡臚列,而其當誅不可赦之狀,請復陳其梗槪矣。詆先正爲異端,以孝廟尊聖右文之治,隱然歸之叔季,當誅一也。誣先正爲舞文幻弄,以孝廟尊攘之大義,顯然歸之假托,當誅二也。比先正於安石之固結人主,以孝廟,擬諸神宗之酷信小人,當誅三也。推尹拯之爲考亭後一人,竝與朱子而誣之,桓魋比擬,正合渠師,而顚倒指斥,當誅四也。拯死三年之內,操文一哭,何患無日,而故於肅廟處分已定之後敢爲凶言,以逞其怨毒,當誅五也。其他不能悉數,具此五大罪,而臥死牖下,直以罪惡之不卽現發也。今於眞跡畢露之後,豈可晷刻容貸乎?此誠義理顯晦之大關也。若以文字之掀露而遽加追律,終有難愼乎,則是欽恤之典,反爲凶逆之倖也。若以其孫之擿發而延禍乃祖,終有所不忍乎,則是寬大之恩,偏覆世濟之惡也。若以毁其板竄其孫,爲足懲其罪焉,則又有大不然者,印刊雖毁,而凶說已播於一世,逆種雖竄而誥牒尙假於元惡,誣辱之言自在,而誣辱之罪未勘矣。天下後世之議今日朝廷者,其肯曰義理明而隄防嚴乎?國無刑政則已矣。國有刑政,而賊望之爵秩自如,則凶徒何所憚而不爲亂乎?思之及此,寧不太息而流涕?臣等惟知亂逆之當討,而不知冒瀆天聽之爲罪,聯章申請,有此支煩者,徒有恃於聖德至仁,包含而寬恕之也。然惟包含大度,固無物不容,而竝以此施於望賊,則竊恐反爲聖明之累焉。上天以好生爲德,宜若無所事乎嚴凝肅殺也。至其當殺,則摧折之以霜雪,震擊之以雷霆,應時而作,不少有忒,如是則秋冬可廢,而亦無以生物矣。噫,彼賊望罪止於詆毁先正,固已不得容貸。乃止上誣聖祖,則臣等此擧,不獨爲先正伸辨而已。殿下何不淵然深思,亟賜允從,而靳持至此乎?體上天好生之德至矣,而竊以爲恐有欠於霜雪雷霆之威也。其於聖祖之受誣也,先正之受辱也,斯文之將喪也,國是之將壞也,何哉?此臣等所以累累陳達,拚死不已者也。伏願聖慈,亟降處分,夬施夏望追奪之律,以嚴天討而靖世道,仍治臣等違慢之罪焉云云。省疏具悉。臺閣之合啓方張,日前之傳敎屬耳,而如是强聒,一向力抗,是豈分義乎?聲討自聲討,道理自道理,其各退去,以待處分。
副修撰睦仁會疏曰,伏以臣伏見近日,以曺夏望事,儒疏臺章,前後迭發,公車日積,輿憤鼎沸,而一例靳持,不賜允兪,臣愚不能無憾於天地之大也。噫,固結人主實際斯會等句語,肆然誣逼於莫重莫嚴之地,是何等至憯絶慝,而不施以當施之律也哉?其遣辭之凶險陰慘如是也。故深掩邃祕,人無由見之,未有沐浴聲討之擧,而今則其孫錫雨,毫無忌憚,乃敢登梓刊行,流布一世,其凶肚逆腸,於是乎掀露無餘,大盤托出,是可忍也。吁亦悖矣。何可屈王章,而晷刻容貸於覆載之間也?伏乞聖明,廓揮乾斷,克允臺請,以洩神人之憤焉。臣素抱疾癖之祟,當寒添劇,食飮全却,宛轉床褥,庚牌之下,課日違傲,滿心惶懍,又添一病,以若見狀斷無趨走之望,論思之職,不宜許久瘝曠。伏願亟賜鐫改,以安微分焉。臣無任云云。省疏具悉。已悉於前後諸疏之批矣。勿辭察職。
上在昌德宮。停常參·經筵。
李晉翼啓曰,右副承旨金漢淳,今日不爲仕進,卽爲牌招,何如?傳曰,允。
備忘記,忠淸監司韓正敎下直,長弓一張,長箭一部,賜給。
弘文館啓曰,下番姑降入直,事甚未安。副修撰睦仁會,新除授修撰張龍逵,竝卽牌招,推移入直,副應敎李容殷,校理韓敬源,副校理徐翼輔·任應準,一體牌招察任,何如?傳曰,允。
又啓〈曰〉,新除授修撰安喜壽,時在京畿竹山地,副修撰柳來駿,時在江原道春川地,經筵入番事緊,請竝斯速乘馹上來事,下諭。答曰,許遞。
以右副承旨金漢淳牌不進罷職傳旨,傳曰,只推。
執義申佐模,正言權鍾祿等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪〈人〉鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致俊·延壽,竝施孥籍之典。措辭見上請正法罪人宜學諸子,竝施散配之典。措辭見上請追奪罪人魯敬,亟施孥戮之典。措辭見上請謀反大逆不道知情不告罪人醇壽,亟施孥戮之典。措辭見上請宋能相逸名,亟施刋削之典。措辭見上請謀反大逆不道知情不告罪人榮瑾,亟施孥戮之典,措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑。措辭見上請故參議曺夏望,亟施追奪官爵之典。答曰,不允。曺夏望事,已有前批,勿煩。
執義申佐模啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上新除授掌令朴惇壽,時在廣州地,請斯速乘馹上來事,下諭。答曰,不允。下諭事,許遞。
正言權鍾祿啓曰,請性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上答曰,不允。
奎章閣啓曰,檢書官番次苟艱,兼檢書官金徹義,時帶外任,今秋減下,前檢書官朴宗琰,兼檢書官差下,令該曹口傳付軍職,使之冠帶常仕,何如?傳曰,允。
以副應敎李容殷,校理徐翼輔·任應準牌不進罷職傳旨,傳曰,只推。
敎忠淸監司韓正敎書,王若曰,虞廷重咨牧之治,疇能若采,漢朝選共理之寄,汝其惟良。暫撤卿月貳班,俾作福星一路,眷彼百〈濟〉舊域,實是三韓重鎭。地同禹服荊南,厥賦則麻絲粟米,士稱東都冀北,其俗也絃頌詩書。嗟近年歉荒之荐臻,民或庚癸之嘆,而今日懷保之宜急,誰分乙丙之憂?惟卿,文肅令孫,翼貞遺範,茂蔭積而通桂籍,已驗才識之優,膺專對而佐銓衡,咸推望實之副,沈凝重厚之自著,應有利澤之存心,綜明鍊達之所推,政宜疏附而宣力。玆授卿以忠淸道觀察使兼馬兵水軍節度〈使〉·巡察使·公州牧使,卿其毋替委毗之眷,克盡旬宣之方,牙纛方指於桐鄕,佇見繩祖之美,簪笏將辭於楓陛,應切望京之忱。故玆敎示,想宜知悉。知製敎臣李崙夏製。
全羅監司鄭基世疏曰,伏以臣受恩於河海之深,非涓滴所可酬也。被澤於幈幪之厚,非襪線所能補也。出入歷颺,從政不爲不久,而叩聲索實,曾有何寸長之可紀也哉?沁司湖藩,騑駟替馭,幢節所指,爲光爲寵。將臣父母,列鼎致養,反哺私情,何願不遂?臣今銘鏤自矢者,惟是殫心民事,夙夜靡懈。上體九重之德意,而勞者使佚,殘者其蘇,下採一方之風謠,而大則驛聞,小則立變。潤飾澄淸,追古昔共理之良,而其奈才智本無所植,聰明固有所界,人十己一,欲從末由,眷玆全省延袤,品彙繁庶,郡縣霧列,竿牘雲委,循常題判之事,按式期會之務。猶且濡滯糊塗,日不暇給,更何望發慮宣猷導俗興敎之擧乎?自前名府勝治之號稱儲帑峙而生齒蕃殖者,今莫不糴紊簽虛田荒戶縮。窳凋弊之狀,如器欹如船㴜,正須宥整襦袽之方,長吏耆老之論利害談便否者,紛興交辨於周爰之前,而泄泄然茫茫然。不省兩端之尋郡緖,三策之布何籌,則其所以應接需用者,總不過因循挨度,苟艱彌縫而已。視臣初心,多見其不自量焉,而幾何不浸浸乎逝水之益下,而濯濯乎頹阜之漸夷乎?且濱海潟鹵之壤,荐經不稔,今夏警浸,場圃如洗,構居蠲徭,幸賴朝家拯濟之渥,而蕩析孑遺,甁罌俱空,窮春阻飢,必有溝壑散四之慮。撫摩綏輯,專係於郇按字惠之政,而臣智乏周察,術昧預備,倘致仳離顚連之患,則僨誤辜負之愆,其將誰任?此距心之自知其罪,而奚啻將執戟失伍之比哉?是尤臣望望欲去之義也。悃愊披輪,伊公非私,而且以私言之。臣老母比年來,負病沈痼,節序隆沍,倍致添劇。痰火升而語言訥澁,胃土虛而食飮停痞。動作未力,喘息凜綴,頻接字信,苦歇靡常,診察對投,朝夕異候。臣將時未扶護,方寸煎灼,抛閣叢務,歸心莫按。顧今政先興孝,愼必體下,如臣私懇,宜蒙鑑諒,敢望聖慈,憐臣悶臣,特許解臣符節,俾卽替代而還,則臣之感戴洪私,更有深於委寄之榮矣。臣無任云云。答曰,省疏具悉。所請依施。
上在昌德宮。停常參·經筵。
大王大妃殿進御歸茸君子湯,自再明日停止事,榻前下敎。
李鍾愚啓曰,右副承旨金漢淳,今日不爲仕進,卽爲牌招,何如?傳曰,允。
傳曰,有實故玉堂許遞,政官牌招開政。
以右副承旨金漢淳牌不進罷職傳旨,傳曰,只推。
以江原監司李公翼狀啓,高城郡人命渰死事,傳曰,聞甚矜惻,元恤典外,別加顧助,渰死人,如有生前身還布,竝蕩減,未拯屍身,期於拯得之意,廟堂措辭,分付。
司僕寺啓曰,南陽監牧官金敬舜,身病沈重,呈狀乞遞,今姑改差,何如?傳曰,允。
司諫黃起源,持平李載元等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆罪人鍾一·振采,竝施适·雲之例。措辭見上請逆賊友文·光友,加施孥戮之典,致俊·延壽,竝施孥籍之典。措辭見上請正法罪人宜學諸子,竝施散配之典。措辭見上請追奪罪人魯敬,亟施孥戮之典。措辭見上請謀反大逆不道知情不告罪人醇壽,亟施孥戮之典。措辭見上請宋能相逸名,亟施刋削之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑。措辭見上請故參議曺夏望,亟施追奪官爵之典。答曰,不允。曺夏望事,已有前批,勿煩。
持平李載元啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上答曰,不允。
司諫黃起源啓曰,請性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。答曰,不允。
有政。行判書李啓朝進,參判李謙在牌招不進,參議宋近洙在外未肅拜。以姜漢奭爲掌令,徐珖輔爲獻納,趙憲爕爲副應敎,李亮信爲校理,朴蘭壽·尹定善爲副校理,南鍾順·李玄文爲修撰,兪世煥爲副修撰,李宜翼爲知春秋,兪駿煥爲尙衣院僉正,徐憲淳爲全羅監司,待敎單趙秉協。
再政。以李謙在爲司饔提調,宋正熙爲健陵令,尹致聞爲孝昌墓守衛官,同春秋單李宜翼。
兵批,判書洪鍾應病,參判李在鶴病,參議睦仁㘽入直進,參知尹正求病。以朴在誠爲南陽監牧官,李在瑗爲珍島監牧官,金翼培爲興陽監牧官,安膺煥爲晉州監牧官。
再政。兼全羅道兵馬水軍節度使單徐憲淳。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴珪壽啓曰,行都承旨李鍾愚,行左承旨李晉翼,右承旨金炳德,右副承旨金漢淳不爲仕進,左副承旨李參鉉式暇出去,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
備邊司啓曰,年底民務,久曠可悶,未下直守令,竝令不多日內,辭朝,何如?傳曰,允。
傳曰,明日次對,後日次來會。
朴珪壽啓曰,右副承旨金漢淳牌不進,伴直無人,右承旨金炳德,所當牌招,而拘於廳規,不得請牌,何以爲之?敢稟。傳曰,牌招。
以右副承旨金漢淳牌不進罷職傳旨,傳曰,只推。
弘文館啓曰,新除授副校理尹定善,修撰南鍾順,竝卽牌招察任,何如?傳曰,允。
又啓曰,新除授副應敎趙憲爕,時在京畿楊州地,校理李亮信,時在砥平地,副校理朴蘭壽,時在楊州地,修撰李玄文,時在楊根地,副修撰兪世煥,時在忠淸道洪州地,經筵入番事緊,請竝斯速乘馹上來事,下諭。答曰,竝許遞。
追上尊號都監郞廳,以都提調意啓曰,本都監郞廳工曹佐郞李敦相有身病,勢難察任,今姑改差,其代以前縣監權應駿差下,而方在職牒還授中,依已例蕩滌敍用,仍令該曹,口傳付軍職,使之冠帶常仕,何如?傳曰,允。
司諫黃起源,持平許傳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致俊·延壽,竝施孥籍之典。措辭見上請正法罪人宜學諸子,竝施散配之典。措辭見上請追奪罪人魯敬,亟施孥戮之典。措辭見上請謀反大逆不道知情不告罪人醇壽,亟施孥戮之典。措辭見上請宋能相逸名,亟施刋削之典。措辭見上請謀反大逆不道知情不告罪人榮瑾,亟施孥戮之典。措辭見上請濟州牧安置罪人李明赫,楸子島安置罪人崔鳳周,黑山島定配罪人李奎和,更爲設鞫得情,夬正典刑。措辭見上請故參議曺夏望,亟施追奪官爵之典。答曰,不允。曺夏望事,已有前批,勿煩。
持平許傳啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上新除授掌令姜漢奭,時在京畿竹山地,請斯速乘馹上來事,下諭。答曰,不允。下諭事,許遞。
司諫黃起源啓曰,請性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上答曰,不允。
傳曰,右副承旨許遞,前望單子入之。
承旨前望單子入之,李興敏落點。
朴珪壽啓曰,右承旨金炳德牌不進,伴直無人,新除授右副承旨李興敏,所當牌招,而拘於廳規,不得請牌,何以爲之?敢稟。傳曰,牌招。
以右承旨金炳德牌不進罷職傳旨,傳曰,只推。
以司謁口傳下敎曰,毓祥宮正堂窓戶毁傷紅綃帳靑蓋犯損之何許着手匣漢,卽爲査實以入事,分付捕廳。
又敎曰,毓祥宮正堂牕戶及紅綃帳靑蓋損傷處,竝爲一新改備事,分付戶曹。
又敎曰,毓祥宮入直守僕宮任,令攸司從重科治。
傳曰,毓祥宮入直中官,捧現告,令該府拿問處之。
上在昌德宮。停常參·經筵。
藥房副提調李鍾愚啓曰,伏未審日間,聖體若何,寢睡·水刺之節,何如?臣〈等〉率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣〈等〉不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
以朴常熙·李啓元囚單子,傳曰,飭已施矣。放送。
左右捕廳啓曰,謹依下敎,毓祥宮正堂窓戶毁傷紅綃帳靑蓋犯損之着手匣罪人,捉致臣廳,多般査覈,則聽其言十分錯亂,觀其貌一介癡狂,雖具人形,全沒省覺。其姓名自稱朴得良,而其居住與族屬,則問東答西,有不可以推捉,而更鼓已深,亦不得旁探。第以兩手鐵鎖觀之,必是失性之人,莫嚴肅淸之地,常時不謹於禁雜。致使狂易之漢,攔入正堂之前,至毁窓戶紙手犯蓋帳,臣等不能禁飭之罪,惶恐待罪。罪人朴得良,嚴囚臣廳,以待處分之意,敢啓。傳曰,勿待罪。朴得良漢,移送秋曹,嚴刑三次後,遠惡島定配。
又啓曰,本廳草記批旨內,朴得良漢,移送秋曹,嚴刑三次後,遠惡島定配事,命下矣。罪人朴得良,移送秋曹之意,敢啓。傳曰,知道。
御營廳啓曰,本廳諸將官今年射講都計畫居首人,別單書入之意,敢啓。傳曰,知道。
又啓曰,本廳別將張實植,身病甚重,勢難察任,改差,何如?傳曰,允。
上在昌德宮。停常參·經筵。
李晉翼啓曰,右承旨金炳德,今日不爲仕進,卽爲牌招,何如?傳曰,允。
以右承旨金炳德牌不進罷職傳旨,傳曰,只推。
兵曹啓曰,宣傳官廳薦會在卽,而宣傳官張寅植·尹喜柱,身病猝重,不得擧行云。故改差,其代口傳差出,以爲趁期會薦之地,何如?傳曰,允。
持平許傳啓曰,臣言議風采,本不合於淸朝耳目之任,而持憲除旨,忽下於夢想之外,間因臺啓之方張,雖不得不張皇出肅,粗伸義分,而第臣於本府,已經掌憲,揆以公格,在所當遞,請命遞斥臣職。答曰,依啓。
刑曹啓曰,左右捕盜廳啓辭內,謹依下敎,毓祥宮正堂窓戶毁傷紅綃帳靑蓋犯損之着手匣罪人,捉致臣廳,多般査覈,則聽其言十分錯亂,視其貌一箇癡狂,雖具人形,全沒省覺。其姓名自稱朴得良,而其居住與族屬,則問東答西,有不可以模捉,則更鼓已深,亦未得旁探。第以兩手鐵鎖現之,必是失性之人,莫嚴肅淸之地,常時不謹於禁雜。致使狂易之漢,攔入正堂之前,至毁窓戶紙,手犯蓋帳,臣等不能禁飭之罪,惶恐待罪。罪人朴得良,嚴囚臣廳,以待處分之意,敢啓。傳曰,勿待罪。朴得良,移送秋曹,嚴刑三次後,遠惡島定配事,命下矣。罪人朴得良,嚴刑一次後,全羅道珍島郡金甲島定配所,而待拷訊限滿,次次加刑準三次,卽爲押送之意,敢啓。傳曰,知道。
禁衛營啓曰,本營哨官金商雨受由過限,依例汰去之意,敢啓。傳曰,知道。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,右承旨許遞,前望單子入之。
承旨前望單子入之,李升洙落點。
李參鉉啓曰,新除授右副承旨李升洙,卽爲牌招,何如?傳曰,允。
傳曰,檢校待敎李容殷,馳詣顯隆園,奉審摘奸,仍留監祭,健陵·華寧殿,一體奉審以來。
傳曰,呈告臺諫許遞,政官牌招開政。
傳曰,呈告摠管許遞,今日政差出。
兵曹口傳政事,以李熙鉄·申榏爲宣傳官。
以右副承旨李升洙牌不進罷職傳旨,傳曰,只推。
政院啓曰,行吏曹判書李啓朝,參判李謙在牌招不進,推考傳旨,今方捧入,而開政命下之後,如是違牌,事甚未安。參議宋近洙在外,判書·參判,竝更牌招,何如?傳曰,允。
兵曹啓曰,內禁衛將柳光魯,五衛將崔寬錫·吳佑常·洪鍾珪·朴致亮·林秉周·方義鏞·鄭彦述,忠翊衛將林基寅·李東根,俱以病難供職,呈狀乞遞,竝改差,何如?傳曰,允。
又啓曰,曹司五衛將徐承淳,以其病難供職,呈狀乞遞,改差,何如?傳曰,允。
有政。吏批,行判書李啓朝牌招不進,參判李謙在進,參議宋近洙在外未肅拜。吏批啓曰,行判書李啓朝牌招不進,參議宋近洙在外未肅拜,小臣獨政未安,何以爲之?敢稟。傳曰,仍爲之。以吳取善爲大司憲,李源祚爲大司諫,鄭駿容爲執義,韓升烈爲司諫,朴公鎭·白弘洙爲掌令,宣聞周·孫相馹爲持平,尹定善爲獻納,洪兢周爲正言,徐翼輔爲副應敎,李崙夏爲校理,張龍逵爲副校理,任應準爲修撰,宋欽翼爲副修撰,黃晦瑛爲兵曹參知,鄭世華爲工曹佐郞,尹夔一爲綏陵令,吳明善爲金海府使,鄭夏源爲嘉山郡守,故別提白思日贈左承旨,故學生河始五贈童蒙敎官,已上孝行卓異,贈職事,承傳。
再政。以朴孝正爲副校理,朴奎賢爲右通禮,李鼎敍爲宗簿正,趙興林爲顯隆園令,成均生員尹光善,故學生羅東顯贈童蒙敎官,已上孝行卓異,贈職事,承傳。
兵批,判書洪鍾應進,參判李在鶴入直,參議睦仁㘽病,參知尹正求病。以洪耆燮爲知事,沈宜冕爲都摠管,申紹爲同知,沈昌奎爲副摠管,梁宣洙爲內禁將,李種兢·鄭濟成·申橚·權寅秉·具永淳·李敦源爲五衛將,金漢淳爲曹司五衛將,徐春輔·尹用善爲忠翊將,沈能勳爲忠壯將,鄭學範爲訓鍊僉正,徐俊淳·金錫煥爲訓鍊主簿,尹爲備邊郞,梁柱星·安鍾元·具然承爲武兼,田重民爲龍媒僉使。
再政。以韓友燮爲都監把摠,李修謙爲都摠都事,柳冀一爲武兼,同知單李敦源,僉知三單李鍾兢·申橚·具永淳,副摠管單沈宜冕。
義禁府啓目,慶尙前前監司洪說謨原情云云,問目內辭緣,泛稱遲晩。慶尙前監司曺錫雨原情云云,問目內辭緣,泛稱遲晩。慶州前府尹南性敎原情云云,問目內辭緣,泛稱遲晩。凡係贓汚,直請刑訊,旣有大臣筵稟,洪說謨·曺錫雨·南性敎,不可以曾經侍從,有所循例擧行,竝依新式,刑訊窮覈何如啓。依允。
又啓目,大邱前判官沈英澤原情云云,問目內辭緣,泛稱遲晩。新寧前縣監崔錫永原情云云,問目內辭緣,泛稱遲晩。慶州前營將李熙洙原情云云,問目內辭緣,泛稱遲晩。慈仁縣監吳慶延原情云云,問目內辭緣,泛稱遲晩。梁山前郡守李秉德原情云云,問目內辭緣,泛稱遲晩。義城前縣監趙徹林原情云云,問目內辭緣,泛稱遲晩。密陽前府使徐有畬原情云云,問目內辭緣,泛稱遲晩。慶山前縣令姜羲永原情云云,問目內辭緣,泛稱遲晩。機張前縣監崔東鎭原情云云,問目內辭緣,泛稱遲晩。機張前前縣監金鼎默原情云云,問目內辭緣,泛稱遲晩。黃山前察訪鮮于澲原情云云,問目內辭緣,泛稱遲晩。省峴前察訪許鐸原情云云,問目內辭緣,泛稱遲晩。知世浦萬戶鄭述益原情云云,問目內辭緣,泛稱遲晩。洪州牧使鄭在容原情云云,問目內辭緣,泛稱遲晩。竝刑推得情何如啓。依允。
傳曰,贓律旣至嚴,且有大臣筵奏,故俄於請刑之啓,旣有允從,更思之,幾百年有法連除之事也。其於敎以後刑之義,不無參量。今番則姑爲除刑議處,而若持此爲例,怙縱無所畏忌,則一時寬典,豈番番可爲之事乎?此傳敎,令王府行會於各道道臣處,使之知委各邑鎭可也。
全羅監司徐憲淳疏曰,伏以閟宮追揚徽號,聖慕冞新,太歲將擧縟議,群情胥悅。仍伏念臣聞爲國助治,莫切於近民之官,最宜簡置,以康邦本。況夫上奉恩德,以致惠和,下恤黎元,以察嚬呻,統率列郡黜陟臧否之職乎?故愼簡求人,已自唐·虞岳牧而然。逮至漢宣之際,專尙吏術,每稱百姓安其田里而無歎息愁恨之聲,政平訟理也。與我共此者,其惟良二千石乎?此誠達於治要也。伏惟我聖上,宵旰憂勞,安民一念,恒若不及。此不獨左右臣隣,所共承聆而欽頌,窮山絶海凡厥含生,莫不嚮風蹈舞攢手相賀。正以良吏之來,卽一路之福,而布陽和於陰岸,回溝壑於袵席也。其愛戴希望之切,奚翅嬰孩之仰乳哺哉?此時旬宣之任,苟非志存攬轡威著解綬,則無以稱塞其萬一,而乃以湖南重寄。遽畀於無似賤臣,竊不勝悸恐憂歎之至。臣才本庸拙,不嫺吏事,曾或官符下邑,伈伈招費廩之譏,蔑蔑無彰帷之能,旣不堪於百里之小,而克負荷於一省之大者,事理之所必無也。且南服沿峽,民殷物阜,稻梁魚鹽之饒,布帛楮竹之利,歲供邦家經用,幾半玆土出焉。其關係之重,非他路比,列邑則擧皆昔完而今弊,小民則不免寒呼而飢啼。百瘼如蝟,根葉已萎,毛髮俱病,雖使離倕施工,岐·黃殫技,恐不可收拾矯捄。如臣不才,謬當是任,臣之惝怳愧懼,固不暇論,其於駭物議而缺民望,何哉?竊又自念臣病痼衰邁,性不耐煩,家居涔涔,猶患其未能管攝心神,今忽褎居守宰之長,强效簿書之幹,畢竟委積瘝墜之失,不待出試而自知審矣。若使臣妄自擔夯,則將未免欺天之罪,而至累於則哲也。若謂臣姑以試可,則適足以病民之階,而難逭於自孽也。到此地頭,雖以天地雨露之仁,曲加庇濡,其可得乎?以公以私,轉益惶悶,玆敢悉暴衷懇,仰瀆崇嚴。伏乞聖明,俯垂鑑察,亟賜鐫改,使藩寄增重,菲才無濫,千萬幸甚。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
李鍾愚啓曰,同副承旨朴珪壽,今日不爲仕進,卽爲牌招,何如?傳曰,允。
備忘記,會寧府使柳永魯,昌城都護府使崔弘德下直,各長弓一張,長箭一部,片箭一部,筒兒一箇賜給。
傳曰,下直守令入侍。
傳曰,下直守令推考。
弘文館啓曰,副校理尹定善移拜獻納,上番闕直,事甚未安。應敎朴文鉉,新除授副應敎徐翼輔,校理李敎寅,副校理張龍逵·朴孝正,竝卽牌招,推移入直,修撰任應準,一體牌招察任,何如?傳曰,允。
又啓曰,新除授校理李崙夏,時在京畿永平地,副修撰宋欽翼,時在忠淸道淸州地,經筵入番事緊,請竝斯速乘馹上來事,下諭。答曰,許遞。
兵曹啓曰,今日開門時,有一放逸馬突入敦化西挾門,未卽牽出,而至於攔入永肅門差備內,事甚驚駭。臣之常時不能檢飭,誠不勝萬萬惶恐,而當該守門將及永肅門入直局別將,不可無警,竝令該府拿問處之,何如?傳曰,允。
政院啓曰,卽見兵曹草記,則今日開門時,有一放逸馬突入敦化西挾門,未卽牽出,而至於攔入永肅門差備內云。闕門把守,何等嚴愼,而有此疎虞,萬萬駭然,常時不能檢飭之兵曹入直堂上,從重推考。郞廳及守門將·局別將,竝所當重勘,而本院請推之外,無他可施之罰,何以爲之乎?敢稟。傳曰,苟爲操束把守,則豈有馬逸之理?兵判不可無警,施以越捧一等,入直堂郞施以罷職之典,把門法意,何等嚴重,而若有一半分敬謹之心,寧容如是?守門將及局別將,爲先汰去後拿處。
以司謁口傳下敎曰,把門不能敬謹,故致有此事,且闕門似多有閑雜無牌出入之擧,此後另加嚴飭。
訓鍊都監啓曰,今日開門時,逸馬突入敦化西挾門,轉入永肅門內,至有兵曹草記,事甚驚駭。不能捍禦之把門局出身及入直局別將,爲先汰去之意,敢啓。傳曰,知道。
又啓曰,卽伏見政院啓辭判下者,局別將雖已蒙勘,不善把守之局出身,亦不可無警,逸馬橫走,路經金虎門入直軍處所矣。未得防捍,有此轉入,萬萬駭然。當該局出身,爲先決棍汰去,入直哨官,亦爲汰去,而臣亦有常時不能操飭之失,惶恐待罪之意,敢啓。傳曰,知道,卿其勿待罪。
以應敎朴文鉉,副應敎徐翼輔,校理李敎寅,副校理張龍逵牌不進罷職傳旨,傳曰,只推。
承文院官員,以都提調意啓曰,卽見盛京禮部咨文出來者,以爲靉江西岸,今年秋季統巡,拏獲墾田等項人犯,五起送部,審辦轉行知會云矣。回咨依例撰出,正書安寶後,定禁軍騎撥,下送于灣府,使之轉給鳳城將處,以爲轉致盛京之地,何如?傳曰,允。
義禁府啓目粘連,向前洪說謨·曺錫雨·南性敎·沈英澤·崔永錫·李熙洙·吳慶延·李秉德·趙徹林·徐有畬·姜羲永·崔東鎭·金鼎默·鮮于澲·許鐸·鄭述翼·鄭在容等亦,洪說謨段,加作取剩,旣登繡論,揆以典憲,難免當勘。曺錫雨段,繡啓中論列,俱係措處之失宜,加分耗作之取剩,有違經法,難以容恕。南性敎段,公穀災結取用,俱著論列,不可以囚供分疏,有所參恕。沈英澤段,公穀挪移,差任捧賂,俱違經法,在所難免。崔永錫段,差任捧賂,贓雖不著,旣登論列,難以參恕。李熙洙段,賊贓不給各民,極涉鄙瑣。吳慶延段,營作錢補弊,都歸私用,災結之未俵數雖零星,邑吏處勒捧,亦復不少。李秉德段,吏偸災結,矇不覺察,托以賑資,賣鄕私用。趙徹林段,三邑所犯,若是狼藉,摠論諸條,自當重勘。徐有畬段,諸般色落,船造剩餘,雖云襲謬而取用,難免犯科之現發,兩年添逋,尤爲溺職。姜羲永段,吏鄕數遞,科外濫杖,俱係不法,有難參恕。崔東鎭段,威脅討索,無所不至,賣訟賣任,數亦不少,法律所在,無以容貸。金鼎默段,決訟差任,惟賂是索,數旣不少,罪有當勘。鮮于澲段,各民處之勒捧,任掌之納賂,孱馬之勒充,俱係不法,難免重勘。許鐸段,馬價·保役·庫殖利等錢,無難私用,凡厥捧賂,又爲夥然。鄭述益段,還錢犯用,數雖無多,殘鎭加下,旣爲夥然,究厥所犯,合置重勘。鄭在容段,重罪囚禁,致此逃失,獄情所在,難免當勘,竝只以此照律何如啓。依允。
甲寅十二月十三日辰時,上御熙政堂。下直守令入侍時,同副承旨朴珪壽,假注書李亨會,記注官姜晢一,記事官李承游以次進伏。會寧府使柳永魯,昌城府使崔弘德,以下缺進伏楹外訖。上曰,史官分左右。珪壽曰,守令以次進前,奏職姓名乎?上可之。守令以次進前,奏職姓名,退伏楹外訖。珪壽曰,宣諭別諭及七事講,何以爲之乎?缺又奏曰,守令使之退出乎?上命史官就座,又命退。承史以次退出。
上在昌德宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
成均館官員,以大司成意啓曰,臣聞居齋儒生等,今日夕食堂,不爲設行。馳詣泮宮,招致諸生,問其捧堂之由,則諸生等書進所懷以爲,伏以臣等,日前獲接朝紙,伏見臺啓批旨下者,有曺夏望事依啓之命,臣等欣抃相告,以爲亂逆旣伏當律,輿憤始獲少洩,從此無事乎?更煩呼籲矣。第自數日以來,聽聞訝惑,物論更騰,蓋追奪之臺請,旣蒙依允。而臣等伏聞以傳旨未下,迄今五日,尙遲攸司之擧行,則始也洽然而聳動者,無不愕爾而惝怳。俄頃之間,景色頓殊,殆有甚於閱月未準請之日,蓋未準請之前,痛惋而已,抑鬱而已。今則不惟痛惋,不惟抑鬱,竊爲國家政令,不勝憂歎之至。嗚呼,王言一播,如綸如綍,臺閣信之,多士信之,甚至於輿儓皁隷之賤,閭巷婦孺之微,無有不信者矣。夫信者,人君之大寶也。聖人以爲,兵與食可去,而信不可去,則其爲有國之關係果何如,而殿下乃緣一夏望,而有以成群下之滋惑,臣等死罪,未敢知我殿下有何顧惜於夏望而然也。由前而言,則己巳群壬之後殿也,由後而論,則辛壬凶黨之前矛也。有萬戮猶輕之罪,無一毫可恕之端,而殿下曲賜寬假,有若微眚細過之不忍遽加威罰者然,此實臣等之所未曉也。嗚呼,人主一心,爲萬化之原,方寸隱微之地,雖毫忽未盡,人得以見之,況於政令施措之間乎?臣等猥以無似之質,忝居首善之地,平日之所仰戴而爲生者,君上之敎率也。所篤信而爲準者,國家之政令也。乃聖上今日之此擧,出於臣等始慮之所不及,則區區愚衷,安得不耿耿憂歎也。嗚呼,爲人臣子,不能見孚於君父,至使亂逆,假貸時日,而徒犯瀆撓之罪,未伸明張之義,則臣等之義分蔑矣。以此情蹤,何可晏然入堂乎?玆敢退伏私次,恭俟處分云矣。臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢啓。傳曰,處夫子之宮,學夫子之道,將以事君也。傳旨之留中,何干於諸生乎?刑政朝廷事,臺閣之可否者,而自信已見,不識大體,何以事君,深庸慨然?諭以此意,卽爲勸入。
政院啓曰,卽者掌令朴公鎭,以其親病,陳疏徑行,原疏纔以捧入矣。所當卽捧遞差傳旨及禁推傳旨,而此與無端下鄕有異,從重推考,何如?傳曰,允。
禮曹啓曰,景慕宮追上尊號冊印親上時議注,當爲磨鍊,而取考各年謄錄,則癸卯年上尊號時,聖敎若曰,上尊號設都監之後,例自都監,差出製述官,撰進樂章法意,蓋欲被之管絃也。然而近作無用之文字,大是欠典,今番景慕宮上號,旣用樂則烏可無樂歌?所撰樂章文离明曲,通用於堂上堂下之樂,而議注中,以軒架作离明之樂,登歌作离明之樂添書事,分付。至甲辰乙卯,皆依此擧行,而每於太廟冊寶親上時,雖有當室新撰樂章,而自神門外權安所,奉入西階下權安所付及自西階下權安〈所〉廟內親上時,不爲用樂。此或有壓尊之嫌,而第一室上冊寶時,亦不用樂,未知何義。今於景慕宮親上時,似當一遵乙卯儀注,而兩冊寶,自神門外權安所,奉入西階下時,新撰樂章,一時竝用,則軒架各設,事在創禮。一軒架而用兩樂章,恐甚難行,兩樂章之一用一否,又涉未安。且與太廟親上時例,有所異同,則事係重大,自臣曹無以硬定,問儀大臣後磨鍊以入,何如?傳曰,允。
弘文館啓曰,應敎徐翼輔,副校理張龍逵,修撰任應準,竝卽牌招察任,何如?傳曰,允。
奎章閣啓曰,明日卽奎章閣望奉審日次,臣進詣擧行之意,敢啓。傳曰,知道。
兵曹啓曰,今月十七日,一內禁軍番次矣。該番將梁宣洙除授在外,上來無期云,改差,其代依承傳口傳擬入,何如?傳曰,允。
兵曹口傳政事,以李明錫爲內禁將。
以修撰任應準牌不進罷職傳旨,傳曰,只推。
以咸鏡監司金輔根狀啓,咸興府民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
成均館官員,以大司成意啓曰,本館草記,傳曰,處夫子之宮,學夫子之道,將以事君也。傳旨之留中,何干於諸生乎?刑政朝廷事,臺閣之可否者,而自信已見,不識大體,何以事君,深用慨然?諭以此意,卽爲勸入事,命下矣。臣恭奉聖敎,招致諸生,竟日曉諭,終不回聽之際,卽伏見獻納尹定善疏批下者,臣謹以傳旨頒下,更爲勸入,則諸生等以爲,處分若是鄭重,不勝感惶,謹當還入云。故仍設食堂,臣則退去之意,敢啓。傳曰,知道。
兵曹判書洪鍾應疏曰,伏以臣蟠泊匪據,夙夜憂慄,輒淵谷于心者,誠以孱庸疲劣,擔荷有國重務,苟幸無事,得逭大戾,萬萬無是理也。積誠蘄免之前,無往非俟勘之日也。迺者逸馬之攔入禁中,而臣之罪於是乎彰矣。把守闕門,何等愼嚴,而董飭無素,戒申轉弛,致使守閽將卒,睯不致謹,先事而失防操之策,臨機而無捍却之擧,任他駭躍之蹄,至入淸嚴之地,若無限隔,彼馬何知?臣實罪首,臣苟能恪盡乃事,粗存常飭,使宿衛所司,知所畏憚,則法意之蕩然,紀律之掃如,寧至於斯乎?一則臣罪也,二則臣罪也。自速此辜,合置何辟,而罪止越捧,非罪伊恩,雙擎聖旨,伏地震駴,益不知自措於何所也。山藪之量,特推寬容,河海之渥,若偏微軀,竟施惟輕。有隕自天,殆如父母之慈,曲恕孺子之過,在臣身固感泣隕結,而勘不稱罪,啓玆幸免,則不惟臣滋益罪戾。其何以警職司而振法綱乎?玆敢冒死自劾,猥入文字,伏乞聖明,亟施當勘之律,以爲爲人臣不職者之戒焉。臣無任云云。答曰,省疏具悉。旣越捧矣。何必爲引?卿其勿辭行公。
獻納尹定善疏曰,伏以曺夏望誣聖祖侮先正之罪,卽世道斯文之一大變怪,而儒章臺啓,迭陳力請,義理之大源頭,刑政之大關捩也。聖斷赫然,批旨隆重,多士言之,則優假之德,溢於辭表,臺閣論之,則準可之音,不俟終日。幸公議之有在,得輿憤之少洩,士林相慶,擧國欽仰。第念喉院之傳旨已徹,有司之擧行尙遲,傳誦之餘,滋惑轉甚,聳喜之心,憂歎繼至臣未敢知殿下,猶或酌量於輕重之間,有此姑靳姑寢之聖念而然乎?夫酌量者,是微眚薄過之或可或否,而至於大義理大刑政,斯係明張之義,不宜酌量之久。以如絲如綸之王言,致將信將疑之群情,臣繞壁彷徨,不能無感於天地之大也。嗚呼,天經地紀,賴有陽秋之讀,日暮途遠,尙攬志士之涕。彼曺夏望者,抑獨何心,讐視背馳?自干天誅,假使掀露於當日,猶不免流放竄殛之典,而不幸欺隱於私藁,尙逭乎無將不敬之律也。及夫天誘其衷,〈罪〉自呈著,則禹鼎高懸,魑魅莫逃其形,乾道孔昭,亂孽當伏其辜,使殿下闡明大義,扶植世敎,辨聖誣而光聖孝耳。且況首善之地,聲討斯嚴,此誠五百年培養士氣,敦尙儒化之效也。昔李穆之毆巫也,成廟亟加褒奬,朴光佑之叫閽也。中廟曲施嘉納,此不過儒生寧激之擧也,猶爲之採施。今此泮儒空齋者,是豈可已而不已者哉?景色愁沮,聽聞駭惑,恐非聖朝之美事,且伏見捲堂批旨下者,諭之以自信已見,責之以不識大體,藉或不槪於聖衷,猶當優容寬假,諸生所秉執,是至正至大不可無之論也。誠以夏望,非但殿下之罪人,卽是孝廟之罪人,而天下萬世之所必誅也。伏望聖上,淵然深思,仰法兩聖朝待士之道,俯察擧一國同聲之討,亟從多士之齊籲,卽命傳旨之頒下,使八域臣民,曉然知衛正討亂之化,則國家幸甚,世道幸甚。答曰,省疏具悉。傳旨多日留中者,於保世臣之義,終有所不忍故也。而泮儒之不待處分,其所爭執,有若層激然者,其習甚未妥矣。然其在重士論嚴國是之義不可一向靳持,傳旨頒下。
上在昌德宮。停常參·經筵。
藥房都提調趙斗淳,提調徐念淳,副提調李鍾愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
備邊司啓曰,今日賓對,新差備堂徐戴淳·金炳喬·李裕元,俱爲懸病不進,事甚未安,令政院竝卽牌招,以爲進參,何如?傳曰,允。
傳曰,大臣·備局堂上引見。
弘文館啓曰,修撰任應準,卽爲牌招察任,何如?傳曰,允。
傳曰,前忠淸監司入侍。
以修撰任應準牌不進罷職傳旨,傳曰,只推。
奎章閣啓曰,本閣今甲寅年秋冬等褒貶,當爲磨鍊,而提學一員,直提學二員,直閣俱未差,不得擧行,外閣褒貶,亦不得爲之之意,敢啓。傳曰,知道。
兵曹啓曰,本曹今甲寅年秋冬等褒貶等第,磨鍊以入,而曹所屬軍器寺·司僕寺·典設署·訓鍊院官員及部將等褒貶,因各其司提調及堂上有故,不得一體磨鍊之意,敢啓。傳曰,知道。
兵曹啓曰,本曹今甲寅年秋冬等褒貶啓本中,刀擦五處之意,敢啓。傳曰,知道。
禮曹啓曰,各陵殿園墓本曹郞廳,四學童蒙敎官,通禮院,圖畫署官員,於今甲寅年秋冬等褒貶,等第以入而宗廟署·社稷署·景慕宮·弘文館·藝文館·春秋館·承文院·成均館·奉常寺·典牲署·掌樂院·東西氷庫·東西活人署·禮賓寺·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
宗親府啓曰,本府郞廳今秋冬等褒貶等第,當爲磨鍊,而堂上有實病,限內不得爲之之意,敢啓。傳曰,知道。
忠勳府啓曰,今甲寅年秋冬等褒貶,當爲磨鍊,而堂上不備,限內不得爲之之意,敢啓。傳曰,知道。
訓鍊都監從事官,以都提調意啓曰,本局從事官禁松參軍及諸將官等,今甲寅年秋冬等褒貶,當爲等第,而都提調鄭元容有身病,限內不得磨勘之意,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
都摠府啓曰,今日〈入直〉內三廳武兼禁軍及軍兵,當爲中日習射技放,而各道褒貶上前開坼相値,不得設行之意,敢啓。傳曰,知道。
禮曹啓曰,景慕宮追上尊號習儀吉日,冊印內入內出親上吉日時,令日官推擇,則習儀初度來正月十三日,再度同月十六日,三度同月十九日,冊印內入同月十九日巽時,內出同月二十一日卯時,親上同月二十一日午時爲吉云,以此日擧行,何如?傳曰,允。
傳曰,奉審閣臣入侍。
義禁府照目粘連,慶尙前監司曺錫雨,前前監司洪說謨,密陽前府使徐有畬,慈仁縣監吳慶延,省峴前察訪許鐸,義城前縣令趙徹林,大邱前判官沈英澤,慶州前營將李熙洙,慶山縣令姜羲永,機張前縣監崔東鎭等矣。曺錫雨段,本府議啓內,繡啓中臚列,俱係措處之失宜,加分耗作之取剩,有違經法,難以容恕。洪說謨段,本府議啓內,加作取剩,旣登繡論,揆以典憲,難免當勘。徐有畬段,本府議啓內,諸般色落,船造剩餘,雖云襲謬而取用,難免犯科之現發,兩年添逋,尤爲溺職。吳慶延段,本府議啓內,營作錢·補弊錢,都歸私用,災結未俵,數雖零星,色吏處勒奉,亦復不少,法律所在,無以容貸。許鐸段,本府議啓內,馬價補役庫殖利等錢,無難私用,凡厥捧賂,又爲夥然。趙徹林段,本府議啓內,三邑所犯,若是狼藉,摠論諸條,自當重勘。沈英澤段,本府議啓內,公穀挪移,差任捧賂,俱違經法,所在難免。李熙洙段,本府議啓內,賊贓不絡各民,極涉鄙鎖。姜羲永段,本府議啓內,吏鄕數遞,科外濫杖,俱係不法,有難參恕。崔東鎭段,本府議啓內,威脅討索,無所不至。賣訟賣任數亦不少,法律所在,無以容貸,竝只以此照律,各杖一百收贖,告身盡行追奪,流三千里定配,私罪奉敎依允爲旀,曺錫雨·洪說謨·徐有畬·吳慶延·趙徹林·沈英澤等,竝只功議各減一等,姜羲永,功減一等爲良如敎。
又照目粘連,慶州前府尹南性敎,梁山前郡守李秉德,新寧前縣監崔永錫等矣。南性敎段,本府議啓內,公結穀災結取用,具著論列,不可以囚供分疏,有所參恕,以此照律罪,杖一百收贖,告身盡行追奪,流三千里定配,又十年禁錮。李秉德段,本府議啓內,吏偸災結,矇不覺察,托以賑資,賣鄕私用,以此照律罪,杖八十收贖,告身盡行追奪,徒二年定配。崔永錫段,本府議啓內,差任捧賂,贓雖不著,旣登論列,難以參恕,以此照律罪,杖一百收贖,告身盡行追奪,竝私罪奉敎依允爲旀,竝功減一等爲良如敎。
又照目粘連,機張前縣監金鼎默,黃山前察訪鮮于澲,知世浦萬戶鄭述益等矣。金鼎默段,本府議啓內,決訟差任,惟賂是索,數旣不少,罪有當勘。鮮于澲段,各民處之勒捧,任掌之納賂,孱馬之勒充,俱係不法,難免重勘,以此照律罪,杖八十收贖,告身盡行追奪,徒二年定配,竝私罪奉敎依允。
又照目粘連,洪州牧使鄭在容矣重罪囚禁,致此逃失,獄情所在,難免當勘,以此照律罪,杖七十徒一年半定配,依新定式收贖,公罪奉敎依允爲旀,功減一等爲良如敎。
義禁府啓曰,時囚罪人洪說謨·徐有畬·沈英澤·趙徹林·吳慶延·南性敎·許鐸·崔東鎭·李熙洙·李秉德·鄭述益·鮮于澲,各杖一百流三千里定配,照律公事判付內,依允。洪說謨·徐有畬·沈英澤·趙徹林,竝只功議各減一等事,命下矣。洪說謨·徐有畬·沈英澤·趙徹林,功議各減一等,杖一百收贖,告身盡行追奪,洪說謨,江原道洪川縣,徒二年半定配,徐有畬,黃海道平山府,徒二年半定配,沈英澤,江原道金城縣,徒二年半定配,趙徹林,忠淸道木川縣,徒二年半定配,南性敎,忠州牧,徒三年定配,許鐸,韓山縣,徒三年定配,崔東鎭,江原道金化縣,徒三年定配,李熙洙,黃海道新溪縣,徒三年定配,李秉德,延安府,徒一年半定配,鄭述益,江原道原州牧,徒二年定配,鮮于澲,咸鏡道德源府,流三千里定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
又啓曰,時囚罪人曺錫雨·金鼎默,各杖一百流三千里定配,照律公事判付內,依允。曺錫雨,功各減一等事,命下矣。各杖一百收贖,告身盡行追奪,曺錫雨,當定配所以入,而旣在平安道龍川府屛裔未發配中,前罪目添書今番罪目,依例發遣府書吏,押送配所,金鼎默,當定配所以入,而卽接其戶奴呈狀,則以爲其上典母年八十,無兄弟獨身,依法典許贖爲辭矣。取考律文,則大明律存留養親條,有曰凡父母老疾,應侍家無以次成丁者,若犯徒流,止杖一百,餘罪收贖,金鼎默流三千里定配,以其母年八十,無兄弟獨身,依律文收贖,只告身盡行追奪,放送,何如?傳曰,允。
甲寅十二月十五日巳時,上御熙政堂。大臣·備局堂上引見入侍時,左副承旨李興敏,假注書李亨會,事變假注書金持懋,記注官金載瓛,記事官李承游,領議政金左根,右議政趙斗淳,行吏曹判書李啓朝,知敦寧府事金鼎集,知中樞府事徐有薰,兵曹判書洪鍾應,行大護軍金大根·柳相弼,同知中樞府事李熙絅,副校理朴孝正,以次進伏訖。上曰,史官分左右。仍命大臣進前,左根進前問候訖。斗淳曰,月初感候,湯劑進御後,卽爲平復,下情欣幸,而第今寒暖不調,節宣之方,加意保嗇。上曰,寒節感祟,無異例症,而今則夬復矣。斗淳曰,愈往節宣,區區所仰望矣。上曰,次對爲之。左根曰,聖上臨御以來,愛恤元元如傷若恫之至意,形諸絲綸,發之筵席,可以克享天心,式綏邦本。臣固欽誦萬萬,無庸加勉,而竊伏念守令,以其近民之故,陽春大暑之敍慘急切,視諸道臣,不啻較甚,所以列聖朝必於新除下去,因公上來也。輒爲召對,申之以分憂之重,詢之以爲病之端,雖於靜攝之際,猶命晉對於臥內。古人所謂欲法堯·舜,當法祖宗者,正在於此等處,而目下急務,莫先於懷保一事。繼自今毋論大小邑宰,每於辭陛之日,一一引入,親稽其身言,面命其對揚,俾各傳意盡力,期於節用捄瘼,則必當感激淬勵,以圖報效,而惟彼小民,至愚而神矣。亦可以認得殿下眷眷憂念,庶幾恃而無恐,而雖以閫帥言之,戎情所關,亦云綦重,一體責勉於前席,則其畏憚謹愼之效,自及於平民矣。伏願深加體念,有始有終焉。上曰,所奏切實,當體念矣。出擧條左根曰,擇守令擇初仕之每煩飭敎,有以仰固邦本之聖意,而銓官之視以文俱,殊無對揚之實,固非今斯今矣。唐宋以來誤薦之律,逮夫皇明,尤嚴且備,雖高官大爵之人,坐此而得罪,則不可饒貸。蓋不如是,則無以窒阿好之逕而擧名實之政故耳。知人之難,雖不可以一切之法縛束之而先使偏係二字,不着於心,大公至正,看作報國恩之家計,則此所謂雖不中,不遠者也。由郞署而爲守令,由初仕而出郞署。第次推遷之際,其人之賢愚智拙,豈無可檢可知之道哉?惟初仕可合之,未及周知,專以世蔭門地排比者,其勢雖不得不然,而朝家用人,何嘗以門地爲限域乎?近自輦轂之下,遠至窮鄕遐陬,讀書自修制行淳篤,不患無其人焉。廣探博訪,務求允合之材,此掌銓者職分事耳。見今大政不遠,以臣所奏,飭諭於登筵兩銓臣,而武初仕之勿拘門地,必以嫺習文史鍊於弓馬者,擇之又擇,卽亦東銓搜採自修者之意也,一體分付,何如?上曰,守令·初仕愼擇,果是急先務也。各別申飭,期有實效可也。出擧條上曰,大政不遠,而大臣所奏又此申複,期於各別愼擇也。吏曹判書李啓朝,兵曹判書洪鍾應奏曰,謹當依聖敎奉行矣。左根曰,守令之文武交差,究其原初著式,自有深意,而近因事會,或多違次,靺韋之落莫無論,政格之放倒可悶。自今大政,使之一切遵守,無復闊狹,而如値爲弊邑蘇捄,自籌司特請勿拘常格之時,則輒以文蔭中,別加擇擬,惟才是取之意,一體申飭,何如?上曰,依爲之。出擧條左根曰,卽見慶尙監司金學性狀啓,則以爲在囚罪人權致守等,以奉化投書之變,前道臣在營時,屢加盤覈,終不吐實。指目則互相援引,情節則未執端緖,前後抵賴,或由於一毫瞹昧,而關係至重,有不敢擅便,請令廟堂稟處矣。此囚事屢經盤詰,不得其情,則證引之無所着落,一與康囚相似矣。康囚今已全釋,而此囚之尙此滯繫,其於矜恤之政,合有參量,分付道臣,竝卽放送,何如?上曰,依爲之。出擧條左根曰,臣以牛禁事,前後提奏者屢矣。而連聞中外傳聞,初無分寸知戢,以言乎都下,則班戶之主張開屠,頑悍小民之締結法隷,無少顧忌。將至於無法可施,外道則借此爲名。專以收贖肥己爲能事,而其中有力者倖逭,窮殘者偏被其毒,於是乎牛禁二字,爲時所諱也。夫法豈有弊而然哉?紀綱之一不立,而萬事之頹弛,無往非牛禁也。都下之刑·漢·兩捕廳,旣有其關矣。八路之守令·方伯,旣掌其責矣。法司而無所饒假,外道而罔以肥己爲心,則何憚而莫之禁乃已?農者天下之大本,而農之功,全使於耕牛,古人不殺耕牛之論,至誠惻怛,有足以感發人心。今臣此奏,非出於一時提飭而然,以此意詳悉知委,而都下法司捕廳,則隨其擧行勤慢,論罪重勘,各道則隨所傳聞,無論方伯·守令。萬一有不遵法意,則不以定配爲法,而專以收贖爲利者,一切草記嚴繩之地,何如?上曰,毋論都下與各道,若以誠心禁飭,則豈至於是乎?各別另飭,期有實效可也。出擧條左根曰,各道兩稅之防納於都下者,卽都民顑頷之源委也。前後飭敎及筵奏,非止一二次,而開春氷釋之後,此弊之加意操察,爲目下急務矣。兩捕廳,旣主管擧行,先爲申飭於兩捕將,使之各別擧行,苟或夤緣此事,校卒輩有誅求侵漁於沿江上下之弊,則不飭之該大將,當草記嚴勘矣。以此意分付,何如?上曰,依爲之。出擧條左根曰,嶺南左道御史別單中徐沈,自有三南均田制處使職名,而誤書以故處士,且非重臣徐憙淳之先祖,而以繼述先祖之美云者,考據失實,該御史不可無警,施以問備之典,何如?上曰,依爲之。出擧條左根曰,前府使李信泳,三次邊地,輒有事徑遞矣。未準朔勿許履歷,法意莫嚴,今不可遽然毁劃,而第此人,卽四朝承傳宣傳官也。前後效勞頗多年又衰邁,以聖上記舊之盛意,特令許用其履歷則恐好,故敢此仰達,而此出於曠絶之特典也。如有因此而紛競者,切勿許施之意,分付兩銓,何如?上曰,依爲之。出擧條左根曰,漢學堂上譯官李經修,堂下譯官玄鎰,管稅所捄弊之節,多有已紀之勞,特加一資,以爲激勸之地,何如?上曰,依爲之。出榻敎斗淳〈曰〉,故參判臣李選,以完南府院君厚源之子,先正臣文元公金長生之外孫,家庭擩染之實,師友淵源之正,世守淸議,領袖士林,薑桂之性,薰蕕之別,獨持風裁,不攝不撓。西塞南荒,以遷謫爲家,畢竟不免乎己巳之禍,而夫不敢不盡死於宗社,先正臣宋時烈遺疏之所薦也。大寒極熱裘葛是思,故相臣鄭澔狀德之所斷也。見今遺風寢邈,正論幾熄,盃水車薪,有識明發,亞卿之加贈賜諡,朝家曠絶之典,而惟其施之曠也。故所以興奬激勸,爲有光以聖明崇植扶樹之盛念,特降允兪之音,兼訪其後裔調用,以擧賞延之政,則士林幸甚,世敎幸甚,故敢此仰達矣。上曰,此時所奏甚好,依爲之。出擧條斗淳曰,藥房入診時,秩高醫官之領率,卽敬重之義也。見今秩高人,甚涉苟艱,堂上醫官李慶年·崔好植,特加一資,御醫金鴻男,待令差下,使之從便擧行,鍼醫廳首醫李昌佑,入仕積久,尙在綠袍之列,三廳中毋論何廳,首醫之若是沈屈,殆未之前有云。加資,何如?上曰,依爲之。出榻敎上曰,今見諸道褒貶啓本,則中下甚少,可知銓官之擇人矣。前兩銓官處,各豹皮一領賜給,以爲勸奬之地,何如?斗淳曰,臣姑未見殿最,而全道中無居中居下,則有道帥臣請罪之擧,恐未可以守令治績,施賞於差任之銓官矣。左根曰,臣未聞以守令善治,施賞於銓官,絶罕之恩典,恐未可輕易施之矣。上曰,守令之善治,由於銓官之擇任,雖無前例,自今創始,未爲不可矣。左根曰,事屬旣往,有難追施,而自今爲始,殿最中如無中下等,而守令皆有治績之入聞,則酬其擇任之功,而施賞銓官,似好矣。上曰,領相之言旣如此,今雖不施行,兩銓官,其各悉心對揚,俾盡塡擇之義也。左根曰,非徒前席諸臣,奉承休命,八路道臣,亦皆仰體聖意矣。上曰,大臣就座。興敏曰,諸宰奏事。啓朝等曰,無所奏矣。興敏曰,玉堂所懷奏之。孝正曰,臣於月前,參居館職,課日登筵,而及夫溫繹頉稟之日。玆承絲綸下者,雖因隆寒,暫有停講之命,而惟日孜孜之思,自有見於辭表,攢手相賀,皆以爲先王大道之治,造次可見。顧何敢更陳愚說,而第念人心,操存舍亡,惟願雖燕閑之中,如臨講席,罔或自逸,益勉操存之工焉。上曰,所陳甚好。當留念矣。出擧條興敏曰,今日賓對,兩司諸臺無一人進參,事甚未安。違牌諸臺,竝推考,何如?上曰,依爲之。出榻敎上命史官就座,仍命大臣先退,又命退。諸臣以次退出。
甲寅十二月十五日午時,上御熙政堂。前忠淸監司入侍時,右承旨李參鉉,假注書李亨會,記注官金載瓛,記事官李承游,前忠淸監司沈宜冕,以次進伏訖。上曰,史官分左右。仍命前忠淸監司進前。上曰,卿下去而何以治之乎?宜冕曰,臣才短識淺,有百僨誤,無一對揚,只是惶懍而已矣。上曰,道內弊瘼與守令治否,何如?貪墨者,何以爲之乎?宜冕曰,以其政治之得失,每於殿最,有黜陟之擧,而至若道內弊瘼,不一其端矣。仍奏曰,本道有未蒙頉年久舊災七千餘結,每自各邑,以新災除補舊災。蓋今災有嗣歲陞實之望,而舊災無處指徵故也。緣是而今災則民輒白徵,已是痼瘼,而今年水災,近古所罕,江川失道,丘陵易處,便一滄桑,成川浦落,在在皆然。今秋執災,未敢曰十分是實,而川浦災摠,爲三千三百七十餘結零矣。自明年又將爲舊災,合計元舊災,當爲萬餘結,假使劃下今災爲萬結,猶不備舊災之摠。所謂今災,將無一束分俵,災民受困,其當如何?惟彼災結之蕩減,卽爲經用之絀縮,而第念財之本,在於民,民之命,係於結。若顧財用之見絀,則其奈民命之有關乎?無土之稅,督責徵納,鞭撻黎庶,忍行苛政,而窮民之勢,雖死難辦,將見稅納愆滯,官吏罹辜,此固行不得之政也。舊災雖不敢遽議蕩減,而今年川浦災之弊上加弊,不可不念。令道臣更加詳査,執摠啓聞後,仍命永頉,使湖西一省之民,得免冤徵,則惠民之政,將無過是,令廟堂稟處,何如?上曰,令廟堂稟處可也。出擧條宜冕曰,牙山縣漕倉所屬邑,卽淸州·木川·燕岐·全義也。程道稍遠,轉輸爲難,自各其邑,代錢捧稅,貿米納倉,其來久矣。以是而倉底積穀者,必以倍價發賣,便若榷利,雖稍登之年,米一石價,爲十五六兩,故各邑一結所收爲數十兩,此實四邑切骨之瘼也。說者皆曰,漕倉宜罷,運漕法意,本自至重,此不敢遽議,若其穀價之倍高者,果不無救弊之道。蓋牙山縣監,原定爲差使員,捧稅之權,移易必不得。故牙山邑屬峙穀都賣,勒定其直,各邑色吏,莫敢低昂,此實事勢之不得不然也。若以牙山與四邑守令,逐年輪定差使員,如忠州漕倉五邑輪回之規,則捧納之權,隨時而移,高價之弊,自當革去,各邑結價,從而低下,而外此許多之弊,亦當有可祛者矣。臣於兩年之間,屢思矯救之方,只是漕倉革罷與差使員輪差事,而二者之中,較其事體之輕重,施行之難易,敢陳膚淺之見,令廟堂稟處,何如?上曰,依爲之。出擧條上曰,每一邑輪回差定云乎?宜冕曰,然矣。若輪回而捧稅時,操縱之權,不獨專在於牙山一邑,則穀價自可低下,所屬各邑之結價,不至若是之高極也,一結價之數十兩,殆各道之所無矣。參鉉曰,牙山縣監,每以漕運之功,有郡守陞遷之例矣。宜冕曰,兩年漕運,無頉竢事,則例陞郡守,咸悅亦然,而今若輪差,則陞遷之規,自當無之矣。此是宜其矯救者,而目下川浦災,最爲民切骨之瘼也。上曰,蕩減則誠幸,而今年蕩減,明年又當爲舊災乎?宜冕曰,一番蕩減,則爲永頉,而不爲舊災也。上曰,舊災何不請蕩減乎?宜冕曰,舊災若蒙頉,則誠爲大幸,而經用專係於賦稅,則萬結之永頉,豈可輕易議到乎?且今云七千結,則卽監營之嘗所知,而此外又多有邑舊災名色,然其中亦或有起墾而入於災者,則舊災不可擧論矣。至於今年,水災罕古,江川邱陵,往往易處,或聞守令言,則有樹木之山邱,落下於野中云。成川浦落之多,自可以推知矣。上曰,然則非徒田地之汰落,民家亦不無頹壓之患矣。宜冕曰,民家頹壓之多,何可勝言乎?上曰,旣爲三千餘結,則何故請令道臣更査乎?宜冕曰,川浦災名,例不當入於年分啓本中,故外邑報災亦然,以水沈米移等災名互換者多,則今秋執災時,川浦災之爲三千餘結,未敢曰十分得其實也。舊災旣無指徵,新災不爲永頉,則自明年湖西一道之民,將未免把束分俵,豈不切悶乎?上命史官就座。仍命前忠淸監司先退。又命退,承史以次退
甲寅十二月十五日酉時,上御熙政堂。奉審閣臣入侍時,同副承旨朴珪壽,假注書李亨會,記注官金載瓛,記事官李承游,檢校待敎李容殷,以次進伏訖。上曰,史官分左右。仍命閣臣進前。容殷進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧。仍詣健陵,陵上奉審則無頉,碑閣·丁字閣奉審則無頉。仍詣華寧殿,殿內奉審則無頉之意,敢此仰達矣。上曰,史官就座。仍命閣臣先退。又命退。承史以次退出。
上在昌德宮。停常參·經筵。
弘文館啓曰,修撰任應準,卽爲牌招察任,何如?傳曰,允。
以黃海監司金泳根狀啓,遂安郡民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
以慶尙監司金學性狀啓,盈德縣民家失火事,傳曰,聞甚矜惻,元恤典外,別加顧助,趁卽結構奠接,俾無一民呼寒棲遑之弊事,廟堂措辭關飭。
上在昌德宮。停常參·經筵。
傳曰,右副承旨·同副承旨許遞,前望單子入之。
承旨前望單子入之,沈敬澤·權溭落點。
李參鉉啓曰,新除授同副承旨權溭,卽爲牌招,何如?傳曰,允。
備邊司啓曰,庭試講經日字,頃已啓下,而從前見停旣久,擧子之視同文具,坐待臨時除免之命,初不開卷爲誦習之工者,常所憂悶。今不可不申明行會,以示其必行之意,至於設場後規條,自有科式所載,以此意預先知委於四館所及該曹,何如?傳曰,允。
兵曹啓曰,慶尙監司金學性狀啓,道內別試武士入格人等起送事,纔已啓下矣。在前營南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
追上尊號都監郞廳,以都提調意啓曰,莊獻世子玉冊文·金印文,惠嬪玉冊文·金印文各一舛,謹此書入之意,敢啓。傳曰,知道。
又啓曰,今此追上尊號時玉冊·金印,詣景慕宮班次圖一舛,謹此封進之意,敢啓。傳曰,知道。
又啓曰,冊印裹封日時,令日官推擇,則今十二月二十二日巽時爲吉云,以此日時擧行,何如?傳曰,允。
兵曹啓曰,宣薦內禁衛取才三技入格別單,宣部守三薦參上武臣前銜作散人別取才入格矢數,落仕年條,居住薦名,各其名下懸註以入之意,敢啓。傳曰,知道。
又啓曰,嶺南別試武士,更爲試取事,草記允下後,以其本道入格技藝試取,則陜川閑良鄭宅俊鐵箭入格,仁同閑良張啓煥·申鍾熙,善山閑良鄭規講書入格,蔚山出身金德坤鐵箭不,永川出身姜時元,固城閑良金在獜柳葉箭不,星州閑良閔永祚,金山閑良金敬源,三嘉閑良崔在行片箭不,慶州出身崔濟萬,咸安閑良李奇煥,新寧閑良權錫茂騎芻不,慶州出身鄭在佑擧沙不,永川閑良鄭基顥,慶州閑良金鳴振,尙州閑良黃峻老·金致永,病不上來。未入格者,依例給糧下送,而在前抄上武士試取時,武技之中式者,閑良直赴殿試,能講者,閑良直赴會試,依判下擧行矣。今此鐵箭入格閑良鄭宅俊,講書入格閑艮張啓煥·申鍾熙·鄭規,別單書入之意,敢啓。傳曰,知道。
訓鍊都監啓曰,本局中軍吳顯文,身病猝重,勢難察任,改差,何如?傳曰,允。
又啓曰,本局諸將官自今年正月至十二月射講居首人,別單書入之意,敢啓。傳曰,知道。
義禁府啓目,安邊前府使申泰運原情云云,問目內辭緣,泛稱遲晩。康津縣監李裕奭原情云云,問目內辭緣,泛稱遲晩。竝所當刑推得情是白乎矣,曾經侍從,勿爲請刑,載在法典,竝議處何如啓。依允。
又啓目,醴泉郡守金徵淳原情云云,問目內辭緣,泛稱遲晩。刑推得情何如啓。除刑推議處爲良如敎。
又啓目,守門將韓重錫原情云云,傳旨內辭緣,泛稱遲晩。局別將尹惠鎭原情云云,傳旨內辭緣,泛稱遲晩。竝所當刑推得情是白乎矣,曾經宣傳官,勿爲請刑,載在法典,竝議處何如啓。依允。
上在昌德宮。停常參·經筵。
傳曰,左承旨·左副承旨許遞,前望單子入之。
承旨前望單子入之,金應均·姜㳣落點。
禮曹,今此景慕宮追上尊號習儀吉日,初度來正月十三日,二度同月十六日,三度同月十九日。
禮曹啓曰,追上尊號冊印內入吉日,令日官推擇,則來正月十九日巽時爲吉云,以此日擧行,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而立春相値,不得設行之意,敢啓。傳曰,知道。
兵曹啓曰,今十二月十八日壬子申正一刻八分立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府一體頒火之意,敢啓。傳曰,知道。
又啓曰,五衛將李鍾兢前任大丘營將,鄭濟成前任江華中軍,申橚前任大興中軍,權寅秉前任統虞候,具永淳前任慶州營將,忠壯衛將沈能勳前任尙州營將,俱在任所,上來間該廳番次苟艱云,五衛將李敦源,文臣兼宣傳官張龍逵,俱以病難供職,呈狀乞遞,竝改差,何如?傳曰,允。
訓鍊都監啓曰,本局屯畓,在於安州牧樂萬垌,此是濱江之地,數年潦漲,酷被汰落,訖于今夏,渾成波濤,一屯耕民,無以聊生,至若營納,乃是軍儲,而亦未捧焉,則其結役之應頉,無容更言。今乃不然,一直責納,朝家俵災之意顧安在哉?以此而三度關飭,不一回牒,至於杖囚屯監,加倍程督,其所以勒責無地之役者,已違令典,而壞損體例,莫此尤甚。安州牧使鄭文升罷黜,何如?傳曰,允。
禮曹啓曰,因臣曹草記,景慕宮追上尊號冊印親上時儀註,當爲磨鍊,而取考各年謄錄,則癸卯年上尊號時,聖敎若曰,上尊號設都監之後,例自都監差出製述官,撰進樂章法意,蓋欲被之管絃也。然而近作無用之文字,大是欠典,今番景慕宮上號,旣用樂則烏可無樂歌?所撰樂章文离明曲,通用於堂上堂下之樂,而儀註中,以軒架作离明之樂,登歌作离明之樂添書事分付,至甲辰乙卯,皆依此擧行,而每於太廟冊寶親上時,雖有當室新撰樂章,而自神門外權安所,奉入西階下權安所時及自西階下權安所,廟內親上時,不爲用樂。此或有壓尊之嫌,而第一室上冊寶時,亦不用樂,未知何義。於今景慕宮親上時,似當一遵乙卯儀註,而兩冊印,自神門外權安所,奉入西階下時,新撰樂章,一時竝用,則軒架各設,事在創禮,一軒架而竝用兩樂章,恐甚難行。兩樂章之一用一否,又涉未安,且與太廟親上時例,有所同異,則事係重大,自臣曹無以頌定,問議大臣後磨鍊以入事,允下矣。發遣郞廳問議,則領中樞府事臣鄭元容,病未獻議,行判中樞府事臣權敦仁,在外不得收議,行判中樞府事臣朴晦壽服制,行判中樞府事臣金興根,病未獻議,行判中樞府事臣朴永元,病未獻議,行判中樞府事臣李憲球,病未獻議。議政府領議政臣金左根以爲,太廟各室,皆有樂章,而上冊寶時,初不管絃之用,則閟宮儀註,雖因正廟朝特敎而然,而在今禮節,視乙卯以前,有不同者,旣右亦右之作,容可以竝奏,而文·武·姒·姜之頌,著在各什者,無由作之於一軒架之內,此太廟各室之有其文而無其聲者耶?然則一遵太廟儀式,恐合從先之義,而愚昧不敢臆斷,上裁何如云。右議政臣趙斗淳以爲,閟宮上冊印時樂章之用,蓋由正廟朝特敎,而其後之式遵勿替,以爲所窒礙而然也。今則禮節周旋,與前有異,淸廟思齊之頌,無由竝奏於一軒架之作,則一依太廟上冊寶時不用樂之儀式,雖儀註中刪定,恐合事宜,而典禮至重,非臣膚淺所敢妄對,伏候上裁云矣。大臣之意如此,上裁,何如?傳曰,大臣之意亦如此,依爲之。
義禁府啓目,醴泉前郡守趙然明原情云云。問目內辭緣,泛稱遲晩,刑推得情何如啓。除刑推議處爲良如敎。
上在昌德宮。停常參·經筵。
政院啓曰,右承旨金應均,時在慶尙道安東府任所,右副承旨姜㳣,時在江原道春川府任所,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,洪鍾序·尹定求落點。
沈敬澤啓曰,新除授左副承旨洪鍾序,同副承旨尹定求,竝卽牌招,何如?傳曰,允。
政院啓曰,吏曹郞廳來言,守令有闕,政事,取稟。傳曰,當日爲之。
又啓曰,吏曹郞廳來言,政事當日爲之事命下,而行判書李啓朝,參判李謙在,俱以病不來,參議宋近洙在外,不得開政云。判書·參判,竝卽牌招,何如?傳曰,允。
傳曰,天安郡守洪翊周,廣州判官兪長柱相換。
以左副承旨洪鍾序,同副承旨尹定求牌不進罷職傳旨,傳曰,只推。
兵曹啓曰,卽接尙衣院牒報,則今秋等別造弓矢進上在邇,而知弓品堂上柳信儉有身病,不得看品云,改差,其代,依例以在京無故人,啓下之意,敢啓。傳曰,知道。
有政。吏批,行判書李啓朝牌招不進,參判李謙在進,參議宋近洙在外未肅拜。吏批啓曰,行判書李啓朝牌招不進,參議宋近洙在外未肅拜,小臣獨政未安,何以爲之?敢稟。傳曰,仍爲之。
又啓曰,安州牧使,今當差出,而本州以營下劇邑,物衆地大,素稱難治,不得不擇差,他道有聲績未準朔守令,竝擬,何如?傳曰,允。
以李晩運爲校理,李鍾順爲副修撰,李熙絅爲同敦寧,李經在爲工曹參判,韓啓源爲戶曹參議,李升洙爲兵曹參議,鄭基世爲同經筵,李裕元爲同成均,兪章煥爲奉常提調,趙廷祖爲兵曹佐郞,元結爲平市主簿,嚴坰爲造紙別提,趙秉璿爲掌苑別提,趙在應爲安東府使,洪在兢爲安州牧使,權應夔爲春川府使,天安郡守洪翊周,廣州判官兪長柱,已上相換事承傳,故參判李選贈吏曹判書,文衡例兼,贈職事承傳,故學生李觀學贈童蒙敎官,孝行卓異,贈職事承傳,折衝朴有鵬今加嘉善,武臣堂上祿試射時,片箭沒技,加資事承傳。
再政。以曺百承爲贊儀,鄭榮老爲南部令,李象億爲南原府使,故學生辛沃贈童蒙敎官,孝行卓異,贈職事承傳。
三政。以金弘性爲寧陵令,李仲淵爲引儀,李儒膺爲金川郡守,故學生崔尙奎贈童蒙敎官,孝行卓異,贈職事承傳。
四政。以金秉性爲厚陵令,李象秀爲永柔縣令,故學生成以心贈童蒙敎官,孝行卓異,贈職事承傳。
兵批,判書洪鍾應病,參判李在鶴病,參議未差,參知黃晦瑛入直進。東林別將單李乃實,同知單徐春輔,僉知單金漢淳,知弓品堂上單申紹。
以全羅前監司鄭基世狀啓,康津縣人命渰死事,傳曰,當此寒節,人命渰死,極爲驚慘,元恤典外,別加顧助,如有生前身還布,竝蕩減,未拯屍身,發關沿海邑,期於拯得事,廟堂措辭關飭。
上在昌德宮。停常參·經筵。
藥房提調徐念淳,副提調李鍾愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,備邊司郞廳來言,今日,賓廳日次,而領議政金左根,右議政趙斗淳,無時急稟定事,左議政未差,不得來會云矣,敢啓。傳曰,知道。
禮曹,來乙卯二月初三日,行景慕宮春亨大祭,香祝親傳,取稟。奉敎恭依。
禮曹,來乙卯二月初四日,行文宣王釋奠祭,同月初六日,行南壇祭,香祝親傳,取稟。奉敎敬依。
禮曹,來乙卯二月初五日,行社稷大祭,香祝親傳,取稟。奉敎敬依。
傳曰,右副承旨·同副承旨許遞,前望單子入之。
承旨前望單子入之,李謙在落點,宋達洙添書落點。
沈敬澤啓曰,新除授同副承旨宋達〈洙〉,卽爲牌招,何如?傳曰,允。
又啓曰,同副承旨宋達洙,時在忠淸道懷德地,斯速乘馹上來事,下諭,何如?傳曰,許遞,前望單子入之。
承旨前望單子入之,李承輔落點。
傳曰,吏曹參判有闕之代,前望單子入之。
吏曹參判前望單子入之,申錫愚落點。
弘文館啓曰,新除授副修撰李鍾淳,卽爲牌招,察任,何如?傳曰,允。
又啓曰,新除授校理李晩運,時在慶尙道禮安地,經筵入番事緊,請斯速乘馹上來事,下諭。答曰,許遞。
禮曹啓曰,景慕宮追上尊號時,宗廟·永寧殿·本宮告由祭,依已例,來正月十五日望祭,兼行之由,祝文措辭添入,獻官,以大臣塡差,何如?傳曰,允。
傳曰,別軍職李鍾承減下,閑良李鍾鳳別軍職差下。
傳曰,聞朴判府病患沈重云,遣御醫,持相當藥物,不離看病。
以副修撰李鍾淳牌不進罷職傳旨,傳曰,只推。
兵曹,口傳政事,部將加設單李鍾鳳。
禁衛營啓曰,本營諸將官,今年射講都計畫居首人,依例別單書入之意,敢啓。傳曰,知道。
摠戎廳啓曰,本廳諸將官,今甲寅年射講居首人,依例別單書入之意,敢啓。傳曰,知道。
醫官金鴻男書啓,臣敬奉下敎,馳往南明禮坊駱洞契判中樞府事朴永元家,齎傳藥物,看審病勢,則眞元澌綴,脈度微細,藥則用蔘苓茶,而旣伏承不離看病之命,故仍留之意,詮次啓達。答曰,知道。
義禁府照目粘連,忠州前牧使趙然明,醴川郡守金徵根等矣,趙然明段,本府議啓內云云。以此照律罪,杖一百收贖,告身盡行追奪,流三千里定配,金徵根段,本府議啓內云云。以此照律罪,杖一百收贖,告身盡行追奪,竝私罪,奉敎依允爲旀,竝功議各減一等爲良如敎。
又照目粘連,康津縣監李裕奭矣,本府議啓內云云。以此照律罪,笞五十收贖,解見任別敍,私罪,奉敎依允爲旀,功議各減一等爲良如敎。
又照目粘連,守門將韓重錫,局別將尹惠鎭等矣,本府議啓內云云。以此照律罪,各杖一百收贖,告身盡行追奪,竝私罪,奉敎依允爲旀,竝功減一等爲良如敎。
又照目粘連,安邊前府使申泰運矣,本府議啓內云云。以此照律罪,杖七十徒一年半定配,依新定式收贖,公罪,奉敎依允爲旀,功減一等爲良如敎。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
追上尊號都監郞廳,以都提調意啓曰,本都監各房工役,今已完畢,匠手竝皆放送,堂上·郞廳,輪回仕進,監造官,仍爲輪直之意,敢啓。傳曰,知道。
弘文館啓曰,副修撰李鍾淳,卽爲牌招,察任,何如?傳曰,允。
醫官金鴻男書啓,今朝,更爲看審判中樞府事朴永元病勢,則諸症與昨一般,而神氣澌綴,脈度微弱,少無減勢。故藥則連用蔘苓茶,而臣則姑爲仍留之意,詮次啓達。答曰,知道。
以副修撰李鍾淳牌不進罷職傳旨,傳曰,只推。
吏曹啓曰,今日本曹開坼坐起時,考見各道褒貶啓本,則寶城郡守朴秀文,以久當振勵爲目,鎭海縣監曺炳奎,以謗豈盡信爲目,咸平縣監鄭在箕,以祛謬尤好爲目,則俱宜置下考,而置諸中考,竝罷黜,豐川府使白胤洙,以無言情病益勤憚竭爲目,陽智縣監朴會臣,以苟欲矯革貴是勤策爲目,則俱爲置諸中考,而置諸下考,豐川府使白胤洙罷黜,陽智縣監朴會臣,以六年窠守令,前以兩次居中,而今又中考施行矣。其間一中,雖因赦令蕩滌,其不治可知,罷黜,殊無嚴明殿最之意,四道道臣,竝推考警責,何如?傳曰,允。
又啓曰,溫陽郡守徐士淳,以六年窠守令,三次居中,而其間一中,雖因赦令蕩滌,其不治可知,罷黜,何如?傳曰,允。
又啓曰,今月二十五日,都目政事爲之之意,敢啓。傳曰,知道。
又啓曰,夏望告身,當收來燒火,而家在京畿驪州地云,令本道道臣知委,收來擧行,何如?傳曰,允。
兵曹啓曰,宣傳官李熙鎭·李章濂,俱以病難供職,呈狀乞遞,竝改差,何如?傳曰,允。
傳曰,中官朴遇陽,罪犯罔赦,嚴刑三次後,遠惡島定配。
義禁府啓曰,時囚罪人趙然明,杖一百流三千里定配照律公事判付內,依允。功議各減一等事命下矣。趙然明,功議各減一等,杖一百收贖,告身盡行追奪,當定配所以入,而前以他罪,方在江原道狼川縣定配中,前罪目,添書今番罪目,依例發遣府羅將,押送配所,何如?傳曰,允。
醫官金鴻男書啓,更爲詳察判中樞府事朴永元病勢,則諸症少無減勢,神氣昏困,脈度微細,比朝一樣。故藥則連用蔘苓茶,而臣姑爲仍留之意,詮次啓達。答曰,知道。
上在昌德宮。停常參·經筵。
弘文館啓曰,副修撰李鍾淳,卽爲牌招,察任,何如?傳曰,允。
兵曹啓曰,卽接慶熙宮入直衛將方應斗牒報,則本局漏局內中松一株,因風顚仆云。依例斫去之意,敢啓。傳曰,知道。
以慶尙監司金學性狀啓,陜川郡民家失火事,傳曰,許多民戶之失火,聞甚矜惻,元恤典外,別加顧助,結構奠接之方,廟堂措辭分付。
以慶尙監司金學性狀啓,機張縣人命渰死事,傳曰,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
醫官金鴻男書啓,今朝,看審判中樞府事朴永元病勢,則諸症與昨一樣,少無減勢,而神氣昏沈,脈度虛弱無力。故藥則連用蔘苓茶,而臣則姑爲仍留之意,詮次啓達。答曰,知道。
以副修撰李鍾淳牌不進罷職傳旨,傳曰,只推。
禁衛營啓曰,本營哨官鄭雲五,身爲兼參軍,不勤巡山,爲先汰去之意,敢啓。傳曰,知道。
刑曹啓曰,近來閭巷之無賴,創出悖戾之雜技,專事欺騙,蕩人財産,誠爲都下之巨弊。故出禁捕捉之際,別監金益煥·趙敬勳,俱爲犯禁矣。係是掖屬,出付臣曹,考律重勘,何如?傳曰,允。
備邊司啓曰,卽見慶尙左道暗行御史朴珪壽別單,則其一,田政紊亂,經界不明。執災俵災之際,奸僞層生。若夫舊災永無可耕之土地,而逐年租賦之徵,無復蠲除之期。從今凡於審災査起之節,守令親執放行,嚴立科條,永災一款,仍施軫恤事也。田制之紊,久矣,八路同病,百弊交萃,遂至於救藥不得,而改量事,旣無以遽然議到,則惟正之賦,坐視其日蹙,不毛之政,有足以干和,興言及此,寧不懍然寒心,而第永災一款之有不可輕除者,誠以虛耗多端,實惠未究,中間龍斷,民國受其瘼而已。川降沙,沙而還起,事目自在,而今也則一入川沙,便成奸僞之。外府査起之毫忽,而欲掩偸竊之丘山,以事以法,安有是理?永災二字,繡單臚列,或出於未及商量,今姑置之?榮川·梁山等邑最甚處,則令道臣,從實摘奸登聞,以爲稟覆之地,至於道臣之親審,守令之躬踏,此有法典,不待申明,竝措辭關飭。其一,移貿爲弊,名目甚多。以其時價作錢,故有加作取剩,以其加作,故有移貿立本之擧。從今以往,京外作錢分排之際,必準應作,無得一石穀加排,必準詳定,無得一分錢加捧。嚴立科條,著爲定式,其有詳定作錢及排年逐納等,不得不移貿者,則邑名石數,每於分留修啓時,參互分排,附陳後錄,待回下擧行事也。頃於嶺右繡單,已有所稟覆,而所謂移貿之許多厲階,今又益聞其所未聞矣。加作一款,纔有關飭。蓋加作之弊旣革,則移貿名色,自歸於無形之影,千百弄奸,不期祛而自祛,至於耗穀之時價執錢,此尤征利之大者,甚至有市直成冊之屢次點退者,此其擧爲公乎,爲私乎?身居按察之地,自爲如此之擧,而將何以操束列邑,有令必行乎?此是士夫羞恥之大者,臣不欲縷縷煩陳,而詳定定式,旣有他道永遵之例,特以事勢便否,尙未有通同之擧,以此關問稟覆。其一,義城還摠,竝耗爲六萬五千餘石之多,而蓋於十餘年前,該邑爲還弊之矯捄,廢戶還而行結還,始緣倉吏之偸換,以致穀品之麤劣,再因結民之厭苦,遂啓防還之弊習,於歲未捧,別立舊還,翌春新排,又依元摠,每結分排,殆過數十包矣。到今矯捄之道,最是減摠爲急務,而殖耗爲切悶,別擇剛明廉白才諝兼備之守令,大加更張,整頓規制,以究實效事也。該縣還弊之爲八路所無,中外所共憂歎,除非有一番大懲創,邑將無以爲邑矣。白徵之穀,在所蠲蕩,偸弄巨魁,在所誅殛,苟使巨魁,不損毛髮,徒令公穀,盡歸蕩減,則無是法無是理也。別定査官,按簿鉤察,許多奸巧名色之創自何年,許多反弄文簿之創自何吏,一一窮覈登聞,以爲別般更張之地,繡單中本倅擇差之請,固出於期行矯捄之意,而該縣監莅任未久,治否之間,未有顯檢,姑令着意施措,期有成效。其一,大邱府還穀取耗之減五升而只取一斗者,因故制處使徐沈之所願,而往此甲午,道臣徐憙淳,思欲更追古人之美,乃損八千三百兩錢,分給於營底七十邑主人處,限十年取息,每年除置作穀,及到甲辰,統計爲一萬一千餘石,名曰大邱減耗米,逐年取耗作錢,移送大邱府,仍於該府還耗中,又減五升,以此錢充補所減之數,如有餘數,則又爲移貿作穀,名曰減耗餘米,此亦爲五六百石之多。當初設始,專爲府民紓力之圖,而近來還摠太多之弊,無邑不然。況此萬餘石私設之穀,又從以添摠五六百,剩餘之米,滋長而未已,反貽列邑之民弊,上項減耗米及減耗餘米,竝以詳定計價,當爲三萬四五千兩,及今作錢出給大邱府,從長善處,俾補民瘼事也,當初道臣之捐廩措劃,出於庇恤之美政,萬餘石分置列邑,未足爲偏苦之害,則今於行之十數年之後,遽議變通,亦甚可惜,而第原摠,旣準減耗之穀,則零餘之逐年滋殖,誠無意義。此則令道臣,從長收聚,就營下補弊爲宜。其一,左兵營穀摠竝耗爲三萬六百餘石,以其戶結,較諸穀摠,一民所受爲二十餘石矣。捧分之時,倉隷之諸般幻弄,無所不至,最是穀摠之太多於戶結,實是病民之根柢。就該營時在元摠中,米一萬石,詳定作錢,移送他處,耗條,亦以詳定價,每年作錢減下,更無敢增加於元摠之意,定式施行事也。節度衙門,本無民社之責,而餼廩所費,有此膏肓之政,兵營還弊,非但此處而然,而不可不到底矯革。凡減還略排之方,防奸懲濫之策,另飭道帥臣,具由報司,而帥臣若以偏係之見,有所扶護於營屬,則從重論勘。其一,密陽漕留錢作穀,元有自監營作穀者,亦有自邑借名作穀者,爲弊多端。自今漕倉歷勘時,隨其米錢餘在,分劃於該倉屬邑,俾作餘留米及留作租,移貿分排時,冬什物價,新造船役糧米,沒數移劃於各邑,永杜該邑借名作穀之弊事也。漕留作穀,本爲豫備之圖,而法久弊生,漕糴俱病,事之駭聽,莫此爲甚。其在改絃易轍之義,不可仍循,依繡單所請,分劃作穀於漕倉所屬各邑,永杜該府借名之弊,而分劃各邑,若又效嚬於該府已行之謬,則是移疾也,事端見發之後,則斷當施以贓汚之律,以此行會。其一,東萊府儲置加下之故,有官貿米標米兩條之弊,而蓋新米儲置,一年應下,統計爲七千餘石,而或有別差倭出來之時,則所需之米又爲數千石,較諸監營,每年劃給之新米五六千石,歲致加下,其勢固然。從今以往,新米儲置,從優劃下,以爲一年排用,監營許貸之弊,永爲隄防,別作錢名色,亦爲禁斷,俾絶後弊,若有犯科者,施以贓律之意,行會於宣惠廳及道臣該府使處事也。此緣邊釁所關,雖在吏隷,暗地奸弄之事,罪固罔赦,況身爲按部守土,公行法外之政,有若當然之擧乎?已往雖難追究,方來所在嚴防,措辭關飭於道臣·守臣。其一,本道奴婢減貢給貸之需,區劃於狀請加分耗中者,錢爲八千四百六十三兩,蒜山倉鹽利錢,爲四千兩,而其中一千七百餘兩,劃付巫女坊債條,九百餘兩,各驛婢貢給代,九千七百餘兩,上納均廳,而每年五月,卽其月當,近因鹽田之愆期,或以八月上納,以不少之貨。便作半年閒峙之物,該吏放債殖利,私貸之許久未償者,積年成逋。從今以往,婢貢上納中加分耗作錢條,依元定五月,使之上納,鹽利條,隨捧卽刻上納之意,著式施行,放債之習,嚴加禁斷,隱逋之數,査出收刷,俾圖淸帳之效,或有犯者,依律勘處事也。外道營邑債錢之弊,多有公用官吏之爲所藉口者,而今此減貢給代錢,則初非取殖上納之物也。道臣之一任乾沒聊利者,亦何法意,甚則徵族·徵隣,貽毒殆遍,嚴關申飭,毋或更犯。其一,鳴旨島·菉島鹽田,近漸落江,所存只爲三十處,而監色沙工之誅求,鹽廳船格之耗費,許多爲弊,不一其端,沿峽生靈,均被其害。公鹽亟爲革罷,以除民瘼,蒜山倉穀物,移送他邑,勿復留作營倉,以絶監色輩來往作弊事也。向因右道繡單啓覆,有所關問,姑待登聞,更爲稟處。其一,漕船之一隻新造應下價錢三百兩,工役什物糧米,合爲一百八十二石,松木七十三株,而自壬子至甲寅,後漕倉漕船之限前所造者二十四隻,此由於都差之邑,或以還上劣穀,預下於前冬,高價新米,執錢於明春,餘剩都歸官用。製造不能堅緻,纔過數年,輒致罅漏,在今矯捄之方,新造時上下之節,勿委都差員,自各其船在邑,從實修報監營後,歲前還米,春後作錢,就該邑除留米中,從時價作錢計除,還米立本條,而該沙工處,準數出給,受手標考還。密陽立本條,報營移送於他邑,俾除奸弊,大洋致敗明白者外,材木雖或許斫,容費則使沙工輩擔當,至於蝕者,摘奸後始許屬公之意,申飭戶惠廳及該道事也。漕船改槊改造,自有年限,船案則營邑相準,物力則京司會減,事目莫嚴,而今其限前輒敗,必有其由而然矣。經費之初不念及,利竇之惟恐不敗,言之寒心。依繡單一切嚴防,如有不得不改爲之端,則都差員及都船主,自當修補,至於造船物力米互換取剩之弊,另加禁斷,期有實效。其一,倭館門禁之嚴重,自有事目,而今則私商輩之買賣,閑雜人之出入,初無防限,禁制蕩然,申明舊典,隨其現發,依律勘處事也。邊禁之嚴密何如,而蕩無防限,一至於此,尙可曰有法乎?各別禁斷,有犯勿貸,亦以責有所歸之意,提飭道臣·守臣。其一,左水營,處在倭路要衝,校卒輩撫養之道,不可無勸奬之擧,而仰哺不過斗料,生理極爲蕭然。本道鎭堡·山城中邊將一窠,特付該營,以爲激勸事也。該營之關防要害,不比尋常,而武備之若是疎忽,在所當念,軍校奬勸之節,豈有他外營已施之事,而事係更張,且某鎭某堡移劃便否,未可懸度,關問道·帥臣後更處。其一,釜山鎭故僉使李熙鳳加下錢,爲三百三十八兩七錢六分,前僉使張寅植加下錢,爲二千五十二兩,前僉使尹喜柱加下錢,爲一千四百四十四兩五分,故僉使金春敍加下錢,爲一千七百四十六兩四錢八分,而一則是柴炭價錢也,二則是給貸防錢也。充完無期,請得監營移貿錢者,辛亥爲一千五百兩,癸丑爲一千八百兩,而已盡用下。前後該鎭之公錢虛留,爲八千八百八十餘兩之多,柴炭難係,彼人生事,慮在朝夕。前後僉使,囚其各該家僮,督捧下送事也。此鎭前後加下之輒以倭館入供柴炭,爲藉口者,未知其果然與否,而列邑守令加下,旣皆還徵,則何可異同乎?隨其所住處,捉囚家僮,刻期徵出輸送後,該道臣狀聞之意行會。其一,列邑吏房例債受賂賣任之最大者也。邑邑皆然,雄府則七八千兩,小邑則一二千兩,而此輩挪移公貨,且多加下,舊逋未脫,新債又添,甚至於族徵,竟有都結結斂移貿減價分給等事,害歸於民。從今以往,如有吏房例債之現發者,加倍計贓,擬以重律事也。名雖任債,實則逋犯也,一小吏之辦出幾千幾百之金,是豈賣家鬻土之物乎?利歸於官,害及於民,是豈士大夫所忍爲之事乎?贓律無之則已,有之則不於此等處施之,而於何施之乎?一年兩殿最,所論何事也?一切掩覆,非不爲循私之方,而揆以圖報之義,則萬萬非恤情也,嚴辭關飭。其一,各驛之凋敗,最是位土預賣權賣與立馬循私强買之弊也,一一査實,依法處斷。隨其現發,郵官論罷,驛民繼役,無得混浸事也。此亦已經稟覆於右繡別單者,而駑之勒徵準直,徭役之混歸郵傳,在所當禁,嚴飭申禁。其一,守令·監司相見之節,自有儀式,不宜頻數。民邑公事,歲時問候人事外,稱以問安,往來私謁,一切禁斷事也。繡單之深致慷慨,非不爲然,而此在道臣團束禁止之如何,必不縷煩。其一,大丘有故觀察使黃璿戊申紀功之碑,而其功績,不可理沒而無傳。令道臣立祠腏食,仍宣恩額事也。頌美紀績,自是邦人之厚風,勤事捍患,況有禮經之所許乎?私祠混撤,公議久鬱,腏食之典,不宜靳持,令該曹稟旨施行。其一,萊府忠烈祠殉節諸臣中,贈參判尹興信·趙英圭,特令加贈正卿,錄用子孫,賜以美諡事也。尹·趙兩人卓絶之事,始晦終顯,旣有文獻之足徵,而褒嘉之與宋·鄭異同,誠爲欠典。令該曹,更爲摭實稟施。其一,萊府壬辰倡義人金好義,合有旌褒之擧事也。道啓旣有的據,繡單又此勤渠,令該曹稟施。其一,大邱壬辰功臣金忠善,合有褒嘉之典事也。歸化嚮義,已極嘉尙,效忠敵愾,又此可紀,當時酬賞之止於資級,在今未必不爲欠闕之典,令該曹稟施。其後孫之不免下伍,深所矜念,令道臣從長奬拔,俾渠一門,得有食報之效。其一,安東故良人金德淳,蔚山故士人金宗驥,慶山故戶長安德器,安東故僉樞權昌植,大丘李氏女,密陽故士人孫仁秀妻金氏,大丘故士人李翼祥妻崔氏,大丘故閑良鄭日東妻具氏,安東故士人權迪孚妻李氏,安東鄕吏權紋一妻金氏,眞寶貢生林曰貴妻申氏,眞寶故士人權養中妻李氏,合施褒嘉之典事也。以若實行,有此摭論,旌褒之典,亟令施行。其一,安東幼學柳衡鎭,大邱幼學崔孝述,俱有經學,大丘前僉使孫海振,弓馬夙有蘊抱,而未得試用事也。嶺表自是人士之冀北,而搜訪隱淪,期有激奬,亦指斧者指南也。兩士人及一武弁,自吏·兵曹,各別調用,毋徒爲空言無實之科。其一,忠州左水站站船,還復舊制,使都差邑主管檢察事也。此事之年前變通,雖出於隨時釐排之擧,而追聞爲弊貽毒,不一其端,始也該邑奸吏慫慂之,終焉都下亂類締結之,以至於此矣。旣知其受病之源,則何憚乎銷刻之嫌哉?所謂京作稧名色,一切革罷,依舊例,使該牧專管擧行之意,分付道臣。其一,御史與兵使相見時,每有相持不相下之弊,有關朝體,該道兵使見御史時禮貌,講定行會事也。王人雖微,位在諸侯之上,故裴度之橐鞬路左,所以尊朝廷也。該帥臣,才因該曹回啓,已施問備之典,而此合有一番定式。凡御史露蹤時,閫帥·守令,一依謁觀察使例,施行之意,行會各道,何如?傳曰,允。
又啓曰,卽見前忠淸監司沈宜冕所奏,則以爲,牙山漕倉所屬邑,卽淸州·木川·燕岐·全義,而程道稍遠,轉輸爲難。自各其邑,代錢捧稅,貿米納倉,而倉底積穀者,倍價發賣,雖稍登之年,米一石價爲十五六兩。故各邑一結所收,至爲數十兩,此實四邑切骨之瘼也。漕倉革罷,不敢遽議,穀價倍高者,不無捄弊之道。蓋牙山縣監,原定爲差使員,故邑屬峙穀都賣,勒定其直,各邑色吏,莫敢低昂,此實事勢之不得不然。若以牙山與四邑守令,逐年輪定差使員,如忠州漕倉五邑輪回之規,則捧納之權,隨時而移,高價之弊,自當革祛,各邑結價,從而低下,而外此許多之弊,亦當有可祛事,請令廟堂稟處矣。兩稅,有國之大政,卿士都民之所待哺者,所以設倉輸一路之粟,而兩載利涉,遷縣陞郡,蓋重人食而嘗冒險之意也。挽近年來,漕法解弛,斗量則每患濫溢,裝載則易致晼晩,氷泊故破之千弊百奸,無往不售,此官不正而法不立之故也。苟欲省其弊而折其姦,莫如愼擇該守,厲精奉公。假令五邑輪差,則當次之邑,獨不操縱穀,如牙山之爲乎?然則轉輸之遠近,利害之淺深,別無顯助於其間,而徒使幾百年遵行之規,致有更張之煩而已矣。輪次一款,置之,何如?傳曰,允。
又啓曰,卽見前忠淸監司沈宜冕所奏,則以爲,本道有未蒙頃年久舊災七千餘結,每以新災,除補舊災,故緣是而今災則民輒白徵,已是痼瘼,而今年水災,近古所罕。川邱易處,便一滄桑。今秋執災,川浦災摠,猶爲三千三百七十餘結零,自今年,又將爲舊災,合計元舊災,當爲萬餘結。假使劃下今災爲萬餘結,猶不滿舊災之摠,所謂今災將無一束分俵矣。舊災雖不敢遽議蕩減,而今年川浦災之弊上加弊,不可不念。令道臣,詳査執摠啓聞後,仍命永頉,得免冤徵事,批旨,有令廟堂稟處之命矣。本道今夏水患,果然極備,川浦缺落,必至之勢也。舊災外,新災之弊上添弊,實爲小民難支之端,其在懍保之義,不可等閒抛置,關飭道臣,使之査櫛舊陳之還起者,以充新災之數,得免冤徵之歎,何如?傳曰,允。
醫官金鴻男書啓,午後,看審判中樞府事朴永元病勢,則諸症比前一樣,而神氣昏沈,脈度虛弱。故藥則連用蔘苓茶,而臣則姑爲仍留之意,詮次啓達。答曰,知道。
上在昌德宮。停常參·經筵。
李鍾愚啓曰,行左承旨李謙在,右副承旨李興敏,今日不爲仕進,竝卽牌招,何如?傳曰,允。右副承旨許遞,前望單子入之。
承旨前望單子入之,趙然興落點。
李鍾愚啓曰,新除授同副承旨趙然興,卽爲牌招,何如?傳曰,允。
奎章閣啓曰,檢書官尹程·趙敦淳,仕日過今朔,則當爲出六準朔,而只以五六日未滿之故,今都政不得陞六矣。在前如此之人,曾有啓稟陞六之例,今番則何以爲之,敢稟。傳曰,陞六。
弘文館啓曰,副修撰李鍾淳,卽爲牌招,察任,何如?傳曰,允。
以副修撰李鍾淳牌不進罷職傳旨,傳曰,只推。
兵曹啓曰,謹依口傳下敎,左右番武藝別監技藝居首張永祿·秋景漢,木·布各二疋,車永根·金喜元,木·布各一疋題給之意,敢啓。傳曰,知道。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,右承旨,馳詣徽慶園,奉審摘奸,仍留監祭。
弘文館啓曰,副修撰李鍾淳,卽爲牌招,察任,何如?傳曰,允。
奎章閣啓曰,檢書官金漢淳·尹程·趙敦淳減下,仍付兼檢書官,其代,取才差下,何如?傳曰,允。
醫官金鴻男〈書啓〉,今朝,更爲看審判中樞府事朴永元病勢,則諸症如昨,脈度一樣。故臣則姑爲仍留,而大臣以爲,賤疾尙無加減,御醫之多日來守,萬萬惶悚。乞卽召還,以安病心云,故竝此啓達。答曰,大臣之意如此,卽爲還入。
以副修撰李鍾淳牌不進罷職傳旨,傳曰,只推。
追上尊號都監郞廳,以都提調意啓曰,莊獻世子玉冊·金印,印出一舛,惠嬪玉冊·金印,印出一舛,冊·印同粧一貼,外書製述官·書寫官職姓名,謹此封進之意,敢啓。傳曰,知道。
備邊司啓曰,忠淸兵使李濟道,以其身病,呈狀乞遞矣。實病旣如此,則有難强令察任,改差,何如?傳曰,允。
訓鍊都監啓曰,年終砲放習放,今月二十五日,洗馬臺爲之意,敢啓。傳曰,知道。
醫官金鴻男書啓,午後,更爲看審判中樞府事朴永元病勢,則脈度症情,與朝別無加減,而臣旣承還入之命,故仍爲還入之意,詮次啓達。答曰,知道。
上在昌德宮。停常參·經筵。
藥房提調徐念淳,副提調李鍾愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候何如,臣等不任區區伏慮,敢來問安,竝此仰稟,答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事。榻前下敎。
政院啓曰,備邊司郞廳來言,今日,賓廳日次,而都政相値,不得來會云矣,敢啓。答曰,知道。
傳曰,右副承旨許遞,前望單子入之。
承旨前望單子入之,趙道淳落點。
備邊司啓曰,咸平·寶城今有闕,而俱以積弊,難付生手,勿拘常格,各別擇差之意,分付,何如?傳曰,允。
兵曹啓曰,坼見諸道褒貶啓本,則京畿水使李顯稷啓本中,花梁僉使石泰慶,以撫摩宜先爲目,平安監司李景在啓本中,老江僉使張龍翼,以防瞭之勤最是爲務爲目,平安兵使金相宇啓本中,獜山僉使宋聖煥,以半載之間未聞疵毁爲目,安義僉使韓聖默,以益勉小心爲目,俱宜置中考,而置諸上考,幕嶺萬戶文聚角,以閱歷戌防宜不生疎爲目,黃海兵使蔡學永啓本中,文山萬戶金致榮,以嶺阨有重益勉察飭爲目,北兵使吳一善啓本中,西北僉使金益鍊,以入聞者多益勉來效爲目,永達萬戶金宗岳,以毋俾專人專美于鎭爲目,俱爲〈宜〉置下考,而置諸上考,殊無嚴明殿最之意,各該道·帥臣,推考警責,花梁僉使石泰慶,老江僉使張龍翼,獜山僉使宋聖煥,安義僉使韓性默,竝中考施行,幕嶺萬戶文聚角,文山萬戶金致榮,西北僉使金益鍊,永達萬戶金宗岳,純是貶語,其不職可知,竝罷黜,何如?傳曰,允。
傳曰,朴判府事病患,聞有添重云,更遣御醫,不離看病。
傳曰,皇朝人·忠臣·淸白吏子孫·西北松都人·軍功人及落仕最久人,竝各別調用事,分付兩銓。
弘文館啓曰,副修撰李鍾淳,卽爲牌招,察任,何如?傳曰,允。
傳曰,此大臣貞亮之姿,愷悌之識,不但爲華國之文采而已,寡躬之所倚毗也,朝野之所想望也。年前釋負之曲副其願者,以其精力强剛,尙有可用之日故耳。不幸無妄之祟,遽徹長逝之單,傷衋之極,不知爲喩。卒朴判府事喪,東園副器一部輸送,成服日,遣承旨致祭,祿俸,限三年輸送。
以副修撰李鍾淳牌不進罷職傳旨,傳曰,只推。
兵曹啓曰,五衛將韓基厚·崔尙權·李鳳煥,俱以病難供職,呈狀乞遞,竝改差,何如?傳曰,允。
又啓曰,五衛將金最勳·康萬埴·全在默·金學善·金仲鉉,忠壯衛將兪說煥,俱以病難供職,呈狀乞遞,竝改差,何如?傳曰,允。
又啓曰,宣傳官申榏,以其病難供職,呈狀乞遞,改差,何如?傳曰,允。
又啓曰,陞資拜營將者,以不職遞罷,則勿計朔數多少,還收資級,載在法典矣。前慶州營將李熙洙,入於繡啓,旣已定配,所授加資,依例還收之意,敢啓。傳曰,知道。
都政。吏批,行判書李啓朝,參判申錫愚進,參議宋近洙牌不進。啓曰,今都目大政,各岐仕滿應遷者,相避及未準朔監察·禁府都事,戶曹·刑曹·工曹·漢城府郞官,平市署官員·五部令·各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘,陞擬,何如?傳曰,允。
又啓曰,四館陞出六品時,例有九處講後遷轉之規,而與承文院褒貶,如或有故過限,則四館積滯,不可不慮。故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。以李敎德爲活人別提,洪善周爲掌樂主簿,鄭明源爲內資主簿,尹馨爲司饔主簿,南鍾奭爲義興主簿,典籍單權仁成,以安溶爲泰陵直長,金準永爲司饔直長,李斗永爲內贍直長,李秉敎爲溫陽郡守,趙然天爲咸平縣監,軍資直長單鄭箕錫,以韓敦源爲獻陵直長,南鍾夏爲靖陵直長,申泰道爲惠陵令,林喜鎭爲明陵令,成赫壽爲英陽縣監,宋泰鎭爲內資奉事,曺演承爲禁府都事,南鍾奭爲漢城主簿,洪祐信爲靑松府使,李駿在爲丹陽郡守,洪在璇爲義盈主簿,尹滋膺爲安城郡守,李圭秉爲高原郡守,李道淵爲陽智縣監,趙萬兢爲孝陵令,故學生李必輔贈戶曹參議例兼,故縣監李梅臣贈吏曹參議,已上五衛將李敦源兩代,故僉知崔光彙贈吏曹參議例兼,孝行卓異,贈職事承傳,以安孝植爲禧陵直長,金用鉉爲社稷令,李台鉉爲寶城郡守,朴宗琰爲龍宮縣監,李應呂爲慶尙都事,洪善周爲戶曹佐郞,趙英和爲司饔奉事,任時準爲景慕宮令,趙興林爲殷栗縣監,金商礪爲同福縣監,故學生權昌植贈童蒙敎官,孝行卓異,贈職事承傳,以柳在起爲司䆃奉事,尹羲爲刑曹佐郞,金容煥爲奉常僉正,成元鎬爲咸昌縣監,朴孝憲爲定山縣監,金百善爲司饔主簿,朴順陽爲掌樂主簿,李兢鉉爲永禧殿令,趙然三爲仁陵令,李得㘽爲懿昭墓守奉官,金承均爲平市直長,李亨輔爲義盈奉事,宋應龜爲禁府都事,尹致殷爲博川郡守,李然會爲祥原郡守,黃鍾奎爲典牲直長,趙秉瑋爲司宰奉事,吳承默爲翼陵令,金在聲爲貞陵令,金禹鉉爲靑丹察訪,故學生許銓贈童蒙敎官,孝行卓異,贈職事承傳,以李騏新爲長興奉事,金豊喜爲懿陵令,金炳愚爲顯隆園令,李源學爲宗簿主簿,李敦相爲典性判官,李時翼爲順陵直長,尹兢善爲工曹佐郞,李大升爲昌陵令,李奎憲爲龜城府使,鄭健朝爲校理,金炳敍爲敦寧主簿,柳祈睦爲禁府都事,趙雲涉爲宗廟令,李承洛爲景慕宮令,任時準爲章陵令,朴齊甲爲尙瑞直長,金炳敍爲戶曹佐郞,趙容在爲刑曹佐郞,李長翼爲景慕宮令,安時協爲典籍,韓鵬履爲尙瑞副直長,朴象祐爲敦寧主簿,趙秉老爲監察,李尙曄爲典籍,金最儉爲鎭海縣監,趙秉恒爲同經筵,徐念淳爲弘文提學,李尙祐爲漢城主簿,崔翼鳳爲典牲副奉事,愼尙欽爲大靜縣監,金弘淳爲典設別檢,李正秉爲尙瑞副直長,崔鶴遠爲濬源殿令,鄭昌休爲校書判檢,金鼎獻爲祥雲察訪,洪鍾觀爲濟用副奉事,韓用邁爲智陵直長,柳曋爲瓦署別提,金炳地爲司成,成錫魯爲梁山郡守,楚徵明爲義陵奉事,金百善爲敦寧主簿,趙秉璿爲氷庫別提,李公濂爲咸從府使,李鳳億爲咸安郡守,金宗煥爲吏曹佐郞,李尙燁爲工曹正郞,金益遠爲司饔主簿,李義純爲豐川府使,鄭明行爲海美縣監,金炳箕爲掌苑別提,閔象鎬爲活人別提,李宇斌爲監察,張斗斌爲長鬐縣監,崔承祖爲興德縣監,兼春秋單李尙燁,以金慶洽爲直講,金龍勳爲崇靈殿令,黃鼎周·李一薳·趙學慶爲引儀,泰陵直長安溶,內贍直長李斗永相換事承傳,李大愚爲童蒙敎官,呂賢爕爲英陵參奉,李鳳沼爲溫陵參奉,鄭允愚爲禧陵參奉,申泰鼎爲泰陵參奉,李鶴鎭爲康陵參奉,閔應善爲徽陵參奉,尹瑨爲寧陵參奉,韓用朝爲明陵參奉,洪淳永爲弘陵參奉,徐珽輔爲永陵參奉,李惟墉爲和陵參奉,金澤鉉爲定陵參奉,柳芝熙爲禮賓參奉,姜世奎爲元陵別檢,吳濟默爲順康園守奉官,咸遇順·張成敎·金宅基爲假引儀。
兵批,判書洪鍾應進,參判李在鶴入直進,參議李升洙病,參知黃晦瑛病。兵批啓曰,今日都目政事時,本曹堂上,不可不備,而參議李升洙,參知黃晦瑛,俱以病不來,令政院牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令及虞候·僉使,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。以柳信儉爲同知,蔡學永爲副摠管,李修謙爲都摠經歷,金泰衡爲訓鍊主簿,洪大薰爲守門將,金鎭國爲武兼,李尙濂爲慶州營將,李應權爲大丘營將,趙履錫爲尙州營將,韓尙烈爲江華中軍,李熙敬爲大興中軍,李周喆·李敏樹爲宣傳官,柳相弼爲忠淸兵使,南致永爲都摠都事,李修謙爲神光僉使,李埜爲同知,金最勳·全在默·康萬埴爲五衛將,兪說煥爲忠壯將,任泰錫爲訓鍊都正,南致永爲都摠經歷,梁柱星爲訓鍊主簿,姜鎬爲善績僉使,白致圭爲古突山別將,金學善·金仁煥·金仲鉉爲五衛將,尹正默爲花梁僉使,趙豊周爲豆毛浦萬戶,李鳳鎭爲都摠都事,元用熙爲武兼,南致永爲雲寵萬戶,金有鳳爲西平浦萬戶,朴興祿爲黑山島別將,尹滋愿爲五衛將,金永求爲永宗僉使,金在徹爲白翎僉使,高萬應爲老江僉使,金俊基爲平山浦萬戶,李鳳鎭爲都摠經歷,徐珩淳爲訓鍊主簿,韓弘一爲慶尙左兵虞候,鄭學範爲羅暖萬戶,李元民爲薪智島萬戶,趙羲復爲宣傳官,李晩運爲文兼,李鍾兢爲訓戎僉使,柳衡魯爲波知僉使,金鎭浩爲獜山僉使,李奎會爲訓鍊僉正,鄭亨基爲都摠都事,趙然牧爲武兼,張永彦爲西北僉使,孫光旭爲開雲浦萬戶,金百源爲長串僉使,趙榮垕爲昌洲僉使,李始吉爲所已萬戶,皮宗舜爲木浦萬戶,吳處基爲伐登萬戶,李鍾晉爲宣傳官,白樂三爲訓鍊主簿,李東奎爲忠淸水虞候,邊重錦爲淸水萬戶,張英汲爲笠巖別將,劉昌烈爲安義僉使,梁義淵爲魚游澗僉使,金聲圭爲防垣萬戶,洪履勳爲廢茂山萬戶,崔在燁爲蟾津別將,趙廣夏·趙存天爲訓鍊副正,崔命鎬·尹致權爲武兼,鄭達爲統虞候,黃善基爲幕嶺萬戶,金履鎬爲永達萬戶,田用祿爲文山萬戶,崔敏行爲船頭堡別將,千錫周爲漢江別將,朴有鵬爲五衛將,李鍾晉爲摠戎把摠,鄭彦述爲全羅中軍,梁漢楗爲黃海水虞候,李鳳鎭爲夞怪萬戶,李鳳煥·崔尙權爲五衛將,林基寅爲忠壯將,宋重協爲全羅左水虞候,金麗相爲文殊別將,金熙龍·韓基厚爲五衛將,李周興爲宣傳官,李志和爲都摠經歷,李敎應爲訓鍊判官,李熙斌爲都摠經歷,洪學祖爲訓鍊判官,孫貞秀爲訓鍊主簿,申奭浩爲廣州中軍,趙完璧爲吾义浦僉使,李志敏爲訓鍊正,李昌漢爲宣傳官,朴奫壽爲訓鍊判官,李舜器爲訓鍊主簿,崔仁宅爲武兼,金錫基爲訓鍊主簿,尹錫萬爲武兼,尹佐儉爲部將,趙存珍爲全羅右水虞候,崔錫禎爲舊所非浦別將,鄭克鉉爲都摠經歷,李章煥爲訓鍊判官,柳在魯爲武兼,林相弼爲部將,趙有增爲守門將,邊晉圭爲都摠都事,徐憲城·權錫祐爲訓鍊主簿,李應洙爲武兼,李得潞·趙果永·朴鎭修爲五衛將,韓宖履爲武兼,李熙訥爲宣傳官,具載獜爲訓鍊僉正,梁柱星爲都摠都事,文擎天爲訓鍊主簿,崔遇基爲武兼,李廷賢爲部將,沈魯峻·李敎復·李升烈·李普憲爲宣傳官,閔成鎬·朴景夏·鄭雲淑·李熙豊爲武兼,趙羲轍·李根亨·李樂哲·李奎天·朴芝壽·李寅祿爲部將,崔致永·朴海龜·洪泰圭·尹慶奎·玄升運·白繼洛·金始顯爲守門將,李佑權爲東道參軍,尹暎爲南道參軍,華寧殿守門將單李台緖·趙存成,三千浦權管單權中瑾,馬馬海權管單李龍緖,嗭洞權管單崔辰烈,大坡兒權管單胡致禎,於汀灘權管單康鵬海,小農權管單朴元陽,乾原權管單朴尙春,中嶺別將單金殷哲,赴戰嶺別將單韓殷景,訓鍊判官李文奎,主簿金錫煥·柳冀文·朴亮,以上加設,依定式減下。崔祥奎爲訓鍊判官,孫興奎·金英世·李義益爲訓鍊主簿,慶州營將李尙濂,大丘營將李應權,尙州營將趙殷錫,江華中軍韓尙烈,大興中軍李熙慶,以上今加折衝,加資事承傳。訓鍊主簿單羅景煥,本院在官,前營將李熙洙今降禦侮,同知二單方應斗·崔尙權,僉知十四單任禎·金匡世·安愼良·韓基厚·金熙龍·李鳳煥·兪說煥·金學善·金仁煥·金仲鉉·金最勳·全在默·康萬埴·朴鎭修,副司果金泰益·尹永夏·李亮權·金善敎·黃亮浩·具禹鉉·李應烈·李鎭星·申晩應·趙行林·李憲璟·兪相豊·金奎鉉·李明權·宋熙直·李正烈·柳璞·劉璘源·洪台爕·尹弘大·趙俊和·金若浩·羅遵式·金顯文·李世榮·崔正奎·李心求·南益重,上護軍趙玄棋·李在能·趙心璧·崔鳳植·吳用得·金弘錫·李慶愚·李秉元。
傳曰,守令·邊將初仕人,皆令明日待令。
禮曹啓曰,五禮儀大臣之喪,自上有擧哀之節,而徽慶園忌辰齋戒相値,不得循例取稟之意,敢啓。傳曰,知道。
奎章閣啓曰,原任提學朴永元喪,依定式遣檢書,傳給內賜賻物以來之意,敢啓。傳曰,知道。
戶曹啓曰,卒判中樞府事朴永元喪禮葬,主家以常時遺言,不敢祗受云矣,敢啓。傳曰,更爲輸送。
禁衛營啓曰,本營千摠權友容,哨官崔禹炯,俱有身病,勢難察任,改差,何如?傳曰,允。
上在昌德宮。停常參·經筵。
李承輔啓曰,右副承旨趙道淳,今日不爲仕進,卽爲牌招,何如?傳曰,允。
傳曰,奉審承旨入侍。
傳曰,都承旨·右副承旨許遞,前望單子入之。
承旨前望單子入之,沈宜冕·趙道淳落點。
傳曰,守令·邊將初仕人入侍。
傳曰,不善擧行之當該宣傳官,拿處。
弘文館啓曰,副修撰李鍾淳,新除授校理鄭健朝,竝卽牌招,察任,何如?傳曰,允。
奎章閣啓曰,新差檢書官金顯翼·李鵷秀·李裕吉,時無職名,令該曹,口傳付軍職,使之冠帶常仕,何如?傳曰,允。
戶曹啓曰,謹奉傳敎,卒判中樞府事朴永元喪禮葬,更爲輸送,則主家以遺言縷縷,又不敢祗受云,何以爲之?敢啓。傳曰,更爲輸送。
以校理鄭健朝,副修撰李鍾淳牌不進罷職傳旨,傳曰,只推。
以慶尙監司金學性狀啓,蔚山府民家失火事,傳曰,許多民家之當寒燒燼,極爲驚慘,元恤典外,別加顧助,趁卽結構奠接,俾無一民失所捿遑之歎事,廟堂措辭分付。
戶曹啓曰,謹奉傳敎,卒判中樞府事朴永元喪禮葬,更爲輸送,則主家以爲連伏承更爲輸送之下敎,恩命雖極感惶,遺言不忍孤負,又不敢祗受云,何以爲之?敢啓。傳曰,大臣遺言如此,葬需從優輸送。
甲寅十二月二十六日辰時,上御熙政堂。奉審承旨入侍時,右承旨沈敬澤,記事官嚴敦永,記注官白時殷,記事官李承游,以次進伏訖。上曰,史官分左右。敬澤奏曰,臣承命馳詣徽慶園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧之意,敢此仰達矣。上命史官就座。又命退,承史以次退出。
甲寅十二月二十六日巳時,上御熙政堂。守令·邊將初仕人入侍時,行左承旨李謙在,記事官嚴敦永,記注官白時殷,記事官李承游,以次進伏,守令初仕人進伏楹外,邊將等序立階下訖。上曰,史官分左右。謙在奏曰,守令初仕人,使之進前奏職姓名乎?守令初仕人等,進前奏職姓名訖。謙在曰,邊將,使宣傳官奏職姓名乎?宣傳官代奏邊將等職姓名訖。謙在曰,守令·邊將初仕人,使之退出乎?上命史官就座。又命退,承史以次退出。
上在昌德宮。停常參·經筵。
沈宜冕啓曰,行左承旨李謙在,今日不爲仕進,卽爲牌招,何如?傳曰,允。
傳曰,臺諫·玉堂竝許遞,政官牌招開政。
兵曹,口傳政事,副司果鄭健朝。
政院啓曰,吏曹參判申錫愚,參議宋近洙牌不進,推考傳旨及罷職傳旨,今方捧入,而開政命下之後,如是違牌,事甚未安。行判書李啓朝呈辭受由,參判更爲牌招,何如?傳曰,允。參議只推,一體牌招。
奎章閣啓曰,原任提學朴永元喪,依定式遣檢書官,致弔恤孤,仍爲勸粥以來之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
政院啓曰,吏曹參判申錫愚,參議宋近洙再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。行判書李啓朝呈辭受由,參判所當更請牌招,而係是一日三牌,何以爲之?敢稟。傳曰,參議只推,一體更爲牌招。
傳曰,永柔縣令之代,洪奭鍾擬入。
傳曰,永柔縣令洪奭鍾,金城縣令李相換。
以吏曹參議宋近洙三牌不進禁推傳旨,傳曰,分揀。
有政。吏批,行判書李啓朝受由,參判申錫愚進,參議宋近洙牌招不進。吏批啓曰,行判書李啓朝受由,參議宋近洙牌招不進,小臣獨政未安,何以爲之,敢稟。傳曰,仍爲之。以金大根爲大司憲,兪致業爲大司諫,趙憲爕爲執義,鄭錫獜爲司諫,金龍基·申宜模爲掌令,孟老述·曺瑩承爲持平,李鍾淳爲獻納,金勉根·成彝鎬爲正言,李容殷爲應敎,鄭健朝爲副應敎,張龍逵·金英秀爲校理,兪晠煥·李玄文爲副校理,朴孝正·李敎寅爲修撰,趙秉學·李徹宰爲副修撰,李信泳爲鐵原府使,洪奭鍾爲永柔縣令,檢書官三單金顯翼·李鵷秀·李裕吉,成均進士李仁龜贈童蒙敎官,孝行卓異,贈職事承傳。
再政。永柔縣令洪奭鍾,金城縣令李相換事承傳。
兵批,判書洪鍾應病,參判李在鶴病,參議李升洙病,參知黃晦瑛入直進。兼鐵原防禦使單李信泳,副司正李根奭·李峻和·宋正鉉。
承文院官員,以都提調意啓曰,曆咨官齎來咨文中,有漂民崔命祿等六名,順付出送事矣。以前頭使行,奉表稱謝之意,先通咨文,依例撰出,正書安寶後,定禁軍接撥,下送于灣府,使之傳給鳳城將處,以爲轉致北京之地,何如?傳曰,允。
上在昌德宮。停常參·經筵。
傳曰,正月初一日,當詣宗廟·景慕宮展拜矣,該房知悉。
禮曹啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。來正月初一日,太廟展謁,旣有成命,永禧殿展謁之禮,何以爲之乎?敢稟。傳曰,一體磨鍊。
政院啓曰,玉堂上下番俱空,事甚未安。新除授應敎李容殷,副應敎鄭健〈朝〉,校理張龍逵,副校理兪晠煥,修撰朴孝正·李敎寅,副修撰趙秉學·李徹宰,竝卽牌招,推移入直,何如?傳曰,允。
以宣傳官沈魯秀囚單子,傳曰,飭已施矣,分揀放送。
奎章閣啓曰,原任提學朴永元喪成服日,依定式遣檢書官,致祭以來之意,敢啓。傳曰,知道。
以應敎李容殷,副應敎鄭健朝,校理張龍逵,副校理兪晠煥,副修撰趙秉學·李徹宰牌不進罷職傳旨,傳曰,只推。
弘文館啓曰,新除授校理金英秀,時在京畿交河地,副校理李玄文,時在楊根地,經筵入番事緊,請竝斯速乘馹上來事,下諭。答曰,竝許遞。
又啓曰,上番無推移之員,不得已以下番,姑陞入直之意,敢啓。傳曰,知道。
兵曹啓曰,來正月初一日,大駕詣宗廟展謁,仍詣景慕宮展拜敎是時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營兵軍留陣,而禁軍及馬步軍,以幾番·幾哨磨鍊,餘軍留營,何以爲之?敢稟。傳曰,訓局步軍五哨,馬軍三哨,訓將率爲先廂,訓局步軍三哨,馬軍二哨,兩營騎士各一番,御將率領爲後廂,禁軍三番爲之,留陣·留營置之。
刑曹啓曰,以司謁口傳下敎曰,宮庄阻戲之劉錫祐,嚴刑遠配事,命下矣。錫祐嚴刑一次後,平安道寧遠郡定配所,卽爲押送之意,敢啓。傳曰,知道。
義禁府啓目,前慶尙左兵虞候趙萬赫原情云云。問目內辭緣,泛稱遲晩,所當刑推得情是白乎矣,曾經宣傳官,勿爲請刑,載在法典,議處,何如?啓依允。
吏曹參議宋近洙疏曰,伏以臣於屛伏田廬之中,伏奉三銓除旨,龍光所及,蓬蓽生輝,且感且怵,莫省所以自措。夫是職也宿趼耳,尙有尸素之愧,曾無絲毫之補,至今追惟,惶汗浹背。除命之下,不敢偃處,束裝登程,擬陳情實,仰冀恩諒,纔入城闉,政牌押臨,臣何敢以銓職自居,厭然出肅,屢犯違傲,冞增悚蹙。臣竊有私義之萬萬崩迫者,臣家積慍群小,悄悄抱憂,數百年于玆矣。尙賴列聖朝扶正斥邪,前後恩言,炳如丹靑,於是乎臣先祖之義理志業,日星乎中天,撐柱乎窮宙,陰沴自消於太陽,妖邪難現於瑤鏡。近聞有夏望文集之刊布,許多句語,無倫無忌,細究旨意,爲鬼爲蜮。臣祖之受厚誣而被譏斥,有不暇言,最可腐心而痛骨者,指斥於不敢言之地。噫,孝廟之所委任於臣祖者,惟曰春秋秉執之嚴,臣祖之所藉手於孝廟者,亦惟曰春秋秉執之嚴,而彼輩之所積憾積懟必欲甘心者,亦由是耳。臣生世間,目見此書之流布,忍與此輩,共戴一天,何幸聖斷赫然,處分嚴正,旣毁其板,又削其爵,使臣先祖有知,必將感泣於地下,在臣私情,有何餘感,而由臣先故,誣及聖朝,此臣所以私痛猶輕,公憤倍重。以若情踪,義不俱生,記簪之聖念雖感,守株之微執難改。悉暴情悃,仰瀆崇嚴。伏願聖上,察臣危衷,憐臣哀懇,亟許斥退,畢命松楸,千萬幸甚。臣無任云云。省疏具悉。作之者雖云有心,刊行者則無情也,況已有處分乎?何必爲引?勿辭察職。
上在昌德宮。停常參·經筵。
藥房都提調趙斗淳,副提調沈宜冕啓曰,伏未審日間,聖體若何,寢睡·水刺之節,何如?臣等率〈諸〉御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
沈敬澤啓曰,右副承旨趙道淳,同副承旨趙然興,今日不爲仕進,竝卽牌招,何如?傳曰,允。
內醫院啓曰,提調徐念淳,今日問安,不爲仕進,卽爲牌招,何如?傳曰,允。
兵曹,口傳政事,以兪章煥·尹穳·徐元淳·林永洙·任百經·南錫圭·任泰錫·申紹爲副摠管。
弘文館啓曰,修撰朴孝正差祭出去,上番闕直,事甚未安。校理一員,副校理一員,副校理兪晠煥差祭,應敎李容殷,副應敎鄭健朝,校理張龍逵竝卽牌招,推移入直,副修撰趙秉學·李徹宰,一體牌招,察任,何如?傳曰,允。
以右副承旨趙道淳,同副承旨趙然興牌不進罷職傳旨,傳曰,只推。
沈敬澤啓曰,行都承旨沈宜冕藥院進,行左承旨李謙在不爲仕進,左副承旨李承輔式暇,右副承旨趙道淳,同副承旨趙然興牌不進,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,慶尙道觀察使封進來正月令宗廟薦新早藿,今三十日薦進,而景慕宮薦新早藿,則江原道所封,未及上來。莫重薦新,不可後時,依前例,以宗廟薦新,加封早藿,同日一體薦進,何如?傳曰,允。
訓鍊都監啓曰,今十二月二十九日三十日年終放砲時,次知將官將校及兼別破陣等容貌·年歲·放砲數爻,竝別單書入之意,敢啓。傳曰,知道。
禁衛營啓曰,本營千摠金正求,身病猝重,勢難察任,改差,何如?傳曰,允。
御營廳啓曰,本營騎士將徐奎翰,身病甚重,勢難察任,改差,何如?傳曰,允。
以忠淸監司韓正敎狀啓,槐山郡民家失火事,傳曰,聞甚矜惻,元恤典外,別加顧助,結構奠接之方,廟堂措辭分付。
以應敎李容殷,副應敎鄭健朝,校理張龍逵,副修撰趙秉學·李徹宰牌不進罷職傳旨,傳曰,只推。
兵曹啓曰,來乙卯年各處頒給信漢符別單及文宰二品以上武臣蔭官曾經摠管人員章標頒給別單,修正以入之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·大妃殿·中宮殿,內閣·政院·玉堂·朝廷二品以上·六曹堂上,除夕單子問安。答曰,知道。
政院啓曰,備邊司郞廳來言,今日,賓廳日次,而除夕問安相値,不得來會云矣,敢啓。傳曰,知道。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,永禧殿展謁後,仍詣儲慶宮展拜矣,該房知悉。
傳曰,貢市堂上,率貢市人,明日還宮時,鍾路駕前待令。
政院啓曰,玉堂上下番俱空,事甚未安。校理一員,副校理一員未差,副校理兪晠煥,修撰朴孝正·李敎寅差祭,應敎李容殷,副應敎鄭健朝,校理張龍逵,副修撰趙秉學·李徹宰,竝卽牌招,推移入直,何如?傳曰,允。
以司謁口傳下敎曰,景慕宮追上尊號再度習儀,兼行於初度習儀。
傳曰,明日出宮門路,以協陽門爲之。
以應敎李容殷牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而除夕問安相値,不得設行之意,敢啓。傳曰,知道。
奎章閣啓曰,明日,卽奎章閣朔奉審日次,動駕相値,不得擧行之意,敢啓。傳曰,知道。
奎章閣啓曰,守宮檢校直閣尹定鉉,待開門牌招,何如?傳曰,允。
禁衛營啓曰,本營千摠徐相岳,身病猝重,勢難察任,改差,何如?傳曰,允。
吏曹啓曰,夏望所授告身,令京畿道臣,知委於該邑,使之收來事允下〈矣〉。故自臣曹,發關於該道臣處矣。卽接該道臣移文,則驪州牧使沈宜冕所報內以爲,三十年前,全家失火,凡係文籍,盡入於燒燼,而官敎亦入其中,無以現納,不得收上云,何以爲之?敢稟。傳曰,旣以燒燼云,今無可論矣。
承文院官員,以都提調意啓曰,會寧交易事,禮部咨文,纔已出來矣。回咨依例撰出,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
司僕寺啓曰,分養馬故失瘦瘠不馴守令,每於畢上納後,依法典錄啓請罪矣。今年所納分養馬有頉邑守令,現告成冊,今始來到,故啓目書入,依例施罰之意,敢啓。傳曰,知道。
又啓曰,來正月初一日,太廟·景慕宮展拜動駕,與各宮房正朝祭相値,在前如此之時,祭去馬匹,自各宮房,有貰用之例。今亦依已例,擧行之意,分付,何如,傳曰,允。日記廳堂上金春熙,郞廳趙秉健郭琦。
