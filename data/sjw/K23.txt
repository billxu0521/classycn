上在景福宮。停常參·經筵。
大殿·大王大妃殿·王大妃殿·中宮殿,內務府·內閣·政院·玉堂·朝廷百官正朝單子問安。答曰,知道。世子宮·世子嬪宮,內務府·內閣·政院·玉堂·春桂坊·朝廷百官正朝單子問安。答曰,知道。親上表裏·致詞箋文,入小次後,藥房·內閣·政院·玉堂口傳問安。答曰,知道。祗迎還入小次後,藥房·內閣·政院·玉堂口傳問安。答曰,知道。陳賀後,大殿·大王大妃殿·王大妃殿·中宮殿·世子宮·世子嬪宮,內務府·內閣·政院·玉堂口傳問安。答曰,知道。還內後,內務府·內閣·政院·玉堂口傳問安。答曰,知道。
傳于李愚冕曰,今日,卽元朝也,令都承旨,雲峴宮問安以來。
金宗漢啓曰,禮曹郞廳來言,製述文臣·專經文臣案,修正次,請出矣,敢啓。傳曰,知道。
金弘圭啓曰,刑曹郞廳來言,決獄錄修正次請出矣,敢啓。傳曰,知道。
又啓曰,義禁府都事來言,決獄案,修正次請出矣,敢啓。傳曰,知道。
傳于李愚冕曰,李奉朝賀·申判府事,衣資食物,令該曹輸送,遣地方官存問。
傳于李愚冕曰,故右議政朴珪壽妻貞敬夫人李氏,衣資食物,令該曹輸送。
傳于李愚冕曰,侍衛軍兵毛具,從便爲之。
傳于李愚冕曰,今日,異於他日,輕囚放釋。
勸農綸音,王若曰,咨爾八道方伯,四都居留曁郡縣守牧之臣,咸聽予敷心之誥。書曰,民惟邦本,本固邦寧,誠以國之本在民,民之本在食,食之本在農故也。自古聖帝明王治平之道,莫不以務農爲先,唐堯之敬授人時也,虞舜之食哉惟時也。六府之穀也,八政之食也,周之置田畯保介之職也,漢之設孝悌力田之科也,皆所以以民食爲本也。洪惟我列聖朝,以對天時,卽田功之盛德,宵旰憂勤,一念于玆,講籍田之禮,採農政之書,庭設測雨之器,驛馳農形之啓。祈穀于上辛,頒綸于元朝,飭勵群工,董率惰昏,使八域于于之蒼生,得免捐瘠之愁,恒有事育之樂矣。夫何挽近以來,災沴頻作,年穀未登,十室九空,其將胥溺,殷憂難舒,是誰之咎歟?夙夜憧憧,祗自反躬而已。玆當歲之元月之正,布諭於中外,凡厥妨害田功之事,一切除祛,補益恒産之政,取次興擧。俾爾質矣之民,以予心爲心,各安其業,以殷春務,毋失其時,故玆敎示,想宜知悉。行都承旨臣閔丙奭製進。
傳于李愚冕曰,中官金鼎夏,世子宮中官羅世煥,竝百官加親授。
李愚冕啓曰,吏曹郞廳來言,百官加下批政事,取稟。傳曰,當日爲之。
傳于李愚冕曰,發遣吏郞,諸執事淸齋與否,摘奸以來。
傳于李愚冕曰,明日出宮門路,以思政門爲之。
禮曹,來丙戌正月初三日,行宗廟·永寧殿春享大祭,香祝親傳,取稟。還入奉敎,攝儀改書下。
李愚冕啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
李愚冕以吏曹言啓曰,在前頒赦時,有別歲抄書〈入〉之例,今番則何以爲之?敢稟。傳曰,書入。
又以司饔院監膳提調意啓曰,各道所封物膳進上,例皆前期封進,而全羅道所封正朝物膳進上,無端闕供,其所擧行,萬萬駭然。當該道臣,爲先推考,遲滯委折,使之査實馳啓,何如?傳曰,允。
又以禮曹言啓曰,太廟歲首展謁吉日,以何間推擇乎?敢稟。傳曰,旬前擇入。
又以禮曹言啓曰,景慕宮展謁,每於孟春·孟秋取稟事,定式矣。今春展謁吉日,以何間推擇乎?敢稟。傳曰,旬前擇入。
又以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。今番則何以爲之乎?敢稟。傳曰,晦間擇入。
又以禮曹言啓曰,以太廟展謁取稟草記,傳曰,旬前擇入事,命下矣。吉日,令日官韓應翼推擇,則今正月初六日爲吉云,以此日定行乎?敢稟。傳曰,以此日定行。
又以禮曹言啓曰,以景慕宮展謁取稟草記,傳曰,旬前擇入事,命下矣。吉日,令日官韓應翼推擇,則今正月初六日爲吉云,以此日定行乎?敢稟。傳曰,以此日定行。
又以禮曹言啓曰,今正月二十二日王大妃殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以禮曹言啓曰,今此正朝陳賀諸道方物,開坐看品,則全羅道觀察使尹榮信,各殿宮所封方物,無端闕封,事極驚駭。該道臣從重推考,當封方物,追後卽速封進之意,分付,何如?傳曰,允。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又以禮曹言啓曰,今此正朝及稱慶陳賀時諸道所封箋文中,南陽府使閔相能,竹山府使趙存斗,豊德府使李恒儀,雖非應封官,俱以別軍職封進矣。一體看審捧入之意,敢啓。傳曰,知道。
禮曹,今正月二十二日明憲淑敬睿仁正穆弘聖章純貞徽王大妃殿誕日陳賀時應行節目,參考前例磨鍊爲白去乎,依此擧行,何如?判付。啓,旣承王大妃殿下敎,權停爲良如敎。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以親軍別營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以兵曹言啓曰,今正月初一日乙未卯初初刻二分立春改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火。議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
兵曹口傳政事,親軍別營別將單南啓宓。
敎中外大小臣僚·耆老·軍民·閑良人等書,王若曰,萱闈迓慶,添海籌於來歲,八旬芝函,頌休騰山呼,於正月上日,庸亶告於八域,徧爲德於群黎。恭惟孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定徽安大王大妃殿下,厚坤德貞,慈天仁覆。密贊我寧考代聽。以聖女而配聖人,遹追純元后徽音,若太姒之嗣太姙。國以永賴,四載抗裘冕之尊,史不勝書,群生被幈幪之化。顧小子承艱大之業,自初服荷庇護之恩。惟撫育眷愛之仁,偏蒙寒暑節宣之貽念,亦義方敎誨之道,每在晨昏省定之奉歡。元良膺四重之歌,莫非餘慶攸曁,長樂致千乘之養,猶懷報德將何?迨歲籥方屆於三元,伊遐籌將躋於八耋。允矣天與長而地與久,其命用申,譬之月如恒而日如升,方進不已。符我惠慶宮癸酉盛典,稽玉暦而景戌今年,想昔英廟朝壬辰舊儀,瞻璇闈而孝子愛日。此誠萬億年無疆之慶,抑亦九五福嚮用之期。寸草之心無窮,一則以喜一則以懼,南榠之壽是祝,千歲爲春千歲爲秋。式至今日休,祐命實荷於天保,亦有我家禮,彝典宜擧於昕庭。慈旨是順於沖謙,縱緩豐呈之涓吉,嘉會載屆於回泰,詎無賁號之揚徽?肆當曠千古盛儀,乃思與百姓同慶。草木皆有以自樂,漢詔克寬,松栢無不爾或承,周祐有秩。覃恩廣惠,天地之德曰生,蕩垢滌瑕,雷雨之作爲解。自本月初一日昧爽以前,除謀反大逆,謀叛,子孫謀殺,歐罵祖父母父母,妻妾謀殺夫,奴婢謀殺主。謀故殺人魘魅蠱毒,關係國家綱常,贓汚强竊盜外,雜犯死罪以下。徒流付處安置充軍,已至配所未至配所,已發覺未發覺,已決正未決正,咸宥除之。敢以宥旨前事相告言者,以其罪罪之,在官者各加一資,資窮者代加。於戲,王母受玆介,得其祿而得其名,翼子詒厥謨,俾爾昌而俾爾熾。騰遐祝於南山北斗,囿晟化於壽域春臺。故玆敎示,想〈宜〉知悉。藝文館提學尹滋承製進。
丙戌正月初一日辰時,上與王世子詣勤政殿。親上致詞·箋文·表裏,頒敎陳賀入侍時,行都承旨閔丙奭,行左承旨金弘圭,右承旨趙臣熙,左副承旨金宗漢,右副承旨朴鳳彬,同副承旨李愚冕,假注書宋鍾協·金錫龍,別兼春秋尹命燮·金喜洙·金春熙·尹容植·李貞稙·李茂魯·閔宗植,直提學尹用求·閔泳煥,檢校直閣金文鉉·沈相瓚·閔京鎬,檢校待敎趙東冕·金宗圭·金用圭·金弼洙·鄭寅昇·閔丙肅,校理閔致憲,修撰洪晉游,以次侍立。時至,通禮跪啓請外辦。上與王世子,具遠遊冠·絳紗袍,乘輿出思政門。藥房提調閔泳商,副提調閔丙奭進前奏曰,侵早勞動,聖體,若何?上曰,一樣矣。仍詣勤政殿月臺,通禮跪啓請降輿,上降輿,通禮跪啓請執圭,丙奭進圭,上執圭,俊泳進圭,王世子執圭。丙奭曰,對擧承旨,以何承旨爲之乎?上曰,右副承旨爲之。通禮導上詣版位北向立,相禮導王世子詣版位北向立。通禮跪啓請鞠躬四拜興平身,上行四拜禮,王世子行四拜禮,宗親·文武百官皆行四拜禮。通禮跪啓請搢圭,上搢圭,王世子搢圭,代致詞官,讀致詞訖。承文院都提調沈舜澤,捧致詞函箋文函,以次跪授宗漢·鳳彬。宗漢·鳳彬,跪受以進,上以次受之,以授宗漢·鳳彬,宗漢·鳳彬,以次跪受,還置於案,濟用監提調李載完,禮物函跪受,宗漢·鳳彬跪受,還置於案。通禮跪啓請執圭,上執圭,王世子執圭,通禮導上詣祗迎位,相禮導王世子詣祗迎位。宗漢·鳳彬捧致詞箋文·禮物函,各置於龍亭由正門,通禮跪啓請鞠躬,上鞠躬過後,上平身仍釋圭。丙奭受圭,王世子平身仍釋圭,俊泳受圭,上入小次,王世子入小次。宗漢·鳳彬隨龍亭,詣大王大妃殿閤門外,捧致詞箋文·禮物函,傳授尙傳以入,還至殿階。通禮跪啓請出次,上出次,王世子出次,通禮跪啓請執圭,丙奭進圭,上執圭,俊泳進圭,王世子執圭,通禮跪啓請鞠躬四拜興平身,上行四拜禮,王世子行四拜禮,宗親·文武百官皆行四拜禮。通禮跪啓禮畢,陳賀時至,上陞座,王世子侍座,丙奭進圭,上執圭,俊泳進圭,王世子執圭。贊儀唱鞠躬四拜興平身,王世子行四拜禮,宗親·文武百官皆行四拜禮。贊儀唱跪,王世子跪,宗親·文武百官皆跪,代致詞官讀致詞訖。贊儀唱鞠躬四拜興平身,王世子行四拜禮,宗親·文武百官皆行四拜禮。宗漢出東門西向立,稱有敎,宣敎官宣訖。贊儀唱鞠躬四拜興平身,王世子行四拜禮,宗親·文武百官皆行四拜禮。贊儀唱跪搢笏三叩頭,王世子跪搢笏三叩頭,宗親·文武百官跪搢笏三叩頭。贊儀唱山呼,王世子拱手加額曰,千歲,唱山呼曰,千歲,唱再山呼曰,千千歲,宗親·文武百官拱手加額曰,千歲,唱山呼曰,千歲,唱再山呼曰,千千歲。贊儀唱俯伏興四拜興平身,王世子出圭,俯伏興四拜興平身,宗親·文武百官出笏,俯伏興四拜興平身。展箋官二人,對擧王世子箋案,由東門入置於座前府伏。宣箋官陞自西偏入,詣箋案南俯伏跪,展箋官跪取箋對展,贊儀唱跪,王世子跪,宗親·文武百官跪,宣箋官宣訖。贊儀唱俯伏興平身,王世子俯伏興平身,宗親·文武百官俯伏興平身。相禮跪贊請釋圭,王世子釋圭,宮宦跪受圭,相禮前導入便次,展箋官二人,對擧百官箋案,由東門入置於座前俯伏,宣箋目官陞自西偏階入,詣箋案南跪俯伏,展箋官跪,取箋目官對展,宣箋目官宣訖。展箋官以箋目還置於案俯伏,初宣箋目將畢,宣箋官陞自西偏階,入詣箋案南俯伏跪,展箋官跪,取箋對展。贊儀唱跪,宗親·文武百官跪,宣箋官宣訖。贊儀唱俯伏興平身,宗親·文武百官俯伏興平身。典儀陞自西偏階,詣殿階上當中跪,啓禮物請付攸司。左通禮陞自西偏階,進當座前俯伏,跪啓禮畢。領敦寧金炳德,領議政沈舜澤,判府事金弘集·金炳始,以次進前。炳德奏曰,太歲元正,景福滋至,慈聖殿下寶齡,將躋八旬,邦家莫大之慶也。聖心歡祝,曷有其極?縟儀誕擧,聖孝冞光,群情欣忭,於千斯萬之祝,不勝攢頌,臨殿受賀。聖體,若何?上曰,一樣矣。炳德曰,大王大妃殿氣候,何如?上曰,一樣矣。炳德曰,王大妃殿氣候,何如?上曰,一樣矣。炳德曰,中宮殿氣候,何如?上曰,安順矣。炳德曰,世子宮氣候,何如?上曰,平順矣。炳德曰,世子嬪宮氣候,何如?上曰,平順矣。仍敎曰,親上致詞,慶祝無比矣。炳德曰,聖心慶祝當無比,而臣民欣忭之忱,無以形容盡達矣。上曰,過歲皆善爲乎?炳德曰,皆爲無事過歲矣。上曰,患節近來,如何乎?炳德曰,癃痼之狀,較年愈甚矣。上降座,通禮跪啓請釋圭,上釋圭,丙奭受圭,王世子釋圭,俊泳受圭。上乘輿至思政門外,丙奭請出標信解嚴。上還內,諸臣以次退出。
上在景福宮。停常參·經筵。
藥房提調閔泳商,副提調閔丙奭啓曰,三陽泰來,百祿鼎臻,縟儀誕擧,群情胥悅,臨殿受賀,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安,答曰,知道。世子宮,世子嬪宮,口傳問安。答曰,知道。
金宗漢啓曰,臣宗漢,敬奉聖敎,馳往義禁府,則無時囚,故仍詣典獄署,取考囚徒案,則辭緣推覈間,嚴囚罪人一名,係是重囚,應坐罪人四名,公穀不納罪人二名,不可以輕囚論,故竝仍囚。其餘直囚罪人李敬萬,係是輕囚,故依傳敎放送之意,敢啓。傳曰,知道。
趙臣熙啓曰,吏曹郞廳來言,應資老人加資下批政事,取稟。傳曰,當日爲之。
傳于金宗漢曰,禮房承旨,馳詣宗廟·永寧殿,奉審摘奸以來。
傳于趙臣熙曰,同敦寧·敦寧都正竝許遞,今日政差出。
傳于趙臣熙曰,判尹外京兆堂上竝許遞,今日政差出。
傳于趙臣熙曰,同義禁竝許遞,今日政差出。
以肇慶廟·慶基殿修改時,地方官以下別單,傳于趙臣熙曰,地方官全州判官閔泳肅,肇慶廟令宋淳爀,慶基殿令吳榮錫,竝陞敍,前別檢趙鍾麟,別看役前學官丁龍敎,竝陞六。前守門將李泰宇·朴景煥,都監官守門將金震鉉,竝外職調用。侍衛有司前司勇金曾圭,別看役前引儀朴恒鎭,竝相當職調用。前參奉金華埴,兒馬一匹賜給。侍衛有司金商弼,都監董前縣監金正善,竝加資。前中軍尹滋鼎,別看役前五衛將梁柱憲,竝許用營將履歷,前五衛將金止善,守令待窠擬入。前監牧官朴昌胤,守令待窠,首先擬入,別監董前司果卞四植,守令除授,其餘牌將等,竝依判下施賞。
傳于趙臣熙曰,內司各宮房各司奴婢之罷其貢燒其案,卽我純祖朝恤隱之盛德至仁也。孰不感戴洪恩,而予嘗欽誦,思欲繼述,以私家言,一有奴婢之名,終身服事,而至於世世仰役,不得改其名者,有欠於仁政,而亦足爲傷和之一端。名分自有典式之嚴,使役只可一身而止,更毋得世役之義,秋曹堂上,就議總理大臣,另成節目,頒示中外,以爲導迎祥和。
趙臣熙以吏曹言啓曰,別歲抄書入事,命下矣。勿揀赦前,居中居下,一體書入乎?敢稟。傳曰,一體書入。
又以吏曹言啓曰,繕工監假監役官金東有·洪大用·徐致雲,俱以身病,呈狀乞遞,改差,何如?傳曰,允。
傳于趙臣熙曰,有實病玉堂許遞,今日政差出。
趙臣熙以弘文館言啓曰,副修撰洪晉游,許遞出去,下番闕直,事甚未安,修撰一員未差。南廷綺,副修撰朴永斗,竝卽牌招,推移入直,何如?傳曰,允。
趙臣熙啓曰,行都承旨閔丙奭,藥院進,行左承旨金弘圭,不爲仕進,左副承旨金宗漢,監祭進,右副承旨朴鳳彬,內閣直,同副承旨李愚冕,須資出去,院中只有臣一人,伴直無人,同副承旨,卽爲牌招,何如?傳曰,允。
又啓曰,臣吏·兵批兼進之意,敢啓。傳曰,知道。
以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
有政。吏批,判書金壽鉉進,參判李容元病,參議徐相祖進,右承旨趙臣熙進。以洪淳肯爲修撰,李承九爲副修撰,尹成鎭爲同敦寧,魚允中爲左尹,具然泓爲右尹,張璧柜爲敦寧都政,李容元·白南益爲同義禁,金台濟爲儀賓都事,李直浩爲禮賓主簿,金永輔·鄭弘善·蔡圭秉爲假監役。全羅監司尹榮信今加資憲,監董道臣加資事,承傳。
兵批言啓曰,行上護軍李源命,自吏曹送西矣。資級係是輔國,知中樞當爲下批,而時無見窠,依例作闕下批之意,敢啓。傳曰,知道。
兵批,判書金永壽病,參判尹致聖入直,參議洪在正病,參知趙秉友病,右承旨趙臣熙進。以李允用爲管城將,知事李源命,上護軍石致永,大護軍林翰洙·李敎獻,護軍李裕承·李敎復·李根奭·李彙承·朴齊淵·李南會·權瓚·徐丙斗·丁大林·李廷器·李來重·洪正謨·尹弼求·閔種洙·李敎善·尹滋命·李憲絅·王錫綏·吳致箕·吳勉秀·許奎·李宅緖·金箕浩·李泰熙·許爁·李鍾澈·李奎精·趙羲泰·金大鍾·梁岐洙·任百薰·金京何·成涑·金兢鉉。副護軍金昇圭·呂圭益·金來漢·鄭範洛·徐鍾淳·朴基德·韓處裕·裵尙文·盧尙殷·李根豊·朴在暎·權遠聞·吳在哲·李東稙·李·梁鍾鉉。副司果李義鳳·洪晉游,以上竝單付,知事作闕單李敎獻。
吏批,再政。以姜日馨爲獻納,以徐丙斗爲戶曹參判,以李秀彦爲景陵令。
三政。以李洛應爲社稷令。
四政。以尹敎善爲英陵令。
五政。以王夔佟爲西部令。
六政。〈以〉柳道夔爲尙瑞主簿。
七政,以申學休爲氷庫主簿,以鄭基亨爲假監役。前判書李源命今加輔國,行護軍趙在淳,前兵使白樂賢,已上今加嘉義。副護軍李彙承·朴齊淵·李南會,前僉使權瓚,前參議徐丙斗,前都正任百薰·丁大林·金京河·李廷器·李來重·洪正謨·尹弼求·李敎善·閔種洙·尹滋命·李憲絅·王錫綏·吳致箕·吳勉秀,前僉使許奎·李宅緖·金箕浩·李泰熙·許爁,副護軍成涑,已上今加嘉善。前假監役鄭範洛,前參奉徐鍾淳,前學官朴基德·韓處裕,前敎官裵尙文,前參奉盧尙殷,副司果朴在暎,副司勇權遠聞,已上今加通政,已上朝官年八十,依法典加資。上護軍許傳今加崇祿,前都正李鍾澈·趙羲泰,副護軍梁岐洙,已上今加嘉善,以上朝官年九十,依定式加資。大護軍趙鳳夏今加正憲,年七十,侍從臣前承旨趙東弼父,大護軍韓敬源今加正憲。年七十,侍從臣前參議韓耆東父,行護軍林翰洙今加資憲。年七十,侍從臣前校理林羲相父,德源府使鄭顯奭今加嘉善。年七十,侍從臣參議交涉通商事務鄭憲時父,沔川郡守金寅根今加通政。年七十,侍從臣前應敎金炳稷父,幼學吳在哲今招通政。年七十,侍從臣前待平吳濚鐸父,幼學李東稙今招通政,侍從臣前正言李秉燮父,幼學李今招通政。年七十,侍從臣前校理李元祺父,已上加資事承傳。前知事石致永今加崇政,朝官年八十,依法典加資。左尹單具然泓,右尹單魚允中,贈吏議趙敏永贈吏參判兼,工曹判書趙康夏本生祖考,推恩移施事,承傳。
以同副承旨李愚冕牌不進罷職傳旨,傳于趙臣熙曰,只推。
趙臣熙以戶曹言啓曰,奉朝賀李裕元,判府事申應朝,衣資食物,令該曹輸送,遣地方官存問事,命下矣。奉朝賀李裕元,時在京畿楊州地,判府事申應朝,時在廣州府,令地方官,衣資食物輸送,仍令存問之意,分付該道及該府,何如?傳曰,允。
又以兵曹言啓曰,今正月初六日,大駕詣宗廟展謁,景慕宮展謁時,十九日永禧殿展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,別營步軍二哨,騎士一番,右營使率領爲先廂,別營步軍二哨,騎士一番,前營使率領爲後廂,禁軍二番隨駕,別抄軍一哨磨鍊,別營使率該營步軍一哨,騎士一番留陣,餘軍留營,置之。
又以兵曹言啓曰,今正月初六日,大駕詣宗廟展謁,仍詣景慕宮展謁時,十九日,永禧殿展謁時,王世子隨駕時陪衛,依前例磨鍊,而禁軍及先後牌軍兵,連以隨駕禁軍及前後廂軍兵仍用矣。今番則何以爲之乎?敢稟。傳曰,陪衛,依前例磨鍊,而禁軍及先後牌軍兵,以先後廂軍兵仍用。
又以義禁府言啓曰,永寧殿告由祭謁者王性濬拿處事,傳旨,啓下矣。王性濬下去開城地云,依例發遣府羅將,拿來何如?傳曰,待待命拿囚。
上在景福宮。停常參·經筵。
金宗漢啓曰,同副承旨李愚冕,今日不爲仕進,卽爲牌招,何如?傳曰,允。
李愚冕,以弘文館言啓曰,下番闕直,事甚未安,修撰南廷綺,副修撰朴永斗,有身病,新除授修撰洪淳肯,副修撰李承九,竝卽牌招,推移入直,何如?傳曰,允。
上在景福宮。停常參·經筵。
藥房提調閔泳商,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金宗漢啓曰,同義禁李容元,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,同義禁白南益,旣入闕中,不爲肅謝,直爲出去,事甚未安,推考,何如?傳曰,允。
李愚冕,以兵曹言啓曰,禁軍別將鄭騏澤,身病甚重,勢難察任,改差,何如?傳曰,允。
兵曹,以李允用爲禁軍別將。
李愚冕,以義禁府言啓曰,今初六日動駕時,大駕各差備都事,王世子各差備都事,當以十六員磨鍊,而本府都事十員內,金鳳祜·成一鎬·金堯莢,俱有身病,不得進參。竝令該曹口傳相換,假都事六員,亦令該曹口傳差出,以爲分排擧行,何如?傳曰,允。
禁府都事金堯莢,寧陵參奉宋龜玉相換。
同敦寧尹成鎭疏曰,伏以,臣於日昨,伏奉除旨,以臣爲同知敦寧府事者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
上在景福宮。停常參·經筵。
禮曹,來丙戌年正月初七日,行社稷祈穀大祭,香祝親傳,取稟。還入奉敎,攝儀改書下。
金宗漢啓曰,行都承旨閔丙奭,交涉衙門進,行左承旨金弘圭,右承旨趙臣熙,不爲仕進,右副承旨朴鳳彬,內閣進,同副承旨李愚冕,式暇出去,院中只有臣一人,伴直無人,右副承旨,卽爲牌招,何如?傳曰,允。
傳于金宗漢曰,發遣吏郞,諸執事淸齋與否,摘奸以來。
兵曹口傳政事,禁軍別將單李允用。
金宗漢以禮曹言啓曰,以永禧殿展謁取稟草記,傳曰,晦間擇入事,命下矣。吉日,令日官韓應翼推擇,則今正月二十九日爲吉云,以此日定行乎?敢稟。傳曰,以此日定行。
禮曹啓曰,今正月十三日,宗廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
禮曹啓曰,今正月二十九日,永禧殿展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎之節,置之。
又以內醫院都提調意啓曰,以酪牛進排事,前後操飭,不啻申嚴,而尙不如數來納,其來納者,亦多病斃,不能取乳,今日駝駱進上,至於闕供之境,事體所在,萬萬悚惶。此不可徒諉事勢,而有所參恕,當該進排官,令該府拿問處之,莫重御供,致此全闕,臣等不勝惶恐之意,敢啓。傳曰,今番則特爲安徐,各別申飭。
又以義禁府言啓曰,平安監司南廷哲〈狀啓〉內,博川郡守李象協,爲先罷黜,其罪狀,令攸司稟處事,啓下矣。李象協,時在任所云,依例發遣府羅將,拿來,何如?傳曰,待待命拿囚。
領議政沈舜澤,行判府事金弘集,行判府事金炳始箚曰,伏以,廟宮春展謁,在今初六日,聖慕將伸,儀威方戒,凡厥臣工,孰不欲效誠從邁,而顧今日寒,甚於隆冬,間以雨雪,道路成氷。不但不無三軍失儀之慮,此時警蹕勞動,實有違於保嗇之道,臣等不任憂慮,玆敢具牘聯奏,伏望姑寢成命,仍令儀曹,更諏動駕吉日焉。取進止。答曰,省箚具悉卿等之懇。卿等之懇旣如是,當勉從矣。仍傳于金宗漢曰,此批答,遣史官傳諭。
協辦交涉通商事務卞元圭疏曰,伏以,歲籥載新,邦籙無疆,進箋上冊,縟儀荐擧,準海之聖孝冞光,呼嵩之群情胥懽,仍伏念臣,以人則最憃愚也,以地則至微賤也。過蒙不世之殊遇,冒玷非分之顯秩,力費造化之曲成一物,恩山德海,欲報無極,誠不自知眇末之踪,何由致此,不衷其服,媿已深於濫竽,過福必災,懼常切於集木,姍笑嗤點之來,卽理也勢也。竟有昨冬前銜疏彈駁之擧,而構陷已極,臣誠危怖,何暇爲呶呶分疏計哉?惟俟早被威罰,以謝人言,詎意聖恩涵貸,不賜何問,臣是何人,倖逭至此,忽於日昨,又蒙協辦除旨,臣尤惶惑震越,罔知所以自措。噫,臣之滿身滓穢,便同黥劓之在面,有非曲加拂拭,可得無瑕者也。今若因罪媒榮,重褻名器,不識羞恥,抗顔周行,則適足以上累則哲之明,下增無憚之戾而已。詩所云豈不懷歸,畏此簡書,正道臣今日情地也。適遭慶會,義當不遑他顧,趨走叩謝,而危踪轉蹙,冒膺無計,瞻望觚稜,祗切耿結之忱而已,玆敢悉暴衷懇,仰讀崇嚴。伏乞天地父母,俯垂矜諒,亟令選部,利名仕籍,屛逐田野,俾作祝堯之氓,以效一半分不報之報,千萬幸甚云云。省疏具悉。勿辭行公。
上在景福宮。停常參·經筵。
金宗漢啓曰,同副承旨李愚冕,今日不爲仕進,卽爲牌招,何如?傳曰,允。
傳于金宗漢曰,禮房承旨,馳詣社稷,奉審摘奸以來。
傳于金宗漢曰,景祐宮移建,已有成命,而誠一軒所奉兩聖朝御眞,不可不預爲移安,令儀曹,擇日以入。
傳于李愚冕曰,發遣吏郞,諸執事淸齋與否,摘奸以來。
李愚冕啓曰,行都承旨閔丙奭,右承旨趙臣熙,廚院進,行左承旨金弘圭,式暇,左副承旨金宗漢,監祭進,右副承旨朴鳳彬,內閣進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
以司謁,口傳下敎曰,星壇淸道,以兵房代行。
以右副承旨朴鳳彬牌不進罷職傳旨,傳于李愚冕曰,只推。
李愚冕,以戶曹言啓曰,景祐宮移建,行將始役矣。別看役前中軍崔宅鎭,訓鍊判官鄭兌奎,前敎授崔錫肇,出身禹正善差下,使之擧行,何如?傳曰,允。
又以禮曹言啓曰,傳曰,景祐宮移建,已有成命,而誠一軒所奉兩聖朝御眞,不可不預爲移安,令儀曹擇日以入事,命下矣。移安吉日,令日官韓應翼推擇,則今正月十五日午時爲吉云,以此日時擧行,何如?傳曰,允。
又以親軍別營言啓曰,本營左別將趙羲謙,身病猝重,勢難察任,改差,何如?傳曰,允。
又以親軍別營言啓曰,本營別將,今當差出,而擬望之人乏少,外任竝擬,何如?傳曰,允。
領議政沈舜澤箚曰,伏以臣,待罪太僕,久矣。前者,冒籲請勘,幸蒙恩恕,至今日感悚萬萬,而酪牛進排,又未如數,莫重御供,因此全闕,至煩內局草記,當該郞官之拿勘,其在事體,固宜矣。而及伏見批旨下者,至有特爲安徐,各別申飭之命,臣於是,益不知所以措躬。苟使臣,職在董率,常常飭束,則懲前毖後,豈敢若是?聖恩雖極寬大,私分彌切惶恧,敢具短箚,庸效自劾,伏乞亟勘臣溺職之罪焉。取進止。答曰,省箚具悉卿懇。擇捧進排,自是郞官之責,於卿何有?以此爲引,誠萬萬過當,卿其安心。仍傳于李愚冕曰,此批答,遣史官傳諭。
上在景福宮。停常參·經筵。
金宗漢啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
傳于李愚冕曰,禮房承旨,馳詣受香所,奉審摘奸以來。
傳于李愚冕曰,壽至耋耄,甚稀貴,其在優老,合有示意。上護軍許傳,特授正一品,護軍趙在淳,知義禁除授。
吏曹,知義禁單趙在淳,今加資憲除授事,承傳。
左副承旨金宗漢書啓,臣承命馳詣星壇上,神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉矣。臣則仍留監祭,待將事還奉神位版後,復命之意,敢啓。傳曰,知道。
傳于李愚冕曰,明日出宮門路,以思政門爲之。
兵曹口傳政事,親軍別營別將單李容觀。
李愚冕,以議政府言啓曰,賀儀隔日,未付軍職人,令該曹口傳付軍職,使之參班,何如?傳曰,允。
兵曹口傳政事,上護軍尹滋悳,大護軍趙在淳,護軍尹成鎬·李根奭·趙羲謙,副護軍李根豊,以〈上〉竝單付。
李愚冕,以奎章閣言啓曰,今此大王大妃殿上冊寶翌日,臣等進詣勤政殿東月臺,請出新冊舊寶,權安于本院之意,敢啓。傳曰,知道。
又以成均館同知館事·大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
又以親軍後營言啓曰,本營軍司馬鄭履源,身病沈重,勢難察任,今姑改差,何如?傳曰,允。
上在景福宮。停常參·經筵。
還內後,藥房·內務府·內閣·政院·玉堂口傳問安。答曰,知道。
世子宮還內後,藥房·內務府·內閣·政院·玉堂·春桂房口傳問安。答曰,知道。
陳賀後,大殿·大王大妃殿·王大〈妃〉殿·中宮殿,內務府·內閣·政〈院〉·玉堂口傳問安。答曰,知道。
世子宮·世子嬪宮,內務府·內閣·政院·玉堂·春桂房口傳問安。答曰,知道。
金弘圭啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于閔丙奭曰,侍衛軍兵毛具,從便爲之。
傳于趙臣熙曰,元朝親上致詞·箋文·表裏及陳賀時禮房承旨·對擧承旨·宣敎官·禮貌官·輔德·對擧輔德·左右通禮·相禮竝加資。
傳曰,元朝座堂受賀時,禮貌官·兼輔德·相禮竝加資。
傳于趙臣熙曰,親上冊寶時及陳賀時禮房承旨·對擧承旨·宣敎官·禮貌官·輔德·對擧輔德·兼輔德·左右通禮·相禮,竝加資。
傳于趙臣熙曰,座堂受賀時禮貌官·輔德·相禮加資。
傳于金宗漢曰,親上致詞·箋文·表裏及陳賀時各差備以下,別單書入。
傳于金宗漢曰,親上冊寶時及陳賀時各差備以下,別單書入。
傳于金宗漢曰,座堂受賀時各差備以下,別單書入。
傳于金宗漢曰,加上尊號都提調以下,別單書入。
傳于趙臣熙曰,中官吳有恒,世子宮中官沈周鉉百官加親授。
傳于趙臣熙曰,今番賞典中,一人雖兼數事,毋得疊授。
傳于金弘圭曰,今日異於他日,輕囚放釋。
金弘圭啓曰,臣弘圭敬奉聖敎,馳往義禁府則無時囚,故仍往典獄署,取考囚徒案,則應坐罪人二名,辭緣推覈間嚴囚罪人一名,公穀不納罪人二名,不可以輕囚論,故竝仍囚,其餘各司直囚罪人金德化等七名,係是輕囚,故竝依傳敎,放送之意,敢啓。傳曰,知道。
趙臣熙啓曰,吏曹郞廳來言,百官加下批政事,取稟。傳曰,當日爲之。
又啓曰,吏曹郞廳來言,政事當日爲之事,命下,而判書金壽鉉,參判李容元,參議徐相祖,俱以病不來,不得開政云,竝卽牌招,何如?傳曰,待明朝牌招。
金宗漢,以敦寧府言啓曰,大王大妃殿加上尊號,今已禮成矣。卽當紀載於御牒·譜冊,依例修正次,設都監之意,敢啓。傳曰,知道。
趙臣熙,以吏曹〈言〉啓曰,在前頒赦時,有別歲抄書入之例,今番則何以爲之?敢稟。傳曰,書入。
朴鳳彬,以漢城府言啓曰,朝官年八十,士庶年九〈十〉,士族婦女年九十應資老人,每年歲首,依法典陞資事,定式,令各該部搜訪報來後,加資人職姓名,別單書入,而前五衛〈將〉李春植,今年爲八十,幼學李華重,幼學李翼淵,幼學權珩玉,今年爲九十,遺漏於今番別單矣。詳考年歲,依已例追入之意,敢啓。傳曰,知道。
金宗漢,以禮曹言啓曰,大王大妃殿寶齡將躋八旬,祗告廟社,頒敎中外,此誠國家莫大之慶,設科取士,乃是應行之典。今番慶科,以何科設行,而何間擇吉乎?敢稟。傳曰,合設於今番慶科庭試。
又以禮曹言啓曰,今此大王大妃殿加上尊號,乃是國家莫大之慶,設科取士,亦係應行之典。今番慶科,以何科設行,而何間擇吉乎?敢稟。傳曰,合設於今番慶科庭試。
又以禮曹言啓曰,今此稱慶陳賀時,諸道所封箋文中南陽府使閔相能,竹山府使趙存斗,豊德府使李恒儀,雖非應封官,俱以別軍職封進矣。一體看審捧入之意,敢啓。傳曰,知道。
金弘圭,以兵曹〈言〉啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以義禁府言啓曰,今日頒赦時,赦單子當爲修入,而今月初一日赦典,本府所管定配身死未蒙放罪人,放逐身死未蒙放罪人等,以仍秩已爲修啓,未承判下,故不敢更爲擧論,只未及就囚罪人宋在榮·洪鍾觀·李秀元·王性濬·李象協等,以仍秩書入之意,敢啓。傳曰,知道。
敎中外大小臣僚·耆老·軍民·閑良人等書。王若曰,邦籙永鞏,萬億休式至今休,母儀彌尊,十七冊更加一冊。願上龜蓮千壽之祝,特宣鷄竿肆赦之綸。恭惟孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定徽安大王大妃殿下,尊太上之德之功,在女中之爲堯爲舜。坤元配乾元之大,贊寧考而助之者深,母道兼君道之嚴,勗小子而詒厥有則。明德昭儉於衣鍊,克著濯龍門懿規,宣仁敷化於御簾,迺有儀鸞司舊典。推心仁而被愷澤,使兆民已願戴歟?嫩女史而鏡古圖,由百世未有盛也。肆以皇天必報之理,誕膺永年克享之祺,符神人降檀之祥,毓慶沙麓,邁壽母俾艾之頌,獻祝岡陵。南極之瑞輝長留,寶算漸邵,北堂之靈春不老,玉度益康,猗歟,孔夫子從心之年,又添周文王與齡之夢。柔兆之古幹載屆,政仰七十九靈長,遒百之景祿方臻,若爲萬一分報答,沖挹之慈衷是順,豐呈退定於來秋,慶忭之私忱少伸,賀儀先行於元日,于差八日之爲穀,乃闡二字之揚徽。與合日與合天,覿彷彿於摹畫,式如金式如玉,備物采於檢泥。乃於本年正月初八日,謹奉冊寶,加上尊號曰,欽倫。出自誠敬工夫之中,帝典首揭,譬若方圓規矩之至,人紀肇修。惟大德必得其名,亦我家自有舊制。禮爲貴於熙號,淳懿旣彰,孝莫大於知年,喜懼交切。引翼黃耇,昭受其上天,滿室丹心,但願似今日。禋淸廟而虔告,御昕庭而頒音,翕受敷施,允矣五皇極錫厥,廣恩覃惠,宜其一人慶賴之。自本月初八日昧爽以前,除謀叛大逆,謀叛,子孫謀殺毆罵祖父母父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下,徒流·付處·安置·充軍,已至配所·未至配所,已發覺·未發覺,已決正·未決正,咸宥除之,敢以宥旨前事,相告言者,以其罪罪之。在官者各加一資,資窮者代加。於戲,壽域再興,籌屋十滿,靑陽左闢,个布春澤。萬物生輝,彩雲高捧,星受天佑,四方來賀。故玆敎示,想宜知悉。藝文提學尹滋承製進
丙戌正月初八日辰時,上與王世子詣勤政殿。親上冊寶,祗迎後陳賀入侍時,行都承旨閔丙奭,行左承旨金弘圭,右承旨趙臣熙,左副承旨金宗漢,右副承旨朴鳳彬,同副承旨李愚冕,記事官宋世鉉,假注書金錫龍,別兼春秋尹命燮·金喜洙·金春熙·尹容植·李貞稙·李茂魯·閔宗植,直提學尹用求·閔泳煥,檢校直閣金文鉉·沈相瓚·閔京鎬,檢校待敎趙東冕·金宗圭·金用圭·金弼洙·鄭寅昇·閔丙肅,校理張錫裕,副修撰洪淳肯,以次侍立。時至,通禮跪啓請外辦,上與王世子,具遠遊冠·絳紗袍,乘輿出思政門。藥房提調閔泳商,副提調閔丙奭進前奏曰,侵早勞動,聖體,若何?上曰,一樣矣。仍詣勤政殿月臺。通禮跪啓請降輿,上降輿。通禮跪啓請執圭,丙奭進圭,上執圭,俊泳進圭,王世子執圭。丙奭曰,對擧承旨,以何承旨爲之乎?上曰,右副承旨爲之。通禮導上詣版位北向立,相禮導王世子詣版位。通禮跪啓請鞠躬四拜興平身,上行四拜禮,王世子行四拜禮,宗親·文武百官皆行四拜禮。通禮跪啓請搢圭,上搢圭,王世子搢圭。代致仕官讀致詞訖。承文院都提調沈舜澤捧冊寶函·箋文函,以次跪授宗漢·鳳彬,宗漢·鳳彬,跪受以進,上以次受之,以授宗漢·鳳彬,宗漢·鳳彬以次跪受,還置於案。濟用監提調李載完,禮物函跪授宗漢·鳳彬,宗漢·鳳彬跪受,還置於案。通禮跪啓請執圭,上執圭,王世子執圭。通禮導上詣祗迎位,相禮導王世子祗迎位。宗漢·鳳彬捧冊寶·禮物函,各置於龍亭,由正門,通禮跪啓請鞠躬,上鞠躬,王世子鞠躬。過後,上平身,王世子平身。上釋圭,丙奭受圭,王世子釋圭,俊泳受圭。上入小次,王世子入小次。宗漢·鳳彬隨龍亭,詣大王大妃殿閤門外,傳授出傳以入,還至殿階。通禮跪啓請出次,上出次,王世子出次。通禮跪啓請執圭,丙奭進圭,上執圭,俊泳進圭,王世子執圭。通禮跪啓請鞠躬四拜興平身,上行四拜禮,王世子行四拜禮,宗親·文武百官皆行四拜禮。通禮跪啓請禮畢。陳賀時至,上陞座,王世子侍座。贊儀唱鞠躬四拜興平身,王世子行四拜禮,宗親·文武百官皆行四拜禮。贊儀唱跪,王世子跪,宗親·文武百官皆跪。代致詞官讀致詞訖。贊儀唱鞠躬四拜興平身,王世子行四拜禮,宗親·文武百官皆行四拜禮。宗漢出東門西向立,稱有〈敎〉,宣敎官宣訖。贊儀唱鞠躬四拜興平身,王世子行四拜禮,宗親·文武百官皆行四拜禮。贊儀唱跪搢笏三叩頭,王世子跪搢笏三叩頭,宗親·文武百官跪搢笏三叩頭。贊儀唱山呼,王世子拱手加額曰,千歲,唱山呼曰,千歲,唱再山呼曰,千千歲,宗親·文武百官拱手加額曰,千歲,唱山呼曰,千歲,唱再山呼曰,千千歲。贊儀唱俯伏興四拜興平身,王世子出圭,俯伏興四拜興平身,宗親·文武百官出笏俯伏興四拜興平身。展箋官二人對擧王世子箋案,由東門入置於座前俯伏。宣箋官陞自西偏,入詣箋案南,俯伏跪。展箋官跪取箋對展。贊儀唱跪,王世子跪,宗親·文武百官跪,宣箋官宣訖。贊儀唱俯伏興平身,王世子俯伏興平身,宗親·文武百官俯伏興平身。相禮跪贊請釋圭,王世子釋圭,宮官跪受圭。相禮導入便次,展箋官二人,對擧百官箋案,由東門入置於座前俯伏。宣箋目官陞自西偏階,入詣箋案南,跪俯伏,展箋官跪,取箋目官對展,宣箋目官宣訖。展箋官以箋目還置於案俯伏。初宣箋目將畢,宣箋官陞自西偏,入詣箋案南俯伏跪,展箋官跪取箋對展。贊儀唱跪,宗親·文武百官跪,宣箋官宣訖。贊儀唱俯伏興平身,宗親·文武百官俯伏興平身。典儀陞自西偏階,詣殿階上當中跪,啓禮物請付攸司。左通禮陞自西偏階,進當座前俯伏跪,啓禮畢。領議政沈舜澤,判府事金弘集·金炳始,以次進前奏曰,聖心慶祝當無比,而臣民欣忭之忱,臨殿受賀,聖體,若何?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。仍敎曰,親上冊寶,慶祝無比矣。舜澤曰,臣民慶祝之忱,無以形容,敢達矣。上降座,通禮跪啓請釋圭,上釋圭,丙奭受圭,王世子釋圭,俊泳受圭。上乘輿到思政門外,丙奭請出標信解嚴。上還內,諸臣以次退出。
上在景福宮。停常參·經筵。
藥房提調閔泳商,副提調閔丙奭啓曰,親上冊寶,聖孝冞光,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳〈問〉安。答曰,知道。
趙臣熙啓曰,左副承旨金宗漢,右副承旨朴鳳彬,同副承旨李愚〈冕〉,今日不爲仕進,竝卽牌招,何如?傳曰,允。
又啓曰,刑曹參議權鍾崙在外,依傳敎竄配傳旨捧入之意,敢啓。傳曰,知道。年過古稀云,特爲分揀,此後若有如是之人,勿論。
傳于趙臣熙曰,有實故玉堂許遞,今日政差出。
傳于趙臣熙曰,秋曹堂上竝許遞,今日政差出。
傳于趙臣熙曰,工判外工曹堂上竝許遞,今日政差出。
傳于趙臣熙曰,禮判外禮曹堂上竝許遞,今日政差出。
傳于趙臣熙曰,敦寧都正許遞,今日政差出。
傳于趙臣熙曰,同訓鍊竝許遞,今日政差出。
傳于趙臣熙曰,左副承旨·右副承旨許遞,前望單子入之。
傳于趙臣熙曰,同副承旨許遞,前望單子入之。
承旨前望單子入之,宋秉瑞·李軒卿落點。
傳于趙臣熙曰,副護軍徐曾輔工曹參判除授,副護軍洪秉僖同敦寧除授。
傳于趙臣熙曰,機器局委員李敎奭,司書安亨淳竝參上宣傳官加設單付。
傳于趙臣熙曰,輔德有闕之代,前望單子入之。
輔德前望單子入之,鄭夏源落點。
傳于趙臣熙曰,慈山府使之代,前郡守鄭永澤擬入。
傳于趙臣熙曰,批答誤書之中官朴奎鉉,從重推考。
趙臣熙,以吏曹言啓曰,大王大妃殿加上尊號稱慶陳賀敎是時,宣敎官副司果宋道淳,都廳副司果鄭寅興加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,繕工假監役官鄭基亨·金永輔·鄭弘善,東學敎授李茂魯,俱以身病呈狀乞遞,竝改差,何如?傳曰,允。
又以吏批言啓曰,侍從臣父年七十人,每於歲首,抄啓加資事,載在法典矣。侍從〈臣〉父年七十之人,別單書入之意,敢啓。傳曰,知道。
又以吏曹言啓曰,行副護軍鄭永澤,慈山府使擬入事,命下矣。以前任厚昌郡守,方在解由未出中,何以爲之?敢稟。傳曰,勿拘。
又以兵曹言啓曰,宣傳官具然河,內禁衛將梁柱顯,兼司僕將李建晳,五衛將朴海壽·林秉燮·高鎭泰·徐德禧·李濟膺·姜錫祜,昌德宮衛將文載雲·田承眞,訓鍊院主簿李重泰,文臣兼宣傳官尹容善,俱以病難供職,內禁衛將李秉世,除授在外,上來無期云,新除授慶尙監營中軍鄭東烈,母年今爲八十歲,法不當遠離赴任,呈狀乞遞,竝改差,何如?傳曰,允。
又以兵曹言啓曰,同知中樞府事任百殷,以其病難供職,呈狀乞遞,改差,何如?傳曰,允。
有政。吏批,判書金壽鉉進,參判未差,參議徐相祖牌招不進,同副承旨李愚冕〈進〉。以徐丙善爲副校理,李鎬冕爲修撰,吳俊泳爲刑曹判書,金宗漢爲禮曹參判,朴鳳彬爲刑曹參判,安思默·李秉琬·張鉉鍾爲敦寧都正,宋道淳爲戶曹參議,金宗圭爲禮曹參議,閔京鎬爲刑曹參議,鄭寅興爲工曹參議,洪祐吉爲弘文提學,趙性鶴爲左通禮,柳冕鎬爲右通禮,尹相衍爲相禮,閔丙肅爲兼弼善,金炳琬爲引儀,朴齊恂爲引儀,尹滋善·李奎德·李翼相爲假監役,宋翼櫓爲崇靈殿參奉,宋完鎭爲氷庫別提。
兵批,判書金永壽進,參判尹致聖病,參議洪在正入直,參知趙秉友病,右承旨趙臣熙進。啓曰,全羅右水使今當差出,而擬望之人乏少,他道防禦使,竝擬,何如?傳曰,允。
以成涑爲同知,白樂賢·徐珩淳·具駿鉉·李鍾兢爲同訓鍊,徐亨墩爲宣傳官,柳瓚爲內禁將,申百熙爲內禁將,李鎬定爲兼司僕將,李瓚儀·黃浩·禹春明·崔泓柱·趙載玉·車一元爲五衛將,閔章鎬爲忠壯將,梁鍾聲·李學濟爲昌德將,河道一爲訓鍊主簿,李貞稙爲文兼,申泰熙爲全羅右水使,崔濟興爲慶尙中軍。宣傳官加設二單,金敎奭·安亨淳,同知單李儒行,加設單韓光燁。大護軍吳俊泳,護軍金九鉉·李承五·趙秉度·金宗漢·朴鳳彬·洪秉均·李敏恒·李明會·崔公福·黃浩·李泰魯·趙圭鎬·金載熙·朴鳳頀·權人夏·鄭大燁·任百殷·李景興·具然泓,副護軍呂圭益·李喜元·張璧柜·宋道淳·洪炳一·朴奎燦·閔京鎬·金宗圭·鄭寅興·尹在顯·安俊駉·鄭龍朝·金學魯·李鍾祿·白達行·康履華·具然河·鄭東烈·許逅·金成喜·金正善·沈宗海·禹春明·許燦,副司直張錫裕,副司果洪淳肯·鄭恒銓·孫商祚·李秉植·尹相太。兼慈山鎭兵馬僉節制使淸南兵馬防禦使慈母管城單鄭永澤。
吏批,再政。尹容善爲掌樂正,林羲相爲司成,金世貞爲掌樂主簿,徐魯淳·任羲準·李秉德爲假監役。上護軍許傳今加輔國,特授正一品事,承傳。輔德吳俊泳今加資憲,兼輔德徐正淳今加嘉義,前承旨金宗漢·朴鳳彬今加嘉善,司果宋道淳,右通禮朴奎燦,相禮閔京鎬,司果金宗圭·鄭寅興,已上今加通政加資事,承傳。前都正趙秉度·李景興·李敏恒·洪秉均,府使元錫五,僉使李儒行,副護軍黃浩·李泰魯,前五衛將趙圭鎬·崔公福·金載熙·林鳳頀·權人夏今加嘉善,前都事鄭龍朝,司果尹在顯·安俊駉,前參奉李鍾祿今加通政,前五衛將李明會今加嘉善,金亨植今加資憲。幼學白達行今超通政,年七十,侍從臣前正言白永濟父,康履華今超通政,年七十,侍從臣前兵曹參議康炳迪父,加資事,承傳。假監役李奎德·李翼相·尹滋善,已上今超通政,朝官年八十加資。
兵批,再政。兪起濬爲左副率。同知單黃浩,僉知三單申百熙·李鎬定·禹春明。
吏批,三政。閔泳秀爲監〈役〉,閔泳厚爲漢城主簿,李明宇爲掌樂主簿,鄭永澤爲慈山府使。兼文學單尹相衍,工曹參判單徐魯輔,同知單洪秉僖,已上除授事,承傳。
趙臣熙,以宗親府言啓曰,大王大妃殿加上尊號,今已成禮,卽當記載於璿源譜略,而國朝御牒·八高祖圖·王妃世譜,亦當一體修正矣。在前如此之時,或有設廳之例,多有自本府擧行之例,今番則何以爲之乎?敢稟。傳曰,本府擧行。
又以議政府言啓曰,卽見江華留守李載元狀啓,則本營將官·將校,互相表裏,一營事務,同謀周旋,然後可無圭角之弊,而新營設始後,哨官以下兵丁等,初不與執事相關,文牒之來往,兵士之塡充,曚然不知。新兵六哨哨官外,哨長改稱以差官,而差官策應官,句檢官,竝屬執事,與前日十五執事統同,以二十五人定數,使之兼帶擧行,每年輪回替代,下送寅火權官,移付新營,就哨官中出身者,從其久勤,待瓜差送,以爲初仕之階事,請令廟堂稟處矣。將官·將校與兵丁,俱係一營之內,則豈可視同楚越,不有挨次節制乎?今玆守臣論啓,綽有條理,竝依所請施行,何如?傳曰,允。
又以禮曹言啓曰,以大王大妃殿寶齡將躋八旬慶科取稟草記,傳曰,合設於今番慶科庭試事,命下,以大王大妃殿加上尊號慶科取稟草記,傳曰,合設於今番慶科庭試事,命下矣。以大殿各殿宮還御周年,大王大妃殿寶齡將躋八旬,大王大妃殿加上尊號合三慶慶科,今丙戌年文武官重試對擧合設庭試,稱號,何如?傳曰,允。
又以奎章閣言啓曰,今日臣等請出大王大妃殿冊寶,權安于本院之意,敢啓。傳曰,知道。
又以統理交涉通商事務衙門言啓曰,本衙門主事成舜永,身病改差,其代濟衆院主事孫鵬九差下,令該曹口傳下批,何如?傳曰,允。
又以統理交涉通商事務衙門言啓曰,濟衆院主事孫鵬九,本衙門主事移差,其代前別提金宜煥差下,令該曹口傳下批,何如?傳曰,允。
又以親軍別營言啓曰,本營兵房具然泓,身病甚重,勢難察任,今姑改差,何如?傳曰,允。
兵曹,以白樂贊爲親軍別營兵房。
兵曹,親軍西營哨官二單,張楠翰·范弘奎。
行知中樞府事金在顯疏曰,伏以,歲籥載新,天休滋至,慈殿寶齡,將躋八旬,元朝親上賀箋,吉日洊揚顯冊,聖孝彌光,群情胥欣。仍伏念,臣晩第且已三紀,狗馬之齒老矣,冥升遽至亢秩,鼴鼠之腹滿矣。筋力旣未能奔走,夢想更不到華膴,何圖無遺耇之聖眷,不以臣不才而棄之,特授以左賓客,濫廁儲貳輔翼之例。臣於是,感恩驚寵,不覺忍鞭老牛,蹶然自起,曳脚蹩躄,猥行相見之禮,鞠躬偃僂,昵近繼照之光,欣瞻德儀,文善皆得,敬奉受音,禹聲爲律。是惟我東宮邸下天成之姿,不勉而自中,亦惟我聖上廣大精微之德,緝熙光明之學,以身先敎而然也。猗歟休哉,太平萬歲,其在乎斯,挾冊諸僚,莫不延頸而欽仰,攢手而懽祝。臣之此時此任,榮莫大焉,久陪胄筵,欲覩典學之終始,卽亦彝情攸願,安敢爲飾讓計?而顧其職則周之三少,是也,問其人則漢之四皓,可也。如臣醜差,初蔑稽古之工,加之年迫八旬,視聽俱昏,對字則一畫爲二,與語則東問西答,其何以冒據,用副審諭之責乎?最又萬萬悚悶者,四大不遂,寸步亦艱,銅龍出入,鶴駕從陞,若將咫尺之顚仆,每爲左右之駭笑。且今承華課講,惟其勤,應參宮僚,猶恐或後,臣獨癃病如此,未得循次而進,此尤臣不敢仍蹲,而必遞乃已者也。近或有拘,呈告無由,玆不得不齎怵控實。伏望聖慈,俯賜鑑諒,亟解臣不衷之服,俾重任無曠,賤分獲安,不勝區區至祝云云。答曰,省疏俱悉。所請依施。
吏曹參判李容元疏曰,伏以,慈徽式闡,宸孝冞光,祝遐祺於川陵,廣稀慶於陬澨,盈庭嵩,擧切蹈忭。仍伏念臣於見職,曷嘗其人,而慢命則罪涉蔑分,陳籲則迹歸尋例,遂罔恤恥畏,强策駑頓,與聞於通選之議,冒進於代斲之役。竟奈瞽采聾音,愈往愈悚,無裨絲忽,厚速嗤點。此不容低回時日,增其瘝墮,而連値慶會,無遑言私,顧其心則去就之判,已熟矣。且臣經歲感咳,排解不得,膠痰內煽,逬肚腹而絞引,潮火上攻,曁神爽而迷遁,纔從公退,一倍斯添,寄身被窩,動嚲無望,玆控衷懇,仰煩崇聽。伏願聖明,俯垂鑑諒,亟遞臣吏曹參判之任,俾官事無曠,微分獲安焉。臣無任云云。答曰,省疏具悉。所請依施。
上在景福宮。停常參·經筵。
藥房提調閔泳商,右承旨趙臣熙啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙臣熙啓曰,新除授承旨宋秉瑞,以前任淸州牧使,方在解由未出中,何以爲之?敢稟。傳曰,勿拘。
又啓曰,左副承旨宋秉瑞,右副承旨李軒卿,同副承旨趙文夏,今日不爲仕進,竝卽牌招,何如?傳曰,允。
趙臣熙,以內醫院提調意啓曰,副提調閔丙奭,今日問安,不爲仕進,卽爲牌招,何如?傳曰,允。
傳于宋秉瑞曰,宗廟·景慕宮展謁,以今二十九日爲之。
宋秉瑞啓曰,全羅監司尹榮信,加資下批矣。敎諭書,改書安寶,使院吏齎傳,何如?傳曰,允。
傳于李軒卿曰,不善擧行之中官李存謙,拿處。
吏曹,交涉衙門主事單孫鵬九,濟衆院主事單金宜煥。
兵曹口傳政事,親軍別營兵房單白樂贊,親軍後營軍司馬單沈相瓚。
宋秉瑞,以宗親府言啓曰,璿源譜略修正事,命下矣。國朝御牒書寫官一員,監印堂上一員,以宗正卿中差出,而跋文製述官,令政院稟旨擧行,何如?傳曰,允。
宋秉瑞啓曰,因宗親府草記,璿源譜略跋文製述官,令政院稟旨擧行事,允下矣。譜牒跋文,文衡當爲撰進,而大提學未差,何以爲之?敢稟。傳曰,前前大提學製進。
宋秉瑞,以侍講院言啓曰,新除授行輔德鄭夏源,卽爲牌招察任,何如?傳曰,允。
又以弘文館言啓曰,新除授副校理徐丙善,修撰李鎬冕,竝卽牌招察任,何如?傳曰,允。
李軒卿,以親軍別營言啓曰,本營左別將李容觀前任全羅右水使,哨官尹正植前任大靜縣監,俱在任所矣。領軍之職,久曠可悶,竝改差,何如?傳曰,允。
奉朝賀金炳國疏曰,伏以歲籥載新,天休滋至,慈殿寶曆,將躋八旬,瑤冊親上,縟儀誕擧,顯揚之聖孝益光,歡忭之群情普切。仍伏念,臣廢疾無奈,竟逐乞骸之願,仰感仁恩,宜亟叩謝,而蟄未能蠢,舁亦難擔,閱旬朔而滋悚且悶。不意月前,自天有命,命臣子貞圭入侍,下詢臣病狀,至紆特例宣麻,又復諄諄筵敎,恩數曠絶,同朝動色。臣子退而傳宣,臣家遍是榮光,臣方伏枕,扶起祗承,不覺感淚之被面。且以臣周甲日,特頒內務之藏,我東宮邸下,亦遣宮官而存問,另侈賜物,如臣無似,何以得此?歷數今古,殆臣一人焉耳,闔門百口,聚首攢頌。受而拜謝,禮則然矣,而況値罕有之慶,宜參朝賀之班,而冥然若木偶無知,臣分自此而都隳,臣情到此而愈惶,有臣如此,不如無生。噫,臣之偏霑殊渥,與天無際,恒以鞠瘁後已,自矢畢生,而夙心未就,忍訣明時,病又無復起之望,修門一步,此生亦已矣。北望觚稜,徒切戀結,恩山德海,將圖來世之報而已。臣今退矣。退則憂其君,宋有范文正焉。臣雖不敢妄擬,誠則不能自已,僅玆瀉腔濡毫,猥塵乙覽,幸勿以人廢言焉。人主一身,上承宗社之重,下係黎庶之望,凡於保嗇自護,不宜造次少忽。最是寢興之適時,尤爲節宣之有裨,所以夙興夜寐,古有良箴。蓋夜不寐則晝必寢,自然氣血燥而精神昏,故一日之息在夜,易曰,嚮晦宴息。夙不興則朝必晏,易致萬幾滯而庶事惰,故一日之事在朝,書稱昧爽丕顯。以我殿下聰明睿智,豈不念玆在玆,而恐於學問上未造十分,或忽保嗇之道,節宣之方也。若稽我英陵盛際,三講之外,又多夜對,在宣廟朝,雖干戈搶攘之中,頻御經筵,在英廟朝,八耋倦勤,猶不停講。亦粵正宗大王,凡天人性命之原,皇王帝覇之術,靡不得於好學而好問,以是傳堯·舜之心法,受程·朱之道統。猗歟盛哉,斯皆爲殿下家法之所遵述者也。恭惟殿下,自在沖齡,多讀經傳,學至于緝熙光明,固無待乎加勉,而溫故知新,莫如日對方策。且今春宮英睿之姿,知思夙就,溫文日章,及此時薰陶德性,涵養氣質,專在乎我殿下以身敎之也,至於一寢一興,保嗇節宣,亦在乎我殿下以身先之也。目下民國艱虞,非無急務,而悠悠萬事,莫急於此,此皆由於講聖賢之書,學聖賢之道,而四海咸仰,萬世泰平,亦於是由焉。伏願聖明,懋哉懋哉。臣之見狀奄奄,只是一縷在喉,猶此憂愛之忱,略暴於臨退,而病中之語,近譫而不知裁,冞憎惶恐。臣無任云云。答曰,省疏具悉卿懇。自卿致政,朝之缺望當如何,而以予悵惘之懷,知卿戀結之忱矣。際讀來章,滿幅陳勉,無非肝膈中流出來者,可見忠愛之眷眷,實所感歎,敢不佩服?予之所以勉卿者,春候漸暢,益加調嗇,遄復常度,以副予耿耿至意。仍傳于李軒卿曰,此批答,遣史官傳諭。
上在景福宮。停常參·經筵。
閔丙奭啓曰,臣丙奭,今日入直禁〈軍〉戎器點考進去,下直之意,敢啓。
又啓曰,臣依定式,進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
宋秉瑞啓曰,臣依定式,進詣香室奉審,則香祝樻·祝板袱子,精潔之意,敢啓。傳曰,知道。
李軒卿啓曰,刑曹判書吳俊泳,除拜後過三日不爲出肅,依定式,推考警責,仍卽牌招察任,何如?傳曰,允。
傳于宋秉瑞曰,吏曹參判有闕之代,前望單子入之。
傳于宋秉瑞曰,吏曹參議有闕之代,前望單子入之。
吏曹參議前望單子入之,趙翼永落點。
注書宋世鉉書啓,臣於本月初十日申時量,以東南北郊諸壇摘奸,敬奉聖敎,馳往風雲雷雨壇奉審是白乎則,階砌·曲墻及紅箭門壇上下莎草,俱爲無頉是白遣,仍詣雩祀壇奉審是白乎則,階砌·曲墻及紅箭門壇上下莎草,俱爲無頉是白遣,仍詣漢江龍壇奉審是白乎則,階砌曲墻及紅箭門壇上下莎草,俱爲無頉是白遣,仍詣司寒壇奉審是白乎則,階砌·曲墻及紅箭門壇上下莎草,俱爲無頉是白遣,仍詣馬祖壇奉審是白乎則,階砌·曲墻及紅箭門壇上下莎草,俱爲無頉是白乎旀。以日暮止宿,今日平明,馳詣先農壇奉審是白乎則,階砌·曲墻及紅箭門壇上下莎草,俱爲無頉是白遣,仍詣先蠶壇奉審是白乎則,階砌·曲墻及紅箭門壇上下莎草,俱爲無頉是白遣,仍詣星壇奉審是白乎則,階砌·曲墻及紅箭門壇上下莎草,俱爲無頉是白遣,仍詣祈雨壇奉審是白乎則,階砌·曲墻及紅箭門壇上下莎草,俱爲無頉是白遣,仍詣厲壇奉審是白乎則,階砌及曲墻及紅箭門壇上下莎草,俱爲無頉是白乎所,仍爲復命之意,敢啓。傳曰,知道。
傳于宋秉瑞曰,發遣吏郞,諸執事淸齋與否,摘奸以來。
領議政沈舜澤箚曰,伏以,我東朝殿下寶籌將躋八旬,寶冊加隆,縟儀載擧,知年之聖孝冞光,呼嵩之群情胥欣,歡聲協氣,洋溢區宇。臣於是時,擎跽周旋於儀文物采之間,榮耀慶祝,有倍餘人。卽伏見都監別單判下者,以臣名之猥忝都提調之任,錫以廐馬,加之繁飾。圉人及門,房駟動輝,廣慶覃恩,光寵赫然,領旨皇恧,何敢承當?匪頒重式昭辟,所以愼惜者也。職所當行,勞於何有?上而累懋賞之政,下而切岡功之愧,不敢乘謝爲禮,玆庸具牘仰奏。伏乞亟命收還,以安微分焉。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
吏曹參議徐相祖疏,伏以,臣聞官不必備,惟其人。夫天官佐貳,異於庶僚,承佐長官,弼成洪化。官方之秤量也,人物之鑑別也,其所綦重,顧何如,而苟非才猷見識,言議標望,足以取重一世,則逡巡退托,莫宜居之。如臣顓蒙,不足備數於百執事之末,而謬恩屢加,有若非此莫可者然,臣是其人乎哉?自顧循省,駭汗浹背。每當有除輒膺,不能力辭恩命者,臣雖至愚,曷嘗全昧廉維而然乎?乃敢不自量度,只效趨走爲勞者也。不謂木旺之節,忽嬰火痰之祟,神精從以渙脫,直元漸次銷落,以若證形之委綴,無望時日之彈束,玆敢披瀝衷悃,仰瀆祟嚴。伏乞聖明,俯賜鑑諒,亟遞臣銓職,俾公器不輕,私分獲安,千萬幸甚。臣無任云云。答曰,省疏具悉。所請依施。
上在景福宮。停常參·經筵。
宋秉瑞啓曰,右副承旨李軒卿,今日不爲仕進,卽爲牌招,何如?傳曰,允。
傳于宋秉瑞曰,禮房承旨與同副承旨,分詣受香諸處,奉審摘奸以來。
注書宋世鉉病代,金錫圭爲假注書。
以右副承旨李軒卿牌不進罷職傳旨,傳于趙文夏曰,只推。
兵曹口傳政事,親軍別營別將單趙儀顯,哨官單魚得璨。
宋秉瑞,以內務府言啓曰,詰戎,大政也,積久寢擱,甚涉疎虞,而昨秋諸路穡事,擧多失稔,此時徵調,實係可悶。今春八道·四都水陸諸操·巡歷·巡點,竝姑停止,至若官鎭聚點,堤堰移役,着意擧行,期責實效。兩西兵梱稟操之啓,過期始到,各該帥臣,竝推考,何如?傳曰,允。
上在景福宮。停常參·經筵。
傳于趙文夏曰,政官牌招開政。
以加上尊號都監都提調以下別單,傳于趙文夏曰,都提調領議政沈舜澤鞍具馬一匹面給。提調行戶曹判書沈履澤,禮曹判書洪澈周,工曹判書李淳翼各熟馬一匹賜給。都廳右營軍司馬金宗圭,左營軍司馬鄭寅興竝加資。郞廳沔川郡守金寅根,禮曹佐郞咸遇復,工曹正郞成冕鎬,司僕判官李浩善,戶曹員外郞尹秉,副司果林冕洙·韓徽源·申觀朝·徐相晦,交涉衙門主事鄭萬朝,戶曹正郞徐雲輔竝陞敍。監造官副司勇宋完鎭·閔泳厚·李相勳·尹肯柱·朴駿彬·洪圭錫·閔泳柱·金奎衡·趙秉輅,內務府主事嚴柱興,副司勇閔馨植·申泰熙·金炳洙·沈相鶴·尹弘善·李同和·李秉魯·宋秉弼·李勉宰·鄭海年·金在敦·鄭達源·林元相·申肯休·任岱準竝陞六。別工作繕工別提朴齊瑛兒馬一匹賜給。玉冊文製述官奉朝賀金尙鉉,書寫官協辦內務府事李載完,樂章文製述官知事李源命各熟馬一匹賜給。玉寶篆文書寫官判府事金弘集內下豹皮一令賜給。捧玉冊官副校理張錫裕,副司果李鳳奎,捧玉冊案執事刑曹佐郞李世愚,司饔主簿李裕中,褥席執事氷庫主簿柳道夔,擧讀玉冊案執事敦寧主簿金慶漢,褥席執事繕工主簿宋秉斗,捧玉寶官李羲鳳,副校理尹起晉,擧玉寶案執事工曹佐郞尹永萬,司僕主簿李鍾協,褥席執事禁府都事李敎源,擧讀玉寶案執事工曹正郞李範善,褥席執事典設別提李喬憲,禮貌官假引儀李昌善·李明鎬各兒馬一匹賜給。別看役司饔主簿姜湕守令待窠,首先擬入。副司果韓應夔,以其子惠署大等第調用。前虞候劉坰,前五衛將李命夏竝守令除授。前知事秦尙彧,以其子相當初仕調用。前敎授崔錫肇,以其弟計士調用。前僉正崔浚,前奉事李瑗竝陞敍。其餘計士·奏時官·日官·寫字官·畫員·錄事·捕校·員役·工匠等,竝依判下施賞。
傳曰,玉冊差備金圭復,玉寶差備金在寬,尙傳李裕鼎加資,資窮竝令內府調用。玉冊差備姜禹錫,玉寶差備李基培,玉冊差備徐相圭·金漢鼎,玉寶差備金秉翼·南容吉竝加資。玉冊案差備丁殷善·李泰定,褥席差備孫錫範,讀冊案差備尹九和,褥席差備金炳斗,玉寶案差備朴大源·卞應俊,褥席差備金顯益,讀冊案差備邊錫鎭,褥席差備姜悳用各兒馬一匹賜給。
以陳賀座堂受賀時各差備以下別單,傳于趙文夏曰,師領議政沈舜澤內下大豹皮一令賜給。貳師閔泳緯,左賓客金在顯,右賓客尹滋承,左副賓客李鎬俊,右副賓客金永壽,贊善宋秉璿,書筵官金洛鉉·朴性陽各熟馬一匹賜給。禮貌官行輔德吳俊泳,對擧行兼輔德徐正淳,相禮閔京鎬竝加資。弼善鄭寅學,兼弼善閔京鎬,文學尹相衍,兼文學金弼洙,司書金炳秀,兼司書閔啓鎬,說書韓光洙,兼說書金永迪,左翊衛李秉翼,右翊衛宋憲祖,左司禦金明洙,右司禦李晩胤,左翊贊吳錫泳,右翊贊李敬翼,左衛率朴顯陽,右衛率李寅承,左副率申慶均,右副率閔泳秀,左侍直金炳祖,右侍直金炳億,左洗馬李重益,右洗馬尹相澈,輦輿差備官司僕主簿李鍾協·沈定澤,玉轎差備官司僕僉正金永稷各兒馬一匹賜給。致詞陪進官承文副正字沈宜鶴陞敍。掌議李奭鎭,守令待窠首先擬入。東西唱引儀申鍾協·尹榮斗,代致詞官假引儀洪祐德竝相當職調用。其餘奏時官·員役·樂工等,竝依判下施賞。
以陳賀座堂受賀時各差備以下別單,傳于趙文夏曰,師領議政沈舜澤內下大豹皮一令賜給。貳師閔泳緯,左賓客金在顯,右賓客尹滋承,左副賓客李鎬俊,右副賓客金永壽,贊善宋秉璿,書筵官金洛鉉·朴性陽,各熟馬一匹賜給。禮貌官行輔德吳俊泳,對擧行兼輔德徐正淳,相禮閔京鎬竝加資。弼善鄭寅學,兼弼善閔京鎬,文學尹相衍,兼文學金弼洙,司書金炳秀,兼司書閔啓鎬,說書韓光洙,兼說書金永迪,左翊衛李秉翼,右翊衛宋憲祖,左司禦金明洙,右司禦李晩胤,左翊贊吳錫泳,右翊贊李敬翼,左衛率朴顯陽,右衛率李寅承,左副率申慶均,右副率閔泳秀,左侍直金炳祖,右侍直金炳億,左洗馬李重益,右洗馬尹相澈,輦輿差備官司僕主簿李鍾協·沈定澤,玉轎差備官司僕僉正金永稷,各兒馬一匹賜給。掌儀李奭鎭守令待窠,首先擬入。東西唱引儀申鍾協·尹榮斗,代致詞官假引儀洪祐德竝相當職調用。其餘奏時官·員役·樂工等,竝依判下施賞。
以親上冊寶時及陳賀時各差備以下別單,傳于趙文夏曰,宣敎官副司果宋道淳,左通禮洪炳一,右通禮朴奎燦竝加資。展敎官禮曹佐郞李臣燁,兵曹正郞白時洽,宣箋官副司果林永相,展箋官禮曹佐郞咸遇復,兵曹佐郞嚴錫瓘,致詞陪進官承文判校李明源,輦輿差備官內乘申復均·沈宜景,玉轎差備官司僕正閔丙肅,尙瑞別提任在準,各兒馬一匹賜給。致詞官承文副正字沈宜鶴陞敍。贊儀安泌守令待窠,首先擬入。東西唱引儀申鍾協·尹榮斗,宣箋目官兼引儀鄭根燮,代致詞官假引儀洪祐德竝相當職調用。其餘奏時官·員役·樂工,竝依判下施賞。
以親上致詞·箋文·表裏及陳賀時各差備以下別單,傳曰,進表裏濟用提調李載完熟馬一匹賜給。宣敎官副司果宋道淳,左通禮洪炳一,右通禮朴奎燦竝加資。箋敎官禮曹佐郞李臣燁,兵曹正郞白時洽,宣箋官副司果林永相,展箋官禮曹佐郞咸遇復,兵曹佐郞嚴錫瓘,捧箋文官禮曹佐郞金尙運,致詞陪進官承文判校李明源,輦輿差備官內乘申復均·沈宜景,玉轎差備官司僕正閔丙肅,尙端主簿柳道夔各兒馬一匹賜給。捧表裏濟用主簿金寓根·趙鳳鎬竝陞敍。贊儀安泌守令待窠首先擬入。東西唱引儀申鍾協·尹榮斗,宣箋目官兼引儀鄭根爕,代致詞官假引儀洪祐德竝相當職調用。其餘奏時官·員役·樂工等,竝依判下施賞。
傳于趙文夏曰,賓客有闕之代,今日政差出。
傳于趙文夏曰,弘文提學許遞,今日政差出。
傳于趙文夏曰,呈告同經筵·同春秋許遞,今日政差出。
傳于趙文夏曰,金吾堂上竝許遞,〈今日政〉差出。
傳于趙文夏曰,工曹參判·同敦寧·敦寧都正竝許遞,今日政差出。
傳于趙文夏曰,左尹許遞,今日政差出。
傳于趙文夏曰,仕滿初仕,今日政差出。
傳于趙文夏曰,副司果丁理燮,副校理除授。
吏曹,副校理丁理燮除授事,承傳。
傳于趙文夏曰,光州牧使金胤鉉,南原府使閔吉鎬相換。
趙文夏,以吏曹言啓曰,繕工監假監役官徐魯淳·任羲準·李秉德,俱以身病,呈狀乞遞,竝改差,何如?傳曰,允。
又以吏曹言啓曰,全羅道靈光居幼學白孝洙呈狀內,矣身父幼學東錫,今年爲一百歲,而見漏於本道應資抄啓中,未蒙恩資云,故考見帳籍,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
有政。吏批,判書金壽鉉進,參判朴容大進,參議趙秉翼牌招不進,同副承旨趙文夏進。以閔應植爲左賓客,尹滋命·閔鍾洙·金京河爲同敦寧,李稷鉉爲工曹參判,韓圭卨爲左尹,李奎悳·金喆有·郭坰順爲敦寧都正,許傳爲判義禁,林翰洙爲知義禁,李載完爲弘文提學,金興圭爲同經筵,金宗漢·徐丙斗爲同義禁,朴鳳彬爲同春秋,尹起晉爲東學敎授,李俊相爲禁府都事,吳衡根·李章根·林徹相爲假監役。前都正金商民·崔洙哲·徐志淳·趙羲泰,五衛將申在晉·金載範·洪秉燮,僉知李燁,已上今加嘉善,朝官年九十,依定式加資。假監役林徹相,今超通政,朝官年八十加資。
兵批,判書金永壽病,參判尹致聖病,參議洪在正病,參知趙秉友入直進,同副承旨趙文夏進。同知加設單趙錫璧·柳淑·白東錫,護軍李容元·洪秉億·徐曾輔·崔守哲·具然泓·金商民·金載範·徐志淳,副護軍徐相祖·李愚冕·安思默·李秉琬·張鉉鍾·金成喜·金魯學·姜必河,副司果裵衡禧·金鍾九·金秀澤·趙斗永·宋龜玉,以上竝單付。崔三鉉爲假監役。左尹單魚允中,右尹單韓圭卨,左賓客單尹滋承,右賓客單李鎬俊,左副賓客金永壽,右副賓客單閔應植。
以吏曹參議趙翼永牌不進罷職傳旨,傳于趙文夏曰,只推。
吏曹口傳政事,禁府都事金蕘莢,寧陵參奉宋龜玉相換事,承傳。
兵曹口傳政事,親軍左營軍司馬單金貞圭。
趙文夏,以成均館同知館事意啓曰,文廟守僕,依宗廟·社稷守僕例,試才抄擇,別單啓下事,曾有定式矣。事知守僕洪命根自退代,新差守僕,試才抄擇,備三望受點,以別單書入之意,敢啓。傳曰,知道。
上在景福宮。停常參·經筵。
傳于宋秉瑞曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
傳于宋秉瑞曰,誠一軒御眞移安時,閣臣六員,承旨二員,翰·注各一員進去。
傳于宋秉瑞曰,景祐宮移安時,都承旨奉審以來。
傳于宋秉瑞曰,誠一軒御眞移安時,都承旨奉審以來。
傳于宋秉瑞曰,都承旨許遞,前望單子入之。承旨前望單子入之,尹用求落點。
以司謁口傳下敎曰,誠一軒御眞移安時,南寧尉尹宜善,戶曹判書沈履澤,一體進去奉審。
傳于趙文夏曰,自今日至明日弛禁。
宋秉瑞,以奎章閣言啓曰,明日卽觀文閣春孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
又以吏曹言啓曰,副司果丁理燮,副校理除授事,命下矣。以前任慶山縣令,方在罷黜,解由未出中,何以爲之?敢稟。傳曰,蕩滌敍用,勿拘。
又以弘文館言啓曰,下番闕直,事甚未安。修撰李鎬冕,副修撰朴永斗差祭,修撰南廷綺,副修撰李承九,竝卽牌招入直,新除授副校理丁理燮,一體牌招察任,何如?傳曰,允。
趙文夏,以親軍別營言啓曰,本營兵房白樂贊,身病甚重,勢難察任,何如?傳曰,允。
上在景福宮。停常參·經筵。
藥房提調閔泳商,右副承旨李軒卿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙文夏啓曰,判義禁許傳,除拜後過三日,不爲出肅,依定式推考警責,仍卽牌招察任,何如?傳曰,允。
傳于趙文夏曰,公事誤傳之中官吳泰煥,從重推考,差備中官金顯益汰去。
兵曹,以李泰鉉·李敎昌·趙存禹爲親軍別營兵房。
宋秉瑞,以奎章閣言啓曰,望廟樓今〈朔〉奉審,無頉之意,敢啓。傳曰,知道。
又以奎章閣言啓曰,臣等進詣觀文閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以弘文館言啓曰,下番闕直,事甚未安。修撰李鎬冕·南廷綺,副修撰李承九·朴永斗,竝卽牌招,推移入直,何如?傳曰,允。
又以弘文館言啓曰,下番闕直,事甚未安。修撰李鎬冕·南廷綺,副修撰李承九·朴永斗有身病,應敎李勝宇,副應敎金炳稷,校理李在淳,副校理丁理燮·尹起晉,竝卽牌招,推移姑降入直,何如?傳曰,允。
李軒卿,以宣惠廳言啓曰,昨年諸道穡事,豐歉不均,而京畿給災爲三千六百結,嶺南給災爲一萬八百結之多,參考前摠,已有減分之例,今年兩道營官需各樣價,依近例,減分磨鍊,何如?傳曰,允。
趙文夏,以統理交涉通商事務衙門言啓曰,幼學李承雨·秦學明,竝濟衆院主事加差下,令該曹口傳下批,何如?傳曰,允。
又以兵曹言啓曰,因禮曹草記,大王大妃殿寶齡將躋八旬,大王大妃殿加上尊號慶科取稟事,傳曰,合設於今番慶科。
上在景福宮。停常參·經筵。
傳于趙文夏曰,政官牌招開政。
趙文夏啓曰,卽者義禁府都事來言,時囚罪人李存謙等,當爲捧供,而判義禁許傳,同義禁徐丙斗俱有身病,知義禁林翰洙在外,只有同義禁金宗漢一員,不得備員開坐云。在外何以爲之,而判義禁·同義禁,竝卽牌招,何如?傳曰,有實病與在外竝許遞,今日政差出。
傳于趙文夏曰,呈告禮曹判書·工曹判書·藝文提學竝許遞,今日政差出。
傳于趙文夏曰,在外同敦寧·敦寧都正竝許遞,今日政差出。
傳于趙文夏曰,公事不審之中官吳泰煥推考。
趙文夏,以吏曹言啓曰,繕工監假監役官崔三鉉·李章會·吳衡根,俱以身病,呈狀乞遞,竝改差,何如?傳曰,允。
又以吏曹言啓曰,掌樂院正尹容善,西學敎授權榮洙,俱以身病呈狀乞遞,改差,何如?傳曰,允。
有政。吏批,判書金壽鉉牌招不進,參判朴容大進,參議趙翼永牌招不進,同副承旨趙文夏進。啓曰,判書金壽鉉,參議趙翼永竝牌招不進,小臣獨政未安,何以爲之?敢稟。傳曰,仍爲之。
又以吏曹言啓曰,光州牧使金胤鉉,南原都護府使閔吉鎬相換事,命下矣。光州牧使金胤鉉,以前任洪州牧使·安州牧使·瑞興都護府使,方在解由未出中,南原都護府使閔吉鎬,以前任延安都護府使,方在解由未出中,何以爲之?敢稟。傳曰,勿拘。
以趙在淳爲禮曹判書,趙康夏爲工曹判書,任百薰·趙圭衡·崔守哲爲同敦寧,沈宜龜·權漢圭·崔國鉉爲敦寧都正,閔京鎬爲大司成,尹滋悳爲判義禁,李鳳儀爲知義禁,徐曾輔爲同義禁,閔應植爲藝文提學,洪淳肯爲掌樂正,李中斗爲西學敎授。光州牧使金胤鉉,南原府使閔吉鎬相換事,承傳。
兵批,判書金永壽病,參判尹致聖入直進,參議洪在正病,參知趙秉友病,右副承旨李軒卿進。同知單柳瓚·陳光元·金鳴鍾,僉知三單崔泓柱·趙載玉·車一元,上護軍李舜榮,大護軍洪澈周·李淳翼,護軍尹滋命·閔種洙·金京河·白樂贊·鄭在福,副護軍金在容·李奎悳·金喆有·郭坰鎭·李容觀·金永鎭,以上竝單付。
吏批,再政。以朴奎燦爲刑曹參議,姜達煥·李敎善·黃哲淵爲假監役,金志遠爲禁府都事。
三政。宋冕洙·申光休爲假監役。前都正朴柱炫今加嘉善,假監役姜達煥,前參奉李東煥,已上今超通政,朝官年八十。副護軍鄭在福今加嘉善,朝官年九十加資。前知事李舜榮今加崇政,朝官年八十依法典加資。贈左贊成李奎鉉贈右議政例兼,前判敦寧李源命考。贈吏參趙鎭弘贈吏判例兼,故參議趙命喆贈吏參例兼,故郡守趙榮晳贈吏議,已上知義禁趙在淳三代。故承旨尹景鎭贈吏參例兼,故正郞尹美基贈吏議,故縣監尹光宅贈僕正,已上同敦寧尹滋命三代。故郡守徐在準贈吏參例兼,同義禁徐曾輔考。
以吏曹參議趙翼永牌不進罷職傳旨,傳于趙文夏曰,只推。
吏曹口傳政事,濟衆院主事二單李承雨·秦學明。
兵曹口傳政事,親軍別營兵房單李泰鉉。
趙文夏,以弘文館言啓曰,下番姑降入直,事甚未安。修撰李鎬冕·南廷綺,副修撰李承九·朴永斗,竝卽牌招,推移入直,何如?傳曰,允。
又以親軍左營言啓曰,謹依下敎,畿輔中營兵丁,付屬本營矣。該軍醫朴俊會,今姑減下,何如?傳曰,允。
又以兵曹言啓曰,大殿各殿宮還御周年,大王大妃殿寶齡將躋八旬,大王大妃殿加上尊號合三慶慶科,丙戌年重試對擧別試,庭試合設擧行事,命下,而額數及矩規取稟事,傳曰依前爲之事,判下矣。武科初試節目及矩規單子中,慶名改付標以入之意,敢啓。傳曰,知道。
領敦寧金炳德疏曰,伏以,歲籥載新,天休滋至,我慈聖殿下寶齡將躋八旬,彞典是稽,縟禮誕擧,準海之宸孝冞光,祝岡之群情普切,區區不任抃祝之至。仍念,臣荷隆眷而自歸孤負,干重戾而每蒙寬假,迄于今保有殘喘,莫非曲庇厚造之攸曁,蚤夜感戴,惟以隕結爲期而已,復安有妄要倖者,而顧臣乞骸之請,歲且一周,章已三徹矣。只緣忱誠淺薄,言辭拙陋,未克仰格蓋高之聽,而惟其情私之懇迫,愈往愈切。夫物無洪纖,天地皆爲之生成,子無賢愚,父母皆爲之顧復,臣之無狀,安得無冀幸於不遺之仁,止慈之恩也?臣竊稽往蹟,未嘗見丐休而未獲許,且在我朝,至有一籲而蒙兪,筵懇而得準者,蓋上之所以察其情而軫成就之道,下之所以審其義而合進退之節,澤有究於愍老,俗可興於尙廉。其爲裨治化勵名敎,關係非細,是可見情志相孚,克成泰交之盛也。若其才不稱乎猷爲,情莫可以勉强,病無奈於策勵,而猶復低徊淟涊,如蹲池戀豆之爲,則豈不貽熙世之累,而招後人之譏乎?況臣偏見迃習,一切應世,靡有窾啓,而加以衰邁,久嬰貞痼,轉入膏肓,末由痊理,許多醜惡,有不敢煩陳,而卽其形脫神去,理不可久視也,明矣。頃當莫大之慶會,且奉出常之恩敎,在臣義分情禮,不遑他顧,舁到京闉,冒進班綴,其廩廩若頃刻顚仆之狀,亦已畢露於天鑑孔邇之下,庶幾惻然矜恤,而旋又疾作徑遝,未克始終趨參,有臣如此,生亦何爲?臣奕世受恩,臣又偏被陶鑄,高厚莫量,雖此將頹之景,寧有便訣之計,而臣之屢懇而一懇者,非敢自托於古人之知止勇退,寔其疲癃癈疾,更無陳就之望,惟此一着,少贖從前辜戾之萬一,而歌詠聖德,優遊餘生,以圖不報之報也。顧今陽春布澤,品物咸亨,飛鳶躍魚,莫不自得於天淵之間,臣若抱玆耿耿,宿願未就,匹夫不獲,則將爲難瞑之恨,此臣所以呼天呼父母而不自止也。刳瀝所到,言不知裁。伏乞聖明,特垂㦖諒,亟賜允許,俾臣得以有遂於初心,無墜於家業,卽是死日生年之榮,不勝大幸至祝。臣無任云云。答曰,省疏具悉卿懇。向日賀班,獲接風猷,方深欣幸,不謂旋駕未幾,休致之請。奚爲不復至也?見今民憂孔殷,國勢岌嶪,是豈舊臣懸車之日耶?卿之年來釋負,縱因養疴,而其潛扶默持之功,重於鼎呂,所以前後丐間,非不切摯,而終無以仰副矣。愼節之劇歇,聞極奉慮,春和漸近,可冀勿藥,旣處鄕第,異於陳力。須體至意,亟斷來章,隨晴保嗇,益殫鞠瘁,毋孤予依毗之望。仍傳曰,此批答,遣史官傳諭。
護軍李敦夏疏曰,伏以,縟禮揚徽,慈德加隆於興夏,賀儀陬吉,聖孝彌光於潛周。六宮讚鳧藻之詞,九宇騰鰲忭之頌,邦籙回泰,歲鑰更始,此正君臣上下同寅圖新之會也。如臣無似,尙忝靖共之末,豈獨無隨衆補衮之忱?惟其學鹵才蔑,無一幹當,悟往而未有歷試可紀之績,追來而亦無受任報效之階,寤言反隅,慙懼交騈。且臣賤齒已迫,崦嵫,餘景無幾矣,竝與平日所欲言者,而不一陳暴於四聰之下,則尤恐無披素展紆之地矣。今此出位陳腐之言,卽不過典謨遺訓,國朝舊章,參互而明證者也。殿下於此,非不講明,在廷臣僚,亦非不稔知者,則適足爲杜撰之譏也,審矣。然而古語曰,聽僮夫匹婦之言,如塵加嵩·岱,霧集淮海,雖無所益,亦不爲損,苟或取此而爲燕蠖鑑勉之資,則亦不害爲聖益聖明其明之工矣。伏願殿下,留神而澄省焉。夫人君致治之要,不過曰法堯·舜,法堯·舜之道,寔在乎法祖宗,何者?堯·舜遠而難溯,祖宗近而易追也。且其良頗美繩,何莫非堯·舜典謨中出來,則今殿下之所當法者,捨祖宗而何以哉?臣歷敍古今治道,其目有八,曰明聖學,曰敎冑子,曰用人才,曰立政令,曰興儒化,曰恤民窮,曰修戎務,曰崇儉約。何謂明聖學?書曰,人心惟危,道心惟微,惟精惟一,允執厥中,此堯·舜相傳之心法,而聖學之綱領也。先儒釋之曰,心者人之知覺,主於中而應於外也。發於形氣者,謂之人心,發於義理者,謂之道心,人心易私而難公故危,道心難明而易昧故微。惟能精而察之而不雜形氣之私,一以守之而純乎義理之正,道心爲主,人心聽命焉,則危者安,微者著,動靜云爲,自無過不及之差,而信能執其中矣。肆我太宗大王嘗諭侍讀曰,精一執中,帝王之學,可不休哉?夫人君臨兆民之上,處九重之內,心術之微,若不可自外推度,而其著於外者,有不可掩。臣竊覸殿下,有聰明睿知之資,承惟精惟一之訓,凡於涵養操存,要固已講之熟矣,而第念自治之工,一或不得其道,則其發於心而害於政者,恐不可勝言矣。惟殿下時常警惕,終始無怠,益務光明之域焉。何謂敎胄子?昔成王爲太子也,太公爲師,周公爲傅,召公爲保,伯禽·唐叔與之游,目不悅淫艶,耳不聞優笑,居不近庸邪,血氣旣定,游習已成,雖有放心,不能奪已成之性矣。戴記曰,太子生而明孝仁禮義,以道習之,選天下端士孝悌博聞有道術者,使與居處出入,見正事聞正言行正道,左右前後,皆正人也。唐太宗曰,遇物而誨,不若以躬而誨,我世宗大王,嘗諭宮僚曰,予平居未敢有過,欲令世子無過,今殿下一動一靜,一言一行,無非爲世子法者矣。以殿下光明緝熙之學,無待乎一二講官之資益,而大禹之不自滿暇,衛武之九十誦詩,實殿下所當法者也。今春宮春秋方富,進德修業,惟此時爲急,而挽近胄筵隨輟,玉堂·春坊,便作閑漫之官,不但無保傅箴規之益,竝與僚屬講讀而闕之,中外之憂歎,固已切矣。伏願殿下,以唐宗躬誨之訓爲訓,以聖朝無過之德爲德,益加警勵,極簡宮僚,習與正人居之,則薰陶資益之工,自在其中矣。何謂用人才?古語曰,人君惟不自用,乃能用人,以天下之心爲心而不私其心,以天下之耳目爲耳目而不私其耳目,能得其師,能得其友,皇明政要曰,鴻鵠之能遠去者,爲其有羽翼也,蛟龍之能騰躍者,爲其有鱗鬣也,人君之能致治者,爲其有賢人而爲之輔也。是故,人君不可獨運而兼治,則必得賢俊而與共挾贊,治具畢張矣。賢辟之用人,必量其才而授之官,如權衡之稱物,而不失其銖兩,上無虛授之失,下無僨誤之患矣。我世宗大王,東方聖主也。用人之規,惟賢惟才,不問其類,任用旣專,一朝奬擢,不限階級,此眞明王任賢之一規也。殿下苟無鑑別之明則固無論已,以殿下明睿,臨御已久,群臣之藏否淑慝,宜無所不燭,而若其用舍不均,而名器日賤,賢愚無別,而人才日壞,則竊恐殿下好惡之心,或不得其正也。苟殿下加意於爲官擇人之義,勿以同異爲用舍,愛惡爲進退,惟才之是擧,惟賢之是用,而猶曰眞才不出,官方不淸,則臣之未信也。何謂立政令?書曰,天敍有典,勅我五典,天秩有禮,自我五禮,天命有德,五服五章哉,天討有罪,五刑五庸哉。蓋典禮服刑,莫非人君之政令,而君主之,臣用之,惟當勉勉焉不可怠者也。是故,皐陶陳戒曰,政事懋哉懋哉。我宣祖大王嘗以紀綱未振爲憂歎,先正臣李珥曰,紀綱之在國家,若浩然之氣在一身,浩然之氣,是集義所生,非一事偶合於義而襲取之也。須是今日行一義,明日行一義,仰不愧俯不怍,然後浩然之氣,充滿流行矣。紀綱亦然,非一朝發憤而可立也。須以公平正大之心,施之政事,今日行一善政,直必擧枉必錯,功必賞罪必罰,則紀綱自立矣。今日萬事之源,都在殿下一心,苟能反而求之於身心事爲之間,必思其發心害政之端,一念之差,一事之誤,務皆猛省而痛革之,以大公至正之心,標準乎臣隣,以至誠無僞之德,孚格乎天人,開廣聰明,登崇俊良,宮府之間,洞然無毫髮之累,政令之際,廓然去頹靡之俗,則風化可以丕變,世道可以挽回,轉危爲安,卽易如反手矣。噫,人主一心,衆慾攻之,其所以蠱心喪志者,非獨聲色貨利弋獵之爲然。苟有一毫怠惰暇逸之意,萌於方寸之間,則淸明剛大之氣,自見絀於膠擾波蕩之中,卒至人慾勝而爲主,天理負而爲賓矣。惟殿下痛自省察,加意於本源之地,養之以義理,持之〈以〉莊敬,使一政一令,發而得中,推致極功,以臻於天地位育之盛焉。何謂興儒化?書曰,帝乃誕敷文德,蓋舜之文德,非自苗民逆命而始敷,當一元文明之會,文治鬱興,士風靡從,禹貢所謂揆文敎者,是也。子貢曰,寧失千金,不失士心,以其士爲國之元氣也。我孝宗大王,日御講筵,晉接儒臣,則有若先正臣宋時烈,起自韋布,翊贊帷幄,引進善類,布列朝班,門徒數千,遍于八域,儒化之盛,未有若此時者矣。夫士大夫以名行自礪,儒生以氣節爲尙,故五百撐柱,維持綿綿,至於今日者,惟是之賴,而浸浸然名節漸喪,元氣易衰,玉璞幾將無別,涇·渭從以混流,識者之大可憂者,是也。殿下居君師之位,操風化之權,於變之效,只在一轉移之間矣。伏願殿下,專尙文敎,衛正斥邪,挽回古道,振起遺風,使四海咸知東方禮義之盛焉。何謂恤民窮?書〈曰〉,夏后方懋厥德,山川鬼神,亦莫不寧,曁鳥獸魚鱉咸若,曰一夫不獲,時予之辜,曰后非衆罔與爲邦。黃石公曰,扶天下之危者,授天下之安,除天下之憂者,享天下之樂,救天下之禍者,獲天下之福,除天下之害者,受天下之利。古語曰,聖王以天下爲憂,天下以聖王爲樂。我英宗大王敎王世孫曰,何如可以富民?對曰,不爲無益之事,以奪民時也。又曰,民依於國,國依於民故曰,百姓足,君誰與不足。正宗大王曰,古人題畫菜云,不可使民有此色,民之有菜色,人君之恥也。先正臣李珥嘗曰,民則皆吾同胞之人也,原其體性之所自,則是亦本乎天地,而未嘗不同,所以親親而仁民愛物,卽此義也。仁愛之端,不必在大,孟子於齊王易牛,知其可王。況我殿下憂民愛民之心,往往惻怛於尋常辭敎之間,凡於妨民害物之事,懓然如傷,臣等恒所欽仰萬萬,而終未見實惠之下究者,恐殿下格致之工,有所未盡也。顧今事勢,如久病羸弱之人,再有所傷,元氣必耗,當靜以鎭之,若大煩措作,爲趣傷之術也。故養民爲先,敎民爲後。德敎是粱肉也,若其糜粥不下,則粱肉無益也。民心痿弱,莫急於今日,先解倒懸,然後德敎可行也。古語曰,民猶水,靜之則淸,搖之則濁,朱子曰,民心之擾,慘於敵國之變,外寇無足畏,而民心可畏也。又曰,民如乳孩,加之以銖分之苦,則其怨徹髓,施之以毫芥之恩,則其戴如天,是故民不可少撼也。伏願殿下,先施懷恤,以養民安民爲務焉。何謂修戎務?噫,三代以來,有國則有軍,故周書曰,詰爾戎兵,無軍則無國,故徐偃見敗,軍之於國,可急而不可緩者,是也。是以國有大事,謂之軍國大事,而惟獨我國,軍制疎虞。至孝宗朝,稍稍成樣,而海晏日久,墮窳不振。及至近者,革三軍剙五營,而猶不中度,見今新設兵丁,雖若精銳,殆同烏合,面晢腰纖,衣鮮襪白,較其燥濕,爭相巧麗,依樣是花房悖子,此不可謂國之大軍矣。夫正軍者,疤以條脈,着其根基,不有厚薄,無相愛惡,恒存親上死長之心,雖湯火中,如趨樂地,乃可謂親兵也。迨昇平備陰雨,猶亦安不忘危之意,而況今四海交通,腥塵雜遝,時事如累卵之危,民心有土崩之勢,亟圖備禦,此其時也。先正臣李珥,知有倭憂,力請養兵,時人誹之,今人之誹,尤非可與昔人比也。輒相謂曰,苟眞有事,强弱不同,彼烏可以當也?朱子所謂未曾交鋒,便要引退者,孟子所謂自侮而人侮者也。我國有山河之固,多靺韓之才,人俗好亢勝,氣習尙驍勇。其能馴其性而養其藝,苟眞一心嚮應,海內無敵矣,何必捨此而欽彼哉?伏願殿下,亟整軍簽,務得軍心,使中外有所恃焉。何謂崇儉約?古語曰,珍玩技巧,乃喪國之斧斤,珠玉錦繡,實迷心之酖毒,堯·舜之抵璧投珠,光武之不持珠玉,玄宗之焚珠玉錦繡於殿前,史不絶書。管子曰,觀衣服而侈儉之國可知,左傳曰,服之不衷,身之災也。夫儉者,聖人所以御世之具也。一人知儉則一家富,王者知儉則天下富,儉於臺榭則民力有餘,儉於寶貨則民財可阜,是故聖君薄於身而厚於民也。我翼宗大王嘗作自警文曰,民惟邦本,本固邦寧,一粒一絲,非民何生?又曰,古昔先王,克勤于民,克儉于家,乃惟今子孫之享此福者,自勤儉積德累仁而始,扁之堂曰,務本。又以靜心室,爲燕居讀書之所,制僅五間,記曰,朝夕照陽,明窓棐几,開卷肅然,宜謂乎此也。所御衣帶,常用紬屬,非上衣,不近緞綺。見世孫斑衣有緞品曰,衣何用緞?況予所不服乎?亟令改之勿服。我英宗大王敎曰,宮中好高髻,四方高一尺,草尙之風必偃,若以威令禁侈,則非化民之道也。又曰,昔宋仁宗,見貴妃有滿頭白紛紛之語,貴妃惶恐去珠,不數日,京城珠價頓減,其應如響矣。嗚呼,崇儉乃殿下家法也。苟其纘緖而躬行之,則四方靡然,侈不可禁而自禁矣。噫,人主一心,萬化之原,心之體與天地同,其大與日月竝其明,無善不納,無微不燭,則輕重自現於權衡,姸姸莫逃於水鑑,萬事萬物,皆在胸中,而瀅澈無礙,施措得宜矣。臣聞政貴效古,事要務實。爲政而不效古規,當事而不務實功,則雖日講治道,其效不成矣。所以臣不敢創奇謀而自衒,乃於是蒐古訓而爲鑑。伏願殿下,率循由舊之政,復啓新之命,深體繼述,克圖垂裕,以基我東方萬億年無疆之休焉。答曰,省疏具悉。引古證今,所陳多有切實,當留念矣。
上在景福宮。停常參·經筵。
李軒卿啓曰,來二十一日朝參日次矣。敢稟。傳曰,停。
金弘圭啓曰,右承旨趙臣熙,左副承旨宋秉瑞今日不爲仕進,竝卽牌招,何如?傳曰,允。
方夏鎭奉命在外,代以白文行爲事變假注書。
金弘圭啓曰,卽者義禁府都事來言,時囚罪人李存謙等,當爲捧供,而判義禁尹滋悳,同義禁徐曾輔俱爲在外,知義禁李鳳儀未肅拜,只有同義禁金宗漢一員,不得備員開坐云。在外何以爲之,而知義禁卽爲牌招,何如?傳曰,允。在外許遞。
以司謁口傳下敎曰,今二十九日永禧殿動駕時,道路以水標橋爲之,還宮作路,以銅峴事,分付。
以右承旨趙臣熙,左副承旨宋秉瑞牌不進罷職傳旨,傳于李軒卿曰,只推。
李軒卿,以弘文館言啓曰,下番姑降入直,事甚未安。修撰李鎬冕·南廷綺,副修撰李承九·朴永斗,竝卽牌招,推移入直,何如?傳曰,允。
金弘圭,以兵曹言啓曰,內禁衛將申百熙,以其病難供職,呈狀乞遞,改差,何如?傳曰,允。許用履歷。
又以親宮別營言啓曰,謹依統長潘敬淵口傳下敎,觀象監移接將卒,還直西營之意,敢啓。傳曰,知道。
義禁府啓目,永寧殿告由祭謁者王性濬原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
義禁府啓目,萬頃前前縣令宋在榮原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
金弘圭,以義禁府言啓曰,卽接月令醫員朴台淵手本,則以爲,時囚罪人王性濬,素患痰癖之症,處冷添劇,宋在榮,素患疝積,猝得毒感,目下症形,俱爲危劇云。罪人病勢如此,則一邊保放,一邊草記,載在法典矣。王性濬·宋在榮等,姑爲保放之意,敢啓。傳曰,知道。
義禁府啓目,中官李存謙原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在法典,議處,何如?判付啓,飭已施矣。分揀放送。
上在景福宮。停常參·經筵。
金弘圭啓曰,右承旨趙臣熙,左副承旨宋秉瑞,今日不爲仕進,竝卽牌招,何如?傳曰,允。
李軒卿啓曰,禮曹判書趙在淳除拜後過三日不爲出肅,依定式推考警責,仍卽牌招察任,何如?傳曰,允。
又啓曰,卽見統制使鄭雲翼歲抄成冊上送事啓本,則去十二月十二日封發者,今始到院。撥路申飭,前後果何如,而如是遲滯,事甚未安。該帥臣不可無警,推考,何如?傳曰,允。
又啓曰,卽者義禁府官員來言,時囚罪人李存謙等,當爲議處,而判義禁未差,次堂例不得擧行云。未差之代,政官牌招開政差出,何如?傳曰,前望單子入之。
判義禁前望單子入之,李秉文落點。
又啓曰,行都承旨尹用求內閣進,行左承旨金弘圭式暇出去,右承旨趙臣熙,左副承旨宋秉瑞牌不進,同副承旨趙文夏式暇,院中只有臣一人,伴直無人。行都承旨所當牌招,而拘於廳規,不得請牌,何以爲之?敢稟。傳曰,牌招。
以右承旨趙臣熙,左副承旨宋秉瑞牌不進罷職傳旨,傳于李軒卿曰,只推。
李軒卿,以弘文館言啓曰,下番姑降入直,事甚未安。修撰李鎬冕·南廷綺,副修撰李承九·朴永斗,竝卽牌招,推移入直,何如?傳曰,允。
上在景福宮。停常參·經筵。
李軒卿啓曰,同副承旨趙文夏,今日不爲仕進,卽爲牌招,何如?傳曰,允。
又啓曰,開坐事,命下矣。新除授判義禁李秉文,卽爲牌招,何如?傳曰,允。
又啓曰,慈山防禦使鄭永澤,時在厚昌郡任所,而有除朝辭赴任之命矣。該防禦使所佩蜜符,使宣傳官齎傳,諭書則安寶,使院吏齎傳,何如?傳曰,允。
傳于李軒卿曰,政官牌招開政。
趙文夏啓曰,因兵曹啓目,絶影島僉使,今已減下矣。該僉使所佩兵符分上件,竝以收聚上送政院,使之燒火,多大僉使復設下批矣。該僉使所佩兵符分上件,竝以令政院新造下送事,允下矣。多大僉使兵符,今旣新造,該僉使所佩右一隻,監營及所管營所上各左一隻,竝定禁軍下送,使之分上,絶影島僉使兵符分上件,竝以收聚上送,以爲燒火事,慶尙監司處,下諭,何如?傳曰,允。
傳于趙文夏曰,晉州營將申宅熙內禁將除授。
兵曹,內禁將單申宅熙除授事,承傳。
傳于趙文夏曰,今日政遷轉守令,勿拘常格,各別擇差。
傳于趙文夏曰,呈告同經筵·同春秋竝許遞,今日政差出。
傳于趙文夏曰,在外同敦寧·敦寧都正竝許遞,今日政差出。
傳于趙文夏曰,吏曹參議有闕之代,前望單子入之。
趙文夏,以吏曹言啓曰,南學敎授李羲鳳,崇靈殿參奉宋翼櫓,俱以身病呈狀乞遞,竝改差,何如?傳曰,允。
又以吏曹言啓曰,慶尙道尙州居幼學金一圭呈狀內,矣身父幼學重鼎,今年爲九十歲,而見漏於本道應資老人抄啓中云,故考見帳籍,則其年果爲的實矣。今日政加資下批之意,敢啓。傳曰,知道。
又以吏曹言啓曰,昨年三月初五日政事,假監役盧益斗,年未滿,誤擬首望,至蒙恩點,不可仍置,原望筒勿施,何如?傳曰,允。
有政。吏批,判書金壽鉉牌招不進,參判朴容大進,參議未差,同副承旨趙文夏進。以吏批言啓曰,判書金壽鉉牌招不進,參議未差,小臣獨政未安,何以爲之?敢稟。傳曰,仍爲之。
又以吏批言啓曰,繕工監假監役官黃哲淵·宋冕洙·李敎善,俱以身病呈狀乞遞,竝改差,何如?傳曰,允。
以李鍾澈·李淑·張柱衡爲同敦寧,李榮善·金祖永·金濬根爲敦寧都正,金永穆爲同經筵,李冕熙爲同義禁,金宗漢爲同春秋,丁奎會爲南學敎授,曺斗煥爲尙衣主簿,朴昌胤爲龍安縣監,尹濟翼爲林川郡守,金鳳祜爲昌平縣令,徐玉淳爲瑞山郡守,金瀗秀爲淸道郡守,尹瑗爲德川郡守,金思兢爲鎭川縣監。前假監役金祖永今超通政,朝官年八十,依法典加資,出身李弼周今超通政加資事,承傳。
兵批,判書金永壽病,參判尹致聖病,參議洪在正病,參知趙秉友入直進,右副承旨李軒卿進。同知單梁鍾聲·宋峻崐·吳在九,護軍任百薰·趙圭衡·崔守哲·宋一根·金文煥,副護軍沈宜龜·權漢圭·金國鉉·金重昆·李瑞林·金祖永·李弼周·金正善·崔商弼,副司果崔錫基·金容彩·林重鉉·劉熽·朴昌淵·嚴學永,以上竝單付。
吏批,再政。以韓應一爲司饔別提,李承祿爲禁府都事,權熙仁·金成集·沈遠榮爲假監役,金玄模爲崇靈殿參奉。
三政。以任在準爲繕工別提,權月龍·金善弘·鄭海獜爲假監役。假監役權熙仁·金成集·沈遠榮今超通政,朝官年八十,依法典加資。
四政。以趙聲敎·李承耆爲假監役。前五衛將金文煥·宋一根今加嘉善加資事,承傳。假監役權月龍,前令李瑞林今超通政,朝官年八十依法典加資。
趙文夏,以弘文館言啓曰,下番姑降入直,事甚未安。修撰李鎬冕·南廷綺,副修撰李承九·朴永斗,竝卽牌招,推移入直,何如?傳曰,允。
吏曹參議趙翼永疏曰,伏以,臣偶嬰一疾,委頓床笫,不省戶外事,已數月矣。元日朝天之班,慶會呼嵩之列,俱未能彈束趨參,情禮都虧,此何人斯?千萬不自意,寵命自天有隕,華誥與春俱宣,授臣以三銓之銜,闔門感恩,窮巷動色。伏念臣家素單寒,姿又庸陋,不足備數於器使之末,而通籍以來,偏蒙厚渥,濫躋緋王,未有蔑線之長,徒竊餼廩,莫效絲毫之報,每一循省,冞增愧恧。重以楡景漸迫,蒲質已凋,惟以趨走之恭,爲餘生藉手之資,而此亦緣病而拚棄無餘,日昨開政有命,欲起旋仆,竟未能隨牌一肅,滿心惶蹙,無地自容。至若見職之萬不稱當,有不暇論,而見今京察,料在不遠,雖閒司漫職,不宜虛縻,況此時此任,豈可作養病之坊,而不思所以丐免乎?玆敢收召神精,控暴情實。伏望聖慈,特賜矜燭,亟遞臣天官參佐之任,俾病軀得以調治,職事無至瘝曠,公私不勝耦幸焉。臣無任云云。省疏具悉。所請依施。
上在景福宮。停常參·經筵。
藥房提調閔泳商,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙文夏啓曰,卽者義禁府都事來言,時囚罪人李存謙等,當爲議處,而判義禁李秉文有身病,次堂例不得擧行云,判義禁卽爲牌招,何如?傳曰,允。
吏曹參議前望單子入之,閔泳駿落點。
傳于趙文夏曰,傳命遲滯之中官沈周鉉從重推考。
傳于趙文夏曰,公事不審之中官羅世煥從重推考。
趙文夏啓曰,判義禁李秉文牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以司謁口傳下敎曰,傳命誤傳之司謁秦楨益,爲先汰去,令攸司從重科治。
趙文夏,以戶曹言啓曰,景祐宮移建開基始役吉日時,令日官金載霖推擇,則今正月二十七日未時爲吉云,以此日時擧行之意,敢啓。傳曰,知道。
宋秉瑞,以禮曹言啓曰,大報壇祭享,每年三月上旬內擇日設行事,曾有定式矣。吉日令日官金東萬推擇,則來三月初七日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以禮曹言啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十五日,臣曹與戶曹堂上進去奉審後,稟處,何如?傳曰,允。
又以奎章閣啓曰,時任檢書官四人中無實職,則一人不計仕,付實職事,曾有定式矣。見今時任檢書官四員,皆無實職,其中一員,依定式付實職事,分付吏曹,何如?傳曰,允。
又以弘文館言啓曰,下番姑降入直,事甚未安。修撰李鎬冕·南廷綺,副修撰李承九·朴永斗,竝卽牌招,推移入直,何如?傳曰,允。
趙文夏,以親軍別營言啓曰,本營哨官魚得璨,身病猝重,勢難察任,改差,何如?傳曰,允。
上在景福宮。停常參·經筵。
趙文夏啓曰,來二十五日朝參日次矣。敢稟。傳曰,停。
宋秉瑞啓曰,右副承旨李軒卿,今日不爲仕進,卽爲牌招,何如?傳曰,允。
趙文夏啓曰,判義禁李秉文再牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,行都承旨尹用求內閣進,行左承旨金弘圭式暇,右承旨趙臣熙廚院進,左副承旨宋秉瑞式暇出去,右副承旨李軒卿牌不進,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨李軒卿牌不進罷職傳旨,傳于趙文夏曰,只推。
以右承旨趙臣熙牌不進罷職傳旨,傳于趙文夏曰,只推。
趙文夏,以弘文館言啓曰,下番姑降入直,事甚未安。修撰李鎬冕·南廷綺,副修撰李承九·朴永斗,竝卽牌招,推移入直,何如?傳曰,允。
又以承文院言啓曰,卽見北洋大臣衙門咨,以爲使臣所帶葠包,均照章程,量予免稅,以示體恤云矣。徵稅蠲減,係是特例,則宜有稱謝之擧,撰出先通咨文,以爲入送之地,何如?傳曰,允。
上在景福宮。停常參·經筵。
王大妃殿誕日,大殿·大王大妃殿,內務府·內閣·政院·玉堂·朝廷二品以上·六曹堂上口傳問安。答曰,知道。王大妃殿,內務府·內閣·政院·玉堂·朝廷二品以上·六曹堂上單子問安。答曰,知道。中宮殿,內務府·內閣·政院·玉堂·朝廷二品以上·六曹堂上口傳問安。答曰,知道。世子宮·世子嬪宮,內務府·內閣·政院·玉堂·春·桂坊·朝廷二品以上·六曹堂上口傳問安。答曰,知道。
宋秉瑞啓曰,弘文提學李載完,旣入闕中,不爲肅謝,直爲出去,事甚未安,推考,何如?傳曰,允。
注書宋世鉉病,代以姜敬熙爲假注書。
以京畿監司朴齊寬啓本,竹山府建奉駐蹕軒修改監董以下褒賞之典,令該曹稟處事,傳于趙臣熙曰,該府使趙存斗許用兵使履歷,監董前五衛將金熙英·金錫疇竝許用營將履歷。
以江華留守李載元啓本,社閣·宮館·城堞修改都廳以下激勸之道,令該曹稟處事,傳于趙臣熙曰,都廳中軍任衡準許用水使履歷,監董前郡守金聲豹許用營將履歷。
以總管畿沿海防事務金善根狀啓,本衙門修葺都廳以下酬勞之典,令該曹稟處事,傳于趙臣熙曰,都廳副總李容益加資,左領官李敏皐,右領官趙存億竝許用水使履歷,別監董軍司馬李象元·張悳根,監董軍尉具俊喜·閔獜鎬·南錫獜·李商雨·金鴻濟·李源鎬·權友燮·鄭淳龍竝陞六。
傳于趙臣熙曰,政官牌招開政。
傳于趙臣熙曰,兵曹參議·參知竝許遞,今日政差出。
傳于趙臣熙曰,在外同敦寧·敦寧都正竝許遞,今日政差出。
兵曹口傳政事,親軍右營軍司馬單金喜洙。
兵曹口傳政事,親軍別營哨官單金潤九。
趙臣熙,〈以〉吏曹言啓曰,繕工監假監役官趙聲敎·鄭海獜·金益弘,俱以身病呈狀乞遞,竝改差,何如?傳曰,允。
又以弘文館言啓曰,下番姑降入直,事甚未安。修撰李鎬冕·南廷綺,副修撰李承九·朴永斗,竝卽牌招,推移入直,何如?傳曰,允。
傳于趙臣熙曰,有實病玉堂許遞,今日政差出。
有政。吏批,判書金壽鉉牌招不進,參判朴容大牌招不進,參議閔泳駿進,右承旨趙臣熙進。以吏批言啓曰,判書金壽鉉,參判朴容大竝牌招不進,小臣獨政未安,何以爲之?敢稟。傳曰,只出緊任。
又以吏批言啓曰,東學敎授尹起晉,西學敎授李中斗,俱以身病呈狀乞遞,竝改差,何如?傳曰,允。
以李輔榮爲校理,趙秉度·李憲絅·洪秉均爲同敦寧,兪勝煥·沈遠榮·金載煥爲敦寧都正,洪炳一爲兵曹參議,李東淵爲參知,李裕中爲禁府都事,吳錫泳爲木川縣監,李鍾泰爲懷仁縣監。
兵批,判書金永壽病,參知尹致聖病,參議洪在正病,參知趙秉友入直進,右副承旨李軒卿進。同知加設單李載宇。護軍李鍾澈·李淑·張柱衡·金泓·權錫胤,副護軍趙翼永·洪在正·趙秉友·崔商弼·金商洪·李榮善·金祖永·金濬根·崔永學,副司直丁理燮,副司果崔章錫·鄭在翊·朴弘鎰·玄寬榮·朴泓錫·張昌煥·閔致斗·安鍾健·具俊喜·閔獜鎬·南錫獜·李商雨·金鴻濟·李源鎬·權友燮·鄭淳龍·金東錫·鄭寅煥·白樂善·姜鍾燮·崔宗甲·權鍾纘·趙漢鳳·柳錫駿·趙泳鎬·朴命潤·李亮敏·尹宅善·玉昌鎬·高亨厚·李泰用·李宅鎭·吳瑞源·金昊鉉·金厚永·李根仁·金仁楠·許進·鄭得坤·李相勳·尹肯柱·朴駿彬·洪圭錫·閔泳柱·金奎鳳·趙秉輅·閔馨植·申泰熙·金炳洙·沈相鶴·尹弘善·李同和·李秉魯·宋秉弼·李能宰·鄭海年·金在敦·鄭達源·林元相·申肯休·任岱準,以上竝單付。
吏批,再政。以曺斗煥爲司饔主簿,申命龍爲禁府都事,沈遠彬爲東學敎授,李承淵爲西學敎授,李珪永·金晉模·閔元植爲假監役。
三政。朴元植·安鍾弼爲假監役。兵曹參議單李東淵,參知單洪炳一。內務府主事單嚴柱興,陞六事承傳。前五衛將金泓,前都正權錫胤今加嘉善,前守奉官金命羲,前參奉金商洪,假監役金晉模·閔元植今超通政,已上朝官年八十,依法典加資。前參奉崔商弼,副司果崔永學今超通政,加資事,承傳。
李軒卿,以漢城府言啓曰,咸鏡北道民數,今始上來,故竝與各道民數,同爲入錄之意,敢啓。傳曰,知道。
上在景福宮。停常參·經筵。
趙臣熙啓曰,左副承旨宋秉瑞,同副承旨趙文夏,今日不爲仕進,竝卽牌招,何如?傳曰,允。
李軒卿啓曰,卽者禮曹郞廳來言,再明日皇壇奉審時,判書當爲進參,而判書趙在淳有身病,次堂例不得擧行云,判書卽爲牌招,何如?傳曰,允。
又啓曰,卽者義禁府都事來言,時囚罪人李存謙等,當爲議處,而判義禁李秉文有身病,次堂例不得擧行云,判義禁卽爲牌招,何如?傳曰,允。
趙文夏啓曰,卽伏見黃海水使朴珪熙去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
又啓曰,禮曹判書趙在淳牌不進推考傳旨,今方捧入,而皇壇奉審時,當爲進參,如是違牌,事甚未安。更爲牌招,何如?傳曰,許遞,前望單子入之。
以左副承旨宋秉瑞牌不進罷職傳旨,傳于趙文夏曰,只推。
趙文夏,以議政府言啓曰,昨秋失稔,諸道均然,雖非春和議賑之道,邑勢民情,亦不可不念,諸道春巡,竝爲停止,北關及京畿陵園奉審,依近例以道內秩高守令,差定擧行,何如?傳曰,允。
又以弘文館言啓曰,下番闕直,事甚未安。修撰李鎬冕·南廷綺,副修撰李承九·朴永斗,竝卽牌招,推移入直,新除授副校理李輔榮,一體牌招察任,何如?傳曰,允。
又以機器局言啓曰,委員李根培有頉代,前學官孟欽哲差下,委員徐丙善身病代,幼學金宗植差下,令該曹口傳下批,何如?傳曰,允。
又以義禁府言啓曰,平安監司南廷哲狀啓內,前注書黃一龍貪汚豪强之罪,令攸司稟處事,啓下矣。黃一龍方在平安道江東地云,依例發遣府羅將拿來,何如?傳曰,待待命拿囚。
副司果權鳳熙疏曰,伏以,臣以草莽之賤,樗櫟之散,忝名科第,廁跡臺從,已十餘年之久矣。犬馬之愛,稟自彝性,芹曝之獻,思答消埃。而竊伏念,臚陳時弊,恐非納約之方,泛言朝政,終涉出位之嫌,玆擧臣所居道所住邑目前時急剝膚眉之巨瘼,敢達于紸䌙之下,伏乞聖明垂察焉。本道之地,西距兩湖,東南竝海,土肥而稼碩,氓淳而俗厖,號稱易治,爲諸路最。挽近來,饑饉荐眚,貪饕斂怨,赤子化爲龍蛇,潢池遇弄戈兵。萑苻之嘯聚寔蘩,梁泊之剽掠滋盛,閭閻絶積貯之望,商旅失居停之便。廩廩乎莫保朝夕,而其中尤無良罔不憝,不欲竝生於天地之間者,掘塚賊是已。古之葬者,含以金珠,賑以寶貝,錦繡珍玩,充牣窀穸,從韜璉伽之作賊,蓋利是也,非故與枯骸,作業冤也。我東純用文公家禮,送葬之儉,貧富同然,而彼乃恣行拔掘,遺散骼,狼藉草莽,斷頭截腦,藏胠囊橐,要索厚資,視居奇貨。爲孝子慈孫者,豈不欲剚刃讐腹,以雪其憤,而猶且被髮徒跣,號跳哭泣而隨之者,誠以所重有在也。萬貲千鏹,出口入手,橫行閭里,飽食無患,嗚呼,此誠二十一代史所無之變怪也。自上飭敎屢降,辭旨截嚴,而州縣省臬,因循恬憘,略設科條,終無實效。間或有秉心稍强者,刻意剿捕,則賊必登山而呼曰,汝今毒我,我必禍汝。聞者皆魄褫膽慄,俯仰觀望,寢以解弛,所以匪類之日滋月盛,莫之敢攖也。軍誌曰,不滅,炎炎奈何,涓涓不塞,將成江河。安知無黃巢·自成之徒,潛作窩主,游魂睥睨,伺釁乘便,以釀成滔天之勢耶?頃者鎭海守之印符見奪,此其兆朕也。近聞兩湖·關東,皆與本道無異,此而不戢,則國之爲國,有未可知也。臣愚以爲,當依西漢故事,擇范昆·暴勝之流,分遣直指,持斧南下,大則發兵剿討,小則跟捕殄殪,無俾易種,守牧之巽軟畏縮,漫渙弛墮者,施以律無少容貸,星馳電擊,雷厲風驅,則庶可收剗削之效,而終乃濟之以仁恩,摩之以敎化,拔之於塗炭之中,奠之於袵席之上。惟在朝廷處置之得宜,臣何敢有所云云也?臣所住宜寧縣,卽嶠南遠海邑也,介於三嘉·陜川·草溪之境,而三邑之稅,輸以綿布,宜寧獨隷漕運者,蓋以濚江之水,發源於晉州智異山南,滙東迤過宜之南界,會于洛江,宜之稅,溯濚江而西達于晉之漕倉,地甚便近矣。中世以來,水道堙塞,船運有通,旱路赴昌原·馬山之漕倉,近者餘百里,遠者百里者二之。傴僂擔負,動經旬月,一石輸納,傭費夥然,民之殿屎愁歎,已不可言,而重以近來海山童濯,船材乏絶,臨時賃載,刻期裝發,人不習操舟,海常多大風,所以峽民規避蒿工,如就死地。掇家逃躱,無一出應,畢竟行賂自願者,皆是流來逋吏也。海路險遠,人災竝行,課歲臭載,欠逋山積,今於繡使之督刷也,萬室懸磬,一境失,而年又荐饑,民無擔石,糊口充腸,旣乏卒歲之計,剝肥椎髓,寧有竣稅之望?幸以得竣,其如更徵何?用是顚連四散,巷閭蕭條,哀此宜民,獨非我聖上涵囿中化育之物乎?若使鄭俠,發遞圖進,則臣竊伏想丙枕靡安,玉食忘味。穆然深省,必求所以變通而全安之也。臣謹按國典,土地之征有三,曰米,曰布,曰錢。量海路遠近而爲準,蓋取禹貢納總·納銍·納秸之義也。一定之後,若有不便,則必以特敎釐改,如追減竹嶺下五邑稅,依鳥嶺底七邑作錢例者,是也。近者咸陽則變木爲錢,龍潭則以錢代米,賴以獲〈全〉。今以本邑事勢言之,則隣境接壤,宜無異同一也,越舍重繭,疲勞擔負二也,人不習水,連遭墊沒三也,屢徵船逋,民不堪命四也。繡題所謂漕路若是絶遠,船弊又此層生,錢木代納,第當留念,道題所謂大關民隱,當圖更張,蓋以此也。說者以爲,米納,民則病矣,而利歸於上,此非知言也。米價今雖刁騰,而豐年則賤如糞土,曷若錢木之樁定不移,而無嬴縮之患耶?且賃載商船,稍無初手,破敗相繼,耗縮過半,惡覩其利歸於上乎?大易之象,損上益下,謂之益,損下益上,謂之損,有若曰,百姓足,君孰與不足,百姓不足,君孰與足。借曰有利,且不爲,況初未嘗有利乎?繡使·道臣,旣深軫其弊,思欲釐革,第當恭俟矯捄之如何,而見今糴月載屆,漕期有限,狀聞啓稟,動淹時月,則哀此殘氓,已入於枯魚之肆矣。玆將百里綴旒,民情冒死,畢陳於天地父母之前。伏乞特依國典與故事,亟下渙音,宜寧縣漕稅,以錢木間代納,永作科條,俾民有蘇甦之望,稅無耗敗之患,公私有賴,民國俱便之地,不勝幸甚。臣無任云云。省疏具悉。戢盜方略,漕納便否,自當有營邑之講究矣。
上在景福宮。停常參·經筵。
趙文夏啓曰,行都承旨尹用求內閣進,行左承旨金弘圭,右承旨趙臣熙,左副承旨宋秉瑞不爲仕進,右副承旨李軒卿式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
傳于趙文夏曰,崇儒重道,卽我列祖相傳之家法也。邱園之盞帛,空谷之生芻,予則曰,實心求之,而尙此金玉其音,羽儀永閴,豈非予誠禮淺薄,不足以挽回東岡之操歟?夫士之學之,將以行之,故爲學之法,以知行爲綱領。且卿家先正之訓,亦有以薰炙者,則致君澤民之誠,宜與斥馳長往之士不同,其可以徒事巽讓,欲遂肥遯之志哉?東宮輔導養正之方,惟在於講學,而必資乎林下碩德,然後溫文之工,可得成就矣。春日漸鬯,書筵將開,卿其竢間簉朝,無矢考盘邁邁之心,以副側席區區之思焉事,遣地方官傳喩于贊善宋秉璿。
傳于趙文夏曰,治道汚隆,未嘗不關係乎儒賢之出處,朝野之所矜式,綱紀之所維特,其綦重顧,何如也?其彌堅邁之志,不屑弓旌之招,徒爲虛文,莫回遐心,則將於何問道而考德焉?況今東宮輔翼訓迪之方,亶在薰陶涵泳乎左右正人,而苟非林下經明行修,體驗心得之士,其誰任其責哉?爾必有家庭所受,與共休戚之義,有異乎獨善巖穴者矣。其不宜邁邁若浼,牢守衡泌,自是義諦之不可泯。春晷漸舒,胄筵將開,爾其竢間上來,庸副寤寐之思焉事,遣地方官傳諭于書筵官金洛鉉。
傳于趙文夏曰,觀於林貴俊之用舍行藏,而可以論世道之汚隆矣,其有關於國家,顧不重歟?行其所學,展其所蘊,兼善而博施,其必所志者如此,而徒事高尙,莫回遐心,有若無意於致澤,是由予求未切而誠未篤,自顧歉歎。凡百虞憂,莫此艱棘,政須如爾宿德,晉接時多,啓沃是資,而矧今東宮,德業之進修,溫文之就將,亶在乎輔翼訓迪之惟其人。欲求其人,捨爾伊誰?春晷漸長,胄筵將開,迨玆趣駕,以副予懇摯之望事,遣地方官傳諭于書筵官朴性陽。
傳于趙文夏曰,政官牌招開政。
趙文夏啓曰,判義禁李秉文牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞。
以左副承旨宋秉瑞牌不進罷職傳旨,傳于趙文夏曰,只推。
宗親府,璿源譜略修正時,國朝御牒書寫官李載元,監印堂上李昇應。
禮曹判書前望單子入之,趙秉鎬落點。
吏曹口傳政事,機器局委員二單孟欽哲·金宗植。
趙文夏,以漢城府言啓曰,因禮曹啓下關,今丙戌年正朝歲饌題給次,依前例堂上以上曾經實職人及妻年七十以上,堂下曾經實職人及妻年八十以上,令五部知委坊曲,應參人員,別單書入。而前參判趙濟華年七十一,前都正金應淵年七十六,前都正李一洵年七十三,前五衛將朴孝根年八十三,內侍崇祿張喜範年七十,嘉善韓容默年七十五,通政金履祚年七十三,通政鄭大鉉年八十,遺漏於今番別單矣。詳考年歲,依例追入之意,敢啓。傳曰,知道。
上在景福宮。停常參·經筵。
藥房都提調金炳始,提調閔泳商,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
宋秉瑞啓曰,右副承旨李軒卿,今日不爲仕進,卽爲牌招,何如?傳曰,允。
傳于趙文夏曰,在外同敦寧·敦寧都正許遞,今日政差出。
趙文夏,以吏曹言啓曰,掌樂院正洪淳肯,西學敎授李承淵,繕工監假監役官李珪永·安鍾弼·朴元植,俱以身病,呈狀乞遞,竝改差,何如?傳曰,允。
有政。吏批,判書金壽鉉牌招不進,參判朴容大牌招不進,參議閔泳駿進,同副承旨趙文夏進。啓曰,判書金壽鉉,參判朴容大竝牌招不進,小臣獨政未安,何以爲之?敢稟。傳曰,只出緊任。以尹弼求爲同敦寧,李秉正爲敦寧都正,李源命爲判義禁,徐瑨淳爲知義禁。前都正鄭來濟今加嘉善,朝官年九十依定式加資,行護軍李容益今加嘉義,前縣監李周赫今加通政,加資事承傳。
兵批,判書金永壽病,參判尹致聖病,參議李東淵入直,參知洪炳一病,左副承旨宋秉瑞進。同知單李學濟,大護軍趙在淳,護軍趙秉度·李憲炯·洪秉均·鄭來濟,副護軍兪勝煥·沈遠榮·金載煥·朴致會·李周赫·曺在哲·韓德仁·嚴純寬·千致億·康永龍·洪用斗·洪秉三·孫有綽·金龍圭·金顯寅,副司果李在淵·申錫獜·曺永,以上竝單付。
吏批,再政。以權在洙爲掌樂正,丁理燮爲西學敎授,吳長善爲南學敎授,劉奎烈爲禁府都事,曺在哲·韓用斗·洪秉三爲假監役。
三政。韓德仁·嚴純寬·千致億爲假監役。前假監役金龍圭·金顯寅,假監役曺在哲,已上今超通政,朝官年八十加資。康永龍·孫有綽·李宗承爲假監役。假監役韓德仁·嚴純寬·千致億,已上今超通政,朝官年八十加資。
五政。以郭獜圭·李鍾承爲假監役。假監役康永龍·金東瓚,已上今超通政,朝官年八十加資。
以右副承旨李軒卿牌不進罷職傳旨,傳于趙文夏曰,只推。
以司謁口傳下敎曰,錢五萬兩當內下矣。景祐宮移建之役補用事,分付。
宋秉瑞,以宗親府言啓曰,今此璿源譜略修正時,宗正卿逐日輪回仕進,使之校正監董,何如?傳曰,允。
又以禮曹言啓曰,臣秉鎬與戶曹判書沈履澤,進詣皇壇奉審,則奉室第一位座榻袱,第二位奉安黃花席,第三位扆榻袱及奉安黃花席,大草芚四件竝破,壇上甲黃幕一浮內四幅,甲黃帳三浮內四幅,內簷甲黃帳二浮內二幅,油遮日六浮,道里具內二十張,白布遮日一浮內二幅,白木內揮帳二浮內一幅,黃綿絲大束乼二艮衣,黃綿絲小束乼二艮衣,廣別大束乼二艮衣,排設竹十箇,白木九幅,袱一件,座面紙一件,饌卓四坐,饌卓巾四件,黃帕一件,尊卓一坐,尊卓巾一件,省器卓一坐,大牲甲二坐,小牲甲二坐,鼎羃三箇,尊羃八箇,黃木擔乼二艮衣,黃香亭擔乼四艮衣,龍勻器二箇,敬奉閣地衣十五張付一件,從享位彩花登每三件,黃蓋一雙,白布遮日一浮內一幅,遮日二浮,道里具內十張,排設竹五箇,中束乼二艮衣,竝破傷,改備事,分付各該司,何如?傳曰,允。
趙文夏,以親軍營言啓曰,本營郞廳閔京鎬陞資代,前郡守金永典差下,使之察任,何〈如〉?傳曰,允。
上在景福宮。停常參·經筵。
宋秉瑞啓曰,右副承旨李軒卿,今日不爲仕進,卽爲牌招,何如?傳曰,允。
又啓曰,玉堂上下番俱空,事甚未安。校理一員,副修撰一員未差,應敎李勝宇,副應敎金炳稷,校理李在淳,副校理李輔榮·尹起晉,修撰李鎬冕·南廷綺,副修撰朴永斗,竝卽牌招,推移入直,何如?傳曰,允。
趙文夏啓曰,卽者義禁府都事來言,時囚罪人李存謙等,〈當〉爲議處,而判義禁李源命未肅拜,次堂例不得擧行云,判義禁卽爲牌招,何如?傳曰,允。
傳于趙文夏曰,政官牌招開政。
傳于趙文夏曰,右副承旨許遞,今日政差出。
傳于趙文夏曰,在外同敦寧·敦寧都正許遞,今日政差出。
傳于趙文夏曰,知經筵竝許遞,今日政差出。
傳于趙文夏曰,翊贊有闕之代,竝陞敍以入。
傳于趙文夏曰,同訓鍊竝許遞,今日政差出。
傳于趙文夏曰,入直玉堂竝許遞,前望單子入之。
玉堂前望單子入之,校理洪鍾協落點。
傳于趙文夏曰,今日政遷轉守令,勿拘常格,各別擇差。
傳于趙文夏曰,仕滿初仕,今日政差〈出〉。
傳于趙文夏曰,凡係服飾,自有定式,所以別貴賤節財用也。挽近汰侈之習,漫無紀極,閭巷之人,皀隷之輩,濫加紋繡,競着紬縠,貴賤無分,法綱隳矣。一衣之費,動過徧民一家之産,如是而財用安得不〈匱〉,民生安得不困乎?其自朝紳以下,一切衣式,第其等級,毋敢踰越,此是率由而申明之也。令廟堂參考定式,嚴立科條,著成節目以入。
趙文夏啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
趙文夏,以吏曹言啓曰,繕工監假監役官郭麟圭·李鍾承·李宗承,俱以身病,呈狀乞遞,竝改差,何如?傳曰,允。
又以吏曹言啓曰,省峴道察訪沈在建,以其身病,呈狀乞遞,改差,何如?傳曰,允。
又以吏曹言啓曰,通禮院左通禮趙性鶴,以其身病,呈狀乞遞,改差,何如?傳曰,允。
又以兵曹言啓曰,同知中樞府事成涑,宣傳官徐亨墩,內禁衛將柳瓚,五衛將李瓚儀·黃浩·崔泓柱·禹春明·車一元,昌德宮衛將梁鍾聲·李學濟,文臣兼宣傳官閔丙肅·李貞稙,俱以病難供職,呈狀乞遞,內禁衛將申宅熙,除授在外,上來無期,新除授慶尙監營中軍崔濟興,親病沈重,萬無離側赴任之望云,竝改差,何如?傳曰,允。
有政。吏批,判書金壽鉉進,參判朴容大進,參議閔泳駿牌招不進,右副承旨趙文夏進。以閔京鎬爲承旨,金商民爲同敦寧,金鍊得爲敦寧都正,趙在淳·吳俊泳·林翰洙爲知經筵,李彙承爲同春秋,李鍾協爲尙衣主簿,金世貞爲典獄主簿,金容振爲禁府都事,梁澤夏·金東瓚·洪泰爕爲假監役,閔泳鶴爲童蒙敎官,金昺洙爲綏陵參奉,金善一爲孝昌園守奉官,鄭沃爲仁同府使,金顯基爲庇仁縣監,安潤明爲英陽縣監,金炯翼爲省峴察訪,朴壽昌爲鏡城判官。
兵批,判書金永壽進,參判尹致聖病,參議李東淵病,參知洪炳一入直,左副承旨宋秉瑞進。以申命衍·元錫五·金益洪爲同知,李冕熙·金東壽·沈宜弘·李根奭爲同訓鍊,吳仲善爲宣傳官,具奭祖·李雲宰爲內禁將,金學基·金正協·崔慶錫·成萬祚·安景煥爲五衛將,朱晩亨·尹利鉉爲昌德將·李承載·閔致憲爲文兼,朴顯陽爲右翊贊,朴敏植爲慶尙中軍,洪永疇爲加德僉使。僉知單申宅熙,護軍尹弼求·成涑,副護軍李軒卿·李萬正·李承耆·鄭胤德·李泰益·洪寬厚·安秀一·崔明遠·梁澤夏·金泰瓚·金重根·崔濟興,副司直閔致憲,副司果李承九·洪亮爕·李起銑·金光默,以上竝單付。
吏批,再政。徐夔淳爲大司成,李爲左通禮,吳壽泳爲掌樂主簿,柳道夔爲司僕主簿,李泰益·洪寬厚爲假監役,李寅爕·康洛鴻爲武烈祠參奉。假監役梁澤夏·金東瓚,以上今招通政,朝官年八十,依法典加資。
兵批,再政。申慶均爲右衛率。同知單朱晩亨,僉知三單,金學基·金昌協·崔慶錫。
吏批,三政。黃義鳳爲尙瑞主簿,李喬憲爲別提,崔明遠·金應天·李龍修爲假監役。假監役洪寬厚今招通政,朝官年八十,依法典加資。
吏批,再政,李學善爲假監役,車在驥爲崇靈殿參奉,金重振爲假監役。副司果安秀一,假監役崔明遠,以上今招通政,朝官年八十,依法典加資。
兵批,三政。右副率金炳祖·沈相璜·成一鎬,同知單尹利鉉,僉知單安景煥。
四政。左侍直李重益·尹相澈·李健。
五政。左洗馬金奉圭·宋鍾冕·吳學泳。
吏曹,右副承旨單趙文夏,同副承旨單閔京鎬。
以吏曹參議閔泳駿牌不進罷職傳旨,傳于趙文夏曰,只推。
趙文夏,以宗親府言啓曰,今此璿源譜略修正時,進上·進獻,以幾件封進,而五處璿源閣奉安件,今亦以全秩爲之乎?敢稟。傳曰,進上·進獻,改張以入,璿源閣奉安件,全秩爲之。
又以宗親府言啓曰,今此璿源譜略修正時,本府郞廳九員,使之逐日仕進,纂修監董,而差祭安徐,凡公會勿參,何如?傳曰,允。
宋秉瑞,以禮曹言啓曰,卽接稷山幼學金持訥所志,則以爲,族姪默容,嫡妾俱無子,以其同姓八寸弟善容第四子持述,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金持訥所訴旣如此,金善容第四子持述,立爲金默容之後,何如?傳曰,允。
趙文夏,以親軍營言啓曰,本營郞廳金永典,時無職名,令該曹口傳付軍職,使之察任,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以親軍營言啓曰,本營騎士將崔敬善,身病猝重,勢難察任,改差,何如?傳曰,允。
開城留守閔泳煥疏曰,伏以,惟天篤佑我宸孝,慈聖寶算,將躋八旬,表裏擧元朝之禮,加上顯長樂之號,輿情允叶,縟〈儀〉載陳,歡聲協氣,洋溢寰宇,此誠我東方千載一遇之慶也。倚歟盛矣,曷不休哉?仍伏念,爲官擇人,專任責成,迺古昔聖王致治之一要道也。舜命九官,各殊其任,周設六卿,各分其職,一人而不授二官,內任而不兼外職者,欲其專於事務,責其成效,故績致熙,庶功著阜,兆爲帝王一治之極矣。臣以眇少愚騃,厚蒙隆渥,內華外膴,日除月授,其爲職務之綦重,不比他司之閒漫。但以趨走爲先,一未力辭,旣多瘝曠,有若貪戀,溺職之罪,臣亦自知,尸位之誚,人必不恕。而乃者典圜之銜,又加臣身,夫是任也,卽管子所設輕重九府也。管子爲相於齊,造錢幣修財府,以爲治民之法,能致富强之術,民到于今稱之。臣以何材,乃能匹休前人,任以掌財之官,責以富國之功也?噫,有虞之朝,西周之世,受職而居官者,無非賢能,而猶且殊任分職,圖其成績,況如臣鹵下,兼以衆任,總以要務,能望其責成之效哉?此無異操鉛刀而斲千尋之木,策駑馬而致萬里之程也,其僨壞不勝任,不待智者而決矣。且臣生受虛薄,居常善病,一事一爲,猶難科擻而强策,至如內外之職任,浩大之局務,將何以擔夯而做去也?矧此典圖之任,有國之關係不輕,生民之依賴甚重,非其才則莫宜授之,匪其能則莫宜居之。臣之虛縻職名,顧不過冒廉沒恥之人,其在朝家設官授才之道,豈不大有爲累於聖王致治之政耶?玆敢瀝血陳章,仰瀆崇嚴。伏乞聖明,俯賜鑑諒,亟遞臣所帶總辦之銜,回授可堪之才,以爲專任責成之道,不勝大願。臣無任云云。答曰,省疏具悉。所請依施。
上在景福宮。停常參·經筵。
趙臣熙啓曰,同副承旨閔京鎬,今日不爲仕進,卽爲牌招,何如?傳曰,允。
趙文夏啓曰,知義禁徐瑨淳,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,卽見黃海兵使閔敬鎬歲抄成冊上送事啓本,則去十二月二十九日封發者,今始到院。撥路申飭,前後果何如,而如是遲滯,事甚未安,推考,何如?傳曰,允。
又啓曰,卽見平安監司南廷哲淸南陞補試取啓本,則去十二月二十九日封發者,今始到院。撥路申飭,前後果何如,而如是遲滯,事甚未安,推考,何如?傳曰,允。
趙臣熙,以議政府言啓曰,本府新差堂上,出疆與在外外,李世宰·趙秉鎬·閔泳商·李淳翼·尹宇善·趙康夏,今日賓對,縣病不進,事甚未安。令政院竝卽牌招,使之進參,何如?傳曰,允。
傳于趙臣熙曰,大臣·政府堂上引見。
傳于趙臣熙曰,吏兵批別歲抄點下者,依例捧傳旨。
以獻納姜日馨,正言朴寅煥牌不進罷職傳旨,傳于閔京鎬曰,只推。
宋秉瑞啓曰,卽者永禧殿官員來言,再明日展謁時,都提調·提調,當爲進參,而提調閔應植有身病,不得進參云,卽爲牌招,何如?傳曰,允。
傳于趙臣熙曰,春川府使閔泳韶同經筵除授。
傳于趙臣熙曰,春川府使有闕之代,前營兵房白南益除授。
兵曹,以鄭雲翼爲親軍左營兵房。
吏曹,同經筵單閔泳韶,今加嘉善除授事,承傳。
吏曹,春川府使單白南益除授事承傳。
以司謁口傳下敎曰,生徒內官金應正,極爲無嚴,遠地定配。
兵曹口傳政事,親軍別營騎士單李雨成。
宋秉瑞,以弘文館言啓曰,新除授校理洪鍾協,時在咸鏡道鏡城府任所,經筵入番事緊,請斯速乘馹上來事,下諭。傳曰,許遞,前望單子入之。玉堂前望單子入之,校理閔致憲落點。
宋秉瑞,以奉常提調意啓曰,祭享所春等中脯,今月二十七日始造之意,敢啓。傳曰,知道。
閔京鎬,以統理交涉通商事務衙門言啓曰,本衙門司官李時濂·康載倫·鄭秉夏·鄭秉歧·朴永旒,司勇彭翰周,竝本衙門主事加差下,令該〈曹〉口傳下批,何如?傳曰,允。
又以統理交涉通商事務衙門言啓曰,幼學禹慶善,仁川海關監理署書記官加差下,令該曹付軍職,使之冠帶常仕,何如?傳曰,允。
又以統理交涉通商事務衙門言啓曰,前主事金益昇,仁川海關監理署書記官加差下,前主事申載永,釜山海關監理署書記官加差下,前主事安寧洙,元山海關監理署書記官加差下,竝令該曹口傳下批,何如?傳曰,允。
又以親軍左營言啓曰,本營兵房李奎顔身病甚重,勢難察任,今姑改差,何如?傳曰,允。
又以義禁府言啓曰,今二十九日動駕時,大殿各差備都事,王世子各差備都事,當以十六員磨鍊,而本府都事十員內,成一鎬有身病,金容振不仕,無以推移。有身病都事,令該曹口傳相換,不仕都事之代,與假都事六員,亦令該曹口傳差出,以爲分排擧行,何如?傳曰,允。
又以義禁府言啓曰,保放罪人王性濬·宋在榮,當爲還囚,議處以入,而病勢一向未差,竝仍爲保放之意,敢啓。傳曰,知道。
義禁府啓目粘連,向前宋在榮亦,各樣捧賂,已極鄙瑣,公錢冒下,尤係不法,旣登繡論,焉逭重勘?以此照律,何如?判付。啓,依允。
義禁府啓目粘連,向前王性濬亦,享帖初未承覩,則發明容有可原是白乎矣,事係祝典,難以全恕。以此照律,何如?判付。啓,依允。
吏曹佐郞閔啓鎬疏曰,伏以,臣之本生老母,在於忠淸道扶餘地,而年癃病痼,恒所凘綴,尤近危劇,時日難保,促臣歸視,欲爲生前一面。臣自聞此報,五內如裂,精神莫知抖擻,其於情,卽當經行,而向有在外嚴飭之命,且職事所縻,末由擅便,故玆敢忙陳短章,實襮衷懇。伏乞天地父母,俯垂鑑燭,亟遞臣春銜與銓郞之任,特許臣暫爲歸省,俾伸至切至迫之情私,千萬血祝。臣無任云云。答曰,省疏具悉。所請依施。
丙戌正月二十七日申時,上御乾淸宮。大臣·政府堂上引見入侍時,右承旨趙臣熙,假注書金錫龍,事變假注書白文行,記注官尹基周,別兼春秋李貞稙,領議政沈舜澤,右營使金箕錫,吏曹判書金壽鉉,行大護軍李世宰,兵曹判書金永壽,左參贊李玄翼,協辦內務府事閔種默,右參贊金晩植,禮曹判書趙秉鎬,協辦內務府事李喬翼,左營使閔應植,行大護軍李淳翼·尹宇善,工曹判書趙康夏,別營使申桓,前營使李鍾健,行護軍趙秉世,後營使鄭洛鎔,副校理尹起晉,以次進伏訖。上曰,史官分左右。仍命大臣進前。舜澤進前奏曰,日氣溫和,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。仍敎曰,春日無常寒矣。舜澤曰,日來始寒弛而日溫,藹然有春氣矣。上曰,解土亦不遠矣。仍敎曰,次對爲之。舜澤曰,今日卽歲首初對也。皇穹儼垂眷顧,四方普切蘄嚮,殿下何修而諴和祈永,何施而茂對布令?小往大來,天地回泰,推之人事,朝廷亦然。泰者通也,易所謂上下交而其志同之時也。人情狃於舒肆,法度久於廢弛,唯其剛果可以有爲,而凡厥施措,必須寬裕詳密,然後弊革事理,而人安之,此治泰之道也。平陂往復,當知天理之必然,不欲自暇自逸,艱危其思慮,正固其施爲,如是則不勞憂恤而其孚有福,此保泰之道也。殿下御泰階撫泰運,財成左右,斂福錫福,民樂泰寧,國安泰磐,則祈永布令之道,豈其有外於此哉?謹撮叔程子治泰保泰之說,稽首獻聖,爲新年祝焉。上曰,一年之計在於春,卿之新年此奏,實爲諴和祈永之本,敢不服膺矣。出擧條舜澤曰,昔朱子告其君曰,四海之廣,兆民之衆,人各有意,欲行其私,而善爲治者,乃能總攝而整齊之,使之各循其理者,則以先有綱紀,以持于上也。又曰,綱紀不能自立,人主公平正直,然後綱紀有所繫而立,臣亦以是誦而獻我殿下。今殿下以大公至正之心,恭己於上,警勅臣工,各擧其職,而欲恤民則民生日窮,欲理財則財用日匱,欲治軍則軍政日紊,此其故何哉?誠以綱不振而紀不肅故耳。命令爲出治之綱,而令行禁止,愼始要終,其紀也,法守爲政令之綱,而上行下效,較若劃一,其紀也,用人爲致治之綱,而典銓持衡,論官辨材,其紀也,理財爲經國之綱,〈而〉不傷不害,爲疾用舒,其紀也。凡今日爲國家長遠慮者,皆以振綱肅紀,爲第一義,而此在聖志奮發之如何耳。大奮發則大振大肅,而政無不擧矣,常奮發則常振常肅,而治無不成矣。竊願殿下勉勉不已,辨賢否而明黜陟,核功罪而信賞罰,則何憂乎綱紀之不振肅也哉?民可樂生,天其永命,以貽千萬世子孫无疆之休,雖聖志之無欲奮發,得乎?懋哉懋哉,深念毋忽焉。上曰,綱紀不振,何事可做?此實交勉而先務者也。出擧條舜澤曰,昔我成廟朝,建尊經閣,賜五經·四書八道書板,竝印以儲之,經史百家爲數萬卷,粵我正宗大王,常敎曰,興學之方,在於尊經,而尊經之閣,書籍蕩然,殊非朱夫子藏書白鹿之意也,命館官掌出入,以嚴典守,仍令館官另擇而久任,齋任峻選而罕遞。兩聖朝崇儒重道之化,藏書勸學之敎,卓冠千古,啓佑後人,而挽近典守久弛,散失居多,莫之收拾,寧不寒心乎?雖尋常士庶家,尙欲隨毁補綴之不暇,而況一國賢關鼓篋佔,豈容任其廢而不擧,講而無具乎?令泮長入太學,博考古今書籍,可以補完者補完,可以印備者印備,出入申明舊規,典守另定新式,則實爲繼述兩朝作成多士之道,故敢達矣。上曰,多士居齋,佔何資,藏修何事?聞甚駭歎。先令査覈,補其缺漏,嚴其典守,可也。出擧條舜澤曰,濬川卽邦典攸載也。昔在英廟朝,廣通橋五間水門·永渡橋石,俱刻出地之限,又刻庚辰地平四字,以表來後疏鑿之度。大哉聖功,萬世永賴,而挽近開濬未能頻擧,沙淤之所湮塞,霖潦之所泛溢,生民受害,逐年滋甚,墊溺之患,亦云近矣。顧今經用甚絀,難辦巨役,然事關民隱,有不容已,況有庚辰疏鑿之舊章乎?令京兆尹·別營使專管擧行,斯速經始,而參互舊例,另定新式,簡其僚屬,節其費用,分所董飭,俾責實效,恐好,故敢此仰達矣。上曰,深加疏鑿,期有實效,可也。出擧條舜澤曰,蔭仕司果之淹滯,莫近日若,欲開疏振之路,合有變通之道。肇慶廟·穆陵·元陵別檢,俱是參下文臣計仕陞六之窠也。時帶別檢人竝陞六,以此三窠,依已例陞作蔭令,以爲推移區處,而成均館典籍三窠,權作參下,準十五朔陞六事,永著爲式,則或可爲疏鬱之方,而係是官制,下詢登筵吏判處之。因此而又有所仰達者。尙瑞院只有主簿·別提二員,該院事勢,聞多苟簡,今若增設主簿·別提二窠,以員外郞差擬,則冗員自減,實務毋曠,而亦係官方,一體下詢,何如?上曰,銓官之意,何如?壽鉉奏曰,大臣所奏切當,臣無容更達矣。上曰,銓官之意如此,依所奏施行,可也。出擧條舜澤曰,嶺南舊未收穀裝發之船隻,以其沿海過境之文牒,優可浮達於沍寒氷塞之前,而各邑船格,苟或畏法,逗遛淹滯,奚至於此?且聞傳說,不無許多奸弊之生於其間,而各地方官,豈有不聞不知之理乎?駭歎之極,寧欲無言。見今東風解凍,春水方盛,若不趁期齊發,卽泊京江,則不爲督發之該地方官,先罷後拿,或有偸弄之船漢,一一査覈,依律梟警後啓聞事,措辭行會於京畿及三南道臣,何如?上曰,旣有過境報,則必知止泊之所,嚴覈論警,可也。出擧條舜澤曰,卽見全羅監司尹榮信所報,則道內務安·全州陳結減稅,今已限滿,而昨夏添災,依舊荒蕪,南原·泰仁,災形甚酷,民情顑頷。上項四邑陳結合一千八百五結二十六負,特許限五年減稅爲辭矣。限年而更展,減稅而不復,則殊非則壤成賦之義,而災旣極備,土尙未墾,道牒荐至,爲民告悶,雖曰正供,實難白徵。務安陳結二百三十結十負,特許三年蠲稅,期於趁限復摠,毋煩更請。至南原·泰仁,非曰無災,參以聽聞,旣不如務·全之爲尤甚焉,則國賦攸重,有難隨請輒許,置之,何如?上曰,依爲之。出擧條舜澤曰,卽見忠淸監司沈相薰狀啓,則忠州鎭營將金在豊,莅纔半載,凡厥施措,擧有條理,鎭樣備盡蘇捄之道,賊患多施剿絶之策,有績如此,實合懋賞,請令廟堂稟處矣。殫竭誠力,對揚朝令,矯捄得宜,而鎭樣賴完,詗捕有方,而閭里奠安,道臣摭實論啓,合施別般奬褒。該營將金在豊,許用邊地履歷,何如?上曰,依爲之。出擧條舜澤曰,久次擢用,卽古規,而資歷儲望之人,不可不進秩。行護軍金昌熙,協辦內務府事趙秉式,行護軍韓章錫,竝正卿陞擢,何如?上曰,依爲之。出榻敎舜澤曰,行大護軍李淳翼,禮曹參判金宗漢,刑曹參判朴鳳彬,行護軍梁柱顯,當爲貽贈,而所后家無可施,依近例移施其本生爲宜,故敢達矣。上曰,依爲之。出擧條舜澤曰,前校理朴齊斌本生父今年七十矣。所后家無可追恩,則例皆移施,故敢達矣。上曰,依爲之。出擧條舜澤曰,行上護軍尹滋悳,政府堂上還差,刑曹判書吳俊泳,協辦內務府事趙秉式·鄭夏源,竝政府堂上差下,判敦寧府事李秉文,湖西句管堂上差下,何如?上曰,依爲之。出榻敎舜澤曰,臣早詣賓廳,伏見特敎下者,以守令初仕愼擇事,諄複懇摯,凡在瞻聆,孰不欽誦萬萬,而大政臨前,惟在兩銓對揚之如何矣。兩銓臣今旣登筵,另加申飭,何如?上曰,另加申飭兩銓,惕勵對揚,可也。出擧條舜澤曰,臣於復膺之後,今奉特敎,行對矣。才猷智慮,愈難堪承,不煩更達,仰冀恩諒,而鼎席不備,非但事體之苟艱,艱虞如此之時,尤何可以臣獨任乎?宿德新望,輿論多屬,伏願卽命枚卜,以幸國事焉。上曰,卿之賢勞,非不仰念,而予所倚毗,愈久愈切。鼎席之備,豈無其日?卿其諒之。出擧條舜澤曰,聞金判府有所幹,將爲鄕行,而番番經稟,亦涉煩悚。從便往來,曾多已例,故敢此仰達矣。上曰,從便爲之。仍敎曰,嶺南稅米,令廟堂各別申飭,雖一船,無至不到,可也。舜澤曰,謹當依下敎關飭矣。上曰,濬川何以爲之則有實效乎?舜澤曰,古今雖不同,若遵英宗庚辰節目而疏濬,則可期實效,而此是巨役也。備置器械,區劃財用,不無憧憧之慮矣。上曰,亦豈無區劃之方乎?舜澤曰,濬川司已行之例,雖未詳悉,自當依其已行而行之矣。上曰,濬川時,兵曹不行之乎?舜澤曰,臣考見節目,自松杞橋至長通橋屬訓局,自長通橋至太平橋屬禁營,自太平橋至永渡橋屬御營,雖自軍門擧行,大摠判尹管之,巡審等事,兵判主之矣。今則三營皆革罷,無以分所,故纔以京兆尹·別營使,專管擧行,參舊定式之意,仰達矣。上曰,先是,似以龍虎營爲之乎?舜澤曰,近而庚辰,龍虎營與各營,分所疎濬矣。上曰,其時濬川,右營使不爲之乎?箕錫奏曰,臣未參管,而將臣李景夏爲之矣。上曰,營門濬川,有已例乎?舜澤曰,英廟朝濬川司創設時,洪翼靖,以御營大將專管矣。上曰,洪翼靖,爲國事著績者,多矣。舜澤曰,正宗大王,取翼靖筵奏,分門立目以類會,凡爲十八卷,親製敍引,有曰,軍國利病,靡擧不藏,又曰,以爲謀國者指南,惟此奏膏,在今日多考據者矣。上曰,久不濬川,則爲害者多矣。舜澤曰,都城川渠,於國爲大,而若不種種開濬,則民之受害,有不可形言矣。上曰,三月始役,可乎?舜澤曰,非日長之時則不可爲之,而準備物力,拖至三四月間,可以始役矣。上命大臣就座。臣熙曰,諸宰奏事。箕錫曰,武科壯元之直陞六,未及越薦人中,可合宣薦者,每爲筵稟施行矣。兵曹員外郞具範書,訓鍊僉正李奎炫,主簿李秉禹,前僉正李敏漢·具然泰,同仁萬戶柳錫衡,俱合宣薦,分付該廳,使之宣薦施行,何如?上曰,依爲之。出擧條永壽曰,邊地除拜,過十五朔則例用履歷,而有或因事徑遞,則筵奏許用,亦多已例矣。前長淵府使姜奎馨,除拜十七朔徑遞,前厚昌郡守趙均夏,除拜二十三朔徑遞後,尙未蒙許施,不無向隅之歎,竝爲許用履歷,恐好疎鬱之政,故敢此仰達矣。上曰,依爲之。出擧條臣熙曰,玉堂所懷奏之。起晉曰,臣以年淺蔑學,猥忝經幄之列,不敢以見職自居,而區區祈祝,惟聖學一事也。近來講筵召對,停撤已久,非但臣所憂歎而已,在廷臣僚,莫不憧憧憂悶也。矧今東宮邸下,睿智夙就,胄筵將開,其敎導訓迪之方,亶在於殿下身先率敎,以資薰陶其德性也。見今歲籥載新,春煦將舒,淸晝晉接,此正其時。伏願殿下,親總萬機之暇,召接臣僚,討論經史,俾有緝熙光明之效,是臣所以顒祝者也。上曰,所陳當留念矣。出擧條臣熙曰,賓對不參兩司諸臺,竝推考,何如?上曰,依爲之。出榻敎上曰,近日玉堂厭避直次,屢日牌招,輒煩病稟者,萬萬駭歎矣。舜澤曰,經幄儒生,厭直至此,紛紛病稟,誠極慨歎矣。上曰,使一人獨直十餘日,而或至空番,無難請牌,寧有如許道理乎?舜澤曰,登筵儒臣,躬聆聖敎,自可胥勗,更不當煩稟,而臣亦當隨所聞論警矣。上曰,近日闕內各司多闕直,而兵曹以入直樣,只呈省記,非但法綱之蕩弛,豈有如許無實之事乎?舜澤曰,臣嘗以省記事,有仰奏者,各司闕直,寧欲無言。另飭兵曹,申明舊章,復或入聞,臣當從重論警矣。上曰,昨年湖南俵災頗多,穀摠比前似多減矣。舜澤曰,穀摠損益,專由於災傷多少,而以其昨年所俵穀數,減縮似不少矣。上命史官就座,仍命大臣先退,又命退,諸臣以次退出。
上在景福宮。停常參·經筵。
傳于閔京鎬曰,都目政事今三十日爲之。
傳于閔京鎬曰,明日還宮時,貢市堂上,率貢市人,待令于光化門外。
傳于閔京鎬曰,吏曹參判有闕之代,前望單子入之。
吏曹參判前望單子入之,洪淳馨添書落點。
傳于閔京鎬曰,政官牌招開政。
傳于閔京鎬曰,呈告藝文提學許遞,今日政差出。
傳于閔京鎬曰,知敦寧許遞,今日政差出。
傳于閔京鎬曰,同敦寧·敦寧都正許遞,今日政差出。
傳于閔京鎬曰,同義禁竝許遞,今日政差出。
傳于閔京鎬曰,工曹判書趙康夏,刑曹參判朴鳳彬,協辦內務府事差下。
閔京鎬啓曰,工曹判書趙康夏,刑曹參判朴鳳彬,協辦內務府事差下事,命下矣。今日政下批,何如?傳曰,允。
又啓曰,永禧殿提調閔應植牌不進推考傳旨,今方捧入,而展謁時當爲進參,如是違牌,事甚未安,更爲牌招,何如?傳曰,允。
又啓曰,永禧殿提調閔應植牌不進推考傳旨,今方捧入,而展謁時當爲進參,如是違牌,事甚未安,更爲牌招,何如?傳曰,許遞,前望單子入之。
永禧殿提調前望單子入之,趙秉式添書落點。
傳于閔京鎬曰,典圜局總辦有闕之代,後營使鄭洛鎔差下。
閔京鎬啓曰,親軍後營使鄭洛鎔典圜局總辦差下事,命下矣。今日〈政〉下批,何如?傳曰,允。
傳于閔京鎬曰,龍宮縣監之代,勿拘常格,各別擇差。
傳于閔京鎬曰,金溝縣令鄭選朝,靈山縣監尹成求相換。
傳于閔京鎬曰,有實故玉堂許遞,前望單子入之。
玉堂前望單子入之,副校理金容圭落點。
傳于閔京鎬曰,殷山縣監之代,新錄中擬入。
傳于閔京鎬曰,兼司書有闕之代,今日政差出。
傳于閔京鎬曰,忠州營將金在豊,尙州營將李有夏,咸興中軍張禹植,竝堂上宣傳官加設單付。
傳于閔京鎬曰,吏兵批別歲抄點下者,依例捧傳旨。
傳于閔京鎬曰,明日出宮內門路,崇陽門爲之。
傳于閔京鎬曰,發遣吏郞,諸執事淸齋與不,摘奸以來。
閔京鎬啓曰,明日傳香,禮房承旨當爲齋宿。在副承旨宋秉瑞,所當牌招,而拘於廳規,不得請牌,何以爲之?敢稟。傳曰,牌招。
傳于閔京鎬曰,左副承旨·右副承旨許遞,前望單子入之。〈承旨〉前望單子入之,李敎榮落點。吳麟泳添書落點。
傳于閔京鎬曰,左承旨許遞,前望單子入之。承旨前望單子入之,朴容大落點。
閔京鎬啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
又啓曰,新除授左副承旨李敎榮,時在咸鏡道永興府任所,斯速乘馹上來事,下諭,何如?傳曰,許遞,前望單子入之。
又啓曰,新除授同副承旨吳麟泳,時在平安道楚山府任所,交代後斯速乘馹上來事,下諭,何如?傳曰,許遞,前望單子入之。承旨前望單子入之,朴齋純添書落點。
吏曹,右副承旨單朴齋純,今超通政,除授事,承傳。
承旨前望單子入之,鄭寅興落點。
吏曹口傳政事,禁府都事成一鎬,中部都事曺鎭百,已上相換事,承傳。
兵曹口傳政事,副司勇單禹慶善。
吏曹口傳政事,統理交涉通商事務衙門主事六單,李時謙·康載倫·鄭秉夏·鄭秉岐·朴永旒·彭翰周。
吏曹口傳政事,仁川海關監理署書記官單金益昇,釜山海關監理署書記官單申載永,元山海關監理署書記官單安寧洙。
閔京鎬,以吏曹言啓曰,成均館典籍具用喜·金萬濟,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官金應天·李龍修·李學善,俱以身病,呈狀乞遞,竝改差,何如?傳曰,允。
又以吏曹言啓曰,居山道察訪金淵白,以其身病,呈狀乞遞,改差,何如?傳曰,允。
又以弘文館言啓曰,新除授校理閔致憲,卽爲牌招察任,何如?傳曰,允。
又以兵曹言啓曰,頒赦後追褒貶居中者,以宥旨前有草記書入之例,今此居中秩,別單書入之意,敢啓。傳曰,知道。
閔京鎬啓曰,臣吏兵批兼進之意,敢啓。傳曰,知道。
兵批,判書金永壽病,參判尹致聖病,參議李東淵病,參知洪炳一入直進,左副承旨閔京鎬進。以金有鉉爲白馬別將。同知加設單金學洙,大護軍徐瑨淳·金昌熙·韓章錫·李奎顔,護軍金弘圭·朴容大·金商民·閔泳韶·金茂根·辛煥,副護軍宋秉瑞·趙文夏·金鍊得·李承耆·朴昆鉉·周仁健·南廷浩·高俊卿·禹鎭夏,副司果李承九·朴啓鉉·李鍾國·金榮善·李重夏,以上竝單付。宣傳官加設單金在豊·李有夏·張禹植。
吏批,再政。以金秀察爲獻納,金昌熙爲工曹判書,閔泳韶爲禮曹參判,金永順爲戶曹佐郞,洪肯厚爲刑曹佐郞,李瑗世爲禁府都事,廉致珠·兪鎭夏·朴鼎鉉爲假監役,李相鶴爲懿寧園守奉官。假監役兪鎭夏·南廷浩·高俊卿,禁府都事洪鍾益,已上今超通政,朝官年八十,依法典加資。內務府主事單徐相喬仕滿陞付。成均博士二單金錫九·黃一龍,學正二單,林奭禧·金持薰,學錄二單,金載善·李啓種,學諭二單,李勉宰·李應彬,承文博士一單,朴治恒,著作單玄圭根,正字二單,朴永學·盧鎭奕,副正字二單,張正植·金熙圭,敎書正字單李性默,正字單沈遠河,副正字單金應權。
三政。以南廷浩·高俊卿·金時雨爲假監役。假監役李寅松·朴元泰·李柄坤·廉致珠·朴鼎鉉,副司果周仁健今超通政,前營將金茂根今加嘉善,已上朝官年八十,依法典加資。
四政。以張昌植·李章會爲假監〈役〉。協辦內務府事二單,趙康夏·朴鳳彬,已上差下事,承傳。
有政。吏批,判書金壽鉉進,參判洪淳馨牌招不進,參議閔泳駿進,右副承旨閔京鎬進。姜日馨爲副修撰,趙康夏爲知敦寧,金宗漢爲同敦寧,李順英爲敦寧都正,閔泳韶爲同義禁,洪秉僖爲同義禁,閔宗植爲兼司〈書〉,李重翼爲肇慶廟令,李鎬俊爲藝文提學,李世愚爲穆陵令,黃義鳳爲元陵令,盧·車載鳳爲典籍,尹秉爲尙瑞主簿,金淳基爲別提,洪鍾益爲禁府都事,李寅松·朴元泰·李柄坤爲假監役,宋道淳爲永興府使,柳芝榮爲金海府使,李軒卿爲楚山府使,閔敞鎬爲豊川府使,朴岐勳爲殷山縣監,洪鍾漢爲龍宮縣監,李會淳爲居山察訪,金景淵爲泗川縣監。行護軍金昌熙今加資憲,協辦內務府事趙秉式,行護軍韓章錫,今超資憲,已上正卿陞擢事,承傳。典圜局摠辦單鄭洛鎔差下事,承傳。
閔京鎬啓曰,都目政事,今三十日爲之之意,敢啓。傳曰,知道。
兵曹,以趙存禹·鄭騏澤·金泰郁爲親軍前營兵房。
閔京鎬,以奎章閣言啓曰,守宮檢校直閣李承純,待開門牌招,何如?傳曰,允。
又以侍講院言啓曰,新除授兼司書閔宗植,事當牌招,而時値夜深,待明朝牌招,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而先農壇四面紅箭門·星壇四面紅箭門·先蠶壇四面紅箭門·馬祖壇四面紅箭門·南壇四面紅箭門·雩祀壇四面紅箭門·漢江壇四面紅箭門·司寒壇四面紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以尙衣院提調意啓曰,御供法意,何等審愼,而今此平安監營進上宕巾,樣子不叶,製品太劣,其在事體,誠極未安。監封之該道臣,不可無警,推考,當該封進官,捧現告,施以罷職之典,何如?傳曰,允。
又以親軍左營言啓曰,本營兵房,今當差出,而擬望之人乏少,外任竝擬,何如?傳曰,允。
兵曹口傳政事,親軍左營兵房單鄭雲翼。
閔京鎬,以親軍後營言啓曰,本營兵房李元會,身病沈重,勢難察職,今姑改差,何如?傳曰,允。
兵曹,以趙載觀·李文永·洪南周爲親軍後營兵房。
閔京鎬,以親軍別營言啓曰,謹依本營兼內吹今春等習角賞單判下,姜道吉等一百二十五名處,各木綿二疋,施賞之意,敢啓。傳曰,知道。
又以義禁府言啓曰,保放罪人王性濬·宋在榮等,當爲還囚照律以入,而病勢一向未差,竝仍爲保放之意,敢啓。傳曰,知道。
又以義禁府言啓曰,宋在榮,係是贓賄流配,依法典,不付功議以入之意,敢啓。傳曰,知道。
義禁府照目粘連,永禧殿告由祭謁者王性濬矣本府議啓內,觀其所供享帖,初未承覩,則發明容有可原是白乎矣,事絲祀典,難以全恕,以此照律,罪人笞四十,收贖,附過還職,私罪。奉敎依允。
義禁府照目粘連,萬頃前前縣令宋在榮矣本府議啓內,各樣捧賂,已極鄙瑣,公錢冒下,尤係不法,旣登繡論,焉逭重勘?以此照律,罪杖一百,收贖,告身盡行追奪,流三千里定配,私罪。奉敎依允。
吏曹參判朴容大疏曰,伏以,臣所叨之職,官人官也,裁持權衡,甄別流品,有間於長堂,通塞焉與聞可否,注擬焉竝差緊漫,其爲任不輕而重,如臣庸愚,最居人下者,何能贊一辭於激揚之治乎?拜今之初,感恩怵義,只知趨走爲恭,出肅行政,今爲屢日,而無似之狀,有識之歎,終無以自掩而自解。負乘之災,雖屬臣一己之私,爲累於淸朝之政,尤當何如也?且臣稟氣脆薄,近因節候不適,素抱蛔積之疾,挾感闖發,牽引痛楚,委身床席,時日之內,彈束無望,以公以病,玆綴控實之章。伏乞聖明,俯賜鑑諒,亟遞臣亞銓之任,俾無瘝官之患,而有調病之暇,千萬幸甚。臣無任云云。答曰,省疏具悉。所請依施。
上在景福宮。停常參·經筵。
大駕詣宗廟入齋室後,藥房·內務府·內閣·政院·玉堂·吏曹口傳問安。答曰,知道。
世子宮入幕次後,藥房·內務府·內閣·政院·玉堂·春·桂坊·吏曹口傳問安。答曰,知道。
大王大妃殿·王大妃殿,遣承旨問安。答曰,知道。
展謁還入齋室後,藥房·內務府·內閣·政院·玉堂·吏曹口傳問安。答曰,知道。
世子宮還入齋室後,藥房·內務府·內閣·政院·玉堂·春·桂坊·吏曹口傳問安。答曰,知道。仍詣景慕宮入齋室後,藥房·內務府·內閣·政院·玉堂·吏曹口傳問安。答曰,知道。世子宮入幕次後,藥房·內務府·內閣·政院·玉堂·春·桂坊·吏曹口傳問安。答曰,知道。展謁還入齋室後,藥房·內務府·內閣·政院·玉堂·吏曹口傳問安。答曰,知道。世子宮還入幕次後,藥房·內務府·內閣·政院·玉堂·春·桂坊·吏曹口傳問安。答曰,知道。
仍詣永禧殿入齋室後,藥房·內務府·內閣·政院·玉堂·吏曹口傳問安。答曰,知道。世子宮入幕次後,藥房·內務府·內閣·政院·玉堂·春·桂坊·吏曹口傳問安。答曰,知道。展拜還入齋室後,藥房·內務府·內閣·政院·玉堂·吏曹口傳問安。答曰,知道。世子宮還入幕次後,藥房·內務府·內閣·政院·玉堂·春·桂坊·吏曹口傳問安。答曰,知道。還宮後,藥房·內務府·內閣·政院·玉堂·吏曹口傳問安。答曰,知道。世子宮還宮後,藥房·內務府·內閣·政院·玉堂·春·桂坊·吏曹口傳問安。答曰,知道。
尹用求啓曰,司僕寺內乘來言,捲簾毛帳,取稟。傳曰,捲三面毛帳爲之。
又啓曰,新除授同副承旨鄭寅興,卽爲牌招,何如?傳曰,允。
趙臣熙啓曰,今日動駕時,承旨當爲備員,右副承旨朴齊純,奉命出疆,何以爲之?敢稟。傳曰,許遞,前望單子入之。承旨前望單子入之,閔泳駿落點。
朴容大啓曰,今日動駕時,承旨當爲備員,新除授右副承旨閔泳駿,卽爲牌招,何如?傳曰,允。
傳于閔京鎬曰,傳香承旨馳詣受香諸處,奉審摘奸以來。
傳于尹用求曰,侍衛軍兵毛具,從便爲之。
閔京鎬啓曰,臣以大王大妃殿·王大妃殿問安進去,下直之意,敢啓。傳曰,知道。
閔泳駿,以奎章閣言啓曰,大駕今已還宮,守宮檢校直閣李承純,依定式減下,何如?傳曰,允。
又以弘文館言啓曰,新除授副修撰姜日馨,卽爲牌招察任,何如?傳曰,允。
又以弘文館言啓曰,新除授副校理金容圭,時在平安道殷山縣任所,請斯速乘馹上來事,下諭,何如?傳曰,許遞。
又以侍講院言啓曰,卽接翊衛司所報,則今二十九日宗廟·景慕宮·永禧殿展謁隨駕敎是時,本司當爲全數陪衛,而新除授左洗馬金奉圭在外,無以備員云,何以爲之乎?敢稟。傳曰,敦寧參奉閔配鎬,令該曹口傳相換。
朴容大,以兵曹言啓曰,每都政新資五窠,例爲差出,而準履歷部薦,亦當陞資矣。見窠之營將·中軍五窠外,朔數最多之加里浦僉使,依例內遷,何如?傳曰,允。
又以兵曹言啓曰,同知中樞府事宋應來·申命衍·元錫五·金益洪,五衛將安景煥·金正協·趙載玉·全學基,曹司五衛將趙東冕,昌德宮衛將朱晩亨·尹利鉉,文臣兼宣傳官李承載,俱以病難供職,新除授慶尙監營中軍朴敏植,母年今爲七十五歲,法不當遠離赴任,呈狀乞遞,竝改差,何如?傳曰,允。
又以兵曹言啓曰,謹依下敎,〈隨〉駕·隨輿軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以親軍別營言啓曰,本營騎士將李雨成,以前任加德僉使,尙在任所矣。領軍之職,久曠可悶,改差,何如?傳曰,允。
又以親軍別營言啓曰,本營騎士將李命遠,哨官孟繼善,身病猝重,勢難察任,改差,何如?傳曰,允。
又以親軍別營言啓曰,謹依下敎,隨駕·隨輿與留陣軍兵等處,乾犒饋分給之意,敢啓。傳曰,知道。
又以親軍別營言啓曰,本營騎〈士〉將·哨官,今當差出,而擬望之人乏少,外任竝擬,何如?傳曰,允。
領府事宋近洙疏曰,伏以,歲籥載新,天休滋臻,大王大妃殿寶齡將躋八旬,顯號加隆,聖孝愈篤,縟儀誕擧,群情胥忭,此實曠古稀有之慶也。區區攢祝之忱,豈敢後人,而支離一病,奈何不下,徒抱象魏之戀,逖違燕賀之禮,跼高蹐厚,此何人斯?此殆臣前後踰濫,厚被神明所惡,假手於二豎子,使不得逃其罪也。臣方泥首俟勘,日夕惶隕震迫。嗚呼,臣之陳情乞骸,今已數年于玆,而狗馬之齒,亦已六十九矣。視古人納官之年,只爭一歲之限,假使臣不至疾病之如此,下之必請,上之必施,不害爲嚴禮防勵廉恥中一事。而況臣貞痼,不可一二覼縷,聾聵昏謬,卽一癡獃岡兩。而比年以來,寢食頓減,或終宵不寐,竟日不食,以至氣血潛銷,形神俱弊,風痰乘虛,旁證層生,往往暈倒不省,移時方甦,見者莫不危之。然其形證止此而已,則尙或有萬一俟間之望,而至於兩脚不遂,一步不移,床笫之間,僅延縷息,似此廢疾,寧有僥倖?此臣所以不避嚴畏,屢煩私懇,而誠淺辭拙,不能格天,情窮勢迫,殆若窮人,古人所謂哀之亦命,不哀之亦命,正謂臣今日事也。伏惟我殿下,以禮使人,雖當世爲國家黼黻之手,柱石之望,猶且告老,則聽其退陳,病則許其休,有願必遂,無不曲全。而如臣草野賤陋,本不足有無,重以癃廢,無望復起者,未蒙一視之惠,虛縻朝籍,徒費稍廩,將不免爲千古唾罵之資,譏嘲之物,撫躬自悼,直欲羞愧而已,玆敢復申前懇,冒控猥屑之狀。伏乞聖慈,曲垂燭察,亟降恩許,仍治臣瀆撓之罪焉。臣無任云云。答曰,省疏具悉卿懇。向批已敷悉予衷矣。予之不欲遽捨,卿之不忍便訣,復無待張皇,何爲而又此陳懇也?始誠愕眙,繼以歉歎。卿之年位今高矣,未必以汲汲勇退爲義,邇來亦未嘗有陳就之勞,則閑處調養,自無不可矣。矧今國計民情,遑迫如涉津,而靡所止泊,尙賴巋然宿德,雖非在事,倚毗實多,其所以係屬而想望之,維持而鎭安之者,果何如?而迺欲超脫永辭,若相忘者然,是豈平日所圖於卿?而卿亦念到於與共休戚之義,則必不宜若是邁邁也。愼節之彌留,非不奉慮,而春和漸暢,庶見廓痊之有日,卿須安意將攝,以副予拳拳之望。仍傳于鄭寅興曰,此批答,遣地方官傳諭。
上在景福宮。停常參·經筵。
藥房提調閔泳商,副提調尹用求啓曰,廟宮祗拜,南殿展謁,向晩回鑾,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于閔泳駿曰,禮房承旨馳詣宗廟·景慕宮,奉審摘奸以來。
傳于閔泳駿曰,雖非親政,注書依例陞六。
傳于閔泳駿曰,皇朝人子孫及忠臣·淸白吏子孫·西北松都人·軍功人各別收用事,分付兩銓。
傳于閔泳駿曰,今日遷轉守令,已準朔·未準朔,勿拘常格,通瀜擬入。
傳于閔泳駿曰,臺諫竝許遞,今日政差出。
傳于閔泳駿曰,同敦寧·敦寧都正許遞,今日政差出。
傳于閔泳駿曰,東壁竝許遞,今日政差出。
傳于鄭寅興曰,同訓鍊竝許遞,今日政差出。
兵曹口傳政事,親軍後營兵房單趙載觀。
議政府薦望,以李奎顔爲統制使。
金錫龍陞六,代以安孝濟爲假注書。
注書宋世鉉陞六,代以吳喆根爲假注書。
傳于鄭寅興曰,別營哨官鄭龜朝·申泰卨·李豊載·李徹純·金範九竝訓鍊判官加設單付。
傳于鄭寅興曰,守門將李熙相訓鍊主簿加設單付。
傳于閔泳駿曰,義州府尹李永內務參議差下。
閔泳駿啓曰,義州府尹李永內務參議差下事,命下矣。今日政,下批,何如?傳曰,允。
閔泳駿,以吏曹言啓曰,東學敎授沈遠彬,成均館典籍申鍾百·金東源·申泰東·殷成浩,俱以身病,呈狀乞遞,竝改差,何如?傳曰,允。
又以吏曹言啓曰,泗川縣監金景淵,以其身病,呈狀乞遞,改差,何如?傳曰,允。
鄭寅興,以兵曹言啓曰,坼見諸道褒貶啓本,則京畿監司朴齊寬啓本中,靈興島僉使李興善,以何須苛評爲目,忠淸水使具然昌啓本中,舒川僉使金弘鉉,以莫曰老病爲目,平安監司南廷哲啓本中,老江僉使吉鳳順,以殘鎭少事爲目,平安兵使元禹常啓本中,昌州僉使李浚植,以益嚴曉察爲目,恃寨僉使裵晉祐,以聽言觀貌,爲見來效爲目,天摩僉使洪龍浩,以毁譽無聞,可知其人爲目,按撫使趙秉稷啓本中,柔遠僉使金昌南,以無敢或忽爲目,則俱宜置中考,而置諸上考。黃海兵使閔敬鎬啓本中,文山萬戶尹秉五,以益勉察飭爲目,全羅左水使李熙甲啓本中,鹿島萬戶金亨秀,以鎭旣凋殘爲目,全羅右水使李容觀啓本中,多慶浦萬戶白承顯,以來效可期爲目,江原監司南廷順啓本中,三防別將張奎煥,以莫曰少事,戒在防守爲目,慶尙監司南一祐啓本中,金烏別將全道盛,以巡禁尤勤爲目,統制使鄭〈雲〉翼啓本中,舊所非浦別將金廷極,以庶幾有終爲目,平安兵使元禹常啓本中,栗浦權管金完奎,以來效可期爲目,則俱宜置下考,而置諸上考,殊無嚴明殿最之意,各該道·帥臣,竝推考警責。靈興島僉使李興善,舒川僉使金弘鉉,老江僉使吉鳳順,昌洲僉使李浚植,恃寨僉使裵晉祐,天摩僉使洪龍浩,柔遠僉使金昌南,竝中考施行,文山萬戶尹秉五,鹿島萬戶金亨秀,多慶浦萬戶白承顯,金烏別將全道盛,舊所非浦別將金廷極,林土別將李昌翼,栗浦權管金完奎,竝下考施行。三防別將張奎煥,純是貶語,其不職可知,罷黜,何如?傳曰,允。
又以兵曹言啓曰,同知中樞府事申馨模,僉知中樞府事吳在哲,俱以病難供職,呈狀乞遞,竝改差,何如?傳曰,允。
又以兵曹言啓曰,僉知中樞府事金仁鏞,宣傳官李明憲,訓鍊院判官金正圭,訓鍊院主簿李正植,俱以病難供職,五衛將李南熙,前任加里浦僉使,時在任所,上來間該廳番次苟艱云,竝改差,何如?傳曰,允。
都政。吏批,判書金壽鉉進,參判洪淳馨進,參議未差,左副承旨閔京鎬進。以吏批言啓曰,今都目大政,各岐仕滿應遷者相避及未準朔監察,禁府都事·戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。
又以吏批言啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官無以推移備擬,依例勿拘陞擬,何如?傳曰,允。
又以吏批言啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又以吏批言啓曰,守令多窠,今當差出,而未準朔禁軍將及營將·邊將·虞候·中軍·守令·察訪,竝擬,何如?傳曰,允。
以閔宗鎬爲監察,宋龜玉爲典牲主簿,李觀永爲尙瑞主簿,洪鍾益爲典設別提,李文鉉爲朔寧郡守。典籍二單,金基璜·朴宗玕。靈山縣監尹成求,金溝縣令鄭選朝,已上相換事,承傳。李升來爲典設別提,李昌世爲濟用別提,金炳琬爲顯隆園令,尹洤爲居昌府使,李周儀爲高靈縣監。
閔京鎬,以吏批言啓曰,廣州府判官,今當差出,而本府以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
以李爲引儀,閔泳學爲金山郡守,黃浩直爲永川郡守,李承喜爲廣州判官,徐綺輔爲永春縣監。副護軍朴蘭壽今加嘉善,年七十,侍從臣前校理朴齊斌本生父,推恩移施事,承傳。軍資主簿單沈宜弘,崇靈殿直長二單,金奎晳·金器璉。趙寬在爲寧海府使,朴齊性爲加平郡守,宋益老爲宜寧縣監,朴海聞爲延豊縣監。參議內務府事單李永。李喬宰爲金川郡守,朴顯陽爲新寧縣監,宋秉琮爲咸悅縣監,安鍾悳爲聞慶縣監,成鍾永爲禮安縣監,宋萬燮爲昭慶園令,李觀永爲戶曹佐郞,趙庸夏爲左營文案,成冕鎬爲新溪縣令,南致源爲明川府使,洪亮燮爲尙瑞主簿,李文榮爲漢城主簿,沈僖澤爲工曹正郞,朴健陽爲社稷令,李奎學爲咸昌縣監,金華埴爲氷庫別提,吳壽泳爲司饔主簿,金世貞爲禮賓主簿,金台濟爲健陵令,李好根爲典獄主簿,金慶漢爲儀賓都事,沈耕澤爲掌樂主簿,李尙珪爲漆谷府使。
傳于閔京鎬曰,望筒遲滯之吏兵判推考。
閔京鎬,以吏批言啓曰,成均館典籍金基璜,以其身病,呈狀乞遞,改差,何如?傳曰,允。
以鄭來濟爲同敦寧,洪鍾益爲監察,宋世鉉爲典籍,崔丙斗爲萬頃縣令。
閔京鎬,以吏批言啓曰,成均館典籍宋世鉉,以其身病,呈狀乞遞,改差,何如?傳曰,允。
以李洛應爲宣陵令,沈能肯爲典設別提,金錫龍爲典籍,李東燮爲泗川縣監,洪祐德爲兼引儀,李爲社稷令,黃鍾岐爲典籍,李鍾林爲彦陽縣監,洪炳一爲戶曹參議,李暐爲工曹參議,李弼應爲溫陵令,徐最淳爲敦寧主簿,申佐熙爲監察,李容仁爲熊川縣監,沈宜鶴爲典籍。
傳于閔京鎬曰,望筒遲滯之吏兵判推考。
閔京鎬,以吏批言啓曰,成均館典籍金錫龍·沈宜鶴,俱以身病,呈狀乞遞,竝改差,何如?傳曰,允。
以李直浩爲懿寧園令,李淳翼爲大司憲,洪在正爲大司諫,朴啓鉉·金榮善爲典籍。前中軍崔濟興今加嘉善,朝官年八十,依法典加資。
閔京鎬,以吏批言啓曰,成均館典籍朴啓鉉,以其身病,呈狀乞遞,改差,何如?傳曰,允。
以洪承泰爲禮賓主簿,李容泰爲應敎,洪鍾永爲副應敎,李元祺爲副校理,南翊元爲典籍。
閔京鎬,以吏批言啓曰,成均館典籍金榮善·南翊元,以其身病,呈狀乞遞,竝改差,何如?傳曰,允。
傳于閔京鎬曰,望筒遲滯之吏兵判從重推考。
以尹泰興爲執義,王濟肯爲司諫,李在祐·李根春爲典籍,朴周鉉爲獻納,宋世鉉·金錫龍爲正言,李在祐·李根春爲持平,金廷鉉爲敦寧都正,具用喜爲幽谷察訪,朴斗杓爲大同察訪,方夏鎭爲景陽察訪,張益厚爲典籍。
閔京鎬,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又以吏批言啓曰,京畿楊州居幼學河相一呈狀內,矣身父折衝景泓,今年爲一百歲,京畿安山居幼學河圭一呈狀內,矣身父折衝昞泓,今年爲一百歲,而俱爲見漏於本道應資老人抄啓中云,故考見帳籍,則其年果爲的實矣。今日政竝加資,下批之意,敢啓。傳曰,知道。
以尹皞燮·朴來奎爲掌令,張益厚爲工曹正郞,李敎稙爲兵曹參知,鄭圭燮爲東學敎授。幼學李廷穆今超通政,年八十三,侍從臣司憲府持平李根春父,幼學金載吉今超通政年七十三,侍從臣正言金錫龍父加資事,承傳。前都正吳在善今加嘉善,前假監役金得河·李鳳周·李敎善,副司果李宜植·李輝鍾,已上今超通政,朝官年八十,依法典加資。以鄭承謨爲注書。校書著作單林必璧,正字單金能基,副正字單趙信鎬。宋世憲爲吏曹參議,鄭軒時爲顯陵參奉,朴履雲爲長陵參奉,洪鍾喜爲元陵參奉,南啓逹爲懿陵參奉,李鳳稙爲睿陵參奉,李瓚鎬爲假引儀。
兵批,判書金永壽進,參判尹致聖病,參議李東淵入直進,參知洪炳一病,同副承旨鄭寅興進。以兵批言啓曰,今日都目政事,本曹堂上不可不備,而參判尹致聖,參知洪炳一,俱以病不來,令政院牌招,同參政事,何如?傳曰,允。
又以兵批言啓曰,營將·中軍·虞候,今當差出,而擬望之人乏少,未準朔守令及虞候,竝擬,何如?傳曰,允。
以金箕錫爲知訓鍊,吳致箕爲同知,李南熙爲五衛將,李愚冕爲曹司衛將,李基遠爲白翎僉使。同知單尹啓煥,僉知三單,裵宗漢·沈萬澤·南啓興,訓鍊主簿單,朴順根·韓錫寬。加設,依定式減下。護軍宋應來·元錫五·金益洪·申命衍,副護軍朴敏植,以上竝單付。鄭騏澤爲兼訓鍊都正,金潤九爲訓鍊判官,孟繼善爲主簿,孫成憲爲慶尙右兵虞候,具志鉉爲安原萬戶,金膺模爲晉州營將,鄭海植爲忠州營將,李德雨爲安東營將,李鳳宇爲尙州營將,李奎演爲咸興中軍。副護軍單金鳴求。
鄭寅興,以兵批言啓曰,同知中樞府事吳致箕,僉知中樞府事柳芝熙,內禁衛將具奭祖,俱以病難供職,呈狀乞遞,竝改差,何如?傳曰,允。
以李南會爲同知,鄭龍朝爲僉知,李贊熙爲訓鍊僉正,兪鎭華爲守門將,吳胤泳爲加里浦僉使。
鄭寅興,以兵批言啓曰,訓鍊正今當差出,而擬望之人乏少,外任竝擬,何如?傳曰,允。
李秉承爲訓鍊正,鄭龍基爲判官,邊錫麟爲別營哨官,李泰權爲阿耳僉使,李奎卨爲忠淸兵虞候,鄭雲翼·趙載觀·洪南周·李長會爲同訓鍊,具然恒爲宣傳官。晉州營將金膺模,忠州營將鄭海植,安東營將李德雨,尙州營將李鳳宇,咸鏡中軍李奎演,加里浦僉使吳胤泳,已上今加折衝,加資事承傳。
鄭寅興,以兵批言啓曰,同知中樞府事李南會,僉知中樞府事鄭龍朝,宣傳官具然恒,俱以病難供職,呈狀乞遞,竝改差,何如?傳曰,允。
以申馨模爲同知,吳在哲爲僉知,韓昌敎爲訓鍊僉正,金元堯爲慶尙中軍,崔顯龍爲波知僉使,張敎駿爲別營哨官,金永順爲右翊贊,南順元爲宣傳官,朴輔景爲訓鍊僉正,金喜根爲判官。別營哨官加設單具然恒,訓鍊判官加設五單,鄭龜朝·申泰卨·李豊載·李徹純·金範求,主簿加設單,李熙相,護軍單,李元會·朴蘭壽·李敎敏。金在遇爲訓鍊副正,洪在夏爲僉正,李敎庠爲中樞都事,嚴柱煥爲全羅右水虞候,李峻器爲訓鍊僉正,柳爲判官,魚秉玩爲主簿,朴景義爲廣梁僉使,李在淳爲彌助項僉使,李明憲爲宣傳官,尹建源爲訓鍊主簿,李鍾郁爲右捕從,南錫熙爲別營哨官,朴泰成爲薪智島萬戶,李敏大·河順一爲訓鍊僉正,金應燮爲左捕從,馬騶龍爲正方別將,林聖澤爲慈母別將。訓鍊副正加設單李明憲。護軍金宗漢,副護軍朴齊純·吳獜泳·李敎榮·趙文夏·李順英,副司直金秀馨·李勝宇·金炳稷·李承九·金容圭,副司果洪秀寅·朴寅煥·沈宜鶴,以上竝單付。金在遇爲宣傳官,韓用奎爲訓鍊僉正,車好鎭爲中樞都事,許應爲訓鍊判官,姜炳珍爲牛峴僉使,金仁鏞爲僉知,南順元爲訓鍊副正,李敬濂·李承九爲主簿,尹弼永爲左捕從。護軍單,吳致箕·李南會。金完根爲五衛將,李容泰爲文兼,李建大·具周鉉·李鍾郁爲守門將。護軍宋應來·元錫五·金益洪,副護軍朴敏植,以上竝單付。訓鍊主簿加設單朴順根,訓鍊僉正加設單沈馨澤·洪健周·蔡奎駿·白樂衍·沈夏澤·尹炳圭·南宮杓·蔡賢植·金圭漢·趙定錫,判官加設單李敎奭·安亨淳·尹錫祺·尙澐·成樂頀·崔周顯·趙存贊·金鍾桓·康亨俊·權命鎬·異熙成,主簿加設單,趙鍾贊·權瀅鎭·吳昌成·河興龍·金千奉·尹喜永·元世祿·李斗璜·金興鶴·金振豊·李章煥·李昌煥·洪周範·洪鍾郁。崔敬善爲五衛將,李秉禹爲宣傳官,李敎錫爲右捕從,李敎稷爲別營哨官,孫觀遠爲把摠,金在遇·徐廷斗·李容軾爲訓鍊僉正,李重泰爲判官,李啓好爲主簿,李駿鎬·李敏復爲宣傳官,廉學淳爲中樞都事,李喜晉爲別營哨官,張丁鶴爲淸城僉使,金祥鎭爲中樞經歷,徐相殷爲訓鍊僉正,朴景煥爲主簿,金禹錫爲靈興島僉使,劉箕炯爲老江僉使。副護軍鄭龍朝·柳芝熙·金膺模·鄭海植·李德雨·李鳳宇·李南熙,副司果宋世鉉·金錫龍·金鼎憲,已上竝單付。李在晙爲中樞都事,郭漢益·崔完植爲訓鍊判官,梁相爲智島萬戶,洪鍾桓爲蛇梁萬戶,李敎哲·李鍾奎·金敎植爲訓鍊主簿,宋弘濂爲昌洲僉使,金得信爲恃寨僉使,周贊佑爲舒川僉使,金時晃爲天摩僉使,韓完奎爲柔遠僉使,趙楠顯爲知世浦萬戶,柳廷厚爲鹿島萬戶,鄭燦奎爲伐登僉使,申鉉兆爲多慶浦萬戶,金基祚爲文山萬戶,鄭鎭行爲金烏別將,金成烈爲舊所非浦別將,金正圭爲訓鍊判官,閔致昇爲主簿,張翰九爲三防別將,胡鳳周爲林土別將,鄭昌默爲木浦萬戶,具昌書爲訓鍊主簿,金伯熙爲所斤僉使,李鍾淳爲蛇渡僉使,金宜集·李章業爲昌德將,辛煥爲同知,柳芝熙爲僉知,姜在敬·李忠呂·吳彦泳爲五衛將,金禹圭爲部將,李敏星爲守門將,宋應來爲同知,梁柱星爲內禁將,李正植爲訓鍊主簿。三道統制使兼慶尙右道水軍節度使單李奎顔。護軍吳在善,副護軍李廷穆·金載吉·金得河·李鳳周·李敎善·李宜植·李輝鍾,副司果鄭根燮·金容觀·金奎三·金在夏·洪在應·金台赫·李瑾禹·洪泰顯,以上竝單付。柳吉魯爲宣傳官,金在一·李載鎬·朴光鉉·李鍾煥·金奎煥爲別營哨官,洪壽鍾爲部將,金敏植·白南箕·韓國善·金秉瓚爲守門將。甲巖權管單崔錫泰,栗浦權管單陳厚吉。
傳于鄭寅興曰,與日本國修好旣久,而交際凡務,較漸殷繁,參議內務府事李永,特差辦理大臣,使之駐箚日本東京,商辦事宜。
傳于鄭寅興曰,守令·邊將·初仕人,皆令明日待令。
傳于鄭寅興曰,右尹許遞,前望單子入之。
右尹前望單子入之,鄭騏澤落點。
傳于鄭寅興曰,行護軍李應辰知春秋除授。
傳于鄭寅興曰,德川郡守閔致駿,林川郡守尹濟翼,令該曹口傳相換。
傳于鄭寅興曰,義州府尹有闕之代,行護軍李鎬翼除授。
鄭寅興啓曰,新除授注書鄭承謨,卽爲牌招入直,何如?傳曰,允。
鄭寅興,以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以統理交涉通商事務衙門言啓曰,博文局主事李根永有頉代,前僉正金肯善差下,令該曹口傳下批,何如?傳曰,允。
又以兵曹言啓曰,內吹螺赤及龍虎營兼內吹螺赤,今春等習角賞格木,謹依判下別單,分等頒給之意,敢啓。傳曰,知道。
又以親軍左營言啓曰,本營軍司馬金貞圭,身病甚重,勢難察任,今姑改差,何如?傳曰,允。
又以親軍右營言啓曰,謹依本營兼內吹今春等習角賞單啓下,姜大永等十七名處,各木二疋施賞之意,敢啓。傳曰,知道。
又以義禁府言啓曰,時囚罪人宋在榮杖一百流三千里定配照律公事判付內,依允。宋在榮杖一百收贖,告身盡行追奪,平安道祥原郡,流三千里定配,而以議啓內辭意具罪目,依例發遣府羅將,押送配所,何如?傳曰,允。
上在景福宮。停常參·經筵。
鄭寅興啓曰,來初五日朝參日次矣。敢稟。傳曰,停。
閔京鎬啓曰,右副承旨閔泳駿,今日不爲仕進,卽爲牌招,何如?傳曰,允。
鄭寅興啓曰,注書鄭承謨,時在忠淸道堤川地,斯速乘馹上來事,下諭,何如?傳曰,允。
禮曹,今二月初八日王世子生辰,百官賀習儀乙良,禮貌官兺預爲講習爲白乎矣,王世子具冕服出坐繼照堂,宗親·文武百官以黑團領行禮事,知委擧行,何如?判付啓權停例爲良如敎。
以機器局御甲胄修補時,監董以下別單,傳于鄭寅興曰,監董摠辦金允植虎皮一令賜給,監造委員趙羲淵,守令待窠,首先擬入,朴熙鎭,司事朴準卨竝陞六,其餘員役·工匠等,竝依判下施賞。
鄭寅興啓曰,今丙戌年京外守令·邊將薦擧單子三百三十四度,依例捧入,而其中應薦而不薦人,令該曹察推,何如?傳曰,允。
又啓曰,卽見諸道守令·邊將薦擧單子,則成川府使沈相漢薦擧人職銜中,陵號·殿號平行書之,南陽府使李奎性,星州牧使金商鳳,寧越府使金五鉉,三陟府使李承祐,順天府使李範晉,淮陽府使李輔仁,咸從府使李秉勳,珍島府使張鳳鎭,肅川府使張好民,有違格例,安邊府使李重夏,槐山郡守玄昔運,尾紙狹窄,無踏啓處,龜城府使鄭夔憲,寧海府使徐綺輔,不善封裹,油痕狼藉,事甚疎忽,萬萬未安。原單子雖不得不捧入,不可無警,竝推考,何如?傳曰,允。
吏曹,知春秋單李應辰,今超資憲,除授事承傳。
吏曹,義州府尹單李鎬翼除授事,承傳。
傳于鄭寅興曰,守令·邊將·初仕人入侍。
事變假注書白文行書啓,臣於本月初一日申時量,以外南山植木摘奸事,敬奉聖敎,出崇禮門至南關王廟主山及案山植木處看審是白乎則,松橡茂密是白遣,自靑鶴亭至舊失火處,面面周審是白乎則,老木稚株,叢帀茂盛是白遣,自典牲署後面至冷井洞,木木參差,擁蓋一山是白遣,仍詣南壇看審是白乎則,壇砌門墻,竝無圮傷處,而主山及案山樹木甚盛是白遣,自文峴至梨泰院後麓水閣峴是白乎則,土性瘠确,略有稚松是白遣,前至馬石橋是白乎則,松林蓊翳是白遣,漢江壇看審是白乎則,亦爲無頉是白遣,自雁峰伏兵峴至畫景谷是白乎則,樹木茂密是白遣,由斗湖而至司寒壇看審是白乎則,亦爲無頉是白遣,自舞鶴峰所經外南山諸處,曲曲看審是白乎則,別無斫痕之意,敢啓。傳曰,知道。
吏曹口傳政事,博文局主事單金肯善。
兵曹口傳政事,親軍後營騎士將二單,許洧·玄昇運,哨官單朱大臨。
閔泳駿,以吏曹言啓曰,德川郡守閔致駿,林川郡守尹濟翼,口傳相換事,命下矣。德川郡守閔致駿,以前任梁山郡守,方在解由未出中,林川郡守尹濟翼,以前任木川縣監,方在解由未出中,何以爲之?敢稟。傳曰,勿拘。
吏曹口傳政事,德川郡守閔致駿,林川郡守尹濟翼,已上相換事,承傳。
閔泳駿,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,新除授應敎李容泰,副應敎洪鍾永,副校理李元祺,竝卽牌招察任,何如?傳曰,允。
又以奉常寺提調意啓曰,東耤親耕田所種九穀,先農祭後卽爲起墾付種之意,敢啓。傳曰,知道。
丙戌二月初一日申時,上御乾淸宮。守令·邊將入侍時,同副承旨鄭寅興,假注書吳喆根,記事官車驥衡,別兼春秋李茂魯以次進伏,萬頃縣令崔丙斗進伏楹外,所斤僉使金伯熙,蛇渡僉使李鍾淳,序立階下訖。上曰,史官分左右。寅興曰,守令使之進前,奏職姓名乎?上可之。丙斗進前奏職姓名,退伏楹外訖。寅興曰,邊將則使宣傳官受奏職姓名乎?上可之。宣傳官南命稷奏伯熙等職姓名訖。寅興曰,守令使之先退乎?上可之。寅興曰,邊將亦使退出乎?上可之。上曰,向以玉堂病稟闕直事,有所申飭,固當嚴處而特存參恕,姑爲分揀矣。罷職傳旨,勿爲捧入,而自政院,各別申飭于弘文館,使之更無敢如是也。寅興曰,謹當依下敎嚴飭矣。上命史官就座,又命退,承史以次退出。
上在景福宮。停常參·經筵。
閔泳駿啓曰,三品官之毋得過三日循例請牌,曾有定式矣。吏曹參議宋世憲,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于鄭寅興曰,禮房承旨馳詣文廟,奉審摘奸以來。
注書鄭承謨在外,代以閔哲勳爲假注書。
傳于鄭寅興曰,守令·邊將·初仕人入侍。
傳于鄭寅興曰,海防摠管金善根,開城留守閔泳煥相換。
鄭寅興啓曰,新除授摠管畿沿海防事務閔泳煥,時在開城府任所,密符及敎諭書傳授,一時爲急,交龜後斯速乘馹上來事,下諭,何如?傳曰,允。
傳于鄭寅興曰,武一所,南小營爲之。
傳于鄭寅興曰,臺諫竝許遞,前望單子入之。臺諫前望單子入之,大司憲李淳翼,大司諫洪在正,持平李根春,正言金錫龍落點。
以全羅監司尹榮信狀啓,進上正朝方物物膳,未能及期封進,致勤問備,惶恐俟勘事,傳于鄭寅興曰,勿待罪事,回諭。
傳于鄭寅興曰,發遣吏郞,諸執事淸齋與否,摘奸以來。
鄭寅興,以議政府言啓曰,卽見江原監司南廷順所報,則以爲江陵府所納大同軍布,昨年特蒙三分一許代,而該府以海關重防,前後存恤,比他逈別,荐歉民情,轉益遑汲,田稅大同軍布,竝特許代納爲辭矣。頃因年分狀請,已施參酌軫恤,而今玆道報荐至,其民情邑勢之十分艱棘,有可想到。此時正賦軍需,雖難擧議,懷保之政,在所當先。田稅大同軍布,竝以乙酉條特許代錢,俾爲紓力之地,何如?傳曰,允。
又以親軍左營言啓曰,本營兵房鄭雲翼,以前任統制使,方在任所矣。軍務殷繁,不可久曠,今姑改差,何如?傳曰,允。
兵曹,以韓圭卨爲親軍左營兵房。
鄭寅興,以兵曹言啓曰,武一所南小營爲之事,命下矣。節目中付標以入之意,敢啓。傳曰,允。
丙戌二月初二日申時,上御乾淸宮。守令·邊將·初仕人入侍時,同副承旨鄭寅興,假注書閔哲勳,記注官金持元,別兼春秋李茂魯,以次進伏,新寧縣監朴顯陽,禮安縣監成鍾永,新溪縣令成冕鎬,彦陽縣監李鍾林,泗川縣監李東爕,顯陵參奉鄭軒時,睿陵參奉李鳳稙,進伏楹外,老江僉使劉箕炯,彌助項僉使李在淳,序立階下訖。上曰,史官分左右。寅興曰,守令·初仕人,使之進前,奏職姓名乎?上可之。顯陽等進前奏職姓名,退伏楹外訖。寅興曰,邊將則使宣傳官受奏職姓名乎?上可之。宣傳官南命稷,奏箕炯等職姓名訖。寅興曰,守令·初仕人,使之先退乎?上可之。寅興曰,邊將亦使退出乎?上可之。上命史官就座,又命退,承史以次退出。
上在景福宮。停常參·經筵。
傳于鄭寅興曰,今日府大夫人晬辰,令都承旨問候以來。
傳于鄭寅興曰,禮房承旨馳詣社稷,奉審摘奸以來。
傳于鄭寅興曰,兵曹判書有闕之代,右營使金箕錫除授。
吏曹,行兵曹判書單金箕錫除授事,承傳。
兵曹口傳政事,親軍左營兵房單韓圭卨。
傳于鄭寅興曰,右營使有闕之代,右捕將韓圭卨除授。
內務府,親軍右營使單韓圭卨。
兵曹,親軍右營使單韓圭卨。
傳于鄭寅興曰,知義禁許遞,前望單子入之。知義禁前望單子入之,鄭洛鎔添書落點。
鄭寅興啓曰,新除授行兵曹判書金箕錫,卽爲牌招,傳授命召,何如?傳曰,允。
又啓曰,新除授親軍右營使韓圭卨,卽爲牌招,傳授虎符及傳令牌,何如?傳曰,允。
又啓曰,命召親納,例也,而前兵曹判書金永壽,謂有身病,使其營校替納,事甚未安,推考,何如?傳曰,允。
傳于鄭寅興曰,守令·邊將·初仕人入侍。
鄭寅興啓曰,親軍右營使韓圭卨,內務例兼堂上,當爲下批矣。政官牌招開政,下批,何如?傳曰,允。
又啓曰,行都承旨尹用求廚院進,行左承旨朴容大式暇,右承旨趙臣熙不爲仕進,左副承旨閔京鎬內閣進,右副承旨閔泳駿監祭進,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹判書金壽鉉,參判洪淳馨,參議宋世憲牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
傳于鄭寅興曰,工曹參議李暐,內務參議差下。
傳于鄭寅興曰,當該承旨推考。
傳于鄭寅興曰,公事遲滯之中官李朱夏,罷職。
以司謁口傳下敎曰,公事遲滯之司謁朴愿植,汰去。
以司謁口傳下敎曰,曾經前後左右營使,除拜兵判,則前後營兵丁各二名,左右營兵丁各三名式,跟隨事,定式。
以左副承旨閔京鎬牌不進罷職傳旨,傳曰,只推。
鄭寅興,以親軍右營言啓曰,本營軍司馬金喜洙,身病甚重,勢難察任,改差,何如?傳曰,允。
又以武一所試官意啓曰,臣所今日平明開場試取,而應射擧子捧單數,自天字至宇字半字,合爲二百三十人矣。先自柳葉箭·片箭試取之意,敢啓。傳曰,知道。
又以武二所試官意啓曰,臣所今日平明開場,應射擧子捧單數,自天字地字半字,合爲一百六人矣。先自木箭試取之意,敢啓。傳曰,知道。
又以武一所試官意啓曰,臣所今日柳葉箭·片箭應射擧子二百三十人內,柳葉箭入格十七人,片箭入格二人,合爲十九人矣。柳葉箭·片箭,今已畢試,鐵箭·鳥銃,當爲試取,而無一人應射者,故仍爲開講之意,敢啓。傳曰,知道。
又以武二所試官意啓曰,臣所今日柳葉箭·片箭應射擧子一百六人內,柳葉箭入格六人,片箭入格四人,合爲十人矣。柳葉箭·片箭,今已畢試,鐵箭·鳥銃,同爲麟次試取之意,敢啓。傳曰,知道。
又以武二所試官意啓曰,臣所今日鐵箭·鳥銃應射擧子十人內,鐵箭·鳥銃入格無一人矣。仍爲開講試取之意,敢啓。傳曰,知道。
又以武一所試官意啓曰,臣所今日應講擧子十九人,皆已入格矣。雖未備元額,各技今已畢試,仍爲修整榜目之意,敢啓。傳曰,知道。
又以武二所試官意啓曰,臣所今日應講擧子十人內,入格十人矣。雖未滿元額,各技皆已畢試,仍爲修整榜目之意,敢啓。傳曰,知道。
又以刑曹言啓曰,以統長口傳下敎曰,捕廳在囚罪人尹泰信,罪犯罔赦,合施重辟,特貸一縷,移送秋曹,嚴刑一次,遠惡地限己身勿干赦前,三倍道當日押送事,命下矣。謹依傳敎,罪人尹泰信,嚴刑一次,全羅道康津縣遠惡地限己身勿干赦前定配所,當爲三倍道當日押送,而連値不用杖日,待用杖嚴刑後,押送之意,敢啓。傳曰,知道。
兵曹判書金永壽疏曰,伏以臣於本兼諸職,無堪不稱之實,自知甚審,月前控籲,寔出刳瀝,而兪音尙靳於朝褫,危衷彌苦於夕惕。怵義靡遑,勉膺靦冒,今序一替而歲已閱矣。夫六官庶務,詰戎掌政,最鉅而劇判,非臣迂疎藐末,銖黍彷彿。而衛列則趨,政席則進,屬櫜鍵而劣鉤陳之儀,唱靺韋而缺彙晉之望,以大司馬而有如此,樁峙告罄,需辦恒朒,奸藪未克振惕,調算無以展着,以有司長而又如此。今焉京察旣竣矣,瘢疣莫掩,譏謗必至。雖涵覆天大,不加何問,朝廷䔍厚,封駁駸寥,臣獨何心,寧不顔忸怩而背懍粟乎?大政一勘,視若銓家之個滿,則在臣本職之去就,恐無煩乎再言之瀆。矧又賓銜餉務之冒濫積僨,內府圜局之尸居虛瘝,屢有前章之控實形暴。顧以蕞爾綿軀,左執右劃,前擔後夯,一日二日,漫不知夷而復夷,其憂其懼,孰大於此?今縱欲難强而强,久據匪據,庸答明命之萬一,譬若肱折於一弓之援,而輒議扛鼎,踵決於寸跬之移,而又要步極,此臣所以寤寐摽拊,煩結嘈雜,決意丐免,豈在一職司而止哉?疾痛之呼,言不知裁。伏願聖明,軫官方之一或罔隳,諒臣情之毫不飾僿,亟遞臣本兼諸職,俾得全成於洪匀大化之中,則臣當闔門頂戴,不勝隕結。臣無任屛營祈懇之至云云。答曰,省疏具悉。本兼諸務,何可竝解?所辭中本兵之任,依施。
丙戌二月初三日申時,上御乾淸宮。守令·邊將·初仕人入侍時,同副承旨鄭寅興,假注書閔哲勳,記注官尹基周,別兼春秋李茂魯以次進伏,豊川府使閔敞鎬,明川府使南致源,㓒谷府使李尙珪,元陵參奉洪鍾喜,進伏楹外,加里浦僉使吳胤泳,廣梁僉使朴景義,舒川僉使周贊鎬,安原萬戶具志鉉,序立階下訖。上曰,史官分左右。寅興曰,守令·初仕人,使之進前,奏職姓名乎?上可之。敞鎬等進前奏職姓名,退伏楹外訖。寅興曰,邊將則使宣傳官受奏職姓名乎?上可之。宣傳官李根,奏景義等職姓名訖。寅興曰,守令·初仕人,使之先退乎?上可之。寅興曰,邊將亦使退出乎?上可之。上曰,以承旨伴直之意,有所申飭,不啻幾度,而今又獨直,何故也?寅興曰,臣與右副承旨閔泳駿,連爲伴直矣,今日則以禮房監祭進去,故臣爲獨直矣。上曰,此後雖或有因公出去,必爲替代伴直,可也。寅興曰,謹當依下敎矣。上命史官就座,又命退,承史以次退出。
上在景福宮。停常參·經筵。
鄭寅興啓曰,工曹參議李暐,內務參議差下事,命下矣。今日政下批,何如?傳曰,允。
又啓曰,試官之出榜詣闕,例也,而武一所監試官李淳翼·洪在正,二所監試官李根春·金錫龍,謂有身病,自外徑歸,事甚未安。竝推考,何如?傳曰,允。
傳于趙臣熙曰,在外同敦寧·敦寧都正·同義禁竝許遞,今日政差出。
傳于趙臣熙曰,同春秋許遞,今日政差出。
傳于趙臣熙曰,寧越府使金五鉉,長城府使李僖相換。
傳于趙臣熙曰,通津府使李時宇,天安郡守金斗煥相換,平澤縣監蔡慶默,南平縣監閔泳集相換。
傳于趙臣熙曰,松營新鍊兵丁,移屬於海防衙門。
趙臣熙,以吏曹言啓曰,中學敎授李貞稙,以其身病,呈壯乞遞,改差,何如?傳曰,允。
又以吏曹言啓曰,繕工監假監役官金時雨·張昌植·李章會,俱以身病,呈狀乞遞,竝改差,何如?傳曰,允。
閔京鎬,以親軍別營言啓曰,本營騎士將許洧,前任阿耳僉使,玄昇運,前任白翎僉使,哨官朱大臨,前任全羅右水虞候,俱在任所矣。領軍之職,久曠可悶,竝改差,何如?傳曰,允。
有政。吏批,判書金壽鉉牌招不進,參判洪淳馨進,參議宋世憲牌招不進,右承旨趙臣熙進。以吏批言啓曰,判書金壽鉉呈辭受由,參議宋世憲牌招不進,小臣獨政未安,何以爲之?敢稟。傳曰,仍爲之。又以吏批言啓曰,京畿楊根居幼學河泰運呈狀內,矣身父前僉使時泓,今年爲一百歲,而見漏於本道應資老人抄啓中云,故考見帳籍,則其年果爲的實矣。在前如此之時,追後啓稟蒙恩,多有已例,今日政加資下批之意,敢啓,傳曰,知道。又以吏批言啓曰,京畿安城居幼學金益三呈狀內,矣身父前僉知魯學,忠淸道忠州居幼學李性福呈狀內,矣身父前僉知吉遠,今年爲一百歲,而見漏於本道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓,傳曰,知道。以李稷鉉爲同敦寧,金初順·李命爕·金命羲爲敦寧都正,鄭騏澤爲同義禁,趙秉式·韓章錫·閔泳韶爲同春秋,金榮善·吳成善爲典籍,金命基爲中學敎授,協辦內務府事單韓圭卨例兼單付事,承傳,參議內務府事單李暐差下事,承傳,兼春秋單張益厚。
兵批,行判書金箕錫病,參判尹致聖病,參議李敎稙入直進,參知李東淵病,左副承旨閔京鎬進。以姜在英爲騎士將,朴鳳鶴爲西城別將,同知加設單金魯學·河時泓,護軍崔濟興,副護軍徐丙憙·金鎭岳·李源庚,副司直李輔榮·朴周鉉·李在祐,副司果宋世鉉·尹昌根,以上竝單付,兼管理使單金善根,摠管畿沿海防事務金善根,開城府留守閔泳煥,已上相換事,承傳。
吏批,再政。以閔泳煥爲工曹參判,沈奎澤爲禁府都事,金鎭岳·張赫汲·李東欽爲假監役,知春秋二單趙秉式·韓章錫。
三政。以金昌濂·李源庚·全浩誠爲假監役,前都事李寅爕,假監役金鎭岳·張赫汲·李東欽·金昌濂·李源庚已上今超通政,朝官年八十,依法典加資。
四政。以李寬容·李善益·洪憙爲假監役,奉常副奉事單李紀鳳,公事官二單沈羲澤·吳大泳,假監役全浩誠·李寬容已上今超通政,朝官年八十,依法典加資。
五政。以楊命學·朴命錫·黃進文爲假監役,贈吏參趙猷淳贈吏判例兼,贈吏議趙鎭剛贈吏參例兼,贈僕正趙宜喆贈吏議例兼,已上知春秋趙秉式三代,贈吏參李華冕贈吏判例兼,贈吏議李正豊贈吏參例兼,以上知春秋李應辰兩代,故學生白師性贈吏參例兼,白尙曦贈吏議,白時復贈僕正,以上同知白東錫三代,通津府使李時宇,天安郡守金斗煥已上相換,平澤縣監蔡慶默,南平縣監閔泳集已上相換,寧越府使金五鉉,長城府使李僖已上相換事,承傳。
以司謁口傳下敎曰,海防京衙門,移接於南別營,兵丁內外衙門,從便留營。
傳于趙臣熙曰,廣州留守有闕之代,外務督辦金允植除授。
吏曹,廣州留守單金允植除授事,承傳。
傳于趙臣熙曰,統禦使有闕之代,黃海兵使閔敬鎬除授,黃海兵使之代,左尹鄭騏澤除授。
以吏曹參議宋世憲牌不進罷職傳旨,傳于趙臣熙曰,只推。
閔京鎬,以親軍後營言啓曰,本營兵房趙載觀,以前任統禦使,方在任所矣。軍務殷繁,不可久曠,今姑改差,何如?傳曰,允。
廣州留守閔致序疏曰,伏以臣之冒據居留,實汰且濫之甚矣。周郊保釐,宋門瑣鑰,不啻爲綦重,而以臣蔭塗賤品,猥蒙寵擢,夫豈夢想攸到哉?陳籲徒歸例飾,勉膺便成蹲仍,迄于今淟涊盤礴,誠亦顔之厚矣。噫,臣之蒙被恩造,與天無極,苟有塵刹報效之所,磨放薤粉,在所不辭,而第臣病情,去益乖盭,自昨秋以來,漸成癃廢。筋絡則牽掣,而運用不得自由,口舌則訥澁,而語音時或難辨,多試峻削之劑,轉致凘脫之境,委頓床席,卽一未冷之尸耳。桑土綢繆,固非其才,而簿書句檢,亦無其望,壘堞重地,作臣養病之坊,夙宵懍恧,莫省攸措,玆敢疾聲仰籲於仁覆之下。伏乞聖明,特垂矜恤,將臣所帶廣州留守之任,劃賜鐫免,俾公務無瘝,私分獲安,不勝千萬至祝云云。答曰,省疏具悉。所請依施。
上在景福宮。停常參·經筵。
藥房提調閔泳商,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔京鎬啓曰,右副承旨閔泳駿,同副承旨鄭寅興,今日不爲仕進,竝卽牌招,何如?傳曰,允。
又啓曰,兵曹郞廳來言,統禦使下批政事,取稟。傳曰,當日爲之。
傳于鄭寅興曰,發遣吏郞,諸執事淸齋與否,摘奸以來。
鄭寅興啓曰,吏曹郞廳來言,政事當日爲之事,命下,而判書金壽鉉陳疏,參判洪淳馨,參議宋世憲,俱以病不來,不得開政云。參判·參議,竝卽牌招,何如?傳曰,待明朝牌招。
傳于鄭寅興曰,吏曹判書有闕之代,前望單子入之。
吏曹判書前望單子入之,閔應植添書落點。
以司謁口傳下敎曰,松營新鍊兵丁領官申泰休,移差海防營領官。
兵曹口傳政事,親軍左營軍司馬單金喜洙。
鄭寅興,以吏曹言啓曰,寧越都護府使金五鉉,長城都護府使相換事,命下矣。以前任淮陽都護府使,方在解由未出中。通津都護府使李時宇,天安郡守相換事,命下矣。以前任安城郡守,方在解由未出中,何以爲之?敢稟。傳曰,勿拘。
又以親軍別營言啓曰,外南山近處有虎患,發遣砲手,使之搜獵矣。初四日酉時量,漢江馬石橋近處,小豹虎一頭捉得,故謹此封進,而捉虎將卒,考例施賞,仍爲行獵之意,敢啓。傳曰,知道。
又以親軍別營言啓曰,漢江近處,小豹虎一頭捉得後,仍爲搜獵矣。今日午時量,內南山烽燧下珠巖近處,中豹虎一頭,又爲捉得,故謹此封進,而捉虎將卒,考例施賞,連加行獵之意,敢啓。傳曰,知道。
知敦寧趙康夏疏曰,伏以臣於日前,伏奉除旨,以臣爲知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚云云。答曰,省疏具悉。所請依施。
全羅監司尹榮信疏曰,伏以歲鑰載新,天休滋至,伏惟我東朝寶齡,將躋八旬,聖孝無窮,縟儀載擧,此實我東方稀有之慶,小大歡忭,中外惟均。第伏念臣待罪藩臬,于玆周歲矣。郡縣之痼瘼,無以矯捄,生民之困瘁,無以救濟,其何能仰副聖上委畀之重也哉?未報涓埃,徒費廩俸,憂懼愧恧,重以疾病,方欲陳章釋負之際,伏奉去年十二月二十九日別單下者,以臣爲有勞勩於兩殿修改之役,入於施賞之列,授臣以資憲之階。臣伏奉誥命,惶懍震越,罔知攸措。第以豐沛之鄕,廟貌崇高,苟失修理,有欠瞻仰,其莅是方者,豈無改觀之圖,而臣行臣職,有何可紀之勞,至此殊恩之謬加耶?況八座之列,古之所以命德之器也。班綴列於九卿,地望長於六部,苟非才猷德量爲世所推重者,上不可以濫授,下不可以冒據也,明矣。如臣魯莽,最出人下者,何敢妄想於夢寐之間哉?歷日徊徨,承膺無路,玆敢瀝陳衷懇,仰瀆崇嚴。伏乞聖慈,念名器之攸重,察臣情之憫迫,將臣所帶職名及新授資級,竝施鐫改,以存公格,以安私分。臣無任屛營祈懇之至云云。答曰,省疏具悉。卿其勿辭,益勉藩宣之責。
吏曹判書金壽鉉疏曰,伏以臣於見職,才具不稱,智力不逮,冒據滋悚,如縛靡解,頃陳衷懇,反紆隆眷,戒之以重任,諭之以勿辭。臣奉誥怔營,恩荷罔極,感淚無從,悸懼居先。噫,人臣事君,辭受有義,才不稱職則辭,力不逮事則辭,今臣有此二者之當辭,而辭不獲命,事君之義,於是乎隳矣。然而强策魯鈍,自犯不量之科,荏苒至此,敢行難强之事者,亦豈徒然乎哉?顧臣前後蒙被之恩,山輕海淺,鏤諸肝而矢諸心者,惟是不避夷險,生死向前,冀或塵刹之報,而其奈鑑藻無素,秤錘失宜,盡收時望,尙矣無論,擧其所知,亦多未察。凡所以激揚甄別,振淹滯而抑躁競者,無一自效,按簿循格,隨窠照塡,已不勝其多少謬錯,尙可論裁量長短,稱物平施乎?上之所以委畀者,旣失對揚,下之所以圖酬者,竟歸僨誤,向之妄意藉手於此,庶幾裨補者,夷考終始,辜負而已。臣亦粗具彝性,能知廉隅,而猶且迷不知變,又欲低廻於睢盱之地,則不幾於僭妄之甚乎?況今京察了役,請暇許施,卽朝家均勞佚之方也。臣於此時,幸因無故,怡然斂退,若循舊例之常則,是洪造也,厚福也,其爲感誦,當復如何哉?三度加由,縱荷優暇之眷,已試蔑效,冞增惶恧之私。臣本虛脆,素多疾病,攝衛不調,則眩暈痞滯,迭祟交攻,殆難動作,而近日觸冒,一倍添劇,時日之內,無望彈束,玆敢悉暴苦懇,仰瀆崇嚴。伏乞聖明,俯賜鑑諒,亟遞臣所帶銓任,一以無曠瘝之弊,一以施調治之暇,至願大祝云云。答曰,省疏具悉。所請依施。
上在景福宮。停常參·經筵。
傳于閔泳駿曰,今初八日,館學儒生應製,通方外爲之,試紙用大好紙,景武臺命官爲之,試官臨時稟旨。
閔泳駿啓曰,新除授吏曹判書閔應植,一體牌招,何如?傳曰,允。
傳于閔泳駿曰,禮房承旨馳詣景慕宮,奉審摘奸以來。
親軍左營,以洪南周爲兵房。
兵曹口傳政事,親軍別營騎士將單宋持和·全泰亨,哨官單魚得璨。
鄭寅興,以吏曹言啓曰,繕工監假監役官楊命學·朴命錫·黃進文,俱以身病,呈狀乞遞,改差,何如?傳曰,允。
有政。吏批,判書閔應植牌招不進,參判洪淳馨進,參議宋世憲牌招不進,同副承旨鄭寅興進。以吏批言啓曰,判書閔應植,參議宋世憲竝牌招不進,小臣獨政未安,何以爲之?敢稟。傳曰,仍爲之。
又以吏批言啓曰,忠淸道淸州居幼學閔祥浩呈狀內,矣身父通政忠錫,今年爲一百歲,而見漏於歲首抄啓中,未蒙恩資云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。以李載完爲知敦寧,朴蘭壽爲同義禁,閔泳韶爲司饔提調,閔丙奭爲左尹,李寅奭爲連原察訪,行護軍李亮信今加嘉義,年八十六,侍從臣前正言李敏奎本生父推恩移施事,承傳,機器局摠辦單韓圭卨例兼單付事,承傳,統禦使閔敬鎬今加嘉善加資事,承傳。
兵批,行判書金箕錫病,參判尹致聖病,參議李敎稙病,參知李東淵入直進,左副承旨閔京鎬進。以金基興爲馬梁僉使,同知加設三單河時泓·李業·閔忠錫,大護軍金壽鉉,副護軍金道鉉,以上竝單付,兼南漢守禦使單金允植,咸鏡南道統禦使單閔敬鎬,黃海道兵馬節度使單鄭騏澤,黃海兵虞候具然八特許仍任事,承傳,畿沿海防領官單申泰休。
吏批,再政。以朴魯鉉爲禁府都事,權夏圭·李相宇·玄應赫爲假監役。
三政,以景文玉爲假監役,前假監役孫宅濂·睦達煥,假監役李相宇今超通政,朝官年八十,依法典加資,左尹單魚允中,右尹單閔丙奭。
鄭寅興,以議政府言啓曰,卽見京畿監司朴齊寬狀啓,則本道儲置米之本色區劃者,自己巳每石代錢,只給五兩,其所窘迫,比前愈甚,而今因惠廳啓下關,各樣價依已例裁減,本營應用及各邑進排,無以措手,特許還寢事,請令廟堂稟處矣。遇歉減分,雖是常規,本道事勢,近益凋瘵,而又除例劃,則將無以容措,依已例還寢,俾紓一分之力,何如?傳曰,允。
又以親軍別營言啓曰,本營兵房李泰鉉,身病甚重,勢難察任,今姑改差,何如?傳曰,允。
協辦內務府事李喬翼疏曰,伏以惠局堂上,國之重任也,劇務也。臣以無似,猥蒙誤恩於夢想之外,寵命雖極榮感,私分尤切惶蹙,昨夏一疏,披心乞解,誠慤淺薄,混歸飾讓,未蒙印可,黽勉承膺,居然爲經歲之久,何敢有一分擔夯之望而然也?夷險直前,陳力就列,欲圖塵刹之報矣。鉛刀已鈍而猶割,駑步已試而猶騁,則此奚異於責矇瞽以辨五紋,强僬僥以負九鼎也哉?況今經用漸絀,封樁空虛,凜乎若朝不謀夕,莫可收拾者然,雖使綜明鍊達有心計識時務者居之,尙難乎釐其弊而濟其事,豈容如臣疎迂奊詬者,虛縻重務,一向任他而不之恤乎?臣用是憂懼,殆廢寢食,左揣右量,莫如早解不稱之職,回授可堪之人,俾得以整頓廢墜之餘,料理通變之宜,牽架彌縫,少紓此艱匱之憂,非臣身之幸,實國事之幸也。且臣之所兼帶內務協辦及舌院提擧·貢市堂上,俱係世所稱淸華要膴也。以臣蔑效者,何敢冒據,而不思所以自處,以速僨誤之誅乎?屢回參倚,蹲仍無路,玆敢略構文字,冒瀆崇聽。伏乞聖慈,俯垂鑑諒,將臣所帶諸銜,竝賜鞶遞,俾公私耦幸千萬千萬云云。答曰,省疏具悉。所辭諸務,何可竝解?惠局之任,依施。
開城留守金善根疏曰,伏以臣待罪海防,七朔于玆矣。有百愆尤,無一稱塞,夙夜惶凜,更無絲髮餘冀,千萬不意,居留換授之命,有隕自天,臣始也惝怳,終焉恧蹙,不知所以自措也。臣本發迹蔭途,擔荷吏事,謬承百里之寄,前後十邑,而此猶骩劣,無績庸可紀,況玆保釐之任,顧何嘗彷彿於臣身乎?是地也按勝國之餘,處三輔之重,車轂之所衝,貨幣之所聚,爲一國之大都會也。是以爲治之難,有倍於他,臣有何才具,有何威望,可以彈壓而綜理乎?弊箄不能救鹽池之醎,破斧不能鑿盤根之固,臣之不中器使,顧何異於是也?所以揣分度能,不敢恬然爲承當之計者也。今若憑恃寵靈,冒昧出膺,則其將觸事生疣,易致僨誤,上以孤簡畀之德意,下以負報答之初心。伏乞天地父母,憫臣衰杇,憐臣鈍劣,將臣新授開城留守之職,亟賜遞改,以重公器,以安私分焉云云。答曰,省疏具悉。卿其勿辭察任。
上在景福宮。停常參·經筵。
傳曰,明日應製時命官,金判府事爲之,試官,時原任文任·時原任賓客·閣臣·春坊及入直玉堂爲之。
傳于鄭寅興曰,試所承旨,都承旨進去。
傳于鄭寅興曰,同春秋許遞,前望單子入之。
同春秋前望單子入之,徐相祖添書落點。
傳于鄭寅興曰,再明日人日製,通方外爲之,試紙用大好紙,景武臺親臨磨鍊。
鄭寅興啓曰,明日應製時試官,時原任文任·時原任賓客·閣臣·春坊及入直玉堂爲之事,命下矣。弘文提學李載完,藝文提學李鎬俊未肅拜,竝待明朝牌招,何如?傳曰,允。
兵曹,以金東壽爲親軍別營兵房。
兵曹口傳政事,親軍左營兵房單洪南周。
鄭寅興,以議政府言啓曰,濬川之役,已有筵稟蒙允,方張經紀矣。白岳·木覓川渠之神致祭,依已例擇吉擧行,坊民調赴之節,參互乙丑年例施行,而此是鉅役也。若草率了當,有名無實,則安有疏濬之本意乎?十分講究,期有成效之意,申飭親軍別營及京兆,何如?傳曰,允。
又以禮曹言啓曰,寧陵各祭享香祝,本齋官,例於前期三日,祗受陪往,而若値忌辰及節享迫近之時,同爲祗受事,曾有定式矣。今二月二十四日行忌辰祭受香時,來三月初三日行寒食祭香祝,同爲祗受事,分付,何如?傳曰,允。
又以禮曹言啓曰,卽接社稷署所報,則明日館學儒生應製試取時,本署官員,俱爲觀光云矣。依定式,本曹佐郞李臣燁假官差送,以爲代直後赴試之地,何如?傳曰,允。
又以承文院言啓曰,本院公事提調有闕之代,吏曹判書閔應植差下,使之察任,何如?傳曰,允。
又以義禁府言啓曰,明日館學儒生應製,通方外爲之時,本府都事,皆爲赴擧,只有武都事一員,當直入直,而本府入直公事·回公都事及秋成門禁亂都事,無以推移。假都事三員,令該曹口傳差出,以爲分排擧行,何如?傳曰,允。
上在景福宮。停常參·經筵。
世子宮生辰,大殿·大王大妃殿·王大妃殿·中宮殿,內務府·內閣·政院·玉堂·朝廷二品以上·六曹堂上口傳問安。答曰,知道。世子宮,內務府·內閣·政院·玉堂·春桂坊·朝廷二品以上·六曹堂上單子問安,答曰,知道。世子嬪宮,內務府·內閣·政院·玉堂·春桂坊·朝廷二品以上·六曹堂上口傳問安。答曰,知道。
以司謁口傳下敎曰,時原任大臣·奉朝賀·時原任賓客·時原任閣臣·時任春桂坊·內外衙門堂上·宗親·儀賓·玉堂主事·宗正卿二品以上·六曹兩司長官·承史,當賜饌矣,留待。
閔泳駿啓曰,藝文提學李鎬俊,旣入闕中,不爲肅謝,直爲出去,事甚未安,推考,何如?傳曰,允。
又啓曰,弘文提學李載完,疏批已下,卽爲牌招,何如?傳曰,允。
以司謁口傳下敎曰,南壇淸道,以兵房代行。
傳于鄭寅興曰,向日在外承旨之竄配人,竝特爲放送。
傳于鄭寅興曰,今日異於他日,輕囚放釋。
朴容大啓曰,臣容大敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則緣坐罪人四名辭緣推覈間,嚴囚,罪人一名,係是重囚,因傳敎査覈間,嚴囚,罪人二名,公穀不納罪人二名,不可以輕囚論,故竝仍囚,其餘他錢不報,各司直囚罪人張道成等六名,係是輕囚,故竝依傳敎放送之意,敢啓。傳曰,知道。
傳于鄭寅興曰,時·原任大臣留待。
傳于鄭寅興曰,景武臺館學儒生應製試取時,排立軍兵,令各其營乾犒饋。
傳于鄭寅興曰,時·原任大臣入侍。
傳于鄭寅興曰,科次入侍,在院承旨,同爲入侍。
傳于鄭寅興曰,時·原任大臣同爲入侍。
傳于鄭寅興曰,發遣吏郞,諸執事淸齋與否,摘奸以來。
傳于鄭寅興曰,明日出宮門路,以建善門爲之。
以義禁府徒流案,傳于鄭寅興曰,鄭佑默放。
鄭寅興,以吏曹言啓曰,卽接通禮院牒報,則明日親臨景武臺人日製敎是時,左右通禮,不可不備,而左通禮李□鍝,合三呈旬,無以備員云,改差,其代,口傳備擬以入之意,敢啓。傳曰,知道。
吏曹口傳政事,以趙性鶴爲左通禮。
閔泳駿,以禮曹言啓曰,今二月初九日親臨景武臺人日製試取時,王世子侍坐之節,何以爲之乎?敢稟。傳曰,依例磨鍊。
又以禮曹言啓曰,卽接社稷署所報,則明日人日製試取時,本署官員,俱爲觀光云矣。依定式,本曹佐郞李臣燁假官差送,以爲代直後赴試之地,何如?傳曰,允。
鄭寅興,以親軍別營言啓曰,謹依下敎,排立軍兵等處,乾犒饋分給之意,敢啓。傳曰,知道。
又以兵曹言啓曰,明日景武臺親臨人日製試取時,本曹堂上·侍衛,當爲備員,而參判尹致聖呈辭受由,不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以韓圭卨爲兵曹參判。
兵曹口傳政事,親軍別營兵房單金東壽。
鄭寅興,以義禁府言啓曰,向日在外承旨之竄配人,竝特爲放送事,命下矣。平安道肅川府竄配罪人朴齊晠,龍岡縣竄配罪人金洛鎭,咸鏡道洪原縣竄配罪人李容直,竝放送事,分付各該道道臣,平安道安州牧竄配罪人趙忠熙,身病沈重,姑未發配,卽爲放送之意,敢啓。傳曰,知道。
又以義禁府言啓曰,明日人日製,通方外爲之時,本府都事,皆爲赴擧,只有武都事一員,當直入直,而本府入直公事·回公都事及秋成門禁亂都事,無以推移。假都事三員,令該曹口傳差出,以爲分排擧行,何如?傳曰,允。
又以刑曹言啓曰,各道油紙徒流案中,江原道洪川鄭弘奎,楊口崔順集,旌善金淳善,平昌李永春,春川金春培,平昌元春植,麟蹄邊元植,伊川宋興宗,楊口李福守,金化申順同,鐵原姜馬岳只,淮陽金以順,伊川金殷七,旌善趙玄心,平昌金永弘,安峽成載瓛,狼川李宗伊,鐵原李用九,淮陽禹奉同,平昌池永基,旌善全必東,伊川成錫求,金化黃景石,旌善洪太奉,麟蹄李道成,狼川朴老得,洪川朴用伊,平昌姜達永,平康鄭仁石,安峽金石得,淮陽吳又松牙之,忠淸道沃川朴蓍澈,靑山劉洛潤,陰城金士五,槐山金淵兢,新昌黃鎭明,文義金孝錫,結城李得孫,黃磵安德柱,堤川高楊俊,文義朴萬實,淸安鄭善汝,禮山盧元福,牙山徐辰斤,海美安用伊,溫陽金敬埴,平澤姜尙文,牙山韓德玄,藍浦魚在永·金碩伊,庇仁金仁達,結城金守得,淸風鄭漢應,靑山僧永氣,藍浦鄭權,丹陽金廣用,稷山金億俊,淸風鄭鴻連,稷山金共三,黃海道長連劉好吉,松禾趙用濂,長連許元伊,延安李京烈,載寧羅元祚,殷栗趙右山,長淵朴順福,載寧河順甫,兔山裵叔抉,平山李道熙,鳳山金濟說,長連任宗憲,海州韓用官,黃州梁禮浩,金川李石玄·白明三,長淵洪成男,延安禹釿,殷栗劉益福·洪日先,鳳山李興世,長連咸昇格,文化金仁彦,金川葛化成,白川金贊甫,平安道郭山姜用甫,三和崔宇,咸從宋榮秀,楚山李從伊,龍川李興仁,肅川太允善,江界劉興台,楚山姜泰龍·李觀純,鐵山李㵙,慈山裵先明·韓世烈,全羅道康津兪鎭協,綾州閔泳善,高山金基煥,茂朱吳相翊,淳昌白學鎭,龍安金漢宗,高山姜公敏,益山卜石凡,珍山韓而見,礪山全啓恩,臨陂高聖台,咸悅許光伯,礪山金召史,龍潭曺萬根,高山陸在顯,和順李昌辰,同福具鉉祖,南原權在奎,雲峰鄭才文,龍安金有鉉,寶城金應先,長興金光得,海南李祖學,臨陂李七坤,茂朱李敬元,和順曺應承,井邑裵潤奎,南原金在順,龍安崔山燁,益山奉龍石,靈巖趙春伊,寶城李東植,益山申在先,康津金基爕,高山黃永培,扶安石俊玉,和順金顯觀,臨陂金敬甫,慶尙道眞寶朴昌仁,仁同韓錫敎,安義文炳一,泗川徐今石,晉州韓世翼,盈德金聖天,長鬐卞順元,金山金明俊,彦陽金成俊,聞慶權福汝·金琮吉,盈德羅俊成·林聖右,善山朴元鎬,慶州宋鎭炫,金山景東赫,尙州史永益,金海洪允爕,蔚山白春心,寧海安敬化,咸鏡道三水柳景乭,定平洪範述,端川李致連,高原宋贊申·揷沙里,甲山朱萬元,各道追到配秩中,黃海道谷山朴應世,安岳李元圭,瑞興金允元,全羅道咸平金道汝,慶尙道咸陽李鶴水,眞寶盧楨英,河東姜文會,泗川金奎錫,丹城李明水,尙州劉鎭羽,咸鏡道端川鄭元好,北靑金喜道,三水尹甫吉,本曹發配未至配所秩中,江陵韓吉用,淮陽鄭致俊,寧越李命根,恩津金德弘,連山張漢圭,結城朴俊興,永同裵錫煥,殷栗崔純吉,延安咸完順,長淵黃春一,陽德鄭英根·李性根,渭原李致德,任實金商一,興陽李鼎順,樂安金膺俊,珍島姜鎭豊,泗川金奎錫,甲山吳眞石,洪原盧益三,三水李相鎬,洪原李昌植,長津李丙五等,放字書下矣。謹依書下,竝卽放送事,分付各該道臣之意,敢啓。傳曰,知道。
弘文提學李載完疏曰,伏以我聖朝,右文爲治,若宋之奎運,凡厥須用之宰,必以讀書之人,而尤於兩館文任,其難且愼。今臣所叨之弘文提學,卽古之知貢擧也,崇四術,考九流,得如歐陽修之使多士擢磨,贊嘉祐之功者,始可擬焉。臣以百無猶之才,妄犯一不幸之戒,羈□而失下帷之工,冠立而忽專門之學,時有尋摘,難成依樣之畫,日益荒嬉,終歸沒字之碑,每公退無事,縱喜看書,其中空空如也,若主筆於科試,則盲眼旣昧鑑別,或代斲於制誥,則拙手莫施潤色。臣之出入邇密久矣,其長其短,已莫逃於知哲之明,而何有此非分之謬恩也?且臣先父文簡公臣晸應,嘗以經史留心,亦以謙約持身,爲當時宗英之模楷。顧臣不肖,旣違過庭之誨,未免正墻而立,常自愧恨,或至明發而不寐,只以斂蹤避名,欲爲一半分式似之道。惟聖眷,愛臣欲貴,內揚外歷,非淸則要,每有一番除旨,輒增一倍兢懼,又玆見職,愈猥愈濫。自諉以趨走之恭,恬不知畏,則非第經史之不紹箕業,竝與謙約而恐墜家範,此臣所以頰騂背漿,閱日月而不敢出膺。今値臨軒之試,召牌遽降,若坐違乎,則義分是怵,將祗肅乎,則廉防全乖,左揣右量,萬難冒承,玆臚情實,仰干聰聽。伏望聖慈,念名器之不宜玷褻,諒臣言之非出崇飾,亟遞臣不衷之銜,俾公私兩妥,千萬至祝云云。答曰,省疏具悉。卿其勿辭行公。
丙戌二月初八日申時,上御乾淸宮。時·原任大臣入侍時,行左承旨朴容大,假注書閔哲勳,記注官尹基周,別兼春秋李貞稙,領議政沈舜澤,判府事金弘集·金炳始,以次進伏訖。上曰,史官分左右。仍命大臣進前。舜澤進前奏曰,今日淸溫,聖體,若何?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,平順矣。舜澤曰,世子宮氣候,何如?上曰,平順矣。舜澤曰,世子嬪宮氣候何如,上曰,平順矣。上曰,日氣淸佳,甚好矣。舜澤曰,世子宮誕節載屆,日又淸佳,下情萬萬慶忭矣。上曰,每年今日如此日,則甚爲嘉悅也。上曰,漸至解氷,各處稅船,庶可來到也。舜澤曰,氷解舟通,稅穀似當次第湊泊矣。上曰,北洋電報,日前出來于袁司馬,而德尼將匪久出去,要我國接待特厚,務存好意之意,有所通奇,故其所接待之節,方使預爲準備,而未知何如爲好。舜澤曰,當於何時入來云乎?上曰,數三日間出來云矣。上曰,自北洋又有電報,法國將送公使,與我國修好,而其參贊官當先來,料理約款,可照美·英成例。其中一條須,按中·法約本一例議定,無爲携貳云,此是大難處大關念也。弘集曰,此事李傅相未能先機防範,而爲此關說,大非所望。袁世凱之言,則何如云乎?上曰,亦如北洋之言矣。弘集曰,中國與英·法立約,皆迫於時勢而然,我國自不同矣。壬午夏英國議約時,法國駐津領事亦來,馬建忠爲道其通好之意,故臣與故判書臣趙寧夏,將禁敎一事力言之,仍爲作書防範,預爲他日地步,法領事無辭受去,今忽如此,未可知也。上曰,金判府年前,以副官果有與馬建忠往復之事矣。其時法人姓名云何?弘集曰,其名字,今未記憶矣。上曰,法參贊之將出來者,聞曾久住我國云矣。舜澤曰,似是潛留矣。上曰,中·法約款,雖已許之,我國則不可不辨難也。弘集曰,此於世道人心,關係莫大,其爲深憂遠慮,當何如?況有往年辨論之前案,則亦宜據此詰斥矣。舜澤曰,法參贊,何時出來云乎?上曰,十日內外出來云。此係大事,諸大臣預爲默商其善處之道,可也。舜澤曰,謹當依下敎矣。上命大臣先退,仍命史官就座。又命退,諸臣以次退出。
丙戌二月初八日酉時,上御乾淸宮。科次入侍時,行都承旨尹用求,行左承旨朴容大,右承旨趙臣熙,左副承旨閔京鎬,右副承旨閔泳駿,同副承旨鄭寅興,假注書閔哲勳,記注官尹基周,別兼春秋李貞稙,判府事金炳始〈二行半缺〉上曰,史官分左右。仍命科次。炳始書等,用求坼封讀奏訖。傳曰,館學儒生應製賦居首三下一生員李臣榮,三下二幼學趙吉夏,三下三幼學郭琦,竝直赴殿試,之次草三下幼學安章煥·徐相彬·任斆常·金勉濟·李英珪·金錫胤·羅演奭,竝付之進士榜末,之次草三下生員金永學等十六人,竝直赴會試,之次次上幼學李好淵等十七人,竝給二分,之次次上幼學李集翰等十七人,竝給一分,之次次上幼學鄭鎭弘等十九人,竝〈付〉之監試初試榜末,之次次上幼學高濟文等二十人,各奎章全韻一件賜給。出傳敎傳曰,入格儒生,明日待令。出傳敎上命史官就座,仍命試官先退。又命退,承史以次退出。
上在景福宮。停常參·經筵。
鄭寅興啓曰,假注書吳喆根有身病,勢難察任,今姑改差,何如?傳曰,允。
吳喆根改差,代以宋鍾億爲假注書。
傳于鄭寅興曰,禮房承旨與同副承旨,分詣受香諸處,奉審摘奸以來。
傳于鄭寅興曰,政官牌招開政。
傳于鄭寅興曰,同敦寧·敦寧都正許遞,今日政差出。
傳于鄭寅興曰,在外金吾堂上許遞,今日政差出。
傳于鄭寅興曰,泮堂竝許遞,今日政差出。
右副承旨閔泳駿書啓,臣承命馳詣南壇,壇上神位版奉審則無頉,祭物·祭器·祭井看審則精禦,諸執事·進排官·佾舞·工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
趙臣熙,以吏曹言啓曰,繕工監假監役官權夏圭·李應赫·景文玉,俱以身病,呈狀乞遞,竝改差,何如?傳曰,允。
又以吏批言啓曰,東學敎授鄭圭爕,以其身病,呈狀乞遞,改差,何如?傳曰,允。
鄭寅興,以兵曹言啓曰,同知中樞府事李海斗,宣傳官吳仲善,五衛將尹喜淳,昌德宮衛將金宜㙫,守門將白南箕,俱以病難供職,新除授全羅左水使白樂倫,與統制使李奎顔,有內外從應避之嫌,法不當赴任,戶奴呈狀乞遞矣。相避之法,在下當遞,竝改差,何如?傳曰,允。
有政。吏批,判書閔應植進,參判洪淳馨牌招不進,參議宋世憲牌招不進,右承旨趙臣熙進。以朴鳳彬爲同敦寧,趙東冕爲敦寧都正,尹爲大司成,李承載爲東學敎授,許傳爲判義禁,李亮信爲同義禁,洪淳馨·徐正淳爲同成均,金春洙爲禁府都事,申錫膺·閔致奭·許埴爲假監役,李容謙爲鐵原府使。
兵批,行判書金箕錫進,參判韓圭卨病,參議李敎稙病,參知李東淵入直進,同副承旨鄭寅興進。以兵批言啓曰,全羅左水使,今當差出,而擬望之人乏少,他道防禦使竝擬,何如?傳曰,允。以任百殷爲同知,趙羲春爲僉知,李敏宇爲兼訓鍊都正,鄭愚植爲宣傳官,林有實·柳夔永·李道戎爲五衛將,金致瓊爲昌德將,金兢淵爲守門將,李敏承爲全羅左水使,護軍尹致聖·李海斗,副護軍吳仲善·李命爕·韓應珣,以尹滋卨爲忠翊將。
吏批,再政。以徐相祖爲刑曹參判,前僉知池翼龍今加嘉善,朝官年八十加資。
以吏曹參議宋世憲牌不進罷職傳旨,傳于鄭寅興曰,只推。
傳于鄭寅興曰,發遣吏郞,諸執事淸齋與否,摘奸以來。
閔京鎬,以漢城府言啓曰,今正月二十七日次對入侍時,領議政沈舜澤所奏濬川之役,令京兆尹別營使,專管經始,而依乙丑年例爲之事,蒙允矣。以此擧行之意,敢啓。傳曰,知道。
閔泳駿,以奎章閣言啓曰,頒賜冊子安寶次,奎章之寶,請出之意,敢啓。傳曰,知道。
鄭寅興,以親軍右營言啓曰,本營軍司馬李承淵,身病猝重,勢難察任,改差,何如?傳曰,允。
又以親軍別營言啓曰,本營字內,內外南山近處中,小豹虎各一頭捉得,封進之後,連加搜獵,更無見跡,行獵將卒,姑爲撤還之意,敢啓。傳曰,知道。
又以親軍別營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
丙戌二月初九日辰時,上詣景武臺。人日製儒生試取,王世子隨詣侍座入侍時,行都承旨尹用求,行左承旨朴容大,右承旨趙臣熙,左副承旨閔京鎬,右副承旨閔泳駿,同副承旨鄭寅奭,假注書閔哲〈勳〉,別兼春秋尹命爕·金春熙·尹容植·李茂魯·閔宗植·李貞稙,直提學閔泳煥,檢校直閣朴鳳彬·閔丙奭·鄭夏源·沈相瓚,檢校待敎金宗圭·趙東冕·金用圭·金弼洙·鄭寅昇·閔丙承·閔丙肅,校理閔致憲,副修撰朴永斗,以次侍立。時至,通禮跪啓請外辦。上具翼善冠·衮龍袍,乘輿出建善門。藥房提調閔泳商,副提調尹用求進前問候訖。由神武門,詣景武臺。通禮跪啓請降輿,上降輿陞座。用求請出標信開布城,儒生入場,仍讀奏入門單子訖,奏曰,從陞人中,試官蒙點人,使之下去,一體行禮乎?上可之。引儀引讀券官閔應植·李載完·李應辰·趙熙一·金永穆·朴周陽,對讀官金學洙·李命宰·宋世憲·金定圭·尹相翊·南奎熙·尹泰興·丁理爕·李泰容·李茂魯·李貞稙·鄭寅爕,行四拜禮,以次就位。上命讀券官進前,命書賦題,敬授人時。應植跪書讀奏,寅燮等奉出懸題訖。上命試官權退,入小次。小頃出次,命入格儒生入侍。用求曰,待令儒生,使之進前奏職姓名乎?上可之。生員李臣榮等,以次奏職姓名訖。用求曰,儒生等頒賞行禮乎?上可之。儒生行禮訖。上曰,直赴殿試三人,承旨出去進退也。用求退立楹外,生員李臣榮,幼學趙吉夏·郭琦,以次進退訖。仍奏曰,儒生等使之出送乎?上可之,仍命考試。傳曰,別雲劍·兵曹堂上·堂上閣臣·春坊·入侍承旨,竝讀券官加差下,堂下閣臣·春坊·入直玉堂,竝對讀官加差下,使之分考,仍行科次。應植書等,用求坼封訖。傳曰,人日製賦居首三下幼學朴柱,直赴殿試,之次草三下幼學丁英碩等九人,竝直赴會試,之次次上生員金奎泓等十二人,竝給二分,之次次上幼學徐賢輔等十二人,竝給一分,之次次上幼學趙光心等十六人,竝付之監試初試榜末,之次次上幼學沈宜純等五十人,各奎章全韻一件賜給。出傳敎傳曰,入格儒生,明日待令。出傳敎傳曰,還宮,當自內爲之矣,該房知悉。出傳敎通禮跪啓禮畢。上降座還內。諸臣以次退出。
上在景福宮。停常參·經筵。
藥房提調閔泳商,副提調尹用求啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔泳駿啓曰,同副承旨鄭寅興,今日不爲仕進,卽爲牌招,何如?傳曰,允。
又啓曰,親軍右營使韓圭卨,以東關王廟修改事,今方出去矣。兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
傳于閔泳駿曰,禮房承旨馳詣受香所,奉審摘奸以來。
傳于閔泳駿曰,藥院都提調有闕之代,前望單子入之。
傳于閔泳駿曰,入格儒生,崇陽門外施賞。
閔泳駿,以奎章閣言啓曰,景慕宮望廟樓今春大奉審,臣相瓚與本宮提調李淳翼·宗正卿,進詣展奉奉審,無頉之意,敢啓。傳曰,知道。
判府事金炳始箚曰,伏以臣叨嘗藥之任,歲已改而月屢易矣。保護之地,職事愼重,而每於起居,闕參居多。第臣疾恙之疊仍,雖屬難强,義分之隳頹,豈勝悚蹙?近因木旺,又添火升,積聚闖肆,眩暈陡作,昏涔而漫無省覺,委綴而末由蠢動。今日日次,又不能趨詣,不敢自安,冒陳衷懇。伏乞俯垂鑑諒,亟賜遞免,以幸公私焉云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于鄭寅興曰,此批答,遣史官,傳諭。
上在景福宮。停常參·經筵。
鄭寅興啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
閔泳駿啓曰,判義禁許傳,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。大司成尹,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
內醫都提調前望單子入之,領議政沈舜澤落點。
傳于鄭寅興曰,右賓客有闕之代,前望單子入之。
右賓客前望單子入之,李載完落點。
吏曹,右賓客單金永壽,左副賓客單李載完。
鄭寅興,以議政府言啓曰,謹依下敎,朝紳以下服飾,成節目以入,而待啓下,頒飭中外之意,敢啓。傳曰,知道。
又以親軍前營言啓曰,臣鍾健進詣南廟,修改處監董後,別單書入之意,敢啓。傳曰,知道。
又以親軍左營言啓曰,臣應植進詣北廟,修改處監董後,別單書入之意,敢啓。傳曰,知道。
又以親軍右營言啓曰,臣圭卨進詣東關王廟,有頉處監董修改後,別單書入之意,敢啓。傳曰,知道。
又以親軍後營言啓曰,本營軍醫李載根,身病沈重,勢難察任,今姑改差,其代,出身鄭文鎔差定,令該曹口傳單付,何如?傳曰,允。
上護軍李鎬俊疏曰,伏以臣之忝叨賓銜,已三易歲于玆矣。頌溫文之毓德,喜光輪之騰謠,區區攢祝,冞切少須臾之願,而第臣學術空疎,識慮淺短,蔑有毫末裨益於輔導之職。往者冒陳衷籲,未蒙允諒,滿心惶悶,靡所容措。矧臣病情,多朔沈痼,有劇無歇,每當書筵之時,一未進參,是豈義分所敢安也?近因日候峭寒,宿祟越添,腰脅之刺痛而呼吸欲窒,脚腿之牽掣而運用俱艱,委頓床席,晝宵呻囈,以若見狀,萬無時日蠢動之望。且臣於文苑之任,實有不衷之愧,甘犯違慢,不敢承膺,而迄此虛縻,尙逭譴何,又豈聖朝責實之政也哉?玆敢不避瀆擾,仰干崇嚴。伏乞聖明,特垂淵燭,將臣所帶胄銜文任,竝賜鐫免,俾幸公私,不勝千萬幸甚云云。答曰,省疏具悉。所請依施。
同敦寧朴鳳彬疏曰,云云。答曰,省疏具悉。所請依施。
上在景福宮。停常參·經筵。
傳于鄭寅興曰,今日不爲仕進之承旨,竝牌招。
鄭寅興啓曰,今初八日館學儒生應製入格人中,幼學李雲稙·李漢稙,名與年雖殊,父名本生父名及居住相同,則其疊呈無疑,揆以士習,萬萬駭然。原榜目中,爲先拔去,其罪狀,令該曹照法嚴繩,何如?傳曰,允。
又啓曰,摠管畿沿海防事務閔泳煥,以前任開城留守,旣已交龜矣。卽爲牌招,傳授密符及敎諭書,何如?傳曰,允。
又啓曰,假注書閔哲勳有身病,勢難察任,今姑改差,何如?傳曰,允。
兵曹口傳政事,親軍右營軍司馬單金弼洙。
兵曹口傳政事,親軍別營哨官單孟繼善。
上在景福宮。停常參·經筵。
鄭寅興啓曰,注書鄭承謨,自鄕上來云,卽爲牌招察任,何如?傳曰,允。
假注書閔哲勳改差,代以安孝濟爲假注書。
以朴淇鍾囚單子,傳曰,飭已施矣,分揀放送。
上在景福宮。停常參·經筵。
傳于閔泳駿曰,禮房承旨馳詣宗廟·永寧殿·景慕宮,奉審摘奸以來。
注書鄭承謨病,代以安孝濟爲假注書。
傳于閔泳駿曰,發遣吏郞,諸執事淸齋與否,摘奸以來。
閔泳駿,以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
鄭寅興,以兵曹言啓曰,海防京衙門,移接於南別營矣。龍虎營守直校卒,解送之意,敢啓。傳曰,知道。
上在景福宮。停常參·經筵。
藥房副提調尹用求啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于鄭寅興曰,禮房承旨馳詣受香諸處,奉審摘奸以來。
以司謁口傳下敎曰,馬祖壇祭祝文中,以依前設牧事,措辭添入事,分付。
忠淸監司沈相薰狀啓,報恩郡守洪鍾五牒呈內,敦諭馳往傳諭于書筵官金洛鉉處,則附奏內,臣癃蟄自廢,不省戶外,直一坯戶之蟲耳。千萬不意,守土之臣,臨宣聖諭,十行恩綍,諄複懇摯,上自問道考德,輔翼東宮,下至矜式朝野,維持綱紀,必求任其責者,臣於是仰認聖意,欽仰萬萬。然伏念臣本無才德可以需世,前後疏奏,畢陳無餘,設或有家庭所聞,今年滿七旬,神昏識耄,則有何舊聞之可言哉?但一息尙存,漆室私憂,晝宵耿耿。伏願聖明,更無以虛文具禮,空施於如臣虛名之流,而旁求眞儒大賢,先以啓沃聖學,輔導震邱,終以濟時艱而息利說,使斯道大明而異言不行,無任懇禱是如,玆以牒報亦爲白有等以緣由馳啓云云。踏啓字。
兵曹口傳政事,副護軍單金宗圭。
兵曹口傳政事,副司勇單鄭文鎔。
閔泳駿,以奎章閣言啓曰,景慕宮望廟樓今春奉審,無頉之意,敢啓。傳曰,知道。
趙臣熙,以議政府言啓曰,工曹參判閔泳煥,本府堂上差下,仍察有司之任,何如?傳曰,允。
閔泳駿,以奎章閣言啓曰,時任檢書官四人中,無實職則一人不計仕,付實職事,曾有定式矣。見今時任檢書官四員,皆無實職,其中一員,依定式付實職事,分付吏曹,何如?傳曰,允。
鄭寅興,以親軍右營言啓曰,本營兵房趙羲升,身病甚重,勢難察任,改差,何如?傳曰,允。
又以義禁府言啓曰,黃海監司趙敬夏狀啓內,豊川府使李豊來罪狀,令攸司,稟處事,啓下矣。李豊來,今方待命,拿囚之意,敢啓。傳曰,知道。
吏曹參判洪淳馨疏曰,伏以臣偏荷恩眷,涵覆爲大,外內歷揚,冥升驟躐,何莫非揆分僭猥?有百尤悔,蔑一稱效,臨淵之戒,集木之懼,每蚤夜彌切,千萬不自意,亞銓出於格外之殊渥。臣聞命震越,鑽地靡遑,式例莫越,怵義居先,旣不得疾聲一籲,拚廉叨肅,仍行代斲,已屢遭矣。自視踪由,揚揚若才猷力量之有能擔夯者然,自有四維以來,曾或有靦恬如臣者乎?噫,爵命之施,固非一道,太上以德,其次以勳勞以履歷,苟非此數者而得之,則於政爲失授,於身爲冒進,廉防壞損,人言噂。雖尋常百執事之末,尙或爲然,況此亞銓之任乎?是任也,古所稱天官侍郞也。參銓覈貳,秤量人品,必使如鑑之明,姸媸畢露而無隱,如水之平,曲直自分而無私,然後洽於物議,稱其職分,上無濫授之弊,下無苟取之名。至如臣愚昧,年紀尙少,踐歷無多,而鉛才揆務,是何異寸箠之任棟樑,斗筲之容釜鍾者哉?臣之周旋文陛,薄有歲月,一毛一髮,宜無容光之遺照,則一日蹲仍,輒增一日瘝壞。與其久冒匪據,終至大盩,曷若早丐卸免,倖逭郵罰也?參倚多日,虛縻滋悚,玆敢不避瀆撓,披瀝罄籲。伏望聖慈,俯垂鑑諒,特允臣所辭銓銜,俾職務無曠,私諦獲安,千萬顒祝云云。答曰,省疏具悉。所請依施。
上在景福宮。停常參·經筵。
傳于趙臣熙曰,政官牌招開政。
傳于趙臣熙曰,左副承旨許遞,前望單子入之。承旨前望單子入之,李承五落點。
傳于鄭寅興曰,承旨房望,順房爲之。
傳于朴容大曰,吏曹參判有闕之代,今日政差出。
傳于朴容大曰,藥院提調許遞,前望單子入之。內醫提調前望單子入之,李世宰落點。
傳于朴容大曰,呈告禮曹判書·泮長竝許遞,今日政差出。
傳于朴容大曰,有實故玉堂許遞,今日政差出。
閔泳駿啓曰,密符親納,例也,而前廣州留守閔致序,謂有身病,使其褊裨替納,事甚未安。推考,何如?傳曰,允。
傳于閔泳駿曰,差備中官金顯益,不念公事之所重,無難閪失,究厥所爲,萬萬痛惋,遠地定配。
朴容大,以吏曹言啓曰,成均館典籍吳成善,繕工監假監役官申錫膺·閔致奭,俱以身病,呈狀乞遞,竝改差,何如?傳曰,允。
又以吏曹言啓曰,西學敎授丁理爕,以其身病,呈狀乞遞,改差,何如?傳曰,允。
有政。吏批,判書閔應植牌招不進,參判未差,參議宋世憲進,行右承旨朴容大進。以吏批言啓曰,判書閔應植牌招不進,參判未差,小臣獨政未安,何以爲之?敢稟。傳曰,只出緊任。又以吏批言啓曰,果川縣監許呈狀內,矣身親病沈重,萬無還官之望云。其親病旣如是,則有難强令還任,改差,何如?傳曰,安山郡守方天鏞相換。以閔泳韶爲吏曹參判,李容泰爲執義,姜鐸爲司諫,李元祺·林炳道爲掌令,愼奎晠爲持平,李承載爲獻納,閔致憲爲正言,李羲鳳爲校理,趙鍾純爲修撰,閔宗植爲副修撰,趙秉式爲禮曹判書,李載德爲禮曹參議,朴鳳彬爲同義禁,金學洙爲大司成。
兵批,行判書金箕錫病,參判韓圭卨病,參議李敎稙入直進,參知李東淵病,右副承旨閔泳駿進。親軍右營軍司馬單李奎邦,同知加設單金永均·鄭基喆·洪秉行·李商烈·文光雲,大護軍趙秉鎬,副護軍尹·李熙中·李道文·李丙翼·丁師敎·黃凡秀,副司果任有準·朴永斗,以上竝單付。
吏批,再政。以閔宗植爲應敎,朴周雲爲副校理,李來重爲同敦寧,吳俊泳爲知春秋,申獻求爲同經筵,李命九爲典籍,金寧漢爲禁府都事,李熙中·金喆鉉·李敏旭爲假監役,行護軍李鍾俊今加嘉義,年七十二,梱帥臣全羅左水使李敏承父,依法典加資。
三政。以李承淵爲副修撰,金聖培·李丙翼·高昌成爲假監役,唐城君單洪秉均,假監役李熙中·金喆鉉·李敏旭,已上今超通政,朝官年八十,依法典加資。
四政。以丁師敎·崔寅彬·閔應鎬爲假監役,假監役金聖培·李丙翼·高昌成,已上今超通政,朝官年八十,依法典加資。
五政。以高允模·金在敏·徐榮澤爲假監役,假監役丁師敎·崔寅彬·閔應鎬,前假監役李承浩·金伯鵬·洪時殷·李道文,已上今超通政,朝官年八十,依法典加資,果川縣監許,安山郡守方天鏞,已上相換事,承傳,機器局委員朴熙鎭,機器局司事朴準卨,已上陞六事,承傳。
鄭寅興,以戶曹言啓曰,景祐宮移建時,正堂定礎·立柱·上樑吉日時,令日官金載霖推擇,則定礎今二月十九日申時,立柱二月二十日巽時,上樑三月初十日申時爲吉云,以此日時擧行之意,敢啓。傳曰,知道。
又以戶曹言啓曰,景祐宮移建時,誠一軒定礎·立柱·上樑吉日時,令日官金載霖推擇,則定礎今二月十九日申時,立柱二月二十日巽時,上樑三月初十日酉時爲吉云,以此日時擧行之意,敢啓。傳曰,知道。
又以戶曹言啓曰,景祐宮移建之役,極其浩大,別看役前五衛將安學柱·柳春浩,前判官徐相熙加差下,使之擧行,何如?傳曰,允。
朴容大,以禮曹言啓曰,來三月初七日大殿·各殿宮還御周年,大王大妃殿寶齡將躋八旬,大王大妃殿加上尊號合三慶慶科,今丙戌年文武官重試對擧合設庭試文科親臨與命官,何以爲之,而處所,以何處擧行乎?敢稟。傳曰,景武臺親臨磨鍊。
閔泳駿,以親軍別營言啓曰,本營右別將南啓宓,身病猝重,勢難察任,改差,何如?傳曰,允。
又以義禁府言啓曰,本府徒流案中全羅道龍潭縣遠惡地定配罪人鄭佑默名字下,放字書下矣。鄭佑默,放送事,分付該道道臣之意,敢啓。傳曰,知道。
上在景福宮。停常參·經筵。
朴容大啓曰,來二十一日,朝參日次矣,敢稟。傳曰,停。
鄭寅興啓曰,行左承旨李承五在外,依傳敎,竄配傳旨捧入之意,敢啓。傳曰,與他在外有異,申飭上來肅命。
傳于鄭寅興曰,禮房承旨馳詣受香所,奉審摘奸以來。
傳于鄭寅興曰,寶請出遲滯之中官呂南植·吳泰煥,推考。
又以弘文館言啓曰,新除授應敎閔宗植,校理李羲鳳,修撰趙鍾純,副修撰李承淵,竝卽牌招察任,何如?傳曰,允。
趙臣熙,以兵曹言啓曰,今三月初七日大殿·各殿宮還御周年,大王大妃殿寶齡將躋八旬,大王大妃殿加上尊號合三慶慶科,今丙戌年對擧別試合設庭試武科殿試節目,當爲磨鍊,而凡於殿試親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,景武臺親臨磨鍊。
上在景福宮。停常參·經筵。
鄭寅興啓曰,吏曹參判閔泳韶,除拜後過三日不爲出肅,依定式推考警責,仍卽牌招察任,何如?傳曰,允。
傳于鄭寅興曰,政官牌招開政。
傳于尹用求曰,不爲仕進承旨,從重推考。
傳于尹用求曰,在外同敦寧·禮曹參判竝許遞,今日政差出。
傳于趙臣熙曰,呈告泮堂許遞,今日政差出。
鄭寅興啓曰,奏御文字,何等審愼,而寧越府使金五鉉,長城府使李僖,除朝辭啓目中,有所漏落,致勤下詢,事甚疎忽,極爲未安。臣之矇然捧入,不勝惶悚,原啓目使之改修正以入,而當該吏曹堂上,不可無警,推考,何如?傳曰,允。
又啓曰,副校理朴周雲,今方在京,而玉堂誤以在外言送,故依傳敎,竄配傳旨捧入矣。致勤下詢,揆以事體,誠極駭然。不審言送之當該玉堂,所當重勘,而本院請推之外,無他可施之罰,何以爲之?敢稟。傳曰,從重推考。
鄭寅興,以吏曹言啓曰,繕工監假監役官高允模·金在敏·徐榮澤,俱以身病,呈狀乞遞,竝改差,何如?傳曰,允。
又以吏曹言啓曰,成均館曲籍李命九,以其身病,呈狀乞遞,改差,何如?傳曰,允。
有政。吏批,判書閔應植牌招不進,參判閔泳韶進,參議宋世憲牌招不進,同副承旨鄭寅興進。以吏批言啓曰,判書閔應植,參議宋世憲,竝牌招不進,小臣獨政未安,何以爲之?敢稟。傳曰,仍爲之。以李南會爲同敦寧,洪淳馨爲禮曹參判,鄭道淳爲典籍,李南珪爲西學敎授,韓章錫爲弘文提學,朴周陽爲同成均。
兵批,行判書金箕錫病,參判韓圭卨病,參議李敎稙病,參知李東淵入直進,右副承旨閔泳駿進,護軍朴蘭壽·李來重以上竝單付。
吏批,再政。以李範九爲禁府都事,尹榮會·金泰容·李寅春爲假監役。
以吏曹參議宋世憲牌不進罷職傳旨,傳于鄭寅興曰,只推。
兵曹口傳政事,親軍別營別將單趙萬赫。
吏曹啓目,前都事朴齊景名字,改以齊吉事告狀,依例令藝文館給帖,何如?判付啓依允。
義禁府啓目,豊川府使李豐來原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
又啓目,茂長縣監洪鍾觀原情云云。問目內辭緣,泛稱遲晩,所當請刑是白乎矣,年七十,法不當請刑,議處,何如?判付啓依允。
又啓目,堤川前縣監李秀元原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
行左承旨李承五疏曰,伏以邦籙無疆,慈聖殿下寶齡,將躋八旬,縟儀誕擧,聖孝冞光,此誠我東方莫大之慶也。大小群情,歡欣蹈舜,而竊伏念臣,在家不孝,在邦不忠,以持制之身,作編配之行,自孽則難逭,而大質則已虧矣。聖恩特恢於藏垢,霈澤旋紆於賜環,身之生還私廬,獲參祥期,寔我殿下之仁之渥。惟其釁深累重,不敢以恒人自居,屛蹙訟愆,竊自期息補之萬一,不圖記簪之眷,收敍甄錄,除書洊降,雖卽遞改,尤切惶蹙。乃於今月十六日,又伏奉敎旨,以臣爲承政院左承旨者,臣於是一則感鐫心肺,一則慟纏骨髓,一則恥靦面目,誠莫知所出也。噫,臣之冒膺錦節,初豈臣才堪一方之任哉?八耋病母在子,惟臣區區情私,只爲榮養之是急,板輿數月,去而東歸,則臣亦宜卽丐免,左右病側,而因循戀祿,終至於藥不能手調,斂不能躬視,蒼黃戴星,恨結終天,追惟臆塞,直欲無生而已。及夫繡啓之登,臣所不職無狀,畢露無餘,外若以簠簋不飾之義,雖不直加臣不廉之目,而內實二萬餘營貨,臚列狼藉,總以結之曰,昧於率人,懵不覺察。然則臣卽一儱侗昏劣,土塑木偶之歸,而反不若索性貪夫之躬,自犯贓矣。上而負聖朝委畀之恩,下而墜先世淸素之風,身名一僇,永作忠孝之罪人,此尤臣拊心自悼,無意乎世者也。昔賢於被劾之章,尙謂以事皆考實而非誣,則如臣僨敗,顧何敢追提辨說呶呶也?第伏念直指之劾,毋論營例之可據與否,犯條之相蒙虛實,均之爲責,在元帥則臣皆受而爲罪,誠不可歸咎褊裨,獨幸苟免,夫焉有首者爲輕,從者反重之律哉?臣今諉以事冷,若藉恩赦,揚揚彈束,恬然無愧,則四維都喪,何以人謂?此所以仰慙俯怵,寧欲鏟光晦影,不敢齒於淸朝之列者也。情踪如此,萬難冒沒承膺。伏乞聖慈,憐臣悲苦之情,察臣危蹙之私,將臣所授職名,亟賜遞汰,仍治臣未盡勘之罪,以爲爲人子爲人臣而不孝不忠者戒焉云云。答曰,省疏具悉。遂事,何必如是爲引?卿其勿辭行公。
上在景福宮。停常參·經筵。
閔泳駿啓曰,卽者義禁府都事來言,時囚罪人李豊來等,當爲議處,而判義禁許傳有身病,次堂例不得擧行云。判義禁,卽爲牌招,何如?傳曰,許遞,前望單子入之。
判義禁前望單子入之,沈履澤落點。
傳于鄭寅興曰,故提學李㘾夫人卒逝云,賻物,依定式輸送事,分付該曹。
以忠淸監司沈相薰狀啓,陰城縣賊徒突入,至爲再次,而一不迎擊,袖手傍觀,該縣監李哲應,爲先罷黜,其罪狀令攸司,稟處事,傳曰,不無斟量者存,特爲安徐,姑令戴罪擧行。
鄭寅興,以議政府言啓曰,卽見忠淸監司沈相薰狀啓騰報,則陰城縣賊徒事,誠無前變怪也。橫行村閭,掠奪財物,已是在在驚聞,而隳突官衙,燒燼民戶,任其猖獗,莫敢誰何,此不但以痛惋言,藩梱之臣,苟於常時,克嚴詗捉,則安有是也?該道道·帥臣,竝施重推之典。該縣監,道啓旣請罷拿,今無更論。賊黨窩窟,云有指的,則其所勦討,不容少緩,另設方略,卽發砲軍,刻日偵捕,無遺殄滅後,形止馳啓事,三懸鈴行會,何如?傳曰,允。以戢捕事,前後嚴飭果何如,而賊變之滋熾,愈往愈甚,致此無前之事,萬萬驚惋,已無可言。亟設方略,不日勦討事,措辭行會。
又以禮曹言啓曰,卽接寧陵官員所報,則兩陵局內,多有汰落處云矣。莫重之地,有此汰落之患,補築之節,不容少緩,依前例,令地方官驪州牧使,詳細奉審,狀聞後,稟處,何如?傳曰,允。
又以禮曹言啓曰,來三月初七日親臨景武臺,大殿·各殿宮還御周年,大王大妃殿寶齡將躋八旬,大王大妃殿加上尊號合三慶慶科,今丙戌年文武官重試對擧合設庭試文武科試取時,王世子侍坐之節,依例磨鍊乎?敢稟。傳曰,依例磨鍊。
又以親軍別營言啓曰,本營左別將趙儀顯,身病猝重,勢難察任,改差,何如?傳曰,允。
又以兵曹言啓曰,今二月二十日,禁軍戎器點考日次,而本曹有故,不得設行之意,敢啓。傳曰,知道。
又以義禁府言啓曰,差備中官金顯益,遠地定配事,承傳啓下矣。金顯益,慶尙道淸道郡遠地定配,而以承傳內辭意具罪目,依例發遣府羅將,押送配所,何如?傳曰,允。
又以義禁府言啓曰,卽接月令醫官鄭宅鉉手本,則以爲,時囚罪人洪鍾觀,素患痰癖之症,又添毒感,李秀元,素患疝積,猝得關格,目下症形,俱爲危劇云。罪人病勢如此,則一邊保放,一邊草記,載在法典矣。洪鍾觀·李秀元等,竝姑爲保放之意,敢啓。傳曰,知道。
上在景福宮。停常參·經筵。
藥房提調李世宰·副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔泳駿啓曰,開坐事,命下矣。新除授判義禁沈履澤,卽爲牌招,何如?傳曰,允。
禮曹,來四月初四日行宗廟夏享大祭親祭,取稟。奉敎敬依。
傳于朴容大曰,政官牌招開政。
傳于朴容大曰,呈告工曹判書·在外同敦寧竝許遞,今日政差出。
鄭寅興,以吏曹言啓曰,中學敎授金命基·繕工監假監役官尹榮會·金泰容·李寅春,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍鄭道淳,以其身病,呈狀乞遞,改差,何如?傳曰,允。
有政。吏批,判書閔應植牌招不進,參判閔泳韶牌招不進,參議宋世憲進,同副承旨鄭寅興進。以吏批言啓曰,判書閔應植,參判閔泳韶,竝牌招不進,小臣獨政未安,何以爲之?敢稟。傳曰,只出緊任。以閔致序爲工曹判書,李敎善爲同敦寧。
兵批,同知加設單李祉遠·鄭逸善·權允吉,大護軍金昌熙,護軍李南會·趙儀顯,副護軍宋持莊,以上竝單付。
吏批,再政。以姜日馨爲中學敎授,宋持莊爲禁府都事,尹範錫·白世基·田大鎭爲假監役,南宗斗爲典籍。
三政。以吳英善爲禁府都事,李起復·申尙七·鄭學卿爲假監役。
四政。以金升五·崔錫俊·鄭致遠爲假監役。
五政。以李承佑·金基鎭·鄭尙翼爲假監役。
六政。以張東煥·閔泳德·金順濟爲假監役。
七政。以宋宗憲爲假監役,禁府都事宋持莊,假監役尹範錫·白世基·田大鎭·李起復·申尙七·鄭學卿·金升五·崔錫俊·鄭致遠·李承佑·金基鎭·鄭尙翼·張東煥已上今超通政,前五衛將金永運今加資憲,已上朝官年八十,依法典加資。
傳于鄭寅興曰,司饔提調閔泳韶,氷庫提調趙鳳夏相換。
親軍右營,以李文永爲兵房。
親軍後營,以李邦鉉爲兵房。
閔泳駿,以畿沿海防衙門言啓曰,臣衙門兵丁,移接于南別營事,奉承下敎矣。兵丁六百名中五百名,今使副總臣李容益領率,起發五十名,姑爲留營,五十名,依前出屯于麻浦洗心亭之意,敢啓,傳曰,知道。
又以親軍前營言啓曰,軍醫崔大有改差,其代,幼學吳泰善差下,令該曹口傳付軍職,何如?傳曰,允。
吏曹判書閔應植疏曰,伏以臣於見職,不一辭巽,章皇出肅,冒據槃泊,以至今日者,誠以感戴洪造,不擇夷險,又値事會,無暇言私,夫豈有一分可堪之實而晏然承當者哉?執跡而言,直耽榮忘恥之一鄙夫耳,早晩僨敗,可立而待。乃於今番守令除朝辭啓目之修入也,臣之未能周察,以致漏落,尤無所逃其責也。古人一字之誤,猶稱死罪,今此做錯,豈止於偶誤一字之比也耶?滿心惶恧,無所容措,而聖度過於包荒,薄罰止於問備,在臣則太榮,而在法則太寬矣。臣是何人,有百瘡疣,無一報效,而徒恃寵靈,不思所以自爲之計哉?玆效自劾之義,短章鳴暴,若臣不逮之才,過福之虞,不敢一日蹲仍於本兼諸務之狀,有未暇張皇爲也。若蒙聖慈,曲垂鑑諒,亟賜鐫改,仍施臣當勘之律,則法紀可昭,賤分可安,臣不勝大願云云。答曰,省疏具悉。旣已問備,何必如是爲引?卿其勿辭行公。
上在景福宮。停常參·經筵。
朴容大啓曰,來二十五日,朝參日次矣,敢稟。傳曰,停。
宗親府書寫忠義衛單李龜應。
兵曹口傳政事,親軍右營兵房單李文永。
兵曹口傳政事,親軍後營兵房單李邦鉉。
兵曹口傳政事,親軍別營別將單梁柱顯,副司勇單吳泰善。
鄭寅興,以內務府言啓曰,駐津大員朴齊純,改以駐津督理通商事務差下,更令該曹,口傳下批,書記官成岐運,從事官陞差,何如?傳曰,允。
趙臣熙,以親軍別營言啓曰,本營軍司馬徐丙善,身病甚重,勢難察任,今姑改差,何如?傳曰,允。
又以兵曹言啓曰,本曹正郞任大準,身病猝重,呈狀乞遞,宿衛重地,不可久曠,今姑改差,何如?傳曰,允。
鄭寅興,以義禁府言啓曰,保放罪人洪鍾觀·李秀元等,當爲還囚,照律以入,而病勢一向未差,竝仍爲保放之意,敢啓。傳曰,知道。
又以義禁府言啓曰,洪鍾觀·李秀元,係是贓賄流配,依法典,竝不付功議以入之意,敢啓。傳曰,知道。
又以義禁府言啓曰,保放罪人洪鍾觀·李秀元等,當爲還囚,議處以入,而病勢一向未差,竝仍爲保放之意,敢啓。傳曰,知道。
又以義禁府言啓曰,卽接月令醫員鄭宅鉉手本,則以爲,時囚罪人李豊來,素患痰癖之症,又添毒感,食飮全却,目下症形,實爲危劇云。罪人病勢如此,則一邊保放,一邊草記,載在法典矣。李豊來,姑爲保放之意,敢啓。傳曰,知道。
義禁府啓目粘連,向前李秀元亦,繡論諸條,縱或分疏,參以常法,有難容貸。以此照律,何如?判付啓依允。
義禁府照目粘連,堤川前縣監李秀元矣本府議啓內,繡論諸條,縱或分疏,參以常法,有難容貸。以此照律,罪杖一百收贖,只告身盡行追奪,流三千里定配,私罪,奉敎依允。
又照目粘連,茂長縣監洪鍾觀矣本府議啓內,訟賂則初無斟量,公錢焉惟意幻弄,諸條臚列,俱有指的,律以常法,難逭重勘,以此照律,罪杖一百收贖,而流三千里定配,以其年七十,依律文收贖,只告身盡行追奪,私罪,奉敎依允。
又啓目粘連,向前李豊來亦,病雖難强,旣有營飭,不待面看,擅送印符,揆以事體,有難容貸。依定式施以遠地定配之典,何如?判付啓,特爲分揀放送。
又啓目粘連,向前洪鍾觀亦,訟賂則初無斟量,公錢焉惟意幻弄,諸條臚列,俱有指的,律以賞法,難逭重勘。以此照律,何如?判付啓依允。
上在景福宮。停常參·經筵。
尹用求啓曰,同敦寧李敎善,除拜後過三日不爲出肅,依定式推考警責,仍卽牌招察任,何如?傳曰,允。
傳于朴容大曰,右副承旨·同副承旨竝許遞,前望單子入之。
承旨前望單子入之,趙鼎九添書落點。
趙臣熙啓曰,新除授右副承旨趙鼎九,卽爲牌招,何如?傳曰,允。
承旨前望單子入之,尹相翊落點。
趙臣熙啓曰,新除授右副承旨尹相翊,卽爲牌招,何如?傳曰,允。
又啓曰,執義李容泰·正言閔致憲,旣入闕中,不爲傳啓,卽爲出去,事甚未安。竝推考,何如?傳曰,允。
傳于朴容大曰,政官牌招開政。
朴容大啓曰,吏曹參議宋世憲,疏批已下,一體牌招,何如?傳曰,允。
傳于朴容大曰,呈告兵曹參判許遞,今日政差出。
趙鼎九,以吏曹言啓曰,新除授鐵原都護府使李容謙,以其身病,呈狀乞遞,改差,何如?傳曰,允。許用履歷。
傳于趙鼎九曰,鐵原府使之代,副護軍金在殷除授。
傳于趙鼎九曰,全羅右水使之代,別軍職鄭周永擬入。
以平安監司南廷哲狀啓,博川郡電線,屢日斷隔,不卽修補,不善操飭之該郡守李象協,爲先罷黜,其罪狀令攸司,稟處事,傳于趙鼎九曰,此時迎送之弊,不可不念,特爲安徐,姑令戴罪擧行。
趙鼎九,以吏曹言啓曰,繕工監假監役官閔泳德·金順濟·宋宗憲,東學敎授李承載,俱以身病,呈狀乞遞,竝改差,何如?傳曰,允。
趙臣熙,以兵曹言啓曰,宣傳官徐廷圭·鄭愚植,兼司僕將成駿鎬,五衛將林有實·咸萬祚,昌德宮衛將金致瓊·李章業·金戴植,文臣兼宣傳官李容泰,守門將金兢鉉·金秉瓚,俱以病難供職,新除授全羅右水使申泰熙,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又以兵曹言啓曰,宣傳官申百熙·南錫龍,俱以病難供職,呈狀乞遞,係是加設窠,減下,何如?傳曰,允。
有政。吏批,判書閔應植牌招不進,參判閔泳韶牌招不進,參議宋世憲進,同副承旨趙鼎九進。以吏批言啓曰,判書閔應植,參判閔泳韶,竝牌招不進,小臣獨政未安,何以爲之?敢稟。傳曰,只出緊任。又以吏批言啓曰,新除授鐵原都護府使金在殷,以前任固城都護府使,方在解由未出中,何以爲之?敢稟。傳曰,勿拘。以李彙承爲兵曹參判,李奎鵬爲正郞。
兵批,行判書金箕錫進,參判李彙承未肅拜,參議李敎稙病,參知李東淵入直,左副承旨趙臣熙進。以兵批言啓曰,知訓鍊今當差出,而當品中可擬之人乏少,從二品竝擬,何如?傳曰,允。以韓圭卨爲知訓鍊,李敏哲·李鳳鎬·韓羲錫爲宣傳官,白性基爲兼司僕將,金景植·金駿烈爲五衛將,金兢淵·申弘一·金福祿爲昌德將,任澤鎬爲文兼,申在憙·柳遠邦爲守門將,鄭周永爲全羅右水使,同知加設單金顯九·韓光燁·金昆國·梁叙菊·鄭振翊·金永均,護軍趙載觀·趙羲升·梁柱顯,副護軍閔泳駿·鄭寅興·徐廷圭·申泰熙·申百熙·南錫龍·吳昌煥·鄭愚植,以上竝單付。
吏批,再政。以趙鎭卨爲東學敎授,韓章錫爲知經筵,沈聲澤爲禁府都事,李雲彩·金彭壽·辛正集爲假監役,承文博士單玄圭根,著作單朴永學,正字單張昌植,副正字單李寅權。
三政。以李斗炳·印勉學·張漢模爲假監役。
四政。以金晉求·禹承遜·李秉律爲假監役,養賢直長單洪益樟。
五政。以金起淳·金德鉉·南斆九爲假監役。
六政。以趙鍾淑·金叔根·崔翼基爲假監役,司饔提調閔泳韶,氷庫提調趙鳳夏已上相換事,承傳,前五衛將朴昌煥今加嘉善,朝官年八十加資,假監役李雲彩·金彭壽·辛正集·李斗炳·印勉學·張漢模·金晉求·禹承遜·李秉律·金起淳·金德鉉·南斆九已上朝官年八十,今超通政,依法典加資。
趙鼎九,以義禁府言啓曰,時囚罪人李秀元,杖一百流三千里定配,照律公事判付內,依允矣。李秀元,杖一百收贖,流三千里當定配所以入,而卽接其戶奴呈狀,則以爲,其上典母年,今爲七十九,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖,李秀元,流三千里定配,以其母年七十九,無兄弟獨身,依律文收贖,只告身盡行追奪,放送,何如?傳曰,允。
吏曹參議宋世憲疏曰,伏以臣於今月十六日行政時,前監司金聲根,未蒙蕩滌敍用之命,而臣矇不覺察,送西付軍職,非臣送西,豈有如是失錯?昨日政牌,靦然承膺,有若無罪者然,臣罪到此缺短章仰瀆。伏乞治臣僨誤之罪,以爲後來之戒焉云云。省疏具悉。爾則推考矣。
上在景福宮。停常參·經筵。
趙鼎九啓曰,肅謝法意,何等審愼,而兼司僕將白性基,昨日政除拜,而以宣傳官,旣在入直肅單,今始來呈,原單子進不得不捧入,揆以事體,極爲駭然。所當重勘,而本院請推之外,無他可施之罰,何以爲之?敢稟。傳曰,推考。
又啓曰,卽見黃海兵使閔敬鎬武科初試試取啓本,則不善封裹,致此朽傷,事甚疎忽,極爲未安。原啓本雖不得不捧入,該帥臣不可無警,從重推考,何如?傳曰,允。
傳于趙鼎九曰,工刑換房。
以黃海監司趙敬夏狀啓,進上生靑魚,節序差早,尙未捉得,限內不得封進,惶恐待罪事,傳于趙鼎九曰,勿待罪事,回諭。
兵曹口傳政事,親軍別營軍司馬單李茂魯。
趙鼎九,以內務府言啓曰,副主事兪起濬,實病難强,呈狀乞遞,改差,何如?傳曰,允。
又以內務府言啓曰,副司果閔泳柱,本府主事差下,地理司付掌擧行,何如?傳曰,允。
上在景福宮。停常參·經筵。
尹相翊啓曰,卽者工曹郞廳來言,再明日宗廟修改時,判書當爲進參,而判書閔致序在外,次堂例不得擧行云,何以爲之?敢稟。傳曰,許遞,前望單子入之。
工曹判書前望單子入之,李源命落點。
傳于朴容大曰,同副承旨許遞,前望單子入之。
承旨前望單子入之,洪承五添書落點。
朴容大,以吏曹言啓曰,新除授承政院同副承旨洪承五,以前任瑞興府使,方在解由未出中,何以爲之?敢稟。傳曰,勿拘。
朴容大啓曰,新除授同副承旨洪承五,卽爲牌招,何如?傳曰,允。
又啓曰,同副承旨洪承五,時在平安道安州牧任所,斯速乘馹上來事,下諭,何如?傳曰,許遞,前望單子入之。
承旨前望單子入之,金在容落點。
朴容大啓曰,明日召對,取稟。傳曰,爲之。
又以議政府言啓曰,義州府尹李鎬翼,以其親病,呈狀乞遞,改差,何如?傳曰,允。
尹相翊,以義禁府言啓曰,博川郡守李象協罷黜狀啓還入判付內,此時迎送之弊不可不念,特爲安徐,姑令戴罪擧行事,命下矣。博川郡守李象協,前以待待命拿囚事,行會勿施,特爲安徐,姑令戴罪擧行事,分付該道道臣之意,敢啓。傳曰,知道。
上在景福宮。停常參·經筵。
藥房提調李世宰,副提調尹用求啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
議政府薦望,洪承五爲義州府尹。
趙臣熙,以親軍右營言啓曰,前都事金在興,本營別抄軍醫差下,使之察任,何如?傳曰,允。
丙戌二月二十五日二更,上御乾淸宮。召對入侍時,參贊官尹相翊,檢校直閣閔京鎬,侍讀官李在淳,檢討官南廷綺,假注書安孝濟,記事官車驥衡,別兼春秋閔宗植,各持綱目第五卷,以次進伏訖。上曰,史官分左右。上開卷,仍敎曰,上番讀之。在淳讀自商君遺禮義棄仁恩,止爲陛下惜之。上曰,釋義。在淳釋義訖。上曰,文義奏之。在淳曰,秦末遺風餘俗,因循未改,不知禮義而惟事貪利,故賈誼憂歎其臣民之習成,期欲以移風易俗,使天下回心鄕道,俾臻熙皞文明之治也。上曰,此時卽秦末漢興也,秦之流俗,尙有未改,且三代之治已遠,人皆棄禮義捐廉恥,故賈誼憂國之論,如是切摯,其君明臣直,於此可見矣。在淳曰,聖敎切當矣。大抵人而棄廉恥則無禮義,不失廉恥則禮義自守矣。禮義廉恥四字中,恥一字卽爲第一義也。上曰,下番讀之。廷綺讀自筦子曰,止長太息者此也。上曰,釋義。廷綺釋義訖。上曰,文義奏之。廷綺曰,國之有四維,比若舟之有楫,四維不張,則國無以治矣,舟而無楫,則亦無以濟河矣。然則國之治亂,豈非大係於四維之張與不張乎?賈誼此言,甚格言也。上曰,若無維楫,何以渡江,若無四維,何以爲國乎?故渡江河,以維楫爲舟之繫,刺治國家,以四維爲人之推循。賈誼此言,可謂格論也。廷綺曰,聖敎切當矣。禮義廉恥,治國之本,故賈誼之取比舟楫,良有以也。上曰,參贊官讀之。相翊讀自夏·殷·周,止有道術者。上曰,釋義。相翊釋義訖。上曰,文義奏之。相翊曰,賈誼此疏,非但爲當世治要,亦足爲今日急務,至於太子輔翼之道,尤爲備盡。蓋此時,上有賢明之主,下有忠直之臣,昌言嘉謨,每多如此,允爲後世觀感處矣。上曰,賈誼直諫,言三代之治,可謂忠矣,而又論太子敎導之方,備陳無餘,非但有助於當時,皆爲法於後世者也。相翊曰,聖敎切當矣。上曰,閣臣讀之。京鎬讀自使與居處,止有此具也。上曰,釋義。京鎬釋義訖。上曰,文義奏之。京鎬曰,凡人之赤子之時,則無有不善,而及其長也,有善惡之殊,敎之以仁義,則其性善矣,敎之以强暴,則其性惡也。賈生知其敎人之終始本末,故備陳敎訓太子之義,以開來世治天下之道矣。上曰,大凡正字,無處不當,而至於敎導太子,又有所緊切焉。君者,民之標準也,太子,君之嗣也。一人若正,則民有準則,而其於爲治之道,大有效驗矣。京鎬曰,聖敎至當矣。治天下之本,在於君臣上下同心同德,視民如子而已。君使臣以禮,臣事君以忠,何難乎治天下哉?君雖仁善,臣無對揚,則無以正四方矣。臣雖忠直,君若不用,則安能正萬民耶?千秋以來,稱文·景之治者,無他故也,上有聖善之君,下有忠正之臣,進以敎訓,從以採用,以致聖德之治也。若文帝不用賈誼之言,則後世何以謂仁君哉?上掩卷。宗植奏曰,臣以本館事,有所仰達者矣。本館所奉列聖朝實錄,間三年曝曬,卽古規也。今年爲當次,而春節已屆,卽爲擇日擧行,何如?上曰,依爲之。上曰,曝曬曾於何時爲之乎?宗植曰,每於二三月間爲之矣。上曰,外史庫,及於何時曝曬耶,宗植曰,以十年一次爲定,則已於庚辰年曝曬矣,己丑年又爲當次之年也。上命史官就座。又命退,諸臣以次退出。
上在景福宮。停常參·經筵。
傳于朴容大曰,政官牌招開政。
傳于金在容曰,向以朝臣在外,有所處分,揆諸國綱,臣分烏可無此擧也?規避患難,自爲謀身,泛稱情病,有若沽名,屢下嚴敎,一直慢蹇,大小臣僚,與共休戚之義,果如是乎?實所痛歎。自今申明呈辭之規,計程計日,自有定式,而如非親病與衆所共知之情勢,切勿捧入。雖或許由,必遵程限,亦勿許一年再呈。若受由而過限,則自政院,直捧竄配傳旨。又或掩護而不卽照察,當該承旨,亦施以竄配之典,以此著式。
傳于朴容大曰,同敦寧許遞,今日政差出。
傳于朴容大曰,秋曹堂上竝許遞,今日政差出。
傳于尹相翊曰,呈告金吾堂上許遞,今日政差出。
傳于尹相翊曰,臺諫竝許遞,今日政差出。
傳于趙臣熙曰,在外兵曹參判許遞,今日政差出。
朴容大啓曰,明日召對,取稟。傳曰,爲之。
傳于金在容曰,工判外,堂上竝許遞,前望單子入之。工曹參議前望單子入之,趙忠熙添書落點。
金在容啓曰,新除授工曹參議趙忠熙,方在被謫蒙放中,何以爲之?敢稟。傳曰,蕩滌敍用。
兵曹口傳政事,副護軍單趙東冕。
金在容,以吏曹言啓曰,繕工監假監役官趙鍾淑·金叔根·崔翼基,俱以身病,呈狀乞遞,竝改差,何如?傳曰,允。
又以吏曹言啓曰,成均館司成林羲相,奉常寺主簿玉秉觀,俱以身病,呈狀乞遞,竝改差,何如?傳曰,允。
有政。吏批,判書閔應植牌招不進,參判閔泳韶進,參議未差,同副承旨金在容進。以吏批言啓曰,判書閔應植牌招不進,參議未差,小臣獨政未安,何以爲之?敢稟。傳曰,仍爲之。以尹成鎭爲大司憲,尹致和爲大司諫,王濟肯爲執義,韓白圭爲司諫,李承淵·金在鼎爲掌令,蔡章五·金羽容爲持平,趙鎭卨爲獻納,閔羲泰·魚命龍爲正言,尹滋悳爲刑曹判書,吳致箕爲同敦寧,李南會爲兵曹參判,金永穆爲刑曹參判,李重七爲工曹參判,洪炳一爲敦寧都正,南肅熙爲刑曹參議,吳俊泳爲知義禁,李輔榮爲司成,金在鳳爲奉常主簿,義州府尹單洪承五。
兵批,行判書金箕錫病,參判韓圭卨病,參議李敎稙入直進,參知李東淵病,右副承旨尹相翊進。同知加設單張富翼·金正甲,大護軍李淳翼·吳俊泳·閔致序,護軍李彙承·徐相祖·李敎善·李鎬翼,副護軍趙鼎九·朴奎燦·趙東冕·宋世憲·洪在正·李時炯,副司直李容泰·姜鐸·李元祺·林炳道·愼奎晠·李根春·李承載,副司果閔致憲·金錫龍·金奎植·兪啓煥·鄭煥敎·李敎奭·李夏爕,副司勇李龜應,以上竝單付。
吏批,再政。以李敏奎爲副修撰,金永悳爲戶曹參議,林炳道爲直講,金櫶濟爲典籍,朴晩煥爲禁府都事,南錫元·徐殷輔·明義八爲假監役,內務主事單閔泳柱差下事,承傳,兼春秋單具用喜,前五衛將鄭養善今加嘉善,全應冕今加資憲,假監役金敎龍·高聖昌已上今超通政,朝官年八十,依法典加資。
以司謁口傳下敎曰,左承旨李承五,申飭之下,尙不肅命,是何道理乎?更爲嚴飭,無敢支煩,卽速肅命。
尹相翊,以司僕寺一二提調意啓曰,本寺馬匹,每日定送,而猶爲不足,今番寒食祭去馬,則自各宮房貰用之意,分付,何如?傳曰,允。
吏曹參議宋世憲疏曰,伏以臣見叨本職,數旬于玆矣。旣已肅命,亦已行政,豈臣才具一半分可以堪勝,亦豈臣全昧廉防,視以儻來,恬若固有哉?拘於近式,末由控辭,迫於召命,不敢違傲,因循至今,而丐免之志,則已定於出肅之日矣。臣釋褐雖有年,在朝無幾日,偏被拂拭之恩,驟躐淸顯之列,洪造罔極感頌,而其不有愧於夙夜之賢乎?至若六官之設,最重選部,三銓之任,尤要參佐,通塞之所可否,輕重之所稱停,雖使藻鑑足以辦別,力量足以激揚者當之,猶且逡巡却顧。況臣居在山野,未涉世務,注擬格例,本自茫昧,班聯顔面,無非生疎,誠雖切於報答,而識慮不逮,意非忽於淬礪,而聞見不及,以此任加此身,殆若鶢鶋之享鍾鐻,猿狙之服冠裳耳。强所不能,一再代斲,瘡痏畢露,自覺汗顔,何可愈久愈瘝,僨國事而招物議哉?然此以官方人器言耳,若臣情理,則又有萬萬切迫者。臣母年老多病,不可須臾離側,而當玆新歲,國有慶會,冞切觚稜之戀,粗效起居之忱,在途在旅,如見倚閭,幾發宵寐。昨接家信,母病越添,扶將須人,趣臣歸護。臣雖欲留連供職,方寸已亂,無以事事,玆敢忙陳短章,冒控至懇。伏乞聖慈,俯垂鑑諒,亟遞臣吏曹參議之任,以重公器,俾伸私情,千萬幸甚云云。答曰,省疏具悉。所請依施,情勢已有傳敎矣。
副護軍宋秉瑞疏曰,伏以臣有至切懇迫之私,不得已冒死號籲於孝理之下。臣父癃老篤疾,委淹床玆,已有年所,屢陳乞休之章,庶幾淵鑑之所垂燭,而歲月添加,輾轉沈痼,肢節之拘攣者,今遂委廢,神識之眩冒者,或至昏倒,飮食坐臥,靡不須人。臣旣終鮮,無他替護,晨昏曠省,是豈臣情私之所可堪也?頃値慶會,臣父詔臣曰,吾父子受國厚恩,塵刹無報,又當跛躄皆起之辰,病伏窮山,不得與大庭簪紳,共效呼嵩之誠,瞻望觚稜,戀結惶恧,而少伸忱悃,惟汝在耳。仍使臣登途。及夫臣入都,奔走於夙夜之公,追隨於起居之列,而憧憧憂慮,未嘗斯須暫弛。日昨得接鄕信,臣父之病,近因時候之交敓,將攝失宜,諸證越劇,氣息凜綴,促臣歸視。臣自聞此報,方寸煎灼,按抑不得,而敎飭截嚴,不敢擅離,請告路阻,進退維谷,玆具短牘,仰暴危衷。伏乞聖慈,特垂憫憐,許臣恩暇,俾得以安意救護,實天地曲遂之仁云云。答曰,省疏具悉。情勢已有傳敎知之也。
副校理朴周雲疏曰,云云。省疏具悉。所陳頗有切實,令廟堂,稟處。
上在景福宮。停常參·經筵。
金在容啓曰,假注書宋鍾億有身病,勢難察任,今姑改差,何如?傳曰,允。
宋鍾億改差,代以金熙圭爲假注書。
以司謁口傳下敎曰,朝臣病親呈辭,自今爲始,出去與入來肅拜,如例爲之,而下直肅單,則雖非廳坐,勿拘來呈事,竝爲定式。
兵曹口傳政事,副司勇單金在興。
金在容,以吏曹言啓曰,今此大報壇祭獻官,當以時·原任大臣中塡差,而奉朝賀李裕元,奉朝賀金炳國,領中樞府事宋近洙,判中樞府事申應朝,領敦寧府事金炳德,俱以在外,議政府領議政沈舜澤,藥院都提調,例不得塡差,判中樞府事金弘集,判中樞府事金炳始,俱以身病,不得進參,大臣中無可差之員,何以爲之?敢稟。傳曰,資窮宗親·儀賓中,塡差。
朴容大,以禮曹言啓曰,卽接積城幼學洪裕爕所志,則以爲,同姓三寸叔秉濟,嫡·妾俱無子,以其同生弟秉羲第二子褘爕,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長洪裕爕所訴旣如此,洪秉羲第二子褘爕,立爲洪秉濟之後,何如?傳曰,允。
又以禮曹言啓曰,卽接泰安幼學吳元善所志,則以爲,族姪漢泳,嫡·妾俱無子,以其同姓六寸兄夏泳子山鳳,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長吳元善所訴旣如此,吳夏泳子山鳳,立爲吳漢泳之後,何如?傳曰,允。
弘文館啓曰,新除授副修撰李敏奎,卽爲牌招察任,何如?傳曰,允。
副修撰趙鍾純疏曰,伏以臣學識淺短,才質鹵下,不足備數於熙明器使之列,何敢以見職自居,而第有懷必達,固是臣子之常情也,玆敢不避猥越,冒昧仰陳之,惟聖明矜察焉。臣母年今六十有五,疾病常仍,氣息綿綴,臣本計拙,謀生蔬糲,朝晡之供,已患難繼,蔘朮滋補之劑,尤何可論?子路之米,未聞負於旣仕,董生之耕,猶可諉於有田。臣今濫通朝籍,又無家業,古人之行,靡所措手,惟當冀幸於慈覆之天,少補於洗腆之地,而崦嵫之急景無幾,烏鳥之私情轉迫,危衷所激,未暇緩聲。伏乞天地父母,亟察由中之懇,曲垂逮下之恩,仍令該曹畀臣一小縣,俾遂便養之願,則臣母餘年,皆我殿下賜也云云。答曰,省疏具悉。疏辭,許令該曹,稟處。
丙戌二月二十七日二更,上御乾淸宮。召對入侍時,參贊官趙臣熙,檢校待敎閔丙肅,侍讀官李在淳,檢討官南廷綺,假注書安孝濟,記注官張益厚,別兼春秋閔宗植,各持綱目第五卷,以次進伏訖。上曰,史官分左右。仍開卷,上曰,上番讀之。在淳讀自秦使趙高,止非其理故也。上曰,釋義。在淳釋義訖。上曰,文義奏之。在淳曰,秦以趙高爲傅,而導之以非理,其享國之不長,是也,漢以賈誼爲傅,而輔之以正道,其歷年之綿遠,宜矣。由此觀之,國之興廢,享年之近遠,在於輔導之正與不正也。上曰,國家之治不治,在於得人之賢不賢。秦皇之御國,漢文之爲治,皆欲長久之術,而享國有久近之殊者,其立規有善惡之異,而在於用人之如何。善人爲國家之寶者,此之謂也。在淳曰,聖敎切當矣。以力服人者易失,以德服人者易得。由此觀之,秦則力而得之也,漢則德而得之也。賈誼以前轍之戒,反復進戒,期願移風易俗,使天下化洽,實爲古之賢太傅。上曰,下番讀之。廷綺讀自鄙諺曰,止所爲生難知也。上曰,釋義。廷綺釋義訖。上曰,文義奏之。廷綺曰,太子之善,在於蚤諭敎與選左右,此言信然也。敎太子,必擇正人,置諸左右,使太子見正事,聞正言,行正道,則自然習與性成,無不爲善矣。上曰,太子,國之本,旁招賢俊,與之居處,所聞所見,無不出於正,則習與性成,化易行也。若早失敎諭,不能防閑於未濫之前,則惡日長而害流於生民,雖欲無危,其可得乎?賈誼之言,如是切直,而亦多採用,其君明臣直可見矣。廷綺曰,聖敎切當矣。天下之命,懸於太子,賈誼此言,蓋以太子爲國本而然也。大抵人君之治,以正爲要,故有云,正心以正朝廷,正朝廷以正百官,正百官以正萬民,正萬民以正天下矣。上曰,參贊官讀之。臣熙讀自夫慶賞,止置諸危處則危。上曰,釋義。臣熙釋義訖。上曰,文義奏之。臣熙曰,信賞必罰,卽帝王家致治之要道,而致治之本,莫先乎德敎。蓋法令極,則易於苛酷,故自古聖帝明王,必尙德敎,使民心浹洽,遷善遠辜而不自知也。上曰,慶賞刑罰,人君之權柄,以此二者,互相斟酌,用之得宜,則刑罰漸措,慶賞自多,民日遷善而敎化行矣。臣熙曰,聖敎切當矣。賈誼此疏,非謂法令之不用,秦餘之苛政,尙猶餘存,故專以德敎言之矣。上曰,自古及今,德敎之化順而久,湯·武是也,累子孫數十世。法令之行逆而急,秦皇是也,纔及於二世。以此觀之,德敎法令之效,相去甚遠,爲人君上者,豈不審擇於其間哉?臣熙曰,聖敎切當矣。蓋此時務從仁政,稍寬刑法,以至囹圉空虛,故能致周祚之綿遠,而文·景之治,比之三代矣。上曰,閣臣讀之。丙肅讀自天下大器也,止理勢然也。上曰,釋義。丙肅釋義訖。上曰,文義奏之。丙肅曰,賈誼上疏一編,無非逼切,而至於此章,所論之中,湯·武置天下於仁義禮樂,累子孫數十世,秦皇置天下於刑罰法令,子孫不過數世以泯滅,此句語眞是後世之一大驗明效也。蓋人主,以德服人則敎化洽而民氣樂,以力服人則煩劇切而民氣衰也,取捨之間,可不重歟?上曰,仁義禮樂,所以導善也,法令刑罰,所以懲惡也。若用仁義,則民心皆善,三代之治可期,而刑罰無所施矣,此所謂以德服人者也。若用法令,則人心煩劇,思所以苟免,禮樂不復可見,而亡秦之俗復襲,此所謂以力服人而終不可得也。賈誼之言,美哉。丙肅曰,聖敎至當矣。上掩卷,仍命史官就座。又命退,諸臣以次退出。
上在景福宮。停常參·經筵。
朴容大啓曰,知義禁吳俊泳,同敦寧吳致箕,刑曹參判金永穆,除拜後過三日不爲出肅,竝依定式推考警責,仍卽牌招察任,何如?傳曰,允。
傳于朴容大曰,吏曹參議有闕之代,前望單子入之。
吏曹參議前望單子入之,金永悳添書落點。
朴容大啓曰,新除授吏曹參議金永悳,旣入闕中,不爲肅辭,直爲出去,事甚未安。推考,何如?傳曰,允。
傳于朴容大曰,明日日次儒生殿講,以製代講,通方外爲之,試紙用大好紙,勤政殿命官爲之。
傳于朴容大曰,政官牌招開政。
傳于朴容大曰,在外兵曹參判許遞,今日政差出。
傳于朴容大曰,敦寧都正許遞,今日政差出。
傳于尹相翊曰,同訓鍊竝許遞,今日政差出。
傳于朴容大曰,左承旨李承五,卽爲牌招肅命,如有違牌,勿爲呼望。
傳于朴容大曰,德源府使鄭顯奭,同敦寧除授。
吏曹,同敦寧單鄭顯奭除授事,承傳。
傳于朴容大曰,德源府使之代,安邊府使李重夏除授。
傳于朴容大曰,安州牧使之代,楚山府使李軒卿除授。
吏曹,安州牧使單李軒卿,德源府使單李重夏,已上除授事,承傳。
朴容大啓曰,明日召對,取稟。傳曰,爲之。
朴容大,以吏曹言啓曰,新除授會寧都護府使李熙忠,以其身病,呈狀乞遞,改差,何如?傳曰,允。許用履歷。
又以吏曹言啓曰,繕工監假監役官明義八·南錫元·徐殷輔,俱以身病,呈狀乞遞,竝改差,何如?傳曰,允。
尹相翊,以兵曹言啓曰,兼司僕將白性基,以其病難供職,呈狀乞遞,改差,何如?傳曰,允。許用履歷。
有政。吏批,判書閔應植進,參判未差,參議金永悳進,行右承旨朴容大進。以李根命爲吏曹參判,李鍾俊爲兵曹參判,南肅熙爲敦寧都正,金永奭爲戶曹參議,鄭時源爲禁府都事,李重鳳·元世恒·蘇應錫爲假監役,金在容爲會寧府使,權膺善爲安邊府使,趙翼永爲楚山府使。
兵批,行判書金箕錫進,參判未差,參議李敎稙入直,參知李東淵病,右副承旨尹相翊進。以兵批言啓曰,兼訓鍊都正李敏宇,五衛將金景植·金駿烈,昌德宮衛將申弘一·金福祿,文臣兼宣傳官任澤鎬·閔致憲,守門將申在憙·柳遠邦,俱以病難供職,新除授全羅右水使鄭周永,素患痰癖之症,一倍添劇,萬無登途赴任之望,戶奴呈狀乞遞。實病旣如此,則有難强令赴任。木浦萬戶鄭昌默,母年今爲七十五歲,法不當遠離赴任,呈狀乞遞,竝改差,何如?傳曰,允。以李文永·李昌鎬·李根奭·金東壽爲同訓鍊,李泰鉉爲兼訓鍊都正,吳有善爲兼司僕將,韓聖勸·柳冀台爲五衛將,薛良植·朴鼎鎭爲昌德將,李儀用·朴齊斌爲文兼,金禎植·禹夏兢爲守門將,具奭祖爲全羅右水使,崔鳳來爲木浦萬戶,金相喜爲三島別將,同知單申弘一,僉知單金景植,加設單鄭周永,護軍李南會·吳致箕·李熙忠·閔泳韶,副護軍洪炳一·李序翼,副司勇張思勳,以上竝單付,及第李序翼今加折衝加資事,承傳。
吏批,再政。以趙鼎九爲刑曹參議。
傳于朴容大曰,同副承旨許遞,前望單子入之。
承旨前望單子入之,金天洙落點。
朴容大,以議政府言啓曰,卽見咸鏡北道按撫使趙秉稷狀啓,則會寧前府使徐珩淳,莅甫一周,治績優異,矧今商務新開,庶事草創,難付生手,特爲仍任事,請令廟堂稟處矣。治績苟有可紀,現務期圖終效,則據實請仍,固其宜矣,而此非廟堂稟覆者,令該曹,稟處,何如?傳曰,允。
義禁府啓目,前注書黃一龍原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
吏曹參判閔泳韶疏曰,伏以臣於見叨銓職,始豈有毫分榜樣,而尋例終近,飾讓違召,且涉方命,遂諉羝觸之會,罔恤鵜梁之刺,抗顔伸謝,冒行代斲,若其求解之義,曷俟終朝?臣之樗下,無所繩墨,特圈中之一育物耳,風裁不足以楷衆,鑑別不足以辨材,見聞紀歷,又不足以錙銖資閥。夫以司政之源,典領甚重,一唱注之得失,動係治忽,而乃使之否才如臣,左右其間,參聞乎馭世之大具者,得無褻乎?臣又聞之,有驟則蹶,有盈則溢,不僭之理,較然明甚,而伏況臣家所經歷,寢魂猶噩。臣零丁寡依,幸有孱生,無往非聖靈攸曁矣。區區微諒,惟勉守絀約,斂謝華膴,以效夫塵刹報佛之願者,卽貼額鏤肺之一副信契,而雨露之濡,不遺槎枿,塼埴之功,若偏苦窳。前月以來,誥牒束筍,所進卿秩也,而出自特數,所縻峻簡也,而擬非恒格,濫叨冥升,往愈無漸。夫所謂驟而盈者,臣今冒受而恬有之,其蹶溢之至,可燭照數計,則生成之澤,全完之道,上安所以可施,臣安所以可獲也?其必曰,驟者緩之,盈者損之而已。臣之抱此憂畏,奚第爲見任之重,而至若司氷,似是漫務,亞卿新資之有提擧之名,亦臣一人,則適足以仰累嚬笑,俯速嗤點,臣安得不刳瀝而前陳之,號呼而疾聲之,以蘄于幈幪之下哉?伏乞聖慈,特垂憫諒,將臣本兼諸職,竝賜鞶褫,以卒庇覆之恩,千萬至祝云云。答曰,省疏具悉。所辭中亞銓之任,依施。
上在景福宮。停常參·經筵。
藥房提調李世宰,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于金天洙曰,禮房承旨馳詣宗廟·景慕宮,奉審摘奸以來。
金天洙啓曰,行左承旨李承五,屢度飭敎之下,謂以溫批,嚴命雖極,感惶情踪,轉益惶蹙,奉牌闕外,無意承膺,何以爲之?敢稟。傳曰,屢飭之下,豈可如是?仍以前牌,嚴飭肅命。
尹相翊啓曰,執義王濟肯,掌令李承淵,獻納趙鎭卨,旣入闕中,不爲傳啓,直爲出去,事甚未安。竝推考,何如?傳曰,允。
傳于金天洙曰,讀券官李應辰,命官爲之。
傳于金天洙曰,疏批遲滯之中官李朱夏推考。
傳于金天洙曰,日次儒生殿講,以製代講,詩居首三下一進士趙秉益,三下二幼學金嘉鎭,竝直赴殿試。之次草三下幼學李圭麟,直赴會試。之次次上進士李冕相等二人,竝給二分。之次次上幼學金炳燾等二人,竝給一分。之次次上幼學崔象仁等三人,各奎章全韻一件賜給。
傳于金天洙曰,入格儒生,明日待令。
忠淸監司沈相薰狀啓,沃川兼任永同縣監閔致純牒呈內,敦諭馳往傳諭于沃川居贊善宋秉璿處,則呈單內,伏以秉璿,以無似濫被恩寵,虛縻華銜,已多年所,而罪積違傲,縮伏田廬,食息靡寧。不意玆者,諭召復降,辭旨之隆,毗寄之重,愈往愈加,至以誠意淺薄爲敎,祗命感泣,繼以惶汗,跼蹐高厚,莫省自措。固當更暴衷懇,以冀恩斥,而疾病沈苦,逢春轉劇,無以抖擻神精,構成文字,欲俟少間,只涉遷延,冞增罪戾。反覆思惟,萬不獲已,將此情實仰籲,特爲報營,轉聞于朝,俾蒙收回,以安賤分是如,玆以牒報亦爲白有等,以緣由馳啓云云。踏啓字。
忠淸監司沈相薰狀啓,靑山縣監朴齊應牒呈內,敦諭馳往傳諭于書筵官朴性陽處,則呈單內,伏以性陽,猥蒙榮寵,濫叨筵銜,經年乞免,尙今未遞,只自泯默俟罪,忽自蒙外,恩諭復降,十行諄諄,有非賤臣所敢承當,卽宜復控情實,以冀恩斥,而見今狗馬之疾,漸成癃痼,添歇無常,神精怳惚,數行文字,亦無以構思。若待少間,則冞增逋慢之罪,故反覆思量,萬不獲已,敢將私悰,仰稟于城主閣下。伏望劃卽報營,以爲轉聞,俾蒙鐫解之地是如,玆以牒報亦爲白有等,以緣由馳啓云云。踏啓字。
朴容大,以奉常寺提調意啓曰,各陵園墓寒食祭享所用藥果煎造後,進上看品藥果二十立,依定式封進之意,敢啓。傳曰,知道。
又以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
尹相翊,以義禁府言啓曰,今此日次儒生殿講,以製代講,通方外爲之時,本府都事,皆爲赴擧,只有武都事一員,當直入直,而本府入直公事回公都事及勤政門·隆文樓門·隆武樓門禁亂都事,無以推移,假都事五員,令該曹口傳差出,以爲分排擧行,何如?傳曰,允。
義禁府啓目粘連,向前黃一龍亦,武斷鄕曲,罔有紀極,恣行不法,已著道啓,律例莫嚴,應勘難逭。以此照律,何如?判付啓依允。
行大護軍李應辰疏曰,伏以臣伏奉日次應製命官爲之之命,非崇品膺此任,係是格外,亟賜變通,以重科試焉云云。答曰,省疏具悉。旣有已例,卽爲考試。
丙戌二月二十九日二更,上御乾淸宮。召對入侍時,參贊官金天洙,檢校直閣沈相瓚,侍讀官尹起晉,檢討官李敏奎,假注書安孝濟,記事官車驥衡,別兼春秋閔宗植,各持綱目第五卷,以次進伏訖。上曰,史官分左右。仍開卷,上曰,上番讀之。起晉讀自故古者聖王,止不及大夫。上曰,釋義。起晉釋義訖。上曰,文義奏之。起晉曰,古者天子之堂高九尺,諸侯之堂高七尺,大夫五尺,士三尺,此所以別尊卑貴賤也。君臣之間,節禮不明,則紀綱不能振,尊卑之際,等級無分,則貴賤安有異也?以投鼠忌器,譬於貴臣之近主者,誠善諭也。器譬於君,鼠譬於臣,蓋鼠不足顧,而以其近於器,故不敢投。臣亦不足畏,而以其近於君,故不敢斥。觀於此,可以知敬君而不敢忽,辨等而不敢慢也,故黥劓之辜,不及大夫,所以尊尊貴貴之道,則後來守成太平之主,宜鑑於此,而嚴其等級,別其尊卑,毋使節禮不明,紀綱不振,此萬世不易之大經也。上曰,自古等級分明,然後有上下,上下定,然後知禮義,故賈誼取比於此,使之君使臣以禮,臣事君以忠也。起晉曰,聖敎切當矣。上曰,下番讀之。敏奎讀自禮不敢齒君之路馬,止不忌器之習也。上曰,釋義。敏奎釋義訖。上曰,文義奏之。敏奎曰,禮者,人事之節文,而以敬爲主也。路馬與芻,雖微細物,而不敢齒不敢蹵,況其大於此者乎?大抵君臣之間,以禮爲貴,非徒臣敬其君,君亦禮臣,故天子之尊而猶改容而禮之者,論語所謂君使臣以禮之義。君之使臣,臣之事君,若或一外乎禮敬之間,則不幾於投鼠而莫知忌器也哉?此其後世人主所當鑑戒者也。上曰,上之使下,下之事上,各得其宜,則刑罰得中,禮義不差,臣安其分而事上以忠也。敏奎曰,聖敎切當矣。上曰,參贊官讀之。天洙讀自臣聞之履雖鮮,止令衆庶見也。上曰,釋義。天洙釋義訖。上曰,文義奏之。天洙曰,此時,秦之餘法,尙未盡革,黃·老之術,又復大行,故賈誼之此言,卽是崇文治而以禮使臣之道也。古語有刑不上大夫之言,大抵德以化之,法以齊之,是乃王道矣。上曰,自古帝王,多有刑法之不正,而不務德敎,故賈誼之言如此也。天洙曰,聖敎切當矣。上曰,閣臣讀之。相瓚讀自夫卑賤者,止下官不職。上曰,釋義。相瓚釋義訖。上曰,文義奏之。相瓚曰,大抵於貴臣,不加戮辱,卽禮遇之義,而以文帝之明,猶有欠於禮遇,故賈誼能如是陳奏,文帝翕受採用,後世君臣所當鑑戒者矣。上曰,文·景之治,後世所稱,而秦之苛法,尙有餘存而然矣。相瓚曰,聖敎切當矣。上掩卷。上曰,今見試券,則封內有幻弄作奸之弊,莫重國試,豈有如許士習乎?令秋曹査出勘罪,以杜後弊也。天洙曰,謹當另飭矣。仍命史官就座,又命退。諸臣以次退出。傳啓日記廳堂上金春熙,郞廳郭琦
上在景福宮。停常參·經筵。
自卯時至人定,灑雨下雨,測雨器水深五分。自人定至初二日開東,灑雨下雨,測雨器水深三分。
朴容大啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
又啓曰,吏曹參判李根命,兵曹參判李鍾俊,除拜後過三日不爲出肅,竝依定式推考警責,仍卽牌招察任,何如?傳曰,允。
傳于尹相翊曰,捧納承旨·當該注書,竝從重推考。
傳于朴容大曰,政官牌招開政。
傳于朴容大曰,長興提調尹宜善,濟用提調李載完相換。
傳于朴容大曰,在外同敦寧許遞,今日政差出。
傳于朴容大曰,呈告工曹判書許遞,今日政差出。
朴容大啓曰,明日召對,取稟。傳曰,爲之。
傳于朴容大曰,入格儒生,崇陽門外施賞。
有政。吏批,判書閔應植牌招不進,參判李根命進,參議金永悳牌招不進,行右承旨朴容大進。以吏批言啓曰,判書閔應植,參議金永悳,竝牌招不進,小臣獨政未安,何以爲之?敢稟。傳曰,仍爲之。以金壽鉉爲工曹判書,吳致箕爲同敦寧,兼春秋單朴壽昌。
兵批,行判書金箕錫病,參判李鍾俊病,參議李敎稙病,參知李東淵入直進,右副承旨尹相翊進。同知單金俊烈,僉知三單柳冀台·韓聖勸·薛良植,護軍鄭顯奭,以上竝單付。
吏批,再政。以曺益永爲禁府都事,金思膺·金方秀·吳相吉爲假監役,長興提調尹宜善,濟用提調李載完,已上相換事,承傳。三政。以奉學淵·朴宗哲·李秉楙爲假監役,假監役金方秀,前學官徐龍儒,已上今超通政,朝官年八十,依法典加資。四政。以李根淳爲假監役。
傳于朴容大曰,昆陽郡守李靖奎,柒谷府使李尙珪相換。
朴容大,以議政府言啓曰,本府公事官李漢承,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
又以議政府言啓曰,本府公事官河龍濟,奔走勤仕,已滿二十四朔,依例六品職遷轉事,捧承傳施行,何如?傳曰,允。
又以議政府言啓曰,下納革罷之後,萊府各項應下,不可停闕,已有參酌措劃,凡干公費,庶可排比矣。其中官用米一千五百九十餘石,固當全數收上于京司,而邊邑事勢,亦合軫念,自甲申條爲始,五百九十餘石,依拯米例,許令代納,一千石,依下納作錢例,上送惠廳之意,分付該道臣·該府使處,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮,四月別大祭時,造燭·封香吉日,今月初九日巽時,衣襨·香燭·祭品奉詣吉日,同月初十日卯時俱吉云。以此日時擧行之意,敢啓。傳曰,知道。
吏曹啓目,侍講院兼弼善閔丙肅名字,改以丙承事告狀,依例令藝文館給帖,何如?判付啓依允。
吏曹啓目粘連,觀此弘文館修撰趙鍾純上疏,則以爲,臣之老母,年六十有五,疾病相仍,氣息綿綴,難繼朝晡之供,莫辦蔘朮之劑。子路之米,未聞負於旣仕,董生之耕,猶可諉於有田,而臣濫通朝籍,又無家業,古人之行,靡所藉手。伏乞天地父母,亟察由中之懇,俾垂逮下之恩,仍令該曹畀臣一小縣,俾遂便養之願亦爲白有臥乎所,趙鍾純之家貧親老,菽水難繼之狀,通朝之所共知,許畀一縣,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓依回啓施行爲良如敎。
戶曹參議金永奭疏曰,伏以臣恩受河海,罪積邱山,杜門訟愆,不齒恒人者久矣。臣之所自矢于心者,但當沒身自靖,息黥補劓,以不報爲報而已矣。彯纓結帶,復廁周行之末,臣何敢有意於斯,而千萬不自意,地部華誥,忽下縮伏潛蟄之中,臣且惶且感,感淚縱橫,雙擎九頓,罔知措躬之所矣。噫,臣罪臣自知之,溯考半生,無非自取,而以臣滓穢之踪,特蒙涵包之量,枯荄而雨露之,巨瑕而淵藪之,固知聖世之終無棄物,而殆若死者之復開生路也。如臣賤微,何以得此?今於寵命之下,臣雖欲靦然出肅,以謝記簪之澤,而人必曰,夫夫也,以何顔面,復立乎斯世云爾,則臣雖百喙,無以自明,而設謂痛自刻責,克新厥德,謗議如前,人誰信臣乎?臣亦粗具彝性,知有廉防者也。滌垢之聖眷雖大,騂汗之私忱益深,悔無及於噬臍,愧自切於進身,百回思量,一步難劃。玆敢略陳苦衷,仰瀆崇聽。伏乞聖明,俯垂鑑諒,特改臣新除之銜,仍許臣自贖之路,欲報聖恩,惟期來生而已。臣無任屛營祈懇之至云云。答曰,省疏具悉。遂事,何必如是爲引?爾其勿辭察職。
上在景福宮。停常參·經筵。
自開東至未時,灑雨下雨,測雨器水深二分。
傳于朴容大曰,禮房承旨馳詣宗廟·永禧殿·景慕宮奉審摘奸,仍詣受香諸處,奉審摘奸以來。
朴容大啓曰,祀典所重,何等審愼,而今日寒食祭傳香時,昭慶園獻官李秉奭,尙不入來,以致傳香之過時,事未前有,萬萬駭然。所當重勘,而本院請推之外,無他可施之罰,何以爲之,而原單子,今方改付標以入,使之卽速受香,當該差祭堂上,不可無警,推考,何如?傳曰,允。拿處。
傳于朴容大曰,春桂坊,東宮輔導之地,與他逈異,恩禮之隆,宜有示意,而迄今未遑矣。各賜銀盃,書以銘之,亦寓訓則之義,恪遵勿替,永寶用之,當有宣醞矣,令該曹望間擇吉以入。
傳于朴容大曰,玉堂之賜銀盃也,曾有兩聖朝宸翰,今又敬摹,銘以識之,此亦予繼述之事也。其宜恪守欽遵,當有宣醞矣,令該曹念間擇日以入。
朴容大,以奎章閣言啓曰,北漢行宮冊寶奉安所今春奉審時,大王大妃殿冊寶移奉事,命下矣。吉日,令日官李淳赫推擇,則今月十六日爲吉云,以此日擧行,而何閣臣進去乎?敢稟。傳曰,原任待敎金永悳進去。
又以禮曹言啓曰,今三月十六日文官重試時,親臨與命官,何以爲之,而以何處擧行乎?敢稟。傳曰,景武臺親臨磨鍊。
尹相翊,以刑曹言啓曰,本曹所用大明律·大典會通·無冤錄等律書,年久弊傷,或有落卷,則依定式,分付板在各該道臣,印出上送者,而卽接慶尙監營所報內,本道所納大典會通冊板,入于回祿,不得印出上送云矣。冊板,更無他處之所在,此書未免從玆而永絶,每當試取之時,無以備講,照法之際,亦難考律,此不可無有而置之。大典會通冊板,卽爲改刊印出,依例上送事,分付該道道臣,何如?傳曰,允。
敦寧都正南肅熙疏曰,伏以臣於日前,伏奉除旨,以臣爲敦寧都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任屛營祈懇之至云云。答曰,省疏具悉。所請依施。
丙戌三月初二日三更,上御乾淸宮。召對入侍時,參贊官金天洙,檢校直閣沈相瓚,侍讀官李羲鳳,檢討官姜日馨,假注書安孝濟,記注官張益厚,別兼春秋李茂魯,各持綱目第五卷,以次進伏訖。上曰,史官分左右。仍開卷,上曰,上番讀之。羲鳳讀自故貴大臣,止二人不相容。上曰,釋義。羲鳳釋義訖。上曰,文義奏之。羲鳳曰,自古有國大政,在於立紀綱,立紀綱,在於厲廉恥行禮誼也。廉恥禮誼不行,有罪者無恥無廉,德敎威令,從以不行,紀綱不立,萬事隳哉。夫養臣下有節,卽厲廉恥行禮誼之本也。以漢文之盛德,周勃至爲縛束逮獄,故賈誼極諫,文帝深納,是謂主明臣直矣。上曰,文帝之治,雖是文明,而亦不無欠處,故賈誼之疏,反復詳奏,期圖至冶,其愛君憂國之心,於此可見矣。羲鳳曰,聖敎切當矣。上曰,下番讀之。日馨讀自帝聞而病之,止何以慰毋氏之心哉?上曰,釋義。日馨釋義訖。上曰,文義奏之。日馨曰,漢文,於骨肉之間,遭其不幸,恕其罪而封其子,可謂盛德。然在賈生爲國慮遠之至,不能無諫,而漢文之不聽,只爲骨肉常情之不得不然,何必以今日不叛之王安,慮他日之叛而不封乎?政猶漢祖之非不知濞之叛,而封於吳,也又難矣哉。且薄昭殺漢使之由,旣無出處考據,雖不敢質其罪之輕重,而昭有所恃而橫恣,至有殺使之罪。然不忍加誅,令自引分,此漢文之所以爲盛,而賈誼前日拳拳於禮遇之言,不無其助也。至於喪服往哭,示以必死之意,此則出於明斷,而以杜後弊也。上曰,文帝封淮南王之子,亶出於親親之意,而其於末流之弊,思有所未及,故賈誼此言,欲以防微杜漸。然文帝之不能採用,亦未知其時時勢之如何也。且以薄昭言之,殺之雖似過矣。旣不防閑於未然之前,而不幸犯罪,則亦難容貸也。日馨曰,聖敎切當矣。上曰,參贊官讀之。天洙讀自臣愚,止不得爲義矣。上曰,釋義。天洙釋義訖。上曰,文義奏之。天洙曰,薄昭之罪,有難赦矣。文帝之斷以大義非不正,而始也防閑,不至於犯罪,則可謂恩義兩全矣。上曰,程子之言雖如是,而二公之論,亦不可廢也。不害公器,不害恩義,皆在於始也之防閑耳。天洙曰,聖敎切當矣。上曰,閣臣讀之。相瓚讀自使薄昭,止二世之利也。上曰,釋義。相瓚釋義訖。上曰,文義奏之。相瓚曰,大抵此時漢家,創業不久,制度多有未定,諸侯之國,大小不齊,恐或他日之爲患,故疏論若是切至,其爲國之誠,於此亦可見矣。上曰,自古諸俟之地方有限,不得踰越,而此時小大不均,强弱異勢,恐其後世有難制之患,故賈誼之言,如是切至,可謂慮之深而計之熟矣。相瓚曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
朴容大啓曰,同敦寧吳致箕,除拜後過三日不爲出肅,依定式推考警責,仍卽牌招察任,何如?傳曰,允。
金天洙啓曰,撥路申飭,前後何如,而卽見江原監司南廷順年分啓本,則十二月二十五日封發者,今始到院,啓聞之如是稽滯,極爲未安。該道臣,不可無警,推考,何如?傳曰,允。
朴容大,以弘文館言啓曰,上番校理臣李羲鳳,以大報壇祭祭官,今日肄儀時,晝仕出去之意,敢啓。傳曰,知道。
又以成均館同知館事大司成意啓曰,今三月初三日儒生課試,當爲設行,而大提學未差,限內不得爲之之意,敢啓。傳曰,知道。
濟州進士金炳胤等疏曰,伏以臣等所居之地,卽重溟絶域,不足爲有無於國家,而伏惟我列聖朝以來,特蒙殊恩,逈出常格,至於科試時,命書道號,則又有特書濟州之令者,蓋欲使遐遠之地,表以出之,均被寵拔之至仁盛意,而他道奸僞輩,罔念欺君之罪,專肆循己之慾,冒書濟州,倖竊大科者,甲子花製,江華具星喜,己卯庭試,平壤李禧戇也。其外增廣及各節製初試,亦不翅爲數十名也。由是原居之人,每每漏榜,聖朝厚渥,閼不下流,窮鄕齎鬱,遠莫上達矣。科規本自嚴重,雖尋常盜籍,猶有當律,況彼欺天禦人之罪,當復何居哉?所謂竊其大科者二人,縱施充軍之律,旋蒙赦宥,隨登仕宦。世人見此,以爲是常然,少無忌憚之心,爭慕僥倖之計。雖靡有道號之令,試券封內,猶書以濟州,去年間復爲進士者一人,及增廣初試者四人也。然則況書道號之時,更不知爲幾千百人,而濟儒之應擧者,不過十數人,雖遇恩命,安得以被選哉?此弊不去,則非所以敬君命嚴科規正士習也。此冤不鳴,則非所以仰答天意而思見盛德也。臣等愚昧,竊伏念有一分防弊之道,特自禮曹,刻爲濟州二字圖署,啓稟形止後成節目,下給于濟州儒生,每於赴擧也,許令齎持入場,若有各書道號,又書濟州之令,則以其圖署,踏於券首,而考試時,惟取圖署之濟州,則其外墨書濟州,雖千萬張,僞冒自現,卽歸拔去矣。如是則朝廷之上,不煩削科復科之政,鄕曲弊類,自無作奸犯科之端,遐陬疎蹤,庶有蒙恩參榜之道,而將見聖德廣運,聲敎南曁矣。伏乞聖明,深軫九重柔遠之澤,俯矜萬里觀國之情,上項所陳圖署一款,令禮曹,稟處,著爲恒式,俾此海隅之生,均被日月之光。臣等無任惶懍屛營祈懇之至云云。答曰,省疏具悉。士習誠極痛駭,日後如有冒稱者,卽令嚴刑,押送本牧,限己身充軍。
上在景福宮。停常參·經筵。
尹相翊啓曰,正言閔羲泰,旣入闕中,不爲傳啓,直爲出去,事甚未安。推考,何如?傳曰,允。
朴容大啓曰,在前親臨庭試時,有時·原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
傳于金天洙曰,公事遲滯之中官吳泰煥,從重推考。
傳于金天洙曰,召對爲之。
朴容大,以禮曹言啓曰,來四月初四日行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來四月初四日行宗廟夏享大祭親行時,王世子亞獻之節,依例磨鍊乎?敢稟。傳曰,望廟樓省牲·省器後,先爲還宮磨鍊。
又以禮曹言啓曰,來四月初四日行宗廟夏享大祭親行時,永寧殿,依例遣大臣攝行,何如?傳曰,允。
又以禮曹言啓曰,傳曰,春桂坊,東宮輔養之地,與他逈異,恩禮之隆,宜有示意,而迄今未遑矣。各賜銀盃,書以銘之,亦寓訓則之義,恪遵勿替,永寶用之,當有宣醞矣,令該曹望間擇吉以入事,命下矣。宣醞吉日,令日官韓應翼推擇,則今三月十五日爲吉云,以此日擧行事,分付,何如?傳曰,允。
又以禮曹言啓曰,傳曰,玉堂之賜銀盃也,曾有兩聖朝宸翰,今又敬摹,銘以識之,此亦予繼述之事也。其宜恪守欽遵,當有宣醞矣,令該曹念間擇日以入事,命下矣。宣醞吉日,令日官韓應翼推擇,則今三月二十日爲吉云,以此日擧行事,分付,何如?傳曰,允。
趙臣熙,以兵曹言啓曰,今三月十六日丙戌重試武科殿試節目,當爲磨鍊,而凡於殿試親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,景武臺親臨磨鍊。
又以親軍別營言啓曰,本營左別將梁柱顯,身病猝重,勢難察任,改差,何如?傳曰,允。
尹相翊,以義禁府言啓曰,卽接月令醫員全永錫手本,則以爲,時囚罪人李秉奭,素患痰癖之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣。李秉奭,姑爲保放之意,敢啓。傳曰,知道。
丙戌三月初四日申時,上御乾淸宮。召對入侍時,參贊官尹相翊,檢校待敎金弼洙侍讀官朴周鉉,檢討官姜日馨,假注書安孝濟,記事官車驥衡,別兼春秋李貞稙,各持綱目第五卷,以次進伏訖。
上在景福宮。停常參·經筵。
藥房提調李世宰,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
兵曹,來三月初七日,大殿·各殿宮還御周年,大王大妃殿寶齡將躋八旬,大王大妃殿加上尊號合三慶慶科,今丙戌年重試對擧別試合設庭試武科,景武臺親臨殿試敎是時,直赴殿試人規矩,柳葉箭五矢一百二十步一巡二中,鳥銃三柄一巡一中,講書粗落點以上,三技取一技。
兵曹,來三月初七日,大殿·各殿宮還御周年,大王大妃殿寶齡將躋八旬,大王大妃殿加上尊號合三慶慶科,今丙戌年重試對擧別試合設庭試武科,景武臺親臨殿試敎是時,原榜人及直赴會試人規矩,鐵箭三矢一百十步一矢,片箭三矢一百二十步一巡一中,柳葉箭五矢一百二十步一巡二中,鳥銃三柄一巡一中,講書粗落點以上,五技取三技。
尹相翊啓曰,奏御文字,何等審愼,而卽見泰安防禦使李範叙射砲都試試取啓本,則當請令該曹稟處,而以該衙門稟處者,有違格例,事甚疎忽,極爲未安。原啓本,所當還下送,而係是科試,雖不得不捧入,該防禦使,不可無警,從重推考,何如?傳曰,允。
朴容大啓曰,明日召對,取稟。傳曰,爲之。
傳于尹相翊曰,美國人德尼特差協辦內務府事兼管外衙門掌交司堂上。
傳于朴容大曰,政官牌招開政。
傳于朴容大曰,發遣吏郞,諸執事淸齋與否,摘奸以來。
朴容大啓曰,吏曹判書閔應植,參判李根命,參議金永悳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
朴容大,以禮曹言啓曰,今三月十六日親臨景武臺,文武官重試試取時,王世子侍座之節,何以爲之乎?敢稟。傳曰,依例磨鍊。
尹相翊,以兵曹言啓曰,再明日景武臺親臨,慶科庭試試取時,本曹堂上侍衛,當爲備員,而參判李鍾俊,呈辭受由,不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
又以親軍別營言啓曰,今三月初七日,大殿·各殿宮還御周年,大王大妃殿寶齡將躋八旬,大王大妃殿加上尊號合三慶慶科,今丙戌年對擧別試合設庭試武科,景武臺親臨殿試敎是時,本營直赴應試人,別單書入之意,敢啓。傳曰,知道。
又以刑曹言啓曰,謹依司謁口傳下敎,科場作奸罪人咸興居朴濟國,四處跟探,終無形迹,不得捉致,發關該道,使之捉上,待押來擧行之意,敢啓。傳曰,知道。
又以義禁府言啓曰,今初七日文武科庭試時,本府都事,皆爲赴擧,只有武都事一員,當直入直,而本府入直公事·回公都事及金華門·秋成門禁亂都事,無以推移,假都事四員,令該曹口傳差出,以爲分排擧行,何如?傳曰,允。
上在景福宮。停常參·經筵。
傳于朴容大曰,禮房承旨馳詣大報壇,奉審摘奸以來。
傳于朴容大曰,檢校直閣閔京鎬馳詣健陵,奉審摘奸,仍留監祭,顯隆園·華寧殿,一體奉審以來。
傳于朴容大曰,讀券官領議政,更爲命招。
傳于趙臣熙曰,武科殿試,中日閣命官爲之。
傳于朴容大曰,前後直赴殿試人,竝付之今番庭試榜末。
傳于趙臣熙曰,海防衙門制置之。本意統轄水陸,尤有所關重,而新設規式,尙多未遑,營號以親軍。畿沿海防營,稱之摠管,畿沿海防事務,更以畿沿海防使下批,體例,倣摠戎使營制,一依各營例爲之。防守之節,另加團束。
傳于金天洙曰,海美縣監之代,安城郡守沈憲之除授。安城郡守之代,槐山郡守玄昔運除授。
吏曹口傳政事,以朴鳳彬爲兵曹參判。
兵曹口傳政事,親軍別營別將單徐丙懋。
傳于金天洙曰,在外臺諫許遞,今日政差出。
傳于金天洙曰,呈告泮堂許遞,今日政差出。
傳于金天洙曰,桂坊有闕之代,竝陞敍以入。
尹相翊啓曰,美國人德尼特差協辦內務府事兼管外衙門掌交司堂上事,命下矣。今日政下批,何如?傳曰,允。
尹相翊,以吏曹言啓曰,繕工監假監役官朴宗哲·李秉楙·李根淳,俱以身病,呈狀乞遞,竝改差,何如?傳曰,允。
趙臣熙,以兵曹言啓曰,同知訓鍊院事金東壽,五衛將南啓興·裵宗漢·柳冀台·韓聖勸,昌德宮衛將林鼎鎭·薛良植,守門將金禎植·禹夏兢,俱以病難供職,宣傳官柳吉魯,除授在外,過限未肅拜,新除授全羅右水使具奭祖,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
尹相翊,以吏批言啓曰,安城郡守沈憲之,海美縣監除授事,命下矣。以前任通津都護府使,方在解由未出中,何以爲之?敢稟。傳曰,勿拘。
有政。吏批,判書閔應植陳疏,參判李根命牌招不進,參議金永悳進,右副承旨尹相翊進。以吏批言啓曰,判書閔應植陳疏,參判李根命牌招不進,小臣獨政未安,何以爲之?敢稟。傳曰,只出緊任。以全在鳳爲持平,閔泳韶爲同成均,金明洙爲槐山郡守,協辦內務府事單德尼,監理關北陸路通商事務單金在容,監理元山港通商事務單李重夏,監理義州港通商事務單洪承五,昆陽郡守李靖奎,柒谷府使李尙珪已上相換事,承傳。
兵批,行判書金箕錫進,參判朴鳳彬病,參議李敎稙病,參知李東淵病,左副承旨趙臣熙進。以李熙忠爲同訓鍊,許爁爲內禁將,南啓興爲羽林將,朴有鎭·李忠鉉·金商羽·鄭文基爲五衛將,洪在玉·鄭貴文爲昌德將,李承徽爲宣傳官,宋應洙·朴周秉爲守門將,沈宜稷爲全羅右水使,護軍李鍾俊·金在韶,副護軍南肅熙·具奭祖·金昌祿·金演根,副司果沈宜國。
吏批,再政。以尹吉求爲敦寧都正,李載完爲藝文提學,朴蘭壽爲同春秋,玉秉觀爲奉常主簿,李容輔爲禁府都事,朴致璋·金聲永·河再淸爲假監役,閔相鎬爲敦寧參奉。
三政。以李命九·朴基貞·李裕源爲假監役,前假監役鄭基永,分監役金熙祚已上今超通政,朝官年八十,依法典加資,前五衛將金在韶,前僉知盧命根,副司果閔仁根以上今加嘉善,朝官年九十,依定式加資,假監役朴致璋·金聲永·河再淸以上今超通政,朝官年八十,依法典加資。
四政。以梁俊默·鄭基默·林道余爲假監役,閔豊植爲監察,假監役李命九·朴基貞·李裕源,副司果金昌祿·柳八宗以上今超通政,朝官年八十,依法典加資。
兵批,再政。以李敬翼爲右司禦,同知單許爁,僉知三單朴有鎭·李忠鉉·金商羽。
三政。以李寅承爲左翊贊,同知單洪在玉,僉知二單鄭文基·鄭敏錫。
四政。以兪起濬爲左衛率,同知單鄭基文。
五政。以李重益爲左副率。
六政。以尹相澈爲左侍直。
七政。以金奉圭爲右洗馬,親軍畿沿海防營使單閔泳煥。
傳于尹相翊曰,吏曹判書有闕之代,前望單子入之。
傳于尹相翊曰,明日出宮門路,以建善門爲之。
以司謁口傳下敎曰,今番濬川時,前總戎廳·龍虎營,合力擧行。
尹相翊,以禮曹言啓曰,卽接宗廟署所報,則今此慶科庭試時,本署官員,俱爲觀光云矣。依定式,本曹佐郞崔秉煜,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則今此慶科庭試時,本署官員,俱爲觀光云矣。依定式,本曹佐郞李臣燁,假官差送,以爲代直後赴試之地,何如?傳曰,允。
又以禮曹言啓曰,傳曰,前後直赴殿試人,竝付之今番庭試榜末事,命下矣。取考謄錄,則在前除初試庭試時,有直赴付之榜末之命,則隨其直赴年次,付之榜末,一體放榜,曾有已例,今亦依此擧行之意,敢啓。傳曰,知道。
又以禮曹言啓曰,謹依傳敎,前後直赴殿試人,隨其直赴年次,付之榜末事,草記啓下矣。卽接四館所牒呈,則乙酉十月館學儒生應製入格幼學韓永元·林軒相·車炳虎,同年十一月柑製入格生員南廷弼,幼學李範升,丙戌二月館學儒生應製入格生員李臣榮,幼學趙吉夏·郭琦,同年同月人日製入格幼學朴柱,同年同月日次儒生殿講,以製代講入格進士趙秉益,幼學金嘉鎭,合爲十一人云矣。直赴殿試儒生韓永元等十一人,隨其直赴年次,付之榜末,一體放榜之意,敢啓。傳曰,知道。
趙臣熙,以親軍別營言啓曰,本營右別將趙萬赫,身病猝重,勢難察任,改差,何如?傳曰,允。
又以親軍別營言啓曰,本營騎士將梁柱憲,身病猝重,勢難察任,改差,何如?傳曰,允。
又以親軍別營言啓曰,本營別將騎士將,今當差出,而擬望之人乏少,外任竝擬,何如?傳曰,允。
吏曹判書閔應植疏曰,伏以臣於去歲,屢陳章籲,丐免戎務,輒奉批旨,恩言冞重,乃以求鮮之計,反作繳榮之媒,藝苑賓銜,華誥聯翩,臣方夙夜憂懼,若隕淵谷。擬俟少暇,更暴愚衷,不自意長銓除命,又加臣身,臣誠惝怳震越,不知所措。適値賀班,不敢不章皇出肅,而淟涊冒據,一再行政,是非臣素計之所敢出也。迺者罪著溺職,恩荷曲貰,臣雖至愚,豈敢貪戀祿位,不思所以自處者哉?顧臣才識之不嫺軍旅,已悉陳之矣,而至若天官之爲職,其重果何如也?雖以古今異制,專責以選擧一事,而第其權衡人物,甄別流品,得失臧否之間,治忽係焉,夫量少而受多者,不破則濫,力弱而任重者,自顚而仆,此必至之勢,易知之理也。凡臣所帶諸務,雖使古之名碩,號稱通鍊者居之,猶將瞠然其却步,況臣庸陋,最出人下者乎?臣聞父母之於稚子,撫育憐愛,靡不用極,曷不欲其飽其煖也?至於脆膿之食,靡麗之服,必爲之禁之,裁之節之,惟恐其食過而傷生,服僭而折福,所以爲父母之至恩也。臣於我殿下,不啻若稚子之仰父母,而以我殿下愛欲生之恩,豈或有異於父母之養稚子也?臣若夤緣事會,惟以趨走爲義,而不知負乘之招災,跋㚄之致患,則尙奚以籍手事君乎?臣之前後控瀝,匪由飾讓,不惟殿下之所諒燭,抑亦同朝之所共悉也。伏願聖慈,推曲遂之仁,垂生成之澤,將臣本兼諸職,亟行鐫免,俾私分少安,公器毋褻,不勝大幸。臣無任屛營祈懇之至云云。答曰,省疏具悉。所辭諸務,何可竝解?長銓之任,依施。
丙戌三月初六日申時,上御乾淸宮。召對入侍時,參贊官尹相翊,檢校待敎金弼洙,侍讀官李羲鳳,檢討官南廷綺,假注書安孝濟,別兼春秋李茂魯·李貞稙,各持綱目第五卷,以次進伏訖。
上在景福宮。停常參·經筵。
自開東至人定,灑雨下雨,測雨器水深一寸三分。自人定至初八日開東,灑雨下雨,測雨器水深六分。
傳于尹相翊曰,侍衛·陪衛與陪立軍兵,令各其營乾犒饋。
吏曹,海美縣監單沈憲之,安城郡守單玄昔運,已上除授事,承傳。
內務府,親軍畿沿海防營使單閔泳煥。
尹相翊啓曰,明日召對,取稟。傳曰,爲之。
尹相翊以禮曹言啓曰,今三月初八日,親臨景武臺,三日製儒生試取時,王世子侍坐之節,何以爲之乎?敢稟。傳曰,依例磨鍊。
又以漢城府言啓曰,濬川,今三月初十日始役之意,敢啓。傳曰,知道。
又以兵曹言啓曰,濟州甲戌年庭試武科初試人左雲弼,己卯式年武科初試入格左用勳,俱爲來訴本曹,願赴於今番庭試矣。本州以候風駕海之致,初試人,隨其上來,許赴於當前他科,載在法典,故取考各年榜目及該牧公文,則初試入格,果爲的實,竝依例許赴於今日殿試之意,敢啓。傳曰,知道。
又以兵曹言啓曰,直赴殿試奉承傳,勸武軍官閔章鎬等六百六十七人,直赴會試奉承傳,選武軍官孫亮浩等一百二十八人,隨其錄名,依例許赴於今日殿試之意,敢啓。傳曰,知道。
又以兵曹言啓曰,今此慶科庭試丙戌重試對擧,別試武科景武臺親臨殿試時,直赴殿試人,應試應頉區別,別單書入之意,敢啓。傳曰,知道。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
丙戌三月初七日,上詣景武臺。慶科庭試文科試取,王世子隨詣侍座入侍時,行都承旨尹用求,行左承旨李承五,行右承旨朴容大,左副承旨趙臣熙,右副承旨尹相翊,同副承旨金天洙,記事官鄭承謨,別兼春秋尹命爕·金喜洙·尹容植·李貞稙·李茂魯·閔宗植·金春熙,直提學閔泳煥,檢校直閣朴鳳彬·鄭夏源·沈相瓚,檢校待敎金用圭·金弼洙·鄭寅昇·閔丙承,校理李羲鳳修撰南廷綺,以次侍立。時至,通禮跪啓請外辦。上具翼善冠·衮龍袍,乘輿出建善門。藥房提調李世宰,副提調尹用求進前問候訖。由神武門,詣景武臺。通禮跪啓請降輿。上降輿陞座。用求請出標信,開布城,儒生入場,仍讀奏入門單子訖,奏曰,從陞人中試官蒙點人,使之下去,一體行禮乎?上可之。引儀引讀券官領議政沈舜澤·曺錫輿·金永壽·李應辰·趙秉式·李世宰·金晩植·李喬翼·吳俊泳·洪祐昌·閔種默·金益容·鄭夏源·朴鳳彬·李冕榮·李根命·趙文永·金晳根·李應夏·申錫年·趙定熙·金完秀·李道宰·姜文馨·尹致聖·申獻求,對讀官金永悳·李命宰·閔泳駿·金喆熙·洪承穆·鄭元夏·尹·徐夔淳·趙鼎九·鄭寅興·金疇鉉·金昇圭·洪承憲·李容稙·南奎熙·李暐·金永奭·趙鍾弼·沈東獻·李敎稙·鄭顯英·鄭光淵·李大稙·黃耆淵·成大永·兪致益·申錫游·沈相瓚·鄭寅昇·金炳吉·閔丙承·金弼洙·尹相衍·金春熙·金喜洙·尹容植·尹容善·李輔榮·任大準·李容泰·朴永斗·任澤鎬·吳炳文·李秀洪·尹起晉·南廷綺·徐誼淳·丁理爕·李茂魯·李承載·南濟元·權榮洙·趙秉聖·尹泰興·南周元·李貞稙·鄭寅爕,行四拜禮,以次就位。沈舜澤進前問候訖。上命讀券官進前,命書賦題民皆仁壽堯·舜之福。錫輿等跪書讀奏,寅爕等奉出懸題訖。傳曰,武科庭試殿試,中日閣命官爲之出傳敎傳曰,考官金箕錫,命官爲之。出傳敎上命試官權退。上入小次,少頃出次。上命考試,傳曰,賓客·別雲劍·兵曹堂上·堂上對讀官·堂上閣臣·春坊入侍承旨,竝讀券官加差下,堂下閣臣·春坊入直玉堂,竝對讀官加差下,使之分考。出傳敎傳曰,今番庭試取七人。出傳敎用求進前奏曰,今日殿座時,寶劍一員,初不等待,一員徑先出去,致勤下詢,揆以事體,萬萬未安。該寶劍,竝推考,何如?上曰,初不等待之寶劍,拿處,徑先出去之寶劍,從重推考。出榻敎傳曰,還宮,當自內爲之矣,該房知悉。臣熙請出標信解嚴。上還內。少頃,上御長安堂行科次。舜澤稟書等,用求坼封訖。舜澤曰,卽聞自京兆,謂以綿襪出禁,科儒入京之際,府隷輩要路討索,無所不至,聽聞攸及,萬萬駭惡。設若當禁,初無行會外道,而猝地執捉,從又攫奪,尤極痛惡。常時不能操飭之該堂上,施以譴罷之典,何如?上曰,依爲之。出擧條舜澤曰,明日三日製讀券官,乞賜變通之意,敢達矣。上曰,依爲之。上命試官先退。又命退,諸臣以次退出。
上在景福宮。停常參·經筵。
傳于朴容大曰,三日製,明日爲之。
議政府薦望,以沈遠澤爲濟州牧使。
兵曹口傳政事,親軍別營別將單洪圭,親軍別營騎士將單南廷植。
傳于金天洙曰,明日出宮路,以建善門爲之。
朴容大啓曰,卽見按撫營·守令·邊將薦擧單子,則茂山府使李熙春,不書職名,會寧府使徐珩淳,薦擧人職銜中,園號平行書之,事甚疎忽,萬萬未安。原單子雖不得不捧入,不可無警,推考,何如?傳曰,允。
又啓曰,各道守令·邊將薦擧單子,正月內修正上送,例也,而按撫營薦擧單子,今始到院,如是過限,事甚未安。原單子雖不得不捧入,該按撫使,不可無警,推考,何如?傳曰,允。
朴容大,以承文院言啓曰,卽見北洋大臣衙門咨文以爲,派令陳同書,駐紮漢城,總辦電務云矣。以承領之意,撰出回咨,以爲入送之地,何如?傳曰,允。
金天洙,以親軍別營言啓曰,本營挾輦把摠申膺均,身病猝重,勢難察任,改差,何如?傳曰,允。
又以親軍別營言啓曰,謹依下敎,侍衛·陪衛與陪立軍兵等處,乾犒饋分給之意,敢啓。傳曰,知道。
行刑曹判書尹滋悳疏曰,伏以臣行負神明,積殃在身,薦酷之禍,乃延于母,痛冤纏髓,理宜自滅,而視息尙存,冥頑之甚矣。噫,臣往在戊辰,喪父而孤,煢煢縷喘,恃而爲命者,惟母在耳。臣之華髮墮顚,而臣母則視臣若嬰孩,拊之育之,提誨之且勤,俾得以保有今日也。悠悠昊天,欲報何極?臣家素貧,釜庾未繼,比年宦跡,雖知濫分,華焉而不辭,爲母榮也,膴焉而不辭,爲母養也,母又不在,夫誰之爲?翔鳥反鄕,風樹未靜,寸腸摧隕,萬念灰冷。且臣積痼之病,浸以歲加,歲愈久而病愈篤矣。火鬱心膈,百證層生,頑痰膠粘,咳劇而喘,眩暈委倒,種種頃刻危遑,而方其懊憹煩悶,不覺蹶起,深夜排戶,氷雪而不知寒,若失常性者然。凡醫家所稱峻冷之劑,竝投而雜試之,邪氣未退,元氣已敗,榮衛耗涸,肌肉鑠盡,脛細如指,欲立莫支,軒闥之內,動須扶將,如是而尙可望復起爲恒人事乎?寄命床笫,待盡餘日,自分爲廢棄之物而已。乃以我殿下愛欲生之至仁大德,矜恤而收錄之,除命連降,俾臣就列,臣奉旨徊徨,告榮他地,仰感恩造,府激哀悰,自不覺聲淚之俱發也。第臣逖違文陛,今幾日月,每念頃年,夙夜密邇,隆眷異渥,淪肌浹髓,塵刹身心,何以自效?窮山弊廬,曉夢耿耿。臣雖愚劣,亦犬馬戀主之出於性者然也。如獲復登班綴,一望淸光,則是臣之餘生至願足矣,而寵旣荷於簪履,進身有階,義若昧於駕屨,伸忱無路。卽以情與病之萬不可强者,誠如右所陳也,命之窮矣,何嗟及矣?拊膺長號,靡所因極,職次去就,已非可論,而曠日虛縻,只增惶懼,玆不得不收召神思,猥控悲苦之私。伏乞聖明,特念鮮民之情,且憐廢疾之狀,亟遞職名,仍刋仕籍,俾此病骸置之邱壠之下,則仁天憫覆之澤,豈臣銜結所能仰酬也哉?臣無任哀號涕泣危怖祈懇之至云云。答曰,省疏具悉。卿其勿辭行公。
丙戌三月初八日二更,上御乾淸宮。召對入侍時,參贊官金天洙,檢校待敎金用圭,侍讀官朴周雲,檢討官南廷綺,假注書金熙圭,記事官車驥衡,別兼春秋金春熙,各持綱目第五卷,以次進伏訖。上曰,史官分左右。仍開卷,上曰,上番讀之。周雲讀自其民如是,止上從其言。上曰,釋義。周雲釋義訖。上曰,文義奏之。周雲曰,赴胡不避死者,人和爲主,而所以致人和者,使民厚生故也。苟不能厚其生,則父子不相保,兄弟妻子離散矣,豈能致人和哉?文帝從其言,故能使民赴胡不避死也。上曰,鼂錯雖有禦胡之策,文帝不從,則民何能赴死不避哉?惟其明智卓越,聽從其言,故使民悅服而至於赴死不避也。漢稱文·景,不亦宜乎?周雲曰,文帝優於景帝,而三代以後,第一令主也。禦胡之策,只在人和,而文帝從之,故得人死力也。上曰,民心和悅,死且不避,則何足畏胡也?上曰,下番讀之。廷綺讀自錯復言,止貧民相慕而勸往矣。上曰,釋義。廷綺釋義訖。上曰,文義奏之。廷綺曰,治民之道,專在於存恤老弱,善遇壯者,和輯其心,而和輯之道,亦係於下吏之賢與不賢,治與不治,可不擇人而用之乎?上曰,和之一字,第一緊要。廷綺曰,聖敎切當矣。復奏曰,和輯其心,卽人心悅服之謂,而爲下吏者,若存恤老弱,善遇壯者,則民安其所而無離叛之思矣。上曰,參贊官讀之。天洙讀官臣聞古之徙民者,止勸之新邑也。上曰,釋義。天洙釋義訖。上曰,文義奏之。天洙曰,臣所讀自止內,別無敷衍仰達者矣。上曰,閣臣讀之。用圭讀自爲置醫巫,止長居之心也。上曰,釋義。用圭釋義訖。上曰,文義奏之。用圭曰,鼂錯所言,甚當於徙民禦邊之策矣。上掩卷,仍命史官就座。又命退,諸臣以次退出。
上在景福宮。停常參·經筵。
傳于朴容大曰,禮房承旨馳詣受香諸處,奉審摘奸以來。
朴容大啓曰,吏曹郞廳來言,新恩下批政事,取稟。傳曰,當日爲之。
金天洙啓曰,假注書金熙圭有身病,勢難察任,今姑改差,何如?傳曰,允。
假注書金熙圭改差,代以曺萬承爲假注書。
尹相翊啓曰,卽者刑曹郞廳來言,趁不待令之日傘事知,不善擧行之司謁,當爲從重科治,而判書尹滋悳未肅拜,次堂例不得擧行云。判書卽爲牌招,何如?傳曰,允。
朴容大啓曰,明日召對,取稟。傳曰,爲之。
傳于尹相翊曰,奉審閣臣入侍。
傳于尹相翊曰,秋判外秋曹堂上竝許遞,今日政差出。
尹相翊,以吏曹言啓曰,繕工監假監役官梁俊默·鄭基默·林道余,俱以身病,呈狀乞遞,竝改差,何如?傳曰,允。
又以吏曹言啓曰,泰仁縣監金亮鉉呈狀內,矣身親病沈重,萬無還官之望云,改差,何如?傳曰,允。
尹相翊,以吏批言啓曰,新判書命招,同參政事,何如?傳曰,允。
有政。吏批,判書金永壽牌招不進,參判李根命試所進,參議金永悳進,同副承旨金天洙進。以吏批言啓曰,判書金永壽牌招不進,參判李根命試所進,小臣獨政未安,何以爲之?敢稟。傳曰,只出緊任。以金永壽爲吏曹判書,李承純爲刑曹參判,金亮鉉爲刑曹參議,李敬翼爲泰仁縣監,新及第金亮鉉文科甲科第一人,今加通政,登科前階窮,依法典陞堂上,濟州牧使沈遠澤,前都正李起復今加嘉善,朝官年九十,依法典加資。
兵批,行判書金箕錫進,參判朴鳳彬病,參議李敎稙病,參知李東淵入直進,行右承旨朴容大進。以李會英爲內禁將,金穩根·金殷杓·韓永基爲五衛將,朴元根·金瓚柱爲昌德將,吳健泳爲右司禦,許瑭爲宣傳官,李敏夏·柳在熙爲守門將,鄭愚植爲全羅右水使,宋徽老爲珍島監牧官,五衛將加設二單洪洛爕·姜仁會,城山別將單李根浩,護軍金永穆,副護軍趙鼎九·金亮鉉·李演喆·元重泰·黃象顯·金耆鎬·金斗成以上竝單付,兼濟州鎭兵馬水軍節制使·全羅道水軍防禦使單沈遠澤。
吏批,再政。以沈能肯爲宗府主簿,李庸爕爲禁府都事,李演喆·元重泰·黃象顯爲假監役。
三政。以安舜謨·金耆鎬·金斗成爲假監役,典設別提單金好煥,武科甲科第一人假監役李演喆·元重泰,黃象顯以上今超通政,朝官年八十,依法典加資。
四政。以申泰均·尹榮一·朴基泰爲假監役,假監役金耆鎬·金斗成以上今超通政,朝官年八十,依法典加資。
朴容大啓曰,新除授吏曹判書金永壽,旣在闕中,不爲肅謝,直爲出去,事甚未安。推考,何如?傳曰,允。
朴容大,以侍講院言啓曰,卽接翊衛司所報,則今初九日親臨景武臺,王世子侍座敎是時,本司當爲全數陪衛,而右侍直尹相澈有身病,無以備員云,何以爲之?敢稟。傳曰,東部都事兪致誠,口傳相換。
尹相翊,以司僕寺一二提調意啓曰,兼內乘沈遠澤,移拜濟州牧使矣。其代,令該曹口傳差出,何如?傳曰,允。
兵曹口傳政事,以鄭周永爲內乘。
趙臣熙,以親軍別營言啓曰,本營兵房金東壽,身病甚重,勢難察任,今姑改差,何如?傳曰,允。
尹相翊,以義禁府言啓曰,卽接月令醫員全永錫手本,則以爲,時囚罪人金弘圭,咽喉之症,挾感添劇,食飮全却,目下症形,實爲危劇云。罪人病勢如此,則一邊保放,一邊草記,載在法典矣。金弘圭,姑爲保放之意,敢啓。傳曰,知道。
丙戌三月初九日巳時,上詣景武臺。三日製儒生試取,王世子隨詣侍座入侍時,行都承旨尹用求,行左承旨李承五,行右承旨朴容大,左副承旨趙臣熙,右副承旨尹相翊,同副承旨金天洙,記事官鄭承謨,別兼春秋尹命爕·金春熙·尹容植·李貞稙·李茂魯·金喜洙,直堤學閔泳煥,檢校直閣朴鳳彬,鄭夏源·沈相瓚,檢校待敎趙東冕·金用圭·金弼洙·鄭寅昇·閔丙承,副校理朴周雲,修撰南廷綺,以次侍立。時至,通禮跪啓請外辦。上具翼善冠·衮龍袍,乘輿出建善門。藥房提調李世宰,副提調尹用求進前問候訖。由神武門,詣景武臺。通禮跪啓請降輿。上降輿陞座。用求請出標信開布城,儒生入場,仍讀奏入門單子訖,奏曰,從陞人中試官蒙點人,使之下去,一體行禮乎?上可之。讀券官曺錫輿·金永壽·李應辰·趙秉式·李世宰·金晩植·李喬翼·吳俊泳·洪祐昌·閔種默·金益容·鄭夏源·朴鳳彬·李冕榮·李根命·趙文永·金聲根,李應夏·申錫年·趙定熙·金完秀·李道宰·姜文馨·尹致聖,申獻求,對讀官金永悳·尹·徐夔淳·趙鼎九·鄭寅興·金疇鉉·金昇圭·洪承憲·李容植·南奎熙·李暐·金永奭·趙鍾弼·沈東獻·李敎稙·鄭顯英·鄭光淵·李大稙·黃耆淵·成大永·兪致益·申錫游·沈相瓚·鄭寅昇·金炳吉·閔丙承·金弼洙·尹相衍·金春熙·金喜洙·尹容植·尹容善·李輔榮·任大準·李容泰·朴永斗·任澤鎬·吳炳文·李秀洪·尹起晉·南廷綺·徐誼淳·丁理爕·李茂魯·李承載·南濟元·權榮洙·趙秉聖·尹泰興·南周元·李貞稙·鄭寅爕行四拜禮,以次就位。上命讀券官進前,命書詩題草木群生之物,皆有以自樂。錫輿跪書讀奏,寅爕奉出懸題訖。命試官權退。上入小次,少頃出次,命考試。傳曰,賓客·別雲劍·兵曹堂上·堂上閣臣·春坊入侍承旨·堂上對讀官,竝讀券官加差下,堂下閣臣·春坊入直玉堂,竝對讀官加差下,使之分考。出傳敎仍行科次。舜澤書等,用求坼封訖。傳曰,三日製詩居首草三下進進士尹始榮等二十人,竝直赴會試,之次次上進士李憙翼等二十五人,竝給二分,之次次上幼學白世基等二十五人,竝給一分,之次次上進士朴豊緖等三十人,各奎章全韻一件賜給。出傳敎傳曰,入格儒生閔配鎬·金奉圭·李晩胤,此是桂坊也。守令待窠,首先擬入。出傳敎傳曰,入格儒生,明日待令。出傳敎傳曰,還宮,當自內爲之矣,該房知悉。上命試官先退。通禮跪啓禮畢。上降座還內,諸臣以次退出。
丙戌三月初九日二更,上御乾淸宮。奉審閣臣入侍時,左副承旨趙臣熙,記事官鄭承謨,別兼春秋金喜洙·閔宗植,檢校直閣閔京鎬,以次進伏訖。上曰,史官分左右。仍命奉審閣臣進前。京鎬進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頃,仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上曰,陵上園上,俱爲太平乎?京鎬曰,俱爲安寧矣。上曰,碑閣·丁字閣,亦無頉乎?京鎬曰,俱爲無頉矣。上曰,殿內安寧乎?京鎬曰,安寧矣。上曰,何時將事乎?京鎬曰,三更量將事矣。上曰,冒雨作行,不以爲惱乎?京鎬曰,去時雖冒雨,回日雨晴,無事還來矣。上曰,沿路不有破壑處乎?京鎬曰,今則治道,道路坦平矣。上曰,所經諸處,春耕,何如耶?京鎬曰,麥苗甚盛,可占有年矣。上曰,渡何江而往還乎?京鎬曰,以銅雀江往返矣。上曰,閣臣先退。仍命史官就座,又命退,承史以次退出。
上在景福宮。停常參·經筵。
藥房提調李世宰,副提調尹用求啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于朴容大曰,入格儒生,崇陽門外施賞。
傳于朴容大曰,政官牌招開政。
傳于尹相翊曰,同訓鍊竝許遞,今日政差出。
傳于朴容大曰,泮長許遞,今日政差出。
傳于朴容大曰,今日政遷轉守令,勿拘常格,各別擇差。
朴容大啓曰,吏曹判書金永壽,疏批已下,卽爲牌招,何如?傳曰,允。
傳于朴容大曰,典牲提調有闕之代,前望單子入之。
典牲提調前望單子入之,閔種默添書落點。
以司謁口傳下敎曰,景祐宮役所工募,乾犒饋分給事,分付戶曹。
傳于朴容大曰,發遣吏郞,諸執事淸齋與否,摘奸以來。
尹相翊啓曰,啓聞事體,何等謹嚴,撥路申飭,前後何如,而卽見三和防禦使許璡煙軍歲抄啓本,則年月下長銜,不當書而書之,有違格例,去十二月二十二日封發者,今始到院,尤極稽忽,萬萬未安。原啓本,係是軍務,雖不得不捧入,該防禦使,不可無警,從重推考,何如?傳曰,允。
朴容大,以吏曹言啓曰,繕工監假監役官申泰均·尹榮一·朴基東,俱以身病,呈狀乞遞,竝改差,何如?傳曰,允。
又以吏曹言啓曰,漣川縣監高永周,以其親病,呈狀乞遞,改差,何如?傳曰,允。
尹相翊,以兵曹言啓曰,內禁衛將許爁,五衛將朴有鎭·李忠鉉·鄭文基,昌德宮衛將洪在玉·鄭貴文,宣傳官李承徽,守門將宋應洙,俱以病難供職,新除授全羅右水使沈宜稷,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又以兵曹言啓曰,五衛將金穩根·金殷杓·韓永基,昌德宮衛將朴元根·金瓚柱,宣傳官許瑭,守門將李敏夏·柳在熙,俱以病難供職,呈狀乞遞,竝改差,何如?傳曰,允。
有政。吏批,判書金永壽進,參判李根命牌招不進,參議金永悳進,行右承旨朴容大進。以吏批言啓曰,大司成,今當差出,而擬望之人乏少,承旨及外任竝擬,何如?傳曰,允。以成大永爲大司諫,閔泳煥爲右尹,洪在正爲工曹參議,趙臣熙爲大司成,李承載爲中學敎校,朴來七爲淑陵奉事,閔泳旭爲禁府都事,朴齊獻·元錫一·李宜鉉爲假監役,梁柱華爲礪山府使,朴泰遠爲平海郡守,金敏植爲積城縣監,鄭基贊爲懷德縣監,韓龍源爲牙山縣監,裵翼永爲漣川縣監。
傳于朴容大曰,承旨有闕之代,前望單子入之。
承旨前望單子入之,李建容落點。
兵批,行判書金箕錫進,參判朴鳳彬病,參議李東淵入直,同副承旨金天洙進。以李鍾俊·李南輯·朴長夏·李容益爲同訓鍊,李敏臯爲訓鍊都正,金德均·宋鳳浩·金錫圭爲五衛將,崔命大·辛在哲爲昌德將,柳兢魯爲中樞都事,權鍾奭爲訓鍊主簿,趙澤顯爲宣傳官,李源昌·金瀅植爲守門將,林奉雲爲平薪僉使,同知單韓永基,僉知單金穩根,加設二單洪洛爕·姜仁會,護軍金壽萬,副護軍金學洙·鄭之善以上竝單付。
吏批,再政。以尹鳳柱爲濬源殿參奉,李晩綏爲義城縣令,閔東鎬爲井邑縣監。
三政。以閔泳旭爲廣興奉事,李哲應爲恩津縣監。
四政。以金國鎭爲禁府都事,故進士閔珩世贈吏參例兼,故牧使閔師寬贈吏議,已上前同敦寧閔種洙兩代,故府使朴應樞贈左承旨,孝行卓異贈職事,承傳。
兵批,再政。以李敎錫·尹弼永爲訓鍊主簿,南惟熙爲左捕從,同知單朴元根,僉知三單金德圭·宋鳳浩·金錫奎。
三政。以李敎稷爲訓鍊僉正,李容軾爲左捕從,具周鉉爲右捕從,同知單金瓚柱。
四政。以孫觀遠爲訓鍊僉正,金泰觀爲親軍別營哨官,李圭珍爲守門將。
五政。以趙羲天爲訓鍊僉正,閔台植爲親軍別營把摠,同知單崔命大。
六政。以沈憲澤爲訓鍊僉正,李敏性爲親軍別營哨官,同知單辛在哲。
七政。以閔周植爲訓鍊僉正,李敬濂爲訓鍊判官,同知單金殷杓。
八政。以具昌書爲訓鍊判官,韓鎭衡爲訓鍊主簿。
九政。以吳元泳爲訓鍊主簿,李根英爲右捕從。
十政。以李晳鎬爲訓鍊僉正,李秉膺爲部將。
十一政。以李用夏爲宣傳官。
兵曹,以李熙忠爲親軍別營兵房。
兵曹口傳政事,親軍別營別將單趙萬赫,把摠單李璿載。
金天洙,以戶曹言啓曰,白川郡田稅船一隻,到西江栗島致敗,故聞甚驚駭,發遣本曹郞廳金奭根,摘奸鉤拯,而待撤拯,具格修啓之意,敢啓。傳曰,知道。
又以兵曹言啓曰,今此濬川時,分界各營將臣爛議後,龍虎營,自活良橋〈至〉五間水口南邊,親軍右營,自活良橋至五間水口北邊,親軍別營,自活良橋至松杞橋,自五間水口外至永都橋,三營合力擧行之意,敢啓。傳曰,知道。
又以兵曹言啓曰,卽見泰安防禦使李範叙都試啓本,則以爲,將官·砲手·居首及武士別抄沒技試取上送爲辭矣。各道都試,皆有科目之定規,而此防營,旣無沒技之定式,則今此修啓,係是違格。原啓本還下送,使之改修正上送,該防禦使,不可無警,推考,何如?傳曰,允。依他防營例施行。
又以兵曹言啓曰,謹依下敎,都城內濬川,親軍右營·親軍別營·龍虎營分界,自明日始役之意,敢啓。傳曰,知道。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以兵曹言啓曰,謹依司謁口傳下敎,場中試紙偸竊之漢金凡伊·林業同,竝嚴棍十度後,懲勵放送之意,敢啓。傳曰,知道。
又以親軍左營言啓曰,本營領官沈宜稷,移拜全羅右水使,今旣改差矣。領官,使之仍任,何如?傳曰,允。
又以親軍右營言啓曰,本營軍醫李性信,身病甚重,勢難察任,減下,其代,副司果鄭斗永差下,使之察任,何如?傳曰,允。
又以親軍別營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以機器局言啓曰,委員孟欽哲有頉,代前佐郞李奎鴻差下,令該曹口傳下批,何如?傳曰,允。
又以義禁府言啓曰,保放罪人李秉奭·金弘圭等,還囚捧供以入,而病勢一向未差,竝仍爲保放之意,敢啓。傳曰,知道。
又以義禁府言啓曰,黃一龍,係是流配,依法典,不付功議以入之意,敢啓。傳曰,知道。
義禁府照目粘連,前注書黃一龍矣本府議啓內,武斷鄕曲,罔有紀極,恣行不法,已著道啓,律例莫嚴,應勘難逭。以此照律,罪杖一百,收贖告身,盡行追奪,流三千里定配,私罪,奉敎依允。
吏曹判書金永壽疏曰,伏以臣猥控情實,獲解中權之任,甫月易矣。崇高聽卑,曲遂微願,感戴含祝,隕結無由。不自意廟剡遽謬,恩點繼誤,選部明旨,忽又來宣,周流回翔,不離銓衡之地,歷揚兜攬,有若循序而進,此殆臣冥行遄邁,軸折車傾之會也。我聖上愛欲生之鴻慈渥澤,寧不俯恤於斯?夫仕宦而至大冢宰,亢寵也至榮也。典領攸重,秩序常尊,將以表率六部,藻別群僚,一唱注之得失,亶繫治忽,古所稱統百官管九流,爲有國萬事之本者也。蓋有時譽之邱岌沔澄,然後庶可彌綸稱塞,而如臣之椎鄙顓冗,萬萬非尋常任使,有除輒膺之爲者也。臣聞論德思能而官施之者,明主之大枋也,而聖明所以今施於臣者,初不在德與能之爲何如,則臣以不貲之身,徒若謂恩可饕,謂寵可居,左執右劃,怙戀放縱,惟其職是瘝是僨,則臣之罪,於是莫大,不止若鋌鹿之走,藩羝之觸。然此猶屬第二緩聲耳,銓綜之職,東西惟均,而臣於西曹,已試罔效,宿悸餘虞,譬如痛定思痛,悔吝百端,而今又使朝家處置,竟不免極苟艱大,駭惑於中外瞻聆,則國體之隳壞,名器之玷䙝,臣將何說以自解之也?若臣本末之踰濫,才具之短拙,不遑疾聲之拖煩,而方命之誅,在所甘心,揆分之義,諒有所受,牌召儼臨,違抗是事,跼蹐徊徨,如窮無歸。伏望聖慈,曲垂全成之澤,亟遞臣新授吏曹判書之銜,以幸公私,千萬顒祝。臣無任屛營祈懇之至。答曰,省疏具悉。卿其勿辭行公。
丙戌三月初十日二更,上御乾淸宮。召對入侍時,參贊官金天洙,檢校待敎金用圭,侍讀官李在淳,檢討官趙鍾純,記事官鄭承謨,記注官張益厚,別兼春秋金喜洙,各持綱目第五卷,以次進伏訖。上曰,史官分左右。仍開卷,上曰,上番讀之。在淳讀自古之制邊縣,止猶亡功也。上曰,釋義。在淳釋義訖,上曰,文義奏之。在淳曰,邑里擇其賢材而爲之長,敎民以射應之法,出入習射,賞以勸之,罰以懲之,長幼咸服,相愛相救,一乃心力,各守其方,則雖有邊患,勇於前而不還踵矣。上曰,此時邑村,擇置人材,時時習射,厚賞輕罰,民心自和,勉相忠君,前死不還踵,豈不壯哉?在淳曰,聖敎切當矣。使其民勿令遷徙,日事習鍊,詳知其地勢之便利,然后可以隨機應備矣,故得地形爲第一急務也。上曰,下番讀之。鍾純讀自陛下絶凶奴,止無用傳。上曰,釋義。鍾純釋義訖,上曰,文義奏之。鍾純曰,應敵之方,在卒服習器用利,而凶奴數爲邊患,則亶在乎和與斥也。和者主義,斥者立威,若不和則必有一大治,然后可得懲創而絶其後患,故徙民選鍊者,所以爲急務也。上曰,其時,與凶奴不爲和親而一大治者,慮有後患,故如是矣。鍾純曰,聖敎切當矣。使其得氣而去,有後慮矣。上曰,參贊官讀之。天洙讀自詔民入粟邊,止爲開其資財之道也。上曰,釋義。天洙釋義訖,上曰,文義奏之。天洙曰,賜農民半租,卽古昔聖王恤民善政。古語曰,民不飢寒爲上瑞。鼂開其資財之道云者,乃是至論,實爲後世鑑法者也。上曰,鼂錯之言,多有可採,後世人君,誠可留念矣。上曰,閣臣讀之。用圭讀自今海內爲一,止不得而有也。上曰,釋義。用圭釋義訖,上曰,文義奏之。用圭曰,民本在農,務本則自無遊食,王政在賦,仁政則莫若薄斂矣。上曰,此章,盛農桑薄賦斂,廣儲蓄實倉廩,以備水旱之不虞,爲民而然也。民者以食爲天,豈不樂哉?用圭曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
朴容大啓曰,新除授同副承旨李建容,卽爲牌招,何如?傳曰,允。
傳于朴容大曰,禮房承旨馳詣先蠶壇,奉審摘奸以來。
傳于尹相翊曰,一內禁軍試射,今十二日當御隆武堂爲之,東宮侍座之節,依例磨鍊。
尹相翊啓曰,別付料兵房來言,西北別付料,親臨試射,每年春季朔,初一日取稟事,曾有定式矣。今春季朔親臨試射,以何日爲之乎?敢稟。傳曰,一內禁軍試射時,一體待令。
傳于尹相翊曰,都承旨·左承旨·右承旨,竝許遞,前望單子入之。
尹相翊啓曰,卽者,兵曹郞廳來言,明日親臨隆武堂,一內禁軍試射時,別侍衛不可不備,而行判書金箕錫,先詣迎接信地,不得擧行云,何以爲之?敢稟。傳曰,次堂擧行。
以司謁口傳下敎曰,今十二日試射時雲寶劍與不緊侍衛陪衛置之,此後內試射時,依此磨鍊。
承旨前望單子入之,朴鳳彬·李鎬翼·閔泳韶落點。
傳于尹相翊曰,新除授承旨竝牌招。
傳于尹相翊曰,明日出宮門路,以建善門爲之。
傳于李建容曰,忠淸右道暗行御史入侍。
李建容,以議政府言啓曰,濬川,今將始役,而城外疏洩處形便,別營使,不可不預先躬審,使之從便來往,何如?傳曰,允。
又以議政府言啓曰,卽見監理仁川港通商事務嚴世永所敎,則本港商路漸旺,宜置一隊兵,備就海防營,還送本府兵丁中,抄選一百十名,分作左右哨,替番港署,置領官設敎長,方鍊習敎導,而賞料之節,從略磨鍊,則每一年米爲一千六十四石,錢爲二萬三千兩零,逐年措劃,以爲兵商相資爲辭矣。各國商貨湊集之地,不可無衛護之兵,而餼料賞資,亦當磨鍊,其區劃之方,令監理事務講究報府,量宜施行,何如?傳曰,允。
又以戶曹言啓曰,謹奉傳敎,景祐宮役所工匠二百九十名,各錢一兩,擔軍九十三名,各錢七錢,募軍八百四十六名,各錢五錢,合錢七百七十八兩一錢,乾犒饋分給之意,敢啓。傳曰,知道。
又以禮曹言啓曰,卽接藍浦幼學金魯卿所志,則以爲族弟魯致,嫡妾俱無子,以其同姓十寸弟魯恒第三子俊喜,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金魯卿所訴,旣如此,金魯恒第三子俊喜,立爲金魯致之後,何如?傳曰,允。
尹相翊,以兵曹言啓曰,明日隆武堂親臨一內禁軍試射時,本曹堂上侍衛,當爲備員,而參判未差之代,令該曹以在京無故人口傳差出,待下批牌招,以爲進參之地,何如?傳曰,允。
又以兵曹言啓曰,明日隆武堂親臨一內禁軍試射時,入直禁軍等別將,當爲率領侍衛,而禁軍別將李允用,先入信地,不得擧行,以一番內禁衛將梁柱星,使之兼別將擧行,何如?傳曰,允。
又以親軍右營言啓曰,本營把摠鄭健植,身病甚重,勢難察任,改差,何如?傳曰,允。
又以親軍別營言啓曰,本營右別將洪圭,前任濟州牧使,騎士將南廷植,前任海美縣監,俱在任所矣。領軍之職,久曠可悶,竝改差,何如?傳曰,允。
又以義禁府言啓曰,時囚罪人黃一龍,杖一百流三千里照律公事,判付內依允矣。黃一龍杖一百,收贖告身,盡行追奪,全羅道龍潭縣流三千里定配,而以議啓內辭意,具罪目,依例發遣府羅將,押送配所,何如?傳曰,允。
私家奴婢節目,一,救活與自賣奴婢,世傳奴婢,竝爲只終一身,毋得世役事.,一,救活與自賣奴婢所生,毋得賣買事。一,世傳奴婢,已爲使役者,亦終其身,而如有所生,無所依托,自願使役者,以新買例給價事。一,自賣奴婢,雖一日使役,名分旣定,不可徑免,家主許贖前,不得請贖事。一,只終一身,無使世役,則所買之錢,自歸勿問,身故後,切勿徵出於所生事。一,以如干錢米之宿債,壓良爲賤者,一切禁斷事。一,奴婢所生,自謂免賤,蔑分犯紀者,別般嚴懲事。一,如是定式之後,毋論大小民人,復蹈前轍,違越朝令者,隨現摘發,照法勘處事。
義禁府啓目,寶劍金弘圭原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付。啓,特爲分揀放送。
義禁府啓目,昭慶園寒食祭獻官李秉奭原情云云。傳旨內辭緣,泛稱遲晩,刑推得情,何如?判付。啓,不可無斟量者存,特爲分揀放送。
左贊成閔泳緯疏曰,伏以天休滋至,邦籙無疆,慈殿寶齡,垂躋八旬,大庭縟儀,誕擧三呼,歡欣慶祝,愈久冞切。仍伏念臣亦化育中一物,而粗具恒性者也。傾葵之忱,未嘗間於寤寐,而班鵷之趨,居然爲歲月矣。情私之戀慕,掩固不得,道理之悶悚,當復何屆?是宜譴何之加,譏刺之至,而仁愛之天,照燭之,庇覆之,幸有今日,而夫人臣之事君,卽廉防是耳。況臣所帶之貳師,重任也,贊成,峻級也,至於太僕尙方之提擧,亦非閑漫職司之比,且有國之建官,端爲事務之修擧,無或瘝隳,本非如臣癃病昏瞶者,一任養病而設者,則臣何敢晷刻自安,視同固有哉?矧臣形證,欲强末由,退伏以來,襄鑠轉甚,其奈桑楡之景,奄迫七旬,駑之力,跼於數步乎?藉使臣忍恥冒據,人將謂何?貪戀祿仕,旣得患失之誚,勢所難免也,不勝慙悚,略綴短章,縣道仰陳。伏乞聖慈,諒臣言之非出例讓,亟遞臣本兼諸職,以爲瘝曠尸素者之戒焉。臣無任屛營祈懇之至云云。答曰,省疏具悉。本兼諸務,何可竝解?所辭中尙方提擧之任,依施。
左尹魚允中疏曰,伏以臣自上年以來,久據京兆之職,乍遞旋授,陞降相仍,有若非此莫可者然,臣自知無所報效,惟恐愆尤之日積。迺於日者,大僚執奏府隷藉禁條,侵索科儒,聽聞甚駭,謂該堂上,常時不能操飭,請施譴罷之典,臣且惶且恐,直欲歸身司敗,同被嚴勘,先使府吏,促納現告小單,喉司之臣,乃不諒此,謂臣非出禁堂官,退還現告,臣於是,情愈蹙而顔愈騂,益無措躬之所矣。臣與判堂,雖有長貳之別,均爲府堂,則條令之弛張,宜與所聞徒隷之管束,亦有其責,臣何可倖逭於應勘之科乎?且以相臣奏辭槪之,不以出禁爲罪,以不能操飭爲目,則出禁,雖諉於長僚,不能操飭之失,實無異同,臣何敢晏然自揜,不思所以自劾乎?玆敢陳章暴實,仰瀆崇嚴。伏乞聖明,俯垂鑑察,亟賜處分,使臣同被威罰,以安微分,以警具僚焉。臣無任惶恐戰慓之至云云。若曰,省疏具悉。不必如是爲引,卿其勿辭行公。
丙戌三月十一日酉時,上御乾淸宮。忠淸道暗行御史入侍時,同副承旨李建容,假注書曺萬承,記注官尹基周,別兼春秋李茂魯,暗行衛史李範祖,以次進伏訖。上曰,史官分左右。仍命暗行御史進前。上曰,閱月勞苦,無事往返乎?範祖曰,王靈攸曁,無事往返矣。上曰,書啓別單,皆已覽之,而列邑收刷,皆已淸帳,誠可幸也。範祖曰,列邑就淸,是豈臣庸殘所能爲也?上以憑仗王靈,外以有守令殫誠之效矣。上曰,恩津前倅金亮漢事,誠爲駭然。範祖曰,贓犯旣達書啓,而爲治全無方向,事多乖當,以若溺職,勢難責效,故不得已罷黜矣。上曰,該邑之弊,何至此甚?範祖曰,八九年來,非但歲歉而未收,前後守令,催科失時,新舊稅納之愆滯米,至萬餘石,錢爲數萬兩,歲年旣久,弊到劇處,以若殘邑事力,萬無淸帳之道矣。幸蒙三千包之特許代納,且該縣監臣李晩綏,殫竭誠力,積年之逋,一時竝拔,今旣淸帳矣。上曰,庇仁前倅趙景夏,其爲不法,若是之甚乎?範祖曰,非但賦犯狼藉,居官乖當,吏民嗷嗷,不可以貶罷而勿論,故所以臚列仰達矣。上曰,然則貶罷,果爲當然,而海美前倅崔光淳,不過是借名而要譽者也,所謂萬人傘,亦何足信也?範祖曰,專事沽譽,名實不符,而近日所謂去思之碑,萬人傘之類,或如是矣。上曰,利仁前察訪金濟懋,果爲善治耶?範祖曰,該丞之爲治綜敏,非但驛弊蘇完,適値年歉,圔境頷顑,而傾其薄廩,貿穀入市,以活顚壑之民,且於列邑刷逋,多有效勞矣。上曰,此外他倅,亦有優異之治乎?範祖曰,連山縣監鄭舜鎔,劇弊之餘,殫竭誠力,轉爲完邑,效勞亦多矣。上曰,賃船之弊,果如別單所奏乎?範祖曰,往在庚辰罷籌責賃,欲其捄弊者,而外邑本無船隻,每當裝發之時,執捉過船,不問虛實而載之,焉有無弊之理?執船之際,憑公營私,侵漁商船,商船,畏不敢入浦,利隨以蕭索矣。上曰,賃船苟艱,事勢固然,而海浦無賴輩,作奸爲弊云,觀此別單,甚爲昭詳也。範祖曰,莫重正供,外邑,焉有滯納之理乎?每因猾吏犯逋,船漢作奸,致此滯納矣。假使値歉,如非大無而災減,民之應納自如,故今番積年之稅,竝收於民,而民知正供爲重,實心來納,可見赤子向上之誠也。上曰,誠然矣。範祖曰,準數斂民,裝發上送,而又因情費過濫,準尺無日,誠切悶然矣。上曰,情費新定式外增捧之弊,聞極痛駭也。範祖曰,京司情費,聞有減省節目,而名雖遵行,隱弊轉甚,今年偶用別情,則明年仍作原情,年加歲增,以有限之穀,應無厭之索,此非一人作傭,駸駸然莫知爲而弊到劇處矣。上曰,何以則無弊乎?範祖曰,京司情費,當初立規,非不截嚴,而法弛生弊,勢所必然,若有犯科者,隨所現發,施以當律,無所容貸,則何敢售奸?防弊之道,專在於法令之立不立如何耳。且以邑弊言之,一倅善治,則雖痼瘼之邑,轉弊爲完,一倅失政,則雖已完之局,轉完爲弊,然則其弊不弊,惟在守宰之得人如何矣。上曰,右沿諸邑之換葉貿木,果爲弊瘼乎?大抵近日換葉之弊,誠爲大悶也。範祖曰,右沿邑木弊已達別單,而錢弊則非錢之不寶,錢多則物貴,錢貴則物賤,自然之理,當五不通於兩南,或接壤而殊幣,故湖西一道,偏受其害,此由疑錢之太甚,鄕谷愚氓,互相訛言,物價隨高,昔之米一包價不過七八兩矣,今至七八十兩,所以民生漸困,而農商資生者,猶可爲也,哀此窮民,轉益頷顑,其遑急之狀,有不可勝言矣。上曰,必使通用然后,可無此弊也。又敎曰,結總改量,實爲急務也。範祖曰,列邑結弊,不容不改量釐正,故已達別單,而國結本無不均之弊,然每爲吏鄕輩,流年奸弄,浦沙陳處冤徵白地之稅,沃壤新墾,徒爲隱捧之結,且夫豪强之族,挾官吏而減結,無告之民,駸駸而加卜,如是而元結不足,則虛名虛錄,曰民未收,遂爲犯逋輩藉口之端,而雖欲査括,邑之有量案,道內無幾,非但考證之爲難,莫重國結之無案,事體未安矣。上曰,恩津甲申米五百石,不可不善爲措處,而此若代納,則倘無害於京司耶?範祖曰,代納,焉有不害於京司乎?第其該邑九年積逋,混同收刷,民邑俱竭,而五百石則果是無坪矣。雖使嚴督裝發,恐或挪移新稅,以爲姑息之計,故所以有別單請代矣。上曰,此條淸帳則可爲完局乎?範祖曰,若蒙代納處分,則非但邑之就完,一境含生,咸被河海之深恩霈澤矣。上曰,詳代雖有害於京司,邑若就完,則豈不幸耶?範祖曰,聖敎至此,不勝欽仰萬萬矣。上曰,竊發之患,無處不有,而近雖稍息,聽聞所及,甚庸驚駭矣。範祖曰,竊發狼藉,至有掘骸之變,而右道則公州營將臣白樂均,到底戢盜,稍可寢息矣。上曰,保寧府之屬附水營,其爲弊果何如乎?範祖曰,保寧之屬營,實爲營樣之凋殘,而名雖屬營,營邑分處二十里之地,凡屬接應,多有難便,吏民之思舊日甚,故別單仰達矣。上曰,若復邑則水營,得無凋殘乎?範祖曰,營邑尙今各處,則其在營樣,合而無增,分亦無損,只有營況多寡之不同,寧爲分官廩添營況乎?復舊恐好矣。上曰,似或然矣。又敎曰,學行薦兩人,果有實行否?範祖曰,春宮邸下書筵日開,求俊輔導,政爲今日急務,且湖西,先儒樹風之地,異於他鄕,故臣耿結于此,博採輿論,則此兩人,名實相符矣。上曰,宋炳俊,是誰之裔乎?範祖曰,故斥和臣吏曹參議宋國澤之後也。上曰,金志洙,居是連山,則沙溪之後耶?範祖曰,沙溪之後,而故相臣金憙玄孫也。上曰,兩人,年今幾何?範祖曰,宋炳俊,今爲三十五歲,金志洙,今爲四十一歲。上曰,往返首尾,爲幾朔乎?範祖曰,爲十七朔矣。上曰,再昨年變亂,在何處聞之乎?範祖曰,臣潛跡於定山寺刹,警聞此變,膽掉髮豎,蒼皇馳達,及至巡營,旋聞靖亂還御之報,退爲視事矣。上曰,豈有如此凶逆,又豈有如許變亂乎?範祖曰,如此變亂如此凶逆,往牒所無,國賊漏網,王章未伸,雖陬隅愚夫愚婦,莫不扼腕而忿鬱矣。上曰,再昨與昨年農形何如也?範祖曰,再昨年免歉,昨年則判歉矣。上曰,昨年稅捧何如?範祖曰,稅捧之催科,若失其時,民困轉甚,故自昨年九月望後,嚴督於新穀收刷之初,多爲收刷,二十七邑內鎭岑·懷德,純木邑也,其外二十五邑,稅米邑也。臣於復路之時,二十邑畢捧,五邑雖未畢捧,歲前庶已一體準捧,而近聞外邑之言,則多有裝發之邑,且道臣到底嚴飭,似有實效,然而上納之際,情費若或一向過濫,則各邑稅納,必復欠縮,民雖竭力準納,在邑則爲吏犯逋,在京則又爲船主員役輩作奸討索,其害終歸於民,實所憂悶矣。上曰,果然矣。民豈有不納之理乎?情費之弊,最爲關心,當有申飭矣。又敎曰,京畿昨年年形何如?範祖曰,畿內雖不詳知,以所經觀之,可謂歉荒,而沿路之水敗孔酷矣。上曰,所經邑治績,似無暇詳察矣。範祖曰,沿路守令臧否,所經之地,只聞其槪,未得詳探矣。上曰,復路時,何日發程乎?範祖曰,昨年臘月十一日發程上來,及聞扶餘·鴻山兩邑裝發之穀,爲船主作弊,移文法司,使之收刷,移納戶曹,而因此曠日,歲後復命矣。上曰,來留何處,修書啓乎?範祖曰,或留於寺刹,或留於東小門外矣。上曰,今番舊納,差爲淸帳,實庸嘉尙。範祖曰,臣本庸愚,有百僨誤,無一報答,不勝惶懍萬萬矣。上命御史先退,仍命史官就座,又命退,承史以次退出。
上在景福宮。停常參·經筵。
閔泳韶啓曰,黃海兵使閔敬鎬,移拜統禦使,有除朝辭赴任之命矣。密符則以前所受仍佩,敎諭書安寶,使院吏齎傳,何如?傳曰,允。
吏曹口傳政事,以徐相祖爲兵曹參判。
傳于閔泳韶曰,龍虎營·別營·鍊戎臺各色標下軍,今十四日,當御隆武堂試藝矣,該房知悉。東宮侍座之節,依例磨鍊,雲寶劍不緊侍衛·陪衛,竝置之。
傳于朴鳳彬曰,今十五日當於春桂坊,親臨宣醞矣,該房知悉。東宮侍座之節,依例磨鍊。
傳于朴鳳彬曰,今二十日當於玉堂,親臨宣醞矣,該房知悉。東宮侍座之節,依例磨鍊。
兵曹口傳政事,親軍別營別將單白樂倫,騎士將單鄭健植。
傳于尹相翊曰,前銜內官吉天祐,究厥所爲,極爲無嚴,遠地定配。
李鎬翼,以議政府言啓曰,卽見前統制使鄭雲翼所報,則昨年大歉,支放絀縮,軍民遑汲,甚於丙子,工匠料資,未得上下封扇,末由趁時,朝紳例問,準備無路,萬萬悚悶云矣。本營事勢之罔措,自有傳聞之可驗,而進上扇子,事體攸重,不當遲淹,使之趁限呈納,至於朝廷例封,則果難準數辦備,依已例減半上送之意,分付,何如?傳曰,允。
尹相翊,以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
右尹閔泳煥疏曰,伏以臣之邇來歷典,以外以內,就非才之不堪,分之不稱,而尙有絜令成憲,遵守按行,僅免大戾,是亦倖耳。至若海防新命,秪受已踰月,無計承膺,蓋職任重大,若蚊負山,機務浩繁,如蠡測海,頭緖未定,志帥不立,如此而尙可望揚威令肅紀律,以副聖朝委寄之至意哉?國家昇平數百年,民不知兵,政須居安思危,有備無患,且今天下熙穰,惟趨權利,權利所在,非兵莫制,故通商各港,宿留重兵,交易不可不通,則守備不可不愼,理勢然也。伏惟我殿下,懋詰戎之政,軫固圉之策,創設本營,使陸軍水軍,統歸管轄,防海防江,嚴立節制,其於撤桑繆戶,擊柝重門,誠爲時務之急,而設始未久,百爲草創,是宜委之老成,諳練有威望心計者,秤量籌畫,以責成效,臣豈其人乎?況臣受任以後,荐降恩旨,摠管,改稱以使,衙門,換號爲營,參掌親軍,名位逈異,班隆登壇,禮視推轂,臣聞命惶駴,愈益靡措,惟有循墻而走耳。臣年淺識昧,雖家間細幹,未嘗經心,猶患措處失宜,矧於軍國大事,何可强其不知以爲知,越其不能以爲能乎?念臣處地,與人不同,休戚與共,夷險不擇,苟有一分擔夯,何敢逡巡退讓,爲觀美占便之道哉?僬僥不能負千觔,樸樕末由支萬椽,積費商度,敢控情實。伏乞聖慈,俯察衷懇,亟遞臣海防營使之銜,回授可堪,俾軍制立而私分安,不勝幸甚焉。臣無任屛營祈懇之至云云。答曰,省疏具悉。卿其勿辭行公。
忠淸監司沈相薰疏曰,伏以臣以器則斗筲也,以材則樗櫟也,顧何足備數於驅使之任,而偏蒙我聖上與天無極之恩,猥膺藩臬,逖違軒墀,居然周年于玆矣。仍伏念臣自奉命以來,夙夜憧憧,思竭才力,仰裨委寄之重,俯殫塵刹之奉,而其奈質性柔懦,知識疎鈍,威不足以殫壓一路,才不足以蘇捄百弊,至於尋常按例者,短拙畢露,瘡疣百出,徒費腆厚之廩,迄無絲毫之補,從前如此,來後可知,留一日而貽一日之弊,處一月而遺一月之害,決不可荏苒逡巡,徒增臣罪也,不避屑越,仰瀆崇嚴。伏乞聖明,曲察由中之懇,特垂體下之仁,將臣所帶之藩任,亟賜鐫改,以幸公事,以安私分,千萬顒祝。臣無任屛營祈懇之至云云。答曰,省疏具悉。此時此任,何可輕遞?卿其勿辭,益勉藩宣之責。
左副承旨尹相翊疏曰,伏以臣與右承旨臣朴鳳彬,有娚妹應避之嫌,揆以公法,在下當遞。伏望照例許改,俾存公格,千萬幸甚。臣無任屛營祈懇之至云云。答曰,省疏具悉。疏辭,下該曹,稟處。
丙戌三月十二日,上詣隆武堂。一內禁軍·西北別付料試射,王世子隨詣侍座入侍時,行都承旨閔泳韶,行左承旨李鎬翼,行右承旨朴鳳彬,左副承旨尹相翊,右副承旨金天洙,同副承旨李建容,記事官鄭承謨,別兼春秋尹命燮·金春熙·閔宗植·李茂魯,直提學尹用求·閔泳煥,檢校直閣鄭夏源·閔京鎬,檢校待敎趙東冕·金用圭·金弼洙·鄭寅昇·閔丙承,校理李在淳,副修撰李敏奎,以次侍立。時至,通禮跪啓請外辦。上具軍服,乘座馬出建善門。藥房提調李世宰,副提調閔泳韶進前問候訖,出廣臨門外。宣傳官啓稟放信砲三聲,旗幟三行分立,鳴金二下。大吹打出神武門外,迎接營如例迎接訖。至將臺近處,宣傳官跪稟旗幟分列左右,鳴金二下吹打止。上降馬陞壇。宣傳官跪稟鳴金二下小吹打,又跪稟鳴金三下吹打止,宣傳官引兵曹判書各營將臣,行參現禮訖。又跪稟陞壇號令,仍行試射訖。上降壇乘馬,宣傳官跪稟鳴金二下,大吹打旗幟三行分立,由神武門至建善門外。宣傳跪稟鳴金三下吹打止,請出信箭解嚴。上還內,諸臣以次退出。
上在景福宮。停常參·經筵。
朴鳳彬啓曰,左副承旨尹相翊,今日不爲仕進,卽爲牌招,何如?傳曰,允。
傳于朴鳳彬曰,禮房承旨馳詣宣武祠·靖武祠,奉審摘奸以來。
傳于李建容曰,統制使留待。
傳于李鎬翼曰,政官牌招開政。
傳于李鎬翼曰,臺諫竝許遞,今日政差出。
傳于李鎬翼曰,陰城縣監之代,溫陵參奉李是鎰除授。
傳于李鎬翼曰,今日政遷轉守令,勿拘常格,各別擇差。
吏曹,陰城縣監單李是鎰除授事,承傳。
尹相翊啓曰,卽者兵曹郞廳來言,明日隆武堂親臨,各營標下軍試藝時,別侍衛不可不備,而行判書金箕錫,先詣迎接信地,不得擧行云,何以爲之?敢稟。傳曰,次堂擧行。
傳于尹相翊曰,明日出宮門路,以建善門爲之。
傳于李建容曰,統制使入侍。
朴鳳彬,以吏曹言啓曰,成均館典籍朴鍾善,以其身病,呈狀乞遞,改差,何如?傳曰,允。
又以吏曹言啓曰,積城縣監金敏植·漣川縣監裵翼永,俱以親病,呈狀乞遞,竝改差,何如?傳曰,允。
又以吏曹言啓曰,繕工監假監役官朴齊獻·元錫一·李宜鉉,濬源殿參奉尹鳳柱,俱以身病,呈狀乞遞,竝改差,何如?傳曰,允。
李建容,以兵曹言啓曰,宣傳官李敏哲,以其身病猝重,無望供職,呈狀乞遞,改差,何如?傳曰,允。護軍李泰鉉口傳差下,使之承傳擧行。
兵曹口傳政事,宣傳官單李泰鉉。
有政。吏批,判書金永壽牌招不進,參判李根命牌招不進,參議金永悳進,行右承旨朴鳳彬進。以吏批言啓曰,判書金永壽,參判李根命牌招不進,小臣獨政未安,何以爲之?敢稟。傳曰,只出緊任。又以吏批言啓曰,軍資監正金基龍,以其身病,呈狀乞遞,改差,何如?傳曰,允。以趙秉世爲大司憲,兪致益爲大司諫,南廷綺爲執義,林羲相爲司諫,李元祺·李儀用爲掌令,宋淳鐸·張斗植爲持平,安鍾冕爲獻納,韓兢烈·李南珪爲正言,李庭采爲積城縣監,柳止鎬爲漣川縣監。兵批,行判書金箕錫病,參判徐相祖病,參議李敎稙入直進,參知李東淵病,同副承旨李建容進。同知加設單崔一玉,護軍李承五·尹成鎭·金東壽,副護軍成大永·鄭永默·李時炯·林敬魯·林尙迪·李弘林·李暻煥·鄭鶴珍·金重鉉·權恒圭·洪圭·南廷植,副司直王濟肯·韓白奎·金在鼎·李承淵·全在鳳·金羽永·趙鎭卨,副司果魚命龍。吏批,再政。以朴永斗爲修撰,金永壽爲尙衣提調,元容奭爲刑曹佐郞,徐行輔爲典籍,金應鎭爲禁府都事,趙南軾爲軍資正,趙銓述·白致善·田德文爲假監役,李敎象爲陽智縣監,鄭祥烈爲溫陵參奉。三政。以柳興龍·朴敬魯·朴尙迪爲假監役,朴長鴻爲鎭岑縣監。四政。以鄭鶴珍·金重鉉·崔正顯爲假監役,前營將金東稷今加嘉義,前假監役李時炯,假監役朴敬魯·朴尙迪以上,今超通政,朝官年八十加資。五政。以金明說·姜胤基·金錫祐爲假監役,前假監役李弘林·李暻煥,假監役鄭鶴珍·金重鉉,前參奉權恒圭,以上今超通政,朝官年八十加資。
兵曹口傳政事,親軍右營把摠單李冕榮。
朴鳳彬,以春秋館言啓曰,別兼春秋臣李茂魯,以親軍別營軍司馬,今日軍木棒上時,晝仕出去之意,敢啓。傳曰,知道。
李建容,以統理交涉通商事務衙門言啓曰,前守門將吳弘默,博文局主事加差下,令該曹口傳下批,何如?傳曰,允。
又以兵曹言啓曰,今此濬川時,親軍右營把摠李冕榮,親軍別營別將趙萬赫,龍虎營別付料兵房徐丙懋,竝監董將官差下,使之分掌擧行,何如?傳曰,允。
又以親軍右營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以親軍別營言啓曰,本營兵房李熙忠,身病甚重,勢難察任,今姑改差,何如?傳曰,允。
又以義禁府言啓曰,時囚罪人吉天祐,遠地定配事,承傳啓下矣。吉天祐,全羅道綾州牧遠地定配,而以承傳內辭意,具罪目,依例發遣府羅將,押送配所,何如?傳曰,允。
丙戌三月十三日未時,上御乾淸宮。統制使入侍時,同副承旨李建容,假注書曺萬承,記事官車驥衡,別兼春秋閔宗植,統制使李奎顔,以次進伏訖。
上在景福宮。停常參·經筵。
朴鳳彬啓曰,左副承旨尹相翊,今日不爲仕進,卽爲牌招,何如?傳曰,允。
傳于朴鳳彬曰,禮房承旨馳詣宗廟·景慕宮,奉審摘奸以來。
傳于李建容曰,承旨有闕之代,前望單子入之。
承旨前望單子入之,尹命植落點。
朴鳳彬啓曰,新除授左副承旨尹命植,卽爲牌招,何如?傳曰,允。
兵曹口傳政事,親軍別營兵房單李元會。
兵曹口傳政事,親軍左營領官單沈宜稷。
傳于朴鳳彬曰,明日出宮門路,以貳極門爲之。
李建容啓曰,親軍畿沿海防營使兵符,今旣新造矣。親軍畿沿海防營使閔泳煥,卽爲牌招傳授,何如?傳曰,允。
朴鳳彬,以禮曹言啓曰,今三月二十八日午時,大殿各殿宮還御周年,大王大妃殿寶齡,將躋八旬,大王大妃殿加上尊號,合三慶慶科,今丙戌年文武官重試對擧,合設庭試文武科及重試文武官放榜時,親臨與權停例,何以爲之,而以何處擧行乎?敢稟。傳曰,權停例爲之。
又以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
又以弘文館言啓曰,新除授修撰朴永斗,卽爲牌招察任,何如?傳曰,允。
又以侍講院言啓曰,卽接翊衛司所報,則今十四日親臨隆武堂,王世子侍座敎是時,本司當爲全數陪衛,而右司禦吳健泳,有身病,無以備員云,何以爲之乎?敢稟。傳曰,監察閔泳秀口傳相換。
兵曹口傳政事,右司禦吳健泳,監察閔泳秀,已上相換事,承傳。
李建容,以兵曹言啓曰,謹依統長潘敬淵口傳下敎,西禁石橋水門鐵窓破傷處,把守軍兵,令該營量宜除出,限修改間嚴加守直之意,分付,何如?傳曰,允。
又以親軍別營言啓曰,因兵曹草記西禁石橋水口鐵窓破傷處,西營入直軍八名除出,將校一人率領,限修改間嚴加守直之意,敢啓。傳曰,知道。
吏曹啓目粘連,觀此承政院左副承旨尹相翊上疏,則以爲臣與右承旨臣朴鳳彬,有娚妹應避之嫌矣。公法,在下當遞,伏望照例許改,俾存公格,亦爲白有臥乎所,相避之法,在下當遞,承政院左副承旨尹相翊,依例改差,何如?啓依允。
行護軍金弘圭疏曰,伏以臣素患風火之祟,近當換節之時,咽喉浮腫,食飮全廢,寒熱交作,委頓在床,日前寶劍恩點,忽降於奄奄凘綴之際,玆不獲已冒萬悚懸病,言送於喉院矣。未卽變通,致勤下詢,始蒙拿處,施卽分揀。夫侍衛法意,何等嚴重,而不能力疾趨承,以致輪替苟艱,一則臣罪,二則臣罪,纔經問備,遽荷恩霈,臣何敢自謂已勘,晏然視息也哉?玆敢短章自劾,仰瀆崇嚴。伏乞聖明,更下臣司敗,勘臣未勘之罰,以爲不職者戒焉,臣無任屛營祈懇之至。答曰,省疏具悉。不必如是爲引矣。
吏曹正郞金弼洙疏曰,伏以臣之南曹見銜,今歲已閱而月八易矣。拜命之初,一再控籲,竟未孚格天心,迄玆荏苒蟠礴,豈其職事之毫銖堪膺而然哉?惟義分是怵,而兢淵愧衾,恒切于中,丐解一念,如水注下,際臣季父,現叨長銓之任,一司堂郞之應避勿拘,縱承向日特旨,堂郞體嚴也,叔侄情至也,今若一視堂◆◆◆然仍冒,則公格由臣而壞,廉維由臣而弛,臣之去就,不待蓍揲而決,且雷肆啓沃之饕寵貪榮,內府機密之冒參虛瘝,亦日月已久,顧以眇爾一軀,左兜右攬,前僨後錯,尤實之晷刻敢安?玆敢冒控短章,仰瀆崇嚴。伏乞聖明,府垂鑑諒,亟遞臣銓郞與文學主事之銜,存公妥私,千萬至祝,臣無任屛營祈懇之至云云。答曰,省疏具悉。銓郞依施。
協辦內務府事閔應植疏曰,云云。答曰,省疏具悉。卿其勿辭,仍佩往來。
丙戌三月十四日,上詣隆武堂。龍虎營·別營·鍊戎臺各色軍試藝,王世子隨詣侍座入侍時,行都承旨閔泳韶,行左承旨李鎬翼,行右承旨朴鳳彬,左副承旨尹相翊,右副承旨金天洙,同副承旨李建容,記事官鄭承謨,別兼春秋金春熙·閔宗植·李茂魯,直提學閔泳煥,檢校直閣鄭夏源·閔京鎬,檢校待敎趙東冕·金用圭·金弼洙·鄭寅昇·閔丙承,副校理尹起晉,副修撰李敏奎,以次侍立。時至,通禮跪啓請外辦。上具軍服,乘座馬出建善門。藥房提調李世宰,副提調閔泳韶進前問候訖。至廣臨門外,宣傳官跪啓稟放信砲三聲,旗幟三行分立,鳴金二下,大吹打,出神武門外,迎接營如例迎接訖。詣隆武堂前,宣傳官跪稟鳴金三下吹打止。上降馬陞壇。宣傳官跪啓稟鳴金二下小吹打,又跪稟鳴金三下吹打止。宣傳官引兵判各營將臣,參現禮訖。又跪稟陞壇號令,仍行試藝訖。傳曰,三營未畢試,令各其營試放。出傳敎上降壇乘馬,宣傳官跪稟鳴金二下大吹打旗幟三行分立,由神武門至建善門外。宣傳官跪稟旗幟分於左右,鳴金三下吹打止,請出信箭解嚴。上還內,諸臣以次退出。
上在景福宮。停常參·經筵。
春坊宣醞後,藥房·內務府·內閣·政院·玉堂·春桂坊口傳問安。答曰,知道。
桂坊宣醞後,藥房·內務府·內閣·政院·玉堂·春桂坊口傳問安。答曰,知道。
還內後,藥房·內務府·內閣·政院·玉堂口傳問安。答曰,知道。世子宮還內後,藥房·內務府·內閣·政院·玉堂·春桂坊口傳問安。答曰,知道。
藥房提調李世宰,副提調閔泳韶啓曰,親臨試藝,勞動旣多,伏未審夜間,聖體若何,寢睡水刺之節,何如?臣等率諸御醫,趁早入診,詳察聖候爲宜,大王大妃殿氣候何如,王大妃殿氣候何如,中宮殿氣候何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
兵曹丙戌重試武科,隆武堂親臨殿試敎是時規矩,片箭三矢一百三十步一巡一中,柳葉箭五矢一百二十步一巡三中,鳥銃三柄一巡一中,講書粗落點以上取二技。
傳于金天洙曰,世子宮臨講春妨後,賞格草注紙三十卷,白綿紙七十卷,黃筆二百柄,眞墨一百丁,黃蜜二十斤,紬二十疋,白木三十疋,木五十疋,入之。
傳于朴鳳彬曰,臨觀胄筵,特宣法醞,此誠罕有之擧,予庸嘉悅,不可無示意,師以下別單書入。
傳于尹命植曰,今日異於他日,輕囚放釋。
傳于李鎬翼曰,政官牌招開政。
傳于朴鳳彬曰,明日春桂坊進箋,萬慶殿親受,東宮興福殿親受矣,該房知悉。
傳于李鎬翼曰,玉堂宣醞時,副提學不可不備,今日政差出。
傳于李鎬翼曰,已有其例,行都承旨閔泳韶,兼副提學下批。
傳于朴鳳彬曰,今十七日館學儒生應製,通方外爲之,試紙用大好紙,景武臺親臨磨鍊,試官,時原任賓客春坊中擬入。
傳于朴鳳彬曰,同敦寧許遞,今日政差出。
注書鄭承謨赴試,代以金奉圭爲南行假注書。
假注書曺萬承赴試,代以宋秉學爲南行假注書。
事變假注書白文行赴試,代以李始榮爲南行事變假注書。
尹命植啓曰,臣命植,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣推覈間嚴囚罪人一名,應坐罪人一名,緣坐罪人三名,因傳敎査覈間嚴囚罪人二名,係是重囚,公穀不納罪人二名,不可以輕囚論,故竝仍囚,其餘各司直囚罪人申成根等九名,係是輕囚,故竝依傳敎放送之意,敢啓。傳曰,知道。
傳于李建容曰,明日出宮門路,以建善門爲之。
李建容,以吏曹言啓曰,掌樂院正權在洙,以其身病,呈狀乞遞,改差,何如?傳曰,允。
又以吏曹言啓曰,繕工監假監役官金明說·姜胤基·金錫祐,俱以身病,呈狀乞遞,竝改差,何如?傳曰,允。
有政。吏批,判書金永壽進,參判李根命牌招不進,參議金永悳進,同副承旨李建容進。以閔泳韶爲副提學,洪正謨爲同敦寧,宋持莊爲敦寧都正,尹滋悳爲藝文提學,金炳秀爲掌樂正,李南秀·金裕鎰·李潤植爲假監役,李肯淳爲禁府都事,趙獜柱爲積城縣監,海防營文案單李象元差下事,承傳。兵批,行判書金箕錫病,參判徐相祖入直,參議李敎稙病,參知李東淵病,左副承旨尹命植進。同知加設單李時浩·金龍熙·韓弘信·洪洛燮,護軍李熙忠·梁柱顯·李勉秀,副護軍尹相翊·尹吉求·李序翼·林益檜·兪致義·金載昊·金炯,以上竝單付。副司果林益檜,武科回榜人依法典加資,今加折衝。吏批,再政。以朴友善·金持秀·徐相獜爲假監役,兼司書單金炳秀,前假監役金昌胤·朴順吉·朴受福.前分監役金魯瓚·金在植,假監役李南秀·金裕鍾·李潤植,已上今超通政,朝官年八十依法典加資。三政。以朱斗萬·鄭洛鉉·黃夔泰爲假監役,假監役朴友善·金持秀,前五衛將李勉秀·姜元默,今加嘉善,朝官年八十依法典加資。四政。以申慶熙·崔敬叔·許鉉爲假監役,副司果金演根,假監役朱斗萬·黃夔東·鄭洛鉉,已上今超通政,朝官年八十依法典加資。吏曹口傳政事,博文局主事單吳弘默。兵曹口傳政事,親軍畿沿海防營兵房單李容益,左領官單李敏臯,右領官單趙存億,領官單申泰休,軍司馬單張悳根,哨官八單,具俊喜·閔獜鎬·李商雨·南錫獜·金鴻濟·權友燮·鄭淳龍·李源鎬·鄭喆基。
李建容,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,今三月十七日親臨景武臺,館學儒生應製試取時,王世子侍坐之節,何以爲之乎?敢稟。傳曰,依例磨鍊。
又以禮曹言啓曰,今三月二十八日午時親臨勤政殿。慶科庭試文武科及重試文武官放榜時,王世子侍坐之節,何以爲之乎?敢稟。傳曰,依例磨鍊。
尹命植,以統理交涉通商事務衙門言啓曰,幼學金斗爀,濟衆院主事加差下,令該曹口傳,下批,何如?傳曰,允。
又以統理交涉通商事務衙門言啓曰,仁川海關監理署書記官禹慶善,本衙門主事加差下,令該曹口傳下批,何如?傳曰,允。
又以兵曹言啓曰,明日殿座時出入番禁軍等別將,當爲率領侍衛,而禁軍別將李允用,身病猝重,不得進參,以一番內禁衛將梁柱星,使之兼別將擧行,何如?傳曰,允。
又以兵曹言啓曰,西禁石橋水門鐵窓破傷處,今已修改矣。把守軍兵解送直所之意,敢啓。傳曰,知道。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,侍衛陪衛與迎接軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,侍衛陪衛與迎接軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛陪衛與迎接軍兵等處,乾犒饋分給之意,敢啓。傳曰,知道。
又以親軍別營言啓曰,因兵曹草記,西禁石橋水口鐵窓破傷處,今已修改矣。把守西營入直軍,還入直所,將校解送之意,敢啓。傳曰,知道。
又以親軍畿沿海防營言啓曰,出身李源盛·金鎭泰·陳武洪,幼學康錫鉉,松營兵丁操練時,旣多勞勩,今屬本營,李源盛·金鎭泰·陳武洪,竝以哨官差下,康錫鉉軍醫差下,令該曹下批,何如?傳曰,允。
兵曹口傳政事,親軍畿沿海防營哨官三單,李源盛·金鎭泰·陳武洪,軍醫單康錫鉉。
丙戌三月十五日,上詣侍講院·春桂坊宣醞。王世子隨詣侍座入侍時,行都承旨閔泳韶,行左承旨李鎬翼,行右承旨朴鳳彬,左副承旨尹命植,右副承旨金天洙,同副承旨李建容,記事官鄭承謨,別兼春秋尹命燮·李茂魯·金喜洙·金春熙·李貞稙·閔宗植,直提學尹用求·閔泳煥,檢校直閣鄭夏源·閔京鎬,檢校待敎趙東冕·金用圭·金弼洙·鄭寅昇·閔丙承,副校理尹起晉,副修撰姜日馨,以次侍立。時至,通禮跪啓請外辦。上具翼善冠·衮龍袍,乘輿出貳極門。藥房提調李世宰,副提調閔泳韶進前問候訖。由周謨門詣侍講院,通禮跪啓請降輿,上降輿陞座,王世子侍座。以司謁口傳下敎曰,今日宣醞時,時原任大臣入參。又敎曰,從陞人中有曾經賓客·春坊人,竝令入參,仍命宣醞。引儀引世子師沈舜澤,左賓客尹滋承,右賓客金永壽,左副賓客李載完,右副賓客閔應植,行輔德鄭夏源,行兼輔德徐正淳,弼善鄭寅學,兼弼善閔丙承,文學尹相衍,兼文學金弼洙,司書金炳秀,兼司書閔宗植,說書韓光洙,兼說書金永迪,原任春坊李冕榮·尹用求·李鎬翼·趙定熙·閔泳煥·閔泳韶·徐相祖·趙東冕·尹命植·金天洙·閔京鎬·鄭寅昇·金喜洙,以次入就位,行四拜禮訖。司饔院官員,以酒盞肴盤,跪授近侍。近侍跪受,以授中使。中使跪受進前,上擧盞授中使,司饔院官員,頒酒肴于諸春坊,以次飮訖,行四拜禮,通禮跪啓禮畢。上曰,東宮召對,依書筵例爲之。又敎曰,今日書筵,師·賓客·春·桂坊,全數進參,與會講無異矣。又敎曰,原任大臣,同爲入侍。又敎曰,東宮,若於侍座時開講,則賓客,傳書徒冊于都承旨,以爲御覽,此是古例也,今日依此爲之。王世子行召對訖。仍下御製詩曰,甲觀今開講,溫文日又新,臨筵予有喜,賜讌太和春。世子宮賡進詩曰,靑宮奉宸翰,拜舞耿光新,仙醞均霑渥,長歡萬壽春。上降座陞輿,詣翊衛司降輿陞座。引儀引左翊衛李秉翼,右翊衛宋憲祖,左司禦李晩胤,右司禦閔泳秀,左翊贊金永順,右翊贊李寅承,左衛率申慶均,右衛率兪起濬,左副率金炳祖,右副率李重益,左侍直金炳億,右待直兪致誠,左洗馬閔配鎬,右洗馬金奉圭,入就位行四拜禮訖,宣醞如上儀訖。又下御製詩曰,臨宣雷肆讌,嘉悅睿工新,今日同歡意,萬和都是春。世子宮賡進詩曰,臨讌賜宸藻,恩光日月新,宮僚皆頌祝,同樂太平春。以司謁口傳下敎曰,還宮後,當賜饌矣,承史·閣臣·玉堂·別雲劍·寶劍·兵曹堂上留待。通禮跪啓禮畢,上降座乘輿,由周謨門至貳極門外。泳韶請出標信解嚴。上還內,諸臣以次退出。
上在景福宮。停常參·經筵。
春桂坊進箋親受後,藥房·內務府·內閣·政院·玉堂口傳問安。答曰,知道。世子宮,藥房·內務府·內閣·政院·玉堂·春·桂坊口傳問安。答曰,知道。
傳于朴鳳彬曰,肅拜遲滯之差備中官崔錫斗汰去。
傳于朴鳳彬曰,座堂,親受春桂坊進箋時,師以下別單書入。
傳于朴鳳彬曰,再明日春到記,勤政殿命官爲之,明日夕食堂,左承旨收取以來。
傳于尹命植曰,同副承旨許遞,前望單子入之。
承旨前望單子入之,趙鍾弼落點。
傳于朴鳳彬曰,明日出宮門路,以建善門爲之。
以吏曹參議金永悳牌不進罷職傳旨,傳于金天洙曰,只推。
金天洙,以吏曹言啓曰,去正月二十五日政事中,假監役千致億,年未滿,誤擬首望,至蒙恩點,不可仍置,原望筒,勿施,何如?傳曰,允。
尹命植,以親軍右營言啓曰,本營前哨哨官沈宜峻,身病甚重,勢難察任,改差,何如?傳曰,允。
又以義禁府言啓曰,今十七日館學儒生應製,通方外爲之時,本府都事皆爲赴擧,只有武都事一員,當直入直,而本府入直公事,回公都事及秋成門禁亂都事,無以推移,假都事三員,令該曹口傳差出,以爲分排擧行,何如?傳曰,允。
副護軍李命喆疏曰,伏以臣以駑才,猥蒙拔擢,起自疎逖,踐履踰分,恩深頂踵,效蔑涓塵,竊嘗以千愚一得之見,妄陳蕘說,而迄未蒙許施矣。今又不揣僭越,復申狂瞽之說,伏願殿下留神焉。夫盜之所以能白晝禦人,或暮夜剽蕩人家者,以其有所仗兵刀,民莫敢相撞也。使民家各有鎗,身帶刀礟,無論京都外邑,上下貴賤,在在成法,以爲捍禦之道,則盜何敢逞其暴乎?苟如是,不獨戢盜而已,將使八域之民,皆化爲精銳,脫有緩急,百萬之師,時日可具也,至於詗捕之法,又不可無別般更張之擧也。夫校卒之所可禁者,惟穿窬之類而已,使捕黨賊,其勢之不敵也審矣。今亟令有司,別選武臣幾人,又募伶俐軍士幾百,先自都下,另行巡察,以至外邑,一傡逐捕,而必先厚其盤纏,馱其供帳,仗以利器,齎以乾餱,毋得貽弊於店幕邑村,如或有絲毫侵剝於民者,現露之日,與盜一律,捕虜獻馘者,考數而賞之,則盜可以見戢矣。且目下民隱,又有甚於强暴之患,何也?聖人制治,必使民利用厚生,而利用之道,在於阜財,厚生之道,在於足食,自古明王,代天臨民,宵旰憂勤之念,亶在於此,夫何近日錢幣一壅,米穀一貴,冬春以來,米至石萬錢,民情遑汲,若不保朝夕,往往有餓莩橫塗而莫之救,是豈不大可寒心哉?臣竊謂今日急務,莫先於錢政之使不壅滯,穀價之使不翔踊也。蓋此當五之錢,出於朝家通變之政,則使八域均行然後,方可爲劃一之法,而奈之何或行或不行,貴舊錢而賤新幣乎?夫錢是亡用器也,使有三尺之信於民,則雖紙幣可行,而何乃以輕重利害,較計新舊,至此之甚乎?民志之執迷,都由於法之不一,物價之刁騰,亦由於行之不均矣。但令章程嚴明,信於四時,使八域之內,均行當五,無新舊貴賤之殊,則物價自平,民志自定也。至如穀價高歇,係於歲之飢穰,人莫敢如何,而臣獨以爲荒年之穀,不可使之濫費而不之禁也。夫酒者,蕩穀之尾閭也,域中大釀之家何限,而日夜糜穀,爲無益之用,徒使謹厚者化爲凶險,雅飭者流爲放狂,有以是曠官溺職者,有以是傾家敗産者,鬪敺之弊殺越之變,無不由是而作,是宜聖人疏之,爲萬世人君之所鑑戒也。伏望殿下,軫念艱棘之勢,斟酌時措之宜,另飭中外,禁釀截嚴,則庶可以杜糜穀之一弊也,錢政不壅,穀價不翔,則窮蔀民情,差可以捱過矣,阜財足食之方,又安知不由是而成乎?慈敢不避猥越,仰瀆崇嚴。伏願特賜鑑諒,另行裁處之地,伏不勝祈懇屛營之至云云。答曰,省疏具悉。所願諸條,多有可採,當留念矣。
丙戌三月十六日,上詣景武臺。親臨文武官重試試取,王世子隨詣侍座入侍時,行都承旨閔泳韶,行左承旨李鎬翼,行右承旨朴鳳彬,左副承旨趙鍾弼,右副承旨尹命植,同副承旨金天洙,記事官鄭承謨,別兼春秋尹命燮·金喜洙·金春熙·李貞稙·李茂魯,直提學尹用求·閔泳煥,檢校直閣鄭夏源·閔京鎬,檢校待敎趙東冕·金用圭·金弼洙·鄭寅昇·閔丙承,校理李羲鳳,副修撰姜日馨,以次侍立,時至,通禮跪啓請外辦。上具翼善冠·衮龍袍,乘輿出建善門。藥房提調李世宰,副提調閔泳韶進前問候訖。由神武門詣景武臺。通禮跪啓請降輿。上降輿陞座。泳韶讀奏入門單子訖。奏曰,從陞人中試官蒙點人,使之下去,一體行禮乎?上可之。引儀引讀券官金永壽·李應辰·趙準永,對讀官金喆熙·李愚冕·趙鍾弼·南奎熙,考官金箕錫·任商準·申桓,參考官盧泳敬·李東淵·李鳳鎬·金夢求,行四拜禮,以次就位。上命讀券官進前,命書表題擬周群臣賀肆成人有德。永壽跪書讀奏,奎熙奉出懸題訖。傳曰,文武官重試,命官爲之。出傳敎傳曰,讀券官金永壽,考官金箕錫,命官爲之。出傳敎傳曰,今番重試,取五人。出傳敎上降座陞輿,由神武門至建善門外。泳韶請出標信解嚴。上還內,諸臣以次退出。
丙戌三月十六日,上御萬慶殿。春桂坊進箋親受,王世子入侍時,行都承旨閔泳韶,行左承旨李鎬翼,行右承旨朴鳳彬,左副承旨趙鍾弼,右副承旨尹命植,同副承旨金天洙,記事官鄭承謨,別兼春秋尹命燮·金喜洙·金春熙·李貞稙·李茂魯·閔宗植,直提學尹用求·閔泳煥,檢校直閣鄭夏源·閔京鎬,檢校待敎趙東冕·金用圭·金弼洙·鄭寅昇·閔丙承,校理李羲鳳,副修撰姜日馨以次侍立。時至,通禮跪啓請外辦,上具翼善冠·衮龍袍,出次陞座。承史·閣臣,先入庭行四拜禮,以次侍立。引儀引世子師沈舜澤,左賓客尹滋承,右賓客金永壽,左副賓客李載完,右副賓客閔應植,行輔德鄭夏源,兼輔德徐正淳,弼善鄭寅學,兼弼善閔丙承,文學尹相衍,兼文學金弼洙,司書金炳秀,兼司書閔宗植,說書韓光洙,兼說書金永迪,左翊衛李秉翼,右翊衛宋憲祖,左司禦李晩胤,右司禦閔泳秀,左翊贊金永順,右翊贊李寅承,左衛率申慶均,右衛率兪起濬,左副率金炳祖,右副率李重益,左侍直金炳億,右侍直兪致誠,左洗馬閔配鎬,右洗馬金奉圭,入就位行四拜禮。展箋官二員,對擧箋案,陞詣御座前。讀箋官跪讀箋文訖。贊儀唱四拜。春桂坊諸臣行四拜禮,通禮跪啓禮畢。上命退,承史·諸臣以次退出。
上在景福宮。停常參·經筵。
朴鳳彬啓曰,三皇忌辰日,親行望拜禮,前期一日,以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
李鎬翼啓曰,吏曹郞廳來言,新恩下批政事,取稟。傳曰,當日爲之。
尹命植啓曰,親軍左營使閔應植,掃墳覲親事,京畿陰竹等地下去矣。將兵之任,不可一刻無摠察之人,何以爲之?敢稟。傳曰,後營使兼察。
又啓曰,親軍左營使,後營使兼察事,命下矣。兼察親軍左營使鄭洛鎔,旣在闕中,使之聽傳敎,何如?傳曰,允。
傳于朴鳳彬曰,文武科放榜日字,更爲擇入。
傳于李鎬翼曰,有實故玉堂許遞,前望單子入之。
玉堂前望單子入之,副校理閔致憲落點。
尹命植,以兵曹言啓曰,今三月十七日,武臣堂上祿試射日次,而殿座相値,後日退行之意,敢啓。傳曰,知道。
又以兵曹言啓曰,今日殿座時入直禁軍等,別將當爲率領侍衛,而禁軍別將李允用,身病猝重,不得進參,以一番內禁衛將梁柱星,使之兼別將擧行,何如?傳曰,允。
傳于李鎬翼曰,在外同敦寧·敦寧都正,竝許遞,今日政差出。
傳于李鎬翼曰,呈告戶曹參議許遞,今日政差出。
李鎬翼,以吏曹言啓曰,歙谷縣令王庭羽,以其身病,呈狀乞遞,罷黜,何如?傳曰,允。
傳于李鎬翼曰,歙谷縣令之代,勿拘常格,各別擇差。
李鎬翼,以吏曹言啓曰,積城縣監趙獜柱,以其親病,呈狀乞遞,改差,何如?傳曰,允。
又以吏曹言啓曰,繕工監假監役官申慶熙·崔敬叔·許炫,溫陵參奉劉祥烈,俱以身病,呈狀乞遞,竝改差,何如?傳曰,允。
有政。吏批,判書金永壽病不來,參判李根命進,參議金永悳奉命在外,同副承旨金天洙進。以吏批言啓曰,判書金永壽病不來,參議金永悳奉命在外,小臣獨政未安,何以爲之?敢稟。傳曰,仍爲之。以李裕承爲同敦寧,李瑞林·宣五采·鄭羽采爲敦寧都正,沈琦澤爲戶曹參議,金基龍爲軍資正,南廷獜爲歙谷縣令,徐晩輔爲積城縣監,副司果沈琦澤,文科重試甲科第一人副司果徐誼淳,軍資正趙南軾已上,今加通政,文科重試前資窮,準職依法典陞堂上,奉常參奉單林奭禧。兵批,行判書金箕錫病,參判徐相祖病,參議李敎稙病,參知李東淵,右副承旨尹命植進。同知加設單,李仁稙·韓永道·金鼎浩,護軍洪正謨,副護軍李建容·金永奭·宋持莊·沈琦澤·徐誼淳·趙南軾,副司直朴周雲,別司果閔元鎬·尹禧永,以上竝單付,新及第金兢鉉,武科重試甲科第一人,依法典送東敍用。吏批,再政。以羅啓斗·李義恒·李基範爲假監役,金鎭獜爲禁府都事,李悳用爲溫陵參奉,王性濬爲比安縣監。三政。以崔榮九·蔡圭錫·盧蝀愚爲假監役,兪致秉爲引儀,副司果李濟容,假監役李基範,前假監役金時雨·朴寅弼·金升用,已上朝官年八十,今超通政,依法典加資。四政。以李範禹·李基元·奉汝奎爲假監役,許樟爲尙衣主簿,前假監役李儀榮·李承穆,假監役崔榮九,副司果張德煥·李載永·尹相晉,已上今超通政,朝官年八十依法典加資。五政。以孫璟錫·李奎鉉·元杭爲假監役,金世貞爲典牲主簿。六政。以吳壽泳爲禮賓主簿。七政。以趙鳳鎬爲司饔主簿。八政。以李鍾協爲濟用主簿。九政。尙衣主簿單金兢鉉,武科甲科第一人。
朴鳳彬,以禮曹言啓曰,謹稽謄錄,則甲申四月宗廟夏享大祭親行出宮時,王世子祗迎之節,置之,衛內隨詣磨鍊矣。來四月初四日宗廟夏享大祭親行節目,亦依此例磨鍊以入之意,敢啓。傳曰,知道。
又以禮曹言啓曰,傳曰,文武科放榜日字,更爲擇入事,命下矣。庭試及重試放榜吉日,令日官韓應翼推擇,則今三月二十八日午時爲吉云,以此日時定行,何如?傳曰,允。
又以禮曹言啓曰,卽接南原幼學盧光曦所志,則以爲族祖浚,嫡妾俱無子,以其同生兄涍第二子世績,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長盧光曦所訴旣如此,盧涍第二子世績,立爲盧浚之後,何如?傳曰,允。
又以禮曹言啓曰,卽接平安監司南廷哲移文,則以爲孟山縣鄕校聖殿,年久傾頹,隨處滲漏,有難經夏,故及今重修計料,告由移還安祭香祝,自本曹啓稟下送云矣。孟山縣鄕校聖殿修改時,先告事由,移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接江東幼學崔殷錫所志,則以爲同姓七寸叔聖燁,嫡妾俱無子,以其同姓六寸兄載燁第三子昌錫,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長崔殷錫所訴旣如此,崔載燁第三子昌錫,立爲崔聖燁之後,何如?傳曰,允。
尹命植,以兵曹言啓曰,謹依統長金道春口傳下敎,昌德宮永肅門入直局出身四人,分直於泰秋門之意,敢啓。傳曰,知道。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以兵曹言啓曰,謹依口傳下敎,雇立別單書入之意,敢啓。傳曰,知道。
又以親軍別營言啓曰,本營兵房李元會,身病甚重,勢難察任,今姑改差,何如?傳曰,允。
又以親軍別營言啓曰,本營哨官孟繼善·魚得璨,俱有身病,勢難察任,竝改差,何如?傳曰,允。
又以親軍別營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以親軍畿沿海防營言啓曰,臣營軍司馬李象元,移差文案,而軍務漸繁,卽爲差代,使之察任,何如?傳曰,允。
丙戌三月十七日,上詣景武臺。館學儒生應製試取入侍時,行都承旨閔泳韶,行左承旨李鎬翼,行右承旨朴鳳彬,左副承旨趙鍾弼,右副承旨尹命植,同副承旨金天洙,記事官鄭承謨,別兼春秋尹命燮·閔宗植·金喜洙·金春熙·李貞稙·李茂魯,直提學尹用求·閔泳煥,檢校直閣鄭夏源·閔京鎬,檢校待敎趙東冕·金用圭·金弼洙·鄭寅昇·閔丙承,校理李羲鳳,副修撰姜日馨,以次侍立。時至,通禮跪啓請外辦,上具翼善冠·衮龍袍,乘輿出建善門。藥房提調李世宰,副提調閔泳韶進前問候訖。由神武門詣景武臺,通禮跪啓請降輿,上降輿陞座。泳韶請出標信開布城,儒生入場,仍讀奏入門單子訖。奏曰,從陞人中試官蒙點人,使之下去,一體行禮乎?上可之。引儀引讀券官金炳始·尹滋承·李鎬俊·李載完·鄭夏源·尹用求·徐正淳,對讀官趙東冕·金學洙·李命宰·洪承憲·李容稙·鄭寅興·尹相衍·閔宗植·李容善·尹容植·金永迪·韓光洙行四拜禮,以次就位訖。上命讀券官進前,命書賦題仙醞均霑渥萬和都是春。滋承跪書讀奏,光洙奉出懸題。上命試官權退,入小次,少頃,上出次命考試。傳曰,賓客·別雲劍·兵曹堂上·堂上閣臣·春坊·入侍承旨·堂上對讀官,竝讀券官加差下,堂下閣臣·春坊·入直玉堂,竝對讀官加差下,使之分考。出傳敎仍行科次,炳始書等,泳韶坼封訖。傳曰,館學儒生應製賦居首三下一幼學黃世英,三下二幼學金基恒,三下三進士李,竝直赴殿試,之次草三下幼學趙政欽·李範肇·金錫奎·沈奎澤·趙東植·李周應·金宇聲,竝付之進士榜末,之次草三下進士朴台熙等十人,竝直赴會試,之次次上幼學金榮漢等十二人,竝給二分,之次次上進士李龍儀等十二人,竝給一分,之次次上幼學洪鍾翊等二十二人,竝付之監試初試榜末,之次次上進士金敎憲等三十人,各奎章全韻一件賜給。出傳敎傳曰,入格儒生,明日待令。傳曰,還宮,當自內爲之矣,該房知悉。上命試官先退,仍降座還內,諸臣以次退出。
上在景福宮。停常參·經筵。
趙鍾弼啓曰,卽者,刑曹郞廳來言,司謁與日傘事知等,當爲從重科治,而判書尹滋悳未肅拜,次堂例不得擧行云,卽爲牌招,何如?傳曰,允。
宗親有司堂上望,知宗正卿李載完落點。
傳于朴鳳彬曰,同副承旨許遞,前望單子入之。
承旨前望單子入之,李鎬奭落點。
朴鳳彬啓曰,新除授同副承旨李鎬奭,卽爲牌招,何如?傳曰,允。
傳于朴鳳彬曰,漢城判官趙復永,司饔主簿趙鳳鎬,令該曹口傳相換。
吏曹口傳政事,漢城判官趙復永,司饔主簿趙鳳鎬,已上相換事,承傳。
傳于趙鍾弼曰,入格儒生入侍。
傳于趙鍾弼曰,明日出宮門路,以建善門爲之。
傳于趙鍾弼曰,公事遲滯之中官李朱夏罷職。
傳于朴鳳彬曰,御題已下,試官之晩時懸頉,開場之如是遲滯,其在事體,誠極駭然。考官李世宰,施以罷職之典,試所承旨,亦難免其責,從重推考。
傳于朴鳳彬曰,考官洪澈周,讀券官李應辰,竝命官爲之。
傳于朴鳳彬曰,飭已施矣,前漢城判尹李寅應,特爲分揀。
傳于趙鍾弼曰,公事遲滯之中官朴漢應,從重推考。
傳于朴鳳彬曰,春到記講居首通幼學尹弼殷,製述詩居首三下一進士閔泳敦,三下二幼學趙秉輯,竝直赴殿試,講之次通幼學承致龍等三十人,製述之次草三下幼學李會鍾,竝直赴會試,講之次通幼學安瑛鎭等三人,製述之次次上進士尹相協等二人,竝給二分,講之次通幼學趙光昶等三人,製述之次次上進士閔泳柱等二人,竝給一分,講之次粗幼學宋鎭瀅等三人,製述之次次上進士徐丙炎等三人,各奎章全韻一件賜給。
傳于朴鳳彬曰,直赴閔泳敦,東宮將命也,特爲賜樂。
傳于朴鳳彬曰,入格儒生,明日待令。
兵曹口傳政事,親軍畿沿海防營軍司馬單金貞圭。
兵曹口傳政事,親軍右營哨官單安泰煥。
兵曹口傳政事,親軍別營兵房單趙羲升,哨官二單尹吉炳·鄭海旭。
朴鳳彬,以禮曹言啓曰,今三月十九日北苑望拜禮親行時,王世子祗迎陪參之節,何以爲之乎?敢稟。傳曰,依例磨鍊,祗迎,置之。
又以弘文館言啓曰,新除授副校理閔致憲,卽爲牌招察任,何如?傳曰,允。
趙鍾弼,以親軍畿沿海防營言啓曰,本營兵房李容益,以其身病,勢難察任,今姑改差,何如?傳曰,允。
丙戌三月十八日申時,上御乾淸宮。入格儒生入侍時,同副承旨李鎬奭,假注書曺萬承,記注官張益厚,別兼春秋金喜洙以次進伏。幼學金基恒,進士李,幼學李範肇·趙東植·李周應,進士尹榮袞,生員李根敎,幼學李龍默序立階下訖。上曰,史官分左右。鎬奭曰,入格儒生中黃世英等九十二人,有身病,不得待令矣。待令儒生,使之陞堂,奏職姓名乎?上可之。基恒等,以次進前,奏職姓名訖。鎬奭曰,儒生等,頒賞行禮乎?上可之。儒生等行禮訖。鎬奭曰,儒生等,使之退出乎?上曰,使之出送,而直赴二人,進士三人,承旨出去進退也。鎬奭曰,招入院隷擧行乎?上可之。鎬奭出楹外進退訖。奏曰,儒生,出送乎?上可之。仍命史官就座,又命退,承史以次退出。
上在景福宮。停常參·經筵。
上詣景武臺入幕次後,藥房·內務府·內閣·政院·玉堂口傳問安。答曰,知道。世子宮入幕次後,藥房·內務府·內閣·政院·玉堂·春·桂坊口傳問安。答曰,知道。北苑望拜禮親行,還入幕次後,藥房·內務府·內閣·政院·玉堂口傳問安。答曰,知道。世子宮還入幕次後,藥房·內務府·內閣·政院·玉堂·春·桂坊口傳問安。答曰,知道。還內後,藥房·內務府·內閣·政院·玉堂口傳問安。答曰,知道。世子宮還內後,藥房·內務府·內閣·政院·玉堂·春·桂坊口傳問安。答曰,知道。
朴鳳彬啓曰,明日北苑望拜禮時,九卿當爲進參,而行刑曹判書尹滋悳,病不進,卽爲牌招,以爲淸齋之地,何如?傳曰,許遞,前望單子入之。
刑曹判書前望單子入之,洪澈周落點。
李鎬翼啓曰,同敦寧李裕承,除拜後過三日不爲出肅,依定式,推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。戶曹參議沈琦澤,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于朴鳳彬曰,參班儒武當應製試射矣。弘文提學,牌招勤政殿,命官爲之,武士,兵判試藝於中日閣。
傳于朴鳳彬曰,弘文提學韓章錫,命官爲之。
傳于朴鳳彬曰,試所承旨,都承旨爲之。
朴鳳彬啓曰,弘文提學韓章錫,旣已承牌,內閣提學未差,藝文提學尹滋悳,卽爲牌招,同參考試,何如?傳曰,允。
傳于朴鳳彬曰,入格儒生入侍。
傳于李鎬奭曰,參班儒生應製,銘居首三下一幼學李埈鎔,三下二幼學宋秉學,竝直赴殿試,之次草三下進士李起鐵,直赴會試,之次次上幼學李台稙等二人,竝給二分,之次次上幼學張成龍等二人,竝給一分,之次次上幼學李秉志等三人,各奎章全韻一件賜給。
傳于李鎬奭曰,直赴李埈鎔,賜樂。
傳于李鎬奭曰,入格儒生,明日待令。
傳于李鎬奭曰,藥院提調有闕之代,前望單子入之。
內醫提調前望單子入之,趙秉鎬落點。
傳于李鎬奭曰,在外與有實病經筵許遞,前望單子入之。
經筵前望單子入之,知經筵趙秉鎬·洪鍾軒,同經筵趙文永落點。
傳于尹命植曰,明日出宮門路,以建善門爲之。
尹命植,以刑曹言啓曰,謹依統長口傳下敎,花島鎭捉上偸竊罪人李敏植·朴喜良·金化呂等,照律定配事,命下矣。謹按律文,則大明律竊盜條有曰,竊盜已行,但得財者,罪止杖一百流三千里,罪人等,依此律,各決杖一百後,李敏植,全羅道珍山郡,朴喜良,慶尙道咸昌縣,金化呂,平安道中和府,流三千里定配所,竝卽押送之意,敢啓。傳曰,知道。
行大護軍韓章錫疏曰,伏以臣卽伏見傳敎下者,以臣爲忠良科試取時命官矣。第伏念階非崇品,則不得爲命官,自是典式所在,今於成命之下,有不敢晏然冒膺者,玆敢忙進短章。伏乞聖明,俯垂鑑諒,亟賜變通,以存公格,以安私分焉,臣無任屛營祈懇之至云云。答曰,省疏具悉。旣有已例,卿其勿辭考試。
丙戌三月十九日巳時,上詣北苑望拜禮親行入侍時,行都承旨閔泳韶,行左承旨李鎬翼,行右承旨朴鳳彬,左副承旨趙鍾弼,右副承旨尹命植,同副承旨李鎬奭,記事官鄭承謨,別兼春秋李貞稙·李茂魯·閔宗植·金喜洙,直提學尹用求·閔泳煥,檢校直閣鄭夏源·閔京鎬·沈相瓚,檢校待敎趙東冕·金用圭·金弼洙·鄭寅昇·閔丙承,校理李羲鳳·修撰趙鍾純,以次侍立。時至,通禮跪啓請外辦。上具翼善冠·衮龍袍,乘輿出建善門,藥房提調趙秉鎬,副提調閔泳韶進前問候訖,由神武門詣北苑,降輿入幕次。少頃,上改具黑圓領袍·素玉帶以出,通禮導上詣版位北向立。贊儀唱四拜,上行四拜禮訖。贊儀唱跪,上跪。司香官進香案前三上香,俯伏興退。贊儀唱四拜,上行四拜禮訖。通禮跪啓禮畢,大臣進前問候訖,通禮導上還入幕次。少頃,通禮跪啓請出次,上改具翼善冠·衮龍袍以出。通禮跪啓請乘輿,上乘輿由神武門至建善門外。泳韶請出標信解嚴。上還內,諸臣以次退出。
丙戌三月十九日申時,上御乾淸宮。入格儒生入侍時,右副承旨尹命植,記事官鄭承謨,記注官尹基周,別兼春秋閔宗植以次進伏。幼學尹弼殷,進士閔泳敦,幼學趙秉輯,進士尹明善·閔泳柱·徐丙炎,序立階下訖。上曰,史官分左右。命植奏曰,入格儒生中承致龍等四十四人,病未待令,而待令儒生,使之陞堂奏職姓名乎?上可之。弼殷等,以次進前奏職姓名,退立階下訖。命植曰,儒生等,使之頒賞行禮乎?上曰,擧樂行禮,可也。儒生等,行禮訖。命植曰,儒生等,使之退出乎?上曰,閔泳敦,此是將命進士,特姑待令。仍敎曰,正宗·翼宗兩朝時,有東宮先爲墨戲之例,且大殿墨戲後,東宮不得用墨,今亦東宮先爲墨戲也。東宮墨戲訖,兼弼善閔丙承,退立楹外,使春坊隷進退,而上亦爲墨戲訖。命植曰,招入院隷,使之進退乎?上可之。命植退立楹外,再三進退後,上曰,使之鼓樂出送也。仍命史官就座,又命退,承史以次退出。
上在景福宮。停常參·經筵。
夜自五更至二十一日開東,灑雨下雨,測雨器水深五分。
親臨玉堂宣醞後,藥房·內務府·內閣·政院·玉堂口傳問安。答曰,知道。世子宮,藥房·內務府·內閣·政院·玉堂·春·桂坊口傳問安。答曰,知道。還內後,藥房·內務府·內閣·政院·玉堂口傳問安。答曰,知道。世子宮還內後,藥房·內務府·內閣·政院·玉堂·春·桂坊口傳問安。答曰,知道。
藥房副提調閔泳韶啓曰,伏未審夜間,聖體若何,寢睡水刺之節,何如?臣率諸御醫,趁早入診,詳察聖候爲宜,大王大妃殿氣候何如,王大妃殿氣候何如,中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
朴鳳彬啓曰,明日常參·經筵,取稟。傳曰,停。
禮曹來五月初三日行景慕宮夏享大祭親祭,取稟。奉敎恭依。
傳于李鎬翼曰,有實病經筵許遞,前望單子入之。
知經筵前望單子入之,閔種默落點。
傳于李鎬翼曰,政官牌招開政。
傳于李鎬翼曰,判義禁外金吾堂上,竝許遞,今日政差出。
傳于李鎬翼曰,在外敦寧都正許遞,今日政差出。
傳于朴鳳彬曰,今御瀛館論經,東宮侍座,卽初有之盛擧也。予心嘉悅,宜有示意,領事以下別單書入。
傳于李鎬奭曰,入格儒生入侍。
李鎬奭,以吏曹言啓曰,成均館典籍尹榮大,繕工監假監役官孫景錫·李重鉉·元杭,俱以身病,呈狀乞遞,竝改差,何如?傳曰,允。
有政。吏批,判書金永壽牌招不進,參判李根命牌招不進,參議金永悳進,同副承旨李鎬奭進。以吏批言啓曰,判書金永壽,參判李根命竝牌招不進,小臣獨政未安,何以爲之?敢稟。傳曰,只出緊任。以鄭尙翼爲敦寧都正,韓章錫爲知義禁,徐相祖·李炳敎爲同義禁。兵批,行判書金箕錫病,參判徐相祖病,參議李敎稙病,參知李東淵入直進,右副承旨尹命植進。同知加設單,劉鎭百·李世榮·金命錫·李耆會,上護軍尹滋悳,護軍李元會,副護軍金天洙·李瑞林·金升周,以上竝單付。吏批,再政。以李錫珪爲西部都事,李箕宇爲禁府都事,金淳範·李家模·沈德基爲假監役,閔元鎬爲典籍。三政,以朴周元·尹載昌·任明準爲假監役,假監役金淳範·李家模·沈德基,已上今超通政,朝官年八十加資。四政,以宋秉祐·李璋燦·趙宰淳爲假監役,前假監役崔敬善,假監役朴周元·尹載昌·任明準,已上今超通政,朝官年八十加資。五政,以姜永觀·李宗稙·韓用聖爲假監役,前假監役李尙欽,前守奉官元厚昌,假監役李璋璨,已上今超通政,朝官年八十加資,故學生李基厚贈戶參例兼,故通德李宇福贈左承旨,故通德李曁贈僕正,已上兵曹參判李南會三代。
傳于李鎬奭曰,明日當御隆武堂,演操海防營兵丁與右營別抄兵丁矣,該房知悉。東宮侍座之節,依例磨鍊,不緊侍衛陪衛,竝置之。
以司謁口傳下敎曰,明日演操時,各營使入參。
傳于李鎬奭曰,明日出宮門路,以建善門爲之。
傳于李鎬奭曰,黃海兵使鄭騏澤,慶尙右兵使尹泳奎相換。
兵曹,以李元會爲親軍畿沿海防營兵房。
尹命植,以親軍別營言啓曰,謹依統長潘敬淵口傳下敎,本營南倉,移屬于親軍畿沿海防營,而軍廩儲峙之節,移設於下南倉,該倉守直將卒解送之意,敢啓。傳曰,知道。
又以義禁府言啓曰,卽接月令醫員全永錫手本,則以爲時囚罪人鄭有恂,猝得關格,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。鄭有恂,姑爲保放之意,敢啓。傳曰,知道。
以鄭有恂囚單子,傳曰,飭已施矣,分揀放送。
漢城判尹李寅應疏曰,伏以臣才疎識蔑,雖閑漫職司,有不能堪勝,況京兆,是掌法之官也,爵秩班周官之六部,地界統漢都之三輔,糾察民情,振立國綱,乃其職也,豈如臣庸愚疲軟者,所可承當,而怵畏分義,屢除輒膺,蚊虻之負重,瞽盲之視明,理勢之行不得也。畢竟顚沛,臣所自知,果以綿襪之禁斷,致有卿儒之見困,道路興咨,聽聞多駭,遂卽弛禁令懲府隷,而已無及矣。瘝厥之罪,大何是俟,聖度淵深,罰止譴罷,曾未幾日,敍命特降,前職復授,臣惝怳震惕,莫省措躬之地。何敢費辭陳章,有若分疏者然,而第伏念近日紀綱之解弛,衣服之侈靡,已無可論,而至於綿襪,則特其積弊之末事耳。臣雖至愚,非不知捨本治末之行,不獲而十趾浮高,有反居上之歎,四方慕效,同全一幅之譏,綿貴而民多寒色,履巨而士失足容,不可以末事而置之,故適値抑奢之禁令,妄意先從此始,振張法綱,以爲一半分對揚崇儉節財之聖意,微忱雖切於奉職,愚見全昧於料事,竟至招怨於赴擧之儒,貽累於則哲之明,臣罪至此,無以自贖。雖蒙河海之聖恩,薄勘旋敍,臣亦粗具羞惡之彝性,內自思省,滿心惶忸,其何可復叨前職,更廁廟端乎?玆敢忙陳短章,悉暴情實。伏乞聖明,府垂鑑諒,亟遞臣判尹之銜,因勘臣未盡之律,以爲人臣溺職者之戒焉,臣無任屛營祈懇之至云云。答曰,省疏具悉。遂事何必爲引?卿其勿辭行公。
丙戌三月二十日巳時,上詣弘文館。親臨宣醞,王世子隨詣侍座入侍時,行都承旨閔泳韶,行左承旨李鎬翼,行右承旨朴鳳彬,左副承旨趙鍾弼,右副承旨尹命植,同副承旨李鎬奭,記事官鄭承謨,別兼春秋尹命燮·金喜洙·金春熙·李貞稙,檢校直閣鄭夏源·閔京鎬,檢校待敎金用圭·金弼洙·鄭寅昇·閔丙承,以次侍立。時至,通禮跪啓請外辦,上具翼善冠·衮龍袍,乘輿出建善門,藥房提調趙秉鎬,副提調閔泳韶進前問候訖。由臨肅門詣玉堂前庭。通禮跪啓請降輿。上降輿陞座。王世子隨詣侍座。引儀引領事沈舜澤,知經筵趙秉鎬,弘文提學韓章錫,知經筵閔種默,同經筵趙文永·金永穆·申獻求,副提學閔泳韶,原任副提學金永壽·李載完·尹用求·閔泳煥·趙東冕,應敎閔宗植,副應敎洪鍾永,校理李羲鳳·李載淳,副校理閔致憲·尹起晉,修撰趙鍾純·朴永斗,副修撰姜日馨·李敏奎,正字金永迪·韓光洙,行四拜禮訖。司饔院官員,以酒盞肴盤,跪授近侍,近侍跪受以授中使,中使跪受進前,上擧盞授中使,司饔院官員,頒酒肴于諸玉堂,以次飮訖,行四拜禮,仍行召對。參贊官閔泳韶,原任副提學趙東冕,侍讀官朴永斗,假注書朴斗杓,記事官車驥衡,別兼春秋李貞稙,各持國朝寶鑑第一卷,以次進伏訖。
丙戌三月二十日申時,上御乾淸宮。入格儒生入侍時,同副承旨李鎬奭,假注書曺萬承,記事官車驥衡,別兼春秋閔宗植,以次進伏。幼學李埈鎔·宋秉學,序立階下訖。上曰,史官分左右。鎬奭奏曰,入格儒生中李起鐵等八人,有身病,不得待令矣。待令儒生,使之陞堂奏職姓名乎?上可之。埈鎔等,以次進前奏職姓名訖。鎬奭曰,儒生,使之頒賞行禮乎?上可之。儒生等,行禮訖。鎬奭曰,儒生,使之出送乎?上曰,出送,而李埈鎔,則承旨出去,使之進退也。鎬奭曰,招入院隷擧行乎?上可之。鎬奭出楹外再三進退後,上曰,墨戲也。鎬奭墨戲進退訖。上曰,卽爲出送也。仍命史官就座,又命退,承史以次退出。
丙戌三月二十日申時,上御乾淸宮。召對入侍時,參贊官趙鍾弼,侍讀官洪嘉裕,檢討官兪鎭弼,待敎李完用,假注書李鍾儀,別兼春秋李茂魯,各持綱目第五卷,以次進伏訖。
上在景福宮。停常參·經筵。
自開東至未時,灑雨下雨,測雨器水深一寸八分。
李鎬翼啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
傳于李鎬翼曰,吏曹參判有闕之代,前望單子入之。
吏曹參判前望單子入之,李重七添書落點。
傳于朴鳳彬曰,玉堂進箋,興福殿親受矣,該房知悉。
傳于趙鍾弼曰,雨勢如此,今日演操,待下敎。
李鎬奭啓曰,假注書曺萬承,有身病,勢難察任,今姑改差,何如?傳曰,調理察任。
傳于趙鍾弼曰,演操,明日爲之。
傳于朴鳳彬曰,明日出宮門路,以建善門爲之。
尹命植,以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
又以親軍右營言啓曰,本營軍司馬金弼洙,身病甚重,勢難察任,改差,何如?傳曰,允。
兵曹口傳政事,親軍畿沿海防營兵房單李元會。
吏曹參判李根命疏曰,伏以臣於見職,較絜界分,淸望峻揀,臣非其人,而只以受命之初,感激居先,不敢飾讓,拚廉出膺,祗隨政牌,冒行天官事,亦旣屢矣。瓦罇之盛黃流,徒致玷汚,鉛刀之截靑鋼,不能磨鈍,薄施庸陋,莫掩疵纇,而仍念臣,厚蒙洪造,冥升華顯,揆以涯量,濫䙝已極,至若選部之職,尤有所綦重,決非如臣者流,所可久叨也。況臣受氣脆弱,素善疾病,近値木旺之節,忽添痰眩之症,時日之間,無望彈束,臣於此職,以材則旣如是不堪,以病則又如是難强,爲臣之計,莫若早丐卸免,還他本分,無貽瘝溺之罪則幸矣。玆敢猥陳短章,仰瀆崇嚴。伏乞聖明,俯垂鑑諒,特遞臣吏曹參判之銜,以重公器,以安微分焉,臣無任屛營祈懇之至。答曰,省疏具悉。所請依施。
丙戌三月二十一日,上御興福殿。玉堂進箋親受,王世子侍座入侍時,行都承旨閔泳韶,行左承旨李鎬翼,行右承旨朴鳳彬,左副承旨趙鍾弼,右副承旨尹命植,同副承旨李鎬奭,記事官鄭承謨,別兼春秋尹命燮·尹容植·李貞稙·李茂魯·直提學尹用求·閔泳煥,檢校直閣鄭夏源·閔宗鎬,檢校待敎趙東冕·金用圭·金弼洙·鄭寅昇·閔丙承,以次侍立。時至,通禮跪啓請外辦,上具翼善冠·衮龍袍,出次陞座。承史·閣臣先入庭行四拜禮,以次侍立。引儀引領事沈舜澤,知經筵趙秉鎬,弘文提學韓章錫,知經筵閔種默,同經筵趙文永·金永穆·申獻求,副提學閔泳韶,原任副提學金永壽·李載完·尹用求·閔泳煥·趙東冕,應敎閔宗植,副應敎洪鍾永,校理李羲鳳·李在淳,副校理閔致憲·尹起晉,修撰趙鍾純·朴永斗,副修撰姜日馨·李敏奎,正字金永迪·韓光洙入就位行四拜禮。讀箋官跪讀箋文訖,贊儀唱四拜。玉堂諸臣行四拜禮,通禮跪啓禮畢。上命退,承史諸臣以次退出。
上在景福宮。停常參·經筵。
朴鳳彬啓曰,明日常參·經筵,取稟。傳曰,停。
李鎬翼啓曰,知義禁韓章錫,同義禁李炳敎·徐相祖,除拜後過三日不爲出肅,竝依定式,推考警責,仍卽牌招察任,何如?傳曰,允。
傳于李鎬翼曰,正言竝許遞,前望單子入之。
正言前望單子入之,李茂魯落點。
傳于李鎬翼曰,政官牌招開政,賞典下批。
傳于李鎬翼曰,正言許遞,前望單子入之。
傳于李鎬翼曰,文學有闕之代,前望單子入之。
文學前望單子入之,沈相瓚落點。
傳于李鎬翼曰,秋曹堂上,竝許遞,今日政差出。
傳于尹命植曰,同訓鍊竝許遞,今日政差出。
以司謁口傳下敎曰,武科重試參榜人元益常·蔡奎昇·金在漢·權鍾濂·李元榮·任定鎬,竝訓鍊主簿加設單付。
李鎬奭,以吏曹言啓曰,繕工監假監役官姜永觀·李宗稙·韓用聖,西學敎授李南珪,俱以身病,呈狀乞遞,竝改差,何如?傳曰,允。
趙鍾弼,以兵曹言啓曰,新除授阿耳僉使李泰權,身病猝重,萬無赴任之望,呈狀乞遞矣。邊將之任,不可循例改差,罷黜,何如?傳曰,允。許用履歷。
又以兵曹言啓曰,五衛將金德均·宋鳳浩·金錫奎,文臣兼宣傳官李儀用,昌德宮衛將崔命大·辛在哲,俱以病難供職,新除授全羅右水使鄭愚植,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書金永壽牌招不進,參判李重七進,參議金永悳牌招不進,同副承旨李鎬奭進。以吏批言啓曰,判書金永壽,參議金永悳,竝牌招不進,小臣獨政未安,何以爲之?敢稟。傳曰,仍爲之。又以吏批言啓曰,通禮院相禮尹相衍加資事,命下矣。雖已資窮,未經準職,何以爲之?敢稟。傳曰,勿拘。以李鍾健爲刑曹判書,韓圭卨爲參判,李根命爲工曹參判,尹相衍爲刑曹參議,朴齊永爲西學敎授,贊善宋秉璿,行輔德鄭夏源,以上今加嘉義,書筵官金洛鉉·朴性陽,以上今加嘉善,相禮尹相衍,今加通政,以上親臨春桂坊宣醞時加資事,承傳。前營使李鍾健,今加資憲,右營使韓圭卨,今加嘉義,以上親臨春·桂坊宣醞時,陪衛別軍職加資事,承傳。宣傳官李泰鉉,今加嘉義,親臨春·桂坊宣醞時,陪衛宣傳官加資事,承傳。兵批,行判書金箕錫進,參判徐相祖病,參議李敎稙入直,參知李東淵病,左副承旨趙鍾弼進。以兵批言啓曰,全羅右水使,今當差出,而擬望之人乏少,他道防禦使,竝擬,何如?傳曰,允。以李邦鉉·李元會·趙存禹·洪南周爲同訓鍊,朴亨祐·李貞祜·朴樞鎭爲五衛將,張鉉範·李明奎爲昌德將,鄭履源爲文兼,金翯濟爲宣傳官,李奎韶爲別營哨官,李致榮·朴載益·閔東植爲守門將,許璡爲全羅右水使,李啓興爲阿耳僉使,訓鍊主簿加設單元益常·蔡奎昇·金在漢·權鍾濂·李元榮·任宣鎬,護軍李根命,副護軍鄭愚植,副司果李茂魯·韓兢烈,以上竝單付。副司果朴周秉·申稷·李承稷·許瑭·李源昌,鄭最基·柳遠邦·尹泰逸·安鴻翊·李泰宇·朴勉東·李冕宰·金晉熙·金在一·朴來榮·金明燮·沈相元·柳吉魯·魚允泳·元益常·蔡奎昇·金在漢·權鍾濂·李元榮·任宣鎬·李泰·李左漢·李敏植·李敏夏·李鍾奭·金道源·朴夏炯·李能夏·韓炯履·趙澤顯·李啓昌·金應善·白南箕·吳貞默·白龍鎭·李祐增·金濚植·宋秉俊·金昌浣·禹夏兢·柳在熙·宋應洙·金禎植,以上武科重試人,依法典陞六。黃海兵使鄭騏澤,慶尙右兵使尹泳奎,以上相換事,承傳。前訓鍊正李忠鎬,武科重試前,已經準職,今加折衝,依法典加資。吏批,再政。以鄭寅學爲相禮,南錫煥爲禁府都事,金永龜·李文翼·李永三爲假監役,李秉德爲三和府使。兵批,再政。以李宅緖爲羽林將,同知單張鉉範,大護軍洪澈周,護軍李承純·金洛鉉·朴性陽,副護軍金亮鉉·李忠鎬。吏批,三政。以楊南秀·馬千孫·金基赫爲假監役,前守奉官金容學,假監役金永龜·李文翼·李永三,以上今超通政,朝官年八十加資,兼弼善單鄭寅學。四政。以金性天·咸宗述·金秉模爲假監役,前五衛將金潤琦,今加資憲,假監役楊南秀·馬千孫,以上今超通政,朝官年八十加資。五政。以李雲煥·康鳳欽·李明峻爲假監役。
以吏曹參議金永悳牌不進罷職傳旨,傳于李鎬奭曰,只推。
李鎬奭,以禮曹言啓曰,卽接興陽幼學李文淳所志,則以爲同姓六寸弟文吉,嫡妾俱無子,以其同姓十二寸弟貴吉子聖基,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩家與受,明有可據,而不得登聞者,許令該曹,論理草記事,載在法典,而門長李文淳所訴,旣如此,李貴吉子聖基,立爲李文吉之後,何如?傳曰,允。
又以禮曹言啓曰,卽接安東幼學柳東植所志,則以爲族叔根永,嫡妾俱無子,以其同姓八寸弟淵哲第二子和植,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長柳東植所訴,旣如此,柳淵哲第二子和植,立爲柳根永之後,何如?傳曰,允。
以親臨春·桂坊宣醞時,師以下別單,傳于李鎬奭曰,師領議政沈舜澤,鞍具馬一匹面給,貳師閔泳緯,廐馬一匹面給,左賓客尹滋承,胄筵時賓客,廐馬一匹面給,右賓客金永壽,左副賓客李載完,右副賓客閔應植,各熟馬一匹面給,內醫提調李世宰,半熟馬一匹賜給,贊善宋秉璿,別軍職李鍾健·韓圭卨,書筵官金洛鉉·朴性陽,宣傳官李泰鉉,竝加資,行輔德鄭夏源,胄筵時上番加資,禮貌官徐正淳,半熟馬一匹賜給,弼善鄭寅學·閔丙承,司書金炳秀,兼說書金永迪,左翊衛李秉翼,右翊衛宋憲祖,左司禦李晩胤,右司禦閔泳秀,左翊贊金永順,右翊贊李寅承,左衛率申慶均,右衛率兪起濬,左副率金炳祖,右副率李重益,左侍直金炳億,右侍直兪致誠,左洗馬閔配鎬,各兒馬一匹賜給,文學尹相衍,兼相禮加資,兼文學金弼洙,兼司書閔宗植,竝陞敍,說書韓光洙,冑筵時下番,大鹿皮一令賜給,右洗馬金奉圭,胄筵時桂坊,宣傳官趙鍾稷·李根,竝守令待窠,首先擬入。別軍職鄭峻永·趙羲林·尹龍大·閔致悅,竝陞六,宣傳官金夢求·李鳳鎬,竝許用防禦履歷,南命稷·金在鵬·白南善·鄭泰應·韓熙悅,竝仍其職陞六。
以座堂親受春·桂坊進箋時,師以下別單,傳于李鎬奭曰,師領議政沈舜澤,鞍具馬一匹面給,貳師閔泳緯,廐馬一匹面給,左賓客尹滋承,右賓客金永壽,左副賓客李載完,右副賓客閔應植,各熟馬一匹面給,贊善宋秉璿,書筵官金洛鉉·朴性陽,竝加資,行輔德鄭夏源,禮貌官半熟馬一匹面給,行兼輔德徐正淳,半熟馬一匹賜給,弼善鄭寅學,兼弼善閔丙承,司書金炳秀,說書韓光洙,兼說書金永迪,左翊衛李秉翼,右翊衛宋憲祖,左司禦李晩胤,右司禦閔泳秀,左翊贊金永順,右翊贊李寅承,左衛率申慶均,右衛率兪起濬,左副率金炳祖,右副率李重益,左侍直金炳億,右侍直兪致誠,左洗馬閔配鎬,右洗馬金奉圭,各兒馬一匹賜給,文學尹相衍,兼相禮加資,兼文學金弼洙,兼司書閔宗植竝陞敍。
丙戌三月二十二日辰時,上詣隆武堂。海防營兵丁演操,王世子隨詣侍座入侍時,行都承旨閔泳韶,行左承旨李鎬翼,行右承旨朴鳳彬,左副承旨趙鍾弼,右副承旨尹命植,同副承旨李鎬奭,記事官鄭承謨,別兼春秋尹命燮·尹容植·李貞稙·李茂魯,直提學尹用求·閔泳煥,檢校直閣鄭夏源·閔京鎬,檢校待敎趙東冕·金用圭·金弼洙·鄭寅昇·閔丙承,校理李羲鳳,副修撰李敏奎,以次侍立。時至,通禮跪啓請外辦。上具軍服,乘座馬出建善門。藥房提調趙秉鎬,副提調閔泳韶,進前問候訖。至廣臨門外,宣傳官跪啓稟放信砲三聲。旗幟三行分立。鳴金二下,大吹打出神武門外,迎接營如例迎接訖。詣隆武堂,宣傳官跪稟鳴金三下吹打止,上降馬陞壇。宣傳官跪啓稟鳴金二下小吹打,又跪稟鳴金三下吹打止。宣傳官引海防營使,行參現禮訖。又跪稟陞壇號令,仍行演操。傳曰,還宮,當自內爲之矣,該房知悉。上降壇,宣傳官請出信箭解嚴。上還內,諸臣以次退出。
上在景福宮。停常參·經筵。
朴鳳彬啓曰,明日常參·經筵,取稟。傳曰,停。
傳于李鎬翼曰,吏曹參議有闕之代,前望單子入之。
注書鄭承謨病,代以吳正根爲假注書。
傳于李鎬翼曰,飭已施矣,前大護軍李世宰分揀。
傳于朴鳳彬曰,今番賞典中一人,雖兼數事,毋得疊授。
以黃海監司趙敬夏狀啓,薦新石首魚,晝宵看檢,尙無魚形,未得捉得,限內不得封進,惶恐待罪事,傳于趙鍾弼曰,勿待罪事,回諭。
李鎬翼,以吏曹言啓曰,去正月二十五日政事中,假監役千致億,年未滿,誤擬首望,至蒙恩點,不可仍置,原望筒勿施,何如?傳曰,允。
李鎬奭,以戶曹言啓曰,臣履澤,與正郞臣徐雲輔,依定式進詣時御所,周回宮墻奉審,則姑無頉處之意,敢啓。傳曰,知道。
又以戶曹言啓曰,時御所內各司,依定式發遣本曹正郞臣徐雲輔與兵曹參議臣李敎稙,佐郞臣嚴錫瓘,東所衛將臣吳彦泳,西所衛將臣張泳汲,南所衛將臣崔敬善,北所衛將臣尹誠模,眼同看審,則姑無雨漏處之意,敢啓。傳曰,知道。
朴鳳彬,以侍講院言啓曰,新除授文學沈相瓚,卽爲牌招察任,何如?傳曰,允。
又以禮曹言啓曰,卽接溫陵令所報,則陵上曲墻一間,向外頹圮,後面數間,將至頹下,丁字閣正間,回簷滲漏,香大廳齋室,棟椽朽傷,瓦甎破落,灰土剝落云矣。今此曲墻頹圮,慰安奉審之節,不爲磨鍊,改築及各樣修改等節,擇日擧行,何如?傳曰,允。
又以禮曹言啓曰,陵園所今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣。敢啓,傳曰,知道。
趙鍾弼,以兵曹言啓曰,回榜人之京以別單外,以狀聞後加一資,成給紅牌,自是定式,而江原道原州居嘉義張源華,居在鄕曲,未諳規例,不由監營,直受花牌,次持紅牌,來訴臣曹,故考諸榜目,則今年回榜,果爲的實,揆以法例,事當還下送,自本道狀聞後擧行,而老人之事有不可遲連,似此之人,成給花牌,多有已例,今亦依例成給,何如?傳曰,允。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍別營言啓曰,今此訓鍊院分所試藝時,本營將官將校軍兵等,柳葉箭鳥銃入格,別單書入之意,敢啓。傳曰,知道。
又以親軍別營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
行都承旨閔泳韶疏曰,伏以瀛館駐鑾,賜對宣醞,此誠千古罕有之擧,獲覩盛儀,孰不懽忭,而臣於是時,備數於經幄之列,周旋於風雲之會,恩渥曠世,寵榮逾分。仍伏念臣之邇來驟溢,臣不知其所由致,而臣之矇然輒膺,臣亦不知其何據,惟其怵畏乎義分,藉托乎事會,則抑或有說,此不足以少塞嗤罵。蓋銀臺玉署之長,卽熙朝之所不恒予,達識之所必却顧,而五日之頃,萃在一身,臣居則淵臨,出若市撻,懍懍現前,災咎剝床而及膚矣。噫,名選美掄,人情之艶慕也,榮途之趨向也。臣依近日月,擩染仕宦,旣非有邁軸之遐心,又不能屠沽之鄙事,猶自踧踖徊徨,若將不屑于是,豈其好惡與人相殊,必有甚不得已者存。夫釜鼓滿則人槪之,則天槪之,若是乎滿之可懼也,物之囿於氣器者,皆有界分涯量,受至當受之限,謂之滿,滿斯溢,溢斯覆,卽理勢之所必來也。臣覆巢之餘,賴有今日,罔非我殿下憂恤而憫覆之,則固宜斂其華,毋速大戾,損泰留有餘福,此其至恩也,至德也。前者許免銓職,謂有以罄謁微諒,而更若以此易彼,迭相兜攬,將臣所受,方之於器,其滿乎否乎?伏況見叨兩銜,本非可兼,而乃以非常之異數,遽紆無似之庸品,命令之苟且,瞻聆之乖拂,又當何如?臣聞賢聖之君,不以祿私其親,不以官隨其愛,臣旣蔑寸績銖,能裨補大化之萬一,而濫竽之極,至於斯甚,臣雖百喙,何以曉至愚之惑,釋有識之誚,而其於不私,得無累乎?此不待槪滿之天,而人可以誅之,則何敢諉以暫冒,恬不知變,自阻肝膈於父母天地也?悶蹙所迫,疾聲仰籲,唯聖明,察臣苦懇,哀之憐之,竝遞臣知申副學之任,以究生成之仁,不勝大願至祝,臣無任屛營祈懇之至。答曰,省疏具悉。所辭中副學,依施。
行護軍尹用求疏曰,伏以臣於閣銜,莫念循墻之義,徒效趨走之恭,夤緣蹲仍,不免戀寵之科,循名揆分,固何敢晷刻自安于心哉?第臣曾前所叨,罔非踰濫,而若夫見職,在他人視之,或謂之宿硏,曷嘗有如臣庸愚,如臣貿昧,動居淸顯,徧徼恩眷者乎?量能而材旣不稱,久據而愧深妨賢,略陳衷曲,短章仰籲。伏乞聖明,亟遞臣直提學之任,以安微分,千萬幸甚,臣無任屛營祈懇之至。答曰,省疏具悉。所請依施。
吏曹參議金永悳疏曰,伏以臣年少識蒙,百無踰人,從前添叨,罔非濫竽,而嚮者三銓特恩,逈出尋常,臣聞命惶恧,莫省何措,佐銓淸要,此豈臣一毫堪承,又豈臣夢想攸到哉?惟義分是顧,格式是遵,冒昧出膺,一再代斲,已不免血指之拙,物議嗤疵,姑舍無論,以臣揆臣,眞是一線之萬匂矣。夫陳力就列,不能者止,古之明訓也,臣旣自知不能,則焉敢不知所自止乎?況臣,脆薄易病,値此風木之行令,重嬰吹霎,時日之間,無望彈束,選部重地,寧宜緣臣瘝溺也?玆敢短章披瀝,仰瀆崇嚴。伏望聖明,俯垂鑑諒,亟遞臣吏曹參議之任,以重公器,以安私分焉,臣無任屛營祈懇之至。答曰,省疏具悉。所請依施。
上在景福宮。停常參·經筵。
朴鳳彬啓曰,明日常參·經筵,取稟。傳曰,停。
李鎬翼啓曰,刑曹參判韓圭卨,除拜後過三日不爲出肅,依定式推考警責,仍卽牌招察任,何如?傳曰,允。
傳于朴鳳彬曰,注書竝陞六。
朴鳳彬啓曰,注書有闕之代,被薦人李範大·沈在建薦狀,依例成送吏曹之意,敢啓。傳曰,知道。
傳于朴鳳彬曰,承文副正字兪鎭弼,修撰除授。
傳于朴鳳彬曰,同訓鍊竝許遞,前望單子入之。
同訓鍊前望單子入之,元禹常落點。
吏曹修撰單,兪鎭弼除授事,承傳。
傳于朴鳳彬曰,平安兵使有闕之代,大護軍李鍾承除授。
兵曹,平安兵使單,李鍾承除授事,承傳。
傳于朴鳳彬曰,政官牌招開政。
傳于朴鳳彬曰,臺諫竝許遞,今日政差出。
傳于朴鳳彬曰,在外敦寧都正許遞,今日政差出。
傳于朴鳳彬曰,泮長許遞,今日政差出。
傳于朴鳳彬曰,兵曹參議·參知竝許遞,今日政差出。
傳于朴鳳彬曰,銓郞未差之代,今日政差出。
傳于朴鳳彬曰,銓郞未差之代,已經準職與相避,勿拘擬入。
吏曹參議前望單子入之,李命宰落點。
朴鳳彬啓曰,新除授吏曹參議李命宰,一體牌招,何如?傳曰,允。
傳于朴鳳彬曰,翰圈爲之。
傳于朴鳳彬曰,別兼春秋金喜洙·尹命爕·金春熙·尹容植竝減下。
傳于朴鳳彬曰,承文副正字尹,校理除授。
朴鳳彬啓曰,翰圈爲之事,命下矣。別兼春秋李貞稙·李茂魯·閔宗植,竝卽牌招,以爲會圈之地,何如?傳曰,允。
翰林會圈三點,權潚·金永迪·閔泳轍·韓光洙·鄭翰謨·李容善·趙衡夏·李石榮,以上取八人。
傳于朴鳳彬曰,待敎有闕之代,前望單子入之。
待敎前望單子入之,李完用落點。
朴鳳彬啓曰,新除授待敎李完用,今日政下批,何如?傳曰,允。
傳于朴鳳彬曰,直閣會圈。
傳于朴鳳彬曰,內閣提學有闕之代,前望單子入之。
內閣提學前望單子入之,金永壽落點。
朴鳳彬,以奎章閣言啓曰,新除授提學金永壽,卽爲牌招察任,何如?傳曰,允。
又以奎章閣言啓曰,直閣會圈事,命下矣。提學金永壽,直提學閔泳煥,檢校直閣朴鳳彬·金文鉉·鄭夏源·閔京鎬·沈相瓚,檢校待敎趙東冕·金用圭·金弼洙·鄭寅昇,竝卽牌招,以爲會圈之地,何如?傳曰,允。
直閣四點,金世基·尹·兪鎭弼,已上取三人。
朴鳳彬,以吏曹言啓曰,成均館司藝任憲奎,繕工監假監役官李雲煥·康鳳欽·李明峻,倶以身病,呈狀乞遞,竝改差,何如?傳曰,允。
又以吏曹言啓曰,成均館典籍閔元鎬,以其身病,呈狀乞遞,改差,何如?傳曰,允。
又以吏曹言啓曰,黃海道瑞興都護府使李龍和呈狀內,矣身受由上京,矣身病猝重,萬無還官之望云,罷黜,何如?傳曰,星州牧使金商鳳相換。
又以吏曹言啓曰,瑞興都護府使李龍和,星州牧使金商鳳相換事,命下矣。瑞興都護府使李龍和,以前任載寧郡守,方在解由未出中,星州牧使金商鳳,以前任洪州牧使,方在解由未出中,何以爲之?敢稟。傳曰,勿拘。
又以吏曹言啓曰,贈諡靖毅公任泰瑛延諡,定行於今月二十四日鄕第云矣,敢啓。傳曰,知道。
傳于朴鳳彬曰,右副承旨許遞,前望單子入之。
承旨前望單子入之,李載允落點。
又啓曰,臣與右副承旨尹命植伴直矣,纔已許遞出去,伴直無人,新除授同副承旨李載允,卽爲牌招,何如?傳曰,允。
朴鳳彬啓曰,臣吏兵批兼進之意,敢啓。傳曰,知道。
有政。吏批,判書金永壽進,參判李重七牌招不進,參議李命宰進,行右承旨朴鳳彬進。以閔丙承爲吏曹正郞,徐相祖爲大司憲,許稷爲大司諫,愼錫九爲執義,白奎洙爲司諫,吳有善·金秀馨爲掌令,李斗陽·金昌夏爲持平,金在鼎爲獻納,閔元鎬·沈宜鶴爲正言,柳永東爲敦寧都正,鄭周永爲兵曹參議,洪在正爲參知,尹相衍爲大司成,金世基爲直閣,宣俊采爲司藝,尹禧永爲典籍,趙復永爲引儀,李範大爲注書,李祜永爲禁府都事,金時潤·朴海秉·金龍培爲假監役,尹鉉善爲濬源殿參奉。兼校書提調單金永壽,弘文博士單金永迪,弘文正字單李完用,兼校書正字單李完用,兼待敎單李完用,後營兵房單李邦鉉,今加資憲,別營把摠許㷽,今加通政,永平郡守金宗源今加通政加資事,承傳。兵批,行判書金箕錫病,參判徐相祖入直進,參議李敎稙病,參知李東淵病,行右承旨朴鳳彬進。宣傳官參上五單,南命稷·金在鵬·鄭泰應·鄭熙悅·白南善,大護軍張源華,護軍趙秉世,副護軍兪致益·金永悳·李敎稙·李東淵·趙臣熙·鄭尙翼·許·尹命植·宋鍾台·朴貞植·朴致玉·李昌圭,司直南廷綺·林羲相·李元祺·李儀用·安鍾冕·宋淳鐸·張斗植,副司果朴永斗·申政均·鄭承謨。吏批,再政。以沈相瓚爲吏曹正郞,南廷益爲兵曹參判,朴齊淵爲同義禁,徐誼淳爲刑曹參議,趙南軾爲工曹參議,鄭寅昇爲司僕正,任憲奎爲直講,洪在應爲司饔主簿,趙在學·崔泰鎭·朴永巡爲假監役,注書單沈在建,前假監役宋鍾台·金時潤·金龍培,今超通政,朝官年八十加資。三政。以廉業同·邊基暹·孫聖魯爲假監役,兼文學單沈相瓚,兼春秋館記注官單閔丙承,兼校書校理單沈相瓚·金世基,兵曹參議單洪在正,參知單鄭周永。四政。以朴淵圭·金德三·姜泰永爲假監役,前五衛將高性義,今加嘉善,前假監役李鍾崑,副司果申錫圭,以上今超通政,朝官年八十加資,瑞興府使李龍和,星州牧使金商鳳相換事,承傳。
朴鳳彬,以弘文館言啓曰,上番闕直,事甚未安。應敎閔宗植別兼春秋進,副應敎洪鍾永,校理李羲鳳,副校理閔致憲·尹起晉,新除授校理尹,竝卽牌招,推移入直,修撰兪鎭弼,一體牌招察任,何如?傳曰,允。
又以義禁府言啓曰,卽接月令醫員全永錫手本,則以爲時囚罪人李南珪,素患痰癖之症,挾感復發,目下症形,實爲危劇云,罪人病勢如此,則一邊保放,一邊草記,載在法典矣。李南珪姑爲保放之意,敢啓。傳曰,知道。
以親臨玉堂宣醞時領事以下別單,傳于朴鳳彬曰,領事領議政沈舜澤,內下大豹皮一令賜給,提學韓章錫,知經筵趙秉鎬·韓章錫·閔種默,各熟馬一匹賜給,同經筵申獻求·趙文永·金永穆各半熟馬一匹賜給,副提學閔泳韶,內下虎皮一令賜給,應敎閔宗植,副應敎洪鍾永,校理李在淳,正字金永迪·韓光洙,各兒馬一匹賜給,校理李熙鳳,副校理閔致憲·尹起晉,修撰趙鍾純·朴永斗,副修撰姜日馨·李敏奎,差備官司饔判官尹榮兌,饌床監造官禮賓主簿徐九淳竝陞敍,其餘員役等,竝依判下施賞。
領議政沈舜澤箚曰,伏以我殿下,曁我東宮邸下,同臨兩坊,宣醞諸臣,式燕以敖,賁飾太平,宸章睿藻,寶墨摧璨,俾遵虞廷古事,此所謂食之以禮,樂之以樂,求之以誠者也。且況書筵問難,睿工夙就,榮耀之中,慶祝倍切,及夫進箋,座堂親受,寵遇殊異,古今罕有,稽首而退,欣欣相告。迺玆覃惠之典,洊及於宮官,以臣名忝師,錫之具鞍天駟,一人數事,縱不疊受,領旨惶恐,何敢自安?臣之呈身於祥雲瑞日之中,攢手於潤海輪月之謠,近耿光而陪盛儀,在臣爲榮爲幸而已。至於匪分殊錫,寵章反䙝,此或踰濫,貽累非細,具牘仰煩,諒非崇讓,伏望將臣蕃庶之賜,亟命收還,以安微分焉,取進止。答曰,省箚具悉卿懇。卿其勿辭,安心領受。仍傳于朴鳳彬曰,此批答,遣史官傳諭。
別兼春秋李貞稙疏曰,伏以臣與知春秋館事臣韓章錫,有舅甥應避之嫌矣。臣之所帶別兼春秋之銜,揆以典式,自在當遞,玆敢短章仰籲。伏乞聖明,俯垂鑑諒,亟令選部,照例鐫改,以存公格,以安私分,千萬幸甚,臣無任屛營祈懇之至云云。省疏具悉。疏辭下該曹,稟處。
上在景福宮。停常參·經筵。
藥房提調趙秉鎬,副提調閔泳韶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李鎬奭啓曰,明日常參·經筵,取稟。傳曰,停。
傳于李鎬奭曰,今二十七日,當詣毓祥宮·延祐宮·宣禧宮展拜矣,該房知悉,,門路,以神武門·秋成門爲之。
傳于李鎬奭曰,右尹許遞,前望單子入之。
趙鍾弼啓曰,新除授注書李範大·沈在建,竝卽牌招察任,何如?傳曰,允。
李鎬奭,以統理交涉通商事務衙門言啓曰,幼學金彰鉉,本衙門主事加差下,令該曹口傳下批,何如?傳曰,允。
吏曹口傳政事,統理交涉通商事務衙門主事單金彰鉉。
右尹前望單子入之,李元會落點。
吏曹口傳政事,機器局委員單李奎鴻。
兵曹口傳政事,親軍右營軍司馬單金用圭。
李鎬奭啓曰,明日召對,取稟。傳曰,爲之。
李鎬奭,以禮曹言啓曰,今此毓祥宮·延祐宮·宣禧宮,展拜時王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以奎章閣言啓曰,新除授直閣金世基,事當卽爲牌招,而時値夜深,待明朝牌招察任,何如?傳曰,允。
又以奎章閣言啓曰,新除授待敎李完用,事當卽爲牌招,而時値夜深,待明朝牌招入直,何如?傳曰,允。
又以奎章閣言啓曰,新除授直閣金世基,待敎李完用敎旨安寶次,濬哲之寶請出之意,敢啓。傳曰,知道。
又以奎章閣言啓曰,頒賜冊子安寶次,宣賜之寶請出之意,敢啓。傳曰,知道。
又以春秋館言啓曰,別兼春秋臣李茂魯,以親軍別營軍司馬,今日,軍木捧上時晝仕出去之意,敢啓。傳曰,知道。
又以兵曹言啓曰,今此一內禁軍別付料試射,及各色標下軍試放時入格之類,別單書入之意,敢啓。傳曰,知道。
又以兵曹言啓曰,今三月十七日武臣堂上祿試射,以後日退行事,草記蒙允矣。今二十六日設行,而試官望備擬以入之意,敢啓。傳曰,知道。
又以親軍別營言啓曰,本營兵房趙羲升,身病甚重,勢難察任,今姑改差,何如?傳曰,允。
又以親軍別營言啓曰,本營右別將白樂倫,身病猝重,勢難察任,改差,何如?傳曰,允。
又以親軍別營言啓曰,本營兵房別將,今當差出,而擬望之人乏少,外任竝擬,何如?傳曰,允。
又以親軍右營言啓曰,本營右哨哨官朴晉熙,身病甚重,勢難察任,改差,何如?傳曰,允。
又以刑曹言啓曰,承政院啓辭內,今初八日館學儒生應製入格人中幼學李雲稙·李漢稙名與年雖殊,父名本生父名及居住相同,則其疊呈無疑,揆以士習,萬萬駭然,原榜目中爲先拔去其罪狀,令該曹,照法嚴繩何如?傳曰,允事,命下矣。謹依傳敎,疊呈罪人,當爲照勘,而李雲稙·李漢稙,同爲自現原情所告內,渠之兄弟,本是幼學豊耆之子也,雲稙則庶兄也,而出系爲從叔亨耆之庶子,漢稙則嫡第也,而出系亦爲亨耆之嫡子,同居富平地,今此應製時,同爲赴擧,竝參榜目,則父名與本生父名,及居住相同,勢所固然,至於疊呈,實是瞹眛云矣。誠如爰辭,則兄弟二人,同爲出系,嫡庶一門,各定立後,倫理之紊亂,法典之濫越,莫此爲甚,欲售塗抹之計,難掩誣罔之跡,而至若疊呈之場,在於一人之作奸,及其勘處之地,有此二人之符同,論其罪狀,竝施重勘,臣不敢擅便,恭俟處分之意,敢啓。傳曰,知道。所當重勘,而今番則特爲嚴飭放送,更無敢如是之意,申飭四館所。
同副承旨李載允疏略曰,伏以臣爲養病母,退居郊坰,曩以朝臣在外,事有所嚴旨,臣名亦參現告,至蒙行譴之典,未幾分揀喉院,寵除忽在是際,捧誥震慄,有甚於獲罪之初也。臣若諉以事屬旣往,抗顔陳就,則是不知世間所謂廉與義者也。伏乞收臣新銜,勘臣未勘,俾法紀肅而臣工勵焉云云。省疏具悉。遂事何必爲引?爾其勿辭察職。
上在景福宮。停常參·經筵。
李載允啓曰,明日動駕相値,視事頉稟之意,敢啓。傳曰,知道。
李鎬翼啓曰,三品官之毋得過三日,循例請牌,曾有定式矣。大司成尹相衍除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,明日大駕詣毓祥宮入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
傳于朴鳳彬曰,太廟夏享大祭,遣大臣攝行,一依親祭例磨鍊。
吏曹口傳政事,交涉通商事務衛門主事單禹慶善,濟衆院主事單金斗爀,左尹單李元會,右尹單魚允中。
傳于李鎬翼曰,政官牌招開政。
傳于李鎬翼曰,有實故玉堂許遞,今日政差出。
傳于李鎬翼曰,副應敎許遞,今日政差出。
傳于李鎬翼曰,工曹堂上竝許遞,今日政差出。
傳于李鎬翼曰,敦寧都正許遞,今日政差出。
傳于李鎬翼曰,知敦寧·同敦寧竝許遞,今日政差出。
傳于李載允曰,明日出宮內門路,以建善門爲之。
李載允,以吏曹言啓曰,掌樂院正金炳秀,以其身病,呈狀乞遞,改差,何如?傳曰,允。
又以吏曹言啓曰,成均館典籍尹禧永,繕工監假監役官朴淵進·全德三·姜泰永,俱以身病,呈狀乞遞,竝改差,何如?傳曰,允。
又以吏曹言啓曰,侍從臣父年七十以上人,每於歲首抄啓加資事,載在法典矣。新有應推恩老人,追後啓稟蒙恩,多有已例,今日政加資下批之意,敢啓。傳曰,知道。
又以兵曹言啓曰,宣傳官金夢求·李鳳鎬,昌德宮衛將張鉉範·李明奎,文臣兼宣傳官朴齊斌,守門將李致榮·閔東植,俱以病難供職,呈狀乞遞,竝改差,何如?傳曰,允。
又以兵曹言啓曰,宣傳官金在豊·李有夏·張禹植,俱以除授在外,過限未肅拜,係是加設窠,減下,何如?傳曰,允。
有政。吏批。判書金永壽牌招不進,參判李重七牌招不進,參議李命宰進,右副承旨李鎬奭進。以吏批言啓曰,判書金永壽,參判李重七,竝牌招不進,小臣獨政未安,何以爲之?敢稟。傳曰,只出緊任。又以吏批言啓曰,玉堂東璧,今當差出,而擬望之人乏少,相避竝擬,何如?傳曰,允。以金弼洙爲副應敎,吳有善爲副校理,趙秉式爲知敦寧,鄭洛鎔爲工曹判書,洪淳馨爲同敦寧,李裕承爲工曹參判,趙秉轍爲左尹,孫翊秀爲敦寧都正,洪承憲爲工曹參議,海防兵房李元會,今加資憲加資事,承傳。副司果沈裕慶,今超通政,侍從臣沈在建父依法典加資,前假監役孫翊秀,超通政,朝官年八十,依法典加資。兵批,行判書金箕錫進,參判徐相祖入直,參議洪在正病,參知鄭周永病,同副承旨李載允進。以兵批言啓曰,慶尙左水使,今當差出,而擬望之人乏少,他道防禦使竝擬何如?傳曰,允。以李敎復·鄭雲翼·徐珩淳爲同訓鍊,李秉世·李啓興爲宣傳官,辛龍弼·李秀俊爲昌德將,申悳均爲文兼,申輔善·張宅善爲守門將,李奎會爲慶尙左兵使,韓弘烈爲左水使,同知加設單沈禧澤·金鼎浩·金命錫,大護軍金壽鉉,護軍李根命·李裕承·趙羲升,副護軍趙南軾·李鳳鎬·金在豊·李有夏·張禹植·金夢求·柳永東·沈裕慶,副司直李在淳·洪鍾永·閔致憲,副司果鄭煥奎,以上竝單付,文山萬戶金基祚,於蘭萬戶胡熙淵,以上相換事,承傳。知世浦萬戶趙楠顯,平山浦萬戶陰泰英,以上相換事,承傳。吏批,再政。以洪學周爲掌令,韓章錫爲禮曹判書,南廷益爲參判,曺錫輿爲藝文提學,閔致憲爲掌樂正,鄭承謨爲典籍,李璋璨爲禁府都事,金龍圭·柳基天·李在鎭爲假監役,左尹單魚允中,右尹單趙秉轍。三政。以金元熙·柳遠謨·李起豊爲假監役,假監役金龍圭·柳基天·李在鎭,副司果金尙建,今超通政,朝官年八十依法典加資。四政。以安尤泰·劉奉良·崔寅鏞爲假監役,假監役金元熙·柳遠謨·李起豊,以上今超通政,朝官年八十依法典加資。五政。以劉秉直·金鴻奎·李完翼爲假監役,假監役安尤泰·劉奉良·崔寅鏞,以上今超通政,朝官年八十加資,故學生金致益·崔泰亨·李錫龍·朴讚魯·劉聖源,贈已上忠孝卓異贈職事,承傳。故學生朴在純贈戶參例兼,故通德朴成榦贈左承旨,故學生朴時晉贈僕正,已上同義禁朴齊淵三代追贈。
兵曹,以李鍾晉爲親軍別營兵房。
兵曹口傳政事,親軍別營兵房單李鍾晉,別將單金寅浩,右營哨官單李相德,後營哨官單李敏承。
李載允,以兵曹言啓曰,今三月二十七日,大駕詣毓祥宮,展拜延祐宮,展拜宣禧宮,展拜時門路,以神武門·秋成門爲之事,命下矣。謹考謄錄,則在前都統使,率前排步軍一哨,札駐於景福宮城西北隅,各營大將一員,率前排步軍一哨,札駐於毓祥宮西挾路矣。今番則以何營使札駐,而別營步軍一哨除出,毓祥宮大門及墻外,排立環衛作門,何如?傳曰,允。前營使,率前排與別營步軍一哨,札駐於景福宮城西北隅,後營使,率前陪與別營步軍一哨,札駐於毓宮西挾路。
又以兵曹言啓曰,明日勤政殿親臨受誓戒時,本曹堂上侍衛,當爲備員,而新除授參判南廷益,在外未肅拜,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以金九鉉爲兵曹參判。
李鎬奭,以戶曹言啓曰,臣履澤,與正郞臣徐雲輔,進詣昌德宮·昌慶宮差備內,謹依啓下手本,眼同看審,則各殿堂以下雨漏,如干有頉處,從便修改之意,敢啓。傳曰,知道。
又以戶曹言啓曰,慶熙宮依定式,發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,泥洞築臺·追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式,發遣本曹郞廳摘奸,則姑無頉處之意,敢啓。傳曰,知道。
朴鳳彬,以春秋館言啓曰,別兼春秋臣李茂魯,以親軍別營軍司馬,今日軍布捧上時,晝仕出去之意,敢啓。傳曰,知道。
李載允,以親軍別營言啓曰,今番試藝時本營左別騎士,登科者爲五十八人,右別騎士登科者爲六十六人,牢子登科者爲五名,巡令手登科者爲六名,燈籠軍登科者爲六名,帳幕軍登科者爲六名,而一色中五卒登科,則該將領請賞,曾有已例矣。左別將折衝趙萬赫,右別將折衝白樂倫,牢子次知執事嘉義金龍漢,巡令手次知執事出身尹聖文,燈籠軍次知執事出身尹恭善,帳幕軍次知執事嘉義崔景源,當照例加資,而事係恩典,不敢擅便,令該曹考例稟處,何如?傳曰,允。
又以親軍後營言啓曰,本營後哨哨官金宗源陞資代,前宣傳官李敏承差下,使之察職,何如?傳曰,允。
領議政沈舜澤,判府事金弘集,判府事金炳始聯箚曰,伏以太室禴享,吉日載邇,誓戒親行,在明日矣。見今春候,比或暢和,風雨不時,寒燠靡適,闤闠坊里,惑症熾行,此時侵夜勞動,恐非大聖人節宣保嗇之道。臣等,不任憧憧憂慮,敢此聯陳愚忱。伏乞亟寢成命,以攝行磨鍊焉。取進止。答曰,省箚具悉卿等之懇。卿等之苦懇,旣如是,不得已勉從。仍傳于李載允曰,此批答,遣史官傳諭。
丙戌三月二十六日二更,上御乾淸宮。召對入侍時,參贊官李載允,侍讀官閔致憲,檢討官兪鎭弼,待敎李完用,記事官沈在建,記注官張益厚,別兼春秋李茂魯,各持綱目第五卷,以次進伏訖。上曰,史官分左右。仍開卷。上曰,上番讀之。致憲讀自夫珠玉止取倍稱之意。上曰,釋義。致憲釋義訖。上曰,文義奏之。致憲曰,金銀珠玉,非不爲寶,飢不得食,寒不得衣,故農爲天下之大本也,鼂錯之重五敎而賤金玉者,欲使民捨末而取本也。上曰,食爲民天,民爲國本,而養民之道,莫先於務本,故古之明王,必先重農,是使斯民,欲務其實也。致憲曰,聖敎切當矣。上曰,下番讀之。鎭弼讀自於是有賣田宅,止在於貴穀。上曰,釋義。鎭弼釋義訖。上曰,文義奏之。鎭弼曰,爲商也,利必倍息也,爲農也,勞而勤苦,然農本也,商末也,不有聖王,使民務本,則人情易於趨末,故鼂錯極言先本後末之意,深寤爲治之道也。上曰,不爲務本,何以爲治?鎭弼曰,聖敎至當矣。上曰,參贊官讀之。載允讀自今募天下,止上之所擅。上曰,釋義。載允釋義訖。上曰,文義奏之。載允曰,石城十仞,湯地百步,養以百萬之甲,則其國之富强可知,然財必裕食必足然後,可以能守也。神農之此敎,於爲國之計,至矣盡矣。上曰,富國在於兵强,兵强在於足食,而足食之道,務農爲先。載允曰,聖敎至當矣。上曰,閣臣讀之。完用讀自出於口,止大富樂矣。上曰,釋義。完用釋義訖。上曰,文義奏之。完用曰,鼂錯此言,似是用力於守邊,而寔出於務農也。文帝納之,至有賜租之詔,紅腐富盛之化,實基於此矣。上曰,勸農薄賦,爲治道之急先務,而鼂錯能言之,其爲國之心,可知也。完用曰,聖敎切當矣。仍奏曰,農者,天下之大本也,本正然後,末亦治矣。上掩卷,仍命史官就座,又命退,諸臣以次退出。
上在景福宮。停常參·經筵。
自午時至人定,灑雨下雨,測雨器水深七分,自人定至二十八日開東,灑雨下雨,測雨器水深四分。
大駕詣毓祥宮入齋室後,藥房·內務府·內閣·政院·玉堂,口傳問安。答曰,知道。世子宮入幕次後,藥房·內務府·內閣·政院·玉堂·春·桂坊口傳問安。答曰,知道。大王大妃殿·王大妃殿,遣承旨問安。答曰,知道。毓祥宮·延祐宮·宣禧宮,展拜還入齋室後,藥房·內務府·內閣·政院·玉堂,口傳問安。答曰,知道。世子宮還入齋室後,藥房·內務府·內閣·政院·玉堂·春·桂坊口傳問安。答曰,知道。還宮後,藥房·內務府·內閣·政院·玉堂,口傳問安。答曰,知道。世子宮還宮後,藥房·內務府·內閣·政院·玉堂·春·桂坊口傳問安。答曰,知道。
李載允啓曰,明日親臨,放榜相値,視事頉稟之意,敢啓。傳曰,知道。
禮曹,來四月初四日行宗廟夏享大祭,永寧殿攝行祭,香祝親傳,取稟。奉敎敬依。
朴鳳彬,以侍講院言啓曰,卽接翊衛司所報,則今二十七日毓祥宮·延祐宮·宣禧宮展拜,王世子隨駕敎是時,本司當爲全數陪衛,而右侍直兪致誠有身病,無以備員云,何以爲之?敢稟。傳曰,敎官南廷獻,令該曹口傳相換。
趙鍾弼啓曰,臣以大王大妃殿·王大妃殿問安進去下直之意,敢啓。傳曰,知道。
朴鳳彬啓曰,明日召對,取稟。傳曰,爲之。
注書李範大病,代以閔輔勳爲假注書。
傳于朴鳳彬曰,文武科直赴殿試人,付之今番庭試榜末,一體放榜。
以司謁口傳下敎曰,今番試射與演操及未及呈單人,竝付之殿試榜末,一體放榜。
李載允啓曰,卽者義禁府都事來言,今日動駕時,衛外擊錚罪人金良女,依例移送秋曹云矣,敢啓。傳曰,知道。
兵曹口傳政事,親軍別營挾輿把摠單李重億,哨官單李復圭。
朴鳳彬,以弘文館言啓曰,上番闕直,事甚未安。應敎閔宗植,別兼春秋進,副應敎金弼洙內閣進,校理尹在外,李羲鳳,副校理尹起晉,新除授副校理吳有善,竝卽牌招,推移入直,何如?傳曰,允。
又以禮曹言啓曰,傳曰,文武科直赴殿試人,付之今番庭試榜末,一體放榜事,命下矣。丙戌三月館學儒生應製時入格幼學黃世英·金基恒,進士李同年同月春到記殿講入格,幼學尹弼殷,製述入格進士閔泳敦,幼學趙秉輯,同年同月參班儒生應製入格幼學李埈鎔·宋秉學,就庭試榜目末端,付標添書以入之意,敢啓。傳曰,知道。
丙戌三月二十七日,大駕詣毓祥宮,延祐宮·宣禧宮展拜擧動入侍時,行都承旨閔泳韶,行左承旨李鎬翼,行右承旨朴鳳彬,左副承旨趙鍾弼,右副承旨李鎬奭,同副承旨李載允,記事官沈在建,別兼春秋尹命燮·閔宗植·金喜洙·金春熙·李貞稙·李茂魯,提學金永壽,直提學閔泳煥,直閣金世基,檢校直閣金文鉉·鄭夏源·閔京鎬·沈相瓚,待敎李完用,檢校待敎趙東冕·金用圭·金弼洙·鄭寅昇·閔丙承,修撰兪鎭弼,以次侍立。時至,通禮跪啓請外辦。上具翼善冠·衮龍袍,乘輿出建善門。藥房提調趙秉鎬,副提調閔泳韶進前問候訖。由神武門出秋成門,詣毓祥宮,降輿入齋室。傳曰,永昭廟·文禧廟,遣都承旨奉審以來。出傳敎少頃,通禮跪啓請出次,上出次。通禮導上詣版位,行再拜禮,陞詣廟內奉審訖。仍步詣冷泉亭,就版位行四拜禮,陞詣奉審訖。通禮前導詣延祐宮,就版位行再拜禮,陞詣廟內奉審訖。傳曰,禧嬪廟·宜嬪廟,遣內待看審以來。出傳敎通禮導上詣宣禧宮,就版位行再拜禮,陞詣廟內奉審訖。通禮導上入齋室。少頃,通禮跪啓請外辦,上乘輿出宮大門外,入秋成門,由神武門至建善門外。泳韶請出標信解嚴。上還內,諸臣以次退出。
上在景福宮。停常參·經筵。
自開東至人定,灑雨下雨,測雨器水深二分。
李載允啓曰,明日常參·經筵,取稟。傳曰,停。
金弘圭啓曰,工曹參判李裕承,右尹趙秉轍除拜後,過三日不爲出肅,竝依定式,推考警責,仍卽牌招察任,何如?傳曰,允。
注書沈在建病,代以李鍾義爲假注書。
兵曹口傳政事,右侍直兪致誠,童蒙敎官南廷獻,以上相換事,承傳。
傳于趙鍾弼曰,左承旨·右承旨·右副承旨竝許遞,前望單子入之。
趙鍾弼啓曰,臣與行左承旨李鎬翼伴直矣。纔已許遞出去,伴直無人,同副承旨李載允,卽爲牌招,何如?傳曰,允。
傳于李載允曰,承旨有闕之代,新及第金亮鉉除授。
傳于李載允曰,忠淸監司有闕之代,大護軍閔泳商除授。
吏曹,同副承旨單金亮鉉除授事,承傳。
吏曹,忠淸道觀察使單閔泳商除授事,承傳。
李載允,以奎章閣言啓曰,待敎李完用,疏批已下,卽爲牌招入直,何如?傳曰,允。
傳于李載允曰,待敎陞六。
傳于李載允曰,原任待敎李完用,檢校差下。
傳于李載允曰,待敎會圈。
承旨前望單子入之,金弘圭·李起鎬落點。
傳于李載允曰,政官牌招開政。
李載允,以兵曹言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
又以親軍別營言啓曰,本營兵房李鍾晉,前任慶尙左兵使·別將金寅浩,前任慶尙左水使,俱在任所矣。領軍之職,久曠可悶,竝改差,何如?傳曰,允。
忠淸監司沈相薰疏曰,伏以臣,待罪藩臬,行將歲周,才劣任重,僨誤是懼,猥陳辭免之章疏,至蒙肫篤之恩批,寵渥與天同大,微分無地自容,更瀆崇嚴,極知悚蹙。第伏念臣,標望甚素踐,更無多喩,彼積薪最後者居上,譬諸簸秕,最輕者在前,責之以全省之務,擔之以蒼生之務,蚤夜兢惕,履薄臨深,欀桷之弱而棟樑是任,桮杓之淺而沼沚是受,較絜已熟,判知不堪。且今湖西一路,素稱完實,近成弊藪,外潤內枵,百度瘝隳,方漏之船,副稍不能紓其力,將頹之廈,都料亦難善其事,至於斟酌損益,功利及民,決非如臣鹵莽蔑裂者,所可牽架苴罅也,臣豈可已而不已,有若占便者然哉?玆具情實,悉暴無隱。伏望聖上,亟賜諒察,將臣現帶藩銜,改授可能,以幸民事,以遂微願,千萬顒祝,臣無任屛營祈懇之至。答曰,省疏具悉。所請依施。
弘文正字李完用疏曰,伏以臣卽一年淺學謏之一後生耳。以百無似之姿,犯一不幸之戒,自劃以聖世棄材,不敢生榮進之心,千萬不自意伏奉除旨,以臣爲奎章閣待敎者,臣於是,撫躬悸惕,莫省攸措。天牌儼臨,不容不黽勉祗肅,而退自循省,尤不覺惶汗之浹背也。切伏念此是何等職也,臣是何狀人也?以是人揆是職,曷嘗意想之攸到哉?書曰,官不必備,惟其人,是以官或不備,而上不可擧不稱之人,下不可受不適之任,庶僚猶然,況玆內閣,卽我先聖朝,酌古參今,創設官規,蓋其河洛雲漢,上奉列朝謨訓,琬琰珪璋,下儲群材英華,若龍圖於有宋而文淵於皇明,禮樂文物之盛,鴻儒碩學之選,迄于今郁郁彬彬,,是故地處密邇,望屬淸峻,而參外之銜,其尤者也。苟非才猷足以贊聲明之治,學術足以備顧問之資,則莫宜居之,今乃不問其人,惟官是備,如臣不肖,只緣名在前望,擧以畀之,不少留難,其於玷名器而招物議,何哉?苟使臣地望文華,足以彷彿乎萬一,則以眇然新進,名列圖書之府,跡依日月之光,榮莫大焉,何苦費辭煩籲,甘自歸於飾讓之科,而今臣所叨,譬如傀儡而文繡,爰居而鍾鼓,綜名責實,判不相稱。且臣聞事君之節,報答居先,進身之道,辭受爲重,今若揚揚冒據,視若倘來,則是將仰累聖上則哲之明,俯失臣身自量之義,辭受報答,兩無所當,玆敢略暴情實,仰瀆崇嚴。伏乞聖慈,念公器之莫重,察私義之難冒,亟遞臣新授職名,不勝公私之幸焉,臣無任屛營祈懇之至。答曰,省疏具悉。爾其勿辭察職。
丙戌三月二十八日申時,上御乾淸宮。召對入侍時,參贊官趙鍾弼,侍讀官李羲鳳,檢討官兪鎭弼,待敎李完用,假注書閔輔勳,記注官尹基周,別兼春秋李貞稙,各持綱目第五卷,以次進伏訖。上曰,史官分左右。仍開卷。上曰,上番讀之。羲鳳讀自詔曰道民之路,止其除之。上曰,釋義。羲鳳釋義訖。上曰,文義奏之。羲鳳曰,漢之此時,化行天下,秦俗多革,淳風稍反,其於租稅之收納,必無橫侵之弊,則農民安樂其業,而猶念其終歲勤苦,特施憐恤之政,復賜租稅之半,後世稱文·景之治,以此故也。又奏曰,天子之親耕供粢,皇后之親桑供服,此非爲補經用而然也,孝理之政,務本之道,所以導率天下也。上曰,文帝圖治之心,及於農民之甚苦,故賜租稅之半,可謂愛民之至也。且躬率耕桑,供粢盛奉祭服,是爲具禮儀華文物也。羲鳳曰,下敎切當矣。上曰,祕祝之,卽有哭祥,移過於下者,創自秦時,而漢文,以聖君之心,能除之,甚盛德事也。羲鳳曰,災祥外至,福祿內報,苟修德,則災祥自消矣。安用祕祝乎?今此文帝之言,其於修德弭災,至矣。上曰,下番讀之。鎭弼讀自五月除肉刑,止制曰可。上曰,釋義。鎭弼釋義訖。上曰,文義奏之。鎭弼曰,緹縈之爲父贖罪,孝也,文帝之爲民除刑,仁也。以一女子,能回天心,至於使萬民,均被其澤,此所謂一家仁,一國興仁者也。上曰,緹縈,爲父訟寃,而文帝詔除肉刑者,以盛德不忍之心,感於其爲親之孝也。蓋自秦以來,刑罰苛酷,民無所措其手足矣,至是而除之,豈非幸也歟?鎭弼曰,下敎切當矣。上曰,參贊官讀之。鍾弼讀自上旣躬修玄默,止出塞而還。上曰,釋義。鍾弼釋義訖。上曰,文義奏之。鍾弼曰,漢文帝極治之盛,而尙古質朴,專務寬大,悉除重律,斷獄四百,宛有四十餘年刑措之風,宜乎比侔於周家成·康,而胡虜侵擾,深入西陲,其在禦戎之策,不可親征,故仰承太后力止之命,命將往討,此實遠交近攻之道也。上曰,民樂其業,蓄積歲增,風流篤厚,化行俗美,而至有刑措之風,因其富饒而又除農民租稅之賦,漢文之治,比隆於周之成·康矣。鍾弼曰,下敎切當矣。農爲王政之先,故輕徭薄賦,使民以時也,伏願體念焉。上曰,禦戎之道,當入寇則逐之,退去則撫之而已,若欲窮兵遠征,則有如漢高之威,不免白登之恥,而況兵爭一交,靡費百姓,此不可不念,然當漢文帝之時,虜寇太甚,故至有遣兵出塞之擧矣。克遵太后之敎,而乃止親征,命將逐出而還,實爲後世人君之所可戒也。鍾弼曰,下敎至當矣,北虜强盛,竟至殺掠人民,延燒宮室,苟於常時,防守要害,勿使犯境,則豈有此意外之患乎?文帝一經兵禍,惕然遠慮,復與和親,撫衆懷綏,故邊塞安靜,自致凶奴從化之效矣。上曰,閣臣讀之。完用讀自赦作徒魏尙,止趙幾覇。上曰,釋義。完用釋義訖。上曰,文義奏之。完用曰,文帝聞廉頗·李牧,而摶脾嗟呼之地,馮唐,對之以雖有頗·牧,不能用之云者,以後人觀之,似是過矣,而大抵冗官庶職,何莫不各任其責,而至若將任國之安危所係,必使專責然後,可盡其智能,若不然,雖有頗·牧,眞無用矣。馮唐,可謂直諫之臣也。上曰,馮唐,遭文帝聖明之治,而其直言犯諫,猶如此,豈非君明臣直之謂也歟?完用曰,下敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
李起鎬啓曰,明日常參·經筵,取稟。傳曰,停。
又啓曰,待敎會圈事,命下矣。今日政,下批,何如?傳曰,允。
李起鎬,以奎章閣言啓曰,原任待敎李完用,檢校差下事,命下矣。卽爲牌招察任,何如?傳曰,允。
又以奎章閣言啓曰,待敎會圈事,命下矣。提學金永壽,直提學閔泳煥,檢校直閣朴鳳彬·金文鉉·鄭夏源·閔京鎬·沈相瓚,直閣金世基,檢校待敎金宗圭·趙東冕·金用圭·金弼洙·鄭寅昇·閔丙承,事當卽爲牌招,而時値夜深,竝待開門牌招,以爲會圈之地,何如?傳曰,允。
以親軍畿沿海防營演操看品時,將官以下別單,傳于金弘圭曰,兵房李元會.別軍官申㯙·尹九成,竝加資,左領官李敏臯,右領官趙存億竝許用,兵使履歷領官申泰休,·文案李象元,軍司馬張悳根,竝守令待窠,首先擬入,軍司馬金貞圭陞敍,松營新抄兵丁領官鄭益鎔,許用邊地履歷,南惟熙,察訪待窠擬入,尹滋卨,許用營將履歷,朴寅和·哨官具俊喜·閔獜鎬·南錫獜·李商雨·金鴻濟·鄭淳龍·權友燮·李源鎬,別軍官柳致養·李纘緖,竝訓鍊主簿加設單付,哨官李源盛·金鎭泰·陳武洪,別軍官金若性·成夏永·金興集·李敏昇,竝部將加設單付,軍醫鄭喆基,許用中軍履歷,別軍官金學鎭,守門將加設單付,權鳳圭·林承學,竝宣傳官加設單付,尹永殷,訓鍊僉正加設單付。
傳于金弘圭曰,在外敦寧都正·金吾堂上竝許遞,今日政差出。
傳于金弘圭曰,吉州牧使有闕之代,楊州牧使林淳憲除授。
傳于金弘圭曰,楊州牧使有闕之代,行護軍徐正淳除授。
吏曹,楊州牧使單徐正淳除授事,承傳。
吏曹,吉州牧使單林淳憲除授事,承傳。
兵曹口傳政事,親軍別營兵房單李容益,別將單李敎應,哨官單孟繼善·魚得璨,副司果單李完用。
傳于金弘圭曰,兼輔德有闕之代,前望單子入之。
兼輔德前望單子入之,李承五落點。
李起鎬啓曰,明日召對,取稟。傳曰,爲之。
傳于金弘圭曰,新恩謝恩,當親受矣,該房知悉。
傳于李起鎬曰,新及第南廷弼·李範升·金嘉鎭,竝特爲賜樂。
趙鍾弼啓曰,假注書閔輔勳·李鍾義,有身病,勢難察任,竝姑改差,何如?傳曰,允。
傳于李起鎬曰,發遣吏郞,諸執事淸齋與否,摘奸以來。
閔輔勳改差,代以閔泳敦爲假注書,李鍾義改差,代以李埈鎔爲假注書。
傳于趙鍾弼曰,武科新及第李秉弘,忠穆公李尙嗣孫也,參上宣傳官加設單付。
傳于李起鎬曰,有實故玉堂許遞,今日政差出。
待敎會圈七點,李埈鎔·徐相集·李蓍宰,以上取三人。
傳于李起鎬曰,新及第趙吉夏·李範升,竝校理除授,新及第李·宋秉學,竝副校理除授,新及第南廷弼·金嘉鎭,竝修撰除授,副正字宋鍾協,新及第趙秉益,竝副修撰除授。
李起鎬,以吏曹言啓曰,今三月十三日政事中假監役金錫祐,方在在喪中,而誤擬首望,至蒙恩點,不可仍置,原望筒勿施,何如?傳曰,允。
又以吏曹言啓曰,禮曹佐郞崔秉煜,成均館典籍鄭承謨,繕工監假監役官劉秉直·金鴻奎·李完翼,俱以身病,呈狀乞遞,竝改差,何如?傳曰,允。
有政。吏批,判書金永壽牌招不進,參判李重七進,參議李命宰牌招不進,行右承旨李起鎬進。以吏批言啓曰,判書金永壽,參議李命宰,竝牌招不進,小臣獨政未安,何以爲之?敢稟。傳曰,仍爲之。以金升周爲敦寧都正,趙秉式爲同義禁,全在鳳爲禮曹佐郞,申政均爲典籍,李埈鎔爲待敎。兵批,行判書金箕錫病,參判金九鉉入直進,參議洪在正病,參知鄭周永病,左副承旨趙鍾弼進。同知單李宅緖,加設單金商彦·李世熙,宣傳官加設單李秉弘,訓鍊主簿加設單,鄭峻永·趙羲林·李敏燮·吳衡鐸·韓圭復·吳普泳,護軍李鎬翼·沈相薰·李鍾晉·金寅浩·龐壽吉,副護軍李鎬奭·孫翊秀·金商連,副司直尹·吳有善·李羲鳳·尹起晉,副司果李敏奎·趙鍾純·兪鎭弼·姜日馨,以上竝單付,忠淸道兵馬水軍節度使單閔泳商。吏批,再政。以曺國煥爲禁府都事,許莘·金奎一·金學魯爲假監役,前縣監尹吉炳,出身鄭海旭,已上今超通政加資事,承傳。弘文正字兼待敎單李埈鎔,知義禁單趙秉式,兼校書正字單李埈鎔。三政。以金聖鉉·李就根·崔周伯爲假監役。四政。以李年垕·姜好純·河壽明爲假監役。五政。以朴晦榮·鄭海東·吳舜永爲假監役,前假監役洪大鍊,分監役尹議善,假監役李年垕·崔厚純·河壽明,已上今超通政,朝官年八十加資,前五衛將李文淑,今加嘉善,年八十加資,故學生崔東亨·金致益·李錫祐贈監察,朴瓚魯·劉聖煥,贈童蒙敎官,已上孝行卓異贈職事,承傳。故學生宋鍵贈吏參例兼,宋能弼贈吏議,故正言宋聚行,贈典翰例兼,已上同敦寧宋友濂三代追贈,奉常直長單崔龍三,奉事單李日彦,學錄單崔錫瑛,學諭單趙淇一。
以吏曹參議李命宰牌不進罷職傳旨,傳于李起鎬曰,只推。
以京畿監司朴齊寬狀啓,薦新黃石首魚,節序差早,未及産出,限內不得封進,惶恐待罪事,傳于趙鍾弼曰,勿待罪事,回諭。
兵曹,以李容益爲親軍別營兵房。
李起鎬,以議政府言啓曰,卽見廣州留守金允植狀啓,則本營守堞軍官,今春都試及武士火炮科,固當設行,而曠日赴試,農務相妨,齎糧來往,亦所當念,待秋合設事,請令廟堂稟旨分付矣。事勢旣有攸礙,退行亦多其例,依狀請許施,何如?傳曰,允。
趙鍾弼,以漢城府言啓曰,每式年成籍後,五部帳籍江都件,例於翌年春,臣府郞廳,持往江都,舊籍曝曬,竝與新籍藏置矣。乙酉式帳籍,發遣本府郞廳,藏置曝曬等節,依例擧行,而帳籍封裹雜物,令各該司,進排領去官吏所騎馬及帳籍載運馬,亦令該曹題給,何如?傳曰,允。
李起鎬,以禮曹言啓曰,卽接淸道幼學李奇民所志,則以爲族叔龍佑,嫡妾俱無子,以其同姓八寸弟禎億子載琦,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李奇民所訴,旣如此,李禎億子載錡,立爲李龍佑之後,何如?傳曰,允。
又以奎章閣言啓曰,新除授待敎李埈鎔,卽爲牌招察任,何如?傳曰,允。
又以奎章閣言啓曰,新除授待敎李埈鎔,敎旨安寶次,濬哲之寶請出之意,敢啓。傳曰,知道。
趙鍾弼,以刑曹言啓曰,今月二十七日動駕時,衛外擊錚人咸鏡道明川府良女金召史諺書原情內以爲,其夫與緦父母孝行旌閭事,已有禮曹關文,而本邑則終不施行,故渠自辦備豎立,旌門所費之物,願徵於本邑云矣。爰辭若是妄率,錚籲極涉猥越,原情勿施,考律重繩,以懲無嚴之罪,何如?傳曰,允。
漢城判尹李寅應疏曰,伏以臣之父母墳山,在於忠淸道忠州·牙山等地,而霜露孺慕,未伸攀栢之私,積有年所,情理難堪,寤寐憧憧。日者山下之僕,急走上京,謂以年久莎土,已多汰落,而經冬雪氷,及春瀜解,塋域破而壙冗露,近又雨水頻繁,而滲洩其中,方當春夏之交,更値大霔,則將有難言之境,臣聞此報,方寸錯急,不得不迨此時,馳往封築然後,可免顙泚之戒,而庶慰體魄之安矣,忙陳懇迫之衷,仰干崇嚴之聽。伏望聖慈,俯垂矜諒,亟遞臣見帶職居,特賜恩暇,俾伸情私焉。臣無任屛營祈懇之至。答曰,省疏具悉。卿其勿辭,往省焉。
同敦寧李裕承疏曰,伏以臣,煢然在疚,不自溘先,穀燧再周,縞綅序變,慨焉廓焉,銜恤靡屆。迺者記簪之恩,遽加於不呼之餘,金吾敦府,華誥聯翩,臣於是,遇榮增愴,衷腸弸轖,自不禁感淚之交逬也。嗚呼,臣天地間鮮民也,生纔六歲,慈母見背,甫及弱冠,又失所怙,零丁孤苦,無樂爲生,而賴有繼母在堂,恩臣勤臣,荐禍餘喘,恃而爲命,顧臣家素貧寒,且拙謀生,常闕甘馨,備貽辛艱,點檢一生,曾無絲毫之可以稱子職,而悅親心者,不悟遭遇嘉會,厚沐洪造,始叨大邑,粗伸鍾釜之養,遂躋顯秩,獲推封誥之典,母子相對,攢祝銜戴,庶將涵泳於孝理之化,愉悟於晩暮之境,緣臣不天,奄罹鞠凶,上而孤及物之仁,下而違報暉之誠,釁蘖積躬,痛冤纏骨,茫茫穹壤,此何人斯?噫,釋衰從政,先民攸行,況臣受恩,與天無極,摩放赴蹈,夙昔所矢。今於除命之下,寧昧駕履之義,而自經巨創,生意消沮,又於昨秋,重嬰疾病,濱死幸甦,仍成沈痼,一縷僅存,委淹床玆,雖欲抑苦衷而曳殘骸,廁跡於周行之列,其勢且末由矣。天牌儼臨,至犯逋傲,毋論分義之隳缺,滋歎心事之乖違,瞻天望雲,只有哽咽而已。伏乞聖慈,哀臣憫臣,將臣所帶職名,特許遞解,仍命選部,勿復擧擬於官注,俾之隨便調治,得延殘息,徼天之幸,不卽隕滅,臣敢不追隨散班,時節起居,以少盡犬馬戀主之忱也,臣無任悲皇懇乞之地。答曰,省疏具悉。卿其勿辭行公。
行護軍李炳敎疏曰,伏以臣,頑忍無狀,煢疚自如,未得溘滅於梅繭之際,猶能視息於穀燧之餘,禮防莫違,私制遽闋,臣之不肖,自知天地間一鮮民耳。嗚呼,臣早年失恃,徧依先父鞠育之德,特荷聖上陶甄之恩,幸擢科第,濫叨宰列,榮悅親志,涯分已極,旣失仁親之愛,惟仰則哲之明,前者敦府·經筵之除旨聯翩,固當蹶之不暇,而點檢平昔,益復於邑。臣家素貧,無以自資,緋玉之榮雖極,菽水之養終艱,父年九十,竟尋鄕第,此聖上之所矜諒,故許臣從便往來,而窮峽之冬溫雖足,專城之牲養莫遂,今焉思惟,寸草之暉未報,喬梓之感無窮,俯仰穹壤,銜恤靡屆。今於金吾召牌之下,寧昧駕屨之義,而如是僞慢之讓也?臣之至願,竟作灰心,惟保天性而已。且嬰殘疾,目眩而氣短,仍成沈疴,脚弱而皮脆,縱忘魯莽之質,自托周行之跡,則勢不可得矣。寧與淟涊冒晉,不若逋傲實陳。伏乞聖慈,諒臣情踪,矜臣病喘,特許鐫遞,仍命選部,勿復擧擬於官注,俾遂畢生之願,且治入痼之病,則瞻天望雲,感幸冞極,崇山深海,報答無期,然而臣敢不隨居散班,庶效犬馬之誠也,臣無任屛營祈懇之至。答曰,省疏具悉。卿其勿辭行公。
丙戌三月二十九日申時,上御乾淸宮。新恩謝恩親受入侍時,行都承旨閔泳韶,行左承旨金弘圭,行右承旨李起鎬,左副承旨趙鍾弼,右副承旨李載允,同副承旨金亮鉉,假注書閔輔勳·李鍾義,記注官金持元,別兼春秋閔宗植,以次進伏。文科重試甲科沈琦澤,乙科徐誼淳·趙南軾,丙科閔元鎬·尹禧永,武科重試甲科金兢鉉等,新榜文科甲科金亮鉉,乙科金若濟·朴圭能,丙科洪嘉裕·李鍾七·申性均·沈遠翼·韓永元·林軒相·車炳虎·南廷弼·李範升·李臣榮·趙吉夏·郭琦·朴周·趙秉益·金嘉鎭·黃世英·金基恒·李·尹弼殷·閔泳敦·趙秉輯·李埈鎔·宋秉學,武科甲科金好悛等序立階下訖。上曰,史官分左右。泳韶進前奏曰,文武科新恩及率榜人,使之一體行禮乎?上可之。引儀唱鞠躬四拜興平身,文武科新恩及率榜人行四拜禮。泳韶曰,文武科新恩,使之宣醞乎?上可之。起鎬出宣醞訖。泳韶曰,文武科新恩人,使之陞堂奏職姓名乎?上可之。亮鉉等,進前奏職姓名,退立階下訖。泳韶曰,閣臣,趁不待令,致勤下詢,事體所在,極爲未安。當該入直閣臣,推考,何如?上曰,從重推考,可也。出擧條泳韶曰,文武科重試人新舊紅牌,事當一體待令謝恩,而武科重試壯元金兢鉉,只以重試紅牌謝恩,致勤下詢,事甚駭然,何以爲之乎?上曰,各別申飭,可也。出擧條泳韶曰,文武科新恩,使之出送乎?上曰,文科新及第甲科金亮鉉,卽新除授同副承旨也,使之陞堂,餘外竝出送,可也。仍命史官就座,又命退,諸臣以次退出。
上在景福宮。停常參·經筵。
藥房提調趙秉鎬,副提調閔泳韶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李起鎬啓曰,明日常參·經筵,取稟。傳曰,停。
又啓曰,同副承旨金亮鉉,今日不爲仕進,卽爲牌招,何如?傳曰,允。
傳于李起鎬曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
傳于李起鎬曰,新及第林軒相,校理除授,新及第金若濟·洪嘉裕,竝副校理除授。
吏曹,校理單林軒相,副校理二單,金若濟·洪嘉裕,已上除授事,承傳。
李起鎬啓曰,玉堂上下番俱空,事甚未安。應敎閔宗植,別兼春秋進,副應敎金弼洙內閣進,新除授修撰宋鍾協,卽爲牌招入直,何如?傳曰,允。
傳于李起鎬曰,藥院提調許遞,前望單子入之。
內醫提調前望單子入之,洪鍾軒落點。
傳于李載允曰,別營使許遞,完陵君李景宇除授。
內務府,親軍別營使單李景宇。
李載允啓曰,新除授親軍別營使李景宇,卽爲牌招,傳授虎符及傳令牌,何如?傳曰,允。
假注書閔泳敦有頉,代以趙秉輯爲假注書,李埈鎔有頉,代以洪嘉裕爲假注書。
傳于李載允曰,行己鄙悖,宅心陰祕,興訛造訕,無非樂禍之意,聽聞甚駭,不可仍置,護軍申桓,前兵使鄭完默,前檢書官吳友泳,竝遠惡島定配。
傳于李載允曰,傳敎遲滯之中官李用善,從重推考。
傳于李載允曰,公事遲滯之中官吳泰煥,從重推考。
李起鎬,以議政府言啓曰,卽見平安監司南廷哲所報,則本道城餉小米十萬石,卽緩急所需,而其中五萬石,年前京運嶺運後,時存穀五萬石,逐年分俵,而每春分散,更無餘儲,疎虞莫甚,此不可不自本營,某樣措畫,如數充完,而有難擅便爲辭矣。本道蕩還以後,無他蓄積,只有城餉名色,而此亦告蹙,疎虞之論,果如報辭,參酌民情,漸次充備,形止修啓事,行會,何如?傳曰,允。
又以議政府言啓曰,卽見平安監司南廷哲狀啓,則寧遠郡守全龍九,實績多有可紀,合施酬賞之典,請令廟堂稟處矣。城餉之漸次充完,電桿之自行措辦,實績優著,誠極可尙,待箇滿,特令仍任,以示朝家奬褒之意,何如?傳曰,允。
又以內務府言啓曰,卽見江華留守李載元狀啓,則本營武士等昨秋都試,今春固當如例合設,而東作旁午,赴擧妨農,在所當念,昨秋今春兩等都試及砲都試,待秋合設事,請令內務府稟旨分待矣。農節赴試,不無相妨,依狀請退行,何如?傳曰,允。
又以戶曹言啓曰,田賦考,當爲修正以入,而江原道年分冊,因田結改修正之致,尙未上來,明日不得入呈之意,敢啓。傳曰,知道。
又以奎章閣言啓曰,明日,卽觀文閣朔奉審日次,而臣進詣擧行之意,敢啓。傳曰,知道。
又以奎章閣言啓曰,直閣金世基疏批已下,卽爲牌招入直,何如?傳曰,允。
又以奉常寺提調意啓曰,祭享所用春等中脯三百六十三貼,今三月三十日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
又以侍講院言啓曰,新除授行兼輔德李承五,事當牌招,而時値夜深,待明朝牌招,何如?傳曰,允。
李載允,以統理交涉通商事務衛門言啓曰,副司果宋伯玉,本衙門主事加差下,令該曹口傳,下批,何如?傳曰,允。
又以親軍營言啓曰,本營郞廳尹相衍陞資代,前判官李根敎差下,仍令該曹,口傳付軍職,使之察任,何如?傳曰,允。
直閣金世基疏曰,伏以臣於今月二十四日,伏奉除旨,以臣爲奎章閣直閣,震慓惶愧,鑽地未遑,歷屢日而四大靡定。第伏念臣,孤而失學,未奉過庭之訓,懶無立志,不合需世之用,承藉先蔭,發迹郞調,妙年綰紱,周流兩湖,志願足矣,涯分極矣。匪意通籍,周旋經幄,涵濡雨露之澤,依近日月之光,每自循省,螻蟻賤末,無以仰答洪私,則但當寄心虛舟,斂迹名途,以不報爲報,卽臣斷斷自矢于中者,而今者謬恩,胡至於斯?臣誠左右究而不得其說,竊覸聖念特軫,以臣爲世祿之裔,姑且置之於淸切深嚴之地,將以薰沐而成就之,然臣之椎魯揜陋,惟不克職。思之居,竟負我殿下至仁大德,則奚但以過福致咎,不衷招災,是懼是怵已哉?夫本閣掌故,臣未嘗見知,而河洛雲漢,琬琰珪璋,與宋龍圖·明文淵,不啻比方,故鴻儒名碩,莫不逡巡退讓,則又何敢張皇煩瀆,都歸崇飾者哉?召牌狎至,典式莫越,拚廉而肅,冒昧暫膺,而因仍蹲據,諒非義分所可安,玆敢疾聲仰籲。伏乞聖明,天地又父母,憫恤之全成之,刊改臣奎華之銜,俾名選無䙝,私諦獲妥,千萬顒祝,臣無任屛營祈懇之至。答曰,省疏具悉。爾其勿辭察職。
丙戌三月三十日二更,上御乾淸宮。召對入侍時,參贊官李載允,直閣金世基,檢討官宋鍾協,假注書閔輔勳,記注官張益厚,別兼春秋閔宗植,各持綱目第五卷,以次進伏訖。上曰,史官分左右。仍開卷。上曰,上番讀之。鍾協讀自臣竊聞,止不能用也。上曰,釋義。鍾協釋義訖。上曰,文義奏之。鍾協曰,魏尙,名將也,在雲中,軍市稅饗士卒,私養錢饗賓客,至於凶奴不敢近,而文吏繩之,賞不行而法必用,由此觀之,自古帝王,親賢臣遠小人,讒間不行然後,國事正而治道隆矣。馮唐,以一言,赦魏尙而不得拜官,此是文帝翕受之盛,故綱目,特書而美之也。上曰,漢文,恭儉爲治,寬厚御下,凡厥施措,至矣盡矣,而於魏尙之事,賞不行罰作之,有若聽讒,然從諫如流,謙抑如不能,故馮唐,以郞署小臣,得魚水之契,而盡言無隱,若非文帝虛己受人,則唐能如是乎?由是觀之,則君明然后臣直也。鍾協曰,聖敎切當矣。上曰,參贊官讀之。載允讀自是日令唐,止由此自絀。上曰,釋義。載允釋義訖。上曰,文義奏之。載允曰,文帝,漢之明君也,躬率儉約,以德化人,治道隆盛,侔擬於周之成·康,然猶有祀壇場增珪幣之詔,未免爲薦神,求福之擧,似爲盛德之累矣。上曰,以文帝之治,有祀壇場增珪幣之擧,爲盛德之累者,似或然矣。至於祝釐祈福,欲歸於百姓而不有於己,且令祀宮致敬而已,豈非謙讓之德,卓越乎後世人君者哉?載允曰,聖敎切當矣。遠施而不求其報,望祀而不祈其福,此固先王至明之德,而文帝增諸祀壇場珪幣之下,有此無所祈於朕躬之詔,其愛民一念,藹然不已,爲後世龜鑑,伏願體念焉。上曰,閣臣讀之。世基讀自夏四月,止封禪事。上曰,釋義。世基釋義訖。上曰,文義奏之。世基曰,王者之治國平天下,在乎得人,而九重深嚴,無由知草野之遺賢,而雖虛懷納諫,爲臣下者,有難盡言,故爲臣而直言極難也。文帝親策賢良,而首求能直言極諫之士,可見其求賢如渴,從諫如流,甚盛德也。上曰,人臣而最難者,極諫也,爲人君而好直言,亦不易也,故古者天子五人,諸侯三人,此蓋得人之謂也。漢文,非但求直言極諫,卽以鼂錯爲中大夫,其好賢樂善,不讓於古先王矣。世基曰,聖敎切當矣。昔武王,有臣三千,同心同德,周室大治,故王者爲治,急於得人矣。上掩卷,仍命史官就座,又命退,諸臣以次退出。
上在景福宮。停常參·經筵。
李起鎬啓曰,來初五日朝參日次矣,敢稟。傳曰,停。
又啓曰,知義禁趙秉式,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,明日召對,取稟。傳曰,爲之。
趙秉輯有頉,代以申性均爲假注書,洪嘉裕陞六,代以李鍾七爲假注書。
李載允啓曰,親軍別營使李景宇,內務例兼堂上,當爲下批矣。政官牌招開政,何如?傳曰,允。
傳于李起鎬曰,政官牌招開政。
申性均有頉,代以沈遠翼爲假注書,李鍾七有頉,代以李臣榮爲假注書。
沈遠翼有頉,代以郭琦爲假注書,李臣榮有頉,代以韓永元爲假注書。
傳于李載允曰,賦性陰祕,行己淆雜,謗訕朝廷,眩惑人心,聽聞所及,不可仍置,副司果韓鎭泰,遠惡地定配。
傳于李載允曰,同副承旨許遞,前望單子入之。
承旨前望單子入之,沈琦澤添書落點。
李載允啓曰,臣與同副承旨金亮鉉伴直矣。纔已許遞出去,伴直無人,新除授同副承旨沈琦澤,卽爲牌招,何如?傳曰,允。
又啓曰,吏曹判書金永壽,參判李重七,參議李命宰牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
以吏曹參議李命宰牌不進罷職傳旨,傳于李載允曰,只推。
吏曹口傳政事,交涉衙門主事單宋伯玉。
兵曹口傳政事,副司果單李根敎。
李載允,以弘文館言啓曰,上番闕直,事甚未安。應敎閔宗植別兼春秋進,副應敎金弼洙內閣進,新除授校理趙吉夏·林軒相,副校理金若濟·洪嘉裕,竝卽牌招推移入直,修撰南廷弼·金嘉鎭,副修撰趙秉益,一體牌招察任,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,參下檢書官金冕圭·趙性協,仕日已滿三十朔,依定式,六品職遷轉事,分付吏曹,何如?傳曰,允。
又以承文院言啓曰,院製述官金炳勳仕滿代,副司果許進差下,付軍職冠帶常仕,何如?傳曰,允。
又以親軍別營言啓曰,本營騎士將李秉和,身病猝重,勢難察任,改差,何如?傳曰,允。
又以義禁府言啓曰,護軍申桓,前兵使鄭完默,前檢書官吳友泳,竝遠惡島定配事,承傳啓下矣。申桓全羅道康津縣薪智島,鄭完默珍島府金甲島,吳友泳興陽縣鹿島,竝遠惡島定配,而以承傳內辭意,具罪目,依例發遣府書吏羅將,押送于各其配所,何如?傳曰,允。
親軍海防營使閔泳煥疏曰,伏以臣日者以海防營使,職隆任重,萬難堪承,備陳衷懇,乞賜遞改,忱誠淺薄,未蒙允兪,宜卽申籲,以卸免爲準,而瀆撓是悚,黽勉出肅,官方淆矣,廉義壞矣。視事有日,慙懼靡容,不寧惟是,臣之兼帶諸任,罔非華膴緊要,提擧奎璧圖書,與聞廊廟訏謨,協理衙門機務,皆治忽安危所係也。使人抵有其一,猶將愧其僥濫,況二而三,三而四乎?雖通材逹器,猶將懼其僨誤,況年淺識昧,如臣者乎?求之事理,參諸意見,其不可斯須冒據也,晢矣。向日辭單,急於求解本職,不遑他及,惟俟本職鐫遞,將次第丐免,今則本職未解,兼任如故,一日二日,徒積瘝曠之罪,臣晝宵憂惕,殆不能寢息矣。伏惟聖慈,天地父母,天地之生成品物,必有漸次,不使雨暘之偏厚,父母之養育嬰孩,亦貴節適,不使飽暖之或過,今臣所叨,豈徒偏厚或過已乎?臣依延日月,毛髮皆恩造,報效一念,尤倍餘人,雖緣才識空疎,未有捐埃之補,豈忍以臣身,累聖簡而玷公器乎?量己揣分,參前倚衡,不可不變通乃已,玆敢疾聲仰籲。伏乞聖明,俯垂鑑諒,亟遞臣海防營銜及奎華·籌司·內府諸兼任,使重選無久虛縻,微分得所自安,不勝幸甚矣。臣無任激切祈懇之至。答曰,省疏具悉。所辭諸銜,何可竝遞。奎銜依施。
上在景福宮。停常參·經筵。
李起鎬啓曰,明日宗廟夏享大祭齋戒相値,視事頉稟之意,敢啓。傳曰,知道。
郭琦有頉,代以黃世榮爲假注書,韓永元有頉,代以尹弼殷爲假注書。
傳于李起鎬曰,呈告同敦寧,同成均許遞,今日政差出。
傳于李起鎬曰,在外敦寧都正許遞,今日政差出。
傳于李起鎬曰,禮曹參判南廷益,除拜多日,尙未出肅,是何道理?下義禁府推考。
傳于李起鎬曰,在外漢城判尹許遞,前望單子入之。
判尹前望單子入之,鄭雲星添書落點。
傳于沈琦澤曰,明日出宮門路,以思政門爲之。
傳于李起鎬曰,發遣吏郞,諸執事淸齋與否,摘奸以來。
以司謁口傳下敎曰,今番濬川時物力,三營分半捧用,龍虎營專管擧行。
黃世英有頉,代以車炳虎爲假注書,尹弼殷有頉,代以朴圭能爲假注書。
李起鎬,以吏曹言啓曰,去三月十三日政事中,假監役白致善,年未滿四十,而誤以首擬,至蒙恩點,不可仍置,原望筒勿施,何如?傳曰,允。
又以吏曹言啓曰,東學敎授趙鎭卨,以其身病,呈狀乞遞,改差,何如?傳曰,允。
又以吏曹言啓曰,中學敎授李承載,西學敎授朴齊永,繕工監假監役官朴晦榮·鄭海東·吳舜永,俱以身病,呈狀乞遞,竝改差,何如?傳曰,允。
有政。吏批,判書金永壽牌招不進,參判李重七牌招不進,參議李命宰進,同副承旨沈琦澤進。以吏批言啓曰,判書金永壽,參判李重七,竝牌招不進,小臣獨政未安,何以爲之?敢稟。傳曰,只出緊任。以徐志淳爲同敦寧,李東煥爲敦寧敦正,趙臣熙爲戶曹參議,閔泳煥爲同成均,督辦內務府事單李景宇,內務府主事單南廷弼,前監役宋能洙,年七十今超通政,侍從臣前校理宋秉學父,副護軍閔晢鎬,今加嘉善,四子一孫登科人,依法典加資,副護軍徐丙懋,今加嘉善,禁軍試射時,加資事覆啓判下,前水使李宓熙·金善容,今加嘉善,前縣監蔡鼎默,前府使李容鎬·片佐彦,今加通政,北苑望拜禮參班武士加資事,覆啓判下。兵批,行判書金箕錫病,參判金九鉉病,參議洪在正病,參知鄭周永入直進,右副承旨李載允進。同知加設單南有相·朴鍾赫,五衛將加設單徐錫民·金奎鉉·金奉來·徐敬春·金龍九·金鍾元·田載順·丁鴻順·閔壽永,宣傳官加設單權鳳奎,訓鍊僉正加設單尹永殷·韓澤履·白南周,判官加設單洪周範·李昌煥·李章煥·洪鍾郁,主簿加設單朴寅和·具俊喜·閔麟鎬·南錫麟·李商雨·金鴻癠·李源鎬·柳致養·李纘緖·鄭淳龍·權友燮·柳吉魯,守門將加設單,鄭在旭·鄭命長,宣傳官加設單,李觀濟·李琦憲·林承學,部將加設單,李弘善·金若性·成夏永·金興集·李敏昇·李源盛·金鎭泰·陳武洪,守門將加設單,朴宗仁·林尙顯·高學錫·崔元明·金振澔·金學鎭·李碩薰,護軍洪淳馨·閔晢鎬·李宓熙·金善容·徐丙懋,副護軍金亮鉉·金升周·宋能洙·廉德三·朴周煥·金龍煥·朴秉賢·李鎔·蔡鼎默·李容鎬·片佐彦·南秉斗·孫成燦,副司直李範升·李·宋秉學,以上竝單付,兼吉州鎭兵馬僉節制使關北兵馬防禦使南綾,衛將單林淳憲。吏批,再政。以林軒相爲中學敎授,李爲東學敎授,宋秉學爲西學敎授,愼有晟爲禁府都事,金漢基·黃秉連,李敎秀爲假監役。三政。以沈佑文·李秉洪·安相揆爲假監役,前假監役廉德三·朴周煥,假監役黃秉連,已上今超通政,朝官年八十依法典加資。四政。以姜在泰·明義圭·孫成燦爲假監役。五政。以申華均爲校書校理,元錫龜·韓基膺·南秉斗爲假監役,校書博士單李性默,著作單沈遠河,正字單金應權,副正字單劉起龍,前假監役金龍漢·李鎔,參奉朴奉賢,假監役孫成燦,已上今超通政,朝官年八十加資。
李起鎬,以吏曹言啓曰,豊基郡守兪達濬呈狀內,矣身受由上京矣。親病沈重,萬無還官之望云,其親病旣如是,則有難强令還任,改差,何如?傳曰,寶城郡守趙秉甲相換。
又以禮曹言啓曰,卽接林川幼學金濟禎所志,則以爲族叔用鉉,嫡妾俱無子,以其同姓十寸兄一鉉子濟淵,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金濟禎所訢旣如此,金一鉉子濟淵,立爲金用鉉之後,何如?傳曰,允。
李載允,以兵曹言啓曰,今四月初二日乙丑夜子初二刻,立夏改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以親軍畿沿海防營言啓曰,本營軍司馬金貞圭,以其身病,勢難察任,今姑改差,何如?傳曰,允。
義禁府啓目,正言李南珪原情云云。傳旨內辭緣,泛稱遲晩,所當請刑是白乎矣,曾徑侍從,勿爲請刑,載在法典,議處,何如?判付啓依允。
李載允,以義禁府言啓曰,保放罪人李南珪,還囚捧供以入,而病勢一向未差,仍爲保放之意,敢啓。傳曰,知道。
丙戌四月初二日二更,上御乾淸宮。召對入侍時,參贊官沈琦澤,直閣金世基,侍讀官洪嘉裕,檢討官趙秉益,假注書李鍾義,記事官車驥衡,別兼春秋李茂魯,各持綱目第五卷,以次進伏訖。上曰,史官分左右。仍開卷。上曰,上番讀之。嘉裕讀自齊地,止濟南王。上曰,釋義。嘉裕釋義訖。上曰,文義奏之。嘉裕曰,齊雖無子,已封之國,不可仍除,故各分王子以封,此可謂盛世事也。上曰,漢之此擧,全由於懲秦之孤立,取周之大封而然耶?嘉裕曰,聖敎切當矣。上曰,下番讀之。秉益讀自分淮南地,止人主延壽。上曰,釋義。秉益釋義訖。上曰,文義奏之。秉益曰,厲王之子旣三人,故分地而封,改元,治汾陰廟,凡術數之學,士庶人似難準信,帝王家信而爲瑞,且如是矣。上曰,文帝初以爲信,而及其後悔,則亦可謂英明也。秉益曰,聖敎切當矣。上曰,參贊官讀之。琦澤讀自又言候日,止令天天大餔。上曰,釋義。琦澤釋義訖。上曰,文義奏之。琦澤曰,日中則昃,天道也,豈有日郤復中之理?此新垣平誣罔之言,而文帝信之,三代以後賢君,莫如文帝,而此一事未免爲欠德,誠如聖敎,先儒之論,亦如是矣,而終能覺悟垣平之詐而誅之,所以爲賢明之君也。上曰,閣臣讀之。世基讀自平言周鼎,止致禮不往焉。上曰,釋義。世基釋義訖。上曰,文義奏之。世基曰,漢文帝之信術,幡然改圖,可謂英明也。上曰,人誰無過?改之爲貴,而文帝之先失後悔,亦是貴事。世基曰,聖敎至當矣。仍奏曰,新垣平快正王法,故以爲後世欺君罔上者鑑戒也。上掩卷,仍命史官就座,又命退,諸臣以此退出。
上在景福宮。停常參·經筵。
李起鎬啓曰,明日常參·經筵,取稟。傳曰,停。
傳于李起鎬曰,禮房承旨,馳詣宗廟·永寧殿,奉審摘奸以來。
傳于沈琦澤曰,戶曹判書有闕之代,前望單子入之。
戶曹判書前望單子入之,金永壽落點。
傳于李起鎬曰,吏曹判書有闕之代,前望單子入之。
傳于沈琦澤曰,尙衣提調有闕之代,前望單子入之。
吏曹判書前望單子入之,洪鍾軒落點。
尙衣提調前望單子入之,尹滋悳落點。
沈琦澤啓曰,明日召對,取稟。傳曰,爲之。
車炳虎有頉,代以金基恒爲假注書,金基恒有頉,代以朴柱爲假注書。
傳于沈琦澤曰,有實故玉堂竝許遞。
以南廷益囚單子,傳于李載允曰,當有處分矣。
李載允,以義禁府言啓曰,禮曹參判南廷益,下義禁府推考事,傳旨啓下矣。南廷益今方待命拿囚,而卿宰禁推,本府草記,待批下捧供,載在法典,南廷益係是卿宰,敢啓。傳曰,禁推分揀,仍任前職,卽爲肅命。
兵曹口傳政事,親軍別營騎士將單李鼎宇。
傳于沈琦澤曰,政官牌招開政。
沈琦澤,以奎章閣言啓曰,待敎李埈鎔,疏批已下,卽爲牌招入直,何如?傳曰,允。
李載允,以親軍別營言啓曰,本營騎士將全泰亨,身病猝重,勢難察任,改差,何如?傳曰,允。
行戶曹判書沈履澤疏曰,伏以度支,重任也,移建,大役也。冒此任管此役,雖非疎短如臣,所可堪承,然成命以後,事體莫謹,遂不敢言私丐免,本職之外,殫竭精力,敦工四朔,告竣杳期,點省以還,實由懈緩,臣之悚惶,容有極哉?然而惟以課日奔走,爲絲毫效誠而已,不意疾病之來,殆天所廢,寒熱作而證形乖當,食飮却而坐臥須人,目下委貼之狀,不可以時日調理,所能蠢動,而藉曰監董,縱非臣一人,若使臣一日不進,則貽一日之害,二日不進,則亦貽二日之害,今臣不進,非一二日,則其爲害已不少矣。雖於沈綿昏囈之中,念念乎斧斤木石之間,許多憂悶,靡有止屆,今日事勢,萬目所覩,在臣爲必遞,在朝家爲必許,收召病思,冒昧號籲,仁覆孔邇,庶垂鑑諒,而若夫內府督辦,樂院提擧,俱是要且重,而均爲瘝職,竝此乞解,伏望天地父母,矜憐臣病,將臣所帶本兼諸任,亟行鐫改,俾完宮役,得以臣優游調治,卒蒙生成之澤,不勝大幸至祝,臣無任屛營祈懇之地。答曰,省疏具悉。所辭諸務,何可竝解?度支之任依施。
吏曹判書金永壽疏曰,伏以臣於銓銜拜命之初,罄籲衷實,冀荷體諒,批降春溫,寵及海涵,臣固感怵自勗,思欲酬僿明旨,平允物議,而班資典格,全昧頭緖,甄蒐激揚,蔑一榜樣,間已屢行唱注,殆同辨燕燭模象杵,止爲壞國體墜官方而已,則用是懾聾交中,不遑自措。且臣兼縻諸務,胡爲無藝至斯?其進則鼴飮過量,其退也狼㚄維谷,支離蟠泊,姑且苟充備數者,非以臣才具之可辦裁持也,匪以臣識見之可效補益也。顧其迹,則直不過夤緣倖占,懷祿不去耳。臣性本疎迂,識又謏闇,藉令管一司幹一事,猶不足以領會句當,矧玆籌餉理辦內務典局之一直隳瘝,已是愆尤俱積,而宮賓·閣提,與尙方提擧之邇密周旋,榮莫與競,而無一非虛縻貪戀,沒恥放倒,竟至前僨後錯,左顚右躓,大盭而倖逭,積訕而厚恕,若謂臣微諦爲幸,又復沁泄,迄不知止,則揆之四維,寧有是乎?輿薪之負,責于疲薾,而背爛則釋,環極之步,勗乎跚躄,而脚痿則休,理也勢也。顧臣蒲萎之質,年來勞瘁,殆無暇息,思慮滋煩,精涸神鑠,尫然一朽木偶人,近値木旺,雜輩迭肆,痰注壅結,而少噉必滯,潮熱來往,而少動輒眩,昏瞀迷錯,忽忽沈沈,貼床呻囈之中,以職務之久據,虛瘝匪一二計,病思倍添憂惱,丐解一念,對食而忌啜,方寐而發囈,惟今消受私分,少延喘息之方,亶在卸却衆務,投寘優閑而已。伏乞天地父母,特垂愛欲生之深仁厚慈,將臣本兼諸銜,亟賜竝遞,則臣之餘生日月,皆我聖上賜也,千萬至祝,臣無任屛營祈懇之至。答曰,省疏具悉。屢懇旣如是,所辭中長銓與尙方提擧之任,依施。
弘文正字李埈鎔疏曰,伏以臣卽一穉騃者流耳。年紀焉甫過舞象,學殖則不能辨亥,日昨猥參科第,榮耀極矣,慰悅大矣,唱名纔畢,又伏奉除旨,以臣爲奎章閣待敎,臣聞命震惕,不省攸曁,而義例莫越,隨憚祗肅,奉誥而退,鴻渥浹於肌髓,龍光溢於門闌,此是臣寢夢之所不到,尤不覺惶汗之逬體也,是職之爲淸切峻極,臣嘗聞於家庭矣。昔我正宗大王右文盛際,特設是閣,河洛雲漢,上奉列朝謨訓,琬琰珪璋,下管群彦英華,於有宋爲天章·龍圖,而皇明爲華蓋·文淵也。況此參外之銜,遴選尤係難愼,前後見膺者,罔非文學才猷,世所推重,則曷嘗有如臣濫叨者歟?臣以臣家人,粗具彝性,區區微諒,只在於昵近日月之耿光,厚沐雨露之渥澤,時節起居,庸效忱誠而已。今我聖上,乃以深嚴親密之職,擧而畀之,不少留難,童子備官之譏,猶屬臣身,而不幾上累於則哲之明乎?且伏聞人臣事君之節,報答居先,門戶維持之道,仕宦在後,藉使臣蒙被聖造,得以趨走於服御之末,猶懼夫不克負荷,況又加之以不衷之服,授之以易溢之器乎?用是震駴,歷日彌切,仰瀆崇嚴。伏乞聖明,察臣言之由中,念名器之莫䙝,特遞臣新授職名,俾公私耦幸焉,臣無任屛營祈懇之至。答曰,省疏具悉。爾其勿辭察職。
行大護軍趙秉鎬疏曰,伏以臣之老父,病淹鄕廬,氣息焉年加澌綴,榮衛焉日益銷鑠,扶將抑搔,子職攸宜,則實非臣遠違從仕之日,而況又歲禪春謝,尙稽一覲,臣心之陟岵瞻望,已難定情,臣父之倚閭朝暮,倘作何懷?且臣次子,年及娶婦,行將成親於定山地矣。仰而切曠省之私,俯而有醮子之事,尋單請由,俱有定式,而計程計日,易或踰限,揆諸道理,極涉悚惶。竊伏念君臣猶父子也,與其徒懷嚴畏,終底自阻之悔,無寧畢暴衷懇,冀蒙曲遂之恩,而臣之現帶太社尙方提擧之任,俱係愼重,旣悚虛縻,且將久曠,是又事體之不宜仍冒,庸具短章,據實仰瀆。伏望聖慈,俯垂鑑諒,特遞臣所辭之職,仍許臣往來之暇,毋瘝公務,俾伸情私,千萬幸甚,臣無任云云。答曰,省疏具悉。卿其勿辭往來。
丙戌四月初三日,上詣勤政殿月臺。宗廟·永寧殿夏享大祭香祝親傳入侍時,行都承旨閔泳韶,行左承旨金弘圭,行右承旨李起鎬,左副承旨趙鍾弼,右副承旨李載允,同副承旨沈琦澤,記事官沈在建,別兼春秋李貞稙·李茂魯,直閣金世基,檢校待敎趙東冕·金弼洙·鄭寅昇,副校理洪嘉裕,副修撰趙秉益,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調洪鍾軒,副提調閔泳韶,進前問候訖。詣勤政殿月臺,通禮跪啓請降輿,上降輿就褥位南向立。引儀引獻官上護軍李寅命,大護軍吳俊泳,陞詣褥位之左。香室官員,奉香祝跪授起鎬,起鎬東向跪進,上受之,以授獻官寅命·俊泳,寅命·俊泳西向跪受訖。通禮導上降就階下祗送位,寅命·俊泳奉香祝,由正路出。通禮跪啓請鞠躬,上鞠躬,香祝過後,上平身入小次。少頃,通禮跪啓請出次,上出次。乘輿入思政門,泳韶請出標信解嚴。上還內,諸臣以次退出。
上在景福宮。停常參·經筵。
李起鎬啓曰,明日常參·經筵,取稟。傳曰,停。
傳于李起鎬曰,藥院都提調有闕之代,前望單子入之。
內醫都提調前望單子入之,判府事金弘集落點。
朴柱有頉,代以朴永薰爲假注書。
傳于李起鎬曰,在外同敦寧·敦寧都正許遞,今日政差出。
傳于李起鎬曰,呈告金吾堂上·經筵·兵曹參判,竝許遞,今日政差出。
傳于李起鎬曰,秋曹堂上竝許遞,今日政差出。
沈琦澤,以吏曹言啓曰,南學敎授吳長善,以其身病,呈狀乞遞,改差,何如?傳曰,允。
又以吏曹言啓曰,繕工監假監役官元錫龜·韓基膺·南秉斗,俱以身病,呈狀乞遞,竝改差,何如?傳曰,允。
有政。吏批,判書洪鍾軒進,參判李重七,參議李命宰,竝牌招不進,同副承旨沈琦澤進,以李完用·李勛卿爲修撰,李應辰爲刑曹判書,朴容大爲同敦寧,朴齊淵爲兵曹參判,徐相雨爲刑曹參判,宋能洙爲敦寧都正,趙南軾爲刑曹參議,曺錫輿爲判義禁,鄭海崙爲知經筵,金永壽爲禮賓提調,趙秉益爲南學敎授,蔡相贊爲禁府都事,李克善·李鍾珪·洪鍾獻爲假監役,豊基郡守兪達濬,寶城郡守趙秉甲,以上相換事承傳,機器局摠辦單李景宇。兵批,行判書金箕錫病,參判金九鉉病,參議洪在正病,參知鄭周永入直進,左副承旨趙鍾弼進,護軍金九鉉·徐志淳,副護軍徐誼淳·李東煥,副司果許進,以上竝單付。
沈琦澤,以承文院言啓曰,卽見都京禮部咨文,則上年秋季統巡會哨緣由事也,回咨按例撰出,付撥下送灣府,以爲入送之地,何如?傳曰,允。
吏曹啓目,前假監役金永植名字,改以演周,前假監役朴元泰名字,改以元來事爲等如,告狀依例令藝文館給帖,何如?判付啓依允。
領議政沈舜澤箚曰,伏以藥院職分,在於日次起居,而忝叨三朔,趨造時少,曠職虧分,恒懷懍蹙。臣之咳嗽貞祟,重添他證,委頓眩綴,方試刀圭,候班又在明日,現狀無以自强,冒悚具牘,仰瀆崇聽。伏願亟賜遞解,以便公私焉,取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理,仍傳于沈琦澤曰,此批答遣史官傳諭。
禮曹參判南廷益疏曰,伏以我殿下於臣,天地也父母也,仁覆而厚培之,慈恤而嫗育之,始不鄙土木之偶,被以紋繡,終又拔坑坎之中,置諸袵席,至有今日所蒙之恩而極矣。拚誥而感淚先沾,承飭而惶汗自流,莫省造化之何若是曲費也。夫藩宣爲任,坐一方專制,故其責綦重,如臣不移之愚,初非近似,猥荷謬簡,三載間東·西兩臬,榮之溢矣,分之踰矣。雖或無故犯之,罪必難免,福過之災,早晩狼狽,固已自料,果於交符纔還,竟被持斧峻論,滿紙臚列,醜不堪擧眼而見,穢不忍開口而辨,臯士若議當律,阿烹猶屬輕典,而淵藪克恢於包荒,薄譴海島,雨露旋霈於賜環,放歸鄕里,又未幾而特紆甄敍,洊降除旨,俾此滓累之踪,復起爲人。拂拭之恩旣至焉,趨走之誠宜倍焉,惟是贓名一加,大質已虧,更無以抗顔於周行,只擬謝絶榮塗,蟄伏楸廬,日與田父野老,歌詠聖澤,以卒餘生。不意昨遞騎省,今拜春曹,繼下司敗,而暫示匪怒之敎,卽仍本職,特推欲生之愛,又申之飭勉祗肅。在臣分義,安敢以區區去就,更煩於莫嚴之前?顧臣難貰之案,莫揜之瑕,寧犯逋慢之科,萬無冒沒之道,雖有肅心,有如遡風之僾,欲入脩門,亦若鐵關之限,玆不得已忙詣朝房,席地具牘,仰首哀鳴。伏乞聖慈,鑑臣誠懇,矜臣情私,亟遞臣新授職名,仍治臣未勘餘罪,永投閑散,以全息補,不勝血祝,臣無任屛營祈懇之至。答曰,省疏具悉。往事何必爲引?卿其勿辭行公。
大司憲徐相祖,大司諫許禝,執義愼錫九,司諫白奎洙,掌令洪學周·金秀馨,獻納金在鼎等箚曰,伏以臣等,伏見日昨傳敎下者,有申桓·鄭完默·吳友泳遠惡島定配,繼降韓鎭泰遠惡地定配之命,臣等濫叨臺職才識謏寡,見聞蒙昧,不能先發其奸,細察其情,而有此處分,臣等之罪,於斯焉益著矣,滿心惶隕,駴汗浹背。噫,此諸罪人俱以衣冠之裔,世受國恩,如彼其厚,圖報一念,宜倍餘人,而梟腸未化,獍肚相連,以若藏頭隱尾之迹,敢懷斁倫敗常之心,興訛造訕,作爲能事,思亂樂禍,視同伎倆,凶謀之同心陰祕,不見是圖,邪類之聚首綢繆,幾乎莫掩。以其情節之叵測,俱係覆載之難容,特推好生之德,只施島配之典,亂萌未折,刑政失當,法綱無所施,凶逆無所懼,臣等玆敢相率聯籲,仰瀆崇嚴。伏乞聖明,淵然深思,廓揮乾斷,亟令王府,嚴覈得情,夬正典刑,斷不可已云云。答曰,省箚具悉。諸罪人事,已有斟量處分,不必如是爭執矣。
應敎閔宗植,副應敎金弼洙,校理趙吉夏·林軒相,副校理金若濟·洪嘉裕,副修撰宋鍾協·趙秉益,博士金永迪,正字韓光洙·李埈鎔等箚曰,伏以臣等,伏見日昨傳敎下者,有申桓·鄭完默·吳友泳遠惡島定配,繼降韓鎭泰遠惡地定配之命,臣等奉讀未半,誠不勝萬萬驚懍之際,臺彈先發,輿情益激。噫,此諸罪人,俱以北面之列,世襲簪纓,圖報國恩,宜盡無餘,而奈之何斁倫敗常,甘心爲凶逆之科,是可忍也,是可忍也,暗將鬼蜮之踪,敢肆梟獍之性,應聲逐影,興訛造訕,藏頭隱尾,思亂樂禍,情節之陰祕,宅心之鄙悖。難容於覆載之間,宜施三尺之律,而迺以藪澤之量,曲垂好生之德,只施島配而止,邦憲有壞,王綱未振,臣等職忝論思,義難泯默,玆率相籲,仰瀆崇嚴。伏乞聖慈,穆然深思,廓揮乾斷,亟令王府,嚴覈得情,夬正典刑,俾亂賊者,有所懼焉云云。答曰,省箚具悉。已諭於臺箚之批,勿復煩瀆。
正言閔元鎬·沈宜鶴等疏曰,伏以臣等,伏見日昨傳敎下者,有申桓·鄭完默·吳友泳遠惡島定配,繼降韓鎭泰遠惡地定配之命,臣等濫叨臺職,才識謏寡,見聞蒙昧,不能先發其奸,細察其情,而有此處分,臣等之罪,於斯焉益著矣,滿心惶隕,駴汗浹背。噫,此諸罪人,俱以衣冠之裔,世受國恩,如彼其厚,圖報一念,宜倍餘人,而梟腸未化,獍肚相連,以若藏頭隱尾之迹,敢懷斁倫敗常之心,興訛造訕,作爲能事,思亂樂禍,視同伎倆,凶謀之同心陰祕,不見是圖,邪類之聚首綢繆,幾乎莫掩。以其情節之叵測,俱係覆載之難容,特推好生之德,只施島配之典,亂萌未折,刑政失當,法綱無所施,凶逆無所懼,臣等職忝言事,旣以未署經,未得趨參於聯箚之末,又不容泯默,玆敢短章仰籲。伏乞聖明,淵然深思,亟令王府,嚴覈得情,夬正典刑焉,臣無任屛營祈懇之至。答曰,省疏具悉。已諭於聯箚之批矣。
丙戌四月初四日申時,上御乾淸宮。召對入侍時,參贊官沈琦澤,侍讀官林軒相,檢討〈官〉宋鍾協,待敎李埈鎔,記事官沈在建,記注官張益厚,各持綱目第五卷,以此進伏訖。
上在景福宮。停常參·經筵。
藥房提調洪鍾軒,副提調閔泳韶啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李載允啓曰,明日常參·經筵,取稟。傳曰,停。
傳于李載允曰,禮曹參判南廷益,疏批已下,尙不肅命,是何道理?卽爲牌招,如有違牌,勿爲呼望。
傳于李起鎬曰,同副承旨許遞,前望單子入之。
承旨前望單子入之,金商圭落點。
兵曹口傳政事,親軍畿沿海防營軍司馬單鄭寅昇。
兵曹口傳政事,副司果李廣稙·金冕圭·趙性協,副司勇閔泳弼·沈樂行,以上竝單付。
兵曹口傳政事,親軍別營騎士將單李秉和。
李起鎬,以奎章閣言啓曰,檢書官番次苟艱,前檢書官李廣稙,兼檢書官差下,檢書官金冕圭·趙性協竝減下,仍付兼檢書官,其代以前薦人閔泳弼·沈樂行,依已例除取才差下,令該曹口傳付軍職,使之冠帶常仕,何如?傳曰,允。
又以司僕寺一二提調意啓曰,旌義前縣監龐友亮遞任,進上馬二匹,今纔上來,禾毛色別單書入,依例內廐入養之意,敢啓。傳曰,知道。
又以義禁府言啓曰,副司果韓鎭泰遠惡地定配事,承傳啓下矣。韓鎭泰平安道碧潼郡,以承傳內辭意,具罪目遠惡地定配而韓鎭泰方在忠淸道忠州地云,依例發遣府羅將,自忠州地執捉,仍令押送配所,何如?傳曰,允。
行兵曹判書金箕錫疏曰,伏以,臣素門凡流,輪翮無取,久蒙恩渥,涓埃欲報,曷敢有一毫占便之心,而飾外辭官也哉?誠以重任不可以久瘝,賤疾不可以自强故耳。臣於本兵之銜,一之已濫,其可再乎?由本兵而移營使,由營使,而還本兵,有若朝遞夕授,非此莫可者然,聖朝官人之政,旣不宜若是其謬矣。賤臣負乘之懼,亦不宜若是其甚矣。然而受符義急,他不暇顧,黽勉承命,今已數月,依舊蔑效,無一可稱,此豈我殿下命臣掌政之意也哉?皇恧悚惕,愈往靡措,求解一念,未嘗食息暫忘。而且臣狗馬賤疾,積有年所,奔走筋力,恒不逮人,然爲恩造所驅使,雖免顚仆,一自昨秋以來,咳喘越添,飮啄頓減,眼精脚力,眩暈痿弱,以若見狀,萬難自力。臣聞古人有言曰,陳力就列,不能者止,今臣所處,以材而不能也,以病而又不能也,以臣不能,强行陳就,公私無補,徒致瘝曠,可不懼哉?玆敢冒悚仰籲於大專槃物之下。伏乞天地父母,俯賜矜察,將臣所帶中權重任,亟行鐫改,俾臣得以少可調治,卒蒙生成之澤,不勝大幸之願,臣無任屛營祈懇之至。答曰,省疏具悉。本兵重任,何可輕遞?卿其勿辭行公。
大司憲徐相祖,大司諫許稷,執義愼錫九,司諫白奎洙,掌令洪學周·金秀馨,獻納金在鼎等箚曰,伏以臣等,以擧國同聲之憤,聯效明張之義,庶幾聽卑之天,有以垂諒矣。及伏奉批旨,答曰,不必如是爭執,臣等相顧愕眙,不勝萬萬抑鬱之至也。夫有法必伸,王章之至嚴也,有罪必討,輿論之至公也,臣等,以至嚴至公之論,陳必伸必討之章,而藪荒川汚,縱知包納之聖德,春生秋肅,亦有造化之神權,所以疾聲嗚呼,期回天聽,不得不申而又申,誠非可已而不已者也。噫,彼諸罪人,素蓄陰奰之性,敢懷怨懟之心,罔念倫常之莫嚴,乃售情節之至凶,孽由自作,罪固罔赦,思之而膽先掉,言之而骨先寒,此非惟臣等之所共憤,卽通朝之所共憤,非惟通朝之所共憤,卽國人之所共憤也。由是懲討,何敢緩聲,而不敢不嚴,刑政,詎宜惟輕,而不容不重,臣等,忝在言地,愚衷轉激,按住不得,敢此齎悚荐籲,而不知止者,必獲準請乃已。伏乞聖明,亟寢成命,卽令嚴鞫,築底鉤覈,以正邦憲,俾亂臣賊子,知所畏戢焉云云。答曰,省箚具悉。日前處分,亦出於不欲深誅之意,而今此屢陳,可見公議攸在。罪人申桓·鄭完默·吳友泳,竝圍籬安置,罪人韓鎭泰,加施島配之典。
應敎閔宗植,副應敎金弼洙,校理趙吉夏·林軒相,副校理金若濟·洪嘉裕,修撰李完用,副修撰宋鍾協·趙秉益,博士金永迪,正字韓光洙·李埈鎔等箚曰,伏以臣等,昨陳刳瀝之章,顒俟允兪之音,及伏奉批旨,不惟不賜開納,至諭以勿復煩瀆之敎,臣等相顧愕眙,繼不勝抑菀之至。第伏念刑章者,馭世之大柄,所以折奸萌而懼亂賊,故一以奉天討循國論,兢兢乎弛張之際,而儻或欽恤過於惟輕,則無以懲惡,參恕失之太寬,則適足長姦。噫,此諸罪人情節悖惡,畢露無餘,關和至重,象魏高懸,三尺之所必伸,兩觀之所必誅。而惟我殿下,至仁惻怛,曲垂包荒之量,至令此無嚴不敬罪盈惡極之流,只施屛裔而止,則刑政由是而顚錯,隄防由是而壞決。此臣等所以深慮大懼,繞壁徊徨者也,固知誠淺辭拙,未格聽卑,而忠憤所激,不敢怵義承順,寧犯方命之誅,重暴沸鬱之情。伏乞聖明,淵然三思,夬伸前籲,俾王章毋骪,公議毋咈焉云云。答曰,省箚具悉。又有處分於臺箚之批矣。
上在景福宮。停常參·經筵。
金弘圭啓曰,來十一日朝參日次矣,敢稟。傳曰,停。
李起鎬啓曰,明日常參·經筵,取稟。傳曰,停。
傳于金弘圭曰,濟衆院堂郞與醫生,效勞旣多,合有示意,堂上以下別單書入。
大司憲徐相祖,大司諫許稷,執義愼錫九,司諫白奎洙,掌令洪學周·金秀馨,獻納金在鼎,正言閔元鎬·沈宜鶴等啓曰,噫嘻,痛矣。國榮之通天罪惡,萬戮猶輕,千剮難贖,尙屈王章,是可曰,國有常刑乎?噫,諸賊之眼無國母,恣行胸臆,危逼之逆節,暗毒之凶計,暗相綢繆,罔有紀極,主張者榮賊,亂逆之犯分干紀,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足喩其惡也。此實載籍所無之極逆大憝,而聲討未加,鬼誅先及,一國之共憤,鬱而未洩,三尺之邦憲,屈而未伸,至今追思,不覺骨顫而膽掉,髮豎而眦裂者也。當此經義大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶。而幸賴正宗大王,廓揮乾斷,特降允兪,而傳旨未卽頒下,典刑尙稽夬施,神人之憤,容有極哉?請物故罪人國榮,亟施孥戮之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲堗徙薪之援,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑難熒惑,潛圖不軌之計,是可忍也,吁,亦憯矣。亂臣賊子之干常犯紀,從古何限,而豈有若此賊之窮凶絶悖者乎?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意,極矣。而末乃以渠之旁祖權鞸時事,隱然自況者,尤何等窮天地所無之極惡大憝也。凡在橫目之列者,莫不骨驚膽掉,直欽手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之隱憯,逆腸難掩,鞫招之凶慝,斷案已成,雖未及結案,便是已結案之極逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不用援用尙魯追施之律。請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲之所不道也,是乃窮天地亘宇宙之極惡大憝。雖幸天討略行,王章少伸,尙何足快洩神人之憤也哉?鍾一則藉其門蔭,獲忝祿仕,國家何負於渠,而梟心獍腸,與生俱生?幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案。而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉讖諱之書,濟其邪誕之術,二萬石軍糧之積峙,縉紳家火具之潛埋,指卯日擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一者也。似此今古所無之逆,不可只施治逆之常典,适·雲已行之例,不用於兩賊,而將何施乎?請大逆不道罪人鍾一,振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之說,致後丁寧和應,南中兵火之說,延壽爛熳酬酌,卽此數段,已足爲諸賊之眞臟斷案。至於正月十三日凶言,卽是窮宙亘宇所未有所未聞之極逆情節,無不參知,而無不參聞,則罪之誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥戮之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片。論災異於南山,肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾詐辭,頑毒忍禍,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕,請謀反大逆知情不告罪人榮瑾,亟施孥戮之典。噫嘻,痛矣。李奎和之罪,可勝誅哉?今番鞫獄,卽窮天地亘萬古所未有一大變怪,而其亂根逆柢,明赫是也。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,今又賊招之屢出,島會觀相之說,塞譎負來之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已極發,惟其頑忍凶獰,抵賴不服,則尤當嚴加鞫覈,而不可遽議於傅生之科,至於凶謀逆節,無不同參,賊徒〈之〉類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二,二而一者也。旣已承款於知情,則豈可有貸於王法乎?又此李奎和之接肚於賊禎,聯脈於榮瑾,思樂禍亂,圖爲不軌之陰祕,結計糾議,已出衆招之丁寧,端緖旣著,盤覈未畢,則亦何以從輕而發配乎?以此諸賊之至凶絶慝,一串貫來,厥罪惟均,是殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯而容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典刑焉。噫嘻,痛矣。亂臣賊子,從古何限,而朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐土賤氓論,而腕把至憯,目閱絶悖之說,則奔走號遑,來告之不暇,而偃息恬憘,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覻氣色而劇逃,藏牘幾日而不爲告官,稱以値事機之巧湊,直不過鬼形之憯匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰,國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,夬施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於衆人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之命,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今嗤罵,悖孫傳習之惡,吁,亦痛惋。潛懷賣國之凶計,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀叛不道罪人鍾三·鳳周,竝施孥戮之典。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯聚其徒黨,鋤而復萌,撲之愈熾,不知何樣禍機,伏在何地?其爲民國無窮之憂,將無止屆也。演承,渠本簪纓後裔,累經芻牧之任,分已備矣,榮固大矣。苟有一分彝性,宜思百倍報效,而乃反糾合邪徒,視作奇貨,凶如子登,而是爲渠叔,妖如洛承,而是爲渠弟,一門淫朋,同惡相濟,積年浸染,賊性至慝,鳳周·在誼,俱是邪窩,夤緣在誼,交通鳳周,惟一·大誅,無非邪類,相識惟一,親知大誅,詭謀祕計,明若串貫,而環連凶圖悖節,互相蛇蟠而蚓結,至於洋醜之敬一,乃是邪學中巨魁,渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭,與婢貫面,內室之酒會頻來,通用錢貨,情誼倍切殷勤,輸送魚脯,餽遺從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承戾氣所鍾,天生凶狡,初受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而看洋畫,跡何祕於醞釀?唱妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋其指劃排布,最爲至憯絶慝,其在綢繆和應,皆歸千罪萬惡,國人之曰,可殺,猶屬緩辭,王章之所必誅,不宜少掩,近日邪說之肆行,皆緣此輩之接踵,何幸天道孔昭,神理不僭,魯觀之鈇鉞已施,禹鼎之魑魅莫掩,庶幾邦憲不墜,興情少洩,而似此巨魁,不可只誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成七等,雖是漏網,晩植等諸罪人之陰謀祕計,心腸貫一,仇機毒天,情迹無貳,若不大加懲創,亟施典刑,則亂臣賊子,其將接足而起,寧不大可懼哉?端緖旣著,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴土允,古今島減死定配罪人張景老,快施邦憲,以重獄體,俾伸輿論焉。噫嘻痛矣。亂臣賊子,從古何限,而豈有如今番鞫獄諸罪人之窮凶絶悖者乎哉?昌實,汝江,俱以蟣蝨之賤,素蓄梟獍之腸,邪說之浸溺,而斁絶彝倫,異類之糾結,而醞釀禍機,敢生射天之心,暗售賣國之計,遂至越層溟而招寇,稱亂沁都,引亂兵而下陸,作變德山,此實窮天地亘萬古所未有之極逆大憝也。何幸天道孔昭乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止。苟有加於此之律,則何不施於此賊乎?至於敦浩,亦一邪中巨慝,締結匪類,潛懷異圖,形迹極其誕秘,情節尤所狡惡,與汝江,一而二,二而一也,德山凶犯時,隨往同參,卽渠萬戮難赦之斷案,陰謀祕計,多所與聞,凶肚逆腸,昭不可掩,今此只誅其身,不可蔽其罔赦之罪。請大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻,痛矣。亂臣賊子,何代無之,而豈有如弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者,審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。萑賊之警,屢發於郡邑,莽戎之潛,伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼濟也,何幸神目如電,天網莫逃,三賊束手,一時授首,固知作孽者難逭,有罪者必伏。而弼賊之律,旣施以适·雲之例,今此岐·玉之罪,浮於弼濟,則乃反以弼賊之次律施之者,豈非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。噫嘻,痛矣。亘萬古環六合所未有所未見之極惡大憝,豈有如今番鞫獄諸罪人乎哉?應龍·潤根,俱以蟣蝨之賤,素蓄梟獍之腸,欺人騙財,一生所業,何事?貪利忘義,萬死不顧其身,觀燈詩之傳誦,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,迹難容於窮隤,作之者應龍,而受頣揮於潤根,傳之者潤根,而得守法於應龍,兩箇凶種,打成一片,其實一而二也,二而一也。似此君讎國賊,不可戮其身而止。請大逆犯上不道罪人潤根·應龍,竝施适·雲之例,至於金堤郡定配罪人金俊文,亦與同惡相濟者也。揆以王章,不可島配而止,亟施邦憲,以重獄體焉。噫嘻,痛矣。亂臣賊子,從古何限,而至於今日鞫廳諸罪人等言之,沈聃應之符同,金應潤之接肚,驗察之聽計,從今往念,則林根實之和應,蛇蟠蚓結,鵂鳴狼逐,或有主謀者,或有合勢者,心腸貫一,情迹無貳。端緖幾露,鞫覈未竟,酌處之命遽下,憺然失圖,不勝憂慨。請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。噫嘻,痛矣。今審鞫獄諸罪人,卽振古以來所未有之極凶絶悖者也。哲均厚被國恩,濫躋梱帥,苟有一分秉彝,宜思百倍圖報,而奈其陰譎之狀,奰慝之情,便成技癢,嘯聚匪類,甘作窩主,信惑雜術,釀成禍機。李觀一之邀致密室,無事不議,朴景良之附耳細語,有言皆從,海舶打疊,反思用術,而驚動,火藥暗投,竟售鬼辭而樂禍,凶節盡露,斷案已成。東根,素以蟣蝨之賤,常畜虺蜮之性,伴觀一而同舍,踪迹甚秘,招景良而分酌,腸肚相連,假月夜之赴飮,自底火塊之撲面,無非哲均之所指使,其凶謀秘計,與哲均,一而二,二而一也。至於善敎,性本凶戾,跡又詭譎,出沒京鄕,爲哲均之狎客,締結術數,爲觀一之薦主,不待刑訊,渠自輸款,今不可只誅其身而止。請謀叛不道罪人哲均·東根,知情不告罪人善敎,竝施孥戮之典。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者乎?秉淵,鬼蜮成性,梟獍其心,結導賢爲神交,蓋其醞釀之有素,伏春晩爲義子,以之奔走而使役,爲氣脈之先占,乃敢自誇相術而自負,潛圖不軌,僞作宮奴而掌庫,已極設心之巧,辦備戎器而私庤,欲待時而動,求神埋戈,莫非出於妖慝,爲計至憯。凶圖莫掩,逆節畢露,此誠窮天地亘萬古所未有之極逆大憝,何幸天道孔昭,罪人斯得,似此凶逆之賊,不可孥戮而止,苟有加於此之律,則何不施於此賊乎?啓豊,賦性凶悖,行己憯慝,狡如秉淵,而結爲心腹之交,凶如導賢,而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟。千金不惜,情可見於難測,一串如貫,凶則同於包藏,與秉淵,一而二,二而一也,豈可只誅其身而止?李英俊,渠之姓名,已出賊招,而以其染疾,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻,痛矣。赫晉·祐秀·鳳周等罪,可勝誅哉?渠以鄕谷蟣蝨之跡,締結徒黨,糾合匪類,排布之源委,醞釀之脈絡,至窮絶慝,窮天地亘萬古之所未有極逆大憝也。向因傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大,慮深權宜而行者明矣。今此道啓用辟,巨魁且殲,諸罪人窮凶餘罪,何可以孥戮而止,破瀦而斷乎?請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。噫嘻,痛矣。亂臣賊子,從古何限,而豈有如今番在鶴之窮凶極惡者乎?渠本蟣蝨之類,濟以梟獍之性,冒禁投匭,自托闢衛之名,肆意下筆,暗售怨懟之心,情節自歸憯慝,援引罔非悖戾,烈焰急唱,爲齊獄禁咻之嚆矢。溫批恩綸,反擬衛君·宋帝之覆轍,敢曰,不能之句,逆腸已露,又爲無容之說,凶肚莫掩,喜事樂禍,犯分干紀,亘萬古所未有之凶孽也,擧一世所共誅之大憝也。魑魅莫逃,庶幾邦憲未墜,輿情少洩,似此凶逆,不可只誅其身而止。請犯上不道罪人在鶴,亟施孥戮之典焉。噫嘻,痛矣。亂臣賊子,從古何限,而豈有如今番鞫獄諸罪人之窮天地亘宇宙極逆大憝乎?言之膽掉,思之骨靑,驥泳·鼎鎬·哲九,俱以梟獍之心,素蓄虺蜴之計,平日包藏,無非失志而怨國,積年醞釀,盡是稱兵而招亂。假托斥倭之名,敢售不軌之圖,會議內室,募人外道,龍虎兵之爲備,耀金門之突入,排布秘密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後應,無異鵂鳴而梟應。諸賊之至凶絶悖,一串貫來,厥罪惟均,而情迹難掩,端緖畢露,雖幸天討略行,王章少伸,尙何足以夬雪神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。噫嘻,痛矣。達善·斗榮·鍾海·鍾學·東述之惡逆,亘古所未聞所未有,而萬戮猶輕,千剮難贖。噫,彼諸賊,素以陰險梟獍之性,俱蓄狡譎虺蜮之心,與驥·鼎而同謀,甘作爪牙,會鍾街而合隊,自許頭領,給錢募軍,假托約日而伐倭,造燈爲號,計將乘夜而犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之跡,究厥心腸,論其罪惡,則與驥·鼎·哲三賊,無處不議,無謀不參,明若串貫而環連,互相蛇蟠而蚓結。今此五賊之罪,浮於三賊,而乃反以三賊之次律施之者,豈非失刑之大者乎?輿情憤鬱,國論沸騰。請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。噫嘻,痛矣。今番鞫獄諸罪人,卽振古以來所未有之至凶絶悖者也,中鎬·然應·建燮·哲鎬·彙靖,俱以鬼蜮之類,素蓄梟獍之性。綢繆締結,外雖托於伐倭,醞釀排布,內實售於犯闕,擬稱左廂之號,陰謀畢露於造符,自翊六壬之術,凶計莫憯於將斧,事貴神速,或恐携貳之端,假托偵探,反造凶逆之計,都錄執筆設始,便同主張,片雲誕術,誑惑自是伎倆,究厥心腸,論其罪惡,則與驥·鼎·哲三賊,三而五,五而三也,今此五賊之只誅其身,不足以蔽其罔赦之罪。請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。噫嘻,痛矣。柳道奭·兪鎭應·魚用海之罪,可勝誅哉?衆招同惡,形跡莫掩於捕案,招辭已出於鞫庭,究厥心腸,論其罪惡,不可以尋常處之也。若不到底窮覈,夬施當律,則其可曰,國有常憲乎?鞫事未竟,寬恕遽降,公議轉益沸鬱,王章易至墜損。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑。至於物故罪人李炳埴,尤有甚於此三罪人之負犯。素以陰險梟獍之性,同謀於徒黨,納招於鞫庭,萬戮猶輕,千剮難贖,邦刑未加,先致其身,然以若罔赦之罪,亦不可以尋常處之,輿情憤鬱,國論沸騰。請物故罪人李炳埴,施以孥戮之典焉。噫嘻,痛矣。世級漸降,人心日渝,千奇萬怪,層生疊出,而豈有如源進者乎?渠以簪纓之列,宜守謹飭之操,奈其賦性秘譎,行己閃忽,喜事之習,自來伎倆,樂禍之心,便成能事,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲?抑亦淵衷之所悉燭,特施惟輕之典,雖出包容之典,其於罰不蔽辜,何所畏而知懼?噫,莫掩者王章也,莫遏者輿論也,此若不嚴加處分,則國綱將無以振肅,民志亦無以底定,聖鑑悉燭,王章少伸,乃施以賜死之典,猶未洩輿情之憤,臣等玆敢相率洊瀆。請罪人源進支屬,亟施散配,以正邦憲焉。噫嘻,痛矣。應準·會正之罪,可勝誅哉?渠輩俱以世族簪纓,位著崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,亘萬古所未有,擧一世所共憤,而撰咨之文有曰,劫害相臣,仍犯王宮,旣曰,犯王宮,終曰,宗社生靈之福。當此天地翻覆日月晦塞之時,措辭間全無至慟底意,罔極中乃反以禍爲福,斁倫敗常,胡至此極?是可忍也,孰不可忍也?且以儀禮言之,衣襨從權之擧,何等大變禮?而全不審愼,只以數次疏啓,有若尋常塞責者然,遽爾磨鍊,頒布,使中外縞素,雖臣民慟慨,苟有人理臣分,寧或若是?思之及此,孰不心寒而骨戰也?夫王章如或未伸,則國綱由是漸頹,豈不大可懼哉?兩罪人之所犯,其端雖異,三尺律之莫掩,厥罪惟均,旣施以賜死之典,猶未雪憤惋之心。臣等之不避煩瀆,以箚以啓,豈可已而不已者哉?關係旣重,處分猶輕。請賜死罪人應準·會正支屬,竝施散配,以伸邦憲焉。噫嘻,痛矣。亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨對之說,肆口無憚,陰奰之行,十目莫掩,至憯且凶,胡至此極?俱是乘時樂禍,包藏陰圖,苟有一分彝性,豈其肆然萌心哉,是可忍也,孰不可忍也?今此賜死諸罪人支屬之處分,尙未承蒙臣等不勝抑菀,玆敢相率洊瀆。請賜死罪人顯德·采夏·載晩·秉昌,宇熙支屬,竝施散配,以伸王章焉。噫嘻,痛矣。亂臣賊子,人人得而誅之,春秋之大義也,大夫國人,皆曰,可殺,則殺之,鄒傳攸載。今於白樂寬之罪,必以誅之而殺之者,以其窮天之極惡,極地之至兇,莫遏擧一世憤惋,不忍少須臾容貸也。渠本蟣蝨之蹤,兼以梟獍之性,久包禍心,敢投凶疏,字字是不道不敬,句句是無嚴無畏,至於言必稱下四字,且自乃今知至民從之節,詬天之猶不足〈而〉罵日焉,犯分之無所忌而誣上焉,有非在我朝鮮地,爲殿下臣者,所敢生於心而出於口,若是之悖也,此已萬戮之有餘罪。而又有所駭痛者,以殿下流竄之人,反謂之忠公,顯有黨同之迹,以今日朝廷之諸臣,竝擬之四凶,欲奮網打之計,若其脫獄圖生,雖不足深責於渠,而當日軍變,亘萬古所無,爲此軍之所脫者,必此軍之欲生者也,此可以見賊情相連,烏得免亂黨之同律歟?厥罪罄竹而同書,其辟伏斧而無惜,若以島籬薄施,則豈可關石莫掩乎?斷案已具,輿情轉沸。請濟州牧圍籬安置罪人白樂寬,亟令王府,設鞫得情,夬正典刑焉。噫嘻,痛矣。叛國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成,藉家勢而早登仙籍,受國恩而或通禁臠,始若猢猻街戲,持身酣媟,遂蓄狼子野心,出言背誕。及夫游歷日東,自謂遍觀天下,神魂迷蕩,視家邦如弊屣,行跡詭秘,認仇敵若同室,輸異類以肝膽,梟鳴鵂應,締凶徒爲心腹,蛇盤蚓結,竟以賣國之習,乃作射天之擧。假托扈衛,而半夜招寇,脅遷乘輿,而幾日恣凶,襟紳環門而頓足,覲路塞矣,兵刃充庭而蹀血,良人殲矣。自除官職,太阿倒在渠手,公肆猖獗,宗社幾危一髮,援師整隊而入,猶敢槍砲迎擊,羽蹕聞路而出,還復聲力阻搪。凡此戎首禍魁,雖食肉寢皮,不足以洩神人之憤。而一英植之當場剮戮,猶歎三尺之未伸,四凶賊之越海隱遁,尤貽一國之所恥,然則徑斃者之不卽追戮,而只施孥籍,已是枉法,在逃者之久未逮捕,而尙保支屬,大爲失刑。而點乭之爲玉賊爪牙,允相之連範逆腸肚,郵局之宴,氷洞之火,寅鍾之約,皆其主張,而已爲掀露,則眞是大慝之鷹犬,凶窩之鬼蜮。弘植則旣同玉均泛海之舟,又引載弼犯宮之燈,粧撰雖巧,情踪莫掩。載昌則以弼賊之同氣,與孝·玉之黨惡,雖生髮之未燥,亦凶謀之悉參。興宗則通心肝於亂魁,作耳目之賊藪,變亂之釀起郵司,逋逃之指向仁川,已發就鞫之招。焉逭黨逆之律?興喆則托醫名而締結異國,包禍心而趨附賊臣,奸細之態,奰慝之迹,旣十手之所指。豈寸舌之可掉?英植則醞釀之謀慣聞,諸生徒聚議,憸黠之性,自許,小錦陵佩號,爲凶鍾而執盃相酬,遇逆孝而摻袖共問,凡此同惡相濟,非但知情不告。至若昌模,則素以靺韋之孽,相從潑皮之類,無職入闕,少無忌憚,仗劍立陛,顯有包藏。奉均·喜貞,卽其前矛,重模·昌奎,亦是同窩,而鞫訊未竟,鬼誅先加,常刑由絀,輿情益激。噫,禹鼎之逃,終必照燭其形,魯觀之誅,先須殄滅無遺。典憲一或隳壞,國憂亶在湫攸,寧不大可懼哉?請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。噫嘻,痛矣。亂賊逆犯,從古何限,而豈有如今番諸鞫囚之至憯絶慝者乎?俱以蟣蝨至賤之類,梟鳴而鵂應,敢售鬼蜮叵測之情,蛇盤而蚓結,言之膽掉,思之骨顫,天地之所不容,神人之所共憤,而始因逃魚之漏網久矣,王章未伸,竟自飛蛾之撲燈,今焉罪人斯得。應浩之日館隨往,宮門把守,興龍之天字軍號,服色新備,啓完之訪師替番,聞兄行兇,昌基之托巡招類,蔑分希官,昌洙之邀凶福而謀於家,應逆孝而遇諸塗,聖郁之謀亂知機,興模之開化得時,若夫上祿之情迹,甘聽福模之指使,招徒赴會,聞變排立。凡此同惡,腸肚相連,論以當律,首脅奚分,大逆不道罪人景純,已施适·雲之律,而其餘諸罪人,不可但以誅身而止,減死而斷矣。典憲,一或隳壞,國憂靡所止屆,寧不大可懼哉?請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。噫嘻,痛矣。亂臣賊子,從古何限,而豈有如今番諸罪人之窮凶絶悖者乎?申桓·鄭完默,以韎韋之類,將任梱帥,恩莫厚焉,吳友泳·韓鎭泰,以簪纓之裔,猥廁仕籍,榮莫大焉。知恩感德,蛇雀攸能,戀主懷忠,犬馬尙然,奈之何一種戾氣,全事背馳?梟鳴鵂應,罔非斁倫敗常之計,狼聲猿答,盡是犯分干紀之心,根深窩成,從認醞釀之積久,蔓延蔕固,可驗排布之糾密,草不除其根,鋤而復萌,火將燎于原,撲之愈熾。行己焉宅心焉,胡爲鄙悖,射天也賣國也,卽其伎倆,禹鼎之魑魅莫逃,魯觀之斧鉞可懼,虺噬蜮射,是固覆載間之所不容,草薙禽獮,那免劓殄滅之無遺育,天地之德好生,縱軫一縷之特貸,神人之憤未雪,實合三尺之夬施。臣等卽伏奉聯箚批旨下者,若曰,罪人申桓·鄭完默·吳友泳,竝圍籬安置,韓鎭泰加施島配之典,臣等愕然失圖,滿心憂慨,負犯至重,刑政惟輕,國何以爲國,人何以爲人乎?蓋莫嚴者王章也,莫遏者輿情也,臣等所以夙宵詣臺,沬飮冒籲,不得請則不敢止者此也。請薪智島圍籬安罪罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府設鞫得情,亟正邦憲焉。答曰,不允,申桓·鄭完默·吳友泳·韓鎭泰等事,已有處分,勿煩。
大司憲徐相祖,執義愼錫九,掌令洪學周·金秀馨等啓曰,新除授持平李斗陽,時在黃海道瑞興地,金昌夏,時在平安道定州地,請竝斯速乘馹上來事,下諭。答曰,許遞。
司諫白奎洙,獻納金在鼎,正言閔元鎬·沈宜鶴等啓曰,梟示罪人性世,與劇逆載榮,一而二,二而一也,換着軍服,潛入禁庭,粧出纏帶,暗售網打,是何等排布設始,是何等凶謀秘計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典。答曰,不允。
兩司合啓,李上祿事,中之典下,庭鞫二字抹去,智島減死定配六字添入。
注書沈在建拿處,代以李日彦爲假注書。
傳于李載允曰,坐直承旨竝許遞,前望單子入之。
李載允啓曰,行都承旨閔泳韶,行左承旨金弘圭,行右承旨李起鎬,竝卽牌招,何如?傳曰,允。
以黃海監司趙敬夏狀啓,薦新生石首魚,節序差早,不得封進,當該差使員延安府使洪冕周罷黜,臣亦惶恐待罪事,傳于李載允曰,勿待罪事回諭。
承旨前望單子入之,閔正植落點。尹相衍添書落點。
李起鎬,以親軍右營言啓曰,本營哨官安泰煥,身病甚重,勢難察任,改差,何如?傳曰,允。
又以義禁府言啓曰,卽接月令醫員趙宜默手本,則以爲時囚罪人沈在建,素患蛔積,又添關格,肚臍橫亘,間間氣塞,目下症形,實爲危劇云,罪人病勢如此,則一邊保放,一邊草記,載在法典矣。沈在建姑爲保放之意,敢啓。傳曰,知道。
領議政沈舜澤,判府事金弘集,判府事金炳始箚曰,伏以臣等,日昨伏見傳敎下者,有申桓·鄭完默·吳友泳遠惡島,韓鎭泰遠惡地定配之敎矣。若夫興訛造訕,無非樂禍,謗訕朝廷,眩惑人心之罪,俱是臣分之大有關係,而邦憲之不可容貸者也。臣等駭惋之極,宜卽聲討,而時則臺論峻發,堂箚竝作,辭嚴義正,恭俟兪音,今則律名徒止於加等,輿情愈激於未準,刑政失中,憂虞靡屆,玆敢同聲仰籲。伏望殿下,更加三思,亟允臺請焉云云。答曰,省箚具悉。卿等之懇,諸罪人事,輿憤固其同然,而今此處分,予亦有斟量者存,卿等老成之地,宜有以見諒也,仍傳于李起鎬曰,此批答遣史官傳諭。
吏曹參判李重七疏曰,伏以臣於見職,曷嘗有毫分榜樣,而匪意特授,遽出格外,陳籲則終歸尋例,違命則反涉辜恩,徊徨踧踖,若値觸藩,遂拚廉伸謝,黽勉代斲者,抑有義分之可藉,怵畏之可托,而以人視臣,直不過怙戀之歸,臣由是背浹,不敢自安也。夫司政,治忽之係也,前輩名碩之猶且逡巡却顧者,乃以空疎如臣,椎魯如臣,資序則同聯之最後,聞望則剡簡之所逸,而上授下冒,一至此謬,積薪之譏,已矣休論,揚秕之患,現在目前,更不待盤礴時日,而去就之判已審矣。況臣夙抱痰癖之祟,近値木火之交,一倍添肆,貼身床笫,過煩則眩,有惱則痞,將此之狀,供此之職,尤非所以可議也,玆敢冒控衷懇,仰瀆崇嚴。伏乞聖慈,俯賜鑑諒,亟遞臣吏曹參判之任,俾官事無曠,私分獲安。臣無任屛營祈懇之至。答曰,省疏具悉。所請依施。
上在景福宮。停常參·經筵。
金弘圭啓曰,明日常參·經筵,取稟。傳曰,停。
又啓曰,左副承旨金商圭,時在京畿楊州地,斯速乘馹上來事下諭,何如?傳曰,允。
又啓曰,刑曹判書李應辰,判義禁曺錫輿,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,注書沈在建,今日廳座,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
傳于金弘圭曰,政官牌招開政。
傳于金弘圭曰,呈告工曹判書許遞,今日政差出。
傳于金弘圭曰,在外兵曹參判·敦寧都正,竝許遞,今日政差出。
大司憲徐相祖,大司諫許稷,執義愼錫九,司諫白奎洙,掌令洪學周·金秀馨,獻納金在鼎,正言閔元鎬,沈宜鶴等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒,同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德,采夏·載晩·秉昌·宇熙支屬,竝施散配以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上答曰,不允。申桓·鄭完默·吳友泳·韓鎭泰等事,已有處分,勿煩。
司諫白奎洙,獻納金在鼎,正言閔元鎬·沈宜鶴等啓曰,請梟示罪人性世,亟施孥戮之典。措辭見上答曰,不允。
金弘圭,以吏曹言啓曰,繕工監假監役官李克善·李鍾珪·洪鍾獻,俱以身病,呈狀乞遞,竝改差,何如?傳曰,允。
有政。吏批,判書洪鍾軒牌招不進,參判李重七牌招不進,參議李命宰進,行右承旨李起鎬進,以吏批言啓曰,判書洪鍾軒,參判李重七,竝牌招不進,小臣獨政未安,何以爲之?敢稟。傳曰,只出緊任。以林翰洙爲工曹判書,朴容大爲兵曹參判,李奎英·張履奎·李喜道爲敦寧都正,副護軍李冕榮,今加嘉善,親臨演操時右營把摠加資事承傳,前假監役李奎英,今超通政,朝官年八十依法典加資。兵批,行判書金箕錫病,參判朴容大病,參議洪在正入直進,參知鄭周永病,行左承旨金弘圭進,五衛將加設單姜春耕·趙奉得·金錫胤,訓鍊判官加設單吳昌成,守門將加設單全敬植·張興植·韓景文·白樂喜,護軍朴齊淵·李勉培,副護軍沈琦澤·宋能洙·崔宓鏞·閔致鍾·兪致東·金起顯·李翼淵,上護軍金宗九以上竝單付。吏批,再政。以李根曄爲禁府都事,閔致鍾·金振奎·楊昇秀爲假監役,趙羲泰爲同敦寧。三政。以安子玉·成德壽·鄭桂俊爲假監役。四政。以禹贊集·金百旺·羅聖禮爲假監役,前假監役李起顯·劉秉直·兪致東,已上今超通政,朝官年八十,依法典加資,檢書官二單閔泳弼·沈樂河,已上差下事承傳。五政。以任基鎬·宋奎鉉·鄭元弘爲假監役,贈左承旨鄭曦柱,贈兵參例兼,判尹鄭雲星祖考,副護軍李勉培今加嘉善,五子登科人依法典加資事,禮曹覆啓判下。
金弘圭,以議政府言啓曰,卽見補土堂上驪州牧使金明圭狀啓,則英陵·寧陵局內汰落處,補築物力磨鍊後錄,請令廟堂稟處矣。其一,役處浩大,物力錢五千兩區劃事也,其一,抹木一千五百箇,橽古木五百箇,杻抹木四石,巨薪一百五十駄,網罟空石二千立,分定各邑進排事也,其一,鐵機械雜物,自邑貰用事也,補築之役,旣係重大,容入之數,宜亟措辦,參酌已例,以惠廳錢二千五百兩區劃,使之撙節排比,隨處躬幹,斯速完竣,木物空石,分定各邑,以爲備待,機械等物,自本牧從便貰用事,分付,何如?傳曰,允。
李起鎬,以兵曹言啓曰,今番武科放榜後,李翊夏·崔奉鉉·崔成喜等,以入格之人,未受花牌云,故取考榜目,則參榜果爲的實,而竟未受牌矣。頒牌之際,數多紛雜,以致換面冒受,使當者失牌臣曹不能照察之失,不勝惶恐,而在前似此失牌之人,有追書安寶以給之例,上項三人紅牌,改書安寶以給,閪失紅牌,令左右捕廳別般譏詗,期於捉得之意分付,何如?傳曰,允。
又以親軍右營言啓曰,今番試藝時,本營牢子中登科者爲六人,巡令手則登科者爲七人,燈籠軍中登科者爲五名,帳幕軍中登科者爲六名,右哨軍中登科者爲十名,而一哨軍中五卒登科,該將領請賞,曾有已例矣。牢子次知執事李完秀,巡令手次知執事禹河善,燈籠軍次知執事金應濂,帳幕軍次知執事崔德晉,右哨哨官李相德,當照例加資,而事係恩典,不敢擅便,令該曹考例稟處,何如?傳曰,允。
又以親軍畿沿海防營言啓曰,本營左領官兼陸軍別將李敏臯,以其身病,勢難察任,今姑減下,何如?傳曰,允。
又以刑曹言啓曰,試券疊呈儒生李雲稙·李漢稙,捧招草記,傳曰,知道,所當重勘,而今番則特爲嚴飭放送,更無敢如是之意,申飭四館所事命下矣。謹依傳敎,罪人李雲稙·李漢稙等,卽爲嚴飭放送,更無敢如是之意,申飭四館所之意,敢啓。傳曰,知道。
又以義禁府言啓曰,罪人申桓·鄭完默·吳友泳,竝圍籬安置,韓鎭泰加施島配之典事,承傳啓下矣。全羅道康津縣薪智島定配罪人申桓,珍島府金甲島定配罪人鄭完默等,已爲發配,前罪目添書,今番承傳內辭意,卽爲發遣府都事,與地方官眼同,各其配所,圍籬安置,興陽縣鹿島定配罪人吳友泳,平安道碧潼郡定配罪人韓鎭泰等,姑未發配,亦爲前罪目添書,今番承傳內辭意,吳友泳發遣府都事,押付配所後,與地方官眼同,仍爲圍籬安置,韓鎭泰全羅道靈光郡荏子島加施島配之典,而發遣府羅將,自所在處執捉,仍令押送配所,何如?傳曰,允。
吏曹判書洪鍾軒疏曰,伏以惟名與器,有國之大枋,聖王所以量材錄德,材不盭名,德無隳器,然後人稱官置,官稱事立,庶常具僚,猶皆然矣。況冢宰爲任,銓衡其責也,是何等名,而何如器乎?萬萬非如臣斗筲所可算也。臣本怐愗,絲粟蔑能,履屐無當,匠石之櫟,所不斤斲,屈轂之瓠,只合抛棄,而枉被恩造,曾所兜攬,罔非分外,常兢兢入畏憂,無所止垍,今玆寵命,又奚爲而及於臣身?是職也亞三事而長六官,甄別賢愚,則人才之通塞係焉,激揚淸濁,則世道之汚隆,由焉,賞拔如山濤啓事,平允如宋璟銓敍,當時輿望,猶未盡愜,有難愼也有如此。故昔之人,雖材德之素所負,名器之優可稱者,猶於此逡巡焉,臣以家庭所目逮,伯父臣在喆,亦嘗力辭而不自居。顧臣千不似百無肖,今何可冒膺其不可膺,上以累棕核之朝政,下以忝謙謹之先規乎?苟謂臣攝缺承乏,則濟濟明廷,儲望林立,乃反簸秕在前,是何異於捨蘇合,而取蜣轉也?儻又聖念愛臣欲榮之,則大公本不容小私,其何忍置諸睢盱,使不免顚越耶?臣以是參倚前却,不敢以見職自擔,寧欲以逋慢獲罪,及奉政牌,嚴畏居先,懷書未上,循墻還蹙,不得已冒沒祗肅,而一番唱注,百出㿀疣,公而有識之譏,私而不衷之災,可立而待,退而宿宿,明發不寐,玆敢不避猥越,忙暴肝膈,仰干聰聽。伏乞聖慈,諒臣言之非出崇飾,軫是任之不宜輕授,亟遞臣吏曹判書之銜,俾官名妥而國器重焉。臣無任屛營祈懇之至。答曰,省疏具悉。卿其勿辭行公。
上在景福宮。停常參·經筵。
李起鎬啓曰,明日常參·經筵,取稟。傳曰,停。
又啓曰,新除授同副承旨尹相衍,卽爲牌招,何如?傳曰,允。
傳于金弘圭曰,左副承旨金商圭,令政院申飭,上來肅命。
傳于金弘圭曰,吏曹參判有闕之代,前望單子入之。
傳于金弘圭曰,新及第沈遠翼,副正字宋榮大,竝校理除授,副司果閔泳一,修撰除授,江西縣令李耕稙,副修撰除授。吏曹,校理二單,沈遠翼·宋榮大,修撰單閔泳一,副修撰單李耕稙,已上除授事承傳。
李起鎬啓曰,玉堂上下番俱空,事甚未安。應敎閔宗植,別兼春秋進,副應敎金弼洙,修撰李完用內閣進,副校理金若濟,呈辭在外,洪嘉裕,副修撰宋鍾協,新除授校理沈遠翼·宋榮大,修撰閔泳一,副修撰李耕稙,竝卽牌招推移入直,何如?傳曰,允。
執義愼錫九,司諫白奎洙,掌令洪學周·金秀馨,獻納金在鼎,正言閔元鎬·沈宜鶴等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反大逆知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請大逆不道罪人昌實·汝江等,亟施适·雲已施之律,知情不告罪人敦浩,施以孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人潤根·應龍,竝施适·雲之例,至於金堤郡定配罪人金俊文,亦與同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明矣。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝,玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府設鞫得情,亟正邦憲爲。措辭見上答曰,不允。申桓·鄭完默·吳友泳·韓鎭泰等事,已有處分,勿煩。
司諫白奎洙,獻納金在鼎,正言閔元鎬·沈宜鶴等啓曰,請梟示罪人性世,亟施孥戮之典。措辭見上答曰,不允。新啓,吳友泳下,荏子島三字添入。
尹相衍啓曰,卽者義禁府都事來言時囚罪人李南珪,當爲議處,沈在建捧供,而知義禁趙秉式內務府進,韓章錫有身病,同義禁李炳敎呈辭受由,只有判義禁曺錫輿一員,不得備員,開坐云,呈辭受由與內務府進,何以爲之,而知義禁韓章錫,卽爲牌招,何如?傳曰,呈辭受由外,竝卽牌招。
以沈在建囚單子,傳于尹相衍曰,飭已施矣,分揀放送。
傳于尹相衍曰,傳敎遲滯之中官李存謙·李朱夏,竝推考。
尹相衍,以統理交涉通商事務衙門言啓曰,濟衆院堂郞與醫生,別單書入事命下矣。濟衆院堂上以下,別單書入之意,敢啓。傳曰,知道。
又以親軍前營言啓曰,本營兵房趙存禹,身病甚重,勢難察任,改差,何如?傳曰,允。
吏曹正郞沈相瓚疏曰,伏以人臣事君,莫榮於邇密,國有分職,莫顯於淸華,今臣所叨奎華之檢校,南曹之郞,東宮之官,卽所謂邇密而淸華者也,拜命之初,通朝動色,其爲榮且顯,非止臣一身也。竊伏惟我殿下,治敎休明,率由舊章,惟其人備厥官,掌文選,辨官材,此誠百年已寢之擧,而一代至峻之掄也。若夫宮官之另揀專責,至勤宸注,寵遇特異,地望自別,此古所謂選天下博聞有道之士,使與太子居處出入,而見正事聞正言,前後左右,皆正人者也,凡此不可以尋常職事埒焉,而迺於衆望所不到,拈出臣名,謬恩荐降,豈不使四方聽聞,謂朝廷無人乎哉?臣於是,不知邇密淸華之爲榮顯,而愧恧惶懼,靡所措躬,擬上辭本者久矣。且臣脆質,素多疾病,近値木火交序,一倍添劇,虛嗽實喘,汗流如漿,苟欲調將,更做完人,則實無以時日爲期,而豈以邇密淸華之地,何可因臣之病,許久瘝曠也?於公於私,愈往愈悚,玆敢據實呼籲於天地父母之前。伏望殿下俯垂憐察,亟遞臣本兼諸銜,以重官方,俾臣得以優游調治。不勝顒祝云云。答曰,省疏具悉。爾其勿辭察職。
上在景福宮。停常參·經筵。
自巳時至人定,灑雨下雨,測雨器水深一寸五分。
尹相衍啓曰,明日常參·經筵,取稟。傳曰,停。
李起鎬啓曰,臣依定式進詣香室奉審,則香祝樻祝板褓子淨潔之意,敢啓。傳曰,知道。
吏曹參判前望單子入之,金聲根落點。
尹相衍啓曰,新除授吏曹參判金聲根,方在職牒還授中,何以爲之?敢稟。傳曰,蕩滌敍用。
傳于尹相衍曰,啓字誤踏之中官吳泰煥,從重推考。
掌令金秀馨,正言沈宜鶴等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反大逆知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴土允,古今島減死定配罪人張景老,夬施邦憲,以重獄體,俾伸輿論焉。措辭見上請大逆不道罪人昌實·汝江,亟施适·雲已施之律,知情不告罪人敦浩,施以孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人潤根·應龍,竝施适·雲之例,至於金堤郡定配罪人金俊文,亦與同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓·金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上答曰,不允。申桓,鄭完默·吳友泳·韓鎭泰等事,已有處分,勿煩。
正言沈宜鶴啓曰,請梟示罪人性世,亟施孥戮之典。措辭見上答曰,不允。
以司謁口傳下敎曰,不飭之司謁,令攸司科治,行首別監,從重科治,不善擧行之當該別監,令兵判嚴棍除下。
尹相衍,以奎章閣言啓曰,檢書官閔泳弼·沈樂行,有身病,勢難供職,竝減下,其代以前薦人趙天熙·金榮集,依已例除取才差下,令該曹口傳付軍職,使之冠帶常仕,何如?傳曰,允。
又以親軍別營言啓曰,本營兵房李容益,身病甚重,勢難察任,今姑改差,何如?傳曰,允。
義禁府啓目粘連,向前李南珪亦失待,縱有自明,在法猶難參恕,以此照律,何如?判付啓,飭已施矣。分揀放送。
忠淸監司閔泳商疏曰,伏以臣一畸人耳,幼失過庭,長益面墻,晩補蔭塗,仍竊科第,蔑才德而到公卿,是皆仁天洪造,無物不遂之攸曁,而每自循省,惶隕愧恧,不啻浹背而騂顔,迺者湖臬除旨,忽下於夢想之外,臣攀誥震駴,罔知所以也。夫朝家設官,孰非爲國爲民,而至若方面之任,一路之利病關焉,萬井之嬴縮係矣。上不可以濫授,下不可以冒據,況玆五十州黜陟幽明,數千里採訪風謠,凋瘵焉對投之,蕩析焉安集之,使林總濈芸之類,各得其所,以少紓我聖上西顧惓惓之憂,判非闒茸如臣譾劣如臣者,所可一分擬議,而今若視以固有,恬然承膺,卽不過饕餼廩而榮牙纛而止耳,其於孤恩渥而誤生靈,何哉?且臣惡脆善病,自幼已然,賤齒奄迫六旬,雜症層生,臟腑俱衰,食飮輒痞,精爽如遁,言語旋澁,如是而雖尋常日用,莫可管攝,矧玆重寄,何以承當乎?參倚思量,萬無其說,玆從縣道,控實仰籲。伏乞聖慈,諒臣至切之懇,亟遞臣按察之職,回授可堪之人,以幸公私焉。臣無任屛營祈懇之至。答曰,省疏具悉。卿其勿辭往欽哉。
協辦內務府事朴鳳彬疏曰,伏以臣有私情之萬萬至切者,冒悚陳懇,伏冀曲諒焉,第臣老母,方在公州地田廬,年踰八耋,氣息凜綴,三載曠省,方寸集菀。顧臣無似,厚被洪造,罔功晉秩,濫躋卿月,紆金拖紫,奉誥告喜,固人子之所不容緩者,而屬有飭敎,不啻嚴重,凡百在廷,擧不敢言私丐暇矣。如臣情理,徒懷嚴畏,不卽控實,自阻於仁覆孝理之下,則聖明何由而俯燭也?伏乞天地父母,特許臣一朔之暇,以伸私衷,千萬至祝。臣無任屛營祈懇之至。答曰,省疏具悉。卿其往來焉。
左副承旨金商圭疏曰,伏以臣素乏製錦之才,謬膺分符之寄,遭罹罔測身陷大僇,論厥辜負,合施何辟,幸蒙我殿下察臣至枉,曲費昭晳,善地薄竄,未幾賜環,仍卽西敍,臣雖歸對老母,感頌無涯,亦復內省慙恧,無面可顯,迸伏荒野,萬念已灰,自分爲明時之一棄物矣。不自意銀臺特點,有隕自天,繼以飭敎且嚴,臣誠惝怳震越,益不知措躬之所也。噫,臣之區區情實,固不待張皇陳暴,而天鑑孔昭,已畢燭無餘矣。不論本事之如何,其爲貽羞朝廷,忝辱門戶極矣。大質已虧,薰沐難洗,縱荷記簪之聖眷,不忍終棄,其奈守株之私義,未敢遽變,顧安得重入脩門,靦然周行,自同無故之人哉?百爾思量,冒肅無路,逋犯違傲,尤增罪戾。伏乞聖慈,亟降威罰,以爲辜恩慢命者之戒,仍命刊名朝籍,俾得沒齒蓬蓽,涵泳聖化,臣不勝大願。臣無任屛營祈懇之至。答曰,省疏具悉。往事何必爲引?爾其勿辭察職。
上在景福宮。停常參·經筵。
藥房提調洪鍾軒,副提調閔泳韶啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李起鎬啓曰,明日常參·經筵,取稟。傳曰,停。
閔泳韶啓曰,臣泳韶,今日入直禁軍戎器點考進去下直之意,敢啓。傳曰,知道。
又啓曰,臣依定式進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,左副承旨金商圭,自鄕上來云,卽爲牌招,何如?傳曰,允。
傳于尹相衍曰,當該承旨從重推考。
李起鎬啓曰,左副承旨金商圭,飭敎之下,謂以情踪惶蹙,奉牌闕外,無意承膺,何以爲之?敢稟。傳曰,飭敎之下,豈可如是?更爲嚴飭,卽爲肅命。
掌令洪學周,正言閔元鎬等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反大逆知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請大逆不道罪人昌實·汝江,亟施适·雲已施之律,知情不告罪人敦浩,施以孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人潤根·應龍,竝施适·雲之例,至於金堤郡定配罪人金俊文,亦與同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等,諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆知情不告罪人東述,竝施孥戮之典。措辭見上請謀反不道罪人中鎬·然應·建燮與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上答曰,不允。申桓·鄭完默·吳友泳·韓鎭泰等事,已有處分,勿煩。
正言閔元鎬啓曰,請梟示罪人性世,亟施孥戮之典。措辭見上答曰,不允。
以慶尙監司南一祐狀啓,薦新生竹筍,節候差早,姑未萌芽,限內不得封進,惶恐待罪事,傳于尹相衍曰,勿待罪事回諭。
傳于尹相衍曰,年前逆變,尙切神人之憤,而黨與之締結綢繆,旣有難掩之情蹤,至登朝紳之交章,有以見公議之愈沸,此何可置之而勿問?副護軍申箕善,副司果洪晉游,護軍李道宰,外衙門主事安宗洙,前都事慶光國,竝姑先遠惡島安置。
尹相衍,以兵曹言啓曰,卽接景慕宮入直訓鍊院主簿金炳善手本,則本宮大門北邊墻垣二間外面缺落云,爲先令繕工監,堅實圍排,衛軍二名定立,限改築間,嚴加守直,令該曹卽速修築,亦令巡邏營門,申飭校卒,各別巡察之意分付,何如?傳曰,允。
又以兵曹言啓曰,謹依口傳下敎,不善擧行之當該別監郭命基,嚴棍二十度後,除下之意,敢啓。傳曰,知道。又以義禁府言啓曰,江原監司南廷順狀啓內,平康縣監趙章敎罪狀,令攸司稟處事啓下矣。趙章敎時在任所云,依例發遣府羅將拿來,何如?傳曰,待待命拿囚。
領議政沈舜澤,判府事金弘集,判府事金炳始箚曰,伏以臣等,敢陳沐浴之義,恭俟允兪之音,及奉批旨,靳而不許,臣等痛公憤之莫洩,慨王章之未伸,相顧愕眙,不勝憂歎之至。臣等雖甚愚迷,有以知今玆處分,特出於天地好生之德,聖人欽恤之意,而人之爲人倫常是已,國之爲國法紀是已,以若關係,一或寬暇,則其流之弊,必至於君綱臣分無所維繫,世道人心靡所止泊,魑魅虺蜮之徒,其將種下生種,豈不大可懼哉?噫,彼諸罪人之負犯,已莫逃於天鑑之下,而特敎以後,始乃聲討,固是廷臣之罪,然渠輩或發跡韎韋,或繼世簪纓,受國厚恩,非但渠身而已,苟有一分彝性,是可忍也,樂禍眩惑,情狀莫掩,折亂殪殄,典憲自在,此不但臺閣諸臣,齊憤共惋者也,群情愈鬱,衆論益沸,五刑五用,豈容少忽?玆將前箚餘意,又復申控。伏乞聖明,淵然深思,亟允臺臣之請焉云云。答曰,省箚具悉。卿等之懇,已悉於前批矣。諸罪人負犯,宜其有公憤,而不欲深究者,亦於渠何誅之意也,卿等其諒之,仍傳于尹相衍曰,此批答遣史官傳諭。
戶曹判書金永壽疏曰,伏以臣頃徹需章,干瀆貢悃,不惟諸職之畢未準可,反紆寵旨,度支重寄,又及於刻下不旋踵之頃,震慄迫塞,罔知爲計,叨肅就列,縱由怵義,顧其任則鉛刀之再割也,瘡駑之重鞿也。旣誤明命,試可蔑效,淵鑑之畢燭,廷臣之見憫,固不敢更煩張皇,而司會之殷繁,需辦之匱朒,以今較昨,倍蓰艱棘,于時修擧,專在有司之審揀。顧今俊彦濟濟,鴻毛順風,方値明良之會,而俾臣窾啓之識,圭撮之見,復蹈前轍已僨之地,則臣雖欲勉竭智慮,毋孤簡寄,其可得哉?委輸愆滯,經費枵罄,而支調裕阜,臣不能也,簿會紊錯,奸僞眩幻,而束礪鉤擿,臣不能也,百司所資,公需不恒,而裁制彌縫,臣不能也,然則仰干方命,俯速丕辜,決蓍揲而立俟以見也。且臣兼管中,餉務最鉅,軍國經理,機務縝密,而冒據歲周,辭不獲命,現無一籌之袽漏,駸至百瘢之裎露,淵懼衾愧,蚤夜叢結,而底愼之務,又此萃至,蚊山蚷河,猶不足喩,斤斲圬墁之兼責一匠,車箱犂耟之竝駕一牛,萬萬非理攸當說攸去。昨春所以控籲兩銜,而今復兼冒,恬若固有,則亦豈非兩截之歸哉?至若管理·協辦·宮賓·閣提之虛縻積隳,已罄蒯衷,屢瀆荃聽,則丐解之願,何莫不透心纏肚哉?伏乞聖慈,念重務之互妨瘝溺,軫微諦之重招咎災,亟遞臣本兼諸銜,俾蒙全成之澤,千萬至祝。臣無任屛營祈懇之至。答曰,省疏具悉。重任何可輕遞?卿其勿辭行公。
副司果李在祏疏曰,伏以甲申十月之變,尙忍言哉?亂逆猖獗,凶謀漸肆,劫迫法輿,戕害宰臣,幻革朝政,煽惑人心,宗社之危,呼吸是急。幸賴我殿下神武睿聖,措處得宜,陰沴掃淸,日月復明,生靈安於袵席,洪基奠於磐泰,猗歟盛矣。惟是漏網諸魁,逃命於層溟之外,尙未就鯨鯢之戮,王章未伸,神人共憤,先治黨與,卽春秋之義也。噫,彼幾箇血黨,匿迹於朝著,宿昔之腸肚相連,路人皆知隔海之往復,相屬,暗室,難欺,其志不逞,其惡不悛,此豈非大可痛而甚可憂者哉?臣蟄伏鄕廬,久未聞聲討之擧,衷腸訝菀,按住不得,玆敢不避猥屑,仰瀆崇嚴。伏乞聖上,淵然深思,赫然斯怒,李道宰·申箕善·洪晉游·安宗洙·慶光國,亟令王府,設鞫得情,夬正典刑,以折亂萌焉。臣無任激切云云。答曰,省疏具悉。今此臚陳,何等關係,而爾能洞言於寥寥之餘,可見憂愛之誠,當有處分矣。
前副校理朴周雲疏曰,伏以殷憂啓聖,多難興邦,故仁風之下,或不無惡草之自生,太和之中,亦時有毒虺之潛吹,古先哲王之所不得免焉。而豈有如近日聯啓中四凶者哉?幸賴社稷之神靈,罪人斯得,則春秋之法,不得不施也,罪犯不道,自有常憲。伏願聖慈,廓揮乾斷,亟允朝請,永杜亂臣賊子之萌焉,臣年至病迫,行將歸骨故山,而瞻望觚稜,倍切憂愛,故發此出位無從之狂言,罪合萬死。臣無任戰慄惶懼,俯伏俟罪之至。答曰,省疏具悉。處分於諸罪人者,有所斟量而然矣。
大司諫許稷疏略曰,甲申之變,神人之所共憤,而爲臣子者欲死之日也,雖嚼其肉而啖其肝,尙有餘憤矣。以生徒言之,漏網亦多,所謂受斃者,置之勿問,是果罪止其身而然耶?又有骨戰可驚之事,泳孝父之死也,有出力而掩埋之,玉均等之逃也,有裁書而連通之,若此輩皆與玉·孝諸賊,一而二也,二而一也。其時入政院傳布賊令之申箕善,爲鷹犬暗助諸賊之慶光國等,尙無一言而掩過,則是可曰,國有常憲乎?伏願殿下,淵然深思,廓揮乾斷,盤覈諸賊而鋤治,以靖朝廷,以鎭民心焉云云。省疏具悉。爾之所論列,可知出於公憤,當有處分矣。
上在景福宮。停常參·經筵。
李起鎬啓曰,明日常參·經筵,取稟。傳曰,停。
傳于金弘圭曰,政官牌招開政。
傳于金弘圭曰,有實故玉堂許遞,今日政差出。
傳于金弘圭曰,在外同敦寧許遞,今日政差出。
傳于金弘圭曰,呈告禮曹參議·兵曹參知許遞,今日政差出。
傳于金弘圭曰,判尹許遞,今日政差出。
傳于尹相衍曰,同訓鍊竝許遞,今日政差出。
執義愼錫九,獻納金在鼎等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反大逆知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請大逆不道罪人昌實·汝江,亟施适·雲已施之律,知情不告罪人敦浩,施以孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人潤根·應龍,竝施适·雲之例,至於金堤郡定配罪人金俊文,亦與同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典。措辭見上請謀反不道罪人中鎬·然應·建燮與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上答曰,不允。申桓·鄭完默·吳友泳·韓鎭泰等事,已有處分,勿煩。獻納金在鼎啓曰,請梟示罪人性世,亟施孥戮之典。措辭見上答曰,不允。
傳于金弘圭曰,右副承旨許遞,前望單子入之。承旨前望單子入之,閔泳駿落點。
兵曹,以李泰鉉爲禁軍別將。
兵曹,以李敎復爲親軍別營兵房。
尹相衍,以吏曹言啓曰,繕工監假監役官任基鎬·宋奎鉉·安子玉,俱以身病,呈狀乞遞,竝改差,何如?傳曰,允。
又以兵曹言啓曰,宣傳官李秉世,羽林衛將李宅緖,昌德宮衛將辛龍弼·李秀俊,文臣兼宣傳官鄭履源·申悳均,守門將申輔善·張宅善,俱以病難供職,呈狀乞遞,新除授慶尙左兵使李奎會,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書洪鍾軒,牌招不進,參判金聲根,在外未肅拜,參議李命宰進,右副承旨金商圭進。以吏批言啓曰,判書洪鍾軒,牌招不進,參判金聲根,在外未肅拜,小臣獨政未安,何以爲之?敢稟。傳曰,只出緊任。以南翊元·金基璜爲持平,李範祖爲副校理,李義悳爲修撰,李載完爲判尹,丁大林爲同敦寧,愼炳佑爲禮曹參議,成大永爲兵曹參知,金永悳爲大司成,李文永爲同義禁,李敏哲爲豊德府使,李奎鴻爲漆谷府使,車驥衡爲魚川察訪,副護軍趙萬赫·白樂倫·梁柱星,今加嘉善,前縣監李相德,今加通德,以上試射時兵曹別單判下。兵批,行判書金箕錫進,參判朴容大病,參議洪在正入直進,參知成大永病,同副承旨尹相衍進。以李奎會·李鍾晉·徐丙懋·李冕榮爲同訓鍊,趙存禹爲兼訓鍊都正,吳順泳爲宣傳官,李忠鎬爲羽林將,李炳岐爲忠翊將,張雲植·崔重崙爲昌德將,閔宗植·朴齊永爲文兼,金思瑗爲部將,李敏愚·申志熙爲守門將,鄭周永爲慶尙左兵使,同知單梁柱星,上護軍金宗九,大護軍鄭雲星,護軍李重七,趙羲泰·李奎會·趙萬赫·白樂倫·李冕榮,副護軍閔正植·李載德·趙鍾弼·李載允·李秉世·李相德,副司直趙吉夏·林軒相·李斗陽,副司果李勛卿·閔泳一·趙秉益·全在興,以上竝單付,及第洪在謨·金炳元·金龜泳·朴漢均·金在用·金昌河·李奭在·曺秉周·梁鶴洙,已上依法典加資,試射時別單判下。吏批,再政。以金聲根爲同經筵,安昌烈爲貞陵令,崔光在爲恭陵令,蔡亨默爲禁府都事,金履鉉·張孝根·鄭錫奎爲假監役,韓晉錫爲莊陵參奉。三政。以盧祥愚·李炳洙·李英儀爲假監役,徐佑淳爲顯陵令。四政。以任箕秀爲司饔僉正,洪淳逈爲宣惠郞廳,金天植·崔致謙·朴尙寶爲假監役。五政。以李爲順昌園令,申培模·李達植·金天坤爲假監役,副司果林東漢·金斗浩,前假監役金弘簡·劉東基·王允錫·徐潤富,以上今超通政,朝官年八十,前五衛將洪鍾國·金成一,以上今加嘉善,朝官年八十,依法典加資。六政。以金秀藎爲社稷令,朴宗玕爲兵曹佐郞。七政。以吳壽泳爲宗廟令,閔龍鎬爲典籍。八政。以韓應一爲禮賓主簿,兼春秋單朴宗玕,故學生金在龜,贈戶參例兼,故學生金璋烈,贈戶議,故學生金殷相贈僕正,以上前同知金鼎義三代,故學生趙星三,贈戶參例兼,故學生趙弘履,贈左承旨,故學生趙命燮,贈僕正,以上前同敦寧趙羲泰三代。九政。以黃厚淵爲司饔別提。十政。以朴齊瑛爲後營文案。
傳于尹相衍曰,言事疏之初不啓稟,擅自退却,抑何故也?殊非廣言路之意,當該承旨,施以譴罷之典。
傳于尹相衍曰,此時迎送之弊,不可不念,向日進上,不善封進之定州牧使李漢永,特爲分揀,姑令戴罪擧行。
傳于尹相衍曰,黃山察訪卞應洙,金郊察訪崔鼎獻相換。
尹相衍,以禮曹言啓曰,來五月初三日行景慕宮夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來五月初三日行景慕宮夏享大祭親行時,王世子亞獻之節,依例磨鍊乎?敢稟。傳曰,望廟樓省牲省器後,先爲還宮磨鍊。
又以兵曹言啓曰,禁軍別將李元用,身病甚重,勢難察任,改差,何如?傳曰,允。
又以親軍右營言啓曰,本營把摠李冕榮,身病甚重,勢難察任,改差,何如?傳曰,允。
又以義禁府言啓曰,副護軍申箕善,副司果洪晉游,護軍李道宰,外衙門主事安宗洙,前都事慶光國,姑先遠惡島安置事,承傳啓下矣。申箕善全羅道興陽縣呂島,洪晉游興陽縣蛇島,李道宰康津縣古今島,安宗洙康津縣馬島,慶光國羅州牧智島,以承傳內辭意,具罪目竝遠惡島,姑先安置,而申箕善,方在忠淸道木川地,李道宰方在林川地云,依例發遣府書吏,自所在處執捉,仍令押送于各其配所,洪晉游·安宗洙·慶光國等,依例發遣府羅將,卽爲押送于各其配所,何如?傳曰,允。
副司果康炳喜疏曰,伏以人君制治之道,莫先於納言,人臣效忠之節,亦惟曰,進言,苟或居間而壅遏,則上無納言之美,下無進言之階,豈是細故也哉?臣伏聞日昨副司果臣李在祏,有言事之疏,躬納喉院矣,以軍銜之爲格外而見退身在惟允之地者,使讜言,未徹於上,人心齎鬱於下,其職之瘝溺,已不可言,而我聖上廣開〈言〉路,而求如渴之盛意,從此而將無奉承者矣。寧不大可憂而深痛惋者乎?究竟捧納,旣在他手,則臣謂其時當該承旨,捧現告,論以當律,斷不可已也,臣以菲才薄識,最居人下,出位論事,極涉猥越,而不意今日朝廷,有此壅遏之弊,玆敢冒陳愚衷。伏願聖明垂察焉。臣無任激切屛營之至。答曰,省疏具悉。當有處分矣。
上在景福宮。停常參·經筵。
李起鎬啓曰,明日常參·經筵,取稟。傳曰,停。
李起鎬,以弘文館言啓曰,新除授副校理李範祖,修撰李義悳,竝卽牌招察任,何如?傳曰,允。
兵曹口傳政事,親軍別營兵房單李敎復。兵曹口傳政事,禁軍別將單李泰鉉。
尹相衍,以兵曹言啓曰,今此濬川時,監董將官趙萬赫·李冕榮·徐丙懋,竝改差,其代親軍右營把摠尹弘大,親軍別營別將李敎應,龍虎營別付料兵房南啓宓差下,使之董役,何如?傳曰,允。又以親軍右營言啓曰,本營領官李敏哲外任,代永平郡守金宗源差下,使之察任,何如?傳曰,允。
又以親軍右營言啓曰,本營別抄事務甚煩,屬官未備,幼學李秉濬文案差下,令該曹口傳下批,何如?傳曰,允。吏曹口傳政事,親軍右營文案單李秉濬。
持平南翊元,獻納金在鼎啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸興論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反不道罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上答曰,不允。申桓·鄭完默·吳友泳·韓鎭泰等事,已有處分,勿煩。
持平南翊元啓曰,新除授持平金基璜,時在慶尙道安東地,請斯速乘馹上來事下諭。答曰,許遞。獻納金在鼎啓曰,請梟示罪人性世,亟施孥戮之典。答曰,不允。
尹相衍,以司僕寺提調意啓曰,兼內乘鄭周永,移拜慶尙左兵使矣。其代令該曹口傳差出,何如?傳曰,允。兵曹口傳政事,以金在豊爲兼內乘。
領議政沈舜澤,判府事金弘集,判府事金炳始箚曰,伏以元惡大憝,尙在漏網,刑章不加,迄玆三年,天下寧有是耶?殆將人不得爲人,國不得爲國,而忍憤含惋,日復一日,惟是人人得而誅之者,黨與是已。噫,彼黨與,抑獨何心?魑魅莫有逃形,梟獍竟無變性,以若包蓄,以若負犯,厭然掩之,尙此跳踉於朝著者,思之骨顫,言之膽掉,而今之發於章奏者,申箕善,洪晉游·李道宰·安宗洙·慶光國之締結綢繆,卽一而二,二而一也。然則安知不養癰滋蘖,必潰必蔓而後已耶?況今處分,明有俯燭,在渠便增萬重鐵案,而猶以姑先島置寬假之,有若尋常釁罰之或可斟量者然,使一種陰沴之氣,無以抑遏,邪慝之類,益復馴致,四序由是而失其次,五常由是而失其敍,其爲擧國之憂虞,容有極哉?臣等玆將輿論之如沸,沐浴而陳之。伏願聖明,廓揮乾斷,亟允臺請,俾天討行而亂萌折焉云云。答曰,省箚具悉卿等之懇。先治黨與,固刑政之不可已者,而今此處分,自有斟量者存,卿等亦庶諒之也,仍傳于閔泳駿曰,此批答遣史官傳諭。
禮曹判書韓章錫疏曰,伏以臣遠違病親,踰月從政,亶以恩重義嚴,未敢言私,冒沒趨走,少伸從前逋慢之悚,而顧臣區區情私,曷嘗晷刻自安哉?今於病伏委淹之中,卽接鄕信,則臣之老母,屢朔沈綿之餘,風火宿症,一倍添劇,奄奄有朝夕之憂,將護無人,日夜望臣歸視,臣自聞此報,五內如焚,按遏不得。仍伏念臣於往歲,雖蒙恩諒,特許從便往來,而今臣職名有縻,不敢離次,情理切急,未暇請告,玆敢忙陳短章,徑趨鄕路。伏乞聖慈,俯垂矜憐,亟遞臣見帶春官·文苑·經筵·史館·金吾諸銜,俾得安意救護。仍治臣擅離之罪,以肅朝綱焉云云。答曰,省疏具悉。從便往來。
大司憲徐相祖,司諫白奎洙,掌令洪學周·金秀馨,正言閔元鎬·沈宜鶴等箚曰,伏以臣等,以申桓等諸罪人事,冒犯瀆撓之罪,敢效沬飮之忱,齎悚荐籲,誠淺辭拙,歷屢日而尙未蒙兪音,臣等相顧愕然,方切憂歎。際玆大司諫臣許稷,副司果臣李在祏,相繼陳疏,及伏見批旨下者,若曰,出於公憤,又曰,可見憂愛之誠,繼降申箕善·洪晉游·李道宰·安宗洙·慶光國,竝姑先遠惡島安置之命。臣等奉讀未半,自不覺抑塞憤惋之至,夫行天討伸王章,卽天之經地之緯,而儻或少忽,國不爲國,人不爲人也,明矣。噫,彼玉均等諸賊,窮天地亘萬古所未聞所未見之極逆大憝也,出沒層溟,外托周旋國事,締結異類,內實醞釀凶謀,變出倉卒,畢竟漏網,匿形海外,跟捕無計,環東土圓顱方趾之類,孰不欲食其肉而寢其皮哉?英植·泳敎,鬼誅雖已先加,邦刑尙未夬施,烏得免剖棺斬尸之律乎?在逃與徑斃諸賊之族親姻戚應坐者,以法從事,明示大義於天下後世焉。又有骨顫膽掉之事,泳孝父之死也,出力掩埋,何爲匍匐而相救?玉均等之逃也,裁書連通,可知聲氣之相應,此輩之晏若無故,豈非失刑之大者耶?且玉均之所后父金炳基,曾以侍從臣父,陞通政階,而變出後,罷歸本宗,而仍其爵秩,此何倫理?卽爲削奪,恐合事體焉,凡討逆之道,鋤治其黨與,毋使淫朋醜類,寔繁其徒,然後可無種下種生之患,而荏苒度了,置之勿問,卽三年于玆矣。綱紀雖曰,日頹,倫常雖曰,日紊,是可曰,國有常憲乎?所以申桓諸賊輩,安得不接踵而起哉?刑政失中,分義由是壞損,隄防不嚴,亂逆無所畏戢。今此處分,雖出於大聖人好生之德,而其於公議何哉,輿憤何哉?申箕善·洪晉游·李道宰·安宗洙·慶光國,負犯如彼,關係如此,何可安置而止也?臣等職忝言地,愚衷所激,義難泯默,相率聯籲,冒瀆崇嚴。伏乞聖明,俯循群情,亟賜允從,竝令王府,設鞫得情,夬正邦憲焉云云。答曰,省箚具悉。此何等逆變,而今始聲討於三年之後者,竊爲臺閣慨惜,所請中金炳基事依施,其餘則極係張大,或涉䵝昧,竝不允。罪人申箕善·洪晉游·李道宰·安宗洙·慶光國,竝加施圍籬之典。
應敎閔宗植,副應敎金弼洙,校理沈遠翼·宋榮大,修撰李完用,副修撰宋鍾協·李耕稙,博士金永迪,正字韓光洙·李埈鎔等箚曰,伏以嗚呼,甲申之變,自載籍以來所未有之事,而元惡尙未授首,天討尙未用張,是誠臣子沬血嘗膽之秋也。玆者大司諫臣許稷,副司果臣李在祏,以申箕善·洪晉游·李道宰·安宗洙·慶光國等事,交章聲討。及伏見批旨下者,有曰,出於公憤,又曰,可見憂愛之誠,繼降五罪人遠惡島安置之命,臣等相顧愕眙,竊不勝痛惋之至。噫,此諸罪人,是何等大關係大負犯也?醞釀禍機,甘作玉·孝之爪牙,締結凶謀,共成英·範之嚆矢,頒布當日之賊令,情迹莫掩,暗通隔海之書信,腸肚相連。以此罪犯,尙今倖逭,此誠失刑之大者也。聖敎若曰,黨與綢繆,公議愈沸,其窮凶憯慝之狀,是淵鑑之所深燭,則何可屛裔而止哉?臣等職忝論思,當聲討之不暇,而寥寥泯默,至待人言,而始發,於是,臣等不職之罪,益無所逃,玆敢相率聯籲,仰瀆崇嚴。伏願殿下,廓揮乾斷,申箕善等等五罪人,竝嚴鞫得情,夬施當律,以伸王章,以洩輿憤,至於申桓等諸罪人事,亟允臺請,俾亂賊知懼焉云云。答曰,省箚具悉。旣有處分,且諭於臺箚之批矣。
上在景福宮。停常參·經筵。
李起鎬啓曰,明日常參·經筵,取稟。傳曰,停。
尹相衍啓曰,守臣如非拿問與削黜,則例不得替行封啓,而廣州留守金允植,謂因臺疏,情踪惶蹙,廢擱公務,使判官遽爾修啓,事體所在,誠極未安。原狀啓今方還下送,而該守臣不可無警,推考,何如?傳曰,允。原狀啓捧入。以廣州判官李承喜狀啓,留守金允植,謂因臺疏,情踪惶蹙,廢擱公務事,傳于閔泳駿曰,無端處義,至於廢務,是何事體。施以重推之典,令廟堂各別申飭,使之卽速視務。
傳于閔泳駿曰,公事不審之中官李朱夏·吳泰煥,從重推考。
大司憲徐相祖,大司諫許稷,執義愼錫九,司諫白奎洙,掌令洪學周·金秀馨,持平南翊元,獻納金在鼎,正言閔元鎬·沈宜鶴等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文,光友加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反不道罪人點乭·允相物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上噫嘻,痛矣。申箕善·洪晉游·李道宰·安宗洙·慶光國之罪,可勝誅哉?渠以世祿後裔,或早登仙籍,或常調蔭塗,受國厚恩,山海崇深,欲報涓埃,糜粉磨放,不足喩其萬一也,夫何梟腸獍肚,素蓄負國之性,蛇盤蚓結,敢售斁倫之心,千罪萬惡,人類之所不齒,至凶絶慝,擧世之所共知。噫,玉均等諸賊,覆載間晷刻難貸之逆也,八域含生,不欲共戴,炊骨噬肝,不足雪其憤痛也。此輩少無共憤之心,乃有陰附之迹,爲鬼爲蜮,潛通溟海之匿賊,相唱相和,煽動草野之群盜,秘護之意,雖不顯於色辭,暗售之計,乃如見其肺腑,結爲黨與,締結之形迹莫掩,視同骨肉,詭譎之情節畢露,與綢繆而相應,安危攸係,卒爛熳而同歸,首從何別?蓋其所犯凶逆,與玉均等,一而二也,二而一也。拖到三年,尙此假息,其可曰,國有三尺乎?且英植·泳敎之頭領,何敢得保於地下?亟施斬屍之律,以洩神人之憤焉。已斃在逃諸賊姻親族戚之應坐者,置之勿問,晏若無故,則人主法天春生秋殺之義安在哉?竊有可驚可駭之事,泳孝父之死,出力掩埋,玉均等之逃,裁書連通,自有其人,而臣等愚昧,雖未能指的誰某,顧其負犯之重,關係之大,何如也?刻期査得,明正其罪,斷不可已。臣等卽伏奉聯箚批敎,若曰,極係張大,或涉䵝昧,竝不允。罪人申箕善·洪晉游·李道宰·安宗洙·慶光國,竝加施圍籬之典,臣等相顧愕眙,不覺抑塞憤菀之至。今此處分,寔出於包荒納汚之恢廓聖度,臣等非不仰揣,非不欽祝,國有關和,上不得低仰,下不得奉承,漢法之不敬,春秋之無將,未有甚於此也,防微杜漸,猶其可愼,拔本澄源,寧或少忽,此而不鉤覈鋤治,何樣禍機,未知伏在何地。臣等敢效明張之義聯疏沬飮之忱,請呂島圍籬安置罪人申箕善,蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬安置罪人慶光國,竝令王府,設鞫得情,亟正邦憲焉。答曰,不允。申桓·鄭完默·吳友泳·韓鎭泰等事,已有處分,勿煩。今此懲討,可見彝性之同得,圍籬安置罪人申箕善·洪晉游·李道宰·安宗洙·慶光國,竝施加棘之典。
司諫白奎洙,獻納金在鼎,正言閔元鎬·沈宜鶴等啓曰,請梟示罪人性世,亟施孥戮之典。措辭見上答曰,不允。
傳于閔泳駿曰,臺筒遲滯之中官吳泰煥,爲先罷職,令該府拿問處之。
兵曹口傳政事,親軍右營領官單金宗源。
閔泳駿,以奎章閣言啓曰,檢書官趙天熙·金榮集有身病,勢難供職,竝減下,其代以前薦人沈健澤·趙鍾緖,依已例,除取才差下,令該曹口傳付軍職,使之冠帶常仕,何如?傳曰,允。
尹相衍,以義禁府言啓曰,本府都事李世卿·鄭逵一·李奎承,奉命在外,愼在範有身病,圍籬安置罪人押去都事及本府入直·當直入直·公事回公都事,無以推移,奉命在外與有身病都事,竝令該曹口傳相換,以爲分排擧行,何如?傳曰,允。
又以義禁府言啓曰,罪人申箕善·洪晉游·李道宰·安宗洙·慶光國等,竝加施圍籬之典事,承傳啓下矣。全羅道興陽縣呂島安置罪人申箕善,興陽縣蛇島安置罪人洪晉游,康津縣古今島安置罪人李道宰,康津縣馬島安置罪人安宗洙等,姑未發配,前罪目添書今番承傳內辭意,依例發遣府都事,申箕善·李道宰,各其所在處執捉,仍令押送配所,洪晉游·安宗洙,卽爲押送,各其配所,竝安置後,仍爲圍籬,羅州牧智島安置罪人慶光國,知機逃躱,不得發配,令左右捕廳譏詗,期於捉得後擧行,何如?傳曰,允。
閔泳駿,以親軍左營言啓曰,本營軍司馬金喜洙,身病甚重,勢難察任,今姑改差,何如?傳曰,允。
又以親軍後營言啓曰,本營兵房李邦鉉,身病甚重,勢難察任,今姑改差,何如?傳曰,允。
上在景福宮。停常參·經筵。
自午時至人定,灑雨下雨,測雨器水深一分。
李起鎬啓曰,明日常參·經筵,取稟。傳曰,停。
傳于李起鎬曰,禮房承旨馳詣宗廟·景慕宮,奉審摘奸以來。
傳于金弘圭曰,左副承旨許遞,前望單子入之。
吏曹口傳政事,禁府都事李世卿,氷庫別提金華埴相換,禁府都事鄭逵一,訓鍊主簿河錫洛相換,禁府都事愼在範,引儀李鍾協相換,禁府都事李奎承,監役朴周憲相換事承傳。
傳于金弘圭曰,政官牌招開政。
傳于金弘圭曰,在外同敦寧·敦寧都正,竝許遞,今日政差出。
傳于尹相衍曰,柒谷府使李奎鴻,內禁將除授。
大司憲徐相祖,大司諫許稷,執義愼錫九,司諫白奎洙,掌令洪學周·金秀馨,持平南翊元,獻納金在鼎,正言閔元鎬·沈宜鶴等啓曰,請物故罪人國榮,亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,令王府嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒,同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上請呂島加棘罪人申箕善,蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上答曰,不允。申桓·鄭完默·吳友泳·韓鎭泰等事,申箕善·洪晉游·李道宰·安宗洙·慶光國等事,已有處分,勿煩。
司諫白奎洙,獻納金在鼎,正言閔元鎬·沈宜鶴等啓曰,請梟示罪人性世,亟施孥戮之典。措辭見上答曰,不允。
兩司合新啓中,請呂島下圍籬安置四字抹去,加棘二字改措語,蛇島下圍籬安置四字抹去,加棘二字改措語,古今島下圍籬安置四字抹去,加棘二字改措語,馬島下圍籬安置四字抹去,加棘二字改措語,智島下圍籬安置四字抹去,加棘二字改措語。
兵曹口傳政事,親軍右營把摠單尹弘大。兵曹口傳政事,副司勇沈健澤·趙鍾緖,以上竝單付。
傳于閔泳駿曰,前郡守高永喜,前府使李熙榮,機器局幫辦差下。
尹相衍,以吏曹言啓曰,去十二月十七日政事中,長鬐縣監張鶴煥,初無守令薦,而矇然擬望,至蒙恩點,此不可仍置,原望筒勿施,何如?傳曰,允。
又以吏曹言啓曰,今月初四日政事中,南學敎授趙秉益,與本曹參判李重七,有舅甥應避之嫌,矇然擬入,臣不勝惶恐,原望筒勿施,何如?傳曰,允。
又以吏曹言啓曰,洪川縣監安駿玉呈狀內,矣身受由上京,矣親病猝重,萬無還官之望云。其親病旣如是,則有難强令還任,改差,何如?傳曰,白川郡守朴齊億相換。
又以吏曹言啓曰,繕工監假監役官李達植·申培模·金天坤,俱以身病,呈狀乞遞,竝改差,何如?傳曰,允。
又以兵曹言啓曰,內禁衛將梁柱星,羽林衛將李忠鎬,五衛將崔慶錫·崔敬善·吳彦泳,昌德宮衛將張雲植·崔重崙,部將金思瑗,守門將李敏愚·申志熙,俱以病難供職,新除授慶尙左兵使鄭周永,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又以兵曹言啓曰,五衛將張泳汲,忠壯衛將李儒行,以其病難供職,呈狀乞遞,改差,新除授林土別將胡鳳周,不爲歷辭,任自下去,不可仍置,罷黜,何如?傳曰,允。
承旨前望單子入之,徐相祖落點。
有政。吏批,判書洪鍾軒牌招不進,參判金聲根,在外未肅拜,參議李命宰進,右副承旨閔泳駿進。以吏批言啓曰,判書洪鍾軒牌招不進,參判金聲根,在外未肅拜,小臣獨政未安,何以爲之?敢稟。傳曰,只出緊任。以尹成鎭爲大司憲,尹禧永爲持平,趙秉轍爲同敦寧,洪應周爲敦寧都正,洪亮燮爲平巿主簿,尙澐爲柒谷府使,劉興敏爲博川郡守,機器局幫辦單高永喜·李熙榮,已上差下事承傳,黃山察訪卞應洙,金郊察訪崔鼎獻,已上相換事承傳。兵批,行判書金箕錫進,參判朴容大病,參議洪在正病,參知成大永入直,同副承旨尹相衍進。以兵批言啓曰,知訓鍊今當差出,而當品中可擬之人乏少,從二品竝擬,何如?傳曰,允。以閔泳煥爲知訓鍊,李勉培爲內禁將,李相德爲羽林將,崔濟興·朴麟洙·李永奎·金載驥爲五衛將,張泳汲爲忠壯將,李英根·洪義亨爲昌德將,呂養爕爲部將,柳龍根·林尙默爲守門將,柳瓚爲慶尙左兵使,金貞根爲開城中軍,李象協爲慶尙左兵虞候,崔秉學爲林土別將,同知單張雲植,僉知加設單鄭周永,內禁將單李奎鴻,訓鍊主簿加設單李駿性·閔泳錫,護軍丁大林,洪鍾國,副護軍金商圭·李奎英·李時榮,副司直洪嘉裕,金基璜,副護軍柳東眞·金琦明·金海容·金在馹以上竝單付。吏批,再政。以朴周陽爲右尹,朴齊恂爲繕工別提,韓聖會爲禁府都事,白寬洙·徐氿·黃聖巖爲假監役,李重崙爲東部都事,申鉉哲爲康陵參奉,崇仁殿參奉加設單楊基春,檢書官二單趙天熙·金榮集,以上差下事承傳。三政。以李鍾協爲引儀,孫翼在·曺震承·權學洙爲假監役。四政。以金敬圭爲濟用主簿,李寅權·權相悅·金德浩爲假監役。五政。以宋完鎭爲平巿主簿,趙仁奎·朴禎熙爲假監役,假監役白寬洙·徐氿·黃聖巖·孫翼在·曺震承·權學洙·李寅權·權相悅,前都事金在馹,前參奉金琦明·李海容,以上今超通政,朝官年八十,依法典加資。六政。以金炳洙爲氷庫別提。
兵曹口傳政事,以徐丙懋爲親軍前營兵房。
兵曹,以李輔榮爲親軍左營軍司馬。
尹相衍,以議政府言啓曰,卽見禁府草記,罪人慶光國,知機逃躱,不得發配云矣。以若負犯,有此逃躱,王章未施,尤極痛惋,此奚但捕廳譏詗而止。關飭各道道臣,嚴束各鎭營及沿海各邑,別般譏詗,不日斯得之意,三懸鈴知委,何如?傳曰,允。
又以奎章閣言啓曰,明日卽觀文閣夏孟朔大奉審日次,奉謨堂奉審日次時·原任閣臣,依節目進詣擧行之意,敢啓。傳曰,知道。
又以親軍別營言啓曰,本營騎士將宋持和·鄭健植,哨官孟繼善,俱有身病,勢難察任,竝改差,何如?傳曰,允。
又以義禁府言啓曰,圍籬安置罪人申箕善·洪晉游·李道宰·安宗洙·慶光國,竝施加棘之典事,承傳啓下矣。罪人申箕善·洪晉游·李道宰·安宗洙等,令各其押去都事,卽其配所,使之圍籬安置後,仍爲加棘之典,在逃罪人慶光國,待捉得擧行之意,敢啓。傳曰,知道。
上護軍尹滋承疏曰,伏以臣猥忝雷肆之賓銜,昵近明兩之耿光,榮極寵溢,四年于玆,惟我春宮邸下,聖質天縱,睿學日就,固無待見正聞正,而溫文恭敬之德有成矣。臣每於書筵,入而莊誦之不暇,出而懽欣之無窮,只切愛戴之忱,安有辭退之念?第臣學識素蔑,才德俱薄,初不近似於古之端士之稱,其在輔翼敎導之方,將何以藉手乎?爝火無補於重光之日,涓涔莫控於幼涿之海,蹲冒愈久,報效愈蔑,冞增惶恧焉而已。且臣病與年添,精隨日耗,近因木火之互換,自致水穀之不化,頑積衝亘,寒痰牽掣,轉側須人,宛轉床笫,以此見狀,雖欲趨走於挾冊之列,其勢又末由也已,解免情急,不遑告休,玆敢據實仰暴。伏乞聖慈,俯垂矜諒,亟遞臣賓客之任,使公器無褻。私分獲安焉云云。答曰,省疏具悉。所請依施。
上在景福宮。停常參·經筵。
藥房提調洪鍾軒,副提調閔泳韶啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李起鎬啓曰,明日常參·經筵,取稟。傳曰,停。
傳于李起鎬曰,賓客有闕之代,前望單子入之。賓客前望單子入之,左賓客金在顯落點。
尹相衍啓曰,假注書朴永薰,有身病,勢難察任,今姑改差,何如?傳曰,允。朴永薰改差,代以任善準爲假注書。
傳于李起鎬曰,都承旨許遞,前望單子入之。承旨前望單子入之,趙準永落點。
大司憲尹成鎭,大司諫許稷,執義愼錫九,司諫白奎洙,掌令洪學周·金秀馨,持平南翊元·尹禧永,獻納金在鼎,正言閔元鎬·沈宜鶴等,啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒,同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,亟施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上請呂島加棘罪人申箕善,蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上答曰,不允。申桓·鄭完默·吳友泳·韓鎭泰等事,申箕善·洪晉游·李道宰·安宗洙·慶光國等事,已有處分,勿煩。
司諫白奎洙,獻納金在鼎,正言閔元鎬·沈宜鶴等啓曰,請梟示罪人性世,亟施孥戮之典焉。措辭見上答曰,不允。
尹相衍啓曰,卽見廣州判官李承喜狀啓,則留守金允植,謂以飭敎,雖承截嚴,情踪去益惶蹙,一向廢務云,議政府關文祗受事狀啓,與雨澤事狀啓,替行封啓矣。關文事狀啓,今方還下送,而雨澤事狀啓,係是民事,雖不得不捧入,飭敎之下,又復如是者,萬萬未安,該守臣從重推考,何如?傳曰,允。申飭之下,一向廢務,是何事體,令廟堂更爲嚴飭,卽速視務。
兵曹口傳政事,親軍前營兵房單徐丙懋。兵曹口傳政事,親軍別營騎士將二單,鄭益鎔·閔瑜世,哨官單李晩宇。
李起鎬,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣觀文閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
尹相衍,以親軍別營言啓曰,本營騎士將·哨官,今當差出,而擬望之人乏少,外任竝擬,何如?傳曰,允。
吏曹啓目粘連,觀此別兼春秋李貞稙上疏,則以爲臣與知春秋館事臣韓章錫,有舅甥應避之嫌矣。臣之所帶別兼春秋之銜,揆以典式,自在當遞,亟令鐫改亦是白乎所,史官春秋,例不得減下,知春秋館事韓章錫,似當許遞是白乎矣,宰臣所帶遞仍與否,臣曹不敢擅便,上裁何如,判付啓,依回啓施行爲良如敎。
領議政沈舜澤,判府事金弘集,判府事金炳始箚曰,伏以有國之有刑政,所以正倫彝而治亂逆也,苟可以仰低乎其間,則炳然春秋之義,其將爲聖人之空言也歟?噫嘻,諸罪人之罪,天地雖大,在所不容,神人莫欺,必所共殛,固已悉列於臺論,畢燭於聖旨,無待乎臣等之條陳,而逆魁亡命於層溟之外,逆黨立脚於淸朝之上,伏莽縱幸不興,蔓草漸至難圖,律有當施,而不之施,情有當覈,而不之覈,古今天下,寧有是理?臣等無似,名忝大臣,智不足以炳幾,勇不足以折萌,今日聲討,晩之又晩,沬血飮泣,其義安在?有臣如此,慙痛欲死。然而幽陰潛結,積有貫盈,太陽赫臨,自底掀露,臣等沐浴之章,烏可已也?天聽未卽孚格,王章尙此稽弛,顒俟之餘,相顧愕眙,竊爲國家憂虞無窮。今此連降處分,不欲張大其擧,竟使一國公共之論,不洩三年積鬱之憤,則刑政失中,倫彝不正,亂臣賊子,將無所懲懼,而安知無種下生種,接踵而起者耶?雖以我殿下好生之德,欽恤之仁,欲其寬假之,有不可得矣。臣等於是,繞壁惋慨,玆敢齊聲申籲,期於獲準。伏望殿下,更加三思,亟允臺閣之請,嚴鞫得情,俾正典刑焉云云。答曰,省箚具悉卿等之懇。諸罪人事,謂或處分之失當乎?予非專欲包荒而然,卽亦不治治之意也,望卿等深諒焉,仍傳于尹相衍曰,此批答遣史官傳諭。
前副校理朴周雲疏曰,伏以臣,以人人得誅之義,猥陳春秋之法,而伏奉批旨下者,處分於諸罪人者,有所斟量而然矣。臣有以仰覩大聖人至仁好生之德,與天無極,而罪犯極逆,罰止籬置者,自古王法之所無也。且況聯啓,有曰,根深窩成,醞釀積久,蔓延蔕固,排布糾密,眞見得不日造變之賊情,而此若不覈其根因,不窮其窩窟,則國家屢經之變故,安知不復作於異日乎?嗚呼,甲申逆變,覆載創有,而事出倉卒,治逆不嚴,故種下生種,爝火方燎,孝·玉等之餘黨,尙溷朝著,而連通於重溟之外。桓·默輩之凶謀,一串貫來,而交應於肘腋之內,則殿下止仁之德,非不至善,而使彼逆類,無懼無憚,又復搆亂此極者,殿下之過於仁故也,豈非前監之可警者乎?且以甲申凶黨言之,其已登臺啓者外,其時承旨申錫游·朴灝陽及兵曹入直官尹雄烈者,傳宣敎令,批下官爵,則是果出於殿下之聖旨乎?不然則屈首於叛賊而賣降,恐後甘作役使者也。至於安宗洙之同生弟段,方住東萊之館,持國陰事及書信,隱暗關通於在逃之四賊,是皆桓·默·友·泰等之羽翼鷹犬也,是皆可以勿問而遂止歟?此大臣·三司之所以幾度請鞫,不得請不止者,則何殿下之尙靳一兪也?國言愈沸,民志莫定。伏願聖慈,以誅亂逆安國家,爲帝王之大仁,而快允滿廷之忠懇,彼諸賊之首從,竝令王府,嚴鞫黨與,殄滅無遺,使亂賊知懼,而朝野廓淸,以基我萬億年無疆之業焉云云。答曰,省疏具悉。此亦出於公議乎?旣無明的,竝不必深究矣。
副校理李範祖,修撰李義悳等疏曰,伏以嗚呼,甲申之變,尙忍言哉?賊魁漏網,天討尙未用張,是誠臣子沬血嘗膽之秋也,以申箕善等諸罪人事,廷臣臺閣,交章聲討,其締結綢繆,情踪莫掩,旣是淵鑑之所深燭,而及伏見批旨下者,薄施棘島之典而止,臣等不勝愕眙,轉益憤惋之至。噫,諸罪人負犯,關係何如,而豈可倖逭乎?今此處分,雖出大聖人好生之德,王章莫嚴,輿情莫遏也,臣等職忝論思,雖未及參於諸僚聯箚之末,憂憤轉激,秉彝攸同,玆敢冒瀆崇嚴。伏乞聖明,淵然深思,諸罪人鞫訊正憲,亟允臺請,以副群情焉云云。答曰,省疏具悉。已諭於聯箚之批矣。
上在景福宮。停常參·經筵。
李起鎬啓曰,明日常參·經筵,取稟。傳曰,停。
又啓曰,同敦寧趙秉轍,除拜後過三日不爲出肅,依定式推考警責,仍卽牌招察任,何如?傳曰,允。
吏曹,左賓客單金在顯。
傳于尹相衍曰,判尹許遞,前望單子入之。判尹前望單子入之,金晩植落點。
傳于尹相衍曰,法國和約,今將妥定矣。漢城判尹金晩植,全權大臣差下,使之商辦事宜。
持平尹禧永,正言沈宜鶴等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒,同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人逹善·斗榮·鍾海·鍾學,與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以伸邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上請呂島加棘罪人申箕善,蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,夬正邦憲焉。措辭見上答曰,不允。申桓·鄭完默·吳友泳·韓鎭泰等事,申箕善·洪晉游·李道宰·安宗洙·慶光國等事,已有處分,勿煩。
正言沈宜鶴啓曰,請梟示罪人性世,亟施孥戮之典焉。措辭見上答曰,不允。
傳于尹相衍曰,公事遲滯之中官林芝澤汰去。
以司謁口傳下敎曰,外務督辦金允植,在外間,協辦徐相雨署理。
尹相衍,以奎章閣言啓曰,檢書官趙鍾緖·沈健澤,有身病,勢難供職,竝減下,其代以前薦人李昌翼·柳苾根,依已例除取才差下,令該曹口傳付軍職,使之冠帶常仕,何如?傳曰,允。
兵曹口傳政事,副司勇李昌翼·柳苾根,以上竝單付。
又以親軍別營言啓曰,卽接東關王廟守直官所報,則本廟東邊墻垣五間頹圮云,爲先堅實圍排,待夬晴改築之意,敢啓。傳曰,知道。
大護軍金壽鉉,行護軍李容元等疏曰,伏以卽伏見吏曹草記啓下者,以上年十二月十七日政目中,長鬐縣監張鶴煥事,仰請,原望筒勿施,至承允兪矣。夫守令擬望,本自愼重,必審薦單而後,得以注擬,卽銓家常規,而臣等以其時政官,曚然失檢,致此顚錯,其溺職之罪,不可以已遞而倖逭,惶恧之極,冒悚自劾。伏乞聖明,念政注之至愼,諒臣罪之難掩,亟施戒罰焉云云。答曰,省疏具悉。卿等不必如是爲引矣。
上在景福宮。停常參·經筵。
李起鎬啓曰,來二十一日朝參日次矣,敢稟。傳曰,停。
又啓曰,明日常參·經筵,取稟。傳曰,停。
尹相衍啓曰,卽者義禁府都事來言,時囚罪人吳泰煥當爲捧供,而判義禁曺錫輿,知義禁趙秉式,俱有身病,韓章錫在外,只有同義禁趙文永,一員,不得備員開坐云,在外何以爲之,而判義禁·知義禁,竝卽牌招,何如?傳曰,允。在外許遞,前望單子入之。
金吾堂上前望單子入之,知義禁金昌熙落點。
尹相衍,以親軍右營言啓曰,本營哨官李相德,今旣加資,其代出身朴晉熙差下,使之察任,何如?傳曰,允。
大司憲尹成鎭,大司諫許稷,執義愼錫九,司諫白奎洙,掌令洪學周·金秀馨,持平南翊元·尹禧永,獻納金在鼎,正言閔元鎬·沈宜鶴等箚曰,伏以臣等,以申桓·鄭完默·吳友泳·韓鎭泰及申箕善·洪晉游·李道宰·安宗洙·慶光國等,設鞫得情,夬正邦刑事,籲已課日,誠未回天,不賜允兪之音,只切抑鬱之忱。際玆前副校理朴周雲陳疏,及伏奉批旨下者,以旣無明的,不必深究爲敎,臣等相顧愕眙,達宵憂歎。夫以大聖人仁愛惻怛,欲竝生哉之德,雖至天地以包之,山藪以藏之,苟有大惡之罔赦,惟恐五庸之或輕者,誠以懲於此,則不作於彼,戒於先,則不繼於後,使天下之人,然,惡之不可犯,罪之不可逭者,乃所以生道殺人之義也,奉天之討,屈而不行,沬飮之情,遏而莫伸,則其將國何以爲國,人何以爲人乎?噫,彼甲申之逆,萬古往牒之所未有也,莫捕重溟之逃,只恨一天之戴,而其支流同黨,尙此假息於共國,布列於同朝,公議齊發,輿憤如沸,則惡草將斬,根不除而更生,原燎旣撲,灰已宿而復燃,今若掃淸陰沴之氣,疏鑿混濁之波,則不知伏莽之戎,又在何處,寧不大可懼哉?所以公車之論,相繼而發,莫非爲國爲公者耳。伊時申錫游·朴灝陽·尹雄烈等,傳宣敎令,批下官爵,則直與申箕善,一而二,二而一也。安宗洙同生弟之方住萊館,暗通陰事者,亦是難爲兄難爲弟也,俱不可晷刻掩置。竝亟令王府,設鞫嚴覈,使邦憲有常,公憤無憾焉云云。答曰,省疏具悉。論人之地,旣無的確,卿等又何必以此更煩?
應敎閔宗植,副應敎金弼洙,校理沈遠翼·宋榮大,副校理李範祖,修撰李完用·李義悳,副修撰宋鍾協·李耕稙,博士金永迪,正字韓光洙·李埈鎔等箚曰,伏以春秋無將,人人得以誅之,漢法不道,人人得以討之,雖以人主之尊且嚴,不得低仰於天討之大權也,審矣。臣等卽伏見前副校理臣朴周雲疏,以申錫游·朴灝陽·尹雄烈及安宗洙之同生弟事,齎憤聲討,批旨若曰,旣無明的,不必深究爲敎。臣等奉讀未半,愕然失圖,轉益憂歎,噫,甲申之變,此輩或帶喉銜,或直騎省,傳宣敎令,批下官爵,或在萊館,持國陰事,隔海相通,甘作凶逆之鷹犬,直與申箕善輩,一而二,二而一也。悖節畢露於接踵,釁孽難罄於擢髮,禹鼎之所莫逃,魯觀之所必誅。惟我殿下,至仁惻怛,靡物不遂,推天地好生之德,用山藪包荒之量,有若尋常負犯之曲貸肆赦者然,浼浼靳兪,失之太寬,此何等刑政耶?臣等玆敢相率,仰瀆仁覆之下。伏乞聖明,赫然斯怒,申錫游等四人,亟令王府,設鞫推覈,夬伸邦憲,至如申桓·申箕善等諸罪人事,頃控危悃,未蒙兪音,廟箚臺論,課日叫閽,其爲大同之沸鬱,不待臣等之言而可燭也,伏願亟降處分,以折姦萌焉云云。答曰,省箚具悉。已諭於臺箚之批,其勿更煩。
上在景福宮。停常參·經筵。
自午時至申時,灑雨下雨,測雨器水深二分。
李起鎬啓曰,明日常參·經筵,取稟。傳曰,停。
尹相衍啓曰,廣州留守金允植,謂以荐承飭敎,雖極悚懍,情踪轉益惶蹙,議政府關文祗受狀啓,與農形狀啓,又以判官替行封啓矣。關文祗受狀啓還下送,而農形狀啓,係是民事,雖不得不捧入,屢飭之下,又復如是,揆以事體,萬萬未安,從重推考,何如?傳曰,允。
又啓曰,開坐事命下矣。新除授知義禁金昌熙,卽爲牌招,何如?傳曰,允。
傳于金弘圭曰,政官牌招開政。傳于李起鎬曰,在外禮曹判書·工曹判書,竝許遞,今日政差出。傳于李起鎬曰,同敦寧·敦寧都正,竝許遞,今日政差出。傳于李起鎬曰,呈告禮曹參判許遞,今日政差出。傳于李起鎬曰,泮堂竝許遞,今日政差出。傳于李起鎬曰,今番法國議約時,協辦內務府事兼外衙門掌交堂上二品官德尼,與全權大臣,同爲商辦。
持平南翊元,正言沈宜鶴等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,亦施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒,同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等,諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上請呂島加棘罪人申箕善,蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,夬正邦憲焉。措辭見上答曰,不允。申桓·鄭完默·吳友泳·韓鎭泰等事,申箕善·洪晉游·李道宰·安宗洙·慶光國等事,已有處分,勿煩。
正言沈宜鶴啓曰,請梟示罪人性世,亟施孥戮之典焉。措辭見上答曰,不允。
尹相衍,以吏曹言啓曰,去二月十六日政事中,假監役李丙翼,年未滿,而矇然擬入,至蒙恩點不可仍置,原望筒勿施,何如?傳曰,允。
又以吏曹言啓曰,康陵參奉申鉉哲,莊陵參奉韓晉錫,俱以身病,呈狀乞遞,改差,何如?傳曰,允。
又以吏曹言啓曰,成均館典籍具然鎬,以其身病,呈狀乞遞,改差,何如?傳曰,允。
又以兵曹言啓曰,僉知中樞府事具春植,以其病難供職,呈狀乞遞,改差,何如?傳曰,允。
又以兵曹言啓曰,內禁衛將李勉培,羽林衛將李相德,五衛將崔濟興·朴麟洙·李永奎·金載驥,昌德宮衛將李英根·洪義亨,文臣兼宣傳官朴齊永,守門將林尙默,俱以病難供職,新除授慶尙左兵使柳瓚,素患痰癖之症,一倍添劇,萬無登途赴任之望,戶奴呈狀乞遞,實病旣如此,則有難强令赴任,鳥嶺別將金完植,母年今爲七十五歲,法不當遠離赴任,呈狀乞遞,邊將之親年七十五歲以上者,許遞其任,載在法典,加背梁萬戶愼弘寅,除拜周年,尙不上來肅命,竝改差,何如?傳曰,允。
又以兵曹言啓曰,內禁衛將李奎鴻,以其病難供職,呈狀乞遞,改差,何如?傳曰,允。許用履歷。
傳于尹相衍曰,漆谷府使尙澐,內禁將除授。
有政。吏批,判書洪鍾軒進,參判金聲根在外未肅拜,參議李命宰牌招不進,右副承旨閔泳駿進。以李玄翼爲禮曹判書,鄭海崙爲工曹判書,李裕承爲同敦寧,李珪永爲禮曹參判,洪爲敦寧都正,林翰洙爲知春秋,李啓魯爲同經筵,李重七·金完秀爲同成均,尹爲南學敎授,李憲愚爲尙瑞主簿,韓觀洙爲禁府都事,高仁洙·權道天·林奎爀爲假監役,李鍾禹爲康陵參奉,金斗植爲漆谷府使,洪淳應爲莊陵參奉,兼執義李勛卿,依定式減下。兵批,行判書金箕錫進,參判朴容大入直進,參議洪在正病,參知成大永病,同副承旨尹相衍進。以李廷穆爲僉知,具奭祖爲訓鍊都正,金善容爲內禁將,朴有鎭爲羽林將,朴漢均·金在用·崔敬益·金昌鍾爲五衛將,崔宗欽·金永煥爲昌德將,南惟熙爲訓鍊主簿,宋秉學爲文兼,鄭錫民爲守門將,金思翊爲慶尙左兵使,金敏植爲洪州營將,李賢稙爲統虞候,具玉翰爲加背梁萬戶,金相學爲鳥嶺別將,內禁將單尙澐,今加折衝除授事承傳。同知單李勉培,僉知單李相德·崔濟興·李永奎,訓鍊判官加設單李光烈,部將加設單洪宜燮,大護軍鄭海崙·韓章錫·林翰洙,護軍南廷益·趙秉轍·閔泳韶,副護軍洪應周·鄭益鎔·閔瑜世·金炳穆,副司果姜漢朝·鄭斗鉉·李昌道·李鍾薰·李錫祚·崔成集·吳鳳煥·黃寬實·安慶喆·趙舜敎·元公義,金命性,以上竝單付,守判府事鄭海崙,回還正使依定式減下。吏批,再政。以徐瑨淳爲左參贊,金洛鉉爲工曹參判,沈耕澤爲尙衣主簿,李會俊·徐潤輔·李裕豊爲假監役,洪川縣監安駿玉,白川郡守朴齊億相換事承傳。兵批,再政。以李根琮爲左捕從,同知單朴麟洙,僉知單金載驥。吏批,三政。以吳健泳爲掌樂主簿,洪秉仁,高濟仁·鄭炯采爲假監役。兵批,三政。以李道熙爲訓鍊僉正,同知單李英根,僉知單朴有鎭·朴漢均·金在用。吏批,四政。以鄭有恂爲監察,權相洛爲典籍,吳命求·權恒洙·金秀達爲假監役,檢書官二單,李昌翼·柳苾根,以上差下事承傳,假監役高仁洙·權道天·林奎爀·李會俊·徐潤輔·李裕豊·洪秉仁,鄭炯采,以上今超通政,朝官年八十加資,贈吏參閔泰鎬,贈吏判知訓鍊例兼守知訓鍊,閔泳煥考。兵批,四政。以李用夏爲訓鍊判官,同知單洪義亨,僉知單崔敬翼。吏批,五政。以徐相揆爲長興主簿。兵批,五政。以李敏大爲宣傳官,同知單金善容。吏批,六政。以李一魯爲監察,故直長丁學淵,贈吏參例兼,故進士李愿亨,贈戶參例兼,故郞廳李柱完,贈左承旨,故通德李眞八,贈僕正,以上同知李勉培三代,故學生李垢發,贈戶參例兼,故學生李庭源,贈左承旨,故學生李仁國,贈僕正,以上同知李制新三代。兵批,六政。以邊錫麟爲訓鍊僉正,同知單金昌鍾。七政。以申商雨爲親軍別營哨官,同知單崔宗欽。八政。以金泰觀爲訓鍊僉正,同知單金永煥。九政。以閔奭鎬爲親軍別營哨官。十政。以李敏性爲訓鍊僉正。十一政。以梁柱翼爲親軍別營哨官。十二政。以李明鉉爲訓鍊主簿。十三政。以李容軾爲守門將。十四政。以申泓均爲左捕從。十五政。以金在奭爲訓鍊僉正。十六政。以金兢鉉爲訓鍊判官。
傳于尹相衍曰,參贊有闕之代,前望單子入之。
參贊前望單子入之,右參贊洪鍾雲落點。
吏曹,左參贊單洪鍾雲,右參贊單徐瑨淳。
傳于尹相衍曰,右承旨·左副承旨許遞,前望入之。
承旨前望單子入之,金文鉉·朴齊純落點。
以司謁口傳下敎曰,平安兵使李鍾承,此是正卿將臣也,與監司抗禮事,分付。
以吏曹參議李命宰牌不進罷職傳旨,傳于尹相衍曰,只推。
尹相衍,以議政府言啓曰,廣州留守金允植,屢度飭敎之下,尙不視務,無論情勢之如何,其在事體,寧容若是?該留守施以譴罷之典,何如?傳曰,允。
又以親軍別營言啓曰,東關王廟墻垣五間頹圮處,今四月十九日爲始,改築之意,敢啓。傳曰,知道。
又以親軍別營言啓曰,本營騎士將鄭益鎔,以前任開城中軍,閔瑜世,前任統虞候哨官,李晩宇,前任慶尙左兵虞候,俱在任所矣。領軍之職,久曠可悶,竝改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
義禁府啓目,中官吳泰煥原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在法典,議處,何如?判付啓,飭已施矣,特爲分揀放送。
領議政沈舜澤,判府事金弘集,判府事金炳始箚曰,伏以我殿下日月之明,旣洞照乎逆黨慝情,臺論所發邦憲,輒加島之圍之棘之而已,至於鞫覈之請,不賜開允,遂使梟獍虺蝮之類,尙保首領,迄今假息,有國刑政,豈容如是?此臣等所以屢章聒瀆,獲準後已者也,何殿下不從大夫國人之言,而一例持難乎?申錫游·朴灝陽·尹雄烈之役使於叛賊,安宗洙同生弟之住館暗通,形迹莫掩,罪惡斯極,一國誓不共戴,衆論日以益沸,雖使渠輩,自爲之說,負犯如此,關係如此,安所逃其黨與之誅也哉?層生之論,縱有先後,可殺之實,亦無彼此,豈意今日朝廷,不戒于伏莽,任他蛇盤蚓結,乃至於此耶?國無危亂,亦云倖矣。追惟顫掉,尙忍言哉?書曰,天討有罪,五刑五用哉,蓋刑罰,乃人君之政事,未嘗低仰於其間,而苟有自絶倫彝,自干惡逆者,則秪是奉行天法,固不得以私其罪也。惟殿下益加澄省,竝允臺請,俾有以少洩輿憤焉云云。答曰,省箚具悉卿等之懇。諸罪人事,已有日昨之批,而今此所請,實不足深究老成之見,宜其裁量於此等處也,仍傳于尹相衍曰,此批答遣史官傳諭。
判尹金晩植疏曰,伏以臣,以百無一肖之才,濫叨天恩,榮踰涯分,撫躬自省,時加慙驚,至如例遷之職,閑帶之官,尙恐不稱其任,況乎交際事務,尤非所孄,非徒臣於此事,已所自劃,伏想淵鑑,早已分別照燭矣。迺者全權大臣之命,忽下於夢想之外,臣初聞不信,繼而惶惑,莫省措躬之所也。夫全權重任也,議約大事也,其一言之利,一字之害,有關於一國,有係於數十百年,雖未能通達事務,斟酌機宜,折衝尊俎,以邀修好之福,尙須略諸事體,粗知情形,庶不至臨事大錯,貽笑四國,臣之不才,果有彷彿於此任乎?如其不稱而苟充,又不量而冒膺,是但以趨走爲恭,而寘國事於度外也,臣雖不肖,亦自知甚明,夫違命則逋慢,承命則僨誤,其罪一也,而逋慢之罪,罪止一身,僨誤之害,害及一國,臣若以占便避事,巧飾此虛讓之辭,則天日在上,豈敢逭鈇鉞之誅乎?左右思量,承膺無路,玆敢瀝肝仰籲。伏乞聖慈,淵然深思,收臣全權之任,回授可堪,以重國事,臣不勝至願大幸云云。答曰,省疏具悉。卿其勿辭行公。
大司憲尹成鎭,大司諫許稷,執義愼錫九,司諫白奎洙,掌令洪學周·金秀馨,持平尹禧永,獻納金在鼎,正言閔元鎬等箚曰,伏以臣等,齎一國公共之憤,效古人沐浴之請,疾聲齊籲,冀蒙兪音,誠忱淺薄,言辭拙訥,天聽愈邈,王章未伸,抑鬱之不足,而憂歎之,憂歎之不足,而不自知繞壁而彷徨之也。今伏奉批旨,以論人之地,旣無的確爲敎,臣等未敢知朴周雲疏句中,多有誤錯,而有此批下歟?夫奏御之文,何等謹愼,懲討之事,何等嚴重,而不言名字,而泛言同生弟,不書本職,而但書入直官,是固不審者也,然而做錯之失,雖是不免,明張之義,安得不從,譬如作詩者之句作不善,而題意則不失也。噫,彼諸罪人,關係如此,負犯如此,人言峻發,公議齊騰,極逆大憝,首從不分,匪類異黨,劓殄無遺,蕩巢除根,在所不已,是豈可已而已之者乎?有罪者之必伏其辜,聖人馭世之大柄也,一或低仰,國不爲國,春秋之法,專爲亂賊之懼,天地之仁,亦有肅殺之令,臣等之仰請,春秋之法也,殿下之靳兪,天地之仁也。法爲萬世之綱,而執之確者莫撓,故口舌鈇鉞,同是誅也。仁屬四時之春,而合其序者各異,故雨露霜雪,無非敎也。今此臣等之不得請則不止者,卽常憲也,輿憤也,殿下雖欲推好生之德,其於墮常憲遏輿情,何哉?玆敢不避瀆撓,冒悚荐籲。伏乞聖明,淵然深思,廓揮乾斷,申錫游·朴灝陽·尹雄烈及安宗洙同生弟,竝令王府,拿來鞫覈,使邦憲無壞焉云云。答曰,省箚具悉。已諭於昨日之批,更勿煩聒。
應敎閔宗植,副應敎金弼洙,校理沈遠翼·宋榮大,副校理李範祖,修撰李完用·李義悳,副修撰宋鍾協·李耕稙,博士金永迪,正字韓光洙·李埈鎔等箚曰,伏以臣等,冒控疾聲之籲,恭俟允兪之音,及伏奉批旨下者,不惟不賜開納,至諭以勿煩,又伏見臺箚之批,以論人之地,旣無的確爲敎,臣等聚首憂歎,繼之以痛惋抑塞之不自已也。夫三司,人主之耳目也,凡於懲討之義,沐浴齎誠,在所當愼,而何敢以一毫未的確之事,率爾仰陳乎?噫,彼尹雄烈等四人,負犯何如,關係何如?直騎省而不飭禁扃,致逆徒之豕突,帶喉銜而傳布賊令,助凶焰之鴟張,甚至住萊館,而暗通國事,俱係莫掩之情節,則豈非的確之斷案乎?此誠掩天下目而不得者也,臣等非不知荐瀆之爲罪,而憂憤所激,按住不得,玆敢申暴衷懇。伏乞聖明,更加三思,亟從臣等前籲之請,以伸王章,以洩輿憤焉云云。答曰,省箚具悉。已諭於前批,何可如是?更勿煩瀆。
上在景福宮。停常參·經筵。
金弘圭啓曰,明日常參·經筵,取稟。傳曰,停。
傳于閔泳駿曰,崇儒重道,卽我列聖相傳之家法也,戔帛賁于邱園,育莪勤于學校,是以俊髦蔚興,治化郅隆,衛正學而義理愈明,抑岐說而騷訛自息。夫國之治忽,亶在乎斯道之顯晦,其關係顧不重歟,而求賢思助,尤爲今日急先之務,巖穴斥弛,必多經明行修之士,有能矜式一鄕,亦可楨榦一國,求則得之,豈無其人?其令道臣守宰,廣探傍搜,必以學術精專,操履端正,名實相符之人,隨卽登聞,以爲需用。且培養作成,卽所以植材菑田也,古者敎人之法,雖凡民之子,八歲入小學,十五歲入大學,敎之之術,學校之設,皆有次序,亦極周備,此所云古之人無不學,而謠俗醇美,敎化易行也。挽近嬉遊成習,失學暴棄,遂不知幼學壯行之爲何事,可勝歎惜。此在敎導勸奬之如何,其自今閭里村坊,從便設立講舍,選年少聰敏有才德者,敎之以學業,申之以孝悌,此亦家塾黨庠之義,而卽朝家尊尙儒術,樂育人材之至意也。凡所制置與規式,自內務府商酌磨鍊,仍令措辭行會於八道·四道。
掌令金秀馨,正言閔元鎬等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,亦施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和更爲設鞫得情,夬正典刑焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒,同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上請呂島加棘罪人申箕善,蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,夬正邦憲焉。措辭見上答曰,不允。申桓·鄭完默·吳友泳·韓鎭泰等事,申箕善·洪晉游·李道宰·安宗洙·慶光國等事,已有處分,勿煩。
正言閔元鎬啓曰,請梟示罪人性世,亟施孥戮之典。措辭見上答曰,不允。
傳于閔泳駿曰,左承旨許遞,前望單子入之。
閔泳駿啓曰,臣與行左承旨金弘圭伴直矣,纔已許遞出去,伴直無人,同副承旨朴齊純,卽爲牌招,何如?傳曰,允。
承旨前望單子入之,朴周陽落點。
傳于朴齊純曰,纔有臺箚之批,而負犯旣如是,關係又非細,不可置而勿問,安寧洙遠惡地定配。
兵曹口傳政事,親軍右營哨官單朴晉熙。兵曹口傳政事,親軍別營騎士將單柳敦秀·鄭健植,哨官單孟繼善。
朴齊純,以統理交涉通商事務衙門言啓曰,會寧府使,旣兼監理關北通商事務之任矣。凡係大小事務,從三港例,直報于本衙門之意,著爲定式,何如?傳曰,允。
又以統理交涉通商事務衙門言啓曰,會寧府使旣兼監理之任矣,屬員不可不備。幼學金夏英,書記官差下,幼學金喬榮,掌簿官差下,竝令該曹口傳付軍職,何如?傳曰,允。
仁昌君李冕榮疏曰,伏以臣母,在於京畿加平地,老年癃痼,沈淹床玆,戶闥起居,不能自便,臣以終鮮,他無扶護,而離違病所,久未往覲。老人心弱,晝宵憂悒,夢寐譫囈,無非思臣,臣之情私,亦云大㦖,而迨此寒燠之乖候,復添風痺之宿疾,症形苦劇,家僮專報,臣聞來心焦,驚遑顚倒,玆敢忙陳懇迫之衷,仰冀孝理之下。伏乞聖慈,俯垂矜諒,特許臣一朔之暇,俾便救護云云。答曰,省疏具悉。卿其往護焉。
大司憲尹成鎭,大司諫許稷,執義愼錫九,司諫白奎洙,掌令洪學周,持平南翊元·尹禧永,獻納金在鼎,正言沈宜鶴等箚曰,伏以臣等,一籲再籲,恭俟兪音,蕪辭已竭,荃衷未格,惶恧抑塞,實不知措躬之所也。噫,古人有言曰,舜曰,宥,皐陶曰,殺,舜帝大聖也,皐陶賢臣也,上雖以好生爲德,下則以執法爲忠,故皐陶之不爲承順而爭執者,以其罪之可殺而不可宥也。臣等雖極無似,粗知義分,則君命之下,詎昧將順之道,而一日二日,故爲此爭執之擧哉?特於刑政隄防,實有所不得已者。蓋將順指其美事之謂也,如其贊襄之地,則固得矣,至如爭執之地,而乃反順之,則不有違於爾惟勿宥之訓乎?殿下請以此度之。今日之事,卽天討邦憲之大關捩,將順之可乎,爭執之可乎?於斯二者,察焉而擇之,則從違之間,不難決矣。乃若以諸罪人之名登白簡者,置而勿論,則天討無所行矣,邦憲從此弛矣。煩瀆之罪,罪止臣躬,明張之義,義關臺體,玆敢相率更籲。伏乞聖明,以日月之明,軫霜氷之戒,亟允前箚中諸罪人設鞫之請,以爲肅王綱伸公議之道焉云云。答曰,省箚具悉。已有昨日之批,而論人何可無區別?申錫游·朴灝陽·尹雄烈,旣無明的之著見,竝不允,安宗洙弟寧洙事,當有處分矣。
應敎閔宗植,副應敎金弼洙,校理沈遠翼·宋榮大,副校理李範祖,修撰李完用·李義悳,副修撰宋鍾協·李耕稙,博士金永迪,正字韓光洙·李埈鎔等箚曰,伏以臣等,叫閽披腹,齎憤齊籲,箚凡再而日已屢矣。誠淺辭拙,天聽愈邈,於是,情窮悶隘,繞壁徊徨,不暇念瀆撓之爲悚也。第伏念五刑者,人主馭世之大柄,所以奉天討而振王綱,折奸萌而懼亂賊,故舜罪四凶,天下咸服,魯誅正卯,三月大治,苟或欽恤太寬,輕重失宜,則適足以長豕躅之勢,伏兕柙之憂。噫,彼諸人之負犯,已罄一再之籲,今不必更事臚列,而要之大關係大隄防,不可曲貸於罪盈惡極之類,竊惟山藪大度,含垢匿瑕,儻以此輩,謂不足深誅,姑置勿問而然歟,抑亦謂臣等聲討不嚴,囫圇說過而然歟?誠莫曉聖意之攸在也。大僚之箚迭陳,臺閣之章交騰,可知爲大夫國人大同公共之議,而縱使臣等,怵義分迫嚴命,泯默不敢復言,其於八方之駭惑,百世之譏議,何哉?達宵憂慨,按住不得,玆敢申控血懇,仰瀆宸嚴。伏乞聖明,劃回淵衷,亟允前請,以爲癉憝遏慝之地,不勝顒祝云云。答曰,省箚具悉。已有臺箚之批矣。
上在景福宮。停常參·經筵。
藥房提調洪鍾軒,副提調趙準永啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金文鉉啓曰,明日常參·經筵,取稟。傳曰,停。
朴齊純啓曰,右參贊徐瑨淳,除拜後過三日不爲出肅,依定式推考警責,仍卽牌招察任,何如?傳曰,允。
傳于朴周陽曰,政官牌招開政。
朴齊純啓曰,假注壽李日彦,有身病,勢難察任,今姑改差,何如?傳曰,允。李日彦改差,代以李臣榮爲假注書。
尹相衍啓曰,奏御文字,何等審愼,而今十六日巡將單子中,金錫煥,誤以全錫煥書入,致勤下詢,事甚疎忽,極爲未安。臣之矇然捧入,不勝惶悚,當該入直兵曹堂上,不可無警,推考,何如?傳曰,允。從重推考,爾亦推考。
司諫白奎洙,掌令洪學周等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,亦施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟,所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒,同惡相濟者也,揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典焉。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善,斗榮·鍾海·鍾學,與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上請呂島加棘罪人申箕善,蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,夬正邦憲焉。措辭見上答曰,不允。申桓·鄭完默·吳友泳·韓鎭泰等事,申箕善·洪晉游·李道宰·安宗洙·慶光國等事,已有處分,勿煩。
司諫白奎洙啓曰,請梟示罪人性世,亟施孥戮之典焉。措辭見上答曰,不允。
傳于朴齊純曰,飭已施矣。前廣州留守金允植,特爲分揀,令廟堂另加申飭,使之卽速視務。
朴齊純,以吏曹言啓曰,繕工監假監役官吳命求·權恒壽·金秀達,俱以身病,呈狀乞遞,竝改差,何如?傳曰,允。
有政。吏批,判書洪鍾軒牌招不進,參判金聲根在外未肅拜,參議沈相學進,同副承旨朴齊純進。以吏批言啓曰,判書洪鍾軒牌招不進,參判金聲根在外未肅拜,小臣獨政未安,何以爲之?敢稟。傳曰,只出緊任。
又以吏批言啓曰,鎭海縣監張龍煥,受由上京矣,親病猝重,萬無還官之望云,改差,何如?傳曰,庇仁縣監金顯基相換。
以閔泳韶爲右尹,李起弘爲富寧府使,宋憲祖爲江西縣令,前府使申㯙·尹九成,以上今超通政加資事承傳。兵批,行判書金箕錫病,參判朴容大病,參議洪在正入直進,參知成大永病,右副承旨尹相衍進。護軍李起鎬·金弘圭·徐相祖,副護軍崔寅鏞·張建植·金基豊·申㯙·尹九成,以上竝單付。吏批,再政。以李鉉參爲禁府都事,金章翰·金胄喜·李振八爲假監役。三政。以片永俊·崔宅休·金龍植爲假監役,前假監役金基豊,今超通政,朝官年八十加資,檢書二單,閔泳原·金永晉,以上差下事承傳。
朴齊純,以議政府言啓曰,卽見江原監司南廷順所報,則枚擧春川府使白南益牒呈,以爲本府昨秋農形,峽野俱歉,民情顑頷,甲申條田稅大米七十四石零,太二百十石零,三手各樣位大米四十九石零,田米一百五十九石零先太田米三十四石零,今當上納,而本穀收捧,其勢末由,竝特許詳定加錢爲辭矣。正供法意,原有所重,固不當遽議許代,而歉邑民勢,蓋不如是通變,則萬無以措手故也,特依道報施行,何如?傳曰,允。
又以議政府言啓曰,卽見慶尙監司南一祐狀啓,則義城居前監役黃寅燮,捐納一萬兩錢,以助賑需,極爲可尙,合施褒賞之典,請令廟堂稟處矣。能捐夥數之財,以活遑汲之命,誠意所到,極庸可嘉,黃寅燮先付司果,守令待窠差送之意,分付銓曹,何如?傳曰,允。
又以議政府言啓曰,卽見慶尙前左水使金寅浩啓本,則以爲本營虞候,共駐一城之內,凡係邊情軍務,緩急有恃,且其軍伍器械,足可爲邊圉陰雨之備矣。本營之距影島,由陸涉海,爲兩舍之地,今若移駐影島,則該營未移之百餘名軍卒,將無依毗之望,影島合附多大,則本島軍民,全沒賴活,將至渙散,實係兩難,別置一將於影島,然後可無偏廢之患,而本營處在關防要衝,不虞備禦,惟軍校是耳,積仕久勤,現無奬拔之擧,以慣俗嫻務者,擇寘該島事,請令廟堂稟處矣。虞候許令移駐,爲念影島曠抛而然,而今觀帥臣陳啓,果不無多少窒礙之端,從玆以往,作爲別將窠,先以本營軍校中,另擇差送,俾圖安民固圉之策,而嗣後則依新式京鄕久勤間窠,擬差之意,分付銓曹及該帥臣,何如?傳曰,允。
又以內務府言啓曰,卽見全羅前右水使李容觀狀啓,則聖堂鎭自本營管轄,則殿最磨鍊,當依群山·法聖獨鎭例施行,而該鎭之距古群山·群山等鎭則至近,距本營則絶遠,該僉使作爲山北中司中哨官,蝟島僉使之隊,蝟島僉使,作爲後司把摠,荏子島僉使之隊,荏子島僉使作爲後司左哨官。羅州二龜船將之隊,則軍伍整齊,赴操俱便,戰船一隻,兵船一隻,伺候船兩隻,某樣排置,而戰船一隻,元防水軍八百名,射夫九十名,以附近列邑所在軍兵,從便劃給,以爲急時赴會。平時收布,俾資新設將士支放,實合事宜,竝請令內務府稟旨分付矣。該鎭今旣創設,則殿最之磨勘,隊伍之整備,船隻之排置,水軍射夫之劃定,收布支放之措處,俱係不容已之事,而今此論啓,必有裁算,竝依所請許施,何如?傳曰,允。
又以奎章閣言啓曰,檢書官李昌翼·柳苾根,有身病,勢難供職,減下,其代以前薦人閔泳原·金永晉,依已例除取才,令該曹口傳付軍職,使之冠帶常仕,何如?傳曰,允。
兵曹口傳政事,副司勇閔泳原·金永晉,以上竝單付。
朴齊純,以禮曹〈言〉啓曰,謹稽謄錄,則甲申五月景慕宮夏享大祭親行出宮時,王世子祗迎之節置之,衛內隨後磨鍊矣。來五月初三日景慕宮夏享大祭親行節目,亦以此例磨鍊以入之意,敢啓。傳曰,知道。
又以春秋館言啓曰,別兼春秋臣李茂魯,以親軍別營軍司馬,今日軍木捧上時,晝仕出去之意,敢啓。傳曰,知道。
又以統理交涉通商事務衙門言啓曰,會寧監理署書記官金夏英,掌簿官金喬榮,竝本衙門主事加差下,令該曹口傳下批,何如?傳曰,允。
兵曹口傳政事,副司勇金夏英·金喬榮,以上竝單付。
吏曹口傳政事,交涉衙門主事二單,金夏英·金喬榮。
尹相衍,以兵曹言啓曰,禁軍祿試射放時,柳葉箭·片箭沒技人,別單書入之意,敢啓。傳曰,知道。
又以兵曹言啓曰,今此禁軍別付料試射及武藝別監內吹·近仗軍士·本營標下軍試放時入格人等,謹依別單,判下施賞,而一軍色木邊,本自不敷,每以二軍色所在中移用矣。二軍色所儲,亦爲不敷,措處無路,親軍營木二十同,謹依下敎,取來頒給。長弓,每以軍器寺所在者取用矣,軍器寺今旣付屬於機器局,而機器局亦無見存,無以取用。故依已例,每張代錢三兩式,自二軍色上下之意,敢啓。傳曰,知道。
又以親軍右營言啓曰,本營哨官吳定善,身病猝重,勢難察任,改差,何如?傳曰,允。
又以親軍別營言啓曰,本營騎士將柳敦秀,以前任洪州營將,尙在任所矣。領軍之職,久曠可悶,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
大司憲尹成鎭,大司諫許稷,執義愼錫九,司諫白奎洙,掌令洪學周·金秀馨,持平南翊元·尹禧永,獻納金在鼎,正言閔元鎬·沈宜鶴等箚曰,伏以臣等,乃以一世之共憤,至於三度之拜箚,逹宵徊徨,顒俟兪音,及伏奉批旨下者,以論人何可無區別爲敎,處分不下於申錫游·朴顥陽·尹雄烈,而只下安寧洙遠竄之處分,臣等聚首相顧,愕然失圖。噫嘻,三罪人之罪犯臚列,已悉於朴周雲之疏及臣等初箚之中,而大抵申箕善輩,卽玉均之黨也,申錫游等,卽箕善之類也,其關係如此,則區別之道,亦不過如此也。夫論人之〈疏〉,姓名之列書,猶不可互換先後,則朴周雲疏中,先擧三罪人而後,論安寧洙之罪,豈有先其輕而後其重之理乎?且以安寧洙事言之,國之陰事,暗相關通,則卽一賣國之徒也,附賊之黨也,究厥罪狀,不可遠竄而止,聖德雖出於涵貸,輿憤尤切於豎掉,又是失刑之大者也。夫刑政者,有國之大枋,而人主不得以低昂,言議者,擧世之公案,而臺閣不得以出入,是所以堂箚相箚之相繼而發,歷日未已者也,臣等竊恐隄防,由是而益壞,典憲由是而益弛,則方來之憂虞,亦當由是而無可已之日,豈不懍然而可懼哉?玆敢相率更呼於黈纊之下。伏乞聖明,廓揮乾剛之斷,特軫夬正之刑,亟許上項諸罪人竝設鞫得情之請焉云云。答曰,省箚具悉。昨日處分,豈無斟量而然也?更勿煩聒。
應敎閔宗植,副應敎金弼洙,校理沈遠翼·宋榮大,副校理李範祖,修撰李完用·李義悳,副修撰宋鍾協·李耕稙,博士金永迪,正字韓光洙·李埈鎔等箚曰,伏以法者天下之平也,刑者人主之柄也,然而罪雖大,情或可原,則有屈法全恩之道,舜典之眚災肆赦是也,罪雖小,義難曲貸,則有必誅罔赦之典,春秋之討逆治黨是也。噫,彼申錫游等四人,負犯昭著於白簡,聲討具陳於靑蒲,是頂天立地,不與共齒之類,所以臣等之苦口屢瀆,不得請,則不可已者也,批旨屢諭,勿煩,天聽愈往浼浼。又於臺箚之批,諭以論人何可無區別,又諭以旣無明的之著見,只以安寧洙薄施遠竄之典,臣等於是,益不勝抑塞萬萬,此輩之眞贓斷案,敷陳前籲,不啻丁寧而反復。大抵申箕善輩,卽玉均之卵育也,申錫游等,亦箕善之爪牙也,至若安寧洙,陰謀相通,賣國附賊,究厥罪狀,此豈非區別明的者乎?公議莫遏,國是大定,可謂建天地而不悖,質鬼神而不違,俟百世而不惑也。竊惟至仁好生之德,過於審克欽恤之道,毁柙而出兕虎,夷邱而放鯨鯢,伏莽之憂,勢所必至,堅氷之漸,誠非細故,未知將作何如世界也,將謂何等典憲耶?宜均四罪之律,而獨施三危之竄,此亦失刑之大者也。臣等誠不足以格回天心,言不能以導達輿情,莫重之刑政,由是而顚錯,莫嚴之隄防,由是而壞敗,寧不大可懼哉?請申錫游等三人及遠惡地定配罪人安寧洙,竝令鞫覈,亟允臺請云云。答曰,省箚具悉。已有前批,須勿更煩也。
上在景福宮。停常參·經筵。
金文鉉啓曰,來二十五日朝參日次矣,敢稟。傳曰,停。
又啓曰,明日常參·經筵,取稟。傳曰,停。
尹相衍啓曰,假注書李臣榮時無職名,令該曹依例付軍職,冠帶常仕,何如?傳曰,允。
傳于尹相衍曰,別營使許遞。
尹相衍啓曰,別營使許遞事,命下矣。將兵之任,不可一刻無摠察之人,何以爲之?敢稟。傳曰,前營使兼察。
又啓曰,親軍別營使,前營使兼察事,命下矣。兼察親軍別營使李鍾健卽爲牌招,聽傳敎,何如?傳曰,允。
又啓曰,虎符親納例也,而前親軍別營使李景宇謂有身病,使其營校替納,事甚未安,推考,何如?傳曰,允。
朴齊純啓曰,日省錄修正,何等審愼,而去三月日省錄中,有所錯誤,致勤下詢,事甚疎忽,萬萬未安。當該檢書官,所當重勘,而本院請推之外,無他可施之罰,何以爲之,而未能察飭之當該閣臣,不可無警,推考,何如?傳曰,允。拿處。
執義愼錫九,獻納金在鼎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽,亦施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒,同惡相濟者也。揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典焉。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。措辭見上請謀反不道罪人中鎬·建燮·然應,與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上請呂島加棘罪人申箕善,蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上答曰,不允。申桓·鄭完默·吳友泳·韓鎭泰等事,申箕善·洪晉游·李道宰·安宗洙·慶光國等事,已有處分,勿煩。獻納金在鼎啓曰,請梟示罪人性世,亟施孥戮之典。措辭見上答曰,不允。
傳于尹相衍曰,啓字誤踏之中官高廷翼,從重推考。
傳于朴齊純曰,政官牌招開政。
朴齊純,以議政府言啓曰,卽見全羅監司尹榮信所報,則道內羅州地安昌,其佐兩島,屢經歉荒,殘島窮民,徵稅無路。自乙酉條爲始,田稅米太·大同米每石六兩,特許詳代,新起田畓九結零,亦依他島例,永爲減稅爲辭矣。彈丸小島,荐値荒年,窮蔀事情,極係矜念,況有隣島已施之例,兩稅米太,依所報,永許詳代,新起結陳廢者,特姑蠲稅,使之漸次復摠事,分付,何如?傳曰,允。
又以議政府言啓曰,卽見慶尙監司南一祐所報,則枚擧密陽府使李源祥牒呈,以爲本邑下南一面,昨年大水,酷被懷襄,田疇永沒形址,雖於稅賦定摠之後,事關民隱,有難仍寘,川浦田結三百十九結七十七負一束,特許永頉,當年未蒙減二百三十四結九十七負七束之應納稅大同,亦許蠲減爲辭矣。該府昨夏巨浸,被災偏酷,畦塍旣沒形址,稅賦其何責辦?川浦結三百十九結零,限三年特許減稅,使之另飭査起,期復原摠,至若未蒙減二百三十餘結,今不當一例擧論,寘之,何如?傳曰,允。
又以議政府言啓曰,卽見慶尙監司南一祐狀啓,則枚擧迎日縣監趙羲斌牒呈,以爲本縣新設基址處,在舊邑之北陬,旱有愁渴之歎,水有病涉之患,舊邑形便,則土理膏沃,足爲邑治,而家舍幸以依舊,財用亦云省略,民情旣願還。故移邑恐合便宜,請令廟堂稟旨,分付矣。移治大事也,固難率爾議到,而今其形便土理,反不若舊址,則依所請還設,而營邑善圖措處,毋或致煩民力事,行會,何如?傳曰,允。
尹相衍,以親軍別營言啓曰,本營騎士將李承一,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,親軍別營騎士將單李升烈。
尹相衍,以親軍畿沿海防營言啓曰,軍司馬鄭寅昇,以其身病,勢難察任,今姑改差,何如?傳曰,允。
又以刑曹言啓曰,右邊捕盜廳文移內,謹依下敎,本廳在囚罪人林炳友·申德魯·李春根三漢,出沒京鄕,締結雜類之狀,萬萬痛惡,移送秋曹,依律勘處云矣。依法典內,橫行閭里,侵漁營私者,杖百流三之文,各決杖一百後,炳友平安道中和府,德魯咸鏡道安邊府,春根全羅道龍潭縣定配所,竝卽押送之意,敢啓。傳曰,知道。
又以義禁府言啓曰,安寧洙遠惡地定配事,承傳啓下矣。安寧洙平安道碧潼郡遠惡地定配,而方在咸鏡道德源地云。以承傳內辭意,具罪目,依例發遣府羅將,自所在處執捉,仍令押送配所,何如?傳曰,允。
工曹判書鄭海崙疏曰,伏以,子固,楚賢大夫也,朝銜命夕飮氷,夫子戒以忠義,殷侑唐經術士也,無幾微見言面昌黎,許以丈夫專對之任,不輕而重,較然矣。臣於前冬,猥以匪才,充行人之選,懼不能勝任,而喘嗽久嬰,僵仆是慮,始欲跪辭以實讓能于人。竊伏惟念,前後恩造,浩無涯際,夷險向前,賤分所甘,遂不自沮,拜命而退,遼·薊長程,載驟駸駸,刀風削肌,寒氷入懷,經歲異域,苦境百端,雖病情作歇無常,而使事僨誤幸免,無往非王靈攸曁,區區攢頌,容有旣乎?家食有日,行憊轉添,顧無以振發聵聵,第臣父母墳塋,在湖西之忠州地,納節上塚,遠役之理勢固然。攀柏一號,久離之情事可伸,雨露增感,桑梓入望,得少休歇,復側班行,志願之所在,齎誠陳籲,是不可已,而經筵水部,除書聯翩,俱非臣愚無狀可堪,庸敢冒入文字,仰瀆崇嚴。伏乞聖慈,俯垂鑑諒,遞臣職任,許臣還往,俾遂至切之情焉云云。答曰,省疏具悉。卿其勿辭往省焉。
大司憲尹成鎭,大司諫許稷,司諫白奎洙,掌令洪學周·金秀馨,持平南翊元·尹禧永,正言閔元鎬·沈宜鶴等箚曰,伏以,國家之設置臺閣,豈徒然哉?見無禮而如鷹鸇之逐,指便佞而效獬豸之觸,有聲討之事,則聲討之,有爭執之事,則爭執之,是固臺閣之職耳。聲討者,以一世大同之公議,伸三尺莫嚴之王法,爭執於君命之有不敢奉承處,雖提諭之督迫之摧折之,不少撓改,是亦不得不然底道理。是以人君,優答假借,不强之使同者,乃所以重臺閣,而欲盡其職也。臣等愚昧,若怵於義分,徒爲承順之計,不識明張之義,則臣等固無足言,殿下將焉用此臺閣,而當初設官之意,亦安在哉?今此四箚已登,一兪尙靳,上下相持,又經屢日。噫,臣等誠不能感回崇聽,力不能打破逆窩,居是官而不稱其職,不職之罪,已無可容,連承勿煩之批,而日事煩聒,是又罪上之添罪,猶且力爭之不止者,竊恐邦憲墮,而無可施之地,輿情鬱,而無可伸之日也。玆敢以罪爲限,冒悚更籲,伏乞聖明,穆然深思,亟下處分於三罪人,收還安寧洙定配之命,竝令王府,一體設鞫,而得情焉云云。答曰,省箚具悉。屢請靳許,非無斟量,而公議亦不可遏,安寧洙加施島配之典,申錫游·朴顥陽·尹雄烈,竝遠地定配。
應敎閔宗植,副應敎金弼洙,校理沈遠翼·宋榮大,副校理李範祖,修撰李完用·李義悳,副修撰宋鍾協·李耕稙,博士金永迪,正字韓光洙·李埈鎔等箚曰,伏以臣等,以箚則已至四五,以日則殆近一旬,前後懇摯,罄無餘蘊,而聖旨愈往愈靳,輿憤愈往愈鬱,仰焦俯悶,如窮人無所歸,罔念瀆撓之爲悚,必以準請爲期者,顧其情,豈徒然哉?書曰,予曰宥,爾惟勿宥,孟子曰,國人皆曰可殺,然後殺之。是以人主恢淵藪之度,雖欲宥其人,不可以一己之私宥之,奮雷霆之威,雖欲罪其人,不可以一己之私罪之。若一宥一罪,不適其經,則臺閣之官爭執之,執藝之臣匡救之,擧國之人,犁然同辭故曰,予宥勿宥,國人可殺而殺之,夫然後上無拒諫之失,下有盡職之美,王綱振而朝著尊,刑法平而亂逆懼,此天地常經,古今通義也。噫嘻,今此諸罪人負犯關係,卽國人可殺之罪也,臣等齊聲屢瀆,卽曰宥勿宥之義也。未審我殿下於大夫國人,咸與共棄之類,謬施包荒,尙靳乾斷,上下相持,日事煩聒,是曷故焉?臣等不能孚格天心,不能打折奸萌,進而有方命之罪,退而有不職之罪,衷情到此,吁亦慼矣。臣等與諸罪人,非有睚眦之嫌,則何故陷於不測,底于大辟而後,快於心乎?誠以至凶絶慝,不可假息於覆載,一日之間,不容不合辭嚴討,至三至五,而不止者,亶爲國耳公耳。玆敢齎鬱冒悚,荐籲紸纊之下,伏乞聖明,穆然三思,亟降處分於三罪人,收還安寧洙定配之命,一體拿鞫嚴覈,以伸邦憲,以循群情焉云云。答曰,省箚具悉。爾等亦當諒悉於臺箚之批矣。
上在景福宮。停常參·經筵。
自卯時至人定,灑雨下雨,測雨器水深四分。
金文鉉啓曰,明日常參·經筵,取稟。傳曰,停。
傳于朴周陽曰,呈告經筵許遞,今日政差出。
傳于朴周陽曰,龍潭縣令鄭漢奎,敦寧都正除授。
傳于朴周陽曰,慶源府使之代,副護軍金熙英除授。
吏曹,敦寧都正單鄭漢奎除授事,承傳。慶源府使單金熙英除授事,承傳。
大司憲尹成鎭,大司諫許稷,執義愼錫九,司諫白奎洙,掌令洪學周·金秀馨,持平南翊元·尹禧永,獻納金在鼎,正言閔元鎬·沈宜鶴等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,亦施孥籍之典。措辭見上請謀反不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒,同惡相濟者也。揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典焉。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·昌模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上請呂島加棘罪人申箕善,蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上噫嘻,痛矣。申錫游·朴顥陽·尹雄烈·安寧洙之罪,可勝誅哉?甲申諸逆,卽窮天極地亘萬古溯百代之所未有也。凡屬圓顱方趾之類,孰無食肉寢皮之想,天網疎恢,潛逃海外,輿情沸騰,如在湯中,而一未有快伏王法,擧皆切直欲無生,共戴一天之恨,拖至三年之久,豈意凶徒寔繁,種下生種,申箕善·洪晉游·李道宰·安宗洙·慶光國之黨出焉,而又此申錫游輩,接踵而起,是乃箕善之一類也。與諸賊相通,謂此時可乘,梟鳴鴟應,顯有和附之態,蛇盤蚓結,莫掩綢繆之迹,究厥罪犯,合置何辟,至於安寧洙,國之陰事,暗相關通,卽賣國之徒,射天之計也。俱是覆載之所不容,神人之所共憤,其所關係之大,果何如也,而臣等卽伏奉聯箚批敎,安寧洙只施島配而止,申錫游·朴顥陽,尹雄烈,則竝止遠地定配之典,臣等相顧愕眙,不覺抑塞。今此處分,雖出於大聖人涵容之聖德,王章不可屈也,公議不可遏也,鉤覈鋤治,斷不可已,請島配罪人安寧洙及遠地定配罪人申錫游·朴顥陽·尹雄烈,竝令王府,設鞫得情,亟正邦憲焉。答曰,不允。申桓·鄭完默,吳友泳·韓鎭泰等事,申箕善·洪晉游·李道宰·安宗洙·慶光國等事,安寧洙·申錫游·朴顥陽·尹雄烈等事,已有處分,勿煩。司諫白奎洙,獻納金在鼎,正言閔元鎬·沈宜鶴等啓曰,請梟示罪人性世,亟施孥戮之典焉。措辭見上答曰,不允。
朴齊純,以吏曹言啓曰,東學敎授李,以其身病,呈狀乞遞,改差,何如?傳曰,允。又以吏曹言啓曰,去三月初一日政事中,假監役朴宗哲,年未滿而矇然擬入,至蒙恩點,不可仍置,原望筒勿施,何如?傳曰,允。又以吏曹言啓曰,中學敎授林軒相,繕工監假監役官片永俊·崔宅休·金龍植,莊陵參奉洪淳應,康陵參奉李鍾萬,俱以身病,呈狀乞遞,竝改差,何如?傳曰,允。
尹相衍,以兵曹言啓曰,僉知中樞府事李廷穆,內禁衛將金善容,羽林衛將朴有鎭,五衛將朴漢均·金在用,崔敬益·金昌鍾,昌德宮衛將崔宗欽·金永煥,文臣兼宣傳官宋秉學,守門將鄭錫民,俱以病難供職,呈狀乞遞,新除授慶尙左兵使金思翊,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。又以兵曹言啓曰,內禁衛將尙澐,以其病難供職,呈狀乞遞,改差,何如?傳曰,允。
有政。吏批,判書洪鍾軒進,參判金聲根在外未肅拜,參議李命宰陳疏,同副承旨朴齊純進。以洪祐昌·李元會爲知義禁,李源逸爲同經筵,朴周陽爲同義禁,趙吉夏爲中學敎授,李完用爲東學敎授,鄭志完爲禁府都事,金逸洙·崔景行·表福晩爲假監役,任百璿爲莊陵參奉,洪鍾翊爲康陵參奉,安用鎬爲龍潭縣令,鎭海縣監張龍煥,庇仁縣監金顯基相換事,承傳。朴鍾赫爲平邱察訪。
兵批,行判書金箕錫進,參判朴容大病,參議洪在正病,參知成大永入直進。以李濟壽爲僉知,趙萬赫·許奎爲內禁將,尹九成爲羽林將,姜晉元·安冀壽·李珍·李德會·廉壽珥,金佑善爲五衛將,朴勝龍爲左翊衛,朴齊璟爲文兼,鄭雲杓爲部將,尹錫斗·趙羲駿·金守浩·崔錫獜爲守門將,洪秉悳爲慶尙左兵使,五衛將單文日榮·崔慶燮·鄭元宗·宋有寬·金龜洛·吳正泳·千仁赫·李昌翼·張昌煥,副護軍洪墡·金思翊,副司果黃寅燮,副司正李臣榮,以上竝單付,部將張仁赫,守門將金敏植·柳龍根·崔允瑞,以上禁軍祿試射時陞六事,別單判下。
吏批,再政。以李鍾協爲監察,禹顯泰·文壽得·金鳳吉爲假監役。三政。以李世卿爲禁府都事。四政。以李純宰爲氷庫別提。傳于朴齊純曰,吏曹參議有闕之代,前望單子入之。吏曹參議前望單子入之,沈相學落點。
尹相衍,以親軍別營言啓曰,東關王廟墻垣五間頹圮處,今已畢築之意,敢啓。傳曰,知道。又以義禁府言啓曰,安寧洙加施島配之典,申錫游·朴顥陽·尹雄烈,竝遠地定配事,承傳啓下矣。罪人安寧洙·申錫游·朴顥陽·尹雄烈當定配所以入,而見今臺啓已發,不得擧行之意,敢啓。傳曰,卽速擧行。
又以兵曹言啓曰,每於禁軍祿試射時,規矩多有變通之例矣。自今爲始,柳葉箭二巡,片箭三巡,鳥銃三放,別試騎芻一次,定式試取,何如?傳曰,允。
吏曹參議李命宰疏曰,云云。省疏具悉。所請依施。
上在景福宮。停常參·經筵。
金文鉉啓曰,明日常參·經筵,取稟。傳曰,停。
大司憲尹成鎭,大司諫許稷,執義愼錫九,司諫白奎洙,掌令洪學周·金秀馨,持平南翊元·尹禧永,獻納金在鼎,正言閔元鎬·沈宜學等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,亦施孥籍之典。措辭見上請謀反不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於金堤郡定配罪人金俊文,亦與凶徒,同惡相濟者也。揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典焉。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·昌模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友永,荏子島島配罪人韓鎭泰,竝令王府,設鞫得情,亟正邦憲焉。措辭見上請呂島加棘罪人申箕善,蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上請島配罪人安寧洙及遠地定配罪人申錫游·朴顥陽·尹雄烈,竝令王府,設鞫得情,亟正邦憲焉。措辭見上答曰,不允。申桓·鄭完默·吳友泳·韓鎭泰等事,申箕善·洪晉游·李道宰·安宗洙·慶光國等事,安寧洙·申錫游·朴顥陽·尹雄烈等事,已有處分,勿煩。司諫白奎洙,獻納金在鼎,正言閔元鎬·沈宜鶴等啓曰,請梟示罪人性世,亟施孥戮之典焉。措辭見上答曰,不允。
傳于尹相衍曰,臺諫竝許遞,前望單子入之。
兵曹口傳政事,親軍別營騎士將單金洛輝。
朴齊純,以奎章閣言啓曰,檢書官閔泳原·金永晉,有身病,勢難供職,減下,其代以前薦人尹定燮·鄭惇容,依已例除取才差下,令該曹口傳付軍職,使之冠帶常仕,何如?傳曰,允。
尹相衍,以義禁府言啓曰,卽接月令醫員金仁植手本,則以爲,時囚罪人南敬熙,素患痰癖之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣。南敬熙姑爲保放之意,敢啓。傳曰,知道。
兵曹口傳政事,親軍畿沿海防營軍司馬單金炳秀,親軍右營軍司馬單鄭寅昇,哨官單任周鎬,副司勇尹定燮·鄭惇容,以上竝單付。
以趙性協·具寅植·南敬熙囚單子。傳曰,飭已施矣。分揀放送。
尹相衍,以義禁府言啓曰,罪人安寧洙,加施島配之典,申錫游·朴顥陽·尹雄烈,竝遠地定配事,雖伏承卽速擧行之命,臺啓方張,格例莫越,不得擧行之意,敢啓。傳曰,知道。卽速擧行。
上在景福宮。停常參·經筵。
金文鉉啓曰,明日常參·經筵,取稟。傳曰,停。
又啓曰,同副承旨朴齊純,今日不爲仕進,卽爲牌招,何如?傳曰,允。
朴周陽啓曰,知義禁洪祐昌,除拜後過三日不爲出肅,依定式推考警責,仍卽牌招察任,何如?傳曰,允。
傳于朴齊純曰,凝佇之餘,卽見附牘,愈不覺悵失所圖也。莫回考槃之心,遂孤側席之思,良愧予誠禮淺薄,不足孚感也。惟我東宮德業之成就,亶在懋敏于學,予以是尤切翹望,矧又艱棘之會,虞憂之形,莫今日若,必待如卿宿德,左右啓沃,扶持正氣,而邪說可以熄矣,檢押頹風,而淆俗可以鎭矣。卿亦熲熲念到於尊庇致澤之道,宜不待予言之申複,向日晉秩,豈獨遇喜而示意,其在敬禮師友,諒非徒爾也。卿其安心,勿爲牢辭,迨玆日長氣和之時,書筵頻開,望卿指日趣駕,庸慰跂予之想事,遣地方官傳諭于贊善宋秉璿。
傳于朴周陽曰,政官牌招開政。
朴齊純啓曰,廣州留守金允植,屢度嚴飭之下,謂以恩宥雖極惶感,情踪轉益悚蹙,雨澤狀啓,又以判官替行封啓,原狀啓係是民事,雖不得不捧入,事體所在,萬萬未安,從重推考。且以判官言之一向替當,亦極駭然,所當重勘,而本院請推之外,無他可施之罰,何以爲之?敢稟。傳曰,旣示警而又屢飭矣。尙不視務,一向替啓,分義事體,豈容若是?該留守施以畿沿投畀之典,判官論罪,姑爲安徐。
傳于朴周陽曰,谷城縣監李俊永,敦寧都正除授。
吏曹,敦寧都正單李俊永,今加通政除授事,承傳。
傳于朴周陽曰,呈告同敦寧在外,敦寧都正竝許遞,今日政差出。
傳于朴周陽曰,咸鏡監司有闕之代,江原監司南廷順除授。
傳于朴周陽曰,江原監司有闕之代,忠州牧使鄭泰好除授。
吏曹,江原監司單鄭泰好除授事,承傳。
朴周陽,以吏曹言啓曰,西學敎授宋秉學,繕工監假監役官禹顯泰·文壽得·金鳳吉,俱以身病,呈狀乞遞,竝改差,何如?傳曰,允。
有政。吏批,判書洪鍾軒牌招不進,參判金聲根在外未肅拜,參議沈相學進,同副承旨朴齊純進。以吏批言啓曰,判書洪鍾軒牌招不進,參判金聲根在外未肅拜,小臣獨政未安,何以爲之?敢稟。傳曰,只出緊任。
以朴孝根爲同敦寧,金基豐爲敦寧都正,金永稷爲谷城縣監,李鎬翼爲忠州牧使,咸鏡監司單南廷順除授事,承傳。
兵批,行判書金箕錫病,參判朴容大病,參議洪在正病,參知成大永入直進,左副承旨閔泳駿進,同知單趙萬赫,加設單文日榮·朴鳳模·金洛壽·金泳昱·裵承老·崔慶爕·金載善·尹啓哲·鄭元宗·林千錫·金道鉉·宋有寬·李命喆·金龜洛·李祚榮·金永植·吳正永·吳熙泳·金大洽·千仁赫·曺錫休·諸致範·李昌翼·金斗鏞·張基南·張昌煥·朴枝興,僉知單安冀壽·李銓,訓鍊主簿加設單尹龍大·閔致悅,部將加設單高載臣,護軍李裕承·尹成鎭·李廷穆·李奎悳,副護軍李命宰·許稷·鄭漢奎·李俊永,副司直愼錫九·白奎洙·洪學周·金秀馨·南翊元,尹禧永·金在鼎,副司果閔元鎬·沈宜鶴,以上竝單付,兼江原道兵馬水軍節度使單鄭泰好,兼咸鏡道兵馬水軍節度使單南廷順。
吏批,再政。以金思國爲司僕僉正,沈遠翼爲西學敎授,金泰爕爲禁府都事,金龍漢·李正植·金基培爲假監役,前都正李奎悳,今加嘉善加資事,承傳。三政。以李圭彦·朴聖達·文承彬爲假監役,前分監役金大弘,今超通政,年八十加資,檢書官二單尹定爕·鄭惇容,以上差下事,承傳。故府使金秉浩,贈兵參例兼,故通德郞金,贈僕正,以上慶尙左兵使金思翊考曾祖考,故左尹李基碩,贈兵參例兼,知義禁李元會考,故學生金星彦,贈戶參例兼,故學生金樂韻,贈左承旨例兼,故學生金礎,贈僕正,以上同知金榮熙三代,故從事官李儒靖,贈戶參例兼,故府使李邦運,贈左承旨例兼,以上同知李宅緖兩代,故學生金協基,贈戶參例兼,故通德郞金魯絅,贈左承旨,故通德郞金良愚,贈僕正,以上同知金善容三代,故學生宋文繪,贈吏參例兼,前同知宋應來考。四政。以高在貞,申錫能·金益爕爲假監役,副護軍李廷穆,今加嘉善年八十加資。
以黃海監司趙敬夏狀啓,進上乾秀魚卵等,節序差早,尙未成實,限內不得封進,惶恐待罪事,傳于朴齊純曰,勿待罪事,回諭。
朴齊純,以戶曹言啓曰,廣興倉令李敏益,今旣報瓜,而倉務方殷,難付生手,姑爲仍任,何如?傳曰,允。
又以禮曹言啓曰,卽接定山幼學金濟龍所志,則以爲,族姪梅植,嫡妾俱無子,以其同姓十六寸兄尙植第二子顯奎,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金濟龍,所訴旣如此,金尙植第二子顯奎,立爲金梅植之後,何如?傳曰,允。
尹相衍,以親軍別營言啓曰,本營騎士將李升烈,以前任富寧府使,金洛輝,前任慶源府使,俱在任所矣。領軍之職,久曠可悶,竝改差,何如?傳曰,允。
又以義禁府言啓曰,罪人安寧洙,加施島配之典,申錫游·朴顥陽·尹雄烈,竝遠地定配事,承傳啓下矣。平安道碧潼郡遠惡地定配罪人安寧洙,姑未發配,以前後承傳內辭意,具罪目全羅道羅州牧智島,加施島配之典,而依例發遣府羅將,自咸鏡道德源地執捉,仍令押送于新定配所,申錫游慶尙道安義縣,朴顥陽平安道安州牧,尹雄烈全羅道綾州牧,以承傳內辭意,具罪目,竝遠地定配,而申錫游·尹雄烈等,依例發遣府書吏,押送于各其配所,朴顥陽,方在忠淸道黃磵地云,發遣府羅將,自所在處執捉,仍令押送配所,何如?傳曰,允。
咸鏡監司鄭基會疏曰,伏以,臣罪著不赦,恩出非常,旣荷分揀之命,繼承益勉之批,臣非木石,寧不知感?才有半籌之可展,病有一分之可强,則固當夷險向前,思所以絲毫圖報,而際玆莅任之初,適値大浸之年,民生顑頷,莫之救恤,猗我聖上北顧之念,如傷若保,特下帑藏而賙賑之,木布貢則蠲減之,都軍案則永革之,以至戶籍點船案而停退之,凡屬下之政,靡不用極,擧一省鶉衣鵠形,莫不感戴蹈舞,庶幾朝溝壑而夕袵席矣。其奈旬宣之非其人,不能對揚聖化,政有所未逮,惠有所未究,惟其措劃,略施濟恤,殆不過點雪於爐,寸膠於河,其何以沃焦而塞漏乎?非徒瘝素之譏,只添罷軟之罪,又當去夏旱澇極備,風雹仍乖,荐致歉荒之狀,業已具由於年分之啓矣。四野無銍艾之觀,百室乏缶罌之儲,哀彼幾萬生靈,其將何恃而不恐?噫,往日則屢豐之餘,富戶猶有蓄積,輿情未甚警憂,重之以恩典曠絶,薄徭周給,縱得免於仳離顚連之歎,而閭井蕭條,尙此未蘇,矧乎舊蓄,已匱於今,新憂有倍於前,竊恐將來無窮之患,更有甚於往日。臣興念及此,中夜不寐,繞壁彷徨,莫知爲計者也。此時此任,雖使有猷有爲有幹局者當之,必漠然於善後之策,況如臣鹵下,百無寸長,已試而蔑效者乎?若不樍誠求解卸免蚊負之重,猶復抗顔視事,强策駑步之蹇,則適足爲拙日以露,愆日以積,誤竟陷大戾後已。且臣夙抱貞疾,證形乖常,肝火膈痰,迭發交攻,頭目眩彙,神精昏瞀,宛轉床席,不省四到,而北地水性,委弱不適,泥隔中滿,不食自飽,又添一症,事務有妨,惶阨冞深,庸敢具章,控實,馳驛奏知。伏乞聖明,俯賜鑑諒,將臣所帶之職,亟許遞免,回授能者,以重藩司,以幸北民焉云云。答曰,省疏具悉。所請依施。
上在景福宮。停常參·經筵。
藥房提調洪鍾軒,副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金文鉉啓曰,明日常參·經筵,取稟。傳曰,停。
朴齊純啓曰,假注書任善準,有身病,勢難察任,今姑改差,何如?傳曰,允。
任善準改差,代以閔泳敦爲假注書。
朴齊純啓曰,明日召對,取稟。傳曰,爲之。
以黃海監司趙敬夏狀啓,谷山府民家燒燼事,傳于朴齊純曰,當此農節,民家燒燼,若是夥多,聞甚矜惻,原恤典外,別加顧助,結構奠接之方,廟堂措辭,分付。
內務府薦望,以金箕錫爲親軍別營使。
傳于尹相衍曰,兵曹判書有闕之代,協辦內務府事閔泳翊除授。
兵曹口傳政事,親軍別營別將單梁柱顯。
朴齊純,以奎章閣言啓曰,檢書官尹定爕·鄭惇容,有身病,勢難供職,竝減下,其代以前薦人鄭海八·金蘭圭,依已例除取才差下,令該曹口傳付軍職,使之冠帶常仕,何如?傳曰,允。
兵曹口傳政事,副司勇金蘭圭·鄭海八,以上竝單付。
朴齊純,以內醫院都提調·提調意啓曰,院鍼醫金淳基,時帶尙瑞院別提矣。番次相妨,令該曹口傳閑司相換,何如?傳曰,允。
尹相衍,以統理交涉通商事務衙門言啓曰,元山港書記官安寧洙有頉代,進士朴羲㳣差下,令該曹口傳付軍職,何如?傳曰,允。
又以親軍右營言啓曰,謹依別單判下,今番試藝時,入格將官將校軍兵等處,以本營木施賞,而筒箇帿弓,例於軍器寺所儲中取用矣。軍器寺今旣革付於機器局,而機器局時無見存,故筒箇帿弓代,各木一疋式,亦自本營頒給之意,敢啓。傳曰,知道。
又以義禁府言啓曰,廣州留守金允植,施以畿沿投畀之典事,承傳啓下矣。金允植京畿富平府投畀,而以承傳內辭意,具罪目,依例發遣府都事,押送配所,何如?傳曰,允。
上在景福宮。停常參·經筵。
金文鉉啓曰,明日常參·經筵,取稟。傳曰,停。
尹相衍啓曰,新除授親軍別營使金箕錫,卽爲牌招,傳授虎符及傳令牌,何如?傳曰,允。
傳于尹相衍曰,兵曹判書閔泳翊受符,待下敎。
吏曹,兵曹判書單閔泳翊除授事,承傳。
傳于金文鉉曰,政官牌招開政。
傳于金文鉉曰,嘉山郡守馬冀昇,敦寧都正除授。
傳于金文鉉曰,嘉山郡守之代,海南縣監,金世熙除授。
傳于金文鉉曰,海南縣監之代,興陽監牧官金聖澤除授,興陽監牧官之代,蔚山監牧官韓億吉除授。
朴齊純啓曰,假注書閔泳敦,時無職名,令該曹依例付軍職,冠帶常仕,何如?傳曰,允。
朴齊純,以吏曹言啓曰,嘉山郡守馬冀昇,敦寧都正除授事,命下矣。以前任淸河縣監,積城縣監,方在解由未出中,何以爲之?敢稟。傳曰,勿拘。
吏曹,敦寧都正單馬冀昇除授事,承傳。
兵曹口傳政事,副司正閔泳敦,副司勇朴羲㳣,以上竝單付。
兵曹口傳政事,副司果單金弼洙。
吏曹,嘉山郡守單金世熙,海南縣監單金聖澤,已上除授事,承傳。
傳于尹相衍曰,呈告知義禁許遞,今日政差出。
傳于朴齊純曰,在外同敦寧·敦寧都正許遞,今日政差出。
傳于朴齊純曰,右尹許遞,今日政差出。
傳于朴齊純曰,有實故玉堂許遞,今日政差出。
吏曹口傳政事,尙瑞別提金淳基,引儀愼在範,已上相換事,承傳。
兵曹,親軍別營使單金箕錫。
兵曹口傳政事,親軍別營騎士將單白樂駿·吳萬善。
忠淸監司沈相薰狀啓,沃川郡守吳鎰泳牒呈內,贊善宋秉璿呈單內,伏以秉璿,以庸陋,久冒匪據,日夕屛息,惟譴斥是俟,忽於前月,春桂坊宣醞後,陞資恩命,又及於賤臣,自顧無狀,曷敢膺萬不可堪之異數哉?固當更暴衷懇,冀蒙鑑諒,而狗馬之疾,見方添劇,神精怳惚,無以構成文字,情窮理極,罔知攸措,,將此情實私稟,特賜報營,以爲轉聞收回,俾安賤分是如,玆以牒報亦爲白有等,以緣由馳啓云云。踏啓字。
朴齊純,以吏曹言啓曰,東學敎授尹,以其身病,呈狀乞遞,改差,何如?傳曰,允。
又以吏曹言啓曰,繕工監假監役官金箕爕·高在貞,申錫能,俱以身病,呈狀乞遞,竝改差,何如?傳曰,允。
有政。吏批,判書洪鍾軒牌招不進,參判金聲根在外未肅拜,參議沈相學進,同副承旨朴齊純進。以吏批言啓曰,判書洪鍾軒牌招不進,參判金聲根在外未肅拜,小臣獨政未安,何以爲之?敢稟。傳曰,只出緊任。
又以吏批言啓曰,永平郡守金宗源呈狀內,矣身受由上京矣。親病沈重,萬無還官之望云,改差,何如?傳曰,金浦郡守李徽宰相換。
以鄭寅昇爲副應敎,李重七爲同敦寧,金宗漢爲右尹,趙銓述·徐潤輔·玄龜濟爲敦寧都正,李南會爲知義禁,豐寧君單趙萬赫。
兵批,判書閔泳翊在外未肅拜,參判朴容大入直進,參議洪在正病,參知成大永病,右副承旨尹相衍進。以金起聲爲造山萬戶,李命錫爲水原監牧官,柳完根爲蔚山監牧官,同知單趙萬赫·許奎,護軍朴孝根·閔泳韶,以上竝單付,副護軍金基豐·馬冀昇,興陽監牧官單韓億吉除授事,承傳。
吏批,再政。以金弼洙爲司僕正,金哲洙爲禁府都事,金聖九·李時華·張謙秀爲假監役,同義禁單李南會。三政。以李範升爲南學敎授,鄭光弼·金在斗·朴益萊爲假監役。四政。以趙雲範·金濟·李正俊爲假監役,檢書官二單鄭海八·金蘭圭,以上差下事,承傳。
以司謁口傳下敎曰,濬川之役,前兵判金箕錫仍爲句管。
朴齊純,以禮曹言啓曰,卽接行大護軍兪晠煥單子,則以爲同姓十五寸姪致元,嫡妾俱無子,以其同姓二十四寸兄致奎子鎭龍,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記,載在法典,而門長兪晠煥單辭旣如此,兪致奎子鎭龍,立爲兪致元之後,何如?傳曰,允。
尹相衍,以統理交涉通商事務衙門言啓曰,元山港書記官朴羲㳣,本衙門主事加差下,令該曹口傳下批,何如?傳曰,允。
吏曹啓目,前監役具龍喜名字,改以徹祚,崔泰鎭名字,改以基台事爲等如,告狀令藝文館給帖,何如?判付。啓,依允。
丙戌四月二十六日,上御乾淸宮。召對入侍時,參贊官朴齊純,侍讀官宋榮大,檢討官宋鍾協,直閣金世基,假注書閔泳敦,記事官朴宗玕,別兼春秋閔宗植,各持綱目第五卷,以次進伏訖。
上在景福宮。停常參·經筵。
金文鉉啓曰,明日常參·經筵,取稟。傳曰,停。
又啓曰,端午帖製述人,旣已抄啓矣。弘文提學韓章錫在外,藝文提學曺錫輿,待明朝牌招,使之出韻科次,何如?傳曰,允。
又啓曰,明日召對,取稟。傳曰,爲之。
以京畿監司朴齊寬狀啓,畿沿投畀罪人金允植,富平府到配事,傳于尹相衍曰,放。
傳于尹相衍曰,前廣州留守金允植,仍任前職,令政院嚴飭上來受符。
吏曹口傳政事,統理交涉通商事務衙門主事單朴羲㳣。
朴齊純,以內醫院都提調·提調意啓曰,南兵營封進鹿茸麝香,兩種,代錢收捧,使審藥京貿直納,便成流例,而比因物價驟昂,漸至劣品冒充,莫重湯劑之需,無以精擇進用,事體所在,萬萬未安。自今秋新捧,必以本色,擇品封進之意,該帥臣處發關知委,何如?傳曰,允。
又以內醫院都提調·提調意啓曰,兵曹員外郞金商定,內鍼醫兼帶事,命下矣。依命下兵曹員外郞金商定內鍼醫兼差,何如?傳曰,允。
又以弘文館言啓曰,新除授副應敎鄭寅昇,卽爲牌招察任,何如?傳曰,允。
又以春秋館言啓曰,別兼春秋李茂魯,以親軍別營軍司馬,今日軍木捧上時,晝仕出去之意,敢啓。傳曰,知道。
又以禮曹言啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·南壇·雩祀壇·漢江壇·司寒壇,北郊祈雨壇·厲壇,次第看審,則各壇上及四面紅箭門墻垣階砌,俱爲無頉,而馬祖壇四面紅箭門,南壇四面紅箭門,雩祀壇四面紅箭門,漢江壇四面紅箭門,司寒壇四面紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以承文院言啓曰,卽見盛京禮部咨文,則夏季統巡着派前往事也。回咨按例撰出,付撥下送灣府,以爲入送之地,何如?傳曰,允。
上在景福宮。停常參·經筵。
金文鉉啓曰,明日常參·經筵,取稟。傳曰,停。
傳于金文鉉曰,景慕宮夏享大祭,遣大臣攝行,一依親祭例磨鍊。
禮曹,來五月初三日行景慕宮夏享大祭,香祝親傳,取稟。奉敎恭依。
傳于朴周陽曰,政官牌招開政。
傳于朴周陽曰,賓客有闕之代,前望單子入之。
傳于朴周陽曰,有實故玉堂許遞,今日政差出。
傳于朴周陽曰,春秋竝許遞,今日政差出。
傳于朴周陽曰,在外金吾堂上許遞,今日政差出。
傳于朴周陽曰,在外敦寧都正許遞,今日政差出。
傳于朴周陽曰,泮堂竝許遞,今日政差出。
傳于朴周陽曰,同副承旨許遞,前望單子入之。
金文鉉,以吏曹言啓曰,前假監役崔周伯·廉業周·金秀達·文壽得·李順吉,俱以年未滿,誤擬首望,至蒙恩點,不可仍置,原望筒竝勿施,何如?傳曰,允。
又以吏曹言啓曰,成均館典籍申政均·閔龍鎬·徐行輔,繕工監假監役官趙雲範·金濟·李正俊,俱以身病,呈狀乞遞,竝改差,何如?傳曰,允。
有政。吏批,判書洪鍾軒牌招不進,參判金聲根在外未肅拜,參議沈相學進。以吏批言啓曰,判書洪鍾軒牌招不進,參判金聲根在外未肅拜,小臣獨政未安,何以爲之?敢稟。傳曰,只出緊任。以李羲鳳爲副校理,洪鍾湜·李海容·崔仁岌爲敦寧都正,趙在淳·金昌熙·姜文馨爲知春秋,李邦鉉爲同義禁,鄭漢朝爲同春秋,趙定熙·金文鉉爲同成均,廣州留守金允植,仍任前職事,承傳。永平郡守金宗源,金浦郡守李徽宰,已上相換事,承傳。
兵批,判書閔泳翊在外未肅拜,參判朴容大病,參議洪在正入直進,參知成大永病,右副承旨尹相衍進,副護軍趙銓述·徐潤輔·玄龜濟·金濟禹·李熙中,副司直金若濟,副司果李敎奭·尹喆奎,以上竝單付。
吏批,再政。以孫德漢爲典籍,宋致彦·裵度淳·金聖河爲假監役,尹鼎普爲禁府都事,知義禁單李邦鉉,同春秋單姜文馨。三政。以盧德龍爲典籍,李羲鉉·文景九·黃爀爲假監役。四政。以洪祐禎爲典籍,秦健·殷斗七·林永勳爲假監役。五政。以李圭獜·李基雨·申復均爲假監役,分敎官張衛,前監役李熙中,今超通政,朝官年八十,依法典加資,故通德許烷,贈兵參例兼,故郡守許根,贈左承旨,同知許奎考·祖考,故府使趙毅存,贈兵參豐綾君,故通德趙廷洙,贈左承旨,故郡守趙漢經贈訓正,以上豐寧君趙萬赫三代。
承旨前望單子入之,洪炳一落點。
賓客前望單子入之,左賓客曺錫輿落點。
吏曹,左賓客單曺錫輿。
金文鉉,以議政府言啓曰,卽見江原前監司南廷順狀啓,則枚擧原州判官李鶴年牒呈,以爲本州乙酉條田稅大米一百三十六石零,太一百二十九石零,役米十四石,三手大米一百石零,田米一百十七石零,役作米十六石零,已迫上納之當限,而荐歉之餘,民情遑汲,特許代錢事,請令廟堂稟旨,分付矣。本州荐値歉荒,民力雖極艱絀,而莫重正賦,當限請代,揆諸法意,有難遽議,特許停退,待秋收納事分付,何如?傳曰,允。
又以侍講院言啓曰,新除授左賓客曺錫輿,時帶判義禁矣。賓客例不得兼帶刑獄之官,左賓客曺錫輿所帶金吾之任,今姑許遞,何如?傳曰,允。
尹相衍,以親軍畿沿海防營言啓曰,本營兵丁今作九哨,哨官亦置九人矣。哨官十一人中,李商雨·鄭淳龍減下之意,敢啓。傳曰,知道。
又以刑曹言啓曰,謹依統長口傳下敎,忠淸道禮山縣捉上偸竊罪人李順瑞,泰安府捉上偸竊罪人朴在寬等,照律定配事,命下矣。謹按律文,則大明律竊盜條,有曰竊盜已行,但得財者,罪止杖一百流三千里,罪人等依此律,各決杖一百後,順瑞慶尙道聞慶縣,在寬全羅道咸悅縣,流三千里定配所,竝卽押送之意,敢啓。傳曰,知道。
又以義禁府言啓曰,因京畿監司朴齊寬狀啓,富平府投畀罪人金允植到配事,放字書下矣。金允植放送事,分付該道道臣之意,敢啓。傳曰,知道。
領議政沈舜澤,判府事金弘集,判府事金炳始箚曰,伏以,閟宮夏享涓,在初三日,親行有命,聖慕將伸,而顧今麥秋時候,晨夕過涼,其在大聖人節宣之道,不宜觸冒勞動,臣等憧憧憂慮,玆具短牘,聯籲。伏願亟寢成命,以攝行磨鍊焉云云。答曰,省箚具悉,卿等之懇,卿等之苦懇,旣如是,不得已勉從。仍傳曰,此批答遣史官,傳諭。
行知中樞府事金在顯疏曰,伏以,臣之復除賓銜,日已久矣。病未得卽謝恩命,萬萬惶悶,艱洩蹩躄,强趨祗肅,仍侍胄筵,昵承英音,欣覩睿學之日月將就,實不勝延頸而欽仰,攢手而忭祝。此時審諭之職,厥簡克愼,老臣愛戴之忱,重叨尤榮,豈不欲久陪雷肆之列?長依日重之光,而臣本學謏識寡,加之年邁,耄及,莫效更老稽古之力,難責商皓調護之勞。且臣癃痼之狀,五官俱病,四大不遂,非第比前度而落幾層,以夕較朝,亦不覺顯益奄□,見方書筵頻開,諸寮輪參,而臣獨無循次課進之望,若將病上添病,玆呼疾痛,仰干仁覆。伏乞聖慈,俯垂矜諒,亟遞臣所冒左賓客,俾重任無曠,賤分獲安,是臣區區之祝云云。答曰,省疏具悉。所請依施。
丙戌四月二十八日申時,上御乾淸宮。召對入侍時,參贊官尹相衍,直閣金世基,侍讀官宋榮大,檢討官宋鍾協,假注書李臣榮,記注官金持元,別兼春秋閔宗植,各持綱目第五卷,以次進伏訖。
上在景福宮。停常參·經筵。
藥房副提調趙準永啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金文鉉啓曰,明日常參·經筵,取稟。傳曰,停。
傳于金文鉉曰,禮房承旨,馳詣宗廟·景慕宮,奉審摘奸以來。
傳于朴周陽曰,政官牌招開政。
傳于朴周陽曰,吏曹參判金聲根,除拜多日,尙不出肅,是何道理?令政院申飭,卽速肅命。
尹相衍啓曰,卽者兵曹郞廳來言,來五月初三日景慕宮夏享大祭親傳香時,侍衛節目及別雲劍望,當爲磨鍊以入,而判書閔泳翊在外,不得擧行云,何以爲之?敢稟。傳曰,次堂擧行。
傳于朴周陽曰,觀象監提調有闕之代,前望單子入之。
觀象監提調前望單子入之,閔泳煥添書落點。
傳于朴周陽曰,左承旨許遞,前望單子入之。
承旨前望單子入之,魚允中落點。
兵曹口傳政事,護軍單金文鉉。
洪炳一,以弘文館言啓曰,新除授副校理李羲鳳,卽爲牌招察任,何如?傳曰,允。
傳于洪炳一曰,在外敦寧都正許遞,今日政差出。
臺諫前望單子入之,大司憲金昌熙,大司諫李晩耆,執義沈相說,司諫安在獜,掌令崔奭奎·辛晢求,獻納徐在懋,持平柳廷植·洪淳謨,正言柳道緯·朴啓鉉落點。
傳于尹相衍曰,慶尙左兵使之代,全羅左水使李敏承除授。
洪炳一啓曰,明日召對,取稟。傳曰,爲之。
洪炳一,以吏曹言啓曰,繕工監假監役官李圭獜·李基丙·申復均,奉常寺主簿車有聲,俱以身病,呈狀乞遞,竝改差,何如?傳曰,允。
又以吏曹言啓曰,豐基郡守趙秉甲呈狀內,矣身受由上京矣身病猝重,萬無赴任之望云,罷黜,何如?傳曰,咸陽郡守金載舜相換。
有政。吏批,判書洪鍾軒陳疏,參判金聲根在外未肅拜,參議沈相學進,同副承旨洪炳一進。以吏批言啓曰,判書洪鍾軒陳疏,參判金聲根在外未肅拜,小臣獨政未安,何以爲之?敢稟。傳曰,只出緊任。
以金永穆爲左尹,李時榮·金漢浩·安熀爲敦寧都正,李秉文爲判義禁,李昌道爲成歡察訪。
兵批,判書閔泳翊未肅拜,參判朴容大病,參議洪在正入直進,參知成大永病,右副承旨尹相衍進,同知單姜晉元,副護軍朴齊純·洪鍾湜·李海容·崔仁岌·申奭俊·金演興·金昇洪,以上竝單付。
吏批,再政。以安念信爲奉常主簿,金淵圭爲禁府都事,李致根·白雲楚·邊三洽爲假監役,成基鎬爲惠陵參奉。三政。以韓應錫·朴賢洙·朴宗浩爲假監役,副司果申奭俊,以上今超通政,朝官年八十加資。四政。以金時檜·金斗星·朴文秉爲假監役。五政。以田柱夏·柳忠植·朴暾采爲假監役,副司果金演興·金昇洪,以上今超通政,朝官年八十加資,假監役李致根·白雲楚·邊三洽·韓應錫·朴賢洙·柳宗浩·金時檜·金斗星·朴文秉,以上今超通政,朝官年八十,依法典加資。
以慶尙監司南一祐狀啓,東萊府人命渰死事,傳于洪炳一曰,人命之渰死,若是夥多,聞甚驚慘,原恤典外,其掩埋之節,別加顧助,如有生前身還布,竝蕩減,未拯屍身,期於拯得之意,廟堂措辭,關飭。
以慶尙監司南一祐狀啓,靈山縣人命渰死事,傳于洪炳一曰,人命渰死,聞甚矜慘,元恤典外,別加顧助,如有生前身還布,竝蕩減事,廟堂措辭,分付。
傳于尹相衍曰,啓字誤踏之中官高廷翼,從重推考。
洪炳一,以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
尹相衍,以統理交涉通商事務衙門言啓曰,幼學李采淵,濟衆院主事加差下,令該曹口傳下批,何如?傳曰,允。
洪炳一,以戶曹言啓曰,景祐宮誠一軒移安廳內,所排各樣造成木物,當以木理之平直乾淨者入用,而見今作板之木,多有不合,依已例以長生殿西下庫退板中,限三十立,移來取用,何如?傳曰,允。
吏曹啓目粘連,觀此忠淸右道暗行御史李範祖書啓,則恩津前前縣監金亮漢段,繡啓旣請令攸司稟處,更無可論是白遣,庇仁前縣監趙景夏段,身死勿論是白遣,海美前縣監崔光淳段,酒性吸鯨,杖或濫於苦肉,技贖化牛,計倘無於染指,屹屹四片牌,符奸鄕而沽譽,聒聒萬人傘,縱猾校而借名是如是白有臥乎所,從重推考爲白乎旀,定山縣監徐相隣段,收刷之際,慮謗恩歸,投印收符,歸衙反求是如爲白有臥乎所,推考爲白乎旀,洪州前牧使金商鳳段,島民之遺愛尙切,豐碑巋然,襁褓之燥濕有便,良婦慈育,利百姓則小大畢擧,居四載而終始靡懈是如爲白乎旀,大興郡守李寅冕段,莅未幾朔,新舊之積稅一淸,威及隣境,靑·定之賃逋畢拔,技贖以屨,罪者還感,徵結分民,稅戶咸頌,治優,利器,合施盤錯是如是白乎旀,結城縣監尹弼炳段,古家聞見,少年良吏,牒無滯而辨訟,治固綜詳,廩至殘而減需,念勤推惠是如是白乎旀,恩津前縣監李晩綏段,微此良手,幾乎無邑,刷巨萬之逋,補七年之弊,蘇病利民之方,捨此爲誰。優異之績,合施褒賞是如爲乎有臥乎所,上項前後四邑守令,竝只陞敍調用之典爲白乎旀,監司沈相薰段,繡啓論列,俱甚推奬是白乎矣,道臣體重,今姑勿論爲白乎旀,其餘本道守令·察訪等段,績乏優異,疵無顯著,竝只置之爲白乎旀,其外梱帥·中軍·虞候·營將·邊將等乙良,令兵曹稟處,何如?判付。啓,依允。傳啓軸日記廳堂上金春熙,郞廳郭琦。
上在景福宮。停常參·經筵。
朴周陽啓曰,明日景慕宮夏享大祭,齋戒相値,視事頉稟之意,敢啓。傳曰,知道。
又啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,行右承旨魚允中,今日不爲仕進,卽爲牌招,何如?傳曰,允。
尹相衍啓曰,卽者兵曹郞廳來言,今初三日,景慕宮夏享大祭親傳香時,別侍衛不可不備,而判書閔泳翊在外,不得擧行云,何以爲之?敢稟。傳曰,次堂擧行。
又啓曰,奏御文字,何等審愼,而明日親傳香時,雲寶劍望中,有所錯誤,致勤下詢,事甚疎忽,極爲未安。臣之矇然捧入,不勝惶悚,不察之當該兵曹堂上,不可無警,推考,何如?傳曰,從重推考,爾亦推考。
又啓曰,行右承旨魚允中,謂以情踪惶蹙,奉牌城外,無意承膺,何以爲之?敢稟。傳曰,嚴飭入來,卽爲肅命。
又啓曰,假注書李臣榮,有身病,勢難察任,今姑改差,何如?傳曰,允。
傳于洪炳一曰,啓字誤踏之中宮高廷益,從重推考。
傳于洪炳一曰,明日出宮門路,以思政門爲之。
傳于洪炳一曰,發遣吏郞,諸執事淸齋與否,摘奸以來。
以義州府尹李永狀啓,回還冬至使帶來禮單馬,不能治療,竟爲致斃,惶恐待罪事,傳于洪炳一曰,勿待罪事,回諭。
吏曹口傳政事,濟衆院主事單李采淵。
洪炳一,以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,依此爲之.何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以承文院言啓曰,卽見謝恩兼冬至使帶來咨文,則有謝恩方物移准事,使臣加賞事,長淵漂漢人領去譯學例賞銀兩交付,該使臣帶回頒給事,矣方物移准事使臣加賞事,以奉表伸謝之意,撰出先通咨文,例賞銀兩交付事,以承領之意,撰咨以爲入送之地,何如?傳曰,允。
尹相衍,以兵曹言啓曰,新除授慶尙左兵使洪秉悳母年,今爲八十歲,法不當遠離赴任,戶奴呈狀乞遞矣。梱帥之親年七十五歲以上者,許遞其任,載在法典,改差,何如?傳曰,允。
又以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
吏曹參判金聲根疏曰,伏以,臣才固短淺,旣莫堪於任重,性又狷滯,自不合於時宜,做多舛錯,孽由自作,動輒得謗,理所必致,頃於待罪湖南,殫竭之忱,雖欲質諸蒼穹,施措之方,終未免於黑窣,所以直指之臚列,至爲摘疵而殫擧,如使臣眞有其事,則此乃自陷於欺天。且使臣謂無其事,則何敢自是,而非人,臣罪到此,鑽地莫入。嶺海金木,惟命是俟,而天地之仁,有生必遂,日月之明,無幽不燭,特下分揀之敎,惟止刋削之典,臣是何人,曲庇之眷,一至於此乎?況臣情私與他尤別,臣之老父年今八耋,自臣對吏,全却餌飫,奄奄欲盡,及臣蒙宥而歸,父子相持,感泣天恩,此豈獨臣身特蒙再造而已?臣父病淹之餘,亦得轉憂爲歡,竊自惟嗣玆以往,屛息幽室,將父終生,不爲重獲罪戾,則庶或少贖前愆之萬一,而又見持斧之餘論,殆若柝縷而未息,臣益不勝惴惴,日待究竟更勘,而已居未幾月,千萬不自意之恩筮遽降,除旨仍下,以臣爲吏曹參判,臣五內失守,尤無以措躬也。臣雖無似,猶可以仰揣我殿下至仁盛德,誠如山藪之納汚,雨露之滌垢,豈不欲縻身粉骨,圖報塵刹,而竊伏念臣上而負大何於君父,下而招積謗於朝著情踪蹙蹙,卽一籧篨戚施,其何以抗顔着脚,自同平人乎?臣亦彝倫中物,粗具恒性,略知廉隅,終身立朝,雖切楊億之願,知過自訟,敢忘魯論之訓,幸而擯不與淸朝任使之列,退能免平生貪戀之歸,而惟終養病父,獲遂私情,則恩賜大矣,至願畢矣。玆敢悉暴衷膈,仰瀆聰聽。伏乞聖慈,特垂矜諒,旋收除命,永刋仕籍,仍治臣辜恩慢命之罪,以肅朝綱焉云云。答曰,省疏具悉。往事何必爲引?卿其勿辭行公。
丙戌五月初一日二更,上御乾淸宮。召對入侍時,參贊官洪炳一,直閣金世基,侍讀官沈遠翼,檢討官李耕稙,假注書閔泳敦,記注官朴宗玕,別兼春秋李茂魯,各持綱目第五卷,以次進伏訖。上曰,史官分左右。仍開卷,上曰,上番讀之。遠翼讀自今吳王連兵,止徙封菑川。上曰,釋義。遠翼釋義訖。上曰,文義奏之。遠翼曰,吳國連兵,與天子爭衡,獨濟北底節不下,其忠節義理當然之事,推此可知矣。上曰,吳王與天子爭衡之際,濟北爲蕃臣守職之得當,而若使景帝,終疑無封,則難免義理之失,宜矣。遠翼曰,聖敎切當矣。上曰,下番讀之。耕稙請自徙淮陽王止用傳出入。上曰,釋義。耕稙釋義訖。上曰,文義奏之。耕稙曰,爲國之道,賞罰得中,然後可以勸懲於當世,鑑戒於後辟,而吳·楚俱是王室之懿親也。吳王不念拊背之戒,賜几之恩,首爲紛亂,而至若楚王,雖有潢池之弄,反狀未露,則不可與吳同日而語明矣。太后之不許立吳裔,而特命續楚后者,可謂深得賞罰之體矣。朱夫子立綱列目,特詳於吳·楚續后之事,卽是春秋褒貶之意也。殿下亦當賞罰之際,克愼克公,深軫勸懲之道焉。上曰,太后特許楚之續后,不許吳之續后,可見太后賞罰之得當也。耕稙曰,聖敎切當矣。上曰,參贊官讀之。炳一讀自夏四月,止衡山王。上曰,釋義。炳一釋義訖。上曰,文義奏之。炳一曰,列國叛散,天下紛紜,而惟獨衡山王,一心事大,貞信自守,故徙王濟北,以示褒奬之意也。上曰,衡山王,以藩服之邦,堅守無二心,其貞信可知,而在勸懲之道,合施褒奬也。炳一曰,聖敎切當矣。上曰,閣臣讀之。世基讀自初七國,止單于書。上曰,釋義。世基釋義訖。上曰,文義奏之。世基曰,堂堂天子之大國,猶畏其慢侮侵掠,嫁遣其公主,結親於凶奴,此非但賈誼疏辭,歲致供奉,足反居上,何以與禽獸爲禮,而婚姻倒懸如此?莫之能解,伊時漢國之無人,可歎也。上曰,上國有兵,何不爲威德遠播?乃反有婚姻之失宜,此漢之羞德,不可使聞於後世也。世基曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
自開東至人定,灑雨下雨,測雨器水深三分。
親傳香還入幕次後,藥房·內務府·內閣·政院·玉堂·吏曹口傳問安。答曰,知道。還內後,藥房·內務府·內閣·政院·玉堂·吏曹口傳問安。答曰,知道。
朴周陽啓曰,明日常參·經筵,取稟。傳曰,停。
傳于洪炳一曰,同副承旨馳詣景慕宮,奉審摘奸以來。
傳于尹相衍曰,忠淸監司留待。
洪炳一啓曰,奏御文字,何等審愼,而端午祭獻官單子中,有所漏落,致勤下詢,事甚疎忽,極爲未安。原單子使之改修正以入,而臣之矇然捧入,不勝惶悚,當該吏曹堂上,不可無警,推考,何如?傳曰,從重推考,爾亦推考。
傳于洪炳一曰,政官牌招開政。
李臣榮改差,代以宋鍾億爲假注書。
洪炳一啓曰,行右承旨魚允中,嚴飭之下,謂以情蹤,去益惶蹙,萬難承膺,何以爲之?敢稟。傳曰,更加嚴飭,卽爲肅命。
傳于洪炳一曰,安峽縣監尹光軾,堂上宣傳官加設單付。
傳于洪炳一曰,今日政遷轉守令,勿拘常格,各別擇差。
傳于洪炳一曰,忠淸監司入侍。
傳于洪炳一曰,吏曹參判有闕之代,前望單子入之。
傳于洪炳一曰,同敦寧·敦寧都正許遞,今日政差出。
傳于洪炳一曰,兼司書有闕之代,前望單子入之。
洪炳一,以吏曹言啓曰,繕工監假監役田柱夏·柳忠植·朴暾采,俱以身病,呈狀乞遞,竝改差,何如?傳曰,允。
有政。吏批,判書未差,參判金聲根在外未肅拜,參議沈相學進,同副承旨洪炳一進。以吏批言啓曰,判書未差,參判金聲根在外未肅拜,小臣獨政未安,何以爲之?敢稟。傳曰,只出緊任。
以徐丙斗爲同敦寧,張衛·兪相晩·李普翊爲敦寧都正,機器局幫辦單金箕錫,豐基郡守趙秉甲,咸陽郡守金載舜相換事,承傳。分監役兪相晩,今加通政,朝官年八十,依法典加資。
兵批,判書閔泳翊未肅拜,參判朴容大病,參議洪在正病,參知成大永入直進,左副承旨閔泳駿進,大護軍洪鍾軒,護軍李重七·金龍弼,副護軍李建昌·李鍾觀·李時榮·安熀·金漢浩·鄭載好·閔載琓·文在學,副司果鄭斗鉉,以上竝單付,宣傳官加設單尹光軾。
吏批,再政。以朴性陽爲戶曹參判,閔泳哲爲禁府都事,林英來·韓貞敎·韓皓源爲假監役。
三政。以盧秉夏·鄭元信·鄭基潞爲假監役,假監役林英來·韓貞敎·韓皓源,前分監役鄭載好,已上今超通政,朝官年八十,依法典加資。
四政。以李錫兟·安潤民·林永烋爲假監役。
五政。以吳啓業·宋和謙·李玄禹爲假監役,鄭斗鉉爲典圜局委員,李寅冕爲安峽縣監,鄭煥大爲大興郡守。
兼司書前聖單子入之,鄭寅昇落點。
洪炳一,以侍講院言啓曰,新除授兼司書鄭寅昇,事當牌招,而時値夜深,待明朝牌招,何如?傳曰,允。
又以奉常寺提調意啓曰,各陵園端午祭享所用藥果煎造後,進上看品藥果二十立,依定式封進之意,敢啓。傳曰,知道。
吏曹判書洪鍾軒疏曰,伏以,臣之冒據匪據,一日二日而至于今日,是豈臣全沒分曉,徒貪榮觀而然哉?只寓趨恭之義,不顧背笑之恥,惟恩命是承,在臣之道,旣觕伸矣。始乃瀝血陳辭,敢暴才不勝任之實,而淺誠未格,竟歸例讓,又不得不黽勉强蹲,亦何嘗一食甘而一寢安乎?臣本性疎智局,雖處漫職,猶難句當,矧玆天官之長,地望迥別,至其通塞之柄,世敎攸關,果何等重任,而臣安敢妄擔哉?臣於年來,有痼盲疾,多就郊墅而飮泉嗽石,所以徵逐罕而聞見寡,全昧衣冠之譜,亦無夾袋之疏,間行一再,唱注,罅漏百出,縱荷幈幪之洪庇,姑免跋㚄之狼狽,亦僥倖耳。且臣楡景漸頹,薪憂恒苦,近遇火旺之節,更添血咯之症,方其劇也,見者危之,每下政牌,輒代僚斲,是又臣萬萬惶悶,公而服之不衷也如彼,私而病之難强也如此,俱宜亟去而不可久留。玆將必遞乃已之情,仰于曲成不遺之仁。伏望聖慈,俯垂鑑諒,特解臣吏曹判書之銜,俾天工無曠,賤分獲安焉云云。答曰,省疏具悉。所請依施。
應敎閔宗植疏曰,伏以,臣跡廁鶴禁,心切鵷趨,詎敢一日憃惰,而言私於所處之地也。然今臣之所遇,迫急難暴,只懷悚仄,不能畢陳,是隱忍而自阻於君父也。竊惟臣母年雖未卲,恒多疾病,自臣立朝以來,臣父爲其醫藥,每在鄕舍,臣父今受冥鉞,方按錦臬,勢將携眷登途,則符節叢劇之際,刀圭審冶之方,必無其暇。且以臣情私言之,臣素鮮兄弟,形影孤孑,今若一違慈母之顔,臣父瓜期之前,曠無歸視之日,況當此節換之際,又聞其添劇之報,方寸煎灼,按住不得。玆敢不避猥越,疾聲呼籲。伏乞聖慈,淵然深思,惻然矜諒,竝遞臣本兼之職,特許救護,仍治臣擅離之罪,以肅朝綱焉云云。答曰,省疏具悉。所請依施。
丙戌五月初二日,上詣勤政殿月臺。景慕宮夏享大祭香祝親傳入侍時,行都承旨趙準永,行左承旨朴周陽,左副承旨閔泳駿,右副承旨尹相衍,同副承旨洪炳一,假注書閔泳敦,別兼春秋李茂魯,檢校直閣金文鉉·沈相瓚,直閣金世基,檢校待敎金弼洙,待敎李埈鎔,校理沈遠翼,副修撰李耕稙,以次侍立。時至,通禮跪啓請外辦,上具翼善冠·衮龍袍,乘輿出思政門。藥房提調洪鍾軒,副提調趙準永,進前問候訖。詣勤政殿月臺,通禮跪啓請降輿,上降輿,就褥位南向立。引儀引獻官陞詣褥位之左,香室官員奉香,祝跪授周陽,周陽東向跪進,上受之,以授獻官,獻官西向跪受訖。通禮導上降詣階下秪送位,獻官奉香祝由正路出,通禮跪啓請鞠躬,上鞠躬,香祝過後,上平身。入小次,少須,通禮跪啓請出次,上出次,乘輿入思政門,準永請出標信解嚴。上還內,諸臣以次退出。
丙戌五月初二日未時,上御乾淸宮。忠淸監司入侍時,同副承旨洪炳一,假注書閔泳敦,記注官尹基周,別兼春秋李茂魯,忠淸監司閔泳商,以次進伏訖。
上在景福宮。停常參·經筵。
夜自三更至初四日開東,灑雨下雨,測雨器水深一分。
朴周陽啓曰,明日常參·經筵,取稟。傳曰,停。
傳于洪炳一曰,政官牌招開政。
傳于洪炳一曰,京畿監司有闕之代,靈光郡守金明鎭除授,靈光郡守之代,副護軍宋世憲除授。
傳于洪炳一曰,按撫使有闕之代,咸鏡監司南廷順除授,咸鏡監司之代,行護軍李敦夏除授。
尹相衍,以統理交涉通商事務衙門言啓曰,今日午時,全權大臣金晩植,協辦內務府事兼外衙門掌交堂上二品官德尼,與法國全權大臣戈可當,在臣衙門,將議定通商條約交鈐之意,敢啓。傳曰,知道。
京畿監司朴齊寬疏曰,伏以,臣移湖節按畿輔,已一週歲矣。念臣庸陋,荐膺藩寄,識淺才短,如擔千觔之重,而歷九折之險,肩赬脚繭,復無可進之勢,而不自量力,莫思退步,則是誠愚妄人也。臣曩在湖西,無一猷爲,吏民婾惰,綱紀頹弛,惠不足以宣上德化,明不足以察郡利病,稅供之愆滯而臣未能督刷之,封樁之匱枵而臣未能充補之,列邑多有玩愒,百姓日就凋瘵,而臣悠悠伈伈,皆未能整勅而蘇捄之。恩荷邱山,報蔑涓埃,夙夜秪懼,惶汗浹背,夫何以臣歷試而無功者,殆若有績之可遷,旋授臣畿藩重任?臣感激居先,不恤廉維,敢復靦然就職,圖所以報萬一之恩,而奈其涯量有限,器局本少,短綆之底難滄海,强弩之未不穿魯縞,智竭力殫,己不勝任,而職責比舊綦重,事務與他殷繁,乃其憒憒劣劣,不能事事,則殆有甚於疇昔樣子矣。夫監司者,專制方面,鎭撫軍民,是以監司非其人則一方受害,臣固非其人耳。況復歲荒民貧,閭里之杼柚俱空,貨通隣好,港路之舟車相續,是地也民物之都會,而其事則安危之攸繫也。聖明若使臣,徒藉榮寵,坐擁牙纛而已,則將置國事於何地?苟欲責臣以奠濟仳離,應接艱虞,使之展一籌辦一事,則臣實瞠然束手,而罔知其所措矣。其何以上紓九重宵旰之憂,下救一省暑寒之咨,而興墜補弊,克擧良二千石共理之職乎哉?臣之自湖來畿,凡厥施措之空疎蔑裂,宜無逃於淵鑑之下,而自承明命,幸免大謬者,寔出涵包之德,而非臣始慮所到也。當此時據此任,而臣在一日則有一日之害,究竟僨誤,如燭照而數計,則臣雖被罪萬萬,已無補於民國,而亦貽累於則哲也,是豈不大可憂哉?老聃之言曰,知止不殆,於是乎臣可以止而庶免乎殆矣。急病讓夷,雖臣職分,戒盈招損,亦垂古訓,臣之今日丐免之章,尙云其晩,而有不容少緩者矣。臣敢披瀝肝膽,瀆撓聰聽。伏乞聖慈,俯垂鑑諒,亟遞臣按藩之任,以幸公私,臣無任云云。答曰,省疏具悉。所請依施。
按撫使趙秉稷疏曰,伏以,臣負溺職之罪,抱難醫之疾,耿耿一念,惟願早脫重擔,專心調治,幸以復起爲人,則庶或藉手於聖明之世,以更贖舊愆,報答洪恩。故乃於昨冬,敢陳疾痛之號,仰干崇高之聽,鞶帶之恩,俶裝以俟,及伏見批旨下者,不惟不賜之遞,至諭以益勉藩宣之責。臣於是,震懍隕越,益不知寘身之所。只宜感戴恩諭,不敢復有控辭,而今臣急切之情,有甚於前日,玆不得不昧死而陳之,伏願聖明,少垂察焉。第臣才具之不逮,智慮之未周,固已淵鑑之所深燭,而通朝之所共知也。至於軍制餉政之疎虞歉憂,民情之遑汲,亦已悉陳於前疏,則臣不必悠悠更論,而最其目下病勢,積傷於風火,添祟於水土,視聽昏塞而動作拘攣,榮衛消鑠而形容幻脫,殆至寒節,一倍添劇,房闥之間,亦不能跬步運勤,是以公務積滯,怨謗胥興,臣身之狼狽,姑舍,邊門劇地,豈可一任其瘝曠乎?臣情到此,尤不勝萬萬隘蹙矣。且臣瓜期已迫,在法當遞,臣何可一疏再疏,自歸飾讓之科,而重速瀆撓之罪哉?誠以重任非養病之所,微軀有死生之憂,其不可須臾冒據也審矣。言出肝膈,不知所裁,伏乞天地父母,俯賜鑑諒,亟准臣所辭,特遞臣職名,使臣得以及早歸洛,隨分將息,俾公務無曠,殘喘少延,以卒生成之澤,千萬幸甚云云。答曰,省疏具悉。所請依施。
前察訪崔雄疏曰,伏以,臣本以遐土勳裔,頃蒙格外甄敍除拜郵丞,感戴洪恩,浹髓銘腑,只恨供職之無狀,竟致圖報之蔑效,而然葵藿之性莫奪,犬馬之誠未伸,夙宵耿結于中者,若得一試鉛刀之割,庶效涓埃之報,則赴蹈湯火,身雖縻粉,不敢辭也。臣竊伏聞近日竊發之徒,在處告警,道路梗塞,商旅戒嚴,甚至於燒廬舍發隴墓,戢捕之朝令廟飭,不啻申嚴,而店舍營校,顧忌後慮,莫敢誰何。因此徒黨漸繁,根窩益深,此而不及今鋤治,則潢池綠林之輩,恐生於昇平熙洽之世,誠非細慮也。臣伏聞道塗之言,匪類悖徒之隱結闖肆者,莫非年前變擾之餘黨,此尤覆載之所不容,而其糾結潛伺,無所不至,則驚心悚骨,直欲無言,臣雖駑劣,初無兼人之智勇,而如得委臣以勦捕之責,假臣以十百之卒,專其任而奏其功,則謹當殫竭智慮,嘗試方略,期於打破巢穴,殲殄渠魁,以爲報效一分,粗伸微忠,而區區嫠緯之忱,末由仰暴,玆敢冒瀆崇嚴。伏乞聖慈,俯垂鑑諒,畀付臣以泮中別抄幾人及營卒鎭屬若干名,使受臣之節制,專責以詗捕之任,俾閭里安堵,商旅通路,永絶伏莽之患,幸甚云云。答曰,省疏具悉。言固可尙,事難遽施矣。
上在景福宮。停常參·經筵。
洪炳一啓曰,明日再明日,綏陵忌辰祭齋戒正日相値,視事頉稟之意,敢啓。傳曰,知道。
又啓曰,吏曹參判金聲根,自鄕上來云,一體牌招,何如?傳曰,允。如有違牌,勿爲呼望。
吏曹,京畿監司單金明鎭,今加嘉善除授事,承傳。靈光郡守單宋世憲除授事,承傳。
傳于洪炳一曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于洪炳一曰,待敎李埈鎔,馳詣綏陵,奉審摘奸,仍留監祭,局內諸陵,一體奉審以來。
傳于尹相衍曰,宮墻巡邏坐鋪及城堞與內外禁松,令內務府,另飭各營,申明舊規,使之着念擧行,而其分授之節,成節目以入。
傳于尹相衍曰,春川兵丁,雖未親鑑,技藝鍊熟云,不可無示意之擧,將官以下,別單書入。
傳于洪炳一曰,在外敦寧都正許遞,今日政差出。
洪炳一啓曰,行右承旨魚允中,謂以飭敎雖極截嚴,情踪轉益惶蹙,無意承膺,何以爲之?敢稟。傳曰,屢度申飭,終不承膺,是何道理?下義禁府,推考。
又啓曰,行右承旨魚允中,下義禁府推考事,命下矣。依定式遞差,傳旨捧入之意,敢啓。傳曰,禁推分揀。仍任前職,卽爲牌招,嚴飭肅命。
又啓曰,假注書閔泳敦,有身病,勢難察任,今姑改差,何如?傳曰,允。
傳于洪炳一曰,同敦寧許遞,今日政差出。
兵曹口傳政事,副司果單閔宗植。
傳于尹相衍曰,臺諫竝許遞,前望單子入之。
臺諫前望單子入之,大司憲鄭基會,大司諫權鍾崙,執義金玉成,司諫白奎爕,掌令姜履浩·崔處心,獻納金鼎爕,持平朴明壽·鄭斗欽,正言洪鍾協·金基璜落點。
洪炳一,以吏曹言啓曰,中學敎授趙吉夏繕工監假監役官吳啓業·宋和謙·李玄禹,俱以身病,呈狀乞遞,竝改差,何如?傳曰,允。
又以吏曹言啓曰,鳳山郡守李鎬喆戶奴呈狀內,矣上典受由上京,矣身病粹重,萬無還官之望云,罷黜,何如?傳曰,安東府使申泰寬相換。
有政。吏批,判書未差,參判金聲根進,參議沈相學牌招不進,同副承旨洪炳一進。以吏批言啓曰,判書未差,參議沈相學牌招不進,小臣獨政未安,何以爲之?敢稟。傳曰,仍爲之。
又以吏批言啓曰,鳳山郡守李鎬喆,安東府使申泰寬相換事,命下矣。鳳山郡守李鎬喆,以前任忠州牧使,伊川府使,方在解由未出中,何以爲之?敢稟。傳曰,勿拘。
以鄭寅星爲應敎,朴容大爲同敦寧,李炳稷·李潤植·金眞鉉爲敦寧都正,趙秉益爲中學敎授,咸鏡監司單李敦夏,按撫使單南廷順。
兵批,判書閔泳翊未肅拜,參判鄭夏源病,參議洪在正入直進,參知成大永病,右副承旨尹相衍進,同知單李德會,護軍趙秉稷·徐丙斗,副護軍張衛·兪相晩·李普翊·朴元來·朴英淳·朴鍾燦,副司果張泰遠·金孝植·李庸爕,以上竝單付,兼京畿兵馬水軍節度使單金明鎭,兼咸鏡道兵馬水軍節度使單李敦夏,兼咸鏡北道兵馬水軍節度使單南廷順。
吏批,再政。以鄭夏源爲兵曹參判,金顯珏爲禁府都事,文聖學·鄭敏錫·梁來洙爲假監役。
三政。以許相殷·安東佐·金昌祿爲假監役,分監役朴鍾燦,假監役文聖學·鄭敏錫,以上今超通政,朝官年八十加資。
四政。以李復鎭·李暻舜·高箕復爲假監役。
五政。以崔道英·李鶴熙·曺相建爲假監役,前假監役朴元來·朴英淳,已上今超通政,朝官年八十加資,兼輔德單鄭夏源,鳳山郡守李鎬喆,安東府使申泰寬,已上相換事,承傳。
以吏曹參議沈相學牌不進罷職傳旨,傳于洪炳一曰,只推。
傳于洪炳一曰,召對爲之。
洪炳一,以禮曹言啓曰,卽接魯城幼學尹相一所志,則以爲,同姓八寸兄相大,嫡妾俱無子,以其同姓二十寸弟相禎第二子鴻炳,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長尹相一所訴旣如此,尹相禎第二子鴻炳,立爲尹相大之後,何如?傳曰,允。
尹相衍,以親軍別營言啓曰,謹依單子判下,試藝入格將官·將校·軍兵等處,以本營木施賞,而弓箭以代錢頒給之意,敢啓。傳曰,知道。
行護軍李重七疏曰,伏以,臣門祚衰薄先父早沒,惟有偏母,備嘗險釁,餘生依托,在臣不肖,而臣聞識寡稱,始無望立身以顯,契活拙謀,又不能服賈用養,過蒙洪造,濫吹無漸,爵秩推及於己骨,官奉屢霑於方癃,殿下於臣,可謂有願必遂,無德不施,所可酬報,此生難盡,有何餘蘊?更懷繳恩之望,而臣母自少羸弱,抱有恒疾,蓋數十年于玆。況今崦嵫末景,已迫七旬,沈篤之祟,與歲月而有加,綿綴之息,隨朝暮而異候,痰咳風眩,迭相進退,一月之間,病日常多,一日之頃,寧時輒少。廩廩如九耋隆老,藥餌之適宜者,惟臣可以備待,菽水之愆供者,惟臣可以檢飭,坐臥轉側,亦惟臣是賴,而是仗,臣之蔑行,未必曰能乎子職,不有臣無復任此者,每接一番家書,輒增一番煎熬,顧臣情地,只合乞身歸養,無負古人事親日短之語,而傾葵之悃,固莫奪性,潤草之願,不敢有身,所以低徊怵惕,未忍便去,至於久違晨昏,遞閱時序,萬萬非情理之所可堪矣。勢必請暇歸覲,以時往還,卽臣分子道之耦俱無觖,而以言乎親瘠則時日之劇歇難準,以言乎由暇則遠近之程式有限,以難準之私,膺有限之公,其說不去。且欲隨行輒由,則其事甚褻,惟我殿下立九經順五常,推明仁孝之政,權衡公私之際,凡係臣僚爲親陳懇者,多蒙從便來往之特數異渥,似臣焦迫之情,庶幾一體垂惻於旻覆之下也。臣由是呼籲,敢瀆崇嚴,伏願體諒而曲施焉云云。答曰,省疏具悉。所請依施。
丙戌五月初四日未時,上御乾淸宮。召對入侍時,參贊官洪炳一,侍讀官李義悳,檢討官李羲鳳,待敎李埈鎔,假注書宋鍾億,記注官張益厚,別兼春秋李茂魯,各持綱目第五卷,以次進伏訖。
上在景福宮。停常參·經筵。
藥房提調洪鍾軒,副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,鄕等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
進御二錢重人蔘粟米飮,自今日一貼式,限二貼,煎入事,榻前下敎。
大王大妃殿進御二錢重人蔘粟米飮,自今日一貼式,限二貼,煎入事,榻前下敎。
王大妃殿進御二錢重人蔘粟米飮,自今日一貼式,限二貼,煎入事,榻前下敎。
中宮殿進御二錢重人蔘粟米飮,自今日一貼式,限二貼,煎入事,榻前下敎。
趙準永啓曰,藥房提調·副提調,持粟米飮來待矣。傳曰,封入。
閔泳敦改差,代以崔錫瑛爲假注書。
傳于朴周陽曰,右副承旨許遞,前望單子入之。
承旨前望單子入之,李鎬奭落點。
朴周陽,以弘文館言啓曰,新除授應敎鄭寅星,卽爲牌招察任,何如?傳曰,允。
洪炳一,以親軍後營言啓曰,本營軍司馬沈相瓚,身病甚重,勢難察任,今始改差,何如?傳曰,允。
經筵官金洛鉉疏曰,伏以,臣伏聞去月春桂坊宣醞後,宮官特蒙恩資,竊伏念春邸典學,聖心嘉悅,飾喜覃惠,小大欣慶,而顧臣在野,同被濫恩,則私心惶愧,還不知榮寵之極也。噫,臣無實竊名,夙夜憂懼,前後疏奏,悉陳無餘,而今至古人致仕之年,則庶爲熙朝癃廢之物矣。又何誤恩,有隕自天,夫貳卿之秩,地望殊絶,人主之所不爾汝者也。太上以德,其次以功,最下以年勞久次耳。臣旣無輔導之功,又無德與勞之可言,則豈非千萬不當者乎?此不獨臣身之憂,雖以聖朝爵賞言之,如臣虛名,混廁冥升,則凡百擧措,皆不核實,可推而知也。故經筵未聞有講對之實,倉庫未聞有積儲之實,養兵未聞有可用之實,錢幣未聞有利行之實,法司未聞有禁暴之實,州縣未聞有奉上愛民之實,以至國勢岌嶪,民生塗炭,而盜賊橫行,猶此泄泄沓沓,不行懋實之政乎?伏乞聖明,惕然奮發,日開講筵,廣求實德而立綱陳紀,以行實政,以濟艱虞,亦收臣新資,刋臣選籍,使臣未死之前,得免僞冒之罪,不勝大願云云。答曰,省疏具悉卿懇。跂望之餘,今讀來章,愕眙失圖,不能無致感於卿也。展其所有,盡其所知,開發而明理,陳閉而當道,致君澤民,兼善而博施,卿之所志也,予之所期也。硜硜守咫尺之操,若將終老於衡泌,而浼浼於當世之事者,卽肥遯斥弛之士所可爲也。卿豈欲爲是歟?行實政濟艱虞,卿旣言之矣。以卿精篤之學,淹博之識,一出而擧而措之,浮訛之俗,自可鎭矣,岐異之說,自可熄矣。待賢求助,爲治之要,而今時則尤宜汲汲於此,所以丙枕,必欲見卿也向日晉秩,豈直志喜之擧,寔出禮遇之義?卿其安心勿復巽讓,迨玆日長,胄筵頻開,卿須卽起登途,以副予側席之思。仍傳于洪炳一曰,此批答,遣地方官傳諭。
上在景福宮。停常參·經筵。
趙準永啓曰,藥房三提調,持粟米飮來待矣。傳曰,封入。
朴周陽啓曰,明日常參·經筵,取稟。傳曰,停。
傳于閔泳駿曰,奉審閣臣入侍。
洪炳一啓曰,明日召對,取稟。傳曰,爲之。
傳于洪炳一曰,待敎李埈鎔,檢校差下。
李鎬奭,以議政府言啓曰,嶺南舊未收稅穀督運事,歲初筵奏,批敎嚴重,前後關飭,不啻申複,而經年閱序,仍無下落,逗遛淹滯,奚至於斯,其或未卽裝發,而徒事瞞報乎,抑亦任他偸弄而不之糾察乎?究說不得,駭歎極矣。諸道春裝之稅舶,今多抵泊,惟獨此穀,都無形影而未聞一邑倅之論罪,又未聞一船漢之施律,屢飭之下,寧有如許事體?慶尙監司南一祐,爲先施以越俸三等之典,這間緣何遲滯委折,一一査覆,使之罔夜馳啓,各該邑舊未收之已裝發未裝發穀包實數,秩秩區別,修成冊報本府,以爲憑處之地,亦將此意,一體行會於兩湖道臣,形止斯速狀聞,何如?傳曰,允。此安有奉朝令重稅穀之意乎?亦關法紀,極爲駭歎,其未發之緣何淹滯,已發之何處止泊,竝令斯速登聞。
又以奎章閣言啓曰,待敎李埈鎔,檢校差下事,命下矣。卽爲牌招察任,何如?傳曰,允。
又以承文院言啓曰,卽見盛京禮部咨文,以爲豐川漂漢人領去譯學例賞頒發事也。回咨按例撰出,付撥下送灣府,以爲入送之地,何如?傳曰,允。
又以親軍別營言啓曰,本營軍司馬李茂魯,兵房李敎復,左別將梁柱顯,俱有身病,勢難察任,竝改差,何如?傳曰,允。
同敦寧朴容大疏曰,伏以,臣於日昨,伏奉除旨,以臣爲同知敦寧府事者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚云云。答曰,省疏具悉。所請依施。
丙戌五月初六日巳時,上御乾淸宮。奉審閣臣入侍時,右副承旨李鎬奭,假注書崔錫瑛,記注官尹基周,記事官朴宗玕,待敎李埈鎔,以次進伏訖。上曰,史官分左右。仍命奉審閣臣進前。埈鎔進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍指崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣景陵,陵上奉審則安寧,碑閣·丁字閣奉審則無頉。還詣綏陵,仍留監祭,將事安寧之意,敢達矣。上曰,諸陵上俱爲太平,碑閣·丁字閣亦皆無頉乎?埈鎔曰,諸陵上果皆安寧,而碑閣·丁字閣亦皆無頉矣。上曰,何時離發乎?埈鎔曰,四更量發行,卽到城外,待開門天明後入城矣。上曰,日前之雨,不害於牟麥乎?埈鎔曰,牟麥似有豐登之占矣。上曰,從何路作行乎?埈鎔曰,從新作路作行矣。上命閣臣先退,又命史官就座。仍命退,承史以次退出。
上在景福宮。停常參·經筵。
朴周陽啓曰,來十一日,朝參日次,而睿陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
傳于洪炳一曰,濟州牧使留待。
傳于朴周陽曰,政官牌招開政。
傳于李鎬奭曰,今日政兵批,次堂依例行政。
傳于李鎬奭曰,同訓鍊竝許遞,今日政差出。
傳于洪炳一曰,在外敦寧都正許遞,今日政差出。
傳于洪炳一曰,呈告金吾堂上許遞,今日政差出。
以司謁口傳下敎曰,自今爲始,凡於動駕時,前排巡牢各二十雙磨鍊,龍虎營五雙,別營十五雙擧行,動輿時前排巡牢各十六雙磨鍊,龍虎營五雙,別營十一雙擧行事,分付兵曹。
兵曹口傳政事,親軍後營軍司馬單李鎬冕,副司正單李埈鎔。
兵曹,以李奎會爲親軍別營兵房。
傳于洪炳一曰,濟州牧使入侍。
洪炳一,以吏曹言啓曰,長陵參奉朴履雲惠陵參奉成基鎬,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官崔道英·李鶴熙·曺相建,俱以身病,呈狀乞遞,竝改差,何如?傳曰,允。
又以吏曹言啓曰,假監役田德文,年未滿四十,而誤入於首擬,至蒙恩點,不可仍置,原望筒勿施,何如?傳曰,允。
有政。吏批,判書未差,參判金聲根牌招不進,參議沈相學進,同副承旨洪炳一進。以吏批言啓曰,判書未差,參判金聲根牌招不進,小臣獨政未安,何以爲之?敢稟。傳曰,只出緊任。
以洪澈周爲刑曹判書,李炳敎爲參判,趙東萬爲參議,邊興奎·車致壽·姜殷馨爲敦寧都正,安鼎玉爲知義禁,廣興令李敏益,姑爲仍任事,承傳。
兵批,判書閔泳翊未肅拜,參判鄭夏源進,參議洪在正病,參知成大永入直進,右副承旨李鎬奭進。以兵批言啓曰,全羅左水使,今當差出,而擬望之人乏少,他道守令竝擬,何如?傳曰,允。又以兵批言啓曰,僉知中樞府事李濟壽,宣傳官李泰鉉,內禁衛將趙萬赫·尹滋卨,羽林衛將許,五衛將姜晉元·安冀壽·尹誠模·李㻇·金完根·李德玄,昌德宮衛將廉業珥·金祐善,慶熙宮衛將尹啓煥,文臣兼宣傳官閔宗植·朴齊璟,部將鄭雲杓,守門將趙羲駿·崔錫獜,俱以病難供職,呈狀乞遞,竝改差,何如?傳曰,允。
以鄭雲翼·林百鉉·孫亮肅·柳瓚爲同訓鍊,具春植爲僉知,李根奭爲兼訓鍊都正,李熙斌爲宣傳官,李鳳鎬·尹滋卨爲內禁將,許爲羽林將,鄭海旭·任敬常·李容賢·李聖學·朴承浩爲五衛將,文吉元·申弘基爲昌德將,孫昌秀爲慶熙將,李完用·金容元爲文兼,李敏哲爲全羅左水使,同知加設單金尙穆·劉淵錫·李奎旭·金貞吉·李益元·郭方烋,大護軍金昌熙·李應辰,護軍金奭鎭·朴容大,副護軍尹相衍·李晩耆·梁仁喆·趙南軾·李炳和·金基昌·金國善·李容賢·徐佑淳·崔萬錫·李濟壽·李炳稷·金眞鉉·朴龍雲·李潤植,副司直沈相說·安在獜·崔奭奎·辛晢求·柳廷植·洪淳謨·徐在懋,副司果朴啓鉉·柳道緯·金錫桓·金然宗·金商德·金昌淳·田柱夏,副司勇金顯俊,以上竝單付。
吏批,再政。以申獻求爲同敦寧,李應辰爲知經筵,延在謙爲禁府都事,權應基·柳尙初·安亨基爲假監役,尹章憲爲章陵參奉,李承泰爲惠陵參奉,同義禁單安鼎玉。
兵批,再政。以李敎善爲同知,金重協爲部長,車述模·金鍾九爲守門將,同知單任敬常,僉知三單李鳳鎬·尹滋卨·許。
吏批,三政。以河大龍·郭允基·周聖烈爲假監役。
四政。以柳順永·安敎順·尹奎學爲假監役。
五政。以張籌善·李喜鵬·李優善爲假監役,前監役姜殷馨,分監役金益熙,以上今超通政,朝官年八十,依法典加資。
傳于洪炳一曰,豐德府使有闕之代,行護軍韓聖根除授。
洪炳一,以議政府言啓曰,綾州前牧使金益成繡論諸條,盤覈登聞,請令廟堂,稟處矣。觀此繡啓,參諸道査,非但三數件之不相脗合,繡啓則曰四千餘兩,道査則二千餘兩者,數雖相左,亦難全恕,前牧使金益成,令該府拿處,且以繡衣言之,其所臚列,未免失實,該御史李萬敎,施以重推之典,何如?傳曰,允。
李鎬奭,以親軍右營言啓曰,本營軍司馬鄭寅昇,身病甚重,勢難察任,改差,何如?傳曰,允。
又以刑曹言啓曰,李秀勳,出沒京鄕,侵漁營私,禹範善,性本跳踉,行己乖譎,此等罪人,不可尋常處之,秀勳慶尙道南海縣,範善平安道順川郡遠地定配所,竝卽押送之意,敢啓。傳曰,知道。
丙戌五月初七日,上御乾淸宮。濟州牧使入侍時,右副承旨李鎬奭,假注書宋鍾億,記注官尹基周,記事官朴宗玕,濟州牧使沈遠澤,以次進伏訖。
丙戌五月初七日五更,上御乾淸宮。召對入侍時,參贊官洪炳一,侍讀官李範祖,檢討官李耕稙,檢校待敎李埈鎔,假注書宋鍾億,記注官尹基周·金持元,各持綱目第五卷,以次進伏訖。上曰,史官分左右。上開卷,仍敎曰,上番讀之。範祖讀自立子越,止大居正。上曰,釋義。範祖釋義訖。上曰,文義奏之。範祖曰,梁王雖曰有功,旌旗蹕警,僭法也,已開驕恣求嗣,犯義也。不能防杜,以致亂法,此景帝之所欠也。納袁盎之諫,從田叔之奏,不害大義,伸恩至親,此非景帝英明盛德,何以及此乎?上曰,寵愛過當,以生梁王驕恣,雖或爲景帝之所欠,竟乃善處,太后釋憂,梁王得全,大義親親,兩全而不悖,得其宜乎景帝也。範祖曰,聖敎切當矣。故西漢之治隆,必稱文·景也。上曰,下番讀之。耕稙讀自由是太后議格,止足下憂之。上曰,釋義。耕稙釋義訖。上曰,文義奏之。耕稙曰,韓安國,以主辱臣死之意,泣諫梁王,誅勝詭說王信而解紛,使太后釋憂,景帝弛怒,梁王得全,則安國之臨危幹謀,可謂社稷賢臣,而處於人倫之間,能屈法而伸恩者,景帝包容之聖度也。其君臣之孝友忠智,可爲後世之效則矣。上曰,韓安國,援引大舜孝友,至誠諷諫,感回其君,改過自新,景帝孝友亦使兩全,果良臣也。耕稙曰,聖敎至當。非安國諷諫,何以感動梁王乎?範祖曰,傳曰主明臣直,信哉斯言,上有景帝盛德,下有袁盎·田叔輩之良弼,至於藩國之臣,有此安國,能諫其君,感回改新,竟使君臣之義,孝友之恩,竝全,可見西漢之全盛矣。上曰,參贊官讀之。炳一讀自長君誠爲上言,止氣平復。上曰,釋義。炳一釋義訖。上曰,文義奏之。炳一曰,田叔處難言之地,無敢欺罔,以實直陳,稍解景帝之怒,以弛太后之憂,毋竟梁事,宗社奠安,此可謂轉日回天而人倫明,恩情伸矣。上曰,田叔,悉燒獄辭,有若屈法,及其還奏,悉陳無隱,處人倫而伸恩,田叔可謂良臣也。炳一曰,不燒獄辭,必行國法則易致漢家之禍亂,如非田叔之忠良,則不能若是善處矣。上曰,閣臣讀之。埈鎔讀自梁王因上書請朝,止因謝病免。上曰,釋義。埈鎔釋義訖。上曰,文義奏之。埈鎔曰,周亞夫前後奏議,一直公正,眞後世爲人臣者模楷矣。上曰,亞夫前後奏議,曲盡無餘,摠合於義理,以景帝之明,不能聽用,竟使病免,可勝惜哉。上掩卷,仍命史官就座。又命退,諸臣以次退出。
上在景福宮。停常參·經筵。
李鎬奭啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,遣承旨,奉室奉審。
朴周陽啓曰,明日常參·經筵,取稟。傳曰,停。
洪炳一啓曰,明日召對,取稟。傳曰,爲之。
兵曹口傳政事,親軍別營兵房單李奎會,別將單趙儀顯,軍司馬單任大準。
上在景福宮。停常參·經筵。
朴周陽啓曰,明日常參·經筵,取稟。傳曰,停。
又啓曰,同敦寧申獻求刑曹判書洪澈周,除拜後過三日不爲出肅,竝依定式推考警責,仍卽牌招察任,何如?傳曰,允。
傳于朴周陽曰,政官牌招開政。
傳于朴周陽曰,在外敦寧都正許遞,今日政差出。
傳于朴周陽曰,有實故玉堂竝許遞,今日政差出。
傳于李鎬奭曰,協辦交涉通商事務趙定熙,協辦內務府事差下,協辦內務府事趙準永,協辦交涉通商事務差下。
李鎬奭啓曰,協辦交涉通商事務趙定熙,協辦內務府事差下,協辦內務府事趙準永協辦交涉通商事務差下事,命下矣。今日政下批,何如?傳曰,允。
傳于李鎬奭曰,公事不審之中官李有泰,從重推考。
閔泳駿啓曰,闕內入直,何等嚴重,而尙瑞別提李喬憲,旣呈省記,無難闕直,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
朴周陽,以吏曹言啓曰,惠陵參奉李承泰,東學訓導柳淙禎,繕工監假監役官李喜鵬·張籌善·李優善,俱以身病,呈狀乞遞,竝改差,何如?傳曰,允。
有政。吏批,判書未差,參判金聲根進,參議沈相學牌招不進,行左承旨朴周陽進。以吏批言啓曰,判書未差,參議沈相學牌招不進,小臣獨政未安,何以爲之?敢稟。傳曰,仍爲之。以李奎鵬爲副校理,白奎洙爲副修撰,鄭宜善·崔商弼·金聲律爲敦寧都正,前假監役金聲律,今超通政,朝官年八十加資。兵批,判書閔泳翊未肅拜,參判鄭夏源病,參議洪在正病,參知成大永入直進,左副承旨閔泳駿進。以鄭應燁爲臨津別將,同知單李聖學,加設單朴允基,僉知三單鄭海旭·尹恒義·李容賢,副護軍邊興奎·車致壽·姜殷馨,副司直李範祖,副司果宋鍾協,以上竝單付。吏批,再政。以李俒爲兵曹正郞,宋憲琪爲禁府都事,金顯弼·閔宗鎬·李炳憲爲假監役,閔泳奭爲惠陵參奉。三政。以申喆耈·李應爀·韓宗弼爲假監役,假監役李炳憲前分監役金夏鉉,今超通政,朝官年八十加資。四政。以金致吾·朱東默·文秉初爲假監役。五政。以朴相斗·李秉貞·金俊鍾爲假監役。六政。以閔致宅·李容民·延道一爲假監役,東學訓導單崔在獜,西學訓導單李文煥,成均博士單洪益樟,學正單金載善,學諭單金基爕,學錄單李勉宰,故學生洪世泳,贈戶參例兼,通德郞洪順猷,贈左承旨例兼,司果洪致聞,贈僕正,已上前守慶尙左兵使洪秉悳三代,協辦交涉通商事務單趙準永,協辦內務府事單趙定熙。
傳于朴周陽曰,臺諫竝許遞,前望單子入之。
臺諫前望單子入之,大司憲徐相祖,大司諫許稷,執義愼錫九,獻納金在鼎,司諫趙尙學,掌令權采奎·白時洽,持平邊相勳·尹善柱,正言崔秉煜·趙鍾獜洛點。
朴周陽,以承文院言啓曰,院寫字官前銜韓應淑·文胤錫·劉漢稷·崔炳逸·李會雨·李泰煥·李圭禎陞實代,隷習金仁楫·白永秀·全興默·李宗植·金光洙·李元基·李完基,依例付軍職冠帶常仕,何如?傳曰,允。
閔泳駿,以義禁府言啓曰,綾州前牧使金益成拿處事,傳旨啓下矣。金益成下去京畿楊州地云,依例發遣府羅將拿來,何如?傳曰,待待命拿囚。
丙戌五月初九日四更,上御乾淸宮。召對入侍時,參贊官閔泳駿,檢校直閣金世基,侍讀官宋榮大,檢討官李耕稙,假注書宋鍾億,記注官金持元·張益厚,各持綱目第五卷,以次進伏訖。上曰,史官分左右。上開卷,仍敎曰,上番續之。榮大讀自以劉舍爲丞相,止忽忽不樂。上曰,釋義。榮大釋義訖。上曰,文義奏之。榮大曰,刑獄,重地也。或慮其橫罹之患,旣致於法者,又從以獻之,以啓其生路,此亦罪疑惟輕之意也。上曰,獄者,人之大命係焉,豈可忽哉?書曰,罪疑惟輕,眚災肆赦,景帝之詔讞疑獄,亦可見欽恤之盛德也。榮大曰,景帝恤民之政,可謂備盡無餘矣。上曰,下番讀之。耕稙讀自改諸官名,止爲帝加一餐。上曰,釋義。耕稙釋義訖。上曰,文義奏之。耕稙曰,梁王之薨也,太后至於廢餐悲泣,則以若景帝之孝,欲其慰悅親心,無所不至,故五分梁國,王其子五人,實是盛典孝友之道,於斯盡也。上曰,不許梁王之留,自是國典,而其歸也忽忽不樂,分義所在,寧容若是?景帝含垢包荒,不爲介意,裂地而封其子女,以寬太后之懷,可謂竝全而不悖也。榮大曰,此時梁王,可謂再生之人也。含恩戴德,固當兢懼之不暇,而反有不樂底意,終非爲人臣之道也。上曰,參贊官讀之。泳駿讀自更減笞法,止民易犯之。上曰,釋義。泳駿釋義訖。上曰,文義奏之。泳駿曰,夫省刑罰,自古聖王之仁政也。笞之旣減而更減,又定箠令,此實漢景帝好生之德,制民於刑,期于無刑之義也。上曰,減笞法而民易犯之,雖或然矣。在於惟刑之恤,實是好好生之德,宜其爲文·景之治也。泳駿曰,聖敎切當矣。帝王之用刑政,不可不愼,而懋貴乎刑措,庶民之從法令,戒懼乎未然之前,自歸於不罰而化也。上曰,閣臣讀之。世基讀自六月凶奴,止不敢擊。上曰,釋義。世基釋義訖。上曰,文義奏之。世基曰,爲將之道,非但在力,亦以智勇,故李廣之向前耀武,都是膽略也。上曰,古之名將,謀略居先,以若周太公·漢諸葛之光明正大,臨陣對敵之際,有權謀術數焉。隨時而處變,將將之法在智,不以力,李廣當此之時,不用權謀,安有雁門之捷,能和兵者也?上掩卷,仍命史官就座。又命退,諸臣以次退出。
上在景福宮。停常參·經筵。
自卯時至人定,灑雨下雨,測雨器水深七分。自人定至十一日開東,灑雨下雨,測雨器水深六分。
藥房都提調金弘集,提調洪鍾軒,副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴周陽啓曰,明日再明日睿陵忌辰祭齋戒正日相値,視事頉稟之意,敢啓。傳曰,知道。
傳于洪炳一曰,戶房承旨與禮曹堂上·戶曹郞廳,依定式馳詣宣武祠,奉審以來。
傳于朴周陽曰,原任直提學尹用求,馳詣睿陵,奉審摘奸,仍留監祭,局內諸陵,一體奉審以來。
傳于朴周陽曰,英陵·寧陵補土堂上以下,別單書入。
傳于朴周陽曰,政官牌招開政。
傳于朴周陽曰,金吾堂上竝許遞,今日政差出。
傳于朴周陽曰,在外敦寧都正許遞,今日政差出。
洪炳一,以弘文館言啓曰,新除授副校理李奎鵬,副修撰白奎洙,竝卽牌招察任,何如?傳曰,允。
傳于李鎬奭曰,傳命誤傳之中官朴漢應,從重推考。
洪炳一,以吏曹言啓曰,新除授江西縣令宋憲祖呈狀內,矣身親病沈重,萬無遠赴之望云,改差,何如?傳曰,任實縣監李文淵相換。
又以吏曹言啓曰,繕工監假監役官閔致宅·李容民·延道一,俱以身病,呈狀乞遞,竝改差,何如?傳曰,允。
有政。吏批,判書未差,參判金聲根牌招不進,參議沈相學進,同副承旨洪炳一進。以吏批言啓曰,判書未差,參判金聲根牌招不進,小臣獨政未安,何以爲之?敢稟。傳曰,只出緊任。又以吏批言啓曰,稷山縣監玄濟昶呈狀內,矣身受由上京,矣身病猝重,萬無還官之望云,罷黜,何如?傳曰,軍威縣監李敎英相換。又以吏批言啓曰,南海縣令元顯昌呈狀內,矣身受由上京,矣身病猝重,萬無還官之望云,罷黜,何如?傳曰,河東府使元常相換。以李炳憲爲敦寧都正,金有淵爲判義禁,閔致序爲知義禁,朴鳳彬·金炳翊爲同義禁,蔡相夏爲兵曹正郞。兵批,判書閔泳翊未肅拜,參判鄭夏源病,參議洪在正病,參知成大永入直進,右副承旨李鎬奭進。同知朴承浩,大護軍鄭基會,護軍趙存禹·李敎復,副護軍權鍾崙·鄭宜民·崔商弼·金聲律,副司直白奎爕·金玉來·姜履浩·崔處心·朴明壽·鄭斗欽·金鼎爕,副司果洪鍾協·金基璜·田柱夏·廉鳳祚,以上竝單付。吏批,再政。以李珪永爲同敦寧,盧德龍爲承文校檢,張斗植爲兵曹佐郞,柳台秀爲禁府都事,崔遇鎭·安弼瑚·申基朝爲假監役。三政。以沈相薰爲禮曹參判,尹皞爕爲典籍,崔箕錫·郭·龍載義爲假監役,前假監役安哲默·閔宗鎬,以上今超通政,朝官年八十,依法典加資。四政。以金用鎭·閔長玄·全孟周爲假監役。五政。以金學濟·金鳳明·朱文煥爲假監役。六政。以金德允·金在憲·尹取善爲假監役。七政。以李起龍·朴相悳·李義秀爲假監役,八政,以金世顯·申政熙爲假監役,江西縣令宋憲祖,任實縣監李文淵相換事,承傳。副司果盧仲榮,今超通政,朝官年八十,依法典加資。
大司憲徐相祖,大司諫許稷,執義愼錫九,司諫趙尙學,獻納金在鼎,正言崔秉煜等啓曰,噫嘻,痛矣。國榮之通天罪惡,萬戮猶輕,千剮難贖,尙屈王章,是可曰國有常刑乎?噫,諸賊之眼無國母,恣行胸臆,危逼之逆節,暗毒之凶計,暗相綢繆,罔有紀極。主張者榮賊,亂逆之犯分干紀,從古何限,而豈有若此賊之至凶絶悖者乎?雖以弘·瞻之凶肚,來·黯之毒手,未足喩其惡也。此實載籍所無之極逆大憝,而聲討未加,鬼誅先加,一國之共憤,鬱而未洩,三尺之邦憲,屈而未伸,至今追思,不覺骨顫而膽掉,髮豎而眦裂者也。當此經義大明凶逆嚴討之時,藥院之日記旣而査出,臺臣之緘辭如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴正宗大王,廓揮乾斷,特降允兪,而傳旨未卽頒下,典刑尙稽,夬施神人之憤,容有極哉?請物故罪人國榮,亟施孥戮之典。噫嘻,痛矣。賊裕之罪,可勝誅哉?辛酉夏一疏,包蓄凶禍,暗售梟獍之腸,都人尹喆等句語排布陰譎,曲突徙薪之援,指意凶㦧,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不軌之計,是可忍也,吁亦㦧矣。亂臣賊子之干常犯紀,從古何限,豈有右此賊之窮凶絶悖者乎?且其所納爰辭,見捉文書中不道不滿之說,愈□愈凶,至於外朝不知之言,詩句引用之意極矣,而末乃以渠之旁祖權鞸時事,隱然自況者,尤何等窮天地所無之極惡大憝也?凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之隱㦧,逆腸難掩,鞫招之凶慝,斷案已成,雖未及結案,便是已結案之極逆,而且於安默·魯賢·在民三賊,伏法之後,其凶謀逆節,尤益彰著。此與身死旣久之後追律之例,大有異焉。不用援用尙魯追施之律,請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說雲□之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲忝祿仕,國家何負於渠,而梟心獍腸,與俱生幸,而賊之有警則曰,當爲蜀漢分院兵助勢之策,湖南伯得差之願,無非劇逆之斷案,而及與振采·友文等,結爲血黨,五字八字之凶言,猶爲不足,而必以二字,至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉讖諱之書,濟其邪誕之術,二萬石軍糧之積峙,縉紳家火具之潛埋,指卯日擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一一而二,二而一者也。似此今古所無之逆,不可只施治逆之常典,适·雲已施之例,不用於兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術,逆賊光友,以鄕曲賤孽,托爲凶徒死士,父事振采,兄事友文,欲輸軍糧則轉致南陽,凡爲凶徒之指使,率皆挺身而樂赴,將臣家將欲火攻,所營何事?店舍綢繆之說,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝加孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山,肆發㦧悖之說,觀奇貨於北謫,先倡負來之言,醞釀則嘯聚武士也,設施則乘夜火攻也。惟其狡譎飾邪,□辭頑毒,忍禍亂逆之端緖,雖未盡□,凶㦧之情節,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕。請謀反大逆知情不告罪人榮瑾,亟施孥戮之典。噫嘻,痛矣。李奎和之罪,可勝誅哉?今番鞫獄,卽窮天地亘萬古所未有一大變怪,而其亂根逆柢,明赫是也。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,今又賊招之屢出,島會觀相之說,塞譎負來之謀,畢露無餘,由前而喜·應之醞釀,迹旣狼藉,由後而禎·瑾之綢繆,情已極發,惟其頑忍凶獰,抵賴不服,則尤當嚴加鞫覈,而不可遽議於傅生之科,至於凶謀逆節,無不同參,賊徒□類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二,二而一者也。旣已承款於知情,則豈可有貸於王法乎?又此李奎和之接肚於賊禎,聯脈於榮瑾,思亂樂禍,圖爲不軌之陰祕,結計,糾議已出,衆招之丁寧,端緖旣著,盤覈未畢,則亦何以從輕而發配乎?以此諸賊之至凶絶慝,一串貫來,厥罪惟均,是殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯而容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典刑焉。噫嘻,痛矣。亂臣賊子,從古何限,而朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐土賤氓論,而腕把至㦧,目閱絶悖之說,則奔走號遑,來告之不暇,而偃息恬憘,不思所以人得而誅之者,此曷故焉?若無平日綢繆於逆順凶馹,則㦧牘胡說,胡爲而至哉?此必有所由然而然也。傳書兩漢之末卽執住,謂以覰氣色而劇逃,藏牘幾日而不爲告官,稱以値事機之巧湊,直不過鬼形之㦧匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙斳兪音,益不勝抑鬱之至。請黑山島減死定配罪人載仁,亟令王府,嚴鞫得情,夬施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟具彝性,豈或浸染,而乃反糾結異類,作爲奇貨,或聚首講習於深夜密室,或揚眉誇張於衆人廣坐,毁撤家廟,作爲禽獸之域,嘯聚徒黨,便成逋逃之藪摯告別,事敎主如嚴父,甘法護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋舶之潛越醜類,包藏禍心,京闕之綢繆同室,甘爲凶魁,乃祖軍卒之稱,尙今嗤罵,悖孫傳習之惡,吁亦痛惋,潛懷賣國之凶計,倡出無根之凶言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾綠林?禍將滔天,有浮洪水猛獸,何幸太陽中天?奸狀莫逃,夬伸三尺之律,遄伏肆巿之典,神人之憤,庶可少洩,而似此臣魁,不可只誅其身而止。請謀反不道罪人鍾三·鳳周,亟施孥戮之典。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,則色而誑誘,嘯聚其徒,黨鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪纓後裔,屢經芻牧之任,分已備矣,榮固大矣。苟有一分彝性,宜思百倍報效,而乃反糾合邪徒,視作奇貨,凶如子登而是乃渠叔,妖如洛承而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩,夤緣在誼,交通鳳周,惟一·大誅,無非邪類,相識惟一,親知大誅,詭謀祕計,明若串貫,而環連,凶圖悖節,互相蛇蟠而蚓結,至於洋醜之敬一,乃是邪學中巨魁,渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭,與好慣面,內室之酒會頻來,通用錢貨,情誼倍切,殷勤輸送,魚脯餽遺,從又絡繹甘心,說法奉敎,主若神明,聚首講習,視禍囿爲樂地,此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態,洛承,戾氣所鍾,天生凶狡,初受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已,成之腸肚,照洋鏡而看作畵,迹何祕於醞釀,唱妖言造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋其指畫排布,最爲至㦧絶慝,其在綢繆和應,皆歸千罪萬惡,國人之曰可殺,猶爲緩辭,王章之所必誅,不宜少掩,近日邪說之肆行,皆緣此輩之接踵,何幸天道孔昭?神理不㦧,魯觀之鈇鉞已施,禹鼎之魑魅莫掩,庶幾邦憲不墜,輿情少洩,而似此巨魁,不可只誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之賤,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成七等,雖是漏網,晩植等諸罪人陰謀祕計,心腸貫一,仇機毒矢,情迹無二,若不大加懲創,亟施典刑則亂臣賊子,其將接足而起,豈不大可懼哉?端緖旣著,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪說之浸溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引亂船而下陸,作變德山,此實窮天地亘萬古所未有之極逆大憝也。何幸天道孔昭?乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止。苟有加於此之律,則何不施於此賊乎?至於敦浩,亦一邪中巨慝,締結匪類,潛懷異圖,形迹極其詭祕,情狀尤所狡惡,與汝江一而二,二而一也。德山凶犯時,隨往同參,卽渠萬戮難赦之斷案,陰謀祕計,多所與聞,凶肚逆腸,昭不可掩,今此只誅其身,不可蔽其罔赦之罪。請大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻,痛矣。亂臣賊子,何代無之,而豈有如弼濟·岐鉉諸賊之窮凶極惡者乎?俱以覆載之所不容,神人之所共憤,宜其殪殄滅之無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。萑賊之警,屢發於郡邑,莽戎之,潛伏於嶺關,一境從以騷訛,百靈罰其凶害,究厥心腸,論其罪惡,則弼濟卽兩鉉也,兩鉉卽一弼濟也。何幸神目如電,天網莫逃?三賊束首,一時授首,固知作孽者難逭,有罪者必伏,而弼賊之律,旣施以适·雲之例,今此岐·玉之罪,浮於弼濟者,乃反以弼賊之次律施之者,豈非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例,施之焉。噫嘻,痛矣。亘萬古環六合所未有所未見之極逆大憝,豈有如今番鞫廳諸罪人哉?應龍·潤根,俱以蟣蝨之賤,素蓄梟獍之腸,欺人騙財,一生所業,何事?貪利忘義,萬死不顧其身,觀燈詩之傳誦,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,迹難容於窮隤,作之者應龍而受頤揮於潤根,傳之者潤根而得守法於應龍,兩箇凶種,打成一片,其實一而二也,二而一也。似此君讎國賊,不可戮其身而止。請大逆犯上不道罪人潤根·應龍,竝施适·雲之例,至於金堤郡定配罪人金俊文,亦與凶徒,同惡相濟者也。揆以王章,不可任置,亟施邦憲,以重獄體焉。噫嘻,痛矣。亂臣賊子,從古何限,而至於今日鞫廳諸罪人等,言之,沈聃應之符同,金應潤之連接,杜驗察之聽計,從今□念,則林根實之和應,蛇蟠蚓結,鵂鳴狼逐,或有主謀者,或有合勢者,心腸貫一,情迹無貳,端緖旣露,鞫覈未竟,酌處之命遽下,愕然失圖,不勝憂慨。請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。噫嘻,痛矣。今番鞫獄諸罪人,卽振古以來所未有極凶絶悖者也。哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,奰慝之情,便成技癢,嘯聚匪類,甘作窩主,信惑雜術,釀成禍機,李觀一之邀致密室,無事不議,朴景良之附耳細語,有言皆從,海舶打疊,反思用術而警動,火藥暗投,竟售鬼辭而樂禍,凶節盡露,斷案已成,東根,素以蟣蝨之賤,常蓄鬼蜮之性,伴觀一而同舍,踪迹甚祕,招景良而分酌,腸肚相連,假□月夜之赴飮,自底火塊之撲面,無非哲均之所指使,其凶謀祕計,與哲均一而二,二而一也。至於善敎,性本凶戾,跡又詭謫,出沒京鄕,爲哲均之狎客,締結術數,爲觀一之薦主,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,爲氣脈之先占,乃敢自誇相術而自負,潛圖不軌,僞作宮奴而掌庫,已極設心之巧辦,備戎器而私庤,欲待時而動,求埋神戈,莫非出於妖慝,爲計至㦧,凶圖莫掩,逆節異露,此亘萬古所未有之極逆大憝,何幸天道孔昭?罪人斯得,似此凶逆之賊,不可孥戮而止。苟有加於此之律,則何不施於此賊乎?啓豐,賦性凶悖,行己㦧慝,狡如秉淵而結爲心腹之交,凶如導賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒窩窟,千金不惜,情可見於難測,一串如貫,凶則同於包藏,與秉淵一而二,二而一也。豈可只誅其身而止?李英俊,渠之姓名,亦出賊招,而以其染疾,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻,痛矣。赫晉·祐秀·鳳周等罪,可勝誅哉?渠以鄕曲蟣蝨之迹,締結徒黨,排布之源委,醞釀之脈絡,至窮絶慝,窮天地亘萬古之所未有極逆大憝也。向因傳敎下者,三罪人,令本道用律,雖由於我殿下慮深張大事從權宜之聖德,而其體至嚴,其法至重,則此獄之究竟,不可慮其張大權宜而行者明矣。今且道啓,用辟巨魁,且殲諸罪人,窮凶餘罪,何可以孥戮而止,破瀦而斷乎?請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。噫嘻,痛矣。亂臣賊子,從古何限,而豈有如今番在鶴之窮凶極惡者乎?渠本蟣蝨之類,濟以梟獍之性,冒禁投匭,自托闢衛之名,肆意下筆,暗售怨懟之心,情節自歸㦧慝,援引罔非悖戾,烈焰急唱,爲齊獄禁咻之嚆矢,溫批恩綸,反擬衛君·宋帝之覆轍,敢曰不能之句,逆腸已露,又爲無容之說,凶肚莫掩,喜事樂禍,犯分干紀,亘萬古所未有之凶孽也,擧一世所共誅之大憝也。魑魅莫逃,庶幾邦憲未墜,輿情少洩,似此凶逆不可只誅其身而止。請犯上不道罪人在鶴,亟施孥戮之典焉。噫嘻,痛矣。亂臣賊子,從古何限,而豈有如今番鞫獄諸罪人之窮天地亘宇宙極逆大憝乎?言之膽掉,思之骨靑,驥泳·鼎鎬·哲九,俱以梟獍之心,素蓄虺蜮之計,平日包藏,無非失志而怨國,積年醞釀,盡是稱兵而招亂,假托斥倭之名,敢售不軌之圖,會議內室,募人外道,龍虎兵之爲備,耀金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後應,無異鵂鳴而梟應,諸賊之至凶絶悖,一串貫來,厥罪惟均而情迹難掩,端緖畢露,雖幸天討略行,王章少伸,尙何足以夬洩神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。噫嘻,痛矣。達善·斗榮·鍾海·鍾學·東述之惡逆,亘古所未聞所未有,而萬戮猶輕,千剮難贖。噫,彼諸賊,素以陰險梟獍之性,俱蓄狡譎虺蜮之心,與驥·鼎而同謀,甘作爪牙,會鍾街而合隊,自許頭領,給錢募軍,假托約日而伐倭,造燈爲號,計將乘夜而犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之迹,究厥心腸,論其罪惡,則與驥·鼎·哲三賊,無處不議,無謀不參,明若串貫而環連,互相蛇蟠而蚓結,今此五賊之罪,浮於三賊,而乃反以三賊之次律施之者,豈非失刑之大者乎?輿情憤鬱,國論沸騰。請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。噫嘻,痛矣。今番鞫獄諸罪人,卽振古以來所未有之至凶絶悖者也。中鎬·然應·建爕·哲鎬·彙靖,俱以鬼蜮之類,素蓄梟獍之性,綢繆締結,外雖托於伐倭,醞釀排布,內實售於犯闕,擬稱左廂之號,陰謀畢露於造符,自翊六壬之術,凶計莫㦧於將斧,事貴神速,又恐携貳之端,假托偵探,反造凶逆之計,都錄執事,設始便同主張,片雲雜術誑惑,自是伎倆,究厥心腸,論其罪惡,則與驥·鼎·哲三賊,三而五,五而三也。今此五賊之只誅其身,不足以蔽其罔赦之罪。請謀反不道罪人中鎬·然應·建爕,與謀反大逆知情不告罪人哲鎬·彙靖,竝施孥戮之典焉。噫嘻,痛矣。柳道奭·兪鎭應·魚用海之罪,可勝誅哉?衆招同惡,形迹莫掩於捕案,□□□□,招辭已出於鞫庭,究厥心腸,論其罪惡,不可以尋常處之也。若不到底窮覆,夬施當律,則其可曰國有常憲乎?鞫事未竟,寬恕遽降,公議轉益沸鬱,王章易至墜損。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑。至於物故罪人李炳埴,尤有甚於此三罪人之負犯,素以陰險梟獍之性,同謀於徒黨,納招於鞫庭,萬戮猶輕,千剮難贖,邦刑未加,先致其身,然以若罔赦之罪,亦不可以尋常處之,輿情憤鬱,國論沸騰。請物故罪人李炳埴,施以孥戮之典焉。噫嘻,痛矣。世級漸降,人心日渝,千奇萬怪,群生疊出,而豈有如源進者乎?渠以簪纓之列,宜守謹飭之操,奈其賊性祕譎,行己閃忽,喜事之習自來伎倆,樂禍之心便成能事,妄肆樞機,殆同狂夫之不擇,發誹訕朝廷,專出小人之無忌憚,是豈臣分之所敢爲?抑亦淵鑑之所幽燭,特施惟輕之典,雖出包容之道,其於罰不蔽辜,何所畏而知懼?噫,莫嚴者王章也,莫遏者輿論也。此若不嚴加處分,則國綱將無以振肅,民志亦無以底定,聖鑑悉燭,王章少伸,乃施以賜死之典,猶未洩輿情之憤,臣等玆敢相率荐瀆。請罪人源進支屬,亟施散配,以正邦憲焉。噫嘻,痛矣。應準·會正之罪,可勝誅哉?渠輩俱以世族簪纓,位著崇顯,其所敬畏,尤倍餘人,而撰咨議禮,不敬無畏之罪,掀露無餘矣。鳴呼,六月之變,亘萬古所未有,擧一世所共憤,而撰咨之文有曰,劫害相臣,仍犯王宮,旣曰犯王宮,終曰宗社生靈之福,當此天地翻覆日月晦塞之時,措辭間全無至慟底意,罔極中乃反以禍爲福,斁倫敗常,胡至此極?是可忍也,孰不可忍也?且以議禮言之,衣襨從權之擧,何等大變禮,而全不審愼,只以數次疏啓,有若尋常塞責者然,遽爾磨鍊頒布,使中外縞素,臣民慟慨,苟有人理臣分,寧或若是?思之及此,孰不心寒而骨戰也?夫王章如或未伸,則國綱由是漸頹,豈不大可懼哉?兩罪人之所犯,其端雖異,三尺律之莫掩,厥罪惟均,旣施以賜死之典,猶未洩憤惋之心,臣等之不避煩瀆,以箚以啓,豈可已而不已者哉?關係旣重,處分猶輕,請賜死罪人應準·會正支屬,竝施散配,以伸邦憲焉。噫嘻,痛矣。亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目莫掩,至㦧且凶,胡至此極?俱是乘時樂禍,包藏陰圖,萬有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑鬱,玆敢相率荐瀆。請賜死罪人顯德·采夏·載晩·秉昌·宇熙支屬,竝施散配,以伸王章焉。噫嘻,痛矣。亂臣賊子,人人得而誅之,春秋之大義也。大夫國人皆曰,可殺則殺之,鄒傳之攸載也。今於白樂寬之罪,必以誅之而殺之者,以其窮天之極惡,極地之至凶,莫遏擧一世憤惋,不忍少須臾容貸也。渠本蟣蝨之蹤,兼以梟獍之性,久包禍心,敢投凶疏,字字是不道不敬,句句是無嚴無畏,至於言必稱下四字,且自乃今知至民從之節,詬天之猶不足罵日焉,犯分之無所忌而誣上焉。有非在我朝鮮地,爲殿下臣者,所敢生於心而出於口若是之悖也。此已萬戮之有餘罪,而又有所駭痛者,以殿下流竄之人,反謂之忠公,顯有黨同之迹,以今日朝廷之諸臣,欲售網打之計,若其脫獄□□,雖不足深責於渠,而當日軍變,亘萬古所無,爲此軍之所脫者,必此軍之欲生者,此可以見賊情相連,烏得免亂黨之同律歟?厥罪罄竹而同書,其辟伏斧而無惜,若以島籬薄施,則豈可關石莫嚴乎?斷案已具,輿情轉沸,請濟州牧圍籬安置罪人白樂寬,亟令王府,設鞫得情,夬正典刑焉。噫嘻,痛矣。叛國之逆,犯闕之賊,古或有之,而豈有如今番諸凶之至㦧絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成,藉家勢而早登仙籍,受國恩而或通禁臠,始若猢孫街戲,持身酣媟,遂蓄狼子野心,出言背馳,及夫游歷日東,自謂遍觀天下,神魂迷蕩,視家邦如弊屣,行迹祕□,認仇敵若同室,輸異類以肝膽,梟鳴鵂應,締凶徒爲心腹,蛇盤蚓結,竟以賣國之習,乃作射天之擧,假托扈衛而半夜招寇,脅遷乘輿而幾日恣凶,襟紳環門而頓足,覲路塞矣,兵刃充庭而蹀血,良人殲矣。自除官職,太阿倒在渠手,公肆猖獗,宗社幾危,一髮援師,整隊而入,猶敢槍砲迎擊,羽蹕間路而出,還復聲力阻搪,凡此戎首禍魁,雖食肉寢皮,不足以洩神人之憤,而一英植之當場剮戮,猶歎三尺之未伸,四凶賊之越海隱遁,尤貽一國之所恥,然則經斃者之不卽追戮而只施孥籍,已是枉法,在逃者之久未逮捕而尙保支屬,大爲失刑,而點乭之爲玉賊爪牙,允相之爲範逆腸肚,郵局之宴氷洞之火,寅鍾之約,皆其主張而已爲掀露,則眞是大慝之鷹犬,凶窩之鬼蜮,弘植則旣同玉均泛海之舟,又引載弼犯宮之燈,粧撰雖巧,情踪莫掩,載昌則以弼賊之同氣,與孝·玉之黨惡,雖生髮之未燥,亦凶謀之悉參,興宗則通心肝於亂魁,作耳目之賊藪,變亂之釀起郵司,逋逃之指向仁川,已發就鞫之招,焉逭黨逆之律,興喆則托醫名而締結異國,包禍心而趨附賤臣,奸細之態,奰慝之迹,旣十手之所指,豈寸舌之可掉?英植則醞釀之謀,慣聞諸生徒聚議,憸黠之性,自許小錦陵佩號,爲凶鍾而執盃相酬,遇逆孝賊,摻袖共問,凡此同惡相濟,非但知情不告,至若昌模則素以韎韋之孽,相從潑皮之類,無職入闕,少無忌憚,仗劍立階,顯有包藏,奉均·喜貞,卽其前矛,重模·昌奎,亦是同窩,而鞫訊未竟,鬼誅先加,常刑由絀,輿情益激。噫,禹鼎之逃終必照燭其形,魯觀之誅,先須殄滅無遺,典憲一或隳壞,國憂亶在湫攸,寧不大可懼哉?請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。噫嘻,痛矣。亂賊逆犯,從古何限,而豈有如今番諸鞫囚之至㦧絶慝者乎?俱以蟣蝨至賤之類,梟鳴而鵂應,敢售鬼蜮叵測之情,蛇盤而蚓結,言之膽掉,思之骨顫,天地之所不容,神人之所共憤,而始因逃魚之漏網,久矣。王章未伸,竟自飛蛾之撲燈,今焉罪人斯得,應浩之日館隨往,宮門把守,興龍之天字軍號,服色新備,啓完之訪師替番,聞兄行兇,昌基之托巡招類,蔑分希官,昌洙之邀凶福而謀於家,應逆孝而遇諸塗,聖郁之謀亂知機,興模之開化得時,若夫上祿之情迹,甘聽福模之指使,招徒赴會,聞變排立,凡此同惡,腸肚相連,論以當律,首脅奚分,大逆不道罪人景純,已施适·雲之律,而其餘諸罪人,不可但以誅身而止,減死而斷矣。典憲一或隳壞,國憂靡所止屆,寧不大可懼哉?請謀反不道罪人應浩·興龍·啓完,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。噫嘻,痛矣。亂臣賊子,從古何限,而豈有如今番諸罪人之窮凶絶悖者乎?申桓·鄭完默,以韎韋之類,將任梱帥,恩莫厚焉,吳友泳·韓鎭泰,以簪纓之裔,猥廁仕籍,榮莫大焉。知恩感德,蛇雀攸能,戀主懷忠,犬馬尙然,奈之何?一種戾氣,全事背馳,梟鳴鵂應,罔非斁倫敗常之計,狼聲猿答,盡是犯分干紀之心,根深窩成,從認醞釀之積久,蔓延蔕固,可驗排布之糾密,草不除其根,鋤而復萌,火將燎于原,撲之愈熾,行己焉宅心焉,胡爲鄙悖?射天也賣國也,卽其伎倆,禹鼎之魑魅莫逃,魯觀之斧鉞可懼,虺噬蜮射,是固覆載間之所不容,草薙禽獮,那免殪殄滅之無遺育,天地之德,好生,縱軫一縷之特貸,神人之憤未洩,實合三尺之夬施,臣等卽伏奉聯箚批旨下者,若曰罪人申桓·鄭完默·吳友泳,竝圍籬安置,韓鎭泰,加施島配之典,臣等愕然失圖,滿心憂慨,負犯至重,刑政惟輕,國何以爲國,人何以爲人乎?蓋莫嚴者王章也,莫遏者輿情也。臣等夙宵詣臺,沬飮冒籲,不得請則不敢止者此也。請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。噫嘻,痛矣。申箕善·洪晉游·李道宰·安宗洙·慶光國之罪,可勝誅哉?渠以世祿後裔,或早登仙籍,或常調蔭塗,受國厚恩,山海崇深,欲報涓埃,糜粉磨放,不足喩其萬一也。夫何梟腸獍肚,素蓄負國之性,蛇盤蚓結,敢售斁倫之心,千罪萬惡,人類之所不齒,至凶絶慝,擧世之所共知。噫,玉均等諸賊,覆載晷刻難貸之逆也。八域含生,不欲共戴,炊骨噬肝,不足雪其憤痛也。此輩少無共憤之心,乃有陰附之迹,爲鬼爲蜮,潛通溟海之匿賊,相唱相和,煽動草野之群盜,祕護之意,雖不顯於色辭,暗售之計,乃如見其肺腑,結爲黨與,締結形之形迹莫掩,視同骨肉,詭譎之情節畢露,與綢繆而相應,安危攸係,卒爛熳而同歸,首從何別?蓋其凶逆,與玉均等一而二,二而一也。拖到三年,尙此假息,其可曰國有三尺乎?且英植·泳敎之頭領,何敢得保於地下?亟施斬屍之律,以洩神人之憤焉。已斃在逃諸賊姻親族戚之應坐者,置之勿問,晏若無故,則人主法天春生秋殺之意,安在哉?竊有可驚可駭之事,泳孝父之死,出力掩埋,玉均等之逃,裁書連通,自有其人,而臣等愚昧,雖未能指的誰某,顧其負犯之重,關係之大何如也?刻期査得,明正其罪,斷不可已。臣等卽伏奉聯箚批敎,若曰極涉張大,或係䵝昧,竝不允,罪人申箕善·洪晉游·李道宰·安宗洙·慶光國,竝加施圍籬之典,臣等相顧愕眙,不覺抑塞憤菀之至。今此處分,寔出包荒納汚之恢廓聖度,臣等非不仰揣,非不欽祝,國有關和,上不得低昂,下不得奉承,漢法之不敬,春秋之無將,未有甚於此也。防微杜漸,猶其可愼,拔本澄源,寧或少忽?此而不鉤覈鋤治,何樣禍機,未知伏在何地,臣等敢效明張之義,聯陳沬飮之忱。請呂島圍籬安置罪人申箕善,蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬安置罪人慶光國,竝令王府,設鞫得情,亟正邦憲焉。噫嘻,痛矣。申錫游·朴顥陽·尹雄烈·安寧洙之罪,可勝誅哉?甲申諸逆,卽窮天極地亘萬古溯百代之所未有也。凡屬圓顱方趾之類,孰無食肉寢皮之想,天網疎恢,潛逃海外,輿情沸騰,如在湯中,而一未有夬伏王法,擧皆切直,欲無生共戴一天之恨,拖至三年之久,豈意凶徒寔繁,種下生種,申箕善·洪晉游·李道宰·安宗洙·慶光國之黨出焉,而又此申錫游輩,接踵而起,是乃箕善之一類也。與諸賊相通,謂此時可乘,梟鳴鵂應,顯有和附之態,蛇盤蚓結,莫掩綢繆之迹,究厥罪犯,合置何辟,至於安寧洙,國之陰事,暗相關通,卽賣國之徒,射天之計也。俱是覆載之所不容,神人之所共憤,其所關係之大,果何如也,而臣等卽伏奉聯箚批敎,安寧洙,只施島配而止,申錫游·朴顥陽·尹雄烈則竝止遠地定配之典,臣等相顧愕眙,不覺抑塞。今此處分,雖出於大聖人包容之聖德,王章不可屈也,公議不可遏也,鉤覈鋤治,斷不可已。請島配罪人安寧洙及遠地定配罪人申錫游·朴顥陽·尹雄烈,竝令王府,設鞫得情,亟正邦憲焉。答曰,不允。申桓·鄭完默·吳友泳·韓鎭泰事,申箕善·洪晉游·李道宰·安宗洙·慶光國等事,安寧洙·申錫游·朴顥陽·尹雄烈等事,已有處分,勿煩。
執義愼錫九啓曰,新除授掌令權采圭,時在京畿豐德地,持平邊相勳,時在慶尙道醴泉地,持平尹善柱,時在平安道嘉山地,請竝斯速乘馹上來事,下諭。答曰,許遞。
司諫趙尙學,獻納金在鼎,正言崔秉煜啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也。設鞫七朔,根因窩窟,終未究覈,只施梟示之律,輿情之憤菀,固無可言,而不可以已爲梟示,不施當律。請梟示罪人性世,亟施孥戮之典。答曰,不允。
司諫趙尙學,獻納金在鼎,正言崔秉煜等啓曰,新除授正言趙鍾麟,時在忠淸道定山地,請斯速乘馹上來事,下諭。答曰,許遞。
兩司合啓中,請字下智島二字添入,安寧洙及下安義縣三字添入,申錫游下安州牧遠地定配罪人九字添入,朴顥陽下綾州牧遠地定配罪人九字添入。
洪炳一,以議政府言啓曰,卽見忠淸前監司沈相薰狀啓,則枚擧忠州前營將金在豐牒呈以爲,陰城縣突入火賊七漢,捉得酌處,而該鎭捕校閑良禹泰平·朴明心·李光義·李日成·金仲容及砲軍秋三成·石仁雲,合有褒賞之典,請令廟堂,稟處矣。劫掠民財,已犯罔赦,隳突公衙,尤係變怪,似此凶悖之賊,設計剿捕,餘黨自潰,隣境賴安,前營將金在豐,施措得宜,誠勤可嘉,向蒙恩褒,今姑勿論,捕校等之涉險賈勇,以寡敵衆,合有激勸之典,禹泰平善地邊將作窠差送,朴明心·李光義·李日成·金仲容,竝賞加,砲軍等,令本道,從優施賞,何如?傳曰,允。又以議政府言啓曰,卽見黃海監司趙敬夏所報,則安岳兵校宋雲瑞,挺身效力,前後捉賊,厥數甚多,合有褒賞之典爲辭矣。前後所捉之火賊,至過五十名之多,挺身冒險,盡心效力,極庸可尙,合施奬褒,令該曹,善地邊將作窠差送,何如?傳曰,允。又以議政府言啓曰,卽見慶尙監司南一祐狀啓,則鎭海縣印符奪取賊黨,次第就捉,而大邱營將金基俊,悉心詗戢,誠極嘉尙,該鎭校梁大元·徐弼成·玄濟晦,密陽捕校許坤·金春浩等,均是可嘉,合有激勸之道云矣。遮住官長,劫奪印符,最是近日黨賊中至凶絶悖者也。該營將金基俊,莅任未幾,誠心譏捉,合有別般奬褒,許用邊地履歷,捕校梁大元,前後效力,極爲嘉尙,善地邊將作窠差送,許坤邊將待窠差送,徐弼成·玄濟晦·金春浩,竝賞加事,分付銓曹,何如?傳曰,允。
又以統理交涉通商事務衙門言啓曰,美國使臣,齎其國書而來,將爲陛見,進呈之意,敢啓。傳曰,知道。
同敦寧申獻求疏曰,伏以,臣於日昨,伏奉除旨,以臣爲同知敦寧府事者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚云云。答曰,省疏具悉。所請依施。
上在景福宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿,進御二錢重人蔘粟米飮,自今日一貼式,限二貼煎入事,榻前下敎。
朴周陽啓曰,藥房提調·副提調,持粟米飮來待矣。傳曰,封入。
傳于朴周陽曰,副護軍趙秉老,戶曹參判除授。吏曹,戶曹參判單趙秉老,今加嘉善除授事,承傳。
掌令白時洽,正言崔秉煜等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝加孥籍之典。措辭見上請謀反大逆知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,亟施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請大逆不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆不道罪人岐鉉,知情不告罪人玉鉉一以弼濟所施适·雲之例施之焉。措辭見上請大逆犯上不道罪人潤根·應龍,竝施适·雲之例,至於金堤郡定配罪人金俊文,亦與凶徒,同惡相濟者也。揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建爕,與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請經斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上請呂島圍籬安置罪人申箕善,蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬安置罪人慶光國,竝令王府,設鞫得情,亟正邦憲焉。措辭見上請智島島配罪人安寧洙及安義縣遠地定配罪人申錫游,安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。措辭見上答曰,不允。申桓·鄭完默·吳友泳·韓鎭泰等事,申箕善·洪晉游·李道宰·安宗洙·慶光國等事,安寧洙·申錫游·朴顥陽·尹雄烈等事,已有處分,勿煩。
正言崔秉煜啓曰,請梟示罪人性世,亟施孥戮之典。措辭見上答曰,不允。
傳于朴周陽曰,右副承旨·同副承旨竝許遞,前望單子入之。
朴周陽啓曰,行都承旨趙準永藥院進,行右承旨魚允中未肅拜,右副承旨閔泳駿廚院進,右副承旨·同副承旨前望未下,院中只有臣一人,伴直無人,左副承旨,卽爲牌招,何如?傳曰,允。
承旨前望單子入之,金天洙·朴奎燦落點。
朴周陽啓曰,左副承旨閔泳駿牌不進,伴直無人,新除授同副承旨朴奎燦,卽爲牌招,何如?傳曰,允。
以左副承旨閔泳駿牌不進罷職傳旨,傳于朴奎燦曰,只推。
朴周陽,以內務府言啓曰,謹依下敎,宮墻巡邏坐鋪及城堞內外禁松,另加察飭,俾無敢疎忽,而分授之節,成節目以入之意,敢啓。傳曰,知道。又以內務府言啓曰,主事南廷弼改差,其代濟衆院主事成翊永,副主事差下,何如?傳曰,允。
朴奎燦,以統理交涉通商事務衙門言啓曰,濟衆完主事成翊永,移差內務府主事矣。其代以前學官李敎奭差下,令該曹口傳下批,何如?傳曰,允。
又以機器局言啓曰,委員尙澐·李奎鴻,除拜外任代,前委員沈宜國,司勇金時濟差下,令該曹口傳下批,何如?傳曰,允。
領敦寧金炳德疏略曰,臣病無復起之望,歲一周而章四上,情已窮而辭亦竭矣。天聽愈邈,不惟不賜允兪,眷注敦勉,迥出尋常,未敢知聖明,何惜乎?臣而欲其不舍之斯至也。臣旣遭際明時,位至崇顯,年入耋徒事偃處,自歸占便,揆諸分義,當何如哉?邇來儕僚如臣者,獲準此請,後先相望,臣切自歎,以爲獨懷耿耿,如窮無歸,蓋由誠淺辭拙,未之仰槪耳。伏乞念臣憐臣,亟允致仕之請,用究曲遂之澤焉云云。答曰,省疏具悉卿懇。卿之乞休閱歲繁複,而予之敷心,傾倒無餘矣。予惟知卿之深,倚卿之重,故必欲終始相須,所以屢請而愈靳者也。予固不謂以卿無疾,而年齡不至隆邵,職務亦非陳就,優游鄕廬,便宜調將,何必懸車而後始得爲養閒乎?卿言雖切,予意益固,更勿以此持久,時贊宏謨嘉猷,毋孤拳拳之望。仍傳曰,此批答,遣地方官傳諭。
上在景福宮。停常參·經筵。
趙準永啓曰,藥房三提調,持粟米飮來待矣。傳曰,封入。
朴周陽啓曰,明日常參·經筵,取稟。傳曰,停。
又啓曰,右副承旨金天洙,今日不爲仕進,卽爲牌招,何如?傳曰,允。
傳于朴周陽曰,政官牌招開政。
傳于朴周陽曰,同敦寧·敦寧都正許遞,今日政差出。
傳于朴奎燦曰,兵判旣已在外,其間行政,次堂依例爲之。
傳于朴周陽曰,順川郡守尹慶善,堂上宣傳官加設單付。
傳于朴周陽曰,今日政遷轉守令,勿拘常格,各別擇差。
傳于朴奎燦曰,守門將鄭完軫,極爲嘉尙,今日政六品職擬入。
朴奎燦啓曰,假注書宋鍾億有身病,勢難察任,今姑改差,何如?傳曰,允。
傳于朴奎燦曰,奉審閣臣入侍。
吏曹口傳政事,濟衆院主事單李敎奭,機器局委員二單沈宜國·金時濟。
執義愼錫九,獻納金在鼎等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝加孥籍之典。措辭見上請謀反大逆知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,亟施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請大逆不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人潤根·應龍,竝施适·雲之例,至於金堤郡定配罪人金俊文,亦與凶徒,同惡相濟者也。揆以王章,不可任置,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典。措辭見上請謀反不道罪人中鎬·然應·建爕,與謀反大逆知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請經斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請薪智島圍籬安置罪人申桓,金申島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。措辭見上請呂島圍籬安置罪人申箕善,蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬安置罪人慶光國,竝令王府,設鞫得情,亟正邦憲焉。措辭見上請智島島配罪人安寧洙及安義縣遠地定配罪人申錫游,安州牧遠地定配罪人朴顥陽,綾州牧遠地定配罪人尹雄烈竝令王府,設鞫得情,亟正邦憲焉。措辭見上答曰,不允。申桓·鄭完默·吳友泳·韓鎭泰等事,申箕善·洪晉游·李道宰·安宗洙·慶光國等事,安寧洙·申錫游·朴顥陽·尹雄烈等事,已有處分,勿煩。獻納金在鼎啓曰,請梟示罪人性世,亟施孥戮之典。措辭見上答曰,不允。
傳于朴奎燦曰,臺諫竝許遞,前望單子入之。
朴奎燦,以吏曹言啓曰,前假監役鄭在榮·金德浩,俱以年未滿,誤擬首望,至蒙恩點,不可仍置,原望筒勿施,何如?傳曰,允。
又以吏曹言啓曰,繕工監假監役官李義秀·金世顯·申政熙,西學敎授沈遠翼,俱以身病,呈狀乞遞,竝改差,何如?傳曰,允。
又以兵曹言啓曰,兼司僕將李鎬定,以其病難供職,呈壯乞遞,改差,何如?傳曰,允。
又以兵曹言啓曰,知中樞府事李敎善,僉知中樞府事趙熙春,宣傳官韓羲錫,五衛將鄭海旭·尹恒義·李容賢·任敬常·李聖學·朴承浩,昌德宮衛將文吉元·申弘基,慶熙宮衛將孫昌秀,文臣兼宣傳官金容元·訓鍊院判官金正圭,部將金重協,守門將金鍾九,俱以病難供職,呈狀乞遞,訓鍊院僉正孫觀遠除授在外,過限未肅拜,竝改差,何如?傳曰,允。
有政。吏批,判書未差,參判金聲根進,參議沈相學牌招不進,同副承旨朴奎燦進。以吏批言啓曰,判書未差,參議沈相學牌招不進,小臣獨政未安,何以爲之?敢稟。傳曰,仍爲之。以金沃淳爲同敦寧,兪仲煥·柳仁懋·李龍根爲敦寧都正,張錫龍爲同經筵,金嘉鎭爲西學敎授,宋在華爲三嘉縣監,李肯鉉爲高陽郡守,閔宅鎬爲禁府都事,李敏復爲順川郡守,趙鍾禹爲敬陵令,李肯濂爲監察,尹滋璧·洪在明·梁洛榮爲假監役,督辦交涉通商事務單金允植,機器局摠辦單金允植,仍任前職事,承傳。內務府主事單成翊永,南海縣令元顯昌,河東府使元常相換,稷山縣監玄濟昶,軍威縣監李敎英,已上相換事,承傳。兵批,判書閔泳翊未肅拜,參判鄭夏源進,參議洪在正入直進,參知成大永病,左副承旨閔泳駿進。以閔泳韶爲同知,洪時殷爲僉知,趙翼顯爲宣傳官,權一圭爲兼司僕將,李秀信·金國善·金兢鉉·李亨漢·李時榮·韓敎信爲五衛將,安吉孫·田龍山爲昌德將,趙重麟爲慶熙將,李駿鎬爲訓鍊僉正,沈遠彬爲文兼,申錫源爲慶尙左兵使,姜周璜爲唐浦萬戶,同知加設單金相淵,宣傳官加設單尹慶善,今加折衝加資事,承傳。副護軍李鎬奭·洪炳一·李炳敎·李承東·申泰楠·權思憲·盧中榮·安哲默·趙羲春·韓羲錫·尹光奭·李應華,副司直權采奎·邊相勳·尹善柱,副司果趙鍾麟·柳東眞·金秉秀·李錫一·金榮玉·李存馝·趙載弘·李漢禎·李昌熙·吳麟植·朴在映·梁楠洙,副司勇金仁楫·白永秀·金興默·李宗植·金光洙·李元基·李完基,以上竝單付,訓鍊主簿加設單李承徽。
吏批,再政。以李種元爲陰竹縣監,李道振爲惠陵令,金學渾·金在炯·申在實爲假監役。
兵批,再政。以李恒魯·任燦鎬爲宣傳官,吳學善爲部將,禹正善爲守門將,同知單金兢鉉,僉知三單權一圭·李秀信·金國善。
吏批,三政。以李好根爲交涉衙門主事,馮錫龜爲靖陵令,白仲奎·朴胤會·崔象天爲假監役。
兵批,三政。以申泓均爲訓鍊僉正,李道熙爲親軍別營哨官,同知單李亨漢。
吏批,四政。以趙炳大爲仁陵令,朴永稷·崔宗烈·金益周爲假監役。
兵批,四政。以尹㘽爲訓鍊僉正,李鼎鉉爲左捕從,同知單李時榮,僉知單韓敎信。
吏批,五政。以朴履陽爲永禧殿令,朴春植·金永珪·朴在箕爲假監役。
兵批,五政。以李春運爲訓鍊判官,鄭完軫爲主簿,同知單安吉孫。
吏批,六政。以金商絢爲宗廟令,李民雨·李能文·金鍾七爲假監役。
兵批,六政。以河道一爲訓鍊判官,李容軾爲主簿,同知單田龍山。
吏批,七政。以沈宜平爲泰陵令,崔祥麟·金俊慶·金澤鎭爲假監役。
兵批,七政。以朴庸澣爲訓鍊主簿,李根琮爲守門將,同知單趙重麟。
吏批,八政。以金容培爲綏陵令,崔龍文·李晩容·許炳爲假監役。
兵批,八政。以梁柱植爲左捕從,白南秀爲守門將。
吏批,九政。以鄭敬源爲睿陵令,朴楚和·朴殷錫·尹世臣爲假監役。
兵批,九政。以申商雨爲訓鍊僉正。
吏批,十政。以尹秉爲監察,具然翯·林俊熙·沈魯春爲假監役。
兵批,十政。以李起周爲親軍別營哨官。
吏批,十一政。以閔宗鎬·金奎淳·申晉休爲假監役。
以吏曹參議沈相學牌不進罷職傳旨,傳于朴奎燦曰,只推。
丙戌五月十二日申時,上御乾淸宮。奉審閣臣入侍時,承旨缺,假注書崔錫瑛,記注官金持元·張益厚,原任直閣尹用求,以次進伏訖。上曰,史官分左右。仍命奉審閣臣進前,用求進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉,仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢達矣。上曰,史官就座。仍命閣臣先退,又命退,承史以次退出。
上在景福宮。停常參·經筵。
閔泳駿啓曰,明日常參·經筵,取稟。傳曰,停。
又啓曰,右副承旨金天洙,今日不爲仕進,卽爲牌招,何如?傳曰,允。
宋鍾億改差,代以李起鎰爲假注書。
以濟衆院別單,傳于朴奎燦曰,督辦交涉通商事務金允植,熟馬一匹賜給,主事成翊永·金奎熙·金良默·徐相奭·朴永培·李承雨·秦學明·朴準禹·申洛均·孫鵬九,竝陞六,金宜煥陞敍,學徒李宜植,主事陞差,美醫安連蕙論,竝業精志善,施療衆民,特加堂上階,以表嘉奬之意。
朴奎燦,以議政府言啓曰,親軍營軍餉所需,近聞窘匱,無處推移云。以關西城餉穀中一萬石,從便取用之意,分付該營及該道,何如?傳曰,允。
又以統理交涉通商事務衙門言啓曰,釜山港繙譯官司勇高永憲,元山港書記官加差下,何如?傳曰,允。
上在景福宮。停常參·經筵。
自人定至十五日開東,灑雨下雨,測雨器水深一寸。
朴周陽啓曰,明日常參·經筵,取稟。傳曰,停。
傳于閔泳駿曰,傳香承旨,馳詣宗廟·景慕宮,奉審摘奸以來。
傳于朴周陽曰,政官牌招開政。
傳于朴周陽曰,同春秋竝許遞,今日政差出。
傳于朴周陽曰,在外同敦寧·敦寧都正·戶曹參判竝許遞,今日政差出。
傳于朴周陽曰,堤川縣監之代,勿拘常格,各別擇差。
朴奎燦,以吏曹言啓曰,奉常寺奉事李日彦,以其身病,呈狀乞遞,改差,何如?傳曰,允。
又以吏曹言啓曰,繕工監假監役官沈魯春·金奎淳·閔宗鎬,俱以身病,呈狀乞遞,竝改差,何如?傳曰,允。
金天洙,以兵曹言啓曰,僉知中摳府事洪時殷,五衛將李秀信·金國善·金兢鉉·李亨漢·李時榮·韓敎信,昌德宮衛將安吉孫·田龍山,慶熙宮衛將趙重獜,訓鍊院主簿朴庸澣,部將吳學善,守門將白南秀·禹正善,俱以病難供職,呈狀乞遞,守門將李鍾郁,除授在外,過限未入仕,竝改差,何如?傳曰,允。
有政。吏批,判書徐衡淳在外未肅拜,參判金聲根進,參議沈相學陳疏,同副承旨朴奎燦進。以吏批言啓曰,判書徐衡淳在外未肅拜,參議沈相學陳疏,小臣獨政未安,何以爲之?敢稟。傳曰,仍爲之。
以李啓魯爲同敦寧,徐丙斗爲戶曹參判,尹光奭·南喆老·禹周寧爲敦寧都正,李源逸·李根命爲同春敎,李海祚爲尙瑞主簿,許樟爲典獄主簿,李寅冕爲堤川縣監,美醫安連蕙論,通政大夫加資事,承傳。兵批,判書閔泳翊未肅拜,參判鄭夏源進,參議洪在正,參知成大永,右副承旨金天洙進。以閔泳馹爲僉知,李在爕·李秉和·閔種泌·李漢相·許逅·韓用杓爲五衛將,李興文·片興吉爲昌德將,李順元爲慶熙將,曺舜永爲訓鍊主簿,金應稷爲守門將,同知加設單金炳夏·安光默·黃福,護軍徐相祖·趙秉老·金沃淳·崔永喜,副護軍許稷·兪仲煥·柳仁懋·李龍根·洪時殷·李應華,副司直愼錫九·趙尙學·白時洽·金在鼎,副司果崔秉煜·姜漢朝·李敏漢·李鍾謙·金光璧·梁應洙·鄭演昶,以上竝單付。吏批,再政。以李明宇爲尙衣主簿,兪致秉爲司饔別提,朴永甫·寄東一·朴公瑞爲假監役。兵批,再政。以尹吉憲爲左捕從,洪成濂爲部將,李建勗·李源泰爲守門將,同知單李興文,僉知三單李在爕·李秉和·閔種泌,副護軍韓得弼·朴基善,以上竝單付。吏批,三政。以金駿九爲掌樂主簿,吳健泳爲引儀,李泰鍾·金尙義·朴尙潤爲假監役,姜湕爲安峽縣監。兵妣,三政。以梁柱植爲訓鍊僉正,同知單李順元。吏批,四政。以李鍾協爲掌樂主簿,金元輔·蔡基行·金宗律爲假監役。兵批,四政。以沈宜一爲左捕從,同知單片興吉,僉知三單李漢相·許逅·韓用杓。吏批,五政。以尹商裕·朴處源·裵煥周爲假監役。兵批,五政。以崔日寧爲訓鍊主簿。吏批,六政。以李濟昌·鄭商容·張弘連爲假監役。兵批,六政。以南廷弼爲部將。吏批,七政。以韓永豐·韓舜甲·韓光律爲假監役。八政。以玄先吉·趙文濟·李益老爲假監役。九政。以金初祿·金瑛善·鄭汪爲假監役。十政。以蘇秉圭·金碩夏·柳仁爕爲假監役。十一政。以申東業·孟孝述·李始容爲假監役。十二政。以洪炳爕·李尙翼·金起衡爲假監役,奉常奉事單柳淙楨,前假監役金演稷,前守奉官趙鍾七,已上今超通政,朝官年八十加資。十三政。以崔德來爲假監役,權應圭爲監察。
朴奎燦,以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
又以觀象監領事提調意啓曰,本監命課學額外修選官尹鴻有頉代,前判官崔性弼塡補之意,敢啓。傳曰,知道。
金天洙,以親軍別營言啓曰,本營兵房李奎會,身病甚重,勢難察任,今姑改差,何如?傳曰,允。
兵曹,以柳瓚爲親軍別營兵房。
吏曹參議沈相學疏曰,伏以,臣現叨之職,卽周官之太宰,所屬下大夫耳。爵祿與置之是聞,而祭祀戒懼之是式,事至重也,任至要也。臣本至愚極陋,蔑學謏聞,旣未嘗明習故常,又疎於族姓班位,判非可以軒輊乎?馭世之大具,而恩授之濫,遽及無似,樗櫟匪可材也,而雨露之尙不遺,苦寙匪可器也,而塼埴之若有偏,臣感恩怵分,罔恤嗤罵,疏籲之未暇而恬然出膺,政命之勉承而靦然代斲,若昧量入之義,自歸饕榮之科,以臣視臣,不亦甚謬乎哉?臣旣知其毫忽無裨,而伈泄度日,叨竊之不足,蹲據之,又久則非但拚廉抛恥之譏,屬于臣私,其在綜名核實之政,竟當何如?且臣羸脆善病,頑痰成祟,近値火旺,一倍添肆,眠啖失宜,伏枕宛轉,今不可指日期痊,則以職而玷冒旣悚,以病而瘝隳彌增,公私憂悶,靡所止屈,玆敢具牘控實,仰冀恩諒。伏望殿下,俯垂省覽,將臣吏曹參議之任,亟賜遞改,不勝幸甚云云。答曰,省疏具悉。所請依施。
上在景福宮。停常參·經筵。
自開東至申時,灑雨下雨,測雨器水深二寸九分。
藥房副提調趙準永啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金天洙啓曰,明日常參·經筵,取稟。傳曰,停。
傳于朴奎燦曰,吏曹參議有闕之代,前望單子入之。
傳于朴奎燦曰,左承旨許遞,前望單子入之。
承旨前望單子入之,趙定熙落點。
傳于朴奎燦曰,參議內務府事李永,同春秋除授。
吏曹,同春秋單李永,今加嘉善除授事,承傳。
金天洙啓曰,密符親納,例也,而前忠淸監司沈相薰,謂有身病,使其褊裨替納,事甚未安,推考,何如?傳曰,允。
傳于朴奎燦曰,說書有闕之代,前望單子入之。
說書前望單子入之,鄭世源落點。
朴奎燦啓曰,新除授說書鄭世源,政官牌招,開政下批,何如?傳曰,允。
又以議政府言啓曰,卽見慶尙監司南一祐狀啓,則本營下及各邑沴氣流行,病輒難蘇,傳聞驚慘,先事祈禳,恐不可已,別厲祭設行事,請令廟堂稟旨,分付矣。沴氣方熾,禳禬是急,別厲祭斯速設行,香祝令該曹,照例磨鍊下送,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
親軍後營,以趙羲升爲兵房。
兵曹口傳政事,親軍右營軍司馬單李完用。
兵曹口傳政事,親軍別營兵房單柳瓚。
說書韓光洙疏曰,伏以,臣卽接家信,臣之九耋祖母,四朔沈篤之疾,轉益危劇,方在垂盡,日來安危未可遙度,而臣父本以孤孑之身,重之衰病之中,蚤夜焦遑,慮無不到。臣自聞此報,方寸摧裂,按住不得。事當罔夜登途,而見帶宮銜,無以擅便,故玆敢忙陳短章,仰暴情由。伏乞聖慈,俯垂憫諒,亟遞臣本兼之銜,仍治臣擅離之罪,以肅朝綱焉云云。答曰,省疏具悉。所請依施。
上在景福宮。停常參·經筵。
朴奎燦啓曰,明日常參·經筵,取稟。傳曰,停。
又啓曰,同敦寧李啓魯,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,江原監司南廷順,移拜咸鏡北道按撫使,有除朝辭赴任之命矣。密符則以前所受仍佩,敎諭書安寶,使院吏齎傳,何如?傳曰,允。
又啓曰,忠州牧使鄭泰好,移拜江原監司,有除朝辭赴任之命矣。密符則使宣傳官齎傳,敎諭書安寶,使院吏齎傳,何如?傳曰,允。
傳于朴奎燦曰,秋判外秋曹堂上竝許遞,今日政差出。
傳于朴奎燦曰,京兆堂上竝許遞,今日政差出。
傳于朴奎燦曰,在外敦寧都正許遞,今日政差出。
傳于朴奎燦曰,同敦寧許遞,今日政差出。
傳于朴奎燦曰,兵曹參議·參知許遞,今日政差出。
傳于朴奎燦曰,高原郡守洪秉厚,敦寧都正加設單付。
兵曹口傳政事,親軍後營兵房單趙羲升。
兵曹口傳政事,親軍別營騎士將單朴兢壽。
金天洙啓曰,卽者義禁府都事來言,時囚罪人李喬憲,當爲捧供,而判義禁金有淵,同義禁朴鳳彬·金炳翊,俱有身病,知義禁閔致序在外,不得開坐云,在外何以爲之?而判義禁·同義禁竝卽牌招,何如?傳曰,允。在外許遞,今日政差出。
朴奎燦,以吏曹言啓曰,繕工監監役官李溟翼,以其身病,呈狀乞遞,改差,何如?傳曰,允。
又以吏曹言啓曰,繕工監假監役官洪炳燮·李尙翼·崔德來,俱以身病,呈狀乞遞,竝改差,何如?傳曰,允。
又以侍講院言啓曰,新除授說書鄭世源,卽爲牌招察任,何如?傳曰,允。
又以兵曹言啓曰,判書閔泳翊在外未肅拜,參判鄭夏源內務府進,時無入直之員。參議·參知之代,今日政以在京無故人差出,待下批卽爲牌招,推移入直之地,何如?傳曰,允。
有政。吏批,判書徐衡淳進,參判金聲根牌招不進,參議未差,同副承旨朴奎燦進。以李邦鉉爲判尹,李起復爲同敦寧,李永爲刑曹參判,朴鳳彬爲左尹,洪南周爲右尹,趙載厚·趙存永·李弘林爲敦寧都正,徐誼淳爲兵曹參議,李東淵爲參知,尹吉求爲刑曹參議,朴長夏爲知義禁,洪思哲爲司饔主簿,閔述鎬爲禁府都事,李孝舜·李丙老·李集光爲假監役,金聖鎬爲高原郡守。弘文正字單鄭世源,兼說書單鄭世源,協辦內務府事單李永。
兵批,判書閔泳翊未肅拜,參判鄭夏源病,參議李東淵入直進,參知徐誼淳病,右副承旨金天洙進。同知加設單吳有善·柳東眞·李達元·崔君達·金榮錫·閔仁爀·朴成九·金晩植·李邦鉉,爲大護軍,朴周陽·李炳敎·金永穆·金宗漢·李啓魯·李奎會·朴基田·金錫基,爲護軍,沈相學·洪在正·趙東萬·成大永·尹光奭·南喆老·禹周寧·鄭桂俊·尹道成·兪寶富·田敬彬·金基海,爲副護軍,韓光洙,爲副司正,以上竝單付。
吏批,再政。以徐最淳·曺斗煥·韓敏源爲引儀,閔宅鎬爲監役,李重善·崔祕煥·梁君範爲假監役,姜健爲砥平縣監。左尹單洪南周,右尹單朴鳳彬,兵曹參議單李東淵,參知單徐誼淳,同義禁單朴長夏。三政。以吳健泳爲敦寧主簿,李寬熙·李圭奭·權道益爲假監役。四政。以金俊·林奎晩·趙萬大爲假監役。五政。以金命孝·閔泳章·李培根爲假監役。六政。以李秉烈·鄭寅命·金樂熙爲假監役。七政。以河龍寅·姜應周·李鎬應爲假監役。八政。以裵秉壽·張煥星·李益信爲假監役。九政。以洪熙浩·崔萬洪·林蘭洵爲假監役。十政。以李禹祐·趙泰榮·田有鏞爲假監役。十一政。以吳元謙·金連植·嚴仲模爲假監役。十二政。以洪禕燮爲假監役。
傳于朴奎燦曰,砥平縣監之代,安峽縣監姜健擬入。
金天洙,以刑曹言啓曰,李炳容,賦性陰譎,罪犯罔赦,此等罪人,不可尋常處之。咸鏡道洪原縣遠地定配所,卽爲押送之意,敢啓。傳曰,知道。
上在景福宮。停常參·經筵。
趙定熙啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
金天洙啓曰,判義禁金有淵,同義禁朴鳳彬·金炳翊牌不進,推考傳旨,今方捧入,而開坐命下之後,如是違牌,事甚未安。竝更牌招,新除授同義禁朴長夏,一體牌招,何如?傳曰,允。
傳于趙定熙曰,政官牌招,開政。
傳于趙定熙曰,今見嶺伯狀啓,不勝驚愕。此人素知其可用,故待其復命,擬將大用,豈意遽至斯乎?慘矣慘矣。以若耳目之重寄,三載勤勞,死於王事,朝家優恤之典,在所致加。故嶺南右道暗行御史趙秉老,特贈吏曹判書,元致賻外,從厚加給,返柩及歸葬等節,另飭各該道,拔例庇護,其子勿拘年紀,待闋服卽爲調用事,分付銓曹。
傳于趙定熙曰,判義禁外金吾堂上竝許遞,今日政差出。
傳于趙定熙曰,有實故玉堂許遞,今日政差出。
傳于趙定熙曰,同敦寧·敦寧都正許遞,今日政差出。
趙定熙,以吏曹言啓曰,奉常寺主簿安念信,東學敎授李完用,俱以身病,呈狀乞遞,竝改差,何如?傳曰,允。
有政。吏批,行判書徐衡淳牌招不進,參判金聲根進,參議未差,同副承旨朴奎燦進。以吏批言啓曰,行判書徐衡淳牌招不進,參議未差,小臣獨政未安,何以爲之?敢稟。傳曰,仍爲之。又以吏批言啓曰,前假監役金基培,年未滿四十,而誤入於首擬,至蒙恩點,不可仍置,原望筒勿施,何如?傳曰,允。以王濟肯爲執義,尹爲獻納,閔致憲爲應敎,尹起元爲副修撰,吳勉秀爲同敦寧,韓處裕·李彙根·朴駉彦爲敦寧都正,李應辰·李鍾健·金奭鎭爲同義禁,金駿九爲引儀,洪鍾雨爲安峽縣監。
兵批,判書閔泳翊未肅拜,參判鄭夏源病,參議李東淵入直進,參知徐誼淳病,左副承旨閔泳駿進。同知加設單桂永文·朴致謙,護軍李起復,副護軍趙載厚·沈遠瑀·吉培光,副司直鄭寅星,副司果李奎鵬,以上竝單付。
吏批,再政。以金在鼎爲掌樂正,鄭有恂爲主簿,金炳斗爲禁府都事,金宗祐·趙珠景·崔在哲爲假監役。知義禁單李應辰·李鍾俊。三政。以金孝植爲監察,吳雨泳·吳必權·趙在龜爲假監役。四政。以玉昌鎬爲監察,丁永植·盧基泰·崔致權爲假監役。五政。以金炳稷爲中學敎授,張泰遠爲監察,鄭基浩·金完豊·洪喜永爲假監役。六政。以鄭得坤爲監察,金基燮·尹道俊·朴昌信爲假監役。七政。以李參永·崔珩·金錫仁爲假監役。八政。以安基鳳爲監察,金顯起·金錫文·金基煥爲假監役。九政。以李舜範爲南學敎授,張道煥·鄭基學·朴玉孫爲假監役。十政。以申兢休·金行喆·金德敏爲假監役。十一政。以尹榮大爲奉常主簿,李善安·韓龍源·李迪容爲假監役。十二政。以李裕冕·韓致坤·徐相運爲假監役。十三政。以柳魯植·鄭喜林·林華根爲假監役。十四政。以金應敏·梁柱鶴·吳在聞爲假監役。十五政。以金永契·張八範·柳奭基爲假監役。副司果趙存永,副司勇李培光,以上今超通政,朝官年八十加資。十六政。以劉德裕·李來鼎·金寶鉉爲假監役。十七政。以李冕容·李奎夏·金堯俊爲假監役。十八政。以南裕煥·鄭基洪·朱敬元爲假監役。十九政。以宋鍾協爲東學敎授,梁在潤·柳基東爲假監役。
吏曹參議前望單子入之。趙秉弼落點。
朴奎燦,以禮曹言啓曰,因議政府草記,慶尙道別厲祭,斯速設行,香·祝,令該曹照例磨鍊下送事,允下矣。取考謄錄,則別厲祭沴氣熾盛,道臣設行各邑最甚處,則使各該倅,設壇操文,侑之香·祝。只於道臣設行處,下送別厲祭祭品,依常時厲祭例,各別精備,就本壇設行城隍發告祭,前期三日先行矣。今當依此磨鍊,大邱府城隍發告祭及厲祭香·祝,竝令該司,照例急速磨鍊,下送于道臣處,以爲不卜日虔誠設行之地。而各邑則令道臣,詳探其熾盛處,亦令各該邑倅,操文侑之,祭品,一依道臣設行之例,精備奠物擧行之意,知委事,竝爲分付,何如?傳曰,允。
上在景福宮。停常參·經筵。
趙定熙啓曰,明日常參·經筵,取稟。傳曰,停。
傳于趙定熙曰,直閣金世基,馳詣顯隆園,奉審摘奸,仍留監祭,健陵·華寧殿,一體奉審以來。
朴奎燦啓曰,卽者義禁府都事來言,時囚罪人李喬憲,當爲捧供,而判義禁金有淵有身病,知義禁李應辰·李鍾健未肅拜,同義禁金奭鎭在外,不得開坐云。在外何以爲之?而判義禁·知義禁,竝卽牌招,何如?傳曰,允。在外許遞。
傳于朴奎燦曰,發遣吏郞,諸執事淸齋與否,摘奸以來。
朴奎燦,以弘文館言啓曰,新除授應敎閔致憲,副校理尹起元,竝卽牌招察任,何如?傳曰,允。
金天洙,以親軍別營言啓曰,本營兵房柳瓚,身病甚重,勢難察任,今姑改差,何如?傳曰,允。
上在景福宮。停常參·經筵。
夜自四更至二十日開東,灑雨下雨,測雨器水深三分。
金天洙啓曰,明日常參·經筵,取稟。傳曰,停。
傳于朴奎燦曰,傳香承旨,馳詣受香諸處,奉審摘奸以來。
朴奎燦,以議政府言啓曰,卽見補土堂上驪州牧使金明圭狀啓,則英陵·寧陵局內汰落處,今旣畢役。而劃下錢二千五百兩外,加入條三百八十八兩八錢五分,自本邑公錢中,先爲用下,措劃之節,請令廟堂,稟處矣。前劃非無所斟量,而狀請又如此,加入錢就惠廳所儲中,準數劃送,何如?傳曰,允。
兵曹,以李冕榮爲親軍別營兵房。
上在景福宮。停常參·經筵。
自開東至人定,灑雨下雨,測雨器水深一寸。自人定至二十一日開東,灑雨下雨,測雨器水深三寸七分。
藥房提調洪鍾軒,副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
趙定熙啓曰,明日常參·經筵,取稟。傳曰,停。
禮曹來七月初四日行宗廟·永寧殿秋享大祭香·祝親傳,取稟。奉敎敬依。
傳于趙定熙曰,政官牌招,開政。
金天洙啓曰,卽者義禁府都事來言,時囚罪人李喬憲,當爲捧供,而判義禁金有淵有身病,知義禁李鍾健呈辭受由,同義禁一員未差,只有知義禁李應辰一員,不得備員開坐云。呈辭受由,何以爲之?而未差之代,政官牌招,開政差出,判義禁,卽爲牌招,何如?傳曰,允。呈告許遞與未差之代,今日政差出。
趙定熙,以宗親府言啓曰,刑曹參判李永宗正卿,依例差下,令該曹下批,何如?傳曰,允。
傳于趙定熙曰,呈告泮長許遞,今日政差出。
傳于趙定熙曰,在外秋曹堂上許遞,今日政差出。
傳于趙定熙曰,同敦寧許遞,今日政差出。
傳于趙定熙曰,副司果姜漢朝,今日政六品職擬入。
有政。吏批,判書徐衡淳牌招不進,參判金聲根牌招不進,參議趙秉弼進,行左承旨趙定熙進。以吏批言啓曰,行判書徐衡淳,參判金聲根,竝牌招不進,小臣獨政未安,何以爲之?敢稟。傳曰,只出緊任。以李應夏爲刑曹參判,朴周陽爲同敦寧,徐相雨爲大司成,趙秉鎬爲知義禁,洪南周爲同義禁,李憲愚·金炳洙爲監察。
兵批,判書閔泳翊未肅拜,參判鄭夏源病,參議李東淵入直進,參知徐誼淳病,同副承旨朴奎燦進。護軍吳勉秀·柳瓚,副護軍金永悳·金堯俊以上竝單付。
吏批,再政。以姜漢朝爲氷庫別提,金永益爲禁府都事,安昌植爲律學敎授。內務府主事單成翊永·申洛均,交涉衙門主事單孫鵬九·朴準禹,濟衆院主事金奎熙·全良默·徐相奭·朴永培·李承雨·秦學明,已上仍其職陞六事,承傳。濟衆院主事單李宜植陞差事,承傳。宗正卿單李永。故學生吳泰民贈戶參例兼,吳彦純贈左承旨,吳命淵贈僕正,以上同敦寧吳勉秀三代。
兵曹口傳政事,親軍別營兵房單李冕榮。
朴奎燦,以親軍前營言啓曰,各營字內分授,自內務府節目,判下矣。宮墻巡邏坐鋪巡山等節,今日爲始,另飭擧行之意,敢啓。傳曰,知道。
又以親軍左營言啓曰,謹依內務府節目,判下,本營分授宮墻巡邏坐鋪及城門城堞內外禁松軍卒,自今日爲始派送之意,敢啓。傳曰,知道。
又以親軍別營言啓曰,宮墻巡邏坐舖及城堞內外禁松各營分掌擧行事,自內務府節目,判下矣。宮墻巡邏坐鋪巡山軍卒,自今日依數派送,各營分授擧行之意,敢啓。傳曰,知道。
上在景福宮。停常參·經筵。
自開東至人定,灑雨下雨,測雨器水深二寸五分。自人定至五更,灑雨下雨,測雨器水深二分。
朴奎燦啓曰,來二十五日朝參日次矣,敢稟。傳曰,停。
又啓曰,明日常參·經筵,取稟。傳曰,停。
傳于朴奎燦曰,吏曹參判有闕之代,前望單子入之。
傳于朴奎燦曰,都承旨許遞,前望單子入之。
傳于朴奎燦曰,左副承旨許遞,前望單子入之。
朴奎燦啓曰,假注書崔錫瑛有身病,勢難察任,今姑改差,何如?傳曰,允。
承旨前望單子入之。金聲根·金永悳落點。
吏曹參判前望單子入之。沈相薰添書落點。
傳于朴奎燦曰,此時迎送之弊,不可不念。海西封進官特爲分揀,姑令戴罪擧行。
傳于金天洙曰,奉審閣臣入侍。
朴奎燦,以親軍右營言啓曰,謹依內務府節目判下,宮墻巡邏坐鋪等節,自今日另飭擧行之意,敢啓。傳曰,知道。
又以親軍後營言啓曰,謹依內務府節目判下,本營分授宮墻巡邏坐鋪及城門城堞內外禁松軍卒,自今日爲始,依數派送之意,敢啓。傳曰,知道。
又以親軍別營言啓曰,卽接東關王廟守直官所報,則本廟西邊墻垣六間頹圮云。爲先堅實圍排,待晴改築之意,敢啓。傳曰,知道。
吏曹參判金聲根疏曰,伏以臣於見職,卽已試蔑效之地,而拂拭之恩,旣切感鏤,逋慢之罪,冞增悚縮。始擬一伸叩謝者,遂至盤礴時日,是豈臣全昧恥畏,甘自怙戀,謂參務異於專斷,視宿研恬若固有而然哉?誠以天陛之截嚴而導懷未易,僚席之迭曠而求解無暇。惟其才所不逮,力所不能,駑蹇常患中疲,鉛鈍無望久割,則此不容諉以旣冒,一埤添瘝也審矣。況臣蒲質望秋,薪憂多時,自南以還,頓不如前。近因麥節,涼燠不適,外邪中肺,祟爲感苦,咳咯竝劇,而頭目眩撓,交熱交攻,而肢體疼痛,委身床笫,不省四倒。將此現狀,雖欲自力,又不可得焉。玆敢疾聲呼籲,仰瀆崇聽。伏願聖明,俯垂鑑諒,亟遞臣亞銓之任,俾賢路無滯,官謗毋滋,以爲公私耦幸,不勝攢祝云云。答曰,省疏具悉。所請依施。
丙戌五月二十一日戌時,上御乾淸宮。奉審閣臣入侍時,右副承旨金天洙,假注書李起鎰,記事官朴宗玕,別兼春秋李茂魯,直閣金世基,以次進伏訖。上曰,史官分左右。仍命閣臣進前。世基進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣顯隆園,仍留監祭,將事安寧之意,敢達矣。上曰,園上·陵上,俱爲太平乎?世基曰,俱爲安寧矣。上曰,連日之雨,近於積潦,碑閣·丁字閣俱無所傷乎?世基曰,少無滲漏處矣。上曰,何時將事,而何時離發乎?世基曰,三更量將事,四更量發行矣。上曰,歷到本府而來乎?世基曰,暫留而還矣。上曰,今番之雨,所經沿路麥農無害否?世基曰,牟麥幾刈而無減,移秧已畢而或耘矣。上曰,往來時,路由何處乎?世基曰,自銅雀津往返矣。上曰,雨後江波大漲云,果何如耶?世基曰,潦水濫於食廛街前矣。上曰,乘船而從下流渡江乎?世基曰,溯流幾至數里許而始渡矣。上曰,史官就座。仍命閣臣先退,又命退,承·史以次退出。
上在景福宮。停常參·經筵。
趙定熙啓曰,明日常參·經筵,取稟。傳曰,停。
金天洙啓曰,行大司成徐相雨,除拜後過三日不爲出肅,依定式推考警責,仍卽牌招察任,何如?傳曰,允。
傳于趙定熙曰,禮房承旨馳詣健元陵,奉審摘奸,仍留監祭,局內諸陵,一體奉審以來。
傳于趙定熙曰,景祐宮移建之役,雖姑未畢,聞正堂今旣告竣,移安之節,一時爲急,令該曹,晦間擇日以入。
傳于趙定熙曰,聞誠一軒,已爲告成,移奉之節,不可少緩,令該曹,晦間擇日以入。
傳于金永悳曰,政官牌招,開政。
崔錫瑛改差,代以金載善爲假注書。
傳于金永悳曰,呈告經筵許遞,今日政差出。
傳于金永悳曰,在外敦寧都正許遞,今日政差出。
傳于金永悳曰,進士金容圭,今日政,童蒙敎官擬入。
有政。吏批,行判書徐衡淳牌招不進,參判沈相薰進,參議趙秉弼牌招不進,行左承旨趙定熙進。以吏批言啓曰,行判書徐衡淳,參議趙秉弼,竝牌招不進,小臣獨政未安,何以爲之?敢稟。傳曰,仍爲之。以尹成鎭爲禮曹參判,趙亨泰·王允鎬·柳基昌爲敦寧都正,金壽鉉·趙秉式爲知經筵,金好焌爲尙瑞主簿,鄭基會爲弘文提學,李鍾順爲楚山府使,李象翼爲宗府主簿,金炳坤爲重林察訪,金在豊爲參禮察訪。
兵批,判書閔泳翊未肅拜,參判鄭夏源病,參議李東淵病,參知徐誼淳入直進,右副承旨金天洙進。同知加設單睦台中·鄭泳·張有德·鄭致良·閔一爀,副護軍閔泳駿,副司果申範熙,以上竝單付。
吏批,再政。以金駿九爲典設別提,柳昌鉉爲禁府都事,金容圭爲童蒙敎官,康台鉉爲順康園守奉官。三政。以鄭有恂爲引儀。四政。以洪思哲爲掌樂主簿。
以吏曹參議趙秉弼牌不進,罷職傳旨,傳于金天洙曰,只推。
以司謁口傳下敎曰,典圜局,合設於機器倉前,典圜局,移屬別營事,分付。
趙定熙,以司饔院監膳提調意啓曰,今日監膳時,日下生鮮,腐傷體少,屢次點退,其所改色,與前無異。日勢漸晩,不得不捧入,而今當潦水,捉得無路云。在前如此之時,曾有所稟旨代封之例矣。莫重御供,自下不敢擅便,惶恐敢啓。傳曰,知道。代封。
又以禮曹言啓曰,卽接成均館所報,則今番之雨,文廟正殿東配位第一位祭床上滲漏,斑子一井穿破注下,地衣霑濕,後簷間間滲漏云矣。修改之節,待快晴擇日擧行,何如?傳曰,允。
金天洙,以親軍右營言啓曰,本營參軍韓定履,未知擧職之何事,而字內生松犯斫,數甚夥然,不能禁斷,又不捉納,揆以擧行,萬萬駭然,不可仍置,決棍汰去之意,敢啓。傳曰,知道。
義禁府啓目,尙瑞院別提李喬憲原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。
義禁府啓目,平康縣監趙章敎原情云云。問目內辭緣,泛稱遲晩,刑推得情,何如?判付啓除刑推議處爲良如敎。
金天洙,以義禁府言啓曰,卽接月令醫員朴台淵手本,則以爲,時囚罪人趙章敎,素患痰癖之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣。趙章敎姑爲保放之意,敢啓。傳曰,知道。
又以義禁府言啓曰,謀叛大逆不道罪人景純,因鞫廳議啓,施以适·雲例。而卽接富平府使鄭秉夏牒報及成冊,則罪人景純父光運,年六十八,妹尹召史年三十四,出嫁于本邑西面居朴士京處,懸錄報來矣。父光運,方囚富平獄云。依例發遣府都事,與地方官眼同,卽其地緣坐處絞。尹召史旣已出嫁云,依律文免坐,何如?傳曰,允。
領敦寧金炳德疏曰,伏以臣之見綰兼任,祀典之修芬苾,軍儲之謹封樁,綦重且要,有非閑漫司存之比,而自臣病淹鄕外,凡係事務,一無檢攝,徒積曠抛之罪,是用惶阨,間嘗數次丐解,未蒙鞶遞之恩,宜卽更籲。而第臣區區血懇,日日顒望,有大於此者,不敢贅他竝瀆,今若爲是之拘,一往盤礴於早自爲所之地,致使職任愈瘝,廉防轉壞,非惟仰累熙朝綜核之地,在臣微諒,尤豈不萬萬恧縮哉?臣之病狀,近益危惡,只是縷息之姑僅存,時或有省覺,則惟虛縻,滋悚滋悶。玆臚欲遞未遑之實,仰干崇嚴。伏乞聖慈,俯賜恩諒,將臣太常軍監兩提擧之任,劃行改免,俾官事無廢,賤分獲安焉云云。答曰,省疏具悉卿懇。愼節奉慮。兼管諸務,何可竝解?所辭中太常提擧之任,今姑許副,卿其諒之。仍傳于金天洙曰,此批答遣地方官傳諭。
上在景福宮。停常參·經筵。
金永悳啓曰,明日常參·經筵,取稟。傳曰,停。
朴奎燦啓曰,假注書李起鎰有身病,勢難察任,今姑改差,何如?傳曰,允。
李起鎰改差,代以尹承弼爲假注書。
金永悳,以議政府言啓曰,卽見京畿前監司朴齊寬所報,則枚擧振威縣令趙元植牒呈以爲,本縣自壬午以後,年形失稔,穀價日高。壬·癸·甲三年免稅大同米合一百八十石零,太合十六石零,盡入於各年該色所逋,本色收納,實無其道。且有癸未已施之例,以各其年所捧時價,特許代納爲辭矣。正供所重,固何如?而謂以吏逋,輒請代納,揆諸經法,決難議到。然而旣知其指徵無處,則以若殘邑事勢,本色責辦,亦行不得者也。特依所報許施,俾爲淸帳之地,何如?傳曰,允。
又以內務府言啓曰,幼學趙漢哲,本府副主事差下,何如?傳曰,允。
朴奎燦,以戶曹言啓曰,謹奉傳敎,故嶺南右道暗行御史趙秉老,元致賻外,木綿三十疋,米二十石,太五石,石灰一百石從厚磨鍊,令該道題給。反柩及歸葬等節,另飭各該道,拔例庇護之意,敢啓。傳曰,知道。
又以漢城府言啓曰,濟州三邑民數,今始上來,故依例入錄之意,敢啓。傳曰,知道。
又以漢城府言啓曰,乙酉式咸鏡南·北道帳籍,今始上來,故依例入錄之意,敢啓。傳曰,知道。
又以禮曹言啓曰,傳曰,景祐宮移建之役,雖姑未畢,聞正堂今旣告竣,移安之節,一時爲急。令該曹,晦間擇日以入事,命下矣。移奉吉日時,令日官韓應翼推擇,則今五月三十日巽時爲吉云。以此日時擧行,何如?傳曰,允。
又以禮曹言啓曰,傳曰,聞誠一軒已爲告成,移奉之節,不可少緩。令該曹,晦間擇日以入事,命下矣。移奉吉日時,令日官韓應翼推擇,則今五月三十日申時爲吉云。以此日時擧行,何如?傳曰,允。
又以機器局言啓曰,前令韓應周,司事差下,令該曹口傳下批,何如?傳曰,允。
金永悳,以親軍別營言啓曰,謹依司謁口傳下敎,前典圜局,移屬本營,將一員·軍十名守直之意,敢啓。傳曰,知道。
朴奎燦,以司僕寺內乘提調意啓曰,兼內乘金在豊,以其身病,呈狀乞遞矣。不可强令察任,今姑改差,其代令該曹,口傳差出,何如?傳曰,允。
又以義禁府言啓曰,因忠淸右道暗行御史李範祖書啓,吏曹回啓內,恩津前前縣監金亮漢,繡啓旣請令攸司稟處,更無可論爲辭矣。金亮漢下去京畿楊州地云。依例發遣府羅將拿來,何如?傳曰,待待命拿囚。
副護軍李萬敎疏,略曰,伏以臣猥膺湖南持斧之命,復命之後,副司直臣金中植,爲其父鳴冤疏出,而臣不職之罪益彰矣。就其中九百兩之捄弊民庫云者,公簿蔑取考之蹟,吏鄕有貸用之供,其所措劃,仍無歸屬,臣未見其可也。補結價一千一百九十二兩九錢八分之排朔入下云者,前官之所未行,前前官之所未行,今乃創付官廩私用,臣未見其可也。臣誠愚昧,信心臚列,而第今道啓綜覈,宜無差爽,則臣之不審,果無所逃。乃者大僚議啓,只請問備,特承允批,臣於是滿心蹙恧,不知措躬也。伏乞下臣司敗,亟施當勘之律焉。省疏具悉。爾不必如是爲引矣。
上在景福宮。停常參·經筵。
自開東至人定,灑雨下雨,測雨器水深三寸。自人定至二十五日開東,灑雨下雨,測雨器水深五分。
金永悳啓曰,明日常參·經筵,取稟。傳曰,停。
傳于趙定熙曰,奉審承旨入侍。
以司鑰李喜柱手本,別監申尙順,被打於無賴輩梁基煥等事,傳曰,不念掖隷,無難敺打,極爲無嚴。令秋曹嚴覈以聞。
以司錀趙龍顯手本,別監金得鉉,被打於無賴輩李鎭學等事,傳于朴奎燦曰,不念掖隷,無難敺打,極爲無嚴。令秋曹嚴覈以聞。
兵曹,內乘單沈宜浩。
吏曹,口傳政事,機器局司事單韓應周。
丙戌五月二十四日酉時,上御乾淸宮。奉審承旨入侍時,行左承旨趙定熙,假注書金載善,記注官張益厚,別兼春秋李茂魯,以次進伏訖。上曰,史官分左右。仍命奉審承旨進前。定熙進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉。還詣健元陵,仍留監祭,將事安寧之意,敢達矣。上曰,諸陵上俱爲安寧乎?定熙曰,諸陵上俱爲安寧,而健元陵·綏陵丁字閣,有滲漏處矣。上曰,何處滲漏乎?定熙曰,健元陵丁字閣內北邊,多有滲漏,綏陵丁字閣東挾門內外,俱爲滲漏,而健元陵丁字閣滲漏,最尤甚矣。雨勢今又如此,似尤滲漏,萬萬悚悶矣。上曰,何若是多有滲漏乎?定熙曰,健元陵丁字閣外北邊瓦子,一無所存,致此滲漏矣。上曰,待快晴不日修改之意,申飭戶·禮曹,可也。定熙曰,謹當奉傳下敎矣。上曰,何時將事乎?定熙曰,三更量將事,四更量離發矣。上曰,近日暴雨之餘,果無害於兩麥乎?定熙曰,沿路所見,別無受害處矣。上曰,移秧亦何如耶?定熙曰,秧事已畢,而日前之雨雖無所損,今日之雨,似不緊矣。上曰,雨水必多漲矣。往來道路何如?定熙曰,鳳凰川果爲大漲,而往來皆乘船而渡矣。上曰,船隻從何而得乎?定熙曰,每値川漲之時,例自漢江來泊矣。上曰,史官就座。仍命承旨先退,又命退,承·史以次退出。
丙戌五月二十四日三更,上御乾淸宮。一二所試官入侍時,行左承旨吳益泳,假注書朴揆陽,別兼春秋金春熙,記事官李茂魯,一所試官洪鍾軒·金綺秀·趙鍾弼·金弼洙,二所試官李世宰·李源逸·嚴柱漢·尹相衍,以次進伏訖。上曰,史官分左右。上命試官進前。鍾軒等進前。上曰,科之爲弊,何時無之,挽近以來,尤有甚焉。至於此科,與他自別,故特差正卿,卿等必須恪勤對揚,專爲秉公,可也。如是面飭之後,若有一毫容私,則王法自在,自諒爲之也。鍾軒曰,臣才識淺短,事事僨誤,而至承嚴敎,豈敢有私於其間哉?世宰曰,聖敎至此,謹當悉心對揚,而臣才本空疎,萬萬無似矣。上曰,雖欲秉公,或不無見欺之弊,尤當愼察,而若不體予之意,則雖至於屢次設科,斷不容貸矣。鍾軒曰,聖敎若是截嚴,謹當奉行,而尤爲憧憧矣。上曰,向日監試試官入侍時,申飭應已見之矣,亦勿以例飭知之。精白之與否,惟在卿等之裁量。予言不再也。世宰曰,盡心奉承,而尤不勝悚懍矣。上曰,連日試取乎?鍾軒曰,三日試取,而初場論疑心,中場賦表,終場策文,而士工專係於策文,故間一日設場矣。世宰曰,二十五日·二十六日·二十八日試取設場。而伏聞館學儒生應製之令,在於再明日云,則不無相値之慮。伏未知何以則爲好矣。上曰,然則當退定也。仍命承旨,館學儒生應製,以今月二十七日改定,可也。上曰,卿等須十分審愼也。鍾軒曰,謹依聖敎矣。上命試官先退,又命退,承·史以次退出。
上在景福宮。停常參·經筵。
自開東至人定,灑雨下雨,測雨器水深三分。
藥房都提調金弘集,提調洪鍾軒,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
藥房口傳啓曰,臣等卽伏聞承候官所傳之言,則中宮殿,以感滯之症,有靡寧之節,湯劑自內煎進云,下情不任區區伏慮之至。亟許臣等率醫官入診,詳察症候,議定湯劑,千萬顒祝,惶恐敢啓。答曰,知道。今旣快復,卿等不必入侍矣。
口傳再啓曰,俄陳中宮殿請診之啓矣。伏承今旣快復之批敎,萬萬慶幸,而未蒙召接,不勝抑鬱。揆以事體道理,詳承諸節,議定當進之劑,不容少緩。伏乞亟許臣等,率醫官入診,千萬顒祝,惶恐敢啓。答曰,知道。旣臻平復,卿等不必入侍矣。
金永悳啓曰,明日常參·經筵,取稟。傳曰,停。
傳于金永悳曰,景祐宮移奉時,分司鼓吹與諸般儀節,令該曹照例磨鍊。
以司謁口傳下敎曰,景祐宮役所工募,乾犒饋分給事,分付戶曹。
以司謁口傳下敎曰,廣州留守金允植,屢飭之下,終不受符,右承旨魚允中尙不肅命,是何道理?令政院更爲嚴飭,使之受符肅命。
金永悳,以禮曹言啓曰,卽接社稷署所報,則今番雨後,本壇北壝門柱根,朽傷顚仆,卽爲告由修改云矣。見今潦雨尙未開霽,待快晴擇日擧行,何如?傳曰,允。
朴奎燦,以兵曹言啓曰,卽接東道參軍李圭晠牒報,則後營所授鷹峰下體城二間許頹圮云。爲先令繕工監堅實圍排,分授軍門,卽速修築,而把守軍兵,令該營量宜定送,限改築間,嚴加守直之意,分付,何如?傳曰,允。
又以親軍後營言啓曰,因兵曹草記,鷹峰下體城二間頹圮處,出番軍八名除出,將校一人率領,限修築間,嚴加守直之意,敢啓。傳曰,知道。
又以刑曹言啓曰,以司鑰李喜柱·趙龍顯手本,別監申尙順·金得鉉,被打事,判付內,不念掖隷,無難敺打,極爲無嚴,令秋曹嚴覈以聞事,命下矣。謹依傳敎,罪人李鎭學·高壽鉉·崔命斗·徐德淵·金東鎭·李鳳圭·金鳳來·崔聖信·梁基煥·趙吾長伊·申景祿·鄭弘在·金泰鎭·崔永順·韓致三·張致俊·朴昌鎭等捉來,與被打別監申尙順·金得鉉,頭面嚴覈,則李鎭學所供內以爲,率畜妓女,而同類金仁杓,被打於良人趙元錫,方在相詰之中,別監金得鉉,居間和好,無事妥帖云矣。其翌日趙元錫,聚黨作鬧,打破家屋,則渠之同類,憤其得鉉之不善和好,方其紛紜之際,得鉉來到,責其和好後,更鬧之端,下待不輕,則渠之在傍李鳳圭·徐德淵,憤頭所激,欲爲相鬪,故挽解以送矣。追聞李鳳圭·徐德淵等,不有挽解,徑打得鉉於齋洞近處云。高壽鉉所供內以爲,渠亦妓夫,間有身病,別無出門,而今此鬪鬨事端,只爲得聞而已,實無干涉云。崔命斗所供內,適有所幹,出往郊外而還,但聞敺打別監之說云。徐德淵·李鳳圭所供內以爲,今月二十二日,在於桂洞近處矣,別監金得鉉來到,與李鎭學,惹出妓家相爭之說,責其無狀,言語不美,故不勝憤激,果爲追打於齋洞近處云。金東鎭所供內以爲,伊日因事在家,初不參涉於敺鬪之場,而追聞李鳳圭·徐德淵等行打之說云。金鳳來·崔聖信所供內以爲,以趙元錫,與金仁杓相鬨事,今二十一日,被囚於典獄而毆打別監之事,在於二十二日,身在囚禁,焉有出獄參涉之理云。金東鎭·趙吾長伊所供內以爲,爲問被囚之同類,往于典獄,則同類申景祿,被打於別監申尙順,携扶以入,而申尙順,與申景祿相鬪之際,彼此相適,尙順之受傷,勢所固然,實無犯打云。梁基煥·李鳳圭等所供內以爲,聞同類之在囚,往于典獄,則申景祿被打於別監,方臥房中,而渠則只見光景云。申景祿所供內以爲,今二十二日,過于鍾樓街上,適見同類朴俊成,見辱於別監申尙順等處,挽解送歸之際,不意申尙順等,忽地敺打,故渠亦犯打,不無彼此受傷之擧,而爲人所扶,到于典獄近處,則梁基煥·金東鎭·趙吾長伊·李鳳圭等,自典獄,聞渠之被打,出來同扶而入,伊後事狀實所不知云。鄭弘在·金泰鎭·崔永順·韓致三·張致俊·朴昌鎭等所供內以爲,渠等因生涯所致,初不干涉於敺鬪之場,聞其同類被囚後,蒙放往見而已云。別監金得鉉所供內以爲,以趙元錫,與金仁杓相爭之端,居間和好,而往于桂洞近處,猝被李鎭學·高壽鉉·崔命斗·徐德淵·金東鎭·李鳳圭·金鳳來·崔聖信之敺打,至於重傷云。別監申尙順所供內以爲,適過鍾樓街上,忽被梁基煥·金東鎭·趙吾長伊·李鳳圭等之亂打云矣。觀於諸供,徐德淵·李鳳圭·申景祿,罔念王人之攸重,敢肆蕩子之悖習,拳踢交加,衣笠盡裂,究厥罪狀,萬萬痛惡。李鎭學·高壽鉉·崔命斗·金東鎭·金鳳來·崔聖信·梁基煥·趙吾長伊等縱云一辭發明,不無同惡相濟。鄭弘在·金泰鎭·崔永順·韓致三·張致俊·朴昌鎭等,雖曰,同類初無干涉,究其事狀,合有參酌。旣伏承嚴覈之命,故嚴覈捧口招以入之意,敢啓。傳曰,知道。令前營,更加嚴覈以聞。
義禁府啓目粘連,向前李喬憲亦,擅離雖緣情勢,當律在所難免。以此照律,何如?判付啓依允。
義禁府啓目粘連,向前趙章敎亦,厲壇失火,縱出无妄,法意攸在,難以參恕。以此照律,何如?判付啓依允。
朴奎燦,以義禁府言啓曰,保放罪人趙章敎,當爲還囚,議處以入,而病勢一向未差,仍爲保放之意,敢啓。傳曰,知道。
判府事金炳始疏曰,伏以臣於病蟄郊坰之中,忽伏見邸報,臣之子容圭,獲蒙特恩牽絲,闔門榮耀,感戴洪私,愈以仰天地雨露之深眷厚澤。而第臣惶惑,有所難安者,竊以爲官制尤謹其始,凡所蔭調,必須年滿而後檢擬,卽不刊之典式,而厥或不究,亦皆有據。以臣之子則甫逾於弱冠,年尙未及矣,以臣之身則無階乎特典,受之不當矣。官方之濫褻,士趨之躁競,最爲今時切憂,而迨玆謬恩之輒加,將何以解餘人之惑而風勵之哉?臣本庸疎,旣不能裨補萬一,重以賤孥之故,貽累聖德,臣之罪尤無所自容矣。臣庸是駴懼,不敢泯默,冒徹短牘。伏願聖明,俯賜鑑諒,回收特命,俾公格存而私分安焉云云。答曰,省疏具悉卿懇。旣多已例,何必以年紀爲拘乎?且予意攸在,卿其安心勿辭。仍傳于朴奎燦曰,此批答,遣史官傳諭。
上在景福宮。停常參·經筵。
金永悳啓曰,明日常參·經筵,取稟。傳曰,停。
傳于金永悳曰,政官牌招,開政。
朴奎燦啓曰,卽者兵曹郞廳來言,今此景祐宮移奉時,陪衛節目,當爲磨鍊以入,而判書閔泳翊在外,不得擧行云。何以爲之?敢稟。傳曰,次堂擧行。
又啓曰,卽者兵曹郞廳來言,今此誠一軒御眞移奉時,侍衛節目,當爲磨鍊以入,而判書閔泳翊在外,不得擧行云。何以爲之?敢稟。傳曰,次堂擧行。
又啓曰,卽見忠淸兵使李敏應諸色軍收布啓本,則不善封裹,致此沾濕,事甚疎忽,極爲未安。所當還下送,而係是軍務,雖不得不捧入,該帥臣不可無警,從重推考,何如?傳曰,允。
傳于朴奎燦曰,有實故玉堂許遞,今日政差出。
傳于朴奎燦曰,在外敦寧都正許遞,今日政差出。
傳于朴奎燦曰,臺諫竝許遞,前望單子入之。
朴奎燦,以吏曹言啓曰,中學敎授金炳稷,以其身病,呈狀乞遞,改差,何如?傳曰,允。
有政。吏批,行判書徐衡淳牌招不進,參判沈相薰牌招不進,參議趙秉弼進,同副承旨朴奎燦進。以吏批言啓曰,行判書徐衡淳,參判沈相薰竝牌招不進,小臣獨政未安。何以爲之?敢稟。傳曰,只出緊任。以趙秉聖爲副修撰,具秉允·李應華·尹㦙爲敦寧都正,李鍾協爲景慕宮令。內務府副主事單趙漢哲差下事,承傳。
兵批,判書閔泳翊未肅拜,參判鄭夏源病,參議李東淵進,參知徐誼淳病,右副承旨金天洙進。同知加設單元龜孫·李集文·張緝勳,上護軍李應憲·秦尙彧,副護軍趙亨泰·韓處裕,副司直王濟肯·尹,副司果李耕稙·李兢懋·李基洽·金在三,以上竝單付。
吏批,再政。以沈相薰爲同經筵,朴齊璟爲中學敎授,沈耕澤爲掌樂主簿,沈敏澤爲禁府都事,金世貞爲濟衆院主事,許樟爲典牲主簿,徐最淳爲司饔主簿,全良默爲尙衣主簿。
傳于朴奎燦曰,當該承旨從重推考。
朴奎燦啓曰,卽者建春門門考郞廳來言,閉門時誤爲下鑰,以致改鎖之境。闕門所重,何等謹嚴,而有此不審之擧,極爲驚悚。當該郞廳及守門將,竝所當重勘,而本院請推之外,無他可施之罰,何以爲之?敢稟。傳曰,竝拿處。
金天洙,以戶曹言啓曰,謹奉傳敎,景祐宮役所工匠三百九名,各錢一兩,擔軍八十八名,各錢七錢,募軍六百七十六名,各錢五錢,合錢七百八兩六錢,乾犒饋分給之意,敢啓。傳曰,知道。
又以內醫院都提調·提調意啓曰,參禮察訪李兢懋,旣遞外任矣。依例還屬本院,令該曹,口傳付軍職,何如?傳曰,允。
又以統理交涉通商事務衙門言啓曰,元山港書記官高永憲,本衙門主事加差下,令該曹口傳下批,何如?傳曰,允。
朴奎燦,以刑曹言啓曰,敺打別監之李鎭學等,嚴覈草記,傳曰,知道,令前營更加嚴覈以聞事,批下矣。謹依批旨,罪人李鎭學等十七名,竝移送前營之意,敢啓。傳曰,知道。
又以義禁府言啓曰,保放罪人趙章敎,當爲還囚,照律以入,而病勢一向未差,仍爲保放之意,敢啓。傳曰,知道。
義禁府啓目粘連,尙瑞院別提李喬憲矣,本府議啓內,擅離雖緣情勢,當律在所難免。以此照律,罪笞四十收贖,附過還職,私罪奉敎依允爲旀,功減一等爲良如敎。
義禁府啓目粘連,平康縣監趙章敎矣,本府議啓內,厲壇失火,縱出旡妄,法意攸在,難以參恕。以此照律,罪笞四十收贖,附過還職,私罪奉敎依允爲旀,功減一等爲良如敎。
上在景福宮。停常參·經筵。
金永悳啓曰,明日常參·經筵,取稟。傳曰,停。
傳于金永悳曰,政官牌招,開政。
傳于金永悳曰,呈告金吾堂上許遞,今日政差出。
傳于金永悳曰,有實故玉堂許遞,今日政差出。
傳于金永悳曰,工曹堂上竝許遞,今日政差出。
傳于金永悳曰,同訓鍊竝許遞,今日政差出。
傳于金永悳曰,同敦寧·敦寧都正竝許遞,今日政差出。
以具範書·李圭珍囚單子,傳于朴奎燦曰,飭已施矣。分揀放送。
兵曹口傳政事,副司果單李完用。
金天洙,以吏曹言啓曰,東學敎授宋鍾協,以其身病,呈狀乞遞,改差,何如?傳曰,允。
又以弘文館言啓曰,新除授副修撰趙秉聖,卽爲牌招察任,何如?傳曰,允。
朴奎燦,以兵曹言啓曰,僉知中樞府事閔泳馹,羽林衛將許,五衛將李在燮·李秉和·閔種泌·李漢相·許逅·韓用杓,曹司五衛將李,昌德宮衛將李興文·片興吉,慶熙宮衛將金佑烈,訓鍊院主簿曺舜永,文臣兼宣傳官李完用·沈遠彬,部將洪成濂,守門將李建勖·李源泰,俱以病難供職,呈狀乞遞,竝改差,何如?傳曰,允。
又以兵曹言啓曰,兼司僕將權一圭,以其病難供職,呈狀乞遞,改差,何如?傳曰,允。許用履歷。
又以兵曹言啓曰,訓鍊院主簿李正植,以其病難供職,呈狀乞遞,改差,何如?傳曰,允。
吏曹口傳政事,統理交涉通商事務衙門主事單高永憲。
有政。吏批,行判書徐衡淳進,參判沈相薰牌招不進,參議趙秉弼牌招不進,同副承旨朴奎燦進。以洪鍾憲爲副校理,王濟肯爲修撰,尹宇善爲工曹判書,吳致箕爲同敦寧,洪秉僖爲工曹參判,鄭泰鎔爲敦寧都正,朴齊純爲工曹參議,李永爲知義禁,高永錫爲校書判校,李在喬爲監察,洪思哲爲引儀,申萬均爲禁府都事,金昇圭·鄭元夏·李萬敎·李寅晩爲分承旨,兪致益·趙南軾·李秉皐爲分兵曹參議,任大準·尹·林永相爲兵曹正郞,黃宇玄爲庇仁縣監,姜錫祐爲旌義縣監。驪州牧使金明圭,今加嘉善加資事,承傳。
兵批,判書閔泳翊未肅拜,參判鄭夏源進,參議李東淵入直進,參知徐誼淳病,右副承旨金天洙進。以徐丙懋·趙存禹·李冕榮·李長會爲同訓鍊,金卨鉉爲僉知,金敬善爲羽林將,金完根·朴敎承·金斗植·尹啓煥·金聖煥·李忠錫爲五衛將,南斅元爲曹司衛將,金秉植爲昌德將,牟鼎基爲慶熙將,金命熙·宋秉俊爲訓鍊主簿,李景鉉爲兼司僕將,任大準·宋鍾協爲文兼,鄭煥堯爲釜山僉使,同知加設單朴忠鎭,大護軍鄭海崙,護軍朴周陽,副護軍具秉允·閔泳馹·李應華,副司直尹起元,副司果吳學善·朴廷基·李鍾穆·李錫一·元橚,以上竝單付。
吏批,再政。以徐行輔爲奉常僉正,洪鍾益爲掌樂主簿。協辦內務府事單金明圭,同義禁單李永,兼春秋單卞應洙。三政。以兪鎭弼爲東學敎授,鄭煥敎爲監察。
兵批,再政。以閔鳳鎬爲部將,張義植·金㴤炫爲守門將。同知單金秉植,僉知單金斗植·李忠植·南斅元,副司果朴珍煥,今加折衝加資事,承傳,副護軍單朴珍煥。
以吏曹參議趙秉弼牌不進,罷職傳旨,傳于朴奎燦曰,只推。
金天洙,以議政府言啓曰,卽見咸鏡前監司鄭基會狀啓,則枚擧義州府尹洪承五移文以爲,東邊道照會出來,而通化縣捕盜兵役,來到惠山鎭,追捕匪徒十名及我人七名,解送本縣,會同委員訊擬詳辦云。故以昨秋該縣兵役,持公文來到該鎭,匪徒十名,其時捉還我人七名,因回啓關定配,則解送與否,不敢擅便之意。答照會,先爲成送,而上項罪人七名,通化縣解送一款,請令廟堂,稟處矣。作拿彼匪,旣已拿去,則犯越我民,宜卽懲勘,故昨冬使之發配,此由移咨禮部矣。以奉飭査辦事,回咨纔爲出來,今玆東邊道照會又如此。其在事體,不容不解送,急速知委於各其配所,而押送之際,日字自爾遲延,先以此意,另成照會,送于灣府,以爲轉致之地,何如?傳曰,允。
朴奎燦,以親軍別營言啓曰,本營騎士將白樂駿·李鼎宇,俱有身病,勢難察任,竝改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
刑曹判書洪澈周疏曰,伏以臣於見職,一未嘗絲毫彷彿,而旣誤明命,凡屢遭矣。刑典之枉撓而臣未能糾正之,邦禁之浸弛而臣未能檢礪之,動輒辜恩,厝必速訟,顧臣未卸之前,卽臣俟勘之日也。居恒悸懍,夙宵危蹙。而第臣尩羸之質,近遘潦暑,宿祟新疴,日添時劇,食阻而溏泄輒注,骸委而轉側必須,則目下彈束,萬萬非時日期也。赴曹開坐,迄無其望,惟棘木之聽,豈一日可曠哉?玆敢忙掇短章,仰瀆崇嚴。伏乞聖明,俯垂鑑諒,亟遞臣刑曹判書之任,以安私分,千萬顒祝云云。答曰,省疏具悉。所請依施。
上在景福宮。停常參·經筵。
趙定熙啓曰,明日常參·經筵,取稟。傳曰,停。
傳于趙定熙曰,景祐宮正堂,今旣告竣,移安隔日,感懷彌新。當於三十日,親行酌獻禮矣,該房知悉。
傳于趙定熙曰,誠一軒,今旣竣役,移安隔日,悵慕如新。當於伊日展拜矣,該房知悉。
趙定熙啓曰,今三十日景祐宮親行酌獻禮祭文,當爲製進,藝文提學曺錫輿,待明朝牌招,使之製進,何如?傳曰,允。
金永悳啓曰,卽者兵曹郞廳來言,今五月三十日大駕詣景祐宮,親行酌獻禮,誠一軒展拜時,侍衛節目及別雲劍望·守宮望,當爲磨鍊以入,而判書閔泳翊在外,不得擧行云。何以爲之?敢稟。傳曰,次堂擧行。
趙定熙,以禮曹言啓曰,今五月三十日巽時,景祐宮祠宇移奉時,先告事由祭,同日曉頭先行,告安祭,移奉後隨時設行事,已爲啓下,而伊日親行酌獻禮事,命下矣。告安祭同日酌獻禮,當爲兼行,以此知委擧行,何如?傳曰,允。
又以禮曹言啓曰,今五月三十日景祐宮酌獻禮親行時,王世子闕門外祗迎後,隨詣陪參之節,依例磨鍊乎?敢稟。傳曰,勿爲磨鍊。
又以禮曹言啓曰,今五月三十日誠一軒展拜時,王世子祗迎及隨駕之節,依例磨鍊乎?敢稟。傳曰,勿爲磨鍊。
又以禮曹言啓曰,景祐宮移奉祗迎時,王世子隨詣祗迎之節,何以爲之乎?敢稟。傳曰,勿爲磨鍊。
又以禮曹言啓曰,兩聖朝御眞移奉祗迎時,王世子隨詣祗迎之節,何以爲之乎?敢稟。傳曰,勿爲磨鍊。
金永悳,以兵曹言啓曰,今此景祐宮祠宇移奉時,陪衛軍兵,當爲磨鍊矣。謹稽謄錄,則乙酉年入廟時,分兵曹·分都摠府堂上·郞廳各一員,五衛將二員,武臣兼宣傳官四員,禁軍二十人,挾神輦軍四十名擧行矣。都摠府武兼,今旣革罷,勿爲磨鍊,其餘陪衛,今番則何以爲之?而前後射隊軍兵,以別營軍兵中幾許磨鍊,而挾神輦軍幾許,亦以別營軍兵擧行乎?敢稟。傳曰,兵曹堂·郞各一員,五衛將二員,禁軍二十人擧行,挾神輦軍二十名,前後射隊一百名磨鍊。
又以兵曹言啓曰,今此誠一軒兩聖朝御眞移奉時,侍衛軍兵,當爲磨鍊矣。謹稽謄錄,則丁酉年兩聖朝御眞移奉時,分兵曹·分都摠府堂上·郞廳各一員,五衛將二員,宣傳官二員,武臣兼宣傳官四員,禁軍二十人,挾神輦軍二十名擧行,丙寅年御眞移奉時,挾輦軍四十名,前後射隊軍兵一哨擧行矣。都摠府武兼,今旣革罷,勿爲磨鍊,其餘侍衛,今番則何以爲之?而挾輦軍及前後射隊軍兵,俱以別營軍兵擧行乎?敢稟。傳曰,兵曹堂·郞各一員,五衛將二員,宣傳官二員,禁軍二十人擧行,挾輦軍四十名,前後射隊一哨磨鍊。
又以兵曹言啓曰,今此景祐宮祠宇移奉時,分兵曹堂上·郞廳侍衛,當爲備員,而分參議兪致益,分正郞林永相,俱有身病,不得進參,竝令政院,稟旨變通,仍令該曹,以在京無故人口傳差出,以爲進參之地,何如?傳曰,允。許遞。
吏曹口傳政事,以趙命敎爲分兵曹參議,南廷綺爲正郞。
傳于趙定熙曰,景祐宮酌獻禮,遣大臣攝行磨鍊。
傳于趙定熙曰,景祐宮移奉時,光化門外當祗迎矣,該房知悉。
傳于趙定熙曰,兩聖朝御眞移奉時,光化門外當祗迎矣,該房知悉。
金永悳啓曰,卽者兵曹郞廳來言,今此景祐宮祠宇移奉時,大駕詣光化門外祗迎時,侍衛節目及別雲劍望,當爲磨鍊以入,而判書閔泳翊在外,不得擧行云。何以爲之?敢稟。傳曰,次堂擧行。
又啓曰,卽者兵曹郞廳來言,今此兩聖朝御眞移奉時,大駕詣光化門外祗迎時,侍衛節目及別雲劍望,當爲磨鍊以入,而判書閔泳翊在外,不得擧行云。何以爲之?敢稟。傳曰,次堂擧行。
以慶尙監司南一祐狀啓,進上生竹筍,節序差早,限內不得封進,惶恐待罪事,傳于金永悳曰,勿待罪事,回諭。
兵曹口傳政事,親軍別營騎士將二單,崔錫弘·康鶴守。
趙定熙,以禮曹言啓曰,卽接定州幼學李敏薖所志,則以爲,族弟敏芳嫡妾,俱無子,以其弟昌斗第二子宏柱,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長李敏薖所訴旣如此,李昌斗第二子宏柱,立爲李敏芳之後,何如?傳曰,允。
又以統理交涉通商事務衙門言啓曰,本衙門主事仁川港書記官崔名煥·兪箕煥·張在斗·禹慶善,釜山港書記官權在衡·閔建鎬,元山港書記官朴義秉·尹秉秀·朴羲㳣·高永憲,關北監理署書記官彭翰周·金夏英·金喬榮,旣派在各港矣。職務相妨,主事之任,竝今姑減下,何如?傳曰,允。
又以弘文館言啓曰,新除授副校理洪鍾憲,修撰王濟肯,竝卽牌招察任,何如?傳曰,允。
領議政沈舜澤,行判中樞府事金弘集,行判中樞府事金炳始箚曰,云云。答曰,省箚具悉卿等之懇。卿等之苦懇旣如此,不得已勉從,而未得躬行,彌切悵缺。移奉之日,當於闕門外祗迎矣,卿等其諒之。仍傳曰,此批答,遣史官傳諭。
上在景福宮。停常參·經筵。
朴奎燦啓曰,明日動駕相値,視事頉稟之意,敢啓。傳曰,知道。
金永悳啓曰,同敦寧吳致箕,除拜後過三日不爲出肅,依定式推考警責,仍卽牌招察任,何如?傳曰,允。
朴奎燦啓曰,卽者兵曹郞廳來言,今此景祐宮祠宇移奉時,大駕詣光化門外祗迎時,別侍衛不可不備,而判書閔泳翊在外,不得擧行云。何以爲之?敢稟。傳曰,次堂擧行。
又啓曰,卽者兵曹郞廳來言,今此兩聖朝御眞移奉時,大駕詣光化門外祗迎時,別侍衛不可不備,而判書閔泳翊在外,不得擧行云。何以爲之?敢稟。傳曰,次堂擧行。
傳于趙定熙曰,禮房承旨馳詣受香所,奉審摘奸以來。
傳于趙定熙曰,景祐宮祠宇移奉時,百官使之進參。
以閔泳轍·金翊洙·安孝濟,爲分假注書。
傳于朴奎燦曰,明日出宮內門路,以思政門爲之。
以義禁府徒流案,傳于朴奎燦曰,申錫游放。
趙定熙,以禮曹言啓曰,傳曰,景祐宮酌獻禮,遣大臣攝行事,命下矣。謹依已例,祭品依親行酌獻禮時例磨鍊,祭文令藝文館撰進,執事官令吏曹差出,當日用齋,而告安祭,依例兼行事,竝爲分付,何如?傳曰,允。
朴奎燦,以兵曹言啓曰,今五月三十日景祐宮祠宇移奉時,大駕詣光化門外祗迎時,侍衛軍兵,當爲磨鍊。而謹考謄錄,則乙亥年憲宗大王·哲宗大王御眞移奉日,光化門外祗送時,禁軍入直磨鍊,環衛軍則內外各營入直馬步軍,各留營直除出,都統使都領環衛矣。今番則何以爲之,而何營使環衛乎?敢稟。傳曰,禁軍入直磨鍊,環衛軍以內外各營入直馬步軍,各留營直除出,左營使都領環衛。
又以兵曹言啓曰,今五月三十日,誠一軒兩聖朝御眞移奉時,大駕詣光化門外祗迎時,侍衛軍兵,當爲磨鍊。而謹考謄錄,則乙亥年憲宗大王·哲宗大王御眞移奉日光化門外祗送時,禁軍入直磨鍊,環衛軍則內外各營入直馬步軍,各留營直除出,都統使都領環衛矣。今番則何以爲之,而何營使環衛乎?敢稟。傳曰,禁軍入直磨鍊,環衛軍以內外各營入直馬步軍,各留營直除出,左營使都領環衛。
又以義禁府言啓曰,景祐宮祠宇移奉時,誠一軒兩聖朝御眞移奉時,各差備都事,本府入直及當直入直都事,當以十員磨鍊,而本府都事十員內,都事朴周憲·徐相郁,俱有身病,新除授都事申萬善在外,不得進參。有身病都事之代,竝令該曹,口傳相換,在外都事之代,亦令該曹,口傳差出,以爲分排擧行,何如?傳曰,允。
吏曹口傳政事,禁府都事朴周憲,童蒙敎官兪致誠相換。禁府都事徐相郁,中部都事成一鎬,以上相換事,承傳。
吏曹參判沈相薰疏曰,伏以臣數年在外,每切觚稜之戀,幸蒙恩諒,昵近景光,又叨天官佐貳之任,榮寵極矣,私分濫矣。趨走承命,乃當然底道理,而臣之父,癃衰凜綴,恒所悶懼。今接鄕信,近添別症,氣息奄奄,傍無調護。情私到此,五內焚燬,蒼黃登途,不避猥越。玆敢短章呼籲。伏乞天地父母,特垂矜諒,遞臣所帶銓銜,俾得安心保護,治臣擅離之罪,以存法紀,千萬云云。答曰,省疏具悉。所請依施。
上在景福宮。停常參·經筵。
上詣光化門外入幕次後,藥房·內務府·內閣·政院·玉堂·吏曹口傳問安。答曰,知道。祗迎還入幕次後,藥房·內務府·內閣·政院·玉堂·吏曹口傳問安。答曰,知道。世子宮遣宮官問安。答曰,知道。還內後,藥房·內務府·內閣·政院·玉堂·吏曹口傳問安。答曰,知道。上詣光化門外,入幕次後,藥房·內務府·內閣·政院·玉堂·吏曹口傳問安。答曰,知道。祗迎還入幕次後,藥房·內務府·內閣·政院·玉堂·吏曹口傳問安。答曰,知道。世子宮遣宮官問安。答曰,知道。還內後,藥房·內務府·內閣·政院·玉堂·吏曹口傳問安。答曰,知道。大殿·大王大妃殿·王大妃殿·中宮殿,內務府·內閣·政院·玉堂·吏曹口傳問安。答曰,知道。朝廷二品以上·六曹堂上單子問安。答曰,知道。世子宮·世子嬪宮,內務府·內閣·政院·玉堂·吏曹口傳問安。答曰,知道。朝廷二品以上·六曹堂上單子問安。答曰,知道。
藥房提調洪鍾軒,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金永悳啓曰,明日常參·經筵,取稟。傳曰,停。
金弘圭啓曰,今日動駕時,承旨當爲備員,行右承旨魚允中未肅拜,何以爲之?敢稟。傳曰,許遞。前望單子入之。
承旨前望單子入之。金弘圭落點。
傳于趙定熙曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
金聲根啓曰,新除授行左承旨金弘圭,卽爲牌招,何如?傳曰,允。
傳于金聲根曰,景祐宮祠宇奉安時,遣都承旨,奉審以來。
傳于金永悳曰,政官牌招,開政。
傳于金永悳曰,秋曹堂上竝許遞,今日政差出。
傳于金永悳曰,在外敦寧都正許遞,今日政差出。
趙定熙啓曰,祀典所重,何等謹嚴?而今日景祐宮告安祭,兼攝行酌獻禮奉審摘奸時,謁者金箕益,趁不待令,以致摘奸之闕參,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
趙定熙,以弘文館言啓曰,上番副校理臣洪鍾憲,景祐宮攝行酌獻禮時,以祭官,今日晝仕出去之意,敢啓。傳曰,知道。
傳于金聲根曰,誠一軒御眞奉安時,遣都承旨,奉審以來。
傳于金聲根曰,奉審承旨入侍。
以司謁口傳下敎曰,景祐宮役所工募,乾犒饋分給事,分付戶曹。
有政。吏批,行判書徐衡淳陳疏,參判未差,參議趙秉弼進,同副承旨朴奎燦進。以吏批言啓曰,行判書徐衡淳陳疏,參判未差,小臣獨政未安。何以爲之?敢稟。傳曰,只出緊任。以李源命爲刑曹判書,趙熙一爲參判,柳遠聞爲敦寧都正,閔京鎬爲刑曹參議。
兵批,判書閔泳翊未肅拜,參判鄭夏源病,參議李東淵病,參知徐誼淳入直進,右副承旨金天洙進。同知單金聖煥,僉知單朴敎承,大護軍洪澈周,護軍魚允中·沈相薰·李應夏,副護軍尹吉求·鄭泰鎔,副司果金堯莢·金炳浩·金思冕·鄭載德·閔容植·沈斗慶·徐宗埰·金寅圭·閔泳五·朴仁壽·沈奎澤·金聖鉉·明孝連·朴敦壽·韓憲敎·崔尙俊·朴齊賢,以上竝單付。
金天洙,以吏批言啓曰,新除授刑曹判書李源命資級,乃是輔國矣。依例兼判書下批之意,敢啓。傳曰,知道。吏批,再政。以朴容大爲同經筵,徐相奎爲禁府都事。兼刑曹判書單李源命。故進士金炳龍贈吏參,協辦內務金吾例兼,故學生金葆根,贈吏議,故學生金聖淳,贈僕正,以上協辦內務府事金明圭三代。前府使盧翼東,今加嘉善加資事,承傳。
以仁川府使嚴世永狀啓,德國船,誤以澳國船修啓,惶恐待罪事,傳于朴奎燦曰,卿其勿待罪事,回諭。
金天洙,以戶曹言啓曰,謹奉傳敎,景祐宮役所工匠三百四十七名,各錢一兩,擔軍七十七名,各錢七錢,募軍五百十三名,各錢五錢,合錢六百五十七兩四錢,乾犒饋分給之意,敢啓。傳曰,知道。
趙定熙,以奎章閣言啓曰,明日,卽觀文閣朔奉審日次,臣進詣擧行之意,敢啓。傳曰,知道。
又以內醫院都提調·提調意啓曰,內醫高俊永,以身病,呈狀乞遞,特爲減下,其代加差內醫李命僖,今爲當次矣。依例差下之意,敢啓。傳曰,知道。
朴奎燦,以兵曹言啓曰,謹依下敎,侍衛軍兵等處乾犒饋分給之意,敢啓。傳曰,知道。
又以親軍營言啓曰,以本營軍需木劣品愆期事,前後申飭,何如?而仁同·義興·義城·柒谷·淸安·白川等邑所納木,經年閱歲,尙此淹滯。甚至有牟利之輩,罔念法意,惟事奸弄,京貿換納,竟歸無用,以致軍需之臨時狼狽。寧有如許事體乎?自各該邑苟能築底察飭,末乃之弊,豈至此境?上項六邑木之愆納售奸委折,卽令道帥臣,逐條査覈後,該守令竝啓聞論罷,其外未納該邑,亦令別般董飭,星火輸納之意,分付,何如?傳曰,允。
又以親軍別營言啓曰,本營騎士將崔錫弘,前任釜山僉使,康鶴守,前任旌義縣監,俱在任所矣。領軍之職,久曠可悶,竝改差,何如?傳曰,允。
又以義禁府言啓曰,本府徒流案中,慶尙道安義縣遠地定配罪人申錫游名下,放字書下矣。申錫游方在臺啓中,不得擧行之意,敢啓。傳曰,卽速擧行。
丙戌五月三十日辰時,大駕詣光化門外。景祐宮祠宇移奉,誠一軒御眞移奉祗迎,擧動入侍時,行都承旨金聲根,行左承旨趙定熙,左副承旨金永悳,右副承旨金天洙,同副承旨朴奎燦,記事官李範大,別兼春秋李茂魯,直閣金世基,檢校直閣鄭夏源·閔京鎬·沈相瓚,檢校待敎趙東冕·金用圭·金弼洙·鄭寅昇·閔丙承·李完用·李埈鎔,副校理洪鍾憲·趙秉聖,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調洪鍾軒,副提調金聲根,進前問候訖。由勤政門·興禮門,出光化門外,降輿入幕次。少頃,景祐宮祠宇神輿至,通禮跪啓請出次,上出次。通禮跪啓請鞠躬,上鞠躬。神輿過後,上平身,還入幕次。少頃,通禮跪啓請出次,上出次,乘輿入光化門,由思政門還內。少頃,通禮跪啓請外辦,上具遠遊冠·絳紗袍,乘輿出思政門,由勤政門·興禮門,出光化門外降輿,入幕次。少頃,純祖大王御眞神輦,翼宗大王御眞神輦至。通禮跪啓請出次,上出次。又啓請執圭,上執圭,祗迎如儀訖。上釋圭,入幕次。少頃,通禮跪啓請出次,上出次,乘輿,由光化門·興禮門,入勤政門。兵曹參判鄭夏源跪稟放仗。聲根請出標信解嚴。上還內,諸臣以次退出。
丙戌五月三十日酉時,上御乾淸宮。奉審承旨入侍時,都承旨金聲根,記事官李範大,記注官尹基周,別兼春秋李茂魯,以次進伏訖。上曰,史官分左右。仍命奉審承旨進前。聲根進前奏曰,臣承命馳詣誠一軒奉審,則奉安安寧矣。上曰,殿內精灑,奉安泰平,其土地高潔,遠眺通明乎?聲根曰,連次奉審則廟內一新,通暢宏闊。臣雖未知,比諸桂洞宮基,尤好矣。上曰,果勝於前宮。且日辰吉良。聲根曰,霖意未霽,極爲憧憧,今天氣淸朗,萬幸矣。上曰,工匠之役,姑未告訖,今旣移奉,慶幸慶幸。聲根曰,如非凶徒之變,豈有今日之擧?而甲申十月亂逆,亘古所無,王章尙未快伸,輿情憤鬱,莫知所以仰達。其時各殿·宮泰平還御,爲臣民無疆之祝。上曰,凶逆尙不得殄殲,邦憲未伸。然天佑宗祊,國運回泰矣。聲根曰,未眤耿光,四年于玆,今以往事,不忍提達,而追惟當日,益不勝心寒膽裂矣。上曰,按過南省,有何弊瘼乎?聲根曰,臣之離營,今已周載,其間事爲施措,未詳聞之,今無以枚達,而營有賑庫,各邑上納,多爲都聚,畢竟愆滯乃已也。不此之爲,則別無痼弊,營門事勢之艱絀,伏聞八域同然,誠可爲悶。而臣之所刷賑庫,兩吏逋淸帳,爲三十萬兩矣。上曰,予聞之矣。聲根曰,生民休戚,以食爲天,惟在農業,而嶺南·湖西,皆有圭璧之擧。湖南兩年,雨暘均適,初有大登之望矣,或水敗風損,或霜早蟲災,終未免呼庚之憂。此際聊生,專在於該守令撫恤保懷之政,而方伯不憚大吏,然後自然惠澤下究矣。上曰,然矣。方伯·守令,不念民艱,其何以保生?聲根曰,運漕險灘,豈或無致敗之慮?近多故敗,十居其半。言念紀綱,不勝寒心。臣至有嶺南守令啓罷後,船主梟警之擧矣。上曰,聞多故敗,究厥痛憎極矣。聲根曰,方伯實心對揚,守令各職其職,自下奸弄,不敢或售,法外濫犯,不至駭然,所以有此仰達矣。上曰,湖南,卽國之江南,物重地大,而民之困瘁,莫此爲甚。每念於此,丙枕未安矣。聲根曰,湖南米穀,三南中最多。田稅·大同,趁期到泊則沿江物情,賴以息肩,都下巿直,繼以減之。臣於甲申臘月遞營後,急於日下事勢,督捧兩稅於五十三州。行關雖嚴,時値隆寒迫歲,慮或未必矣。二十一萬四千九百十五石,先捧留於二十日給限之內,正供所重,莫敢違時民心則勤勤懇懇,固如此矣。上曰,守令有誰聲績歟?聲根曰,間多移遷,未詳考績,而長興府使臣兪致喜,屢典州郡,老鍊之治,自有規度,民頌蔚然。在營時足可爲一省之最,未知今在何邑矣。上曰,其聲績,予已知之其然矣。上曰,史官就座。仍命退,承·史以次退出。傳啓軸日記廳堂上,金春熙。郞廳,郭琦。
上在景福宮。停常參·經筵。
金永悳啓曰,來初五日,朝參日次,而景陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
金永悳,以議政府言啓曰,本府公事官李興權·李丙烈,奔走勤仕,俱三滿十五朔,依例陞敍,或守令除授事,捧承傳施行,何如?傳曰,允。
又以議政府言啓曰,本府公事官李起邦,奔走勤仕,四滿十五朔,依例陞敍,或守令除授事,捧承傳施行,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
朴奎燦,以親軍右營言啓曰,本營兵房李文永,身病甚重,勢難察任,改差,何如?傳曰,允。
又以親軍別營言啓曰,謹依下敎,景祐宮神輦陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛與環衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,誠一軒神輦侍衛軍兵等處,乾犒饋分給之意,敢啓。傳曰,知道。
書筵官朴性陽疏曰,伏以臣寄在陽界上者,卽一空殼而已。如旣枯之木,旣冷之灰,索然無生意,人事日以遠,鬼事日以近。凡係茶飯道理,亦不以筋力爲禮,而天日之明,猶未俯燭實狀,一向羈縻,待之以生人,年來諭召之命,賞賜之典,屢及於窮山樵牧之社。臣非木石,豈不誠感泣惶汗?而癃廢之久,沈綿牀簀,一不得披腹陳情,有若固有之者。冥頑至此,負犯滋多,中夜撫躬,祗俟重勘。忽於月初,伏承敎旨,卽春·桂坊宣醞時,加臣以嘉善之資,又見今月初二日朝報,授臣以戶參實職。臣蹶起病枕,震越罔措,直欲循墻而不可得也。在昔伊尹論任官之道,有曰,其難其愼,材不可易知,故惟其難,任不可輕授,故惟其愼,所謂難且愼者,庶職皆然。況秩至二品,禮重三命,殊非常調之可比。而遽爾施之於非其才·非其任之地,則負乘之戒,鶴軒之譏,於是乎起矣。臣素以駑下,重又昏憒,空空無一善,陸陸無寸長,欺世欺天,濫蒙謬恩。乃以八耋之齡,始爲筮仕之年,前者乞免之章,終爲飾讓之科,古所稱假眞售僞,以退媒進,安坐而致膴官者,不幸近之。夫竊人之財,猶謂之盜,論臣所竊,罪當何如?至若匪頒之典,分外榮寵,匪今斯今,而一一祗受,有若常例。且於今番,又伏承章服表裏之資,聖朝恩渥,不啻華衮之重。而臣之不稱,無異鵜梁之刺,俯仰悚蹙,不覺感涕交零。玆敢略暴衷懇,仰瀆崇聽,病篤垂死之中,神精迷茫,言不知裁,尤增主臣。伏乞聖明,俯賜鑑諒,將臣所叨職名及所頒衣資,一竝還收。仍治臣方命之罪,以勵群工,以全微分,千萬幸甚。臣無任隕越祈懇之至,謹昧死以聞。答曰,省疏具悉卿懇。思卿愈勤,望卿愈切,而今讀來章,殊非所以平昔期佇者也。卿年邵學醇,見理透到,其於用舍行藏之際,宜有以講明確據者矣。鄒書曰,幼以學之,壯以欲行之,櫝中之玉,席上之珍,非欲蘊而懷之,將以有爲也。學焉而不究其用,處焉而高尙其事,坐守東岡之陂,恬然忘情於民國,則復誰與相助爲理?矧今艱虞之會,急先爲務者,元氣培而訛俗靖矣,經義明而士趨端矣。擔夯此責,非卿其疇歟?向者晉秩,豈直志喜?寔出禮遇,衣資之頒,亦由予誠意之拳拳,卿其安心,勿爲巽讓。睿學將就,專靠於如卿宿德,左右衛翼,卿須犁然改圖,卽日登途,以答予如渴之想。仍傳于朴奎燦曰,此批答,遣地方官傳諭。
上在景福宮。停常參·經筵。
金永悳啓曰,明日常參·經筵,取稟。傳曰,停。
又啓曰,兼刑曹判書李源命,除拜後過三日不爲出肅,依定式推考警責,仍卽牌招察任,何如?傳曰,允。
傳于金永悳曰,政官牌招,開政。
傳于金永悳曰,在外金吾堂上·敦寧都正竝許遞,今日政差出。
傳于金永悳曰,有實故玉堂許遞,今日政差出。
傳于金永悳曰,前知事李益淳,機器局幫辦差下。
傳于朴奎燦曰,昌原府使尙稷鉉,水原中軍權用哲相換。
朴奎燦啓曰,卽見協辦內務府事李永上疏到院者,則職銜之書以通政大夫前義州府尹者,有違格例,事甚未安。推考,何如?傳曰,允。
兵曹口傳政事,親軍別營騎士將單,白樂駿·李鼎宇。
朴奎燦,以吏曹言啓曰,繕工監假監役官金箕燮·尹奎學·高箕復,俱年未滿,誤入於首擬,至蒙恩點,不可仍置。原望筒勿施,何如?傳曰,允。
又以吏曹言啓曰,西學敎授金嘉鎭,以其身病,呈狀乞遞,改差,何如?傳曰,允。
又以吏曹言啓曰,求禮縣監金在夏呈狀內,矣身受由上京,矣身病猝重,萬無還官之望云。罷黜,何如?傳曰,藍浦縣監李敏集相換。
又以吏曹言啓曰,扶安縣監金奎升,龍岡縣令相換事,命下矣。以前任永川郡守,密陽府使,方在解由未出中。藍浦縣監李敏集,求禮縣監相換事,命下矣。以前任巨濟府使,方在解由未出中。何以爲之?敢稟。傳曰,勿拘。
又以吏曹言啓曰,龍岡縣令尹瀷呈狀內,矣身受由上京,矣身病猝重,不得還官之望云。罷黜,何如?傳曰,扶安縣監金奎升相換。
有政。吏批,判書徐衡淳陳疏,參判未差,參議趙秉弼進,同副承旨朴奎燦進。以吏批言啓曰,行判書徐衡淳陳疏,參判未差,小臣獨政未安。何以爲之?敢稟。傳曰,只出緊任。以李輔榮爲副修撰,洪德秀爲敦寧都正,李熙永爲同義禁,李明宇·金良默爲監察,遂安郡守鄭淳默,今加通政加資事,承傳。
兵批,判書閔泳翊未肅拜,參判鄭夏源病,參議李東淵病,參知徐誼淳進,右副承旨金天洙進。以吳昌成爲長山別將,護軍閔泳韶,副護軍金昇圭·尹相衍·李愚冕·鄭元夏·李寅晩·李萬敎·趙命敎·李秉皐·趙南軾·柳遠聞·吳翼善,副司果白奎洙·韓用斌·表鳳錫·閔泳哲·金永珪·李炳默,以上竝單付。
吏批,再政。以閔丙承爲司成,柳冕鎬爲西學敎授,南廷淑爲禁府都事,知義禁單李熙永,分奉常主簿單林翊相,直長單薛孝錫,分監役單鄭在豊,分承旨金昇圭·尹相衍·李愚冕·鄭元夏·李寅晩·李萬敎,分兵曹參議趙命敎·李秉斗·趙南軾,分兵曹正郞任大準·南廷綺·尹,已上減下。龍岡縣令尹瀷,扶安縣監金奎升,已上相換。昌原府使尙稷鉉,水原中軍權用哲,已上相換事,承傳。三政。以鄭斗鉉爲尙衣主簿,朴仲錫爲武烈祠參奉。求禮縣監金在夏,藍浦縣監李敏集相換事,承傳。機器局幫辦單李益淳差下事,承傳。
朴奎燦,以兵曹言啓曰,謹依司謁口傳下敎,桂洞舊宮,移屬本營,而定送敎鍊官一員軍五名守直之意,敢啓。傳曰,知道。
又以親軍右營言啓曰,本營哨官,只有三員,各處入直,有難排比,哨官三員加差下,其中一員,使之兼參軍擧行,何如?傳曰,允。
又以義禁府言啓曰,卽接月令醫員劉養浩手本,則以爲,時囚罪人金箕益,猝得關格,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。金箕益姑爲保放之意,敢啓。傳曰,知道。
吏曹啓目,前假監役崔德來名字,改以翼來,李秉烈名字,改以根道,崔珩名字,改以瑛,金尙義名字,改以商鶴,李軒鎬名字,改以仲彬,柳興龍名字,改以濟用,李義秀名字,改以儀壽,金漢基名字,改以基澹,權應基名字,改以應起,鄭熙東名字,改以東奎,前都正禹周寧名字,改以周榮,出身鄭化元名字,改以樂元,金伯鉉名字,改以鉦,副司果徐相鈺名字,改以相準,副司勇徐光宇名字,改以丙宇,副司果梁蘭洙名字,改以僖洙,前五衛將李奎稷名字,改以奎悳,前府使徐丙憙名字,改以丙泰,前假監役趙珠景名字,改以天膺,前經歷曺秉鎭名字,改以秉昱,前正言沈宜鶴名字,改以宜淸事,爲等如告狀,令藝文館給帖,何如?判付啓依允。
吏曹啓目,仁陵令趙炳大名字,改以秉大事,告狀,依例令藝文館給帖,何如?判付啓依允。
協辦內務府事李永疏曰,伏以臣以匪材,待罪西陲,周歲有餘。顧乏一分報效,徒致百務僨敗,乃至下速官謗,上干天咎,水火交災,稼穡卒痒。民已困而懷綏未施,局已殘而矯捄無方,蚤夜憂懼,寢食靡穩,若一日二日,淟涊于玆,止竟辜負益深而已。是用尋單,唯斥罰是俟,聖恩天大,不惟不加譴何,特除臣參議內府,繼又有出使東洋之命,臣感激惶霣,尤莫省措躬之所也。念臣雖昧專對之責,粗知趨走之恭。又況涵恕之澤已厚,遠役之勞何辭?卽當竭蹶承膺,得有以少贖前愆。顧臣素以脆弱之質,久抱貞痼之祟,自早春以來,加之以異症乖兆,氣血俱耗,形殼難支,往往昏窒不省。及至力疾登途,一倍添劇,一日作行,不過三四十里,而喘促轉甚,運動末由,纔抵平壤,委頓不能復前。天陛之覲光已久,徒積耿結之戀,日域之銜命又遲,益倍惶踖之私,病裏添病,未嘗不由於此。千萬不自意,忽伏奉批旨,以臣爲嘉善大夫同知春秋館事。臣是何人,乃敢疊徼特典,至於此也?臣之長短本末,庶幾淵鑑之洞悉,而卽一庸愚下品也。每當召使,效蔑尺寸,邇來歷揚,懼增淵氷,荏苒乎蘧瑗知非之齡,兢惕乎孔聖無聞之戒,而至若名塗之更進一步,實非臣夢想所覬到。矧玆貳卿之秩,朝家所以命有德也。庸以車服,章以金貂,而選授之愼,責寄之專,不當媲侔於庶官具僚之列,則是豈如臣之所可濫膺自犯冥升者哉?縱感隆渥之偏加,尤切病情之悈懍,僅收神思,略構實情。玆敢縣道陳章。伏乞聖明,俯垂鑑燭,亟收臣所授新階之銜,俾官方重而不至於僥濫,臣心安而得遂於調治云云。答曰,省疏具悉。卿其勿辭,調病上來。使命,自當變通矣。
吏曹正郞閔丙承疏曰,伏以臣以斗筲之器,荷幈幪之私,年來驟躐,恒居人先,世所稱德擧藝選,左兜右攬。雷肆輔翼之任,銓部激揚之責,是何等淸雋,而靑綾寢夢,又不離於奎華之府。臣旣不克酌己揣分,勉效循墻,亦嘗聞負且乘之誡,服不衷之譏矣,赧赧惴惴,日復日深。況今睿學將就,冑筵頻開,正宜宿德俊彦,朝夕審諭,則如臣蒙蔀之初無榜樣,已試不可,淵鑑之所垂燭,而每懷嚴畏,未遑言私,蚤夜悸惕,縱結一褫之願,因循盤礴,難免衆誚之歸,以臣自視,直不過貪恩饕榮焉已。竊伏念殿下之於臣,恩斯勤斯,不啻若慈父之庇護迷子,山崇海涵,德意藹然。臣雖愚劣,寧不知感?殫竭微誠,圖報萬一,是大願也,矢心也。第臣質本淸羸,祟在痰火,近値溽暑,證形越劇,彈束奔趨,固不可時日期,而虛縻滋悚,冒陳衷懇。伏望聖慈,俯垂憫恤,將臣所帶兩銜及檢校之職,竝賜鐫改,俾公毋曠而私獲安焉云云。答曰,省疏具悉。所請依施。
上在景福宮。停常參·經筵。
金弘圭啓曰,明日常參·經筵,取稟。傳曰,停。
傳于朴奎燦曰,藥院都提調有闕之代,前望單子入之。
內醫都提調前望單子入之。金炳始落點。
朴奎燦啓曰,假注書尹承弼有身病,勢難察任,今姑改差,何如?傳曰,允。
尹承弼改差,代以安孝濟爲假注書。
傳于朴奎燦曰,直閣金世基,檢校差下。
傳于朴奎燦曰,直閣有闕之代,前望單子入之。
朴奎燦,以弘文館言啓曰,新除授副修撰李輔榮,卽爲牌招察任,何如?傳曰,允。
行判中樞府事金弘集箚曰,伏以臣承乏藥院,今三箇月矣。起居焉多闕其禮,保護焉未盡其責,瘝溺至此,惶恧交切,不敢一日自安也。且臣賤恙,向苦風火,過服涼瀉之劑,近値霖熱,重添濕傷之症,胃氣全敗,溏泄頻作,昏涔宛轉,㱡㱡欲殊,諒非時日調治所可望痊。玆敢短箚控實,伏乞聖慈,將臣見帶內醫都提調之任,亟賜鞶遞,以幸公私焉云云。答曰,省箚具悉卿懇。愼節奉慮。所辭藥院之任,今姑勉副,卿其安心調理。仍傳于朴奎燦曰,此批答,遣史官傳喩。
上在景福宮。停常參·經筵。
趙定熙啓曰,明日再明日景陵忌辰祭齋戒正日相値,視事頉稟之意,敢啓。傳曰,知道。
傳于趙定熙曰,原任待敎洪淳馨馳詣景陵,奉審摘奸,仍留監祭,局內諸陵,一體奉審以來。
傳于趙定熙曰,政官牌招,開政。
傳于趙定熙曰,海防營規制稍整,軍務方殷,體貌自有別焉,該營使以登壇例施行,虎符及傳令牌令政院新造,牌招換授。
傳于趙定熙曰,在外工曹參判·敦寧都正許遞,今日政差出。
傳于趙定熙曰,知敦寧許遞,今日政差出。
傳于趙定熙曰,藥院提調許遞,前望單子入之。
內醫提調前望單子入之。金壽鉉落點。
傳于趙定熙曰,有實故玉堂許遞,今日政差出。
注書李範大病,代以邊東翼爲假注書。
傳于趙定熙曰,吏曹參判有闕之代,前望單子入之。
傳于趙定熙曰,左副許遞,前望單子入之。
直閣前望單子入之。尹落點。
金天洙啓曰,新除授直閣尹,今日政下批,何如?傳曰,允。
趙定熙,以吏曹言啓曰,成均館司成金丙承,以其身病,呈狀乞遞,改差,何如?傳曰,允。
又以吏曹言啓曰,前假監役吳必權,年未滿誤入於首擬,不可仍置。原望筒勿施,何如?傳曰,允。
又以吏曹言啓曰,振威縣令趙元植,以其身病,呈狀乞遞,改差,何如?傳曰,靑陽縣監兪致興相換。
又以吏曹言啓曰,信川郡守尹永顯呈狀內,矣身受由上京,矣身病猝重,萬無還官之望云。罷黜,何如?傳曰,江東縣令金炳肅相換。
又以吏曹言啓曰,前假監役鄭基洪·尹滋璧,俱以年未滿,誤入於首擬,不可仍置。原望筒勿施,何如?傳曰,允。
又以吏曹言啓曰,振威縣令趙元植,靑陽縣監兪致興相換事,命下矣。振威縣令趙元植,以前任定山縣監,方在解由未出中,靑陽縣監兪致興,以前任山淸縣監,方在解由未出中。何以爲之?敢稟。傳曰,勿拘。
金天洙,以兵曹言啓曰,訓鍊院都正具奭祖,內禁衛將李鳳鎬,五衛將朴敎承·李忠錫·尹啓煥·金聖煥,昌德宮衛將金秉植·金仁植,慶熙宮衛將牟鼎基,訓鍊院主簿金命熙,文臣兼宣傳官任大準,部將閔鳳鎬,守門將張義植·金溎炫,俱以病難供職,呈狀乞遞。新除授慶尙左兵使申錫源,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任。竝改差,何如?傳曰,允。
又以兵曹言啓曰,新除授釜山僉使鄭煥堯,以其身病,呈狀乞遞矣。邊將之任,不可循例改差,罷黜,何如?傳曰,群山僉使權昌燮相換。
有政。吏批,行判書徐衡淳陳疏,參判未差,參議趙秉弼進,行右承旨趙定熙進。以吏批言啓曰,行判書徐衡淳陳疏,參判未差,小臣獨政未安。何以爲之?敢稟。傳曰,只出緊任。以姜友馨爲副修撰,吳玄翼爲知敦寧,金奭鎭爲工曹參判,金錫淵爲敦寧都正。直閣單尹,兼校書校理單尹。
〈兵批〉兵曹判書閔泳翊未肅拜,參判鄭夏源進,參議李秉淵入直,參知徐誼淳病,右副承旨金天洙進。以兵曹言啓曰,僉知中樞府事柳芝熙,兼司僕將吳有善,羽林衛將閔致儉,五衛將金完根,忠翊衛將朴齊植,忠壯衛將兪達源,文臣兼宣傳官洪鍾協,俱以病難供職,呈狀乞遞,竝改差,何如?傳曰,允。以閔哲鎬爲同知,韓圭東爲僉知,朴善陽爲訓鍊都正,金夢求爲內禁將,尹慶善爲兼司僕將,金完根爲羽林將,洪淳五·金在河·嚴錫範·李義植·李成根爲五衛將,兪達源爲忠翊將,朴齊植·盧壽一爲忠壯將,李鎭玉·太敬老爲昌德將,金壽榮爲慶熙將,金信默爲訓鍊主簿,宋秉宙·沈九澤爲文兼,李敏皐爲慶尙左兵使,朴起羽爲洪州營將。同知加設單金鎭林·田溶基,護軍李乾夏·洪秉僖,副護軍具奭祖·申錫源·洪秉萬·閔泳周·趙鎭昱·柳芝熙·洪德叟,副司果高判玉·李輔榮,以上竝單付。
吏批,再政。鄭基會爲禮曹判書,趙秉稷爲同經筵,李乾夏爲同春秋,金炳稷爲司成,洪鍾益爲尙衣主簿,閔建鎬·沈相弼爲禁府都事,金陽鍍爲德陵直長。
兵批,再政。以許鑽爲部將,河肯一·鄭文善爲守門將。同知單李義植,僉知單洪淳五·李成根,釜山僉使鄭煥堯,群山僉使權昌爕。
吏批,三政。以李明宇爲掌樂主簿,韓駿鉉爲純陵奉事。四政。以尹永弼爲監察,金洛獜爲義陵參奉。振威縣令趙元植,靑陽縣監兪致興,已上相換事,承傳。
傳于趙定熙曰,吏曹判書有闕之代,前望單子入之。
吏曹判書前望單子入之。曺錫輿落點。
吏曹參判前望單子入之,金元性落點。
傳于趙定熙曰,同副承旨許遞,前望單子入之。
承旨前望單子入之。李容直·朴齊晠落點。
兵曹口傳政事,親軍別營騎士將單金敏植。
趙定熙,以奎章閣言啓曰,直閣金世基,檢校差下事,命下矣。卽爲牌招察任,何如?傳曰,允。
又以奎章閣言啓曰,新除授直閣尹,卽爲牌招入直,何如?傳曰,允。
又以奎章閣言啓曰,新除授直閣尹敎旨安寶次,濬哲之寶,請出之意,敢啓。傳曰,知道。
金天洙,以親軍前營言啓曰,本營軍司馬閔丙承,兵房徐丙懋,俱以身病甚重,勢難察任,竝改差,何如?傳曰,允。
又以親軍別營言啓曰,本營騎士將吳萬善,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以親軍前營言啓曰,刑曹草記批旨內,令前營更加嚴覈以聞事,命下矣。謹依傳敎,秋曹在囚罪人李鎭學·高壽鉉·崔命斗·徐德淵·金東鎭·李鳳圭·金鳳來·崔聖信·梁基煥·趙吾長·申景祿·鄭弘在·金泰鎭·崔永順·韓致三·張致俊·朴昌鎭等捉來,與被打別監申尙順·金得鉉對質嚴覈,則李鎭學所供內以爲,率畜妓女矣同類金仁杓,因何事端,被打於良人趙元錫,方在相詰之際,別監金得鉉來到,故往見郭昌文,彼此和好之意懇請,則應諾而去矣。翌日趙元錫輩,忽聚諸類,作鬧毁家,則渠之同類,忿其得鉉之不善和好,方在紛紜之際,得鉉適爲來到,故責其和好之不善,彼此說往說來,而忿頭所激,至於追敺之境云。高壽鉉所供內以爲,渠亦妓夫,間有身病,別無出入,而近日鬪鬨事端,只爲傳聞,無他參干云。崔命斗所供內以爲,曾有所關,出往城外以還,但聞同類與別監相鬪之說云。徐德淵·李鳳圭·金東鎭所供內以爲,今月二十二日,在於桂洞近處矣,別監金得鉉來到,與金鎭學,惹出妓家相爭之說,故聽其事端,非但得鉉之作俑,言語亦爲不美,則不勝憤激,同爲追打於桂洞街路云。金鳳來·崔聖信所供內,渠以妓夫之致,但爲隨往而已,果無犯打云。申景祿所供內以爲,今月二十二日,過于鍾樓街上,見其同類,與別監申尙順等爭詰,挽止歸送矣,不意申尙順,更爲敺打,故渠亦犯打,則不無彼此受傷之擧云。趙吾長所供內以爲,欲見被囚之同類,往于典獄矣。聞同類申景祿,與別監申尙順相鬪之說,不勝忿激,卽往敺打尙順云。梁基煥·李鳳圭·金東鎭所供內以爲,欲見被囚之同類,往于典獄矣,聞同類申景祿,被打於別監申尙順,卽爲出往,擔舁以入,而實無犯打尙順之事云。鄭弘在·金泰鎭·崔永順·韓致三·張致俊·朴昌鎭等所供內以爲,渠等,本以生涯之巿民,初不聞知於鬪鬨之事,而追聞同類,被囚於秋曹,往見之際,謂以同輩見捉而已,果無他事云。別監金得鉉所供內以爲,趙元錫,與金仁杓相鬪之事,意欲居間和好,而往于桂洞近處,與李鎭學等,言詰出來之際,猝被李鎭學·高壽鉉·崔命斗·徐德淵·金東鎭·李鳳圭·金鳳來·崔聖信之亂打,至於重傷云。別監申尙順所供內以爲,過于鍾樓街上,忽被梁基煥·金東鎭·趙吾長·李鳳圭等之亂打云矣。聽此諸供,李鎭學·徐德淵·李鳳圭·金東鎭·申景祿·趙吾長,本以浮浪悖習,罔念掖隷之攸重,肆毒亂打,究厥罪狀,萬萬痛惡。高壽鉉·崔命斗·金鳳來·崔聖信·梁基煥,雖云一辭發明,難免同惡相濟,鄭弘在·金泰鎭·崔永順·韓致三·張致俊·朴昌鎭,名雖同契,實無所犯,合有參酌。旣伏承更加嚴覈以聞之命,故謹捧招以入,而李鎭學等十七名,竝拘留臣營,以待處分之意,敢啓。傳曰,知道。罔念掖隷之別,肆然亂打,萬萬痛惡。首倡之李鎭學等六漢,移送秋曹,嚴刑一次後,遠惡地定配,高壽鉉等五漢,遠地定配,其餘諸漢,決棍放送。雖以別監言之,不念操飭,無難相詰,極爲無據,決棍懲勵放送。不飭之司鑰與頭目別監,令攸司科治。
吏曹啓目,前縣監洪在晉名字,改以在官,前五衛將李應華名字,改以潤華,訓鍊主簿宋秉俊名字,改以秉畯事爲等如,告狀令藝文館給帖,何如?判付。啓,依允。
行吏曹判書徐衡淳疏曰,伏以臣山野間癃廢一物耳。從前踐歷,涯分已溢,餘念久忘於進取,邇來衰邁,跬步難運,見狀末由於陳就,優遊閒散,得以便宜將息,罔非洪造也。昨秋天官特除,非夢想攸到。臣固知銓任至要而綦重,非愚陋之可冒據,非昏耄之所堪勝,而感恩怵義,黽勉出肅,旋控情實,幸蒙鐫遞,歸伏鄕廬,詑爲了債人,惟與蕘叟田父,歌詠聖澤,以沒餘齡而已。不圖未踰十朔,前望恩點,又及與賤臣。臣聞命惶駴,五內靡定,不敢偃處荒郊,擔舁上來,拘於近式,陳籲無階,不免叩謝而行政。然臣之此行,祗伸義方耳。豈容視以宿研,晏若固有哉?今見群彦林立,需次相望,不宜久妨賢路。且已試蔑效,莫逃於聖鑑,旣衰難强,愈甚於去歲。揆諸廉防,參以理勢,其不可蹲冒也審矣。玆敢疾聲呼籲,仰瀆崇嚴。伏乞聖慈,俯垂鑑諒,亟遞臣吏曹判書之任,以重公器,以安私分,不勝幸甚云云。答曰,省疏具悉。所請依施。
上在景福宮。停常參·經筵。
藥房提調金壽鉉,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
金天洙啓曰,新除授承旨李容直·朴齊晠,方在被謫蒙放中。何以爲之?敢稟。傳曰,蕩滌敍用。
金弘圭啓曰,行左副承旨李容直,同副承旨朴齊晠,竝卽牌招,何如?傳曰,允。
傳于金天洙曰,政官牌招,開政。
傳于金天洙曰,呈告泮長許遞,今日政差出。
傳于金天洙曰,在外敦寧都正許遞,今日政差出。
傳于金天洙曰,判尹外,京兆堂上竝許遞,今日政差出。
傳于金天洙曰,兼弼善有闕之代,前望單子入之。
兼弼善前望單子入之。沈相瓚落點。
傳于金天洙曰,文學有闕之代,今日政差出。
傳于金天洙曰,銓郞有闕之代,前望單子入之。
金天洙啓曰,同副承旨朴齊晠,謂以情踪惶蹙,奉牌闕外,無意承膺,何以爲之?敢稟。傳曰,申飭入來,使之肅命。
金天洙,以吏曹言啓曰,江東縣監金炳肅,信川郡守相換事,命下矣。以前任金溝縣令,方在解由未出中。何以爲之?敢稟。傳曰,勿拘。
又以吏曹言啓曰,中學敎授朴齊璟,以其身病,呈狀乞遞,改差,何如?傳曰,允。
又以弘文館言啓曰,新除授副修撰姜友馨,卽爲牌招察任,何如?傳曰,允。
有政。吏批,行判書曺錫輿進,參判金元性進,參議趙秉弼進,右副承旨金天洙進。以李珪永爲左尹,趙文永爲右尹,嚴豊鉉·尹喜泰爲敦寧都正,李容元爲大司成,尹容植爲文學,宋榮大爲中學敎授,洪在鳳·曺相建爲禁府都事。前都正禹周榮,今加嘉善加資事,承傳。信川郡守尹永顯,江東縣令金炳肅,已上相換事,承傳。
兵批,判書閔泳翊未肅拜,參判鄭夏源病,參議李東淵病,參知徐誼淳入直進,行左承旨金弘圭進。上護軍徐衡淳,副護軍金永悳·朴奎燦·金錫淵,副司果金重協·孫翼在·徐冑勳,以上竝單付。
兵曹口傳政事,親軍前營軍司馬單林羲相。
金天洙,以議政府言啓曰,北道陵寢禮堂奉審,許久停止,甚涉惶悶矣。前道臣,旣除宗伯,待交龜奉審後,復命事,知委,何如?傳曰,允。
又以奉常寺提調意啓曰,東耤親耕田所種大麥打作,則所出爲六石十四斗,小麥打作,則所出爲一石之意,敢啓。傳曰,知道。
又以侍講院言啓曰,新除授兼弼善沈相瓚,卽爲牌招察任,何如?傳曰,允。
又以侍講院言啓曰,新除授文學尹容植,事當牌招,而時値夜深,待明朝牌招,何如?傳曰,允。
又以親軍前營言啓曰,謹依批旨,敺打別監罪人李鎭學等十一漢,竝移送秋曹,其餘諸漢及別監,當爲決棍懲勵,而齋日相値,不得開坐之意,敢啓。傳曰,知道。
京畿監司金明鎭疏曰,伏以臣性本蠢愚,識又疎闇,一切世務,全不通曉。僥倖科名,寔由親擢,肇自邇列簪筆,以至下邑分符,居然十有七年之間,揚歷華膴,鮮不踰濫,而惟造化是聽,秋毫皆殿下賜也。隆眷厚渥,天地罔量,微勞寸長,塵露莫效,居恒愧懼,惟竢譴何。忽於南郡待罪之中,伏承除旨,特授臣以京畿觀察使,仍進階爲嘉善大夫者,華誥遠宣,吏民動色。臣自聞命以還,惝怳震懍,涕汗交逬,莫省措躬之所。蓋今方伯,卽周之藩宣維翰,漢之良二千石共理者也。惟其人之得失,生靈之休戚係焉,治化之汚隆判焉。矧玆畿甸千里所止,爲國家根本之地,而拱護陵·園,捍衛京城,其專制之重,委毗之隆,視他道尤有別焉。至若二品資級,古所稱命德之器,車服之庸,金貂之美,非欲爲若人榮夸而已,將有以重國體而需世用也。竊伏念爵秩者,熙朝所以循名責實,礪世磨鈍之具,或以德擧,或以才選,或以資格績庸進。夫然後人心服而仕路淸,賢者勸而倖門杜矣。顧臣以人則學未通方,器非適用,踐履焉淺鮮,任職焉瘝溺,是宜淵鑑之悉燭,而抑亦同朝之所共諒也。今乃以方面重寄亞卿峻秩,勿問才德資績,而苟然輕畀於廷推銓注之外,不次超遷,烏得免物議之嗤點?非常謬恩,無以解群情之駭惑,以守令承藩闑,歷數近世,蓋無幾人,而躐階驟擢,未有如臣之無藝。且臣疎於吏事,歷綰三紱,蔑有稱塞,尙何望進一步而藉手於全省承流之責乎?噫,先臣於臣唱名之日,擧朱夫子,一出門,此身便非己有之語,諄諄誡勅。縱臣不肖無狀,惟是訓之銘肺,是義之矢心矣。苟備數於任使之列,惟有鞠瘁以爲期,磨放不敢辭。而況擁節之光耀,乘軒之榮寵,常情之所艶慕,臣何苦爲丐免之計乎?誠恐緣臣而貽累聖簡,致玷名器,則臣罪至此而益無所逃矣。臣逖違文陞有年,而今進伏輦轂下,戀結之心,雖不自已,惶蹙之情,久愈靡屆,居寵若驚,分實不稱,過福招災,理必無幸。
上在景福宮。停常參·經筵。
趙定熙啓曰,明日常參·經筵,取稟。傳曰,停。
又啓曰,行左副承旨李容直,同副承旨朴齊晠,疏批已下,竝卽牌招,何如?傳曰,允。
金天洙啓曰,工曹參判金奭鎭,除拜後過三日不爲出肅,依定式推考警責,仍卽牌招察任,何如?傳曰,允。
傳于金天洙曰,咸鏡監司留待。
傳于金天洙曰,奉審閣臣入侍。
傳于金天洙曰,咸鏡監司入侍。
吏曹正郞前望單子入之。金弼洙·鄭寅昇落點。
朴齊晠,以內務府言啓曰,謹依下敎,新設學校節目,今方書入,而待啓下頒飭中外之意,敢啓。傳曰,知道。
又以親軍前營言啓曰,敺打別監罪人李鎭學等十一漢,移送秋曹後,其餘諸漢及別監,竝決棍懲勵放送之意,敢啓。傳曰,知道。
又以親軍畿沿海防營言啓曰,本營軍司馬金炳秀,以其身病,勢難察任,今姑改差,何如?傳曰,允。
又以刑曹言啓曰,親軍前營草記內,罪人李鎭學等十七名,嚴覈後竝拘留,以待處分事,傳曰,罔念掖隷之別,肆然亂打,萬萬痛惡。首倡之李鎭學等六漢,移送秋曹,嚴刑一次,遠惡地定配,高壽鉉等五漢,遠地定配,其餘諸漢,決棍放送。雖以別監言之,不念操飭,無難相詰,極爲無嚴,決棍懲勵放送。不飭之司鑰與頭目別監,令攸司科治事,命下矣。謹依傳敎,罪人李鎭學平安道肅川府,徐德淵全羅道順天府,李鳳圭慶尙道山淸縣,申景祿咸鏡道吉州牧,金東鎭平安道寧遠郡,趙吾長咸鏡道洪原縣遠惡地定配所。而適値不用杖日,待用杖各嚴刑一次後,竝卽押送。高壽鉉全羅道臨陂縣,梁基煥慶尙道義城縣,崔命斗咸陽郡,金鳳來全羅道泰仁縣,崔聖信平安道中和府遠地定配所,卽爲押送。司鑰李喜柱·趙龍顯,頭目別監李貞浹·鄭逸煥不善操飭之罪,俱已遲晩。自臣曹考律勘處之意,敢啓。傳曰,知道。
行左副承旨李容直疏曰,伏以臣以經勘危踪,屛伏荒郊,忽伏奉喉院恩旨,臣愈益惶蹙,罔知攸措。噫,臣之罪,何較論於竝時被譴諸臣?尤有別焉者,已是昨夏之倖逭中一人也。雖豚魚之甚迷,宜其感戴隆造,懲前毖後,毋負我殿下至大至仁之盛德洪恩,是臣之道理也,分義也。而奈其神明所惡,暴疾加身,數月旅舍,萬無幸望,不得已擔舁還鄕,伊時形樣,卽一未冷屍耳。沈淹半歲,貼身床玆,畢竟難掩之狀,現露於院銜蒙點之日。蓋擅離之罪,旣涉罔赦,至微之私,無望燭底,則罰至一竄,尙云幸矣。豈意包荒之聖念,旋霈恩宥?曾未幾月,繼之以拂拭,特紆前職於罪名未滌之中,非臣隕首所可酬報。夫人臣事君之道,不有其身,而乃敢以賤疾之故,自謂調治,偃息鄕廬,此邦憲之所不貸,物議之所不容。臣有此辜犯,恬若無事,周旋於邇密之地,追隨於簪紳之列,臣之冥駭,固無足論,法紀由臣而墜,廉防由臣而壞,寧不大可懼也?玆附自劾之義,仰瀆聽卑之下。伏願聖明,還收臣職名,永刊臣仕籍,仍又下臣司敗,治其逋慢之罪,以爲肅朝綱而安微分焉云云。答曰,省疏具悉。往事何必爲引?卿其勿辭行公。
工曹參判金奭鎭疏曰,伏以臣獲戾于神明,奄失本生所怙,理宜自盡,生亦不肖,三霜迅於隙駟,祥禫已畢,一縷支如頑石,冠裳載新,俯仰皇皇,若窮無歸。夫豈有一分人世之念?而不圖中月未除,忽蒙金吾之銜,繼又縻之以水部佐貳之任,簪履之不遺,縱感隆渥,風樹之餘悲,尤增觸境。臣始也惝怳,終焉掩抑,不覺聲淚之交逬。噫,臣之逖違軒陛,三載于玆,區區犬馬之誠,寤寐戀結。豈不欲進而叩謝,粗伸覲光之願,退而殫竭,以效移事之忱?名籍雖已復廁於恒人之列,神思自至飛越於震剝之餘。榮衛枯涸,志慮消磨,凡屬當行底事,輒顚前而錯後,尋常酬接之語,或起始而遺終,自顧微軀,已近廢物。矧自月前,風濕之瘇,忽生於脚部,痰火之症,橫亘於胸膈,食飮不下,動作難强,以若見狀,雖欲抑情忍哀,陳力就列,誠末由也已。攬朝衣而欲起不得,瞻脩門而無望自致。臣情到此,吁亦慼矣。玆敢略控短籲,仰瀆崇嚴。伏乞聖慈,諒臣情之實難殫束,察臣病之不堪任使,亟遞臣所帶之職,仍令銓曹,勿復檢擬,俾得退邱隴而寓孺慕,調疾病而送餘生,則實天地生成之澤云云。答曰,省疏具悉。卿其勿辭行公。
丙戌六月初六日,上御乾淸宮。奉審閣臣·咸鏡監司同爲入侍時,右副承旨金天洙,假注書邊東翼,記注官金持元·張益厚,原任待敎洪淳馨,咸鏡監司李敦夏,以次進伏訖。上曰,史官分左右。仍命閣臣進前。淳馨進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢達矣。缺。
上在景福宮。停常參·經筵。
李容直啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
以司謁口傳下敎曰,傳命誤傳之當該司謁,令攸司科治。
朴齊晠,以禮曹言啓曰,北道各陵殿奉審時所用奉使印信一顆,定曹書吏齎去之意,敢啓。傳曰,知道。
副修撰姜友馨疏曰,伏以臣日昨伏奉玉署除旨,牌召儼臨,臣感恩怵義,雖已張皇出肅,而第臣友壻臣李義德,方帶修撰矣。臣之所兼春秋之銜,揆以應避,在下當遞。玆敢冒瀆控籲,伏乞聖慈,俯垂鑑諒,亟遞臣所帶兼銜,以存公格,以安私分焉云云。答曰,省疏具悉。疏辭,下該曹稟處。
上在景福宮。停常參·經筵。
自卯時至酉時,灑雨下雨,測雨器水深一寸六分。
李容直啓曰,明日常參·經筵,取稟。傳曰,停。
朴齊晠啓曰,卽者兵曹郞廳來言,明日王世子·左賓客相見禮時,陪衛節目,當爲磨鍊以入,而判書閔泳翊在外,不得擧行云。何以爲之?敢稟。傳曰,次堂擧行。
傳于李容直曰,政官牌招,開政。
傳于李容直曰,同敦寧·敦寧都正許遞,今日政差出。
傳于李容直曰,泮堂竝許遞,今日政差出。
傳于李容直曰,呈告戶曹參議許遞,今日政差出。
兵曹口傳政事,親軍畿沿海防營軍司馬單尹。
朴齊晠啓曰,撥路申飭,前後,何如?而黃海監司趙敬夏今正月初三日封發之兵水營歲抄監封上送事,狀啓,及水使朴珪熙去十二月二十八日封發之歲抄成冊上送事,狀啓,經年閱月,竝始到院。如是遲滯,極涉疎忽。不飭之該道臣推考,帥臣從重推考,何如?傳曰,允。
又啓曰,密符親納,例也,而前京畿監司朴齊寬,謂有身病,使其褊裨替納,事甚未安。推考,何如?傳曰,允。
又啓曰,奏御文字,何等審愼,而今日仕記,有所錯誤,致勤下詢,臣之矇然捧入,不勝惶悚。當該注書,所當重勘,而本院請推之外,無他可施之罰。何以爲之?敢稟。傳曰,拿處。爾亦從重推考。
又啓曰,親軍海防營使虎符及傳令牌,今旣新造矣。親軍海防營使閔泳煥,卽爲牌招,換授,何如?傳曰,允。
傳于朴齊晠曰,公事遲滯之中官李朱夏,從重推考。
朴齊晠,以吏曹言啓曰,高陽郡守李肯鉉,以其身病,呈狀乞遞,改差,何如?傳曰,交河郡守鄭寅壽相換。
又以吏曹言啓曰,奉常寺主簿尹榮大,成均館典籍金在健,俱以身病,呈狀乞遞,竝改差,何如?傳曰,允。
又以兵曹言啓曰,同知中樞府事閔晳鎬,宣傳官吳順泳,五衛將洪淳五·金在河·嚴錫範·李義植·李成根,昌德宮衛將李鎭玉·太敬老,慶熙宮衛將金壽榮,文臣兼宣傳官沈九澤·宋秉宙,部將許鑽,守門將河肯一·鄭文善,俱以病難供職,呈狀乞遞。新除授慶尙左兵使李敏皐,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又以兵曹言啓曰,大報壇守直官王瑗植,以其身病,勢難供職,呈狀乞遞,改差,何如?傳曰,允。
有政。吏批,行判書曺錫輿牌招不進,參判金元性進,參議趙秉弼牌招不進,右副承旨金天洙進。以吏批言啓曰,行判書曺錫輿,參議趙秉弼,竝牌招不進,小臣獨政未安。何以爲之?敢稟。傳曰,仍爲之。以鄭履源爲副應敎,閔泳韶爲同敦寧,姜沂馨·李濟容·韓鎭華爲敦寧都正,趙東萬爲戶曹參議,宋近洙爲奉常都提調,李秉文爲判義禁,沈相薰·徐相雨爲同成均,李輔榮爲司僕正,兪啓煥爲監察,兼春秋館記注官單金弼洙,兼校書校理單鄭寅昇。
兵批,判書閔泳翊未肅拜,參判鄭夏源進,參議李東淵病,參知徐誼淳入直,同副承旨朴齊晠進。以兵批言啓曰,椒島僉使,今當差出,而擬望之人乏少,他道營將竝擬,何如?傳曰,允。以朴周陽爲同知,洪南周爲訓鍊都正,李相悳爲宣傳官,金源國·鄭海駿·千致基·朴淳炳·卜駿欽爲五衛將,李光浩·金俊熙爲昌德將,林遇喜爲慶熙將,李羲鳳·安禧遠爲文兼,崔致永爲慶尙左兵使,金基豊爲椒島僉使。護軍吳致箕·閔晳鎬,副護軍金性復·趙臣熙·李敏皐·吳順泳·金濟禹·李秉貞,以上竝單付。知事加設單李應憲·秦尙彧。
吏批,再政。以李根春爲典籍,韓章敎爲禁府都事。高陽郡守李肯鉉,交河郡守鄭寅壽,已上相換事,承傳。
兵批,再政。以姜鼎熙爲部將,尹壽鉉·朴元相爲守門將,朴恒成爲全州營將。同知單卜俊欽,僉知三單,金源國·鄭海駿·千致基。
以吏曹參議趙秉弼牌不進罷職傳旨,傳于朴齊晠曰,只推。
朴齊晠,以親軍別營言啓曰,本營騎士將金敏植,以前任洪州營將,尙在任所矣。領軍之職,久曠可悶,改差,何如?傳曰,允。
又以親軍別營言啓曰,本營騎士將鄭健植,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
李容直啓曰,明日常參·經筵,取稟。傳曰,停。
以邊東翼囚單子,傳于朴齊晠曰,飭已施矣,分揀放送。
兵曹口傳政事,親軍別營騎士將二單,趙羲周·李敎春。
朴齊晠,以弘文館言啓曰,新除授副應敎鄭履源,卽爲牌招察任,何如?傳曰,允。
又以機器局言啓曰,前司果尹滋善,司事差下,令該曹口傳下批,何如?傳曰,允。
吏曹口傳政事,機器局司事單尹滋善。
朴齊晠,以親軍別營言啓曰,本營左別將趙儀顯,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
吏曹啓目粘連,觀此弘文館副修撰姜友馨上疏,則以爲,修撰臣李義悳卽臣友壻也。所兼春秋之銜,揆以應避,在下當遞。伏乞聖慈,俯垂鑑諒,亟遞臣所帶兼銜,以存公格亦爲白有臥乎所,相避之法,在下當遞。弘文館副修撰姜友馨春秋兼銜,今姑減下,何如?判付啓依允。
上在景福宮。停常參·經筵。
藥房提調金壽鉉,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金弘圭啓曰,明日常參·經筵,取稟。傳曰,停。
又啓曰,同敦寧閔泳韶,除拜後過三日不爲出肅,依定式推考警責,仍卽牌招察任,何如?傳曰,允。
傳于朴齊晠曰,歉荒之餘,乖沴又熾,京外流行,近多驚聞,顧念民情,憧憧憂慮。別厲祭不卜日設行事,分付。
傳于朴齊晠曰,恣意出沒,何事主張,旣多貽羞,不可仍置。前主事池運永,令王府拿來,嚴問捧招。
以金箕益囚單子,傳于朴齊晠曰,不無斟量者存,特爲分揀放送。
以司謁口傳下敎曰,前龍虎營新營,移屬前營。
兵曹口傳政事,親軍別營別將單李鍾觀。
金天洙,以議政府言啓曰,卽見忠淸監司閔泳商,兵使李敏應狀啓,則以爲,淸州,卽雄府關防,而公廨之頹圮,軍器之朽傷,厥惟久矣。該牧使鄭䎘朝,半載莅任,殫誠經紀,捐廩八千餘兩,不費民力,有此修擧,誠極嘉尙,合有褒獎之典,請令廟堂,稟處矣。莅治未幾,克殫誠心,捐出夥財,不煩民力,許多修繕,次第告訖,合有別般賞奬。該牧使鄭䎘朝,特爲加資,何如?傳曰,允。
朴齊晠,以禮曹言啓曰,歉荒之餘,乖沴又熾,京外流行,近多驚聞,顧念民情,憧憧憂慮。別厲祭不卜日設行事,分付事,命下矣。謹考謄錄,則別厲祭設行時,北郊遣京兆堂上,東西南三郊,遣經幄之臣,城隍發告祭,前期三日先行,祭品依常時厲祭例擧行矣。今亦依此磨鍊,而四郊別厲祭,不卜日今六月十四日定行,城隍發告祭,前期三日同月十一日設行,而祭文,令藝文館撰出事,竝以分付,何如?傳曰,允。
又以奎章閣言啓曰,直閣尹,疏批已下,卽爲牌招入直,何如?傳曰,允。
又以親軍前營言啓曰,謹依司謁口傳下敎,前龍虎營新營,移屬本營之意,敢啓。傳曰,知道。
又以親軍右營言啓曰,本營哨官三員加差下事,草記蒙允矣。出身韓圭文·鄭萬赫·韓國東,哨官差下,使之察任之意,敢啓。傳曰,知道。
又以親軍別營言啓曰,本營兵房李冕榮,身病甚重,勢難察任,今姑改差,何如?傳曰,允。
又以親軍別營言啓曰,本營兵房,今當差出,而擬望之人乏少,未下直梱任,竝擬,何如?傳曰,允。
書筵官宋秉璿疏曰,伏以臣以草茅賤品,濫被殊恩,輒勤旌招,逋傲嚴命,亦已久矣。竊自意鈇鉞之威,雖或蒙聖度之寬貸,瘢釁之露,必難免淸朝之譏斥,庶幾因是而不復收用,微分獲安矣。忽於春間,陞資恩命,迥出格外,伏藁感泣,日夕靡措。而狗馬之疾,適添苦劇,無以自力於齋沐陳章,敢因縣道,略冀轉達。迺玆聖諭,繼又降止,勤懇丁寧,如父敎子,臣一倍惶感,愧汗沾衣,直欲鑽地而不可得矣。噫,名實相混,古今通患,聲聞過情,世或有之,而純盜虛名,厚蒙榮寵,未有若臣之甚者也。匪人之倖位,具臣之竊祿,臣實啓之,豈不可懼哉?伏乞聖慈,洞賜鑑諒,還收召命,永刊選籍,使名器不褻,仍治臣僭踰之罪焉。臣今俟勘之不暇,何敢妄贅他說?而第竊念近年以來,西人之恣行,已是隱憂,而際伏聞彼設敎主之堂,使我無知之民,漸染就學,道途傳說,不勝藉藉,極爲聖德之累,故玆冒萬死陳焉。嗚呼,我東素以禮義相尙,禁絶邪敎,已爲祖宗朝成憲,而人紀之所關係,又不翅重且大矣。殿下奚爲任其所爲,上以壞列聖之規,下以惑兆民之心,使此衣冠之倫,相率而入於禽獸之域乎?朱子嘗告於其君曰,先王禮義之宮,與異端鬼敎之居,孰正孰邪?三綱五常之敎,與無父無君之說,孰利孰害?嗚呼,西敎之堂,與學校之宮,正邪果何如也?列聖朝扶闢之義,又與彼人眩誑之說,利害竟何如也?若使朱子,生乎今之世,其爲憂歎,尤有倍於當日矣。目下艱虞之勢,誠如聖敎,而明天理正人心,自是殿下家法也。扶正氣熄邪說,使頹風淆俗,翕然趨正,惟在於殿下一轉移之機。如臣庸陋,何足有無於裨補之萬一也?臣才識蔑裂,旣不能講明斯道,以答聖意,只合杜門自靖,佇見淸明之化。此亦追列聖之遺澤,報殿下於今日也。言之至此,痛隕無地,危悃所激,屢犯出位之誅云云。答曰,省疏具悉卿懇。日夕跂予,思得嘉言,以補缺失。今此所陳,有以見義理昭㫼,邪說可以熄矣,民志可以定矣,殊可喜也,而或不無傳聞之爽實,未害爲深慮而先事。邇來胥動之訛,政求調鎭之道,而人能坐談其弊,事無立論其策。顧予寡昧,將安所諮訪而圖理哉?予所以丙枕頻頻。必須如卿宿德,左右規箴,庶免過誤,望卿幡然卽起,庸副予懇拳如渴之想。仍傳于朴齊晠曰,此批答,遣地方官傳諭。
直閣尹疏曰,伏以臣以年淺才疎,最居人下,而僥倖一第,已犯炯戒,玉署特除,迥出常格。是豈臣夢寐所到?而誠以遭遇明時,蒙被殊渥,感激居先,趨走爲恭,每自循省,惶汗浹背。不意奎章新命,又下於玆際,牙牌體重,不敢違傲,祗遵成規,章皇趨肅。仍又豹直,自顧慙恧,歷日震懍,未敢知聖明,奚取於臣而有此非常之誤恩也。夫是職也,處深嚴之地,奉雲漢之章,雖聖宋之龍圖,皇明之文淵,未足以喩其淸切,至若建置之法意,遴選之規制,臣不敢覶縷仰陳。而前後居是職者,莫非鴻匠碩儒望實俱隆,然後上於是畀之,下於是受之。今以不近似之身,廁此不可堪之職,奚但曰,涯分溢而官方澆而已也哉?且臣父,今居藩臬,臣又居淸華,滿盈已極,災禍是懼,怵焉却顧,如集于木。玆今不避猥越,略具短章,仰瀆崇嚴。伏乞聖慈,俯垂鑑諒,收還臣新授職名,以重公器,以安微分,不勝幸甚云云。答曰,省疏具悉。爾其勿辭察職。
上在景福宮。停常參·經筵。
朴齊晠啓曰,明日常參·經筵,取稟。傳曰,停。
金弘圭啓曰,行左副承旨李容直,今日不爲仕進,卽爲牌招,何如?傳曰,允。
傳于朴齊晠曰,政官牌招,開政。
傳于朴齊晠曰,在外敦寧都正許遞,今日政差出。
傳于朴齊晠曰,判尹許遞,今日政差出。
傳于朴齊晠曰,有實故玉堂許遞,今日政差出。
傳于朴齊晠曰,同訓鍊竝許遞,今日政差出。
傳于朴齊晠曰,左副承旨許遞,前望單子入之。
傳于朴齊晠曰,慶尙監司南一祐,工曹判書除授。
吏曹,工曹判書單南一祐,今加資憲除授事,承傳。
朴齊晠,以義禁府言啓曰,前主事池運永拿來,嚴問捧招事,傳旨啓下矣。池運永,發遣府羅將,拿來之意,敢啓。傳曰,知道。
傳于朴齊晠曰,呈告金吾堂上許遞,今日政差出。
朴齊晠啓曰,卽者義禁府都事來言,時囚罪人池運永,當爲嚴問捧招,而判義禁李秉文未肅拜,知義禁李熙永在外,一員未差,只有同義禁一員,不得備員開坐云。在外何以爲之,而判義禁卽爲牌招,何如?傳曰,允。在外許遞。
朴齊晠,以吏曹言啓曰,成均館典籍洪祐楨,以其身病,呈狀乞遞,改差,何如?傳曰,允。
又以吏曹言啓曰,東學敎授兪鎭弼,以其身病,呈狀乞遞,改差,何如?傳曰,允。
又以吏曹言啓曰,遂安郡守鄭淳默呈狀內,矣身受由上京,矣身病猝重,萬無還官之望云。罷黜,何如?傳曰,羅州營將閔一鎬相換。
又以兵曹言啓曰,宣傳官李啓興,訓鍊院僉正林淳喆,文臣兼宣傳官安禧遠·李羲鳳,俱以病難供職,呈狀乞遞,改差,何如?傳曰,允。
又以兵曹言啓曰,新除授洪州營將朴起羽,身病猝重,萬無登途赴任之望,呈狀乞遞,改差,何如?傳曰,安東營將李德宇相換。
又以兵曹言啓曰,五衛將金源國·鄭海駿·千致基·朴淳炳·卜駿欽,昌德宮衛將李光浩·金浚熙,慶熙宮衛將林遇春,部將姜鼎熙,守門將尹壽鉉·朴元相,俱以病難供職,呈狀乞遞。新除授慶尙左兵使崔致永,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差。守門將鄭基籙,初無呈由,任自下鄕,于今九朔,尙不還仕,不可仍置。汰去,何如?傳曰,允。
又以兵曹言啓曰,兼司僕將李景鉉,以其病難供職,呈狀乞遞,改差,何如?傳曰,許用履歷。
有政。吏批,行判書曺錫輿牌招不進,參判金元性牌招不進,參議趙秉弼進,右副承旨金天洙進。以吏批言啓,行判書曺錫輿,參判金元性,竝牌招不進,小臣獨政未安。何以爲之?敢稟。傳曰,只出緊任。以尹起晉·鄭誾朝爲校理,李元會爲判尹,李省煥·李玄植·咸永淳爲敦寧都正,李世宰爲知義禁,李明宇爲監察,尹錫元爲穩城府使。分監役單金壎,淸州牧使鄭䎘朝,今加通政,前都正金性復,今加嘉善,朝官年八十,依法典加資。
兵批,判書閔泳翊病,參判鄭夏源進,參議李東淵入直,參知徐誼淳病,同副承旨朴齊晠進。以元禹常·尹泳圭·金東郁·李種兢爲同訓鍊,朴正秉爲宣傳官,閔致儉爲兼司僕將,金晉洙·李俊象·金在濂·林聖鎬·田溶基爲五衛將,金庭植·朴容植爲昌德將,朴東健爲慶熙將,李敬濂爲訓鍊僉正,沈遠翼·姜日馨爲文兼,李鼎鉉爲守門將,鄭雲參爲慶尙左兵使。同知加設單金在哲·黃潤,同知單林遇春,僉知單朴淳炳,宣傳官加設單鄭鐵永,大護軍李邦鉉·尹宇善,護軍李冕榮·金性復,副護軍姜沂馨·崔致永·金秀漢·李奉呂·李啓興,副司直宋榮大·沈遠翼,副司果金溶桓·徐肇秉·金弘國·金泳奭·黃穩·洪秉鎰·劉順祐,副司勇黃益周·權明河·權達永。
吏批,再政。以金弼洙爲東學敎授,閔宗鎬爲掌樂主簿,李志容·閔泳龜爲禁府都事,安孝完爲崇陵參奉。
兵批,再政。以金好焌爲訓鍊判官,李敎興爲左捕從,林基燮·尹庸善爲部將,吳海根·郭仁源爲守門將。同知單李光浩,僉知單金晉洙·李俊象·金在濂。
吏批,三政。以成煥斗爲監察,白時洽爲奉常主簿。
兵批,三政。以任璨鎬爲訓鍊僉正。同知單金竣熙,僉知單林聖鎬。
吏批,四政。以韓兢烈爲典籍,金聖鉉爲監察。故司果崔孝錫,贈兵參同訓鍊例兼,故通政崔命遠,贈左承旨例兼,已上慶尙左兵使崔致永兩代。故府使申在衡,贈兵參例兼,故府使申光碩,贈兵議例兼,已上慶尙左兵使申錫源兩代。故學生閔懋,贈戶議例兼,贈童蒙敎官閔深,贈左承旨例兼,贈童蒙敎官閔鈺,贈僕正,已上同訓鍊閔哲鎬三代。故學生申澄,贈戶參例兼,故學生申大弘,贈左承旨例兼,故學生申瑊,贈僕正,已上同知申在三代。
兵批,四政。以閔承根爲宣傳官。同知單朴在健。五政。以金商七爲訓鍊僉正,同知單田溶基。六政。以李珽周爲訓鍊判官,同知單金庭植。七政。以李喜晉爲訓鍊主簿,同知單朴容植。八政。以申柄熙爲親軍別營哨官。九政。以南廷弼爲訓鍊主簿。十政。以洪在夏爲左捕從。十一政。以沈宜一爲部將。十二政。以李敎哲爲訓鍊僉正。十三政。以李敏星爲訓鍊主簿。十四政。以李漢翼爲守門將。洪州營將朴起羽,安東營將李德宇,已上相換事,承傳。
傳于朴齊晠曰,副護軍閔斗鎬,同敦寧除授。
朴齊晠,以親軍別營言啓曰,今番濬川,自松杞橋至永都橋,依庚辰地平,畢役之意,敢啓。傳曰,知道。
傳于朴齊晠曰,濬川堂上以下,別單書入。
承旨前望單子入之。朴齊純落點。
兵曹口傳政事,外北道參軍單韓圭文。
兵曹,以尹泳奎爲親軍別營兵房。
朴齊晠,以兵曹言啓曰,謹依司謁口傳下敎,本營新營,移接于桂洞新營,而黃橋新營,移屬于親軍前營之意,敢啓。傳曰,知道。
吏曹啓目粘連,觀此黃海監司趙敬夏狀啓,則以爲,金郊前察訪崔鼎獻,三載居官,一心奉公,虺尵之弊革焉,膏肓之瘼醫焉,復租淸帖,惠及隣郵,今當移拜,黎情惜去。似此優異之績,合有褒賞之典,令該曹稟處亦爲白臥乎所,道臣狀啓旣如此,陞敍調用之典,何如?判付啓依允。
上在景福宮。停常參·經筵。
自人定至十三日開東,灑雨下雨,測雨器水深二分。
朴齊晠啓曰,明日常參·經筵,取稟。傳曰,停。
金弘圭啓曰,右副承旨朴齊純,今日不爲仕進,卽爲牌招,何如?傳曰,允。
吏曹,同敦寧單閔斗鎬,今加嘉善除授事,承傳。
傳于朴齊純曰,政官牌招,開政。
傳于朴齊純曰,在外敦寧都正許遞,今日政差出。
傳于朴齊純曰,有實故玉堂許遞,今日政差出。
朴齊純,以弘文館言啓曰,新除授校理尹起晉,卽爲牌招察任,何如?傳曰,允。
又以弘文館言啓曰,新除授校理鄭誾朝,時在京畿始興地,經筵入番事緊,請斯速乘馹上來事,下諭。傳曰,許遞,今日政差出。
朴齊晠啓曰,卽者義禁府都事來言,時囚罪人池運永,當爲嚴問捧招,而知義禁李世宰未肅拜,一員未差,只有判義禁李秉文,同義禁洪南周二員,不得備員開坐云。未差之代,今日政差出,知義禁李世宰,卽爲牌招,何如?傳曰,允。
傳于朴齊晠曰,傳敎遲滯之中官高廷翼,從重推考。
朴齊純,以吏曹言啓曰,前假監役崔道英,年未滿,誤入於首擬,至蒙恩點,不可仍置,原望筒勿施,何如?傳曰,允。
又以吏曹言啓曰,崇陵參奉安孝完,以其身病,呈狀乞遞,改差,何如?傳曰,允。
又以吏曹言啓曰,成均館典籍南宗斗,以其身病,呈狀乞遞,改差,何如?傳曰,允。
又以吏曹言啓曰,盈德縣監孫振九呈狀內,矣身受由上京,矣身病猝重,萬無還官之望云。罷黜,何如?傳曰,玄風縣監禹成圭相換。
又以吏曹言啓曰,萬頃縣令崔丙斗呈狀內,矣身受由上京,矣身病猝重,萬無還官之望云。罷黜,何如?傳曰,長連縣監具東奭相換。
有政。吏批,行判書曺錫輿陳疏,參判金元性進,參議趙秉弼牌招不進,同副承旨朴齊晠進。以吏批言啓曰,行判書曺錫輿陳疏,參議趙秉弼牌招不進,小臣獨政未安。何以爲之?敢稟。傳曰,仍爲之。以張錫裕爲修撰,李鍾祐·徐海祥·李玄忠爲敦寧都正,沈相學爲工曹參議,朴齊寬爲知經筵,閔斗鎬爲知義禁,吳光洙爲典籍,崔鍾淵爲監察。別營兵房尹泳奎,今加嘉善加資事,承傳。遂安郡守鄭淳默,羅州營將閔一鎬,已上相換事,承傳。
兵批,判書閔泳翊病,參判鄭夏源病,參議李秉淵病,參知徐誼淳入直進,右副承旨朴齊純進。同知加設單潘今浩·裴鶴周·金守經,護軍李容直·閔泳韶,副護軍李省煥,副司果王濟肯·吳冕善,以上竝單付。
吏批,再政。以朴魯先爲監察,韓奭履·柳遠奎爲禁府都事,同義禁單閔斗鎬。
傳于朴齊純曰,吏曹判書有闕之代,前望單子入之。
朴齊純,以議政府言啓曰,卽見全羅監司尹榮信所報,則道內靈巖郡所屬三島,往在癸未,設鎭置將,而邑鎭之間,强弱不同,積年受制,事多葛藤。且以屯租言之,初無戶曹所納,而邑屬輩,假斂,狼藉作弊,到今懷保之策,莫如邑無相關,而無關之方,亦莫如獨鎭之設。上項三島鎭,依加里·靑山例,特設獨鎭,各樣公納,使之專管爲辭矣。逖矣殘道,哀彼窮蔀,積年受困於邑屬之無名誅求,擧難支保,荷擔相續,參以報辭,果合變通。且有隣島之例,該別將,以三島僉使爲稱,許令獨鎭施行,而依新式京鄕久勤間窠,輪差事,分付該曹及該道,何如?傳曰,允。
又以議政府言啓曰,卽見慶尙前監司南一祐狀啓,則架山山城別將,以本營自辟窠,定式遵行,而年前因減省廳別單,以久勤間窠差送矣。營校八十餘名,無他遷轉,只以此窠,爲激勸之方,而今忽間窠,群情可悶。上項自辟窠,仍舊施行事,請令廟堂,稟處矣。京鄕久勤間窠輪差,亶出於中外均視之意,而今若專屬自辟,則不但諸道所無之例,京營軍校之因是淹滯,亦係可悶,定式之下,有難變更,以此分付道臣,何如?傳曰,允。
行吏曹判書曺錫輿疏曰,伏以臣於見職,曷嘗有再叨之望也哉?年前初除,已是衆望之外,而仰感俯怵,黽勉出膺,旋蒙恩諒,隨分處散。自顧鹵莽,幸免僨誤者,非臣之才能勝其任,特以聖上,矜其癃疲,假借之光寵之也。今於四載之後,天官恩點,復及於臣身,抑以向來試可,猶有底蘊,欲使之畢竭魯鈍,庶收桑楡。而第伏念微分,有難復授,聖恩不可再誤矣。噫,是職也,稱以銓官,而衡若不平,便是無星之枰,或稱籤部,而掣若不公,無異枯竹之片也。其名尙存,其人不備,其害究竟顚沛後已。若臣者,鉛刀之割無能爲也,黔驢之技亦旣窮矣。不宜復入睢盱之場,重招瘝溺之譏,其何以視同宿趼,揚揚爲冒膺計哉?且臣犬馬之齒,較古人懸車之年,又加四年矣。年旣告至,禮實有防,而宜退未退,乃反更進蹩躠於政事之堂,較長短於椳闑,適低昂於稱錘乎?譬如老馬,服勞久矣,肋緩肉嫩,如不能起,及其加鞭策施銜勒,則不得不仰首鳴號,有望其主人之哀憐。今臣情私,無異於此矣。如得少賜寬假,優遊散秩,其在圖報之誠,惟隕結是期耳。近又暑祟添劇,昏涔不省,似此貌樣,時日間萬無彈束趨走之望。況此參謁在前,京察不遠,而因仍蹲冒,亦不無妨賢之嫌。玆敢冒陳短章,仰瀆崇嚴。伏乞聖慈,亟賜鐫改,回授可堪之人,千萬顒祝云云。答曰,省疏具悉。所請依施。
大護軍李世宰疏曰,伏以臣於春間,以到記考官,召牌儼臨,而適因關格之祟,昏昏涔涔,不省戶外之有何事。及其神精稍甦,始乃覺得病軀,末由蠢動,試席未能趨赴,罪著慢命,跡涉占便,論厥犯科,合置何辟,譴罷薄罰,未足贖愆,退伏郊坰,日夕自訟。聖度天大,曲加包容,千萬不自意,伏蒙收敍之典,繼又金吾恩點,遽加臣名,臣誠聞命震悸,靡所容措。噫,試牌所重果何如?而病情適苦於床笫,分義都虧於駕屨,衷情未卽仰暴,威罰實所甘心矣。今玆記簪之寵,聖眷雖極曠絶,私分去益危蹙,玆敢短章自列,仰瀆崇嚴。伏乞聖慈,諒臣難冒之義,遞臣新授之銜,仍治臣瀆撓之罪,以昭法紀,以安微分,千萬幸甚云云。答曰,省疏具悉。往事何必爲引?卿其勿辭行公。
上在景福宮。停常參·經筵。
自開東至人定,灑雨下雨,測雨器水深二分。
金弘圭啓曰,明日常參·經筵,取稟。傳曰,允。
朴齊純啓曰,判尹李元會,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,殿最法意,何等謹嚴,而卽見慶尙左兵使李鍾晉褒貶啓本到院者,則不善齎來,至有刀割之痕,事未前有,萬萬驚駭。不飭之帥臣,從重推考,當該陪持,令攸司從重科治,何如?傳曰,允。
朴齊晠啓曰,開坐事,命下矣。知義禁李世宰,疏批已下,卽爲牌招,何如?傳曰,允。
又啓曰,假注書安孝濟有身病,勢難察任,今姑改差,何如?傳曰,允。
安孝濟改差,代以李鍾七爲假注書。
朴齊晠啓曰,禁直法意,何等嚴重,而今日內務府堂上,無入直之員,以致闕直之境,揆以事體,萬萬未安。當該入直當次堂上,所當重勘,而本院請推之外,無他可施之罰,何以爲之?敢稟。傳曰,拿處。
兵曹口傳政事,親軍別營哨官單李德輝。
朴齊晠,以弘文館言啓曰,新除授修撰張錫裕,卽爲牌招察任,何如?傳曰,允。
朴齊純,以親軍別營言啓曰,謹依下敎,濬川堂上以下別單,合六度書入之意,敢啓。傳曰,允。
又以親軍右營言啓曰,本營哨官鄭萬赫,擧措駭妄,爲先汰去,何如?傳曰,允。
又以親軍別營言啓曰,本營騎士將趙羲周,前任穩城府使,李敎春,前任椒島僉使,俱在任所矣。領軍之職,久曠可悶,竝改差,何如?傳曰,允。
又以親軍別營言啓曰,本營左別將李鍾觀,身病猝重,勢難察任,改差,何如?傳曰,允。
朴齊晠,以義禁府言啓曰,保放罪人金益成,還囚捧拱以入,而病勢一向未差,仍爲保放之意,敢啓。傳曰,知道。
義禁府啓目,綾州前牧使金益成原情云云。問目內辭緣,泛稱遲晩,刑推得情,何如?判付啓除刑推議處爲良如敎。
義禁府啓目,恩津前縣監金亮漢原情云云。問目內辭緣,泛稱遲晩,刑推得情,何如?判付啓除刑推議處爲良如敎。
朴齊晠,以義禁府言啓曰,卽接月令醫員金仁健手本,則以爲,時囚罪人金亮漢素患痰癖之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣。金亮漢,姑爲保放之意,敢啓。傳曰,知道。
又以義禁府言啓曰,卽接月令醫員金仁健手本,則以爲,時囚罪人金益成,素患痰癖之症,挾感復發,目下形症,實爲危劇云。罪人病勢如此,則一邊保放,一邊草記,載在法典矣。金益成,姑爲保放之意,敢啓。傳曰,知道。
上在景福宮。停常參·經筵。
朴齊晠啓曰,明日上前開坼相値,視事頉稟之意,敢啓。傳曰,知道。
又啓曰,本院春夏等褒貶,當爲磨勘,而行都承旨金聲根,廚院進,不得如例磨勘之意,敢啓。傳曰,知道。
傳于趙定熙曰,禮房承旨馳詣宗廟·景慕宮,奉審摘奸以來。
傳于趙定熙曰,政官牌招,開政。
吏曹判書前望單子入之。朴齊寬落點。
趙定熙啓曰,新除授吏曹判書朴齊寬,一體牌招,何如?傳曰,允。
傳于趙定熙曰,慶尙監司有闕之代,上護軍李鎬俊除授。
吏曹,慶尙監司單李鎬俊除授事,承傳。
傳于趙定熙曰,左承旨許遞,前望單子入之。
傳于趙定熙曰,右副承旨許遞,前望單子入之。
朴齊晠啓曰,假注書李鍾七,時無職名,令該曹,依例付軍職,冠帶常仕,何如?傳曰,允。
又啓曰,卽者義禁府都事來言,時囚罪人金益成等,當爲議處,而判義禁李秉文有身病,次堂例不得擧行云。判義禁卽爲牌招,何如?傳曰,允。
傳于朴齊晠曰,今日政遷轉守令,勿拘常格,各別擇差。
傳于朴齊晠曰,同敦寧·敦寧都正竝許遞,今日政差出。
傳于朴齊晠曰,秋曹堂上竝許遞,今日政差出。
兵曹口傳政事,上護軍單曺錫輿。
兵曹口傳政事,副護軍閔京鎬。
朴齊晠,以吏曹言啓曰,中學敎授宋榮大,南學敎授李舜範,俱以身病,呈狀乞遞,竝改差,何如?傳曰,允。
又以吏曹言啓曰,盈德縣令孫振九,玄風縣監相換,長連縣監具東奭,萬頃縣令相換事,命下矣。盈德縣令孫振九,以前任平澤縣監,方在解由未出中,長連縣監具東奭,以前任草溪郡守,方在解由未出中,何以爲之?敢稟。傳曰,勿拘。
又以吏曹言啓曰,新除授庇仁縣監黃宇玄,旌義縣監姜錫祜,俱以身病,呈狀乞遞,竝改差,何如?傳曰,允。
又以吏曹言啓〈曰〉,靑松府使李啓夏呈狀內,矣身受由上京,矣身病猝重,萬無還官之望云。罷黜,何如?傳曰,蔚山府使朴世秉相換。
又以吏曹言啓曰,陜川郡守金甲秀呈狀內,矣身受由上京,矣身病猝重,萬無還官之望云。罷黜,何如?傳曰,淮陽府使李輔仁相換。
又以兵曹言啓曰,五衛將田溶基·李俊象·金晉洙·金在濂·李忠呂,昌德宮衛將朴容植·金廷植,慶熙宮衛將朴東健,部將林基燮,守門將吳海根·郭仁源,俱以病難供職,呈狀乞遞。新除授慶尙左兵使鄭雲參,素患痰癖之症,一倍添劇,萬無登途赴任之望,戶奴呈狀乞遞矣。實病旣如是,則有難强令赴任,竝改差,何如?傳曰,允。
又以兵曹言啓曰,兼司僕將尹夔善,病難供職,呈狀乞遞,改差,何如?傳曰,允。
有政。吏批,判書朴齊寬進,參判金元性,參議趙秉弼,竝牌招不進,左副承旨金天洙進。以姜日馨爲校理,李寅命爲刑曹判書,尹成鎭爲同敦寧,金弘圭爲刑曹參判,尹爲參議,權道天·李根煥·安光喆爲敦寧都正,宋伯玉爲中學敎授,李勝宇爲南學敎授,郭重元爲監察,宋吉憲·李根鶴爲禁府都事,朴馨來爲崇陵參奉,宋秉琮爲義城縣令,表鳳錫爲庇仁縣監,朴世赫爲旌義縣監。盈德縣令孫振九,玄風縣監禹成圭,已上相換事,承傳。萬頃縣令崔丙斗,長連縣監具東奭,已上相換事,承傳。昌原府使權用哲,今加嘉善,前察訪閔致驥,今加通政,已上加資事,承傳。崇仁殿參奉加設單郭軾。
兵批,判書閔泳翊病,參判鄭夏源進,參議李東淵入直,參知徐誼淳病,同副承旨朴齊晠進。以閔應植爲知事,尹吉炳爲兼司僕將,閔致驥·金顯生·文基璿·金仲三·裴文述爲五衛將,郭振翊·李源俊爲昌德將,金永道爲慶熙將,李鼎鉉爲訓鍊僉正,白樂倫爲忠淸兵使,趙載恒爲慶尙右兵使,趙基澤爲江原中軍,宋鳳浩爲三島僉使。守門將單李起緖,宣傳官加設單具永書,護軍金弘圭·趙熙一·李昌祜·李承武,副護軍朴齊淳·兪鎭夏·李在明·丁誼爕·李鍾祜·閔鳳鎬·閔致驥·宋淳鶴·李容儀·李奉呂·鄭雲參,副司直鄭誾朝,副司果鄭海吉·裴道淳·鄭學述·宋秉祐·李元植·金用鉉·洪東永·李宗植·韓晉錫·李秉濟·李鍾珪·李敏性·閔致崙·宋憲穆·吳鼎善·趙存庸·宋堯俊·金秉濟·姜苰·李秉瑜·鄭寅植·楊命學·鄭汪·高慶俊·吳鍾源·李璣淳·金昌學·李圭夏·李相億·鄭海振·李學魯·兪相好·朴禹英·朴宜鉉·金相奎·具正魯·閔泳卨·趙重會·金玄模·朴準漢·李胤翼·尹東禹·趙鍾緖·安東奎·沈樂行·鄭錫民·李敏祜·李完泰·金奎濚·閔東植·禹正善·張義植·朴世魯·李鎬百·權思弼·柳鍾翕·權必善·金思瑗·閔泳哲·李鎬悳·安榮根·金曾圭·吳慶善·閔鳳鎬,副司正李鍾七,副司勇王瑜植·趙在豊以上竝單付,兼慶尙道兵馬水軍節度使單李鎬俊。
吏批,再政。以金奭鎭爲禮曹參判,白樂豊爲監察,洪秉燾爲咸悅縣監,分監役單孫永禧。
兵批,再政。以金在泓爲部將,洪成游·太鶴元爲守門將。同知單文基璿,僉知三單,尹吉炳·閔泳驥·金顯生,以禹宅英爲德積僉使。
吏批,三政。以閔斗鎬爲工曹參判,吳榮錫爲松禾縣監。四政。以尹敎善爲慶基殿令。五政。以鄭完淳爲英陵令。六政。以韓鎭庠爲永懷園令。七政。以韓應一爲平巿令。八政。以宋完鎭爲禮賓主簿。九政。以洪鍾益爲平巿主簿。
承旨前望單子入之。李源逸·金洛鎭落點。
朴齊晠啓曰,新除授承旨金洛鎭,方在被謫蒙放中,何以爲之?敢稟。傳曰,蕩滌敍用。
以李暐囚單子,傳于朴齊晠曰,飭已施矣,分揀放送。
傳于朴齊晠曰,司譯提調有闕之代,前望單子入之。
以吏曹參議趙秉弼牌不進罷職傳旨,傳曰,只推。
司譯提調前望單子入之。金在顯落點。
朴齊晠,以議政府言啓曰,慶尙前監司南一祐,在任卒逝矣。返柩時擔軍,依法典題給事,分付所經各道,何如?傳曰,允。
又以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
又以內醫院都提調·提調意啓曰,內醫趙錫洪有頉,代前御醫金潤,今爲當次,依定式草記差下之意,敢啓。傳曰,知道。
又以禮曹言啓曰,卽接昌陵令金瑨鉉所報,則今月十一日夜,未知何許漢,暗葬於本陵垓字內。故躬審摘奸,果有暗塚,率陵軍卽爲掘移云。聞甚驚悚。發遣郞廳,摘奸其形止,則當初暗埋處,卽本陵外垓字,而掘移形跡,果然的實。其塚主之爲誰,査問於陵官及下屬處,則乘夜暗埋,仍卽逃避,掘移之後,亦不現形矣。莫重垓字內,敢生暗埋之計,及其掘移之後,隱避不現,究厥罪狀,尤極痛惋。此不可以已掘,置之勿問。令畿營嚴飭各鎭,使之刻期詗捉,依律勘斷。雖以入直陵官言之,苟於平日,善爲察飭,豈有此意外之變乎?令該府拿問處之,陵屬,移送秋曹,嚴査得情,分輕重酌處,何如?傳曰,允。
又以親軍別營言啓曰,本營騎士將朴兢壽,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,親軍別營騎士將單尹養桂。
上在景福宮。停常參·經筵。
自開東至酉時,灑雨下雨,測雨器水深三分。
藥房提調金壽鉉,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
趙定熙啓曰,明日常參·經筵,取稟。傳曰,停。
又啓曰,新除授右副承旨金洛鎭,卽爲牌招,何如?傳曰,允。
又啓曰,右副承旨金洛鎭,謂以情踪惶蹙,奉牌闕外,無意承膺,何以爲之?敢稟。傳曰,申飭入來,使之肅命。
朴齊晠啓曰,判義禁李秉文牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
判義禁前望單子入之。李寅命落點。
朴齊晠啓曰,開坐事,命下矣。新除授判義禁李寅命,卽爲牌招,何如?傳曰,允。
又啓曰,假注書邊東翼有身病,勢難察任,今姑改差,何如?傳曰,允。
又啓曰,各司褒貶頉草記之廳坐來呈,例也。而吏曹褒貶,不得磨勘草記,今始來呈,事甚疎忽,誠極未安。當該堂上,不可無警,推考,何如?傳曰,允。
又啓曰,卽伏見諸道今春夏等褒貶啓本,則兼江華留守李載元,開城留守金善根,忠淸水使具然昌,黃海兵使閔敬鎬,水使朴珪熙,全羅右水使李容觀,平安監司南廷哲,慶尙左水使金寅浩,統制使李奎顔,按撫使趙秉稷,邊將無一人居中居下,殊無嚴明殿最之意,竝推考警責,何如?傳曰,允。
又啓曰,卽伏見諸道今春夏等褒貶啓本,則咸鏡監司鄭基會,按撫使趙秉稷,守令無一人居中居下,黃海監司趙敬夏,全羅監司尹榮信,無一人居下,殊無嚴明殿最之意,竝推考警責,何如?傳曰,允。
兵曹口傳政事,親軍別營兵房單尹泳奎,別將單李敏皐,騎士將單吳萬善·鄭健植。
兵曹口傳政事,親軍右營哨官單朴景煥。
趙定熙,以宗親府言啓曰,本府郞廳等今春夏等褒貶等第,當爲磨勘,而堂上俱有實病·實故,限內不得爲之之意,敢啓。傳曰,知道。
又以議政府言啓曰,今丙戌年春夏等褒貶,當爲等第,而左右相未差,臣有身病,限內不得磨勘之意,敢啓。傳曰,知道。
又以議政府言啓曰,時沴流行,民憂方殷,此際迎送,合有可念。鳳山郡守李鎬喆,安東府使申泰寬,河東府使元常,竝令仍任,何如?傳曰,允。
又以吏曹言啓曰,今春夏等褒貶,當爲磨勘,而本曹判書朴齊寬,有身病,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事金炳德在外,不得爲之之意,敢啓。傳曰,知道。
又以中樞府言啓曰,本府郞廳及醫員·錄事等今春夏等褒貶,當爲等第,而領府事臣宋近洙,判府事臣申應朝,俱以在外,臣金弘集,臣金炳始,俱有身病,限內不得磨勘之意,敢啓。傳曰,知道。
又以忠勳府言啓曰,本府今丙戌年春夏等褒貶,當爲磨勘,而有司堂上完陵君臣李景宇有身病,鈴春君臣尹榮信,時在外任,仁昌君臣李冕榮有身病,故無以備員,限內不得爲之之意,敢啓。傳曰,知道。
又以儀賓府言啓曰,府郞廳今春夏等褒貶等第,當爲磨勘,而南寧尉臣尹宜善有身病,限內不得爲之之意,敢啓。傳曰,知道。
又以耆老所言啓曰,本所堂上多有身病,無參座之人,今丙戌年春夏等褒貶,限內不得磨勘之意,敢啓。傳曰,知道。
又以內務府言啓曰,今丙戌年春夏等褒貶,當爲等第,而臣有身病,限內不得磨勘之意,敢啓。傳曰,知道。
李源逸,以戶曹言啓曰,本曹郞廳及所屬各司官員今丙戌春夏等褒貶,當爲磨勘,而臣永壽有身病,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今丙戌春夏等褒貶,當爲等第而臣有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員今丙戌年春夏等褒貶,當爲等第,而判尹臣李元會未肅拜,限內不得磨勘之意,敢啓。傳曰,知道。
趙定熙,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,今丙戌年春夏等褒貶,當爲磨勘,而提學一員·直提學二員·待敎俱未差,不得擧行,外閣褒貶,亦不得爲之之意,敢啓。傳曰,知道。
又以弘文館言啓曰,新除授校理姜日馨,卽爲牌招察任,何如?傳曰,允。
又以弘文館領事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以侍講院言啓曰,今春夏等褒貶,當爲等第磨勘,而師沈舜澤有身病,傅未差,貳師閔泳緯有身病,限內不得爲之之意,敢啓。傳曰,知道。
又以禮曹言啓曰,本曹今丙戌年春夏等褒貶,當爲磨勘,而堂上有故,限內不得爲之之意,敢啓。傳曰,知道。
又以春秋館領事意啓曰,本館今春夏等褒貶,當爲磨勘,而以堂上郞廳不備,不得爲之之意,敢啓。傳曰,知道。
又以藝文館言啓曰,本館今春夏等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
朴齊晠,以兵曹言啓曰,本曹今丙戌年春夏等褒貶,判書臣閔泳翊未肅拜,限內不得磨勘之意,敢啓。傳曰,知道。
又以親軍別營言啓曰,本營兵房尹泳奎,身病甚重,勢難察任,今姑改差,何如?傳曰,允。
又以親軍別營言啓曰,本營兵房今當差出,而擬望之人乏少,外任竝擬,何如?傳曰,允。
兵曹,以李敏應爲親軍別營兵房。
朴齊晠,以刑曹言啓曰,本曹郞廳等今春夏等褒貶,當爲磨勘以入,而參判·參議俱有故,限內不得磨勘以入之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
李源逸,以工曹言啓曰,今春夏等褒貶,當爲勘鍊以入,而堂上有故,限內不得爲之之意,敢啓。傳曰,知道。
上在景福宮。停常參·經筵。
朴齊晠啓曰,明日常參·經筵,取稟。傳曰,停。
傳于朴齊晠曰,再明日眞殿茶禮,當自內親行矣,該房知悉。時·原任大臣·閣臣·宗親·儀賓二品以上入參。
李源逸啓曰,右副承旨金洛鎭,疏批已下,卽爲牌招,何如?傳曰,允。
朴齊晠啓曰,卽者兵曹郞廳來言,今十七日,武臣堂上祿試射試官望,當爲擬入,而判書閔泳翊在外,不得擧行云。何以爲之?敢稟。傳曰,次堂擧行。
邊東翼改差,代以林奭熙爲假注書。
朴齊晠,以弘文館言啓曰,修撰張錫裕有身病出去,下番闕直,事甚未安。修撰李義悳,副修撰姜友馨·趙秉聖,竝卽牌招,推移入直,何如?傳曰,允。
又以親軍後營言啓曰,本營軍司馬李鎬冕,身病沈重,勢難察職,今姑改差,何如?傳曰,允。
又以親軍別營言啓曰,東關王廟墻垣六間頹圮處,今六月十七日爲始,改築之意,敢啓。傳曰,知道。
又以義禁府言啓曰,卽接月令醫員劉養浩手本,則以爲,時囚罪人金瑨鉉,素患痰癖之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣,金瑨鉉,姑爲保放之意,敢啓。傳曰,知道。
同敦寧尹成鎭疏曰,伏以臣日昨伏奉除旨,以臣爲同知敦寧府事者,臣感恩怵義,固宜蹶趨承。而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分云云。答曰,省疏具悉。所請依施。
上在景福宮。停常參·經筵。
夜自二更至十八日開東,灑雨下雨,測〈雨〉器水深四分。
金洛鎭啓曰,來二十一日,朝參日次矣,敢稟。傳曰,停。
朴齊晠啓曰,明日乃是初伏,自明日處暑間,視事頉稟之意,敢啓。傳曰,知道。
又啓曰,兵曹判書閔泳翊,卽爲牌招,傳授命召,何如?傳曰,允。
傳于朴齊晠曰,吏曹參判有闕之代,前望單子入之。
朴齊晠啓曰,奏御文字,何等審愼,而假注書望林奭禧之禧字,誤書熙字,至於蒙點,事甚疎忽,誠極未安。原望筒使之改付標以入,而臣之矇然捧入,不勝惶悚。當該不審之注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,卽者義禁府都事來言,時囚罪人金益成等,當爲議處,而判義禁李寅命未肅拜,次堂例不得擧行云。判義禁卽爲牌招,何如?傳曰,允。
兵曹口傳政事,上護軍單李寅命。
朴齊晠,以議政府言啓曰,卽見全羅監司尹榮信狀啓,則光州牧使閔吉鎬,綾州牧使洪祐慶,靈光郡守金明鎭,金堤郡守趙駿九,治績茂著,合有褒奬之典,請令廟堂稟旨,分付矣。安民·保民,專在守宰,而以若優異之治,不有褒奬之擧,則將何以勸之者?道啓卽徹,實績可嘉。靈光前郡守金明鎭,特蒙恩資,今無更論。光州牧使閔吉鎬,綾州牧使洪祐慶,金堤郡守趙駿九竝特爲加資,佐貳藩宣,無礙試用,以示朝家重民牧勸爵賞之政,何如?傳曰,允。
金洛鎭,以弘文館言啓曰,修撰張錫裕·李義悳,副修撰姜友馨·趙秉聖有身病,下番闕直,事甚未安。應敎閔致憲,副應敎鄭履源,校理尹起晉·姜日馨,副校理洪鍾憲,竝卽牌招,推移姑降入直,何如?傳曰,允。
朴齊晠,以統理交涉通商事務衙門言啓曰,本衙門主事康載倫改差,其代副司果全容默差下,令該曹口傳下批,何如?傳曰,允。
又以義禁府言啓曰,新除授判義禁李寅命,時無職名,令該曹口傳付軍職,何如?傳曰,允。
又以義禁府言啓曰,保放罪人金益成·金亮漢等,當爲還囚議處,金瑨鉉還囚捧供以入,而病勢一向未差,竝仍爲保放之意,敢啓。傳曰,知道。
義禁府啓目,前主事池運永原情云云。傳旨內辭意,平問之下,難以取服,刑推得情,何如?判付啓別無更問之端,遠惡地定配。
吏曹參判金元性疏曰,伏以臣冒叨見職,今爲旬有餘日,揆分揣量,是豈臣一毫可堪而然哉?恩除之初,感激居先,未敢費辭飾讓,黽勉出肅。間已數次代斲,疵纇莫掩,愧懼冞深,求解一念,寤寐如結。近値盛暑,風痰宿祟,如期闖肆,又添渴症,委頓床玆,時日之內,無望動殫,而銓綜要任,不可一任瘝曠,此尤臣萬萬惶阨者也。玆敢控實仰籲,伏乞聖慈,俯垂鑑諒,亟遞臣所帶亞銓之銜,俾便公私,千萬伏望云。答曰,省疏具悉。所請依施。
參議內務府事李暐疏曰,伏以臣頃自下邑召還,旋叨內府參議之銜,居然半載于玆。是職也,入處深嚴,預聞機密,判非如臣庸下疎賤者所敢承當。蚤夜兢畏,惟譴何是俟,乃於日前,値臣直次,而忽患暑霍,不省人事,萬無持被之望。方使衙吏,往復僚堂,未克推移,而禁鑰已下,竟致闕直之境。於是乎臣之罪,無所逃矣。喉院論啓,拿處有命,蒼黃舁疾,對吏圜扉。不意囚單纔徹,恩揀遽降,臣益不勝惶隕震越之私。噫,禁省排番,法意綦重,無難闕直,合施嚴勘。臣是當次,孽由自作,是何可以事屬眚災而曲加寬宥之恩乎?臣心愧悚,姑無論已,其在國體,關係非細。玆敢短章冒控,伏乞聖明,亟降威罰,勘臣未勘之律,以昭法紀,以安微分焉云云。答曰,省疏具悉。遂事何必爲引?爾其勿辭察職。
駐津督理通商事務朴齊純疏曰,伏以臣於駐津之役,已三年于玆矣。始焉追隨人後,有佐理之責,而無專對之重。故臣惟思隨分圖報,不敢丐免。忽於今歲正月,特奉恩旨,以臣爲同副承旨,仍陞督理之任。竊念臣以菲才賤品,濫竊科第,所被恩數,迥出常格。臣雖磨放頂踵,無以盡報於此生,居常兢惕,若隕深谷。詎意聖恩愈曠,委寄益隆,甫朞年而超躋大夫之列,由佐僚而直行正任之事?臣亦四維中人,何可徒貪祿位,驟躐妄進,不顧物議,自玷官方乎?此猶臣私分上事也。春秋列國之時,不過交聘往來而止,尙愼厥簡,必求專對之才。矧今常駐之使,其例自異,而其責任較重,覘人國而護我商,自非智識特達位望素著者,不足以膺是職,臣之萬萬難冒,於是焉決矣。臣於聞命之日,惝怳震越,東望頓首,直欲疾聲呼號,而人臣出疆,原無陳疏之例,且旣在其地,引私義而廢公務,亦非所以對揚之道。是以黽勉視事,殆若固有,在臣難據之義,日甚一日。況臣羸弱善病,異域風霜,再閱寒暑,痰飮爲祟,屢藥未痊。今幸獲仗王靈,利涉滄溟,歸身闕下,冒陳衷悃。伏乞天地父母,特垂生成之澤,將臣所帶駐津督理之銜,亟賜鐫改,更簡賢能,以安微分,以重使事,實所幸甚云云。答曰,省疏具悉。所請依施。
上在景福宮。停常參·經筵。
親軍前營,以元禹常爲兵房。
兵曹口傳政事,親軍後營軍司馬單李瑞永。
趙定熙,以承文院言啓曰,卽見盛京禮部咨文二度,則一是上年秋季統巡會哨緣由事也,一是本年春季統巡着派前往事也。回咨竝按例撰出,以爲入送,何如?傳曰,允。
又以承文院言啓曰,卽見禮部咨文,使臣所帶葠包貨物,昭舊章程,量予免稅,以示體恤云矣。向因北洋衙門咨,以具表伸謝之意,已爲移咨禮部。而該部咨文,今又出來,則不可無答,回咨按例撰出,以爲入送,何如?傳曰,允。
金天洙,以義禁府言啓曰,時囚罪人池運永,嚴問捧招,公事判付內,遠惡地定配事,命下矣。池運永,平安道寧邊府遠惡地定配,而以判付內辭意,具罪目,依例發遣府羅將,押送配所,何如?傳曰,允。
義禁府啓目粘連,向前金益成亦,稅剩之無歸屬,繡論雖有執贓,道査謂異故犯,則今此囚供,無怪分疏是白乎矣,法意所在,難以參恕。以此照律,何如?判付啓依允。
義禁府啓目,昌陵令金瑨鉉原情云云。傳旨內辭緣,泛稱遲晩,刑推得情,何如?判付啓除刑推議處爲良爲敎。
義禁府啓目粘連,向前金亮漢亦,繡論諸條,俱係不法,揆以律例,難逭當勘。以此照律,何如?判付啓依允。
丙戌六月十八日,上詣眞殿。茶禮親行入侍時,行都承旨金聲根,行左承旨李源逸,行右承旨趙定熙,左副承旨金天洙,右副承旨金洛鎭,同副承旨朴齊晠,假注書林奭禧,別兼春秋李貞稙·李茂魯,檢校直閣朴鳳彬·金文鉉·鄭夏源·閔京鎬·沈相瓚·金世基,直閣尹,檢校待敎趙東冕·金用圭·金弼洙·鄭寅昇·李完用·李埈鎔,副校理李羲鳳,修撰李義悳,以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位,行四拜禮,陞詣盥洗位,上盥洗訖。仍詣第一室尊所,聲根監盞,上入詣第一室,神位前。通禮跪啓請跪,上跪。聲根奉香,洛鎭奉罏,上三上香。聲根奉盞跪進,上執盞以授洛鎭,洛鎭跪受,奠于案。上連獻三盞,次詣各室,行禮如上儀。通禮導上降復位,行四拜禮。通禮跪啓禮畢。大臣進前問候訖。上還入齋殿,命退,承·史以次退出。
上在景福宮。停常參·經筵。
傳于朴齊晠曰,政官牌招,開政。
傳于朴齊晠曰,司書有闕之代,前望單子入之。
親軍右營,以徐丙懋爲兵房。
金洛鎭啓曰,吏曹判書朴齊寬,參議趙秉弼牌不進推考傳旨及罷職傳旨,今方捧入,而開政命下之後,如是違牌,事甚未安。參判前望未下,判書更爲牌招,何如?傳曰,允。參議只推,待明朝一體牌招。
傳于朴齊晠曰,公事不審之中官高廷益,從重推考。
朴齊晠,以觀象監領事提調意啓曰,本監命課學諏吉官金昌勳自退,代前參奉金洙均塡補,修選官劉漢重移差三曆官代,前僉正金仁謙塡補事,命下矣。謹依此塡補之意,敢啓。傳曰,知道。
又以觀象監領事提調意啓曰,本監天文學三曆官林聖淵有頉,代前正劉漢重塡補事,命下矣。謹依此塡補之意,敢啓。傳曰,知道。
義禁府照目粘連,向前金瑨鉉亦,莫重之地,有此暗埋之擧,卽掘旋報,雖是得當,常時失飭,難免其責。以此照律,何如?判付啓依允。
義禁府照目粘連,綾州前牧使金益成矣本府議啓內,稅剩之無歸屬,繡論雖有執贓,道査謂異故犯,則今此囚供,無怪分疏是白乎矣,法意所在,難以參恕。以此照律,罪杖七十,收贖,告身盡行追奪,徒一年半定配,私罪奉敎依允爲旀,功議各減一等爲良如敎。
朴齊晠,以義禁府言啓曰,保放罪人金益成·金亮漢等,當爲還囚照律,金瑨鉉還囚議處以入,而病勢一向未差,竝仍爲保放之意,敢啓。傳曰,知道。
又以義禁府言啓曰,時囚罪人金益成,杖七十,徒一年半,定配照律公事判付內依允,功議各減一等事,命下矣。金益成,功議各減一等,減徒加杖,杖一百收贖,只告身盡行追奪,放送之意,敢啓。傳曰,知道。
義禁府照目粘連,昌陵令金瑨鉉矣本府議啓內,莫重之地,有此暗埋之擧,卽掘旋報,雖是得當,常時失飭,難免其責。以此照律,罪笞五十收贖,解見任別敍,私罪奉敎依允爲旀,功減一等爲良如敎。
朴齊晠,以義禁府言啓曰,保放罪人金瑨鉉,當爲還囚,照律以入,而病勢一向未差,仍爲保放之意,敢啓。傳曰,知道。
義禁府照目粘連,恩津前縣監金亮漢矣本府議啓內,繡論諸條,俱係不法,揆以律例,難逭當勘。以此照律,罪杖一百收贖,告身盡行追奪,流三千里定配,私罪,奉敎依允。
又以義禁府言啓曰,金亮漢,係是贓賄,流配不付功議以入之意,敢啓。傳曰,知道。
又以義禁府言啓曰,時囚罪人金亮漢,杖一百流三千里定配,照律公事判付內依允,金亮漢流三千里,當定配所以入。而卽接戶奴呈狀,則以爲,其上典父年七十,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍家,無以次成丁者,若犯徒流,止杖一百,餘罪收贖。金亮漢杖一百收贖,而流三千里定配,以其父年七十無兄弟獨身,依律文收贖,只告身盡行追奪,放送,何如?傳曰,允。
司書金炳秀疏曰,伏以臣以憃愚下品,廁跡宮僚,齒遊荐雷之肆,昵覲繼照之光,叨冒愈久,榮寵逾渥,宜不敢爲占便丐免之計,而間因溽暑,臣素患痰癖之祟,輒復添劇,委身床褥,轉側須人。以今所見,萬無時月內彈束之望,用敢短牘,控實。伏乞聖慈,俯賜鑑諒,將臣所帶宮銜,劃賜鞶遞,俾臣得以安意將攝,寔天地生成之澤也云云。答曰,省疏具悉。所請依施。
上在景福宮。停常參·經筵。
自未時至人定,灑雨下雨,測雨器水深七分。
藥房提調金壽鉉,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
禮曹,來八月十一日,行景慕宮秋享大祭,取稟。奉敎恭依。
傳于朴齊晠曰,肅拜遲滯之差備中官金基洛,汰去。
傳于金洛鎭曰,右翊衛朴勝龍,監察金炳洙,令該曹口傳相換。
兵曹口傳政事,右翊衛朴勝龍,監察金炳洙,以上相換事,承傳。
傳于金洛鎭曰,在外敦寧都正許遞,今日政差出。
司書前望單子入之。金貞圭落點。
兵曹口傳政事,親軍前營兵房單元禹常。
朴齊晠,以吏曹言啓曰,靑松府使李啓夏,蔚山府使朴世秉相換,陜川郡守金甲秀,淮陽府使相換事,命下矣。靑松府使李啓夏,以前任德山郡守,方在解由未出中,蔚山府使朴世秉,以前任金海府使,方在解由未出中,陜川郡守金甲秀,以前任定山縣監,德山郡守,林川郡守,方在解由未出中。何以爲之?敢稟。傳曰,勿拘。
又以吏曹言啓曰,西學敎授柳冕鎬,以其身病,呈狀乞遞,改差,何如?傳曰,允。
又以吏曹言啓曰,成均館司成金炳稷,以其身病,呈狀乞遞,改差,何如?傳曰,允。
又以吏曹言啓曰,新除授庇仁縣監表鳳錫,以其身病,呈狀乞遞,改差,何如?傳曰,允。
有政。吏批,判書朴齊寬牌招不進,參判未差,參議趙秉弼進,左副承旨金天洙進。以吏批言啓曰,判書朴齊寬牌招不進,參判未差,小臣獨政未安。何以爲之?敢稟。傳曰,只出緊任。以李寅應爲刑曹判書,李廷儀·李致麗·金洙益爲敦寧都正,林百鉉爲同義禁,趙藺柱爲監察,朴勉東爲庇仁縣監。鳳山郡守李鎬喆,安東府使申泰寬,河東府使元常,以上仍任事,承傳。光州牧使閔吉鎬,綾州牧使洪祐慶,金堤郡守趙駿九,以上今加通政加資事,承傳。內務府主事二單,金良默·李琠。陝川郡守金甲秀,淮陽府使李輔仁,以上相換。靑松府使李啓夏,蔚山府使朴世秉,以上相換事,承傳。
兵批,判書閔泳翊病,參判鄭夏源病,參議李東淵病,參知徐誼淳入直進,同副承旨朴齊晠進。華寧殿守門將單白應洙,護軍尹成鎭·金元性·朴周陽·李承武·李昌祐·徐丙懋·尹泳圭,副護軍權道天·朴洪柱·李容儀·李奉呂·兪鎭夏·洪亨爕·李在明·丁誼燮,副司果金炳秀·趙鍾緖,以上竝單付。
吏批,再政。以權錫胤爲同敦寧,呂圭亨爲司成,明孝連爲監察,韓應周爲尙瑞主簿,宋秉斗爲尙衣主簿,洪承祿爲禁府都事,李南珪爲西學敎授,分監役單朴珹。三政。以吳健泳爲繕工主簿,鄭海年爲機器局司事。四政。以李文榮爲敦寧主簿。五政。以鄭斗鉉爲漢城主簿。
朴齊晠,以議政府言啓曰,重藩曠務,一時可悶。新除嶺伯,使之從速辭朝,何如?傳曰,允。
又以禮曹言啓曰,景慕宮秋享大祭,當以八月上旬內設行,而連値國忌及拘忌,無以推擇涓吉矣。在前如此之時,已有中旬推擇之例。今亦依已例,以中旬磨鍊以入之意,敢啓。傳曰,知道。
又以兵曹言啓曰,今六月二十日壬午寅正三刻七分,土王改火進上時,宗廟署·社稷署·永禧殿·永寧殿·景慕宮·毓祥宮·景祐宮·議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
上在景福宮。停常參·經筵。
自巳時至人定,灑雨下雨,測雨器水深一寸一分。人定至二十二日開東,灑雨下雨,測雨器水深一寸五分。
金洛鎭啓曰,來二十五日,朝參日次矣。敢稟。傳曰,停。
禮曹,來八月初八日,行社稷大祭香祝,親傳,取稟。奉敎敬依。
傳于朴齊晠曰,光州牧使閔吉鎬,工曹參判除授。
吏曹,工曹參判單閔吉鎬,今加嘉善除授事,承傳。
傳于朴齊晠曰,右承旨許遞,前望單子入之。
承旨前望單子入之,李珪永落點。
金洛鎭,以吏曹言啓曰,曹所屬司饔院官員等矣今春夏等褒貶,當爲等第,而因本院都提調有身病,不得磨勘之意,敢啓。傳曰,知道。
朴齊晠,以侍講院言啓曰,新除授司書金貞圭,卽爲牌招察任,何如?傳曰,允。
又以親軍別營言啓曰,本營兵房李敏應,前任忠淸兵使,騎士將尹養桂,前任江原中軍,俱在任所矣。領軍之職,久曠可悶,竝改差,何如?傳曰,允。
上在景福宮。停常參·經筵。
自開東至人定,灑雨下雨,測雨器水深一分。自人定至二十三日開東,灑雨下雨,測雨器水深三分。
金洛鎭啓曰,新除授李珪永,資是嘉義,行都承旨金聲根,乃是嘉善,座次有違格例,何以爲之?敢稟。傳曰,新除授承旨許遞,前望單子入之。
又啓曰,同義禁林百鉉,除拜後過三日不爲出肅,依定式推考警責,仍卽牌招察任,何如?傳曰,允。
承旨前望單子入之,李冕榮落點。
兵曹口傳政事,親軍右營兵房單徐丙懋。
金洛鎭,以議政府言啓曰,卽見全羅監司尹榮信狀啓,則本營下及各邑,乖沴流行,死亡相續。在前如此之時,有別厲祭設行之例,今亦依已例設行事,請令廟堂稟旨分付矣。乖沴所熾,民憂政急,祈禳之節,不容少緩,別厲祭香祝,卽速下送事,分付儀曹,何如?傳曰,允。
上在景福宮。停常參·經筵。
傳于朴齊晠曰,乖沴益熾,死亡相續云。言念民情,萬萬憂悶,別厲祭不卜日更爲虔誠設行事,分付該曹。
朴齊晠啓曰,假注書李鍾七有身病,勢難察任,今姑改差,何如?傳曰,允。
李鍾七改差,代以安孝濟爲假注書。
兵曹口傳政事,親軍別營騎士將單朴兢壽。
朴齊晠,以禮曹言啓曰,傳曰,乖沴益熾,死亡相續云,言念民情,萬萬憂悶,別厲祭不卜日更爲虔誠設行事,分付該曹事,命下矣。城隍發告祭,前期三日先行,祭品,依常時厲祭例磨鍊,而四郊別厲祭,不卜日今六月二十八日定行,城隍發告祭,前期三日同月二十五日設行,而祭文,令藝文館撰出事,竝以分付,何如?傳曰,允。
又以禮曹言啓曰,因議政府草記,全羅道別厲祭香祝,卽速下送事,允下矣。取考謄錄,則別厲祭,沴氣熾盛,一處道臣設行,各邑最甚處,則使各該倅,設壇操文侑之,香祝,只於道臣設行處下送,別厲祭祭品,依常時厲祭例,各別精備,就本壇設行城隍發告祭,前期三日先行矣。今當依此磨鍊,全州府城隍發告祭及厲祭香祝,竝令該司照例急速磨鍊,下送于道臣處,以爲不卜日虔誠設行之地,而各邑則令道臣詳探其熾盛處,亦令各該邑倅,操文侑之,祭品,一依道臣設行之例,精備奠物擧行之意,知委事,竝爲分付,何如?傳曰,允。
又以統理交涉通商事務衙門言啓曰,今日未時,臣等與義國公使管樂所,將甲申年所訂約條,互換之意,敢啓。傳曰,知道。
上在景福宮。停常參·經筵。
自申時至人定,灑雨下雨,測雨器水深五分。
傳于金天洙曰,同副承旨許遞,前望單子入之。
承旨前望單子入之,趙鍾弼落點。
傳曰,右司禦閔泳秀,繕工主簿吳健泳,令該曹口傳相換。
兵曹口傳政事,右司禦閔泳秀,繕工主簿吳健泳,以上相換事,承傳。
金天洙啓曰,新除授承旨趙鍾弼,方在譴罷中,何以爲之?敢稟。傳曰,蕩滌敍用。
上在景福宮。停常參·經筵。
藥房都提調金炳始,提調金壽鉉,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,幷此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源逸啓曰,左副承旨趙鍾弼,同副承旨金洛鎭,今日不爲仕進,竝卽牌招,何如?傳曰,允。
傳于李冕榮曰,直閣尹馳詣健陵,奉審摘奸,仍留監祭,顯隆園·華寧殿,一體奉審以來。
傳于李冕榮曰,政官牌招開政。
金天洙啓曰,卽見江原監司鄭泰好狀啓,則今秋合操,取稟。當請內務府稟處,而誤以廟堂稟處者,有違格例。所當還下送,而係是軍務,雖不得不捧入,該道臣不可無警,推考,何如?傳曰,允。
李冕榮啓曰,左副承旨趙鍾弼,謂以情蹤惶蹙,奉牌闕外,無意承膺,何以爲之?敢稟。傳曰,申飭入來肅命。
安孝濟拿處,代以金敎獻爲假注書。
傳于李冕榮曰,右副承旨許遞,前望單子入之。
傳于李冕榮曰,同副承旨許遞,前望單子入之。
承旨前望單子入之,趙臣熙·徐夔淳落點。
傳于李冕榮曰,同敦寧·敦寧都正許遞,今日政差出。
傳于李冕榮曰,同訓鍊竝許遞,今日政差出。
傳于李冕榮曰,黃海兵使有闕之代,忠淸兵使白樂倫除授。
李冕榮,以吏曹言啓曰,新除授庇仁縣監朴勉東,以其身病,呈狀乞遞,改差,何如?傳曰,允。
又以吏曹言啓曰,新寧縣監朴顯陽呈狀內,矣身受上京矣,身病猝重,萬無還官之望云,罷黜,何如?傳曰,黃澗縣監任穉宰相換。
又以兵曹言啓曰,僉知中樞府事韓圭東,五衛將柳夔泳·閔致驥·金顯尙·文基璿·裴文述·林聖鎬·金仲三,昌德宮衛將鄭振翊·李源俊,慶熙宮衛將金永道,部將金在泓,守門將洪成游·太鶴元,俱以病難供職,呈狀乞遞,幷改差,何如?傳曰,允。
有政。吏批,判書朴齊寬牌招不進,參判未差,參議趙秉弼進,行右承旨李冕榮進。以吏批言啓曰,判書朴齊寬牌招不進,參判未差,小臣獨政未安,何以爲之?敢稟。傳曰,只出緊任。以吳勉壽爲同敦寧,李敎昌爲左尹,楊鍾殷·柳東敎·安榮煥爲敦寧都正。
兵批,判書閔泳翊進,參判鄭夏源病,參議李東淵入直進,參知徐誼淳病,行左承旨李源逸進。以尹致聖爲同知,林百鉉·具駿鉉·李冕榮·柳瓚爲同訓鍊,柳芝熙爲僉知,金名根·鄭斗永·洪淳明·金宇榮·許在璜·李周赫·金履坤爲五衛將,李芝榮·李弘錫爲昌德將,金佑烈爲慶熙將,朴俊錫爲守門將,李德鎔爲部將,李蘭鎭·李昌玩爲守門將。上護軍單李秉文。護軍閔斗鎬·權錫胤,副護軍朴齊晠·李廷儀·金洛鎭·韓貞敎·千宇永,副司果宋良彦·鄭海吉·鄭海根,以上竝單付。黃海兵使單,白樂倫除授事,承傳。
吏批,再政。以沈履澤爲判敦寧,韓敬源爲知經筵,金永壽爲藝文提學,李秀邦·申泰哲爲禁府都事。
李冕榮,以親軍前營言啓曰,本營軍司馬林羲相,身病甚重,勢難察職,改差,何如?傳曰,允。
又以親軍左營言啓曰,本營兵房洪南周,身病甚重,勢難察任,今姑改差,何如?傳曰,允。
又以統理交涉通商事務衙門言啓曰,明日義國公使管樂所及其隨員等,將爲陛見之意,敢啓。傳曰,知道。
又以刑曹言啓曰,禮曹啓辭內,卽接昌陵令金瑨鉉所報,則五月十一日夜,不知何許漢,暗葬於本陵外垓字內,故躬審摘奸,果有暗塚,率陵軍卽爲掘去。聞甚驚悚,發遣郞廳,摘奸其形止,則當初暗埋處,卽本陵外垓字,而掘移形跡,果然的實。其塚主之爲誰,査問於陵官及下屬處,則乘夜暗埋,仍卽逃避,掘移之後,亦不現形云矣。莫重垓字內,敢生暗埋之計,及其掘移之後,隱避不現。究厥罪狀,尤極痛惋。此不可以已掘,置之勿問。令畿營嚴飭各鎭營,使之刻期詗捉,依律勘斷。雖以入直陵官言之,苟於平日,善爲察飭,豈有此意外之變乎?令該府拿問處之。陵屬,移送秋曹,嚴査得情,分輕重酌處,何如?傳曰,允事,批下矣。謹依批旨,陵屬崔聖業·李鎭錫·李道善·許福吉·元弘吉·姜億伊·金順玉,捉致施威嚴覈,則崔聖業所供內以爲,渠以本陵書員擧行,而去五月十二日,山直姜億伊來告內,本陵外垓字,有何許新塚云,故告官,査探其塚主與形止,新塚果在於元億錫家後矣。元漢,卽地捉來,査問其委折,則果川居名不知鄭哥,去五月十一日夜,暗葬於渠之家後,使渠守護其塚云。李鎭錫·李道善·許福吉·元弘吉等所供內以爲,俱以本陵守僕擧行,而巡山等節,本非所管,聞山直姜億伊之所告,因官指揮,出往暗葬處,則新塚在於元家之後。卽爲掘去,捉致元漢,到底査覈,則果川居名不知鄭哥,去五月十一日,暗葬的實,而使渠守護云。姜億伊·金順玉等所供內以爲,俱以山直,每日巡山,而去五月十二日朝,巡到于外垓字,則昨無之新塚,在於元億錫家後,故卽爲告官掘去後,捉致元漢,自官査問,則名不知鄭哥,入葬於家後,仍使守塚云矣。所謂元億錫,卽令捉來,多般嚴覈,則所供內以爲,居生於陵下附近處,而與鄭哥,曾無一面之分,去五月十二日,謂以入葬於渠之家後,仍定墳守直,故依其言諾從而已,初無干涉於暗葬之事云。觀此諸供,元億錫,渠以陵下居民,罔念所重之地,敢生無嚴之心,符同鄭哥,許自入葬,事未前有,大關變怪。嚴刑一次,施以減死島配之典,崔聖業·姜億伊·金順玉,一是書員,二是山直,固當審察之不暇,而莫重垓字,致有此無難暗葬之境。究厥罪犯,俱係罔赦,考諸律文,無有襯合。元億錫,全羅道興陽縣鹿島遠惡島,崔聖業,慶尙道彦陽縣,姜億伊,平安道孟山縣,金順玉,咸鏡道利原縣遠惡地定配所,竝卽押送,守僕李鎭錫·李道善·許福吉·元弘吉等,縱有不知之藉口,焉逭失審之罪科?罪雖差殊,難以全恕,各嚴刑一次,懲勵放送。暗埋情節,歸於鄭哥,而在逃未捉,無以正罪,令左右捕廳,刻期詗捉,待就捕擧行之意,敢啓。傳曰,知道。
丙戌六月二十五日午時,上御興福殿。藥房入診入侍時,都提調金炳始,提調金壽鉉,副提調金聲根,直閣尹,假注書林奭禧,記注官金持元,別兼春秋李茂魯,以次進伏,醫官金溵·李命錫·朴準溶·鄭弘烈,進伏楹外訖。上曰,史官分左右。炳始進前奏曰,近候甚蒸熱,聖體,若何?上曰,一樣矣。炳始曰,寢睡·水刺之節,何如?上曰,一樣矣。炳始曰,大王大妃殿氣候,何如?上曰,一樣矣。炳始曰,王大妃殿氣候,何如?上曰,一樣矣。炳始曰,中宮殿氣候,何如?上曰,安順矣。炳始曰,世子宮氣候,何如?上曰,平順矣。炳始曰,世子嬪宮氣候,何如?上曰,平順矣。醫官入診訖。炳始曰,今聞醫官之言,調理湯劑,見今暑令,恐有停滯之慮,姑爲停止爲好云矣。上曰,每年此時,調理之劑,果停止,自今姑停爲可矣。進御拱辰君子湯,自後日次停止事,榻前下敎。炳始曰,調理之劑,雖姑停止,暑令所當進之湯劑,更爲繼進,恐好矣。上曰,亦不必議定矣。上曰,近熱甚酷矣。炳始曰,方是極熱之時,而亦因乖候,外間多有雜病矣。上曰,乖沴益熾,極爲悶慮矣。炳始曰,近以輪行之病,日聞其驚慘,京外甚騷擾,去益悶欝矣。上曰,不雨則熇炎,俱難堪矣。炳始曰,雨則尤淋濕矣。上曰,此熱太早矣。炳始曰,若到生涼,尙遠矣。如此之時,尤可愼嗇矣。上曰,中宮殿,間者微有暑症,今則夬復矣。炳始曰,以暑祟症候靡寧乎?上曰,只是暑祟而旋卽平復矣。炳始曰,今伏承旋卽平復之下敎,萬萬慶祝,而自本院,旣未承聞,未卽診察,極爲惶悚,而間進何湯劑,而諸節益臻康復乎?上曰,以暑祟例用之湯劑,自內進之矣。炳始曰,雖微感,微滯之候,例進之湯劑,不可使藥院不知,此爲事體然也。如或微有餘祟,未臻夬復,則臣等卽當率醫官請診矣。上曰,今已夬復常度,不當請診矣。上曰,義國使臣,間已出來,俄纔陛見,而出矣。炳始曰,此爲換約而來乎?上曰,然矣。炳始曰,年前出來修約之人乎?上曰,卽他人也,年前修約時,金判府爲督辦乎?炳始曰,然矣。上曰,祝辭則每以修約時,督辦之名書之,彼亦以其時出來之使名,書之云矣。炳始曰,非其人而書其名,不知何法也。上曰,義國人物規模,與近日開化各國有異者也。炳始曰,曾聞此國,開國最久,地方甚大云矣。上曰,然矣。炳始曰,世子宮諸節,連爲太平乎?如此乖候,尤不任慕祝。上曰,近日頗節食而安過矣。炳始曰,近日病症,或多預防,而似莫如節飮食愼起居之爲良方,恒留聖念焉。上曰,當如是勉之矣。上命大臣就座,仍命史官就座。又命大臣先退,又命退,諸臣,以次退出。
上在景福宮。停常參·經筵。
李冕榮啓曰,左副承旨趙臣熙,今日不爲仕進,卽爲牌招,何如?傳曰,允。
金敎獻有頉,代以邊東翼爲假注書。
親軍左營兵房單,李文永。
傳于徐夔淳曰,左營使有闕之代,右營使韓圭卨除授,右營使之代,兵曹判書閔泳翊除授。
以司謁口傳下敎曰,參議內務府事王錫鬯,姑爲減下。
傳于徐夔淳曰,協辦內務府事閔種默,修文司兼管,李載完農務司移管,趙康夏地理司,韓圭卨軍務司,趙定熙典憲司竝句管,閔泳煥軍務司兼管,朴鳳彬典憲司,李永修文司竝句管,參議內務府事李暐,修文司農務司兼管。
徐夔淳,以親軍前營言啓曰,本營軍司馬李瑞永,身病沈重,勢難察任。今姑改差,何如?傳曰,允。
知事閔應植疏曰,伏以臣於將任之蘄免,說亦支離矣。鉛刀難試於盤錯,膠瑟不合於調和,而淟涊冒據,今又春過而夏盡,瘝曠之實,莫逃淵鑑,合變之略,自慙菲材矣。掌兵者,一國之注意,四方之所禦侮,必須威足憚衆,智足制勝,然後乃可。地水叶吉,擔笠轂之重寄,陰雨備虞,爲干城之倚望。苟非然者,擁虛尸素而已,況營牙沿革,規撫草創,則軍容師律,最急整齊,選帥擇將,尤倍周愼。此果何等職,而當屬何等人乎?顧臣一書生也,弓馬之藝,元無可論,軍旅之事,曾未之學。臣之萬難盤礴,固不待費辭而張皇也。若乃願切圖報,竟致僨誤,無寧早自懇籲,以便公私。而痰眩成痼,劇歇無定,刀圭焉遲效,彈束焉難强,由前而器乏適用,爲苟充之歸,由後而病近貞嬰,是必辭之諦。至於兼管諸務,較或差殊,第其莫掩瑕纇,固無異同。庸敢申控煩煎之忱,惠繳庇恤之澤。伏乞聖慈,曲垂軫察,將臣本兼諸職,劃賜鞶褫,不勝大願云云。答曰,省疏具悉。所辭諸務,何可竝解?戎垣之任,依施。
同副承旨趙鍾弼疏曰,伏以臣憃愚謭劣,最居人下,不敢任使於百執事之末,而過蒙我聖上陶鑄之渥,出入喉院,且有年所矣。揣量本末,雖不出一謀發一慮,仰效萬有一裨補,而至於義理之分,忠逆之關,稍有講究,可質神明。而廼者副司果臣李在祏疏之到院也,見其呈則家僮也,問其職則軍銜也,妄謂格例之有違,率爾退却,而及夫人言之來也,臣之罪,果無所逃矣。懲討,大義也,出納,臣職也,何苦守區區廳規,而自陷於不測之戾也?一時僨誤,雖出旡妄,三尺長喙,實難自明,而聖度天大,罰止譴罷,感悚愧恧,泥首訟諐。曾不幾時,喉院除旨,遽下於寢夢之外,蕩滌旣往之愆,許開自新之路,臣尤滿心惶蹙,無地自容,玆敢忙具短章,仰瀆崇聽。伏乞聖慈,特鐫臣新叨見銜,仍令選部永刊賤名,下臣司敗,勘臣當勘之律,以爲不職者戒焉云云。答曰,省疏具悉。遂事何必爲引?爾其勿辭察職。
上在景福宮。停常參·經筵。
藥房提調金壽鉉,副提調金聲根啓曰,時値庚炎,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮氣候安順,世子宮·世子嬪宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李冕榮啓,明日聖節望闕禮,依例爲之之意,敢啓。傳曰,知道。
徐夔淳啓曰,判敦寧沈履澤,除拜後過三日不爲出肅,依定式推考警責,仍卽牌招察任,何如?傳曰,允。
傳于趙鍾弼曰,日熱如此,輕囚放釋。
傳于徐夔淳曰,政官牌招開政。
以安孝濟囚單子,傳于趙鍾弼曰,飭已施矣,分揀放送。
內務府,親軍左營使單韓圭卨,親軍右營使單閔泳翊。
兵曹,親軍左營使單韓圭卨,親軍右營使單閔泳翊。
趙鍾弼啓曰,虎符親納,例也,而前親軍左營使閔應植,謂有身病,使其營校替納,事甚未安。推考,何如?傳曰,允。
又啓曰,新除授親軍左營使韓圭卨,親軍右營使閔泳翊,竝卽牌招,傳授虎符及傳令牌,何如?傳曰,允。
傳于徐夔淳曰,兵曹判書有闕之代,知中樞府事閔應植除授。
吏曹,兵曹判書單閔應植除授事,承傳。
趙鍾弼啓曰,新除授兵曹判書閔應植,卽爲牌招,傳授命召,何如?傳曰,允。
又啓曰,假注書林奭禧有身病,勢難察任,今姑改差,何如?傳曰,允。
又啓曰,臣鍾弼,敬奉聖敎,馳往義禁府,取考囚徒案,則無時囚。故仍往典獄署,取閱囚徒案,則緣坐罪人三名,應坐罪人一名,公穀不納罪人一名,不可以輕囚論,故竝仍囚,其餘各司直囚罪人尹大錫等六名,係是輕囚,故竝依傳敎放送之意,敢啓。傳曰,知道。
傳于趙鍾弼曰,左捕將許遞,右營使閔泳翊除授。
內務府,左邊捕盜大將單閔泳翊,兵曹,左邊捕盜大將單閔泳翊。
趙鍾弼啓曰,命召親納,例也,而前左邊捕盜大將鄭洛鎔,謂有身病,使其軍官替納,事甚未安。推考,何如?傳曰,允。
又啓曰,新除授左邊捕盜大將閔泳翊,卽爲牌招,傳授命召及大將牌·傳令牌,何如?傳曰,允。
林奭禧改差,代以安孝濟爲假注書。
兵曹口傳政事,親軍左營兵房單李文永。
傳于李冕榮曰,同敦寧·敦寧都正許遞,今日政差出。
傳于李冕榮曰,豊基郡守之代,未準朔守令中擬入。
李冕榮,以吏曹言啓曰,貞陵令安昌烈,以其身病,呈狀乞遞,改差,何如?傳曰,禮賓主簿徐九淳,口傳相換。
有政。吏批,判書朴齊寬牌招不進,參判未差,參議趙秉弼進,行右承旨李冕榮進。以吏批言啓曰,判書朴齊寬,牌招不進,參判未差,小臣獨政未安,何以爲之?敢稟。傳曰,只出緊任。
又以吏批言啓曰,光州牧使,今當差出,而本邑,以湖南雄邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。以李寅命爲工曹判書,朴鼎燦爲敦寧都正,禹周榮爲同敦寧,沈相學爲刑曹參議,鄭顯奭爲同義禁,崔敬植爲監察,閔泳愚爲光州牧使,李廷珪爲喬桐府使,丁喜爕爲豊基郡守,閔泳殷爲咸安郡守,尹明根爲南海縣令,表寅根爲㓒原縣令,尹膺模爲延曙察訪,韓應翼爲桃源察訪。新寧縣監朴顯陽,黃澗縣監任致宰,已上相換事,承傳。
兵批,判書閔應植病,參判鄭夏源病,參議李東淵入直進,參知徐誼淳病,同副承旨趙鍾弼進。同知加設單,洪鍾八·鄭大猷,護軍吳勉彦·洪南周·李敏應,副護軍金天洙·楊鍾殷·李東敎·安榮煥,副司果朴炳容,以上竝單付。
吏批,再政。以金壽鉉爲左參贊,朴鳳彬爲工曹參判,許稷爲參議,洪淳馨爲繕工提調,朴齊寬爲氷庫提調,沈觀爕爲司藝,朴履韶爲廣興守,李秀寅爲監察,趙復永爲繕工主簿,韓敏源爲司饔別提,申定求·尹亨植爲禁府都事,鄭晩善爲惠陵參奉,尹東禹爲麟蹄縣監。分監役單金鼎鎭。
三政。以金錫龍爲典籍。
四政。以申鍾協爲尙衣別提。
臺諫前望單子入之,執義李在淳,司諫王濟肯落點。
傳于趙鍾弼曰,新除授臺諫牌招,罪人申錫游,停啓以入。
兵曹,以金泰郁爲親軍別營兵房。
趙鍾弼,以戶曹言啓曰,時御所內各司,依定式發遣本曹正郞,臣徐雲輔,與兵曹參議臣李東淵,佐郞臣金演夏,東所衛將臣李貞祐,西所衛將臣朴樞鎭,南所衛將臣金商羽,北所衛將臣朴亨祐,眼同看審,則姑無雨漏處之意,敢啓。傳曰,知道。
李冕榮,以弘文館言啓曰,副修撰姜友馨差祭,下番闕直,事甚未安。修撰張錫裕·李義德,副修撰趙秉聖,竝卽牌招,推移入直,何如?傳曰,允。
又以弘文館言啓曰,修撰張錫裕·李義悳,副修撰趙秉聖有身病,姜友馨差祭,下番闕直,事甚未安。應敎閔致憲,副應敎鄭履源,校理尹起晉·姜日馨,副校理洪鍾憲,竝旣牌招,推移姑降入直,何如?傳曰,允。
又以內醫院都提調·提調意啓曰,內醫李兢懋有頉,代加差內醫尹豊楨,今爲當次矣。依定式草記差下之意,敢啓。傳曰,知道。
趙鍾弼,以親軍前營言啓曰,本營兵房元禹常,身病甚重,勢難察任,改差,何如?傳曰,允。
又以親軍左營言啓曰,本營軍司馬李輔榮,身病甚重,勢難察任,今姑改差,何如?傳曰,允。
又以親軍畿沿海防營言啓曰,本營右前哨哨官李源盛,以其身病,勢難擧行,今姑減下,何如?傳曰,允。
又以義禁府言啓曰,慶尙道安義縣遠地定配罪人申錫游放事,雖伏承卽速擧行之命,而方在臺啓中,格例莫越,不得擧行之意,敢啓。傳曰,卽速擧行。
上在景福宮。停常參·經筵。
趙鍾弼啓曰,今日聖節望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
李冕榮啓曰,臣冕榮,今日聖節望闕禮習儀進去,下直之意,敢啓。傳曰,知道。
又啓曰,今日各陵寢六朔焚香傳香時,光陵陵官,不爲來待,故査問委折,則昨日有頉云矣。莫重受香時刻漸晩,不得已使忠義齎傳之意,敢啓。傳曰,知道。
傳于趙鍾弼曰,此重臣,稟姿醇厚,德量宏偉,文識之淹雅,規範之恬謹,實心向國,已多嘉言之納牗,況有年前護衛之盡誠盡忠乎?倚毗之重,注意而將大用,今焉已矣,於何復覿?感歎傷衋,庸可勝言?卒左贊成閔泳緯喪,東園副器一部輸送,成服日,遣協辦內務府事金明圭致祭,祭文,當親撰以下,葬需,令該曹從厚輸送,祿俸限三年仍給,特贈上相職,不待狀葬前議諡。
傳曰,奉審閣臣入侍。
傳曰,政官牌招開政。
傳于徐夔淳曰,同敦寧·敦寧都正許遞,今日政差出。
傳于徐夔淳曰,泮堂竝許遞,今日政差出。
傳于徐夔淳曰,有實病玉堂竝許遞,前望單子入之。
玉堂前望單子入之,副應敎李,校理李國應·沈遠彬,副校理朴永斗落點。
徐夔淳,以議政府言啓曰,議諡有命,不宜遲延,檢詳薦狀,待啓下,令該曹口傳差出,何如?傳曰,允。
吏曹口傳政事,以李完用爲檢詳。
徐夔淳,以吏曹言啓曰,新除授延曙道察訪尹膺模,以其身病,呈狀乞遞,改差,何如?傳曰,允。
吏曹口傳政事,貞陵令安昌烈,禮賓主簿徐九淳,已上相換事,承傳。
兵曹口傳政事,親軍前營軍司馬單金世基。
兵曹口傳政事,親軍別營兵房單金泰郁。
趙鍾弼,以兵曹言啓曰,臣應植服制,參判鄭夏源呈辭受由,參知徐誼淳服制,參議李東淵有身病,時無入直之員。參判參議參知,竝令政院稟旨變通,仍令該曹,以在京無故人口傳差出,待下批牌招,推移入直之地,何如?傳曰,允。許遞。
吏曹口傳政事,以張世容爲兵曹參判,李寅晩爲參議,洪憲述爲參知。
有政。吏批,判書朴齊寬進,參判未差,參議趙重弼牌招不進,右副承旨徐夔淳進。以趙秉徹爲同敦寧,鄭學元·劉秉祿·宋圭鎭爲敦寧都正,趙秉世·李冕榮爲同成均,金炳吉爲奉常正,韓兢烈爲承文校檢,李圭瑞爲光陵令,李敎善·朴舜炯爲監察,閔馨植爲典圜局委員,鄭禹達爲司事,李承慶·兪英煥爲禁府都事,趙鍾贊爲延曙察訪。
兵批,判書閔應植病,參判張世容病,參議李寅晩病,參知洪憲述入直進。同知單李弘錫,同知加設單李秉澹·柳昌赫,護軍禹周榮,副護軍李東淵·徐誼淳·朴鼎燦·李翼淵·楊鍾瀅·金永宣·李鍾珪·鄭履源·尹起晉·姜日馨·洪鍾憲,副司果裴錫夏,副司勇蔡肯默,以上竝單付。
吏批,再政。以馮錫龜爲明陵令,李起東爲典籍。
三政。以尹敎善爲靖陵令。
四政。以柳鶴增爲慶基殿令。
五政。以徐最淳爲引儀。故左贊成閔泳緯,贈領議政侍講院師例兼,上相贈職事,承傳。輔德單鄭夏源。
以吏曹參議趙秉弼牌不進罷職傳旨,傳于趙鍾弼曰,只推。
趙鍾弼啓曰,明日傳香禮房承旨,當爲齋宿,行右承旨李冕榮,所當牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,贈左贊成韓圭稷諡望,改定。
趙臣熙,以戶曹言啓曰,禮曹啓下關據,卒左贊成閔泳緯喪,棺槨價木綿,當爲輸送,而東園副器一部輸送事,命下矣。棺槨價不爲上下,曹例定式,故依定式置之之意,敢啓。傳曰,知道。
李冕榮,以禮曹言啓曰,行左贊成閔泳緯喪,當有遣宮官致弔致祭之節,依例擇日擧行,何如?傳曰,允。
又以禮曹言啓曰,卒左贊成閔泳緯,曾經貳師矣。王世子,當有擧哀之節,而自下不敢循例取稟之意,敢啓。傳曰,知道。
又以弘文館言啓曰,下番闕直,事甚未安。修撰張錫裕·李義悳,副修撰姜友馨·趙秉聖,竝卽牌招,推移入直,何如?傳曰,允。
又以內務府言啓曰,本府主事徐相喬,移差修文司,成翊永職制司,全良默·李琠修文司副主事,趙漢哲地理司,竝使之分掌擧行,何如?傳曰,允。
趙鍾弼,以義禁府言啓曰,本府徒流案中,慶尙道安義縣遠地定配罪人申錫游名下,放字書下,而方在臺啓中,不得擧行矣。今則臺啓已停,放送之意,敢啓。傳曰,知道。
執義李在淳,司諫王濟肯等啓曰,噫嘻痛矣。國榮之通天罪惡,萬戮有輕,千剮難贖,尙屈王章,何可曰國有常刑乎?噫,諸賊之眼無國母,姿行凶臆,危逼之逆節,暗毒之凶計,暗相糾繆,罔有紀極。主張者榮賊,亂逆之犯分干紀,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足喩其惡也。此實載所無之極逆大憝,而聲討未加,鬼誅先及,一國之共憤,鬱而未洩,三尺之邦憲,屈而未伸,至今追思,不覺骨靑而膽掉,髮竪而眦裂者也。當此經義大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻小緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有孚於莽·溫之凶,而幸賴正宗大王,廓揮乾斷,特降允兪,而傳旨未卽頒下,典刑尙稽,夬施神人之憤,容有極哉?請物故罪人國榮,亟施孥戮之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑難熒惑,潛圖不軌之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者乎?且其所納爰辭,見捉文書中,不道不滿之說,愈乖愈凶,至於外朝不知之言,詩句引用之意,極矣。而末乃以渠之旁祖權鞸時事,隱然自況者,尤何等窮天地所無之極惡大憝也?凡在橫目之列者,莫不骨驚膽掉,直欲手磔口臠,而賊性獰慝,忍扙抵賴,王章未伸,鬼誅先及,神人之憤痛,容有極哉?噫,原疏之隱憯,逆腸難掩,鞫招之凶慝,斷案已成,雖未及結案,便是已結案之極逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉。不用援用尙魯追施之律,請物故罪人裕亟施孥戮之典。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·連之又出也,凶言悖說,雲之所不道也,是乃窮天地亘宇宙之極惡大憝。雖幸天討略加,王章少伸,尙何足快洩神人之憤也哉?鍾一則藉其門蔭,獲忝祿仕,國家何負於渠,而梟心獍腸,與生俱生。幸而賊之有警,則曰,當爲蜀漢分院兵助勢之策。湖南伯得差之願,無非極逆之斷案,而乃與振采·友文等,結爲血黨。五字八字之凶言,猶爲不足,而必以二字至不道之言,和應於合爲變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉纖諱之書,濟其邪誕之術,二萬石軍糧之積峙,縉紳家火具之潛埋,指卯日擧事云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二二而一者也。似此古今所無之逆,不可只施治逆之常典。适·雲已行之例,不用於兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術。逆賊光友,以鄕曲賤孽,托爲凶徒死士,父事振采,兄事友文,欲輸軍糧則轉致南陽。凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中火攻之說,延壽爛熳酬酢。卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽竝施孥戮之典。噫嘻痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片。論災異於南山,肆發憯悖之說,觀奇貨於北謫,先倡負來之言,醞釀則嘯聚武士也,施設則乘夜火攻也,惟其狡譎飾詐,辭頑毒,忍禍亂逆之端緖,雖未盡,凶憯之情節,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕,請謀反大逆不道罪人榮瑾,亟施孥戮之典。噫嘻痛矣。李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是也。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,今又賊招之屢出,島會觀相之說,塞譎負來之謀,露畢無餘,由前而喜·應之醞釀,跡旣狼藉,由後而禎·瑾之綢繆,情已極發,惟其頑忍凶獰,抵賴不服,則尤當嚴加鞫覈,而不可據議於傅生之科。至於凶謀逆節,無不同參,賊徒跡類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二二而一者也。旣已承款於知情,則豈可有貸於王法乎?又此李奎和之接肚於賊禎,連脈於榮瑾,思樂禍亂,圖爲不軌之陰祕,結計糾議,已出衆招之丁寧,端緖旣著,盤覈未必,則亦何以從輕而發配乎?以此諸賊之至凶絶慝,一串貫來,厥罪惟均,是殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿情轉深,言之膽掉,思之骨戰。此而謂無所躬犯而容之,謂不足以深誅貸之,付之惟輕,不施極律,則伏莽之戒,燎原之漸,豈不大可懼哉?大可憂哉?請黑山島定配罪人李奎和,更爲設鞫得情,夬正典刑。噫嘻痛矣。亂臣賊子,從古何限,而朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐土賤氓論,而腕把至憯,目閱絶悖之說,則奔走號遑,來告之不暇,而偃息恬憘,不思所以人得而誅之者,此曷故焉?若無平日綢繆於逆順凶馹,則憯牘胡說,胡爲而至哉?此必由所由然而然也。傳書兩漢之末卽執住,謂以覷氣色而劇逃,藏牘幾日而不爲告官,稱以値事機之巧湊,直不過鬼形之憯匿,鴞音之巧飾,負犯至重,干係甚大,宜其窮覈情實,殄滅亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。黑山島減死定配罪人載仁,亟令王府,嚴鞫得情,夬施極刑焉。噫嘻痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟俱彝性,豈或浸染,而乃反糾結異類,看作奇貨,或聚首講習於深夜密室,或揚看誇張於衆人廣坐,毁撤家廟,自歸禽獸之域,嘯聚徒黨,於成逋逃之藪,摯告別事,敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來〈之〉令,脫身亡命,是心無父無君,變名易姓,其計至奸至慝,抵賴鞫庭,難免梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闕之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶,倡出無根之妖言,煽動一世,眩惑群聽。苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾綠林?禍將滔天,有浮洪水猛獸。何幸太陽中天,奸狀莫掩,夬伸三尺之章,遄伏肆巿之典,神人之憤,庶可少洩,而似此巨魁,不可只誅其身而止,請謀反不道罪人鍾三·鳳周,竝施孥戮之典。噫嘻痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯聚其徒,黨鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪纓後裔,累經芻牧之任,分已備矣,榮固大矣。苟有一分彝性,宜思百倍報效,而乃反糾合邪徒,作奇貨,凶如子登而是爲渠叔,妖如洛承而是渠弟,一門淫朋,同惡相濟,積年浸染,賊性至慝,鳳周·在誼,俱是邪窩,因緣在誼,交通鳳周,惟一·大誅,無非邪類,相識惟一,親知大誅,詭謀秋計,明若串貫而環連,凶圖桲節,互相蛇蟠而蚓結。至於洋醜之敬一,乃是邪學中巨魁,渡海潛來,隱形匿影,如非偏惑於此,則初無相從之時,偕第屈膝,前席之相禮甚恭,與好貫面,內室之酒會頻來,通用錢財,情誼倍切,殷勤輸送,魚脯餽送,從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承,戾氣所鍾,天生凶狡,受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而看作畫,跡何祕於醞釀,唱妖言而造妖書,意專在於眩惑,慫慂乃兄,暗滋奸黠之萌,聯絡同黨,打成捕逃之藪,蓋其指劃排布,最爲至情絶慝,其在綢繆和應,皆歸千罪萬惡,國人之曰可殺,猶屬緩辭,王章之所必誅,不宜少掩。近日邪說之肆行,皆緣此輩之接蹤,何幸天道孔昭,神理不僭,魯觀之鈇鉞已施,禹鼎之魑魅莫掩,庶幾邦憲不墜,輿情少洩,而似此巨魁,不可只誅其身而止,正法罪人演承·洛承,亟施孥戮之典。噫嘻痛矣。鞫廳罪人晩植等之罪,可勝誅哉?渠以蟣蝨之賤,敢懷虺之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽迫古所無之逆節也。巨魁成七等,雖是漏網,晩植等諸罪人之陰謀祕計,心腸貫一,仇機毒天,情跡無貳。若不大加懲創,亟施典刑,則亂臣賊子,其將接足而起,豈不大可懼哉?端緖旣著,鞫覆未竟,酌處之處分亟降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣。亂臣賊子,從古何限,而豈有如今番鞫獄罪人之窮凶絶悖者乎?昌實·汝江,俱以蟣蝨之賤,素蓄梟獍之腸,邪說之浸溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引亂船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳前親問之下,端緖畢露,奸狀莫逃,快伸三尺之章,遄伏肆巿之典,神人之憤,庶可少洩,而似此君讎國賊,決不可孥戮而止,苟有加於此之律,則何不施於此賊乎?至於敦浩,亦一邪中巨慝,締結匪類,潛懷異圖,形跡極其誕祕,情尤所狡惡,與汝江,一而二二而一也。德山凶犯時,隨往同參,卽渠萬戮難赦之斷案,陰謀秘計,多所與聞,凶肚逆腸,昭不可掩,今此只誅其身,不可蔽其罔赦之罪。請大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣。亂臣賊子,何代無之,而豈有如弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。萑賊之警,屢發於郡邑,莽戒之潛,伏於嶺關,一境從以騷訛,百靈罹其凶害。究厥心腸,論其罪惡則弼濟,卽兩鉉也,兩鉉,卽一弼濟也。何幸神目如電,天網莫逃,三賊束手,一時受首,固知作孽者難逭,有罪者必伏,而弼賊之律,旣施以适·雲之例,今此岐·玉之罪,浮於弼濟者,乃反以弼賊之次律施之者,豈非失刑之大者乎?請謀反大逆不道罪人岐鉉,知情不告罪人,一以弼濟所施适·雲之例施之焉。噫嘻痛矣。亘萬古環六合所未有所未見之極惡大憝,豈有如今番鞫廳諸人哉?應龍·潤根,俱以蟣蝨之賤,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之傳誦,挑成寃懟之階,祭山文之代綴,牢結凶慝之窩,四字隱語,罪有關於宗社,一句悖說,跡難容於窮隤,作之者應龍,而受頤揮於潤根,傳之者潤根,而得守法於應龍。兩箇凶種打成一塊,其實一而二也,二而一也。似此君讐國賊,不可戮其身而止。請大逆犯上不道罪人潤根·應龍,竝施适·雲之例。至於金堤郡定配罪人金俊文,亦與同惡相濟者也。揆以王章,不可任置,亟施邦憲,以重獄體焉。噫嘻痛矣。亂臣賊子,從古何限?而至於今日鞫廳諸罪人等言之,沈聃應之符同,金應潤之連接肚,驗察之聽計,從今往念,則林根實之和應,蛇蟠蚓結,鵂鳴狼逐,或有主謀者,或有合勢者,心腸貫一,情跡無貳,端緖幾露,鞫覈未竟,酌處之命遽下,憺然失圖,不勝憂慨。光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴覈,快正邦憲,以重獄體焉。噫嘻痛矣。今番鞫廳諸罪人,卽振古以來所未有之極凶絶悖者也。哲均,厚被國恩,濫躋閫帥,苟有一分秉彝,宜思百倍圖報,而奈其陰譎之狀,奰慝之情,便成技癢,嘯聚匪類,甘作窩主,信惑雜術,釀成禍機,李觀一之邀致蜜室,無事不議,朴景良之附耳細語,有言皆從,海舶打疊,反思用術驚動,火藥暗投,竟售鬼辭而樂禍,凶節盡露,斷案已成。東根,以蟣蝨之賤,常蓄虺蜮之性,伴觀一而同舍,踪跡甚祕,招景良而分酌,腸肚相連,假月夜之赴飮,自底火塊之撲面,無非哲均之所指使。其凶謀祕計,與哲均,一而二二而一也。至於善敎,性本凶戾,跡又詭譎,出沒京鄕,爲哲均之狎客,締結術數,爲觀一之薦主,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典。噫嘻痛矣。亂臣賊子,從古何限,而豈有今番鞫廳罪人之窮凶絶悖者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,爲氣脈之先占,乃敢自誇,相術而自負,潛圖不軌,僞作宮奴,而掌庫已極設心之巧辦,備戒器而私庤,欲待時而動,求埋神戈,莫非出於妖慝。爲計至憯,凶圖莫掩,逆節畢露,此亘萬古所未有之極逆大憝,何幸天道孔昭,罪人斯得。似此凶逆之賊,不可孥戮而止。苟有加於此之律,則何不施於此賊乎?啓豊,賦性凶悖,行己憯慝,狡如秉淵而結爲心腹之交,凶如導賢而又復腸肚之連,搬運隱僻,若影形之相隨,造備器服,乃綢繆而和應。至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,與秉淵,一而二二而一也,豈可只誅其身而止?李英俊,渠之姓名,亦出賊招,而以其染疾,雖不得刑訊,一不盤覈,施以島配,亦有乖於鞫獄之體。請反謀大逆不道罪人秉淵,亟施适·雲之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻痛矣。赫晉·祐秀·鳳周等罪,可勝誅哉?渠以鄕谷蟣蝨之跡,締結徒黨,糾合匪類,排布之源委,醞釀之脈絡,至窮絶慝,窮天地亘萬古之所未有極逆大憝也。向因傳敎下者,三罪人,令本道用律,雖由於我殿下慮深張大·事從權宜之聖德,而其體至嚴,其法至重,則此獄之究竟,不可張大,慮深權宜而行者明矣。今此道啓用辟,巨魁且殲,諸罪人凶悖餘罪,何可以孥戮而止,破瀦而斷乎?請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。噫嘻痛矣。亂臣賊子,從古何限,而豈有如今番在鶴之窮凶極惡者乎?渠本蟣蝨之類,濟以梟獍之性,冒禁投匭,自托闢衛之名,肆意下筆,暗售死懟之心,情節自歸憯慝,援引罔非悖戾,烈焰急唱,爲齊獄禁咻之嚆矢,溫批恩綸,反擬衛君·宋帝之覆,敢曰,不能之句,逆腸已露,又爲無容之說,凶肚莫掩,喜事樂禍,犯分干紀,亘萬古所未有之凶孽也,擧一世所共誅凶憝也。魑魅莫逃,庶幾邦憲未墜,輿情少洩,似此凶逆,不可止誅其身而止。請犯上不道罪人在鶴,亟施孥戮之典焉。噫嘻痛矣。亂臣賊子,從古何限,而豈有如今番鞫獄諸罪人之窮天地亘萬古極逆大憝乎?言之膽掉,思之骨靑,驥泳·鼎鎬·哲九,俱以梟獍之性,素蓄虺蜮之計,平日包藏,無非失志而怨國,積年醞釀,盡是稱兵而招亂,假托斥倭之名,敢售不軌之圖,會議內室,募人外道,龍虎兵之爲備,耀金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後應,無異鵂鳴而梟應。諸賊之至凶絶悖,一串貫來,厥罪惟均,而情跡難掩,端緖畢露,雖幸天討略行,王章少伸,尙何足以夬雪神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。噫嘻痛矣。達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,彼諸賊,素以陰險梟獍之性,俱蓄狡譎鬼蜮之心,與驥·鼎而同謀,甘作爪牙,會鍾街而合隊,自許頭領,給錢募軍,假托約日而伐倭,造燈爲號,計將乘夜犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之跡。究厥心腸,論其罪惡,則與驥·鼎·哲三賊,無處不議,無謀不參,明若串貫而環連,互相蛇蟠而蚓結。今此五賊之罪,浮於三賊,而乃反以三賊之次律施之者,其非失刑之大者乎?輿情憤鬱,國論沸騰。請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。噫嘻痛矣。今番鞫獄罪人,卽振古以來所未有之至凶絶悖者也。中鎬·然應·建燮·哲鎬·彙靖,俱以鬼蜮之類,素蓄梟獍之性,綢繆締結,外雖托於伐倭,醞釀排布,內實售於犯闕,擬稱左廂之號,陰謀畢露造符,自翊六壬之術,凶討莫憯於將斧,事貴神速,或恐携貳之端,假托偵探,反造凶逆之計,都錄執事,設始便同主張,片雲誕術,誑惑自是伎倆。究厥心腸,論其罪惡,則與驥·鼎·哲三賊,三而五五而三也。今此五賊之只誅其身,不足以蔽其罔赦之罪。請謀反不道罪人中,鎬·然·應·建·燮,與謀反大逆不道罪人知情不告罪人哲鎬·彙靖,竝施孥戮之典焉。噫嘻痛矣。柳道奭·兪鎭應·魚用海之罪,可勝誅哉?衆招同惡,形跡莫掩於捕案,招辭已出於鞫庭,究厥心腸,於其罪惡,不可以尋常處之也。若不底底窮覈,夬施當律,則其可曰國有常憲乎?鞫事未竟,寬恕遽降,公議轉益沸鬱,王章易至墜損。請鹿島安置罪人柳道奭,鏡城府定配罪人兪致應,朔州府定配罪人魚用海,更令王府,嚴加鞫覈,明正典刑。至於物故罪人李炳塡,尤有甚於此三罪人之負犯。素以陰險梟獍之性,同謀於徒黨,納招於鞫庭,萬戮猶輕,千剮難贖,邦刑未加,先致其身,然以若罔赦之罪,亦不可以處之尋常,輿情憤鬱,國論沸騰,請物故罪人李炳埴,施以孥戮之典焉。噫嘻痛矣。世級漸降,人心日偷,千奇萬怪,群生疊出,而豈有如源進者乎?渠以簪纓之列,宜守謹飭之樣,奈其賦性祕譎,行己閃忽,喜事之習,自來伎倆,樂禍之心,便成能事,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲?抑亦淵鑑之所幽燭,特施惟輕之典,雖出包容之典,其於罰不蔽辜,何所畏而知懼?噫,莫掩者王章也,莫遏者,輿情也。此若不嚴加處分則國綱將無以振肅,民志亦無以底定。聖鑑實燭,王章少伸,乃施以賜死之典,猶未洩輿情之憤,臣等玆敢相率洊瀆。請罪人進源支屬,施散配以正邦憲焉。噫嘻痛矣。應準·會正之罪,可勝誅哉?渠輩,俱以世族簪纓,位著,崇顯,其所敬畏,尤倍餘人,而至於撰咨儀禮,不敬無畏之罪,掀露無餘矣。嗚呼,六月之變,亘萬古所未有,擧一世所共憤,而撰咨之文有曰,劫害相臣,仍犯王宮,旣曰,犯王宮,終曰,宗社生靈之福,當此天地翻覆日月晦塞之時,措辭間全無至慟底意,罔極中乃反以禍爲福,斁倫敗常,胡至此極?是可忍也,孰不可忍也?且以儀禮言之,衣襨從權之擧,何等大變禮,而全不審愼,只以數次疏啓,有若尋常塞責者然。遽爾磨鍊,頒布,使中外縞素,雖臣民慟慨,苟有人理臣分,寧或若是?思之及此,孰不心寒而骨戰也?夫王章,如或未伸,則國綱由是漸頹,豈不大可懼哉?兩罪人之所犯,其端雖異,三尺律之莫掩,厥罪惟均,旣施以賜死之典,猶未雪憤惋之心,臣等之不避煩瀆,以箚以啓,豈可已而不已者哉?關係旣重,處分惟輕。請賜死罪人應準·會正支屬,竝施散配,以伸邦憲焉。噫嘻痛矣。亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目莫掩,至憯且凶,胡至此極?俱是乘時樂禍,包藏陰圖,萬有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑菀,玆敢相率洊瀆。請賜死罪人顯德·采夏·載晩·秉昌·宇熙支屬,竝施散配,以伸王章焉。噫嘻痛矣。亂臣賊子,人人得而誅之,春秋之大義也。大夫國人皆曰殺之,則殺之,鄒傳攸載。今於白樂寬之罪,必以誅之而殺之者,以其窮天之極惡,極地之至凶,莫遏擧一世憤惋,不忍少須臾容貸也。渠本蟣蝨之蹤,兼以梟獍之性,久抱禍心,敢投凶疏,字字是不道不敬,句句是無嚴無畏,至於言必稱下四字,且自乃今知至民從之節,詬天之猶不足,罵日焉,犯分之無所忌,而誣上焉,有非在我朝鮮地爲殿下臣者,所敢生於心而出於口,若是之悖也。此已萬戮之有餘罪,而又有所駭痛者,以殿下流竄之人,反謂之忠公,顯有黨同之跡。以今日朝廷之諸臣,竝擬之四凶,欲售網打之計。若其脫獄圖之,雖不足深責於渠,而當日軍變,亘萬古所無,爲此軍之所脫者,必此軍之欲生者,此可以見賊情相連,烏得免亂黨之同律歟?厥罪罄竹而同書,其辟伏斧而無惜,若以島籬薄施,則豈可關石莫掩乎?斷案已具,輿情轉沸。請濟州牧圍籬安置罪人白樂寬,亟令王府,設鞫得情,夬正典刑焉。噫嘻痛矣。反國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩,俱是簪纓之裔,尙未羽毛之成,藉家勢而早登仙籍,受國恩而或通禁臠,始若猢猻街戲,持身甘媒,遂蓄狼子野心,出言背誕。及夫遊歷日東,自謂遍觀天下,神魂迷蕩,視家邦如弊簁,行跡祕,認仇敵若同室,輸異類以肝膽,梟鳴鵂應,締結凶徒爲心腹,蛇盤蚓結,竟以賣國之習,乃作射天之擧,假托扈衛而半夜招寇,脅遷乘輿而幾日恣凶,襟紳環門而頓足,覲路失矣。兵刃充庭而蹀血,良人殲矣。自除官職,太阿倒在渠手,公肆猖蹶,宗社幾危一髮,援師整隊而入,猶敢槍砲迎擊,羽蹕間路而出,還復聲阻隚。凡此戒首禍魁,雖食肉寢皮,不足以洩神人之憤,而一英植之當場剮戮,猶歎三尺之未伸,四凶賊之越海隱遁,尤貽一國之所恥。然則徑斃者之不卽追戮而只施孥籍,已是枉法,在逃者之久未逮捕而尙保支屬,大爲失刑,而點乭,爲玉賊之爪牙,允相·連範,逆之腸肚,郵局之宴,氷洞之火,寅鍾之約,輩其主張而已,爲掀露則直是大慝之鷹犬,凶窩之鬼蜮。弘植則旣同玉均泛海之舟,又引載弼犯宮之燈,粧撰雖巧,情踪莫掩,載昌則以弼賊之同氣,與孝·玉之黨惡,雖生髮之未燥,亦凶謀之悉參,興宗則通心肝於亂魁,作耳目於賊藪,變亂之釀起郵司,捕盜之指向仁川,已發就鞫之招,焉逭黨逆之律?興喆則托醫名而締結異類,包禍心而趨附賊臣,奸細之態,奰慝之跡,旣十手之所指,豈寸舌之可掉?英植之醞釀之謀,貫聞諸生徒聚議,憸黠之性,自許小錦陵,佩號爲凶鍾,而執盃相酬,遇逆孝而穇袖共問。凡此同惡相濟,非但知情不告,至若昌模則素以靺韋之孽,相從潑皮之類,無職入闕,少無忌憚,仗劍立階,顯有包藏,奉均·喜貞,卽其前矛,重模·昌奎,亦是同窩,而鞫訊未竟,鬼誅先加,常刑由絀,輿情益激。噫,禹鼎之逃,終必照燭其形,魯觀之誅,須先殄滅無遺,典憲一或墜壞,國憂亶在湫攸,寧不大可懼哉?請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,竝施孥戮之典焉。噫嘻痛矣。亂賊逆犯,從古何限,而豈有如今番諸鞫囚之至憯絶慝者乎?俱以蟣蝨至賤之類,梟鳴鵂應,敢售鬼蜮叵測之情,蛇盤蚓結,言之膽掉,思之骨顫,天地之所不容,神人之所共憤,而始因逃魚之漏網久矣,王章未伸,竟自飛蛾之撲燈,今焉罪人斯得,應浩之日館隨往,宮門把守,興龍之天字軍號,服色新備,啓完之訪師替番,聞兄行凶,昌基之托巡招類,蔑分希官,昌洙之邀兇福而謀於家,應逆孝而遇諸途,聖郁之謀亂知機,興模之開化得時,若夫上祿之情跡,甘聽福模之指使,招徒赴會,聞變排立。凡此同惡,腸肚相連,論以當律,首脅奚分?大逆不道罪人景純,已施适·雲之律,而其餘諸罪人,不可但以誅身而止,減死而斷矣。典憲一或隳壞,國憂靡所止届,寧不大可懼哉?請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。噫嘻痛矣。亂臣賊子,從古何限,而豈有今番諸罪人之窮凶絶悖者乎?申桓·鄭完默,以靺韋之類,將任梱師,恩莫厚焉,吳友泳·韓鎭泰,以簪纓之裔,猥廁仕籍,榮莫大焉,知恩感德,蛇雀猶能戀主,懷忠,犬馬尙然,奈之何一種戾氣,全事輩馳,梟鳴鵂應,罔非斁倫敗常之計,狼聲猿答,盡是分分干紀之心,根深窩成,從認醞釀之積久,蔓延蔕固,可驗排布之糾密,草不除其根,鋤而復萌,火將燎于原,撲之愈熾,行己焉宅心焉,胡爲鄙悖,射天也賣國也,卽其伎倆,禹鼎之魑魅莫逃,魯觀之斧鉞可懼,虺噬蜮射,是固覆載間之所不容,草雉禽獮,那免劓殄滅之無遺育,天地之德好生,縱軫一縷之特貸,神人之憤未洩,實合三尺之夬施。臣等卽伏奉聯箚批旨下者,若曰,罪人申桓·鄭完默·吳友泳,竝圍籬安置,韓鎭泰,加施島配之典,臣等愕然失圖,滿心憂慨,負犯至重,刑政惟輕,國何以爲國,人何以爲人乎?蓋莫嚴者王章也,莫遏者輿情也。臣等所以夙宵詣臺,沫飮冒籲,不得請則不敢止者此也。請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。噫嘻痛矣。申箕善·洪晉游·李道宰·安宗洙·慶光國之罪,可勝誅哉?渠以世祿後裔,或早登仙籍,或常調蔭塗,受國厚恩,山海崇深,欲報涓埃,糜粉磨放,不足喩其萬一,夫何梟獍之腸肚素蓄負國之性,蛇盤蚓結,敢售斁倫之心?千罪萬惡,人類之所不齒,至凶絶慝,擧世之所共知。噫,玉均等諸賊,覆載間晷刻難貸之逆也,八域含生,不欲共戴,炊骨噬肝,不足雪其憤痛也。此輩少無共憤之心,乃有陰附之跡,爲鬼爲蜮,潛通溟海之匿賊,相唱相和,煽動草野之群盜,祕護之意,雖不顯於辭色,暗售之計,乃如見其肺腑,結爲黨與,締結之形跡莫掩,視同骨肉,詭譎之情節畢露,與綢繆而相應,安危攸係,卒爛熳而同歸,首從何別?蓋其所犯凶逆與玉均一而二也二而一也。拖到三年,尙此假息,其可曰國有三尺乎?且泳敎·英植之頭領,何敢得保於地下?亟施斬屍之律,以洩神人之憤焉。已斃在逃諸賊姻親族戚之應坐者,寘之勿問,晏若無故,則人主法天,春生秋殺之意安在哉?竊有可驚可駭之事,泳孝父之死也,出力掩埋,玉均等之逃也,裁書連通,自有其人,而臣等愚昧,雖未能的知誰某,顧其負犯之重,關係之大何如也?刻期査得,明正其罪,斷不可已。臣等卽伏奉聯箚批敎若曰,極係張大,或涉䵝昧,竝不允,罪人申箕善·洪晉游·李道宰·安宗洙·慶光國,竝加施圍籬安置之典,臣等相顧愕眙,不覺抑塞憤鬱之至。今此處分,寔出於包荒納汚之恢廓聖度,臣等非不仰揣,非不欽祝,國有關和,上不得低仰,下不得奉承,漢法之不敬,春秋之無將,未有甚於此也。防微杜漸,猶其可愼,拔本澄源,寧或少忽,此而不鉤覈鋤治,何樣禍機,未知伏在何地,臣等敢效明張之義,聯陳沬飮之忱。請呂島圍籬安置罪人申箕善,蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬罪人慶光國,竝令王府,設鞫得情,亟正邦憲焉。噫嘻痛矣。申錫游·朴顥陽·尹雄烈·安寗洙之罪,可勝誅哉?甲申諸逆,卽窮天極地亘萬古溯百代之所未有也。凡屬圓顱方趾之類,孰無食肉寢皮之想?天網疎恢,潛逃海外,輿憤沸騰,如在湯中,而一未有快伏王法,擧皆切,直欲無生,共戴一天之恨,拖至三年之久,豈意凶徒寔繁,種下種生,申箕善·洪晉游·李道宰·安宗洙·慶光國之黨出焉,而又此申錫游輩,接鍾而起?是乃箕善之一類也。與諸賊相通,謂此時可乘,梟鳴鵂應,顯有和附之態,蛇盤蚓結,莫掩綢繆之跡,究厥罪犯,合置何辟。至於安寗洙,國之陰事,暗相關通,卽賣國之徒,射天之計也。俱是覆載之所不容,神人之所共憤,其所關係之大,果何如也,而臣等卽伏奉聯箚批敎,安寗洙,只是島配而止,申錫游·朴顥陽·尹雄烈,則竝止遠地定配之典,臣等相顧愕眙,不覺抑塞。今此處分,雖出於大聖人涵容之盛德,王章不可屈也,公議不可遏也,鉤覈鋤治,斷不可已。請智島島配罪人安寗洙及義州縣定配罪人申錫游,安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。答曰,不允。申桓·鄭完默·吳友泳·韓鎭泰等事,申箕善·洪晉游·李道宰·安宗洙·慶光國等事,申錫游·朴顥陽·尹雄烈·安寗洙等事,已有處分,勿煩。
王濟肯啓曰,梟示罪人性世,與極逆載榮,一而二二而一也。換着軍服,潛入宮庭,粧出纏帶,暗售網打,是何等排布設施,是何等凶謀祕計也?設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典。答曰,不允。
兩司合新啓,申錫游等事中,又此下申錫游三字抹去,朴顥陽三字添入,而止下申錫游三字抹末,安寗洙及下安義縣遠地定配罪人申錫游十二字抹去,兩司合新啓中,申錫游停啓。
丙戌六月二十八日初更,上御興福殿。奉審閣臣入侍時,行右承旨李冕榮,假注書安孝濟,記注官尹基周,別兼春秋李茂魯,直閣尹,以次進伏訖。上曰,史官分左右。仍命奉審閣臣進前。進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣華寧殿,殿內奉審則安寧。仍詣顯隆園,園上奉審則安寧,碑閣·丁字閣奉審則無頉。還詣健陵,仍留監祭,將事安寧之意,敢達矣。上曰,陵上園上殿內皆太平乎?曰,周徧奉審則俱爲太平矣。上曰,無滲漏處否?曰,無滲漏處矣。上曰,何時將事,何時發還乎?曰,三更量將事,撤享後旋發矣。上曰,從何路作行乎?曰,自銅雀津矣。上曰,往來皆從是路乎?曰,誠然矣。上曰,農形果好否?曰,少有驟雨之害,而農形似有豐年之漸矣。上曰,近日乖戾鴟張云,那邊則果何如耶?曰,初頭果是大熾,而今則可謂鎭定矣。上曰,時水何如,而渡江得無涉危乎?曰,下去之時,江水猶漲,挽舟逆行小許,放流以渡,來時江水依舊,無事渡涉矣。上命閣臣先退,仍命史官就座。又命退,承史以次退出。
上在景福宮。停常參·經筵。
藥房提調金壽鉉,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
徐夔淳啓曰,行工曹判書李寅命,同義禁鄭顯奭,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。工曹參議許稷,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于李冕榮曰,禮房承旨馳詣宗廟·景慕宮,奉審摘奸以來。
傳于趙鍾弼曰,慶尙監司留待。
傳于徐夔淳曰,寧邊府使有闕之代,慶州府尹閔泳奎除授,慶州府尹之代,永興府使宋道淳除授,永興府使之代,北靑府使李容翊除授,北靑府使之代,前護軍李敎稙除授。
吏曹,寧邊府使單閔泳奎,慶州府尹單宋道淳,永興府使單李容翊,北靑府使單李敎稙,已上除授事,承傳。
徐夔淳,以吏曹言啓曰,卽接奉常寺牒報,則以爲,議諡時,本寺正當爲進參,而正金炳吉有身病,不得進參云。改差,其代口傳備擬以入之意,敢啓。傳曰,知道。
吏曹,口傳政事,以金春熙爲奉常正。
徐夔淳啓曰,卒左贊成閔泳緯等諡望,議政府粘目啓下矣。政官牌招開政,下批,何如?傳曰,允。
傳于李冕榮曰,司僕提調有闕之代,前望單子入之。
司僕提調前望單子入之,尹滋悳落點。
傳于趙鍾弼曰,顧予否德,不克欽承天心,災盭屢降,諄若提命,咎實在予,生靈何辜?比歲飢荒,民莫聊生,顚連殿屎之狀,已所惻隱,而今又乖沴,京外流行,去益熾盛,在在驚慘。最哀矜而憫恤者,流寓及孤窮無依之人,或暴露郊野,或僵仆道路,水醬無所得食,藥石無所得試。旣乏調護之方,難免橫札之患,如是而若無聞知,惡在其爲民父母也?憧憧憂慮,錦玉靡安,其在京兆,設立幕廬於城外閒曠處,多儲藥物及粥糜,檢察郊野道路,如有暴露僵仆者,一一舁致,另加醫治,期獲蘇完,其或不救,隨卽掩瘞,無令有未及救療狼藉露骸之地,而其接濟之策,該堂上就議廟堂,量宜措劃。外道則各其守宰,遍察境內,其救治收瘞之方,一依京兆而必須殫竭誠力,俾病者得全,死者無憾,若其所需,亦令從實報營會減。今此虐厲焰熇,急於原燎,熏染浸漬,慮將胥溺,其在拯救,斷不可晷刻少緩,令廟堂各別措飭,仍令三懸鈴行會於八道·四都。
傳于徐夔淳曰,禮曹判書留待。
傳于徐夔淳曰,今日政,遷轉守令,勿拘常格,各別擇差。
傳于徐夔淳曰,有實故玉堂許遞,前望單子入之。
玉堂前望單子入之,修撰李完用落點。
傳于趙鍾弼曰,進士宋泰鉉,付軍職,冠帶常仕。
傳于徐夔淳曰,在外敦寧都正許遞,今日政差出。
徐夔淳,以弘文館言啓曰,下番姑降入直,事甚未安。修撰張錫裕·李義悳,副修撰姜友馨·趙秉聖,竝卽牌招,推移入直,新除授副校理朴永斗,一體牌招察任,何如?傳曰,允。
傳于趙鍾弼曰,慶尙監司·禮曹判書入侍。
徐夔淳啓曰,弘文提學鄭基會,旣入闕中,不爲肅謝,卽爲出去,事甚未安。推考,何如?傳曰,允。
徐夔淳,以吏曹言啓曰,惠陵參奉鄭晩善,奉常寺正金春熙,俱以身病,呈狀乞差,改差,何如?傳曰,允。
有政。吏批,判書朴濟寬牌招不進,參判未差,參議趙秉弼進,右副承旨徐夔淳進。以吏批言啓曰,判書朴齊寬牌招不進,參判未差,小臣獨政未安,何以爲之?敢稟。傳曰,只出緊任。以申錫䄵爲大司憲,朴蘭壽爲大司諫,金箕文·徐相泰爲掌令,李淵默·殷成浩爲持平,林瑢相爲獻納,梁鳳濟·蔡章五爲正言,安廷弘·邊興圭·金在喆爲敦寧都正,申相烈·兪弼煥爲監察,李敏初爲藍浦縣監,李敏性爲昆陽郡守,閔載鼎爲山淸縣監。贈領議政閔泳緯諡爲忠文,贈左贊成韓圭稷諡,改爲忠肅。
兵批,判書閔應植病,參判張世容病,參議李寅晩病,參知洪憲述入直進,同副承旨趙鍾弼進。護軍朴和善,副護軍丁觀燮·鄭學元,副司果李義悳,以上竝單付。
吏批,再政。以李冕柱爲奉常正,尹榮斗爲贊善,閔泳恪·李康浚爲禁府都事,閔泳憲爲童蒙敎官,金近淵爲惠陵參奉,朴珩夏爲義陵參奉。兼養賢主簿李根春,分監役單李日珩,學諭單李鳳銖。
趙鍾弼啓曰,卒左贊成閔泳緯等諡號,當爲署經,而大司憲申錫䄵,掌令金箕文·徐相泰,持平李淵默·殷成浩,大司諫朴蘭壽,獻納林瑢相,正言梁鳳濟·蔡章五在外,只有執義李在淳,司諫王濟肯,不得備員署經,何以爲之?敢稟。傳曰,除署經。
吏曹參判前望單子入之,金奎弘落點。
兵曹,以李敎夏爲親軍前營兵房。
兵曹口傳政事,親軍後營軍司馬單沈九澤。
徐夔淳,以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
趙鍾弼,以親軍右營言啓曰,本營軍司馬李完用,身病甚重,勢難察任,改差,何如?傳曰,允。
協辦內務府事閔泳煥疏曰,伏以臣冒叨匪據,衷情惶隘,猥控辭本,未蒙兪音,黽勉察任,今旣屢月于玆矣。大事率由稟裁,細務多視例比,苟效彌縫,幸免僨誤,而軍容未就精鍊,營制尙稽整頓,瘝溺之辜,在所難逭,臣每循省,不能食息安也。熙朝設官,各有職分當爲,雖閒曹漫司,必求稱塞,況登壇制勝,防海固封,何等隆寄,而不計人材,不詢物議,一委於如臣無似,至使戎權之重,徒速兒戲之譏乎?臣亦何敢憑恃寵靈,饕貪榮祿,日復一日,不思卸免,與其終底狼狽,愧悔靡及,無寧早犯瀆撓,息補是圖。方草短章,陳情乞解之際,臣從兄臣泳翊,又新拜右營使矣。一門昆季,接武戒垣,揆以私義,尤不容暫時仍冒。伏望聖慈,俯察衷懇,亟遞臣海防之任,以存公格,兼帶之籌銜·內務·雲觀提擧,俱是要任,不宜虛縻,竝賜鐫改,以安微分,不勝幸甚焉云云。答曰,省疏具悉。戎垣之任,何可遽爾輕遞,卿其勿辭行公。
上在景福宮。停常參·經筵。
自人定至初二日開東,灑雨下雨,測雨器水深七分。
趙鍾弼,以禮曹言啓曰,今此宗廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,秪迎置之。
李源逸啓曰,來初五日,朝參日次矣。敢稟。傳曰,停。
趙鍾弼啓曰,因兵曹啓目,三島別將,以僉使下批,該僉使所佩兵符分上件,竝以新造下送事,允下矣。兵符,今旣新造,該僉使所佩右一隻,監營所上左一隻,竝定禁軍下送,依例分上事,全羅監司處下諭,何如?傳曰,允。
趙鍾弼,以禮曹言啓曰,今七月二十五日,大殿誕日陳賀時,王世子致詞陳賀之節,依例磨鍊乎?敢稟。傳曰,權停。
禮曹今七月二十五日大殿誕日陳賀時,應行節目,參考前例磨鍊爲白去乎,依此擧行,何如?啓,權停例爲良如敎。
趙鍾弼,以禮曹言啓曰,太廟展謁,每以春秋定式,取稟矣。今秋展謁吉日,以何間推擇乎?敢稟。傳曰,晦間擇入。
又以禮曹言啓曰,景慕宮展謁,每以孟春孟秋定式,取稟矣。今秋展謁吉日,以何間推擇乎?敢稟。傳曰,晦間擇入。
又以禮曹言啓曰,以太廟展謁取稟草記,傳曰,晦間擇入事,命下矣。展謁吉日,令日官韓應翼推擇,則今七月二十八日爲吉云,以此日定行乎?敢稟。傳曰,以此日定行。
又以禮曹言啓曰,以景慕宮展謁取稟草記,傳曰,晦間擇入事,命下矣。展謁吉日,令日官韓應翼推擇,則今七月二十八日爲吉云,以此日定行乎?敢稟。傳曰,以此日定行。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,下番姑降入直,事甚未安。修撰張錫裕,副修撰姜友馨·趙秉聖,新除授修撰李完用,竝卽牌招,推移入直,何如?傳曰,允。
兵曹口傳政事,親軍前營兵房單李敎昌。
上在景福宮。停常參·經筵。
自開東至酉時,灑雨下雨,測雨器水深二寸八分。夜自二更至初三日開東,灑雨下雨,測雨器水深一寸六分。
禮曹,來七月初四日行宗廟·永寧殿秋享大祭香祝親傳,取稟。還入奉敎,攝儀改書下。
趙鍾弼啓曰,事變假注書白文行有身病,勢難察任,今姑改差,何如?傳曰,允。
傳于李冕榮曰,發遣吏郞,諸執事淸齋與否,捕奸以來。
白文行改差,代以李日彦爲事變假注書。
李冕榮,以弘文館言啓曰,下番姑降入直,事甚未安。修撰李完用內閣進,修撰張錫裕,副修撰姜友馨·趙秉聖,竝卽牌招,推移入直,何如?傳曰,允。
趙鍾弼,以親軍右營言啓曰,本營哨官李廷來,身病甚重,勢難察任,改差,何如?傳曰,允。
上在景福宮。停常參·經筵。
自開東至未時,灑雨下雨,測雨器水深三分。
傳于李源逸曰,禮房承旨馳詣宗廟·永寧殿,奉審摘奸以來。
趙鍾弼啓曰,假注書邊東翼有身病,勢難察任,今姑改差,何如?傳曰,允。
邊東翼改差,代以高基昇爲假注書。
兵曹口傳政事,親軍右營哨官單吳定善。
趙鍾弼,以弘文館言啓曰,下番姑降入直,事甚未安。修撰李完用內閣進,張錫裕,副修撰姜友馨·趙秉聖,竝卽牌招,推移入直,何如?傳曰,允。
領府事宋近洙疏曰,伏以臣,卽一床笫間僅存縷息之物也。似此蠢動不得之狀,十目皆視,臣焉敢一毫飾辭?此所以屢煩休致之懇,而尙未蒙矜燭之恩。樞銜之外,殿宮提擧之任,經年虛縻,一任瘝曠,方深惶隕悶隘,秪俟譴斥。際伏見,近日朝紙,又以臣爲太常提擧,銓家之以臣病廢,田野之賤,苟且檢擬,已失綜核,而聖明之隨擬點下,亦不敢知何爲而然也。固臣無狀,不能見孚於上下,彌憎罪戾,此莫非臣之命也。自聞此報,心神悸,如發狂疾,玆敢疾聲仰暴於慈覆之下。伏乞特加哀憐,將臣前後所叨職名,竝卽刊汰,以存國綱,以安賤分,不勝千萬泣祝云云。答曰,省疏具悉卿懇。屢罄腹心之諭矣。謂卿斷斷之誠,諒予拳拳之意,況今國計民事之到極,艱虞殆往古未有若此時之甚焉。卿雖退處鄕廬,其必有以中夜蹶起,惕然而憂者矣,今此巽章,又何爲而至也?愼節自當遄復於閒攝怡養之餘,而至若兼務,初非責以趨走之勞,又何言乎筋力也?然而卿之苦懇如此,所辭中太常提擧,不得已勉副,卿其諒之。仍傳于趙鍾弼曰,此批答,遣地方官傳諭。
上在景福宮。停常參·經筵。
傳于徐夔淳曰,奉常都提調有闕之代,金判府事爲之。
趙鍾弼啓曰,奏御文宇,何等審愼?而假注書望,高基升之升字,誤書昇字,至於蒙點,事甚疎忽,誠極未安。原望簡使之改付標以入,而臣之矇然捧入,不勝惶悚。當該不審之注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
徐夔淳,以弘文館言啓曰,下番姑降入直,事甚未安。修撰李完用內閣進,張錫裕,副修撰姜友馨·趙秉聖,竝卽牌招,推移入直,何如?傳曰,允。
上在景福宮。停常參·經筵。
藥房提調金壽鉉,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金聲根啓曰,臣聲根,今日入直禁軍戎器點考進去,下直之意,敢啓,傳曰,知道。
又啓曰,臣依定式進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
傳于趙鍾弼曰,典圜局管理有闕之代,協辦內務府事閔泳翊差下。
趙鍾弼啓曰,協辦內務府事閔泳翊,典圜局管理差下事,命下矣。政官牌招開政,下批,何如?傳曰,允。
趙鍾弼,以議政府言啓曰,卽見京畿監司金明鎭狀啓,則乖沴熾行,尙無寢息,各邑人命死亡,種種入聞,別厲祭設行事,請令廟堂稟旨,分付矣。沴氣所熾,在在驚聞,別厲祭香祝,急速下送,使之虔誠設行事,分付儀曹,何如?傳曰,允。
又以弘文館言啓曰,下番姑降入直,事甚未安。修撰李完用內閣進,張錫裕,副修撰姜友馨·趙秉聖,竝卽牌招,推移入直,何如?傳曰,允。
戶曹判書金永壽疏曰,伏以臣嘗聞剞劂而非良工不能制木,鑪橐而非巧冶不能治金,良匠一技,猶謂其難能,若庸工而責二技鎔斲之,俱不就,理也,勢也,何暇論巧與良者哉?今臣所叨司農籌餉之初非兼竝責效,尙過于是耳。臣之所以畢暴前章,實由肝膈,誠菲辭蕪,未格天心,固宜荐籲,獲準乃止,而宮役旁午,義急敦董,强策課趨,冉冉至四個朏矣。擧贏財絀,才疎識闇,興作呼邪,自底玩愒,日月告竣,隨以遲延。苟究厥由,責專有司,而曹務之雲委絲棼,一直淹抛,是亦臣展厝蔑劃之由也。至若餉務之典領,綦重倍蓰於此,則肩赬脚痿,益詘其力,不能復前者審矣。且內府圜局之一任冗縻,摛院藝苑之虛侈榮觀,何莫非苟官妨賢,沒恥齎懼,最是宮賓之踰分濫昌歲今三閱,翊贊萬效,尤切懔蹙,而顧臣朽質尫羸,勞瘁積苦,近値溽暑,雜祟迭作,痰火升而少動輒眩,胃土損而些噉必滯,神精耗鑠,喘息凘綴,公簿署判,漫不句當,吏墨奸僞,全未鉤擿,遂令諸務瘝曠,抖擻無期,臣罪由是日積,臣病由是日添,則諸職丐卸之願,不止若渴飮縛解之是急,惟冀大聖人體物遂性之深仁闓澤,少須臾投置閒散,得保全成而已。伏乞天地父母,降監衷實,竝遞臣本兼諸銜,俾庶務允諧,微諦獲妥,千萬顒祝云云。答曰,省疏具悉。所辭諸務,何可竝解?圜局摛院藝苑之任,依施。
上在景福宮。停常參·經筵。
自開東至人定,灑雨下雨,測雨器水深一寸三分。自人定至初七日開東,灑雨下雨,測雨器水深一寸六分。
傳于趙鍾弼曰,今日政,遷轉守令,勿拘常格,各別擇差。
徐夔淳,以弘文館言啓曰,下番姑降入直,事甚未安。修撰李完用內閣進,張錫裕,副修撰姜友馨·趙秉聖,竝卽牌招,推移入直,何如?傳曰,允。
傳于趙鍾弼曰,在外敦寧都正許遞,今日政差出。
傳于趙鍾弼曰,平壤庶尹閔觀植,工曹參議除授。
傳于趙鍾弼曰,有實故玉堂許遞,今日政差出。
吏曹,工曹參議單閔觀植,今加通政除授事,承傳。
趙鍾弼,以吏曹言啓曰,成均館典籍孫德漢,以其身病,呈狀乞遞,改差,何如?傳曰,允。
又以吏曹言啓曰,惠陵參奉金近淵,大靜縣監金基成,以其身病,呈狀乞遞,竝改差,何如?傳曰,允。
有政。吏批,判書朴齊寬牌招不進,參判金奎弘牌招不進,參議趙秉弼進,同副承旨趙鍾弼進。以吏批言啓曰,判書朴齊寬,參判金奎弘,竝牌招不進,小臣獨政未安,何以爲之?敢稟。傳曰,只出緊任。以呂圭亨爲副校理,南濟元爲副修撰,姜學淳·愼炳斗·林義錫爲敦寧都正,申鍾協爲東部令,崔承龍爲監察,吳榮錫爲全義縣監,金泰顯爲藍浦縣監,南斗炳爲大靜縣監。典圜局管理事務單閔泳翊差下事,承傳。前兵使南啓宓·李敎應,今加嘉善,前縣監李圭明,前府使柳翼命,今加通政,前兵使尹弘大,今加嘉善,前郡守李重億,今加通政,以上加資事,承傳。
兵批,判書閔應植病,參判張世容病,參議李寅晩入直進,參知洪憲述病,右副承旨徐夔淳進。同知加設二單,陳甲鉉·林貞圭,護軍南啓宓·李敎應·尹弘大,副護軍許稷·李重億·柳冀命·李圭明·安達弘·邊興奎·金在喆,副司直朴永斗,副司果趙秉聖,副司勇宋泰鉉,以上竝單付。
吏批,再政。以曺錫輿爲藝文提學,鄭履源爲司成,洪祐禎爲典籍,張鼎煥爲監察,權泳·李庸夏爲禁府都事,金燦圭爲惠陵參奉,尹滋善爲松禾縣監。前都正孫佑常,今加嘉善,朝官年九十,依法典加資。
趙鍾弼,以禮曹言啓曰,因議政府草記,京畿別厲祭香祝,急速下送事,允下矣。京畿別厲祭,不卜日設行,城隍發告祭,前期三日依例先行,而香祝,竝令該曹,照例磨鍊,急速下送,令最尤甚邑地方官,虔誠設行,祭品則依常時厲祭例,精備擧行,而香祝,只於最尤甚邑下送,其餘各邑,則令各該倅,設壇操文侑之事,竝爲分付,何如?傳曰,允。
上在景福宮。停常參·經筵。
徐夔淳啓曰,來十一日,朝參日次矣。敢稟。傳曰,停。
又啓曰,卽伏見忠淸道今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
趙鍾弼啓曰,啓聞事體,何等審愼?而平安監司南廷哲,城操設行事狀啓,當請內務府稟處,而以令廟堂稟處者,有違格例,而矇然捧入,致勤下詢,臣之趁未覺察,不勝惶悚。該道臣不可無警,推考,何如?傳曰,從重推考,爾亦推考。
又啓曰,假注書安孝濟有身病,勢難察任,今姑改差,何如?傳曰,允。
安孝濟改差,代以趙信鎬爲假注書。
徐夔淳,以弘文館言啓曰,下番姑降入直,事甚未安。修撰李完用內閣進,張錫裕,副修撰姜友馨,新除授副修撰南濟元,竝卽牌招,推移入直,副校理呂圭亨,一體牌招察任,何如?傳曰,允。
又以禮曹言啓曰,卽接開城府留守金善根移文,則以爲本府成均館,近多毁傷,大成殿正位滲漏爲兩處,從享位滲漏,爲五六處,椽木亦或朽傷,東·西兩廡,非徒滲漏,將有傾頹之慮,不可不秋享前修改,告由移還安祭香祝,自本曹啓稟下送云矣。開城府成均館聖殿修改時,先告事由移還安祭香祝,卽令該司,照例磨鍊下送,從便卜曰,設行之意,竝以分付,何如?傳曰,允。
又以成均館同知館事行大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
上在景福宮。停常參·經筵。
徐夔淳啓曰,卽伏見京畿監司金明鎭今春夏等褒貶啓本,則守令邊將無一人居中居下,殊無嚴明殿最之意。推考警責,何如?傳曰,允。
趙信鎬有頉,代以金載善爲假注書。
李冕榮,以弘文館言啓曰,下番姑降入直,事甚未安。修撰李完用內閣進,張錫裕,副修撰姜友馨,南濟元,竝卽牌招,推移入直,何如?傳曰,允。
又以禮曹言啓曰,卽接洪州幼學李德弼所志,則以爲族姪應璇嫡妾俱無子,以其同姓二十寸兄應璉第三子容壽,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長李德弼所訴旣如此,李應璉第三子容壽,立爲李應璇之後,何如?傳曰,允。
趙鍾弼,以親軍右營言啓曰,本營文案有窠矣。副司果李寅祐差下,令該曹口傳下批,何如?傳曰,允。
又以兵曹言啓曰,今七月初九日己亥子正三刻六分,立秋改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
上在景福宮。停常參·經筵。
趙臣熙啓曰,臣依定式進詣香室奉審,則香祝樻祝板袱子精潔之意,敢啓。傳曰,知道。
趙鍾弼啓曰,卽伏見忠淸水使具然昌今春夏等褒貶啓本,則邊將無一人居中居下,殊無嚴明殿最之意。推考警責,何如?傳曰,允。
傳于趙鍾弼曰,吏曹參議有闕之代,前望單子入之。
吏曹口傳政事,親軍右營文案單李寅祐。
趙鍾弼,以弘文館言啓曰,副校理呂圭亨,外衙門進,下番闕直,事甚未安。修撰李完用內閣進,張錫裕,副修撰姜友馨·南濟元,竝卽牌招,推移入直,何如?傳曰,允。
又以弘文館言啓曰,下番闕直,事甚未安。副校理呂圭亨外衙門進,修撰李完用內閣進,張錫裕,副修撰姜友馨·南濟元有身病,應敎閔致憲,副應敎李,校理李國應,副校理李羲鳳,竝卽牌招,推移姑降入直,何如?傳曰,允。
趙臣熙,以兵曹言啓曰,謹依濬川別單判下,龍虎營員役使喚軍等處,依庚辰年例,米布分等施賞之意,敢啓。傳曰,知道。
趙鍾弼,以親軍右營言啓曰,謹依別單判下,今番濬川時員役等處,依庚辰年例施賞之意,敢啓。傳曰,知道。
又以親軍別營言啓曰,東關王廟墻垣六間頹圮處,今已畢築之意,敢啓。傳曰,知道。
又以親軍別營言啓曰,謹依濬川別單判下,本營員役使喚軍等處,依庚辰年例,米布分等施賞之意,敢啓。傳曰,知道。
又以親軍別營言啓曰,本營左別將李敏皐,右別將李敎應,俱有身病,勢難察任。竝改差,何如?傳曰,允。
吏曹參議趙秉弼疏曰,伏以臣於病伏宛轉之中,頃伏蒙三銓恩點,是再叨也,情逬感怵,讓涉僞慢,顚倒强策,冒沒趨恭,一日二日,以至于今,是豈臣才與力其或毫末稱塞于官,備惟人之義也哉?噫,古之官人,官稱其人,人稱其才,故上無濫授,下無苟縻。夫才者,材也。材有棟樑焉,有欂櫨焉,大小圓橢,繩尺規準,皆適其用,始可稱材。材之適用,官亦如之,今臣所叨,果何等職也?其難其愼,非但冢宰一人,以至佐貳郞署俱極雋揀,素稱六典之最,其爲設始之逈別,有非夫夫所可冒玷也,審矣。臣卽蒙謏迂拙,蔑一可稱者耳。七朔之頃,再擎恩誥,有若非此莫可者然。顧今新舊儲望,不無其人,而以臣視臣,臣是何人,偏蒙謬恩,一至此也?未敢知聖意,或以宿趼而諳鍊乎,則鉛鋩已鈍於一試,抑以代斲而分勞乎,則輪扁徒疲於左引,譬之若踏磨之驢,技止循跡,負山之蚊,力益糜肩,縱欲弁髦廉維,抗顔槃泊,其可得乎?官之不稱旣如彼,材之不適又如此,此已臣宜遞之一端。至若來病之餘祟,中暍之成痼,有不睱論也。玆敢不避猥屑,冒瀆聰聽,伏乞聖明,俯垂鑑諒,亟遞臣吏曹參議之任,以全終始之澤,千萬顒祝云云。答曰,省疏具悉。所請依施。
上在景福宮。停常參·經筵。
藥房提調金壽鉉,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于徐夔淳曰,政官牌招開政。
吏曹參議前望單子入之,洪鍾大落點。
徐夔淳啓曰,新除授吏曹參議洪鍾大,一體牌招,何如?傳曰,允。
傳于徐夔淳曰,呈告同敦寧·在外敦寧都正許遞,今日政差出。
兵曹口傳政事,親軍別營別將二單,李容觀·鄭愚植,親軍別營挾輿把摠單,柳冀伯。
徐夔淳,以吏曹言啓曰,司僕寺正李輔榮,以其身病,呈狀乞遞,改差,何如?傳曰,允。
又以吏曹言啓曰,新除授藍浦縣監金泰顯,以其身病,呈狀乞遞,改差,何如?傳曰,允。
趙鍾弼,以親軍別營言啓曰,本營騎士將李鼎宇,身病猝重,勢難察任,改差,何如?傳曰,允。
有政。吏批,判書朴齊寬牌招不進,參判金奎弘進,參議洪鍾大牌招不進,右副承旨徐夔淳進。以吏批言啓曰,判書朴齊寬,參議洪鍾大竝牌招不進,小臣獨政未安,何以爲之?敢稟。傳曰,仍爲之。以李根命爲同敦寧,韓敏敎·洪秀泳·朴承浩爲敦寧都正,任澤鎬爲司僕正,閔璿鎬爲監察,閔馨植爲尙衣主簿,安昌烈爲司饔主簿,金駿九爲典獄主簿,鄭禹達爲尙衣別提,金俊謨爲庇仁縣監。機器局摠辦單閔泳翊。
兵批,判書閔應植病,參判張世容病,參議李寅晩病,參知洪憲述入直進,同副承旨趙鍾弼進。以李承一爲別營騎士將,金永濬爲絶影島別將。宣傳官加設單李琦憲,上護軍鄭範朝,護軍趙秉轍·閔宗鎬·李昌祐,副護軍韓耆東·姜學淳·趙秉弼·李秉奎·李鍾哲·李鳳珪·李鶴珪·李英稙·尹永瑞,副司果李秉斗·李圭晠·金益來·柳澧烈·韓圭文·尹錫年,以上竝單付,兼喬桐鎭兵馬僉節制使京畿水軍右防禦使鎭撫營右海防將單李廷珪。
吏批,再政。以沈耕澤爲禮賓主簿,鄭海年爲典設別提,尹肯柱爲典圜局委員,李同和爲司事,崔允鼎·李勛稙爲禁府都事。軍資判官單沈宜弘,分監投單趙銓。
三政,以李明宇爲掌樂主簿。
四政,以崔鶴周爲監察,吳公淳爲藍浦縣監。
以吏曹參議洪鍾大牌不進罷職傳旨,傳于徐夔淳曰,只推。
吏曹啓目粘連,觀此咸鏡前監司鄭基會狀啓,則以爲咸興通政趙學烈,乙酉捐補幾千金,而又出一千八十四兩,遍賑一社之飢戶是白乎矣,已蒙相當職調用之典是如爲白臥乎所,今姑置之爲白乎旀,洪原前令朴珽夏,昨年救急錢穀,一千八百餘兩,而又捐白米三十九石五斗,唐米二十九石六斗,錢一千四百十四兩,前後錢穀五千餘金,社里族戚,擧皆賴活是如爲白臥乎所,六品職調用爲白乎旀,端川幼學金尙坤素以不敷之勢,傾盡家産,辦得一千七百兩,普施十七里飢戶是如爲白臥乎所,係是士子,郞階成給是白乎矣,竝只係干恩賞,臣曹不敢擅便,上裁,何如?判付啓,依回啓施行爲良如敎。
上在景福宮。停常參·經筵。
傳于趙鍾弼曰,藥院都提調有闕之代,前望單子入之。
內醫都提調前望單子入之,領議政沈舜澤落點。
傳于趙鍾弼曰,水原中軍有闕之代,南陽府使李奎性除授,令該曹口傳下批,使之除朝辭赴任。
兵曹口傳政事,水原中軍單李奎性。
傳于趙鍾弼曰,南陽府使有闕之代,副護軍閔京鎬除授。
傳于趙鍾弼曰,江陵府使有闕之代,戶曹參議趙東萬除授。
吏曹,南陽府使閔京鎬,江陵府使趙東萬,已上除授事,承傳。
以司謁口傳下敎曰,育英公院語學,今當設始收用矣。學徒以內外衙門堂郞子壻弟姪族戚中,可堪人,各其擇薦事,分付。
兵曹口傳政事,親軍別營騎士將單李起宅。
趙鍾弼,以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以機器局言啓曰,副司果韓用悳,監役李龜範,副司果趙智璧,竝司事差下,令該曹口傳下批,何如?傳曰,允。
判府事金炳始箚曰,伏以臣於餉務,淟涊瘝曠,已有年矣。曾蔑裨補之效,厚孤寄托之重,辭未獲準,悚旣滋積,今幸管轄有人,聽臣散閒,金穀簿領,師旅供億,旣無所關決籌辦,則臣之材力不堪,疾病難强,有未敢輒煩瀆擾,靦然蹲仍,職至于今。第臣貞恒痰火之祟,比又添劇,襍試刀圭,欲導痰而痰益升,欲降火而火愈熾,神精懵憒而了無記省,筋骸頹墮而漸莫收拾。見狀如此,斷不宜久據而尸素,況又藥院保護之任,太常愼重之地,俱非如臣病淹所可虛縻而瘝厥也。玆敢冒綴短牘,仰陳實懇,伏望聖慈,特垂矜諒,將臣所有諸務,竝賜鐫改,以幸公私焉云云。答曰,省箚具悉卿懇。愼節奉慮,所辭中藥院之任,今姑勉副,卿其安心調理。仍傳于趙鍾弼曰,此批答,遣史官傳諭。
上在景福宮。停常參·經筵。
吏曹口傳政事,機器局司事三單,韓用悳·李龜範·趙智璧。
兵曹口傳政事,副司勇,南宮億·李喆儀。
徐夔淳,以內務府言啓曰,幼學金商悳,司勇洪禹觀,竝本府副主事差下,何如?傳曰,允。
又以內務府言啓曰,本府副主事金商悳,地理司洪禹觀,工作司竝使之分掌擧行,何如?傳曰,允。
上在景福宮。停常參·經筵。
趙鍾弼,以禮曹言啓曰,來八月十一日,行景慕宮秋享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來八月十一日,行景慕宮秋享大祭親行時,王世子亞獻之節,依例磨鍊乎?敢稟。傳曰,望廟禮省牲省器後,先爲還宮磨鍊。
上在景福宮。停常參·經筵。
李冕榮啓曰,校理沈遠彬,副修撰南濟元差祭,副校理呂圭亨交涉衙門進,修撰李完用內閣進,玉堂上下番俱空,事甚未安。應敎閔致憲,副應敎李,校理李國應,副校理李羲鳳,修撰張錫裕,副修撰姜友馨,竝卽牌招,推移入直,何如?傳曰,允。
傳于李冕榮曰,禮房承旨馳詣宗廟·景慕宮,奉審摘奸以來。
傳于徐夔淳曰,政官牌招開政。
傳于徐夔淳曰,有實故玉堂許遞,今日政差出。
傳于徐夔淳曰,呈告禮曹參判·同義禁竝許遞,今日政差出。
傳于徐夔淳曰,同敦寧·敦寧都正許遞,今日政差出。
傳于徐夔淳曰,今日政,貶下守令差出。
傳于徐夔淳曰,今日政,遷轉守令,勿拘常格,各別擇差。
傳于徐夔淳曰,判尹外,京兆堂上竝許遞,今日政差出。
徐夔淳,以吏曹言啓曰,新除授藍浦縣監吳熙淳,庇仁縣監金俊謨,俱以身病,呈狀乞遞,竝政差,何如?傳曰,允。
又以吏曹言啓曰,新除授咸安郡守閔泳殷,以其身病,呈狀乞遞,改差,何如?傳曰,樂安郡守李宗鎬相換。
又以吏曹言啓曰,新除授全義縣監吳榮錫,以其身病,呈狀乞遞,改差,何如?傳曰,臨陂縣令李載哲相換。
傳于徐夔淳曰,同副承旨許遞,前望單子入之。
承旨前望單子入之,洪鍾永添書落點。
徐夔淳啓曰,臣與同副承旨趙鍾弼,伴直矣。纔已許遞出去,伴直無人,新除授同副承旨洪鍾永,卽爲牌招,何如?傳曰,允。
又啓曰,臣吏兵批兼進之意,敢啓。傳曰,知道。
有政,吏批,判書朴齊寬牌招不進,參判金奎弘牌招不進,參議洪鍾大進,右副承旨徐夔淳進。以吏批言啓曰,判書朴齊寬,參判金奎弘,竝牌招不進,小臣獨政未安,何以爲之?敢稟。傳曰,只出緊任。又以吏批言啓曰,平壤府庶尹,今當差出,而本府,以營下劇邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。又以吏批言啓曰,新除授旌義縣監朴世赫,以其身病,呈狀乞遞,改差,何如?傳曰,巨濟府使高啓正相換。以鄭圭爕·鄭宜默爲修撰,李景興爲同敦寧,洪淳馨爲左尹,李炳敎爲右尹,趙秉轍爲禮曹參判,權榮圭·吳濟默·崔榮奎爲敦寧都正,申獻求爲同義禁,趙東勳爲坡州牧使,洪岐周爲居昌府使,吳熙淳爲朔州府使,閔泳肅爲平壤庶尹,李直溥爲結城縣監,宋淳爀爲鎭岑縣監,趙性熹爲任實縣監,金在鵬爲求禮縣監。全義縣監吳榮錫,臨陂縣令李載哲,已上相換,咸安郡守閔泳殷,樂安郡守李宗鎬,已上相換事,承傳。藍浦縣監李敏集,仍任前職事,承傳。內務府副主事二單,金商悳·洪禹觀,
兵批,判書閔應植病,參判張世容病,參議李寅晩入直進,參知洪憲述病,右副承旨徐夔淳進。護軍李根命·金奭鎭·趙文永,副護軍趙同熙·韓敏敎·林錫夏·趙鍾弼,副司果李完用·張錫裕·金載熙·申錫周·嚴斗源·金基培·李原陸·朴魯弼,以上竝單付。
吏批,再政。以閔泳駿爲戶曹參議,趙秉弼爲工曹參議,朴健陽爲溫陵令,趙秉世爲同經筵,金瑨鉉爲懿陵令,尹榮寬爲濟用判官,洪亮爕爲典牲主簿,尹肯柱爲司饔別提,金殷濟·李致淵爲禁府都事,李文淵爲同福縣監。左尹單李炳敎,右尹單洪淳馨。
三政,以趙復永爲社稷令,朴璿爲昌陵令,曺斗煥爲司饔判官,李同和爲平市主簿,李冕赫爲監察。
四政,以韓用悳爲繕工主簿,柳鶴增爲南部令,朴在楨爲監察,趙智璧爲司饔主簿。故學生李秉綱,贈戶參例兼,故學生李憲泌,贈左承旨,故學生李英春,贈司僕正,已上同知李容國三代追贈。
傳于洪鍾永曰,別軍職鄭騏澤·趙載恒·沈遠澤·李廷珪·金膺模·崔丙斗·李鍾林,竝減下。
傳于洪鍾永曰,前別軍職李鍾觀·金在豊·尙稷鉉,竝還差下,前兵使趙載觀,前武勇衛徐廷奎,前別選軍官李秉輝,竝別軍職差下。
徐夔淳,以奎章閣言啓曰,明日卽觀文閣秋孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
又以內務府言啓曰,春秋講武,有國大政,積久寢擱,非不疎虞,而現今乖沴遍熾,民情尤悶。此時徵發,實係可念。今秋八道·四都水陸諸操巡歷巡點,竝姑停止。至若官門聚點,堤堰移役,另加團東,期圖實效。稟操之啓,元有定限,而慶尙右兵營喬桐防營,則尙不來呈,該兵使及該防禦使,竝從重推考,何如?傳曰,允。
洪鍾永,以統理交涉通商事務衙門言啓曰,卽見監理關北陸路通商事務金在容牒報,則以爲據和龍峪秦督理照會,光霽峪分卡委員奚鳳輝充任談卡事務等情,請於光霽峪對岸鍾城府,添設分局,襄辦商務,恐合事宜云矣。慶源地,旣設分局,則今此鍾城地,請設分局,宜無異同。依報辭許施,凡屬節目,一遵慶源府已定之例,使之擧行,何如?傳曰,允。
又以兵曹言啓曰,禁府別將李泰鉉,身病甚重,勢難察任,改差,何如?傳曰,允。
兵曹,以元禹常爲禁軍別將。
吏曹啓目粘連,觀此忠淸監司閔泳商狀啓,則以爲藍浦前縣監李敏集,四朔居官,一心做治,似有茂如之績,庶圖責成之望,迨此徑遞,群情惜去,仍任前職事,令該曹稟處亦爲白有臥乎所,道臣狀辭旣如此,依狀請施行,何如?判付啓依允。
上在景福宮。停常參·經筵。
藥房提調金壽鉉,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
洪鍾永啓曰,玉堂上下番俱空,事甚未安。副校理呂圭亨交涉衙門進,應敎閔致憲,副應敎李,校理沈遠彬·李國應,副校理李羲鳳,修撰鄭圭爕·鄭宜默,副修撰姜友馨·南濟元,竝卽牌招,推移入直,何如?傳曰,允。
以司謁口傳下敎曰,璿源殿正殿以下,瓦上除草,西北邊蘆簾破傷,前後退蘆簟破傷,卽爲修改事,分付該曹。
兵曹口傳改事,禁軍別將元禹常。
兵曹口傳政事,親軍左營軍司馬單金喜洙。
洪鍾永,以戶曹言啓曰,謹奉傳敎,眞殿瓦上除草,蘆簾蘆簟修改吉日時,令日官金東萬推擇,則今七月十六日卯時爲吉云。以此日時擧行之意,敢啓。傳曰,知道。
徐夔淳,以奎章閣言啓曰,臣等進詣觀文閣,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以內務府言啓曰,本府工作司所購輪船,今已來泊仁川港矣。各道貢賦,使之轉運,而不可無句管之員。官號以總務官爲稱,堂上中備擬,而同副承旨洪鍾永差下,令該曹口傳下批,仍兼轉運御史,量其各道各邑程里遠近,事勢難易,凡可以應行者,務從便宜,預先知委,轉輸裝載之際,毋至貽弊於民邑,而顧今秋序已屆,不宜曠日遲淹。一體申飭,斯速發船,先以此意,三懸鈴行會於各道道臣,何如?傳曰,允。
吏曹口傳政事,總務官單洪鍾永。
洪鍾永,以內務府言啓曰,勸民農桑,有國大政,而年前試驗場創設以後,尙無句檢矣。屬之農務司,令該堂上專管,改以農牧局爲稱,何如?傳曰,允。
又以兵曹言啓曰,本曹今丙戌年春夏等褒貶,以前判書在外,限內不得磨鍊矣。今始磨鍊以入,而曹所屬司僕寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,前別軍職尙稷鉉,別軍職還差下事,命下矣。例付職,當爲口傳單付以入,而以前任昌原府使,方在居中罷職中,何以爲之?敢稟。傳曰,敍用。
兵曹口傳政事,同知加設單趙載觀,僉知加設單李鍾觀·徐廷生·金在豊·尙稷鉉,部將加設單李秉輝,以上竝單付。
上在景福宮。停常參·經筵。
夜自五更至十七日開東,灑雨下雨,測雨器水深二分。
徐夔淳啓曰,同義禁申獻求,除拜後過三日不爲出肅,依定式推考警責,仍卽牌招察任,何如?傳曰,允。
傳于徐夔淳曰,再明日眞殿茶禮,當自內親行矣。該房知悉,時原任大臣·閣臣·宗親·儀賓二品以上入參。
徐夔淳啓曰,假注書金載善有身病,勢難察任,今姑改差,何如?傳曰,允。
金載善改差,代以柳淙禎爲假注書。
傳于徐夔淳曰,同副承旨許遞,前望單子入之。
承旨前望單子入之,李喜元落點。
徐夔淳,以弘文館言啓曰,下番姑陞入直,事甚未安。副校理呂圭亨外衙門進,應敎閔致憲,副應敎李,校理沈遠彬·李國應,副校理李羲鳳,竝卽牌招,推移入直,何如?傳曰,允。
又以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
又以機器局言啓曰,前副司果洪圭錫·宋秉弼·李圭弼,竝司事差下,令該曹口傳下批,何如?傳曰,允。
又以統理交涉通商事務衙門言啓曰,本衙門主事宋伯玉改差,其代,副司果尹致恒差下。主事李琠移差內務府主事矣,其代,幼學宋達顯差下,令該曹口傳下批,何如?傳曰,允。
徐夔淳,以親軍別營言啓曰,木營騎士將李起宅,以前任朔州府使,尙在任所矣。領軍之職,久曠可憫,改差,何如?傳曰,允。
又以親軍別營言啓曰,本營軍司馬任大準,身病甚重,勢難察任,今姑改差,何如?傳曰,允。
又以司譯院都提調·提調意啓曰,漢學堂下譯官韓用鎭,淸學堂下譯官卞錫淵·洪哲祖·李裕信,履歷具備,竝加資,以爲前頭任使之地,何如?傳曰,允。
上在景福宮。停常參·經筵。
自開東至人定,灑雨下雨,測雨器水深八分。
李源逸啓曰,來二十一日,朝參日次矣。敢稟。傳曰,停。
又啓曰,行右承旨李冕榮,今日不爲仕進,卽爲牌招,何如?傳曰,允。
傳于李喜元曰,竹山府使趙存斗,內務主事金嘉鎭·金鶴羽·全良默等,罪抵罔赦,不可尋常處之,竝遠惡地定配。
傳于李喜元曰,右承旨許遞,前望單子入之。
承旨前望單子入之,朴齊純落點。
李喜元,以吏曹言啓曰,卽接通禮院牒報,則明日眞殿茶禮親行敎是時,御前東西唱引儀,不可不備員,而方在有闕矣。其代,口傳備擬以入之意,敢啓。傳曰,知道。
吏曹口傳政事,引儀徐玄輔·李鼎善,以上爲兼引儀。
李喜元,以弘文館言啓曰,下番姑陞入直,事甚未安。副校理呂圭亨外衙門進,應敎閔致憲,副應敎李,校理沈遠彬·李國應,副校理李羲鳳,竝卽牌招,推移入直,何如?傳曰,允。
又以親軍別營言啓曰,本營哨官魚得璨,身病猝重,勢難察任,改差,何如?傳曰,允。
上在景福宮。停常參·經筵。
傳于朴齊純曰,廟宮展謁,更待下敎。
傳于徐夔淳曰,政官牌招開政。
傳于徐夔淳曰,同敦寧·敦寧都正竝許遞,今日政差出。
傳于徐夔淳曰,貶下守令,今日政差出。
傳于徐夔淳曰,今日政,遷轉守令,勿拘常格,各別擇差。
傳于李喜元曰,祥原郡守洪祐範,堂上宣傳官加設單付。
李喜元啓曰,卽見江原監司鄭泰好,杆城郡守身死事,蔚珍縣令遭父喪事狀啓,則不善封裹,致此霑濕,事甚疎忽,極爲未安。原狀啓雖不得不捧入,該道臣不可無警,推考,何如?傳曰,允。
又啓曰,卽見江原監司鄭泰好今春夏等褒貶啓本,則守令無一人居中居下,殊無嚴明殿最之意。推考警責,何如?傳曰,允。
又啓曰,假注書柳淙禎有身病,勢難察任,今姑改差,何如?傳曰,允。
傳于徐夔淳曰,左承旨許遞,前望單子入之。
承旨前望單子入之,魚允中落點。
傳于李喜元曰,督辦交涉通商事務金允植,左承旨魚允中,屢度嚴飭之下,許久撕捱,尙不出膺,分義道理,寧容若是?令政院竝卽牌招,使之入來肅命,如有違牌,勿爲呼望。
傳于李喜元曰,全羅左水使有闕之代,喬桐府使李廷珪除授。
傳于李喜元曰,傳敎遲滯之中官李朱夏,推考。
傳于李喜元曰,同訓鍊竝許遞,今日政差出。
傳于李喜元曰,翊衛有闕之代,竝陞敍以入。
朴齊純,以吏曹言啓曰,童蒙敎官金容圭,以其身病,呈狀乞遞,改差,何如?傳曰,允。
李喜元,以兵曹言啓曰,五衛將鄭斗永·金宇榮·李周赫·洪淳明·金履坤,昌德宮衛將李芝榮·李弘錫,文臣兼宣傳官沈遠翼·姜日馨,部將李德鎔,守門將李蘭鎭·李昌玧,俱以病難供職,呈狀乞遞,新除授全羅左水使李敏哲,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任。竝改差,何如?傳曰,允。
有政。吏批,判書朴齊寬牌招不進,參判金奎弘牌招不進,參議洪鍾大進,右副承旨朴齊純進。以吏批言啓曰,判書朴齊寬,參判金奎弘,竝牌招不進,小臣獨政未安,何以爲之?敢稟。傳曰,只出緊任。又以吏批言啓曰,全州府判官,今當差出,而本府以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。以張世容爲同敦寧,李承耆爲敦寧都正,蔡亨點爲監察,成駿鎬爲喬桐府使,吳鎰泳爲全州判官,李載哲爲溫陽郡守,沈宜春爲慈城郡守,李秉翼爲江西縣令,金膺洙爲濟州判官,鄭鐵永爲祥原郡守。旌義縣監朴世赫,巨濟府使高啓正,已上相換事,承傳。
兵批,判書閔應植進,參判朴周陽未肅拜,參議李寅晩病,參知洪憲述入直,同副承旨李喜元進。以李喬翼爲知事,金箕錫爲知訓鍊,沈宜弘·尹弘大·李敎應·南啓宓爲同訓鍊,徐丙懋爲兼訓鍊都正,黃斗淵·趙永純·金炳楫·崔鼎純·康敬淳·金承權爲五衛將,申學求·孫暻麟爲昌德將,柳兢魯·金喜根爲訓鍊僉正,丁理爕·南廷弼爲文兼,李莊夏爲宣傳官,李弘爕爲部將,朴斗鎭·李東彬·張龍植爲守門將,朴善陽爲忠淸兵使,李秉恒爲按撫中軍,韓浩俊爲慶尙中軍,李以斗爲架山別將。護軍李源逸·李景興,副護軍洪鍾永·權榮圭·印弘洙·李敏哲,副司果李原陸·金基培,副司勇金信浩,以上竝單付。全羅左水使單李廷珪除授事,承傳。
吏批,再政。以朴周陽爲兵曹參判,尹駿求·鄭宓源爲禁府都事,金麟洙爲童蒙敎官,尹秉觀爲沃川郡守,韓應周爲全義縣監。分監役單韓興敎。
兵批,再政。以沈宜稷爲訓鍊都正,李晩胤爲右翊衛,李一魯爲中樞都事,李喜晉爲訓鍊判官。
吏批,三政。以李晳鎬爲監察,韓用悳爲尙瑞主簿,金好謙爲珍山郡守,閔尙鎬爲童蒙敎官。
兵批,三政。以金永順爲左司禦,沈宜一爲訓鍊主簿。僉知三單,黃斗淵·洪埰·曹錫七。
吏批,四政。以曺康煥爲監察,洪鍾益爲繕工主簿,李貞烈爲敦寧參奉。
兵批,四政。以李淳永爲訓鍊僉正,申慶均爲右翊贊,洪在英爲部將。同知單申學求,僉知三單,崔鼎純·康敬淳·金承權。
吏批,五政。以尹肯柱爲平市主簿。
兵批,五政。以金炳祖爲右衛率,趙羲天爲右捕從。同知單孫暻麟。
六政,以李敎興爲訓鍊僉正,金炳億爲右副率。
七政,以李秉憲爲左捕從,閔配鎬爲右侍直。同知加設單吉貞鎭·金完吉。
八政,以李漢翼爲訓鍊主簿,金麟洙爲左洗馬。
九政,以許坛爲守門將。宣傳官加設單洪祐範,今加折衝加資事,承傳。
兵曹口傳政事,親軍別營騎士將單廉志善,軍司馬單任澤鎬。
朴齊純,以弘文館言啓曰,下番姑陞入直,事甚未安。副校理呂圭亨外衙門進,應敎閔致憲,副應敎李,校理沈遠彬·李國應,副校理李羲鳳,竝卽牌招,推移入直,何如?傳曰,允。
李喜元,以親軍別營言啓曰,本營騎士將白樂駿·吳萬善,俱有身病,勢難察任,竝改差,何如?傳曰,允。
又以親軍別營言啓曰,本營哨官,今當差出,而擬望之人乏少,外任竝擬,何如?傳曰,允。
前正言權鳳熙疏曰,伏以臣遐土之疎蹤而窮閻之鄙人也,念絶榮途,旣與世而相違,志存拙規,罕與人而相知,匹鳧之飛集無因,虛舟之心事無繫,則何嫌於人,何慍於已?然而秉彝之性,自有好善惡惡之心,集義所生,豈無悅豢探湯之氣?於己而有一點之染汚則滌去是務,於人而見莫掩之奸凶,則按住不得,此誠憂憤所激,出於公共之見,而非欲詆斥人,以爲夬於心者,明矣。噫,內務府協辦臣趙定熙,渠以簪組之家,早蒙拂拭之恩,歷典郡邑,猥列卿班,宜乎宅心忠厚,圖報埍埃,而惟其稟質陰慝,行己鄙悖,貪墨之風,固知世濟其惡,帷薄之行,罔念人言之醜,士友之所排擯,輿儓之所唾罵,厥惟久矣。而猶且舊習不悛,悖戾滋長,做出無根之說,喜間人之骨肉,粧幻未形之跡,樂邦家之禍亂,未知何樣駭機,伏在於不虞之地,豈意聖明之世,有此鬼蜮之類乎?古人曰,禮義廉恥,國之四維,以殿下日月之明,洪涵之量,目見禮義之因此輩而漸壞,廉恥之由此輩而淪喪,流俗日偸,浮言日興,將至於國勢之無可奈何,而莫之嚴戢,則惡覩其大聖人嫉惡如讐懲一勵百之仁政也哉?如此不法之類,斷不可齒置於朝紳之列,亦不容假息於覆載之間。伏乞俯垂淵鑑,廓揮乾剛,亟下嚴旨,夬施王法,以爲扶植世敎鎭定物議之大計焉。如臣賤微,寧或論人之情狀,而其在十手所指,不勝先事之慮,玆敢一言,仰暴於紸纊之下,幸望勿以人廢言,千萬幸甚。答曰,省疏具悉。當有處分矣。
丙戌七月十八日卯時,上詣眞殿。茶禮親行入侍時,行都承旨金聲根,行左承旨李源逸,右承旨趙臣熙,左副承旨徐夔淳,右副承旨朴齊純,同副承旨李喜元,假注書高基升,別兼春秋李茂魯,檢校直閣朴鳳彬·鄭夏源·沈相瓚·金世基,直閣尹,檢校待敎趙東冕·金弼洙·鄭寅昇·李埈鎔,副校理李羲鳳,副修撰鄭宜默,以次侍立。時至,通禮跪啓請出次,上具翼善冠·衮龍袍,出齋殿,通禮導上詣版位,行四拜禮,陞詣盥洗位,上盥洗訖。仍詣第一室尊所,聲根監盞,上入詣第一室神位前,通禮跪啓請跪,上跪。聲根奉香,齊純奉罏,上三上香。聲根奉盞跪進,上執盞,以授齊純,齊純跪受,奠于案,上連獻三盞。次詣各室,行禮如上儀。通禮導上降復位,行四拜禮,通禮跪啓禮畢。大臣進前問候訖,奏曰,廟宮秋謁,已有成命,而晩炎未退,坊里不潔,此時動駕,有違節宣帝王之孝,保嗇莫先,姑寢前旨,待涼諏吉恐好,故敢達矣。上曰,大臣所奏旣如此,不得已勉從。出擧條上還入齋殿,命退,承史以次退出。
上在景福宮。停常參·經筵。
朴齊純啓曰,三皇忌辰日親行望拜禮,前期一日,以稟事,曾有定式矣。今二十八日神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
柳淙禎改差,代以白虎爕爲假注書。
李喜元啓曰,行左承旨魚允中,謂以情踪惶蹙,奉牌城外,無意承膺,何以爲之?敢稟。傳曰,嚴飭入來,卽爲肅命。
又啓曰,督辦交涉通商事務金允植,謂以情踪惶蹙,奉牌城外,無意承膺,何以爲之?敢稟。傳曰,嚴飾入來,卽爲肅命。
白虎爕有頉,代以金憙鎭爲假注書。
傳于李喜元曰,右副承旨許遞,前望單子入之。
李喜元啓曰,臣與右副承旨朴齊純,伴直矣。纔已許遞出去,伴直無人,左副承旨徐夔淳,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,鄭寅興落點。
李喜元,以吏曹言啓曰,前假監役李尙翼,年未滿,誤入於首擬,至蒙恩點,不可仍置。原望筒勿施,何如?傳曰,允。
兵曹口傳政事,親軍別營騎士將二單,崔斗衡·金元堯。
李喜元,以親軍前營言啓曰,本營領官李奎曾,中哨哨官金在漢,俱有身病,勢難察任,竝改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以親軍右營言啓曰,本營把摠尹弘大,身病甚重,勢難察任,改差,何如?傳曰,允。
兵曹口傳政事,親軍別營哨官單姜基兆。
上在景福宮。停常參·經筵。
藥房副提調金聲根啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李喜元啓曰,新除授右副承旨鄭寅興,卽爲牌招,何如?傳曰,允。
徐夔淳啓曰,同敦寧張世容,除拜後過三日不爲出肅,依定式推考警責,仍卽牌招察任,何如?傳曰,允。
傳于鄭寅興曰,政官牌招開政。
傳于鄭寅興曰,有實故玉堂許遞,今日政差出。
傳于鄭寅興曰,在外敦寧都正許遞,今日政差出。
傳于鄭寅興曰,呈告禮曹判書·知義禁許遞,今日政差出。
傳于鄭寅興曰,禮曹參議·兵曹參議,竝許遞,今日政差出。
傳于鄭寅興曰,靈光郡守有闕之代,鳳山郡守李鎬喆除授,鳳山郡守之代,典圜局摠辦安鼎玉除授。
吏曹,靈光郡守單李鎬喆,鳳山郡守單安鼎玉,已上除授事,承傳。
傳于鄭寅興曰,今日政,遷轉守令,勿拘常格,各別擇差。
傳于鄭寅興曰,左副承旨許遞,前望單子入之。
承旨前望單子入之,洪鍾大落點。
傳于鄭寅興曰,吏曹參議有闕之代,前望單子入之。
吏曹參議前望單子入之,金喆熙落點。
李喜元啓曰,新除授吏曹參議金喆熙,一體牌招,何如?傳曰,允。
李喜元,以吏曹言啓曰,平邱道察訪朴鍾赫,以其身病,呈狀乞遞,改差,何如?傳曰,允。
又以吏曹言啓曰,宗廟署令尹相耇,以其身病,呈狀乞遞,改差,何如?傳曰,繕工別提朴齊恂相換。
又以內務府言啓曰,駐津督理通商事務,行將差代矣。蓋此職務,難付生手,前承旨朴齊純,姑爲仍任,使之不日登程,何如?傳曰,允。
有政。吏批,判書朴齊寬牌招不進,參判金奎弘牌招不進,參議金喆熙進,同副承旨李喜元進。以吏批言啓曰,判書朴齊寬,參判金奎弘,竝牌招不進,小臣獨政未安,何以爲之?敢稟。傳曰,只出緊任。以朴齊聖爲副應敎,李喬翼爲禮曹判書,張泰煥·韓琦煜·裵德厚爲敦寧都正,洪鍾永爲禮曹參議,李敎榮爲兵曹參議,鄭雲星爲知義禁,閔致章爲監察,金駿九爲禁府都事,趙章敎爲杆城郡守,李命錫爲振威縣令,李亮愚爲蔚珍縣監,李萬翼爲鎭川縣監,鄭基雨爲金化縣監,權台錫爲沙斤察訪。駐津督理通商事務朴齊純,姑爲仍任事,承傳。
兵批,判書閔應植病,參判朴周陽病,參議洪憲述入直進,參知李敎榮病,同副承旨李喜元進。以金兢鉉爲別營軍司馬。同知單崔經九,部將加設二單,李敏昇·洪宜爕,仍其職陞六事,承傳。大護軍鄭基會,護軍李泰鉉,副護軍愼炳佑·李寅晩·李承耆·徐夔淳,副司果李。
吏批,再政。以柳令均爲慶基殿令,吳永弼·李炳珪爲禁府都事,閔璿鎬爲玉果縣監,朴宗赫爲迎華察訪。兵曹參議單洪憲述,參知單李敎榮。
三政,以申學休爲翼陵令,徐胄淳爲監察。
四政,以李珪魯爲監察,宋秉弼爲氷庫主簿。分監役單金信榮。前都正尹㦙,今加嘉善,朝官年九十,依法典加資。宗廟令尹相耇,繕工別提朴齊恂,已上相換事,承傳。
兵曹口傳政事,親軍前營領官單李章漢,哨官單柳冀完。
李喜元,以統理交涉通商事務衙門言啓曰,副司果李源兢,本衙門主事加差下,令該曹口傳下批,何如?傳曰,允。
吏曹口傳政事,統理交涉通商事務衙門主事單李源兢。
李喜元,以兵曹言啓曰,宣薦內禁衛取才,三技入格別單及宣部守三薦參上武臣前銜作散人,別取才入格矢數,落仕年條居住薦名,各其名下,懸註以入之意,敢啓。傳曰,知道。
又以兵曹言啓曰,慶尙前監司南一祐狀啓,道內別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士,更爲試取事,草記蒙允後,以其本道入格技藝試取,則聞慶閑良崔榮鎬,柳葉箭入格,大邱閑良林基澤,片箭入格,在前抄上武士試取時,武技之中式者,閑良直赴殿試,依判下擧行矣。今此柳葉箭入格崔榮浩,片箭入格林基澤,竝別單書入之意,敢啓。傳曰,知道。
兵曹啓目粘連,觀此平安兵使李鍾承狀啓,則虞候李鐸應,持心如一,處事無二,頌聲載路,自然有聞,治績過人,恢手可觀,巡夜禁技,無浮浪之流,課日戢盜,有淸淨之風,瓜期漸近,群情願留,待瓜滿限一瓜仍任事,令該曹稟處亦爲白有臥乎所,頌聲之載路,治績之過人,似此實績,群情莫遏,依狀請施行,何如?判付啓,依回啓施行爲良如敎。
上在景福宮。停常參·經筵。
鄭寅興啓曰,來二十五日,朝參日次,而誕日問安相値,頉稟之意,敢啓。傳曰,知道。
傳于趙臣熙曰,戶房承旨與禮曹堂上·戶曹郞廳,依定式馳詣宣武祠,奉審以來。
鄭寅興,以議政府言啓曰,道臣行部所,以寓省耕斂之義,而現今輪沴流行諸路,在在驚聞,有不忍言。此際供億,實所可念,八道秋巡,竝停止,畿內陵園,東北陵寢奉審,以秩高守令替行事,分付,何如?傳曰,允。
又以弘文館言啓曰,新除授副應敎朴齊聖,卽爲牌招察任,何如?傳曰,允。
李喜元,以親軍別營言啓曰,本營軍司馬任澤鎬身病甚重,勢難察任,今姑改差,何如?傳曰,允。
上在景福宮。停常參·經筵。
傳于鄭寅興曰,政官牌招開政。
傳于鄭寅興曰,同敦寧·敦寧都正竝許遞,今日政差出。
傳于鄭寅興曰,呈告弘文提學許遞,今日政差出。
傳于鄭寅興曰,兼文學有闕之代,今日政差出。
李喜元啓曰,凡帥臣之論勘守令,例請令攸司稟處,而卽見黃海兵使閔敬鎬,白川前郡守朴齊億請罪狀啓,則直請令親軍營稟處,且多違格。原狀啓所當還下送,而軍需所關,雖不得不捧入,該帥臣不可無警,從重推考,何如?傳曰,允。
傳于鄭寅興曰,右司禦吳健泳,宗廟令吳壽泳相換。
傳于鄭寅興曰,今日政,遷轉守令,勿拘常格,各別擇差。
鄭寅興,以吏曹言啓曰,司僕寺正任澤鎬,以其身病,呈狀乞遞,改差,何如?傳曰,允。
李喜元,以兵曹言啓曰,五衙將趙永純·金炳楫·崔鼎純·康敬淳·金承權,守門將朴斗鎭·李東彬·張龍植,俱以病難供職,呈狀乞遞,新除授忠淸兵使朴善陽,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書朴齊寬進,參判金奎弘,參議金喆熙竝牌招不進,右副承旨鄭寅興進。以朴鳳彬爲同敦寧,沈相學爲敦寧都正,尹滋悳爲弘文提學,金弼洙爲司僕正,閔丙承爲兼文學,金遇根·蔡圭琬爲禁府都事,玄濟昶爲麟蹄縣監,李晩胤爲昌寧縣監,崔尙峻爲監察,李爲東學敎授。
兵批,判書閔應植進,參判朴周陽病,參議洪憲述病,參知李敎榮入直,同副承旨李喜元進。以洪鍾軒爲知事,李翔熙·金炳佐·金永宣·李秉協·鄭雲漢爲五衛將,許洹爲訓鍊判官,李治恒·朴漢榮·朴健植爲守門將,金炳一爲忠淸兵使,尹世昌爲長水浦別將,金永俊爲明月萬戶。部將加設單李弘善,護軍張世容,副護軍張東煥·朴善陽·尹斗成,副司果金聲駿,以上竝單付。
吏批,再政。以洪圭錫爲軍威縣監,金永穆爲工曹參判,尹相耇爲氷庫別提,尹宖善爲刑曹參議,薛寶錫爲監察,申榮文爲平邱察訪。
兵批,再政。以李純宰爲右翊衛,鄭海䄵爲左翊贊,金秉膺爲訓鍊主簿。同知單李秉協,僉知單李翔熙·金炳佐·金永宣。
三政,以具然昌爲部將。同知單鄭雲漢,右司禦吳健泳,宗廟令吳壽泳,以上相換事,承傳。
李喜元,以內務府言啓曰,餉資見方枵竭,事勢極庸憂悶,而無它推移排比之道。就海西還米二萬石,預先知委,使之船運,以補支放之意,分付親軍營,何如?傳曰,允。
鄭寅興,以侍講院言啓曰,新除授兼文學閔丙承,事當牌招,而時値夜深,待明朝牌招,何如?傳曰,允。
李喜元,以義禁府言啓曰,竹山府使趙存斗,內務府主事金嘉鎭·金鶴羽·全良默等,竝遠惡地定配事,承傳啓下矣。趙存斗全羅道潭陽府,金嘉鎭,南原府,金鶴羽順天府,全良默平安道中和府,竝遠惡地定配,而以承傳內辭意具罪目,依例發遣府書吏羅將,押送于各其配所,何如?傳曰,允。
吏曹啓目,前假監役趙雲範名字,改以貴男,黃進文名字,改以炳郁,金振奎名字,改以振錫,朴文虎名字,改以齊傹,前部將李啓弘名字,改以啓馨,部將金在弘名字,改以在潤,奉常奉事李紀鳳名字,改以鳳元,出身金漢鎭名字,改以漢斗,李在玉名字,改以在郁,朴基榮名字,改以世榮事爲等如,告狀,依例令藝文館給帖,何如?伴付啓依允。
吏曹正郞金弼洙疏曰,伏以臣以南曹考功,虛侈華貫,凡三週遭矣。雷肆橫經,濫廁榮觀,亦歲一朞矣。鑑別淑慝,辨論官材,臣是其人乎?出入邇密,翊贊睿工,臣是其人乎?以臣蕞爾一身,左右翶翔,雖汗漫職司,鉛才揆分,固說不去,矧玆極淸要至華顯之一世豔稱者乎?頃控衷實,只以銓銜獲準,居未唯阿,復叨謬恩,而宮銜仍縻自如,有若器使之匪此莫可者然,臣始駴終惑,罔知攸爲。感怵居先,屢瀆爲懼,靡遑更籲靦恬冒膺,止竟爲拚廉妨賢之科。若曰,今日之受是也,則前日之辭非也,今日之受非也,則前日之辭是也。以今較前,不思所以自爲之計,則豈非甘歸於兩截之地哉?且內府東庠之一直冗瘝,彌增惶愧。第臣稟質虛弱,夙嬰貞痼,近因炎涼交序,痰火衝升,胃土受損,阻食葸綴,貼床殿屎,彈束簉班,無望以時日期,玆庸齎悃,敢干崇嚴。伏乞聖慈,俯垂鑑燭,亟遞臣本兼諸銜,俾職務毋曠,私諦獲妥,不勝大願云云。答曰,省疏具慈。所請依施。
上在景福宮。停常參·經筵。
傳于鄭寅興曰,廣州留守金允植,左承旨魚允中,稱以情踪惶蹙,屢次嚴飭之下,尙不承命,是何道理?其引義委折,招致啓板前,問啓以入。
鄭寅興啓曰,廣州留守金允植,左承旨魚允中,招致啓板前,問啓以入事,命下矣。問于金允植·魚允中,則以爲臣等,於前大司諫臣許稷疏中,有泳孝父之死也,有出力掩埋之人之語。其時掩埋者,卽臣等也。罪狀已著,臺論方張,何敢以姓名未露,晏然居職乎?只有惶恐俟勘云矣。敢啓。傳曰,知道。屢下敦飭,一向相持,此果力抗乎,角勝乎?爲人臣分義之所不當然,而當初臺論,旣無指斥,則尤無可以處義之端,竝更嚴飭,肅單卽速捧入。
兵曹口傳政事,親軍別營軍司馬單閔丙承。
鄭寅興,以議政府言啓曰,卽見嶺南假都事趙弼永狀啓謄報,則道內各處賑貸磨勘成冊,上送云矣。營邑賑救,事係重大,錢穀入出,數甚夥多,有非一時假都事之句勘,原狀本及成冊,竝還下送,新道臣等底打算,消詳馳啓之意,分付,何如?傳曰,允。
又以奉常寺都提調·提調意啓曰,祭享所用秋等中脯,今七月二十三日始造之意,敢啓。傳曰,知道。
上在景福宮。停常參·經筵。
藥房提調金壽鉉,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
洪鍾大啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
鄭寅興啓曰,三品官之毋得過三日循例請牌,曾有定式矣。刑曹參議尹宖善,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
知事金在顯疏曰,伏以臣幸躋堯域之壽,猥預宋社之耆,居然至告存之年,筋力不能奔奏,閒冗亦難堪任,特蒙我聖上,不以已耇而遺之,每降除誥,優示記簪,雖在癃淹之中,恒感惠養之恩。又於月前,舌院提擧前望點下,是臣再瘝之地,其職縱非供劇,所司亦自綦重。且臣見管梨院,已有年矣,欲丐免而荏苒。非分兩兼,兜左攬右,不第負而乘之爲懼,亦於廉隅蹙蹙然,玆具短牘,仰干崇嚴。伏望聖明,亟遞臣司譯·掌樂二院提調,俾職司無曠,微分獲安,千萬至祝云云。答曰,省疏具悉。所辭中司譯之任,依施。
廣州留守金允植疏曰,伏以臣賦性昏愚,見識糊塗,遇事經行,不加裁擇,不自覺其陷於大戾也。甲申逆賊泳孝之父元陽,卽臣妹夫之本生兄也。及其變出也,元陽老病在家,凍餓而死,臣有孤甥,無力收瘞。臣竊以爲元陽,躬生逆子,法當連坐,而宜與逆子有間,且其死後,朽穢之骨,不宜久置於都城之內,籌給布疋,雇價使之埋瘞城外。臣時在禁中,對人輒說,所謂通朝所共知者,非虛語也。已經三年,不聞訾議,遂自恬然不知爲罪。向於臺疏之發,臣名雖未露出,臣罪自無所逃,不覺心膽俱墜,惶汗浹背。回首思之,是誠何心,原臣之情,其眞出於護逆耶?人言胡爲而至此哉?若諉以姓名不露,晏然在職,尤豈非無恥之甚者乎?五內失守,屛伏惕息,廢閣事務,恭俟斧鉞之誅,何圖聖度天大,飭喩申降,先施譴罷而還收,繼蒙投畀而旋宥,愛之欲生,匪怒伊敎,臣雖木石,豈敢不感泣承命乎?第念臣之罪狀,尙在白簡,冒沒出膺,義所不敢。以是蟄居江郊,朝夕待勘者,四朔于玆矣。近又天牌儼臨,積成違傲之罪,下情莫達,至承問啓之擧,飭旨鄭重,敦迫嚴切,俯仰蹙踖,莫省攸措。夫人臣而被護逆之名,不可一刻容貸於覆載之間。幸而蒙日月之明,照燭覆盆,矜其無知,恕其昏愚,曲費周全,俾保一縷,寔萬萬夢想之所不敢到。況乎罰不蔽辜,而復叨榮祿,不畏人言,自同無故,則天厭神怒,必受其禍,僥倖之福,豈可再望?承膺無路,退伏私次,玆敢冒昧自列。伏乞聖慈,俯垂鑑諒,歸臣司敗,施以當律,以昭王章而謝輿論云云。答曰,省疏具悉。昨諭於問啓之批,而徑退陳章,尙不出膺,抑何道理?況人言之來,初無專着,決不當若是强引。卽速肅命。
行左承旨魚允中疏曰,伏以臣冥行妄作,自速罪戾,閱三年而不自知,前大司諫許稷疏出,而臣之罪乃著矣。雖聖度包荒,同朝忠厚,姓名不登白簡,誅罰不及於身,何敢厭然自揜,不思所以自首乎?席藁城外,秪俟天討,今一百有日矣。不意恩除屢降,敦飭備至,至承問啓之命,恩敎嚴重,是誠殿下援之斧鉞之下,置之袵席之安也,跼高蹐厚,無以爲謝。臣之爲罪,卽泳孝父掩埋之事也。本事旣登聲討之章,不可謂無所指斥,臣宜甘伏其辜。其若混歸於玉·孝諸賊之類如疏辭云云,則臣誠痛心砭骨,期欲對吏納供,暴露肝肺於天日之下,及今嚴旨荐下,情踪愈䠞,不得已冒死首實,伏惟聖明垂察焉。噫,玉·孝諸賊,不幸出於簪紳之列,逆節未發之前,人莫不騈肩接武於班聯之際,及夫事發之後,卽擧國婦孺之所同讐也,孰不欲食其肉而寢其皮也?臣亦於討逆等事,炳炳義憤,自謂不後於人,豈欲樹私恩而收埋其父乎?臣於甲申冬,方在鄕廬,聞變赴難於行在,猥與宰樞,辦務禁中,時經大變,宜先肅淸都下,橫途屍首,竝令舁埋。朴元陽夫妻,在家物故,無人收埋,臣於元陽,非特爲童年問字之誼,不宜使凶穢之物,久掩宮闈近地,且斷以國律,旣不在暴屍傳首之科,助給錢兩,使之舁出,宣言公座,不敢自隱,是臣之罪也,是臣之罪也。顧臣遭罹,非他人因細故被衊者比,聖恩雖深於拂拭,臣罪莫逭於自作,臣情到此,轉益危臲。伏乞天地父母,亟命有司,議臣當勘之律,以嚴邦憲,以謝物議焉云云。答曰,省疏具悉。卿不見問啓之批乎?旣開釋之而又此撕捱,前後飭喩,便歸之尋常,是何臣分?勿復深引,卽爲肅命。
同敦寧朴鳳彬疏曰,伏以臣於日昨伏奉除旨,以臣爲同知敦寧府事者,臣感恩怵義,固宜蹶趨承,而第臣本無敦寧,揆以公格,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分云云。答曰,省疏具悉。所請依施。
修撰鄭宜默疏曰,伏以臣蚤失所怙,惟母是依,撫勞鞠養,以至策名立朝,而今年十月,卽臣母再弧之辰也。自少抱病,衰敗轉甚,旅宦多年,家計蕩殘,伏乞聖明,亟命選部,許畀一小縣,俾遂臣便養之至願云云。答曰,省疏具悉。疏辭,許令該曹稟處。
上在景福宮。停常參·經筵。
大殿誕日,內務府·內閣·政院·玉堂·朝廷百官單子問安。答曰,知道。
大王大妃殿·王大妃殿·中宮殿,內務府·內閣·政院·玉堂·朝廷二品以上·大曹堂上·兩司長官口傳問安。答曰,知道。世子宮·世子嬪宮,內務府·內閣·政院·玉堂·春桂坊·朝廷二品以上·六曹堂上·兩司長官口傳問安。答曰,知道。
以司謁口傳下敎曰,時原任大臣·奉朝賀·時原任賓客·時原任閣臣·時原任春桂坊·內務府堂上·外衙門堂上·宗親·儀賓·玉堂主事·宗正卿二品以上·六曹兩司長官·承史,當賜饌矣。留待。
以義禁府徒流案,傳于李喜元曰,金顯益放。
傳于李喜元曰,遠惡地定配罪人趙存斗·金嘉鎭·金鶴羽·全良默,竝放。
傳于李喜元曰,判尹外,京兆堂上竝許遞,前望單子入之。
京兆堂上前望單子入之,左尹張錫龍,右尹魚允中落點。
傳于鄭寅興曰,承旨有闕之代,前望單子入之。
承旨前望單子入之,朴鳳彬落點。
李喜元,以奎章閣言啓曰,箋文封進,事體甚重,而原任直提學金允植,以廣州留守,謂有情勢,今此誕辰箋文,不爲封進,誠極未安。爲先推考,仍爲申飭,使之追卽封進,何如?傳曰,允。
鄭寅興,以禮曹言啓曰,今此大殿誕日陳賀時,廣州留守金允植,箋文不爲封進,事甚未安。推考,何如?傳曰,允。
又以禮曹言啓曰,今此大殿誕日,諸道所封賀箋中,慶尙右兵使鄭騏澤,以應封官,兼帶別軍職,各爲封進矣。一體看審捧入之意,敢啓。傳曰,知道。
上在景福宮。停常參·經筵。
自開東至午時,灑雨下雨,測雨器水深七分。夜自三更至五更,灑雨下雨,測雨器水深七分。
傳于鄭寅興曰,政官牌招開政。
傳于鄭寅興曰,以飭以批,一向違抗,寧有如許分義?況本事亦旣宣言於公座,卽通朝之所共諒也,更有何可引而如是撕捱?廣州留守金允植,右尹魚允中,竝更牌招,催促肅命。
傳于鄭寅興曰,敦寧都正許遞,今日政差出。
注書沈在健病,代以高基升爲假注書。
傳于鄭寅興曰,兼弼善有闕之代,前望單子入之。
兼弼善前望單子入之,閔丙承落點。
傳于鄭寅興曰,兼文學有闕之代,前望單子入之。
兼文學前望單子入之,金春熙落點。
吏曹口傳政事,以李載冕爲尙衣提調。
兵曹口傳政事,護軍洪淳馨。
有政。吏批,判書朴齊寬牌招不進,參判金奎弘牌招不進,參議金喆熙進,同副承旨李喜元進。以吏批言啓曰,判書朴齊寬,參判金奎弘,竝牌招不進,小臣獨政未安,何以爲之?敢稟。傳曰,只出緊任。以李桂正·文聖學·朴順錫爲敦寧都正,尹台鎭爲監察,柳鶴增爲庇仁縣監,李圭桓爲漆原縣監。
兵批,判書閔應植病,參判朴周陽病,參議洪憲述病,參知李敎榮入直進,右副承旨鄭寅興進。護軍李炳敎·李容元,副護軍沈相學,副司果李寬熙·張學周,副司勇申泰鳳,以上竝單付。
吏批,再政。以金文鉉爲同敦寧,尹致聖爲大司成,鄭範朝爲司譯提調,柳興弼爲繕工別提,朴逌壽·金輪根爲禁府都事。學錄單李應彬,學諭單柳淙楨,出身安桓,今超通政加資事,承傳。
李喜元,以宗廟署都提調意啓曰,今此朔祭時,廟司四員,不可不備,而新除授令吳健泳,都提調金弘集,有姨從四寸應避之嫌,令李承一,身病沈毒,不得進參,合有變通之道。令吳健泳·李承一,竝令該曹,口傳相換,以爲及時擧行之地,何如?傳曰,允。
鄭寅興,以侍講院言啓曰,新除授兼弼善閔丙承,兼文學金春熙,事當竝卽牌招,而時値夜深,待明朝牌招,何如?傳曰,允。
李喜元,以親軍左營言啓曰,本營軍司馬金喜洙,身病甚重,勢難察任,今姑改差,何如?傳曰,允。
又以親軍畿沿海防營言啓曰,本營軍司馬尹,以其身病,勢難察任,今姑改差,何如?傳曰,允。
又以義禁府言啓曰,本府徒流案中,慶尙道淸道郡遠惡地定配罪人金顯益名下,放字書下,遠惡地定配罪人趙存斗·金嘉鎭·金鶴羽·全良默,竝放事,命下矣。金顯益放送事,分付該道道臣,全羅道潭陽府遠惡地定配罪人趙存斗,南原府遠惡地定配罪人金嘉鎭,順天府遠惡地定配罪人金鶴羽,平安道中和府遠惡地定配罪人全良默,竝放送之意,敢啓。傳曰,知道。
吏曹啓目粘連,觀此弘文館修撰鄭宜默上疏,則以爲臣蚤失所怙,惟母是依,撫勞鞠養,以此策名立朝,而今年十月,卽臣母再弧之辰也。自少抱病,衰敗轉甚,旅宦多年,家計蕩殘,伏乞聖明,亟命選部,許畀一小縣,俾遂臣便養之至願亦爲白臥乎所,鄭宜默家貧親老,菽水難繼之狀,卽通朝之所共知,許畀一小縣,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
上在景福宮。停常參·經筵。
傳于鄭寅興曰,今二十九日,都目政事爲之。
李喜元啓曰,奏御文字,何等審愼?而宣傳官廳習角單子中,不爲着銜,致勤下詢,事甚疎忽,極爲未安,臣之矇然捧入,不勝惶悚。原單子使之改修正以入,而當該宣傳官,竝所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
傳于鄭寅興曰,政官牌招開政。
傳于鄭寅興曰,左副承旨許遞,前望單子入之。
承旨前望單子入之,尹命植落點。
傳于鄭寅興曰,在外敦寧都正許遞,今日政差出。
傳于鄭寅興曰,臺諫竝許遞,今日政差出。
傳于鄭寅興曰,仕滿初仕,今日政差出。
傳于鄭寅興曰,前檢書官趙性協·金冕圭,今日政,六品職擬入。
李喜元啓曰,假注書金憙鎭有身病,勢難察任,今姑改差,何如?傳曰,允。
金憙鎭改差,代以金鎭懿爲假注書。
吏曹口傳政事,宗廟令吳健泳,敦寧主簿李文榮,已上相換,宗廟令李承一,司僕主簿柳道夔,已上相換事,承傳。
兵曹口傳政事,親軍左營軍司馬單金春熙。
鄭寅興,以吏曹言啓曰,新除授平邱察訪申榮文,以其身病,呈狀乞遞,改差,何如?傳曰,允。
又以吏曹言啓曰,新除授大靜縣監南斗柄,以其身病,呈狀乞遞,改差,何如?傳曰,允。
又以吏曹言啓曰,新除授渭原郡守金永鎭,以其身病,呈狀乞遞,改差,何如?傳曰,雲峰縣監李觀榮相換。
李喜元,以兵曹言啓曰,去十八日政事中,部將李弘燮,居在鄕曲,已爲遭故,而矇然檢擬,至蒙恩點,臣不勝惶悚。原望筒勿施,何如?傳曰,允。
又以吏曹言啓曰,每都政,新資六窠,例爲差出,而營將中軍,姑無準二十朔者,且舊堂積滯,不可不念,就其中朔數最多者,依近例推移內遷,何如?傳曰,允。
又以兵曹言啓曰,五衛將李翔熙·金炳佐·李東協·金永宣·鄭雲漢,守門將李治恒·朴漢榮·朴健植,俱以病難供職,呈狀乞遞,改差,何如?傳曰,允。
有政。吏批,判書朴齊寬進,參判金奎弘,參議金喆熙竝牌招不進,右副承旨鄭寅興進。以吏曹言啓曰,果川縣監方天鏞,以其身病,呈狀乞遞,罷黜,何如?傳曰,振威縣令李命錫相換。以金炳翊爲大司憲,沈相學爲大司諫,趙秉升爲執義,吳尙鉉爲司諫,李晩鉉·尹起元爲掌令,徐行輔·黃鍾岐爲持平,宋秉學爲獻納,金榮善·李命九爲正言,吳在聞爲敦寧都正,李鶴鎭爲司饔判官,林永烋·玄檃爲監察,趙性協爲司饔別提,金冕圭爲典設別提,金胤洙爲東部都事,兪應煥·李箕魯爲禁府都事,金炳耆爲元陵參奉,徐相冕爲仁陵參奉,閔德行爲昭寧園守奉官,秦尙彧爲陽城縣監,鄭禹達爲沃講縣監,全孟述爲大靜縣監,洪成潤爲慶安察訪,李奎鴻爲竹山府使,尹載熙爲蔚珍縣監,李奎泓爲平邱察訪。渭原郡守金永鎭,雲峰縣監李觀榮,以上相換,果川縣監方天鏞,振威縣令李命錫,以上相換事,承傳。崇德殿參奉單朴鳳來。
兵批,判書閔應植,參判朴周陽入直,參議洪憲述病,參知李敎榮病,同副承旨李喜元進。以金奭鎭·朴東旭·池翼龍爲同知,朴善陽爲僉知,李在淳·李圭泰·李圭一·柳完秀·金振聲爲五衛將,權應圭爲宣傳官,閔承根·李一魯爲訓鍊僉正,李樂用爲宣傳官,閔亨鎬爲部將,洪謹周爲平安中軍,河泰瑗·白東奭·邊壽顯爲守門將,姜遠馨爲赤梁僉使,李源福蛇梁萬戶,梁鶴俊爲蝟島僉使。濟州監牧官單金應命,護軍申錫䄵·朴蘭壽,副護軍洪鍾大·李桂正·朴潤秉,副司直李在淳·王濟肯·金箕文·徐相泰·殷成浩·李淵默·林瑢相,副司果梁鳳濟·蔡章五·丁大默·洪鍾喜·金炳迪·朴文夏,以上竝單付。平安兵虞候李鐸應,限一瓜仍任事,承傳。
吏批,再政。以金東敏爲景慕宮令,金炳式·徐相潗爲監察,任在準爲尙衣別提。
兵批,再政。以韓耆淳爲宣傳官,宋秉畯爲中樞都事。僉知二單,李圭一·柳完秀,同知單李在淳。
吏批,三政。以洪肯厚爲刑曹正郞,李宅鎭爲監察,黃厚淵爲繕工別提,李圭龍爲監察。故參奉宋鍾浩,贈吏參例兼,故郡守宋錫老,贈吏議,故學生宋敬熙,贈僕正,以上守慶州府尹宋道淳三代。故學生李允根,贈戶參例兼,故學生李華命,贈左承旨,故學生李奉先,贈僕正,以上同敦寧李景興三代。故學生曺錫裕,贈戶參例兼,故學生曺賢振,贈左承旨,曺允燁,贈僕正,以上同知曺冕承三代。
兵批,三政。以申·嚴斗源爲訓鍊主簿。同知單金振聲。
鄭寅興啓曰,今二十九日都目政事爲之之意,敢啓。傳曰,知道。
以吏曹參議金喆熙牌不進罷職傳旨,傳于鄭寅興曰,只推。
以趙熙斌·白性基·李根囚單子,傳于李喜元曰,飭已施矣。分揀放送。
兵曹口傳政事,親軍畿沿海防營軍司馬單李完用。
鄭寅興,以弘文館言啓曰,副校理呂圭亨,外衙門進,上番闕直,事甚未安。應敎閔致憲,副應敎朴齊聖,校理沈遠彬·李國應,副校理李羲鳳,竝卽牌招,推移入直,何如?傳曰,允。
又以弘文館言啓曰,上番闕直,事甚未安,應敎閔致憲,副應敎朴齊聖,校理沈遠彬·李國應,副校理李羲鳳有身病,呂圭亨外衙門進,修撰鄭宜默,副修撰姜友馨·南濟元,竝卽牌招,推移姑陞入直,何如?傳曰,允。
李喜元,以親軍營言啓曰,本營騎士將崔斗衡前任按撫中軍,金元堯前任慶尙中軍,哨官姜基兆前任濟州判官,俱在任所矣。領軍之職,久曠可悶,竝改差,何如?傳曰,允。
又以統理交涉通商事務衙門言啓曰,本衙門經用浩大,初無恒式之磨鍊,逐朔支放,每患窘絀,列邑三稅上納中,雜卜餘利名色,爲船主輩夤緣消瀜,事甚無謂。自今永付本衙門,以爲支放之需,著爲定式,何如?傳曰,允。
廣州留守金允植疏曰,伏以臣屢蒙嚴切之敎,積增逋慢之罪,無似賤踪,煩瀆聖聰,萬死不足以贖其辜矣。夫人臣有罪,不知則已,旣知其有罪,而不經當勘,則何敢一刻自安於心乎?日前問啓之下,臣之罪狀,首實無餘,繼呈一疏,恭俟誅罰,乃荷聖德包容,敦迫備至,臣之情私,愈覺蹙蹙然如窮人無所歸矣。臣於陳疏待批之日,恭遇聖節,臣之所寓,適在闕門之外,曉聞千官趨班,車馬騈閴,臣亦化育中物,粗具犬馬之性,歡欣慶忭,豈後於人?而咫尺觚稜,瞻望不及,獨行踽踽,復出城外,此豈得已而爲之哉?及伏奉飭敎下者,其時掩埋事情,洞然見諒,恩意浩蕩,感淚被面,卽宜竭蹶隨牌,出肅恩命,而負犯至重,威罪不加,臣之難進情私,與昔無異。若復晏然不顧,冒沒出膺,恐國法由是而壞損,臺風由是而解體。臣是何人,重干斯咎,俯伏思量,末由承命,玆又不避屑越,冒陳短章。伏乞天地父母,鑑臣微衷,亟施當律,庶開日後自新之路,不勝幸甚。臣無任云云。答曰,省疏具悉。已有洞諭,又何持難?卿亦必有裁量於分義道理,勿復撕捱,卽爲膺命。
右尹魚允中疏曰,伏以臣於日昨問啓之後,繼陳罪實,期伏王章,及伏奉批旨下者,諭之以旣開釋之,責之以是何臣分,臣擎讀再三,感極而不覺涕零。噫,臣之爲罪焉,暴露無蘊,合被當律,以謝人言,雖聖恩崇深,納汚而藏疾,臣豈敢自同恒人,抗顔出肅乎?適値聖節,百僚齊趨,臣則自阻天日,無以一伸起居之忱,臣分都虧,臣罪越添,退伏城外,恭俟金木之誅。不意由銀臺而移京兆,除旨聯翩,敦飭繼下,開示懇摯,雖使臣自爲之地,蔑以加焉,是誠臣再生之秋也,何敢復事覼縷,重添違傲之罪?竊念臣雖無狀,粗具秉彝,欲以直道事君,矢心靡他,一自遭罹以後,魄褫膽喪,無復寄息於陽界之望,何可彈冠束帶,趨走僚寀之間乎?所以屢違嚴召,不敢爲進身之計耳。伏願殿下,俯垂諒察,治臣之罪,遞臣之職,以爲人臣者之戒焉。臣無任云云。答曰,省疏具悉。旣洞然開釋而又此陳章,獨不念分義之重乎?其勿逡巡,卽速肅命。
上在景福宮。停常參·經筵。
鄭寅興啓曰,同敦寧金文鉉,除拜後過三日,不爲出肅,依定式推考警責,仍卽牌招察任,何如?傳曰,允。
鄭寅興啓曰,啓聞事體,何等審愼?而卽見全羅左水虞候朴基琫防踏僉使遭母喪狀啓,則年月行,誤爲踏印,事甚疎忽,萬萬駭然。所當重勘,而本院請推之外,無他外施之罰,何以爲之?敢稟。傳曰,從重推考。
傳于鄭寅興曰,協辦內務府事閔應植,修文司兼管。
傳于鄭寅興曰,廣州留守金允植,右尹魚允中,疏批已下,更爲牌招,如有違牌,勿爲呼望。
傳于鄭寅興曰,吏曹參判有闕之代,前望單子入之。
傳于鄭寅興曰,慶尙左兵虞候李象協,內禁將除授。
傳于鄭寅興曰,副司果閔泳國,堂上宣傳官加設單付。
以忠淸監司閔泳商狀啓,進上生松茸早紅柿子,限內不得封進,惶恐待罪事,傳于鄭寅興曰,卿其勿待罪事,回諭。
以忠淸兵使李敏應狀啓,淸州營將李圭泰,殫誠竭力,隨處偵察,賊魁就捕,匪類屛息,褒賞之典,令該曹稟處事,傳于鄭寅興曰,該營將,許用防禦履歷。
兵曹口傳政事,親軍別營騎士將單洪大燮,把摠單柳寅衡。
鄭寅興,以弘文館言啓曰,上番闕直,事甚未安。副校理呂圭亨外衙門進,應敎閔致憲,副應敎朴齊聖,校理沈遠彬·李國應,副校理李羲鳳,竝卽牌招,推移入直,何如?傳曰,允。
吏曹參判金奎弘疏曰,伏以臣識淺才短,百無一能,固不足備數於任使之列,而從前踐歷,罔非踰濫,凡世所稱華而膴者,做得殆遍,有除輒膺,恬若倘來。臣非不知廉維之所自勉,器量之所不勝,而猶且冒據者,亦趨走爲恭,不報爲報之義,然至於見職之不稱,私心悚恧,尤無容自措矣。臣於除拜之初,非不欲仰首陳懇,惟瀆撓是懼,因仍蹲冒,居然有日于玆,是豈臣毫分可堪而然哉?且臣邇來偶患風痺,脚部牽痛,行步不利,欲起而還仆,欲步而益疼,扶人蹣跚,循壁趑趄,尺地前進,漠若絶遠。間者政牌屢降,一直違逋,匪直臣才器之不堪代斲,寔由病情之不能蠢動。臣於是未敢以職任之綦重,張皇外飾,自歸於仕宦之例讓也。以若見狀,徒懷嚴畏,不思自處,則是臣自阻於仁天之下,而妨賢瘝職,亦豈少也哉?思惟及此,若添一病,玆敢不避猥越,冒控短章。伏乞聖明,俯垂鑑諒,亟遞臣亞銓之銜,使公器無曠,賤疾得以調治焉。臣無任云云。答曰,省疏具悉。所請依施。
上在景福宮。停常參·經筵。
藥房提調金壽鉉,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹命植啓曰,同副承旨李喜元,今日不爲仕進,卽爲牌招,何如?傳曰,允。
傳于鄭寅興曰,禮房承旨馳詣宗廟·景慕宮,奉審摘奸以來。
傳于尹命植曰,雖非親政,注書依例陞六。
傳于尹命植曰,皇朝人子孫及忠臣淸白吏子孫·西北松都人·軍功人,各別收用事,分付兩銓。
傳于尹命植曰,臺諫竝許遞,今日政差出。
傳于尹命植曰,泮長許遞,今日政差出。
傳于尹命植曰,同經筵竝許遞,今日政差出。
傳于尹命植曰,同敦寧·敦寧都正竝許遞,今日政差出。
傳于尹命植曰,羅州牧使之代,錦山郡守尹泰元除授。
傳于尹命植曰,原州判官之代,綾州牧使洪祐慶除授。
吏曹,羅州牧使單尹泰元,原州判官單洪祐慶除授事,承傳。
傳于尹命植曰,正字著作外,玉堂竝許遞,今日政差出。
傳于尹命植曰,今日政,遷轉守令,勿拘常格,各別擇差,未準朔,通融擬入。
傳于尹命植曰,延日縣監趙羲斌,內禁將除援,注書沈在健陞六,代以徐相集爲假注書。
金鎭懿陞六,代以曺萬承爲假注書。
傳于尹命植曰,同副承旨許遞,前望單子入之。
承旨前望單子入之,閔正植落點。
傳于尹命植曰,呈告弘文提學許遞,前望單子入之。
弘文提學前望單子入之,閔種默添書落點。
以司謁口傳下敎曰,副司果南基完,效勞頗多,今日政六品職擬入事,分付銓曹。
尹命植,以吏曹言啓曰,今此社稷大祭大祝,前典籍吳光洙,時無職名,令該曹口傳付軍職,何如?傳曰,允。
又以吏曹言啓曰,新除授陽城縣監秦尙彧,庇仁縣監柳鶴增,蔚珍縣令尹載熙,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍金錫龍·尹皞燮·吳光洙,承文院校檢韓兢烈,俱以身病,呈狀乞遞,竝改差,何如?傳曰,允。
又以吏曹言啓曰,掌樂院正金在鼎,校書館判校高永錫,俱以身病,呈狀乞遞,竝改差,何如?傳曰,允。
又以兵曹言啓曰,同知中樞府事朴東旭·池翼龍,兼訓鍊院都正徐丙懋,內禁衛將金夢求,五衛將李在淳·金振聲,昌德宮衛將申學求·孫暻麟,文臣兼宣傳官丁理燮·南廷弼,部將閔亨鎬,守門將河泰瑗·白東奭·邊承顯,俱以病難供職,呈狀乞遞,五衛將柳完秀,前任三陟營將,李圭泰前任淸州營將,李奎一前任順天營將,俱在任所,上來間該廳番次苟艱云,竝改差,何如?傳曰,允。
都政,吏批,判書朴齊寬進,參判未差,參議金喆熙進。以洪承翼爲司饔別提,尹榮斗爲南部令,李會元爲永陵令,閔致駿爲錦山郡守,李承泌爲扶安縣監。典籍五單朴治恒·玄圭根·全錫九·黃一龍·李性默。以金炳迪爲監察,李應達爲贊儀,李象弼爲社稷令,李鶴䄵爲林川郡守,曺慶承爲金城縣令,黃浩錫爲禧陵令,鄭基廈爲寧陵令,李寬稙爲永柔縣令,韓鎭庠爲陽城縣監,李文榮爲永禧殿令,愼在範爲順陵令,申泰鼎爲綾州牧使,李哲應爲和順縣監,南順元爲延日縣監,朴文夏爲尙瑞別提,朴敎陽爲宗廟令,鄭舜鎔爲雲山郡守,李象學爲恩津縣監,李東弼爲端川府使,朴齊恂爲刑曹正郞,任在準爲永懷園令,宋秉弼爲漢城主簿,尹泌求爲甑山縣監,柳冀先爲珍島府使,鄭東箕爲氷庫主簿,洪鍾禧爲尙衣別提,趙章熙爲宗廟令,宋完鎭爲忠勳都事,趙相晉爲禮賓主簿,趙鳳鎬爲戶曹佐郞,尹相殷爲肇慶廟令,任在準爲連山縣監,洪鍾益爲漢城判官,柳令均爲永懷園令,安昌烈爲後營軍司馬,尹相殷爲庇仁縣監,沈宜卨爲兵曹佐郞,金宗根爲司饔主簿,宋秉斗爲繕工主簿,金華植爲慶基殿令,李寬英爲肇慶廟令,尹元植爲監察,尹奎炳爲尙衣主簿,洪鍾喜爲刑曹佐郞,李鶴鎭爲莊陵令,方時榮爲典獄主簿,李昌烈爲蔚珍縣令,安吉壽爲尙衣別提,李好根爲濟衆院主事,尹榮兌爲司饔判官,李喬憲爲交涉主事,朴永薰爲獒樹察訪,黃普淵爲昌樂察訪,李圭選爲機張縣監,馮錫龜爲顯隆園令,金延根爲尙瑞別提,趙智璧爲典獄主簿,李時庠爲監察,田俊敬爲監察,沈能肯爲明陵令,柳淳永爲司饔主簿,沈在健爲典籍,金鎭懿爲典籍,文炳豹爲監察,趙明植爲長陵令,洪永翼爲監察,趙恒秀爲監察,李章鎬爲機器局司事,金顯柱爲機器局司事。前監察李圻華,司果羅文郁,已上今加通政,朝官年八十。以金敬主爲健元陵令,金潤鉉爲司饔別提,洪思哲爲宗府主簿,李鍾國爲典籍,楚秉植爲機器局司事,李升來爲濟用主簿,金在夏爲引儀,高儀相爲典籍,李敎稙爲監察,李海祚爲機器局司事,金炳勳爲典設別提,金文鉉爲大司憲,金亮鉉爲大司諫,申政均爲正言,金鎭懿爲正言,鄭漢朝·徐相祖·朴周陽爲同經筵,李畊稙爲應敎,吳有善爲副應敎,趙同熙爲大司成,李耕稙爲執義,吳有善爲司諫,金悅秀爲監察,林鎭東爲尙瑞主簿,趙秉式爲冬至正使,徐相祖爲副使,尹爲書狀官,尹容植爲應敎,金貞圭爲副應敎,李義悳爲掌令,趙承夏爲掌令,李會英爲持平,金命來爲持平,李龍鎰爲典籍。前分敎官趙鎭亨,今加通政,朝官年八十。以沈遠翼爲獻納,李起東爲掌樂正,金榮善爲典籍,黃鍾岐爲平陵察訪,吳瑞源爲監察。前郞廳金道振,今加通政,朝官年八十。以南濟元·李義鳳爲校理,朴周陽爲同敦寧,金煥奎爲敦寧都正,李喬鎭爲監察,前假監役金學濟,司果許碩,已上今加通政,朝官年八十。以李敎昌爲兵曹參判,洪學周·王濟肯爲副校理,高永錫爲奉常僉正,金贊根爲監察,宣俊采爲校書判校,金益龍爲監察,林瑢相爲典籍,李中斗爲修撰,李國應爲修撰,芮成質爲南學訓導。前都正李根煥,今加嘉善,朝官年八十。以姜日馨·李在淳爲副修撰,李淵默爲典籍,柳鼎八爲監察,崔膺龍爲智陵直長。耆老所守直官單金永理,兼勳都單李殷秀。以鄭勉洙爲典籍,安光玉爲監察,金順逸爲義陵奉事,李秉爲興海郡守,金在鼎爲開城經歷,孫德漢爲司藝,崔處心爲刑曹佐郞,張基濂爲監察,劉秉洙爲禮曹佐郞,朴敦陽爲禁府都事。始興縣令李台珽,石城縣監李周弼,已上相換事,承傳。以裴殷星爲承文校檢,南宗斗爲典籍,尹致聖爲吏曹參判,朴容奭爲禁府都事,徐丙學爲齊陵參奉,李邁久爲貞陵參奉,趙挻爲昌陵參奉,李敏榮爲順陵參奉,洪大植爲翼陵參奉,李箕魯爲弘陵參奉,鄭樞澤爲永陵參奉,吳升魯爲和陵參奉,李鳳九爲昭寧園守奉官。奉常副奉事單白文行,前僉知金箕鍊,今加嘉善,分敎官趙鎭亨·金天經,已上今超通政,朝官年八十,五衛將安錫文,今加資憲,朝官年九十加資事,承傳。故學生朴齊文,贈吏參例兼,故學生朴松壽,贈吏議,故學生朴宗周,贈僕正,已上忠淸兵使朴善陽三代,依法典追贈。權知承文院副正字單李日彦。
兵批,判書閔應植進,參判朴周陽病,參議洪憲述病,參知李敎夏入直進,同副承旨鄭寅興進。以李昌鎬爲兼訓鍊都正,李容謙爲內禁將,李奎炫爲宣傳官,金演夏爲訓鍊僉正,白樂均爲滿浦僉使,李漢翼·李秉龍·孟繼善爲訓鍊判官,魚得璨爲主簿,禹忠植爲仁同萬戶,李秉承爲公州營將,尹昌根爲淸州營將,張鳳鎭爲三陟營將,具然八爲江華中軍,柳漳烈爲咸興中軍,吳致箕爲同知,閔俊鎬爲訓鍊正,李恒魯爲僉正,韓仲涉爲判官,李敏錫爲加里浦僉使,宋致榮爲同知,柳冀先爲宣傳官,具昌書爲訓鍊僉正,金善容爲忠淸兵使,柳兢魯爲黃海兵虞候,李忠鎬爲高山里僉使,柳敦秀爲神光僉使,洪鶴周爲城津僉使,許鎬爲高嶺僉使,韓昌履爲全羅兵虞候,李熙模爲訓戎僉使,孫應泰爲惠山僉使,李鍾哲爲順天營將,洪埰爲宣傳官,李敏哲爲全羅左兵虞候,尹致聖爲同知,鄭雲翼·閔宗鎬·李敎昌爲同訓鍊,車好鎭爲慶尙左水虞候,兪鎭奎·鄭圭燮爲文兼,李敎榮·李容殷爲左捕從,金在奭爲黃海水虞候,李奎炫·鄭龍基·河道一·權應圭爲訓鍊僉正,李圭珍爲主簿,李敎敏爲宣傳官,鄭熙悅爲中樞都事,李鍾奎爲訓鍊判官,朴完赫爲防踏僉使,金完周爲注文僉使,金在遇·李啓善爲訓鍊副正,閔台植爲主簿,金啓興爲長峰別將,高南植爲南固別將,李啓好爲宣傳官,申弘一爲潼關僉使,李完吉爲玉浦萬戶,金基英爲薺浦萬戶,金奎三爲南桃浦萬戶,崔永書爲於蘭萬戶,鄭光源爲龍津萬戶,韓夢煥爲德津萬戶,趙性涉爲植松萬戶,白明弘爲吾老梁萬戶,洪埰·李起周爲訓鍊僉正,具周鉉爲別營把摠,權時興爲幕嶺萬戶,趙尙沃爲九月別將,崔公福·李世稙·沈厚澤·林贊化·吳翼善爲五衛將,孫汝仁·安永祚·韓守璥爲昌德將,李啓善爲宣傳官,尹奎善爲右捕從,李敎敏爲訓鍊副正,閔致昇爲判官,李敎榮·田源根·李圭淵爲主簿,趙載五爲宣傳〈官〉,李象羲·尹泰逸爲訓鍊主簿,崔日寧爲左捕從,安應禎爲守門將,吳泰泳爲訓鍊判官,石泰魯爲守門將,李秉和爲波知僉使,金成坤爲西林僉使,金永得爲碧團僉使,河順一爲中樞經歷,全學容爲訓鍊主簿,李志孝爲守門將,李源植爲宣傳官,金格淳爲黃拓坡萬戶,申杓熙爲訓鍊僉正,李敏濟·李豊來爲別營哨官,李建壽·趙炳瑥爲部將,金基明爲訓鍊主簿,李友魯爲別營哨官,金定恒爲乶下僉使,南基完爲訓鍊主簿,尹泳璡·李起郁·洪祐謙·白命基爲宣傳官,林炳鎬·李昌燮爲部將,柳錫用·安東彪·趙基東·李昌翼·金宗學·朴祚永爲守門將,尹致鳳爲東道參軍,林淳楚爲西道參軍,李容善爲南道參軍。寅火堡權管單金奎天,公州營將李秉承,淸州營將尹昌根,三陟營將張鳳鎭,江華中軍具然八,咸鏡中軍柳漳烈,加里浦僉使李敏錫,以上今加折衝加資事,承傳。兼同知訓鍊院事單金炳一除授事,承傳。知中樞加設單秦尙彧·李應浚單付事,承傳。訓鍊副正加設單柳冀先,副司果河龍濟·李源植·黃穳·姜有馨·尹錫禎·尹滋復·李敏源·李圭晠·金益來·柳豊烈,訓鍊僉正加設十五單,李敎奭·成樂·安亨淳·崔周顯·尹錫祺·趙存贊·李光烈·洪周範·李昌煥·金鎭桓·異熙成·李章煥·康亨俊·權命鎬·洪鍾郁,訓鍊判官加設三十一單,李秉弘·李琦憲·金振豊·李駿性·尹喜永·權瀅鎭·元益常·任宣鎬·元世祿·閔泳錫·蔡奎昇·朴寅和·李斗璜·河興龍·金在漢·具俊喜·金興鶴·金千奉·權鐘濂·閔麟鎬·尹弘植·李熙相·李元榮·南錫麟·李商雨·金鴻濟·李源鎬·金纘緖·鄭淳龍·權友燮·柳吉魯,訓鍊主簿加設八單,部將高載臣·洪宜燮·李弘善,守門將鄭在旭·鄭命長·全敬植·張興植·韓景文,以上陞敍事,承傳。宣傳官加設單,閔泳國單付事,承傳。同知單金佑烈,僉知單金商羽·朴亨祐·李貞祜,以上例授,副司果康錫鉉單付事,承傳。訓鍊主簿加設單鄭光源,訓鍊判官金潤九,訓鍊主簿孟繼善,以上加設,依定式減下,兼內禁將單趙羲斌,今加折衝除授事,承傳。
傳于尹命植曰,副司果閔致憲,敦寧都正除授。
鄭寅興,以奎章閣言啓曰,明日,卽觀文閣朔奉審日次,臣進詣擧行之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而馬祖壇四面紅箭門,南壇四面紅箭門,雩祀壇四面紅箭門,漢江壇四面紅箭門,司寒壇四面紅箭門顚仆,卽爲修改事,分付該監,此後等節,另加申飭之意,敢啓。傳曰,知道。
又以兵曹言啓曰,內吹螺赤及龍虎營兼內吹螺赤等,今秋等習角賞格木,謹依判下別單,分等頒給之意,敢啓。傳曰,知道。
又以親軍右營言啓曰,本營外北道參軍韓圭文陞六,代出身趙周顯差下,使之察任之意,敢啓。傳曰,知道。
又以親軍右營言啓曰,謹依本營兼內吹,今秋等習角賞單啓下,李厚吉等十七名處,各木二疋施賞之意,敢啓。傳曰,知道。
又以親軍別營言啓曰,本營左別將鄭愚植,騎士將洪大燮·廉志善·鄭健植,俱有身病,勢難察任,竝改差,何如?傳曰,允。
又以親軍別營言啓曰,本營別將·騎士將,今當差出,而擬望之人乏少,外任竝擬,何如?傳曰,允。
又以義禁府言啓曰,黃海兵使閔敬鎬狀啓內,以白川郡守朴齊億請罪事,不請令攸司稟處,直請親軍營稟處矣。自政院謂有違格,至於帥臣請推,而啓下,本府不得不循例擧行矣。朴齊億下去忠淸道木川地云,依例發遣府羅將,拿來,何如?傳曰,待待命拿囚。傳啓日記廳堂上金春熙郞廳郭琦。
上在景福宮。停常參·經筵。
自人定至初二日開東,灑雨下雨,測雨器水深一寸五分。
趙臣熙啓曰,來初五日,朝參日次矣,敢稟。傳曰,停。
吏曹敦寧都正單閔致憲,今加通政除授事承傳。
傳于鄭寅興曰,今初五日,日次儒生殿講,以製代講,通方外爲之,試紙,用大好紙,景武臺親臨磨鍊。
傳于閔正植曰,輕囚放釋。
尹命植啓曰,弘文提學閔種默,旣入闕中,不爲肅謝,直爲出去,事甚未安。推考,何如?傳曰,允。
傳于尹命植曰,守令·邊將初仕人入侍。
尹命植,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以內務府言啓曰,謹依下敎,育英公院,設學節目,參酌書入之意,敢啓。傳曰,知道。
又以弘文館言啓曰,新除授副校理王濟肯,卽爲牌招察任,何如?傳曰,允。
趙臣熙,以親軍別營言啓曰,本營騎士將金敎益,以前任滿浦僉使,尙在任所矣。領軍之職,久曠可悶,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,親軍別營別將單任衡準,騎士將金敎益·李鍾恕·李源述·李舜器·金秉周,以上竝單付。
丙戌八月初一日,上御興福殿。守令·邊將初仕人入侍時,同副承旨尹命植,假注書曺萬承,記事官朴宗玕,別兼春秋李茂魯,以次進伏,守令初仕人進伏楹外,邊將序立階下訖。上曰,史官分左右。命植曰,守令初仕人,使之進前奏職姓名乎?上可之。守令初仕人,以次奏職姓名訖。命植曰,邊將,使宣傳官代奏職姓名乎?上可之。宣傳官代奏職姓名訖。命植曰,守令·邊將初仕人,使之出送乎?上可之。上曰,史官就座,仍命退,承史以次退出。
上在景福宮。停常參·經筵。
尹命植啓曰,吏曹參判尹致聖除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,臣命植,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則應坐罪人一名,緣坐罪人三名,公穀不納罪人一名,係是重囚,故竝仍囚,其餘各司直囚罪人黃德泌等二名,係是輕囚,故竝依傳敎放送之意,敢啓。傳曰,知道。
傳于鄭寅興曰,檢校待敎金用圭,馳詣仁陵,奉審摘奸,仍留監祭,仍詣獻陵,一體奉審以來。
傳于尹命植曰,守令·邊將初仕人留待。
閔正植啓曰,卽者兵曹郞廳來言,今初五日,景武臺親臨日次儒生殿講,以製代講試取時,侍衛節目,及別雲劍寶劍望,當爲磨鍊以入,而判書閔應植方在呈辭受由中,不得擧行云,何以爲之?敢稟。傳曰,次堂擧行。
傳于尹命植曰,守令·邊將初仕人入侍。
兵曹口傳政事,親軍別營騎士將單崔顯龍,右營外北道參軍單趙周顯。
鄭寅興,以戶曹言啓曰,黃海道長山以北十一邑稅太,本以本色輸納,近因經用之苟艱,以錢代捧,亦有年所,而見今太儲之頒放不敷,他無變通之道矣。丙戌條稅太,依前以本色上納之意,爲先分付該道,何如?傳曰,允。
又以內醫院都提調·提調意啓曰,年例燕貿唐藥材,依例別單書入之意,敢啓。傳曰,知道。
又以禮曹言啓曰,今八月初五日,親臨景武臺,日次儒生殿講,以製代講試取時,王世子侍坐之節,何以爲之乎?敢稟。傳曰,依例磨鍊。
又以機器局言啓曰,司事李庚稙,有身病,改差其代,前學官鄭載鎭差下,令該曹口傳下批,何如?傳曰,允。
吏曹口傳政事,機器局司事單鄭載鎭。
鄭寅興,以統理交涉通商事務衙門言啓曰,幼學李圭夏·李台稙,竝濟衆院主事加差下,令該曹口傳下批,何如?傳曰,允。
丙戌八月初二日,上御興福殿。守令,邊將初仕人入侍時,座目缺。
上在景福宮。停常參·經筵。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
閔正植啓曰,獻納沈遠翼,旣入闕中,不爲傳啓,直爲出去,事甚未安。推考,何如?傳曰,允。
吏曹口傳政事,濟衆院主事二單李圭夏·李台稙。
鄭寅興,以刑曹言啓曰,議政府啓辭內,卽見咸鏡前監司鄭基會狀啓,則枚擧義州府尹洪承五移文,以爲東邊道照會出來,而通化縣捕盜兵役,來到惠山鎭,追捕匪徒十名及我人七名,解送本縣,會同委員,訊擬詳辦云故,以昨秋該縣兵役,持公文來到,該鎭匪徒十名,其時捉還我人七名,因回啓關定配,則解送與否,不敢擅便之意,答照會,先爲成送,而上項罪人七名,通化縣解送一款,請令廟堂稟處矣。作挐彼匪,旣已挐去,則犯越我民,宜卽懲勘,故昨冬使之發配,此由移咨禮部矣。以奉飭査辦事回咨,纔爲出來,今玆東邊道照會又如此,其在事體,不容不解送,急速知委於各其配所,而押送之際,日子自爾遲延,先以此意,另成照會,送于灣府,以爲轉致之地.何如?傳曰,允事批下矣。犯越定配罪人慶尙道草溪千云凡,陜川梁大淑,淸道崔弘律,平安道朔州高萬伯,龍川金昭根,鐵山金嚴回,黃海道遂安方七男等七名,自臣曹,發關知委於各該道臣,使之別定將差,罔夜押送于咸鏡監營,何如?傳曰,允。
領議政沈舜澤疏曰,伏以臣,爲國祈免,心籌已定,籲呼雖迫,聽卑愈邈,憮然失圖,彌增皇隘,以我殿下如天如神,豈不諒臣,三載弼亮,無所裨益於國耶?又豈不諒臣一身,獨任勻軸之不可耶?又豈不諒臣情窮勢極,不得而已哀鳴急切之若是耶?乃尙未允臣之請者,或以任使日久,君臣情深,不忍以不肖而斥之歟?顧今艱虞之棘,騷訛之興,顚擠之患,果如聖敎,固非臣子脫身散閑,袖手緩急之時,而在百僚,尙此不敢,而況首於百僚,爲其表率者乎?然則臣之今日言去,政爲艱虞之不能濟,騷訛之不能鎭,顚擠之不能挽耳,臣以休暇偃息,不思維持拯救,則孤負莫大,神明可畏,何敢爲是?何忍爲是,實緣臣誠淺辭拙,無以格天,日月猶有所遺照也,臣嘗筵席敷奏,責難於殿下者,繄惟曰,以實心,行實政,而先自臣身,未能踐實,前後求去之言,皆歸虛讓,朝廷之上,閭巷之間,誰能亮其心而恕其情乎?每明發弗寐,點檢已往,聖恩高厚,報答無從,則感極而涕,進退失當,自底狼狽,則亢極而悔,留之不可,去之不得,愁悶塡臆,度日如歲,孱然之軀,豈堪如此銷鑠哉?臣聞之也,君臣猶父子也,父之愛子,敎以義方,君之愛臣,全其終始,顧臣愚迷,縱無省識,苟非憑依寵靈,結戀恩私,以若積愆叢戾,必不能汔今逭譴,而倘殿下,察臣之情,度臣之勢,聽臣之去,臣雖不典機務,斷斷赤忱,固無一日不在殿下左右,而其於恩遇禮使,亦有始而有終也,何必牽留其不當留者,如慈父之以姑息爲愛,而使其子不由義方也哉?臣言已竭,無可復措,惟有瞻天稽首,仰冀生成而已,伏望聖上,鑑臣憂國之愚衷,一準前請,卽賜開允,毋使臣徒增瀆聒之罪,則臣幸大矣。臣無任云云。答曰,省疏具悉卿懇。前批已敷,悉予心腹矣。卿宜有理會默契者,而匪意巽牘又至,甚非所以厚望於卿也,予之不欲捨卿,卿之不宜辭予,交相知心,其無間然矣。圖切仰成,鉅細焉畀之,隨事擔做,休戚焉共之,予不可一日無卿,卿未嘗一日忘予,況玆民國,岌嶪慄慄,若緣竿走坂,頃刻不戒,墜踣在忽,凡百可憂可慮之端,有非更僕可數,卿何忍此時有此擧也?如卿匪躬謇謇,無他斷斷之誠,必有以熟籌而深量者存,勿復巽讓,益殫訏謨,以補予不逮,是所區區之望。仍傳于鄭寅興曰,此批答,遣史官傳諭。
上在景福宮。停常參·經筵。
傳于鄭寅興曰,奉審閣臣入侍。
傳于鄭寅興曰,明日出宮門路,以建善門爲之。
鄭寅興,以禮曹言啓曰,卽接景慕宮官員所報,則明日日次儒生殿講,以製代講試取時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後,赴試之地,何如?傳曰,允。
又以親軍別營言啓曰,本營左別將,任衡準前任江華中軍騎士將,崔顯龍前任波知僉使,李鍾恕前任神光僉使,李源述前任訓戎僉使,李舜器前任城津僉使,金秉周前任高嶺僉使,俱在任所矣。領軍之職,久曠可悶,竝改差,何如?傳曰,允。
又以義禁府言啓曰,今初五日,日次儒生殿講,以製代講,通方外爲之時,本府都事,皆爲赴擧,只有武都事一員,當直入直,而本府入直公事回公都事,及秋成門禁亂都事,無以推移,假都事三員,令該曹口傳差出,以爲分排擧行,何如?傳曰,允。
丙戌八月初四日申時,上御興福殿。奉審閣臣入侍時,同副承旨鄭寅興,假注書曺萬承,記事官朴宗玕,別兼春秋李茂魯,檢校待敎金用圭,以次進伏訖。上曰,史官分左右。仍命奉審閣臣進前,用圭進前奏曰,臣承命,馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵仍留監祭,將事安寧之意,敢達矣。上曰,史官就座。仍命閣臣先退,又命退承史,以次退出。
上在景福宮。停常參·經筵。
夜自三更至初六日開東,灑雨下雨,測雨器水深八分。
藥房提調金壽鉉,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安,答曰,知道。
世子宮·世子嬪宮口傳問安,答曰,知道。
鄭寅興啓曰,卽者兵曹郞廳來言,今日殿座時,別侍衛不可不備,而判書閔應植,右副賓客進,不得擧行云,何以爲之?敢稟。傳曰,次堂擧行。
又啓曰,卽者宗廟署官員來言,再明日秋奉審時,提調一員,當爲進參,而都提調金弘集,提調尹宇善,俱有身病,不得進參云,提調卽爲牌招,何如?傳曰,允。
又啓曰,卽者永禧殿官員來言,再明日秋奉審時,提調一員,當爲進參,而都提調宋近洙在外,提調趙秉式有身病,不得進參云,提調卽爲牌招,何如?傳曰,提調許遞,令該曹口傳差出。
又啓曰,卽者社稷署官員來言,再明日秋享大祭,神位版出安奉還時,提調一員,當爲進參,而都提調沈舜澤,提調趙秉鎬,俱有身病,不得進參云,提調卽爲牌招,何如?傳曰,允。
又啓曰,社稷提調趙秉鎬,牌不進推考傳旨,今方捧入,而秋享大祭時,當爲進參,如是違牌,事甚未安。更爲牌招,何如?傳曰,許遞,令該曹口傳差出。
兵曹判書閔應植疏曰,伏以臣,待罪見職,亦旣久矣。始承特除也,抱牘囁嚅,拚冒呈身者,職由於事會頻仍,循墻屛息之不得耳,豈或貪一身之榮觀,自不覺衆口之嗤點哉?噫,京察有國之鉅典,而銓家之熟苽矣。今焉謬膺,莫掩瑕纇,而旋徹遞單,加曲三田,恩雖出於格外,惕尤切於分內,臣安得不疾聲大籲,仰冀鑑諒也?夫本兵之任,掌宿衛而主戎權,爬剔韎韋,與天官而進退,句滙泉布,較地部而先後,苟非夙著威望,雅嫺韜鈐,衡平於甄別,器優於調劑者,莫或敢居故,古之鴻碩雋英,往往逡巡却顧,讓與別人,矧惟憃闒如臣,奊詬如臣之所可蟠泊者乎?鷦鷯之大牢,鼴鼠之滄海,未足以喩其相懸矣。第伏念前後恩造,生死肉骨,則庇覆生成之澤,亶宜終始無間,若乃任之以匪據,責之以難强,使之自速辜盭,而不恩所以矜憐全安之道,則恧踧之外,繼之以抑鬱也,且臣稟氣脆薄,疾病相乘,近因晨夕之異候,調將失宜,劇歇無定,顧以當退之身,嬰此無何之症,尋常堆簿,一任抛却,參倚公私,尤增死罪,庸掇控實,干瀆崇嚴,伏乞聖慈,亟賜遞斥獲投散地,涵化調痾,不勝大願焉。臣無任云云。答曰,省疏具悉。本兵重任,何可輕遞?卿其勿辭行公。
協辦內務府事閔種默疏曰,伏以臣於前月二十九日,伏奉添書恩點,以臣爲弘文館提學者,惝怳駴惕,莫省所措,夫熙朝官人,碩藎展采,不越乎德量才智文學而已,雖然,之德之才,本無待於外,而大小淺深,惟其用之之如何耳,上而峻遴之,謬簡之,下而倘來焉,冒玷焉,俱不可以尺計繩當,至若文詞姸媸,莫逃於鑑藻,鈍銳畢露於佔俾,輿評已確,自揣且熟,如梓輿輪匠之事,工拙莫得而苟掩,大廈經營,崇輪察始,方其審曲而面勢也,不習弓廬者,而强使攻木,不嫺塼埴者,而强使陶旊,彼將退步之不暇,抑足爲傍人之笑囮,今臣之膺是命,亦十分近之矣。凡量才授職,試可乃已,未試之前,浮實難分,已試之後,臧否可驗,與其試之而必僨,無寧未試,而自劃黼黻皇猷,賁飾聲明,其爲任之綦重,顧何如也?臣姿本湔憃,跡又單寒,少而昧方,長益荒嬉,經史之博焉,而未涉津筏,功令之末焉,而莫窺藩籬,一第成名,已是倖竊,八座驟級,尤極踰濫,恩造如天,報效無地,何敢拚棄廉隅,憑恃寵靈,國家詞垣之重,而罔知遜避,竟自歸於自欺欺天之科哉?際者試命莫嚴,促臣出膺,怔惶悶瞀,循墻無路,玆敢悉陳微衷,仰瀆崇聽,伏乞聖明,軫此職之不宜虛授,察臣言之匪出例讓,亟令鐫改臣新叨之銜,俾名器重而微分安焉。臣無任云云。答曰,省疏具悉。卿其勿辭行公。
大護軍鄭基會疏曰,伏以無似賤臣,曩叨重寄,爲政再周,無報寸許,上章陳狀,特蒙召還,臣感戴洪造,如新受賜,千萬不自意,謬恩荐加,文垣除旨,忽下於沛營須代之際,臣揣分增慙,量能滋悚,不寒而背粟,不醉而顔騂,未敢知天官銓衡,何爲擬及於臣身,以我殿下則哲之明,又何爲特加恩點於臣名也。旣不能爲冒進計,反覆思惟,其萬分一近似於此,而終不得其說也,噫,是任也,以文爲名,當責其人以文任之文,文者,非直操觚弄墨之薄技言也,筐篚經典,文之具也,黼黻煥猷,文之用也,掞鴻藻而演鳳綸,補大雅而贊聲明,乃是文之施也,苟非淵·雲之才,燕·許之手,學識俱優,名實相符,爲一世推重者,莫不却顧而退步,況如臣不學不識,無名無實者流,廁迹其間乎哉?臣幼而疾病,長而荒嬉,記誦之習,元非天性,斷爛之編,便屬笆籬,未窺二酉之藏,何論三亥之辨?譬如眢井已竭,匪綆可汲,荒田不耘,焉取其穫?澁腸枯殼,空空然沒字碑而已,如或强使之掉鞅於藝苑詞林之間,則無鹽,效西子之嚬,侏儒,擔烏獲之杠,自身狼狽,固不足恤,其於國體損而官常隳何哉?臣不敢以其職自處故,初不肅恩,旋卽告休,淵鑑所燭,幸垂鞶褫之恩,而第以賤名,忝在前望,至擬試席,固當不暇俟屨,而公議無所逃也,廉防不可越也,玆敢不避猥屑,控實仰籲,伏乞聖明,俯垂鑑諒,亟賜變通,俾試事重,而私分安焉。臣無任云云。答曰,省疏具悉。試牌體重,卿其勿辭,卽爲入來。
丙戌八月初五日辰時,上詣景武臺。日次儒生應製試取,王世子隨詣侍座入侍時,行都承旨金聲根,行左承旨朴鳳彬,右承旨趙臣熙,左副承旨閔正植,右副承旨尹命植,同副承旨鄭寅興,假注書徐相集·曺萬承,別兼春秋李貞稙·李茂魯,檢校直閣鄭夏源·閔京鎬·金世基,檢校待敎趙東冕·金用圭·金弼洙·鄭寅昇·李完用,副校理王濟肯,修撰李國應,以次侍立,時至,通禮跪啓請外辦,上具翼善冠·衮龍袍,乘輿,出建善門,藥房提調金壽鉉,副提調金聲根,進前問候訖。由神武門,詣景武臺,通禮跪啓請降輿,上降輿陞座,聲根請出標信,開布城,儒生入場,仍讀奏入門單子訖。奏曰,從陞人中,試官蒙點人,使之下去,一體行禮乎?上可之。引儀引讀券官金炳始·金永壽·鄭基會·閔種默·李冕榮·金永穆·金炳翊,對讀官金喆熙·沈相學·洪承穆·李愚冕·李敎夏·鄭憲時·呂圭亨·尹泰興·宋鍾協·李完用·李茂魯·李貞稙,行四拜禮,以次就位,炳始進前問候訖。上命讀券官進前,命書詩題,我東今日慶,歲歲歡聲長,永壽跪書讀奏,貞稙奉出懸題訖。上命試官權退,入小次,少頃,上出次,命考試,傳曰,賓客·別雲劍·兵曹堂上·堂上閣臣·春坊·堂上對讀官入侍,承旨竝讀券官加差下,堂下閣臣·春坊入直玉堂,竝對讀官加差下,使之分考。出傳敎傳曰,科次便殿待令。出傳敎傳曰,還宮,當自內爲之矣,該房知悉。出傳敎上降座,聲根請出標信解嚴,上還內,諸臣以次退出。
丙戌八月初五日酉時,上御興福殿。科次入侍時,行都承旨金聲根,行左承旨朴鳳彬,右承旨趙臣熙,左副承旨閔正植,右副承旨尹命植,同副承旨鄭寅興,假注書徐相集·曺萬承,讀券官金炳始·金永壽·鄭基會·閔種默·李冕榮·金永穆·金炳翊,對讀官金喆熙·沈相學·洪承穆·李愚冕·李敎夏·鄭憲時·呂圭亨·尹泰興·宋鍾協·李完用·李茂魯·李貞稙,以次進伏訖。上曰,史官分左右。仍命科次爲之,炳始書等,聲根坼封訖。傳曰,日次儒生殿講,以製代講,詩居首三下一幼學朴勝吉,三下二幼學朴運岐,三下三幼學趙性德,竝直赴殿試,之次草三下幼學尹佳榮·尹滋說·高俊學·兪泰濬·吳昌鉉·金時丙·柳正勳,竝付之進士榜末,之次草三下幼學金英繪等十人,竝直赴會赴,之次次上幼學秦尙穆等十五人,竝給二分,之次次上幼學劉溫等十五人,竝給一分,之次次上幼學李尙億等二十四人,竝付之監試初試榜末,之次次上進士金鎭協等二十六人,各奎章金韻一件賜給。出傳敎傳曰,入格儒生,明日待令。出傳敎上命史官就座,仍命試官先退,又命退承史,以次退出。
上在景福宮。停常參·經筵。
自開東至酉時,灑雨下雨,測雨器水深七分。
禮曹,來八月初八日,行社稷大祭香祝親傳,取稟。還入,奉敎攝儀改書下。
傳于鄭寅興曰,禮房承旨馳詣文廟,奉審摘奸以來。
鄭寅興啓曰,吏曹郞廳來言,大臣置處政事,取稟。傳曰,當日爲之。
傳于鄭寅興曰,判府事金炳始拜左相。
鄭寅興啓曰,判府事金炳始,拜左相事,命下矣。今日政下批,何如?傳曰,允。
傳于鄭寅興曰,左議政摠理大臣爲之。
鄭寅興啓曰,左議政總理大臣爲之事,命下矣。今日政下批,何如?傳曰,允。
傳于鄭寅興曰,入格儒生,崇陽門外施賞。
傳于鄭寅興曰,銓郞未差之代,前望單子入之。
傳于鄭寅興曰,知經筵竝許遞,今日政差出。
傳于鄭寅興曰,呈告工曹判書·同義禁·戶曹參議,竝許遞,今日政差出。
傳于鄭寅興曰,判尹外,京兆堂上竝許遞,今日政差出。
鄭寅興啓曰,假注書徐相集,有身病,勢難察任,今姑改差,何如?傳曰,允。
傳于鄭寅興曰,發遣吏郞,諸執事淸齋與否,摘奸以來。
吏曹口傳政事,以李玄翼爲永禧殿提調,金晩植爲社稷提調。
兵曹口傳政事,親軍別營別將單李熙甲,騎士將五單,廉志善·鄭健植·洪大燮·李世基·吳萬善,哨官單魚得燦。
傳于鄭寅興曰,右副承旨許遞,前望單子入之。承旨前望單子入之,金疇鉉落點。
鄭寅興啓曰,臣與右副承旨尹命植,伴直矣。纔已許遞出去,伴直無人,左副承旨閔正植所當牌招,而拘於廳規,不得請牌,何以爲之?敢稟。傳曰,牌招。
鄭寅興啓曰,臣吏兵批兼進之意,敢啓。傳曰,知道。
有政。吏批,判書朴齊寬陳疏,參判尹致聖進,參議金喆熙病,右副承旨鄭寅興進。
以吏批言啓曰,判書朴齊寬陳疏,參議金喆熙病不來,小臣獨政未安,何以爲之?敢稟。傳曰,仍爲之。
以鄭範朝爲工曹判書,鄭夏源爲左尹,鄭漢朝爲右尹,金天洙爲戶曹參議,韓敬源·金昌熙·趙秉鎬爲知經筵,朴容大爲同義禁,朴永奎爲司錄,領議政沈舜澤勉副事傳敎,判敦寧單沈舜澤,左議政單金炳始,摠理內務府事單左議政金炳始爲之事傳敎,公事官單朴英鎭。
兵批,判書閔應植病,參判李敎昌病,參議洪憲述病,參知李敎榮入直進,右副承旨鄭寅興進。同知加設單,程洛鉉·文秉奎·柳恒魯·金範兌,訓鍊僉正加設單,李徹純·金範求·鄭龜朝·申泰卨·李豊載·李承遠,判官加設單,權鳳圭·李承徽,上護軍李寅命,護軍張錫龍·魚允中·任衡準·閔泳駿·金煥桂·李種恕,副護軍尹命植·金景夏,副司果金永珪·李炳默。
吏批,再政。以李起鐵爲機器局委員,沈相老·金容觀爲機器局司事,權思遠爲禁府都事,鄭宓源爲假監役,兼輔德單鄭夏源。
鄭寅興,以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
領議政沈舜澤疏曰,伏以臣,刳瀝肝血,再徹章籲,非敢故爲瀆煩,妄干威尊,情有所不可已,勢有所不可留,之情之勢,必準乃已,不控訴于我殿下,而于何控訴也?日月之明,庶或照臣本心,而煌煌綸言,尙靳省諒,黃閣之務日曠,蒼生之望日缺,非惟臣之窮迫悚隘而已,其在國體,豈不苟且之甚乎?臣之區區苦衷,今無可以從新覼縷者,敢以臣所承批敎,請仰復也,若曰,不宜辭予,交相知心,又若曰,民國岌嶪,若緣竿走坂,頃刻不戒,墜踣在忽,外此恩旨,款款惓惓,有家人父子間所不能得者,臣非木石,寧不感激?若臣遭遇之盛,誠千古罕有,報答之實,無一事可稱,乃使至尊,獨憂於上,而臣則求去於下,臣罪至此,其何能贖?然而有以仰揣殿下,總攬乾綱日兢一日,思與承弼之臣,責以訏謨,濟此艱,扶此危之聖意,而乃若,其所欲與者,卽如臣鮮能而竊位,積愆而瘝職者耳,且況臣,有決不可已之情,而殿下必欲已之,臣有決不可留之勢,而殿下必欲留之,臣愚,敢以爲殿下雖有此懇惻之辭敎,未必實憂其所當憂而然也,由臣而旣失於任人,由臣而又失於圖治,以臣一介之故,而殿下至有此二失,艱危之極,將且胥溺,則奈何旣失又失,不亟改之乎?臣雖至不肖,甚無狀,猶有一段懇懇忠愛之誠,爲今日殿下計,亦莫先於斥臣,千思萬度,大有關係,猶復冒聒,言不知裁,惟聖明,俯鑑臣眞悃,亟允臣前懇,甌卜賢德,圖惟厥政,則朝野永賴,泰寧可致,此臣之幸,而亦國家之大幸也。臣無任云云。答曰,省疏具悉卿懇。眷過之切,倚毗之重,罄悉於前後批諭,意謂卿犁然改圖,巽章之來,一至於此,若有不可已者然,予誠滋惑,而卿之言去,今非其時,國事之去益遑汲,民情之漸至渙散,未有若今〈日〉之急且切矣。尙賴卿老成體國,維以持之,靖以安之,式至于今日矣。卿或以釋去重負爲快,而不復念到於民國,則其視疇昔殫竭報效之義,不其左乎?卿於去就之際,豈其不思之甚也?卿亦賢勞久矣。今此苦懇,非欲遐予,寔出於暫圖養閒,則予豈不諒卿而聽卿乎?不能無悵缺于中,而禮敬之地,不欲牢持,所辭議政之銜,今姑勉副,卿勿以去位有間,益進嘉謨宏猷,以答予繾綣之意。仍傳于鄭寅興曰,此批答,遣史官傳諭。
吏曹判書朴齊寬疏曰,伏以國朝設銓部職,簡賢而命之官,鑑別流品,布列在位,以之庶績熙而邦政理,今臣所據,卽其職也,臣於是職,旣蟠泊旬月矣,且磨勘京察矣。激濁揚淸,名實焉未副綜核,振淹疏滯,唱注焉莫掩滋纇,臣之不職其職,自著乎物論可否之際,則於是乎臣之當去,而不當居也審矣。噫,臣以菲才,偏蒙洪造,屢膺藩翰之寄,曾乏絲毫之報,宜獲大盭,被此寵擢,遽授臣銓衡之任,臣且惶且恧,罔知攸措,圖酬一念,磨放不辭,是以膺命之初,固知齊竽之濫,自誡河檀之素,而從他嗤點,黽勉而行之,誠非臣全抛廉維,但饕榮寵而然也,直緣情逬感怵,讓涉僞慢,傾枵廩而汲眢井,薄試庸愚,粗效臣夙昔之志焉耳,夫奈力量有限,才局太狹,鳧脛之短而續之不得,蝦臂之弱而擔而不起,止竟事業空蕩蕩,蔑一可稱,而只做得此日身分焉而已,臣安得不惕然而懼,赧然而愧,亟圖卸免,早自爲計也乎?一經大政,卽尋辭單,係是銓家舊規,臣之冒據,初不敢以是自期,已在肅命之日,便有退步之思,而今此懇免,言實由衷,非敢自爲具文備例,以沽飾讓之美也,伏乞聖明,俯垂鑑諒,特遞臣吏曹判書之銜,以重公器,以安私分焉。臣無任云云。答曰,省疏具悉。所請依施。
上在景福宮。停常參·經筵。
朴鳳彬啓曰,來十一日,朝參日次矣,敢稟。傳曰,停。
傳于鄭寅興曰,禮房承旨,馳詣社稷,奉審摘奸以來。
傳于鄭寅興曰,景慕宮秋享大祭,遣大臣攝行,一依親祭例磨鍊。
禮曹,來八月十一日,行景慕宮秋享大祭親祭,取稟。還入,奉敎攝儀改書下。
傳于金疇鉉曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
徐相集改差,代以白文行爲假注書。
傳于金疇鉉曰,吏曹判書有闕之代,前望單子入之。
吏曹判書前望單子入之,鄭基會落點。
銓郞前望單子入之,金貞圭·閔丙承落點。
傳于金疇鉉曰,卿之釋擔而優遊樞銜,居然歲過周矣。顧予惓惓,固不欲一日相捨,而卿之斷斷,亦未嘗一日相忘,則當初在位,予之推誠禮待,勉副至懇,卽事勢之不得已也,迨玆重卜,卿之蹶起出膺,勿孤至意,亦義理之不得已也,絮語蔓辭,不暇具陳,而見今君綱陵夷,民生困悴,溢目艱虞,凜如綴旒,而自卿復有中書之命,朝士拭目,輿人加額,彈壓鎭靖,不啻如謝安之雅望,佐致太平,將復見司馬之勳業,此予所以自信知人,而可紓宵旰之憂也,托之重,故望之深,毗之篤,故言之切,卿其諒悉,卿其諒悉,簉朝當在何日,予方拱手而俟之事,遣史官傳諭于左議政。
以司謁口傳下敎曰,不善擧行之農圃首吏書員金寬植·朴鎭範,右番有司廉在完,都廳安性福,竝刑配事,分付。
事變假注書李日彦書啓曰,臣於本月初七日申時量,敬奉聖諭,馳往傳諭于東部崇信坊城北洞契議政府左議政金炳始所住處,則以爲,臣方蟄伏郊坰,淹病昏曀之中,忽伏奉復授中書之命,驚怖震駴,百體顫掉,不覺顚仆者良久,繼又史臣臨宣,聖諭奬詡,期勉之隆,尤非不肖淺臣,所敢萬一承當,擎讀惶恧,卽欲循墻鑽地而不可得,臣於相職,旣再叨而輒力辭,不敢爲蹲冒者,斷斷爲國公地也,非惟臣自劃如此,亦旣矢言於君父之前,臣之去就,自無更論,而不圖我聖上則哲惟簡之政,又有此誤恩謬擧也,臣誠懍慄惝惑,不知所處,附對不宜煩蔓,虛縻不宜拖淹,謹當收召神思,控章號籲,冀降處分云矣,敢啓。傳曰,知道。
金疇鉉啓曰,卽伏見慶尙假都事趙弼永,薦新進上胡桃,限內不得封進事狀啓,則去月初三日封發者,昨纔到院而矇然入啓,致勤下詢,此與閒漫狀啓有異,而如是遲滯,萬萬駭然,不飭之當該假都事,所當重勘,而本院請推之外,無他可施之罰,何以爲之?敢稟。傳曰,從重推考。
以慶尙假都事趙弼永狀啓,薦新進上胡桃,節序差晩,姑未成實,限內不得封進,惶恐待罪事,傳于金疇鉉曰,勿待罪事回諭。
以親軍別營濬川別單,傳曰,堂上前行兵曹判書金箕錫,右營使韓圭卨,前漢城判尹李寅應,各內下虎皮一令賜給,都廳前兵使南啓宓·尹弘大·李敎應,前縣監李圭明,前郡守李重億,前府使柳基命,竝加資,郞廳參軍李圭晠·金益來·柳澧烈·韓圭文·尹錫年,竝陞六,宣傳官李琦憲,仍其職陞六,其餘看役牌將監官員役等,竝依庚辰年施賞。
金疇鉉,以奎章閣言啓曰,景慕宮望廟樓,今秋大奉審,臣淳翼,以本宮提調兼進,而與宗正卿,進詣展奉,奉審無頉之意,敢啓。傳曰,知道。
上在景福宮。停常參·經筵。
金疇鉉啓曰,右尹鄭漢朝,除拜後,過三日不爲出肅,依定式,推考警責,仍卽牌招察任,何如?傳曰,允。
傳于金疇鉉曰,政官牌招開政。
傳于金疇鉉曰,判義禁外,金吾堂上竝許遞,今日政差出。
藥房口傳啓曰,臣等卽伏聞承候官所傳之言,則中宮殿,以感滯之症,有靡寧之節,湯劑自內煎進云,下情不任區區伏慮之至,亟許臣等率醫官入診,詳察症候,議定湯劑,千萬顒祝,惶恐敢啓。答曰,知道。旣爲平復,卿等不必入侍矣。
口傳再啓曰,俄徹中宮殿請診之啓,伏承旣爲平復之批敎,慶幸萬萬,而未蒙召接,不勝抑鬱,其在事體道理,詳承諸節,議定湯劑,不容少緩,伏乞亟許臣等率醫官入診,千萬顒祝,惶恐敢啓。答曰,知道。今旣快復,卿等不必入侍矣。
傳于金疇鉉曰,判敦寧·判府事下批。
金疇鉉啓曰,假注書曺萬承,有身病,勢難察任,今姑改差,何如?傳曰,允。
金疇鉉,以吏曹言啓曰,刑曹佐郞崔處心,以其身病,呈狀乞遞,改差,何如?傳曰,允。
又以兵曹言啓曰,判敦寧沈舜澤,判府事下批事,命下矣。判中樞二窠,他大臣俱爲見帶,依例加設下批之意,敢啓。傳曰,知道。
有政。吏批,判書鄭基會進,參判尹致聖,參議金喆熙,竝牌招不進,同副承旨金疇鉉進。以鄭誾朝爲副應敎,許傳爲判敦寧,金昌秀爲知義禁,趙文永·尹致聖爲同義禁,權載紀爲禁府都事,朴來七爲定陵直長,兼春秋館記注官單閔丙承,兼校書校理單金貞圭,前都正元世喬,今加嘉善,朝官年九十,依定式加資。
兵批,判書閔應植病,參判李敎昌病,參議洪憲述入直進,參知李敎榮病,右副承旨鄭寅興進。以吳在興爲盆山別將,判府事加設單沈舜澤,同知加設單張寅學·申順命·申泰鶴,護軍元世喬,副護軍沈相穆·李德辰,副司果金鎔·李光成,以上竝單付。
吏批,再政。以朴寅煥爲刑曹佐郞,咸時若爲淑陵奉事。
三政。以李英發爲淑陵參奉,奉常奉事單林奭禧,故學生高濟九·柳演,以上贈監察,孝行卓異,贈職事承傳。
傳于金疇鉉曰,玉轎造成時,司僕提調以下,別單書入。
以吏曹參議金喆熙牌不進罷職傳旨,傳于金疇鉉曰,只推。
以慶尙左兵使李鍾晉狀啓,海水赤濁,活鰒沒死,進上全鰒,不得如例封進,惶恐待罪事,傳于金疇鉉曰,勿待罪事回諭。
兵曹口傳政事,親軍右營把摠單金汶秀。
金疇鉉,以親軍後營言啓曰,本營軍司馬沈九澤,以其身病,勢難察任,今姑改差,何如?傳曰,允。
上在景福宮。停常參·經筵。
自開東至人定,灑雨下雨,測雨器水深九分。
自人定至初十日開東,灑雨下雨,測雨器水深七分。
傳于鄭寅興曰,發遣吏郞,諸執事淸齋與否,摘奸以來。
傳于金疇鉉曰,輔相,重任也,不必備惟其人,非以鼎席之空虛,致卿而復勞也,予之所以知卿深,而望卿切者,則固有之,此豈尋常重卜比哉?今之時,誠何時也?岌嶪之勢,杌隉之象,已到了百尺竿頭,欹器漏船,不足以喩其危也,政宜君臣上下,聚精會神,汲汲於治務之急,孳孳於挽回之方,以卿忠悃,念及于玆,未暇其私,而去就可決矣。噫,可進則進,時也,可退則退,亦時也,大臣進退,惟時之視,卿以此時爲進,而盡瘁之時乎,爲退而優閒之時乎?以卿達識,必審于玆,想當駕屨之不俟,渴悶之極,更敷心腹,須卽出膺,毋負予翹佇之望事,遣史官傳諭于左議政,仍與偕來。
鄭寅興,以弘文館言啓曰,新除授副應敎鄭誾朝,卽爲牌招察任,何如?傳曰,允。
閔正植,以親軍右營言啓曰,本營外北道參軍趙周顯,身病甚重,勢難察任,改差其代,出身韓磬敎差下,使之察任之意,敢啓。傳曰,知道。
左議政金炳始疏曰,伏以國之置相,不其重歟,相者助也,助君上,理一國百務者,相也,歷觀前史,其相,得其人,則其國治,其相,不得其人,則其國危,先儒所云,人君之職,在乎擇相者,誠以此也,今此中書之命,將謂臣,以其人乎?臣竊恐殿下之國家危矣。凡人臣辭職,輒稱之以爲不稱,雖以日月之明,亦無由盡燭其實狀,則惟在察之而已,試之而已,臣之猥忝近列久矣。察之熟焉,莫臣若也,而有一善可記乎?臣之冒居鼎席屢矣。試之詳焉,莫臣若也,而有一言可績乎?臣之樸遫不材,不惟臣自知也,臣之輪翮無取,不惟臣自畫也,亦惟我殿下,燭之悉矣。臣何容張皇費辭爲哉?況今目下事計,顧何如也?百憂千慮,一往艱棘,呼吸攸係,朝夕難保,雖宏臣良輔,端委廊廟,默運碩算,左醻右接,汲汲如捧漏沃焦,尙患其不及,乃可以規行矩步,雍容虛徐,使碌碌如臣者流,冒其名,不責其實乎?臣以世祿餘裔,偏荷殊遇,圖醻一念,寸丹炳然,每中夜蹶起,自不覺流涕矣。旣叨可施之地,苟有可展之才,敢不殫誠竭力,磨放是期,而乃反恬然坐視,低廻不進,自爲規占之計,則是負心也·負國也·負神明也,臣雖至頑無狀,何忍爲是乎哉?臣之痰火眩暈,百般乖怪之狀,縱難動殫,猶屬緩聲,只摭情實,略入文字,伏乞聖明,諒臣憫臣,亟遞臣所有新授職名,以幸民國,不勝至祝。臣無任云云。答曰,省疏具悉卿懇。企竚之餘,不覺失圖,是可曰平昔相孚之義乎?卿之出入通密,朝夕左右,呼吸直通痛癢相關,如家人親者,歲月旣多焉,執卿之迹,求卿之心,卽斷斷忠赤,公耳國耳而已,予於卿,果察之熟矣。卿之歷揚內外,績庸可紀,及夫再登台司,朝野相賀,咸頌輔相得人之盛,而虞廷之宣力四方,卿實有勞,孔門之足民千乘,卿亦無遜,予於卿,果試之詳矣。雖使今日,治已成而制已定,尙且賴卿之注措,待卿而維持,矧玆殷憂亟慮,渺無厓畔,彌綸之功,鎭安之責,專有仰恃於卿,卿深思之,此豈大臣備例辭巽之日乎?言出肝膈,不宜拖長,須體至意,卽圖幡然,仍傳于金疇鉉曰,此批答,遣史官傳諭。
丙戌八月初九日巳時,上詣眞殿茶禮親行入侍時,行都承旨金聲根,行左承旨朴鳳彬,右承旨趙臣熙,左副承旨閔正植,右副承旨鄭寅興,同副承旨金疇鉉,假注書白文行,別兼春秋李茂魯,檢校直閣金文鉉·鄭夏源·閔京鎬,檢校待敎趙東冕·金用圭·金弼洙·鄭寅昇·李完用·李埈鎔,校理南濟元,副校理李中斗,以次侍立,時至,通禮跪啓請出次,上具翼善冠·衮龍袍,出齋殿,通禮導上詣版位,行四拜禮,陞詣盥洗位,上盥洗訖。仍詣第一室尊所,聲根監盞,入詣神位前,上跪,聲根奉香,疇鉉奉罏,上三上香,聲根奉盞跪進,上執盞以授疇鉉,奠于案上,連獻三盞,次詣各室,行禮如上儀,通禮導上,降復位,行四拜禮,通禮跪啓禮畢,大臣進前問候訖。上還入齋殿,命退承史,諸臣以次退出。
上在景福宮。停常參·經筵。
自開東至人定,灑雨下雨,測雨器水深三分。
藥房副提調金聲根啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。傳曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
事變假注書李日彦啓曰,臣於本月初十日辰時量,敬奉聖諭,馳往傳諭于東部崇信坊城北洞契議政府左議政金炳始所住處,則以爲,臣上章號籲,顒俟德音,忱誠未格,天聽愈邈,不惟不加之罪,反紆隆眷,又降聖諭,十行綸音,鄭重諄複,仍有偕來之命,責之以治務挽回,詡之以忠悃達識,尤非如臣蔑劣,所可堪承,臣感淚被面,惶汗浹體,益不知措躬之所也,臣之從前必辭,非出於規避,而自知其不能也,殿下之輒賜勉許,實由於體恤,而不責其難强也,情志交孚,恩義兩全,非惟臣感戴攢頌,抑亦廷紳之所見諒,輿人之所共聞,而今忽以曾所不能而難强者,乃更責之以能之,而强之者,此誠說不去而理不當也,藉使臣,黽勉怵畏,奉令承敎,則臣之不量本分,顚倒披昌,甘處四維之外,固未暇恤,而其於民國事計之狼狽何哉?丸泥之障決河,跛鼈之追奔驥,未足以喩其殆矣。然則今臣去就,惟是退縮散漫,無妨賢路,亦臣之義諦也,若昧趨走之恭,益著違抗之罪,謹當荐陳披瀝之懇,冀被譴罰之加,而荒坰陋地,王人相守,彌增皇隘,伏願亟賜召還焉云矣。臣旣承仍與偕來之命,故姑爲仍留之意,敢啓。傳曰,知道。
金疇鉉啓曰,同義禁趙文永·尹致聖,除拜後,過三日不爲出肅,竝依定式,推考警責,仍卽牌招察任,何如?傳曰,允。
曺萬承改差,代以林奭禧爲假注書。
傳于鄭寅興曰,禮房承旨,馳詣景慕宮,奉審摘奸以來。
傳于金疇鉉曰,政官牌招開政。
傳于金疇鉉曰,在外臺諫許遞,今日政差出。
傳于金疇鉉曰,有實故玉堂許遞,今日政差出。
傳于鄭寅興曰,發遣吏郞,諸執事淸齋與否,摘奸以來。
金疇鉉,以吏曹言啓曰,參禮道察訪金在豊,靑巖道察訪丁學秀,俱以身病,呈狀乞遞,竝改差,何如?傳曰,允。
又以吏曹言啓曰,淑陵參奉李英發,以其身病,呈狀乞遞,改差,何如?傳曰,允。
有政。吏批,判書鄭基會牌招不進,參判尹致聖進,參議金喆熙牌招不進,同副承旨金疇鉉進。
以吏批言啓曰,判書鄭基會,參議金喆熙,竝牌招不進,小臣獨政未安,何以爲之?敢稟。傳曰,仍爲之。
以趙弼永爲大司諫,姜濬永爲掌令,咸遇復爲持平,趙秉升爲副校理,趙載明爲求禮縣監,丁學秀爲參禮察訪,金在豊爲碧沙察訪。
兵批,判書閔應植病,參判李敎昌病,參議洪憲述入直,參知李敎榮病,右副承旨鄭寅興進。以卓升榮爲威鳳別將,大護軍朴齊寬,副護軍金亮鉉,副司直王濟肯·金命來·趙承夏,以上竝單付。
吏批,再政。以閔致憲爲工曹參議,李明宇爲引儀,崔鍾宇爲禁府都事,閔泳雲爲敦寧參奉,金裕定爲元陵參奉,秦成濂爲淑陵參奉,承文博士二單洪在現·朴永學,著作二單盧鎭奕·張正植,正字二單金熙圭·李寅權,副正字二單鄭恒鎭·李載榮。
金疇鉉,以吏曹言啓曰,淑陵參奉秦成濂,以其身病,呈狀乞遞,改差,何如?傳曰,允。
三政。以安益鎬爲敦寧都正,金鎭謨爲典籍,閔泳大爲掌樂主簿,金秉緯爲淑陵參奉。
以吏曹參議金喆熙牌不進罷職傳旨,傳于金疇鉉曰,只推。
以司謁口傳下敎曰,育英公院,左院則另揀年少文武,右院則精選通敏幼學,隨才肄習,與漢學月考,同一規制,自命下之日,准十日,備充學員,而或有子姪之在鄕者,趁期速致後,該司堂上,卽爲入稟,雖値居憂,原無妨礙於工課,使之一體學習,如或有違劃延慢之弊,爲其父兄,難免重勘之意,分付。
金疇鉉,以司僕寺一二提調意啓曰,本寺馬匹,每日定送,而猶爲不足今番秋夕祭去馬,則自各宮房貰用之意,分付,何如?傳曰,允。
又以刑曹言啓曰,以司謁口傳下敎曰,不善擧行之農圃首吏書員金寬植·朴鎭範,右番有司廉在完,都廳安性福,竝刑配事,命下矣。謹依傳敎,罪人金寬植·朴鎭範·廉在完·安性福等,各嚴刑一次後,寬植忠淸道天安郡,鎭範江原道春川府,在完江原道金化縣,性福忠淸道鎭川縣,定配所,竝卽押送之意,敢啓。傳曰,竝特爲放送。
又以刑曹言啓曰,國之大典,刑政是耳,道帥臣莅任三朔,道內獄囚等,審閱文案,訊推與傅生,一一修啓,亦隨其所犯者,無時錄啓,法式甚嚴,而挽近以來,漸致解紐,獄囚之積滯未決,許多有之,而弁髦事體,徒歸等閒,絶無循例修啓,烏在其重獄情,存欽恤之義乎?從今以後,申明舊規,獄囚之所存者,無一遺漏,每每登聞,以爲審克之地,而復或有如前疎忽之弊,則當該道帥臣,從重論勘擧行,色吏上使嚴處之意,發關知委於八道·四都,何如?傳曰,允。
上在景福宮。停常參·經筵。
傳于鄭寅興曰,禮房承旨·同副承旨,分詣受香諸處,奉審摘奸以來。
傳于金疇鉉曰,總務官留待。
傳于金疇鉉曰,總務官入侍。
以司謁口傳下敎曰,南壇淸道,兵房代行。
右副承旨鄭寅興書啓,臣承命,馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人,摘奸則無頉,仍詣木覓山,神位版奉審無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事,還奉神位版後,復命之意,敢啓。傳曰,知道。
傳于金疇鉉曰,左副承旨許遞,前望單子入之。
金疇鉉啓曰,臣與左副承旨閔正植伴直矣。纔已許遞出去,伴直無人,右承旨趙臣熙,所當牌招,而拘於廳規,不得請牌,何以爲之?敢稟。傳曰,牌招。
傳于金疇鉉曰,都承旨許遞,前望單子入之。
以右承旨趙臣熙牌不進罷職傳旨,傳于金疇鉉曰,只推。
承旨前望單子入之,尹用求·李愚冕落點。
兵曹口傳政事,親軍右營軍司馬單李南珪,外北道參軍單韓磬敎。
吏曹口傳政事,轉運郞廳單金時濟。
金疇鉉,以刑曹言啓曰,農圃首吏書員金寬植·朴鎭範,右番有司廉在完,都廳安性福等,定配所草記,傳曰,竝特爲放送事,命下矣。謹依批旨,金寬植·朴鎭範·廉在完·安性福,竝卽放送之意,敢啓。傳曰,知道。
又以刑曹言啓曰,卽接右邊捕盜廳文移,則僧海覺,賦性巧邪,行跡陰譎,海翊·鍾昊,性本奸譎,欺人取物之狀,極爲痛惡,竝移送秋曹,遠惡地定配事,奉承下敎,玆以移送云矣。罪僧海覺咸鏡道鏡城府,海翊平安道孟山縣,鍾昊慶尙道長鬐縣,遠惡地定配所,竝卽押送之意,敢啓。傳曰,知道。
又以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
又以統理交涉通商事務衙門言啓曰,幼學洪瑛,釜山海關書記官,差下,何如?傳曰,允。
又以弘文館言啓曰,新除授副校理趙秉升,時在忠淸道懷德地,經筵入番事緊,請斯速乘馹上來事,下諭。傳曰,許遞。
又以內務府言啓曰,包蔘之有時增減,卽由於參酌事勢而然矣。現今支調,十分艱絀,牽補之策,不容不及今講究,原包蔘二萬二百斤外,依年前已例,以五十斤加定,至於禁潛之申嚴,何時不然,而近來踰越之弊,傳聞所及,極其狼藉,此而不築底操察,任其蕩弛,則不但公勢之有名無實,夫安有朝家設禁之本意乎?方措辭關飭于各道道帥臣,團束沿邊各邑,嚴明譏探,俾毋敢一角潛出,而冒犯之漢,隨其現捉,卽於境上梟示後啓聞,又或於作斤之際,如有加片添重者,同施此律,而未能糾檢之道守臣及梱帥地方官,竝當重勘事,一體知會,何如?傳曰,允。
又以內務府言啓曰,轉運使,行將登程,而郞廳,不容不差出矣。機器局委員金時濟,轉運郞廳差出,使之擧行,委員,轉運使自辟帶去,何如?傳曰,允。
左議政金炳始疏曰,伏以臣之煩懇,亦至於瀆矣。逋慢已極,罪戾愈積,而迷執不化,又復抱章徊徨者,豈無所以也哉?乃其中,有必辭之義,期蒙准許而後已而已,亦何敢專事彌文,如慢如僞爲也?昔晉臣王述,每受職,不爲虛讓,其有所辭,必於不受,其遷尙書令,故事應讓而不爲之讓,宋臣司馬光,常慕重之,以爲知人臣陳力就列之體,其辭官曰,苟能其官,而固讓不止,則是朝廷百官,皆無人可爲,非天下之通法也,如王述之能則爲之,不能則止,爲得其宜,若始者可受則不若勿辭,亦旣辭之則不可復受,臣竊嘗欽其言,服其行,而學謏理昧,操執未確,前後所兜攬,獲罪於二臣者多矣。有除輒膺,恬若倘來而固有,旣叨仍蹲,任他嗤點而譏議者,其敢皆曰,能而受之,而今獨謂不能於是任,固讓不受哉?誠以輔相之重,絶非百官庶僚之比,且憂虞之形,日甚一日,尤有間於往常,此政殿下,以夢以卜,思得良相之日也,臣若有寸知尺長,可以燭理決疑,謀體斷論,以濟時艱,以補國事,則惟當鞠瘁向前,展布所蘊,仰答天地父母之恩之德之萬一,亦臣之志願也,臣雖癡蠢,亦具彝性,又何逡巡顧惜,冥頑辜負,曾是犬馬雀蛇之不若也?斷斷無是理矣。殿下若謂臣言,亦出愚衷,則宜允臣請,無令曠務而妨賢,若謂皆出矯詐,只圖規避而辭事,則有臣如此,合置何辟,惶迫之至,敢復冒悚呼籲,伏惟聖明,鑑諒而遞斥之,回授賢德,燮理經邦,則豈但臣一己之幸,誠一國之大幸也?臣無任云云。答曰,省疏具悉卿懇。卿之巽章,又何爲而再到也?歉歎之極,良愧予誠淺也,卿旣陳不堪之實,引作必辭之義,予當就卿言而反復焉,卿之作相,匪今斯今,周世務而察民隱,毫無礙滯,謀王體而斷國論,綽有餘裕,碩德宏才,忠言嘉謨,塗人耳目,自有不可掩者,是豈非明效大驗,而比日新命之下,薦紳望其矜式,黎庶冀其拯救,此誠古人所謂,人情賢於夢卜,正爲卿着題語耳,若夫具僚有司之職,强之可也,不强亦可也,至於輔相之任,至重且大,極其難愼,而憂虞之甚,倍於往昔,果如卿言,故不得不煩卿之重,勉卿之出耳,然予豈可以卿之牢執遂己,其必致之方乎?亟回謙衷,更勿相持,卽起視事,以幸民國,卿庶諒會,予不多誥,仍傳于金疇鉉曰,此批答,偕來史官,更爲傳諭,期於偕來。
丙戌八月十一日,上御興福殿。總務官入侍時,同副承旨金疇鉉,假注書林奭禧,記注官張益厚,記事官朴宗玕,總務官洪鍾永,以次進伏訖。
上在景福宮。停常參·經筵。
傳于朴鳳彬曰,卿之疏已再上,而若批若諭,予亦至三至四矣。可謂言之竭而意之罄,不須張皇煩複,而最是國計,益就板蕩,民事,漸爲艱棘,譬如人之一身,百病交侵,尙且伈伈泄泄,莫可救藥,願治雖切,周諮無所,玩歲愒日,治效邈然,中夜以興,繞壁彷徨,于斯時也,任國家安危之責者,非卿而誰,卿之所以逡巡者私也,予之所以敦勉者公也,以此較彼,其輕重大小,不待智者而決矣。抑又聞之,君之使臣,臣之事君,莫不以四維爲重,若夫强其不可强,迫切督責,使之失厥守·枉厥志,而曰,惟予命是從是承,豈理也哉?待庶僚,猶甚不可,矧大官乎?予雖否德,汗不爲此,顧今廊廟空虛,籌謨委屬,昕夕側席,不啻如渴,玆遣喉舌之臣,更宣心腹之諭,卿其深體此意,卽日肅命,以副予區區之望事,遣右承旨傳諭于左議政,仍與偕來。
傳于鄭寅興曰,敦諭誤書之中官李有泰罷職。
傳于鄭寅興曰,偕來史官還入。
右承旨趙臣熙書啓,臣於本月十二日申時量,敬奉聖諭,馳往傳諭于東部崇信坊城北洞契議政府左議政金炳始所住處,則以爲,臣輸剖心肝,申徹至懇,庶幾憫覆之天,特垂體恤之仁,及伏奉溫批,愈往愈隆,繼又惟允之臣,誕宣綸言,逈出尋常,臣感激懍慄,益不知所云,竊伏惟宵旰憂勤,眷眷民國,思欲以得賢共理,辭旨懇惻,有以仰求助之盛念,而此時輔相之責,尤難其愼,雖有能者,尙戛戛乎難矣。況使如臣者流,處於獻可替否之地,任之左右輔弼之責,贊襄萬幾,進退百辟,寅亮訏謨,申明章程,援民生於溝壑塗炭之中,奠邦基於泰山磐石之安,此勢所末由,行之不得也,臣自蒙被隆私,一念圖酬,不惜磨放,而汶汶然無他技能,惟以竭蹶趨走爲義,凡所差除,隨輒承膺,姍笑竊罵,聵若不聞,何獨於此,而看作萬重鐵限,硜硜欲守株哉?誠以國體不宜苟艱也,國事不宜虛徐也,苟非然者,顚沛有所不計,蹈赴在所不避,而緣臣一出,致誤民國,則悔之莫及,事亦奚補,臣言至此,庶蒙諒燭,而邇臣淹留,彌增惶悶,命卽召還,不勝切祝,臣旣承仍與偕來之命,故姑爲仍留之意,敢啓。傳曰,知道。
鄭寅興啓曰,假注書白文行,有身病,勢難察任,今姑改差,何如?傳曰,允。
白文行改差,代以安孝濟爲假注書。
宗親府郞廳單李晩夏。
鄭寅興,以吏曹言啓曰,新除授端川府使李東弼,以其身病,呈狀乞遞,改差,何如?傳曰,价川郡守趙應顯相換。
又以尙衣院提調意啓曰,御供法意,何等審愼,而今番統營進上斜笠,非但樣子不叶,涼臺與漆色,亦甚粗劣,揆以事體,誠極未安。該帥臣,施以罷職之典,斜笠使之卽速更爲精造,罔夜封進之意,三懸鈴關飭,何如?傳曰,允。姑先從重推考。
又以奉常寺都提調意啓曰,各陵園秋夕祭享所用藥果煎造後,進上看品藥果二十立,依定式封進之意,敢啓。傳曰,知道。
大護軍朴齊寬疏曰,伏以臣,以內以外,久叨職任,自有應行公務,難告私暇,臣父母墳,在於京畿楊根地,霜露屢降,一未展掃,感慕之私,自切于中,而抑臣,又有區區私情之不容自已者,臣在湖營,臣妻病逝,朞服已除,初祭將近,尙未得一進敍哀,幽明之間,愴感實多,且臣在外,而臣子幼未能幹事,而歷三霜,而體骸尙在淺土中矣。迨此潦收涼生,公私無故之時,臣欲收拾行裝,歷往湖·畿之間,先掃臣父母墳,繼以占一兆之地,以營亡妻完窆,此臣夙宵之不能忘,而時日之不可緩者也,敢控短章,仰瀆崇聽,伏乞聖明,特許臣往來之暇,以伸私情焉。臣無任云云。答曰,省疏具悉。所請依施。
上在景福宮。停常參·經筵。
自人定至十四日開東,灑雨下雨,測雨器水深八分。
鄭寅興啓曰,差祭法意,何等審愼,而今此秋夕祭獻官單子中,有所錯誤,致勤下詢,臣之曚然捧入,不勝惶悚,不審塡差之吏曹堂上,所當重勘,而本院請推之外,無他可施之罰,何以爲之?敢稟。傳曰,極爲駭歎,施以刋削之典,爾亦從重推考。
傳于金疇鉉曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳于金疇鉉曰,再批纔下,三諭又宣,謂卿趣駕而行,政企跫音之喜,及見附牘,不勝滋惑,噫,去就之義,有關廉防,大官之體,非比庶僚,今卿巽辭,亦係中書之故事,而勉回遐心之道,惟視予誠與不誠,君臣之間,貴相知心,予於卿,自以爲有殊分者存,而必致之誠,可質神明,卿則一往牢執,聽我藐藐,自反而省,撫躬慙怍,目下艱棘遑汲之狀,其端甚多,不啻若積棋累卵,無乃卿意,以爲無可奈何,而付諸相忘耶?以卿處地,以卿忠勤,宜其向前擔當,同休共戚,而反欲越視却步,不思所以救焚拯溺之方,則今日輔相之職,畢竟無人可爲矣。大抵國不可一日無相,而卿以不出爲期,予以必出爲準,上下相持,止泊未易,是固予誠未見孚而然,亦非平日所望於卿也,以予硬定之心,斷無捨卿之理,於是乎安得不別求拔例脫臼之擧,以冀幡然之效乎?予言止此,卿其念之事,偕來承旨,更爲傳諭于左議政,期於偕來。
判府事沈舜澤疏曰,伏以臣,恩荷聽卑,遂臣至願,竊爲民國事,萬萬幸甚,若臣前後孤負積瘝之罪,亦將有以少贖頂戴口頌,日夕攢祝,而以其內府摠理之重,竝此候旨,竟未獲命,高厚生成之澤,豈以彼此而有間也?秖緣臣辭有未達,誠有未格,而以致或遺,感愧交摯,蓋是府制置,斷自宸衷,神算精義,孰不欽服,而以臣凡庸,首膺玆任,行過朞歲,無一展籌,悠悠泛泛,苟度日月,直不過竊其位而冒其名,有其責而無其實耳,殿下之眷臣命臣,委以任之,豈其欲如此而止哉?殿下於臣,至寬至恕,不加之譴,得至今日,而上自朝廷,下至閭里,知臣者,不知臣者,豈盡舒究,無所譏詈耶?由臣不勝其任,反貽君上之憂,乃至於斯,寧不懍惕,此臣所以內省多疚,不得已丐解,而實非敢求閒自逸也,又披瀝不憚煩複,萬望聖慈,俯賜省覽,察臣之情,而一體矜允焉。臣無任云云。答曰,省疏具悉卿懇。自卿釋負,依毗無所,悵然有失,歷日彌切,至於總理之銜,非但仍帶之多有已例,比諸廟務,閒劇逈殊,卿勿更辭,時陳嘉謨,以副予眷眷之意,仍傳于金疇鉉曰,此批答,遣史官傳諭。
上在景福宮。停常參·經筵。
自開東至未時,灑雨下雨,測雨器水深一寸五分。
右承旨趙臣熙書啓,臣於本月十四日卯時量,敬奉聖諭,更爲傳諭于東部崇信坊城北洞契議政府左議政金炳始所住處,則以爲,臣承不敢當之命,而徒紆寵遇之隆,有必可辭之義,而屢犯違抗之罪,恩禮由臣而褻,國體由臣而壞,欲冒進則廉維是懼,欲坐傲則義分滋悚,臣情到此,亦窮且慼矣。臣之控實哀籲,期期不敢冒居者,斷斷爲民國事計,而一日二日,虛徐度日,則是緣臣之不能早退,反貽害於民國者大矣。無寧竢病少可,趨詣文陛,面陳衷忱,冀蒙褫斥,以爲民國之幸,近臣之多日相守,彌增悚悶,伏願先爲召還焉云矣。臣旣承期於偕來之命,故姑爲仍留之意,敢稟。傳曰,知道。
金疇鉉啓曰,假注書安孝濟,謂有身病,今日廳座,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
傳于鄭寅興曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳于金疇鉉曰,聞左相,不日簉朝云,爲國事萬幸,偕來承旨還入,以安大臣之心。
傳于金疇鉉曰,二十日次對,進定於再明日。
安孝濟有頉,代以金應權爲假注書。
傳于金疇鉉曰,吏曹參議有闕之代,前望單子入之。
金疇鉉,以吏曹言啓曰,今此秋夕祭祭官中,睿陵獻官金聲根,時無職名,令該曹口傳付軍職,何如?傳曰,允。
兵曹口傳政事,護軍金聲根。
金疇鉉,以奎章閣言啓曰,明日,卽觀文閣望奉審日次,臣進詣擧行之意,敢啓。傳曰,知道。
又以弘文館言啓曰,副校理洪學周差祭,上番闕直,事甚未安。應敎尹容植,春坊入直,副校理一員未差,副應敎鄭誾朝,校理南濟元·李羲鳳,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎尹容植,春坊入直,副應敎鄭誾朝,校理南濟元·李羲鳳,有身病,副校理洪學周差祭,一員未差,修撰李中斗,副修撰姜日馨·李在淳,竝卽牌招,推移姑陞入直,何如?傳曰,允。
又以親軍右營言啓曰,本營哨官朴景煥,身病甚重,勢難察任,改差,何如?傳曰,允。
上在景福宮。停常參·經筵。
藥房都提調沈舜澤,提調金壽鉉,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金疇鉉啓曰,筵說修正,何等審愼,而今十一日,總務官入侍筵說,有所錯誤,至於改書以下,事甚疎忽,極爲未安。原筵說,使之改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,卽見仁川府使嚴世永,中國兵船出往外洋事狀啓,則不善封裹,致此霑濕,事甚疎忽,極爲未安。原狀啓,所當還下送,而係是邊情,不得不捧入,該府使,不可無警,推考,何如?傳曰,允。
又啓曰,假注書林奭禧,有身病,勢難察任,今姑改差,何如?傳曰,允。
林奭禧改差,代以朴用元爲假注書。
鄭寅興啓曰,明日次對,兩司當爲進參,未署經外,未肅拜·呈告人員,竝待開門,牌招,何如?傳曰,允。
傳于鄭寅興曰,同副承旨許遞,前望單子入之。承旨前望單子入之,李範祖添書落點。
鄭寅興啓曰,臣與同副承旨金疇鉉伴直矣。纔已許遞出去,伴直無人,新除授同副承旨李範祖,卽爲牌招,何如?傳曰,允。
傳于鄭寅興曰,檢校待敎趙東冕減下。
鄭寅興,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,上番闕直,事甚未安。應敎尹容植,春坊入直,副校理一員未差,副應敎鄭誾朝,校理南濟元·李羲鳳,副校理洪學周,竝卽牌招,推移入直,何如?傳曰,允。
李範祖,以義禁府言啓曰,江華府留守李載元狀啓內,濟物鎭萬戶田在英罪狀,令攸司稟處事,啓下矣。田在英時在任所,依例發遣府羅將,交代後拿來,何如?傳曰,待待命拿囚。
又以刑曹言啓曰,司謁口傳下敎內,吏曹祭享色書吏刑配事,命下矣。謹依傳敎,吏曹祭享色書吏尹錫永,嚴刑一次後,黃海道安岳郡定配所,卽爲押送,而適値不用杖日,待用杖嚴刑後,押送之意,敢啓。傳曰,知道。
丙戌八月十五日巳時,上詣眞殿。茶禮親行入侍時,行都承旨尹用求,行左承旨朴鳳彬,右承旨趙臣熙,左副承旨李愚冕,右副承旨鄭寅興,同副承旨金疇鉉,假注書金應權,別兼春秋李茂魯,檢校直閣金文鉉·鄭夏源·金世基,檢校待敎趙東冕·金用圭·金弼洙·鄭寅昇·李完用·李埈鎔,校理李羲鳳,修撰李國應以次侍立,時至,通禮跪啓請出次,上具翼善冠·衮龍袍出齋殿,通禮導上詣版位,行四拜禮,陞詣盥洗位,上盥洗訖。仍詣第一室尊所,用求監盞,上入詣神位前跪,用求奉香,疇鉉奉罏,上三上香,用求奉盞跪進,上執盞,以授疇鉉,奠于案,上連獻三盞,次詣各室,行禮如上儀,通禮導上降復位,行四拜禮,通禮跪啓禮畢,大臣進前問候訖。上曰,右相入住城內何處乎?有淵曰,缺。上曰,所居之家,不甚挾窄乎?有淵曰,缺。上曰,左相亦有城外家,而間必不得出去矣。炳始曰,臣有身病,欲藉水泉之力,出居城外者,已數年,而近則有職名,故不得出去,然獲蒙恩諒之日,卽當出去調病,而晝宵顒祝矣。上曰,非不知卿之苦心,而國計如此,時象如此,所以姑未遽許於日前筵懇之時矣。炳始曰,臣之去就,屢煩極悚,而日前筵席,亦已備陳衷曲,有何更達,而有若如此情實之未盡洞燭,是臣之所臆塞者也。上曰,予豈不知也?情實旣如此,苦懇又切摯,今將體諒而勉副矣。炳始曰,今伏奉下敎,萬萬惶感,何事非天地覆燾之恩,而今承此曠絶恩數,非惟臣身之榮幸,可使同朝動色矣。上曰,予旣副卿之懇,卿亦諒予之心也。炳始曰,臣之憂愛之忱,豈有間於進退乎?旣奉此恩敎,命召卽當親納矣。上曰,方有傳敎矣。炳始曰,當退去,傳納承旨矣。上還入齋殿,命退承史,諸臣以次退出。
上在景福宮。停常參·經筵。
傳于鄭寅興曰,沈判府事省掃之行,給由馬澆奠床備給。
以大司諫趙秉弼,司諫吳有善,獻納沈遠翼,執義李耕稙,掌令李義德·姜濬永,持平李會英·咸遇復牌不進罷職傳旨,傳于李範祖曰,只推。
李範祖,以議政府言啓曰,本府新差堂上吳俊泳·趙秉式·鄭夏源,今日賓對,懸病不進,事甚未安。令政院,竝卽牌招,使之進參,何如?傳曰,允。
傳于李範祖曰,大臣·政府堂上引見。
傳于李範祖曰,藥院都提調有闕之代,前望單子入之。
內醫都提調前望單子入之,判府事金弘集落點。
傳于李範祖曰,政官牌招開政。
李範祖啓曰,吏曹判書鄭基會,參判尹致聖牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,待明朝牌招。
吏曹參議前望單子入之,洪承穆落點。
李範祖,以吏曹言啓曰,贈諡忠文公閔泳緯延諡,定行於今月十八日,京畿驪州地鄕第云矣,敢啓。傳曰,知道。
判府事沈舜澤箚曰,伏以臣於相職忝冒之後,爰推朝典,贈及先臣,榮寵所被,幽明俱感,而居然三載,不復請焚黃之行,國家多事,廟務靡暇,又不敢爲私省丘墳之計矣。今幸蒙恩解職,始可伸霜露怵惕之感,而臣父母·祖父母墳山,在於公州·長湍等地,竊計往還日子,不過爲數旬有餘,伏乞聖慈,察臣至懇,給臣由暇,得展省而來,則丘隴鄕井之間,恩感極矣,榮耀大矣。將干恩而在外,則所帶藥院之任,保護之地,不宜虛縻,竝賜恩諒,千萬至祝。取進止。云云。答曰,省箚具悉卿懇。榮掃之行,情禮似然,所辭藥院之任,今姑勉副,卿其諒之,卽爲往來。仍傳于李範祖曰,此批答,遣史官傳諭。
丙戌八月十六日未時,上御興福殿。大臣·政府堂上引見入侍時,同副承旨李範祖,假注書朴用元,事變假注書李日彦,記注官尹基周,別兼春秋李茂魯,左議政金炳始,政府堂上金箕錫·金永壽·徐瑨淳·閔種默·李喬翼·閔應植·鄭洛鎔·李鍾健·韓圭卨·閔泳煥,以次進伏訖。上曰,史官分左右。炳始進前奏曰,近日晨夕過涼,聖體,若何?上曰,一樣矣。炳始曰,寢睡·水刺之節,何如?上曰,一樣矣。炳始曰,大王大妃殿氣候,何如?上曰,一樣矣。炳始曰,王大妃殿氣候,何如?上曰,一樣矣。炳始曰,日前伏見藥房口啓批答,中宮殿靡寧之候,不日平復,臣不勝萬萬慶祝,日間諸節益臻康復乎?上曰,今則快復常度矣。上曰,近日日候甚不調矣。炳始曰,數日凄風冷雨,非但不宜於人,似有痒稼之慮矣。上曰,次對爲之。炳始曰,臣以此職,今日登對,誠千萬夢想不到,非敢以見職自居,恩諭屢降,微分滋悚,擬借方寸之地,面陳衷懇,冀蒙體諒,而區區情實,今當冒陳矣。臣於中書,旣再叨矣。臣自知臣無以承當,故每丐免而不敢居,殿下亦知臣不勝任使,故輒聽許而不强策,實未圖又有今玆之命也,臣雖至愚而無所分曉,至懦而無能敢爲,一寸憂愛之誠,自謂無愧乎心矣。臣之寢夢譫囈,食息熲結者,亦惟曰,公國之憂耳,凡今公國事計,何者非可憂,而請以最切急之憂,略陳之,法令者,所以行政敎者也,信賞必罰,乃所以行之之道,而賜與非盡有勞,刑辟不及有罪,法具而未必施,令出而未必行,民志胥惑,國綱遂弛,此臣之所可憂者也,財用者,生於地而有數,節之則有餘,濫之則難繼矣。徒取聚斂之名,而儲畜常空,浪費汗漫之需,而經用愈絀,習尙浮靡汰侈日盛,此臣之所可憂者也,守令者,近民而民之休戚係焉,民之休戚,卽國之安危也,責任非輕,選擇宜愼,而注擬淆雜,多非其人,遞換頻數,或旋半道殘局,困於迎送,窮蔀病於誅求,吏因爲奸,民不堪命,此臣之所可憂者也,貨幣者,欲其流於泉而利於民,當五之爲錢也,始欲其便,終成大弊,名雖存而當不過一文,行未遍而用不過幾縣,富者視同瓦礫,貧者患於桂玉,而罷之有所礙,則用之幾無術乎?今則只在罷不罷·用不用之間,遠近各殊,莫能一之,騷訛以興,莫慮朝夕,此臣之所可憂者也,剽竊者,吏不恤民,民窮而爲盜也,寢成淵藪之嘯聚,以至道路之梗塞,無處不有,無變不作,豈勝驚惋,而牧民之地,苟能誠信素孚,綏撫盡道,則豈有是也?且挽近所聞,尤極絶悖,而又安可袖手旁觀,置民事於笆籬,視朝令如弁髦,不思所以蕫力剿滅乎?此臣之所可憂者也,兵制者,不在多而在精,不患寡患惰,故有兵無制,不如無兵,愛護如驕子,羈縻如悍奴,縱恣而爲之害,有事則散亂而無所用,況今籌餉匱乏,無以供億,此臣之所可憂者也,交隣之道,國之利害之機也,信以昭之,禮以守之,欲禦外侮,必務內修,各局新創,訖無責成之效,而冗費孔多,細類出沒,輒致興訛之端,而其情莫測此臣之所可憂者也,宮禁深嚴,堂陛有截,昧爽丕顯沖穆而澄省,淸晝晉接從容而討論,是以言簡而聽不煩,謨明而弼惟諧矣。而萬機之暇,醻應彌繁,謀夫盈庭,莫知適從,奇技眩聰,皆希僥倖,德化壅蔽,庶政不擧,此臣之所可憂者也,今臣此言,皆嘗懇懇屢陳於淸讌之中,殿下亦未嘗不犁然翕受,而迄未有一事之著見於施爲者,殿下亦謂臣言疎迂,不中於時,無足採用矣。藉令臣,久居於是任,將說弊而欲救弊者,亦無出乎所嘗仰陳之此箇幾條耳,然則徒使臣,又復能言而止乎?灼知其空言無補,則此臣之所宜退,而不宜一日冒據也,殿下之所宜斥,而不宜一日虛徐也,臣之去就,卽此而可決矣。更何必屢屢煩瀆也哉?惟殿下垂察焉。上命書傳敎曰,卿之重卜,寔出於意有所在,而跂佇之餘,獲接登筵,民國之幸,非但予心之充然而已,所陳八條,剴切正直,誠今日之藥石,予敢不服膺而自勉乎?卿之忠愛苦心,予亦當惕厲奮發,君臣相孚,期有懋實之效,卿勿更辭,益殫謀猷,經邦論道,弘濟時艱,以盡股肱之責,是所望也。炳始曰,今承批敎,又隆摯,不勝感激惶懍,而臣之難强之實,必辭之義,固自如矣。殿下今雖以懋實爲敎,而任臣此職,已非懋實之本意,顧今國勢何如,民情何如,而乃以如臣匪才,冒忝此職,瞻聆所及,必將駭惑,恐非所以殿下懋實之政也。上曰,卿之宿德重望,朝野所共知者,則何乃過謙也?炳始曰,臣以無似,偏被殊遇,到底恩造,天地高厚臣若寸長尺能,有可以粗效涓埃,則身雖磨放,復何足惜,而如是煩瀆乎?上曰,卿家世篤忠貞,名臣碩輔,輔導我列聖,以迄于今,卿以肖孫,補我不逮,世述其志,益勉謀猷,不宜謙退矣。炳始曰,聖敎至及於臣之先祖,尤不覺感淚被面,苟能藉手有一分裨益,則是國家之幸,臣身之榮也,而以臣不肖無狀,旣蔑效於國事,又添累於先祖,此臣之所以尤不敢冒當者也。上曰,當此艱虞之時,卿何可去位,卿言雖謙,予望尤切,君臣相孚,以圖乂安,可也。炳始曰,授臣此職,敦綸旣隆,且命進定賓對,諮訪之憂勤盛念,有可以仰揣,臣於此際,苟有一得之見,何敢不備達?而只以此前後仰陳之幾條,今又重言復言者,實由於臣之智慮識見之無過如是也,殿下必歸於文具,臣亦便若陳談,而若使臣言,得以孚格,則臣之進言,亦何嘗去位居位之有間乎?上曰,今此諸條,曾所稔聞,而深所服膺者也,當此之日,漏船竿頭,不足爲喩,卿之忠愛,斷斷無他,而知其忠愛,故欲以試之耳。炳始曰,臣雖無他,能憂愛之忱,則欲不後於人矣。試可乃已,是微官庶僚之謂也,至於此任,恐非歷試之職,而況臣於是任,已再試而蔑效乎?上曰,以卿德望,有此擧也,何有試不試之更論乎?炳始曰,臣之病實,前後奏陳,一無所及者,設使臣無病,則若將自居以有爲,故初不敢及此,而淹頓衰敗之狀,今已親鑑,陳就亦無以自力矣。上曰,論道經邦,初非奔走筋力之事,亦有古大臣已行之事,又不可以此辭免。炳始曰,筵體有重,不敢屢屢煩屑,退出後,當以文字更陳矣。上曰,今已備陳,庶可諒悉,不必更事文字,此亦懋實之一事也。炳始曰,支煩惶悚,惟在體諒。上曰,當五錢弊,旣有關飭各道,何尙不通用乎?炳始曰,臣固無似,而每於大臣登筵時,擧皆傾耳拭目,或望其建白施措,輿情益切,而以此錢弊,人心之騷擾久矣。臣今以錢弊,有所仰陳,人心之胥動,必將倍加於前日,亦足爲係臣一罪,不勝悚惶。上曰,爲官長者,亦要利於其間云,殊切痛歎。炳始曰,此錢之設,始欲便民,而今則以此錢之故,民不聊生,其中牟利之輩,爲之幻弄,而官吏亦從中龍斷,民獨受害,是可曰事體法綱乎?大抵民所不便,弊至於此,何可不順民志也?上曰,粵在仁廟朝,始鑄常平,民皆不便,肅廟朝,又出楮幣,而亦不流通,設始之初,每每如是矣。炳始曰,貨貴流通,令出惟行,一國之內,豈可或用或不用也?上曰,當初不用之處,今有欲用者云矣。炳始曰,或有欲用之處,亦不得自由,其弊可知矣。炳始曰,外道年形,雖姑未詳,近畿則有大有之望云,可幸矣。上曰,是慶事也。炳始曰,此實國之上瑞,而雖如此豐年樂歲,民生疾苦則愈往愈切矣。上曰,冷氣尙有餘騷云,甚憧憧。炳始曰,向以救療掩埋,恩綸誕宣,全活甚多,恩及幽明,深仁盛德,欽誦萬萬。上曰,軍料之支放窘絀,方待海西·關西穀,而尙不來到可悶。炳始曰,來月朔軍餉支放,姑無其道云矣。上曰,嶺南舊未收一萬三千石,竟無下落,御史之裝發旣久,致此奸弄,駭歎極矣。炳始曰,旣裝發,必有過境狀,而尙無蹤跡,殊極可訝矣。上曰,此亦無法綱所致矣。
丙戌九月十五日未時,上御乾淸宮。藥房入診入侍時,都提調金有淵,提調金壽鉉,副提調尹用求,右副承旨閔致憲,假注書李臣榮,記事官朴宗玕,記注官張益厚,以次進伏,醫官金溵·李命錫·朴應鍾,進伏楹外訖。上曰,史官分左右。有淵進前問候訖。奏曰,醫官待令,使之入診乎?上可之。命錫等,以次診候,仍退伏訖。有淵曰,脈候奏之。命錫等曰,缺。
上在景福宮。停常參·經筵。
自開東至未時,灑雨下雨,測雨〈器〉水深三分。
鄭寅興啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
李愚冕啓曰,記注法意,何等審愼,而昨日次對,擧條批旨中,有所錯誤處,至於付標以下,事甚疎忽,極爲未安。臣之曚然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,新除授吏曹參議洪承穆,一體牌招,何如?傳曰,允。
傳于李範祖曰,公事不審之中官金應鉉,從重推考。
傳于李範祖曰,呈告兵曹參知·判義禁·藝文提學,竝許遞,今日政差出。
李範祖啓曰,假注書金應權,有身病,勢難察任,今姑改差,何如?傳曰,允。
金應權改差,代以李臣榮爲假注書。
傳于李範祖曰,在外敦寧都正許遞,今日政差出。
傳于李範祖曰,宣川府使有闕之代,副護軍白性基除授。
傳于李範祖曰,殷山縣監之代,新錄中擬入。
李愚冕啓曰,更漏法意,何等嚴重,而更鼓未下之前,因傳漏軍之誤打初更,以致光化門鳴鍾之擧,事未前有,萬萬驚駭,該傳漏軍,令該曹,依律科治,常時不飭之兵曹入直堂上,推考,何如?傳曰,允。
李範祖,以吏曹言啓曰,桃源道察訪韓應翼,以其身病,呈狀乞遞,改差,何如?傳曰,允。
又以吏曹言啓曰,新除授求禮縣監趙載明,以其身病,呈狀乞遞,改差,何如?傳曰,允。
有政。吏批,判書鄭基會牌招不進,參判尹致聖牌招不進,參議洪承穆進,同副承旨李範祖進。以吏批言啓曰,判書鄭基會,參判尹致聖,竝牌招不進,小臣獨政未安,何以爲之?敢稟。傳曰,只出緊任。以沈遠翼爲副校理,韓永大爲敦寧都正,李晩由爲兵曹參知,李秉文爲判義禁,鄭範朝爲藝文提學,金重孝爲求禮縣監,趙秉益爲殷山縣監,韓應翼爲靑巖察訪,金始弘爲桃源察訪。
兵批,判書閔應植病,參判李敎昌病,參議李晩由未肅拜,參知洪憲述入直進,左副承旨李愚冕進。以金台衡爲濟物萬戶,林鎭泓爲鼎足別將,訓鍊主簿加設吳學善·梁僖洙·安允中·李胤翼·高慶俊,護軍李槼重·金永穆·朴周陽,副護軍閔正植·金疇鉉·李敎榮·安益鎬·金演九,副司直趙秉升,以上竝單付,兼宣川鎭水軍兵馬節制使淸北水軍防禦使單白性基。
吏批,再政。以李承載爲獻納,李根煥爲同敦寧,鄭顯奭爲工曹參判,金宗漢爲同經筵,鄭俊朝爲禁府都事,金炳琬爲禮賓參奉,成翊永爲典圜局委員,典圜局司事單李選稙,內務府主事單曺栢承,兵曹參議單李晩由,參知單洪憲述,釜山海關書記官洪瑛,端川府使李東弼,价川郡守趙應顯,相換事承傳,贈左贊成許珩贈右議政例兼,贈吏判許㫻贈左贊成例兼,贈吏參許秉贈吏判例兼,已上判敦寧許傳三代追贈,宣川府使單白性基,除授事承傳。
李範祖,以典圜局言啓曰,幼學李選稙差下本局司事,使之察任,何如?傳曰,允。
又以親軍別營言啓曰,本營兵房金泰郁,身病甚重,勢難察任,今姑改差,何如?傳曰,允。
兵曹,以金炳一爲親軍別營兵房。
上在景福宮。停常參·經筵。
李愚冕啓曰,右副承旨鄭寅興,今日不爲仕進,卽爲牌招,何如?傳曰,允。
又啓曰,假注書李臣榮,時無職名,令該曹依例付軍職,冠帶常仕,何如?傳曰,允。
傳于李範祖曰,吏曹判書有闕之代,前望單子入之。
以右副承旨鄭寅興牌不進罷職傳旨,傳于李範祖曰,只推。
兵曹口傳政事,親軍別營兵房單金炳一。
李範祖,以弘文館言啓曰,新除授副校理沈遠翼,卽爲牌招察任,何如?傳曰,允。
李愚冕,以兵曹言啓曰,定更人定,法意至嚴,而更鼓未下前,因傳漏軍之誤打初更,以致光化門鳴鼓之擧,事未前有,萬萬驚駭,西所衛將部將之不能禁飭之罪,在所難免,令該府,拿問處之,誤打之傳漏軍,移送法司,照律嚴繩,何如?傳曰,允。
又以機器局言啓曰,前郡守李善鎔,幼學李鶴林,委員差下,令該曹口傳下批,何如?傳曰,允。
又以親軍前營言啓曰,本營軍司馬金世基,身病甚重,勢難察任,改差,何如?傳曰,允。
又以刑曹言啓曰,承政院啓辭內,更漏法意,何等嚴重,而更鼓未下之前,因傳漏軍之誤打初更,以致光化門鳴鍾之擧,事未前有,萬萬驚駭,傳漏軍,令該曹依律科治,常時不飭之兵曹入直堂上,推考,何如?傳曰,允事批下矣。謹按律文,則大明律制書有違條,有曰,凡奉制書,有所施行,而違者杖一百,罪人金成龍,依此律,決杖一百,科治放送之意,敢啓。傳曰,知道。
督辦內務府事沈履澤疏曰,伏以臣,父母·本生父母墳塋,在於楊州·公州等地,而省掃久曠,歲月滋多,松栢纏夢,霜露觸感,悽愴怵惕,請暇于朝,卽臣情理之所不容已也,以臣微私,瀆溷雖悚,仁天高覆,不敢自阻,玆庸具牘,冒昧干恩,伏乞聖慈,俯垂憐察,許臣往來之暇,俾伸至情焉。臣無任云云。答曰,省疏具悉。所請依施。
吏曹判書鄭基會疏曰,伏以六官之長,吏部之爲任最重,百僚之列,微臣之爲人最下,以最下之人,居最重之任,是豈有一日堪承之望?而晏然肅命,恬然行政者,又豈臣全昧一分廉防而然哉?始焉怵惕,義不俟屨也,繼以惶隘,路阻投匭也,蹲仍盤礴,居寵若驚,百拙無不畢露,群議亦所嗤點,齊竽之吹濫矣,黔驢之技止矣。中心如熬,大耐不得,仰首一陳於黈纊之下,惟殿下察之,噫,公平如衡,故謂之銓衡,調和如宰,故謂之冢宰,統六典而敍九流,議勳庸而稽功課,自古選簡,其難其愼,必也崔·毛爲心,裵·馬齊名,正直精明,激揚綜核然後,乃可以稱其職也,若臣者,聞見謏寡,才識空疎,年邁疾嬰,聰明銷耗,班簿注格,亦未嫺習,鉛鈍難割,樗散無用,則官人之官,初不得人,而欲其得人於官人者,奚異適越而北其轅哉?且臣之父母墳,在京畿龍仁地,始因風水不愜,襄事之權而未完者,有年所矣。値玆霜露之降,尤切風樹之感,方營移葬合祔,臣將前期躬往,隨事檢察,卽人子不容已之情私也,而身縻銓銜,不敢擅離,萬萬悶迫,冒瀆崇嚴,伏乞聖慈俯垂矜諒,亟鐫臣所帶吏曹判書之職,仍許恩暇,俾得安意往來,無憾於愼終之地,千萬至祝。臣無任云云。答曰,省疏具悉。所請依施。
上在景福宮。停常參·經筵。
李範祖啓曰,右副承旨鄭寅興,今日不爲仕進,卽爲牌招,何如?傳曰,允。
又啓曰,工曹參判鄭顯奭,判義禁李秉文,除拜後過三日,不爲出肅,竝依定式推考警責,仍卽牌招察任,何如?傳曰,允。
吏曹判書前望單子入之,金有淵落點。
李範祖啓曰,撥路申飭,前後何如,而慶尙監司到任事狀啓,則今月初八日到院啓下,而假都事趙弼永,去七月十七日封發之雨澤農形事,同月十八日封發之咸陽郡守趙秉甲到任事,同月二十日封發之英國船問情事狀啓,先發,後到啓聞,事體何等嚴重,而如是遲滯,萬萬未安。不能申飭之假都事,從重推考,何如?傳曰,允。
又啓曰,行都承旨尹用求,右承旨趙臣熙廚院進,行左承旨朴鳳彬內務府進,左承旨李愚冕式暇出去,右副承旨鄭寅興牌不進,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨鄭寅興牌不進罷職傳旨,傳于李範祖曰,只推。
以右承旨趙臣熙牌不進罷職傳旨,傳于李範祖曰,只推。
吏曹口傳政事,機器局委員二單李選鎔·李鶴林。
兵曹口傳政事,親軍右營哨官單文世鎭,親軍前營軍司馬單李勛卿。
李範祖,以親軍左營言啓曰,本營領官沈宜稷,身病甚重,勢難察任,今姑改差,何如?傳曰,允。
又以親軍右營言啓曰,本營兵房徐丙懋,身病甚重,勢難察任,改差,何如?傳曰,允。
又以司僕提調意啓曰,濟州山馬監牧官金應命,乙酉·丙戌兩年條,封進馬二匹,今纔上來,禾毛色別單書入之意,敢啓。傳曰,知道。
又以司僕提調意啓曰,濟州出來先運年例進上馬八匹,三名日進上馬六十匹,凶咎駑駘馬二十匹,前武衛所別卜定馬十匹,加卜定馬二十匹,合馬一百十八匹內,六匹中路故失,一匹中路逃逸,除實納馬一百十一匹,禾毛色別單書入之意,敢啓。傳曰,知道。
又以司僕提調意啓曰,濟州出來後運歲貢馬二百匹,前武衛所別卜定馬二十匹,加卜定馬三十匹,合馬二百五十匹內,五十六匹中路故失,十匹水原府別驍士,五匹江華府別驍士,十二匹親軍左營,十二匹親軍右營,十二匹親軍前營,十匹親軍後營,六匹親軍海防營,十六匹親軍別營,四匹別抄,十二匹兵曹軍馬分給,除實納馬九十五匹,禾毛色別單書入之意,敢啓。傳曰,知道。
協辦內務府事趙秉式疏曰,伏以臣,質本淸脆,自少善病,老益沈痼,而自夫昨年往役以後,一倍衰耗,統計半年,寧日無幾,矧又近因暍祟,仍成血痢,跨歷時日,愈往愈毒,今焉藥餌技窮,華·扁駭走,而脈體堅博,肢脚麻木,正所謂醫家之逆而不治者也,所以頃當聖節,未伸起居之禮,居常悚懍,食息靡措,際伏奉貢使上价之命,夫專對任重,固不可人人責之,而臣是憃愚也·老病也,其不能堪承,非但同朝共諒,抑亦自知甚明,臣於往年陳奏之役,非敢曰才能可堪也,專資上价而苟充焉而已,非敢曰病能可强也,縱使顚仆,而不過顧私焉而已,公不至戾,私不暇恤,冒病登程,竣事而還,惟王靈是仗焉耳,今則使役較重前任,疾病有倍往日,以公以私,有不可承當也審矣。顧臣現銜,顧臣實狀,特蒙恩諒,得以在家調治,庶保餘生,寔惟我聖上賜也,臣雖無似,亦我聖上化育中物,豈不敢以生成之澤,仰望於我聖上也哉?期於兪準,言不知裁,伏乞聖明,俯垂矜諒,亟賜變通俾重使事,俾調賤疾,千萬幸甚。臣無任云云。答曰,省疏具悉。不必如是爲辭,調理登程。
上在景福宮。停常參·經筵。
藥房提調金壽鉉,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
禮曹,來十月初二日,行宗廟冬享大祭,親祭,取稟。奉敎敬依。
傳于李範祖曰,政官牌招開政。
傳于李範祖曰,啓字誤踏之中官高廷翼,從重推考。
李範祖啓曰,假注書朴用元,有身病,勢難察任,今姑改差,何如?傳曰,允。
朴用元改差,代以金敎獻爲假注書。
傳于李範祖曰,在外同敦寧·敦寧都正許遞,今日政差出。
傳于李範祖曰,有實故玉堂許遞,今日政差出。
李範祖,以吏曹言啓曰,新除授求禮縣監金重孝,以其身病,呈狀乞遞,改差,何如?傳曰,允。
又以吏曹言啓曰,前假監役李秉懋,年未滿,誤入於首擬,至蒙恩點,不可仍置,原望筒,勿施,何如?傳曰,允。
李範祖啓曰,行都承旨尹用求藥院進,行左承旨朴鳳彬內務府進,右承旨趙臣熙廚院進,左副承旨李愚冕式暇,右副承旨鄭寅興不爲仕進,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,臣吏兵批兼進之意,敢啓。傳曰,知道。
有政。吏批,判書金有淵式暇,參判尹致聖進,參議洪承穆牌招不進,同副承旨李範祖進。以吏批言啓曰,行判書金有淵式暇,參議洪承穆牌招不進,小臣獨政未安,何以爲之?敢稟。傳曰,仍爲之。以李承載爲副校理,李南珪爲副修撰,李冕榮爲同敦寧,曺義承爲敦寧都正,金德圭爲同經筵,李根鎔爲端川府使,鄭基俊爲求禮縣監,內務府副主事單朴準陽。
兵批,判書閔應植病,參判李敎昌病,參議李晩由入直進,參知洪憲述病,同副承旨李範祖進。大護軍鄭基會,護軍金東郁·李根煥,副護軍韓永大,副司直洪學周,副司果姜日馨·崔承烈·權億,副司正李臣榮,以上竝單付。
吏批,再政。以趙吉夏爲獻納,閔丙益爲禁府都事,鄭元敎爲綏陵參奉。
兵曹口傳政事,親軍左營領官單沈寅澤。
李範祖,以承文院言啓曰,冬至兼謝恩使,今旣差出矣。謝恩方物移准事,使臣加賞事,使臣所帶葠苞量予免稅事,以上三起,以無方物磨鍊之意,分付該曹,何如?傳曰,允。
又以內務府言啓曰,幼學朴準陽本府副主事差下,何如?傳曰,允。
又以司僕寺一二提調意啓曰,今番濟州後運貢馬,沿路故失,若是夥多,不謹護送,以致故失多數之地方官,咸悅縣監洪秉燾,禮山縣監李純應,萬頃縣令具東奭,林川郡守李鶴年,扶安縣監李承泌,鴻山縣監趙昌鎬,靑陽縣監趙元植,振威縣令方天鏞,令該府拿問處之,不善擇封之該牧使沈遠澤,外此先後運,故失邑守令,竝捧現告,從重推考,何如?傳曰,允。固當重勘,而有所斟量者存,竝從重推考,更無敢如是之意,各別嚴飭。
又以義禁府言啓曰,卽接月令醫員劉養浩手本,則以爲,時囚罪人朴齊億,素患痰癖之疾,挾感復發,目下症形,實爲危劇云,罪人病勢如此,則一邊保放,一邊草記,載在法典矣。朴齊億姑爲保放之意,敢啓。傳曰,知道。
忠淸監司閔泳商疏曰,伏以臣,先祖墳山,在於公州·懷德等地,外祖墳山,在於韓山地,距此臣營,近爲六七十里,遠爲百餘里,雨露興怵,梓柏係戀,一番省掃,在臣情理,所不能已,而秋務姑未旁午矣。簡騶率,省供億,從便往來,多有其例,玆敢馳驛陳章,仰瀆崇嚴,伏乞聖明,俯垂鑑諒,特許臣往省,以伸情私焉。臣無任云云。答曰,省疏具悉。卿其從便往來。
上在景福宮。停常參·經筵。
趙臣熙啓曰,來二十五日,朝參日次,而景陵忌辰祭正日相値,頉稟之意,敢啓。傳曰,知道。
以吏曹參議洪承穆牌不進罷職傳旨,傳于李愚冕曰,只推。
李愚冕啓曰,右副承旨鄭寅興,今日不爲仕進,卽爲牌招,何如?傳曰,允。
傳于李愚冕曰,右副承旨許遞,前望單子入之,承旨前望單子入之,閔致憲添書落點。
李愚冕,以弘文館言啓曰,新除授副校理李承載,副修撰李南珪,竝卽牌招察任,何如?傳曰,允。
判敦寧許傳疏曰,伏以臣於今月初八日,伏奉除旨,以臣爲判敦寧府事者,臣感恩怵義,固當竭蹶承膺,而第臣,本無敦寧,揆以格式,在所當遞,況臣羸癃殘喘,直一狗馬之未蓋帷者耳,未若木之將椔,靑靑先去,不省人事,故陳章乞免,亦此稽緩,尤切惶懍,今纔收召精神,仰瀆崇嚴,伏乞聖明,俯垂鑑諒,照例鐫改,以存公體,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
李愚冕啓曰,新除授同副承旨閔致憲,卽爲牌招,何如?傳曰,允。
傳于李愚冕曰,當該承旨推考。
以黃海監司趙敬夏狀啓,金川郡民家全頹事,傳于閔致憲曰,當此秋成之時,民家全頹,田畓潰決,若是夥多,聞甚驚慘,元恤典外,別加顧助,趁卽結構奠接,俾無一民失所之歎,田畓修築之節,廟堂措辭分付。
同敦寧李冕榮疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴,伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
傳于閔致憲曰,原任直閣洪殷謨,馳詣景陵,奉審摘奸,仍留監祭,局內諸陵,一體奉審以來。
閔致憲啓曰,卽者義禁府都事來言,時囚罪人朴樞鎭等,當爲捧供,而知義禁金昌秀在外,同義禁尹致聖呈辭受由,趙文永有身病,只有判義禁李秉文一員,不得備員開坐云,在外與呈辭受由,何以爲之,而同義禁趙文永,卽爲牌招,何如?傳曰,判義禁外,金吾堂上,竝許遞,前望單子入之。
金吾堂上前望單子入之,知義禁金晩植,同義禁李炳敎·李冕榮落點。
李愚冕啓曰,開坐事,命下矣。新除授知義禁金晩植,同義禁李炳敎·李冕榮,竝卽牌招,何如?傳曰,允。
閔致憲,以統理交涉通商事務衙門言啓曰,博文局主事李赫儀改差,其代幼學秋栢曄差下,令該曹口傳下批,何如?傳曰,允。
左議政金炳始疏曰,伏以臣之日者趨造,其可已乎?義分先也,今又申懇,亦可已乎?廉維重耳,寵諭屢勤,必致隆庇,輒赦積傲,且感且惶,身不自有,欲借方寸之地,冀幸生成之澤,而退自循省,非惟臣顔騂背汗而已,巷論廷議之噂反唇,不見是圖,撫躬悼歎,益無所容,第臣難强之情,必辭之義,固無異於未膺之前,而恧蹙靡措,較有甚焉,其期期不敢冒居者,非恬退也,非規避也,一則爲民國計,二則爲民國計,一段衷赤,可質鬼神,前席暴實,辭雖簡而意則盡,我殿下仁覆如天地,明照如日月,已燭悉其斷斷無他,而況知臣莫如之殊眷,豈以已所曲諒於前者,其或有遺於後耶?凡人臣之事君,量能度分,可以藉手,則殫竭鞠瘁,以國事民事,爲己任,自知其不勝任,則辭之必力,不以一己,致僨民國,亦古今進止之義也,顧安可己之不能自信,而於民國大利害攸關,其能妄擔而固有之乎?止竟是蔑裂焉已,僨敗焉已,留一日則貽一日之害于民國,不須灼揲,而已瞭然矣。敢將苦衷,冒悚洊籲,伏望聖明,深惟民國事計之不宜虛徐,將臣職名,亟行鞶褫,爰立忠亮,圖議天德王道,則實叶朝野之望,而臣之銜戴,尤倍尋常矣。且臣總理新命,萬難冒據,而瀆屑是懼,不敢張皇,仍乞竝賜恩諒,以重機務焉。臣無任云云。答曰,省疏具悉卿懇。予之敷示心腹,罄竭於前後批諭,而日昨登對之席,亦可謂傾囷倒廩矣。想卿見諒,予區區苦衷,而又復何以此巽章來也?自卿簉朝,廟堂爲之增重,國勢賴以有恃,上下倚望,隱然若中流維楫,而丙夜之枕,稍紓宿昔之憂也,卿之學術,足以調元贊化,寅亮天工,卿之才猷,足以經事綜物,咸熙庶績,已至於濟此回泰,期躋郅隆,鹽梅適其味,酸鹹順其性,宗祊鞏固,生民奠乂,寔予寤寐在中之血誠至願,而亦卿今日之責也,卿之奏語中,治效尙無著見於施爲云者,卽予之過,卽予之過,悔尤交積,愧恧轉深,亟思所以淬礪懲毖,卿其益懋輔弼之方,毋孤相須之意,幸甚幸甚,摠理之銜,本非陳力殫勞之任,卿勿更辭,仍傳于閔致憲曰,此批答,遣史官傳諭。
吏曹參議洪承穆疏曰,伏以臣,姿性愚陋,才智蔑裂,不堪備數於尋常任使之列,日者三銓除旨,有隕自天,政牌儼臨,駕屨路阻,感恩出肅,黽勉代斲,累下而有畫葫之譏,滿心惶恧,措躬無所,玆敢短章自劾,仰瀆崇嚴,伏乞聖明,俯垂鑑諒,亟降威罰,以警溺職之戒焉。臣無任云云。答曰,省疏具悉。何必如是爲引?爾其勿辭察職。
刑曹參議尹宖善疏曰,伏以臣,待罪秋官,今已數旬于玆,踐履不多,見識太陋,明不足以察麗,威不足以刑暴,至於衙坐,種種懸病,凡於官守之責,無一事其事,其爲瘝曠,孰甚於此,特以恩除之未久,不敢爲丐解之計矣。今臣狗馬賤疾,實有難强者,第其證形,忽爲奇怪,動作屈伸,不得自由,雖是經夏,溽暑餘祟,而以若現狀,彈束無望,詞訟劇地,不宜蹔曠,玆具短籲,冒悚仰干於仁覆之下,伏望聖慈,俯賜諒察,將臣所帶職名,亟行鐫遞,以便公私焉。臣無任云云。答曰,省疏具悉。所請依施。
上在景福宮。停常參·經筵。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
傳于李範祖曰,政官牌招開政。
李愚冕啓曰,因兵曹啓目,蛇梁萬戶所佩兵符,海中沈失,令政院,改造下送,分上舊兵符,竝收聚,上送政院,使之燒火事,允下矣。蛇梁萬戶兵符,今旣改造,監營及所管營,所上各左一隻,及該萬戶所佩右一隻,竝定禁軍下送,使之分上監營,及所管營,所上舊兵符,竝收聚上送,以爲燒火之地事,慶尙監司處,下諭,何如?傳曰,允。
傳于李範祖曰,呈告禮曹判書·在外敦寧都正許遞,今日政差出。
傳于李範祖曰,慶興府使金禹鉉,敦寧都正除授。
以司謁口傳下敎曰,育英公院學員中,如有闕內入直人晝仕之意,先爲入稟後出去事,分付。
傳于閔致憲曰,發遣吏郞,諸執事淸齋與否,摘奸以來。
李範祖,以吏曹言啓曰,新除授求禮縣監鄭基俊,以其身病,呈狀乞遞,改差,何如?傳曰,允。
又以吏曹言啓曰,綏陵參奉鄭元敎,以其身病,呈狀乞遞,改差,何如?傳曰,陞六。
有政。吏批,行判書金有淵牌招不進,參判尹致聖牌招不進,參議洪承穆進,右副承旨李範祖進。以吏批言啓曰,行判書金有淵,參判尹致聖,竝牌招不進,小臣獨政未安,何以爲之?敢稟。傳曰,只出緊任。
以閔種默爲禮曹判書,元錫龜爲敦寧都正,李禹宰爲刑曹參議,李章權爲慶興府使,吳順泳爲龍川府使,李承徽爲求禮縣監,金弼洙爲江東縣令。
兵批,判書閔應植病,參判李敎昌病,參議李晩由病,參知洪憲述入直進,同副承旨閔致憲進。以兵批言啓曰,前判敦寧許傳自吏曹送西矣。資級係是輔國,知中樞有闕之代,依例下批之意,敢啓。傳曰,知道。知事單許傳,大護軍洪鍾軒,副護軍鄭寅興·尹宖善,以上竝單付。
吏批,再政。以鄭範朝爲判敦寧,張履奎爲同敦寧,趙秉弼爲工曹參議,李鎬爲司僕正,金炳勳爲氷庫別提,洪健杓爲禁府都事,宋胄憲爲綏陵參奉。三政。以李秉文爲工曹判書,金在夏爲典設別提。四政。以吳健泳爲引儀。五政。以閔宗鎬爲敦寧主簿。六政。以李時庠爲掌樂主簿。七政。以金賢栻爲監察。吏曹口傳政事,博文局主事單秋柏曄。
閔致憲以奎章閣言啓曰,原任直閣閔丙奭,承重祖父喪,依定式,遣檢書官,傳給內賜賻物,仍爲致弔勸粥以來之意,敢啓。傳曰,知道。
又以漢城府言啓曰,謹依下敎,今此乖沴,病者設幕救療,僵仆者舁致不救,隨卽掩瘞之方,臣等就議廟堂,接濟之策,量宜措劃,賑廳錢一萬五千兩,先爲移來於惠廳之意,敢啓。傳曰,知道。
又以觀象監領事提調意啓曰,本監命課學修選官金仁謙有頉,代額外前正金東萬,陞實塡補之意,敢啓。傳曰,知道。
又以成均館行大司成意啓曰,文廟守僕,依宗廟·社稷守僕例,試才抄擇別單啓下事,曾有定式矣。守僕鄭命錫有頉,代曾經守僕試才抄擇,備三望受點,次別單書入之意,敢啓。傳曰,知道。
上在景福宮。停常參·經筵。
藥房提調金壽鉉,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟,答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于閔致憲曰,禮房承旨,馳詣受香諸處,奉審摘奸以來。
傳于李範祖曰,故直提學金炳弼夫人卒逝云,賻物依定式輸送事,分付該曹。
傳于閔致憲曰,麤悖之習,荒雜之類,不欲索言,而人言至此,不可仍置,協辦趙定熙,施以竄配之典。
傳于李愚冕曰,奉審閣臣入侍。
閔致憲啓曰,卽者宗廟署官員來言,再明日修改時,提調一員,當爲進參,而都提調金弘集,提調尹宇善,俱有身病,不得進參云,提調卽爲牌招,何如?傳曰,允。
傳于李愚冕曰,當該承旨推考。
閔致憲,以奎章閣言啓曰,卽接內需司牒執,則咸興·永興兩本宮,十月別大祭時,造燭封香吉日,來九月初六日巽時,衣襨·香燭·祭品奉詣吉日,同月初七日卯時俱吉云,以此日時擧行之意,敢啓。傳曰,知道。
又以弘文館言啓曰,下番副修撰臣李南珪,以親軍後營軍司馬,今日軍布上下時,晝仕出去之意,敢啓。傳曰,知道。
李愚冕,以兵曹言啓曰,來九月十月當,上番騎兵一百五十二名,所着襦衣,本曹點考後,仍令該曹題給之意,敢啓。傳曰,知道。
又以親軍別營言啓曰,本營哨官孟繼善,身病猝重,勢難察任,改差,何如?傳曰,允。
丙戌八月二十五日未時,上御興福殿。奉審閣臣入侍時,同副承旨李範祖,假注書李臣榮,記事官朴宗玕,記注官張益厚,原任直閣洪殷謨,以次進伏訖。上曰,史官分左右。仍命奉審閣臣進前,殷謨進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭將事安寧之意,敢達矣。上曰,史官就座,仍命閣臣先退,又命退承史,以次退出。
上在景福宮。停常參·經筵。
李範祖啓曰,判敦寧鄭範朝,除拜後過三日,不爲出肅,依定式推考警責,仍卽牌招察任,何如?傳曰,允。
傳于李範祖曰,政官牌招開政。
傳于閔致憲曰,當該承旨推考。
閔致憲啓曰,宗廟提調尹宇善牌不進推考傳旨,今方捧入,而修改時,當爲進參,如是違牌,事甚未安。更爲牌招,何如?傳曰,許遞,前望單子入之。
宗廟提調前望單子入之,趙秉鎬落點。
傳于閔致憲曰,同訓鍊竝許遞,今日政差出。
閔致憲啓曰,假注書金敎獻,有身病,勢難察任,今姑改差,何如?傳曰,允。
金敎獻改差,代以金翊洙爲假注書。
傳于李範祖曰,在外同敦寧許遞,今日政差出。
傳于閔致憲曰,慈山府使有闕之代,永宗僉使鄭學淳除授。
傳于李範祖曰,今日政,遷轉守令,勿拘常格,各別擇差。
李範祖,以吏曹言啓曰,金泉道察訪張大奎,以其身病,呈狀乞遞,改差,何如?傳曰,允。
又以吏曹言啓曰,新除授求禮縣監李承徽,以其身病,呈狀乞遞,改差,何如?傳曰,允。
又以吏曹言啓曰,繕工監假監役官柳基東·朱敬元,俱以身病,呈狀乞遞,改差,何如?傳曰,允。
閔致憲,以兵曹言啓曰,同知中樞府事宋致榮,宣傳官朴正秉,五衛將許在瓚·沈厚澤·李世稙·崔公福·吳翼善·林贊化,昌德宮衛將孫汝仁·安永祚·韓守璥,慶熙宮衛將李順元,訓鍊判官閔致昇,文臣兼宣傳官兪鎭奎·鄭奎燮,俱以病難供職,呈狀乞遞,新除授忠淸兵使金善容,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任。玉浦萬戶李完吉,父年今爲七十九歲,蛇梁萬戶李源福,母年今爲七十五歲,俱以法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
又以兵曹言啓曰,宣傳官李熙斌,以其身病,呈狀乞遞,改差,何如?傳曰,允。
又以兵曹言啓曰,去七月二十九日大政,惠山僉使孫應泰,居在鄕曲,已爲遭故,而矇然檢擬,至蒙恩點,臣不勝惶悚,原望筒勿施,何如?傳曰,允。
又以兵曹言啓曰,兼司僕將尹吉炳,以其身病,呈狀乞遞,改差,何如?傳曰,允。許用履歷。
又以兵曹言啓曰,卽接守門將廳牒報,則守門將申采熙,擧措駭妄云,不可仍置,汰去,何如?傳曰,允。
有政。吏批,行判書金有淵牌招不進,參判尹致聖進,參議洪承穆牌招不進,右副承旨李範祖進。以吏批言啓曰,行判書金有淵,參議洪承穆,竝牌招不進,小臣獨政未安,何以爲之?敢稟。傳曰,仍爲之。
以鄭漢朝爲同敦寧,朴鳳彬爲同經筵,申鉉模·李信圭爲監察,安膺浩爲求禮縣監,權錫耆爲安義縣監,李學奎爲金泉察訪,張大奎爲松羅察訪。
兵批,判書閔應植進,參判李敎昌病,參議李晩由病,參知洪憲述入直,同副承旨閔致憲進。以金晩植爲知事,兪晩源·李廷穆爲同知,徐丙懋·金東郁·洪南周·柳瓚爲同訓鍊,李熙忠爲兼訓鍊都正,李容謙·張斗煥爲宣傳官,李秉翼爲兼司僕將,河錫文·鄭進源·南啓根·閔章鎬·李儒行·李忠呂爲五衛將,李鳳柱·李順元·鄭逸默爲昌德將,尹啓煥·洪敬源爲慶熙將,李駿鎬爲宣傳官,趙載五爲中樞經歷,金信默·尹東逸爲訓鍊判官,李漢周爲訓鍊主簿,金復性·趙章夏爲文兼,李鵬烈·金鶴求爲宣傳官,康允永爲守門將,洪圭爲忠淸兵使,李容顯爲惠山僉使,李宗孝爲木浦萬戶,金瀅植爲蛇梁萬戶,金義瑞爲玉浦萬戶,同知加設單朴春一·柳晜,護軍張履奎·金容善·宋致榮,副護軍金禹鉉·李熙斌·朴正秉·韓相國,以上竝單付,兼慈山防禦使單鄭學淳。
吏批,再政。以閔斗鎬爲右尹,金喜根爲刑曹正郞,趙珪熙爲禁府都事,金悳鎭·李源商爲假監役,洪祐慶爲順興府使,奉常參奉單李日彦,中學訓導單吳東殷,宗府郞廳單李晩夏,差下事承傳,故學生李疇贈戶參例兼,故學生李重悌贈右承旨,故進士李炯贈僕正,同知李亨漢三代,故學生孫昆奎贈戶參例兼,故學生孫學進贈右承旨,故學生孫聖喆贈僕正,以上同敦寧孫佑常三代。
兵批,再政。以李承九爲宣傳官,鄭熙悅爲訓鍊僉正,朴元和·孫世興爲主簿,閔致一爲永宗僉使。三政。以韓淳爲訓鍊僉正,金基明爲中樞都事,李秉憲爲訓鍊主簿,同知單李鳳柱,僉知單李秉翼·河錫文·鄭進源。四政。以韓昌敎爲宣傳官,李根莢爲訓鍊主簿,尹㘽爲左捕從,同知單鄭逸默。五政。以尹奎善·金好焌爲訓鍊僉正,金商七爲右捕從,副護軍李秉翼。六政。以梁柱翼爲訓鍊僉正,李圭淵爲訓鍊判官,金濟容爲右捕從。七政。以柳爲訓鍊僉正,李建壽爲主簿,徐廷斗爲別營別將,同知加設單禹序夏。八政。以尹龜善爲訓鍊僉正,安宅舜爲判官,李容殷爲部將。九政。以李秉齊爲訓鍊判官,鄭暢鉉爲主簿,李一魯爲左捕從。十政。以李啓好爲訓鍊僉正,石東魯爲主簿,李豊儀爲守門將。十一政。以具達祖爲宣傳官,洪馹燮·金重三·金升淵爲守門將。
以按撫使趙秉稷狀啓,吉州等地,民家漂頹事,傳于閔致憲曰,民家漂頹,若是夥多,聞甚矜惻,元恤典外,別加顧助,趁卽結構奠接,俾無一民棲屑之歎事,廟堂措辭關飭。
以吏曹參議洪承穆牌不進罷職傳旨,傳于李範祖曰,只推。
閔致憲,以親軍左營言啓曰,本營兵房李文永,以其身病甚重,勢難察任,今姑改差,何如?傳曰,允。
又以義禁府言啓曰,協辦內務府事趙定熙,施以竄配之典事,承傳啓下矣。趙定熙平安道中和府竄配,而以承傳內辭意,具罪目,依例發遣府書吏,押送配所,何如?傳曰,允。
吏曹啓目,慶尙中軍韓浩俊名字,改以浩養,副司果田軒植名字,改以庸錫,副司果李春應名字,改以應圭,出身張周鉉名字,改以錫勳,副司果張宜鉉名字,改以錫範事爲等如,告狀,依例令藝文館,給帖,何如?啓依允。
上在景福宮。停常參·經筵。
李愚冕啓曰,密符親納,例也,而前按撫使趙秉稷,謂有身病,使其褊裨替納,事甚未安。推考,何如?傳曰,允。
李範祖,以奉常寺都提調·提調意啓曰,祭享所用秋等中脯三百六十三貼,今八月二十七日畢造,而所入牛隻爲三十六首矣。進上看品中脯二貼,依定式封進之意,敢啓。傳曰,知道。
又以右邊捕盜廳言啓曰,捕校之如非關係公事,而各司之擅自推治私招,自今痛禁,若不遵守冒犯,斷當同勘矣。著爲揭板定式之意,已有所奉承下敎,而不意今者,自刑曹坊曲捕校李允錫,多發刑吏,無端捉囚故,事甚訝惑,招致秋曹吏,探問委折,則係是佐郞朴寅煥所爲云矣。雖已送言放還,當該郞廳之擧措駭悖,出自臣之溺職,致此揭式之壞損,臣不勝惶恐待罪之意,敢啓。傳曰,知道。毋得任意推捉之意,屢飭,不啻截嚴,而如是故犯,尤極絶悖,該郞廳朴寅煥,遠地定配,雖以捕將言之,旣有苟能措飭,胡至此境乎?施以重推之典。
義禁府啓目,白川前郡守朴齊億原情云云。問目內辭緣,泛稱遲晩,刑推得情,何如?啓除刑推議處爲良如敎。
義禁府啓目,西所衛將朴樞鎭,部將沈興澤原情云云。傳旨內辭緣,泛稱遲晩,竝只刑推得情,何如?啓除刑推議處爲良如敎。
義禁府啓目,濟物萬戶田在英原情云云。問目內辭緣,泛稱遲晩,刑推得情,何如?啓除刑推議處爲良如敎。
李愚冕,以義禁府言啓曰,保放罪人朴齊億·朴樞鎭·沈興澤等,還囚捧供以入,而病勢一向未差,竝仍爲保放之意,敢啓。傳曰,知道。
又以義禁府言啓曰,卽接月令醫員鄭宅鉉手本,則以爲,時囚罪人田在英,素患痰癖之症,挾感復發,目下症形,實爲危劇云,罪人病勢如此,則一邊保放,一邊草記,載在法典矣。田在英姑爲保放之意,敢啓。傳曰,知道。
兵曹判書閔應植疏曰,伏以臣,冒據匪據,迄玆槃礴,是豈臣始慮攸及,而積誠陳籲,冀格聽卑,不惟不賜準兪,乃反紆之以勅勉,不審淵鑑,謂臣材可爲役,而姑且使之責實乎?臣之殫渴駑鈍,非不自矢于心,效蔑涓埃,莫揜已試之地,則撫躬懍恧,較諸曩時,不翅倍蓰也,臣嘗幼而學之,卽不過鉛槧尋數而已,若夫軍旅之事,未之學焉,以素昧而行難强,則不幾近於猿猴之文繡,鶢鶋之鍾鼓者乎?猶復憑仗寵靈,從他笑罵,此尤添臣難贖之一案,顧何敢徒懷嚴畏,自阻於仁覆之天也?且臣區區情私,抑或聖明之所頫燭,而臣本單孑,旣失怙恃,惟與季父,相依爲命,今焉已矣。生不得長訣,只緣路左,歿無以卽嘷,寔由職縻,情禮俱缺,有淚無從,揆諸人理,豈或敢安,肆乃參倚公私,略綴干瀆,伏乞聖慈,特垂軫察,亟遞臣虛瘝職任,以重名器,仍賜臣還往暇隙,以伸至情,千萬泣祝。臣無任云云。答曰,省疏具悉。卿其勿辭,從便往來焉。
上在景福宮。停常參·經筵。
傳于李範祖曰,卜相。
李範祖啓曰,卜相事,命下矣。左議政金炳始,卽爲命招,何如?傳曰,允。
又啓曰,卜相事,命下矣。政官牌招開政,何如?傳曰,允。
李範祖,以弘文館言啓曰,副修撰臣李南珪,以親軍後營軍司馬,今日軍布上下時,晝仕出去之意,敢啓。傳曰,知道。
傳于李範祖曰,兼司書有闕之代,前望單子入之。
兼司書前望單子入之,閔宗植落點。
兵曹口傳政事,副司果鄭寅昇。
賓廳卜相,金有淵落點。
傳于李範祖曰,吏曹判書有闕之代,前望單子入之。
吏曹判書前望單子入之,洪鍾軒落點。
傳于李範祖曰,同義禁許遞,今日政差出。
李範祖,以吏曹言啓曰,求禮縣監安膺浩,以其身病,呈狀乞遞,改差,何如?傳曰,允。
有政。吏批,判書未差,參判尹致聖進,參議洪承穆牌招不進,右副承旨李範祖進。
以吏批言啓曰,判書未差,參議洪承穆牌招不進,小臣獨政未安,何以爲之?敢稟。傳曰,仍爲之。
以吳有善·李義悳爲副校理,趙秉稷爲刑曹參判,金昌秀爲知經筵,洪祐昌爲知春秋,金晳根爲同經筵,朴容大爲同義禁,金鎭謨爲刑曹佐郞,金在夏爲監察,南命稷爲求禮縣監,右議政單金有淵,以金炳始爲世子傅,前都正李元稙,今加嘉善,全羅水使李廷珪父,加資事承傳。
兵批,判書閔應植病,參判李敎昌病,參議李晩由入直進,參知洪憲述病,同副承旨閔致憲進。
同知加設單崔龍基,護軍金弘圭,副司果沈遠翼。
吏批,再政。以王濟肯爲司諫,李起東爲掌令,蔡章五爲典籍,沈右澤爲禁府都事,金容觀爲典設別提。三政。以愼錫九爲軍資正。
閔致憲,以宗廟署都提調意啓曰,再明日朔祭時,本署令趙章熙,有身病,不得進參,令該曹口傳相換,何如?傳曰,允。
吏曹口傳政事,宗廟令趙章熙,戶曹佐郞李觀永,以上相換事承傳。
閔致憲,以侍講院言啓曰,新除授兼司書閔宗植,時在忠淸道公州地,斯速乘馹上來事,下諭,何如?傳曰,允。
又以親軍海防營言啓曰,本營軍司馬二員,一則軍色,一則餉色也,不可無印信,令該曹,新鑄以給,使之行用,何如?傳曰,允。
義禁府啓目粘連,向前朴樞鎭·沈興澤亦,有失檢飭於常時,以致更鼓之誤打,罪著瘝溺,難免警責,以此照律,何如?啓依允。
又啓目粘連,向前田在英亦,符驗之因水火盜賊毁失者不坐,載在法律,苟能常時謹守,寧有當夜見失?事甚驚駭,難免重勘,以此照律,何如?啓依允。
又啓目粘連,向前朴齊億亦,軍需惟重,關飭尤嚴,家人京貿,縱有分疏,經年愆滯,自歸失檢,不可以今旣畢納,有所參恕,以此照律,何如?啓依允。
閔致憲,以義禁府言啓曰,刑曹佐郞朴寅煥,遠地定配事,承傳啓下矣。朴寅煥平安道江東縣遠地定配,而以承傳內辭意,依例發遣府羅將,押送配所,何如?傳曰,允。
刑曹參判金弘圭疏曰,伏以臣,承乏秋官之貳,已三箇月于玆,公而積不職之愆,私而切曠省之悶矣。昨接鄕信,臣母癃痼之疾,際此節換,一倍受損,全廢食飮,凜綴在床,刀圭雜試,而奏效尙遲云,臣自聞此報,憂遑煎灼,不能不趁卽下往,以盡救護之方也,玆敢不避猥屑,略暴情實,伏乞聖慈,特垂鑑諒,卽遞臣見帶之任,仍許臣數旬之暇,俾得安意往還,以伸情私焉。臣無任云云。答曰,省疏具悉。所請依施。
吏曹正郞鄭寅昇疏曰,伏以頃者銓郞恩旨,寔出望表,且感且惶,不遑他顧,雖已竭蹶肅命,顧其中則尙蹙蹙不安于心也,第惟踰分之愧,過福之懼,猶屬臣一身計,而其在朝家愼惜之政,名器之濫且褻,豈容若是甚乎?是任也,粵稽制置故事,若曰典書郞,曰考功郞者,居六部之首,統百司之屬,與聞乎官材進退可否之間,而淸議之所由出也,苟非風裁聞望特雋當世者,莫宜居之,所以百有餘年,寧曠而不備者也?其難愼,有如是焉,而遽乃畀之穉昧如臣,迷劣如臣,果其人乎哉?誠萬萬非其人,則今可謂雖備而亦曠也,其爲有識竊歎,當何如哉?臣雖欲蹲仍盤礴,亦無說可據也,且臣忝叨宮銜,挾冊周旋於雷肆之列,仰覩睿學日就,丕臻光明,每一筵退,諸僚相賀,惟有滿心欽誦,遍體榮耀而已,若夫補導之責,有非懵經者流,所敢論也,況今遴揀之重,尤有別焉者乎?第臣素患濕痰之祟,近因稍涼之候,偶失調將,挾感闖肆,膈痞神眩,飮食全却,委頓床笫,歷日伸吟,以見狀,姑無以彈束趨走,則轉益惶悶,若添一病,玆敢略控情實,冒瀆聰聽,伏乞聖明,俯賜鑑諒,亟遞臣本兼之職,俾公私兩幸,千萬至祝。臣無任云云。答曰,省疏具悉。所請依施。
上在景福宮。停常參·經筵。
傳于李愚冕曰,爲國之道,莫先於輔相之得其人,況際艱虞之莫此時若乎?今玆簡畀,意非徒然,德望之有素,績庸之已著,自有輿議之允愜,厥維久矣。政須卿展其蘊而彌綸之,壯其猷而匡濟之,豈直以涉川之楫,支廈之木,爲喩哉?方其側席,宜不竢駕,望卿其勿巽讓,徒爲浮文之具,卽日簉朝,以副予懇摯之想事,遣史官傳諭于右議政。
傳于李愚冕曰,政官牌招開政。
事變假注書李日彦書啓,臣於本月二十九日辰時量,敬奉聖諭,馳往傳諭于西部盤石坊藥田契,議政府右議政金有淵所住處,則以爲,臣於萬萬不意之中,承此萬萬非常之命,繼又簪筆之臣,臨宣恩諭,十行隆摯,尤萬萬非如臣無似,所敢冒當,惟伏地震越,罔知攸對云矣,敢啓。傳曰,知道。
傳于閔致憲曰,務安縣監之代,勿拘常格,各別擇差。
傳于閔致憲曰,臺鍊竝許遞,今日政差出。
傳于閔致憲曰,右副承旨許遞,前望單子入之。
承旨前望單子入之,金喆熙落點。
李愚冕啓曰,新除授承旨金喆熙,方在刋削中,何以爲之?敢稟。傳曰,蕩滌敍用。
有政。吏批,判書洪鍾憲進,參判尹致聖,參議洪承穆,竝牌招不進,同副承旨閔致憲進。
以金晳根爲大司憲,李命宰爲大司諫,王濟肯爲執義,權謙洙爲司諫,金鎭懿·玄載辰爲掌令,朴啓鉉·金鎭祐爲持平,李承九爲獻納,沈在建·李起東爲正言,金榮漢爲禁府都事,李聖烈爲務安縣監。
兵批,判書閔應植病,參判李敎昌病,參議李晩由入直進,參知洪憲述病,右副承旨李愚冕進。護軍金文鉉,副護軍趙秉弼·李範祖,副司直李畊稙·王濟肯·姜濬永·李起東·李會英·咸遇復·趙吉夏,副司果申政均·金鎭懿,以上竝單付。
吏批,再政。以李範祖爲刑曹參議,姜濬永爲典籍,閔豊植爲燕岐縣監,故府使洪大烜贈兵參例兼,故府使洪栒贈左承旨,已上前忠淸兵使洪圭兩代,故學生李學仁贈戶參例兼,故學生李希福贈左承旨,故學生李翼繼贈僕正,已上同知李廷穆三代,故學生崔鶴聞贈戶參例兼,故學生崔光燮贈左承旨,贈監察崔晩載贈僕正,以上同知崔龍基三代追贈。
李愚冕,以兵曹言啓曰,禁軍別將元禹常,身病甚重,勢難察任,改差,何如?傳曰,允。
以吏曹參議洪承穆牌不進罷職傳旨,傳于閔致憲曰,只推。
以慶尙監司李鎬俊狀啓,進上藥材中,山藥未及充實,限內不得封進,惶恐待罪事,傳于閔致憲曰,勿待罪事回諭。
閔致憲,以監象監提調意啓曰,本監命課學額外,修選官金東萬,陞實代,前判官崔海鎭,塡補之意,敢啓。傳曰,知道。
李愚冕,以弘文館言啓曰,新除授副校理吳有善,副修撰李義悳,竝卽牌招察任,何如?傳曰,允。
又以兵曹言啓曰,今此冬至兼謝恩使一行赴燕時,所把驛馬,預先分定然後,可無窘急之弊,今亦依例前期知委,而應把驛馬五十五匹內,忠淸道十一匹,全羅道十三匹,慶尙道二十三匹,來十月十五日京中逢點,江原道五匹,咸鏡道三匹,直送安州,來十月十八日逢點事,各道監司處,行移,何如?傳曰,允。
閔致憲,以親軍右營言啓曰,本營外,北道參軍韓磬敎,身病甚重,勢難察任,改差其代,出身趙羲晉差下,使之察任之意,敢啓。傳曰,知道。
又以義禁府言啓曰,保放罪人朴齊億·朴樞鎭·沈興澤·田在英等,當爲還囚,照律以入,而病勢一向未差,竝仍爲保放之意,敢啓。傳曰,知道。
又以刑曹言啓曰,以統長口傳下敎曰,郭昌淳嚴刑一次,減死島配事,命下矣。謹依傳敎,罪人郭昌淳,嚴刑一次後,全羅道興陽縣鹿島減死定配所,卽爲押送之意,敢啓。傳曰,知道。
判敦寧鄭範朝疏曰,伏以臣,誠孝淺薄,罪戾深重,先父見背,慟冤何極?嗟,隙暉之不淹,遽草土之已免,一縷石頑,萬念灰冷,不意恩除,連降於釋服之初,攀旨徘徨,無地告喜,自不覺涕淚之沾臆也,臣雖至愚,亦粗具彝性耳逖違文陛,星霜屢易,戀結自切於丹忱,夢魂常遊於玉樓,其在移孝之地,豈不思顚倒之裳,不俟之屨哉?然樹風不停,草露已孤,百里之負,不可復養,累茵之坐,只堪發歎,噫,人之慈子,常也,而豈有若臣父之於臣身也哉?自臣之策名立朝,二十有餘載之間,無一刻非臣之爲念也,無一事非臣之爲憂也,冒榮名則戒其盈盛而太濫,過劇務則憫其迷劣而不稱,臣惟奉而周旋,獲免大何矣。今雖欲復理朝衣,廁跡周行,倀倀然如窮人之無所歸,何能堪一司一職乎?且念臣,世受國恩,門戶焜爀,隆眷厚渥,河海莫量,磨放隕結,圖酬萬一,則惟當夷險向前,塵刹自效,而顧臣憂蟄之餘,便成聾瞽,孤負之情,將安靠仰,陳力就列,若隔前塵,投散處閒,亦難强策,重之以神精衰頹,形殼徒存,昔之黟然黑者,於焉白紛如矣。蒲柳先秋,鍾漏將暮,亦豈有一分餘戀之及於名途乎?玆敢疾聲哀籲,一字一淚,伏乞聖明,矜恤憫憐,曲賜鑑燭,亟遞臣職,仍刋仕籍,俾得以歸依先壠,以畢餘生,是臣區區之願也。臣無任云云。答曰,省疏具悉。卿其勿辭行公。
上在景福宮。停常參·經筵。
藥房提調金壽鉉,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙臣熙啓曰,左副承旨金喆熙,今日不爲仕進,卽爲牌招,何如?傳曰,允。
閔致憲啓曰,刑曹參判趙秉稷,除拜後過三日,不爲出肅,依定式,推考警責,仍卽牌招察任,何如?傳曰,允。
又啓曰,兵曹判書閔應植,以三寸叔父歸葬事,京畿驪州地出去矣。所佩命召,何以爲之?敢稟。傳曰,仍佩往來。
傳于閔致憲曰,禮房承旨,馳詣宗廟·景慕宮,奉審摘奸以來。
傳于閔致憲曰,公事不審之中官高廷翼·吳泰煥,竝推考。
傳于閔致憲曰,右副承旨許遞,前望單子入之。
承旨前望單子入之,韓耆東落點。
閔致憲啓曰,臣與右副承旨李愚冕,伴直矣。纔已許遞出去,伴直無人,新除授同副承旨韓耆東,卽爲牌招,何如?傳曰,允。
又啓曰,同副承旨韓耆東,時在京畿楊州地,斯速乘馹上來事下諭,何如?傳曰,許遞,前望單子入之。
承旨前望單子入之,洪鍾運落點。
兵曹,以李文永爲禁軍別將。
兵曹口傳政事,親軍右營外北道參軍單趙羲晉。
閔致憲,以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以內醫院都提調·提調意啓曰,內醫安秉宜,有頉,代加差內醫李鍾林,今爲當次矣。依定式,草記差下之意,敢啓。傳曰,知道。
又以弘文館言啓曰,修撰李中斗差祭出去,下番闕直,事甚未安。修撰李國應,副修撰李義悳·李在淳,竝卽牌招,推移入直,何如?傳曰,允。
又以統理交涉通商事務衙門言啓曰,濟衆院主事金斗爀減下,其代幼學金經夏差下,主事李采淵有頉,代幼學李南斗差下,令該曹口傳下批,何如?傳曰,允。
又以統理交涉通商事務衙門言啓曰,博文局主事權文爀有頉,代幼學韓喆重差下,令該曹口傳下批,何如?傳曰,允。
又以刑曹言啓曰,左右捕盜廳文移內,李和允,賦性陰譎,甘心樂禍,遠惡島限己身減死定配,李達之·李禹瑞·李季伯·柳成根等四漢,性本頑悖,罪犯罔赦,遠惡地定配事奉承下敎,玆以移送云矣。罪人和允,全羅道康津縣薪智島遠惡島,限己身,減死定配所,達之,咸鏡道三水府,禹瑞,慶尙道彦陽縣,季伯,全羅島海南縣,成根平安道渭原郡遠惡地定配所,竝卽押送之意,敢啓。傳曰,知道。
又以刑曹言啓曰,以統長口傳下敎曰,金宗澤嚴刑一次,減死島配事,命下矣。謹依傳敎,罪人金宗澤嚴刑一次後,全羅道靈光郡荏子島,減死定配所,卽爲押送之意,敢啓。傳曰,知道。
義禁府照目粘連,西所衛將朴樞鎭,部將沈興澤等矣本府議啓內,有失檢飭於常時,以致更鼓之誤打,罪著瘝溺,難免警責,竝只以此照律,罪各笞五十,收贖解見任,別敍竝只私罪。奉敎依允爲旀,竝只功減一等爲良如敎。
義禁府照目粘連,前白川郡守朴齊億矣本府議啓內,軍需惟重,關飭尤嚴,家人京貿,縱有分疏,經年愆滯,未免失檢,不可以今旣畢納,有所參恕,以此照律,罪笞五十,收贖解見任,別敍私罪。奉敎依允爲旀,功減一等爲良如敎。
義禁府照目粘連,濟物萬戶田在英矣本府議啓內,符驗之因水火盜賊毁失者不坐,載在法律是白乎矣,苟能常時謹守,寧有當夜見失?事甚驚駭,難免重勘,以此照律,罪杖八十,收贖奪告身三等,私罪。奉敎依允爲旀,功減一等爲良如敎。
左副承旨金喆熙疏曰,伏以臣,稟質鹵下,才識儱侗,不足備數於任使之末,而三銓誤恩,重叨於已試蔑效之地,隨處瘡疣,惟譴何是俟,至有頃者嚴旨,而臣之罪,果無所逃也,噫,祀典所重,顧何如,而不審於塡差之節,做錯於奏御之文,孽由自作,合置何辟,刋削薄警,曾不足以蔽厥辜,而又未幾日,銀臺特點,忽下於跧伏省愆之際,繼而有蕩敍之命,臣於是,惶隕駴惑,不省所以措躬也,聖度縱軫於包荒,私諦莫越於廉防,庚牌儼臨,承膺無路,玆敢短章自劾,干冒威尊,伏乞聖明,俯賜鑑諒,亟遞臣職,仍勘臣未勘之罪,以爲不職者戒焉。臣無任云云。答曰,省疏具悉。遂事何必爲引?爾其勿辭察職。日記廳堂上金春熙,郞廳郭琦傳啓軸
上在景福宮。停常參·經筵。
夜自五更至初二日開東,灑雨下雨,測雨器水深九分。
禮曹,今九月二十五日中宮殿誕日陳賀時,應行節目,參考前例磨鍊爲白去乎,依此擧行,何如?判付。啓,權停爲良如敎。
閔致憲啓曰,執義王濟肯,掌令金鎭懿,持平朴啓鉉·金鎭祐,獻納李承九,正言李起東,旣入闕中,不爲傳啓,直爲出去,事甚未安。竝推考,何如?傳曰,允。
傳于閔致憲曰,凝佇之餘,見此附牘,大失所圖,殊非雅望於平昔者也,卿惟奕世忠貞,相繼趾美,愛君憂國之誠,謨明弼諧之績,宜其有所受而有所守矣。斯可云卿家事卿家責也,聽之輿而公議攸屬,斷自衷而予心惟簡,予旣誠心來卿,卿豈崇飾遐予,且卿謂今何如時也?國勢則搖若懸旌,靡所依泊,民計則岌如壞屋,無以補苴,險乎有汲汲朝夕之虞,寔由予涼德,不克負荷而其亦亶在乎訓迪篤棐之如何,急欲扶持,必待良手,卿之宿德也·宏猷也,予所倚注而期詡者,固非今日,而今此之擧,亦旣晩矣。予則曰吾之相定矣。而非予一人私于卿,乃朝野之言,卿其可罔念聞而不亟起乎?以卿老成,宜有以深諒者,須卽幡然,以慰區區之望事,遣史官傳諭于右議政。
閔致憲啓曰,假注書金翊洙,有身病,勢難察任,今姑改差,何如?傳曰,允。
金翊洙改差,代以白虎燮爲假注書。
事變假注書李日彦書啓,臣於本月初一日午時量,敬奉聖諭,馳往傳諭于西部盤石坊藥田契議政府右議政金有淵所住處,則以爲,臣奉不敢當之命,承不敢受之禮,五內失守,如酲如痴,若無所屆泊者,今又史官,臨宣聖諭,眷毗奬借,極其隆重,勖之以世美,申之以弼諧,雙擎九頓,彌增戰慄,臣之愚劣庸陋,非惟自知甚明,抑亦聖鑑之所已燭,而國人之所共許者也,職名不宜以臣而冒竊,事體不當由臣而褻損,旣不敢縮伏泯默,又不敢張皇附對,謹當於日間,冒徹瀝血之祈懇,恭請反汗之處分云矣,敢啓。傳曰,知道。
吏曹口傳政事,濟衆院主事二單,金經夏·李南斗,博文局主事單韓喆重。
兵曹口傳政事,禁軍別將單李文永。
閔致憲,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,下番闕直,事甚未安。修撰李中斗差祭,李國應,副修撰李義悳·李在淳有身病,應敎尹容植,副應敎鄭誾朝,校理南濟元,副校理李承載·吳有善,竝卽牌招,推移姑降入直,何如?傳曰,允。
又以弘文館言啓曰,下番闕直,事甚未安。修撰李中斗·李國應,副修撰李義悳·李在淳,竝卽牌招,推移入直,何如?傳曰,允。
又以禮曹言啓曰,今九月二十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
上在景福宮。停常參·經筵。
贈領議政趙寧夏緬禮出柩後,大王大妃殿,藥房·內務府·內閣·政院·玉堂口傳問安。答曰,知道。
閔致憲啓曰,同副承旨洪鍾運在外,依傳敎竄配傳旨捧入之意,敢啓。傳曰,知道。
傳于閔致憲曰,承旨有闕之代,前望單子入之。
承旨前望單子入之,洪時衡落點。
以咸鏡監司李敦夏狀啓,端川府民家漂頹事,傳于閔致憲曰,民家漂頹,若是夥多,聞甚驚慘,元恤典外,別加顧助,趁卽結構奠接,俾無一民失所之歎事,廟堂措辭分付。
判敦寧鄭範朝疏曰,伏以臣見帶判敦寧之銜,感恩怵義,粗伸叩謝之忱,而第臣之無敦寧,曾於本府同知事辭遞也,已有所仰陳矣。今玆所處,與前無異,庸敢據實控籲,伏乞聖明,俯垂鑑諒,照例鐫改,以存公格焉。臣無任云云。答曰,省疏具悉。所請依施。
副護軍尹宖善疏曰,伏以臣於日前,猥控病實,獲解秋務,感戴恩造,安意調治之中,卽伏見右捕廳草記批旨下者,有刑曹佐郞朴寅煥遠地定配之命,臣於是,不能無皇恧難安者,蓋本曹郞廳,有推捉懲治之事,則每言于堂上而請署判,自是應行之例,故臣只按往例而許之而已,苟非臣之署判,郞官其何以推捉,而今以推捉之郞官,已被重究,則臣以署判之該堂,亦何可獨逭譴何乎?不敢以已遞職名,晏然若無故,玆具短籲,冒悚自劾,伏乞聖明,亟議臣當勘之律,以重邦憲,俾安賤分焉。臣無任云云。答曰,省疏具悉。不審之失,在所難免,爾亦重推。
上在景福宮。停常參·經筵。
金喆熙啓曰,新除授同副承旨洪時衡,卽爲牌招,何如?傳曰,允。
傳于金喆熙曰,吏曹參議有闕之代,前望單子入之。
傳于洪時衡曰,公事不審之中官金萬祿,從重推考。
洪時衡,以義禁府言啓曰,承政院同副承旨洪鍾運竄配之典事,承傳啓下矣。洪鍾運以承傳內辭意,具罪目,全羅道錦山郡竄配,而方在京畿積城地云,依例發遣府書吏,自所在處執捉,仍令押送配所,何如?傳曰,允。
右議政金有淵疏曰,伏以臣聞王政,莫先於知人任官,而官人之道,莫大於置相,得其人則國理,不得其人則國不理,是故詢謀之不足而龜筮以決之,雖在三代雍熙之際,其所難愼猶如此,況今日國家事勢,何可不惟其人而苟然備員乎?若以周官三公,求備於今人,則固不可易得矣。然而識務救時之才,世不乏人,漢唐以來,如蕭·曹·魏·丙·房·杜·姚·宋,所就雖異,各有其長,逮夫我朝,明良喜起,可以侔三代而駕漢唐,邦家由是而寧謐,黎民由是而康乂,式至于今休矣。我殿下以鼎軸獨賢,至勤宸念,思得夾輔,以資共貞,則德望材猷,不患無其人,而迺玆命令所降,拈出姓名者,卽朝廷間一無可取萬不猶人之賤臣耳,卽此時時事,又可知已臣之驚惶震越,固未暇論,其在殿下求助扶顚之策,不亦甚左矣乎?臣於是,竊爲殿下國事,中夜繞壁,益不勝憂悸也,噫,臣以臣家之裔,世受國恩,與天無極,而至于臣身,偏霑聖朝雨露,束帶從仕,今四十有三年,栽培生成,靡官不做,內而三持銓衡,猥掌財賦,外而再按北節,冒膺安撫,雖一官一事,旣不能稱塞明旨,瘡瘢莫掩,愧怍常切,而臣今老白首矣。筋力精神,非復昔時,餘生幾何,圖報無日,寤寐如結,撫躬慨悼,一息未泯之前,庶或安此拙樸,從大夫後粗伸時節起居之誠而已,過此以往,夢想未到,今以千萬不敢當之任,加之於千萬不近似之身,則民國之憂,無有窮已,不待他日僨事而知之已審矣。此非但臣之不幸也,抑亦國家之大不幸也,世之尙論者,得無可議於殿下知人官人之政也哉,迷慌迫塞,神遁魄奪,不敢張皇告憫,略具文字,以暴衷懇,伏望聖慈,亟賜反汗,以重天職,俾安賤分焉。臣無任云云。答曰,省疏具悉卿懇。敷悉衷曲,庶幾感回,及見巽章之來,諒非厚望於卿愕眙失圖,不知攸謂也,同休共戚,公國爲心,乃是卿家服襲庭誡者,必不當斤斤具例,硜硜飾讓,以待予言之至再而至三也,矧今溢目之憂,燃眉之急,岌嶪遑迫之狀,卿之蚤夜警惕,亦可想到矣。以卿敦厚之姿,端確之操,內外歷試而績勩久著,朝野屬望而詢謀僉同,予非私卿,卿豈邈予,卿所云知人官人,誠着題語也?予旣知卿之審,而官惟其人,故乃有今日之擧,而艱虞澒洞,庶務叢脞,茫然若棼絲之莫知頭緖,政須卿料理而調劑之,予懷渴望,一日爲急,卿勿固辭,用紓予憂勤之意,是所至望,卿其諒之,卿其諒之。仍傳于洪時衡曰,此批答,遣史官傳諭。
吏曹參議洪承穆疏曰,伏以臣所叨之銜,卽天官佐貳淸要之任也,其地望之重,揀選之愼,苟非甄別流品盡平允之政,恢張公道有激揚之風者,莫宜居之,如臣謏才淺識,何嘗一毫近似?而誤恩至再,濫叨閱月,不思所以却顧退步哉?猥荷寵眷之隆,而報效蔑稱,徒懷趨走之恭,而淟涊爲愧,有時代斲,瘡疣百出,求解一念,不啻如執熱思濯,而不敢輒陳丐免,至今蹲仍者,亦惟曰感恩私而怵義分焉耳,第臣稟賦虛脆,自來善病,近添感冒,宛轉床笫,時日之頃,末由蠢動,選部重地,尤不容瘝隳爲也,玆敢疾聲呼籲於聽卑之下,伏乞聖慈,俯垂矜諒,亟遞臣吏曹參議之職,俾官方無曠,微分獲安,不勝大願。臣無任云云。答曰,省疏具悉。所請依施。
上在景福宮。停常參·經筵。
傳于金喆熙曰,敷心之言,已罄底蘊,而若無變動,予不以彌文相加,卿何用故事爲例,顧今國計民事,卿亦知非汗漫虛徐之時也,夫以卿斷斷忠愛,必念予戚戚憂慮,不宜尋常恝如,而況服習之訓,圖報之誠,欲以勖予以保予者,有倍于餘人,則亦不宜退然不居,恬然越視也,以公以私,卿有必可進之義,無必可辭之端,而逡巡却顧,扮作美讓,非卿之所可爲也,非予之所可知也,曠日堅持,徒煩往復,奚但睽異於懇款求助之意,輿情所以顒望者,亦將疑沮而解體,卿其諒此,卽起膺命,予方臨軒而竢之事,遣史官傳諭于右議政,仍與偕來。
吏曹參議前望單子入之,金學洙落點。
傳于金喆熙曰,政官牌招開政。
傳于閔致憲曰,呈告兵曹參判·同敦寧竝許遞,今日政差出。
傳于閔致憲曰,在外玉堂·泮長竝許遞,今日政差出。
洪時衡啓曰,假注書白虎燮,有身病,勢難察任,今姑改差,何如?傳曰,允。
傳于閔致憲曰,濟州判官之代,熊川縣監李容仁擬入。
事變假注書李日彦書啓,臣於本月初四日午時量,敬奉聖諭,馳往傳諭于西部盤石坊藥田契議政府右議政金有淵所住處,則以爲,臣不衷之服,非分之寵,實無以一日冒玷,亦無以閱月虛辱,百爾思之,百不得已齎怵陳辭,辭不達義,非第批旨靳兪,乃反期詡愈摯,繼宣別諭,仍命偕來,至以恬然越視,扮作美讓,責敎也嚴,敦迫也亟,臣於是乎,慄慄然懼,頂趾俱汗,誠莫知死所矣,噫,受恩於國,莫如臣家,欲報之願,彝性攸同,夷險固所不擇,湯火猶當不避,矧今不世之殊遇,曠古之隆眷,苟若一星半黍之可堪於是任,有補於民國,安敢視之泛而讓之崇,不思急病之義,自速辜負之罪乎?臣之材樗也,不足爲厚棟,臣之器筲也,不能以大受,只諉趨走之恭,不量而入,終必覆餗乃已,臣由滋悚,寧被慢命之誅,萬難承膺,擬將前疏未罄之辭,更上實封,顒俟顯斥,王人之陋止淹留,冞增皇隘,伏願亟賜召還,俾安私分云矣。臣旣承仍與偕來之命,故姑爲仍留之意,敢啓。傳曰,知道。
閔致憲以吏曹言啓曰,中學訓導吳泰殷,以其身病,呈狀乞遞,改差,何如?傳曰,允。
有政。吏批,判書洪鍾軒牌招不進,參判尹致聖牌招不進,參議金學洙進,右副承旨閔致憲進。以吏批言啓曰,判書洪鍾軒,參判尹致聖,竝牌招不進,小臣獨政未安,何以爲之?敢稟。傳曰,只出緊任。以嚴胄榮爲副校理,趙文永爲同敦寧,金宗漢爲兵曹參判,金九鉉爲大司成,金元植爲監察,李容仁爲濟州判官。
兵批,判書閔應植病,參判金宗漢未肅拜,參議李晩由病,參知洪憲述入直進,同副承旨洪時衡進。上護軍鄭範朝,護軍鄭漢朝,副護軍李愚冕·韓耆東·洪承穆·趙同熙,副司直李承載,以上竝單付,吏批,再政。以徐衡淳爲判敦寧,李獻稙爲禁府都事,吳瑞源爲熊川縣監。
白虎燮改差,代以李蓍宰爲假注書。
兵曹口傳政事,親軍西營哨官二單,李止夔·鄭夢河。
上在景福宮。停常參·經筵。
藥房提調金壽鉉,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
洪時衡,以弘文館言啓曰,新除授副校理嚴胄永,時在京畿楊根地,經筵入番事緊,請斯速乘馹上來事,下諭。傳曰,許遞。
又以親軍別營言啓曰,本營騎士將李世基,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
贈領議政趙寧夏緬禮安葬後,大王大妃殿,藥房·內務府·內閣·政院·玉堂·吏曹口傳問安。答曰,知道。
金喆熙啓曰,判敦寧徐衡淳,同敦寧趙文永,行大司成金九鉉,除拜後過三日,不爲出肅,竝依定式推考警責,仍卽牌招察任,何如?傳曰,允。
傳于金喆熙曰,政官牌招開政。
傳于洪時衡曰,兵判旣已在外,其間行政,次堂依例爲之。
傳于閔致憲曰,同敦寧·敦寧都正許遞,今日政差出。
禮曹,來丁亥年正朝謝恩使拜表吉日,十一月初八日午時,方物封裹同月初五日。
傳于閔致憲曰,大臣出處,不得不自重,亦復因時而緩急,惟適其宜而已,若其安閒無事之日,敦尙沖挹,濟濟若虞廷相讓,亦可云美事矣。其或際値艱棘,責鉅務殷,固未暇於周官僂傴,則亦當蒲伏顚倒,如焚之救而溺之拯,是義分然矣,理勢然矣。豈或以具文略例,議軒輊於進退之際哉?且卿忠愛一念,亦世守之訓,旣知予旰食勤勞,若涉無津,而不思所以匡弼而共貞乎?傅說之爲相,惟以知行難,其君以不言,則有厥咎,自矢矣,而未嘗有退遜底語,此蓋君臣相得之深,則固無容浮辭爲也。卿須體此至意,幡然改圖,以慰延佇之想事,遣左副承旨,傳諭于右議政,仍與偕來。
傳于閔致憲曰,偕來史官還入。
傳于洪時衡曰,敦諭遲滯之當該承旨,從重推考。
以慶尙監司李鎬俊狀啓,薦新進上石榴節序差早,姑未成熟,限內不得封進,惶恐待罪事,傳于洪時衡曰,勿待罪事,回諭。
傳于洪時衡曰,公事遲滯之中官李朱夏·吳泰煥,竝從重推考。
閔致憲啓曰,右議政金有淵敦諭,遣左副承旨傳諭事,命下矣。左副承旨金喆熙,所當牌招,而拘於廳規,不得請牌,何以爲之?敢稟。傳曰,牌招。
左副承旨金喆熙書啓,臣於本月初六日丑時量,敬奉聖諭,馳往傳諭于西部盤石坊藥田契議政府右議政金有淵所住處,則以爲,臣洊徹至懇,祗承溫批,牖迷警頑反復丁寧,隆注殊禮,愈往愈加,繼以寵諭,特遣惟允邇臣而宣之,提先故而期待彌厚,慨時虞而寄托且重,奉讀未半,感淚交逬,君臣大義,列於天地,根於秉彝,雖無此聖敎,世祿休戚之義,其何敢一日忘諸?斷斷此心,可質神明,而至於率乃攸行,在愚臣亦未嘗不爲至願大榮,然量其分則才有不逮,顧其勢則行有不得,而妄自托於同休共戚,徒竊其位而已,則其爲欺負,孰甚於此?今殿下若以不言有咎,求之于世,豈無殷高之傅說,而臣實非其人而非敢承也?以職視臣,以臣視職,有萬不當,無一可出,溝瀆之諒,固守靡渝,鈇鉞之誅,甘犯無悔,臣分缺矣,臣罪積矣。臣今皓髮如霜,頭顱已判,何敢以蕞爾微命,有所顧惜而不思所以仰承德意,直前擔着乎?上下以情相孚而情猶有未達,言語以誠相感,而誠猶有未格,其所未盡,不敢不盡,更擬冒入文字,以冀憫諒,而近侍仍留,尤極悚仄,亟命撤還,萬萬至祝云矣。臣旣承仍與偕來之命,故姑爲仍留之意,敢啓。傳曰,知道。
傳于洪時衡曰,當該承旨推考。
閔致憲,以吏曹言啓曰,新除授濟州判官金膺洙,以其身病,呈狀乞遞,改差,何如?傳曰,允。
洪時衡,以兵曹言啓曰,同知中樞府事李廷穆,僉知中樞府事朴善陽,五衛將南啓根·鄭進源·河錫文,昌德宮衛將鄭逸默·李鳳柱,守門將康胤永,俱以病難供職,新除授忠淸兵使洪圭,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書洪鍾軒牌招不進,參判尹致聖進,參議金學洙牌招不進,右副承旨閔致憲進。以吏批言啓曰,判書洪鍾軒,參議金學洙,竝牌招不進,小臣獨政未安,何以爲之?敢稟。傳曰,仍爲之。
又以吏批言啓曰,原州牧判官,今當差出,而本州以營下劇邑,物衆地大,素稱難治,不可不擇差,他道有聲績·未準朔守令,竝擬,何如?傳曰,允。以南廷弼爲副校理,尹㦙爲同敦寧,姜命奎·尹泰先·金虞鼎爲敦寧都正,李秉琬爲監察,李明宇爲典圜局委員,李鼎宰爲原州判官。
兵批,判書閔應植在外,參判金宗漢進,參議李晩由入直進,參知洪憲述病,同副承旨洪時衡進。以盧翼東爲同知,洪在豪爲僉知,金瀅根·羅鍾大·柳灌秀爲五衛將,朴善陽爲曹司衛將,朴齊植爲忠翊將,金容澤·金龍瑞爲昌德將,李宓熙爲忠淸兵使,崔枝膺爲鐵島僉使,韓成浩爲黃海中軍,護軍趙文永·李廷穆,副護軍元錫龜·朴善陽·洪圭·朴聖會,副司直嚴胄榮,副司果趙重會·高慶俊·李胤翼·姜遇譱·盧宣英·林弘準·金泰燮,以上竝單付,車嶺僉使崔學默,九月別將趙尙沃,以上相換事,承傳。
吏批,再政。以金潤鉉爲監察,趙相晉爲引儀,宋明洙爲禁府都事。三政。以許樟爲禮賓主簿,李起銑爲司饔別提。四政。以李時庠爲典牲主簿。五政。以宋鍾五爲掌樂主簿。六政。以金容觀爲禁府都事。七政。以金顯㴤爲典設別提。
兵批,再政。以金鎭民爲忠壯將,尹景根爲宣傳官,趙載弘爲守門將,尹吉炳爲靑山島僉使,同知單羅鍾大,僉知單金瀅根·柳灌秀。
以吏曹參議金學洙牌不進罷職傳旨,傳于閔致憲曰,只推。
閔致憲,以內務府言啓曰,卽見黃海兵使白樂倫所報,則以爲,隨營牌入防,多年停番之餘,責以徵赴,則邑勢民情,必致罔措,依已例停番,毋論元保軍,每名二兩式收布雇丁爲辭矣。防軍收布,揆諸綢繆之義,非不疎虞,而爲念民邑之弊,權宜行之,已多年所,姑令依所報許施,何如?傳曰,允。
又以親軍別營言啓曰,本營兵房金炳一,身病甚重,勢難察任,今姑改差,何如?傳曰,允。
領敦寧府事金炳德疏曰,伏以臣向控微懇,冀解兼任,未蒙竝遞之恩,冞切虛縻之悚。夫饋餉支調,自有綦要,顧臣積年淹病,晝宵血祝,惟在於遄乞殘骸,其不能復有藉手爲公家事者久矣,而猶且恬然苟冒,徒事竊俸,蔑義分壞廉防,莫甚於此,所以從前屢瀆,不容自已也。臣之病狀,重經暑濕,益添乖厲,判不是陽界上物,雖冗兼漫務,不宜一任其瘝,玆敢收召神思,荐干崇嚴,伏願聖慈,俯垂憫諒,亟改臣所帶軍監提擧,俾官事無廢,微分獲安焉。臣無任云云。答曰,省疏具悉卿懇。愼節奉慮,而鄕第處閒,將攝得宜,且今秋涼,自當復常,所帶提擧,本非劇任,卿勿更辭,安心調理。仍傳于洪時衡曰,此批答,遣地方官傳諭。
右議政金有淵疏曰,伏以臣於日前,猥徹巽牘,而批旨旣靳,續下諭敎,而敦勉更勤,彼相將焉用而聖意必欲致耶?駴栗之餘,益不勝滋惑,第其前後恩言,輒及於臣家先故,惓惓焉勉勉焉若昔殷誥之胥及逸勤,周雅之式辟纘戎者然,一讀而感涕淫淫,再讀而惶汗漐漐,誠不知何以自措?噫,臣曾祖文貞公臣熤,祖文忠公臣載瓚,受知我正·純兩聖朝,弼亮之紆謨,世篤之成績,惇史書之,太常紀之,輿人誦之,此非臣所敢自私,而今我重宸,曠世起感,求其典型於遺仍,特臣於臣家,卽一不肖孫耳,徒藉餘茠,無能爲役,不期馳騁榮塗,滾躋崇階,惟其家傳繩墨,儒素是已,謹約是已,粗守先人之廬,安分知足,秪願不殆不辱,然猶鍾鳴漏盡,宜休不休,每寢而有愧衾影者多矣。乃其不才則明主之所宜棄也,以我殿下如日之臨,豈不燭臣本末,而忽使臣進居巖廊,責以論經,有若箕裘之髣髴,臣之感激圖報,宜倍餘人,而學術蔑矣,其何以匡輔君德,力量小矣,其何以鎭壓物情,智慮淺矣,其何以協贊廟劃?必不免伴食之譏。覆餗之災,上累聖簡,下墜先緖,究竟是公私獲戾,而止獲戾,以後雖悔曷追?是臣所以中書一步,視若鐵限者也,斷斷做諒,旣不欲以此職自居,則疏奏之屢瀆,批諭之致煩,國體徒損,臣罪滋大,王人來守,一日尤悚,情窮勢迫,敢又仰首而號。伏乞聖上,更加財察,亟收臣議政爵秩,以幸民國,千萬血祝。臣無任云云。答曰,省疏具悉卿懇。予其敷心腹之言者屢矣。卿亦申複其說,宜無所更事覼縷者,而又此牢執,巽章踵至,於義何居,良未可忖度也,自卿甌卜,物議允稱,民國有賴,若久旱之作霖雨,引領拭目,想見其施措,昔宋之相趙鼎也,制下之日,朝士相慶,今卿出處,亦不多讓古人,卿雖欲間間退縮而不可得,矧又寅亮承弼,與國家共安危,自是卿傳家事業,宜其紹述緖餘,繩武軌躅,用啓迪予而康乂民者,亦將兢惕,而如恐墜失矣。予方以是而倚毗者愈重,期待者愈深,卿之所責負者,其亦厚且腆矣。卿必有諒悉者,夫何更誥?聽卿裁量焉。仍傳于洪時衡曰,此批答,偕來史官更爲傳諭,期於偕來。
上在景福宮。停常參·經筵。
閔致憲啓曰,來十一日朝參日次矣,敢稟。傳曰,停。
傳于閔致憲曰,藥院都提調有闕之代,右議政爲之。
傳于閔致憲曰,再明日七夕製通方外爲之,試紙用大好紙,景武臺親臨磨鍊。
傳于閔致憲曰,酡酪所用乳牛之爲畿邑民弊,曾已稔燭,而在所變通者也,自今冬爲始,令種牧局取乳進排,其立牛喂養之資,司僕寺與畿營,從長措劃事,分付。
洪時衡啓曰,卽者兵曹郞廳來言,今初九日景武臺親臨七夕製儒生試取時,侍衛節目及別雲劍望,當爲磨鍊以入,而判書閔應植在外,不得擧行云,何以爲之?敢稟。傳曰,次堂擧行。
又啓曰,因兵曹啓目,濟物萬戶兵符,令政院改造下送事,允下矣。兵符今旣改造,監營及所管營所上各左一隻,該萬戶所佩右一隻,竝定禁軍下送,依例分上,舊兵符竝上送,以爲燒火之地事,京畿監司·江華留守處,下諭,何如?傳曰,允。
閔致憲,以弘文館言啓曰,新除授副校理南廷弼,卽爲牌招察任,何如?傳曰,允。
又以禮曹言啓曰,來十月初二日行宗廟冬享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來十月初二日行宗廟冬享大祭親行時,王世子亞獻之節,依例磨鍊乎?敢稟。傳曰,望廟禮省牲·省器後,先爲還宮磨鍊。
又以禮曹言啓曰,來十月初二日行宗廟冬享大祭親行時,永寧殿,依例遣大臣攝行,何如?傳曰,允。
又以禮曹言啓曰,今九月初九日親臨景武臺七夕製試取時,王世子侍坐之節,何以爲之乎?敢稟。傳曰,依例磨鍊。
兵曹,以李敎應爲親軍別營兵房。
洪時衡,以親軍別營言啓曰,本營右別將李容觀,身病猝重,勢難察任,改差,何如?傳曰,允。
又以親軍別營言啓曰,本營騎士將鄭健植·吳萬譱,俱有身病,勢難察任,竝改差,何如?傳曰,允。
又以親軍別營言啓曰,本營騎士將金景熙,以前任甲山府使,尙在任所矣。領軍之職,久曠可悶,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,親軍別營兵房單李敎應,騎士將單李羲燁·崔得秀·趙鍾哲。
兵曹口傳政事,親軍別營騎士將單金景熙。
判府事金弘集箚曰,伏以臣自入秋以來,凘憊成祟,膈火熾升,而血嗽爲苦胃痰停痞,而寒泄時作,一證稍減,一證旋加,方藥屢改,莫適責效,見狀委薾,昏昏如墮雲霧之中,實無以自力,而嘗藥重地,閱月虛縻,病裏悶悚,靡所容措,玆敢短箚冒控,伏望聖慈,亟遞臣內醫都提調之任,以安微分焉云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于洪時衡曰,此批答,遣史官傳諭。
大司憲金晳根疏曰,伏以臣之父母墳山,在於忠淸道瑞山地,而緣臣靡暇,久未省掃,自經夏潦,莎草脫落,未卽修補,天氣漸寒,若不及今經紀,竣事無期,非臣躬檢,亦難幹當,而旣不能自由,亦不敢遽行,冒陳衷懇,仰瀆崇嚴,伏乞聖慈,特許臣由暇,獲伸私情,千萬至祝。臣無任云云。答曰,省疏具悉。卿其往省焉。
上在景福宮。停常參·經筵。
傳于洪時衡曰,浹旬往復,蔓辭頻煩,亦覺醻應之支離,而予不憚此,又復申申者,直以民國事計之遑汲,有未暇汗漫曠持矣。卿是卿家人也,一部經濟,其必有素講於宿昔者,且卿才猷也,力量也,德望也,可見輿論之咸誦,目今許大艱虞,必待卿弘濟矣。宋仁宗相富弼曰,古來命相,或稽于夢卜,今日大得人情,豈不尤賢乎?予於卿亦云爾,卿或謂弊到劇處,無以措手而矯救乎?則究竟諉之於莫可如何,而駸駸然淪胥而已乎?以卿而不肯擔夯,則夫誰欲任其責哉?左右參倚,卿必辭不得避不去矣。卿須斟量,卽日命駕,是所顒企事,偕來承旨更爲傳諭于右議政,期於偕來。
傳于洪時衡曰,吏曹參判有闕之代,前望單子入之。
傳于洪時衡曰,傳敎遲滯之中官朴漢應罷職。
吏曹參判前望單子入之,徐鶴淳落點。
左副承旨金喆熙書啓,臣於本月初八日申時量,敬奉聖諭,更爲傳諭于西部盤石坊藥田契議政府右議政金有淵所住處,則以爲,臣卽有除輒膺,承順趨走之小臣耳,況今五奉聖諭,三讀恩批,猶復方命,迷不知變者,豈臣夷險燥濕之素志,而顧其中,則誠有不得已者存焉,日月至明,而臣心莫照,天地至廣,而臣躬靡措,徊徨泯蹙,如窮無歸,洪庇隆寄,逈出尋常,聖人一言之褒,不特華衮之榮,恐不當重複輕施於無似之臣,以玷謨訓,以損事體也,至若批敎中醫民醫國一節,竊有所仰復者,今臣雖老且病,猶不欲妄試庸醫,自貽後悔,在一己且然,矧玆醫民醫國之重且大,豈可全昧對投,而遽敢着手乎?臣誠愚迷,深有未曉,恩言懇懇而無一分奉承,愚忱期期而不一步移動,惟以不報之報,爲餘生自效之圖,而雖積蹇傲,違慢之罪,有不可渝其志而易其守者矣。煩猥之極,又不敢一向拖長,方寸如煎,罔知爲計,席地戰灼,譴何是竢云矣。臣旣承期於偕來之命,故姑爲仍留之意,敢啓。傳曰,知道。
洪時衡啓曰,卽者兵曹郞廳來言,明日殿座時別侍衛,不可不備,而判書閔應植在外,不得擧行云,何以爲之?敢稟。傳曰,次堂擧行。
傳于洪時衡曰,明日出宮門路,以建善門爲之。
洪時衡啓曰,行都承旨尹用求,右承旨趙臣熙廚院進,行左承旨朴鳳彬內務府直,左副承旨金喆熙偕來進,右副承旨閔致憲式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以右承旨趙臣熙牌不進罷職傳旨,傳于洪時衡曰,只推。
洪時衡,以禮曹言啓曰,卽接景慕宮官員所報,則明日七夕製試取時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又以義禁府言啓曰,今初九日七夕製通方外爲之時,本府都事,皆爲赴擧,只有武都事一員,當直入直,而本府入直公事回公都事及秋成門禁亂都事,無以推移,假都事三員,令該曹口傳差出,以爲分排擧行,何如?傳曰,允。
又以義禁府言啓曰,慶尙左兵使李鍾晉狀啓內,仁同前府使朴文會,前前府使李璿載,前前府使李容鎬,柒谷前府使李秀暎,前前府使林淳憲,前前府使李鳳宇等,竝令攸司稟處事,啓下矣。朴文會下去京畿安城地,李璿載下去砥平地,李秀暎下去楊根地,李容鎬下去忠淸道大興地云,依例發遣府羅將,竝拿來,林淳憲,以吉州牧使,時在任所,李鳳宇,以尙州營將,亦在任所,依例發遣府書吏,竝交代後拿來,何如?傳曰,待待命拿囚。
又以義禁府言啓曰,全羅左水使李廷珪狀啓內,虞候朴基琫,不得已罷黜,其罪狀,令攸司稟處事,啓下矣。朴基琫,時在任所,依例發遣府羅將交代後,拿來,何如?傳曰,待待命拿囚。
右議政金有淵疏曰,伏以臣嘗讀宋臣歐陽脩上皇帝表有曰,天鑑孔昭而一言可以感動者在,能致其誠,今臣前後疏奏,不止一言,而猶未蒙天鑑回照,邈然無感動之效,一則臣之不誠也,二則臣之不誠也,臣於是及躬自悼,有愧歐陽而又不能無憾於天地之大也,今殿下明旨以命臣,殊禮以遇臣者,抑爲臣身歟,抑爲國事歟?以爲臣身乎,則以其乃祖之孫,俾繩其武,陶甄偏矣,渥澤厚矣。然大官非可以榮其身者,決知其不爲是也。以爲國事乎,則灔澦之險而不擇梢工,膏肓之危而妄試庸醫,墊溺之患,敗壞之證,直是俄頃間事,寧不大可懼哉?況今俯仰上下,環顧中外,了無一事可恃,亦無一處不病,民生失所而邦本扤捏,財用無節而國計茫蒼,紀綱不振而恬嬉成習,典式徒存而遵守無實,服官者以營私爲能事,冠儒者以讀書爲羞恥,廉維不張而名檢掃地,倖路多岐而賞罰失當,凜凜遑遑,若不保朝夕,百艱千虞,更僕難數,而亦未有甚於近日,匡救維持之責,惟在輔相,朝野之拭目顒望,顧何如哉?臣之至愚昧事,歷試蔑績,殿下之所已悉,而迺使出謀發慮,欲其挽回而康濟者,是何異於反鑑而索照也?或謂宿德在位,彌綸有專,則如臣者苟充而不妨耶?審如是,則竊恐大聖人千慮,亦有一失也,夫國之有相,猶鼎之有足。安有鼎缺一足而不顚覆之理乎?量時揣能,審於自劃,恩言曠絶而若不知感,責諭諄複而若不知畏,硜硜匹夫之諒,終有不能盡者矣。且臣賤齒,奄迫七袠,曖曖楡景,理無再陽,而五官俱病,陳就無望,然臣之今日所値,實有大於疾痛者,姑未敢竝瀆而不量之入,於義爲悖,自信之行,於恩爲孤,恩義之際,不可兩全,此殆臣命卒之秋也,玆又冒悚悉暴,言不知裁,惟聖明俯察民國之重,亟褫鞶帶之錫,仍治臣慢傲瀆聒之罪,以厲群工,千萬幸甚。臣無任云云。答曰,省疏具悉卿懇。求助愈急而固辭愈勤,有若情志之不相符者然,丙枕熲熲,未嘗晷刻忘卿,而猶未可以感動卿心,予竊愧焉,卿之所歷陳時弊,無不切中,而亦略擧其槪耳,凡百虞憂,奚止於是也?惟以卿沈重而騷訛不足鎭也,以卿幹局而顚危不足扶也,風勵震作,頹綱不足立也,物綜理核,棼緖不足治也,規範可以矯侈靡,恬雅可以熄燥競,政須卿一出而整頓之,卿何捲而有之,懷而藏之,不念世濟之美,而用紓宵旰之憂哉?卿之言病,自是衰境例症,調養可以勿藥,至如民國之病,可謂膏下肓上矣。血脈俱槁,毛髮皆瘁,卿之所愼,必不若是之甚焉,寧不思移其所醫身者,而以醫民醫國乎?其欲褎然傍視,康濟一身而已,則非卿之所忍爲,非予之所厚望也,卿其諒圖,卿其諒圖。仍傳于洪時衡曰,此批答,偕來承旨傳諭,期於偕來。
吏曹參判尹致聖疏曰,伏以臣庸疎,冒據銓地,于今閱月矣。始一陳籲,緣辭拙而未敢,間又代斲,懼瀆擾而荏苒,一行政注,愧畢露於驢技,五次銓選,恨鳩拙之莫掩,是豈臣毫分襯着於是任,大耐其官職然哉?偏荷聖度大於包容,熙朝深於忠厚,得至于今日,亦云倖矣。蓋是職也,擬之以周官則六典之中,天官居首,旁之於唐部三銓之任,文部稱美,除非文學足以矜式,位望足以彈壓激揚之間,愼其甄別,選注之際,審於進退,然後始居其位,上無累於聖簡之勞,下不失於想望之情,曷嘗有如臣無似,冒忝充位,任其嗤罵,莫顧其形,延其時月,莫省其退,不知所以揣分量力爲哉?且臣有貞痼,屢經滄桑,形骸薤粉,値在節換,舊祟樗鑠,此皆寤寐之間,惟思仰乞陳情,求解調病之時也,諒非飾讓,卽暴愚悃,玆敢猥陳短章,仰瀆崇嚴,伏乞聖慈,察臣言之寔出寅畏,重名器之不宜誤玷,亟遞臣職名,以安微分,以幸公私焉。臣無任云云。答曰,省疏具悉。所請依施。
上在景福宮。停常參·經筵。
傳于閔致憲曰,敦勉旣摯,辭意亦竭,迄未聞賁然之喜,予誠滋惑,而究其說不得矣。抑或循循於大官辭巽之例,則文已備矣。日又多矣。復有何未盡底意,惟事逡巡,卿或曰,艱會未可以着手歟,繁務初不欲仔肩歟,以卿而苟如是,則非徒有虧於兼善之志,其能無歉於世受之義哉,詩云惴惴小心,如臨于谷,予不克于艱大,惟恐胥及于顚躋,卿不思亟起而援之,則予尙何言,予言止此,惟卿量處焉事,偕來承旨更爲傳諭于右議政,期於偕來。
左副承旨金喆熙書啓,臣於本月初九日辰時量,敬奉聖諭,更爲傳諭于議政府右議政金有淵所住處,則以爲臣叨今古殊異之遇,奉諭批諄複之敎,蟲豸蠢微,尙或感奮,而日事慢命,坐犯邦憲,臣罪臣知,泥首俟勘,不圖包荒天大,不惟不譴,反降溫諭,責勉交摯,牖迷如慈父,導蒙如嚴師,亦有爲人臣不敢晏然承聆者,皇怖戰兢,轉益靡措,欲瀝血而更籲乎,則九閽茫茫,徒溷天聽,分義之所不敢,欲怵分而仍默乎,則踰月虛縻,止泊無期,事理之所不可,情同觸藩,勢實維谷,只有冒登前席,抗顔面懇,以冀生成渥澤之一條路而已,第臣驚越憂懼之餘,舊疾添肆,末由彈束,稍可調將,庶可自力,而承宣之陋地相守,尤非賤分所敢晷刻安者,伏願先賜召還焉云矣。臣旣承期於偕來之命,故姑爲仍留之意,敢啓。傳曰,知道。
傳于閔致憲曰,聞右相不日簉朝云,爲國事萬幸,偕來承旨還入,以安大臣之心。
傳于閔致憲曰,今十五日次對,進定於再明日。
洪時衡啓曰,卽者兵曹郞廳來言,明日王世子傅相見禮時,陪衛節目,當爲磨鍊以入。而判書閔應植在外,不得擧行云,何以爲之?敢稟。傳曰,次堂擧行。
兵曹口傳政事,親軍別營別將單鄭周永。
閔致憲,以禮曹言啓曰,全羅道觀察使封進今九月令宗廟薦新石榴,來十月令宗廟薦新柚子,今初十日薦進,而景慕宮薦新石榴·柚子,則慶尙道例爲封進矣。本道所封,未及上來莫重薦獻,不可後時,依前例以宗廟薦新加封石榴·柚子,同日一體薦進,何如?傳曰,允。
又以成均館同知館事·行大司成意啓曰,今九月初九日儒生課試,當爲設行,而大提學未差,限內不得爲之之意,敢啓。傳曰,知道。
洪時衡,以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍後營言啓曰,本營字內鷹峯下體城頹圮處,今九月初十日爲始改築之意,敢啓。傳曰,知道。
又以親軍別營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
丙戌九月初九日,上詣景武臺。七夕製儒生試所,王世子隨詣侍座入侍時,行都承旨尹用求,行左承旨朴鳳彬,右承旨趙臣熙,左副承旨金喆熙,右副承旨閔致憲,同副承旨洪時衡,假注書李臣榮·李蓍宰,別兼春秋李茂魯,檢校直閣金文鉉·鄭夏源,檢校待敎金用圭,校理南濟元,修撰李中斗,以次侍立。時至,通禮跪啓請外辦。上具翼善冠·衮龍袍,乘輿出建善門。藥房提調金壽鉉,副提調尹用求進前向候訖。由神武門,詣景武臺。通禮跪啓請降輿。上降輿陞座。用求請出標信開布城,儒生入場,又讀奏入門單子訖。奏曰,從陞人中試官蒙點人,使之下去,一體行禮乎?上可之。引儀引讀券官金永壽·閔種默·趙熙一,對讀官閔泳駿·李範祖·尹起晉·李中斗,行四拜禮,以次就位。上命讀券官進前。命書賦題農乃登穀。永壽跪書。中斗等奉出懸題訖。上命試官權退,入小次。少頃,上出次,命考試,仍行科次。永壽書等,用求坼封訖。傳曰,七夕製賦居首草三下幼學沈雨澤等二人,竝直赴會試。之次次上幼學金永駿等四人,竝給二分。之次次上幼學李重斗等四人,竝給一分。之次次上進士沈相璡等十人,各奎章全韻一件賜給。出傳敎傳曰,入格儒生鄭海斗,此是桂坊也,守令待窠,首先擬入。出傳敎傳曰,還宮當自內爲之矣。該房知悉。出傳敎命試官先退。上降座。用求請出標信解嚴。上還內。諸臣以次退出。
上在景福宮。停常參·經筵。
夜自二更至十一日開東,灑雨下雨,測雨器水深七分。
藥房提調金壽鉉,副提調尹用求啓曰,親臨試士,勞動旣多,伏未審夜間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于閔致憲曰,入格儒生,崇陽門外施賞。
洪時衡啓曰,假注書李蓍宰有身病,勢難察任,今姑改差,何如?傳曰,允。
傳于洪時衡曰,向以無名雜稅禁斷事,飭敎不啻截嚴,且有廟啓之申複,而近聞朝家所不知之許多名目,又復層生,討索徵斂,京外騷然,商旅爲之不通,船業無以資生,苟如是也,奉朝令恤民命之意,果安在哉,亦關紀綱,駭歎極矣。內以京兆,外以各道,何處何稅之緣何創設,一一詳査,竝卽革罷後登聞事,令廟堂分付。
傳于閔致憲曰,右議政,摠理大臣爲之。
閔致憲啓曰,右議政,摠理大臣爲之事,命下矣。政官牌招開政,下批,何如?傳曰,當日爲之。
傳于閔致憲曰,在外同敦寧·敦寧都正竝許遞,今日政差出。
傳于閔致憲曰,觀象監提調閔泳煥,典牲提調閔種默相換。
洪時衡啓曰,明日次對,兩司當爲進參,除在外未署經外,未肅拜呈告人員,竝待開門牌招,何如?傳曰,允。
有政。吏批,判書洪鍾軒,參判徐鶴淳竝病,參議金學洙進,右副承旨閔致憲進。以吏批言啓曰,判書洪鍾軒,參判徐鶴淳,俱以病不來,小臣獨政未安,何以爲之?敢稟。傳曰,只出緊任。以尹致聖爲同敦寧,朴圭大·朴長鉉·崔榮祚爲敦寧都正,崔鳳善爲甲山府使,摠理內務府事單右議政金有淵,觀象監提調閔泳煥,典牲提調閔種默相換事,承傳。
兵批,判書閔應植在外,參判金宗漢病,參議李晩由病,參知洪憲述入直進,同副承旨洪時衡進。護軍尹㦙,副護軍姜命圭,以上竝單付。吏批,再政。以朴瑄壽爲知經筵,曺錫輿爲藝文提學,朴海愚爲禁府都事。
洪時衡,以親軍別營言啓曰,本營左別將李熙甲,身病猝重,勢難察任,改差,何如?傳曰,允。
又以親軍別營言啓曰,本營騎士將趙鍾哲,前任鐵島僉使崔得秀,前任靑山島僉使李羲燁,前任黃海中軍,俱在任所矣。領軍之職,久曠可悶,竝改差,何如?傳曰,允。
上在景福宮。停常參·經筵。
傳于閔致憲曰,再明日眞殿茶禮,當自內親行矣,該房知悉。時原任大臣·閣臣·宗親·儀賓二品以上入參。
傳于閔致憲曰,再明日眞殿茶禮時,東宮當自內行禮矣,該房知悉。春桂坊及相禮,使之待令。
傳于閔致憲曰,大臣·政府堂上引見。
以大司諫李命宰,獻納李承九,正言李起東,執義王濟肯,掌令金鎭懿,持平金鎭祜·朴啓鉉牌不進罷職傳旨,傳于閔致憲曰,只推。
李蓍宰改差,代以李起鎰爲假注書。
李起鎰有頉,代以朴永奎爲假注書。
丙戌九月十一日未時,上御興福殿。大臣·政府堂上引見入侍時,右承旨閔致憲,假注書李臣榮,事變假注書李日彦,記事官朴宗玗,記注官張益厚,左議政金炳始,右議政金有淵,行工曹判書李秉文,左參贊金壽鉉,吏曹判書洪鍾軒,戶曹判書金永壽,協辦內務府事趙秉式,親軍別營使李鍾健,漢城判尹李元會,親軍左營使韓圭卨,親軍畿沿海防營使閔泳煥,玉堂缺,以次進伏訖。上曰,史官分左右。仍命大臣進前。炳始進前奏曰,雨餘日候,更甚晴佳,聖體,若何?上曰,一樣矣。炳始曰,寢睡·水刺之節,何如?上曰,一樣矣。炳始曰,大王大妃殿氣候,何如?上曰,一樣矣。炳始曰,王大妃殿氣候,何如?上曰,一樣矣。炳始曰,中宮殿氣候,何如?上曰,安順矣。仍敎曰,次對爲之。炳始曰,輔相之職,誠難愼矣。明臣劉基有云,是如易柱,須得大木,若束小木爲之,且立覆,此善喩也,臣材弱性懦,無能有爲,力不任重,志不守礭,有臣百輩,將焉用之?臣自揣量,惟去而已,臣將去矣。只有一片衷赤,未泯者存,安得無潁潁戀結于中乎。顧今悠悠萬事,莫先乎東宮邸下輔翼之道也,睿姿天縱,智慮日長,政宜屛絶近習褻玩,親接端士正人,恭敬溫文,涵養德性,頻開書筵,慥慥典學,惟時懋敏,克臻光明,以鞏我宗祊萬世丕丕基,惟在殿下以身敎之,此臣之日夜所祈祝也,臣又不揆狂妄,敢竭愚忱,第有興寢標拊,惑焉而未解者,殿下以聖神之姿,宵旰憂勤,不遑暇逸,而德敎不興,膏澤不加,國事日非,民生日瘁者何也,竊伏睹殿下,勤於諮訪,假以辭色,使臣工得盡所言,未始不虛襟而翕受,迄未見實效於敷施,雖日進謨猷於前,何所裨益哉,蓋其所言未必皆善,惟在殿下擇其善而用之耳,卽大舜所以取諸人以爲善也,抑所言俱不合於時宜而不槪於聖衷,則宜斥之黜之,惟賢是求,不宜虛徐,此艱棘之會,使姑息之頃而患且無及矣。臣愚死罪,妄謂聖度過於寬仁而勇果不足故也,夫知而不行,不如不知,所以行其知者,勇也,非勇罔以濟其知也,勇之之道,臨事裁度,審其可否,當行卽行,當止卽止,乃其所謂勇也,圖近切而忘遠略,務細利而遺大計,開僥倖之路,求新奇之術,一事不集而舊章遂潰矣。此臣所以憂憤而痛恨者也,萬幾之多而惟本於人主一心,是心定而後,萬善可以行矣。唐太宗曰,人主惟有一心,而攻之者衆,或以諂諛,或以奸邪,或以利欲,或以辯口,人主若少懈而受其一分,危亡隨之,此萬世人主存心致治之至論也,伏願廓揮乾剛,明示好惡,恢鴻圖於磐泰之安,卽一轉移間事耳,臣未溘然之日,尙須臾見德化之成,臣萬死無餘恨,國家臣民之福也。惟殿下,留神澄省焉。上曰,重卜未幾,何遽言去,今此所陳,無非藥石之言,而況東宮輔翼,尤宜先務,予當身敎,卿亦交勉也。出擧條炳始曰,臣於此日,入參相見禮,榮至而忝極,纔有仰奏,而顧今悠悠萬事,豈有大於東宮輔翼之事乎?上曰,東宮輔翼之事,最宜先務,正合卿言。有淵曰,臣於千萬不近似之職,何敢靦然冒肅,而聖敎日益嚴重,臣分日益壞裂,情窮勢迫,容措不得,敢借方寸之地,畢露肝膈之懇也,臣之區區衷赤,已竭於章籲附對,而臣以臣祖臣曾祖之所嘗效忠於先王者乎,殿下於今日,誠千古難遭之會也,然在公負乘爲戒在私忝墜是懼,違慢之甘犯,煩瀆之不已,而顧臣家休戚之義,縱倍餘人,以若癃病,效力猶難,況夫論道經邦,朝夕納海,調三元贊萬幾而表儀百辟,初非擬議於臣,而曾忝甌卜,已駭瞻聆,竟使明命,謬辱至此,臣愈久愈思,驚惑滋甚,不出國外,而通國之物情,可推而知也,臣雖怵迫嚴命,冒昧趨承,豈敢以此膺爲當膺乎?畢竟狼狽,理所必至,其於求助濟艱之道,顧何如哉,以臣糜粉報答之願,若有絲毫矯飾之辭,則天必厭臣之爲矣。內府總理之命,在賤臣尤不宜一日虛縻,滿心皇懼,竝以此面懇,伏望殿下,曲加體諒,早賜退斥,以幸民國,是臣攢乎血祝者也。上曰,自卿枚卜,喜而不寐,又可見朝野愜望,況卿家文貞·文忠爲國柱石,至今誦之,卿宜紹述先美,務盡匡弼之策,偕我左揆,共濟時艱,勿復辭巽,是所望也。出擧條上曰,右相先世,多有勳業,宜其紹述,善爲作相矣。炳始曰,孰無向國之誠,而此大臣自有別焉。上曰,繼之先世之美,則不宜辭巽。仍敎曰,右相家在何處?有淵曰,家在南城門外矣。炳始曰,時相不得出城,而右相家則其先世有已行之例,其時因特敎,晝則從便往來云,今番則伏未知處分之如何也?上曰,旣有已行之例,今番亦從便往來,而須勿頻頻出去也。有淵曰,聖敎至此眷眷,感淚被面,不知仰達矣。炳始曰,此亦出於伊時禮遇之聖念矣。上曰,誠然矣。炳始曰,以臣去就頻煩仰瀆,不勝悚仄而苟有一分可堪,豈敢如是支離也,才之不稱,病之難强,已所淵燭,而向又陳籲,批旨隆嚴,有不敢自安,迄玆蹲據竊罵之嗤點之,在臣耳目之外者,必譁然,更何敢仍冒,虛徐捱度乎。留一日則有一日之民國不幸,伏願亟賜遞斥焉。上曰,卿之德望隆邵,而國之艱虞溢目,此時大臣,何可言去也,且雖言病,秋氣漸高,自當勿藥,而醫國醫民,共爲經濟可也。炳始曰,雖數旬之頃,無一施措,而上而不能格君心,下而不能定民志,伈伈泄泄於如此艱棘之會,有臣如此,將焉用之。且臣病狀之著於外貌者,咫尺天鑑,臣焉敢誣也,以此衰頹之狀,將何以陳就乎。庶蒙體諒而憫恤之矣。上曰,累卵之勢,竿頭之危,卿應諒之,弘濟艱難,上而懋實,下而經邦,非卿伊誰,且非筋力奔走之職也。不可言去,深量也。炳始曰,時則固非言去之時,人則實非可堪之人矣。上曰,大臣辭免之心固然矣。而一世之公議,不然也。炳始曰,臣蒙不世之恩,如山如海,思所以報答塵刹者,曷嘗進退有間,而進之而無能有爲,退豈亦頓然忘情,一寸衷赤,斷斷憂愛之忱,自謂可質神明矣。上曰,古昔名臣碩輔,皆以謙讓退去爲主,卿雖不自居,朝野之人,知卿如古之名碩也。炳始曰,臣雖退去,亦非長往,不過負郭之近,要藉水泉之力而療其疾耳,餘生之保有衰骸,亦我聖上賜也,其將涵泳聖澤,以不報爲報矣。上曰,攝養於城郭之外,則已有古大臣前行之例,從便往來,何妨於職責也。炳始曰,連承下敎,尤不勝感惶,而殿下或謂臣智慮才局之可堪是任,而故爲此占便規避之計乎,苟如是也,卽臣之欺心也,欺君也,又安用此欺心欺君之人乎。上曰,卿之爲國衷赤,予所稔知,何可曰,欺心欺君乎。炳始曰,臣雖愚昧,無適於用,惟平生矢心者,卽不欺君三字之銘肝鏤肺矣。今若無於心者,敢進於前,則天必厭之矣。上曰,予知卿不欺君三字,可質神明,而今日事勢,不可許施,當於異日,奉副卿今日之意也。炳始曰,如是煩懇,未蒙體諒,且筵體至嚴,何敢更事覼縷,臣之道理,惟當退入文字而已。上曰,如是辭免,予亦如是靳許,更何事文字也,雖日日封章,不可施也。炳始曰,臣雖求解之急,煩懇至此者,亦非國綱也,臣分也,惟願亟降威罰焉。上曰,大臣每陳國計,勉予以體念矣。今日之予言大臣,或可留念乎,不可相持也。炳始曰,臣之此言,專爲謀身乎,斷斷爲民國計,而下敎至此,尤不勝臆塞矣。上曰,比候連佳,豐聲甚喜矣。炳始曰,均有大登之望,實國之上瑞也。上曰,近日所聞,雖微小之事,奸細輩輒稱傳敎,恣行不法,聽聞可駭,自廟堂嚴飭禁斷也。炳始曰,近或有此等事,而大關事體矣。無論大小事,豈有下敎之不由政院者乎,尋常以奉承下敎,書之於行關者,豈有如許事乎?退當嚴飭各司,而旣承此下敎,從今外邑,必不當施行矣。上命大臣就座。
上在景福宮。停常參·經筵。
朴鳳彬啓曰,左副承旨金喆熙,今日不爲仕進,卽爲牌招,何如?傳曰,允。
洪時衡啓曰,假注書朴永奎,謂有身病,今日廳座,不爲入來,事體所在,極爲駭然。所當重勘,而本院請推之外,無他可施之罰,何以爲之?敢稟。傳曰,從重推考。
傳于閔致憲曰,政官牌招開政。
傳于閔致憲曰,有實故玉堂竝許遞,今日政差出。
傳于閔致憲曰,在外禮曹參議·敦寧都正竝許遞,今日政差出。
傳于閔致憲曰,今日政遷轉守令,勿拘常格,各別擇差。
傳于洪時衡曰,同訓鍊竝許遞,今日政差出。
閔致憲,以吏曹言啓曰,韓敬源,方帶知經筵,而今初十日政事中,又以知經筵擬望,至蒙恩點,臣之矇然做錯,不勝惶恐,原望筒勿施,何如?傳曰,允。
洪時衡,以兵曹言啓曰,宣傳官張斗煥,以其病難供職,呈狀乞遞,改差,何如?傳曰,允。
又以兵曹言啓曰,宣傳官洪祐範,以其病難供職,呈狀乞遞,係是加設窠,減下,何如?傳曰,允。
又以兵曹言啓曰,同知中樞府事盧翼東,五衛將金商羽·李貞祜·金瀅根·羅鍾大·柳灌秀,昌德宮衛將金容澤·金龍瑞,守門將趙載弘,俱以病難供職,文臣兼宣傳官金復性·趙章夏,除授在外,上來無期云。新除授忠淸兵使李宓熙,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,赤梁僉使姜遠馨·於蘭萬戶崔永喜,俱以母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
閔致憲啓曰,吏曹參議疏批已下,卽爲牌招,何如?傳曰,允。
有政。吏批,判書洪鍾軒進,參判徐鶴淳,參議金學洙竝牌招不進,右副承旨閔致憲進。以權榮洙爲校理,丁奎會爲副修撰,金聲根爲同敦寧,崔仁煥·林昌周·吳弼善爲敦寧都正,曺寅承爲禮曹參議,鄭基會爲知經筵,李敎承爲順昌園令,趙東翊爲禁府都事,朴齊文爲義興縣監,李承徽爲孟山縣監,朴永奎爲栗峯察訪。兵批,判書閔應植病,參判金宗漢進,參議李晩由病,參知洪憲述入直,同副承旨洪時衡進。以趙圭鎬爲同知,李宓熙·林百鉉·趙載觀·金善容爲同訓鍊,李升漢爲宣傳官,洪淳鶴·黃呂鍾·林東漢·金文煥·李載範爲五衛將,金在鐸·崔在浩爲昌德將,李範升·宋榮大爲文兼,金兌容爲開城中軍,田恒潤爲赤梁僉使,鄭觀朝爲柔院僉使,金秉淵爲於蘭萬戶,李敬祜爲金井別將,同知單金容澤,黃龍別將單朴鎬瀅,護軍尹致聖·李宓熙·盧翼東,副護軍朴圭大·張斗煥·洪祐範,副司直南濟元,副司果朴準基·劉百源·李在淳,以上竝單付。安定相爲守門將。吏批,再政。以洪祐衍爲孝陵令,尹滋善爲唐津縣監。三政。以李政翼爲徽慶園令,姜健爲私禾縣監。四政。以尹永萬爲徽陵令,李東宇爲砥平縣監。五政。以宋秉斗爲工曹佐郞,李重翼爲淸安縣監。六政。以王夔修爲肇慶廟令,宋鍾五爲繕工主簿。七政。以金駿九爲西部令,金炳迪爲掌樂主簿。八政。以洪承泰爲禁府都事,朴文夏爲監察。九政。以李章鎬爲尙瑞別提,金延根爲禮賓主簿。十政。以李海祚爲尙瑞別提。
傳于洪時衡曰,忠淸兵使有闕之代,領官洪在羲除授。
以左副承旨金喆熙牌招不進罷職傳旨,傳于洪時衡曰,只推。
以吏曹參議金學洙牌不進罷職傳旨,傳于閔致憲曰,只推。
親軍左營,以李泰鉉爲兵房。
親軍右營,以趙存禹爲兵房。
兵曹口傳政事,親軍別營別將單具奭祖,騎士將三單閔致驥·鄭健植·李世基。
閔致憲,以宗廟署都提調意啓曰,再明日望祭時,廟司四員,不可不備,而令朴敎陽身病沈篤,不得進參,合有變通之道,本署令朴敎陽,令該曹口傳相換,以爲及時擧行之地,何如?傳曰,允。
同敦寧尹致聖疏曰,伏以,臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴,伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
吏曹參議金學洙疏曰,伏以,臣於銓職,材識之萬不堪承,謀慮之一靡攸及,自分界劃,已料其畢竟僨誤,而迺於日昨行政,做錯非細矣。韓敬源,方帶知經筵,而又擬是銜,至蒙恩點,臣之矇然失檢,罪當何居,滿心惶懍,無地自容,蓋玆尋常唱注,尙此疎謬妄錯,矧夫銓綜劇地,判不能抖擻擔夯也㫼矣。原望筒勿施,雖已草記而有不敢晏然自恕,忙陳短章,伏望聖慈,亟降處分,勘臣當被之律,俾安私分,亦爲不職者戒焉,臣無任云云。答曰,省疏具悉。爾則推考矣。
上在景福宮。停常參·經筵。
傳于金喆熙曰,邇來筵席累懇,罄悉無餘,而顧今艱虞溢目,事計委叢,此時輔相之職,不宜晷刻蹔曠,所以至今敦勉矣。又此屢屢所陳,寔出實衷,諒非退讓,且所愼如此,勢難强就,必須穩調,可期勿藥,然念其苦心,惟在必遞,而斷斷篤棐之義,非居位去位有間,予之倚毗,自有不捨之志,若一向持難,反非禮敬之道,左相今姑勉副。
朴永奎移拜外任,代以金德洙爲假注書。
金喆熙啓曰,吏曹郞廳來言,大臣置處政事,取稟。傳曰,當日爲之。
金喆熙,以吏曹言啓曰,議政府左議政金炳始勉副事,命下矣。當爲置處,而本曹時無相當窠,依例送西之意,敢啓。傳曰,知道。
閔致憲,以弘文館言啓曰,新除授校理權榮洙·副修撰丁奎會,竝卽牌招察任,何如?傳曰,允。
傳于閔致憲曰,在外與有實故玉堂竝許遞,今日政差出。
有政。吏批,判書洪鍾軒病,參判徐鶴淳病,參議金學洙進,右副承旨閔致憲進。以吏批言啓曰,判書洪鍾軒,參判徐鶴淳,俱以病不來,小臣獨政未安,何以爲之?敢稟。傳曰,只出緊任。以趙秉翊·沈遠翼爲副校理,尹英秀爲修撰,李南珪爲副修撰,左議政金炳始勉副事,傳敎。
兵批,判書閔應植病,參判金宗漢病,參議李晩由病,參知洪憲述入直進,同副承旨洪時衡進。以兵批言啓曰,左議政金炳始勉副送西事,命下矣。當爲隨品置處,而領中樞一窠,判中樞二窠,他大臣俱爲見帶,依例從座目判中樞加設下批之意,敢啓。傳曰,知道。判府事加設單金炳始,同知單金龍瑞,副司直吳有善·南廷弼,副司果李國應·李義悳·金顯柱,以上竝單付。吏批,再政。以李興植爲禁府都事。
兵曹口傳政事,親軍左營兵房單李泰鉉。
閔致憲,以宗廟署都提調意啓曰,明日望祭時,廟司四員,不可不備,而新除授令洪肯厚,身病沈篤,不得進參,合有變通之道。新除授令洪肯厚,令該曹口傳相換,以爲及時擧行之地,何如?傳曰,允。
又以機器局言啓曰,副司果崔麟煥,委員差下,令該曹口傳下批,何如?傳曰,允。
又以機器局言啓曰,幼學黃吉秀,司事差下,令該曹口傳下批,何如?傳曰,允。
洪時衡,以親軍別營言啓曰,本營騎士將洪大燮,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出而擬望之人乏少,外任竝擬,何如?傳曰,允。
丙戌九月十三日,上詣眞殿。茶禮親行入侍時,行都承旨尹用求,行左承旨朴鳳彬,右承旨趙臣熙,左副承旨金喆熙,右副承旨閔致憲,同副承旨洪時衡,假注書李臣榮,別兼春秋李茂魯,檢校直閣鄭夏源,檢校待敎金用玉·金弼洙·李完用·李埈鎔,校理李羲鳳,修撰李中斗,以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位,行四拜禮,陞詣盥洗位,上盥洗訖。仍詣第一室尊所。用求監盞。入詣神位前,上跪。用求奉香,致憲奉罏,上三次上香。用求奉盞,上執盞以授致憲,致憲跪受,奠于案上,連獻三盞。次詣各室,行禮如上儀。通禮導上降復位,行四拜禮。通禮跪啓禮畢。大臣進前問候訖。上還入齋殿。命退承史,諸臣以次退出。
上在景福宮。停常參·經筵。
閔致憲啓曰,玉堂上下番俱空,事甚未安。校理李羲鳳,修撰李中斗差祭,應敎尹容植,副應敎鄭誾朝,校理權榮洙,副校理趙秉翊·沈遠翼,修撰尹英秀,副修撰李南珪·丁奎會,竝卽牌招,推移入直,何如?傳曰,允。
傳于閔致憲曰,禮房承旨馳詣宗廟·景慕宮,奉審摘奸以來。
吏曹口傳政事,宗廟令洪肯厚,刑曹正郞朴齊恂,已上相換事,承傳。
吏曹口傳政事,機器局司事單黃吉秀。
吏曹口傳政事,機器局委員單崔麟煥。
兵曹口傳政事,別營騎士將單金貞根。
閔致憲,以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
洪時衡,以親軍右營言啓曰,本營別抄領官洪在羲,移拜忠淸兵使矣。其代後營領官高永根差下,使之察任,何如?傳曰,允。
又以親軍別營言啓曰,本營兵房李敎應,身病甚重,勢難察任,今姑改差,何如?傳曰,允。
同敦寧金聲根疏曰,伏以,臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴,伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
上在景福宮。停常參·經筵。
藥房都提調金有淵,提調金壽鉉,副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
◆進御拱辰君子湯,自今日五貼式,日次製入事,榻前下敎。
洪時衡啓曰,玉堂上下番俱空,事甚未安。應敎尹容植,副應敎鄭誾朝,校理權榮洙·李羲鳳,副校理趙秉翊·沈遠翼,修撰李中斗·尹英秀,副修撰李南珪·丁奎會,竝卽牌招,推移入直,何如?傳曰,允。
又啓曰,假注書李臣榮有身病,勢難察任,今姑改差,何如?傳曰,允。
李臣榮改差,代以沈遠河爲假注書。
傳于洪時衡曰,戶曹判書有闕之代,上護軍鄭範朝除授。
兵曹口傳政事,親軍別營兵房單金善容。
洪時衡,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,卽接林川幼學權一憲所志,則以爲族第七憲嫡妾俱無子,以其同姓八寸弟時憲子在壽,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據而不得登聞者,許令該曹,論理草記事,載在法典。而門長權一憲所訴旣如此,權時憲子在壽,立爲權七憲之後,何如?傳曰,允。
戶曹判書金永壽疏曰,伏以,記曰,大讓如慢,小讓如僞,慢謂自抗不敬,僞謂致曲不誠,臣之前後刳瀝,實由衷赤,辭悉無蘊,丐未畢準,其讓也非不誠則乃不敬,而情之迫塞,豈徒慢僞之是懼,不思所以格天後已哉,惟臣大農司會籌餉典領之尙縻兼管,是豈理與勢之互濟而兩全者乎,顧今封樁匱竭,支調艱棘,百度之竿頭,皇汲,兩地一轍,譬若巨廈之東傾西頹,縱使梓人,左杖右引,猶患其不克厥功,遂以臣管見筲量,竝勉擔夯,責百務而動輒顚沛,厝一事而自多抵捂,駸駸然收拾不得,雖汗漫一司,固不可一任僨敗,以若軍國經理之兩劇繁務,匪曠而自曠,積罪而添罪,則判非臣恬然僩然全沒審度,而虛抛日月者㫼矣。且宮賓之邇密,翊贊已切,謏陋惶恧,三歲蔑效,一直妨賢,而又是內府機密之虛宂隳玷,滋悚彌久,尤豈臣廉維之斯須所敢安也,況臣病實,已暴前章,而近因涼候,膈火胃痰,迭幻百邪,榮衛侵鑠,苦楚委囈,形症之傍見危慮,匪往日攸較,何敢虛張飾僿,自陷於欺天之辜也,庸效疾痛之呼,荐干崇高之聽,伏望聖慈,淵然深燭,亟遞臣本兼諸職,俾公務毋曠,私諦獲安,千萬顒祝,臣無任云云。答曰,省疏具悉。本兼諸務,何可竝解,所辭中度支之任,依施。
大護軍趙慶鎬·趙秉鎬疏曰,伏以,臣等父,方在木川地,而卽接家信,則臣父素患癃疾,近益添劇,委頓床褥,轉側須人,全却食飮,藥餌爲命,將有奄奄朝暮之慮,致此遑遑專報之境,臣之情私焦迫,按住不得,庸敢不避瀆撓,聯陳短章,伏乞天地父母,特垂矜諒,許臣等至切之懇,俾便往護,千萬血祝,臣等無任云云。答曰,省疏具悉。所請依施。
上在景福宮。停常參·經筵。
洪時衡啓曰,假注書沈遠河,謂有身病,今日廳座,不爲入來,事體所在,極爲駭然。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,玉堂上下番俱空,事甚未安。應敎尹容植,副應敎鄭誾朝,校理權榮洙·李羲鳳,副校理趙秉翊·沈遠翼,修撰李中斗·尹英秀,副修撰李南珪·丁奎會,竝卽牌招,推移入直,何如?傳曰,允。
傳于閔致憲曰,禮房承旨馳詣宣武祠·靖武祠,奉審摘奸以來。
兵曹口傳政事,親軍右營領官單高永根。
判府事金炳始疏曰,伏以,我殿下,軫臣苦衷,憫臣多病,特發綸音,解臣相印,此蓋筵席許副之故事也,寵遇出常,渥惠若偏,感戴攢頌,欲報靡極,其何敢更有希圖,而內府機務之重,與政府相爲表裏,實非愚陋如臣所可冒據,然特以仰成有所,汔今黽勉,未蒙竝諒之恩,彌增虛縻之悚,豈意終始遂物之至仁大德,或以彼此而有間耶,臣則江湖之一鳧雁耳,本不足有無,而若使莫重之地,由臣而益致瘝曠,則寧不大可懼哉,臣之病實,已在淵燭中,今不必煩溷,而投閑息慮,調治可專,不避屑越,敢此冒陳,伏乞聖明,俯賜省覽,將臣總理之任,劃卽鐫改,俾得以卒被生成之澤,千萬至祝,臣無任云云。答曰,省疏具悉卿懇。日前勉副,亶出於禮遇之義,而予心悵缺,歷日彌襟,及見來章,又何遐予之若是乎,總理之銜,初非繁劇,而有異陳就,卿勿更辭,時進嘉謨,毋孤終始相孚之意。仍傳于洪時衡曰,此批答,遣史官傳諭。
上在景福宮。停常參·經筵。
趙臣熙啓曰,來二十一日,朝參日次矣,敢稟。傳曰,停。
又啓曰,右副承旨閔致憲,今日不爲仕進,卽爲牌招,何如?傳曰,允。
金喆熙啓曰,假注書沈遠河,謂有身病,今日廳座,不爲入來,事體所在,極爲駭然。所當重勘,而本院請推之外,無他可施之罰,何以爲之?敢稟。傳曰,拿處。
傳于金喆熙曰,不善擬望之當該注書,從重推考。
沈遠河拿處,代以崔龍三爲假注書。
以司謁口傳下敎曰,自今爲始,凡於動駕與動輿時,親軍海防營兵丁,依各營例侍衛陪衛事,分付。
以右副承旨閔致憲牌不進罷職傳旨,傳于金喆熙曰,只推。
金喆熙,以弘文館言啓曰,下番副修撰臣李南珪,以親軍後營軍司馬,今日軍布上下時,晝仕出去之意,敢啓。傳曰,知道。
又以機器局言啓曰,前學官任吉鎬,司事差下,令該曹口傳下批,何如?傳曰,允。
吏曹啓目,機器局幫辦李熙榮名字,改以健榮,濟衆院主事李圭夏名字,改以夏榮,訓鍊僉正洪在定名字,改以在悳,前五衛將金豊均名字,改以洛圭,僉知洪在豪名字,改以在舜,宣傳官韓珪錫名字,改以啓錫,前五衛將鄭錤淵名字,改以賢朝,出身朴昌圭名字,改以有慶,副司果李存柱名字,改以存一事爲等如告狀,依例令藝文館給帖,何如?判付。啓,依允。
行戶曹判書鄭範朝疏曰,伏以,無似賤臣,偏受隆恩于我殿者,與天無際,華要而靡所遺,崇顯而靡所極,濫分之懼,食息未弛,圖酬之願,寤寐如結,而臣本疎迂,碌碌無一能,中外歷試,有僨蔑效才之局矣。何嗟及矣。重以草土餘喘,疾恙沈淹,榮衛俱耗,神思忽忽,家間日用,尙未省識,公家執役,豈復擬議,跧伏窮廬呻囈度日,乃者度支特命,忽下於夢想之表,惶懍震越,莫知攸措,夫九貢九賦之所總匯,其爲任甚鉅且重,往昔盛時,使通鍊綜明有幹諝者當之,百務叢集,簿領繁委,鉤校劑重,妙運籌劃,要得其權衡輕重之適其宜,亦未嘗不戞戞乎難矣。蓋一擧手一署尾之間,國用之贏絀,民生之休戚係焉,故目下版曹事計,顧何如也,人之游談聚議者,皆曰遑汲,此猶泛稱也,緩聲也,凡言遑汲者,儲蓄未敷,支調難繼,禮經所稱六年三年之論,殆或近之,而今焉府庫空矣。儲蓄何論,經用竭矣。支調沒策,則縱有劉晏·白圭理財之術,亦必茫然却步而走,乃以如臣者流苟充而冒據乎,萬萬說不去而理不當也,臣雖無狀,粗識急病之義,今使臣進而膺命,上可以裕國,下可以利民,則鞠瘁所不辭也,夷險所不擇也,何敢故爲飾讓,甘自歸於辜恩慢命之科哉,百爾思惟,有辭而已,冒控情實,仰瀆崇嚴,伏乞聖明,俯賜鑑諒,亟遞臣戶曹判書,俾重任無曠而微分獲安焉,臣無任云云。答曰,省疏具悉。卿其勿辭行公。
上在景福宮。停常參·經筵。
閔致憲啓曰,明日常參·經筵,取稟。傳曰,停。
傳于金喆熙曰,政官牌招開政。
傳于金喆熙曰,吏曹參議有闕之代,前望單子入之。
傳于閔致憲曰,呈告工曹判書許遞,今日政差出。
傳于閔致憲曰,呈告判義禁許遞,前望單子入之。
傳于閔致憲曰,在外敦寧都正許遞,今日政差出。
傳于閔致憲曰,戶·惠堂·內務府事,隨品例兼單付。
閔致憲啓曰,戶·惠堂·內務府事,隨品例兼單付事,命下矣。行戶曹判書鄭範朝,今日政下批,何如?傳曰,允。
傳于洪時衡曰,孟山縣監李承徽,內禁將除授。
洪時衡,以兵曹言啓曰,新除授椒島僉使金始豊,身病猝重,萬無登途赴任之望,呈狀乞遞矣。實病雖如此,邊將之任不可循例改差,罷黜,何如?傳曰,全州營將朴恒來相換。
有政。吏批,判書洪鍾軒牌招不進,參判徐鶴淳進,參議未差,右副承旨閔致憲進。以吏批言啓曰,判書洪鍾軒牌招不進,參議未差,小臣獨政未安,何以爲之?敢稟。傳曰,仍爲之。以朴齊寬爲工曹判書,李德奎爲同敦寧,梁敍菊·李寬容·吳璟淳爲敦寧都正,鄭範朝爲禮賓提調,尹成鎭爲同經筵,權應圭爲孟山縣監。
兵批,判書閔應植病,參判金宗漢入直進,參議李晩由病,參知洪憲述病,同副承旨洪時衡進。同知單金在鐸,上護軍李秉文,護軍徐丙懋·李敎應·金聲根,副護軍崔仁煥·金學洙,以上竝單付。椒島僉使金始豊,全州營將朴恒來,以上相換事,承傳。吏批,再政。以洪承澤爲禁府都事,趙東翊爲靖陵參奉,督辦內務府事單鄭範朝。
吏曹口傳政事,機器局司事單任吉鎬。
洪時衡,以親軍別營言啓曰,本營兵房金善容,身病甚重,勢難察任,今姑改差,何如?傳曰,允。
吏曹參議金學洙疏曰,伏以,臣於銓職,鉛刀之再割也,駑蹄之重驅也,冒攝注擬,參聞通塞,今已屢遭,靦恬固有,曷嘗謂材具之銖黍稱塞而然哉,惟怵義恭趨,而不量則甚矣。淵鑑畢燭於已試,微衷益竦於蔑效,一日二日,蹲仍蟠泊,漫不知自爲計,則職惟曰,不職於其職,匪曠而自曠也,且臣退自日前政席,重嬰毒感,頑痰膠固,寒嗽苦劇,膈煩而臥不支枕,胃鑠而噉不容籥,呻囈委綴,四大不省,以今見狀,彈束就列,未可以時日期,銓綜劇地,徒作養病之坊,由是丐解一念,尤豈不惄焉如結乎,玆將懇迫之情,敢干崇高之聽,伏乞聖明,特垂㦖恤,亟遞臣吏曹參議之銜,公私耦幸,千萬顒祝,臣無任云云。答曰,省疏具悉。所請依施。
上在景福宮。停常參·經筵。
閔致憲啓曰,明日常參·經筵,取稟。傳曰,停。
傳于閔致憲曰,檢校待敎金用圭,馳詣華寧殿,奉審摘奸。仍詣健陵·顯隆園,一體奉審以來。
洪時衡啓曰,假注書金德洙,有身病,勢難察任,今姑改差,何如?傳曰,允。
以沈遠河囚單子,傳于洪時衡曰,飭已施矣。分揀放送。
判義禁前望單子入之,金永壽添書落點。
吏曹參議前望單子入之,李命宰落點。
兵曹,以李宓熙爲親軍別營兵房。
閔致憲,以侍講院言啓曰,右賓客金永壽,除拜判義禁矣。賓客例不得兼帶刑獄之官,右賓客金永壽所帶金吾之任,今姑許遞,何如?傳曰,允。
又以弘文館言啓曰,下番副修撰臣李南珪,以親軍後營軍司馬,今日軍布上下時,晝仕出去之意,敢啓。傳曰,知道。
又以禮曹言啓曰,謹稽謄錄,則甲申四月宗廟夏享大祭親行出宮時,王世子祗迎之節置之,衛內隨詣磨鍊矣。來十月初二日,行宗廟冬享大祭親行節目,亦依此例磨鍊以入之意,敢啓。傳曰,知道。
洪時衡,以親軍後營言啓曰,本營字內鷹峯下體城頹圮處,今已畢築矣。把守將卒,依例解送,女墻仍爲修築之意,敢啓。傳曰,知道。
又以親軍海防營言啓曰,本營軍司馬李完用,以其身病,勢難察任,今姑改差,何如?傳曰,允。
又以義禁府言啓曰,卽接月令醫員劉養浩手本,則以爲時囚罪人沈遠河,素患疝積之症,又添毒感,目下症形,實爲危劇云。罪人病勢如此,則一邊保放,一邊草記,載在法典矣。沈遠河姑爲保放之意,敢啓。傳曰,知道。
上在景福宮。停常參·經筵。
藥房提調金壽鉉·副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿王·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔致憲啓曰,明日常參·經筵,取稟。傳曰,停。
傳于閔致憲曰,廟宮展謁,今二十九日爲之。
傳于閔致憲曰,再明日眞殿茶禮,當自內親行矣。該房知悉,時原任大臣·閣臣·宗親·儀賓二品以上入參。
金德洙改差,代以趙信鎬爲假注書。
洪時衡啓曰,直閣尹,受由過限,前承旨李範祖,不卽照察,竝依傳敎,竄配傳旨捧入之意,敢啓。傳曰,知道。
又啓曰,副司直李承載,受由過限,依傳敎竄配傳旨捧入之意,敢啓。傳曰,知道。
傳于閔致憲曰,政官牌招開政。
傳于閔致憲曰,二十五日次對,進定於再明日。
傳于閔致憲曰,在外同敦寧·敦寧都正竝許遞,今日政差出。
傳于洪時衡曰,藍浦縣監李敏集,堂上宣傳官加設單付。
傳于洪時衡曰,孟山縣監權應圭,內禁將除授。
有政。吏批,判書洪鍾軒牌招不進,參判徐鶴淳牌招不進,參議李命宰進,右副承旨閔致憲進。以吏批言啓曰,判書洪鍾軒,參判徐鶴淳,竝牌招不進,小臣獨政未安,何以爲之?敢稟。傳曰,只出緊任。以沈相穆爲大司諫,元世喬爲同敦寧,崔永奎·金致懿·李鍾祿爲敦寧都正,鄭範朝爲判義禁,鄭元弘爲孟山縣監,李殷春爲藍浦縣監,督辦內務府事單金永壽。
兵批,判書閔應植病,參判金宗漢病,參議李晩由病,參知洪憲述入直進,同副承旨洪時衡進。宣傳官加設單李敏集,同知單李載範,訓鍊主簿加設單姜堯善·柳根豊·李台憲,部將單林炳鎬,加設單徐漢淳·田載聖,兼內禁將單權應圭,護軍金炳亮·李德奎,副護軍丁龍敎·高命鉉·朴楨源·朴周浩·朴勉東·沈宜正·金商泰·李源孝·閔泳奭·梁敍菊,副司果李鴻敎·禹相珪·崔鳳煥·金達洙·金健植·朴基東·禹鎭夏·李儀壽·安敎民·朴守林·林胤洙·許鎬·朴相德·秦奎濂·曺國煥·沈健澤·李冕翼·韓錫冕·孫永禧·金壎·朴桂秀·韓興敎·李鍾澤·安學淳·林輔永·金準衡·李敏愚·郭東民·安啓鎭·崔基元,以上竝單付。吏批,再政。以李容珪爲禁府都事,成均博士二單林奭禧·金持薰。故學生盧俊百贈吏參例兼,故生員盧宅鎭贈吏議,故學生盧錫禧贈僕正,以上同知盧翼東三代。贈吏判金宇鉉贈左贊成例兼,贈吏參金在源贈吏判例兼,贈吏議金斗秋贈吏參例兼,以上判義禁金永壽三代。折衝金炳亮,今加嘉善,副護軍高命鉉,今加通政加資事,承傳
兵曹口傳政事,親軍海防營軍司馬單尹容植。
兵曹口傳政事,親軍別營兵房單李宓熙。
上在景福宮。停常參·經筵。
閔致憲啓曰,來二十五日,朝參日次,而中宮殿誕日問安相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
禮曹,來十一月初二日,行景慕宮冬享大祭,香祝親傳,取稟。奉敎恭依。
洪時衡啓曰,假注書趙信鎬,今日廳座,不爲入來,事體所在,誠極未安。所當重勘,而本院請推之外,無他可施之罰,何以爲之?敢稟。傳曰,拿處。
傳于閔致憲曰,左副承旨許遞,前望單子入之。
承旨前望單子入之,閔泳駿落點。
洪時衡啓曰,明日次對,兩司當爲進參,除在外未署經外,未肅拜呈告人員,竝待開門牌招,何如?傳曰,允。
傳于閔致憲曰,明日次對,待下敎。
以司謁口傳下敎曰,從今以後,陳疏請由出去入來,一依呈辭例爲之,如有過限,直捧竄配傳旨事,分付。
閔致憲,以內醫院都提調·提調意啓曰,駞酪粥,自十月初一日,當爲封進,依定式擧行之意,敢啓。傳曰,知道。
右議政金有淵箚曰,伏以,臣昨伏承賓對進定之命,在臣分義,固當俟明簉朝,仰副咨訪之盛念,而霜候反暄,身嬰吹霎,昏囈暈轉,欲起旋踣,現狀若此,彈束末由,王命敢違,國體彌損,皇隘之極,具牘請譴,伏乞亟降威罰,以警具僚焉,取進止。答曰,省箚具悉卿懇,愼節奉慮賓對自當退行,卿其安心調理,廟務所滯,須卽稟裁。仍傳于洪時衡曰,此批答,遣史官傳諭。
督辦內務府事金永壽疏曰,伏以,臣猥暴實衷,干瀆崇嚴,獲解大農之銜,甫有日矣。洪私攸摯,微願曲遂,感戴含祝,縱切菲忱,以諸務之猶未畢卸,益復惶隘,罔知爲計,迺於寢夢之表,特除臣以判金吾,進階爲崇政大夫,臣誠傴僂懍慄,若驚如酲,夫上卿,峻秩也,超授,異寵也,班顯槐棘,體重簪紳,自非耇造碩望莫宜居之,未敢知我殿下今日特畀於臣,曷由至斯,要爲德懋而官乎,臣實不德,本無寸長尺能之可稱,抑謂功懋而賞乎,臣實罔功,亦蔑微勞些勩之可紀,而上宣以渥恩卽謬而濫下,揆以分義,匪榮伊咎,噫,臣以圭蓽寒蹤,通籍十七年之間,振奧渫而跨雋塗,淸要華膴,歲除月遷,位躋八座,歷遍六部,覃恩也積之山而山反低,包荒焉量諸海而海猶淺,已是臣謀慮籌度之所未嘗及,而鼴腹滿矣。蠡勺盈矣。其懼若臨泰頂而涉灔堆,思所以退踝欽桅之不暇,矧復崇顯之驟躐之,無有其漸者乎,今若靦恬貪冒,知進而不知止,則古人所謂釜滿而人槪之,人滿而天槪之,理其必然也,臣雖欲矢心隕結,以圖涓埃不報之報得乎,用敢仰首哀籲,冀蒙全成於大聖人至化陶甄之中,伏乞天地父母,諒臣言之匪出飾讓,亟收臣新授資級,特軫殷裳在笥之美,俾免鄭服不衷之災,公私耦幸,千萬至祝,臣無任云云。答曰,省疏具悉。卿其勿辭行公。
副護軍趙命敎疏曰,伏以,臣命途奇窮,年近五十,未有一息,臣先從兄文憲公臣性敎,悶宗嗣之靡托,嘗以其次子正言臣鍾翼,屬意已熟而荏苒之頃,滄桑屢變,從兄及鍾翼,俱是朝露,臣髮亦種種矣。承守之托,一時爲急,而鍾翼之子濬元,今已加冠,則迨此正名,允合情禮,故敢將從兄未卒之志,仰徼聖朝惇親之恩,伏乞天地父母,憐臣窮獨之狀,亟下允兪,以爲繼絶存亡之地,且臣旣終解,無他幹家,挈孫迎婦,非臣躬檢,蔑以稱情,念臣鄕第也,婚家也,相去不近,彼此來往,恐費一朔,用具短章,畢暴情實,敢望特加㦖諒,仍許臣恩暇,俾臣得伸情私焉,臣無任云云。答曰,省疏具悉。所請依施,疏辭下該曹稟處。
上在景福宮。停常參·經筵。
洪時衡啓曰,明日常參·經筵,取稟。傳曰,停。
趙信鎬拿處,代以白虎燮爲假注書。
洪時衡啓曰,卽見統禦使趙載觀狀啓,則去七月十七日封發之日本船問情狀啓,同月二十三日封發之英國船問情狀啓,今始到院,揆以邊情,萬萬稽緩,原狀啓雖不得不捧入,該帥臣不可無警,從重推考,何如?傳曰,允。
傳于閔致憲曰,奉審閣臣入侍。
傳于洪時衡曰,太廟冬享大祭,遣大臣攝行,一依親祭例磨鍊。
以慶尙監司李鎬俊狀啓,進上黃栗,節序差晩,姑未成熟,限內不得封進,惶恐待罪事,傳于洪時衡曰,勿待罪事,回諭。
以慶尙監司李鎬俊狀啓,薦新進上柚子,節序差晩,未及成熟,雖爲就中擇封,莫重包貢,不熊盡誠,惶恐待罪事,傳于洪時衡曰,勿待罪事,回諭。
洪時衡,以司饔院監膳提調意啓曰,今日慶尙道朔膳進上來到,而物種中,柚子全數腐傷,萬無捧入之路,進獻事體,何等重大,而如是不謹,揆以法意,萬萬未安。當該封進官,令本道捧現告罷職,道臣亦難免不飭之失,從重推考,領來陪持人,令本道重繩,進上則還下送,使之更爲封進,何如?傳曰,允。
判府事沈舜澤,判府事金宏集,判府事金炳始,右議政金有淵聯名箚曰,伏以,太室冬享,親祼有命,聖慕將伸,諏日載邇,凡厥小大臣工孰不欲駿奔效誠,而肅霜時候,涼暖異宜,此時勞動,徹夜將事,其在六氣節宣,竊恐有違,區區憂慮之至,玆敢具牘聯陳,伏乞亟寢成命,攝行磨鍊焉,取進止。答曰,省箚具悉卿等之懇。卿等之苦懇旣如此,不得已勉從。仍傳于洪時衡曰,此批答,遣史官傳諭。
協辦內務府事鄭洛鎔疏曰,伏以,臣卽一韎韋常調耳,依近日月之光,過蒙天地之私,擢授將兵之任,今已經歲矣。軍政而整頓無期,卒伍而操鍊失宜,此豈朽鈍庸拙之臣所可一日堪耐者乎,區區求解之念,未嘗蹔忘于中,而今臣有至切孺慕之私,臣之父母墳山,在於忠淸道禮山地,汛掃久曠,恒切霜露之感矣。卽聞莎草,多有枯損處,不容不躬自幹蠱,而職事所縻,不敢擅行,玆敢忙具短章,仰首告㦖於仁覆之下,伏乞聖慈,俯垂矜察,將臣後營使之銜,亟賜鐫改,許臣往來之暇,俾伸至情,千萬顒祝,臣無任云云。答曰,省疏具悉。重任何可曠務,卿其勿辭行公。
行護軍閔致長,行大護軍閔致序等疏曰,伏以,臣之從高祖文忠公臣鎭遠,以肺腑之親,居輔相之職,身任義理,功存社稷,至蒙不祧之曠典矣。粵在憲廟甲辰,祀孫故牧使臣元鏞,身死有年,而有三子,長漢胄,次漢俊,次泳緯,漢胄早死無子,而家有不幸之事,不得立後,漢俊亦早死無子而未及立後,故元鏞之叔父故判書臣致成,以門長主其事,使泳緯權攝其祀,寔出於一時權宜之事也,逮夫哲宗壬子,漢俊妻沈氏,取今判書臣應植爲子,以繼漢俊後,實泳緯主之,欲待其長成,俾承大宗,而因循遷就,汔至于今,不意月前,泳緯卒逝,宗祀一款,未及歸正矣。夫宗法之嚴,禮經有在,百世不易,應植當主其宗祀,而此不但爲私門重大之事,在國家明倫正名之政,諒非細故也,玆敢不避瀆撓,冒悚仰籲於黈纊之下,伏乞聖明,俯垂鑑燭,亟命歸正,俾忠賢宗祀,無違禮經之大防,千萬顒祝,臣無任云云。答曰,省疏具悉。疏辭令禮曹問議于時原任大臣,稟處。
丙戌九月二十二日辰時,上詣眞殿。茶禮親行入侍時,行都承旨尹用求,行左承旨朴鳳彬,右承旨趙臣熙,左副承旨閔泳駿,右副承旨閔致憲,同副承旨洪時衡,假注書崔龍三,別兼春秋李茂魯,檢校直閣鄭夏源,檢校待敎金用圭·金弼洙·鄭寅昇·李完用·李埈鎔,校理權榮洙,修撰尹英秀,以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位,行四拜禮,陞詣盥洗位,上盥洗訖。仍詣第一室尊所。用求監盞,入詣神位前。上跪。用求奉香。致憲奉爐。上三上香。用求奉盞跪進。上執盞以授致憲,奠于案上,連獻三盞。次詣各室。行禮如上儀。通禮導上降復位,行四拜禮。通禮跪啓禮畢。大臣進前問候訖。上還入齋殿,命退。承史以次退出。
丙戌九月二十二日辰時,上御乾淸宮。奉審閣臣入侍時,右副承旨閔致憲,假注書李臣榮,記事官朴宗玕,記注官張益厚,檢校待敎金用圭,以次進伏訖。上曰,史官分左右。仍命奉審閣臣進前。用圭進前奏曰,臣承命馳詣華寧殿,殿內奉審則安寧,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣顯隆園,園上奉審則安寧,碑閣·丁字閣奉審則無頉之意,敢達矣。上曰,殿內陵上園上,皆太平乎?用圭曰,殿內陵上園上奉審則俱爲太平矣。上曰,何時將事離發乎?用圭曰,三更量將事。仍爲離發矣。上曰,歷路所見秋事,何以爲之耶?用圭曰,秋事已收穫,打場旁午矣。上曰,諸穀皆豐登耶?用圭曰,年形果豐登,民情洽然矣。上曰,從何路作行乎?用圭曰,從銅崔津往還矣。上曰,史官就座。仍命閣臣先退,又命退。承史以次退出。
上在景福宮。停常參·經筵。
自人定至五更,灑雨下雨,測雨器水深二分。
閔泳駿啓曰,明日常參·經筵,取稟。傳曰,停。
洪時衡啓曰,筵說修正,何等審愼,而今十五日藥房入診筵說,有所錯誤,致勤下詢,記注之如是疎忽,萬萬駭然。臣之矇然捧入,不勝惶悚,原筵說,今方改修正以入,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,日記修正,何等審愼,而去月朔日記,有所錯誤,致勤下詢,原日記今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,假注書崔龍三有身病,勢難察任,今姑改差,何如?傳曰,允。
崔龍三改差,代以金載善爲假注書。
洪時衡,以親軍別營言啓曰,本營騎士將金貞根,以前任開城中軍,尙在任所矣。領軍之職,久曠可悶,改差,何如?傳曰,允。
又以義禁府言啓曰,卽接月令醫員朴台淵手本,則以爲時囚罪人趙信鎬,素患痰癖之症,挾感復發,目下症形,實爲危劇云,罪人病勢如此,則一邊保放,一邊草記,載在法典矣。趙信鎬,姑爲保放之意,敢啓。傳曰,知道。
全羅監司尹榮信疏曰,伏以,臣猥膺方面,二載于玆,才短任重,上未能效涓埃之報,下無以塞旬宣之責,滿心惶懼,愈久愈切,而伏幸聖明臨御,惠化洋溢,自夏徂秋,風雨時若,禾稼登稔,沴氣快消,昇平有象,耋艾歌詠,相聞於道路,臣不勝萬萬欣忭之至,第伏念臣之本生亡父母墳墓,在於道內礪山泰仁地,距臣任所,旣不稍遠也,臣以孤露餘生,常切風樹之感,而霜露旣濡,尤係惻愴,況今瓜歸漸迫廁身朝著之間,則遽難有事徑行矣。將以本月十九日,省掃塋域,玆敢冒陳衷懇,伏乞聖慈,特許往省,俾伸至情,仍治臣擅離之罪,以肅朝綱,以安私分,千萬幸甚,臣無任云云。答曰,省疏具悉。卿其從便往來。
上在景福宮。停常參·經筵。
藥房提調金壽鉉,副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴鳳彬啓曰,明日中宮殿誕日問安相値,視事頉稟之意,敢啓。傳曰,知道。
傳于朴鳳彬曰,發遣吏郞,諸執事淸齋與否,摘奸以來。
傳于洪時衡曰,公事不審之中官吳泰煥,從重推考。
兵曹口傳政事,親軍別營騎士將單洪大燮。
朴鳳彬,以侍講院言啓曰,新除授兼司書閔宗植,自鄕上來云,卽爲牌招察任,何如?傳曰,允。
又以統理交涉通商事務衙門言啓曰,仁川港書記官金嘉鎭改差代,幼學任午準差下,令該曹口傳下批,何如?傳曰,允。
上在景福宮。停常參·經筵。
卯時,下霜。
中宮殿誕日,大殿·大王大妃殿·王大妃殿,內務府·內閣·政院·玉堂·朝廷二品以上·六曹堂上口傳問安。答曰,知道。中宮殿,內務府·內閣·政院·玉堂·朝廷百官,單子問安。答曰,知道。世子宮·世子嬪宮,內務府·內閣·政院·玉堂·春桂坊·朝廷二品以上·六曹堂上口傳問安。答曰,知道。
趙臣熙啓曰,明日常參·經筵,取稟。傳曰,停。
傳于朴鳳彬曰,禮房承旨馳詣受香諸處,奉審摘奸以來。
吏曹口傳政事,仁川港書記官單任午準。
洪時衡,以戶曹言啓曰,時御所內,各司依定式發遣本曹正郞臣徐雲輔,與兵曹參議臣李晩由,佐郞臣嚴錫瓘,東所衛將臣閔章鎬,西所衛將臣朴樞鎭,南所衛將臣李忠呂,北所衛將臣朴亨祜,眼同看審,則姑無雨漏處之意,敢啓。傳曰,知道。
又以戶曹言啓曰,臣範朝,與正郞臣徐雲輔,依定式進詣時御所,周回宮墻奉審,則姑無頉處之意,敢啓。傳曰,知道。
上在景福宮。停常參·經筵。
洪時衡啓曰,假注書白虎燮,有身病,勢難察任,今姑改差,何如?傳曰,允。
白虎燮改差,代以李鍾七爲假注書。
洪時衡,以議政府言啓曰,卽見全羅監司尹榮信,右水使許璡狀啓,則靈光荏子島漂人三名,願以我國船載送于日本船,來往港口,使之還歸事,恭俟廟堂處分云矣。漂盪之餘,又値寒節,趁速請歸,其情固然,糧饌備待,衣袴製給,竝十分察飭,擇其完固船定差員,載送於日本船所經之港,毋或有遲淹之歎而棄置船材,依例燒火形止,竝爲登聞事,分付,何如?傳曰,允。
又以兵曹言啓曰,今九月二十九日大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營何以爲之乎?敢稟。傳曰,別營步軍二哨,騎士二番海防使率領爲先廂,別營步軍二哨,騎士一番左營使率領爲後廂,禁軍二番隨駕,別抄軍一哨磨鍊,前營使率別營步軍一哨,騎士一番留陣,餘軍留營置之。
又以兵曹言啓曰,今九月二十九日大駕詣宗廟展謁,仍詣景慕宮展謁時,王世子隨駕時陪衛,依例磨鍊。而禁軍及先後牌軍兵,連以隨駕,禁軍及先後廂軍兵,仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以觀象監提調意啓曰,命課學之修選官,卽諏吉官階梯之職,以術業精明者陞差矣。近來不知陰陽向背,直陞諏吉官,是安有修選之本意乎,本廳六員,付之諏吉廳,合爲通仕,至於所食,同爲分排,而本監勸奬米一百石中,五十石及曆書一千貼,亦加磨鍊緣由之意,敢啓。傳曰,知道。
上在景福宮。停常參·經筵。
趙臣熙啓曰,明日常參·經筵,取稟。傳曰,停。
閔致憲啓曰,假注書李鍾七,時無職名,令該曹依例付軍職,冠帶常仕,何如?傳曰,允。
傳于閔致憲曰,政官牌招開政。
傳于閔致憲曰,在外同敦寧·敦寧都正許遞,今日政差出。
傳于閔致憲曰,臺諫竝許遞,今日政差出。
傳于閔致憲曰,同義禁竝許遞,今日政差出。
傳于閔致憲曰,泮長許遞,今日政差出。
傳于閔致憲曰,內務府主事成翊永,守令待窠,首先擬入,濟衆院主事李夏榮,陞六。
閔致憲啓曰,假注書金載善有身病,勢難察任,今姑改差,何如?傳曰,允。
又以吏曹言啓曰,成均館典籍林瑢相,以其身病,呈狀乞遞,改差,何如?傳曰,允。
有政。吏批,判書洪鍾軒牌招不進,參判徐鶴淳進,參議李命宰牌招不進,右副承旨閔致憲進。以吏批言啓曰,判書洪鍾軒,參議李命宰,竝牌招不進,小臣獨政未安,何以爲之?敢稟。傳曰,仍爲之。以尹成鎭爲大司憲,李晩由爲大司諫,南廷綺爲執義,王濟肯爲司諫,李義悳·徐行輔爲掌令,玄圭根·金錫龍爲持平,李範升爲獻納,洪學周·姜濬永爲正言,趙秉稷爲同敦寧,金基河爲敦寧都正,金學洙爲刑曹參議,金商圭爲大司成,閔泳煥·韓圭卨爲同義禁,尹皞燮爲典籍,前五衛將李龍植,今加嘉善。分監役張濟燁,前假監役李奎柄,副司果洪弼燮,已上今超通政,朝官年八十,依法典加資。原春君單元世喬,前都事李昌儀,今超通政加資事,承傳。
兵批,判書閔應植病,參判金宗漢病,參議洪憲述入直進,參知尹定求未肅拜,右承旨趙臣熙進。護軍金晳根·金九鉉·元世喬·李龍植。副護軍沈相穆·金喆熙·崔永奎·張濟燁·洪弼燮·李奎柄·金永學·李承徽·權應奎·李昌儀。副司直王濟肯·權謙洙·金鎭懿·玄載辰·朴啓鉉·金鎭祐·李承九。副司果沈在建·李起東·高興燁·李冕在。副司正李鍾七,以上竝單付。吏批,再政。以尹定求爲兵曹參議,閔斗鎬爲刑曹參判,金鎭懿爲典籍,徐辰淳爲禁府都事。三政。以金弘圭爲右尹,兵曹參議單洪憲述,參知單尹定求。
傳于閔致憲曰,高山縣監李載崑,居昌府使洪岐周相換。
傳于閔致憲曰,美醫安連,效勞旣多,甚庸嘉尙,特授二品階。
傳于閔致憲曰,前後效勞旣多,待令醫官李命錫·李肯鉉·崔錫斗,竝外職陞敍,李憲烈守令待窠,首先擬入。
傳于閔致憲曰,中官黃允明·金圭錫·尹在田,竝加資。
以吏曹參議李命宰牌不進罷職傳旨,傳于閔致憲曰,只推。
洪時衡,以義禁府言啓曰,今二十九日動駕時,大駕各差備都事,王世子各差備都事,當以十六員磨鍊,而本府都事十員內,兪致誠有身病,不得進參,新除授都事李容珪未肅拜,無以推移,有身病都事,令該曹口傳相換,未肅拜都事,令該曹口傳差出,假都事六員,亦令該曹口傳差出,以爲分排擧行,何如?傳曰,允。
吏曹啓目,前中軍裵宗漢名字,改以貞漢,前營將李宗根名字,改以之榮,前五衛將金永植名字,改以泓植,前假監役柳遠謨名字,改以遠厚,前假監役李致萬名字,改以在壽,出身宋文贄名字,改以文燮事爲等如告狀,令藝文館給帖,何如?判付。啓,依允。
洪時衡,以義禁府言啓曰,保放罪人趙信鎬,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,假注書趙信鎬原情云云。傳旨內辭緣,泛稱遲晩,刑推得情,何如?啓。飭已施矣。分揀放送。
上在景福宮。停常參·經筵。
朴鳳彬啓曰,明日動駕相値,視事頉稟之意,敢啓。傳曰,知道。
朴鳳彬啓曰,左副承旨閔泳駿,同副承旨洪時衡,今日不爲仕進,竝卽牌招,何如?傳曰,允。
朴鳳彬啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于閔致憲曰,政官牌招開政。
金載善改差,代以權潚爲假注書。
吏曹口傳政事,禁府都事兪致誠,監役沈相璜,以上相換事,承傳。
閔致憲啓曰,卽者兵曹郞廳來言,明日大駕詣宗廟展謁,仍詣景慕宮展謁時,別侍衛不可不備,而判書閔應植有身病,不得擧行云,卽爲牌招,何如?傳曰,次堂擧行。
傳于閔致憲曰,在外敦寧都正許遞,今日政差出。
傳于閔致憲曰,有實故玉堂許遞,今日政差出。
傳于閔致憲曰,直提學有闕之代,前望單子入之。
直提學前望單子入之,閔泳煥落點。
傳于閔致憲曰,左尹許遞,前望單子入之。
左尹前望單子入之,金永穆落點。
傳于閔致憲曰,明日出宮內門路,以思政門爲之。
閔致憲,以吏曹言啓曰,居昌都護府使洪岐周,高山縣監相換事,命下矣。以前任溫陽郡守,方在解由未出中,何以爲之?敢稟。傳曰,勿拘。
又以吏曹言啓曰,中官黃允明·金圭錫,已爲資窮,何以爲之?敢稟。傳曰,黃允明令內府調用,金圭錫代加。
有政。吏批,判書洪鍾軒牌招不進,參判徐鶴淳牌招不進,參議李命宰進,左承旨朴鳳彬進。以吏批言啓曰,判書洪鍾軒,參判徐鶴淳,竝牌招不進,小臣獨政未安,何以爲之?敢稟。傳曰,只出緊任。以洪學周爲修撰,李爲副修撰,兪漢權·金獜淳·李禎斌爲敦寧都正,美醫安連,今加嘉善,效勞旣多,甚庸嘉尙,特授二品階事,承傳。高山縣監李載崐,居昌府使洪岐周,以上相換事,承傳。濟衆院主事李夏榮,仍其職陞六事,承傳。
兵批,判書閔應植病,參判金宗漢病,參議洪憲述入直進,參知尹定求病,右副承旨閔致憲進。訓鍊主簿加設單李泰鎔,副護軍金基河,副司果尹英秀·丁奎會·沈健澤,以上竝單付。吏批,再政。以姜鏋爲正言,李敏地爲禁府都事。
以左副承旨閔泳駿,同副承旨洪時衡牌不進罷職傳旨,傳于閔致憲曰,只推。
閔致憲,以奎章閣言啓曰,守宮檢校直閣李淳翼,待開門牌招,何如?傳曰,允。
又以戶曹言啓曰,臣範朝與正郞臣徐雲輔,進詣昌德宮·昌慶宮差備內,謹依啓下手本,眼同看審,則各殿堂以下雨漏,如干有頉處,從便修改之意,敢啓。傳曰,知道。
又以戶曹言啓曰,慶熙宮,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,泥洞築臺·追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
又以奉常寺都提調·提調意啓曰,東耤親耕田所種稻打作,則所出爲一石五斗,皮黍打作則所出爲五斗,皮稷打作則所出爲一石二斗,皮粘粟打作則所出爲五斗,皮唐黍打作則所出爲一石二斗,豆打作則所出爲十三斗,太打作則所出爲十四斗之意,敢啓。傳曰,知道。
又以親軍別營言啓曰,本營哨官張學龍,身病猝重,勢難察任,改差,何如?傳曰,允。
又以親軍海防營言啓曰,謹依今十七日司謁口傳下敎,本營領官一員,哨官二員,哨長二人,兵丁二百四十八名,侍衛陪衛,分排磨鍊隨駕之意,敢啓。傳曰,知道。
又以義禁府言啓曰,明日動駕時,本府都事,當爲全數進參,而新除授都事沈相璜,有身病,不得進參,令該曹口傳相換,以爲擧行,何如?傳曰,允。
吏曹啓目,前五衛將金溶朝名字,改以洛奎,副司果許鎬名字,改以鉉,前假監役李榮九名字,改以允九,出身金昌一名字,改以昌善,出身李熙奎名字,改以振奎,前假監役劉致煥名字,改以致善,前五衛將邊東基名字,改以始薰,前假監役金基明名字,改以基弘,副司果李泰賢名字,改以泰朝事,爲等如告狀,依例令藝文館給帖,何如?判付啓依允。
判府事沈舜澤疏曰,伏以,臣於總理之任,懷弗勝之懼,形諸章奏,至溷天聽,微誠莫格,未蒙開允,汔今日淟涊盤礴,簿書之繁,機務之要,錯謬者不知爲幾事,譏訕者不知爲幾人,而靦然恬然,一向直前,爲有識之所慨嘆,亦已久矣。且以公家事言之,爲政之患,莫大於虛文無實,臣以才能鮮薄,力辭政本之地,聖上旣許於彼,而竟靳於此者,豈以臣之愚與智,有不同而然歟,抑以平日所眷遇,不欲一時竝解,有籲輒批,當兪不兪,姑備虛文,以示恩意耳,此於國事,豈曾有絲毫實益哉,臣之區區爲殿下獻忠,惟望政令擧措之專務著實,而今其所以處臣者,不求實效,徒用虛縻,公私狼狽,寧不憂悚,玆又披露衷悃,復申前懇,伏望聖明,察臣此言,非由身圖,亟改臣所帶內府之銜,則非惟臣之感戴頌幸,其在國家懋實之政,未必無少補也,臣無任云云。答曰,省疏具悉卿懇。自卿廟務之卸免,靡所仰成,予之宵旰熲結,未嘗暫弛,則卿之憂愛眷戀,想亦宜然矣。矧玆總理之任,殊非冗劇,未必甚妨於養閑,卿勿更辭,益殫密勿訏謨,庸答予倚毗之至意。仍傳于閔致憲曰,此批答,遣史官傳諭。
上在景福宮。停常參·經筵。
藥房提調金壽鉉,副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
大駕詣宗廟,入齋室後,藥房·內務府·內閣·政院·玉堂口傳問安。答曰,知道。世子宮入幕次後,藥房·內務府·內閣·政院·玉堂·春桂坊口傳問安。答曰,知道。大王大妃殿·王大妃殿,遣承旨問安。答曰,知道。展謁還入齋室後,藥房·內務府·內閣·政院·玉堂口傳問安。答曰,知道。世子宮展謁,還入幕次後,藥房·內務府·內閣·政院·玉堂·春桂坊口傳問安。答曰,知道。仍詣景慕宮,入齋室後,藥房·內務府·內閣·政院·玉堂口傳問安。答曰,知道。世子宮入幕次後,藥房·內務府·內閣·政院·玉堂·春桂坊口傳問安。答曰,知道。展謁還入齋室後,藥房·內務府·內閣·政院·玉堂口傳問安。答曰,知道。世子宮還入幕次後,藥房·內務府·內閣·政院·玉堂·春桂坊口傳問安。答曰,知道。還宮後,藥房·內務府·內閣·政院·玉堂口傳問安。答曰,知道。世子宮還宮後,藥房·內務府·內閣·政院·玉堂·春桂坊口傳問安。答曰,知道。
尹用求啓曰,司僕寺內乘來言,捲簾,取稟。傳曰,捲三面。
朴鳳彬啓曰,明日宗廟冬享大祭齋戒相値,視事頉稟之意,敢啓。傳曰,知道。
傳于朴鳳彬曰,禮房承旨馳詣宗廟·景慕宮,奉審摘奸以來。
吏曹,輔德單鄭夏源。
吏曹口傳政事,禁府都事沈相璜,童蒙敎官朴周憲,已上相換事,承傳。
朴鳳彬,以奎章閣言啓曰,新除授直提學閔泳煥,卽爲牌招察任,何如?傳曰,允。
洪時衡啓曰,臣以大王大妃殿·王大妃殿問安進去,下直之意,敢啓。傳曰,知道。
傳于朴鳳彬曰,發遣吏郞,諸執事淸齋與否,摘奸以來。
洪時衡啓曰,卽者義禁府都事來言,今日動駕時,衛外擊錚罪人林子善等二百六十四名,依例移送秋曹云矣。敢啓。傳曰,知道。
傳于朴鳳彬曰,判府事金炳始,復拜相職。
朴鳳彬啓曰,判府事金炳始,復拜相職事,命下矣。政官牌招開政,下批,何如?傳曰,允。
傳于朴鳳彬曰,召對爲之。
傳于朴鳳彬曰,在外敦寧都正許遞,今日政差出。
有政。吏批,判書洪鍾軒牌招不進,參判徐鶴淳進,參議李命宰牌招不進,行左承旨朴鳳彬進。以吏批言啓曰,判書洪鍾軒,參議李命宰,竝牌招不進,小臣獨政未安,何以爲之?敢稟。傳曰,仍爲之。以金炳始爲世子傅,金疇鉉爲敦寧都正,左議政單金炳始,復拜相職事,傳敎。
兵批,判書閔應植病,參判金宗漢病,參議洪憲述病,參知尹定求入直進,右副承旨閔致憲進。訓鍊主簿加設單柳龍根,副護軍兪漢權·金禎斌,以上竝單付。吏批,再政。以姜祚永爲禁府都事。
閔致憲,以戶曹言啓曰,景祐宮移建之役,今已完畢之意,敢啓。傳曰,知道。
朴鳳彬,以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以奎章閣言啓曰,大駕今已還宮,守宮檢校直閣李淳翼,依定式減下,何如?傳曰,允。
又以弘文館言啓曰,新除授修撰洪學周,副修撰李,竝卽牌招察任,何如?傳曰,允。
又以司饔院監膳提調意啓曰,卽者鷹師契貢人等所訴內,日下生雉,今十月初一日爲始,例以本色封進,而今年則節序差早,草樹尙茂,鷹獵無路,萬無本色封進之望,限獵得間,願以活鷄姑爲代封云矣。莫重供上,自下不敢擅便,惶恐敢啓。傳曰,知道。
閔致憲,以兵曹言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,隨駕隨輿,與留陣軍兵等處,乾犒饋分給之意,敢啓。傳曰,知道。
又以親軍海防營言啓曰,謹依下敎,乾犒饋分給之意,敢啓。傳曰,知道。
丙戌九月二十九日,大駕詣宗廟·景慕宮。展謁擧動入侍時,行都承旨尹用求,行左承旨朴鳳彬,右承旨趙臣熙,左副承旨閔泳駿,右副承旨閔致憲,同副承旨洪時衡,假注書李鍾七·權潚,別兼春秋李茂魯,檢校直閣鄭夏源·閔京鎬·金世基,檢校待敎金宗圭·金用圭·鄭寅昇·李完用·李埈鎔,校理李羲鳳,修撰李中斗,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調金壽鉉,副提調尹用求,進前問候訖。通禮跪啓請降輿乘輦。上降輿乘輦,由勤政門·興禮門,出光化門進發,至宗廟大門外。通禮跪啓請降輦乘輿。上降輦乘輿,入東夾門,降輿,入齋室。少頃,通禮跪請出次。上改具冕服以出。通禮跪啓請執圭。上執圭。通禮導上詣版位,行四拜禮。用求曰,侍衛待令于西神門外。上可之。陞詣殿內奉審訖。通禮導上詣永寧殿,入就版位,行四拜禮,陞詣殿內奉審訖。通禮導上出東神門外。大臣進前問候訖。上釋圭,乘輿至南神門外降輿,步過,還乘輿,入齋室。少頃,通禮跪啓請外辦。上改具翼善冠·衮龍袍,乘輿出宗廟大門外,降輿乘輦進發,至景慕宮大門外,降輦乘輿,入齋室。少頃,通禮跪啓請出次。上改具冕服以出。通禮跪啓請執圭。上執圭,詣版位,行再拜禮,陞詣宮內奉審訖。仍詣望廟樓版位,行四拜禮,陞詣殿內,捲帳奉審訖。上釋圭,還入齋室。少頃,通禮跪啓請外辦。上改具翼善冠·衮龍袍,乘輿出宮門外。通禮跪啓請降輿乘輦。上降輿乘輦,進發至宗廟前路,降輦步過,還乘輦,進發由光化門·興禮門,入勤政門。通禮跪啓請降輦乘輿。上降輦乘輿,至思政門外,丘曹判書閔應植跪稟放仗。用求請出標信解嚴。上還內。諸臣以次退出。
丙戌九月二十九日酉時,上御乾淸宮。召對入侍時,參贊官閔致憲,侍讀官沈遠翼,檢討官李南珪,檢校待敎金宗圭,假注書權潚,記事官朴宗玕,記注官張益厚,各持綱目第五卷,以次進伏訖。
上在景福宮。停常參·經筵。
閔泳駿啓曰,來初五日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
傳于朴鳳彬曰,禮房承旨馳詣宗廟·永寧殿,奉審摘奸以來。
洪時衡啓曰,正言姜鏋·姜濬永,旣入闕中,不爲傳啓,直爲出去,事甚未安。竝推考,何如?傳曰,允。
傳于洪時衡曰,有實故玉堂許遞,前望單子入之。
玉堂前望單子入之,副修撰金嘉鎭落点。
洪時衡啓曰,新除授副修撰金嘉鎭,方在被謫蒙放中,何以爲之?敢稟。傳曰,蕩滌敍用。
傳于洪時衡曰,向日許副,迥出常格,百年來未嘗有此也,曠百之擧,擧而施之,豈一時驟思而徑決者,然則予之決不捨卿,亦當明知之矣。顧今目下事勢,斷非卿退閑之時,而俾卿暫解相職之後,忍默幾日,亦非予初計也,百爾思惟,連夕不寐,夜漏未盡,秉燭復拜,卿須諒體此意,切勿更事持疑,卽日入城。聽予面諭事,遣史官傳諭于左議政。
事變假注書李日彦書啓,臣於本月初一日申時量,敬奉聖諭,馳往傳諭于東部崇信坊城北洞契議政府左議政金炳始所住處,則以爲,臣特蒙矜恤之澤,獲遂切摯之懇,感戴洪造,庶保殘喘,曾靡幾日,忽伏奉復授之命,繼以史官傳宣聖諭,臣惝怳驚駴,莫究其所以也,在國體,未有此乖當之擧,在臣身,未有此罔措之事,臣之才與病之無堪於是職,已所淵燭而準許,今不必煩贅,竊以我殿下,只緣臣之不肖,而致有此過謬,論臣之罪,斧鑕不足誅矣。臣之去就,自無更說,而若又違傲曠拖,有似乎雍容退讓之爲,則奚止臣愆尤愈積,亦恐愈累於聖明之政,不遑他顧,將冒沒出肅,非敢進身,惟當俟命而已云矣。敢啓。傳曰,知道。
以吏曹參議李命宰牌不進罷職傳旨,傳于洪時衡曰,只推。
洪時衡啓曰,撥路申飭,前後何如,而按撫使南廷順,去七月十六日封發之會寧前府使徐珩淳公私債無乎事,及二十日封發之農形雨澤事,及二十五日封發之富寧前府使李升烈公私債無乎事,及二十九日封發之農形雨澤事,及咸鏡監司李敦夏八月二十九日封發之雨澤農形事狀啓,竝始到院,啓聞之,如是稽滯,事甚未安。該道臣不可無警,竝推考,何如?傳曰,允。
又啓曰,明日召對,取稟。傳曰,爲之。
又以禮曹言啓曰,行護軍閔致長,行大護軍閔致序等聯名上疏批旨內,疏辭令禮曹問議于時原任大臣稟處事,命下矣。發遣郞廳,問議于時原任大臣,則行判中樞府事臣沈舜澤以爲,文忠公閔鎭遠不祧之祀,在朝家視遇特異,而攝而祀之,權也,宗以祀之,經也,權是一時隨宜,經是百世不易,今當捨權取經之日,必有宗法禮律之確據,而有此聯疏陳請也,謏聞陋識,何可質對,惟在上裁云。行判中樞府事臣金弘集以爲,先正之論曰,古禮必以長孫承重,明道歿,伊川主太中之祀,亦時王之制,而長子妻立後則當奉祀以此之,宗子無後,而次適立後,則亦是長孫,宗祀一款,似於禮經有據,懵淺之見,不敢質對,惟在博詢而處之云。行判中樞府事臣金炳始以爲,宗法之嚴重,自有先賢之定論,而今此文忠公閔鎭遠家事,長子次子,俱未繼後之時,季子奉祀,寔出於權宜之不獲已,則宜其有從經歸正之論,而素昧禮說,未敢質對,惟在博詢而裁處焉云。議政府右議政臣金有淵以爲,文忠公閔鎭遠家,權攝其祀,亶出於不得已,而非禮之常也,今此歸正之請,更無容可議,而況有先正已定之論乎,長子無後,而死不立後,次子死而有子,又季子生存,則誰當奉祀之問,文元公金長生曰,次子之子,當奉祀也,文正公宋浚吉曰,長子無嗣,則次子當代之,次子雖歿,其子若在,則當爲承重無疑,又曰,所謂禮者,本根不差,然後枝葉整齊,長子若立後,則都無此疑,兄亡弟及,元是苟且故耳,文正公宋時烈曰,長子旣死無後,則宗移次子,而次子之子爲宗子矣。正程子所謂旁枝達爲直幹者也,家禮所謂傳重非正體也,據此而三先正之意,亦可知矣。然而素昧禮說,無以質對,惟在博詢而處之矣云矣。大臣之意如此,上裁,何如?傳曰,依大臣議爲之。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以內務府言啓曰,禁直法意,何等嚴重,而本府主事尹泰馹,不待交替,徑先出去,致此闕直之境,事未前有,萬萬駭然。令該府拿問處之,何如?傳曰,允。
行護軍徐相祖疏曰,伏以,臣之父母憤山,在於京畿安城地矣。顧臣出彊之期不遠,風樹之感冞切,如蒙恩暇,容可以往還,少伸至情,故玆敢不避猥越,仰瀆崇嚴,伏乞聖慈,俯垂矜諒,特許由暇,以安區區情理,千萬幸甚云云。答曰,省疏具悉。卿其往省焉。
上在景福宮。停常參·經筵。
自午時至申時,灑雨下雨,測雨器水深一分。
朴鳳彬啓曰,明日常參·經筵,取稟。傳曰,停。
傳于洪時衡曰,左議政留待。
傳于洪時衡曰,左議政入侍。
傳于朴鳳彬曰,再明日秋到記,勤政殿,命官爲之,左承旨馳往泮宮夕食堂收取以來。
洪時衡啓曰,假注書李鍾七有身病,勢難察任,今姑改差,何如?傳曰,允。
李鍾七改差,代以安孝濟爲假注書。
傳于洪時衡曰,吏曹參判有闕之代,前望單子入之。
洪時衡,以弘文館言啓曰,新除授副修撰金嘉鎭,卽爲牌招察任,何如?傳曰,允。
吏曹參判徐鶴淳疏曰,伏以,臣於天官佐貳之職,豈有一分近似,而旣肅命矣。又行政矣。又蹲冒至今矣。人雖不言,臣何以一日自安也,義分是怵,則始敢一番冒進,瀆撓是懼,則自致因循虛縻,每於政牌來臨之時,惝怳踧踖,欲循墻而不可得也,與其蹙伏泯默,而徒積瘝曠之罪,無寧控實陳暴,而獲解守分之願,而況臣年今七十矣。近因換節之交,素患癃疾,挾感尤劇,痰注神眩,委淹床玆,彈束赴公,恐難以時日爲期,見帶之任,有異閑漫,而初旣冒玷,終又久絆,惶隘之極,如添一病,玆敢短章仰瀆,伏乞聖明,俯賜矜悶,亟遞臣亞銓之銜,俾公私兩便焉云云。答曰,省疏具悉。所請依施。
丙戌十月初二日未時,上御乾淸宮。召對入侍時,參贊官閔致憲,侍讀官權榮洙,檢討官洪學周,檢校待敎金宗圭,假注書權潚,記注官張益厚·尹基周,各持綱目第五卷,以次進伏訖。
丙戌十月初二日酉時,上御乾淸宮。左議政入侍時,同副承旨洪時衡,假注書權潚,記注官尹基周·張益厚,左議政金炳始,以次進伏訖。上曰,史官分左右。仍命大臣進前。炳始進前奏曰,近日冬候過暄,聖體,若何?上曰,一樣矣。炳始曰,寢睡·水刺之節,何如?上曰,一樣矣。炳始曰,大王大妃殿氣候,何如?上曰,一樣矣。炳始曰,王大妃殿氣候,何如?上曰,一樣矣。炳始曰,中宮殿氣候,何如?上曰,安順矣。炳始曰,世子宮氣候,何如?上曰,平順矣。炳始曰,世子嬪宮氣候,何如?上曰,平順矣。炳始曰,伏聞近日,頻賜召對,東宮勤接書筵,群情歡欣,此實殿下以身敎之之盛,更伏望勿爲間斷焉。上曰,當刻意不撤矣。炳始起伏奏曰,臣於是任,初不稱似,萬難承當,忝冒旣至再三,則始乃曰試可乎。沈痼自是貞恒,則豈或謂矯誣乎。殿下知臣不才,憐臣多病,所以矜諒,而準臣之懇,使之無防賢路,得以調將,臣非敢以卸負獲閑,私自感激,實是爲公而幸,今忽又有是命,非臣之所知也,寧可云浹旬之頃,而臣之才驟進,臣之病良已乎,苟非然者,殿下謂此職何職,此時何時,而汗漫虛徐之若是歟,以職則民國安危,爲關係之重也,以時則朝夕顚隮,非歇后之語也,豈可俄收而旋授,徒令曠務而瘝官,事體之乖當,命令之苟且,奚直有異於務實之政,臣竊以爲殿下過中之擧也,臣若彌日違抗,只事巽讓,則非徒致煩醻應臣恐支離頻復,益彰殿下之過擧也。臣以是憂懼,庸效屨駕之義,冀借方寸之地,畢陳愚騃之忱,期蒙反汗之音,則天地之恩,臣非私焉,日月之明,人皆仰之矣。且臣被殊遇,迄無報效,惟今日亟退,無累聖明,庶可爲補衮之萬一矣。譴罰誅殛,臣所甘心,惟殿下之裁處焉。上曰,向日勉副,聽卿苦心,今此復授,實爲國事,見卿簉朝,甚庸喜幸,更勿巽讓,弘濟時艱,是所望也。炳始曰,伏承批旨,尤極惶悚,而浹旬之間,乍免旋叨,非但臣之悶隘罔措,恐亦聖朝之政令過中矣。上曰,此則大臣過謙之辭,而予之待卿如此,實國朝希有之事,且以日昨傳諭之末句觀之,亦當諒予之心矣。炳始曰,感之至,更何仰達,而國朝罕禮,加之於如臣無似,豈非過中乎?上曰,古亦有此例,而近日金奉朝賀辭免翌日,卽重卜而卽出膺矣。炳始曰,雖有已例,必皆有不得不然之端,而在臣則初無似比之端,纔蒙曲遂,旋被謬命,此誠政令之過中,聖德之闕失也。上曰,卿以爲過中,而物議曰得中,予有他闕失,而此擧則不失,藉令此時爲不可爲則已,若謂可爲,則豈可不努力擔夯,而況才不借於異代,當世之事,當世人爲之,古語所謂鞠躬盡瘁,竊有望焉。炳始曰,臣才固非其人,時艱又倍往昔,不避猥屑隨事仰瀆,殿下亦豈不厭聞乎。上曰,予雖厭聞,以大臣之一段苦忠,隨事必箴,則何事不做須勿更辭,益思交勉。炳始曰,臣居是職,一日則有一日之害,且病狀如此,果難一日冒據矣。上曰,此無筋力奔走之勞矣。炳始曰,筵體有嚴,且今侵夜不敢支煩,退當更暴情實。上曰,卿雖日封十章,決不可許矣。炳始曰,以臣悶迫之情,將不得請則不止,惟在體諒。上命史官就座,又命大臣先退,又命退。承史以次退出。
上在景福宮。停常參·經筵。
閔泳駿啓曰,明日常參·經筵,取稟。傳曰,停。
以左議政金炳始初度呈辭,傳于洪時衡曰,不允批答。
洪時衡啓曰,假注書權潚有身病,勢難察任,今姑改差,何如?傳曰,允。
權潚改差,代以金憙鎭爲假注書。
洪時衡啓曰,明日召對,取稟。傳曰,爲之。
閔致憲,以統理交涉通商事務衙門言啓曰,釜山港警察官,向以釜山僉使兼帶矣。港口警察,須責專管可辦,而該僉使職務相妨,警察之任,姑爲減下,以前同知朴琪琮差下,使之察任,何如?傳曰,允。
又以統理交涉通商事務衙門言啓曰,釜山書記官洪,身病猝重,萬無察任之望,其代以幼學金炳澈差下,何如?傳曰,允。
洪時衡,以親軍前營言啓曰,東關王廟修改處,臣進詣監董後,別單書入之意,敢啓。傳曰,知道。
又以親軍左營言啓曰,臣圭卨進詣南廟,修改處監董後,別單書入之意,敢啓。傳曰,知道。
又以親軍後營言啓曰,臣洛鎔進詣北廟,修改處監董後,別單書入之意,敢啓。傳曰,知道。
又以親軍海防營言啓曰,前摠戎廳所屬京畿十邑束伍軍,發兵符移屬於本營,而其中坡州·長湍·南陽三鎭營別驍士都試,依前設行之意,敢啓。傳曰,知道。
又以義禁府言啓曰,卽接月令醫員田泰說手本,則以爲,時囚罪人尹泰馹,素患疝積之症,又添毒感,目下症形,實爲危劇云,罪人病勢如此,則一邊保放,一邊草記,載在法典矣。尹泰馹,姑爲保放之意,敢啓。傳曰,知道。
以尹泰馹囚單子,傳于洪時衡曰,飭已施矣。分揀放送。
洪時衡,以義禁府言啓曰,明日秋到記時,本府都事十員內,五員赴擧,一員未肅拜。只有四員,而本府入直當直入直公事回公都事及勤政門·隆文樓門·隆武樓門禁亂都事無以推移,假都事二員,令該曹口傳差出,以爲分排擧行,何如?傳曰,允。
左議政金炳始初度呈辭不允批答。王若曰,君臣一體交須,喜鼎席之寅協,輔相百責所萃,胡巽牘之遽尋,決不捨卿,其勿困我,惟卿,名家世胄,王室藎臣,襲父兄之遺風,聞詩聞禮,負公輔之重望,惟孝惟忠,器度堅凝,有三軍難奪之勇,事務諳鍊,抱一世足了之才,予方注意彌隆,逮至重卜,卿何丐閑太遽,難回遐心,言念今日之艱虞,不覺中夜之憂歎,與國家同休戚之義,切望追先而報今,伊朝野振風俗之謨,庶幾由是而挽古,於戲,公私有異,姑徐暮境之優閑,去就非輕,益勉時事之弘濟,不待多誥,亟斷來章,所辭宜不允,故玆敎示,想宜知悉。
上在景福宮。停常參·經筵。
朴鳳彬啓曰,明日常參·經筵,取稟。傳曰,停。
以左議政金炳始再度呈辭,傳于朴鳳彬曰,不允批答。
傳于朴鳳彬曰,考官金昌熙,讀券官鄭海崙,竝命官爲之。
傳于朴鳳彬曰,秋到記講,居首通進士崔翼瑞,製述賦居首三下進士閔泳國,竝直赴殿試。之次通幼學金持赫等十六人,製述之次草三下幼學元世洵,竝直赴會試。講之次略幼學金載鏞等八人,製述之次次上生員金炳祖等二人,竝給二分。講之次略幼學李兢淵等九人,製述之次次上進士申觀朝等二人,竝給一分。講之次粗幼學宋鍾燮等六人,製述之次次上進士金永順等四人,各奎章全韻一件賜給。
傳于朴鳳彬曰,入格儒生金炳祖·金永順,此是桂坊也,守令待窠,首先擬入。
傳于朴鳳彬曰,入格儒生,明日待令。
左議政金炳始再度呈辭不允批答。王答曰,溫批甫諭,謂遐心之可回,遜牘重尋,慨至意之不諒,莫曰疾病之難强,不宜去就之自輕,惟卿,世篤忠良,弊隆知遇,顧今艱虞之溢目,豈宜老成之丐身,朝論雖懋於鎭安,人心世道之靡有底定,庶務每患於叢脞,國計民憂之若無津涯,如論古人爲其主鞠躬之道,亦知今日果非卿袖手之時,須思幡然改之道,毋孤援而止之念,於戲,前後之批旨已悉,豈待多言,上下之情志要孚,須在默會,體此至意,亟斷來章,所辭宜不允,故玆敎示,想宜知悉。
行大護軍鄭海崙疏曰,伏以,臣今伏奉秋到記試取,命官擧行之命,歷考古規,資非崇品而當此任者,雖有一二可援之例,終非經法,有難冒膺,玆敢仰籲,伏乞聖明,俯垂諒察,亟賜變通,以重試體,以安私分焉云云。答曰,省疏具悉。旣有已例,卿其勿辭考試。
行大護軍金昌熙疏曰,伏以,臣伏奉秋到記講試,命官爲之之命矣。秩非崇品而膺此任,係是常格之外,何敢晏然承當哉,玆敢忙陳短章,仰瀆崇嚴,伏願聖明,亟賜變通,以嚴試規,以安微分,千萬幸甚云云。答曰,省疏具悉。旣有已例,卿其勿辭考講。
副修撰金嘉鎭疏曰,伏以,臣以人則至憃疎也,以地則至卑微也,本不足於任事之百執事之末,而偏蒙我聖上拂拭之恩,早通蔭籍,贊機密於內府,晩彯文纓,濫寵榮於經幄,量力揣器,不惟不克負荷之是懼是悚,福旣過分,事不稱食,止竟僨敗,理所必至,向於彌月病淹之中,忽伏奉嚴旨,臣誠愚昧,不自知何爲以犯此不測之科,而聖鑑孔昭,無所遺燭,曾未幾日,特命放還,臣竊自以爲,殿下於臣,天地也,父母也,罪臣焉知臣焉,無往非天地父母也,臣之一身,非臣所有,秋毫皆我殿下賜也,臣於平日,苟能飭躬操行,焉有今日之罪乎,本事之虛實,臣罪之有無,不俟自明,而惟天地覆燾,日月炳燭耳,自玆以往,惟有杜門訟愆,以畢餘生,爲息黥補刖之計,而築塗一步,尤非夢想攸到,千萬不自意,玉署除旨,遽行記簪之恩臣於是,一倍惶蹙,自不覺淚被面而汗浹背也。噫,玉署是臣宿硏也,昔未之辭,今安敢丐免,而顧臣負犯至重,情踪難安,其何敢揚揚冒進,重以貽淸朝之累,招衆人之譏乎,庸敢忙具短章,披瀝衷懇,伏乞聖明,亟遞臣新授之銜,仍治臣未勘之律,以爲百僚之戒焉,臣於自劾之章,何敢贅他,蓋勤學所以勤政,卽我祖宗朝相傳之心法也,雖有堯·舜之資,不加學問之工,則何以薰陶德性,日臻于致治哉。東宮邸下自內誦習,臣固仰認,見今秋序已過,夜漏漸長,政宜頻開書筵,而書筵講讀,不須一遍而止,自今作爲幾回程課,雖在燕閑之時,不離經史之間,擧一國延頸之忱,不外乎是。伏願殿下,必日親法筵,終始典學,身敎而物誨之,則習與智長,化與心成,爲堯爲舜,萬億年無疆之休,實基于今日,惟殿下懋哉懋哉云云。答曰,省疏具悉。不必爲引,爾其勿辭察職。尾附事,當留念矣。
前執義白義行疏曰,伏以,臣疎逖之蹤,百無肖似,幸際明時,濫竊科第,猥忝臺省,涯分已踰,仍伏念,臣家之受國恩,自辛未而尤渥,臣曾祖臣慶翰,因亂倡義,竟以身殉,至蒙貤贈節惠之典,臣祖父臣宗倫,特除齋郞,歷典郡縣,臣兄臣仁行,亦占科第,已廁兩司,於是乎臣家之偏被洪造,天地不足喩其大,河海不足喩其深,雖闔門隕結,其何以報萬一也哉,顧臣微末,何敢發一言論一事,以效獻芹之忱,第臣有區區之懷,若徒懼僭越,一向含默,則是自阻於聖明之下也,故敢陳一得之愚見,冒玆萬死而仰籲,伏願殿下垂察焉。西·北兩道之別設科試,卽爲其遐土儒武,無以自達於王庭,遣官試取,斯有祖宗朝成憲,揆敎奮衛,迄至于今,蔚有興勸之效,而曾因年次,或有大臣啓請而設行,每當慶會,亦因傳敎特下而試取,以臣之耳目所睹記者言之,壬戌十二月,故相臣鄭元容,筵奏蒙允,巧値事會,西道則設行於丙寅冬,北道則設行於丁卯春,及至乙亥,卽惟我太祖大王虹流之九回甲也,亦惟我東宮邸下冊儲之慶,適當是年,此實東方萬億年無疆之休也,我殿下深軫飾喜之擧,誕下恩綸,特設文武科於北道,猗歟盛矣。曷不欽頌萬萬,竊伏惟,近年以來,邦慶荐臻,蒐羅人材,晠化賁彰,至若兩道道科,年次或已過限,亦有當限,士民自不無蘄望之情,迨此時若有成命,則庶可爲收拾慰悅之政也,臣以是不避出位之嫌,冒進貢愚之誠,伏望聖慈,俯垂鑑諒,式遵舊典,特下西·北兩道設科試取之命,以副儒武待興之願,千萬幸甚云云。答曰,省疏具悉。軫念眷顧之地,合有興勸之擧,疏辭令廟堂稟處。
丙戌十月初四日未時,上御乾淸宮。召對入侍時,參贊官洪時衡,侍讀官權榮洙,檢討官李中斗,檢校待敎金用圭,假注書金熹鎭,記事官朴宗玕,記注官尹基周,各持綱目第五卷,以次進伏訖。
上在景福宮。停常參·經筵。
自人定至初六日開東,灑雨下雨,測雨器水深三分。
藥房提調金壽鉉,副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔泳駿啓曰,明日常參·經筵,取稟。傳曰,停。
以左議政金炳始三度呈辭,傳于閔泳駿曰,不允批答。
閔致憲啓曰,明日召對,取稟。傳曰,爲之。
又啓曰,事變假注書李日彦,有身病,勢難察任,今姑改差,何如?傳曰,允。
李日彦改差,代以白文行爲事變假注書。
傳于閔致憲曰,入格儒生,崇陽門外施賞。
傳于閔致憲曰,同副承旨許遞,前望單子入之。
承旨前望單子入之,金宗圭落点。
閔致憲,以承文院言啓曰,卽見二度咨文出來者,一是皇帝親政慶賀涓擇知照事,北京禮部咨也,一是本年秋季統巡着派前往事,盛京禮部咨也,回咨竝按例撰出,以爲入送之地,何如?傳曰,允。
又以承文院言啓曰,今番回咨後稱謝之由,不可無先通於禮部,以前頭使行,奉表伸謝之意,撰出咨文,以爲入送,何如?傳曰,允。
又以親軍別營言啓曰,本營兵房李宓熙,右別將鄭周永,騎士將李世基,俱有身病,勢難察任,竝改差,何如?傳曰,允。
左議政金炳始三度呈辭不允批答。王若曰,得賢共理,輔相所以係安危,與國同休,古人所以審出處,顧今時事多艱之際,夫豈老成告退之辰,惟卿,珪璋令姿,柱石良佐,操履堅確,蔚然爲矜式百僚,夙儀端凝,將以見模範一世,是以圖任之義,實無間於前後,亦其贊襄之衷,豈有異於終始,不料求助之地,屢乖乞免之章,君臣貴相知心,云胡不諒,誠禮恐或不足,自顧多慙,亟回若浼之思,庶副如渴之望,於戲,雖欲閑養於樞府,此誠何時,方軫注意於台司,決難曲副,玆不多誥,勿須固辭,所辭宜不允,故玆敎亦,想宜知悉。
上在景福宮。停常參·經筵。
自開東至申時,灑雨下雨,測雨器水深六分。
閔致憲啓曰,明日常參·經筵,取稟。傳曰,停。
又啓曰,同副承旨金宗圭,今日不爲仕進,卽爲牌招,何如?傳曰,允。
以左議政金炳始四度呈辭,傳于閔致憲曰,卿其安心調理事,遣史官傳諭。
傳于閔致憲曰,政官牌招開政。
傳于閔致憲曰,協辦徐相雨,知春秋除授。
吏曹,知春秋單徐相雨,今超資憲除授事,承傳。
閔致憲啓曰,行都承旨尹用求,右承旨趙臣熙廚院進。左承旨朴鳳彬內務府進,左副承旨閔泳駿式暇出去,同副承旨金宗圭有身病。院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
傳于閔致憲曰,左承旨·右承旨竝許遞,前望單子入之。
承旨前望單子入之,李起鎬·洪時衡落點。
閔致憲啓曰,吏曹判書洪鍾軒,參議李命宰牌不進推考傳旨及罷職傳旨,今方捧入,而開政命下之後,如是違牌,事甚未安,參判未差,判書更爲牌招,何如?傳曰,允。參議只推,待明朝一體牌招。
閔致憲,以親軍右營言啓曰,都城四山之養松,本意攸在,常時營門之禁養,非不用極,樵牧輩之窺伺暗斫,山至童濯,揆以法紀,萬萬痛惋,而彰義門外居民申德順爲名漢,字內偸斫,洽爲數百駄之多,故已自捕盜廳使之捉囚,而此旣非一朝一夕之所犯,則幾百年培養鬱密者,徒作此等悖類摘利之藪,挽近民習,雖曰冥頑,無嚴無憚,胡至此極,此而輕勘,有難懲後,在囚犯松漢申德順,移送秋曹,照律嚴處,何如?傳曰,允。
又以親軍別營言啓曰,本營騎士都試時,各技沒技人,別單書入之意,敢啓。傳曰,知道。
丙戌十月初六日申時,上御乾淸宮。召對入侍時,參贊官閔致憲,侍讀官趙秉翊,檢討官李中斗,檢校待敎金用圭,假注書金熹鎭,記事官朴宗玕,記注官張益厚,各持綱目第五卷,以次進伏訖。
上在景福宮。停常參·經筵。
閔致憲啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,右副承旨洪時衡,同副承旨金宗圭,今日不爲仕進,竝卽牌招,何如?傳曰,允。
又啓曰,明日召對,取稟。傳曰,爲之。
傳于洪時衡曰,靖難之功,久而可忘,睠言之懷,愈切于中,歲又再周,傷衋曷已,靖武祠,遣禮曹參判致祭,戰亡官軍位,一體致酹。
傳于洪時衡曰,往事尙忍言哉,星霜已畢,心焉傷悼,尤無以爲懷,忠文公閔台鎬,忠文公趙寧夏,文忠公閔泳穆,忠肅公韓圭稷,忠貞公尹泰駿,忠貞公李祖淵祠版,遣承旨致祭。
傳于洪時衡曰,往年事,思之慘惡,中官柳載賢,依昨年例致酹。
傳于洪時衡曰,星霜再周,興言慘惻,戰亡卒及閑散人,依昨年例,設壇致酹,以示朝家優恤之意。
以左議政金炳始五度呈辭,傳于洪時衡曰,卿其安心調理事,遣史官傳諭。
傳于洪時衡曰,呈告同敦寧·工曹參判·弘文提學竝許遞,今日政差出。
傳于洪時衡曰,同副承旨許遞,前望單子入之。
承旨前望單子入之,鄭周永落點。
洪時衡啓曰,卒判書韓圭稷喪,遣承旨致祭事,命下矣。何承旨進去乎?敢稟。傳曰,同副承旨進去。
又啓曰,忠肅公韓圭稷祠板,遣承旨致祭事,命下矣。何承旨進去乎?敢稟。傳曰,同副承旨進去。
傳于洪時衡曰,咸從府使李秉勳,堂上宣傳官加設單付。
傳于洪時衡曰,咸從府使之代,藍浦縣監李殷春擬入。
傳曰,藍浦縣監之代,新錄中擬入。
傳于洪時衡曰,旌義縣監高啓正,內禁將除授。
傳于洪時衡曰,在外敦寧都正許遞,今日政差出。
傳于洪時衡曰,公事不審之中官沈周鉉,罷職。
洪時衡,以吏曹言啓曰,新除授甲山都護府使崔鳳善呈狀內,矣身親病沈重,不得遠赴之望云,改差,何如?傳曰,允。
又以吏曹言啓曰,潭陽都護府使金升集呈伏內,矣身受由上京矣。中路得病,萬無還官之望云,罷黜,何如?傳曰,長城府使金五鉉相換。
又以吏曹言啓曰,新除授砥平縣監李東宇呈狀內,矣身身病猝重,萬無赴任之望云,罷黜,何如?傳曰,鴻山縣監趙昌鎬相換。
又以吏曹言啓曰,長鬐縣監韓重世呈狀內,矣身受由上京,矣身病猝重,萬無還官之望云,罷黜,何如?傳曰,漣川縣監柳止鎬相換。
又以吏曹言啓曰,自如察訪朴準鎔,以其身病,呈狀乞遞,改差,何如?傳曰,羅州監牧官吳致沃相換。
又以兵曹言啓曰,新除授高士里僉使李忠鎬,親病沈重,萬無登途赴任之望,呈狀乞遞矣。親病雖如此,邊將之任,不可循例改差,罷黜,何如?傳曰,訓戎僉使李熙模相換。
又以兵曹言啓曰,新除授滿浦僉使白樂均,以其父年八十一歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,法聖僉使李肯漢相換。
又以兵曹言啓曰,新除授神光僉使柳敦秀,身病猝重,萬無登途赴任之望,呈狀乞遞矣。實病雖如此,不可循例改差,罷黜,何如?傳曰,允。許用履歷。
又以兵曹言啓曰,同知中樞府事趙圭鎬,兼訓鍊院都正李熙忠,內禁衛將李容謙,兼司僕將李秉翼,五衛將洪淳鶴·林東漢·金文煥·黃呂鍾·李載範,曹司五衛將朴善陽,昌德宮衛將崔在浩·金在澤,文臣兼宣傳官宋榮大·李範升,右邊捕盜廳從事官金商七,守門將安定相,俱以病難供職,呈狀乞遞,竝改差,何如?傳曰,允。
有政。吏批,判書洪鍾軒牌招不進,參判未差,參議李命宰進,右副承旨洪時衡進。以吏批言啓曰,判書洪鍾軒牌招不進,參判未差,小臣獨政未安,何以爲之?敢稟。傳曰,只出緊任。
以金奭鎭爲同敦寧,尹致聖爲工曹參判,金文永·李圭甲·邢大振爲敦寧都正,鄭基會爲弘文提學,洪思哲爲獻陵令,吳正善爲泰安府使,李殷春爲咸從府使,李明宇爲安山郡守,尹滋卨爲碧潼郡守,錢鍾祿爲旌義縣監,黃箕煥爲靑巖察訪,釜山港書記官單金炳澈,交涉衙門主事尹顯求·趙秉升,以上仍其職陞六事,承傳。
兵批,判書閔應植進,參判金宗漢病,參議洪憲述入直進,參知尹定求病,右承旨閔泳駿進。以兵批言啓曰,僉知中樞府事黃鎭奎·洪在舜,五衛將閔章鎬,忠翊衛將閔德顯,俱以病難供職,呈狀乞遞,竝改差,何如?傳曰,允。
以金永壽爲知事,趙洧爲同知,徐珩淳·李敎應爲同訓鍊,李敏應爲兼訓鍊都正,金夢求爲內禁將,閔泳國爲兼司僕將,康履華·兪鎭夏·吳常元·吳相奎·申錫炫·閔德顯爲五衛將,柳宗植爲曹司衛將,閔章鎬爲忠翊將,朴文杓·金義瑾爲昌德將,具達祖·李承九爲訓鍊僉正,李奎邦·金永模爲主簿,李敎英爲右捕從,宋文燮爲守門將,金完洙爲釜山僉使,尹斗植爲神光僉使,韓仲涉爲全羅左水虞候,尹泰逸爲全羅右水虞候,金溎炫爲花島別將,守判府事加設單趙秉式,同知加設單權思述·孔受益,訓鍊僉正加設單申正均,護軍徐鶴淳·趙秉稷·鄭顯英·趙圭鎬,副護軍金奎軾·趙臣熙·金疇鉉·方應規·白志雲·朴禎源,副司果李·柳永起,以上竝單付。泰安防禦使單吳正善,內禁將單高啓正,宣傳官加設單李秉勳。
吏批,再政。以李奎炫爲監察,金炳迪爲宗府主簿,尹相軾爲禁府都事,宋秉學爲藍浦縣監,尹秉綬爲中部都事。
兵批,再政。以尹載熙爲同知,朴承輔·金商羽爲僉知,鄭興悅·吳泰泳爲宣傳官,李春運爲訓鍊僉正,申·朴元和爲判官,徐廷斗爲右營軍司馬,同知單吳常元,僉知單兪鎭夏·康履華·吳相奎,滿浦僉使白樂均,法聖僉使李肯漢相換,高士里僉使李忠鎬,訓戎僉使李興模,已上相換事,承傳。副護軍黃鎭奎·洪在舜。
吏批,三政。以金在夏爲掌樂主簿,尙濬爲監察。
兵批,三政。以李一魯爲訓鍊僉正,石泰魯·李圭珍爲判官,洪在英·金鎭淵爲主簿,李起周爲別營哨官,同知單朴文杓,僉知單申錫炫·柳宗植。
吏批,四政。以趙鎭敎爲監察。
兵批,四政。以金炳式爲訓鍊僉正,金重三·李豊儀爲主簿,金興集爲部將,韓耆淳爲左捕從,同知單全義瑾。
吏批,五政。以金商翼爲監察。
兵批,五政。以李圭淵爲訓鍊僉正,元浚·李敬權·洪翰燮·金魯昇爲守門將。
吏批,六政。以鄭柱錫爲監察,司果李楨斌今加通政,朝官年八十加資事,承傳。學正二單李啓種·李勉宰,學錄二單趙淇一·李鳳銖,學諭二單李文煥·吳泰殷,釜山港警察官單朴琪淙,自如察訪朴準鎔,羅州監牧官吳致沃,已上相換事,承傳。以安正植·金潤榮爲律學敎授。
兵批,六政。以安宅舜爲訓鍊僉正,洪馹燮爲判官。
七政。以南基完爲訓鍊判官,李相坤爲守門將。
八政。以李信在爲訓鍊主簿。
吏曹參判前望單子入之,朴弘壽落點。
以平安監司南廷哲狀啓,甑山縣令李象學,中和府使李根澔,肅川府使張好民,俱有優異之績,合有酬賞之典,令該曹稟處事,傳于洪時衡曰,令廟堂稟處。
以全羅監司尹榮信狀啓,順天府使李範晉,潭陽府使金升集,淳昌郡守閔泳稷,錦山前郡守尹泰元等褒奬,令該曹稟處事,傳于洪時衡曰,令廟堂稟處。
兵曹,以尹弘大爲親軍別營兵房。
兵曹口傳政事,親軍別營兵房單尹弘大,別將單徐丙鼎,騎士將單李鼎宇。
洪時衡,以奎章閣言啓曰,原任直閣金興圭母喪,依定式遣檢書官,傳給內賜賻物,仍爲致弔以來之意,敢啓。傳曰,知道。
又以奎章閣言啓曰,原任直閣金永哲妻喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任直閣閔丙奭本生父喪,依定式遣檢書官,傳給內賜賻物,仍爲致弔勸肉以來之意,敢啓。傳曰,知道。
又以奎章閣言啓曰,原任直閣閔丙奭妻喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任待敎閔泳韶本生父喪,依定式遣檢書官,傳給內賜賻物,仍爲致弔勸肉以來之意,敢啓。傳曰,知道。
又以奎章閣言啓曰,原任直閣沈相薰母喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任直閣沈相瓚本生母喪,依定式遣檢書官,傳給內賜賻物,仍爲致弔以來之意,敢啓。傳曰,知道。
又以奎章閣言啓曰,參下檢書官具寅植,仕日已滿三十朔,依定式六品職遷轉事,分付吏曹,何如?傳曰,允。
閔泳駿,以漢城府言啓曰,謹依下敎,今番乖沴,救療及掩埋等節,另飭各部,着意擧行,而見今秋序已晩,沴氣寢熄,故其所接濟,竝爲掇罷,其間救療掩埋與賑廳錢移來需用實數,竝區別,修報于政府之意,敢啓。傳曰,知道。
洪時衡,以親軍別營言啓曰,本營騎士將廉志善,身病猝重,勢難察任,改差,何如?傳曰,允。
又以親軍海防營言啓曰,本營軍司馬尹容植,以其身病,勢難察任,今姑改差,何如?傳曰,允。
又以刑曹言啓曰,各道油紙徒流案中,江原道伊川院奴億孫,淮陽金召史·張光祿·徐炳瑄·金尙實,楊口姜周永·申泰華·梁七錫·李養錫·金相翊,金城私奴福伊·咸元集,狼川申鳳石·姜·禹康壽,安峽金桂典·金普均,金化朴奉成,春川李基文,鐵原李今千,同罪未放秩,狼川白道俊,已發配未至配所秩,平海鄭春伊·朴聖老,淮陽田命洙·狼川金哲振,忠淸道藍浦姜之俠,鎭川金元甫,禮山羅聖祚,大興羅元錫,文義柳致遠,懷德李順吉,淸風金致柱,藍浦金聖辰,報恩金鳳近,禮山金道玄,淸風李建陽,藍浦申基俊·崔永祚,德山蔡必文,禮山嚴鳳圭,丹陽尹泰益,永□□□兼連山李基秀,德山李墨江,靑陽鄭魯逵,報恩趙明淳,林川□□□,禮山張錫謙·安孝涇,報恩李煥圭,定山林千凡,延豊宋士福,永同金順武,洪州金錫濟,堤川金命濟,槐山柳元春,鎭川金敎益·李希元·朴八曾,燕岐金鳳濟,溫陽趙啓煥,鎭川陳鳳基,林川黃演漢,德山吳日成,新昌朴允植,大興李正學,槐山金有珍,靑陽韓元七,藍浦金萬祿,新昌嚴德奉,同罪未放秩,文義洪繼龍,丹陽鄭浩善,恩津許林伊,沃川朴在根,已發配未至配所秩,天安崔允吉,韓山金福萬,溫陽金福男,堤川姜景植,林川李基成,黃海道安岳金萬河,白川柳德仁,載寧金蘭干,文化金德魯·柳福遠·洪祐鍾,安岳崔云西,同罪未放秩,文化朴成悅,遂安金奉龍,已發配未至配所秩,新溪朴用善,白川金壽景,椒島金周元,白翎鄭福,私奴聖萬·崔乭伊,平安道順安玄士守·張錫一,嘉山金用基,龍川張義善,碧潼高性男,中和李在根,祥原金貴福,碧潼朴昇吉,龍川趙春永,鐵山鄭時化,肅川姜君宅,陽德趙五得,价川金濟彦,嘉山金龍基,已發配未至配所秩,龍川趙尙基,中和李完根,順川李洪翼,全羅道珍山李世安·曺錫壽,長城韓鶴履·韓致明,錦山李瓊鉉·李光鎭,益山林熙源·金今龍,淳昌鳳祥,光陽韓致先,海南李云學,礪山僧行敏,臨陂劉興福,和順朴文京,同福金福萬·金致雲,任實丁大鉉·申巨福,南原林昌鉉,樂安南翊煥,順天鄭日德,任實嚴戊連,龍潭李千奎,潭陽李志敏,康津金商烈,順天金秉一,臨陂金有根,興德申叔眞,同福施奉錫,靈光張興祿,龍安金性彦,羅州金尙得,□□金箕宗,高山吳允根,咸悅金奉鉉,龍安柳恒均,高山宋晩□□山朴鳳錫,高山成夏郁,茂朱金振台,同福朴仁石,茂朱鄭恩哲,高山任憲成·明健學,和順朴正三,同罪未放秩,玉果金尙俊,已發配未至配所秩,高山朴致洪,礪山李奭鉉·金潤鎭,慶尙道長鬐鄭晩基,丹城鄭順周·鄭在晦·韓致三·朴允明,英陽吳化集,安東白雲煥·金東涉,豊基李乭錫·宋載憲·蔡東日,龍宮全龍基,醴川金元福·金壽萬,彦陽李春實,禮安奴明哲,仁同尹二南,聞慶尹成甫·朴智永·黃萬石·李正文,尙州宋大顯·尹景溥,長鬐曺順權·辛奎根·卓光三,榮川李殷明,密陽池巖石·金水京,河東李炳休,順興朴萬玉,開寧梁斗煥,居昌裵贊西,咸陽金春玉,咸昌金益秀,同罪未放秩,聞慶崔仁伊·朴長旭,彦陽崔順之,順興玄致秀,已發配未至配所秩,安義金禹相,咸陽金基奉,南海李秀勳,尙州李永福,咸鏡道洪原崔元順·朴仁寬·金和允·金俊哲,安邊洪明善·嚴性集·李佑景·韓極履·申德魯·李文白·朴相鎭,北靑尹弼和·李源根,端川金一贊·李相弼,利原李龍愚·徐林善·韓化石,高原白良根,永興金尙秀,同罪未放秩,端川金安邊,已發配未至配所秩,會寧韓元敎,利原李君五等,放字書下矣。謹依書下,竝卽放送事,分付各該道臣之意,敢啓。傳曰,知道。
又以義禁府言啓曰,慶尙監司李鎬俊狀啓內,義興縣監李鼎宰,前縣監尹敎正·李鳳寧,柒谷前府使李秀暎·李鳳宇·元在貞·林淳憲,仁同前府使朴文會·李容鎬·李璿載,義城前縣令鄭基贊·朴齊億等罪狀,竝令攸司稟處事,啓下矣。李秀暎·李鳳宇·林淳憲·朴文會·李容鎬·李璿載等,前因□□□李鍾晉狀啓,方在待待命拿囚中,待就囚添問目捧供,李鼎宰時在任所,李鳳寧下去忠淸道文義地,鄭基贊以懷德縣監,時在任所,朴齊億下去木川地,元在貞下去江原道原州地云,依例發遣府書吏羅將,竝拿來。尹敎正已爲身死云,罪名勿論,何如?傳曰,允。待待命拿囚。
協辦內務府事韓圭卨疏曰,伏以,臣無似賤品,偏蒙洪造,前後揚歷,莫非踰濫,而至登笠轂之列,居恒兢惕,不啻若臨淵而集木,竊有至情之不能自抑者,臣兄終祥之期,只隔旬日,而家在安城地,不得不一慟於撤几之前,而職事所縻,末由擅離,玆敢冒控衷私,仰瀆崇嚴,伏願聖明,俯垂鑑諒,特遞臣所帶之任,仍許臣往來之暇,俾伸情私,不勝幸甚云云。答曰,省疏具悉。卿其勿辭,從便往來。
上在景福宮。停常參·經筵。
洪時衡啓曰,明日常參·經筵,取稟。傳曰,停。
閔泳駿啓曰,左副承旨閔致憲,同副承旨鄭周永,今日不爲仕進,卽爲牌招,何如?傳曰,允。
以左議政金炳始六度呈辭,傳于洪時衡曰,卿其安心調理事,遣史官傳諭。
鄭周永啓曰,監軍法意,何等嚴重,而今日一所監軍申柏,門限已過,不爲受牌,事未前有,萬萬駭然。原單子,今方使之改付標以入,當該員外郞,所當重勘,而本院請推之外,無他可施之罰,何以爲之?敢稟。傳曰,拿處。
又以統理交涉通商事務衙門言啓曰,釜山港書記官金炳澈,仁川港書記官任午準,竝本衙門主事,依例加差下,令該曹口傳下批,何如?傳曰,允。
吏曹口傳政事,交涉衙門主事二單,金炳澈·任午準。
鄭周永,以親軍左營言啓曰,本營軍司馬金春熙,身病甚重,勢難察任,今姑改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
吏曹啓目,內務府副主事兪性濬名字,改以星濬,前主簿姜永奎名字,改以圭永,出身姜永弼名字,改以弼永,前假監役文學俊名字,改以學範,出身閔□浩名字,改以致悳,副司果宋佑鉉名字,改以光鉉事爲等如告狀,依例令藝文館給帖何如?判付啓依允。
丙戌十月初八日申時,上御乾淸宮。召對入侍時,參贊官鄭周永,檢校待敎李完用,侍讀官李羲鳳,檢討官金嘉鎭,假注書金熹鎭,記注官尹基周·張益厚,各持綱目第五卷,以次進伏訖。
上在景福宮。停常參·經筵。
洪時衡啓曰,明日常參·經筵,取稟。傳曰,停。
又啓曰,工曹參判尹致聖,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,親軍左營使韓圭卨疏批,從便往來事,命下。而京畿安城地,明日出去矣。所佩虎符·傳令牌及兼帶右邊捕盜大將命召及大將牌·傳令牌,何以爲之?而將兵之任,不可一刻無摠察之人,何以爲之,而捕將重任,亦不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,左營使·右邊捕盜大將·海防營使兼察。
又啓曰,左營使·右邊捕盜大將·海防營使兼察事,命下矣。兼察左營使·右邊捕盜大將閔泳煥,卽爲牌招聽傳敎,何如?傳曰,允。
洪時衡,以吏曹言啓曰,贈諡忠肅公韓圭稷延諡,定行於今月十二日京畿安城地鄕第云矣。敢啓。傳曰,知道。
洪時衡啓曰,忠肅公韓圭稷祠版,遣承旨致祭事,命下矣。何承旨進去乎?敢稟。傳曰,同副承旨進去。
以司謁口傳下敎曰,左議政七度呈辭,遣史官封還。
以黃海監司趙敬夏狀啓,海州牧民家漂頹事,傳于洪時衡曰,一邑水災,若是孔酷,萬萬矜悶,居焉而無其所,農焉而失其地,哀彼窮民,將何爲生,興言及此,丙枕靡安,凡所奠接顧助之方,修築之節,有不容少緩,自廟堂另加講究,俾無一民棲遑之患事,措辭行會。
洪時衡啓曰,明日召對,取稟。傳曰,爲之。
又啓曰,行都承旨尹用求,右承旨閔泳駿廚院進,行左承旨李起鎬,左副承旨閔致憲不爲仕進,同副承旨鄭周永奉命在外。院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
傳于洪時衡曰,明日翰林召試,勤政殿,命官爲之。
洪時衡啓曰,明日翰林召試,勤政殿,命官爲之事,命下矣。監事以下館閣堂上,竝待開門命招,何如?傳曰,允。
以左副承旨閔致憲牌不進罷職傳旨,傳于洪時衡曰,只推。
傳于洪時衡曰,同副承旨許遞,前望單子入之。
承旨前望單子入之,張錫祚落點。
兵曹口傳政事,親軍畿沿海防營軍司馬單趙秉升,別營騎士將單權昌燮。
洪時衡,以禮曹言啓曰,傳曰,靖難之功,久而可忘,睠言之懷,愈切于中,歲又再周,傷衋曷已,靖武祠,遣禮曹參判致祭,戰亡官軍位,一體致酹事,命下矣。以今十月十九日擧行,而祭文令藝文館撰出,何如?傳曰,允。
又以禮曹言啓曰,傳曰,星霜再周,興言慘惻,戰亡卒及閑散人,依昨年例,設壇致酹,以示朝家隱恤之意事,命下矣。戰亡卒致酹處所,設壇于通化門外,以今十月十九日行事,閑散人之橫被慘禍者致酹處所,設壇于鐵物橋近處,以同月二十日行事,而祭品祭官,依常時厲祭例磨鍊,祭文令藝文館撰出事,分付,何如?傳曰,允。
又以刑曹言啓曰,親軍右營啓辭內,都城四山之養松,本意攸在,常時營門之禁養,非不用極,樵牧輩之窺伺暗斫,山至童濯,揆以法紀,萬萬痛惋,而彰義門外居民申德順爲名漢,字內偸斫,洽爲數百駄之多,故已自捕盜廳,使之捉囚,而此旣非一朝一夕之所犯,則幾百年培養鬱密者,徒作此等悖類摘利之藪,挽近民習雖曰冥頑,無嚴無憚,胡至此極,此而輕勘,有難懲後,在囚犯松漢申德順,移送秋曹,照律嚴處,何如,傳曰,允事,命下矣。松禁法意,何等嚴重,而無難犯斫,若是夥多,究厥罪狀,不可尋常處之,罪人申德順,嚴刑一次後,全羅道興陽縣鹿島遠惡島,減死定配所,卽爲押送之意,敢啓。傳曰,知道。
又以機器局言啓曰,進士金振周委員差下,前假監役金容實司事差下,令該曹口傳下批,何如?傳曰,允。
吏曹口傳政事,機器局委員單金振周,司事單金容實。
上在景福宮。停常參·經筵。
藥房提調金壽鉉,副提調尹用求啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
洪時衡啓曰,明日常參·經筵,取稟。傳曰,停。
尹用求啓曰,臣用求今日入直禁軍戎器點考進去,下直之意,敢啓。傳曰,知道。
又啓曰,臣依定式進詣勤政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣。敢啓。傳曰,知道。
又啓曰,臣依定式,進詣香室奉審,則香祝樻祝版袱子精潔之意,敢啓。傳曰,知道。
又啓曰,左副承旨閔致憲,今日不爲仕進,卽爲牌招,何如?傳曰,允。
又啓曰,新除授同副承旨張錫祚,卽爲牌招,何如?傳曰,允。
洪時衡啓曰,同副承旨張錫祚在外,依傳敎竄配傳旨捧入之意,敢啓。傳曰,知道。
傳曰,承旨有闕之代,前望單子入之。
傳于洪時衡曰,今十四日,當詣儲慶宮·景祐宮展拜矣。該房知悉。
傳于洪時衡曰,十五日次對,進定於再明日。
傳于洪時衡曰,慈殿進饌之節,向有成命,而連承撝謙之敎,間未卽行,今又屢煩仰請,始蒙允許,予小子情禮慶幸,曷有其極,且誕辰之月在邇,尤不勝懽忭,來十二月初六日,當進饌,以伸祝岡之忱矣。該房知悉。
傳于洪時衡曰,今番進饌時,諸般擧行,令親軍營專管爲之,凡係儀節,務從省約,卽所以仰體慈聖沖挹之意也,外道女伶,亦勿知委。
洪時衡啓曰,假注書安孝濟有身病,勢難察任,今姑改差,何如?傳曰,允。
安孝濟改差,代以金興洙爲假注書。
洪時衡啓曰,吏曹郞廳來言,大臣置處政事,取稟。傳曰,當日爲之。
洪時衡啓曰,同春秋李乾夏在外,弘文提學鄭基會,藝文提學曺錫輿,知春秋趙在淳·徐相雨,直提學閔泳煥,同春秋李永牌不進推考傳旨,今方捧入,而翰林召試命下之後,如是違牌,事甚未安。竝更牌招,在外,何以爲之?敢稟。傳曰,允。在外許遞,前望單子入之,同春秋前望單子入之,朴鳳彬落點。
洪時衡啓曰,翰林召試,勤政殿,命官爲之事,命下矣。新除授同春秋朴鳳彬,卽爲牌招,何如?傳曰,允。
傳于洪時衡曰,呈告戶曹參判許遞,今日政差出。
傳于洪時衡曰,在外敦寧都正許遞,今日政差出。
傳于洪時衡曰,知敦寧許遞,今日政差出。
傳于洪時衡曰,今番召試,取四人。
洪時衡,以吏曹言啓曰,議政府左議政金炳始,姑許勉副事,命下矣。當爲置處,而本曹時無相當窠,依例送西之意,敢啓。傳曰,知道。
又以吏曹言啓曰,新除授旌義縣監錢鍾祿,以其身病,呈狀乞遞,改差,何如?傳曰,允。
又以吏曹言啓曰,長城府使金五鉉,潭陽府使相換事,命下矣。以前任寧越府使,方在解由未出中,砥平縣監李東宇,鴻山縣監趙昌鎬相換事,命下矣。砥平縣監李東宇,以前任淸安縣監,方在解由未出中,鴻山縣監趙昌鎬,以前任歙谷縣令,始興縣令,方在解由未出中,漣川縣監柳止鎬,長鬐縣監相換事,命下矣。以前任新昌縣監,陽智縣監,方在解由未出中,何以爲之?敢稟。傳曰,勿拘。
又以吏曹言啓曰,新除授靑巖道察訪黃基煥,以其身病,呈狀乞遞,改差,何如?傳曰,允。
又以吏曹言啓曰,東學敎授李,以其身病,呈狀乞遞,改差,何如?傳曰,允。
有政。吏批,判書洪鍾軒病不來,參判朴弘壽在外未肅拜,參議李命宰進,右副承旨洪時衡進。以吏批言啓曰,判書洪鍾軒病不來,參判朴弘壽在外未肅拜。小臣獨政未安,何以爲之?敢稟。傳曰,只出緊任。以朴齊寬爲知敦寧,徐相祖爲戶曹參判,李乾夏爲兵曹參判,韓在敎·禹道鎭·郭賢坤爲敦寧都正,朴光錫爲監察,李宅淵爲甲山府使,柳益增爲旌義縣監,韓應夔爲靑巖察訪,左議政金炳始勉副事,傳敎。長鬐縣監趙重世,漣川縣監柳止鎬相換,砥平縣監李東宇,鴻山縣監趙昌鎬相換,潭陽府使金升集,長城府使金五鉉相換事,承傳。兼春秋單方夏鎭。
兵批,判書閔應植病,參判李乾夏病,參議洪憲述入直進,參知尹定求病,左副承旨閔致憲進。以兵批言啓曰,左議政金炳始勉副,送西事,命下矣。當爲隨品置處,而領中樞一窠,判中樞二窠,他大臣俱爲見帶,依例從座目,判中樞加設下批之意,敢啓。傳曰,知道。判府事加設單金炳始,僉知加設單鄭周永,大護軍朴齊寬·李玄翼,護軍徐丙斗·金宗漢,副護軍金宗圭·金文永,副司果朴載熙。
吏批,再政。以徐相雨爲工曹判書,朴周陽爲同經筵,明光華爲監察,成載璋爲禁府都事。
三政。以李應奭爲監察,閔宗植爲東學敎授,故學生池應源贈吏參例兼,故學生池景漢贈吏議,故通德池性淸贈僕正,以上同知池翼龍三代。
兵曹口傳政事,親軍左營軍司馬單申悳均。
左議政金炳始疏曰,伏以,臣於不敢冒之職,亟出而拜命,豈全昧辭受去就之愈往顚倒,而猶且行之不疑哉,誠爲面達衷情,而不欲曠日淹拖,益害民國耳,不料容光猶或遺照,非直靳許,反紆隆眷,若臣虛縻之悚,豈以前後而有異也,退自筵席,仍尋辭單,訖今幾日,一例不允,至有封還之命,未敢知我殿下謂臣區區迷執,可回而不回耶,臣皇隘悶悚,尤不知所以爲計,月前特副恩言,隆摯高厚,生成天地之造也,顧復悶恤,父母之慈也,豈惟臣感戴攢頌,人莫不以曠古寵榮,傳誦艶歎,曾未數旬,又有是命,向之艶歎,轉爲瞠訝,相與嘖嘖曰,苟如是也,頃不宜固辭,亦何遽獲準,此豈大臣進退之道乎,竊爲國體可惜也,臣於是,瞿然靦然,無辭可應,而才不勝任,猶夫昔,病不可强,猶夫昔,緣臣無狀,致累君德,則視夫昔而又加一倍,雖欲戀寵懷祿,恬若固有,其可得乎哉,臣聞君行令臣行意,晉司徒蔡謨,固讓三年,明閣臣葉向高,陳疏六十,古人之能行其意,有如此者,則今臣之矢心自劃,不煩煩複,亦聖明之庶垂矜察,而其必有處臣者矣。臣旣受恩偏深,酬報無路,況目下艱虞,固非祈免之日,而臣之期期祈免者,正惟艱虞,此臣所以不報,爲報之一端也,惟聖上淵然遠圖,察臣之言,解臣之職,是豈一己之私,實民國之大幸焉云云。答曰,省疏具悉卿懇。前月暫副,匪懈於必欲致之苦心,近日重卜,寔由於必不捨之至意,而卿亦不爲應文備數之擧,慨然承膺,若將擔負,予謂大臣匪躬之節,固當如是,而竊幸民國之無虞矣。坐席未煖,遽又求退,尋單累徹,巽牘踵至,予誠愕然失圖,左右思而莫究其所以也,卿以乍解旋授,爲難進之端,而此則歷代舊章可按也,本朝故事可據也,予豈以不當强者强之,而卿何以不當引者引之乎。嗚呼,今日國事,譬如毛髮皆病,日就膏盲,宜乎良醫之望而走也,予雖涼德,一治之願,可質神明,以卿忠愛之篤,庶幾相助爲理,而顧乃聽我邁邁,有若潔身長往者然乎,俯仰悵缺,無以爲懷,而多日相持,須非禮遇之義,體諒二字,甚合兩全之道,所辭議政之銜,姑許勉副,卿須知予悃愊之諭,勿以釋位有間,益陳崇論閎議,協贊訏謨,深所望也。仍傳于洪時衡曰,此批答,遣史官傳諭。
丙戌十月初十日申時,上御乾淸宮。召對入侍時,參贊官洪時衡,侍讀官李羲鳳,檢討官李南珪,檢校待敎鄭寅昇,假注書金熹鎭,記事官朴宗玕,記注官尹基周,各持綱目第五卷,以次進伏訖。
上在景福宮。停常參·經筵。
洪時衡啓曰,明日常參·經筵,取稟。傳曰,停。
又啓曰,新除授同副承旨尹吉求,卽爲牌招,何如?傳曰,允。
傳于尹吉求曰,左承旨·左副承旨許遞,前望單子入之。
承旨前望單子入之,李源逸·金學洙落點。
洪時衡啓曰,忠文公趙寧夏祠版,遣承旨致祭事,命下矣。何承旨進去乎?敢稟。傳曰,同副承旨進去。
尹吉求啓曰,文忠公閔泳穆祠版,遣承旨致祭事,命下矣。何承旨進去乎?敢稟。傳曰,左副承旨進去。
洪時衡啓曰,忠貞公李祖淵祠版,遣承旨致祭事,命下矣。何承旨進去乎?敢稟。傳曰,右副承旨進去。
又啓曰,假注書金憙鎭有身病,勢難察任,今姑改差,何如?傳曰,允。
金憙鎭改差,代以李臣榮爲假注書。
吏曹,檢閱單金永迪
尹吉求啓曰,翰林召試被選人金永迪薦狀公事,啓下矣。令該曹口傳單付,牌招入直,何如?傳曰,允。
又啓曰,明日次對,兩司當爲進參,未肅拜呈告人員,竝待開門牌招,何如?傳曰,允。
洪時衡啓曰,明日召對,取稟。傳曰,爲之。
尹吉求,以司饔院監膳提調意啓曰,今日江原道朔膳進上來到,而物種生雉,擧皆腐傷,實難捧入,進獻事體,何等重大,而如是疎忽,雖緣日候之過暄,揆以法意,萬萬未安。當該封進官,令本道捧現告罷職,道臣亦難免不飭之失,從重推考,領來陪持人,令本道重繩,生雉則還下送,使之更爲封進,何如?傳曰,允。
又以禮曹言啓曰,卽接副司果李雲秊所志,則以爲,同姓六寸兄雲璧,嫡妾俱無子,以其同姓四寸弟雲浩第二子益性,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,事載在法典,而門長李雲秊所訴旣如此,李雲浩第二子益性,立爲李雲璧之後,何如?傳曰,允。
又以禮曹言啓曰,卽接江華幼學具文喜所志,則以爲,族叔錫仁,嫡妾俱無子,以其同姓二十寸兄錫元第三子順喜,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,事載在法典矣。門長具文喜所訴旣如此,具錫元第三子順喜,立爲具錫仁之後,何如?傳曰,允。
又以親軍後營言啓曰,本營軍司馬李南珪,身病甚重,勢難察任,今姑改差,何如?傳曰,允。
又以義禁府言啓曰,卽接月令醫員劉養浩手本,則以爲,時囚罪人申柏,素患疝積之症,又添毒感,目下症形,實爲危劇云,罪人病勢如此,則一邊保放,一邊草記,載在法典矣。申柏姑爲保放之意,敢啓。傳曰,飭已施矣。分揀放送。
又以義禁府言啓曰,承政院同副承旨張錫祚竄配事,承傳啓下矣。張錫祚,以承傳內辭意,具罪目,咸鏡道安邊府竄配,而方在慶尙道仁同地云,依例發遣府書吏,自所在處執捉,仍令押送配所,何如?傳曰,允。
戶曹判書鄭範朝疏曰,伏以,臣素以鹵下之庸品,偏蒙格外之殊寵,待罪度支,今焉數旬,而月已易矣。犬馬尙識主恩而況於人乎,感激惶栗,固當以磨放自期,急讓自效,第緣臣才有所不逮,分有所不堪,而事勢又有所不得不仰陳者,惟殿不察之,夫財賦者,出於地取於民而有限者也,量其出入,制其節度,是乃掌之者之責耳,必也幹局有餘,分數且明,心計預算,妙運默定,深察國計之利害,民生之休戚,然後始可以儗於其倫,在昔殷富之時,猶難其人,矧今本曹遑汲之狀,日甚一日,陳蕃三空之說,一曰倉庫空,政謂如此時也,且以目下急切之務言之,百官受祿,是何等重大,而前之所未盡頒者,旣難取足於後後之所未能辦者,又復繼踵於前,兩朔開倉,準排無路,朝體虧矣。官常墮矣。此有國以來所未聞者也,事之寒心,莫甚乎此,而臣冒據有司之任,袖手沒策,恬然坐視者,誠至愚之沒分曉也,以義分則職次之不當蹲也,以典憲則威罰之不當逭也,以事理則斥退之不當緩也,繞壁達曙,懍然惶懼,斷斷此言,出於爲公,何敢顧惜微軀,爲規占之計哉。伏乞聖明,憫臣憐臣,亟遞臣所帶之任,仍治臣不職之罪,使法紀昭而微分安焉云云。答曰,省疏具悉。卿其勿辭,益究其調劑之策。
上在景福宮。停常參·經筵。
李源逸啓曰,明日常參·經筵,取稟。傳曰,停。
又啓曰,工曹判書徐相雨,除拜後過三日不爲出肅,依定式推考警責,仍卽牌招察任,何如?傳曰,允。
傳于尹吉求曰,大臣·政府堂上引見。
傳于尹吉求曰,稱觥之節,纔有下敎,而慶節飾喜,倍切頌祝之忱,進饌日,當自內親上致詞箋文表裏矣。該房知悉。
傳于李源逸曰,政官牌招開政。
傳于尹吉求曰,行上護軍尹滋悳,戶曹判書鄭範朝,督辦內務府事金永壽,兵曹判書閔應植,協辦內務府事趙康夏,竝進饌所堂上差下,副司果尹容善,翊衛李純宰,司禦吳壽泳,副司果金永典,戶曹正郞徐雲輔,竝郞廳差下。
傳于尹吉求曰,司僕提調尹滋悳,掌樂提調金在顯相換,平市提調閔應植,司饔提調金壽鉉相換。
傳于李源逸曰,吏曹參議有闕之代,前望單子入之。
吏曹參議前望單子入之,金喆熙落點。
尹吉求,以內務府言啓曰,駐津從事官成岐運,聞有身病,改差,其代副修撰金嘉鎭差下,何如?傳曰,允。
尹吉求,以宗廟署都提調意啓曰,再明日望祭時,廟司四員,不可不備,而本署令李觀永,身病沈篤,不得進參,令該曹口傳相換,以爲擧行之地,何如?傳曰,允。
尹吉求,以兵曹言啓曰,再明日動駕時,本曹堂上守宮及侍衛,當爲備員,而參知尹定求呈辭受由,不得進參,令該曹口傳差出,以爲進參之地,何如?傳曰,允。許遞。
李源逸,以禮曹言啓曰,今十四日儲慶宮·景祐宮展拜時,王世子祗迎及隨駕之節,依例磨鍊乎?敢稟。傳曰,勿爲磨鍊。
尹吉求,以兵曹言啓曰,今十月十二日辛未戌正三刻四分立冬改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火。議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
李源逸,以吏曹言啓曰,洪川縣監朴齊億,身病猝重,勢難察任,罷黜,何如?傳曰,新溪縣令成冕鎬相換。
吏曹口傳政事,宗廟令李觀永,刑曹佐郞尹元善,已上相換事,承傳。
以大司諫李晩由,司諫王濟肯,獻納李範升,正言姜鏋·姜濬永,執義南廷綺,掌令李義悳·徐行輔,持平玄圭根·金錫龍牌不進罷職傳旨,傳于尹吉求曰,只推。
傳于李源逸曰,呈告兵曹參知許遞,今日政差出。
傳于李源逸曰,在外敦寧都正許遞,今日政差出。
有政。吏批,判書洪鍾軒進,參判朴弘壽未肅拜。參議金喆熙未肅拜,行左承旨李源逸進。以李秉臯爲兵曹參知,沈相穆爲刑曹參議,李鍾運爲監察,洪鍾冕爲禁府都事,司果李進奎,前監役金錫俊·梁鎭憲,以上今超通政,朝官年八十加資事,承傳。
兵批,判書閔應植病,參判李乾夏未肅拜,參議洪憲述入直進,參知未差,同副承旨尹吉求進。副司果崔龍信。
吏批,再政。以池錫永爲典籍,成樂鍾爲監察,進饌所堂上五單,尹滋悳·鄭範朝·金永壽·閔應植·趙康夏,郞廳五單,尹容善·李純宰·吳壽泳·金永典·徐雲輔,司僕提調尹滋悳,掌樂提調金在顯,已上相換事,承傳。平市提調閔應植,司饔提調金壽鉉,已上相換事,承傳。
傳于尹吉求曰,以受由過限,向有處分,此著新式,烏可闊狹,而事係初有,不無斟量於令申之義,竄配罪人尹·李承載,竝分揀,特施刊削之典,如是飭諭,又復視若尋常,亦豈國綱臣分乎?政院知悉此意。傳于尹吉求曰,過由之人,旣已經勘,竄配罪人李範祖分揀,特施罷職之典。
尹吉求,以兵曹言啓曰,今十四日儲慶宮·景祐宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,別營步軍二哨,騎士二番,海防使率領爲先廂,別營步軍二哨,騎士一番,前營使率領爲後廂,禁軍二番隨駕,別抄軍一哨磨鍊,後營使率別營步軍一哨,騎士一番留陣,餘軍留營,置之。
宗正卿李永疏曰,伏以,臣於夏間,中路病滯,猥煩封章,仰冀新質之還收,兼暴病情之難强,及伏奉批旨,反加寬假之恩,特垂曲庇之澤,至承使命變通之處分,臣之不肖,果何以得此於聖明之下?感淚被面,益不知自容。仍伏念,臣所叨協辦之職,創設屬新,綦重有別,處嚴密而與聞廟堂之訏謨,列俊彦而共貞軍國之機務,非比冗漫,必愼遴選,故膺此任者,苟非望實之素著,亦皆器使之已試,而誠未知聖簡何爲而及於臣也?若臣者,性本迂疎,識又矇闇,尋常家事,尙多糊塗,一切時務,尤所墻面,臣自承此除,便是鶢鶋之眩鍾鼓,蚊䖟之負泰山,萬不可承當,況今臣之一病,至爲十朔,一直沈苦,諸症乖異,邪氣煽動於下腹,神思昏瞀於上焦,方其劇也。四肢隨以疲薾,一言難以酬答,醫曰此乃心肝所祟,衆言各試,百方雜治,藥餌苦口而不辭其苦,鍼焫痛骨而亦忘其痛,每冀少差,尙遲顯效,便成膏盲之祟。又經輪疾之毒,難分人鬼之關,而一縷幸得回甦,眞元遂至大脫,是謂病上添病,復作完人,非時月可期,因留旅舍,亦事勢末由,頃際金風之噓涼,唯願玉門之生入,委身於轎尋巢于京已屢日,而魂精出沒,筋骸難支,顧惟逖違天陛,垂及三載,耿結于心,長懸九重,旣還城闉,因伏床笫,縱緣病頓,而非但分義之惶蹙,尤切衷情之眷戀故乃於前日,擔舁詣闕,傴僂趨庭,粗伸叨謝之忱,此非强其可强而然也。纔出禁扄,幾乎顚仆,迄今委苦,猝難蠢勤,似此形樣,自顧揣量,職務之管檢,尙矣勿論,只欲趨走爲恭,而課日仕進,循次就直,亦難以自力自强也。周任有言曰,不能陳力就列者止,臣之不能,果非過情飾辭也,然則閑司微官,猶不當虛縻,矧玆要務重任,尤何可瘝曠,而不念淸朝之貽羞也哉?噫,如臣鹵莽,厚沐洪造,冥升冒進,旣蔑塵刹之報,恒切悚恧之私,今因疾病,又添辜負,臣之無狀,於斯極矣。以此癃痼之狀,實無承膺之路,玆敢疾聲呼籲於仁覆之下。伏乞天地父母,俯垂矜諒,亟遞臣協辦之任,且臣兼帶春秋之銜,雖是閑職,亦不可久曠,竝賜遞改之恩,仍治瀆擾之罪,俾私分獲安,千萬幸甚云云。答曰,省疏具悉。卿其勿辭,調理行公。
吏曹參議李命宰疏曰,伏以,事有能有不能,以不能而責之以能,是徒見其不能,而不見其能也,臣於銓部之職,雖佐下風而預末議,自知其不能。頃者暫叨,訖今汗顔,矧又至再,爲數旬槃礴者乎?夫代斵之有時,則其責與長亞,無甚相懸耳,公選擧尙激揚,皆所以仰贊聖朝平允之政者,而由前由後,一味蔑效。於是乎臣之不能之狀,日月在上,庶幾悉燭,所以丐解一念,不敢造次已也,重以質本虛脆,病且侵尋,近嬰感冒,宛轉床褥,決難時日內蠢動,此又臣病狀之不能自力也。臣之不能,不止一端,左右揣量,惶隘轉深,伏乞聖慈,俯察衷懇,亟遞臣所帶之銜,俾公私兩幸,不勝至祝云云。答曰,省疏具悉。所請依施。
丙戌十月十二日申時,上御乾淸宮。召對入侍時,參贊官李源逸,侍讀官沈遠翼,檢討官李南珪,檢校待敎李埈鎔,假注書金興洙,記事官朴宗玕,別兼春秋金永迪,各持綱目第五卷,以次進伏訖。
丙戌十月十二日酉時,上御乾淸宮。大臣·政府堂上引見入侍時,右副承旨閔致憲,假注書李臣榮,事變假注書李日彦,記事官朴宗玕,記註官張益厚,右議政金有淵,行戶曹判書鄭範朝,親軍別營使金箕錫,左參贊金壽鉉,吏曹判書洪鍾軒,禮曹判書閔種默,行大護軍尹宇善,協辦內務府事趙康夏,親軍後營使鄭洛鎔,親軍前營使李鍾健,漢城判尹李元會,親軍畿沿海防使閔泳煥,玉堂缺以次進伏訖。上曰,史官分左右。仍命大臣進前,有淵進前問候訖,上曰,次對爲之。有淵曰,臣之才具,萬難堪承,聖鑑之所已悉,事會相因,不敢言私,汔玆靦然,伴食在下,今焉竝與仰成之左揆而又去位矣。譬如大車獨運,長途孤往,推諉無所,惶隘靡措,次對有命,遂不免冒登前席,而訏謨籌策,尙矣無論,奉行文書之末,實無以按例施爲,民國艱虞,何所止屆?顧惟朝著之上,求舊而有宿德,圖新而有儲望,尤不當以臣苟充而强責也。台垣垂而乾象彌光,鼎足俱而公餗不覆,卽命枚卜,備員視事,使民國有恃,艱虞亟濟,而如臣庸陋者,早賜斥退,千萬血祝。上曰,眷遇倚毗之重,卿亦諒予之衷矣。況玆艱虞之會,何爲此謙巽之語?鼎席之備,自有其日,卿勿更辭,益殫匡濟之責。出擧條有淵曰,臣嘗於辭本,略陳時憂,而餘意潁潁,又此敷敶,倘留聖念,不以人廢言,則實爲幸甚,臣曾祖文貞公臣熤拜相初,筵告我正宗大王,有曰帝王爲治之道,莫不以正心爲本,九分公一分私,則一分私漸能用事,而九分之公,爲其所蔽。又曰,聰明卓越,而摠攬之際,時或遺於大處,英銳太過,而辭令之間,事或涉於太細,弘毅不足,則事爲每患於無終,虛文有勝,則或近於好名,求治雖切,而有欠於懋實。又曰或以一政之微,丙枕達宵,而顧其事則無關於補治,或以一令之細,聖念過費,而語其實則終歸於役志,至於簿書期會,典例故常,卽有司存,而亦皆一一親攬,事事留神,指揮注措之間,有時傷煩,察其末而遺其本,勤於小而忽於大,臣祖文忠公臣載瓚,繼登台司,告我純祖大王,有曰今殿下於群下之言,無論難易順拂,一皆嘉納。但退而默俟,未或有一事之敷施,聽言之際,若將不日揀用,時移之後,寂若初無,又曰注措少無實效,辭令終歸虛文,是群不未嘗不言,而不如不言也,殿下未嘗不從,而不如不從也。又曰雖未見納約之效,亦或有逆耳之威,則尙何以警世勵俗,而言者之言,庶幾有可入之機也?此蓋如藥石之用,有害然后方可有效,而若使泯然無效害之可見,則藥不可得其路矣。又曰,殿下凡於恤民之政,惟日孜孜,形諸辭敎,可使山東父老,皆願少須臾思見,而至於施措之上,了無實政之一二槪見,是殿下恤民之不誠也。此皆國史昭載,而兩聖朝優容嘉納,一變至道,治躋雍熙,式至今休者也,以臣不肖,敢曰繩武,而咨訪之下,無他獻愚,敢以臣祖忠君憂國之言,竊有感於今日,爲殿下誦之,挽回岌嶪,永奠磐泰,亶不外是,殿下念哉。上曰,卿以先世嘉謨,今又勉予,無非切實,尤所感歎,敢不書紳服膺也。出擧條有淵曰,今日廷臣之區區獻忠者,蓋以勉睿學爲第一義,而自一言一動,至於萬事萬物,而觸類以伸,極高明而止至善,苟非典學時敏之功,無以致此,所以小大祈祝,必在於是者,誠以目下悠悠萬事,莫急於此故耳。見今冬序已屆,寸陰可惜,書筵法講,無或作掇,是臣日夕之望也。臣聞古者聖王之敎子也,必以身爲敎,今殿下之動靜語默,無非敎導我東宮邸下也,一念或失於正則非敎也,一事或違乎禮則非敎也,起居出入,喜怒好惡之際,不得中節,有過不及之差則非敎也。先自聖躬,必愼必重,動中儀則,用以敎迪我東宮邸下,則實爲宗國億萬年无疆之休,伏願益和留神焉。上曰,睿學成就,亶在乎訓迪,亦有厚望於如卿老成也。出擧條有淵曰,卽見前執義白義行上疏,則請設西北兩道道科事也,兩道道科之年次設行,自是法典,而不但遠方儒生慰悅之情,亦可爲需用人才之道,依所請擇日擧行事,分付該曹,何如?上曰,此可謂興勸慰悅之道,依所奏施行。出擧條有淵曰,經用枵竭,莫近日若,度支之不得頒祿爲數朔,惠局之不得頒貢爲幾等,各管之不得放料又現在,目前雖使各道稅穀,趁期齊泊,入不當出,無以排用,況自輪船專輸,行關之後,衆情莫不瞠視,外邑從以藉口,今時何時?無意督運,事之罔措,莫甚於此。輪船之利害便否,臣未能詳悉,而若使各該邑賃船飭裝,則雖不得一齊告泊,猶可隨運隨用,不至如今日遑汲之甚也。以此意三懸鈴星火行會於各該道臣,已捧之穀,不待輪船,而各其賃裝,罔夜督發,期於塞江前準納之地,何如?上曰,頒放之需,果甚着急,另督速運可也。出擧條有淵曰,以京外戢盜事,前後飭敎,何等截嚴,而傳說之可驚可愕,已無可言,甚至日前都下市肆之聚黨掠奪而極矣。任他熾蔓,若此不已,則向後之憂,馴致何變乎?掌法之官,將焉用之?朝令不行,寧欲無言?左右捕將,姑先重推,使之刻期譏詗,雖以外道言之,農民失業,行旅難通,秋成如此,窮春可知。按道與守土之臣,苟能循法而飭紀,豈無殄滅無遺之策,而凡在管下,果皆盡職,無一請勘之擧乎?其在事體,寧容若是?此不可任其玩愒,先自道臣,隨現重勘之意,一體嚴飭,何如?上曰,依爲之。此由於法紀之不立,別般嚴飭,期有實效可也。出擧條有淵曰,行戶曹判書鄭範朝,行大護軍鄭基會,知敦寧府事朴齊寬,竝政府堂上還差,督辦內務府事沈履澤,湖南句管,兵曹判書閔應植,湖西句管差下,何如?上曰,依爲之。出榻敎有淵曰,經筵官金洛鉉,法當追恩,而每經稟後施之,故敢達矣。上曰,依爲之。出擧條有淵曰,京畿監司金明鎭,陞資後當爲貤贈,而所后家無可施,依例移施其本生,何如?上曰,依爲之。出擧條有淵曰,前營使李鍾健,法當追恩,而所后家無可施,依近例移施其本生,何如?上曰,依爲之。出擧條上曰,大臣就座。致憲曰,諸宰奏事。康夏曰,臣廳郞官,本是六員,分掌各道,而年前減省廳革罷後貢案釐正時,有權設一窠加差之擧,付之湖西所掌,此不過一時權宜之政,而其後隨籍差代,未免因循矣。湖西一窠,今旣報瓜,仍將新差,因革之際,事係官方,臣不敢擅便,下詢登筵大臣及銓官處之,何如?上曰,大臣·銓官之意,何如?有淵曰,宣惠郞之加設一窠,卽是權宜,而因循塡闕,有違官制,依惠堂所奏,以六員施行,恐宜矣。鍾軒曰,年前加增一員,不過一時權設,依舊還減,恐合便宜,旣有大僚所奏,臣無容他見矣。上曰,大臣銓官之意旣如此,依所奏施行可也。出擧條康夏曰,近來列邑愆納之弊,便成一副例奪,經年閱歲,看作能事,動稱歉歲,窮民有難督徵,而其實則民間未捧,非無零瑣,吏輩之翻舞,罔有紀極,期無不愆,納無不縮,晩裝故敗,取剩牟利之許多奸弄,不一而足,封樁枵罄,應下積滯,自春至秋,關督題飭,不啻屢矣。而視同文具,恬不動念,紀綱雖曰掃地,其在分憂之地,苟能念及於正供之綦重,國計之哀痛,恬嬉漫漶,一至於此哉?就各邑新舊諸般未納,更加關飭,展以二朔之限。如復違越,當該守令,竝施以先罷後拿之典。雖以道臣言之,不飭之責,在所難免,從重論警,斷不可已,先以此意行會,何如?上曰,依爲之。出擧條缺。
上在景福宮。停常參·經筵。
李源逸啓曰,明日動駕相値,視事頉稟之意,敢啓。傳曰,知道。
又啓曰,明日大駕詣儲慶宮,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于閔泳駿曰,左副承旨·右副承旨·同副承旨許遞,前望單子入之。
承旨前望單子入之,尹宖善·李愚冕·南奎熙落點。
傳于閔泳駿曰,明日出宮內門路,以思政門爲之。
李臣榮有頉,代以韓光洙爲假注書。
尹吉求啓曰,次對擧條,當日修正以入,例也,而屢度催促,尙未入啓,事未前有,萬萬駭然,當該注書,所當重勘,而本院請推之外,無他可施之罰,何以爲之?敢稟。傳曰,拿處。
金興洙拿處,代以趙衡夏爲假注書。
兵曹口傳政事,親軍後營軍司馬單閔宗植。
閔泳駿,以禮曹言啓曰,因大臣筵奏,西·北兩道科擇日擧行事,允下矣。兩道道科文武科試取吉日,令日官金東萬推擇,則來十一月二十六日,十二月初二日,初三日,俱吉云,以此日中,令道科試官下去,推移定行,而重臣試官,令該曹臨時差出,何如?傳曰,允。
又以親軍前營言啓曰,本營軍司馬李勛卿身病甚重,勢難察任,改差,何如?傳曰,允。
又以親軍別營言啓曰,本營右別將徐丙鼎身病猝重,勢難察任,改差,何如?傳曰,允。
又以親軍別營言啓曰,本營騎士將權昌燮,以前任釜山僉使,尙在任所矣。領軍之職,久曠可悶,改差,何如?傳曰,允。
又以義禁府言啓曰,明日動駕時,本府都事,皆爲全數進參,而都事洪承泰身病猝重,無以推移,令該曹口傳相換,以爲擧行,何如?傳曰,允。
吏曹口傳政事,禁府都事洪承泰,景慕宮令趙賢植,以上相換事,承傳。
吏曹啓目,前假監役金漢卿名字,改以孝卿事告狀,依例令藝文館給帖,何如?判付。啓,依允。
守判府事趙秉式疏曰,伏以,臣頃控病實,仰冀恩諒,不惟不賜兪音,乃反諭之以調理,飭之以登程,臣誠且感且,繼之以悶隘也,顧臣病情,非眞一時眚災之比,儘是源委已久,時日難痊,而猶不敢張皇枚陳者,惶懍居先,不達其意也,竊想我聖上謂以炎令例行,容可以調治獲痊,若其苦疾之難强,殘骸之難策,應有所未盡俯諒者矣。臣本水土所傷,膈痞爲崇,摧剝澌削,月增而歲加,床笫久於巾櫛,藥餌多於飮食,㱡㱡奄奄,濱危者數,而迄至今苟延者,亦賴我聖上生成之澤耳,今則寒候又屆,怪症迭作,危兆驟至,氣亘而熬,痰肆而喘,胸膈脹則嘔泄不止,頭目眩則神識輒昏,而病是臣自己身上事也,勉强筋力,馳驅原隰,雖至中路顚仆之患,猶有王事靡盬之義,在臣亦與榮也,臣固以是自勉自力焉,則臣身狼狽,縱不足惜,其於使事止竟僨敗,律之當勘,厥罪何居,臣雖無狀,苟有一分調理登程之望,何苦爲一陳再陳,不體眷顧之恩,自甘方命之誅哉,聖上於臣,天地也,臣不敢不以覆燾之仁,仰望於聖上也,聖上於臣,父母也,臣不敢不以疾痛之急,仰呼於聖上也,敢將衷懇,荐瀆崇嚴,伏乞聖慈,俯垂矜憐,將臣使銜,亟賜變通,俾往役不至瘝曠,而賤疾得有以安意調護,千萬血祝云云。答曰,省疏具悉。實病旣如此,所請依施。
兵曹參判李乾夏疏曰,伏以,臣罪戾不天,奄遭鞠凶,累然在恤,頑忍苟活,轉眄之頃,鑽燧屢更,冠裳如舊,顧以苦塊餘喘,廓然穹壤,無復人世之念,千萬不自意,記簪之恩,遽及於不呼之餘騎省新除,華誥有隕,聞命震越,不知所以自措也,臣之睽違天陛,亦以多年,彝性所在,豈不欲蹶奔趨,仰覲耿光,少伸區區戀慕之忱,而其奈奉檄無所,餘哀結轖,欲起而止,欲前而却,若無依泊,寧犯逋慢之誅,不忍重理朝衣,抗顔周行,揚揚爲呈身之計,臣情到此,吁亦窮且戚矣。且臣素稟脆薄,一病三載,根蔕已固,奄成貞疾,氣血內耗,寒熱頻作,譬如經霜之草,索然無生意,雖欲勉抑苦衷,扶曳殘骸,粗效陳就之誠,實末由也,玆敢冒悚瀝血,短牘仰籲,伏乞聖慈,特垂哀憐,亟遞臣職,仍命選部,勿復檢擬,以卒生成之澤,千萬泣祝云云。答曰,省疏具悉。卿其勿辭行公。
上在景福宮。停常參·經筵。
大駕詣儲慶宮,入齋室後,大王大妃殿·王大妃殿,遣承旨問安。答曰,知道。世子宮,遣宮官問安。答曰,知道。展拜還入齋室後,藥房·內務府·內閣·政院·玉堂口傳問安。答曰,知道。仍詣景祐宮入齋室後,藥房·內務府·內閣·政院·玉堂口傳問安。答曰,知道。展拜還入齋室後,藥房·內務府·內閣·政院·玉堂口傳問安。答曰,知道。還宮後,藥房·內務府·內閣·政院·玉堂口傳問安。答曰,知道。
尹用求啓曰,司僕寺內乘來言,捲簾毛帳,取稟。傳曰,捲三面,毛帳爲之。
李源逸啓曰,明日常參·經筵,取稟。傳曰,停。
又啓曰,右副承旨尹宖善,今日不爲仕進,卽爲牌招,何如?傳曰,許遞,前望單子入之。
承旨前望單子入之,李暐落點。
傳于李源逸曰,禮房承旨馳詣宗廟·景慕宮,奉審摘奸以來。
傳于尹用求曰,侍衛軍兵毛具,從便爲之。
李源逸,以奎章閣言啓曰,守宮檢校直閣洪殷謨,卽爲牌招,何如?傳曰,允。
吏曹口傳政事,檢閱單趙衡夏。
南奎熙啓曰,臣以大王大妃殿·王大妃殿問安進去,下直之意,敢啓。傳曰,知道。
趙衡夏遷轉,代以林奭禧爲假注書。
南奎熙啓曰,卽者義禁府都事來言,今日動駕時,衛外擊錚罪人金海敬等二名,依例移送秋曹云矣。敢啓。傳曰,知道。
傳于李暐曰,進饌所堂上來待。
李暐啓曰,進饌所堂上,依下敎來待矣。傳曰,入侍。
傳于南奎熙曰,標信遲滯之中官高廷翼·李朱夏,竝從重推考。
李暐,以議政府言啓曰,卽見開城留守金善根所報,則本營關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
又以議政府言啓曰,卽見平安監司南廷哲,兵使李鍾承狀啓,則宣川府身彌島古羅峙浦邊來泊中國船兩隻中,什物沒數奪取,燒燼船隻之李仁卜·金一浩,當爲嚴覈,而旣在逃避,今方刻期跟捕,符同作變之尊位鄭學元等九名,牢囚該府,以待朝家處分云矣。始也紹介而旣和賣,終焉劫奪而又燒燼,邊禁之疎虞,已無可言,人心之兇頑,胡至此極,李仁卜,金一浩,卽是渠魁,而俱爲逃躱,萬萬痛惋,嚴飭各鎭營,刻期詗捉,形止馳聞,在囚諸漢,待上項兩漢就捕後,酌處,何如?傳曰,允。
又以內務府言啓曰,卽見平安監司南廷哲狀啓,則作隊左右列軍兵,冬三朔入防習操,自是已例,而年形旣未免歉,軍伍尙多闕額,特許停免事,請令內務府稟處矣。本營輸操,自是定行之規,而事勢旣云未便,停免亦多近例,依狀辭許施,何如?傳曰,允。
又以奎章閣言啓曰,明日卽觀文閣冬孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
又以奎章閣言啓曰,大駕今已還宮,守宮檢校直閣洪殷謨,依定式減下,何如?傳曰,允。
又以戶曹言啓曰,謹奉傳敎,景祐宮役所工匠一百三十七名,各錢一兩,擔軍十五名,錢七錢,募軍二百七十一名,各錢五錢,合錢二百八十三兩,乾犒饋分給之意,敢啓。傳曰,知道。
南奎熙,以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以親軍海防營言啓曰,謹依下敎,乾犒饋分給之意,敢啓。傳曰,知道。
又以親軍別營言啓曰,謹依下敎,隨駕與留陣軍兵等處,乾犒饋分給之意,敢啓。傳曰,知道。
又以義禁府言啓曰,竄配罪人尹·李承載·李範祖,竝分揀事,承傳啓下矣。尹·李承載·李範祖等竄配,分揀之意,敢啓。傳曰,知道。
丙戌十月十四日,大駕詣儲慶宮·景祐宮。展拜擧動入侍時,行都承旨尹用求,行左承旨李源逸,右承旨閔泳駿,左副承旨李愚冕,右副承旨尹宖善,同副承旨南奎熙,假注書韓光洙,別兼春秋李茂魯,記事官金永迪,直提學閔泳煥,檢校直閣朴鳳彬·金文鉉·鄭夏源·金用圭·鄭寅昇·李完用·李埈鎔,校理沈遠翼,副修撰李南珪,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調金壽鉉,副提調尹用求進前問候訖。詣降輿所,通禮跪啓請降輿乘輦。上降輿秉輦,由勤政門·興禮門,出光化門,進發,至儲慶宮大門外。通禮跪啓請降輦乘輿。上降輦乘輿,至齋室門外,降輿入齋室。少頃,通禮跪啓請出次。上出次。通禮導上詣版位,行再拜禮,陞詣宮內奉審訖。永迪進前奏曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則不待月限,經稟連付,亦多已例,被選當次人趙衡夏,令該曹口傳付職,牌招入直,何如?上曰,依爲之。出擧條永迪曰,時政記纂修事緊,新除授檢閱趙衡夏署前出仕,何如?上曰,依爲之。出擧條上還入齋室,傳曰,景祐宮展拜時,百官行禮置之。出傳敎傳曰,禮房承旨馳詣宗廟·景慕宮,奉審摘奸以來。出傳敎傳曰,永昭廟·文禧廟,遣都承旨奉審以來。出傳敎傳曰,和嬪廟,遣內侍看審以來。出傳敎傳曰,諸司預備。出傳敎少頃,通禮跪啓請出次。上乘輿出宮門外,通禮跪啓請降輿乘輦。上降輿乘輦進發,至景祐宮大門外。通禮跪啓請降輦乘輿。上降輦乘輿,至齋室門外,降輿入齋室。少頃,通禮跪啓請出次。上出次。通禮導上詣版位,行再拜禮,陞詣宮內奉審訖。通禮導上詣誠一軒,入就版位,行四拜禮,陞詣軒內,御眞展奉奉審訖。還入齋室。少頃,通禮跪啓請外辦。上出次。通禮跪啓請乘輿。上乘輿出宮門外。通禮跪啓請降輿乘輦。上降輿乘輦,進發由光化門·興禮門,入勤政門降輦乘輿,至思政門外。兵曹判書閔應植跪稟放仗。用求請出標信解嚴。上還內,諸臣以次退出。
丙戌十月十四日酉時,上御乾淸宮。進饌所堂上入侍時,同副承旨李暐,假注書韓光洙,記事官金永迪·趙衡夏,戶曹判書鄭範朝,督辦內務府事金永壽,兵曹判書閔應植,以次進伏訖。上曰,史官分左右。仍命進饌所堂上進前。上曰,慈聖進饌,庸飾曠慶,而旣承慈聖撝謙之敎矣。凡百務從節約可也。範朝曰,進饌之成命已下,此誠莫大慶會也,萬萬懽祝矣。永壽曰,謹依下敎,別般董飭,而百度艱絀,恐有臨時僨誤之慮,預切憧憧矣。上曰,進饌處所,以萬慶殿爲之,自外擧行處所,以闕下近地爲定好矣。永壽曰,右營別營最近矣。上曰,此果最近,以此爲定可也。範朝曰,會同明日爲之矣。上曰,可也。範朝曰,尹滋悳·趙康夏俱有身病,不得登對矣。上曰,廚院亦當有稟處之事矣。應植曰,進饌時,味數與器數,何以爲之乎?上曰,味數以五味,器數以三器爲之。應植曰,別行果器數,何以爲之乎?上曰,大王大妃殿,以二十器磨鍊,大殿·中宮殿·世子宮·世子嬪宮,以十五器磨鍊,朝臣床亦爲措備也。應植曰,進湯,進饅頭,何以爲之乎?上曰,依例磨鍊。應植曰,熟設所以何處爲之乎?上曰,萬慶殿近地爲之也。應植曰,以光四門內行閣爲之恐好矣。上曰,唯。應植曰,監造官一員,例以本院郞廳兼差擧行,而今番則何以爲之乎?上曰,依例爲之。應植曰,未及稟定之事,皆以草記爲之矣。上曰,唯。上命史官就座。仍命進饌所堂上先退。又命退。承史以次退出。
上在景福宮。停常參·經筵。
藥房提調金壽鉉,副提調尹用求啓曰,各宮展拜,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李愚冕啓曰,明日常參·經筵,取稟。傳曰,停。
李暐啓曰,忠文公閔台鎬祠版,遣承旨致祭事,命下矣。何承旨進去乎?敢稟。傳曰,左副承旨進去。
又啓曰,忠貞公尹泰駿祠版,遣承旨致祭事,命下矣。何承旨進去乎?敢稟。傳曰,同副承旨進去。
傳于李暐曰,當該刑曹堂上從重推考。
傳于李暐曰,當五之設,欲其便民,而近聞外道,或用或不用,尙多宭礙云,此果民皆不便而然乎?是必牟利之輩,從中售奸,營邑之間,亦較其貴賤,從以幻弄,此豈奉朝令定民志之意也?駭歎之極,寧欲無言。將送耳目,隨其現發,斷之以法矣,廟堂須悉此意,繡衣可合人,勿拘品階,抄啓以入。
李暐,以議政府言啓曰,卽見江原監司鄭泰好狀啓,則昨·今兩年公都會初擇及覆試,當爲設行,而儒生之此時往來,不可不念,竝爲姑停,待明年設行事,請令廟堂稟旨分付矣,輪沴之餘,事勢不可不念。依狀請許施,何如?傳曰,允。
又以議政府言啓曰,卽見慶尙監司李鎬俊狀啓,則本道公都會抄擇及覆試,固當設行,而多士往來,實爲難便,狀聞退行,亦有已例,特許停退事,請令廟堂稟處矣。纔經乖沴,合有軫念,依道啓退行,何如?傳曰,允。
又以議政府言啓曰,莊陵禮堂奉審,當行於今年,而此時供億,合有可念,退行明年事,分付該曹,何如?傳曰,允。
又以議政府言啓曰,西北道科設行,纔已筵稟蒙允,自該曹擇定三日,推移擧行事,啓下矣,文科試官,當趁期差送,而此時沿路貽弊,在所當念。令兩道道臣·按撫使主試,關南北則各其營下,關西則道內居中處,定都會開場,而原擇日中,先期發令,從便設試,試紙各自備用,而武試則按撫使·統禦使·平安兵使,試取於各其營,砲科一體設行。規矩令兵曹參考磨鍊,預爲知委,唱榜·頒牌等節,亦令各該道依已例爲之事,分付,何如?傳曰,允。
又以議政府言啓曰,卽見平安監司南廷哲狀啓,則慈山防禦營設置節目,與該府使爛議後,後錄馳啓,請令廟堂稟處矣。其一,慈山之復設防營,專由於慈母山城,而若値有事之時,則專管守城之任,行關所屬各邑使守,各其信地,兼爲巡·兵營援後之計,其分部守禦之節,臨時質問於巡·兵營事也。其一,設置防營,宜先辦財,今年則自巡營,某樣錢一萬兩畫付,明年爲始,戶米或餉耗中,限三百石變通劃付,以爲將士支放事也。其一,成川等六邑,分置三部六司之軍,因作防營屬邑,管城所屬各邑軍兵,亦爲移屬事也。其一,防禦使不可無親兵,依他防營例,別武士三百名,分置所屬各邑,急時調發事也。其一,別武士及軍兵,自各其邑案報防營,以爲轉報巡·兵營,而代頉塡充之際,亦使之付簽轉報事也。其一,四等都試,依他防營例設行事也。其一,防營處在間路,若當直路緩急,則非烽燧無以報警,自順安至山城,山城至防營之間,別置烽臺將卒,設料會減磨鍊,烽臺處所,詳審設立事也。其一,城堞倉庫,各有信地,若有頹破之弊,防禦使關飭該邑,使之修補事也。其一,若有時急軍務,自防營直啓後,謄報事也。其一,所屬鎭將到防狀,登時馳啓事也。其一,中軍依他防營例,以慈母山城別將,兼中軍施行使,受防營節制,平時軍務,以將校中差出擧行事也。其一,軍官以三員設置,朔料及奴馬料,依例會減事也。其一,旗鼓官·敎鍊官·將官·將授以管城所屬,移屬防營,六臘褒貶,仕滿卽爲狀聞事也。其一,管城所屬將官,移屬防營,則自各該邑望報防營,自防營差帖成給事也。其一,營吏依他防營例磨鍊,朔料會減事也。其一,中營將今旣減下,則左營所屬馬兵及精抄軍,亦屬防營,以爲親兵事也。其一,所屬各邑城餉糶糴,具由修報防營事也。其一,所屬各邑守令體例,一依他防營例施行事也。其一,巡·兵兩營體例,依前施行,而若以防營事,有文牒,則必書兼防禦使職銜事也。其一,防禦使,本是二品職,各司文牒,上司兵曹外,同品衙門則通關施行事也。其一,所屬各邑,以軍務有關,則防禦使行關知委,守令則具書目牒呈,以民邑事有關,則防禦使文移,守令單牒事也。其一,巡營中軍,兵營虞候體例,依他防營例施行事也。其一,防禦使新除授,下來及遞歸時,公行時,驛馬入把,各邑接待,依他防營例施行事也。其一,守令往來防營時,先呈公狀,以冠帶入見,邊將以軍服參現事也。其一,有事時所用軍兵,所屬諸邑,隨便調用,而千·把摠以下,軍法自斷,守令·邊將·堂上則報巡營處之,堂下不從令者,任意棍治事也。防營今旣移設,此與新創有異,凡所節制籌餉,當依昌城例磨鍊,則自無煩弊之端,而應行事件,不容不預爲商定,然後關防無疎虞之慮,戎務有整頓之效。今玆道啓條陳,必有隨宜裁量,而然竝依此成節目遵施之意,分付,何如?傳曰,允。
又以禮曹言啓曰,往年事,思之慘惡,中官柳載賢,依昨年例致酹事,命下矣。今十月十七日祗受,而其家在於京畿楊州地云,祭文令藝文館撰出,祭物令本道進排事,分付,何如?傳曰,允。
又以吏曹言啓曰,贈諡靖毅公李周喆延諡,定行於今月十八日廣州鄕第云矣,敢啓。傳曰,知道。
又以奎章閣言啓曰,臣等進詣觀文閣,御眞,展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以機器局言啓曰,司果金寯根,司事差下,令該曹口傳下批,何如?傳曰,允。
吏曹口傳政事,機器局司事單金寯根。
李暐,以典圜局言啓曰,委員李明宇外任代,前出身姜泰承差下,使之察任,何如?傳曰,允。
南奎熙,以義禁府言啓曰,卽接月令醫員鄭在瑢手本,則以爲,時囚罪人金興洙素患痰癖之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣,金興洙姑爲保放之意,敢啓。傳曰,飭已施矣,分揀放送。
上在景福宮。停常參·經筵。
李源逸啓曰,明日常參·經筵,取稟。傳曰,停。
李暐啓曰,臣暐,今日忠貞公尹泰駿祠版致祭進去下直之意,敢啓。傳曰,知道。
又啓曰,假注書韓光洙有身病,勢難察任,今姑改差,何如?傳曰,允。
韓光洙改差,代以李臣榮爲假注書。
兵曹口傳政事,親軍別營別將單朴善陽。
兵曹口傳政事,親軍前營軍司馬單丁理燮。
南奎熙,以漢城府言啓曰,謹依下敎,沿江無名雜稅竝革罷後,所管何處創設之,何時何物之捧稅幾許,一一詳査,區別成冊,修報于政府之意,敢啓。傳曰,知道。
又以承文院言啓曰,院寫字官前銜崔翼相·林興植·全光默·劉漢承·李源益·金仁棟·金東勛·劉漢敏·金漢朝·劉綺祜·金薰泳·李基馥·李胤榮·彭觀周·金永燮·李奭雨·李源熙·劉漢春·全恒默·白萬甲·金肯洙·韓應曄陞實代,肄習金仁杭·崔宅熙·金仁樹·文晉植·文謙植·李浩善·劉錫奎·李源綺·金正植·李圭福·全宅成·李漢鼎·趙錫周·崔榮悳·全圭明·金然壽·崔興柱·高殷相·金義文·金義坤·李始懋·禹泰元依例付軍職,冠帶常仕,童蒙李俊基·劉應相·全圭永·金獻洙·金植植·劉敎相·郭寧根·趙錫禎·鄭在·洪榮錫·李周模·李龍在·李鳳在·李慶增·李熙信·劉賢相·崔恒植·鄭在永·鄭在弘·鄭在衡·全相默·全應默·劉章熙·金啓南·吳大承·金光善·崔英柱·崔麒相·崔麟相筆才頗有成就之望,屬于本院肄習,使之鍊業,何如?傳曰,允。
又以進饌所堂上意啓曰,松禾縣監姜湕,前府使吳慶然,知事李應憲,副司果李濬相,訓鍊院判官金信默,前縣監安膺浩竝別看役差下,使之擧行,何如?傳曰,允。
又以進饌所堂上意啓曰,闕內待令郞廳以入直部將,輪回擧行,何如?傳曰,允。
又以親軍別營言啓曰,本營兵房尹弘大身病甚重,勢難察任,今姑改差,何如?傳曰,允。
丙戌十月十六日申時,上御乾淸宮。召對入侍時,參贊官洪時衡,侍讀官李羲鳳,檢討官李南珪,檢校待敎鄭寅昇,假注書金熹鎭,記事官朴宗玕,記注官尹基周各持綱目第五卷以次進伏訖。
上在景福宮。停常參·經筵。
李暐啓曰,明日常參·經筵,取稟。傳曰,停。
李愚冕啓曰,臣愚冕,今日忠文公閔台鎬祠版致祭進去下直之意,敢啓。傳曰,知道。
南奎熙啓曰,假注書李臣榮時無職名,令該曹依例付軍職,冠帶常仕,何如?傳曰,允。
兵曹口傳政事,副護軍金學洙·洪時衡·尹吉求以上竝單付。
傳于南奎熙曰,海防營領官申泰休,宣傳官加設單付。
兵曹口傳政事,以南啓宓爲親軍別營兵房。
兵曹口傳政事,親軍別營兵房單南啓宓。
李暐,以禮曹言啓曰,今十月十八日,贈領議政閔台鎬大祥日,嬪宮望哭除服儀註直爲書入嬪宮之意,敢啓。傳曰,知道。
又以議政府言啓曰,謹依下敎御史可合人抄啓,別單書入之意,敢啓。傳曰,知道。
又以議政府言啓曰,卽見京畿監司金明鎭年分狀啓,則三等分劑,不爲擧論,後錄諸條,竝請令廟堂稟處矣。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條竝以代錢輸送事也。其一,前禁·御兩營·江都留餉米太及守·摠兩營壯抄牙兵身米,依已例代錢收捧事也。其一,各衙門各宮房屯土,勿拘定摠,從實收稅事也。其一,推奴徵債限明秋防塞事也。天時無愆,安有暵澇風霜之爲災?人功克勤,均獲高低沃瘠之告登,啓中不擧分劑,省內洵屬吉慶,至若附陳諸條,俱係便民之政,依施,何如?傳曰,允。
又以議政府言啓曰,卽見喬桐防禦使成駿鎬所報,則本營支放,專以防錢與屯租區劃,而防錢則已屬海防營,屯租則自丙子荐遭歉荒,加下爲二千五百石之多,本府還米中二百石,先爲代下,俾爲支保之地,爲辭矣,殘營校卒,仰哺無路,觀於屢報,良極矜悶。依報辭許施,以爲排給事,分付,何如?傳曰,允。
又以議政府言啓曰,卽見忠淸監司閔泳商狀啓,則備陳綿農失稔之狀,仍請各軍布以木上納者,自今年十月至明年九月,兵曹及各營竝以三分一代錢砲保,事體自別,不爲擧論,舒川等七邑,苧納軍布亦許限明秋代納事,令廟堂稟旨分付矣。惡濕之種,遇潦被損,固勢也,而晩花所收,亦有幾分截補,則縱無盈筐之喜,豈至空杼之歎?軍需攸重,不宜準許,兵曹及各營,限五分一代納,七邑苧布亦令代錢,何如?傳曰,允。
又以議政府言啓曰,卽見黃海監司趙敬夏狀啓,則備陳綿農慘歉之狀,仍請親軍營砲保限折半代錢,兵曹及各衙門軍布竝以純錢代捧事,令廟堂稟旨分付矣。冷雨獰風,自不無顆房之腐損,而晩候晴曝,優獲楡收,傳聞攸及,亦有驗悉矣,以今事勢,固難擧議,而民情合有可念。兵曹及各營五分一,各司純錢,代納砲保,所重逈異,必以本色準納事,分付,何如?傳曰,允。
又以議政府言啓曰,卽見平安監司南廷哲分等狀啓,則稍實名色,不爲擧論,江界等十二邑置之之次,慈山等三十二邑置之尤甚,後錄諸條,竝請令廟堂稟旨分付矣。其一,各邑鎭帳外火田,四分一權減,鎭堡給代不足條,戶結分排,從便區劃事也。其一,陳田·火田還加起執摠,依近例停免事也。其一,各宮房各衙門屯田,從實執摠,其中內閣屯土,別遣摘奸,不至冤徵事也。其一,尤甚邑限明秋勿定配所事也。其一,推奴徵債限明秋防塞事也。乖沴之行,雖是諸路通患,久潦之警,何乃本省偏災?分劑兩等,自有斟裁,竝與附錄諸條,依已例準施,何如?傳曰,允。
又以奎章閣言啓曰,檢書官具寅植減下,仍付兼檢書官,其代以前薦人邊錫胤,依已例除取才差下,令該曹口傳付軍職,使之冠帶常仕,何如?傳曰,允。
又以禮曹言啓曰,西·北兩道道科文科節目,當爲磨鍊,而取人之數,謹稽謄錄,平安道則各年已例,皆取五人,今亦依舊例以五人磨鍊,咸鏡道則舊例取四人,而英廟朝乙亥年,因特敎南北關各取三人,其後各年則或取六人,或取四人矣。今番則取幾人乎?敢稟。傳曰,取六人。
又以禮曹言啓曰,因議政府草記,西北道科文科,令兩道道臣·按撫使主試,關南北則各其營下,關西則道內居中處,定都會試取事,允下矣。在前道臣主試時,御題令本曹郞廳齎傳,曾有已例,今亦依此擧行,何如?傳曰,允。
南奎熙,以兵曹言啓曰,謹稽謄錄,則在前道科時,本道直赴人,元無許赴之例,而特念遠道武士往來赴試之弊,使之許赴於道科,已多其例,今番則何以爲之乎?敢稟。傳曰,依丁卯年例爲之。
又以兵曹言啓曰,今此西·北兩道道科時,本道直赴殿試人,許赴於道科事,命下矣。謹依已例直赴殿試人規矩單子書入之意,敢啓。傳曰,知道。
上在景福宮。停常參·經筵。
贈領議政閔台鎬大祥後,世子嬪宮,藥房·內務府·內閣·政院·玉堂·春桂坊口傳問安。答曰,知道。
李源逸啓曰,明日常參·經筵,取稟。傳曰,停。
傳于閔泳駿曰,左副承旨·同副承旨許遞,前望單子入之。
承旨前望單子入之,趙鍾弼·李鎬奭落點。
閔泳駿啓曰,新除授右副承旨李鎬奭,卽爲牌招,何如?傳曰,允。
又啓曰,新除授左副承旨趙鍾弼,時在忠淸道公州地,斯速乘馹上來事,下諭,何如?傳曰,許遞,前望單子入之。
南奎熙啓曰,奏御文字,何等審愼,而副護軍成大永旣經秋到記試官,而今日巡將望單,循例書入,至於蒙點,事未前有,極爲未安。原單子,使之改付標以入,而臣之矇然捧入,不勝惶悚,當該兵曹堂上,不可無警,從重推考,何如?傳曰,允。爾亦推考。
承旨前望單子入之,沈相穆落點。
兵曹口傳政事,副司果單具寅植,副司勇單邊錫胤。
南奎熙,以議政府言啓曰,卽見慶尙監司李鎬俊狀啓,則昨秋被災尤甚之巨濟府乙酉條停退上納,限再明秋,金海·熊川折半停退條及固城·泗川四分一停退條,限明秋特許更退事,請令廟堂稟旨分付矣。大歉之餘,又罹毒沴,民情之矜慘,有不忍想到,停退條之仍許展限,縱涉難愼,參諸事勢,實難强督,特依狀請施行,何如?傳曰,允。
上在景福宮。停常參·經筵。
藥房副提調尹用求啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源逸啓曰,明日常參·經筵,取稟。傳曰,停。
又啓曰,新除授左副承旨沈相穆卽爲牌招,何如?傳曰,允。
傳于李鎬奭曰,政官牌招開政。
南奎熙啓曰,假注書林奭禧有身病,勢難察任,今姑改差,何如?傳曰,允。
林奭禧改差,代以李日彦爲假注書。
傳于李鎬奭曰,敦寧都正許遞,今日政差出。
傳于李鎬奭曰,呈告同敦寧·判義禁·同春秋竝許遞,今日政差出。
李鎬奭,以吏曹言啓曰,掌樂院正愼錫九以其身病,呈狀乞遞,改差,何如?傳曰,允。
又以吏曹言啓曰,陽智縣監李敎象,抱川縣監相換事,命下矣。以前任扶餘縣監,方在解由未出中,務安縣監李聖烈,大邱判官趙弼永相換事,命下矣。務安縣監李聖烈,以前任燕岐縣監,方在解由未出中,大邱判官趙弼永,以前任昌寧縣監,臨陂縣令,〈以〉金堤郡守,方在解由未出中,洪川縣監朴齊億,新溪縣令相換事,命下矣。以前任公州判官,義城縣令,方在解由未出中,何以爲之?敢稟。傳曰,勿拘。
又以吏曹言啓曰,前假監役趙鍾甲年未滿,誤入於首擬,至蒙恩點,不可仍置。原望筒,勿施,何如?傳曰,允。
有政。吏批,判書洪鍾軒牌招不進,參判朴弘壽未肅拜,參議金喆熙進,右副承旨李鎬奭進。以吏批言啓曰,判書洪鍾軒牌招不進,參判朴弘壽在外未肅拜,小臣獨政未安,何以爲之?敢稟。傳曰,只出緊任。以朴周陽爲同敦寧,金洛驪·金萬世·金泰鎭爲敦寧都正,黃耆淵爲刑曹參議,沈履澤爲判義禁,徐相雨爲冬至正使,閔泳煥爲同春秋,金敎學爲監察,柳學增爲長水縣監。前都正金煥柱今加嘉善,副司果沈洛龜今加通政,已上朝官年八十,依法典加資,典圜局委員單姜泰承,駐津從事官單金嘉鎭,已上差下事,承傳。抱川縣監閔致憙,陽智縣監李敎象相換,務安縣監李聖烈,大邱判官趙弼永相換,洪川縣監朴齊億,新溪縣令成冕鎬,已上相換事,承傳。
兵批,判書閔應植病,參判李乾夏病,參議洪憲述入直進,參知李秉皐病,同副承旨南奎熙進。守判府事加設單徐相雨,陳賀·謝恩兼冬至正使,依定式單付,同知加設單張益浩·晉必政·金羲榮,宣傳官加設單申泰休,訓鍊主簿加設單尹相旭,以上單付事,承傳。副司果崔鶴鎭,副司正李臣榮。
吏批,再政。以朴齊寬爲工曹判書,鄭元夏爲工曹參議,鄭履源爲掌樂正,朴鳳彬爲同經筵,韓弘錫爲監察,李正烈爲禁府都事,康台鉉爲順康園守奉官。學諭單崔在麟,分敎官單張膺龍。
三政。以鄭基會爲知敦寧,鄭寅昇爲司成。
上在景福宮。停常參·經筵。
世子嬪宮誕日,大殿·大王大妃殿·王大妃殿·中宮殿,內務府·內閣·政院·玉堂口傳問安。答曰,知道。世子宮,內務府·內閣·政院·玉堂·春桂坊口傳問安。答曰,知道。世子嬪宮,內務府·內閣·政院·玉堂·春桂坊單子問安。答曰,知道。
李源逸啓曰,明日常參·經筵,取稟。傳曰,停。
傳于李源逸曰,聞故相臣閔鎭遠祠版,將還京第云,撫念疇昔,彌增感懷,入城日,遣承旨致祭。
李日彦有頉,代以金載善爲假注書。
傳于李鎬奭曰,吏曹判書有闕之代,前望單子入之。
李源逸,以禮曹言啓曰,卽接楊州幼學曺錫和所志,則以爲,族姪憲承,嫡妾俱無子,以其同姓二十六寸弟佑承第二子秉俊,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長曺錫和所訢旣如此,曺佑承第二子秉俊,立爲曺憲承之後,何如?傳曰,允。
又以禮曹言啓曰,卽接萬頃幼學金永基所志,則以爲,族叔光礪嫡妾俱無子,以其同姓八寸弟基弼第三子孝鍾,欲爲繼後,兩家諸族,相議完定,而生·養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金永基所訴旣如此,金基弼第三子孝鍾,立爲金光礪之後,何如?傳曰,允。
吏曹判書洪鍾軒疏曰,伏以臣,頃叨天官,以病丐免,曾未幾何,復蒙恩除,恭趨冒膺,今有月矣,不顧一身骳骩,只效再命傴僂者,非臣始則欲修飾邊幅,逡巡而退,後則不參倚前衡,顚倒而進,亦非臣昔疾今愈,可以安堵宿趼也。直以深渥如海,自涵游儵之波,跛步當途,强策駑馬之力,而銓衡非久玷之地,鉛刀無再割之用,其職司之綦重,才器之蔑劣,不待覶縷,而庶幾淵鑑所照燭。且臣賤疾,漸入膏肓,如槁枯之木,磊砢之石,離披戍削,無復溫潤之色,而炎寒之交,宿祟肆劇,痰涎鬱結,而咳喘失睡,咯血潮溢,而嘔噎便暈,由此輾轉,不能起發,每一違召,輒益惶隘,若霣于淵而集于木。臣之承命初心,卽惟曰,義分所在,不遑自恤,欲殫竭靖共,而究竟佋僥難强,兪扁莫試,以癏厥職而乖義分,則曩之所謂殫誠,不過自速辜而已。聖明所以復授是職,倘謂臣材或可任,病不至甚,而臣實材不堪矣,病未能焉,殆將上負恩寵,下棄廉維,以重累明簡,終盭微分,而其爲朝廷之羞亦大矣,玆敢不避猥屑,悉陳衷悃,仰瀆崇嚴。伏乞聖慈,俯鑑情實,亟垂矜諒,將臣所帶吏曹判書之銜,劃賜遞免,俾便公私,千萬幸甚云云。答曰,省疏具悉。所請依施。
禮曹判書閔種默疏曰,伏以臣於本兼諸任,忝叨淟涊,曷嘗有一分堪承之望而然哉?秖緣寵渥若偏,義不顧他,黽勉趨恭,亦旣久矣,官方由臣而褻,廉維由臣而壞,居常兢惕,不趐如臨淵而集木也。第玆春官之長,內府之銜,以至雲監提擧,何莫非綦重,而至若政府有司之任,尤有別焉,廊廟之謨猷,軍國之機務,顧其職則責固自有,萬萬非如臣闒茸者流,所可濫冒也,審矣。旣蔑涓之效,徒屬瘝曠之科,閱序玩愒,彌增惶隘,略具短牘,猥塵崇聽。伏望聖明,特垂曲諒,亟遞臣現帶諸職,俾公私耦幸焉云云。答曰,省疏具悉。所辭諸務,何可竝解?政府有司之任,依施。
校理李羲鳳疏曰,伏以臣於年前,敢陳愚衷,極知猥屑,何敢荐陳,而區區愛戴之忱,自有所不能已者,敢此仰達矣。第伏念,壬午之變,甲申之亂,此固千古往牒之所未有者,而實賴我殿下聖神文武,克底于定,天地廓淸,宗社奠安,邦命以之維新,邦籙以之益鞏,永有辭於天下萬世也。亦我中宮殿下,嗣徽京室,基化二南,揚烈闡美,范金鏤玉,垂耀百代,寔建不悖質無疑。況今八月還御之慶,歲聿四周,十月重恢之休,歲且二周,禮失因循,國彝未彰,以我東宮邱下根天之孝,必思所以賁飾晠典,盡誠盡倫之道,億兆生靈,攢手頌祝之忱,亦彌久彌切,則非徒如臣之所敢言。曾於癸未·乙酉兩次大僚之請對也,大同之論,已所宸鑑之照燭,而竟未蒙允兪,寔出於大聖人撝謙之聖德。縱不勝欽仰萬萬,而其爲群情之轉甚仰鬱,果何如哉?且伊時,雖緣艱虞未遑,然而今八域均登,咸頌大有之年,此維天維祖宗默佑之,欲使我臣民,揄揚我兩殿嵬勳盛烈之千一昌會也。肆昔列聖朝鴻功大業,有可以表章,則群臣請上尊號,未有不準此,是我家禮所嘗行者也,玆敢冒昧仰瀆。伏乞聖明,淵然深思,仰答俯循,以盡睿孝之誠,亟命儀曹磨鍊擧行之地,千萬顒祝云云。答曰,省疏具悉。何必有此不欲聞之說乎?未知其可。
上在景福宮。停常參·經筵。
李鎬奭啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,知敦寧鄭基會,判義禁沈履澤,工曹判書朴齊寬除拜後過三日不爲出肅,竝依定式推考警責,仍卽牌招察任,何如?傳曰,允。
禮曹,來十二月二十五日,行社稷臘享大祭香祝親傳,取稟,奉敎敬依。
禮曹,來十二月二十五日,行景慕宮臘享大祭香祝親傳,取稟,奉敎恭依。
吏曹判書前望單子入之,沈履澤落點。
兵曹口傳政事,大護軍洪鍾軒。
以司謁口傳下敎曰,進饌時,侍坐排設以平排設〈爲〉之,儀仗置之,只用日繖扇,大王大妃殿儀仗,依丁丑年例爲之,中宮殿儀仗,置之,只用陽繖扇,東宮侍座排設,亦以平排設,爲之,儀仗置之,只用日繖扇,嬪宮儀仗,置之,只用繖扇,殿宮排設中褥屬袱屬,以紫紅色仍用,饌案依前排,令尙方措備,侍座旣以平座磨鍊,平牀交椅蓋覆紅紫的氈,寶印床香座兒,鑪烟床,竝置之,便次排設,令別營擧行事,分付。
以司謁口傳下敎曰,前用諸呈才唱詞肄習與船遊樂諸具及各呈才肄習服色,量宜磨鍊,令親軍營擧行待令,捕校捕卒及巡牢食價,依他都監例,從略上下,畫龍燭,依內下燭樣,以木物造成,揷心紅燭以用,而心燭以五色造用事,分付。
以司謁口傳下敎曰,絲圈花,依丁丑例爲之,四枝造入事,分付。
李鎬奭,以議政府言啓曰,卽見水原留守李憲稙年分狀啓,則新災一款,不爲擧論,流來舊災九十九結四十六負六束,期於査括盡充,推妓徵債限明秋防塞事,請令廟堂稟旨分付矣。雨暘時若,先占降康之兆,肥磽均稔,尤驗逢吉之年,至若舊陳之査充,連加檢飭,期於準摠,推徵防塞,依施,何如?傳曰,允。
又以議政府言啓曰,卽見廣州留守金允植年分狀啓,則新災一款,不爲擧論,流來成川例入新災一百七結五十負三束,連加査充計料,而本府軍餉及各衙門今秋當捧各穀竝耗歲前準捧事,請令廟堂稟旨分付矣。趁東作而風調雨洽,迨西成而霜滋霜晩,棲畝焉多黍多稌,登場焉滿篝滿車。似此大同之康年,宜無可執之災摠,至若舊陳之査充,餉還之準捧,依狀請施行,何如?傳曰,允。
又以內務府言啓曰,副司果成岐運本府主事差下,副司勇南宮檍·李喆儀,幼學洪祐相,尹明大竝副主事差下,成岐運·南宮檍·李喆儀修文司,洪祐相農務司,尹明大工作司,竝使之分掌擧行,主事洪承運,副主事洪禹觀·朴準陽俱有實病,減下,何如?傳曰,允。
又以左巡廳言啓曰,去夜三更量,昭義門摘奸歸路,執捉犯夜人朴茂景,則稱以親軍前營別軍官,乘醉悖詬,擧措駭妄。致此無前之變,爲先拘留本廳,以待處分之意,敢啓。傳曰,令兵判問招以入。
吏曹啓目,前宣傳官金興模名字改以潤模,前五衛將鄭鎭淵名字改以賢朝,前都正李元穆名字改以景儀,副司果李敦演名字改以秉植事爲等如,告狀,依例令藝文館給帖,何如?判付。啓,依允。
上在景福宮。停常參·經筵。
李源逸啓曰,明日常參·經筵,取稟。傳曰,停。
兵曹,今此西·北兩道道科武科試取時規矩,鐵箭三矢一百二十步,騎芻一次二中,柳葉箭五矢一百二十步一巡二中,鳥銃三柄一巡二中,以上取二技。
兵曹,今此西·北兩道道科武科試取時,直赴殿試人許赴時規矩,柳葉箭五矢一百二十步一巡三中,鳥銃三柄一巡一中,講書粗,以上取一技,落點。
傳于李鎬奭曰,內閣提學有闕之代,前望單子入之。
傳于李鎬奭曰,司書有闕之代,前望單子入之。
司書前望單子入之,金炳秀落點。
南奎熙啓曰,假注書李臣榮有身病,勢難察任,今姑改差,何如?傳曰,允。
李臣榮改差,代以李起鎰爲假注書。
以司謁口傳下敎曰,今番進饌時,大王大妃殿進御味數,旣以五味磨鍊,爵數亦當以五爵磨鍊,第一爵親上,第二爵中宮殿親上,第三爵東宮親上,第四爵嬪宮親上,第五爵待下敎擧行,侍座味數,各以一味磨鍊,而每味三器爲之,進茶之節,亦爲磨鍊,大小膳亦以牛·羊·猪·鷄磨鍊,牛·羊·猪以片肉磨鍊,鷄則以炙磨鍊事,分付。
以司謁口傳下敎曰,進味數大小膳,旣有磨鍊矣,大王大妃殿進湯進饅頭進茶之節,竝依丁丑年例爲之,侍座大小膳,竝置之,五味三器,當有磨鍊,初味以小饅頭·果骨湯·生鰒膾各一器,二味以三色梅花軟·絲果·雜湯·鷄蒸各一器,三味以三味漢果·羘湯·秀魚蒸各一器,四味白蓼花·海蔘湯·羊肉熟片各一器,五味以蹲柿·猪胞湯·凍秀魚膾各一器磨鍊,大殿東宮侍座排設,以簾外爲之,前導以下各差備等擧行之節,成笏記肄習事,分付。
以司謁口傳下敎曰,今番進饌時,親上致詞箋文,當親撰以下,中宮殿致詞,令內閣提學製進,東宮致詞箋文,令右賓客製進,嬪宮亦令內閣提學製進,左右命婦·宗親·儀賓·戚臣致詞,竝令內閣製進。
李鎬奭,以議政府言啓曰,本府有司堂上有闕之代,工曹判書朴齊寬差下,使之察任,何如?傳曰,允。
又以觀象監提調意啓曰,時憲法中,或有可疑處,則每遣曆官中術業精明人,質問於欽天監,曾多已例矣,來丁亥年十二月望月食,在於十六日戊戌,考諸日課,望在十七日己亥,則事係重大,不可不一經質問。今番節使之行,依已例別遣修述官全泰善,期於質定交食法以來,何如?傳曰,允。
又以兵曹言啓曰,禁軍祿試射放時,柳葉箭·便箭沒技人,別單書入之意,敢啓。傳曰,知道。
又以兵曹言啓曰,謹依下敎,犯夜人朴茂景,捉致査問,則所供內以爲,多日入番,猝得身病,以藥治調理次,受廳由歸家,而身是喪身,故換着喪服,方向藥局之際,見捉於監軍,問身役卽欲決棍,故矣身所答內,身是軍官,則與閑雜人逈異矣。何可私用棍治,又何可私受棍治乎?若草記問罪,則固當甘受也,私受棍治,卽是非理也,爲言矣,致此草記煩瀆之境,不勝惶悚云,以此問招以入之意,敢啓。傳曰,知道。除下。
又以刑曹言啓曰,親軍右營文移內,敺打春坊書吏之本營別抄兵丁金光熙·金興男定配事,奉承下敎,玆以移送云矣。依大明律敺制使者,杖百徒三之文,罪人金光熙·金興男各決杖一百後,光熙忠淸道淸州牧,興男江原道橫城縣定配所竝卽押送之意,敢啓。傳曰,知道。
又以義禁府言啓曰,卽接月令醫員朴台淵手本,則以爲,時囚罪人朴齊億素患痰癖之症,挾感復發,目下症形,實爲危劇云。罪人病勢如此,則一邊草記,一邊保放,載在法典矣,朴齊億姑爲保放之意,敢啓。傳曰,知道。
吏曹佐郞金貞圭疏曰,伏以臣,見叨本兼之職,俱是至淸而要,有非如臣蒙愚所可許久冒據也,惟我聖上,遴揀胄僚,申明銓規,其所以立制受後,較他逈別。蓋將選邃博之士,輔導睿學,得公亮之人,澄淸仕路,而臣於是際,猥叨恩命,榮感之中,兢懼居先,宜卽控籲,仰冀容光之照,而怵畏義分,迄于今盤礴,已不勝鵜梁之譏矣。第臣情私,前已有冒陳,而臣父病證,近益添劇,氣息澌綴,萬無以斯須離側,排日持被,勢所末由,公焉而滋墮瘝之悚,私焉而有急切之實,玆敢疾聲仰籲於仁覆之下。伏乞聖明,特垂淵燭,亟將臣所帶春坊·銓郞之任,竝賜鐫斥,俾幸公私,千萬幸甚云云。答曰,省疏具悉。所請依施。
上在景福宮。停常參·經筵。
李源逸啓曰,明日常參·經筵,取稟。傳曰,停。
內閣提學前望單子入之,金永壽落點。
以司謁口傳下敎曰,今番進饌時第五爵,命婦班首進上。
以司謁口傳下敎曰,今番進饌時,廚院熟設所,移設於思政門內。
以江原監司鄭泰好狀啓,十月朔進上生雉不善封進官,鐵原府使金在殷,寧越兼任保安察訪金鼎祿,旌善郡守尹養善,平昌兼任保安察訪金鼎祿,原州兼任保安察訪金鼎祿,洪川兼任保安察訪金鼎祿,橫城兼任巡中軍趙基澤,麟蹄縣監玄濟昶等竝捧現告罷職,臣不善監封,惶恐待罪事,傳于李源逸曰,此時迎送之弊,不可不念。封進官罷職,竝特爲分揀,姑令戴罪擧行,更無敢如是之意,自營各別操飭,卿其勿待罪事,回諭。
李鎬奭,以議政府言啓曰,北道先運襦衣一千一百九十四領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
李源逸,以奎章閣言啓曰,新除授提學金永壽,卽爲牌招察任,何如?傳曰,允。
又以侍講院言啓曰,新除授司書金炳秀,卽爲牌招察任,何如?傳曰,允。
南奎熙,以義禁府言啓曰,卽接月令醫員朴台淵手本,則以爲,時囚罪人朴文會素患疝積之症,又添毒感,目下症形,實爲危劇云。罪人病勢如此,則一邊保放,一邊草記,載在法典矣,朴文會,姑爲保放之意,敢啓。傳曰,知道。
上在景福宮。停常參·經筵。
沈相穆啓曰,明日常參·經筵,取稟。傳曰,停。
傳于南奎熙曰,協辦內務府事閔泳煥,進饌所堂上差下。
傳于南奎熙曰,副護軍李商應,工曹參判除授。
傳于南奎熙曰,掌樂提調尹滋悳,典牲提調閔泳煥,令該曹口傳相換。
沈相穆啓曰,明日傳香,禮房承旨當爲齋宿,行左承旨李源逸,所當牌招,而拘於廳規,不得請牌,何以爲之?敢稟。傳曰,牌招。
南奎熙,以議政府言啓曰,卽見嶺伯狀啓,則以舊稅米及軍需木愆納事,密陽·義興等十五邑前後守令,竝請罷拿矣。正供軍布,俱係所重,果能先期董飭,隨處綜察,則安有若是淹延之理乎?違令溺職,厥罪何居?固當竝施重勘,而第今催科方張,許多邑之又添瘝曠,不可不念。上項前後守令罷拿之典,竝特爲安徐,姑令戴罪擧行,未納米木,嚴加督刷,趁速淸帳之意,分付道臣,何如?傳曰,允。
又以禮曹言啓曰,各陵·園·所今秋植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以內務府言啓曰,本府副主事李喆儀,聞自吏曹停望,而事由不過微細,體貌大有關係,況無文蔭郞官停望之典式乎?其在事體,不可仍置。當該銓堂,捧現告施以譴罷之典,何如?傳曰,允。
又以義禁府言啓曰,卽接月令醫員朴台淵手本,則以爲,時囚罪人李鼎宰素患痰癖之症,挾感復發,目下證形,實爲危劇云。罪人病勢如此,則一邊保放,一邊草記,載在法典矣,李鼎宰,姑爲保放之意,敢啓。傳曰,知道。
兼江華留守李載元疏曰,伏以臣於昨冬,申控衷私,乞解見職,誠未格天,輒未蒙允兪之恩,齎鬱包悚,黽勉蹲冒者,星紀將再嬗矣。豈以材具自居,幹當自任,而迄玆盤泊也哉?臣卽不過承順爲義,趨走爲禮之小臣耳,君命未得抗,聖意不敢違,抱貞痼之疾,棄廉隅之防,一味淟涊,閱歲含默矣。今當秋冬之際,宿祟新嬰交相侵攻,胃土敗而食飮廢却,膈火盛而肌膚消瘦下脫太甚而溏泄不計,晝夜中運不順,而眩冒如墮烟霧,於是乎神爽遁筋骨痿,語言多錯,跬步不利,時日起居之筵,闕候居多廟宮展拜之班,就列不得,以此癃廢之狀,實無以擔保釐之重,副關防之緊也。且以內務督辦言之,雖非勞膂效力之任,而當今浩穰之務,急切之辦,亦非如臣病劣所可虛縻者,審矣。玆敢歷陳床笫之實,仰瀆紸纊之嚴。伏乞聖上,俯賜鑑諒,特垂憫恤,將臣所帶本兼之職,竝卽鞶褫,使刀圭餘命,得免瘝曠之何,千萬懇祝云云。答曰,省疏具悉。實病旣如是,所請依施。
上護軍尹滋悳疏曰,伏以宗祊衍籙,長樂膺休,慈齡冞邵於南山,宸孝克準於東海,慶節稱觥,成命誕下,知年之喜,願每年之似今,愛日之誠,倍是日之奉歡,小大攢祝,遐邇抃祝。臣獲叨進饌所堂上之任,値玆慶會,榮幸無比,固當惟誠惟勤,以效微分,而顧臣宿病沈痼,歲月滋久,眞元耗矣,榮衛竭矣。雖軒闥之間,少有動作,則氣息喘喘,傍觀危遑,以若見狀,筋力奔走,誠萬萬末由也已。每因時候暄冷之不適,輒致證形劇歇之無常,間者彈束强策,觸冒添祟,歸仍委綴,負席叫楚,公所未赴,亦旣屢日矣,虛縻職名,只令僚堂賢勞,滿心惶恧,不能一刻自安于心,玆不得不控實陳籲於聽卑之下。伏乞聖明,俯垂鑑諒,亟許鐫免,仍治臣瀆撓之罪,以昭法紀焉。且伏念,法樂肄習,梨園實主之,此時董飭,不容少緩,以臣病狀,亦無以堪承,臣所帶掌樂院提調之銜,竝賜遞改,不能至祝云云。答曰,省疏具悉。實病旣如是,進饌所堂上依施,梨院之任,當有變通矣。
知敦寧鄭基會疏曰,伏以臣於日昨,伏奉除旨,以臣爲知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,特垂鑑諒,照例遞改,以存公格,以安私分,千萬幸甚云云。答曰,省疏具悉。所請依施。
戶曹參判徐相祖疏曰,伏以臣,庸姿陋品,學疎識淺,不足備數於器使之末,而猥膺使銜,是任也匪輕伊重,孰不逡巡,而尤豈如臣無似,所敢承當哉?位著濟濟,群彦林林,簡拔奚爲而及於賤名也?蛙見不離於井,蚊負詎宜於山?自夫受命以來,夙宵惶懍,靡所措躬,誠左右究而不得其說也。才雖乏於彷彿,義則恭於趨走,不量微分而冒占,擬攝上价之後塵,匪意蒲柳衰零之質,忽嬰風火危急之症,肢體放倒,榮衛消鑠,內而積祟膨亘,屈伸莫能,外而客邪闖肆,神精莫收,胃家虛敗,終日所食,不滿一勺,血海耗竭,徹夜所睡,無過數刻。臥則澌綴,如垂絶之縷,坐則眩暈,如着迷之烟,蔘朮桂薑,群技已窮,溫涼補瀉,百方罔效,此所謂攻之不可達之不可跂跗之所望而走也。顧臣病情,有非時日可瘳,原隰之往役斯迫,方寸之悶隘冞切,參前倚衡,趨膺無路,苟有一分自力之道,不思所以夷險向前之義乎?臣於殿下,仰之若天地,恃之若父母,而覆燾煦育之恩,不敢不仰望於我殿下也,玆敢披瀝悃赤,仰瀆崇嚴。伏乞聖明,俯察由中之懇,特垂體下之仁,將臣使銜,亟賜變通,以完事大之役,以安賤疾之治,千萬幸甚云云。答曰,省疏具悉。所請依施。
上在景福宮。停常參·經筵。
夜自人定至二十六日開東,灑雨下雨,測雨器水深五分。
藥房提調金壽鉉,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李鎬奭啓曰,明日常參·經筵,取稟。傳曰,停。
吏曹口傳政事,掌樂提調尹滋悳,典牲提調閔泳煥,已上相換事,承傳。
吏曹,工曹參判單李商應,今加嘉善除授事,承傳。
傳于李鎬奭曰,政官牌招開政。
議政府薦望,以閔泳奎爲江華留守。
傳于李鎬奭曰,寧邊府使有闕之代,驪州牧使金明圭除授。
吏曹,寧邊府使單金明圭除授事,承傳。
傳于李鎬奭曰,呈告知義禁·同經筵竝許遞,今日政差出。
傳于李鎬奭曰,戶曹參判許遞,今日政差出。
傳于李鎬奭曰,在外敦寧都正許遞,今日政差出。
傳于李鎬奭曰,副護軍沈相學同春秋除授。
吏曹,同春秋單沈相學,今加嘉善除授事,承傳。
傳于李鎬奭曰,定平府使李奎聖,內禁將除授。
李鎬奭,以忠勳府言啓曰,順康園守奉官全台鉉以其身病,呈狀乞遞,改差,何如?傳曰,允。
有政。吏批,行判書沈履澤進,參判朴弘壽在外未肅拜,參議金喆熙牌招不進,右副承旨李鎬奭進。以尹宇善爲知敦寧,沈相學爲戶曹參判,金泳奭·吳斗英·鄭旭鎬爲敦寧都正,金益容爲知義禁,徐相雨爲知經筵,趙文永爲同經筵,沈相學爲陳賀謝恩兼冬至副使,林鎭東爲監察,金能秀爲禁府都事,朴龍河爲順康園守奉官,金定圭爲驪州牧使,具然恒爲定平府使。進饌所堂上單閔泳煥,江華留守單閔泳奎,校書提調單金永壽,分敎官單禹益淵,檢書官單邊錫胤,內務府主事單成岐運,副主事單南宮檍·李喆儀·洪祐相·尹明大。
兵批,判書閔應植病,參判李乾夏病,參議洪憲述病,參知李秉皐入直進,同副承旨南奎熙進。同知加設二單,李仕賢·史良祚,大護軍鄭基會,護軍徐相祖·尹致聖·沈相學,副司果金貞圭·鄭在善·尹龜泳·朴斗鎭·姜玟秀,以上竝單付,兼鎭撫使單閔泳奎。
以吏曹參議金喆熙牌不進罷職傳旨,傳于李鎬奭曰,只推。
南奎熙,以統理交涉通商事務衙門言啓曰,仁川港警察官金宏臣,令該曹口傳下批,何如?傳曰,允。
又以兵曹言啓曰,來十一月十二月當上番騎兵一百五十二名所着襦衣,本曹點考後,仍令該曹題給之意,敢啓。傳曰,知道。
又以親軍別營言啓曰,本營兵房南啓宓身病甚重,勢難察任,今姑改差,何如?傳曰,允。
又以義禁府言啓曰,因議政府草記,以舊稅米及軍需木愆納事,密陽·義興等十五邑前後守令罷拿之典,竝特爲安徐,姑令戴罪擧行事,批旨允下矣。時囚罪人朴齊億·朴文會·李鼎宰竝特爲安徐放送,姑令戴罪擧行,義興前縣監尹敎正,固城前府使趙存植等已爲身死,勿論,未及就囚罪人義興前縣監李鳳寧,柒谷前府使李秀映·李鳳宇·林淳憲·元在貞,仁同前府使李容鎬·李璿載,義城前縣令鄭基贊,密陽前府使權仁國,河東前府使洪祐範,巨濟前府使河承洛,固城前府使鄭海植,梁山前郡守閔致駿,咸安前郡守片佐彦·吳逸鎔,昆陽前郡守孫璟憲,宜寧前縣監閔泳學,鎭海前縣監張錫龜,宜寧前縣監南學熙等竝特爲安徐,姑令戴罪擧行,李鳳寧·李秀暎·李鳳宇·林淳憲·元在貞·李容鎬·李璿載·鄭基贊等前以待待命拿囚事,行會勿施之意,竝爲分付於各該道道臣之意,敢啓。傳曰,知道。
上在景福宮。停常參·經筵。
李鎬奭啓曰,明日常參·經筵,取稟。傳曰,停。
李鎬奭啓曰,左副承旨沈相穆,今日不爲仕進,卽爲牌招,何如?傳曰,允。
傳于南奎熙曰,景祐宮移建時監董堂上以下,別單書入。
傳于南奎熙曰,公事遲滯之中官金應鉉,從重推考。
以左副承旨沈相穆牌不進罷職傳旨,傳于南奎熙曰,只推。
兵曹,以李鍾晉爲親軍別營兵房。
兵曹口傳政事,仁川港警察官單金宏臣。
兵曹,內禁將單李奎聖除授事,承傳。
李鎬奭,以議政府言啓曰,卽見江原監司鄭泰好分等狀啓,則尤甚各邑,不爲擧論,原州等五邑,置之稍實,江陵等二十一邑,置之之次,後錄諸條,竝請令廟堂稟旨分付矣。其一,嶺東九邑大同布及各軍門各衙門布,竝折半代錢事也。其一,各軍門屯稅及各宮房各衙門有土免稅,從時起收稅之意,捧甘嚴飭事也。其一,推奴徵債限明秋防塞事也。春雨秋陽,罔不適宜,沃土瘠田,擧皆均稔,旣無尤甚之邑,可知大有之年,兩等分劑,依此施行。九邑麻農,雖曰,有損,以今事勢,實難減給,況分數永代,已被格外之惠者乎?置之外他兩條,便成近例,許施,何如?傳曰,允。
又以宗親府言啓曰,工曹參判李商應,宗正卿依例差下,令該曹下批,何如?傳曰,允。
又以親軍左營言啓曰,本營軍司馬申悳均身病甚重,勢難察任,今姑改差,何如?傳曰,允。
又以親軍海防營言啓曰,本營屬三鎭營南陽·坡州·長湍別驍士等去甲申乙酉條,今丙戌三年條都試初抄,纔已齊報矣,今十月二十七日,合試設行於南小營之意,敢啓。傳曰,知道。
上在景福宮。停常參·經筵。
南奎熙啓曰,明日常參·經筵,取稟。傳曰,停。
傳于南奎熙曰,禮曹正郞金尙運,修撰除授。
吏曹,修撰單金尙運除授事,承傳。
南奎熙啓曰,假注書金載善有身病,勢難察任,今姑改差,何如?傳曰,允。
金載善改差,代以朴益東爲假注書。
傳于南奎熙曰,金吾堂上竝許遞,前望單子入之。
金吾堂上前望單子入之,判義禁沈履澤,知義禁金益容·鄭洛鎔,同義禁韓圭卨落點。
傳于南奎熙曰,臺諫竝許遞,前望單子入之。
臺諫前望單子入之,大司憲金昌熙,大司諫尹致聖,執義尹泰興,司諫南廷綺,掌令洪學周·姜鏋,獻納趙吉夏,持平南周元·洪祐禎,正言金錫龍·吳光洙落點。
南奎熙啓曰,時·原任大臣有時急稟達事,率金吾堂上·左右捕將,來詣閤外請對矣。傳曰,入侍。
傳于南奎熙曰,左副承旨許遞,前望單子入之。
承旨前望單子入之,鄭寅興落點。
傳于南奎熙曰,承旨房望,順房爲之。
傳于南奎熙曰,藥院都提調許副。
傳于南奎熙曰,藥院都提調有闕之代,前望單子入之。
南奎熙啓曰,事變假注書白文行有身病,勢難察任,今姑改差,何如?傳曰,允。
傳于南奎熙曰,羅州營將鄭淳默,內禁將除授。
以慶尙監司李鎬俊狀啓,進上柚子,不能審愼,全數腐傷,當該封進官晉州牧使趙奭永,爲先罷黜,不審監封之罪,臣固難免,惶恐待罪事,傳于南奎熙曰,勿待罪事,回諭。
以慶尙監司李鎬俊狀啓,東萊府人命渰死事,傳于南奎熙曰,人命渰死,若是夥多,聞甚矜惻。元恤典外,別加顧助,如有生前身還布,竝蕩減,未拯之屍身,期於拯得,卽爲埋瘞事,廟堂措辭分付。
兵曹口傳政事,親軍別營兵房單李鍾晉。
南奎熙,以議政府言啓曰,關西先運襦衣二百七十領,紙衣三百二十一領,照數捧上稱量,綿品·紙品亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
又以內務府言啓曰,卽見開城留守金善根所報,則潛蔘罪人金最樂·金守漢兩漢及居間尹復元,捉得嚴覈,牢囚營獄云矣。前後飭禁,何等截嚴,而奸細之徒,睯不知畏,自犯罔赦,豈勝痛歎?金守漢屢造紅蔘,恣意暗賣,情節盡露,斷案旣成,令守臣大會軍民,梟首警衆,潛造未賣之金最樂,夤緣居間之尹復元,竝令該營嚴刑,遠惡地定配,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·南壇·雩祀壇·漢江壇·司寒壇,北郊祈雨壇·厲壇次第看審,則各壇上及四面紅箭門·墻垣·階砌,俱爲無頉,而星壇四面紅箭門·先蠶壇四面紅箭門,馬祖壇四面紅箭門·南壇四面紅箭門·雩祀壇四面紅箭門·漢江壇四面紅箭門·司寒壇四面紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以弘文館言啓曰,新除授修撰金尙運,卽爲牌招察任,何如?傳曰,允。
又以觀象監提調意啓曰,本監天文學三曆官李俊養有頉代,前正李漢鼎差下事,命下矣,依此塡補之意,敢啓。
又以兵曹言啓曰,禁軍別將李文永身病甚重,勢難察任,改差,何如?傳曰,允。
又以義禁府言啓曰,慶尙監司李鎬俊狀啓內,密陽前府使權仁國,河東前府使洪祐範,巨濟前府使河承洛,固城前府使鄭海植·趙存植,梁山前郡守閔致駿,咸安前郡守片佐彦·吳逸鎔,昆陽前郡守孫璟憲,宜寧前縣監閔泳學,鎭海前縣監張錫龜,靈山前縣監李鼎宰,昌寧前縣監南學熙等罪狀,竝令攸司稟處事,啓下矣。權仁國下去慶尙道丹城地,片佐彦下去金山地,孫璟憲下去密陽地,張錫龜下去仁同地,洪祐範下去江原道原州地,閔致駿以錦山郡守,時在任所,閔泳學下去京畿驪州地,南學熙以咸興判官,時在任所云,依例發遣府書吏·羅將,竝拿來,河承洛以高士里僉使,時在任所,鄭海植以忠州營將,時在任所,吳逸鎔以長津府使,時在任所,依例發遣府書吏,竝交代後拿來,李鼎宰前以他罪,方在待待命拿囚中,待就囚添問目捧供,趙存植已爲身死云,罪名勿論,何如?傳曰,允。待待命拿囚。
吏曹啓目,內務府副主事李喆儀名字改以正儀,前守門將玄學圭名字改以永圭,前假監役朴相龍名字改以在龍,前假監役崔一敦名字改以基敦,副司果金道源名字改以喜源,副司果李承集名字改以承泰,出身鄭在燁名字改以文燁,出身鄭東旭名字改以道燁,出身鄭東奎名字改以箕燁,出身李承郁名字改以承老,前五衛將金完植名字改以完洙事爲等如,告狀,依例令藝文館給帖,何如?判付。啓,依允。
丙戌十月二十七日亥時,上御乾淸宮。時·原任大臣率金吾堂上·左右捕將請對入侍時,左副承旨李建昌,假注書李起鎰,記事官金永迪·趙衡夏,判府事沈舜澤·金弘集,判敦寧金炳始,右議政金有淵,判義禁沈履澤,知義禁金益容,左捕將鄭洛鎔,右捕將韓圭卨以次進伏訖。上曰,史官分左右。舜澤進前奏曰,數日頗冷,聖體,若何?上曰,一樣矣。舜澤曰,寢睡水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣度,何如?上曰,平順矣。仍敎曰,冬候過暄之餘,今者稍冷,始覺淸快,而以節氣則更加催寒,好矣。舜澤曰,此時漸寒,果宜矣。仍奏曰,臣等伏見捕廳啓目下者,今此兩罪人,是壬午·甲申逆魁之漏網者也。蓋其所犯,乃窮天地亘古今所未有之惡逆,而尙今假息,擧國憤惋,天理孔昭,今幸斯得,此豈可晷刻容貸於覆載之間乎?設鞫嚴覈,以正王法,一日爲急,敢此相率仰請,伏願亟降處分焉。弘集曰,前後漏網之兩賊,一時就捕,情節旣已掀露,似此亘古所無之凶逆,其何可晷刻容忍乎?伏願亟降處分,鞫覈正刑,以夬神人之憤焉。炳始曰,此兩罪人,以若凶逆,尙今假息於覆載之間,尤切神人之憤,而今幸斯得,情節已露於捕招,按法鞫覈,不容少緩,亟降處分焉。有淵曰,今此兩罪人,卽亘古窮宙所無之惡逆,漏網假息,今幸斯得,情節掀露,設鞫嚴覈,夬正典刑,不可晷刻暫緩。伏願亟降處分焉。上曰,此兩罪人,多年漏網,去益痛憤,今幸就捕,可見天理孔昭,果然有罪者終不可逃也。舜澤曰,聖敎誠然矣。有罪者何可倖逭,而況如此惡逆乎?上曰,其中成仁默,卽壬午逼轎之賊,當時,雖不及知其名,聞其爲成哥矣,金判府事,有擎天之事於當場,則凶逆之情狀,必有所目覩者也。炳始曰,凶徒容貌,雖不可記,今承下敎,尤知其情節之至凶絶悖,萬萬痛憤。今焉斯得,可洩神人之憤,而如此情節,何不詳載於捕招乎?弘集曰,俄見捕招,猶不知凶逆情節之至於此極,今承下敎,尤不勝痛憤矣。上顧謂左右曰,此一節,已發問於取招時,而彼凶忍杖,都不直供云乎?洛鎔曰,果欲咋舌而不言矣。上曰,其時事,尙何言哉?還覺愧恧,而兩年連遭此等之變,古豈有也?舜澤曰,如此逆變,載籍以來,實所未有也。仍命書傳敎曰,捕廳在囚罪人成仁默·浪昌寬,令王府具格拿來南間囚。仍敎曰,戶惠廳支調,見其艱絀,稅船塞江前可優到否?舜澤曰,冬序向深,船運多來,何可必乎?上曰,德國希化輪船,從湖南運米而還,本有每運萬石之約,而自邑只付五千石,要我賠補其欠,又據原約,上海各港按月遞信之費欠,亦爲索償云,可悶也。弘集曰,以其運米船價,不能當船行之費,似有此索償之說,而此等事,每多吃虧,誠切悶慮矣。上曰,陸路章程,聞已粗定,而中國陸稅,若改七五,俄亦從之云,以此問于袁世凱,則可議北洋而圖之云矣。弘集曰,稅則改定本不易,而聞袁世凱言,聖意如此,敢不極力周旋?但陸界中俄商民之來此納稅甚少,朝鮮商貨之出入納稅於中國關口者反重,則未知利害何如,須熟計而更言之云矣。上曰,中國於我國事,有願必從,誠可感,彼此稅額多少,果如此乎?弘集曰,此則燕行譯商輩,當詳知之,博詢處之,爲宜矣。上曰,水陸異稅,他國可更無言否?弘集曰,水陸通商,似不同例,中·俄商貨,於海關旣照則納稅,若他國從陸則亦當照章輕稅矣。上曰,陸路章程中,何不及日後審辦之權也?弘集曰,俄國原約有續條,陸路亦可同遵也。上曰,罪人拿處事,從可議定云耶?弘集曰,此事,章程訂定後,可續議,彼使之言亦然矣。上命大臣就座,又命史官就座,仍命大臣先退,又命退,諸臣以次退出。
上在景福宮。停常參·經筵。
未時,灑雪。
李鎬奭啓曰,明日常參·經筵,取稟。傳曰,停。
又啓曰,故相臣閔鎭遠祠版入城日,遣承旨致祭事,命下矣。何承旨進去乎?敢稟。傳曰,左副承旨進去。
又啓曰,新除授右副承旨鄭寅興,卽爲牌招,何如?傳曰,允。
內醫都提調前望單子入之,判府事沈舜澤落點。
南奎熙啓曰,臣寅興,今日庭鞫進去下直之意,敢啓。傳曰,知道。
白文行改差,代以趙忠夏爲事變假注書。
義禁府庭鞫時,問事郞廳六單,鄭寅奭·兪鎭弼·呂圭亨·李勝宇·李南珪·朴彝陽。
兵曹,以趙載觀爲禁軍別將。
兵曹口傳政事,禁軍別將單趙載觀。
南奎熙,以左右捕盜廳言啓曰,因鞫廳標紙,臣廳在囚罪人成仁默·浪昌寬兩漢,移送義禁府之意,敢啓。傳曰,知道。
又以義禁府言啓曰,今此庭鞫時罪人往來之際,例有軍兵圍排之事,依例令別營擧行,何如?傳曰,允。
罪人成仁默·浪昌寬等原情後,各刑問一次,訊杖第九度停刑。
又以義禁府言啓曰,今此庭鞫時,本府都事不可不備員,而新除授都事金能秀未肅拜,其代,令該曹口傳差出,以爲擧行,何如?傳曰,允。
又以義禁府言啓曰,今此庭鞫時,假都事十員,令該曹口傳差出,以爲擧行,何如?傳曰,允。
又以弘文館言啓曰,副修撰李南珪以問事郞廳,庭鞫進,下番闕直,事甚未安。修撰金尙運,副修撰金嘉鎭奉命在外,修撰李中斗,卽爲牌招入直,何如?傳曰,允。
又以弘文館言啓曰,下番闕直,事甚未安。修撰金尙運,副修撰金嘉鎭奉命在外,李南珪庭鞫進,修撰李中斗有身病,副校理趙秉翊在外,應敎尹容植,副應敎鄭誾朝,校理李羲鳳,副校理沈遠翼竝卽牌招推移,姑降入直,何如?傳曰,允。
又以親軍海防營言啓曰,本營屬南陽,坡州·長湍別驍士去甲申·乙酉條及今丙戌條都試合設,而居首三人別單書入,其餘入格之類,依例施賞事,知委各該邑之意,敢啓。傳曰,知道。
又以統理交涉通商事務衙門言啓曰,仁川港書記官金益昇·禹慶善,竝本衙門主事還差下,前主事洪禹觀,本衙門主事差下,令該曹口傳下批,何如?傳曰,允。
上在景福宮。停常參·經筵。
南奎熙啓曰,明日常參·經筵,取稟。傳曰,停。
傳于南奎熙曰,戶·禮換房。
南奎熙,以弘文館啓曰,下番闕直,事甚未安。修撰金尙運,副修撰金嘉鎭奉命在外,李南珪庭鞫進,修撰李中斗卽爲牌招入直,何如?傳曰,允。
罪人成仁默,更推後刑問一次,訊杖第五度,停刑,罪人浪昌寬,更推後刑問一次,訊杖第七度,停刑。
南奎熙,以吏曹言啓曰,今此景慕宮朔祭大祝李義悳,時無職名,令該曹口傳付軍職,何如?傳曰,允。
罪人仁默·昌寬捧遲晩,罪人仁默,昌寬捧結案。
李鎬奭,以刑曹言啓曰,親軍右營文移內,本營別抄兵丁金光熙·金興男配文還收事,奉承下敎,玆以移送云矣。謹依傳敎,忠淸道淸州收定配罪人金光熙,江原道橫城縣定配罪人金興男,配文還收,竝卽放送之意,敢啓。傳曰,知道。
上在景福宮。停常參·經筵。
自巳時至申時,灑雨下雨,測雨器水深三分。
藥房提調金壽鉉,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源逸啓曰,明日,景慕宮冬享大祭齋戒相値,視事頉稟之意,敢啓。傳曰,知道。
李鎬奭啓曰,臣鎬奭,今日故相臣閔鎭遠祠版致祭進去下直之意,敢啓。傳曰,知道。
傳于李源逸曰,禮房承旨馳詣宗廟·景慕宮,奉審摘奸以來。
傳于南奎熙曰,庭鞫撤罷。
義禁府,罪人仁默年四十結案白等,矣身根脚段,父完基故,父矣父鎔故,母李召史生存,母矣父命甲故白良乎,父母以胎生於中部洞口內,移居于東部往十里,入籍居生是白乎旀,行凶節次段,本以軍額之下賤,久矣凶肚之內蓄,藉四卒之被囚,敢售蜮弩之潛射,據三賊之納招,甘爲嚆矢之先登,入宮犯轎,言之心骨猶顫,匿迹漏網,痛彼首領尙保,旣逆節之畢露,宜當律之亟施,謀反大逆不道的實,遲晩的只罪,不待時凌遲處死爲白乎事。罪人昌寬年二十九結案白等,矣身根脚段,父壽永故,父矣父聖運故,母林召史生存,母矣父萬哲故白良乎,父母以胎生於東門外卜次橋,移居于上洞入籍居生是白乎旀,行兇節次段,本以蟣蝨之賤,久蓄梟獍之性,旬七夕夜巡之說,旣盤結於逆模,十三賊會飮之席,又綢繆於凶洙,領官之差,可知徒黨之所推,姓名之幻,尤見情迹之莫揜,逆節已露於捕招,萬剮猶輕,爰辭自服於庭訊,三尺焉逭?謀反不道的實,遲晩的只罪,不待時斬爲白乎事。
南奎熙,以義禁府言啓曰,謀反大逆不道罪人仁默,謀叛不道罪人昌寬等,旣已承服正刑矣。仁默父母·妻妾·子女·祖孫·兄弟·姊妹·子之妻妾·伯叔父·兄弟之子及昌寬妻妾·子女·父母·祖孫·兄弟,年歲·姓名·存沒·居住令漢城府考出帳籍,亦爲分付五部及各該道,應坐諸人,一一査出,修成冊牒報後,依律擧行,而仁默之籍沒家産,破家瀦澤,昌寬之籍沒家産等事,令各該司捧承傳擧行,何如?傳曰,允。
又以刑曹言啓曰,因義禁府啓辭,謀反大逆不道罪人仁默,昌寬等奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
又以刑曹言啓曰,行刑鎖匠,因病物故,姑未代定矣,卽接典獄署所報,則自右捕廳移來重囚罪人福同,自願其代云,依已例塡差,擧行之意,敢啓。傳曰,知道。
行大司憲金昌熙,行大司諫尹致聖,執義尹泰興,司諫南廷綺,掌令洪學周·姜鏋,持平洪祐禎,獻納趙吉夏,正言金錫龍·吳光洙等啓曰,噫嘻,痛矣,國榮通天罪惡,萬戮猶輕,千剮難贖,尙屈王章,是可曰,國有常刑乎?噫,諸賊之眼無國母,恣行胸臆,危逼之逆節,暗毒之凶計,暗相綢繆,罔有紀極。主張者榮賊,亂逆之犯分干紀,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足喩其惡也。此實載籍所無之極逆大憝,而聲討未加,鬼誅先及,一國之共憤,鬱而未洩,三尺之邦憲,屈而未伸,至今追思,不覺骨顫而膽掉,髮豎而眦裂者也。當此經義大明,凶逆嚴討之時,藥院之日記,旣而査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,阻遏大計,煽動人心,潛圖國脈者,已有浮於莽·溫之凶,而幸賴正宗大王廓揮乾斷,特降允兪,而傳旨未卽頒下,典刑尙稽夬施,神人之憤,容有極哉?請物故罪人國榮亟施孥戮之典。噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑難熒惑,潛圖不軌之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者乎?且其所納爰辭,見捉文書中不道不滿之說,愈往愈凶,至於外朝不知之言,詩句引用之意,極矣,而末乃以渠之旁祖權鞸時事,隱然自況者,尤何等窮天地所無之極惡大憝也?凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之隱憯,逆腸難掩,鞫招之凶慝,斷案已成。雖未及結案,便是已結案之極逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不用援用尙魯追施之律。請物故罪人裕亟施孥戮之典。噫嘻,痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也。凶言悖說,雲·海之所不道也,是乃窮天地亘宇宙之極惡大憝。雖幸天討略行,王章少伸,尙何足夬洩神人之憤也哉?鍾一則藉其門蔭,獲忝祿仕,國家何負於渠,而梟心獍腸,與生俱生。幸西賊之有警,則曰,當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉讖緯之書,濟其邪誕之術,二萬石軍糧之積峙,縉紳家火具之潛埋,指卯日擧事爲期云者,莫非做作妖言煽動人心之計,而至於第一子指擬之目,十三日至凶之說,與鍾一一而二,二而一者也。似此今古所無之逆,不可只施治逆之常典,适·雲已施之例,不用於兩賊而將何施乎?請大逆不道罪人鍾一·振采竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,以鄕曲賤孽,托爲凶徒死士,父事振采,兄事友文,欲輸軍糧,則轉致南陽。凡爲凶徒之指使,率皆挺身而樂赴,將臣家將欲火攻,所營何事,店舍綢繆之說,致後丁寧和應,南中兵火之說,延壽爛熳酬酌,卽此數段,已足爲諸賊眞贓斷案。至於正月十三日凶言,卽是窮宙亘宇所未有所未聞之極逆情節,無不參知,則罪止誅身,失之太輕,王章不嚴,輿情未洩。請逆賊友文·光友加施孥戮之典,致後·延壽竝施孥籍之典。噫嘻,痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議打成一片,論災異於南山,肆發憯悖之說,觀奇貨於北謫,先倡負來之言,醞釀則嘯聚武士也,設施則乘夜火攻也。惟其狡譎飾詐,□辭頑毒,忍禍亂逆之端緖,雖未盡凶憯之情節,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕。請謀反大逆知情不告罪人榮瑾亟施孥戮之典。噫嘻,痛矣,李奎和之罪,可勝誅哉?今番鞫獄,卽窮天地亘萬古所未有一大變怪,而其亂根逆抵,明赫,是也。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,又今賊招之屢出,島會觀相之說,塞譎負來之謀,畢露無餘。由前而喜·應之醞釀,迹旣狼藉,由後而禎·瑾之綢繆,情已極發,惟其頑忍凶獰,抵賴不服,則尤當嚴加鞫覈,而不可遽議於傅生之科。至於凶謀逆節,無不同參,賊徒類,擧皆相通,親密守楨,許以死友,服事榮瑾,作爲血黨,究厥情犯,與兩賊一而二二而一者也。旣已承款於知情,則豈可有貸於王法乎?又此李奎和之接肚於賊楨,聯脈於榮瑾,思樂禍亂,圖爲不軌之陰祕,結計糾議,已出衆招之丁寧,端緖旣著,盤覈未畢,則亦何以從輕而發配乎?以此諸賊之至凶絶慝,一串貫來,厥罪惟均,是殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯而容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典刑焉。噫嘻,痛矣,亂臣賊子,從古何限,而朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐土賤氓,論,而腕把至憯目閱絶悖之說,則奔走號遑,來告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則憯牘胡說,胡爲而至哉?此必有所由然而然也。傳書兩漢之末,卽執住謂以覰氣色,而劇逃藏牘,幾日而不爲告官,稱以値事機之巧湊,直不過鬼形之憯,匿鴞音之巧飾,負犯至重,干係甚大。宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰,國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁亟令王府,嚴鞫得情,夬施極律焉。噫嘻,痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於衆人廣坐,毁撤家廟,自歸禽獸之域,嘯聚徒黨,便成逋逃之藪,摯告別,事敎主如嚴父,甘法護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闕之綢繆同室,甘爲凶魁,乃祖軍卒之稱,尙今嗤罵,悖孫傳習之惡,吁亦痛惋,潛懷賣國之凶計,倡出無根之凶言,煽動一世,眩惑群聽,苟究情節,鍾三·鳳周一而二二而一也。近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮於洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周亟施孥戮之典。噫嘻,痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑諺,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也?演承,渠本簪纓後裔,累經芻牧之任,分已備矣,榮固大矣。苟有一分彝性,宜思百倍報效,而乃反糾合邪徒,視作奇貨,凶如子登而是爲渠叔,妖如洛承,而是爲渠弟,一門淫朋,同惡相濟,積年浸染。賊性至慝,鳳周·在誼俱是邪窩,夤緣在誼,交通鳳周,惟一·大誅,無非邪類,相識惟一,親知大誅,詭謀祕計,明若串貫,而環連凶圖悖節,互相蛇蟠而蚓結。至於洋醜之敬一,乃是邪學中渠魁,渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭,與好慣面,內室之酒會頻來,通用錢貨,情誼倍切殷勤,輸送魚脯,餽送從又絡繹,甘心說法,奉敎主若神明,聚首講習,禍福囿爲樂地。此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承,戾氣所鍾,天生凶狡,初受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間,梟獍已成之腸肚,照洋鏡而看作畫,跡何祕於醞釀,唱妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪。蓋其指畫排布,最爲至憯絶慝,其在綢繆和應,皆歸千罪萬惡,國人之曰,可殺,猶屬緩辭,王章之所必誅,不宜少掩。近日邪說之肆行,皆緣此輩之接踵,何幸天道孔昭,神理不憯,魯觀之鈇鉞已施,禹鼎之魑魅莫掩,庶幾邦憲不墜,輿情少洩,而似此巨魁,不可只誅其身而止。請正法罪人演承·洛承亟施孥戮之典。噫嘻,痛矣,鞫廳罪人晩植等之罪,可勝誅哉?渠以蟣蝨之賤,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成七等,雖是漏網,晩植等諸罪人之陰謀祕計,心腸貫一,仇機毒天,情迹無二,若不大加懲創,亟施典刑,則亂臣賊子,其將接足而起,豈不大可懼哉?端緖旣著,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老夬施邦憲,以重獄體,俾伸輿論焉。噫嘻,痛矣,亂臣賊子從古何限,而豈有如今番鞫獄諸罪人之窮凶絶悖者哉?昌實·汝江俱以蟣蝨之賤,素蓄梟獍之腸,邪說之浸溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招冤寇,稱亂沁都,引亂船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讐國賊,決不可孥戮而止。苟有加於此之律,則何不施於此賊乎?至於敦浩,亦一邪中巨慝,締結匪類,潛懷異圖,形迹極其詭祕,情狀尤所狡惡,與汝江一而二二而一也。德山凶犯時,隨往同參,卽渠萬戮難赦之斷案,陰謀祕計,多所與聞,凶肚逆腸,昭不可掩,今此只誅其身,不可蔽其罔赦之罪。請大逆不道罪人汝江亟施适·雲已施之律,知情不告罪人敦浩施以孥戮之典焉。噫嘻,痛矣,亂臣賊子,何代無之,而豈有如弼濟·岐鉉諸賊之窮凶極惡者乎?俱以覆載之所不容,神人之所共憤,宜其殪殄滅之無遺育易種者,審矣。岐鉉則逋逃之主而弼濟之奇貨也,玉鉉則奸凶之魁而弼濟之根窩也,萑賊之警,屢發於郡邑,莽戎之潛伏於嶺關,一境從以騷訛,百靈罰其凶害,究厥心腸,論其罪惡,則弼濟,卽兩鉉也,兩鉉卽,一弼濟也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例。今此岐·玉之罪,浮於弼濟者,乃反於弼賊之次律施之者,豈非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。噫嘻,痛矣,亘萬古環六合所未有所未見之極惡大憝,豈有如今番鞫廳諸罪人哉?應龍·潤根俱以蟣蝨之賤,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之傳誦,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,迹難容於窮隤。作之者應龍而受頤揮於潤根,傳之者潤根而得守法於應龍,兩箇凶種,打成一片,其實一而二也二而一也。似此君讐國賊,不可戮其身而止。請大逆犯上不道罪人潤根·應龍竝施适·雲之例,至於金堤郡定配罪人金俊文,亦與凶徒相濟者也。揆以王章,不可任置,亟施邦憲,以重獄體焉。噫嘻,痛矣,亂臣賊子,從古何限,而至於今日鞫廳諸罪人等言之,沈聃應之符同,金應潤之連接,杜驗察之聽計,從今往念,則林根實之和應,蛇蟠蚓結,鵂鳴狼逐,或有主謀者,或有合勢者,心腸貫一,情迹無貳,端緖幾露,鞫覈未竟,酌處之命遽下,憺然失圖,不勝憂慨。請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,夬正邦憲,以重獄體焉。噫嘻,痛矣,今番鞫獄諸罪人,卽振古以來所未有極凶絶悖者也。哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,奰慝之情,便成技癢,嘯聚匪類,甘作窩主,信惑雜術,釀成禍機。李觀一之邀致密室,無事不議,朴景良之附耳細語,有言皆從,海舶打疊,反思用術而驚動,火藥暗投,竟售鬼辭而樂禍,凶節盡露,斷案已成。東根,素以蟣蝨之賤,常蓄虺蜮之性,伴觀一而罔舍,踪跡甚祕,招景良而分配,腸肚相連,假月夜之赴飮,自底火塊之撲面,無非哲均之所指使,其凶謀祕計,與哲均一而二二而一也。至於善敎,性本凶戾,跡又詭譎,出沒京鄕,爲哲均之狎客,締結術數,爲觀一之薦主,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎竝施孥戮之典。噫嘻,痛矣,亂臣賊子,從古何限,而豈有如今番鞫獄諸罪人之窮凶絶悖者乎?秉淵,鬼蜮成性,梟獍其心,結導賢爲神交。蓋其醞釀之有素,仗春晩爲義子,以之奔走而使役,爲氣脈之先占,乃敢自誇相術而自負,潛圖不軌,僞作宮奴而掌庫,已極設心之巧,辦備戎器而私庤,欲待時而動,求埋神戈,莫非出於妖慝。爲計至憯,凶圖莫掩,逆節畢露,此亘萬古所未有之極逆大憝,何幸天道孔昭,罪人斯得,似此凶逆之賊,不可孥戮而止。苟有加於此之律,則何不施於此賊乎?啓豊,賦性凶悖,行己憯慝,狡如秉淵而結爲心腹之交,凶如導賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,與秉淵一而二二而一也。豈可只誅其身而止?李英俊渠之姓名,亦出賊招,而以其染疾,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵亟施适·雲之律,知情不告罪人啓豊加施孥戮之典。薪智島定配罪人李英俊更令王府,設鞫得情,夬正邦憲焉。噫嘻,痛矣,赫晉·祐秀·鳳周等罪,可勝誅哉?渠以鄕曲蟣蝨之迹,締結徒黨,排布之源委,醞釀之脈絡,至窮絶慝,窮天地亘萬古之所未有極逆大憝也。向因傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可慮深張大權宜而行者,明矣。今且道啓,用辟巨魁,且殲諸罪人,窮凶餘罪,何可以孥戮而止,破瀦而斷乎?請處法罪人赫晉,祐秀,鳳周等諸罪人,亟施适·雲已施之律,使此王法伸而邦憲明焉。噫嘻,痛矣,亂臣賊子,從古何限,而豈有如今番在鶴之窮凶極惡者乎?渠本蟣蝨之類,濟以梟獍之性,冒禁投匭,自托闢衛之名,肆意下筆,暗售怨懟之心,情節自歸憯慝,援引罔非悖戾,烈焰急唱,爲齊獄禁咻之嚆矢。溫批恩綸,反擬衛君·宋帝之覆轍,敢曰,不能之句,逆腸已露,又爲無容之說,凶肚莫掩,喜事樂禍,犯分干紀,亘萬古所未有之凶孽也,擧一世所共誅之大憝也。魑魅莫逃,庶幾邦憲未墜,輿情少洩,似此凶逆,不可只誅其身而止。請犯上不道罪人在鶴亟施孥戮之典焉。噫嘻,痛矣,亂臣賊子,從古何限,而豈有如今番鞫獄諸罪人之窮天地亘宇宙極逆大憝乎?言之膽掉,思之骨靑。驥泳·鼎鎬·哲九俱以梟獍之心,素蓄虺逆之計,平日包藏,無非失志而怨國,積年醞釀,盡是稱兵而招亂,假托斥倭之名,敢售不軌之圖。會議內室,募人外道,龍虎兵之爲備,耀金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後應,無異鵂鳴而梟應。諸賊之至凶絶悖,一串貫來,厥罪惟均,而情迹難掩,端緖畢露,雖幸天討略行,王章少伸,尙何足以夬雪神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等亟施适·雲已施之律,以正邦憲焉。噫嘻,痛矣,達善·斗榮·鍾海·鍾學·東述之惡逆,亘古所未聞所未有而萬戮猶輕,千剮難贖。噫,彼諸賊,素以陰險梟獍之性,俱蓄狡譎虺蜮之心,與驥·鼎而同謀,甘作爪牙,會鍾街而合隊,自許頭領,給錢募軍,假托約日而伐倭,造燈爲號,計將乘夜而犯闕,傳都錄而遵約,做謀極惡,陷沁營而向京,其說至凶。內堂會議,混是不軌之黨,衆招同惡,無非莫掩之迹,究厥心腸,論其罪惡,則與驥·鼎·哲三賊,無處不議,無謀不參,明若串貫而環連,互相蛇蟠而蚓結。今此五賊之罪,浮於三賊,而乃反以三賊之次律施之者,豈非失刑之大者乎?輿情沸鬱,國論沸騰。請謀反不道罪人達善·斗榮·鍾海·鍾學與謀反大逆知情不告罪人東述竝施孥戮之典焉。噫嘻,痛矣,今番鞫獄諸罪人,卽振古以來所未有之至凶絶悖者也。中鎬·然應·建燮·哲鎬·彙靖俱以鬼蜮之類,素蓄梟獍之性,綢繆締結,外雖托於伐倭,醞釀排布,內實售於犯闕,擬稱左廂之號,陰謀畢露於造符,自翊六壬之術,凶計莫憯於將斧,事貴神速。又恐携貳之端,假托偵探,反造凶逆之計,都錄執事,設始便同主張,片雲雜術,誑惑自是伎倆,究厥心腸,論其罪惡,則與驥·鼎·哲三賊三而五五而三也。今此五賊之只誅其身,不足以蔽其罔赦之罪。請謀反不道罪人中鎬·然應·建燮與謀反大逆知情不告罪人哲鎬·彙靖竝施孥戮之典焉。噫嘻,痛矣,柳道奭·兪鎭應·魚用海之罪,可勝誅哉?衆招同惡,形迹莫掩於捕案,招辭已出於鞫庭,究厥心腸,論其罪惡,不可以尋常處之也。若不到底窮覈,夬施當律,則其可曰,國有常憲乎?鞫事未竟,寬恕遽降,公議轉益沸鬱,王章易至墜損。請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑。至於物故罪人李炳埴,尤有甚於此三罪人之負犯,素以陰險梟獍之性,同謀於徒黨,納招於鞫庭,萬戮猶輕,千剮難贖,邦刑未加,先致其身,然以若罔赦之罪,亦不可以尋常處之,輿情憤鬱,國論沸騰。請物故罪人李炳埴施以孥戮之典焉。噫嘻,痛矣,世級漸降,人心日渝,千奇萬怪,群生疊出,而豈有如源進者乎?渠以簪纓之列,宜守謹飭之操,奈其賦性祕譎,行己閃忽,喜事之習,自來伎倆,樂禍之心,便成能事,妄肆樞機,殆同狂夫之不擇發,誹訕朝廷,專出小人之無忌憚。是豈臣分之所敢爲?抑亦淵鑑之所幽燭,特施惟輕之典,雖出包容之度,其於罰不蔽辜,何所畏而知懼?噫,莫掩者王章也,莫遏者輿論也。此若不嚴加處分,則國綱將無以振肅,民志亦無以底定,聖鑑悉燭,王章少伸,乃施以賜死之典,猶未洩輿情之憤,臣等玆敢相率荐瀆。請罪人源進支屬亟施散配,以正邦憲焉。噫嘻,痛矣,應準·會正之罪,可勝誅哉?渠輩俱以世族簪纓,位著崇顯,其所敬畏,尤倍餘人,而至於撰咨儀禮,不敬無畏之罪,掀露無餘矣。嗚呼,六月之變,亘萬古所未有,擧一世所共憤,而撰咨之文有曰,劫害相臣,仍犯王宮,旣曰,犯王宮,終曰,宗社生靈之福,當此天地翻覆日月晦塞之時,措辭間全無至慟底意,罔極中乃反以禍爲福,斁倫敗常,胡至此極?是可忍也,孰不可忍也?且以議禮言之,衣襨從權之擧,何等大變禮,而全不審愼,只以數次疏啓,有若尋常塞責者然,遽爾磨鍊頒布,使中外縞素,臣民慟慨,苟有人理臣分,寧或若是,思之及此,孰不心寒而骨戰也?夫王章如或未伸,則國綱由是〈而〉漸頹,豈不大可懼哉?兩罪人之所犯,其端雖異,三尺律之莫掩,厥罪惟均,旣施以賜死之典,猶未洩憤惋之心,臣等之不避煩瀆,以箚以啓,豈可已而不已者哉?關係旣重,處分猶輕。請賜死罪人應準·會正支屬竝施散配,以伸邦憲焉。噫嘻,痛矣,亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目莫掩,至憯且凶,胡至此極?俱是乘時樂禍,包藏陰圖,萬有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑鬱,玆敢相率荐瀆。請賜死罪人顯德·采夏·載晩·秉昌·宇熙支屬,竝施散配,以伸王章焉。噫嘻,痛矣,亂臣賊子,人人得以誅之,春秋之大義也。大夫·國人皆曰,可殺則殺之,鄒傳攸載。今於白樂寬之罪,必以誅之而殺之者,以其窮天之極惡,極地之至凶莫遏,擧一世憤惋,不忍少須臾容貸也。渠本蟣蝨之蹤,兼以梟獍之性,久包禍心,敢投凶疏,字字是不道不敬,句句是無嚴無畏,至於言必稱下四字,且自乃今知,至民從之節,詬天之猶不足罵日焉,犯分之無所忌,而誣上焉,有非在我朝鮮地,爲殿下臣者,所敢生於心而出於口,若是之悖也。此已萬戮之有餘罪,而又有所駭痛者,以殿下流竄之人,反謂之忠公,顯有黨同之迹,以今日朝廷之諸臣,竝擬之四凶,欲售網打之計。若其脫獄,雖不足深責,於渠而當日軍變,亘萬古所無,爲此軍之所脫者,必此軍之欲生者,此可以見,賊情相連,烏得免亂黨之同律歟?厥罪罄竹而同書,其辟伏斧而無惜,若以島籬薄施,則豈可關石莫掩乎?斷案已具,輿情轉沸。請濟州牧圍籬安置罪人白樂寬亟令王府,設鞫得情,夬正典刑焉。噫嘻,痛矣,叛國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩俱是簪纓之裔,尙未毛羽之成,藉家勢而早登仙籍,受國恩而或通禁臠,始若猢孫街戲,持身酣媟,遂蓄狼子野心,出言背馳,及夫游歷日東,自謂遍觀天下,神魂迷蕩,視家邦如弊屣,行迹祕認,仇敵若同室,輸異類以肝膽,梟鳴鵂應,締凶徒爲心腹,蛇盤蚓結,竟以賣國之習,乃作射天之擧,假托扈衛而半夜招寇,脅遷乘輿而幾日恣凶,襟紳環門而頓足,覲路塞矣。兵刃充庭而蹀血,良人殲矣。自除官職,太阿倒在渠手,公肆猖獗,宗社幾危一髮,援師整隊而入,猶敢槍砲迎擊,羽蹕間路而出,還復聲力沮搪。凡此戎首禍魁,雖食肉寢皮,不足以洩神人之憤,而一英植之當場剮戮,猶歎三尺之未伸,四凶賊之越海隱遁,尤貽一國之所恥。然則徑斃者之不卽追戮,而只施孥籍,已是枉法,在逃者之久未逮捕,而尙保支屬,大爲失刑,而點乭之爲玉賊爪牙,允相之連範逆腸肚,郵局之宴,氷洞之火,寅鍾之約,皆其主張而已爲掀露,則眞是大慝之膺犬,凶窩之鬼蜮。弘植則旣同玉均泛海之舟,又引載弼犯宮之燈,粧撰雖巧,情踪莫掩,載昌則以弼賊之同氣,與孝·玉之黨惡,雖生髮之未燥,亦凶謀之悉參。興宗則通心肝於亂魁,作耳目之賊藪,變亂之釀起郵司,逋逃之指向仁川,已發就鞫之招,焉逭黨逆之律?興喆則托醫名而締結異國,包禍心而趨附賊臣,奸細之態,奰慝之迹,旣十手之所指,豈寸舌之可掉?英植則醞釀之謀,慣聞諸生徒聚議,憸黠之性,自許小錦陵佩號,爲凶鍾而執盃相酬,遇逆孝而摻袖共問,凡此同惡相濟,非但知情不告。至若昌模則素以韎韋之孽,相從潑皮之類,無職入闕,少無忌憚,仗劍立階,顯有包藏,奉均·喜貞,卽其前矛,重模·昌奎亦是同窩,而鞫訊未竟,鬼誅先加,常刑由絀,輿情益激。噫,禹鼎之逃,終必照燭其形,魯觀之誅,先須殄滅無遺。典憲一或隳壞,國憂亶在湫攸,寧不大可懼哉?請徑斃罪人英植,加施适·雲之律,在逃罪人泳孝·玉均·光範·載弼等先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植亦施孥戮之典焉。噫嘻,痛矣,亂賊逆犯,從古何限,而豈有如今番諸鞫囚之至憯絶慝者乎?俱以蟣蝨至賤之類,梟鳴而鵂應,敢售鬼蜮叵測之情,蛇盤而蚓結,言之膽掉,思之骨顫,天地之所不容,神人之所共憤,而始因逃魚之漏網,久矣王章未伸,竟自飛蛾之撲燈,今焉罪人斯得。應浩之日館隨往,宮門把守,興龍之天字軍號,服色新備,啓完之訪師替番,聞兄行兇,昌基之托巡招類,蔑分希官,昌洙之邀凶福而謀於家,應逆孝而遇諸塗,聖郁之謀亂知機,興模之開化得時,若夫上祿之情迹,甘聽福模之指使,招徒赴會,聞變排立。凡此同惡,腸肚相連,論以當律,首脅奚分?大逆不道罪人景純,已施适·雲之律,而其餘諸罪人,不可但以誅身而止,減死而斷矣。典憲一或隳壞,國憂靡所止屆,寧不大可懼哉?請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,夬正典刑矣。噫嘻,痛矣,亂臣賊子,從古何限,而豈有如今番諸罪人窮凶絶悖者乎?申桓·鄭完默以韎韋之類,將任梱帥,恩莫厚焉,吳友泳·韓鎭泰以簪纓之裔,猥廁仕籍,榮莫大焉。知恩感德,蛇雀攸能,戀主懷忠,犬馬尙然,奈之何一種戾氣,全事背馳?梟鳴鵂應,罔非斁倫敗常之計,狼聲猿答,盡是犯分干紀之心,根深窩成,從認醞釀之積久,蔓延蔕固,可驗排布之糾密,草不除其根,鋤而復萌,火將燎于原,撲之愈熾,行己焉宅心焉,胡爲鄙悖?射天也,賣國也,卽其伎倆,禹鼎之魑魅莫逃,魯觀之斧鉞可懼,虺噬蜮射,是固覆載間之所不容。草薙禽獮,那免劓殄滅之無遺育?天地之德好生,縱軫一縷之特貸,神人之憤未洩,實合三尺之夬施。臣等,卽伏奉聯箚批旨下者,若曰,罪人申桓·鄭完默·吳友泳竝圍籬安置,韓鎭泰加施島配之典,臣等愕然失圖,滿心憂慨。負犯至重,刑政惟輕,國何以爲國,人何以爲人乎?蓋莫嚴者王章也,莫遏者輿情也。臣等夙宵詣臺,沫飮冒籲,不得請則不敢止者,此也。請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰竝令王府,設鞫得情,亟正邦憲焉。噫嘻,痛矣,申箕善·洪晉游·李道宰·安宗洙·慶光國之罪,可勝誅哉?渠以世祿後裔,或早登仙籍,或常調蔭塗,受國厚恩,山海崇深,欲報涓埃,糜粉磨放,不足喩其萬一也。夫何梟腸獍肚,素蓄負國之性,蛇盤蚓結,敢售斁倫之心,千罪萬惡,人類之所不齒,至凶絶慝,擧世之所共知。噫,玉均等諸賊,覆載間晷刻難貸之逆也,八域含生,不欲共戴,炊骨噬肝,不足雪其憤痛也。此輩少無共憤之心,乃有陰附之跡,爲鬼爲蜮,潛通溟海之匿賊,相唱相和,煽動草野之群盜,祕護之意,雖不顯於色辭,暗售之計,乃如見其肺腑,結爲黨與,締結之形迹莫掩,視同骨肉,詭譎之情節畢露,與綢繆而相應,安危攸係,卒爛熳而同歸,首從何別?蓋其凶逆,與玉均等一而二也,二而一也。拖到三年,尙此假息,其可曰,國有三尺乎?且英植·泳孝之頭領,何敢得保於地下?亟施斬屍之律,以洩神人之憤焉。已斃在逃諸賊姻親·族戚之應坐者,置之勿問,晏若無故,則人主法天,春生秋殺之意,安在哉?竊有可驚可駭之事。泳孝父之死,出力掩埋,玉均等之逃,裁書連通,自有其人,而臣等愚昧,雖未能指的誰某,顧其負犯之重,關係之大,何如也?刻期査得,明正其罪,斷不可已。臣等卽伏奉聯箚批敎,若曰,極涉張大,或涉䵝昧,竝不允。罪人申箕善·洪晉游·李道宰·安宗洙·慶光國竝加施圍籬之典,臣等相顧愕眙,不覺抑塞憤菀之至。今此處分,寔出於包荒納汚之恢廓聖度,臣等非不仰揣,非不欽祝,國有關和,上不得低昂,下不得奉承,漢法之不敬,春秋之無將,未有甚於此也。防微杜漸,猶其可愼,拔本澄源,寧或少忽,此而不鉤覈鋤治,何樣禍機,未知伏在何地?臣等敢效明張之義,聯陳沫飮之忱。請呂島圍籬安置罪人申箕善,蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬安置罪人慶光國竝令王府,設鞫得情,亟正邦憲焉。噫嘻,痛矣,申錫游·朴顥陽·尹雄烈·安寧洙之罪,可勝誅哉?甲申諸逆,卽窮天極地亘萬古溯百代之所未有也。凡屬圓顱方趾之類,孰無食肉寢皮之想?天網疎恢,潛逃海外,輿情沸騰,如在湯中,而一未有夬伏王法,擧皆切直欲無生,共戴一天之恨,拖至三年之久,豈意凶徒寔繁,種下生種?申箕善·洪晉游·李道宰·安宗洙·慶光國之黨,出焉,而又此申錫游輩,接踵而起,是乃箕善之一類也。與諸賊相通,謂此時可乘,梟鳴鵂應,顯有和附之態,蛇盤蚓結,莫掩綢繆之迹,究厥罪犯,合置何辟?至於安寧洙,國之陰事,暗相關通,卽賣國之徒,射天之計也。俱是覆載之所不容,神人之所共憤,其所關係之大,果何如也,而臣等卽伏奉聯箚批敎,安寧洙只是島配而止,申錫游·朴顥陽·尹雄烈則竝止遠地定配之典,臣等相顧愕貽,不覺抑塞。今此處分,雖出於大聖人包容之聖德,王章不可屈也,公議不可遏也,鉤覈鋤治,斷不可已。請島配罪人安寧洙及遠地定配罪人申錫游·朴顥陽·尹雄烈竝令王府,設鞫得情,亟正邦憲焉。噫嘻,痛矣,亂逆之徒,從古何限,而豈有如今番鞫獄罪人昌寬之窮天地亘今古極逆大憝者乎?言之膽掉,思之骨顫。渠以賊孝招募之卒,屢出凶模供招之辭,旬七夕軍巡之說,情節已露,十三員會飮之謀,腸肚相連,差領官而受指使,敢肆梟獍之性,幻姓名而掩踪跡,尙遲犴狴之庾,逆節畢輸,已是有口難鳴,王章莫嚴,奚但誅身而止?請謀反不道罪人昌寬亟施孥戮之典,以洩神人之憤焉。答曰,不允。昌寬事,已有處分,勿煩。
執義尹泰興,掌令洪學周·姜鏋,持平洪祐禎等啓曰,新除授持平南周元,時在京畿龍仁地,請斯速乘馹上來事,下諭。答曰,許遞。
司諫南廷琦,獻納趙吉夏,正言金錫龍·吳光洙等啓曰,梟示罪人性世與劇逆載榮一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律。請梟示罪人性世亟施孥戮之典。答曰,不允。
傳于南奎熙曰,臺諫竝許遞,前望單子入之。
以司謁口傳下敎曰,捕校閔永喜,朴仁煥邊將作窠差送,玄學源·張儀寬·李景植·梁道成·千一淸·金光洙竝賞加事,分付。
南奎熙啓曰,事變假注書趙忠夏有身病,勢難察任,今姑改差,何如?傳曰,允。
又啓曰,持平南周元在外,依傳敎竄配傳旨捧入之意,敢啓。傳曰,知道。
傳曰,發遣吏郞諸執事,淸齋與否,摘奸以來。
李源逸,以奎章閣言啓曰,明日,卽觀文閣朔奉審日次,臣進詣擧行之意,敢啓。傳曰,知道。
又以內醫院都提調·提調意啓曰,本院別付料四窠中三窠,例付三廳,首醫一窠若有闕,則草記稟旨事,曾有定式矣。今此李敬仁有頉,代以何醫官塡差乎?醫官望單子,依例書入之意,敢啓。傳曰,知道。
又以內醫院都提調·提調意啓曰,內醫李命僖有頉代,加差內醫李忠根,今爲當次矣,依定式草記差下之意,敢啓。傳曰,知道。
趙忠夏改差,代以白文行爲事變假注書。
傳于南奎熙曰,惟予否德,不克于艱大,庶事叢脞,治未從欲,財竭民困,虞憂澒洞。爾來節氣乖盭,祲沴遍熾,此已上天所以垂示飭勵者。靜究厥由,咸在寡躬,而對越之誠未至,消弭之策未周。又此轟燁之警,忽發於閉藏之時。穹蒼玄遠,不可諶斯,而非特不令不寧之災,止爲敬怒敬諭之戒,赫然動威,抑或有以也。上下姑嬉,因循姑息,紀綱頹隳,百度解弛,以至委靡不振。剽竊公行,不能奠安,貪饕莫戢,惟事剝割,年穀雖登,民胥顚連,盻盻然無樂生之意,無往非咎徵之召致也。其敢不恐懼修省,亟圖刷勵,仰答皇天諄諄辟咡之誨哉?自今日減膳,避正殿三日,以示貶躬之意。
行左承旨李源逸,同副承旨南奎熙等啓曰,伏以今玆靑臺雷異之報,何爲而至也?收聲之節已過,復陽之候尙遠,而仁天之警告,若是丁寧,此誠我殿下警惕修省之會也。臣等不敢以某事某應,爲說,災不虛生,必有所召,試觀今日之象,治乎否乎?紀綱解紐,恬憘成習,言路揜婀,規諫未聞,以言乎民隱,則貪墨無懲,生靈有殿屎之歎,以言乎國計則財賦歲縮,州郡少水旱之備。此非群下不能對揚聖德,闡發休治之罪,而抑或殿下,勿以非常之災,謂之適然,益勉振勵,內以進德修業之功,外以臨政制事之間,推此實心,措諸實用,以爲應天以實之道,天人孚感,其理孔昭,回災爲祥,不過轉移間事,而亶在我殿下一心上做去耳。敬天之怒,寅畏之誠,無忽於施措,則庶見頹綱復振,嘉言罔伏,庶績咸熙,群黎迪康,自今答譴消弭之方,不外於此。臣等職添邇密,不勝憂愛,敢此敷陳。伏願殿下垂察焉。惶恐敢啓。答曰,知道。靑臺告警,在於收藏之時,寧不思惕厲修省,而所陳甚切實,當體念矣。
右議政金有淵箚曰,伏以燮理陰陽,卽輔相之職耳,苟或二氣錯行,動靜違時,則斯謂災異,災異之來,策免其相,厥有故事,可按而知。蓋天譴不可以不謝也,昨者燁光轟響,忽發於收藏之月,仁天警告,若是丁寧,蹶然驚起,怵焉持畏。竊謂我殿下至仁大德,對時育物,心和氣和,以召天地之和,而乃有此災警者,如臣庸下,處乎廊廟,論經違道,表率失責,艱虞如此,無所施爲,咎專在臣,自知其罪,臣於是,雖欲靦然自恕,有不可得矣。伏乞亟賜黜退,以幸國事焉。臣方自訟,何敢贅他,而愚忱耿耿,又此冒陳,惟殿下垂察焉。臣聞之,天人感應之理,有確然不爽者,故聖帝明王,克謹天戒,以實不以文,以誠不以辭,側身修行,轉災爲祥,而今殿下宣綸責躬恐懼修省之意,溢於旨敎。臣固欽頌贊歎,而妄竊以爲,此亦文與辭之備例者耳。易曰,雷出地奮,夫雷者,奮發之象也。未敢知我殿下進德勤政,有不能奮發者歟?天下國家之治,未有不以奮發而興,則應天之以實與誠者,豈有過於此哉?顧今日君臣上下,未嘗不高談仁義,動引聖賢,若可以賁飾治敎,彌綸世道,而典章法度,紀綱俗習之弛廢頹漓,日甚一日,財殫民困,無弊不作,剽竊莫戢,使不能安堵,年穀雖登,使不能樂豐,遑遑汲汲,朝不慮夕,如是而國何以爲國?我殿下勵精圖治,亦旣勞動而慈諒,或欠乎飭厲,寬仁易趣於悠泛,不深知其人才能賢愚而姑使之,以冀或效,不灼見其事便否利害而試爲之,以幸或成,究竟無實,反受其害,何莫非不能奮發之故也?繼自今奮發乾剛,以其驗於旣往,或推其將來,凡厥無益實事,有妨遠圖者,悉皆屛斥,以實心行實政,守之以堅確,持之以久遠,不爲無稽之言,弗詢之謀,所遷移則典章可行,紀綱可張,而百度無不粹正,庶乎其爲實誠應天矣。書曰,非知之艱,行之惟艱。伏願懋哉懋哉云云。答曰,省箚具悉卿懇。仁天示警,咎實在予,滿心懍惕,明發摽擗,際見陳勉,無非砭已良箴,敢不銘佩?若卿引免,萬萬過當。反非應天以實之道,卿其安心勿辭,益懋交修,以答天譴,是區區之望也。仍傳于南奎熙曰,此批答,遣史官傳諭。
應敎尹容植,副應敎鄭誾朝,校理權榮洙·李羲鳳,副校理沈遠翼,修撰李中斗,副修撰李南珪,博士金永迪,正字鄭世源等箚略曰,今者轟燁之警,胡在於閉藏之節也?仁天警告,惟雷異最切。臣等聯箚將上之際,伏見傳敎,溫音諄複,至有責躬,竊不勝欽祝萬萬。如欲求其實與本,而期有昭格,則莫先乎進德修業之工矣云云。省箚具悉。災豈虛生?滿心警惕,政宜上下交勉修省,而今此所陳,可見爾等憂愛之誠也。日記廳堂上金春熙郞廳郭琦
上在景福宮。停常參·經筵。
李源逸啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
李源逸啓曰,左副承旨李鎬奭,今日不爲仕進,卽爲牌招,何如?傳曰,允。
傳于李源逸曰,禮房承旨馳詣景慕宮,奉審摘奸以來。
禮曹,今十一月二十七日冬至朝賀應行節目,參考前例,磨鍊爲白去乎,依此擧行,何如?判付。啓,權停例爲良如敎。
以左副承旨李鎬奭牌不進罷職傳旨,傳于鄭寅興曰,只推。
假注書李起鎰書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟主山及案山植木處,看審是白乎則,長松簇立,稚株叢密,新植之木,經歲漸茂是白遣,自冷井洞至栗峴是乎則,松林茂盛是白遣,仍詣南壇奉審是乎則,壇砌門墻,竝無壞缺處,而主山案山松木甚盛是白遣,自文峴至梨泰峴後麓·水閣峴是乎則,土性瘠确,稚松之着根浮薄,年久不繁是白遣,至馬石橋是乎則,松橡蒙翳,而間有風仆之木是白遣,仍詣漢江壇看審則亦爲無頉是白遣,自雁峰伏兵峴轉至斗湖,看審司寒壇則紅箭門及砌壇,姑爲無頉是白遣,自無學峰所經外山諸處曲曲看審則別無斫㾗之意,敢啓。傳曰,知道。
南奎熙,以宗親府言啓曰,璿源各派冠童錄名成冊,修正以入,而舊伴請出之意,敢啓。傳曰,知道。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,今十一月二十七日冬至,大殿·大王大妃殿·王大妃殿·中宮殿朝賀時王世子進致詞行禮之節,依例磨鍊乎?敢稟。傳曰,權停。
又以兵曹言啓曰,每當儲窠之月,虛司果不得循例區處,而在前如此積滯之時,有勿拘擬入之例,今亦依此擧行,以爲次次疏滯之地,何如?傳曰,允。
上在景福宮。停常參·經筵。
李鎬奭啓曰,明日常參·經筵,取稟。傳曰,停。
南奎熙啓曰,假注書李起鎰有身病,勢難察任,今姑改差,何如?傳曰,允。
李起鎰改差,代以徐相集爲假注書。
傳于南奎熙曰,在外玉堂竝許遞,前望單子入之。
玉堂前望單子入之,副校理尹·修撰李承載·副修撰鄭祐默落點。
南奎熙啓曰,新除授副校理尹方在刊削中,何以爲之?敢稟。傳曰,蕩滌敍用,還授前職。
又以議政府言啓曰,北關後運紙衣六百七十六領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以禮曹言啓曰,去十月三十日所下傳敎中,自今日減膳三日事,命下矣。三日之限,止於今日,自明日復進常膳事,分付,何如?傳曰,允。
又以弘文館言啓曰,新除授副校理尹,卽爲牌招察任,何如?傳曰,允。
又以承文院言啓曰,卽見盛京禮部咨文,本年冬季統巡着派前往事也,回咨按例撰出,付撥下送灣府,以爲入送,何如?傳曰,允。
上在景福宮。停常參·經筵。
李源逸啓曰,明日常參·經筵,取稟。傳曰,停。
鄭寅興,以內務府言啓曰,卽見全羅監司尹榮信所報,則枚擧聖堂鎭僉使金駿鉉牒呈以爲,倉在地北二面,已爲分界,而民戶不滿五十,漕軍防軍,難以排比,依群山·法聖例,北一面劃付聖堂,爲辭矣,旣已設鎭,則隣倉之例,可以倣行,而本邑事勢,亦不可不念。劃付之際,另加酌量,務歸便當之意,分付道臣,何如?傳曰,允。
上在景福宮。停常參·經筵。
李源逸啓曰,明日常參·經筵,取稟。傳曰,停。
徐相集有頉,代以李日彦爲假注書。
傳于李源逸曰,吏曹參議有闕之代,前望單子入之。
吏曹參議前望單子入之,李愚冕添書落點。
吏曹,兼直閣單尹。
李源逸,以奎章閣言啓曰,兼直閣尹還授前職事,命下矣。卽爲牌招察任,何如?傳曰,允。
又以奎章閣言啓曰,參下檢書官南敬熙,仕日己滿三十朔,依定式六品職遷轉事,分付吏曹,何如?傳曰,允。
南奎熙,以議政府言啓曰,華留纔報瓜矣,此守臣莅營之後,殫心施措,自有厥效,而役簿猶未告勘,冬務又値旁午,玆際遞易,亦係可念。水原留守李憲稙,限一瓜仍任,何如?傳曰,允。
又以議政府言啓曰,卽見江原監司鄭泰好所報,則枚擧原州判官李鶴年牒呈以爲,本州乙酉條田稅三手白米田米太,已蒙停退之處分,而歉荒之餘,種耘失時,闔境之內,死亡相續,以若民情,實無責納本穀之道,特許代納,爲辭矣。正供法意本自綦重,而頃許停退,亶出紓民力之特施,則今不可更議,第其該邑事勢,旣經歉荒,且値乖沴,無以强督本色而然,依報請代納事,分付,何如?傳曰,允。
又以議政府言啓曰,卽見咸鏡監司李敦夏災實分等狀啓,則安邊等七邑置之稍實,洪原等五邑置之之次,利原等二邑置之尤甚,端川府浦落一百三十結六十九負七束,特許停稅,待還起復摠,後錄諸條,竝請令廟堂稟旨分付矣,膏澤旣優,何有桔橰之勞?肅霜且遲,竟獲篝車之滿,荐歉之餘,大登可幸。第其數邑之稍損,實亦樂歲之不免,三等分劑,依施,端川川沙結,民隱攸關,合有蠲恤,特許三年停稅,期於趁限復摠。其一,尤甚邑限明秋勿定配所事也。其一,端川以南進俸吏,姑爲停止事也。其一,推奴徵債,限明秋防禁事也。三條附陳,俱係便民,竝許施,何如?傳曰,允。
大護軍趙慶鎬·趙秉鎬疏曰,伏以臣等,頃陳悶迫之私,旣蒙曲遂之批,感戴恩眷,蒼皇歸省,則臣父素患癃疾,値此冬令,胃敗而食飮全廢,氣虛而痰咳苦劇,委貼床笫,奄奄沈篤,日事刀圭,尙遲奏效,闔家聚首,昕夕憂灼之中。近伏見爛報之口傳下敎者,則雖陳疏受由,一依呈辭,照例程限,定式莫嚴。在臣分義,道理固當,進前蹶,不敢踰越,而顧今老父病狀如右,有不可時日離側,臣等之情私,可謂進退俱難,滿心惶悶,無以按住矣。若徒懷嚴畏,不思所以申懇乞暇,是自阻於孝理之下,臣之罪於斯尤大矣,玆更包悚齎慄,從縣道疾聲聯籲。伏望聖慈,俯垂矜諒,特許從便救護,俾伸至切之情,庸究終始之澤,千萬泣祝云云。答曰,省疏具悉。所請依施。
吏曹參議金喆熙疏曰,伏以臣,叨拜見職,亦旣屢遭矣,磨驢之踏,舊跡非遠轅犢之僨,餘悸尙存,不圖聖恩天大,曲費造化,迺無終棄之物,俾開自新之路,臣誠感惶居先,他不暇顧,冒沒趨走,數旬于玆,而若又蹲仍不去,則是不識世間有羞恥事者也。伏況日前,銓堂處分,極其悚慄,長貳之間,厥責惟均,而未蒙同勘,迹涉苟免,能不自愧,此又臣難安之一端也。至若賤疾,感傷風寒,咳喘昏眩之狀,猥不敢縷述,而時日之內,實無憚束之望,玆庸冒控衷私,仰瀆崇聽。伏乞聖明,曲垂諒燭,將臣三銓之任,亟行遞斥。以安微分焉云云。省疏具悉。所請依施。
慶尙監司李鎬俊疏略曰,伏見廚院啓下關文,則以朔膳柚子全數腐傷,還下改封,至有道臣重推,封進官罷職之命。失檢之罪,臣實爲首,而問備薄罰,反輕於封進官譴罷之典,臣分悚懍,轉益難容。伏乞勘臣當勘之律焉云云。答曰,省疏具悉。廚院請推,事體然也,何必如是爲引?卿其勿辭,益勉旬宣之責。
吏曹正郞閔丙承疏略曰,日前因內務府草記。有銓堂譴罷之命,本事做錯,寔臣昧例,罰歸銓堂。由臣愚騃命令失,當苟論其罪,合置何辟?亟刊臣職,仍施當律云云。省疏具悉。爾亦施以削職之典。
上在景福宮。停常參·經筵。
藥房副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源逸啓曰,明日常參·經筵,取稟。傳曰,停。
又啓曰,臣源逸,今日方物封裹進去下直之意,敢啓。傳曰,知道。
南奎熙啓曰,假注書朴益東有身病,勢難察任,今姑改差,何如?傳曰,允。
朴益東改差,代以朴永學爲假注書。
南奎熙啓曰,明日召對,取稟。傳曰,爲之。
南奎熙,以議政府言啓曰,卽見禮曹啓目,則因平安監司南廷哲狀本以爲,文武科,竝設於安州,則擧行浩大,不可不念,依丙寅年例文試所,移設於平壤府事,令該曹考例稟處,爲辭,而有非本曹所敢擅便,請令廟堂稟處矣。道內居中處,開場試取,亶由周便之意,而道啓所陳,無怪其然,文所,許令移設於平壤,而當初廟啓之行會者,直請該曹稟處,揆諸格例,殊涉失審。該道臣推考,何如?傳曰,允。
又以承文院言啓曰,使行文書査對,今方擧行,而本院提調多有病頉,無以備員。工曹判書朴齊寬·戶曹參判沈相學差下,使之監進,何如?傳曰,允。
吏曹啓目,通禮院引儀金淳基名字,改以堯璇,出身尹永埴名字,改以泳淑事爲等如,告狀,依例令藝文館給帖,何如?判府啓,依允。
副校理尹疏略曰,由限莫越,而臣母有疾,自致過限,焉逭當勘?迺者恩譴,曾未幾月,旋蒙瀛閣恩點,閣職使銜,依舊仍帶,惶蹙震懍,措躬靡所。臣負此罪戾,何以晏然趨走乎?伏乞改臣職名,永刊仕籍焉。臣不敢贅他,而顧今夜漏已長,正宜召接臣僚,討論經史之時也。伏願終始典學,念玆在玆焉云云。省疏具悉。旣已經勘,何必爲引?爾其勿辭察職。尾附事,當留念矣。
上在景福宮。停常參·經筵。
李源逸啓曰,明日常參·經筵,取稟。傳曰,停。
鄭寅興啓曰,卽伏見全羅左水使李廷珪今春夏等褒貶啓本,則邊將無一人居下,殊無嚴明殿最之意。推考警責,何如?傳曰,允。
李源逸啓曰,左副承旨李鎬奭今日不爲仕進,卽爲牌招,何如?傳曰,允。
以左副承旨李鎬奭牌不進罷職傳旨,傳于南奎熙曰,只推。
兵曹口傳政事,親軍左營軍司馬單申政均。
判府事金炳始疏曰,云云。答曰,省疏具悉卿懇。向來曲副釋擔,寔出萬不獲已,而予心之悵然有失,菀焉如擣。至若摠理之銜,兼管之務,俱非冗劇,不是勞瘁,何可遽議竝解?所辭中奉常提擧之任,今姑勉副,卿其諒之。仍傳于南奎熙曰,此批答,遣史官傳諭。
丙戌十一月初六日申時,上御興福殿。召對入侍時,參贊官南奎熙,侍讀官李羲鳳,檢討官李南珪,檢校待敎金用圭,假注書朴永學,記事官金永迪·趙衡夏各持綱目第五卷以次進伏訖。
上在景福宮。停常參·經筵。
李源逸啓曰,明日拜表相値,視事頉稟之意,敢啓。傳曰,知道。
又啓曰,來十一日,朝參日次矣,敢稟。傳曰,停。
又啓曰,明日召對,取稟。傳曰,爲之。
傳于南奎熙曰,前別兼春秋尹命燮·金喜洙·金春熙·尹容植·閔宗植,竝還差下。
傳于李鎬奭曰,前營哨官柳冀完,宣傳官加設單付,後營哨官李敏承,訓鍊僉正加設單付。
南奎熙,以議政府言啓曰,泮試過限矣。泮長未差之代,令政院政官牌招開政差出,使之趁速磨鍊,何如?傳曰,允。前望單子入之。
李鎬奭,以司僕寺都提調意啓曰,濟州前牧使洪圭,前判官李圭瑞遞任進上馬六匹,今纔上來,禾毛色別單書入,而依例內廏立養之意,敢啓。傳曰,知道。
上在景福宮。停常參·經筵。
李源逸啓曰,明日常參·經筵,取稟。傳曰,停。
南奎熙啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
以電線別單,傳于南奎熙曰,大員前承旨李容稙兒馬一匹賜給,委員前知事李應相,京畿中軍姜泰喜,前府使尙澐·外衙門主事朴準禹竝守令除授,機器局委員朴熙鎭內職調用,外衙門主事金永完陞六,別遣前五衛將朴完龜許用中軍履歷,前守門將白東奭六品職調用,其餘差備官·擇日官·譯學·訓導·檢察官·通詞·執事·將校等竝依判下施賞。
以牧場復設時監董以下別單,傳于南奎熙曰,監董機器局幇辦高永喜守令待窠,首先擬入,內務府副主事李祐珪,前學官李秀一陞六,前同知高永周加資,出身徐榮九宣傳官加設單付,折衝金輔炯以其子譯院等第,調用,前五衛將韓在益許用營將履歷,前五衛將全承默,訓鍊僉正具相祖守令除授,出身李基鉉初仕調用,前縣監李裕烈六品職調用,副司果具然郁訓鍊判官加設單付,其餘牌將等竝依判下施賞。
南奎熙啓曰,前別兼春秋尹命燮·金喜洙·金春熙·尹容植·閔宗植竝別兼春秋差下事,命下矣。令該曹口傳付職,牌招察任,何如?傳曰,允。
吏曹口傳政事,別兼春秋五單,尹命燮·金喜洙·金春熙·尹容植·閔宗植。
傳于南奎熙曰,三使臣入侍。
李源逸,以議政府言啓曰,卽見忠淸監司閔泳商災實分等狀啓,則公州等九邑置之尤甚,淸州等二十四邑鎭,置之之次,沃川等二十二邑,置之稍實,各樣災一千四百九十四結六十五負一束,特許準劃,後錄諸條,竝請令廟堂稟旨分付矣。其一,軍保歲抄及各鎭編伍軍兵歲末成冊,竝爲退行事也。其一,洪州等十二邑鎭各司所納箭竹,特許分數權減事也。其一,尤甚邑限明秋勿定配所事也。其一,推奴徵債限明秋防塞事也。功興芟祚,而甘雨已渥,節屆隕蘀而淸旭尙㬉,近畦遠塍,實穎實栗,峽圃野巷,如茨如梁,設有杞梓之朽,竟收桑楡之效,似此康年,奚論災政?所以度支事目之不頒者也。請災一款,依他省例置之,尤甚改以之次施行,其餘諸條,援例便民之事也,竝許施箭竹,限三分一蠲減,何如?傳曰,允。
又以議政府言啓曰,卽見黃海監司趙敬夏狀啓,則枚擧鳳山郡守安鼎玉牒呈以爲,親軍營納乙酉冬社還大米中,致敗五百七石,當爲改色上納,而本郡連値歉荒,民皆仳離,以詳定例代錢收納事,請令廟堂,稟旨分付矣。大抵臭載之穀,隨卽發賣,以其時價,報于該衙門,卽例也,昨冬之臭載者,奚爲而始於今冬,致此登聞乎?該邑事,誠甚疎忽。令本郡守直報親軍營,以竢措處之意,分付道臣,何如?傳曰,允。
又以議政府言啓曰,卽見黃海監司趙敬夏災實分等狀啓,則海州等十二邑,置之尤甚,康翎等八邑,置之之次,信川等三邑,置之稍實,田畓災六千二百五十六結五十負,特許準劃,後錄諸條,竝請令廟堂稟旨分付矣。其一,還摠小米,限折半以相當穀代捧,待明秋還作本色事也。其一,親軍營納結作米,以錢上納事也。其一,海州·平山·鳳山司饔院納保米,白川掌樂院納保米,依已例每石二兩式,上納事也。其一,延安等五邑均廳免稅米太,依已例以詳定執錢,上納事也。其一,推奴徵債,限明秋防塞事也。其一,尤甚邑限明秋勿定配所事也。今年穡事,諸路均登,而第以本省言之,果不無若而邑霖潦之被損,然秋候晴曝,霜信晼晚,山耕水種,漸次亟活而堅碩,則截補短長,較絜勝遜,猶可謂康年。況今國計告絀,災政莫可擬議,其在恤隱之義,亦難靳許。畓災三百五十結,田災五十結,特爲劃下,使之斯速精俵分等,依施,外他諸條,便成年例,竝依狀請施行,至於結作米,以若目下事勢,其何擧論,置之,何如?傳曰,允。
又以議政府言啓曰,卽見全羅監司尹榮信災實分付狀啓,則羅州等十五邑鎭,置之尤甚,長興等十八邑鎭,置之之次,綾州等二十五邑鎭,置之稍實,全州等三邑,無亡減稅條,一千五百二十結十九負外,不足災三萬六千五百四十七結七十九負三束,特許準劃,後錄諸條,竝請令廟堂稟旨分付矣,風雨協徵,播耘俱趁其節,野邵農,倉箱迺求,厥功可謂百穀用成,矧又一路攸同。若其些少之災,無異尺寸之枵,所請災結,置之,尤甚以之次施行,而本道結薄,甲於諸省,舊陳名目,漸致增加,課歲謄傳,移易不得,烏在其重壤賦之本意哉?另飭道臣,築諸査櫛,自來秋期復元摠。其一,親軍營砲保三分一代錢,兵曹各營折半代錢,各司各衙門,竝純錢代捧事也。軍需許代,果難擧議,而民情實合軫恤,他道亦有量施,兵曹各營五分一,各司純錢代納,砲保事體尤別,置之。其一,京外所納箭竹及竹木物,尤甚邑折半,之次邑三分一蠲減事也。尤甚旣以之次改定,限三分一許令蠲減。其一,尤甚邑勿定配所事也,此則勿論。其一,推奴徵債,限明秋防塞事也。係是年例,依施,何如?傳曰,允。
南奎熙,以內務府言啓曰,副主事李喆儀謂有身病,不爲供職,極涉駭然。汰去,何如?傳曰,允。
又以親軍後營言啓曰,本營後哨哨官李敏承改差代,中樞都事宋秉畯差下,使之察職,何如?傳曰,允。
丙戌十一月初八日未時,上御興福殿。三使臣入侍時,同副承旨南奎熙,假注書李日彦,記注官張益厚,記事官金永迪,正使徐相雨,副使沈相學,書狀官尹以次進伏訖。上曰,史官分左右。仍命三使臣進前,上曰,遠路善爲往返也。相雨曰,臣材識淺短,未知何以竣事,誠不勝憧憧矣。上曰,上使往回中國,爲幾次乎?相雨曰,游覽者一,奉命者三,今秋往返津門,合今番五踐中國之土矣。上曰,一次游覽,共誰入去乎?相雨曰,往在庚午冬,臣之族兄故判書臣相鼎爲副使,臣隨其後而行矣。上曰,然則似必慣熟矣。相雨曰,沿行程途,或記在心,外他事爲,纔過便忘,今日當之,便復范然矣。上曰,今當遠離,仰瞻,可也。相雨等仰瞻訖,上曰,史官就座。仍命三使臣先退,又命退,承·史以次退出。
丙戌十一月初八日申時,上御興福殿。召對入侍時,參贊宮南奎熙,侍讀宮李羲鳳,檢討官李南珪,檢校待敎金用圭,假注書朴永學,記事官金永迪·趙衡夏各持綱目第五卷以次進伏訖。
上在景福宮。停常參·經筵。
李源逸啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
傳于南奎熙曰,政官牌招開政。
傳于南奎熙曰,奉常都提調有闕之代,右議政爲之。
以景祐宮移建時監董以下別單,傳于南奎熙曰,監董堂上南寧尉尹宜善,鞍具馬一匹面給,行戶曹判書鄭範朝,前戶曹判書沈履澤·金永壽竝熟馬一匹面給,郞廳戶曹正郞徐雲輔陞敍,別看役前中軍崔宅鎭守令待窠擬入,前敎授崔錫肇監牧官待窠差送,前守門將禹正善,外職調用,前五衛將安學柱·柳春浩竝外職除授,前判官徐相熙六品職待窠調用,其餘計士·相基官·擇日官·畵員·看役·牌將·員役·工匠等,竝依甲申年例施賞。
以機器局別單,傳于南奎熙曰,鐵廠監董官委員趙羲淵·安浚·金鶴羽·朴熙鎭·金台善,司事姜緯永·朴準卨竝陞敍,李圭遠陞六,學徒幼學張思薰,委員·司事中待窠調用,其餘員役·工匠等,令本局分等施賞。
傳于南奎熙曰,同敦寧·敦寧都正竝許遞,今日政差出。
南奎熙啓曰,假注書李日彦有身病,勢難察任,今姑改差,何如?傳曰,允。
李日彦改差,代以金昶源爲假注書。
傳于南奎熙曰,右尹有闕之代,前望單子入之。右尹前望單子入之,白南益落點。
玉堂前望單子入之,修撰李承載,副修撰鄭佑默落點。
傳于南奎熙曰,宜寧縣監之代,內務主事曺栢承擬入。
傳于南奎熙曰,朔寧郡守之代,信川郡守金炳肅除授。
傳于南奎熙曰,今日政遷轉守令,勿拘常格,各別擇差。
兵曹口傳政事,護軍沈相學。
南奎熙,以吏曹言啓曰,司憲府監察朴光錫未陞六,矇然擬入,至蒙恩點,不可仍置。原望筒勿施,何如?傳曰,允。
又以吏曹言啓曰,典獄署主簿趙智璧,除拜過限不上來,改差,何如?傳曰,允。
又以吏曹言啓曰,承文院判校李明源,成均館典籍李缺俱以身病,呈狀乞遞,竝改差,何如?傳曰,允。
又以忠勳府言啓曰,順康園守奉官朴龍河以其身病,呈狀乞遞,改差,何如?傳曰,允。
又以吏曹言啓曰,丹陽郡守崔喜鎭呈狀內,矣身親病沈重,萬無還任之望云,改差,何如?傳曰,允。
又以吏曹言啓曰,獻陵令洪思哲以其身病,呈狀乞遞,改差,何如?傳曰,健陵令金台濟相換。
又以吏曹言啓曰,榮川郡守林時益呈狀內,矣身受由上京,矣身病沈重,萬無還官之望云,罷黜,何如?傳曰,永川郡守黃浩直相換。
鄭寅興,以兵曹言啓曰,宣傳官李容謙·趙翼顯·李升漢,兼司僕將閔泳國,五衛將康履華·吳常元·吳相奎·兪鎭夏·申錫炫,昌德宮衛將朴文杓·全義瑾,訓鍊主簿金永模·金鎭淵,文臣兼宣傳官李·李中斗,守門將宋文燮俱以病難供職,呈狀乞遞,新除授全羅右水虞候尹泰逸親病猝重,萬無登途赴任之望云,竝改差,守門將安應禎·許坛·趙基東俱以除拜過限,尙不入仕,不可仍置,竝汰去,新除授全羅兵虞候韓昌履,黃拓坡萬戶金裕淳俱以身病猝重,萬無登途赴任之望,呈狀乞遞矣,實病雖如此,邊將之任,不可循例改差。竝罷黜,何如?傳曰,允。
又以兵曹言啓曰,新除授椒島僉使朴恒來身病猝重,萬無登途赴任之望,呈狀乞遞矣,實病雖如此,邊將之任,不可循例改差。罷黜,何如?傳曰,允。
又以兵曹言啓曰,宣傳官李敏集·李秉勳俱以病難供職,呈狀乞遞,係是加設窠,竝減下,何如?傳曰,允。
又以兵曹言啓曰,新除授訓戎僉使李忠鎬身病猝重,萬無登途赴任之望,呈狀乞遞矣,實病雖如此,邊將之任,不可循例改差。罷黜,何如?傳曰,允。
有政。吏批,行判書沈履澤牌招不進,參判朴瑄壽在外未肅拜,參議李愚冕進,同副承旨南奎熙進。以吏批言啓曰,行判書沈履澤牌招不進,參判朴瑄壽在外未肅拜,小臣獨政未安,何以爲之?敢稟。傳曰,只出緊任。以金煥桂爲同敦寧,李正魯爲兵曹參判,李振榮·金尙運·宋鍾台爲敦寧都正,李應憲爲永平郡守,洪祐慶爲丹陽郡守。宗正卿單李商應,水原留守單李憲稙,限一瓜仍任事,承傳,內務府主事二單丁文燮·李祐珪,交涉衙門主事單金永完,已上仍其職陞六事,承傳,分敎官單梁在淳。
兵批,判書閔應植進,參判李正魯病,參議洪憲述入直進,參知李秉臯病,右副承旨鄭寅興進。以兵批言啓曰,椒島僉使,今當差出,而擬望之人乏少,他道營將,竝擬,何如?傳曰,允。以洪南周·趙存禹爲同訓鍊,權應圭爲兼司僕將,洪亨燮·閔致完·林瓚周·閔泳旭·李日炯·河相斗爲五衛將,崔泓柱爲忠壯將,李圭振·孫輔榮爲昌德將,沈宜稷·趙鍾哲·具然軾爲宣傳官,李奎邦·李信在爲訓鍊判官,柳塤·金光濠爲主簿,宋台憲·洪鍾協爲文兼,姜舜熙爲部將,朴齊述·宋文賢·朴永壽爲守門將,李鳳宇爲椒島僉使,朴正秉爲訓戎僉使,朴恒來爲羅州營將,閔鳳鎬爲全羅兵虞候,朴元和爲右水虞候,李基東爲黃拓坡萬戶,白志雲爲文城僉使,金膺柄爲明月萬戶。內禁將單鄭淳默,宣傳官加設單柳冀完,訓鍊僉正加設單李敏承,判官加設單具然郁,宣傳官加設單徐榮九,同知單鄭和吉。大護軍金昌熙,護軍尹成鎭·尹致聖·李乾夏·李正魯·朴周陽,副護軍沈相穆·任尙鎬·李晚由·金商圭·金喆熙·李容謙·趙翼顯·李升漢·李敏集·李秉勳,副司直王濟肯·南廷綺·徐行輔·洪學周·姜鏋·玄圭根·洪祐禎·李範升·趙吉夏·尹泰興·趙秉翊,副司果金尙運·金錫龍·姜濬永·吳光洙·李昌燮·車述模·任弘準·具秉圭·李秀一,以上竝單付。
吏批,再政。以金弘圭爲戶曹參判,李冕榮爲大司成,韓敬源爲知經筵,閔種默爲弘文提學,李命源爲奉常僉正,李臣燁爲禮曹佐郞,吳光洙·趙鎭萬爲典籍,金寯根爲尙瑞主簿,許樟爲典獄主簿,沈相稷爲禁府都事,姜達周爲順康園守奉官,朴孝容爲順興府使。兼春秋二單,黃鍾岐·朴永奎。
兵批,再政。以李熙斌爲訓鍊都正,韓耆淳·李漢翼爲僉正,閔致昇爲判官,崔日寧·林承學爲主簿,閔永喜爲宣沙浦僉使,朴仁煥爲天城萬戶。同知加設單徐寬淑。
吏批,三政。以尹致聖爲同成均,鄭道淳爲禮曹佐郞,金良默·李源老爲典圜局委員,金在夏爲禮賓主簿,李文鉉爲通川郡守。
兵批,三政。以金學容爲訓鍊判官,李春雲爲左捕從,洪在悳爲右捕從,朴勉東爲尙州營將。同知加設單朴相鉉。
吏批,四政。以兪弼煥爲掌樂主簿,丁大懋爲信川郡守。前監役尹奎學,副司果金洛燮·宋百浩·鄭錫崇,已上今超通政,朝官年八十,依法典加資。
兵批,四政。以李喜晉·李殷庠爲訓鍊僉正,姜彝會爲主簿。同知加設單張采煥。
吏批,五政。以金連實爲監察,尹瑗爲扶餘縣監,金弘錫爲監察,宋益老爲德山郡守。
兵批,五政。以洪在英爲中樞都事,吳殷泳爲訓鍊判官,李秀一爲部將,白樂亨·任百圭爲守門將。
吏批,六政。以李秉翼爲監察。沈奎澤爲機器局司事,曺栢承爲宜寧縣監,故學生尹煥,贈戶參例兼,故學生尹泰圭,贈左承旨,故學生尹龍福,贈僕正,已上同敦寧尹㦙三代,故學生宋近祚·梁處安,已上贈監察,孝行卓異,贈職事,承傳。朔寧郡守單金秉肅除授事,承傳。
兵批,六政。以金魯昇爲訓鍊主簿,梁在萬爲別營哨官。
七政。以李彰夏爲守門將。同知單王允錫。
傳于南奎熙曰,在外吏曹參判許遞,前望單子入之。
南奎熙,以機器局言啓曰,本局司事李應翼有頉代,進士徐相鶴,司事差下事,令該曹口傳下批,何如?傳曰,允。
吏曹口傳政事,機器局司事單徐相鶴。
南奎熙,以統理交涉通商事務衙門言啓曰,博文局主事李明崙有頉代,幼學吳世昌差下,令該曹口傳下批,何如?傳曰,允。
戶曹參判沈相學疏曰,伏以臣,膺命出疆,纔已辭陛,瞻望觚稜,益切戀結之忱。竊計原隰往回,將至半載之久,則見帶職名,不可虛縻,故玆從縣道,猥陳短章。伏乞聖明,亟許遞改臣戶曹參判·同春秋之銜,以安微分焉云云。答曰,省疏具悉。所請依施。
上在景福宮。停常參·經筵。
藥房副提調尹用求啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源逸啓曰,明日常參·經筵,取稟。傳曰,停。
又啓曰,新除授修撰李承載,方在刊削中,副修撰鄭佑默,方在職牒還授中,何以爲之?敢稟。傳曰,竝蕩滌敍用。
又啓曰,假注書朴永學有身病,勢難察任,今姑改差,何如?傳曰,允。
傳于南奎熙曰,飭已施矣,銓堂·銓郞·主事竝分揀。
吏曹口傳政事,博文局主事單吳世昌。
傳于南奎熙曰,都承旨許遞,前望單子入之。
承旨前望單子入之,李承五落點。
傳于南奎熙曰,旣承慈敎矣,進饌日字,以來正月望間,更爲擇入。
傳于南奎熙曰,進饌,雖已退定,來十二月初六日致詞箋文表裏親上之節,依前下敎磨鍊。
南奎熙,以弘文館言啓曰,新除授修撰李承載,副修撰鄭佑默竝卽牌招察任,何如?傳曰,允。
又以侍講院言啓曰,卽伏見統制使·舟師·校卒今秋等都試榜目,則有所漏落,大違格例,事體所在,誠極未安。原榜目還下送,使之改修正上送,而該帥臣不可無警,從重推考,何如?傳曰,允。
領敦寧金炳德疏略曰,臣抱至切之願,冒屢瀆之悚。夫君之使臣,不專以爵祿爲寵,而有退之以禮之道,臣之事君,不徒以趨走爲恭,而有不能者止之訓,誠以曲全廉防,不苟榮利也。苟有夙知素蘊,得以少補於民國之事者,不宜其言去也,癃病朽質,猶可陪奉於起居之末,則亦不必其求去也,於斯二者,耦俱無當。已在聖鑑所燭,則其爲屢控籲而尙靳兪,只以臣賤齡,差未及於禮防,姑此强留也,賤齒於致事之限,雖隔若干年,以策名從仕,視禮經三十年,大防已逾十數載之久矣。且年未至而謝事者,歷數今昔,亦多其人,凡人之處身,莫大乎名實,而臣則濫位竊廩。歸田養痾,春夏以來,筋骸枯鑠,神識耗脫,奄奄垂盡,匪朝伊夕耳。臣旣生平蒙被,山崇海深,惟此符到之境,休退一着,積歲哀號,而將未免抱恨入地。伏願聖慈,矜之憫之。劃準臣致仕之請焉云云。答曰,省疏具悉卿懇。卿以此事爲言,前後幾度,而予之敷示心腹,靡有餘蘊矣。歷觀古昔,大臣當其昇平無事之時,往往有年未至而丐休焉,則以禮許退,成就素心,亦足爲昭代之美事,而若値憂虞艱棘之會,則雖耆耋稀齡,或勤勞彌綸,或出入裨補者,誠以老成宿德,倚毗爲重故也。卿方見目下事計,而一味求退,殆若長往,是豈平日國耳公耳之義?愼節奉慮,而此是暮境例證。且久閑鄕廬,惟意調養,又何論懸車與否乎?卿須更勿煩複,有嘉謨則必陳,毋負予昕夕之望。仍傳于南奎熙曰,此批答,遣地方官傳諭。
丙戌十一月十日未時,上御興福殿。召對入侍時,參贊官南奎熙,侍讀官沈遠翼,檢討官李中斗,檢校待敎鄭寅昇,假注書金昶源,記事官金永迪·趙衡夏各持綱目第六卷以次進伏訖。
上在景福宮。停常參·經筵。
李源逸啓曰,明日·再明日仁陵忌辰祭齋戒正日相値,視事頉稟之意,敢啓。傳曰,知道。
又啓曰,行大司成李冕榮除拜後,過三日不爲出肅,依定式推考警責,仍卽牌招察任,何如?傳曰,允。
傳于李源逸曰,原任直提學尹用求,馳詣仁陵,奉審摘奸,仍留監祭,仍詣獻陵,一體奉審以來。
傳于李源逸曰,厚陵陵上修改時,監董留守金善根,加資。
以開城留守金善根狀啓,厚陵曲墻以下修理時,看役監董以下酬勞之典,令該曹稟處事,傳于李源逸曰,本陵令金雲培陞敍,兼看役地方官豊德府使韓聖根,兒馬一匹賜給,別看役前僉使方顯翊,前五衛將洪鳳觀·閔寬顯·朴樞鎭·吳義星·林纘周,監董折衝金源植·前中軍韓圭東竝許用營將履歷,別看役前僉正金相愚,前主簿韓敎學,監董司果洪在駿,副司果李朝憲竝六品職調用,前都事閔泳龜,前學官李殷衡·前守門將李治恒,前學官吳昺善,前守門將太鶴元,前監役梁在溶,前都事崔貞敎,前監役趙秉民,前學官鄭海七,前監役尹泰敬,前守奉官申泰淑,前監役洪在衡·崔禹,前學官李鎬謙竝陞六,部將金若性仍其職陞敍,別看役出身閔載鎬,監董前部將許鑽,司果沈弘潤,出身金永鈺·李在洙·崔丙奎·鄭春基,監官嘉善李一溶·洪文燮,出身元世龍,嘉義李鍾崐竝加資,監董司果高義相,訓鍊主簿加設單付,別看役前五衛將曺相炯·孟欽周·金洛圭,監董前五衛將鄭斗永·李奭在,監官折衝鄭文基竝許用中軍履歷,監董出身鄭兌燁,監官出身宋潤用竝部將加設單付,高完鎭初仕調用,其餘工匠等,竝依判下施賞。
南奎熙啓曰,奏御文字,何等審愼,而假注書望,有所錯誤,致勤下詢,事未前有,萬萬駭然,臣之矇然捧入,不勝惶悚。原望筒使之改修正以入,當該注書所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
傳于李源逸曰,左副承旨·同副承旨許遞,前望單子入之。
李源逸啓曰,行都承旨李承五春坊直,右承旨閔泳駿廚院進,左副承旨·同副承旨前望未下,右副承旨鄭寅興式暇出去,院中只有臣一人,伴直無人。右承旨卽爲牌招,何如?傳曰,允。
傳于李源逸曰,注望不審之當該承旨與注書,竝從重推考。
傳于李源逸曰,議藥同參李肯鉉,效勞旣多,特爲加資。
承旨前望單子入之,崔鳳九·黃耆淵落點。
李源逸,以議政府言啓曰,立廛巿民等,以其進排浩大,誅求繁多之狀,旣呈詢瘼所懷,且有屢訴本府矣。朝家之軫恤巿民,由來自別,而挽近物價,日益刁騰,以其所下,較諸市直,已不啻幾倍落本,而況應受之未受者,課歲積疊,蕩敗難支,卽必至之勢也,寧不萬萬矜悶乎?從今以往,凡諸進排,令度支一遵定例,可減者減之,可救者救之,而未受之價,斯速上下,討索之弊,嚴加禁斷,俾爲安業奉公之地,何如?傳曰,巿民艱絀之狀,恒所矜恤,而如或有科外責應,尤何可支保乎?雖以進供言之,自有年限,毋或違越,定式外加用,則必從時價題給,憑藉徵索之弊,嚴飭禁斷,以此成節目施行。
又以議政府言啓曰,卽見忠淸監司閔泳商狀啓,則本道公都會覆試,逐年設行,卽是例也,而閭閻之間,或有不爭多士之棲屑,實多難便,特許姑停,待明秋合設事,請令廟堂稟旨分付矣。事勢旣有所礙,退行亦多已例,依狀請許施,何如?傳曰,允。
又以內務府言啓曰,前主事洪承運,本府主事還差下,農務司付掌擧行,何如?傳曰,允。
閔泳駿,以刑曹言啓曰,以統長口傳下敎曰,豹皮毛帳偸賣之金潤模嚴刑遠配事,命下矣。謹依傳敎,罪人金潤模嚴刑一次後,慶尙道慈仁縣遠地定配所,卽爲押送之意,敢啓。傳曰,知道。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
李源逸啓曰,左副承旨崔鳳九時在黃海道谷山府任所,斯速乘馹上來事,下諭,何如?傳曰,許遞。前望單子入之。
朴永學改差,代以金敎獻爲假注書。
金昶源拿處,代以趙秉健爲假注書。
承旨前望單子入之,李熙準落點。
以金昶源囚單子,傳于鄭寅興曰,飭已施矣,分揀放送。
兵曹口傳政事,護軍單尹用求。
兵曹口傳政事,親軍別營別將單李敎一。
兵曹口傳政事,親軍後營領官單梁柱顯。
黃耆淵,以禮曹言啓曰,來十二月初六日,自內親上致詞箋文表裏處所,以何殿磨鍊乎?敢稟。傳曰,萬慶殿爲之。
又以禮曹言啓曰,卽接忠淸監司閔泳商移文,則以爲,陰城縣鄕校大成殿,年久滲漏,棟樑朽傷,今方修葺計料,告由移還安祭香祝,自本曹啓稟下送云矣。陰城縣鄕校聖殿修改告由移還安祭香祝,令該司照例磨鍊下送,從便卜日設行之意,竝爲分付,何如?傳曰,允。
修撰李承載疏曰,伏以臣,生長耕牧之鄕,未免牛馬之走,無一技一能,可以藉手,而纔占倖科,偏蒙恩授,隻日經帷,獲借方寸地,五夜仙漏,常近咫尺,,鴻渥浹髓,龍光遍體。區區私願,棲息寰關,瞻依觚稜,而第臣孤露之蹤,素抱終鮮之恨,桑梓久荒,霜露有感,肆於儤直餘日,暫乞恩暇,憧憧往來之間,倏逾程限,而聖恩深弘,特命減律,且惶且懼,跧伏訟愆,不意玉署除旨,復降於旅寓徊徨之中,臣惝怳却顧,尤不省措躬之所矣。旣犯辜戾,反紆榮寵,則朝綱之隳壞,臣分之踰濫,諒非細故,寧添逋慢之罪,詎懷蹲冒之計?臣以是歷日兢惕,短章自列。伏乞聖慈,俯賜鑑諒,亟遞新授之銜,仍治未勘之罪,以重官防,以昭法紀焉。臣方引咎,何敢贅辭,而不避猥越仰干崇嚴,臣罪尤大矣。惟我殿下,睿智天縱,德業日富,上可以比隆三代,下可以駕軼百王,泰平未臻,艱虞轉甚,是誠何如時也?竊觀近日四門洞開,重瞳屢回,召接臣鄰,討論經史,治平要道,亶在於是,每於方冊之上,鑑前戒後,考古證今,一政令一施措,合乎先聖之所爲,繼之以時敏,毋或乎暇逸,則治何以不能徯志,功何以不作新民?顧今震邸之衣尺已長,离筵之經籤漸多,正宜殿下,以身先之,日開法講,以堯·舜爲法,孔·顔爲師,則其成也恭敬溫文,邦國以貞,曷不休哉,曷不盛哉?惟聖明,垂察焉云云。省疏具悉。旣已經勘,何必爲引?爾其勿辭察職。尾附事,當留念矣。
修撰鄭佑默疏曰,伏以臣,愚昧湔劣,最出人下,而遭値倖會,濫竊科第,承藉先庥,叨玷淸選,渥澤焉汪濊靡極,報答焉涓埃蔑效,居恒畏懼,如集于木,福旣踰分,災出旡妄,至有昨春遭罹,而臣之持身不謹,誠無以自逭矣。上以負國家洪造之恩,下以墜家庭謹拙之訓,籲天鑽地,直欲無訛,聖度天大,淵鑑孔昭,薄竄恩譴,旋降霈典,繼而有職牒還授之命,殿下之於臣,天地之覆幬也,父母之鞠育也。臣感恩怵義,不敢晏處鄕里,而跧寓城闉者,非直爲將護老父計耳,誠以臣之一身,不敢自有,而戀結觚稜,有倍餘人故也。至若榮塗一步,初非夢想攸覬,而自分爲聖世之棄物矣。廼者玉署除旨,遽下於杜門訟愆之際,臣是何人,荐蒙恩渥,若是其隆且深歟?父子相對,感極而涕,有除輒膺,蹶趨走,是爲臣第一義,而是職也,旣華而淸,又綦而重,有非如臣滓穢遍身者,所可冒沒叨據也,則臣雖欲藉恃寵靈,揚揚進身,其如累聖簡而招物議,何?右參左倚,承膺無路,玆敢忙具短章,悉暴衷懇。伏乞聖慈,俯垂鑑諒,將臣所有職名,劃賜鐫斥,仍命選部,永刊仕籍,以存國體,以安私分焉。臣於自列之章,固何敢贅他,而耿耿微忱,有不能自已者,顧今冬序已深,夜漏漸長,正宜召接臣隣,討論經史,以資治平之時也。伏願殿下,體羲易日乾之義,懋商宗時敏之工,以副臣僚區區之望云云。省疏具悉。旣已經勘,何必爲引?爾其勿辭察職。尾附事,當留念矣。
吏曹正郞閔丙承疏略曰,臣自抵謬妄,于嶺于海,是臣所甘,而罰止刊削,曾未幾日,恩揀旋侈,職名依舊,感頌恩德,匪罪伊幸。臣復何顔恬若無故?玆敢冒陳,亟遞臣職,仍究未盡勘焉。省疏具悉。旣已經勘,何必爲引?爾其勿辭察職。
上在景福宮。停常參·經筵。
李源逸啓曰,明日常參·經筵,取稟。傳曰,停。
傳于鄭寅興曰,奉審閣臣入侍。
鄭寅興啓曰,明日召對,取稟。傳曰,爲之。
李源逸啓曰,新除授左副承旨李熙準卽爲牌招,何如?傳曰,允。
鄭寅興,以議政府言啓曰,皇帝親政進賀表式,尙未出來,節使使號,以謝恩兼冬至使,令該曹更爲口傳下批,何如?傳曰,允。
又以奎章閣言啓曰,新差檢書官宋岐玉時無職名,令該曹口傳付軍職,使之冠帶常仕,何如?傳曰,允。
吏曹口傳政事,謝恩兼冬至使單徐相雨,副使單沈相學,書狀官單尹。
丙戌十一月十三日午時,上御興福殿。奉審閣臣入侍時,同副承旨黃耆淵,假注書金敎憲,記注官金持元,記事官金永迪,原任直提學尹用求以次進伏訖。上曰,史官分左右。仍命奉審閣臣進前,用圭進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達矣。上曰,陵上太平乎?用求曰,安寧矣。上曰,碑閣·丁字閣亦無頉乎?用求曰,無頉矣。上曰,何時將事乎?用求曰,三更量將事矣。上曰,沿路雨雪亦如城闉否?用求曰,亦如城闉,而甚利於牟麥矣。上曰,此路異於水原作路,依例從西氷庫乎?用求曰,必從西氷庫,而或由松坡矣。上曰,史官就座。仍命閣臣先退,又命退,承·史以次退出。
上在景福宮。停常參·經筵。
李源逸啓曰,明日常參·經筵,取稟。傳曰,停。
又啓曰,左副承旨李熙準,今日不爲仕進,卽爲牌招,何如?傳曰,允。
傳于李源逸曰,禮房承旨馳詣宗廟·景慕宮,奉審摘奸以來。
以左副承旨李熙準牌不進罷職傳旨,傳于黃耆淵曰,只推。
李源逸,以奎章閣言啓曰,明日,卽觀文閣望奉審日次,臣進詣擧行之意,敢啓。傳曰,知道。
又以禮曹言啓曰,謹稽謄錄,則丁丑年自內親上致詞箋文表裏時,中宮殿·王世子行禮,不爲磨鍊,壬午年則王世子進致詞行禮,依例磨鍊,而因特敎中宮殿行禮及王世子進箋之節,一體磨鍊矣。今番則何以爲之乎?敢稟。傳曰,依壬午年例爲之,嬪宮行禮,一體磨鍊。
又以親軍海防營言啓曰,本營兵房李元會以其身病,勢難察任,今姑改差,何如?傳曰,允。
吏曹啓目,觀此慶尙監司李鎬俊畢賑狀啓與別單及賑恤廳回啓,則公賑邑東萊府使金鶴鎭,公私實惠,窮蔀安業,捐廩錢爲二千一百兩是如是白乎矣,邇列分憂,係是職分內事,今姑置之爲白乎旀,大邱前判官趙弼永,接濟賙恤,實無顚連,捐廩錢爲三千三百五十九兩零,延日前縣監趙羲斌,極濟措劃,六次救急,捐廩錢爲二千兩,巨濟府使高啓正,闔境賑政,賴以克竣,捐廩錢爲一千八百二十兩零是如爲白有臥乎所,上頃三邑守令,似當施以兒馬賜給之典是白乎旀,願納人機張幼學崔命夏,歉歲疎財,千金助賑是白乎所,係是士子,郞階成給是白乎矣,係于恩賞,臣曹不敢擅便,上裁,何如?啓,依回啓施行爲良如敎。
判府事沈舜澤疏曰,伏以臣,抱虛縻之悚,暴宜去之懇者,非一二矣。竊謂遂物之天,必垂鑑格,而反媒寵眷,汔未開允,臣之皇隘靡措,固無論已,其在公家事計,有何裨益也哉?書曰,無曠庶官。夫以尋常庶官,不可有曠,而況內府之重乎?中外簿牒,大小機務,端緖浩穰,俱爲莫要,設有諸堂之分司句管,其實皆臣職也。以臣衰精陋識,本不當與議於斯,而聖念旣以屬臣,聖敎旣以託臣,臣雖萬萬無似,有不敢辭,今至二年冒據,了無一事稱塞,其爲曠官,孰甚於是?我聖上循名責實之政,亦豈欲如此哉?臣俯仰跼蹐,靡所因極。不得不積誠申籲於仁覆之下,而臣所兼管諸任,不爲不多,如社稷之莫敬,內局之莫重,俱非如臣衰病所可堪承,又如冏寺·舌院,皆非閒務,有所酬副,而亦未可曰,無曠也,悶悚之極,敢此竝瀆。伏望殿下,將臣摠理與諸提擧之任,劃賜遞解,俾安賤分焉云云。答曰,省疏具悉卿懇。凡百艱虞,莫此時到劇,卿之熲結憂念,予所繾綣嚮往,休戚焉與共,鉅細焉求助。卿何有於似此閒務,而必欲竝解乎?甚非所以平日相須之意,而卿懇旣切摯,所辭中社稷提擧之任,今姑勉副,此亦出於禮敬也,卿其諒之。仍傳于黃耆淵曰,此批答,遣史官傳諭。
丙戌十一月十四日未時,上御興福殿。召對入侍時,參贊官黃耆淵,檢校直閣金世基,侍讀官權榮洙,檢討官鄭佑默,假注書趙秉健,記事官金永迪·趙衡夏各持網目第六卷以次進伏訖。
上在景福宮。停常參·經筵。
藥房副提調李承五啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
鄭寅興啓曰,明日常參·經筵,取稟。傳曰,停。
黃耆淵啓曰,明日召對,取稟。傳曰,爲之。
傳于黃耆淵曰,社稷都提調有闕之之代,金判府事爲之。
傳于黃耆淵曰,政官牌招開政。
傳于黃耆淵曰,在外兵曹參判許遞,今日政差出。
吏曹參判前望單子入之,魚允中落點。
黃耆淵啓曰,新除授吏曹參判魚允中,一體牌招,何如?傳曰,允。
傳于黃耆淵曰,吏曹參議有闕之代,前望單子入之。
吏曹參議前望單子入之,鄭元夏落點。
黃耆淵啓曰,新除授吏曹參議鄭元夏,一體牌招,何如?傳曰,允。
傳于黃耆淵曰,谷山府使有闕之代,楊州牧使徐正淳除授。
吏曹,谷山府使單徐正淳除授事,承傳。
傳于黃耆淵曰,有實故玉堂許遞,今日政差出。
傳于黃耆淵曰,同敦寧·敦寧都正許遞,今日政差出。
傳于黃耆淵曰,左副承旨許遞,前望單子入之。
承旨前望單子入之,李東旭落點。
黃耆淵,以吏曹言啓曰,靑巖道察訪韓應夔以其身病,呈狀乞遞,改差,何如?傳曰,迎華察訪朴鍾協相換。
又以忠勳府言啓曰,順康園守奉官姜達周以其身病,呈狀乞遞,改差,何如?傳曰,允。
黃耆淵,以吏批言啓曰,寧越都護府使李僖呈狀內,矣身受由上京,矣身病猝重,萬無還官之望云,罷黜,何如?傳曰,堤川縣監李寅冕相換。
有政。吏批,行判書沈履澤牌招不進,參判魚允中進,參議鄭元夏未肅拜,右副承旨鄭寅興進。以吏批言啓曰,行判書沈履澤牌招不進,參議鄭元夏未肅拜,小臣獨政未安,何以爲之?敢稟。傳曰,仍爲之。以金容元爲副校理,朴齊觀爲修撰,李根命爲同敦寧,朴承儒爲兵曹參判,趙熙一爲工曹參判,金萬來·朱离達·金錫胤爲敦寧都正,金昇圭爲刑曹參議,李根秀爲工曹參議,鄭海崙爲藝文提學,金綺秀爲同經筵,趙秉轍爲同春秋,金永奭爲監察,李愚泰爲濟原察訪,申錫煥爲高山察訪。開城留守金善根,今加嘉義,交河郡守李肯鉉,今加通政,已上加資事,承傳。榮川郡守林時益,永川郡守黃浩直,已上相授,獻陵令洪恩哲,健陵令金台濟,已上相換事承傳,養賢庫主簿單趙鎭萬,內務府主事單洪承運。
兵批,判書閔應植病,參判朴承儒病,參議洪憲述病,參知李秉皐入直進,同副承旨黃耆淵進。同知單李圭振,加設單金允亨·邰殷恩·姜始震,僉知單閔致琓·洪亨燮·閔泳旭,訓鍊主簿加設單高義相,部將加設二單,鄭兌燁·宋潤用,大護軍洪鍾軒,護軍朴弘壽·李正魯·金煥柱,副護軍李鎬奭·南奎熙·崔鳳九·李振榮·許鑽·沈弘潤·李愚冕·金永鈺·閔載鎬·李東九,副司直沈遠翼,副司果李中斗·閔泳龜·崔貞敎·李殷衡·吳昺善·鄭海七·李鎬謙·梁在溶·趙秉民·尹泰敬·吳在衡·崔禹瑞·李治恒·太鶴元·申泰淑·李圭遠·魏鍾律·安順榮,副司勇宋岐玉,以上單付。
吏批,再政。以金大鉉爲承文判校,金漢榮爲監察,鄭煥奎爲禁府都事,朴來春爲順康園守奉官。
三政。以朴連實爲監察。靑巖察訪韓應夔,迎華察訪朴鍾赫,已上相換事,承傳。
傳于黃耆淵曰,奉常提調李源命,掌樂提調沈履澤相換。
以吏曹參議鄭元夏牌不進罷職傳旨,傳曰,只推。
黃耆淵,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,來十二月初六日大王大妃殿誕日自內親上致詞箋文,中宮殿致詞,王世子致詞箋文,王世子嬪致詞,竝令藝文館·承文院擧行,何如?傳曰,允。
又以禮曹言啓曰,謹稽謄錄,則壬午十二月初六日大王大妃殿誕日自內親上致詞箋文表裏時,命婦及百官朝賀權停,百官只進表裏磨鍊擧行矣。今亦依此磨鍊乎?敢稟?傳曰,依此磨鍊。
又以侍講院言啓曰,本院所重,體貌自別,而日昨本院使令,被捉於後營,謂以悖慢,遽施棍治。設令可罪,措處有道,而當場初不進來,事過仍無關由,其在事體,不可仍置,故該校自本院出牌矣,該營使掩匿該校,回逐牌隷,不顧體貌,縱或昧例,前後擧措,去益駭妄。當該營使,所當重勘,而本院請推之外,無他可施之罰,何以爲之?敢稟。傳曰,有違體貌之後營使鄭洛鎔,施以重推之典。
又以親軍右營言啓曰,本營兵房趙存禹身病甚重,勢難察任,改差,何如?傳曰,允。
吏曹參議李愚冕疏曰,伏以臣,素以菲材,早忝桂籍,翺翔瀛館,出入雷肆,偏蒙雨露,驟躋下大夫之列,戒存槪釜,狀若臨淵,廼者三銓新命,忽下於寢夢之表,臣誠兢慄震越,若無所容。矧玆添書特點,已超常格,此是何任,臣是何人,上可以苟授而無所難,下可以冒承而不知恥哉?噫,周官之少宰,唐部之郞中,卽其任也,華貫雋遴,所以稱也。時參長貳之席,與聞乎軒輕之議,或當承乏之地,代斲於權衡之際,專掌祀典,責任綦重,注擬緊窠,品秩尤別,苟非其人,莫宜居之,故雖使名實俱著,藻鑑素明者,當之,猶且逡巡却步。矧臣之見聞孤陋,知識謏寡,凡於易知之官方,應行之故事,亦皆冥然無省者乎?是責聾者以審五音,命僬人以擧千斤,判非可强而能也。廼於日昨,開政有命,庚牌儼臨,廉隅反輕,分義爲重,蹶出肅,猥主銓籤,惶恧彌增,不知形喩。蓋蜚英淸膴,恒人之情也,臣之情,豈異於人哉?且臣本寒素叨此名選,優被恩光,爲人所榮,爲世所耀,何敢虛飭巽辭,自歸欺天之科乎?抑嘗聞之,惡盈招損,物理孔昭,今若視寵命爲倘來,蹲而不去,則臣身狼狽,固不足恤,而上貽知哲之累,下招濫吹之譏,此尤臣難贖之辜也。衡倚已熟,株守莫越,玆以披露衷懇,仰瀆崇嚴。伏乞聖明,特垂鑑諒,將臣所帶之職,亟行鐫免,以安私分,千萬幸甚云云。省疏具悉。所請依施。
上在景福宮。停常參·經筵。
李源逸啓曰,明日常參·經筵,取稟。傳曰,停。
又啓曰,新除授左副承旨李東旭卽爲牌招,何如?傳曰,允。
鄭寅興啓曰,奏御文字,何等審愼,而今日巡將望單子,有所錯誤,致勤下詢,事甚疎忽,極爲未安。原單子使之改付標以入,而臣之矇然捧入,不勝惶悚,當該兵曹堂上,不可無警。推考,何如?傳曰,從重推考,爾亦推考。
黃耆淵,以內務府言啓曰,親軍後營使鄭洛鎔,稱有情勢難安,逬出城外云,武臣之毋得處義,朝飭截嚴,揆諸事體,不可仍置。施以譴罷之典,何如?傳曰,允。
鄭寅興啓曰,親軍後營使鄭洛鎔,謂有情勢,逬出城外,所佩虎符及傳令牌,使其營校來納,武將之稱以處義,遽然擅離,紀綱所在,萬萬駭然。所當重勘而本院請推之外,無他可施之罰,何以爲之,而將兵之任,不可一刻無摠察之人,何以爲之?敢稟。傳曰,已有於內務府之批矣,後營使,兵判兼察。
又啓曰,親軍後營使兵判兼察事,命下矣。兼察親軍後營使閔應植,卽爲牌招聽傳敎,何如?傳曰,允。
傳于鄭寅興曰,批答誤書之中官李朱夏罷職,不審之中官羅世煥,李存謙竝從重推考。
傳于鄭寅興曰,當該承旨推考。
黃耆淵,以弘文館言啓曰,新除授副校理金容元,修撰朴齊斌竝卽牌招察任,何如?傳曰,允。
大護軍洪鍾軒疏曰,伏以臣於長銓,重猶不衷,再尤非分,不衷則必有譏刺,非分則必有災咎,特蒙我殿下天地生成之恩,獲遂丐遞之願,從此置散,只以免夫譏與災,爲幸耳,頃以蔭郞停望時,銓堂登於官箴,論以譴罷。蓋其停望之擧,在臣陳辭之日,而凡一曹之務,皆長堂之責,臣旣忝居長僚,則焉敢曰,不知?罰不蔽辜,正在惶蹙之中,曾未幾何,遽降分揀之命,有若旡妄之科,暫示匪怒之敎,聖眷縱感於曲恕,私分益疚於內省,自歷屢日,而靡所自容,玆敢冒悚陳情,乞被更勘。伏望聖明,勿以眚災而特赦,毋使朝綱而不肅,亟施臣當施之律焉云云。答曰,省疏具悉。遂事,何必爲引也?
奉朝賀金尙鉉疏略曰,夫宗廟之事,必重從與享之禮,其或始闕而終備,歷代熙朝典禮可據也。先正臣文成公李珥,聖賢之學,王佐之才也,我翼宗大王下敎有曰,李文成,我東夫子也,大哉王言,昭乎日月。蓋先正之學,上繼孔·孟·程·朱至微,以之人紀立而天理明,贊我宣廟朝顯融之化,保合大和。是故,道統之傳,歷百年而靡差,至于先正臣宋時烈之追躋於孝廟庭享,實惟我正宗大王精義所存,正大光明,是卽殿下今日所當法者也,臣謂文成公,宜追享于宣朝大王廟庭,以爲繼志述事崇賢重道焉。故左議政文忠公臣閔鼎重,以淸明剛大之姿,有宏偉公溥之量,己巳之變,凶徒之所欲甘心者,而以其無可執之案,流竄絶塞而卒,其在時屢進忠言,孝廟奬之曰,善養直氣,以期遠大,自是際遇隆重,臣謂鼎重,宜追享于孝宗大王廟庭也。故領議政文忠公臣金壽恒,其祥表瓌望,比之麟鳳,貞忠大節,昭乎日星,斥照管動靜之論,逆折奸萌,而慈殿安矣,逮己巳凶鋒首而坤維傾矣,洎乎甲戌,忠冤始伸,而其入相已在顯廟朝,臣謂壽恒,宜追享于顯宗大王廟庭也。故右議政文忠公臣金錫冑,英邁間氣,文章蓋世,及其出將入相,大施經濟之才,戮力王室,轉危爲安,故禮判文孝公臣金萬重,承大賢詩禮,爲士林領袖,其在上前,直言讜論,積被群凶之惎忌,己巳之變,南海荐棘,未及見甲戌更化,而卒於謫,臣謂此兩臣,竝宜追享于肅宗大王廟庭也。司勳詔之大烝,功宗記之元祀,夫然後禮典正而義理明,於是乎旅楹椀橛,陟降有臨,玉豆雕篹,上下序秩,想當日風雲際會之盛,一唱三嘆,當有愀然如復見之思矣,此非臣一人之言,卽擧世大同之論,亦百年未遑之事也。伏願博詢在廷,亟擧縟典云云。答曰,省疏具悉。以若宿德茂功,危忠卓節,尙闕從享之典,實未遑也,宜其老成之有是論。疏辭,時原任大臣·館閣堂上,命招會議。
吏曹判書沈履澤疏曰,云云。答曰,省疏具悉。卿其勿辭行公。
丙戌十一月十六日酉時,上御興福殿。召對入侍時,參贊官黃耆淵,侍讀官權榮洙,檢討官李承載,檢校待敎李埈鎔,假注書趙秉健,記事官金永迪·趙衡夏各持綱目第六卷以次進伏訖。
上在景福宮。停常參·經筵。
李源逸啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
李源逸啓曰,左副承旨李東旭,今日不爲仕進,卽爲牌招,何如?傳曰,允。
李源逸啓曰,兵曹參判朴承儒除拜後,過三日不爲出肅,依定式推考警責,仍卽牌招察任,何如?傳曰,允。
黃耆淵啓曰,明日召對,取稟。傳曰,爲之。
鄭寅興啓曰,因奉朝賀金尙鉉上疏,時原任大臣·館閣堂上命招會議事,批下矣,依配享會圈時例,政府西壁·六卿·三司長官,一體牌招,而副提學未差。在前如此之時,有次官代行之例,諸玉堂一竝牌招,以爲推移進參之地,何如?傳曰,允。
黃耆淵啓曰,今日會議時,兩司長官,當爲進參,而大司憲·大司諫未差之代,政官牌招,開政差出,以爲進參之地,何如?傳曰,允。前望單子入之。
臺諫前望單子入之,大司憲趙秉世,大司諫李命宰落點。
賓廳會議,宣祖大王廟庭配享功臣文成公李珥,孝宗大王廟庭配享功臣,文忠公閔鼎重,顯宗大王廟庭配享功臣,文忠公金壽恒,肅宗大王廟庭配享功臣,文忠公金錫冑,文孝公金萬重。
黃耆淵啓曰,宣祖大王·孝宗大王·顯宗大王·肅宗大王廟庭配享功臣望單子,今已啓下矣,依例招致禮曹郞廳傳授之意,敢啓。傳曰,知道。
同敦寧李根命疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚云云。答曰,省疏具悉。所請依施。
上在景福宮。停常參·經筵。
自人定至五更,灑雨下雨,測雨器水深二分。
李源逸啓曰,明日常參·經筵,取稟。傳曰,停。
又啓曰,左副承旨李東旭,今日不爲仕進,卽爲牌招,何如?傳曰,允。
傳于李源逸曰,臺諫竝許遞,前望單子入之。
親軍右營,以白南益爲兵房。
兵曹口傳政事,親軍右營軍司馬單鄭誾朝。
李源逸,以司譯院都提調·提調·〈副〉提調意啓曰,漢學堂下譯官安東晉,履歷具備,卽爲加資,以爲前頭任使之地,何如?傳曰,允。
鄭寅興,以親軍海防營言啓曰,本營軍司馬趙秉升以其身病,勢難察任,今姑改差,何如?傳曰,允。
丙戌十一月十八日酉時,上御興福殿。召對入侍時,參贊官黃耆淵,侍讀官金容元,檢討官李承載,檢校待敎李埈鎔,假注書趙秉健,記事官金永迪·趙衡夏各持綱目第六卷以次進伏訖。
上在景福宮。停常參·經筵。
李源逸啓曰,明日常參·經筵,取稟。傳曰,停。
又啓曰,左副承旨李東旭在外,依傳敎竄配傳旨捧入之意,敢啓。傳曰,知道。
傳于黃耆淵曰,承旨有闕之代,前望單子入之。
承旨前望單子入之,金永悳落點。
傳于黃耆淵曰,飭已施矣。後營使鄭洛鎔,特爲分揀,仍任前職。
兵曹口傳政事,親軍右營兵房單白南益。
黃耆淵,以禮曹言啓曰,宣祖大王廟庭配享功臣右贊成文成公李珥,孝宗大王廟庭配享功臣左議政文忠公閔鼎重,顯宗大王廟庭配享功臣領議政文忠公金壽恒,肅宗大王廟庭配享功臣文忠公金錫冑,禮曹判書文孝公金萬重,已爲啓下矣。位牌造作,遣官設祭,敎書製述等事,竝令各該司,照例擧行,而謹稽謄錄,則在前廟庭追配時,皆以前頭大祭日躋配矣。今亦依已例來,十二月二十五日臘享大祭時擧行,何如?傳曰,允。
又以禮曹言啓曰,卽接忠淸監司閔泳商移文,則以爲庇仁縣鄕校大成殿,年久滲漏,棟樑汚傷,今方修葺計料,告由移還安祭香祝,自本曹啓稟下送云矣。庇仁縣鄕校聖殿修改時,先告事由移還安祭香祝,令該司照例磨鍊下送,從便卜日設行之意,竝爲分付,何如?傳曰,允。
上在景福宮。停常參·經筵。
藥房副提調李承五啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李源逸啓曰,明日常參·經筵,取稟。傳曰,停。
又啓曰,新除授左副承旨金永悳,卽爲牌招,何如?傳曰,允。
禮曹,來丁亥年正月初二日行星壇祭香祝親傳,取稟。奉敎敬依。
禮曹,來丁亥年正月初二日行宗廟春享大祭,親祭,取稟。奉敎敬依。
禮曹,來丁亥年正月初三日,行社稷祈穀大祭香祝,親傳,取稟。奉敎敬依。
黃耆淵啓曰,肅拜法意,何等審愼,而機器局司事任吉鎬肅單,有所錯誤,致勤下詢,事未前有,萬萬駭然。原單子使之改修正以入,而臣之矇然捧入,不勝惶悚。當該司事,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳于黃耆淵曰,公事誤下之中官高廷翼,從重推考。
黃耆淵啓曰,親軍後營使鄭洛鎔,特爲分揀,仍任前職事,命下矣。卽爲牌招,傳授虎符及傳令牌,何如?傳曰,允。
又啓曰,親軍後營使鄭洛鎔,謂以情踪惶蹙,奉牌闕外,終不受符,紀綱所在,萬萬駭然。所當重勘,而本院請推之外,無他可施之罰,何以爲之?敢稟。傳曰,仍以前牌嚴飭,卽爲授符。
兵曹口傳政事,管城將單趙存斗。
上在景福宮。停常參·經筵。
李源逸啓曰,來二十五日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
鄭寅興啓曰,假注書金敎獻有身病,勢難察任,今姑改差,何如?傳曰,允。
又啓曰,親軍後營使鄭洛鎔,飭敎之下,謂以情踪,去益惶蹙,奉牌闕外,終不受符,紀綱所在,萬萬駭然。所當重勘,而本院請推之外,無他可施之罰,何以爲之?敢稟。傳曰,飭敎之下,尙不入來受符,師律所在,極爲無嚴,記過待令。
傳于鄭寅興曰,後營使鄭洛鎔,記過分揀,虎符傳授。
兵曹口傳政事,親軍畿沿海防營軍司馬單李耕稙。
鄭寅興,以義禁府言啓曰,承政院左副承旨李東旭竄配事,承傳啓下矣。李東旭,慶尙道比安縣竄配,而以承傳內辭意,具罪目依例發遣府書吏,押送配所,何如?傳曰,允。
吏曹啓目粘連,觀此藝文館檢閱趙衡夏上疏,則以爲臣之父秉轍,見帶同知春秋館事矣。臣所帶記事兼銜,在下當遞,伏乞聖慈,俯垂鑑諒,亟許鐫改,以存公格亦爲白有臥乎所,史官春秋,例不得減下,同知春秋館事趙秉轍,似當許遞是白乎矣。宰臣所帶,遞仍當否,臣曹不敢擅便,上裁,何如?判付。啓,依回啓施行爲良如敎。
吏曹啓曰,前都正金麟淳名字,改以興濟,前都正兪仲煥名字,改以啓煥,前五衛將金胤根名字,改以澤根,前假監役金晉求名字,改以箕璜,前假監役李承耆名字,改以裕伯,出身金學龍名字,改以永鈺,前假監役黃徹淵名字,改以咸河,前假監役韓永俊名字,改以永錫,前假監役趙衡敎名字,改以興敎,副司果金基學名字,改以商學,前營哨官南錫熙名字,改以宅元事,爲等如告狀,依例令藝館給帖,何如?判付。啓,依允。
上在景福宮。停常參·經筵。
黃耆淵啓曰,明日常參·經筵,取稟。傳曰,停。
又啓曰,假注書趙秉健有身病,勢難察任,今姑改差,何如?傳曰,允。
金敎獻改差代,以金翊洙爲假注書。
傳于黃耆淵曰,卜相。
黃耆淵啓曰,卜相事,命下矣。右議政金有淵,卽爲命招,何如?傳曰,允。
又啓曰,卜相事,命下矣。政官牌招開政,何如?傳曰,允。
趙秉健改差代,以郭琦爲假注書。
賓廳卜相,判府事沈舜澤落點。
傳于黃耆淵曰,在外敦寧都正許遞,今日政差出。
傳于黃耆淵曰,副司果李敏英·高時勉,校理除授,副司果梁漢容·愼錫九,副校理除授,副司果孔在範·李起東,修撰除授,副司果金鎭祐·閔羲泰,副修撰除授。
黃耆淵,以吏曹言啓曰,前假監役金錫仁,年未滿,誤擬首望,至蒙恩點,不可仍置,原望筒勿施,何如?傳曰,允。
又以吏曹言啓曰,寧越府使李僖,堤川縣監李寅冕相換事,命下矣。堤川縣監李寅冕,以前任大興郡守,方在解由未出中,何以爲之?敢稟。傳曰,勿拘。
又以忠勳府言啓曰,順康園守奉官朴來春,以其身病,呈狀乞遞,改差,何如?傳曰,允。
有政。吏批,行判書沈履澤牌招不進,參判魚允中牌招不進,參議鄭元夏進,同副承旨黃耆淵進。以吏批言啓曰,行判書沈履澤·參判魚允中,竝牌招不進,小臣獨政未安,何以爲之?敢稟。傳曰,只出緊任。以朴龍勳爲敦寧都正,李濬泰爲監察,領議政單沈舜澤卜相事,傳敎。世子師單沈舜澤,奉常提調李源命,掌樂提調沈履澤,已上相換事,承傳。寧越府使李僖,堤川縣監李寅冕相換事,承傳。
兵批,判書閔應植病,參判朴承儒入直進,參議宋憲述病,參知李秉皐病,右副承旨鄭寅興進。同知單孫輔榮,僉知三單河相斗·李日炯·崔泓柱,部將加設單金若性,仍其職陞敍事,承傳。訓鍊奉事加設單方俊榮。
吏批,再政。以金永穆爲同敦寧,洪承憲爲工曹參議,金九鉉爲同春秋,韓駿鉉爲德陵直長,宋柱勳爲司錄,李根洙爲順康園守奉官。
三政,以李正魯爲右尹,韓章煥爲純陵奉事。
四政,以韓象鉉爲睿陵參奉,檢書官單宋岐玉·具長植。
傳于黃耆淵曰,向日勉副,特以卿久於賢勞,重違卿一直苦懇,乃有不獲已之擧,而萬機之叢脞,百虞之艱棘,日甚一日,則予未嘗晷刻而不思卿也。卿亦豈以釋去擔負爲幸,而恬然忘情,恝然袖手?卿惟體國老成,想蹶起中夜,必以國計民事,切切念到,而亦念予憂勤之勞且苦矣。夫何待多誥?望卿卽日膺命,庸答予寤寐之想事,遣史官傳諭于領議政。
上在景福宮。停常參·經筵。
李源逸啓曰,明日冬至望闕禮習儀相値,視事頉稟之意,敢啓。傳曰,知道。
事變假注書白文行書啓,臣於本月二十三日三更量,敬奉聖諭,馳往傳諭于南部明禮坊鍾峴契議政府領議政沈舜澤所住處,則以爲臣於衰病淹頓之中,忽伏奉不敢當之命,震懍靡措,繼以史官臨宣聖諭,一札十行,諄復鄭重,尤非蔑效如臣所當承者,皇隕怍慄,直欲鑽地而不可得矣。臣嘗無塵露報答,實有邱山譏謗,求解得解,日月幾何,雖以微官庶僚,尙不可諉以宿趼,復膺於不可膺之地。況大官爲百僚之式,朝廷卽四方之準,而用舍進退,顚倒苟簡,其在殿下置相之道,禮使之義,顧何如?適足以忝甌卜累聖簡而止而已。却何補於民國事計,用濟艱棘乎?艮限在心,擺棄不得,去就一款,初非可論,附對體嚴,不敢拖長,謹當文字,控實仰請反汗之處分云矣。敢啓。傳曰,知道。
吏曹,校理二單李敏英·高時勉,副校理二單梁漢容·愼錫九,修撰二單孔在範·李起東,副修撰二單金鎭祐·閔羲泰,已上除授事,承傳。
李源逸啓曰,玉堂上下番俱空,事甚未安。應敎尹容植,副應敎鄭誾朝,新除授校理李敏英·高時勉,副校理梁漢容·愼錫九,修撰孔在範·李起東,副修撰金鎭祐·閔羲泰,竝卽牌招,推移入直,何如?傳曰,允。
鄭寅興啓曰,假注書郭琦,時無職名,令該曹依例付軍職,冠帶常仕,何如?傳曰,允。
上在景福宮。停常參·經筵。
李源逸啓曰,明日常參·經筵,取稟。傳曰,停。
又啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣源逸,今日冬至望闕禮習儀進去,下直之意,敢啓。傳曰,知道。
黃耆淵啓曰,三品官之毋得過三日循例請牌,曾有定式矣。工曹參議洪承憲,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,明日傳香禮房承旨,當爲齋宿,行左承旨李源逸,所當牌招,而拘於廳規,不得請牌,何以爲之?敢稟。傳曰,牌招。
吏曹,直閣單尹。
黃耆淵,以吏曹言啓曰,今此冬至祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果李羲鳳·權榮洙,以上竝單付。
黃耆淵,以內務府言啓曰,前監役金鼎九,本府副主事差下,典憲司付掌擧行,何如?傳曰,允。
又以奉常寺都提調·提調意啓曰,各陵冬至祭享所用藥果,煎造後進上看品藥果二十立,依定式封進之意,敢啓。傳曰,知道。
鄭寅興,以兵曹言啓曰,禁軍別將趙載觀,身病猝重,勢難察任,改差,何如?傳曰,允。
兵曹,以洪南周爲禁軍別將。
領議政沈舜澤疏略曰,臣於昨日史官之回,荒率附對,而聖諭中予未嘗晷刻,而不思卿之敎,益復震悚。臣前後進退,無恒極矣。比及三載,事事糊塗,凡所以獻忠發慮者,無非病國而害民,何可擬議於更進乎?昔宋哲宗相司馬光,遼人聞之,以毋生事開邊隙,戒愼之。夫光以天下重望,爲遼人所服,而宋室賴安。今殿下置相,世豈無司馬光,而乃以如臣者,乍遞旋授,有何服遼寧宋之望乎?伏乞亟收命旨云云。答曰,省疏具悉卿懇。日昨之諭,辭略而意盡,庶幾諒予懇摯之衷矣。將謂卿怵然警省,犁然卽起,今玆巽章之來,乃與宿昔所期望者,一切相反,豈直悵缺而失圖?不覺牴牾而滋惑。第今澒洞之憂,遑迫之形,層生疊出,莫可名言,一榻輾轉,睡不能着,求所以彌綸匡濟,斷斷乎致卿而後可矣。卿所云重望服人,亦何多讓於古人?篤棐予裨補予,不憚鞠瘁,卿之所嘗自任者,而今忽不肯擔做,坐視顚隮,了不經心衡慮乎,則其必不忍爲是,而上下睽異,中外失望,其於國體,無此乖當矣,何乃不思之甚也?曩卿之賢勞旣多,而優閑養靜,亦云其久。予雖無言,卿宜有戀結於燕居深念之中,而胡爲而致此往復之至再也?予之所不可理會,卿之所不能辨說者也,其勿更煩,卽爲簉朝,庸副側席顒佇之想。仍傳于黃耆淵曰,此批答,遣左承旨傳諭,仍與偕來。
上在景福宮。停常參·經筵。
藥房提調金壽鉉·副提調李承五啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
黃耆淵啓曰,明日毓祥宮冬享祭齋戒,再明日冬至權停例陳賀相値,視事頉稟之意,敢啓。傳曰,知道。
行左承旨李源逸書啓,臣於本月二十四日酉時量,敬奉聖諭,傳諭于領議政沈舜澤所住處,則以爲臣上章呼籲,顒俟德音,宰列邇臣,臨宣批旨,首尾凡二百六十有六言,誨責肅溫,倚毗隆重,臣跪受莊誦,益復震悚。近年廊廟之上,久其任而專其責者,未有如臣績庸無成,疵類莫掩,叢謗未已者,亦未嘗有如臣,而諉之以時日之稍間,不戒于覆餗,復據具瞻之地,擔當論經之責,則民國之憂,將由臣而益添,朝野之望,將由臣而益缺,此臣所以寧被違慢之重誅,決不敢冒沒而更進者也。苟非然者,以臣受恩之踪,圖報之誠,夷險赴蹈,矢所不避,而今於已膺之地,若是自劃,豈敢忘吾君父,負吾國家,苟然爲一身謀也哉?區區微諒,庶賜下燭,前後方命之罪,惟伏地俟勘而已。偕來承宣之陋巷相守,彌增惶隘,伏願召還焉云矣。臣旣承偕來之命,故姑爲仍留之意,敢啓。傳曰,知道。
傳于黃耆淵曰,政官牌招開政。
傳于黃耆淵曰,宗廟提調有闕之代,前望單子入之。
宗廟提調前望單子入之,沈履澤添書落點。
傳于黃耆淵曰,尙衣提調有闕之代,前望單子入之。
尙衣提調前望單子入之,李秉文落點。
傳于黃耆淵曰,在外敦寧都正許遞,今日政差出。
傳于黃耆淵曰,呈告工曹判書許遞,今日政差出。
傳于鄭寅興曰,左營哨官李斗璜,使之起復從戎。
傳于黃耆淵曰,予之待卿者,旣敷實心,則卿之答予者,何用浮文?卿試思之。國計愈絀,支調沒策,民志胥動,鎭靖不得,頹綱莫整,淆俗轉訛,凡百岌嶪之狀,若將罔保朝夕。此政君臣上下相勉交修勵精圖治之日,而卿以忠愛悃愊,況於宿研手熟之地,不思所以急病讓夷之義,乃欲雍容崇飾矣乎?卿亦念到於時事扤捏,宜其慷慨憂歎,繞壁彷徨,而惟事退托,聽我藐藐者,其必有謂也,誠意淺薄,不足以動心乎,艱虞孔棘,莫可以側肩乎?此實反躬而自省處也。庶務之棼駁,必須卿調劑,而且於南至日,將有典禮之可以議定者,在卿分義,尤當不俟屨駕,予方臨軒而翹跂事,偕來承旨更爲傳諭于領議政,期於偕來。
行左承旨李源逸書啓,臣於本月二十五日午時量,敬奉聖諭,更爲傳諭于領議政沈舜澤所住處,則以爲臣碌碌自守,期期不奉,主恩日歸褻濫,臣罪日積傲抗,戰慄汗渥,罔知爲計。今又宣綸,挽及時事,勉臣以交修,責臣以退托,反復懇惻,不翅若耳提面命之諄複,眞可以泣鬼神而變金石矣。矧惟受靡極之恩,願百身而報答者,是臣也,則誠獨何必能不感隕?臣之已試蔑效,國人皆知,遂以金甌之重卜,永作鐵防之嚴限,而虛辱隆旨,至於此極,罪上添罪,尙復何言?藉使臣雖拚廉冒恥,勇往直前,固無一毫裨益,秪害民國而已。噫,以如此艱虞之日,被如此勤懇之命,而擔做無計,移動不得,匪惟恐惶隕越,亦切自悼而竊歎也。夫以我殿下至仁至慈,猶有所未盡悉於愚臣衷忱,而今下敦旨中,有不敢承者,震懍窮迫,不宜復瀆。況奉典禮議定之敎,到此而靡遑他顧,謹當趨簉文陛,恭承明旨。若臣見識,萬無一堪,惟有面達,仰冀體恤而惟允。宰臣之日夜淹留,尤非賤分之敢安,先賜召還,不勝至祝云矣。臣旣承偕來之命,故姑爲仍留之意,敢啓。答曰,知道。
傳于黃耆淵曰,聞領相不日簉朝云,爲國事萬幸。偕來承旨還入,以安大臣之心。
黃耆淵,以吏曹言啓曰,麟蹄縣監玄濟昶呈狀內,矣身親病沈重,萬無赴任之望云。改差,何如?傳曰,允。
傳于黃耆淵曰,陽城縣監之代,新錄中擬入。
傳于黃耆淵曰,麟蹄縣監之代,勿拘常格,各別擇差。
傳于黃耆淵曰,舒川郡守張逵鴻,修撰除授。
傳于黃耆淵曰,楊州牧使有闕之代,前府使玄濟普除授。
黃耆淵,以忠勳府言啓曰,順康園守奉官李根洙,以其身病,呈狀乞遞,改差,何如?傳曰,允。
又以吏曹言啓曰,司僕正李,以其身病,呈狀乞遞,改差,何如?傳曰,允。
又以吏曹言啓曰,司成鄭寅昇,以其身病,呈狀乞遞,改差,何如?傳曰,允。
有政。吏批,行判書沈履澤進,參判魚允中牌招不進,參議鄭元夏牌招不進,同副承旨黃耆淵進。以洪澈周爲工曹判書,柳希豊爲同敦寧,尹容善爲司成,朴淇鍾爲奉常判官,宋鍾五爲永禧殿令,宋哲玉爲順康園守奉官,李憲愚爲舒川郡守,申泰休爲光陽縣監,韓鎭庠爲麟蹄縣監,金貞圭爲司僕正,閔泳哲爲童蒙敎官,李敎榮爲中部都事,內務府主事單金鼎九。
兵批判書閔應植病,參判朴承儒病,參議洪憲述入直進,參知李秉皐病,右副承旨鄭寅興進。同知加設單趙載觀,副司正郭琦。
吏批,再政。以金顯柱爲監察,金寯根爲繕工主簿,申學均爲思陵參奉,成岐運爲陽城縣監。
三政,以鄭東箕爲尙瑞主簿。
四政,以安吉壽爲氷庫主簿。
兵曹口傳政事,禁軍別將單洪南周。
黃耆淵啓曰,日記修正,何等審愼,而去甲申十二月日記中,有所錯誤,致勤下詢,原日記,今方使之改修正。當該注書,所當重勘,而本院請推之外,無他可施之罰,何以爲之?敢稟。傳曰,從重推考。
鄭寅興啓曰,卽聞建春門守門將所告,則今日下鑰時,不掛門環,只鎖橫杠云。闕門鎻鑰,何等嚴重,而有此不審之擧,事極驚駭。爲先出給鑰匙,使之改鎖,而當該守門將及門考兵曹員外郞,竝所當重勘,而本院請推之外,無他可施之罰,何以爲之?敢稟。傳曰,竝拿處。
協辦內務府事鄭洛鎔疏略曰,臣罪臣自知之,雖愍覆之天,特賜分揀,顧臣情踪,轉益惶蹙。臣全昧事體,及夫論箴之上徹,不敢安然在職,唐突納符,逬出城外,嚴命所迫,雖已受符,豈可不顧廉防,恬然視務乎?伏乞亟命議勘云云。答曰,省疏具悉。遂事何必爲引?卿其勿辭行公。
上在景福宮。停常參·經筵。
李源逸啓曰,明日冬至望闕禮,依例爲之之意,敢啓。傳曰,知道。
又啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
傳于李源逸曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
李源逸啓曰,肅拜單子,廳坐時來呈,例也,而陽城縣監成岐運謝恩肅單,今始來呈,事體所在,誠極駭然。所當重勘,而本院請推之外,無他可施之罰,何以爲之?敢稟。傳曰,推考。
以建春門守門將任百圭,兵曹員外郞具範書拿處傳旨,傳于鄭寅興曰,分揀。
傳于李源逸曰,時·原任大臣率禮堂,明日來待。
兵曹口傳政事,親軍畿沿海防營兵房單,鄭周永。
李源逸,以吏曹言啓曰,今此宗廟朔祭大祝李在明,時無職名,令該曹口傳付軍職,何如?傳曰,允。
又以弘文館言啓曰,修撰孔在範,竄配傳旨未下,張逵鴻在外,副修撰閔羲泰差祭,下番闕直,事甚未安。副修撰金鎭祐,卽爲牌招入直,何如?傳曰,允。
又以弘文館言啓曰,新除授修撰張逵鴻,時在忠請道舒川郡任所,經筵入番事緊,請斯速乘馹上來事,下諭。傳曰,許遞。
又以禮曹言啓曰,今十一月二十七日冬至朝賀時,大王大妃殿·王大妃殿·中宮殿,百官陳賀儀註,直爲書入各殿之意,敢啓。傳曰,知道。
鄭寅興,以親軍別營言啓曰,本勞兵房李鍾晉,身病甚重,勢難察任,今姑改差,何如?傳曰,允。
兵曹,以元禹常爲親軍別營兵房。
行護軍金聲根疏曰云云。答曰,省疏具悉。卿其勿辭救護。
上在景福宮。停常參·經筵。
大殿·大王大妃殿·王大妃殿·中宮殿,內務府·內閣·政院·玉堂·吏曹·朝廷百官,冬至單子問安。答曰,知道。
世子宮·世子嬪宮,內務府·內閣·政院·玉堂·春坊·吏曹·朝廷百官,冬至單子問安。答曰,知道。
議號後,大殿·大王大妃殿·王大妃殿·中宮殿,內務府·內閣·政院·玉堂·朝廷二品以上·六曹堂上·兩司長官,口傳問安。答曰,知道。
世子宮·世子嬪宮,內務府·內閣·政院·玉堂·春坊·朝廷二品以上·六曹堂上·兩司長官,口傳問安。答曰,知道。
還內後,藥房·內務府·內閣·政院·玉堂,口傳問安。答曰,知道。
李源逸啓曰,明日常參·經筵,取稟。傳曰,停。
臺諫前望單子入之,大司憲徐相祖,大司諫李敎榮,落點。
李承五啓曰,時·原任大臣率禮堂,依下敎來待矣。傳曰,入侍。
傳于李承五曰,在外春秋許遞,今日政差出。
兵曹口傳政事,副司果單鄭寅昇。
李源逸,以忠勳府言啓曰,順康園守奉官李哲圭,以其身病,呈狀乞遞,改差,何如?傳曰,允。
有政。吏批,行判書沈履澤進,參判魚允中進,參議鄭元夏進,行左承旨李源逸進。以洪淳馨爲副提學,金若濟爲修撰,李喬翼爲知春秋,李裕承爲同春秋,柳興弼·朴炳赫爲監察,李容春爲禁府都事,金鳳奎爲順康園守奉官,李敏奎爲機器局委員,上號都監都提調單領議政沈〈舜澤〉,提調三單,鄭範朝·閔種默·洪澈周,郞廳五單,徐雲輔·劉秉洙·金炳榦·李浩善·李承一,海防營兵房鄭周永,今加嘉善加資事,承傳。副司果金鼎九·鄭啓朝,已上今超通政,朝官年八十加資。
兵批,判書閔應植病,參判朴承儒病,參議洪憲述入直進,參知李秉皐病,左副承旨金永悳進,同知加設單金濟用·洪時殷,護軍李鍾晉,副司果李起東·張逵鴻·高允行·金曾圭。
翼宗大王追上尊號望,立經亨道,成獻昭章。大王大妃殿加上尊號望,洪慶。
李源逸啓曰,翼宗大王追上尊號,大王大妃殿加上尊號議號單子,旣已啓下矣。招致禮郞傳授之意,敢啓。傳曰,知道。
李源逸,以禮曹言啓曰,謹稽謄錄,則在前追上尊號加上尊號竝行時,議號後無議號單子親受及箋文親上之例,百官只進箋于大殿,而親臨法殿,受百官進箋矣。今亦依此擧行乎?敢稟。傳曰,親臨磨鍊。
又以禮曹言啓曰,議號後王世子當有親上箋文之節,今番則何以爲之乎?敢稟。傳曰,勿爲磨鍊。
傳于金永悳曰,出宮門路,以思政門爲之。
傳于金永悳曰,侍衛軍兵毛具,從便爲之。
兵曹口傳政事,親軍別營兵房單元禹常。
兵曹口傳政事,副司果單李在明。
李源逸,以景慕宮提調意啓曰,再明日朔祭時,宮司三員,不可不備,而令李鍾協,身病沈篤,不得進參,合有變通之道。本宮令李鍾協,令該曹口傳相換,以爲及時擧行之地,何如?傳曰,允。
又以禮曹言啓曰,今此冬至諸道所封賀箋中,鳳山郡守安鼎玉,珍島府使柳冀先,定平府使具然恒,价川郡守李東弼,雖非應封官,俱以別軍職封進矣。一體看審捧入之意,敢啓。傳曰,知道。
丙戌十一月二十七日巳時,上御興福殿。時·原〈任〉大臣率禮堂入侍時,都承旨李承五,假注書郭琦,記事官金永迪·趙衡夏,領議政沈舜澤,判府事金弘集·金炳始,右議政金有淵,禮曹判書閔種默,參判趙秉轍,參議曺寅承,以次進伏訖。上曰,史官分左右。仍命大臣進前。舜澤進前奏曰,今日亞正也。一陽初復,百祿滋至,群情益切忭祝,此時,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。上曰,近日日氣常多不調矣。今日冬至日氣淸晶,以此占驗明年之年事,可幸矣。舜澤曰,以日氣占年事,自古伊然,而淸晶如此,爲民事萬萬幸甚矣。仍奏曰,臣等奉承下敎,率禮堂來待矣。上曰,召見卿等,非有他事也,惟我皇考盛德鴻功,嵬蕩難忘,來年卽代聽之周甲也。且慈聖寶齡,光躋八旬,予小子歡忭之忱,擧一國大同之慶,曷有其極?翼宗大王追上尊號,大王大妃殿加上尊號,謹稽彝典,要伸情禮,卿等以爲何如?舜澤曰,我翼宗大王攝理萬幾,永垂丕烈,盛德至善,民不能忘,而丁亥重回,彌切於戲。亦我大王大妃殿下,光躋八旬,壽考康寧,誕膺天祜,國朝五百年肇有之大慶也。伏想我殿下羹墻之慕,罔陵之祝,倍於他歲,而今奉典禮之下詢,尤不勝抃蹈。玉冊金印,摹天畫日,追上加上之竝行揄揚,情文允愜,神人胥悅。伏願亟降成命,以爲擧行焉。弘集曰,今此下詢,一則稱烈追闡之晠典也,一則慈壽彌卲之慶禮也。情文允愜,有光聖孝,欽仰懽忭之至。惟願成命之亟下焉。炳始曰,翼宗大王盛德崇功,於戲不忘。明年卽代理之周甲載回,而大王大妃殿寶齡,恰滿八旬,此實往古罕覩國朝初有之大慶也。揄揚闡徽,誕進鴻號,爰稽彝典,亦循群情,殿下之孝思愈隆,臣民之顒望允愜矣。有淵曰,自古帝王家功德之隆,壽福之盛,輒爲揄揚,有國之大典禮也。以我翼廟攝堯之德,慈聖躋耋之壽,笵金鏤玉,聖孝冞光,而凡東國爲臣民者,所共祈祝顒望者也。俯詢之下,尤不任懽欣蹈抃之至。上命書傳敎曰,惟我翼考盛德至仁,巍乎蕩乎,與天同大,民無能名,史不勝書,範金鏤玉,摸畫日月,豈足以闡揚萬一,而予小子冞切追報之誠,擧一國不忘於戲之思。況明年卽代聽之周甲,而天休滋至,邦籙靈長,惟我慈聖寶齡,恰滿八旬,此實千載罕覩,我家初有之大慶也。愛日祝岡之忱,曷有其已,而追昔慶今,感慕懽頌,崇奉顯冊,誕進鴻號彝典,厥惟自在,情禮可以少伸矣。玆於亞歲之日,召見大臣·禮堂,詢謀僉同,亦已仰稟慈聖矣。翼宗大王追上尊號都監,大王大妃殿加上尊號都監,合設擧行,政官牌招開政,都監堂郞差出。又命書傳敎曰,明年卽我慈聖殿下寶齡,恰滿八旬之慶會也,往牒之所罕覩,國朝之所未有也。予小子懽忭之忱,其所賁飾之節,靡不用極。當於明年月正元日,親上致詞箋文表裏于大王大妃殿矣。告布之節,令儀曹依例磨鍊。舜澤曰,三元嘉會,將擧彝典,是殿下達孝之誠,而宗社衍無疆之籙,寰區頌初有之慶,臣等忭祝,曷以形達?弘集曰,此誠國朝初有之大慶,旣進鴻號而揄揚之,又擧縟儀而賁飾之,有以仰聖孝之靡不用極,尤不勝萬萬慶祝矣。炳始曰,慶會千載,未有歡聲,八域攸同,元朝賁飾,聖孝益光,臣等獲覩晠典,尤不勝欣忭頌祝之忱矣。有淵曰,慶實肇有,禮固當行,臣等益頌聖孝,而願獻南山北斗之祝矣。種默奏曰,議號有當日擧行之例,亦有擇日擧行之例,今番則何以爲之乎?上曰,當日爲之。出擧條又奏曰,在前追上尊號加上尊號竝行時,都監,以上號都監稱號。凡係啓辭與文移,則隨其所掌,分而書之矣。今亦依此擧行,何如?上曰,依爲之。出擧條又奏曰,在前追上尊號加上尊號竝行時,議號後,無議號單子親受及箋文親上之例,百官只進箋于大殿,而親臨法殿,受百官進箋矣。今亦依此擧行乎?上曰,依爲之。出擧條又奏曰,來丁亥年元朝稱慶陳賀慶名,以大王大妃殿寶齡八旬稱號,何如?上曰,依爲之。出擧條又奏曰,議號當日爲之事,命下矣。應參諸臣,令政院命招擧行,何如?上曰,依爲之。出擧條又奏曰,諸般儀節,筵退後,謹當以草記稟定矣。上曰,依爲之。出擧條承五奏曰,今日議號時,三司長官,當爲進參,副提學未差之代,今日政差出,何如?上曰,依爲之。出擧條舜澤起伏奏曰,臣今肅命登筵,豈或一分爲職事可强而然哉?諭批之屢勒,責於臣者至嚴,典禮之莫重,議於臣而將定,遂不敢以微來去就,曠日相持,止竟呈身於不當呈身之地矣。臣區區艱進之義,日月之明,庶幾鑑燭,而蔑績如臣,積謗如臣,其何以贊萬幾而獻替謀猷,董百僚而裁決機務乎?狼狽已驗於往日,僨錯若在於目下。以公以私,實難蹲冒。臣若只爲身圖而不爲民國圖,備例飾辭,强聒以要上,則天日高臨,鬼神傍列,其必厭臣之爲矣。伏願卽賜斥退,以全微諒焉。上曰,凝佇之餘,見卿簉朝,非但予心之喜,實爲國事之幸。須體懇眷之意,亦念艱虞之會,勿復辭巽,益殫匡濟之責,是所厚望也。舜澤曰,當此艱虞之會,面承懇摯之敎,臣非木石,寧不感激,而臣固已試而蔑效,國事之收拾不得,罔非臣不職之罪也。不職其職,卽是僨誤,而今何可又復僨誤乎?以其有爲國之心,故所以冒悚面陳,仰冀鑑諒者也。上曰,卿之巽讓,誠過矣。予旣屢試,已有成績,國事之至今日維持,皆賴卿之輔導也,尙何以僨誤自居也?是則過謙也。且今日艱虞溢目,事務鞅掌,勢如竿頭,莫可救止。必須如卿耇德,左右夾贊,然後可以有濟。此非言去之時,勿復辭巽也。舜澤曰,聖敎之下,不敢更事煩瀆,而以臣材具精力,實無以擬議於濟艱之責,萬萬惶懍矣。上曰,稱慶展誠,時日較急,會同與始役,頃卽速爲之也。舜澤曰,今日筵退後,議號自當日晚,會同則明日爲之,始役則當擇日擧行矣。上曰,此月內儻有始役吉日乎?舜澤曰,謹當問諸日官,從速擇定,而此月無多,餘日不幾,自可拖至來月矣。上曰,志喜之忱,不容少緩,卿須體此至意也。舜澤曰,聖敎如此切至,謹當竭誠敦工,期於遄竣矣。上命大臣就座。又命史官就座。仍命大臣先退。又命退。諸臣以次退出。
丙戌十一月二十七日申時,上詣勤政殿,百官進箋親受入侍時,行都承旨李承五,行左承旨李源逸,右承旨閔泳駿,左副承旨金永悳,右副承旨鄭寅興,同副承旨黃耆淵,假注書郭琦,記事官金永迪·趙衡夏,提學金永壽,直提學閔泳煥,檢校直閣朴鳳彬·金文鉉·鄭夏源·閔京鎬·金世基,檢校待敎金用圭·鄭寅昇·李埈鎔,副校理愼錫九,副修撰金鎭祜,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調金壽鉉,副提調尹用求,進前問候訖。詣勤政殿月臺,通禮跪啓請降輿。上降輿,陞座。通禮跪啓請執圭。上執圭。引儀引宗親·文武二品以上,入就位,行四拜禮。展箋官二人,對擧箋函,陞自東階,奉進於御座前。引儀唱跪,宗親·文武百官跪。宣箋官讀箋文訖。引儀唱四拜,宗親·文武百官行四拜禮。通禮跪啓禮畢,大臣進前問候訖。通禮跪啓請釋圭。上釋圭,降座。通禮跪啓請乘輿。上乘輿,入思政門。永悳請出標信解嚴。上還內,諸臣以次退出。
上在景福宮。停常參·經筵。
李源逸啓曰,明日常參·經筵,取稟。傳曰,停。
黃耆淵啓曰,奏御文字,何等審愼,而今日大臣擧條中,有所漏落,致勤下詢,事甚駭忽。原擧條,今方修正以入,而臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
吏曹口傳政事,景慕宮令李鍾協,長興別提徐殷淳,已上相換事,承傳。
傳于李源逸曰,臺諫竝許遞,前望單子入之。
傳于李源逸曰,兼司書有闕之代,前望單子入之。
傳于李源逸曰,右副承旨許遞,前望單子入之。
承旨前望單子入之,閔丙承添書落點。
傳于李源逸曰,兼弼善有闕之代,前望單子入之。
兼弼善前望單子入之,鄭寅昇落點,兼司書前望單子入之,尹命燮落點。
傳于李源逸曰,吏曹參議有闕之代,前望單子入之。
吏曹參議前望單子入之,李種弼添書落點。
李源逸,以弘文館言啓曰,新除授修撰金若濟,卽爲牌招察任,何如?傳曰,允。
又以禮曹言啓曰,今此翼宗大王追上尊號,大王大妃殿加上尊號吉日,以何間推擇乎?敢稟。傳曰,來正月旬前擇入。
又以禮曹言啓曰,以翼宗大王追上尊號,大王大妃殿加上尊號吉日,何間推擇,取稟草記,傳曰,來正月旬前擇入事,命下矣。令日官金東萬推擇,則太室追上尊號冊寶,來正月初二日爲吉云,以此日定行,而大王大妃殿加上尊號冊寶吉日,旬前連値拘忌,無以推擇云。何以爲之乎?敢稟。傳曰,旬後擇入。
又以禮曹言啓曰,今此翼宗大王追上尊號,大王大妃殿加上尊號稱慶陳賀時,大殿·大王大妃殿·王大妃殿·中宮殿箋文·方物物膳,世子宮方物物膳,依例封進之意,知委京外,箋文頭辭,令文任撰出,何如?傳曰,允。外道方物物膳,置之。
又以禮曹言啓曰,來丁亥年元朝大王大妃殿寶齡八旬稱慶陳賀,大殿·大王大妃殿·王大妃殿·中宮殿箋文·方物物膳,世子宮方物物膳,依例封進之意,知委京外,箋文頭辭,令文任撰出,何如?傳曰,允。外道方物物膳,置之。
又以禮曹言啓曰,來丁亥年元朝大王大妃殿寶齡八旬稱慶陳賀時,外道方物物膳置之事,命下矣。在前陳賀,外道方物物膳置之之時,各殿進獻議政府·六曹物膳及京廳方物·京畿物膳,則例爲封進,今亦依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
又以追上尊號都監都提調意啓曰,玉冊文製述官·書寫官及樂章文製述官·金寶篆文書寫官實預差,別單書入之意,敢啓。傳曰,知道。
追上尊號都監,翼宗大王玉冊文製述官判府事金炳始預差督辦內務府事金永壽,書寫官行大護軍洪鍾軒,預差協辦內務府事李喬翼,樂章文製述官行戶曹判書鄭範朝,預差禮曹判書閔種默,金寶篆文書寫官判府事金弘集,預差南寧尉尹宜善。
李源逸,以追上尊號都監都提調意啓曰,宗廟上冊寶時,冊寶欌奉審,先期擇日,自都監擧行,曾有已例矣。今番奉審吉日,令該曹依例推擇擧行,何如?傳曰,允。
又以加上尊號都監都提調意啓曰,玉冊文製述官·書寫官及樂章文製述官·玉寶篆文書寫官實預差,別單書入之意,敢啓。傳曰,知道。
加上尊號都監,大王大妃殿玉冊文製述官奉朝賀金尙鉉,預差行上護軍尹滋悳,書寫官協辨內務府事趙康夏,預差行大護軍韓敬源,樂章文製述官兵曹判書閔應植,預差行大護軍鄭海崙,玉寶篆文書寫官右議政金有淵,預差判宗正卿李載元,上號都監郞廳二單趙秉升·鄭寅學,監造官五單趙性觀·閔建鎬·李敏秀·金益弘·趙秉鼎。
李源逸,以上號都監都提調意啓曰,本都監郞廳監造官,分房,別單書入之意,敢啓。傳曰,知道。
又以上號都監都提調意啓曰,本都監都廳郞廳二望,別單書入之意,敢啓。傳曰,知道
又以上號都監都提調意啓曰,本都監監造官五望,別單書入之意,敢啓。傳曰,知道。
又以上號都監都提調意啓曰,本都監別看役松禾縣監姜湕,前敎授崔錫肇,前五衛將李豊榮差下,使之擧行,何如?傳曰,允。
又以上號都監都提調意啓曰,闕內待令郞廳,例以入直武臣兼宣傳官,輪回察任,而武兼,今旣減省矣。以入直部將,輪回察任,何如?傳曰,允。
又以侍講院言啓曰,新除授兼弼善鄭寅昇,兼司書尹命燮,事當竝卽牌招,而時値夜深,待明朝牌招,何如?傳曰,允。
又以司譯院都提調·提調意啓曰,漢學堂下譯官卞殷榮·韓應龜,淸學堂下譯官金用鍊,蒙學堂下譯官高永俊,倭學堂下譯官卞鍾夔·李熙善,履歷具備,竝加資,以爲前頭任使之地,何如?傳曰,允。
黃耆淵,以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以兵曹言啓曰,統長金道春,謹依口傳下敎,武藝別監崔學信,決棍除下之意,敢啓。傳曰,知道。
又以親軍海防營言啓曰,謹依下敎,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
吏曹參議鄭元夏疏曰,伏以,臣祗奉天官參佐之誥,悸恐惶恧,罔知所以措躬。始焉量入爲戒,違傲召旨,竟乃怵義肅命,冒行代斲,退自循省,醜盭畢顯,縱荷涵覆天大,俾之隱沏,而鞱瑕四至之譏罵嗤點,其何以自解乎?用由爲懼,不敢爲曠日虛冒計矣。且臣居常病脆,重添感寒,支節牽疼,嘔咳交作,時日之間,蠢動末由,選部重任,尤不容臣瘝墮爲也。玆敢刳瀝衷懇,仰瀆崇嚴,伏乞聖慈,俯垂鑑諒,亟遞臣見帶之職,俾公器重而私分安焉云云。省疏具悉。所請依施。
副司果李貞稙疏曰,伏以,臣叔父臣承五,見帶都承旨矣。臣所帶別兼春秋之銜,揆以典式,自在當遞。玆敢短章仰籲,伏乞聖明,俯垂鑑諒,亟令選部,照例鐫改,以存公格,以安私分云云。省疏具悉。疏辭,下該曹稟處。
兼司書閔宗植疏曰云云。省疏具悉。所請依施。
上在景福宮。停常參·經筵。
藥房副提調李承五啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟,答曰,知道。大王大妃殿·王大妃殿氣候一樣。中宮殿氣候安順。卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李源逸啓曰,明日常參·經筵,取稟。傳曰,停。
傳于李源逸曰,禮房承旨馳詣宗廟·景慕宮,奉審摘奸以來。
李源逸啓曰,明日召對,取稟。傳曰,爲之。
李源逸,以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
閔丙承,以宣惠廳言啓曰,十一月令宗廟薦新天鵞,忠淸道當次,而貢人處,使之趁期封進矣。月令已盡,尙未捉得。莫重薦新,致此過限,萬萬未安。臣則惶恐待罪,該貢人,令攸司從重科治,期於捉得封進之意,分付禮曹,何如?傳曰,允。勿待罪。
李源逸,以禮曹言啓曰,以大王大妃殿加上尊號冊寶吉日,正月旬前,連値拘忌,無以推擇,何以爲之?取稟草記,傳曰,旬後擇入事,命下矣。令日官金東萬推擇,則來正月十三日爲吉云,以此日定行乎?敢稟。傳曰,以此日定行。
又以禮曹言啓曰,進饌吉日,待新曆頒降,擇日擧行事,允下矣。令日官金東萬推擇,則來正月二十七日爲吉云,以此日定行乎?敢稟。傳曰,以此日定行。
又以禮曹言啓曰,今此太室追上尊號親上冊寶之節,依例磨鍊乎?敢稟。傳曰,依例磨鍊。
又以禮曹言啓曰,來丁亥年元朝大王大妃殿寶齡八旬稱慶陳賀時儀節,當爲磨鍊,謹依已例,以親上致詞箋文表裏後,親臨受賀磨鍊乎?敢稟。傳曰,親臨磨鍊。
又以禮曹言啓曰,大王大妃殿加上尊號儀節,當爲磨鍊,而謹稽謄錄,則有外殿親傳冊寶,內庭行禮,自內親上致詞箋文表裏之例,亦有外殿親傳冊寶,親上致詞箋文表裏之例。今番則何以爲之乎?敢稟。傳曰,外殿親傳冊寶,內庭行禮磨鍊。
又以禮曹言啓曰,今此翼宗大王追上尊號,大王大妃殿加上尊號稱慶陳賀時,外道方物物膳置之事,命下矣。在前陳賀,外道方物物膳置之之時,各殿進獻議政府·六曹物膳及京廳方物·京畿物膳,則例爲封進,今亦依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
又以上號都監都提調意啓曰,本都監監造官前監役趙性觀,前都事閔建鎬,前參奉李敏秀,前監役金益弘,前監役趙秉鼎,時無職名,竝令該曹,口傳付軍職,使之冠帶常仕,何如?傳曰,允。
閔丙承,以親軍後營言啓曰,本營軍司馬閔宗植,身病甚重,勢難察任,今姑改差,何如?傳曰,允。
兵曹啓目粘連,觀此前黃海兵使閔敬鎬狀啓,則所已鎭萬戶朴宗奎,三載居鎭,一心圖治,當春賙急,均給穀種,窮蔀蠲稅,先自火田,巡山屛潛斫,繕廨有改觀,捐盡殘廩,到底殫誠,咸惜瓜期在邇,屢見民狀願留,特許仍任,責其成效事,令該曹禀處亦爲白有臥乎所,實心之如是殫誠,可知民狀之願留,依狀請特許仍任,俾責終始,何如?判付。啓,依允。傳啓日記廳堂上金春熙,郞廳郭琦。
上在景福宮。停常參·經筵。
李源逸啓曰,來初五日朝參日次,而崇陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
傳于李源逸曰,禮房承旨馳詣受香所,奉審摘奸以來。
李源逸啓曰,翰林召試被筵當次人李石榮薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單李石榮。
兵曹口傳政事,親軍別營單司馬單宋伯玉,副司勇趙性觀·閔健鎬·李敏秀·金益弘·趙秉鼎,以上竝單付。
李源逸,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,謹稽謄錄,則在前太室追上尊號時,改題主一節,不爲磨鍊矣。今亦依此擧行乎?敢稟。傳曰,依此磨鍊。
又以禮曹言啓曰,今此太室追上尊號親上冊寶時,王世子行禮之節,依例磨鍊乎?敢稟。傳曰,依例磨鍊。
又以禮曹言啓曰,來丁亥年元朝稱慶,親上致詞·箋文·表裏于大王大妃殿時,王世子行禮之節及親臨受賀時,王世子進致詞·箋文·表裏行禮之節,依例磨鍊乎?敢稟。傳曰,依例磨鍊。
又以禮曹言曰,來丁亥年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀,以只進表裏磨鍊矣。今亦依此擧行,何如?傳曰,允。
又以上號都監都提調意啓曰,玉冊或以五簡爲一貼,或以六簡爲一帖,而謹考謄錄,近年皆以七簡爲一貼矣。今番則何以爲之乎?敢稟。傳曰,七簡爲一貼。
又以上號都監都提調意啓曰,本都監各房,今日始役,郞廳·監造官中一員,依例入省記,輪回上直之意,敢啓。傳曰,知道。
黃耆淵,以漢城府言啓曰,年終獻民數,京中及八道戶口摠數,每年十二月初一日抄錄入啓,卽不易之定式,而平安道·咸鏡北道按撫營民數,尙不上來,京中及各道民數,不得修正入啓,極爲悚惶。獻民數事體,何等重大,而如是疎忽,事甚未安。該道道臣,爲先推考擧行,營吏卽爲捉上嚴繩,民數成冊,別定監色,罔夜上來之意,發關申飭,待齊到後,竝與各道民數,同爲入啓之地,何如?傳曰,允。
吏曹啓目粘連,觀此別兼春秋李貞稙上疏,則以爲臣叔父臣承五,見帶都承旨矣。臣所帶別兼春秋之銜,在法當遞,伏乞聖明,俯垂鑑諒,照例鐫改,以存公格亦爲白有臥乎所,史官春秋,例不得減下,都承旨李承五所帶春秋館修撰官之銜,今姑減下,何如?判付。啓,依允。
副提學洪淳馨疏曰,伏以,太室闡烈,長樂颺徽,玉牋金簡,隆典將擧,凡百有位,胥慶以祝,亞歲王庭,公卿會議,玉署之長,例當與聞。廼者銓剡,謬及於無似賤臣,至蒙恩點,庚牌宣召,促臣參坐,事體至重,義分是怵,顚倒出肅,而退伏思惟,顔騂背汗,措躬無地。夫人臣仕宦於熙朝,流品庶秩之倖占冒據,猶爲逡巡退讓,矧此堂堂淸要之地,衮職有闕,則補綴之,廈氈顧問,則啓沃之,苟非籍囿之詞英,藝林之儒宗,則莫宜居之。必其人通經博古,孄章修辭,如古之祕書直學士,龍床虬漏,講周冕殷輅之制,鳳閣蓮燭,演漢冊唐綸之義,責任緊重,地望逈峻,視侍讀檢討之列,其選嚴重,寧曠不備,而有或値事擇授,尤有所顧名而難愼。若臣本末,淵鑑畢燭,而才本庸鈍,性又疎懶,以學則未通章句,以藝則莫辦書數,重以早通文籍,偏被天眷,依近末光,騫翥亨衢,罔非冥墑驟躐,而縹緗之秩,全抛笆籬,研槧之工,亦屬筌蹄,凡惟翰墨之司,無以供奉從事矣。今乃裒然據一館長席,恬然若擔夯職事,是欺天也,欺心也,其爲聖簡之累,名器之玷,果不淺淺焉爾。且念臣祖先以來,奕世趾美,亦膺是職,以臣之無能爲役,徒諉榮觀之爲可襲,不知忝墜之爲可懼,則玆豈非自貽伊戚於身家之計哉?庸是惶懼,歷日愈滋,敢控衷懇,仰瀆崇嚴。伏乞天地父母,憫之恤之,亟遞臣瀛館之銜,以爲重官方安私分焉云云。答曰,省疏具悉。所請依施。
丙戌十二月初一日二更,上御興福殿。召對入侍時,參贊官閔丙承,侍讀官李敏英,檢討官金若濟,檢校待敎鄭寅昇,假注書郭琦,記事官趙衡夏·李石榮,各持綱目第六卷,以次進伏訖。上曰,史官分左右。仍開卷。上曰,上番讀之。敏英讀自廣與不識,止鮮不覆亡哉。上曰,釋義。敏英釋義訖。上曰,文義奏之。敏英曰,李主略·程主嚴,皆與士卒同甘苦,以得衆心爲本。故未嘗一敗,將兵之道,奚獨然?治民之要,亦如此。伏願殿下,懋哉懋哉。上曰,論此兩人之優劣,程云嚴多於李之略然,大抵爲將之道,徒威而不以惠,則亦有一偏之失,必須威惠巽行,然后可謂善用兵也。敏英曰,聖敎切當矣。上曰,下番讀之。若濟讀自夏四月,止更來言神事矣。上曰,釋義。若濟釋義訖。上曰,文義奏之。若濟曰,武帝,漢之四百年英傑之主,而暫爲蔽於方士之術,如日月之遮片雲。及其汾水秋風悔心之後,改過復聰,日月之明更新。伏願殿下體念焉。上曰,策賢良而擧孝廉,文治之美者也。祠畤竈而求神仙,疵政之大者也。予嘗觀漢史至此,未嘗不一興起而一嗟歎也。欲致俊乂之士,親策文學,此則可以取法也,浪求虛無之仙,妨害國事,此則可以監戒也。若濟曰,聖敎至當矣。上曰,參贊官讀之。丙承讀自立太一祠,止擊之便。上曰,釋義。丙承釋義訖。上曰,文義奏之。丙承曰,天子之兵,有征無伐,遣間誘擊,便是僥倖之計也。設使王恢立功,猶不過詭愚獲禽,難免後世之譏。況蔑效殺身,豈勝慨歎乎?上曰,古昔聖王之待夷狄也,侵盜邊境,則敺之而已。至於武帝,始事窮黷,甚非所取。且其時匈奴初和,秪可以德撫之,不宜以兵臨之,而見賣於莊王輩之利誘,妄率動兵,豈有取勝之理乎?丙承曰,不聽安國之言,甚可惜也。上曰,閣臣讀之。寅昇讀自韓安國曰,止勿擊便。上曰,釋義。寅昇釋義訖。上曰,文義奏之。寅昇曰,夫兵者,出於不得已也。雖有戰勝攻取之萬全良策,難以輕擧。今此武帝之用兵,專以詭詐,恃其徼幸,而終至於無功,實昧用兵之道。上曰,高帝平城之辱,豈不忿怒也?特以私怨細故,不欲輕動天下之兵也,豁達大度,固當如是。安國之言,果是矣。寅昇曰,聖敎至當矣。上掩卷。仍命史官就座,又命退諸臣。以次退出。
上在景福宮。停常參·經筵。
傳于閔丙承曰,初五日次對,進定於再明日。
閔丙承啓曰,明日召對,取稟。傳曰,爲之。
又啓曰,假注書金翊洙有身病,勢難察任,今姑改差,何如?傳曰,允。
金翊洙改差,代以趙寧九爲假注書。
閔丙承啓曰,日記修正,何等審愼,而去十月朔日記,有所錯誤,致勤下詢,事甚稽忽,極爲未安。臣之矇然捧入,不勝惶悚。原日記使之改修正,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
以司謁口傳下敎曰,今初六日自內親上致詞·箋文·表裏時,登軒架,依例排設。
兵曹口傳政事,親軍後營軍司馬單李瑞永。
兵曹口傳政事,楊花別將單李明九。
閔丙承,以禮曹言啓曰,謹稽謄錄,則在前追上尊號冊寶,皆以子時擧行矣。今番追上尊號冊寶時刻,亦以來正月初二日子時磨鍊乎?敢稟。傳曰,子時磨鍊。
又以禮曹言啓曰,謹稽謄錄,則在前追上尊號·加上尊號竝行時,稱慶陳賀,每以加上尊號日擧行矣。今亦依已例,其日外殿親傳冊寶,內庭行禮,自內親上致詞·箋文·表裏後,臨殿受賀之節,依例磨鍊乎?敢稟。傳曰,依例磨鍊。
又以禮曹言啓曰,今此大王大妃殿加上尊號,外殿親傳冊寶,內庭行禮,自內親上致詞·箋文·表裏時,王世子行禮之節及親臨受賀時,王世子進致詞·箋文·表裏行禮之節,依例磨鍊乎?敢稟。傳曰,依例磨鍊。
又以禮曹言啓曰,今此大王大妃殿加上尊號時,外殿親傳冊寶處,所當以勤政殿磨鍊,而大王大妃殿親受處所,以何殿磨鍊乎?敢稟。傳曰,萬慶殿爲之。
又以禮曹言啓曰,今此大王大妃殿加上尊號內庭行禮時,中宮殿行禮之節,依例磨鍊乎?敢稟。傳曰,依例磨鍊。
又以禮曹言啓曰,今此大王大妃殿加上尊號內庭行禮時,王世子嬪行禮之節,何以爲之乎?敢稟。傳曰,依例磨鍊。
又以禮曹言啓曰,今十二月初六日大王大妃殿誕日,自內親上致詞·箋文·表裏儀註,直爲書入大王大妃殿·中宮殿·世子嬪宮之意,敢啓。傳曰,知道。
又以內醫院都提調·提調意啓曰,前御醫金漢榮,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單金漢榮。
閔丙承,以刑曹言啓曰,宣惠廳啓辭內,十一月令宗廟薦新天鵞,忠淸道當次,而貢人處,使之趁期封進矣。月令已盡,尙未捉得,莫重薦新,致此過限,萬萬未安。臣則惶恐待罪,該貢人令攸司從重科治,期於捉得,卽爲封進之意,分付禮曹,何如?傳曰,允。勿待罪事,批下矣。謹按律文,則大明律制書有違條有曰,凡奉制書,有所施行,而違者杖一百。罪人宋景五,依此律決杖一百,從重科治之意,敢啓。傳曰,知道。
右尹李正魯疏曰,伏以,臣獲戾神明,奄罹鞠凶,煢煢銜恤,穹壤靡逮,居然星霜嬗變,冠屨視常,冥頑特甚,此何人斯?噫,人孰無母子情理,而豈有如臣身之於臣母乎?臣本孤露,惟偏母相依爲命,幼而拊育,長而敎導,疾恙飮食,憧憧乎憂念之,言行事爲,諄諄然提撕之。迄今四十有餘年,篤恩隆愛,欲報無極,而臣幸藉先庥,早歲通籍,偏荷聖朝曲成之渥,州縣致奉檄之喜,卿秩推封誥之典,此誠人子之大榮,以臣不肖,得有今日,莫非臣母積勞至誠之所曁也。未罄烏鳥終養之情,遽纏風樹不洎之慟,萬事如夢,何嗟及矣?廼者天眷記簪,騎省京兆,除旨荐宣,寵光攸曁,感新愴舊,自不覺聲淚之交逬。顧惟慶會在前,義當陳力趨恭,而三燧窮廬,苟存形殼。今焉蒲質先朽,灰心已泠,榮進一步,斷無其望,區區微願,惟有瞻依邱壠,以送畢生而已。玆敢悉輸衷臆,瀝血哀籲,伏乞聖慈,矜臣㦖臣,亟收臣新授職名,仍令選部永勿檢擬,俾保餘喘,則臣當感戴洪造,矢心隕結矣云云。答曰,省疏具悉。卿其勿辭行公。
檢閱李石榮疏曰,伏以,臣本生父臣裕承,方帶同知春秋館事矣。臣所帶記事兼銜,在下當遞。玆敢援例陳章,仰瀆崇嚴,伏乞聖明,俯垂鑑諒,遞臣兼職,以存公格,不勝幸甚云云。省疏具悉。疏辭下該曹稟處。
上在景福宮。停常參·經筵。
李源逸啓曰,明日常參·經筵,取稟。傳曰,停。
又啓曰,假注書郭琦有身病,勢難察任,改差,何如?傳曰,允。
李源逸,以禮曹言啓曰,今此大王大妃殿加上尊號內庭行禮時,大殿所進致詞·箋文,中宮殿所進致詞,王世子所進致詞·箋文,王世子嬪所進致詞,令文任前期撰進,以爲肄習之地,何如?傳曰,允。
又以禮曹言啓曰,太室親上冊寶時,王世子行禮之節,依例磨鍊事,命下矣。殿下出宮時,王世子闕門外祗迎後,隨詣之節,依例磨鍊乎?敢稟。傳曰,依例磨鍊。祗迎,置之。
又以禮曹言啓曰,謹稽謄錄,則加上尊號內庭行禮時用樂,例以瞽師女伶擧行,而乙卯以後,連因特敎除之,辛丑年上尊號時,亦有置之之命,而因下敎,用樂之節,依丁亥年例,設軒懸於通明殿正陽門外庭,登歌之樂於正陽門外階上磨鍊,而癸酉·癸未年及今春,亦依此例擧行矣。今番則何以爲之乎?敢稟。傳曰,依今春例爲之。
吏曹啓目粘連,觀此藝文館檢閱李石榮上疏,則以爲臣本生父裕承,方帶同知春秋館事矣。臣所帶記事兼銜,在下當遞,伏乞聖明,俯垂鑑諒,遞臣兼職,以存公格亦爲白有臥乎所,史官春秋,例不得減下,同知春秋館事李裕承,似當許遞是白乎矣,宰臣所帶遞仍與否,臣曹不得擅便,上裁,何如?判付。啓,依回啓施行爲良如敎。
丙戌十二月初三日酉時,上御興福殿。召對入侍時,參贊官黃耆淵,侍讀官李敏英,檢討官閔羲泰,檢校待敎李埈鎔,假注書趙寧九,記事官趙衡夏·李石榮,各持綱目第六卷,以次進伏訖。
上在景福宮。停常參·經筵。
李源逸啓曰,明日常參·經筵,取稟。傳曰,停。
閔丙承,以議政府言啓曰,新差有司堂上朴齊寬,今日賓對,懸病不進,事甚未安。令政院卽爲牌招,使之進參,何如?傳曰,允。
傳于閔丙承曰,大臣·政府堂上引見。
傳于閔丙承曰,政官牌招開政。
郭琦改差,代以姜益秀爲假注書。
傳于閔丙承曰,左副承旨許遞,前望單子入之。
承旨前望單子入之,金文濟落點。
傳于閔丙承曰,敦寧都正許遞,今日政差出。
傳于閔丙承曰,銓郞未差之代,前望單子入之。
傳于閔丙承曰,啓字誤踏之中官高廷翼推考。
兵曹口傳政事,護軍單洪淳馨。
李源逸,以吏曹言啓曰,井邑縣監閔東鎬呈狀內,矣身受由上京,矣身病猝重,萬無還任之望云,罷黜,何如?傳曰,魯城縣監李承紀相換。
有政。吏批,行判書沈履澤牌招不進,參判魚允中牌招不進,參議李種弼進,行左承旨李源逸進。以吏批言啓曰,行判書沈履澤,參判魚允中,竝牌招不進,小臣獨政未安,何以爲之?敢稟。傳曰,只出緊任。以金義坤·趙鍾七·鄭爲敦寧都正,李商應爲同義禁,鄭寅奭爲興陽縣監,鄭元夏爲黃州牧使,金九鉉爲刑曹參判,尹重化爲監察,機器局委員李鶴林,仍其職陞大事,承傳。
兵批,判書閔應植病,參判朴承儒病,參議洪憲述入直進,參知李秉臯病,同副承旨閔丙承進。以朴漢均爲親軍別營騎士將,金奎漢爲鷺梁別將,同知加設單崔致弘·河泰準·李仁呂·裵聖煥,訓鍊主簿加設單蔡奎璿,部將加設單李喜冕·李種元,護軍徐相祖·李完馥,副護軍鄭寅興·鄭元夏·金鴻翊·沈弘潤·鄭啓朝·趙國顯,副司果徐漢淳·宋潤用·李冕在·李聖宇·高永祺·安順祚,以上竝單付。所已萬戶朴宗奎,特許仍任事,承傳。
吏批,再政。以金綺秀爲同春秋,元世恒爲監察,奇東肅爲禁府都事,崔聖大爲順康園守奉官。三政。以洪道泰爲監察,分敎官單崔益受,前監役李敎承,副司果蔡東一·鄭啓朝·李成伯·徐皞,以上今超通政,朝官年八十依法典加資。
傳于李源逸曰,伊川府使有闕之代,安邊府使權膺善除授,春川府使有闕之代,刑曹參判閔斗鎬除授,洪州牧使有闕之代,黃州牧使金演壽除授。
吏曹,伊川府使單權膺善,洪州牧使單金演壽,以上除授事,承傳。
吏曹,春川府使單閔斗鎬除授事,承傳。
李源逸,以吏曹言啓曰,今此崇陵忌辰祭獻官前大司諫李敎榮,時無職名,令該曹口傳付軍職,何如?傳曰,允。
兵曹口傳政事,副護軍單李敎榮。
閔丙承,以上號都監都提調意啓曰,本都監役事,極爲浩大。前縣監秦尙彧,司譯院前僉正崔鶴永,前虞候劉坰,別看役加差下,使之擧行,何如?傳曰,允。
行吏曹判書沈履澤疏曰,伏以,臣頃暴血懇,乞解見職,庶幾日月之明,有臨在上,鞶帶之褫,不俟終日,而誠未仰格,恩批靳許,更事瀆溷,有不敢者,遂乃晏若無故,恬若固有,冒赴政事之席,復執注擬之筆,天下寧有是也?臣之拚廉忍恥,姑置勿論,其在朝家綜名責實之政,得不重爲之累乎?夫無官之曠,固曠也,有其職而不能盡其職,此亦曠也。今臣復叨,而曠其務者,又三月矣。任踰其量,據匪其地,豈有前後之異,而妄托報答,淟涊不去,莫得以抑僥路而振淹滯,此臣之不能盡其職者一也。才智所限,見識所局,亦豈有今昔之異,而循格激揚,隨窠塡補,莫得以協物議而避譏謗,此臣之不能盡其職者二也。加之年來,屢經危病,柴瘁羸綴,寧日恒鮮,政牌之下,時多不進,此其瘝曠之實,尤有不可揜者。今殿下之命臣於此,責臣於此,欲其無曠者,亦不能無曠,其爲憂悚,倘復如何?況今臣兄方秉勻軸,臣又持銓衡,在公格雖非應避,在私分,豈不難安?此臣所以處盈爲懼,期於必辭者也。顧惟濟濟朝廷,不患無人,而何必使已試蔑效之臣,苟然復充,任它曠職而不之念乎?皇怍悶阨,據實申籲,伏望殿下,俯賜省覽,將臣吏曹判書之任,劃行鐫改,以重銓務,以安賤分云云。答曰,省疏具悉。長銓重任,何可輕遞?卿其勿辭行公。
丙戌十二月初四日,上御興福殿。大臣·政府堂上引見入侍時,行左承旨李源逸,假注書趙寧九,事變假注書白文行,記事官趙衡夏·李石榮,領議政沈舜澤,行戶曹判書鄭範朝,親軍別營使金箕錫,左參贊金壽鉉,行大護軍朴齊寬,協辦內務府事趙康夏,親軍後營使鄭洛鎔,親軍前營使李鍾健,漢城府判尹李元會,親軍右營使韓圭卨,親軍畿沿海防營使閔泳煥,校理李敏英,以次進伏訖。上曰,史官分左右。仍命大臣進前,舜澤進前奏曰,隆冬天氣,近日始寒,聖體,若何?上曰,一樣矣。舜澤曰,寢睡·水刺之節,何如?上曰,一樣矣。各殿宮問候訖。上曰,日氣雖猝寒,淸晶可喜矣。舜澤曰,冬令宜寒,而不宜煥矣。上曰,次對爲之。舜澤曰,右相有病患,今日不得登筵矣。仍奏曰,昔舜告禹曰,可畏非民,召公戒成王曰,用顧畏于民碞。夫人君至尊也,小民至卑也。君之於民,欲生則生之,欲殺則殺之。民之可畏,莫如君也,而舜乃曰,可畏非民,召公乃曰,顧畏干民碞,誠知民之可畏而險,則自不得不養而安之,尤不敢易而忽之也。是以古先明王,以其心從天下之心,而不敢以天下之人從其欲。兢兢業業,不自恃其崇高之勢,惟懼或失下民之心也。經傳之旨,聖哲之訓,丁寧諄複,信若符契。今以我殿下聰明睿智,纘祖宗之丕緖,以乂受民視之如傷,而有司之臣,不能宣布,凡厥施措,疑信相半,當養而不養,當安而不安,困瘁滋甚,嚬呻到極,顧今日養民安民之道,使斯民有信無疑而已。此語卽云,去兵去食,而無信不立者也。儻殿下深省民畏民碞之言,而永念祖宗之托付本固邦寧之是圖,則捨是信,亦何以哉?一政一事一號一令,有孚發若如天地之行四時,則民疑自釋,民心厚結,爲萬世開太平,亶在於聖衷一轉移間耳。敢又以是獻焉。上曰,凡百事爲,信不可去,而此實交相勉勵者也。出擧條舜澤曰,卽見全羅監司尹榮信所報,則羅州·光州·順天·金堤·靈巖·萬頃·臨陂·扶安·沃溝·咸平等邑陳結,合三千結,特蒙減稅,今已限滿,而荐遭飢饉,又經乖沴,景色無異丙丁,上項十邑無亡結,限五年更許減稅爲辭矣。三年蠲恤,已是曠典,限滿請展,有非法意,而第念流民未集,陳土不闢,按式責納,勢實末由。更許限三年減稅,庸示終始之惠,何如?上曰,依爲之。出擧條舜澤曰,有職事無敢占便,何官不然,而且況奉寢園而任汛掃者乎?各陵園之設置兩官,本爲互直交替,藉使有故,自可推移,而假官替直,視同應例,法式以外,無難輒請,奉審之重,而猶此替行,禁養之嚴,而若無主管,寧有如許道理?頹綱謬習,慨歎極矣。除却科由一事,與親病切急外,勿許假官,掌考有載,今亦依此申明,隨現論勘之意,另飭該曹,何如?上曰,寧有如許道理?聞甚駭然。依所奏隨現重勘,可也。出擧條仍敎曰,嘗以此事,憧憧于中,向日已有別摘奸探來者,然姑未處分,而卿之所奏,又如此切當,豈可無大懲創乎?第當更爲摘奸,到底廉探,如有犯科者,雖寢郞,別般嚴處,而曾聞先朝,以此事,亦有重究之時矣。舜澤曰,私山松楸,猶當殫力禁養,況於各陵園莫敬莫謹之地,斧斤日入,未免童濯,此莫非寢郞不職之罪也。苟使寢郞,按式巡山,察飭隷屬,則豈至於是?萬萬駭歎。先朝時果有重究,伊時少有警勵矣。又奏曰,因此而又有所仰達者。近日各司,無入直之員云,凡在郞官者,豈盡其實病實故而然歟?蓋以恪謹爲大羞,以規便爲能事,公門長鎖,吏隷不待,豈有如許事體乎?假官代直,固不獲已,而竝與假官,未聞替代,尋常公廨,不當如是,況有錢穀衙門乎?自今爲始,如無該衙門文牒,則假官一切勿許,而不爲入直之各該司郞官,隨其現發,先汰後拿之意,嚴飭,何如?上曰,此果專事規便而然乎?別般提飭,可也。出擧條舜澤曰,王府事體,本自謹嚴,而時囚保放之全無防限,未有甚於近日。就理而直煩啓請,視同循例應行之事,就拿勘罪之意,豈徒然哉?亦涉紀綱,寧欲無言?此後苟非衆所共知實病甚重者,則毋得以保放,輒事煩啓之意,申飭,何如?上曰,亦關事體,更不敢無端煩啓之意,申飭,可也。出擧條舜澤曰,近聞鄕里武斷者,終不畏戢,有財之民,無以聊生云。蓋以數十年前永賣田土之本價,計今當五而還退,又多結無賴徒黨,廣置爪牙,出沒遠近,推捉相屬,僅能飯粥之民,一或罹此,視同死地,不惜千金之失,以圖一日之生,苟或國有常法,人懷本心,豈敢無所忌憚,如是之極,而使五百年休養生息之民,一任此輩之所呑噬唆剝,有冤而莫呼,有死而莫恤者,豈不切切痛惋乎?凡在守土聽訟之地,其職何職,所事何事,將待朝家之提飭,始可以按法設禁耶?民隱攸關,寧欲無言?將臣今日此奏,行會於京畿·湖西道臣,使之揭付各邑坊曲,如有勒奪之田畓者,則隨其狀訴,一一推還,俾各安堵於生長之鄕,得免蕩柝流離之苦,而凡主此謀犯此科者,毋論年條之久近,罪案之輕重,一竝嚴刑島配後,以爲啓聞之地,何如?上曰,此等之弊,豈獨畿·湖爲然?一體關飭各道,可也。出擧條舜澤曰,各邑之京司上納,有元人情別人情,已爲公家之所知,而近來各衙門諸般情費,愈往愈甚,一以誅求爲事,莫敢誰何。今昔之判異,不翅爲六七加倍,領納之吏,鮮不蕩敗,而其害終歸於小民矣。法紀久弛,奸猾無忌,而各該郞官,知若不知,一任其員役攸爲,豈不萬萬駭歎?遠而有議政府戊戌節目,近而有減省廳壬午節目,依此參互量勢施行,而如是之後,或有濫徵現覺者,則當該員役,移秋曹刑配,不飭之堂郞,一體論勘之意,先爲甘飭於有上納各該衙門,何如?上曰,兩節目之參互量勢,不如一定之規,自政府申明舊式,飭令遵行,可也。出擧條舜澤曰,因此而又有所仰達者。各邑上納到京之後,許多生弊,不一其端,而最是城內外無恒産之雜類,或稱以減費而替納,或謂以有債而督償,縛打船主,侵瘧領吏,甚至於藉託班家,借得率隷,駭悖之擧,聽聞可驚。竟使正供欠縮,無處指徵,反以公納,不若私捧,其在事體,寧容若是?令各該上納衙門,將臣所奏,揭付壁上,隨其現露,直施刑配,如有班家之干涉,毋論曲直之如何,該家長草記論勘之意,嚴飭,何如?上曰,向有飭敎之截嚴,各該堂上有何顧忌,不欲摘發乎?隨現捉直施刑配,班家之干涉者,其家長草記論勘之意,嚴飭,可也。出擧條舜澤曰,宗廟世室配享,聖廡從享之臣私祠不遷,雖有先賢之論,而國典無的據之文矣。大典會通有曰,功臣雖親盡而不遷,配庭陞廡之臣,皆有功有德,則依功臣例,一體不祧,著式恐好。故敢此仰達矣。上曰,旣有功臣不遷之典,世室配腏,聖廡從享,宜無異同,依所奏一體著式,可也。出擧條舜澤曰,文穆公李翔,卽孝廟朝儒臣也。逮我顯·肅兩聖朝,屢勤旌招,而純學正道,進退屈伸,與宋文正時烈,同時竝名,爲士林所敬仰。粵在英廟朝,賜祭文若曰,儀表百世,沒可祭祀,伊後崇奬之典,非不至矣盡矣。惟不祧之命,未及有施,此誠朝典未遑,士論齎鬱,故敢此仰達矣。上曰,依爲之。出擧條舜澤曰,故士人金春澤,以先正肖孫,經學淹貫,造詣精深,觀於其所著朱子是說及論學講理,可知其淵源門路之正矣。且其文章贍茂,議論正直,處韋布而負宰輔望。在肅廟盛際,戚聯王室,主張義理,樹立風敎,爲群壬擠陷,三入牢狴,五遷嶺海,當甲戌坤維之復正也,密贊於人所不知之中,其卓忠正義,扶植倫綱,足以永有辭於百世。以若學問,以若秉執,尙闕崇奬,誠爲朝家之欠典。特贈正卿,仍施節惠不祧之典,恐好。故敢此仰達矣。上曰,依爲之。出擧條仍敎曰,此人論議之正直,行迹之困阨,尙有宮中傳來之說,至今日不泯,而外聞則似不能如是之詳也。今此崇奬之一奏三擧,誠屢百年未遑者,而輿論亦必洽然也。舜澤曰,今奉聖敎,尤爲後世勸矣。又奏曰,文簡公成渾,文正公李縡,俱是百世宗仰之儒賢,而祀孫錄用,亦有已例矣。其祀孫初仕待窠,勿拘年紀,問名調用之意,分付銓曹,何如?上曰,依爲之。出擧條舜澤曰,國子分館人尹基周·金載善,公議稱屈,竝槐院調用,何如?上曰,依爲之。出擧條舜澤曰,經筵官朴性陽,陞資後當爲貤贈,而每經稟施之,故敢此仰達矣。上曰,依爲之。出擧條舜澤曰,前大司憲徐相祖,行護軍徐曾輔·李冕榮,當爲榮贈,而所后家無可施,依近例移施其本生,何如?上曰,依爲之。出擧條上命大臣就座。源逸曰,諸宰奏事。泳煥曰,自畿營免稅,每結頭十兩式劃送,臣營需用,而每患不足。限三兩式加磨鍊,年例輸來,則庶可紓力,而此非加斂於民間,以元稅中,從長措處,恐好,而有難擅便,下詢大臣處之,何如?上曰,大臣之意,何如?舜澤曰,營樣窘絀,果如將臣所奏,其所措劃,合有通變矣。上曰,大臣之意如此,依爲之。出擧條源逸曰,玉堂所懷奏之。敏英曰,竊伏念自古帝王致治之要,蓋自學問上做出,且爲學之要,非但讀誦句語而已。必先溫繹旨義,躬行體驗,推諸日用事爲,則修齊治平之法,皆不外是也。況今東宮邸下,离明重熙,震德漸就,雙隻之暇,正宜晝對正人,夜接賢士,討論經史,講究辭意,則此實萬世无疆之休矣。伏願懋哉懋哉。上曰,所陳當留念矣。出擧條源逸曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,其間日氣不甚寒,姑未塞江,則稅穀所載之船,或有幾許隻上來者乎?舜澤曰,雖不塞江,節序旣屆隆冬,則其行船未可必矣。上曰,頒祿放料,屢朔未下,極爲可悶。況於歲終,若又未下,則其所遑汲,倘復如何哉?或無推移區劃之道耶?舜澤曰,事勢遑汲,果如聖敎。臣亦非不思所以區劃,而姑無道理,萬萬憂閔矣。上曰,通津所泊之船,苟欲冬而陸通,則事多難便之端,春而船運,則其勢不可遲待,何以則好耶?舜澤曰,以目下遑汲,陸運多費,有不可計較矣。上曰,史官就座。仍命大臣先退,又命退,諸臣以次退出。
上在景福宮。停常參·經筵。
藥房提調金壽鉉,副提調李承五啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李源逸啓曰,明日大王大妃殿誕日問安相値,視事頉稟之意,敢啓。傳曰,知道。
又啓曰,右副承旨金文濟,時在忠淸道洪州牧任所,斯速乘馹上來事,下諭,何如?傳曰,許遞,前望單子入之。
傳于金永悳曰,故原任提學金大根夫人卒逝云,賻儀依定式輸送事,分付該曹。
承旨前望單子入之,鄭憲時落點。
銓郞前望單子入之,正郞鄭寅昇落點。
吏曹口傳政事,兼春秋館記注官單鄭寅昇。
李源逸,以議政府言啓曰,頃因湖西年分狀啓,所請災結寘之之意,覆啓行會矣。卽見該道臣閔泳商狀啓,則復陳穡事失稔之狀,仍請各樣災一千四百九十四結六十五負一束,準數劃下事,更令廟堂稟旨分付矣。縱或鹹損,雹傷不過是寸杇點瑕,則似此降康之年,奚論俵災之政,而民隱攸關,亦難靳許,特爲劃下,卽速精派後登聞事,分付,何如?傳曰,允。
又以議政府言啓曰,頃因湖南年分狀啓,所請災結寘之之意,覆啓行會矣。卽見該道臣尹榮信狀啓,則復陳穡事失稔之狀,仍請新舊災三萬六千五百四十七結七十九負三束,特許準劃事,更令廟堂稟旨分付矣。夏秋乖沴,卽一劫運,而旣播之種,則可謂無物不遂,誠罕覯之樂歲也。設有海溢之所損,亦非全省之攸同,今請災結,殊涉夥多。限三千結,特爲劃下,使之斯速均俵,舊陳則依前行會,自明秋期於査櫛復摠事,另飭道臣,何如?傳曰,允。
又以議政府言啓曰,卽見慶尙監司李鎬俊災實分等狀啓,則昌原等十九邑,寘之尤甚,尙州等十三邑,寘之之次,慶州等三十九邑,寘之稍實,各樣災一萬四千七百七十一結四負八束,特許準劃,後錄諸條,竝請令廟堂稟旨分付矣。其一,尤甚邑限明秋勿定配所,推奴徵債,一切防塞事也。甫經大饑,又被毒沴,流離居多,死亡相續,念彼景狀,有不忍言,而今秋穡事,雖云均稔,第其尤甚幾邑,無主而仍陳者有之,乏糧而廢耕者有之,卽亦事勢然也,而旱不至垌堰之竭涸,澇不至田野之汎濫,則所請災摠,稍過始料。特以益下之義,限四千結劃下,卽爲躬執精俵,分劑與附錄,竝依施,何如?傳曰,允。
又以議政府言啓曰,卽見按撫使南廷順分等狀啓,則鍾城等二邑,寘之稍實,鏡城等四邑,寘之之次,吉州等四邑,寘之尤甚,明川浦落元續田合九十六結六十四負六束,吉州浦落元續田合四百十一結九十七負九束,初不掛鎌,無田徵稅,合施顧恤之方,後錄諸條,竝請令廟堂稟旨分付矣。其一,尤甚邑限明秋勿定配所事也。其一,明川·吉州進俸吏,依例停止事也。其一,推奴徵債,限明秋防禁事也。參互傳聞,縱違始料,較挈長短,足稱康年,分等必有裁量,依施,明·吉兩邑浦落結,限三年特許蠲稅,以示朝家德意,後錄依狀請施行,何如?傳曰,允。
上在景福宮。停常參·經筵。
大王大妃殿誕日,大殿,內務府·內閣·政院·玉堂·朝廷二品以上·六曹堂上問安。答曰,知道。
大王大妃殿,內務府·內閣·政院·玉堂·朝廷二品以上·六曹堂上單子問安。答曰,知道。
王大妃殿·中宮殿·世子宮·世子嬪宮,內務府·內閣·政院·玉堂·春桂坊·朝廷二品以上·六曹堂上口傳問安。答曰,知道。
李源逸啓曰,明日常參·經筵,取稟。傳曰,停。
以司謁口傳下敎曰,時原任大臣·奉朝賀·時原任賓客·時原任閣臣·春桂坊·內務堂上·外衙門堂上·耆社堂上·宗親·儀賓·玉堂主事·宗正卿·二品以上·六曹·兩司長官·承史,當賜饌矣。留待。
李源逸啓曰,同義禁李商應,除拜後過三日不爲出肅,依定式推考警責,仍卽牌招察任,何如?傳曰,允。
傳于李源逸曰,原任直閣南奎熙馳詣睿陵,奉審摘奸,仍留監祭,局內諸陵,一體奉審以來。
傳于鄭憲時曰,今日異於他日,輕囚放釋。
鄭憲時啓曰,臣丙承敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則緣坐罪人五名,應坐罪人一名,公錢備納間嚴囚罪人五名,不可以輕囚論,故竝仍囚。其餘各司直囚罪人鄭熙俊等十名,係是輕囚,故竝依傳敎放送之意,敢啓。傳曰,知道。
李源逸,以上號都監都提調意啓曰,本都監監造官趙性觀·閔建鎬·李敏秀,俱有身病,呈狀乞遞矣。竝改差,其代以前都事沈相弼,前監役閔命鎬,前監役姜斗欽,差下察任,而時無職名,竝令該曹口傳付軍職,使之冠帶常仕,何如?傳曰,允。
上在景福宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
李源逸啓曰,藥房提調·副提調,持粟米飮來待矣。傳曰,封入。
又啓曰,明日常參·經筵,取稟。傳曰,停。
兵曹口傳政事,副司果沈相弼·閔命鎬·姜斗欽,以上竝單付。
李源逸,以禮曹言啓曰,今十二月二十五日行宗廟臘享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,今十二月二十五日行宗廟臘享大祭親行時,王世子亞獻之節,依例磨鍊乎?敢稟。傳曰,望廟禮省牲省器後,先爲還宮磨鍊。
又以禮曹言啓曰,今十二月二十五日行宗廟臘享大祭親行時,永寧殿依例遣大臣攝行,何如?傳曰,允。
又以禮曹言啓曰,今此翼宗大王追上尊號,大王大妃殿加上尊號時,內外習儀,當爲擇日擧行,而謹稽謄錄,則癸酉癸未年及今春加上尊號內庭行禮時,外習儀,以初二三度磨鍊,而內庭習儀,只行一度矣。今亦依此磨鍊乎?敢稟。傳曰,依此磨鍊。
又以禮曹言啓曰,今此太室追上尊號冊寶內出後,自勤政殿奉詣宗廟時,殿下·王世子出就殿庭祗迎後,隨詣之節,依例磨鍊乎?敢稟。傳曰,依例磨鍊。
又以禮曹言啓曰,今此大王大妃殿誕日諸道所封賀箋中,鳳山郡守安鼎玉,珍島府使柳冀先,定平府使具然恒,价川郡守李東弼,雖非應封官,俱以別軍職封進矣。一體看審捧入之意,敢啓。傳曰,知道。
又以禮曹言啓曰,今此大王大妃殿加上尊號內庭習儀,只行一度事,啓下矣。處所以何殿磨鍊乎?敢稟。傳曰,萬慶殿爲之。
又以追上尊號都監都提調意啓曰,翼宗大王玉冊文草圖書一本,謹此封進,待啓下,令書寫官行大護軍洪鍾軒,正書入刻之意,敢啓。傳曰,知道。
又以加上尊號都監都提調意啓曰,大王大妃殿玉冊文草圖書一本,謹此封進,待啓下,令書寫官協辦內務府事趙康夏,正書入刻之意,敢啓。傳曰,知道。
又以上號都監都提調意啓曰,本都監監造官金益弘·趙秉鼎,俱有身病,呈狀乞遞矣。竝改差,其代以前監役李容憲,前敎官南鳳熙,差下察任,而時無職名,竝令該曹口傳付軍職,使之冠帶常仕,何如?傳曰,允。
上在景福宮。停常參·經筵。
李源逸啓曰,藥房提調·副提調,持粟米飮來待矣。傳曰,封入。
又啓曰,明日常參·經筵,取稟。傳曰,停。
傳于閔丙承曰,奉審閣臣入侍。
閔丙承啓曰,明日召對,取稟。傳曰,爲之。
傳于閔丙承曰,中和府竄配罪人趙定熙,特爲放送。
兵曹口傳政事,副司果李容憲·南鳳熙,以上竝單付。
禮曹,今此翼宗大王追上遵號,大王大妃殿加上尊號習儀,初度十二月二十日,二度同月二十一日,三度同月二十七日。
閔丙承,以議政府言啓曰,卽見慶尙監司李鎬俊狀啓,則禮安陶山書院新舊儒作鬧顚末,査覈登聞,請令廟堂稟處矣。朝廷之官,旣許疎通儒院之任,而獨持枳塞,抱冤齎鬱,安得不然?是非得失,不辨可知。其在承流宣化之地,豈無牗迷導和之道乎?另飭該地方官,俾各革舊圖新,善爲調停,更無敢推上號籲。前參議李晚燾之不爲倡事,前縣監李鶴淵之不可論罪,道査指的,自在勿論,其餘諸儒,竝令道臣酌量處之,何如?傳曰,允。
又以禮曹言啓曰,來丁亥年正月初二日行宗廟春享大祭親行時,永寧殿,依例遣大臣攝行,何如?傳曰,允。
又以禮曹言啓曰,來丁亥年正月初二日,宗廟春享大祭親行事,已有成命,而翼宗大王追上尊號吉日,亦以同日定行矣。親上冊寶後,親祭兼行之由,祭文中措辭撰進,永寧殿攝行祭祝文中,一體添入事,竝爲分付,何如?傳曰,允。
又以禮曹言啓曰,來丁亥年正月初二日翼宗大王追上尊號告由,同月十三日大王大妃殿加上尊號告由,當以各爲磨鍊,而謹稽謄錄,則在前追上加上告由祭,同日兼行,祝文中措辭添入矣。今亦依此擧行,何如?傳曰,允。
又以禮曹言啓曰,來丁亥年元朝,大王大妃殿寶齡八旬稱慶陳賀時,宗廟·景慕宮告由祭,正朝節享兼行,社稷·永寧殿告由祭,同日一體設行,祝文添入撰出等事,令藝文館擧行,獻官依例以一品塡差事,知委,何如?傳曰,允。
又以禮曹言啓曰,太廟歲首展謁,例於歲飜後,當爲取稟,而來正月初二日太室追上尊號冊寶親上,春享大祭親行,已有成命矣。在前如此之時,兼行歲首展謁,而版位設於宗廟廟庭,永寧殿殿庭矣。今亦依此磨鍊擧行,何如?傳曰,允。
又以禮曹言啓曰,來正月初一日稱慶陳賀儀節,當爲磨鍊,而宗廟春享大祭齋戒相値矣。謹稽謄錄,則正廟朝甲寅年元朝稱慶陳賀,與社稷祈穀大祭親行時,致齋相値,而以無前大慶,依舊例用樂矣。今亦依此軒架鼓吹,以振作磨鍊擧行,何如?傳曰,允。
丙戌十二月初八日,上御興福殿。奉審閣臣入侍時,同副承旨閔丙承,假注書姜益秀,記事官趙衡夏·李石榮,原任直閣南奎熙,以次進伏訖。上曰,史官分左右。仍命奉審閣臣進前。奎熙進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉。還詣睿陵,仍留監祭,將事安寧之意,敢達矣。上曰,諸陵上俱爲太平,而碑閣·丁字閣亦無頉乎?奎熙曰,俱爲安寧,而無頉矣。上曰,何時將事乎?奎熙曰,三更量矣。上曰,聞有間路云,果然否?奎熙曰,果有間路矣。上曰,從何路而往返乎?奎熙曰,從間路矣。上曰,史官就座。仍命閣臣先退。又命退承史,以次退出。
上在景福宮。停常參·經筵。
閔丙承啓曰,明日常參·經筵,取稟。傳曰,停。
傳于閔丙承曰,以朝臣在外提飭,屢矣。宜其警惕,而猶或托辭占便,寧有如許臣分?此當有一定之規,亦不可無體恤之意。其生長鄕里之人,如有除拜,計其程途遠近,趁限肅命。又或違越,依前飭,直捧竄配傳旨。若掩置而捱過,則當該承旨,一體施以竄配之典事,更爲著式。
以司謁口傳下敎曰,大王大妃殿加上尊號時,儀仗差備下典女伶,抄集於閭閻,每多騷擾。今番則以各官婢子,使之擧行之意,分付。
以司鑰尹東善手本,別監孫友源,春坊使令,誘引建春門外,無數亂打事,傳于閔丙承曰,令兵判査實以入。
閔丙承,以禮曹言啓曰,來丁亥年正月初二日,行宗廟春享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來丁亥年正月初二日,行宗廟春享大祭親行時,王世子亞獻之節,依例磨鍊乎?敢稟。傳曰,勿爲磨鍊。
又以義禁府言啓曰,中和府竄配罪人趙定熙,特爲放送事,命下矣。平安道中和府竄配罪人趙定熙,特爲放送事,分付該道道臣之意,敢啓。傳曰,知道。
兵曹啓目貼連,觀此咸鏡南道統禦使閔敬鎬狀啓,則虞候朴時鎭,十朔佐幕,撫卒以恩,數月兼符,治民以惠,殫竭譏詗,到底楚戢,一境賴安,萬口咸頌,瓜期漸近,軍民惜去,使此優異之績,合施展瓜之典事,令該曹稟處亦爲白有臥乎所,似此實績,合施久任,特許限一瓜仍任,俾責成效,何如?啓依允。
上在景福宮。停常參·經筵。
藥房副提調李承五啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李源逸啓曰,明日常參·經筵,取稟。傳曰,停。
傳于金永悳曰,政官牌招開政。
傳于金永悳曰,在外同敦寧·敦寧都正竝許遞,今日政差出。
傳于金永悳曰,呈告兵曹參判許遞,今日政差出。
傳于金永悳曰,右承旨閔泳駿,外務參儀李容稙,竝參議內務府事差下,行護軍朴周陽,外務協辦差下。
金永悳啓曰,右承旨閔泳駿,外務參議李容稙,竝參議內務府事差下,行護軍朴周陽,外務協辦差下事,命下矣。今日政,下批,何如?傳曰,允。
傳于金永悳曰,社稷都提調有闕之代,領議政爲之。
傳于金永悳曰,吏曹參判有闕之代,前望單子入之。
傳于閔丙承曰,安邊府竄配罪人張錫祚,比安縣竄配罪人李東旭,錦山郡竄配罪人洪鍾運,有所斟量者存,竝特爲放送。
金永悳啓曰,明日召對,取稟。傳曰,爲之。
又以忠勳府言啓曰,順康園守奉官崔聖大,以其身病,呈狀乞遞,改差,何如?傳曰,允。
有政。吏批,行判書沈履澤牌招不進,參判魚允中陳疏,參議李種弼進,右承旨閔泳駿進。以吏批言啓曰,行判書沈履澤牌招不進,參判魚允中陳疏,小臣獨政未安,何以爲之?敢稟。傳曰,只出緊任。
以金文鉉爲同敦寧,洪淳馨爲兵曹參判,李咸永·柳暈輯·呂善穆爲敦寧都正,韓耆東爲兵曹參知,朴成根爲監察,井邑縣監閔東鎬,魯城縣監李承紀,以上相換事,承傳。交涉衙門主事單權鍾獜。
兵批,判書閔應植病,參判洪淳馨病,參議洪憲述入直進,參知韓耆東病,左副承旨金永悳進。
以崔文獜爲金沙別將,同知單朴華芝,護軍朴承儒·柳希豐,副護軍黃耆溶·金文濟·金義坤·安奭鎬,副司果金義經,以上竝單付。
吏批,再政。以崔基赫爲禁府都事,孟禧遠爲順康園守奉官,宋琯玉爲直講,金性浩爲監察,尹鍊善爲義陵參奉,分敎官單金禧性,崇仁殿參奉單金志鵬,崇靈殿參奉單李弼應,副司果高庭周,今超通政,朝官年八十,依法典加資。三政。以河汝成爲監察,協辦交涉通商事務單朴周陽,參議內務府主事單閔泳駿·李容稙,故學生金春澤,贈吏判祭酒光寧君例兼,故郡守徐澤修,贈吏議,前工參徐曾輔本生祖考,故學生徐哲輔,贈吏議,故學生徐昌進,贈僕正,以上前大司憲徐相祖本生祖考·曾祖考。
金永悳,以議政府言啓曰,卽見機器局所報,則本局所管藥丸貢人,課歲落本,物價漸踴,債負積疊,未免渙散之境。三南分俵之藥丸,限十年停退爲辭矣。軍物所需,雖有綦重,殘貢事勢,亦合於念。況有摠廳已施之例,自丁亥條,特許限五年停止,惠廳受價米錢,劃付本局事,分付,何如?傳曰,允。
右議政金有淵疏曰,伏以,臣敢瀝衷蘊,至于瀆籲,竊庶幾聽卑之天,俯恤微私,而及奉批敎,十行諄複,字字恩光,銘心鏤骨,於是乎無狀辜負,不肖忝墜之罪,自知其難贖,俯仰跼蹐,靡所容措。臣於前章,只陳匪才冒據之實,而不以疾病,張皇求去者,自謂癃朽羸綴之狀,殿下已賜親鑑於筵席,不待臣言之煩複,而其必有處臣者矣。然而疾痛之呼,無以上格,體諒之仁,亦未下逮,未敢知我殿下,以臣之言病,或歸辭官之常談,而不之垂念耶?夫病也者,天之所廢,不容人力者耳。苟使臣筋骸尙可支五,神精粗堪收拾,則曷不殫竭直前,少效不報之報,而其奈齒與病深,事不從心,盡職之誠,此生莫遂,瘝官之譏,式日斯積,此臣所以不欲由臣之病,而至於病國者也。況今日百艱千虞,遑迫靡措,殊非臣子言私之時。然如臣者,旣不能自庇其身,尙何以庇民,又不能自醫其病,尙何以醫國?在殿下,雖留臣無所益,在賤臣,雖居職有其害,恐不當伈泄度日,公私狼狽也。語曰父母唯其疾之憂,臣則父母不在,雖疾病之甚,誰爲憂之?殿下於臣,父母也。仰恃顧復之慈,復申懇迫之私,惟殿下惻然垂憐,允臣前請,以卒恩施,千萬顒祝云云。答曰,省疏具悉卿懇。日昨之批,自謂罄無餘蘊,猶或未槪卿心,又有此巽牘之荐至也。時方艱矣。宜念相須之義,知之深矣。寧有相捨之意,虞憂之形,無智愚而皆知,想望之心,實朝野之共仰,以卿斷斷之誠,休休之量,乃於此時,遽爾言去,誠究不得而說不去也。卿之愼節,知是衰境例證,必不至如民國方病之甚,盍移醫身者,而以醫民醫國乎?且卿有爲一念,懇懇於公國,重以鎭之,默以運之,賴以彌綸者,亦云多矣。未及展施,便欲釋負,斷非卿素志,亦非予所期。卿宜深體,必欲相須,不可相捨之意,勿復退讓,益圖匡濟,是所厚望也。仍傳于金永悳曰,此批答遣史官傳諭。
吏曹參判魚允中疏曰,伏以,臣於前月中,伏蒙前望恩點,授臣以吏曹參判,開政有命,天牌踵臨,不敢違傲,遂乃章皇出肅,冒登政席矣。其奈鑑別無素,注擬昧方,退而反省,惶恧居先。竊惟本職,銓衡是掌,雖在佐貳,有時代斲遴選,顧與諸曹有別,實非如臣無似,所可冒據也,審矣。何可淟涊不去,以妨賢路?伏乞早賜鐫免,俾幸公私焉。臣旣以職名丏免,何敢竝擧私懇?以臣之根植單弱,備經危釁,而保有今日者,莫非殿下覆育之恩,殿下之於臣,父母也,天地也。人有悲苦之情,必呼天地呼父母,而祈垂矜憐。臣若抱此衷懇,而徒存嚴畏,不徹於紸纊之下,是自阻也,安得不仰首一呼,冀垂格外之恩哉?臣情到此,其亦窮且慼矣。止竟哀之命也,不哀之亦命也。玆敢不揆猥越,略暴肝膈,伏惟殿下垂察焉。噫,臣九歲喪母,十六而臣父又見背,旣不得牽車牛服田畝,供爲子職,靡有室家,無所爲歸,及夫策名朝籍之後,猶寄眷於窮鄕,未嘗起第於城闉,每欲退而躬耕自給,盡力乎追遠報本之地,少贖不孝之罪,臣尙冥頑庸碌,逐逐紅塵,慚負初心者,已有年所矣。人之所願乎有子孫者,以其生而致其養,沒而敬其祭也。臣則無他弟兄,子纔髫齕,而歲時蒸嘗,無人主奠,在其爲人子之道乎?然而臣之低回不敢決去者,一則涓埃未報也,一則令式莫越也。耿耿含恤,無以自慰。竊觀國朝盛際,賢士大夫莫不有官,則進京供仕,解官則還鄕家居,故事相傳,歷歷可數,臣豈敢自方於前修,若蒙聖慈,俯垂哀憐,特許臣從便往來,俾遂微願,臣之感恩鏤骨,奚啻受萬鍾之賜哉?秪自伏地攢手而已云云。答曰,省疏具悉。所請依施。
上在景福宮。停常參·經筵。
閔丙承啓曰,明日乃是小寒,自明日日暖間,視事頉稟之意,敢啓。傳曰,知道。
禮曹,今此內進饌敎是時,習儀吉日,令日官金東萬推擇,則初度來正月初十日,二度同月十七日,三度同月二十五日俱吉云。以此日時擧行,而初·二度習儀,則同日早朝進饌所,堂郞俱以黑團領,本所良中行禮爲白乎旀,三度習儀乙良,依正日例,萬慶殿行禮爲白乎矣,令進饌所檢飭事,知委,何如?啓。依丁丑年例,當自內爲之,本所習儀置之爲良如敎。
傳于閔丙承曰,卿之言去,今非其時,而巽牘之至再,若有不可已者然,實莫曉其所以也。藉使民國乂安,了無一事可虞,以予眷遇,以卿德量,不宜遽有此擧。況今遑汲艱危之狀,求諸往古,未有若此時之甚焉,則卿雖欲奉身就閒,輿議群情,其肯捨諸?卿之爲說,卽一病字,一身康濟,猶可以參朮滋補,而國勢焉,毛髮皆病,血脈俱槁,急須老成之大醫,對投以良劑,卿須偕我元輔,悉心寅協。且念卿家世篤之義,以紓寡昧宵旰之憂,此在卿當然底道理。已悉前批,又宣別諭,望卿亟斷來章,勿復以此相聞,益殫贊衮承佐之責,庸答繾綣倚毗之意事,遣左承旨傳諭于右議政。
閔丙承啓曰,右議政金有淵別諭,遣左承旨傳諭事,命下矣。行左承旨李源逸,所當牌招,而拘於廳規,不得請牌,何以爲之?敢稟。傳曰,牌招。
行左承旨李源逸書啓,臣於本月十一日酉時量,敬奉聖諭,馳往傳諭于中部長通坊徐千壽契議政府右議政金有淵所住處,則以爲臣洊懇未格,隆批又降,攢手顒竢之餘,憮然失圖,轉不省爲措。廼者惟允,邇臣齎傳特諭,恩禮愈加,諄複懇摯,萬萬非賤臣所敢承當者,皇恧悶蹙,罔知攸對。今日民國憂虞,果如聖敎,臣雖愚迷,亦豈不知,而臣所必欲求去者,非爲臣一身之私政,爲其民國故也。若使臣黽勉冒據,不係民國之大利害,則用舍進退,惟上之命,而試久而效蔑,病亟而務妨,大夫國人,譏謗叢集。臣於是雖欲不去,其可得乎哉?我殿下日月之明,庶賜鑑諒,而至以曠古罕有之寵,施諸伴食無狀之臣,其於民國,有何裨益?此臣所以不能無憾於天地之大也。然而今欲復瀆丹衷,則天聽愈邈,自守素算,則臣分彌虧,百爾思惟,無他道理。謹當恭承明旨,姑爲泯默,而殿下遂物成人之至仁大德,惟日夕伏竢而已云矣。敢啓。答曰,知道。
以司謁口傳下敎曰,翌日會酌儀節,依丁丑年例磨鍊。再翌日東宮,亦當有會酌矣。儀節依翌日會酌例磨鍊。命婦及進饌堂郞致詞,令本所製進。會酌時翌日,排設以龍交椅,再翌日以交七椅擧行。御製先後唱樂章,竝令女伶肆習兩日,所進饌品及命婦以下進饌所堂郞及別看役以下床排盤,只量宜磨鍊事,分付。
閔丙承,以弘文館言啓曰,修撰孔在範,自鄕上來云。卽爲牌招察任,何如?傳曰,允。
又以加上尊號都監都提調意啓曰,今此加上尊號時,親受冊寶處所,萬慶殿爲之事,命下矣。內門路以何處爲之乎?敢稟。傳曰,思政門爲之。
又以上號都監都提調意啓曰,本都監郞廳李浩善有身病,呈狀乞遞矣。改差,其代以軍資監判官金澤秀差下,使之察任,何如?傳曰,允。
又以上號都監都提調意啓曰,本都監監造官沈相弼·閔命鎬·姜斗欽,俱有身病,呈狀乞遞矣。竝改差,其代以前都事閔丙益,前都事洪在鳳,前都事鄭俊朝,差下察任,而時無職名,竝令該曹口傳付軍職,使之冠帶常仕,何如?傳曰,允。
又以兵曹言啓曰,禁中守直,何等嚴重,而昨夜迎秋門留門時,該門將金應爕,擅離直所,以致開閉遲滯之擧,事未前有,萬萬駭然。該門將,令該府拿問處之,何如?傳曰,允。
又以兵曹言啓曰,謹依下敎,春坊使令李寅植·崔性寬·裴仁植·張興龍·崔永煥·徐完成·崔興奎等處査問,則所告內,今初六日詣閤問安時,別監露坐德席。故使之辟除,則別監言內,德席露坐閤門,待令所重,故雖大臣行次之時,不爲下席,自是古例云。故不勝憤氣,別監孫友源,誘引建春門外,相爭敺打云。被打別監孫友源,運動末由,不得待令。故遣營校詳細摘奸,則傷處果是非輕云。故招致左右番行首別監等査問,則所告內,今初六日問安時,閤門別監露坐德席之事,春坊使令等,招致別監孫友源於闕門外,無端敺打,至於危境,其外更無他辭云。以此査實以入之意,敢啓。傳曰,知道。不念掖屬之別,無端起鬧,至於敺打之境,極爲無嚴。首倡李寅植,移送秋曹,嚴刑一次,遠惡地定配。崔性寬,決棍後,亦令秋曹定配,其餘諸漢,決棍懲勵放送。
又以親軍右營言啓曰,本營軍司馬鄭誾朝,身病甚重,勢難察任,姑先改差,何如?傳曰,允。
又以親軍別營言啓曰,本營兵房元禹常,身病甚重,勢難察任,今姑改差,何如?傳曰,允。
又以親軍海防營言啓曰,本營哨官金鎭泰,以其身病,勢難察任,今姑改差,何如?傳曰,允。
丙戌十二月十一日酉時,上御興福殿。召對入侍時,參贊官鄭憲時,檢校直閣金世基,侍讀官李敏英,檢討官金若濟,假注書姜益秀,記事官趙衡夏·李石榮,各持綱目第六卷,以次進伏訖。
上在景福宮。停常參·經筵。
李源逸啓曰,三品官之無得過三日循例請牌,曾有定式矣。兵曹參知韓耆東,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,明日召對,取稟。傳曰,爲之。
傳于李源逸曰,來正月初三日,當詣永禧殿展謁,仍詣景慕宮展謁矣。該房知悉。
傳于李源逸曰,檢校直閣金世基馳詣顯隆園,奉審摘奸,仍留監祭,健陵·華寧殿,一體奉審以來。
鄭憲時啓曰,假注書趙寧九有身病,勢難察任,今姑改差,何如?傳曰,允。
趙寧九改差,代以張承遠爲假注書。
吏曹參判前望單子入之,李乾夏落點。
李源逸,以追上尊號都監都提調意啓曰,翼宗大王金寶篆文書寫官行判中樞府事金弘集,書出正副本,謹此封進,以備睿裁後,入刻之意,敢啓。傳曰,正本入刻。
又以加上尊號都監都提調意啓曰,大王大妃殿玉寶篆文書寫官議政府右議政金有淵,書出正副本,謹此封進,以備睿裁後,入刻之意,敢啓。傳曰,正本入刻。
又以上號都監都提調意啓曰,本都監監造官李容憲·南鳳熙,俱有身病,呈狀乞遞矣。竝改差,其代以前都事李容輔,前監役尹升求,差下察任,而時無職名,竝令該曹口傳付軍職,使之冠帶常仕,何如?傳曰,允。
鄭憲時,以兵曹言啓曰,禁軍別將洪南周,身病猝重,勢難察任,改差,何如?傳曰,允。
又以兵曹言啓曰,謹依下敎,春坊使令李寅植,移送秋曹,嚴刑一次,遠惡地定配,崔性寬決棍十度後亦爲移送秋曹,定配,其餘諸漢裴仁植·張興龍·崔永煥·徐完成·崔興奎等,各決棍十度,懲勵放送之意,敢啓。傳曰,知道。
又以親軍海防營言啓曰,本營哨官金鎭泰改差,代出身尹養大差下,使之察任,何如?傳曰,允。
校理李敏英疏曰,伏以,臣管蒯之品,樗櫟之材,有百其劣,無一可取。幸際聖明,厚被隆渥,濫竊科第,猥忝仕籍,忽於月前,玉署特除之命,出於千萬夢想之外,臣攀誥徊徨,措躬靡所。趨入脩門,拜稽天陛,恩深河海,義重邱山,榮已極矣,分已足矣。洪造如天,徒感記簪之眷,報答無地,愧蔑絲毫之補,復何敢仰干尺威,冒伸寸私,而仍伏念臣子之於君父,尊卑懸隔,殆若由地而視天,宜非板援呼號之所能階及,而苟有衷情之控訴者,則亦未嘗不曲遂而聽卑。此所以覆燾之大,照臨之明,而非此則下之情無以上達矣。噫,臣早失所恃,只有老父在堂,父依子而爲命,子依父而爲生。臣父年迫下日之勢,病淹中風之証,床褥不綴,轉側須人,于今三年。藥餌之補,尙矣毋論,滫瀡之供,每患屢空。旣不若農賈之洗腆,又不如烏鳥之反哺,俯仰穹壤,豈有如臣之情勢者乎?人道蔑矣,子職虧矣。伏乞聖慈天地父母,哀之憐之,特命選部,俾許一小縣便養,則非但爲微臣捧檄之喜,可以舒病父涸轍之急。臣於是,無任攢祝之至,雖死之日,猶生之年也。臣於日昨召對入侍之後,退伏直次,區區憂戴之誠,自不後人,今於陳丐之章,玆敢尾附,幸垂察而澄省焉。在昔宣祖大王,以上聖之姿,撫中興之運,時則有文成公臣李珥,贊襄密勿,保合大和,嘗於經筵,極進爲學爲治之說,德行事業,當交修竝進,求堯·舜之用心,法堯·舜之善政,則庶幾堯·舜之治矣。宋臣范祖禹曰,欲法堯舜,當法祖宗。先正所纂聖學輯要,卽變化氣質之工,推誠用賢之實也。將欲爲學爲治,舍是書奚以哉?伏望殿下,宵旰之際,特爲觀省,念玆在玆,釋玆在玆焉。況今靑宮邸下,尺衣漸長,睿學日就,雙隻之暇,政令左師右傅,討論是書,乾乾乎不息,前疑後丞,講究是義,孳孳乎不已,則厥修罔覺,而雍熙之治,亦可指日復覩矣。豈不猗歟盛哉云云。省疏具悉。疏辭下該曹稟處。尾附事,當留念矣。
上在景福宮。停常參·經筵。
李源逸,以禮曹言啓曰,來正月初三日永禧殿·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以上號都監郞廳,以都提調意啓曰,本都監郞廳金炳榦有身病,呈狀乞遞矣。改差,其代以廣興倉令朴齊普差下,使之察任,何如?傳曰,允。
閔丙承,以義禁府言啓曰,安邊府竄配罪人張錫祚,比安縣竄配罪人李東旭,錦山郡竄配罪人洪鍾運,竝特爲放送事,承傳啓下矣。咸鏡道安邊府竄配罪人張錫祚,慶尙道比安縣竄配罪人李東旭,全羅道錦山郡竄配罪人洪鍾運,竝特爲放送事,分付各該道道臣之意,敢啓。傳曰,知道。
丙戌十二月十三日酉時,上御興福殿。召對入侍時,參贊官鄭憲時,侍讀官李敏英,檢討官孔在範,檢校待敎李埈鎔,假注書張承遠,記事官趙衡夏·李石榮,各持綱目第六卷,以次進伏訖。
上在景福宮。停常參·經筵。
李源逸啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
傳于李源逸曰,禮房承旨馳詣宗廟·景慕宮,奉審摘奸以來。
傳于閔丙承曰,參議內務府事閔泳駿,地理司·工作司兼管,參議內務府事李容稙,職制司·典憲司兼管。
傳于閔丙承曰,傳敎遲滯之中官吳泰煥,從重推考。
閔丙承啓曰,假注書姜益秀有身病,勢難察任,今姑改差,何如?傳曰,允。
姜益秀改差,代以朴益東爲假注書。
兵曹口傳政事,禁軍別將單李昌鎬。
兵曹口傳政事,親軍別營兵房單趙載觀。
閔丙承,以吏曹言啓曰,今日本曹褒貶坐起時,堂上不可不備員,而參判李乾夏未肅拜,令政院牌招,何如?傳曰,允。
金永悳,以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
閔丙承,以承文院言啓曰,卽見都京禮部咨文,皇上親政慶賀表式頒發事也。以另差陪臣,恭伸忭賀之意,撰出回咨,以爲入送之地,何如?傳曰,允。
又以刑曹言啓曰,兵曹啓辭內,謹依下敎,春坊使令李寅植·崔性寬·裵仁植·張興龍·崔永煥·徐完成·崔興奎等處査問,則所告內,今初六日詣閤門問安時,別監露坐德席。故使之辟除,則別監言內,德席露坐,閤門待令所重,故雖大臣行次之時,不爲下席,自是古例云。故不勝憤氣,別監孫友源,誘引建春門外,相爭敺打云。被打別監孫友源,運動末由,不得待令,故遣營校,詳細摘奸,則傷處果是非輕云。故招致左右番行首別監等査問,則所告內,今初六日問安時,閤門別監露坐德席之事,春坊使令等,招致別監孫友源於闕門外,無端敺打,至於危境,其外更無他辭云。以此査實以入之意,敢啓。傳曰,知道。不念掖屬之別,無端起鬧,至於敺打之境,極爲無嚴。首倡李寅植,移送秋曹,嚴刑一次,遠惡地定配,崔性寬決棍後,亦令秋曹定配,其餘諸漢,決棍懲勵放送事,命下矣。謹依傳敎罪人李寅植,嚴刑一次後,平安道楚山府遠惡地定配所,崔性寬江原道平海郡定配所,竝卽押送之意,敢啓。傳曰,知道。
吏曹啓目貼連,觀此弘文館校理李敏英上疏,則以爲臣之老父,年迫日下之勢,病淹中風之症,床褥不綴,轉側須人,于今三年。藥餌之補,尙矣勿論,滫瀡之供,每患屢空。伏乞天地父母,特垂矜諒,仍令該曹,畀臣一小縣,以遂便養之願亦爲白有臥乎所,李敏英之家貧親老,菽水難繼之狀,卽通朝之所共知也。許畀一縣,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
上在景福宮。停常參·經筵。
藥房提調金壽鉉,副提調李承五啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于鄭憲時曰,政官牌招開政。
傳于閔丙承曰,奉審閣臣入侍。
傳于鄭憲時曰,召對爲之。
傳于鄭憲時曰,有實故玉堂許遞,今日政差出。
傳于鄭憲時曰,在外敦寧都正·刑曹參議,竝許遞,今日政差出。
傳于鄭憲時曰,同敦寧·禮曹參判·大司成·戶曹參議,竝許遞,今日政差出。
以司謁口傳下敎曰,自今爲始,海防營兵丁,依各營例入直。
鄭憲時,以忠勳府言啓曰,順康園守奉官孟禧遠,以其身病,呈狀乞遞,改差,何如?傳曰,允。
有政。吏批,行判書沈履澤牌招不進,參判李乾夏進,參議李種弼牌招不進,右副承旨鄭憲時進。以吏批言啓曰,行判書沈履澤,參議李種弼,竝牌招不進,小臣獨政未安,何以爲之?敢稟。傳曰,仍爲之。以尹容善爲副應敎,李裕承爲同敦寧,金永穆爲禮曹參判,具長植·李裁根·孔繼東爲敦寧都正,李愚冕爲戶曹參議,趙東冕爲刑曹參議,閔丙承爲大司成,韓敬源爲知義禁,李觀榮爲監察。
兵批,判書閔應植病,參判洪淳馨病,參議洪憲述病,參知韓耆東入直進,同副承旨閔丙承進。同知單朴元根·嚴奭崇·金商楫·趙演鎬,部將加設單金性浩,赴戰嶺別將單金石哲,中嶺別將單韓文國,護軍金文鉉·趙秉轍·洪南周·元愚常·魚允中,副護軍金天洙·金昇圭·李載顯·李尙準·陳曾斗·鄭弘基,副司果鄭誾朝·鄭兌燁·田載聖·金載洛,以上竝單付。及第鄭弘基,今加折衝加資事,承傳。
吏批,再政。以閔泳祿爲禁府都事,金貞圭爲司成,李寅茂爲監察,崔龍柱爲順康園守奉官,前監役金憲爕·呂東顯,已上今超通政,朝官年八十加資事,承傳。三政。以鄭寅星爲司僕正,李壽康爲監察,前監役洪永厚·林鶴九,副司果崔義文,已上今超通政,朝官年八十加資。前五衛將辛在和,今加嘉善加資事,承傳。四政。以愼宗觀爲監察。
傳于鄭憲時曰,同副承旨許遞,前望單子入之。
承旨前望單子入之,兪致益落點。
以吏曹參議李種弼牌不進罷職傳旨,傳于鄭憲時曰,只推。
鄭憲時,以宗親府言啓曰,本府郞廳等今秋冬等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
又以議政府言啓曰,今丙戌年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今年秋冬等褒貶,當爲等第,而領府事臣宋近洙,判府事臣申應朝,俱以在外,判府事臣金弘集,臣金炳始,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等,今秋冬等褒貶等第,當爲磨勘,而以領事金炳德在外,不得爲之之意,敢啓。傳曰,知道。
又以儀賓府言啓曰,府郞廳今秋冬等褒貶等第,當爲磨勘,而南寧尉臣尹宜善有身病,限內不得爲之之意,敢啓。傳曰,知道。
又以耆老所言啓曰,本所堂上多有身病,無參座之人,今丙戌年秋冬等褒貶,限內不得磨勘之意,敢啓。傳曰,知道。
又以忠勳府言啓曰,本府今丙戌年秋冬等褒貶,當爲磨勘,而有司堂上完陵君臣李景宇有身病,鈴春君臣尹榮信,時在外任,仁昌君臣李冕榮有身病,無以備員,限內不得爲之之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,本閣今丙戌年秋冬等褒貶,當爲磨勘,而提學一員,直提學一員俱未差,直閣奉命出疆,待敎未差,不得擧行,外閣褒貶,亦不得爲之之意,敢啓。傳曰,知道。
又以侍講院言啓曰,今秋冬等褒貶,當爲等第磨勘,而師沈舜澤,有身病,傅·貳師俱爲未差,限內不得爲之之意,敢啓。傳曰,知道。
又以弘文館領館事意啓曰,今秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以春秋館領監事意啓曰,本館今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以藝文館言〈啓曰〉,本館今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以內務府言啓曰,今丙戌年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等,今丙戌秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以吏曹言啓曰,曺所屬司饔院官員等矣,今秋冬等褒貶,當爲等第,而因本院都提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今丙戌秋冬等褒貶,當爲磨勘,而臣範朝有身病,限內不得磨勘之意,敢啓。傳曰,知道。
又以禮曹言啓曰,本曹今丙戌秋冬等褒貶,當爲磨勘,而堂上有故,限內不得爲之之意,敢啓。傳曰,知道。
又以漢城府言啓曰,本部郞廳及五部官員,今丙戌年秋冬等褒貶,當爲等第,而判尹臣李元會有身病,限內不得磨勘之意,敢啓。傳曰,知道。
又以統理交涉通商事務衙門言啓曰,前司果尹泰經,博文局主事加差下,令該曹口傳下批,何如?傳曰,允。
又以兵曹言啓曰,今丙戌年秋冬等褒貶等第,磨鍊以入,而曹所屬司僕寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今丙戌年秋冬等褒貶啓本中,刀擦四處之意,敢啓。傳曰,知道。
又以刑曹言啓曰,本曹郞廳等今秋冬等褒貶,當爲磨勘以入,而判書有實故,限內不得磨勘以入之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以工曹言啓曰,今秋冬等褒貶,當爲磨勘以入,而臣等有故,限內不得爲之之意,敢啓。傳曰,知道。
丙戌十二月十五日酉時,上御興福殿。召對入侍時,參贊官鄭憲時,侍讀官愼錫九,檢討官閔羲泰,檢校待敎李埈鎔,假注書朴益東,記事官趙衡夏·李石榮,各持綱目第六卷,以次進伏訖。
丙戌十二月十五日酉時,上御興福殿。奉審閣臣入侍時,同副承旨閔丙承,假注書朴益東,記事官朴宗玕·李石榮,檢校直閣金世基,以次進伏訖。上曰,史官分左右。仍命奉審閣臣進前。世基進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則安寧。還詣顯隆園,仍留監祭,將事安寧之意,敢達矣。上曰,陵上·園上·殿內,俱爲太平乎?世基曰,太平矣。上曰,碑閣·丁字閣亦無頉乎?世基曰,無頉矣。上曰,何時將事而發行乎?世基曰,三更量將事,而仍卽離發矣。上曰,宿于本府乎?世基曰,暫歇本府,乘夜行五十里,而宿于店幕矣。上曰,雪後麥事甚好矣。世基曰,雨雪洽足,可占明春麥農之豐兆矣。上曰,往來時乘舟渡江乎?世基曰,雪氷堅凍,無慮登氷往來矣。上曰,那地雪深,何如乎?世基曰,南泰嶺外,雨雪尤洽矣。上曰,史官就座。仍命閣臣先退。又命退。承史以次退出。
上在景福宮。停常參·經筵。
傳于鄭憲時曰,太廟臘享大祭,遣大臣攝行,一依親祭例磨鍊。
禮曹,今十二月二十五日行宗廟臘享大祭,永寧殿攝行祭,香祝親傳,取稟。奉敎敬依。
傳于鄭憲時曰,此時迎送之弊,不可不念。向日不善封進之晉州牧使趙奭永,特爲分揀,姑令戴罪擧行。
鄭憲時啓曰,明日召對,取稟。傳曰,爲之。
又啓曰,行都承旨李承五廚院進,行左承旨李源逸,左副承旨金永悳不爲仕進,右承旨閔泳駿內務府進,右副承旨兪致益未肅拜,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,卽伏見諸道今秋冬等褒貶啓本,則京畿監司金明鎭,江原監司鄭泰好,黃海監司趙敬夏,全羅監司尹榮信,平安監司南廷哲,按撫使南廷順,守令無一人居中居下,殊無嚴明殿最之意,竝推考,何如?傳曰,允。
又啓曰,卽伏見諸道今秋冬等褒貶啓本,則江華留守李載元,開城留守金善根,黃海兵使白樂倫,水使朴珪熙,全羅左水使李廷珪,右水使許璡,平安監司南廷哲,兵使李鍾承,統制使李奎顔,統禦使閔敬鎬,按撫使南廷順,邊將無一人居中居下,忠淸水使具然昌,慶尙左水使韓弘烈,無一人居下,殊無嚴明殿最之意,竝推考,何如?傳曰,允。
又啓曰,殿最之限內封進,例也,而慈山防營褒貶啓本,今始到院,事甚疎忽,極涉稽緩。該防禦使不可無警,從重推考,何如?傳曰,允。
又啓曰,奏御文字,何等愼重,而慈山防營今秋冬等殿最啓本,多違格例,致勤下詢,事體所在,誠極疎忽。原啓本還下送,使之改修正上送,該防禦使,不可無警,從重推考,何如?傳曰,允。
傳于鄭憲時曰,吏曹參議有闕之代,前望單子入之。
兵曹口傳政事,親軍右營軍司馬單李奎鵬。
吏曹口傳政事,博文局主事單尹泰經。
鄭憲時,以弘文館言啓曰,新除授副應敎尹容善,卽爲牌招察任,何如?傳曰,允。
又以弘文館言啓曰,校理高時勉,時在全羅道靈光地,副校理梁漢容,時在南原地,經筵入番事緊,請竝斯速乘馹上來事,下諭。傳曰,許遞。
又以追上尊號都監都提調意啓曰,宗廟冊寶欌奉審吉日,禮曹以今十二月十六日,推擇啓下矣。臣等與禮官,今日進詣宗廟,奉審之意,敢啓。傳曰,知道。
又以機器局言啓曰,前司事趙漢商,委員差下,令該曹口傳下批,何如?傳曰,允。
兪致益,以兵曹言啓曰,謹依口傳下敎,左右番武藝別監砲放居首李貴錫·崔寬成,木布各二疋,之次扈承權·吳昌烈,木布各一疋題給之意,敢啓。傳曰,知道。
又以親軍前營言啓曰,本營兵房李敎昌,身病甚重,勢難察任,改差,何如?傳曰,允。
領議政沈舜澤,判府事金弘集,右議政金有淵箚曰云云。答曰,省箚具悉卿等之懇。卿等之懇旣如此,不得已勉從。仍傳于鄭憲時曰,此批答遣史官傳諭。
上在景福宮。停常參·經筵。
兪致益啓曰,來二十五日朝參日次矣。敢稟。傳曰,停。
又啓曰,知義禁韓敬源,同敦寧李裕承,除拜後過三日不爲出肅,竝依定式推考警責,仍卽牌招察任,何如?傳曰,允。
傳于李源逸曰,追上尊號加上尊號初度習儀,兼行於再度習儀。
吏曹參議前望單子入之,洪鍾大落點。
以慶尙左水使韓弘烈狀啓,別進上靑魚,冬至已過,尙無捉得,趁未封進,惶恐待罪事,傳于閔泳駿曰,勿待罪事,回諭。
吏傳口傳政事,機器局委員單趙漢商。
李源逸,以議政府言啓曰,北京禮部慶賀表式,今纔出來矣。宜有專价稱賀之擧,進賀使,令政院政官牌招,開政差出,拜表日子,以來三月旬間擇入之意,分付該曹,方物已爲備寘於箕營,使之帶去,何如?傳曰,允。
又以司譯院都提調·提調意啓曰,漢學堂下譯官洪奎鉉·吳興鐸·金東奎·玄膺侃,淸學堂下譯官鄭雲夏,倭學堂下譯官方漢儒,履歷具備,竝加資,以爲前頭任使之地,何如?傳曰,允。
金永悳,以武臣堂上祿試射放試所試官意啓曰,武臣堂上祿試射放,日勢已暮,未畢試,明日繼試之意,敢啓。傳曰,知道。
義禁府啓目,迎秋門守門將金應爕原情云云。傳旨內辭緣,泛稱遲晩,刑推得情,何如?判付。啓,除刑推儀處爲良如敎。
丙戌十二月十七日酉時,上御興福殿。召對入侍時,參贊官金永悳,檢校待校鄭寅昇,侍讀官愼錫九,檢討官閔羲泰,假注書朴益東,記事官趙衡夏·李石榮,各持綱目第六卷,以次進伏訖。
上在景福宮。停常參·經筵。
傳于兪致益曰,幼學趙東潤·尹雨植,童蒙敎官作窠,今日政擬入。
閔泳駿啓曰,明日召對,取稟。傳曰,爲之。
傳于兪致益曰,在外敦寧都正許遞,今日政差出。
傳于兪致益曰,河陽縣監之代,松禾縣監姜湕除授。
閔泳駿,以吏曹言啓曰,松禾縣監姜湕,河陽縣監除授事,命下矣。以前任砥平縣監,方在解由未出中,何以爲之?敢稟。傳曰,勿拘。
吏曹,河陽縣監單,姜湕除授事,承傳。
俞致益,以忠勳府言啓曰,順康園守奉官崔龍柱,以其身病,呈狀乞遞,改差,何如?傳曰,允。
又以吏曹言啓曰,狼川縣監申勝休,身病猝重,萬無起動還官之望云。罷黜,何如?傳曰,咸興判官南學熙相換。
閔泳駿,以兵曹言啓曰,新除授滿浦僉使李肯漢,父年今爲八十三歲,法不當遠離赴任,呈狀乞遞矣。邊將之親年七十五歲以上者,許遞其任,載在法典。改差,何如?傳曰,允。許用履歷。
傳于閔泳駿曰,滿浦僉使有闕之代,公州營將李秉承除授。
閔泳駿,以兵曹言啓曰,內禁衛將金夢求,兼司僕將權應圭,羽林衛將崔敬善,五衛將洪亨爕·閔泳旭·林纘周·李日炯·河相斗·朴亨祐,昌德宮衛將李圭振·孫輔榮,訓鍊院主簿劉塤,文臣兼宣傳官宋台憲·洪鍾協,部將姜舜熙,守門將朴齊述·宋文賢·朴永秀,俱以病難供職,新除授文山萬戶胡熙淵,玉浦萬戶金義瑞,母年俱以八十歲,法不當遠離赴任,呈狀乞遞矣。邊將之親年七十五歲以上者,許遞其任,載在法典。竝改差,何如?傳曰,允。兼司僕將權應圭,許用履歷。
傳于兪致益曰,前郡守李倬,今日政六品職擬入。
傳于兪致益曰,左副承旨·同副承旨許遞,前望單子入之。
兪致益啓曰,行都承旨李承五廚院進,行左承旨李源逸不爲仕進,右承旨閔泳駿內務府直,左副承旨·同副承旨前望未下,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,臣吏兵批兼進之意,敢啓。傳曰,知道。
有政。吏批,行判書沈履澤牌招不進,參判魚允中進,參議洪鍾大牌招不進,右承旨閔泳駿進。以吏批言啓曰,行判書沈履澤,參議洪鍾大,竝牌招不進,小臣獨政未安,何以爲之?敢稟。傳曰,仍爲之。以李義悳爲校理,王濟肯爲副校理,權仕述·琴柱天·李仲錫爲敦寧都正,朴齊寬爲進賀使,金商圭爲副使,鄭誾朝爲書狀官,金海心·南聖完爲監察,李倬爲尙衣別提,趙東潤·尹雨植爲童蒙敎官,明範錫爲松禾縣監。
兵批,判書閔應植進,參判洪淳馨病,參議洪憲述入直進,參知韓耆東病,右副承旨兪致益進。以兵批言啓曰,同知中樞府事趙洧,昌德宮衛將李順元,俱以病難供職,呈狀乞遞,竝改差,何如?傳曰,允。以南啓宇爲同知,鄭周永·李根奭爲同訓鍊,李圭泰爲內禁將,尹光軾爲兼司僕將,韓圭東爲羽林將,朴亨祐·吳學善·元世性·金斗性·許鼎老·金基昌·李應九爲五衛將,河應龍·申弼宗·曺甘龍爲昌德將,尙濬爲訓鍊判官,任弘準爲主簿,李敏英·李耕稙爲文兼,朴明和爲部將,李東發·崔德基·宋熙鼎·金大鍾爲守門將,朴元和爲忠淸兵虞候,宋雲瑞爲龍媒僉使,李昇洛爲昌州僉使,高翊奎爲文山萬戶,彭文爀爲木浦萬戶,金觀濟爲呂島萬戶,金亨九爲玉浦萬戶,同知加設單李鳳祼·李鏞植,護軍趙洧,副護軍李鍾弼·徐皞·李肯漢·權仁成,副司勇沈相璜·閔尙鎬,及第白南七·申棚·李豊夏·鄭誾基·李弼相,以上今加折衝加資事,兵曹覆啓判下,以上竝單付。
吏批,再政。以權億爲監察,鄭㵓爲禁府都事,閔泳輔爲順康園守奉官,副司果方元述·韓千鳳·張鉉國,已上今超通政,朝官年八十加資事,承傳。
兵批,再政。以金重三爲訓鍊判官,同知單曺甘龍,僉知三單,吳榮善·元世性·趙悳夏。
吏批,三政。以尹成恒·金重協爲監察,柳相熙爲禁府都事,禁府都事鄭㵓,副司果程聖學,已上今超通政,朝官年八十,依法典加資。
兵批,三政。以尹裁爲訓鍊主簿,同知單河應龍,僉知二單,金基昌·李應九。
吏批,四政。以崔禹瑞爲監察。
兵批,四政。以徐相敦爲左捕從,副護軍白南七·申棚·鄭誾基。五政。以李秉禹爲訓鍊僉正,副護軍李弼相·李豊夏。六政。以李彰夏爲宣傳官,同知加設單林光文·金堯俊·趙承煥·金萬吉。七政。以李春運爲守門將,同知單許鼎老。八政。以柳爲左捕從。九政。以張基濂爲訓鍊僉正,李之榮爲公州營將。
承旨前望單子入之,張時杓·趙秉弼,落點。
以吏曹參議洪鍾大牌不進罷職傳旨,傳于兪致益曰,只推。
閔泳駿,以上號都監都提調意啓曰,本都監郞廳李承一有身病,呈狀乞遞矣。改差,其代以司僕寺僉正金思國差下,使之察任,何如?傳曰,允。
義禁府啓目粘連,向前金應爕亦,因病擅離,縱有分疏,法意攸重,焉逭當勘?以此照律,何如?判付。啓,依允。
領議政沈舜澤箚曰,伏以,臣頃將兼務,箚乞竝解,亶由酬副之不耐紛氄,精識之未暇周遍,而微忱莫格,聖眷愈隆,瀆聒是懼,不復仰籲,汔今恬有,心豈自安?凡人才性,各有天分,耳與目,皆謂之官,而耳不能兼視,目不能竝聽者,無它,心不兩用故也。今臣兼管諸務,不啻三四,非直兩用而已。行有不得,勢實無奈,守一職則曠一職,治一事,則不但私心之滋悚,實爲公家之貽憂。臣於是,雖欲無辭,其可得乎?玆敢復申前懇,仰冀鑑諒,伏願聖明,無曠庶官,將臣所有內局社稷·舌院·冏寺諸提擧之任,竝賜遞解焉云云。答曰,省箚具悉卿懇。兼管諸務,何可竝解?所辭中司譯提擧之任,今姑許副,卿其諒之。仍傳于兪致益曰,此批答遣史官傳諭。
上在景福宮。停常參·經筵。
李源逸啓曰,右副承旨張時杓,今日不爲仕進,卽爲牌招,何如?傳曰,允。
李源逸,以弘文館言啓曰,新除授校理李義悳,副校理王濟肯,竝卽牌招察任,何如?傳曰,允。
趙秉弼,以兵曹言啓曰,嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
兵曹口傳政事,滿浦僉使單李秉承除授事,承傳。
吏曹口傳政事,轉運委員二單,金友性·黃吉秀。
李源逸,以上號都監都提調意啓曰,郞廳劉秉洙有身病改差,其代以平市署主簿尹肯柱差下,何如?傳曰,允。
又以上號都監都提調意啓曰,監造官洪在鳳·李容輔,俱有身病,竝改差,其代以前監役李鍾殷·李珪永差下,竝令該曹口傳付軍職,使之冠帶常仕,何如?傳曰,允。
趙秉弼,以兵曹言啓曰,嶺南別試武士入格別單書入之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人,別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,來正月初一日,大駕詣宗廟齋宿,初二日太室追上尊號親上冊寶,春享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,右營兵丁四哨,步軍一哨,別營騎士二番,右營使率領爲先廂。別營步軍三哨,騎士二番,該營使率領爲後廂。禁軍三番隨駕,前營使率該營兵丁二哨,左營兵房率該營兵丁五哨,後營兵房率該營兵丁二哨,海防使率該營兵丁五哨留陣。先後廂中央及留陣,竝兩傍排立,餘軍留營置之。
又以兵曹言啓曰,來正月初一日大駕詣宗廟齋宿,初二日太室追上尊號親上冊寶,春享大祭親行時,王世子隨駕,親上冊寶行禮時,陪衛依前例磨鍊,而禁軍及先後牌軍兵,連以隨駕禁軍及先後廂軍兵仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
張時杓,以漢城府言啓曰,今丙戌年獻民數,京中及八道中,平安道·咸鏡北道按撫營民數,今始上來,戶口摠數抄錄入啓,而濟州三邑民數,姑未齊到,不得磨勘,待其上來,添錄之意,敢啓。傳曰,知道。
義禁府照目粘連,迎秋門守門將金應爕矣。本府議啓內,因病擅離,縱有分疏,法意攸重,焉逭當勘?以此照律罪,笞四十收贖,附過還職,私罪,奉敎依允。
丙戌十二月十九日酉時,上御興福殿。召對入侍時,參贊官張時杓,檢校待敎鄭寅昇,侍讀官愼錫九,檢討官金鎭祐,假注書朴益東,記事官趙衡夏·李石榮,各持綱目第六卷,以次進伏訖。
上在景福宮。停常參·經筵。
藥房提調金壽鉉,副提調李承五啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
張時杓啓曰,同副承旨兪致益,今日不爲仕進,卽爲牌招,何如?傳曰,允。
又啓曰,卽者典牲署官員來言,明日宗廟·社稷·景慕宮臘享大祭犠牲看品時,提調當爲進參,而提調尹滋悳有身病,不得看品云,卽爲牌招,何如?傳曰,司僕提調金在顯,口傳相換。
吏曹口傳政事,典牲提調尹滋悳,司僕提調金在顯,已上相換事,承傳。
傳于張時杓曰,暗行御史留待。
傳于張時杓曰,暗行御史入侍。
傳于張時杓曰,同副承旨許遞,前望單子入之。
承旨前望單子入之,金天洙落點。
傳于張時杓曰,敎書遲滯之當該承旨推考,不善撰進之玉堂,誤書之注書,竝從重推考。
張時杓,以內醫院都提調·提調意啓曰,年例各殿宮進上臘藥所入牛黃一百六部一錢一里七毫,麝香一百七十九部四里八毫,竝令戶曹·宣惠廳進排,而丙申定式牛黃四十部一錢八分六里五毫,以本院春秋兩等元貢中取用,何如?傳曰,允。
又以上號都監都提調意啓曰,本都監監造官閔丙益·鄭俊朝·尹升求,俱有身病,呈狀乞遞矣。竝改差,其代以前監役申梜,前監役趙崙永,前都事元世洵差下察任,而時無職名,竝令該曹口傳付軍職,使之冠帶常仕,何如?傳曰,允。
又以加上尊號都監都提調意啓曰,今此加上尊號時,玉冊·玉寶詣闕班次圖一件,謹此封進,而世子宮亦爲封進之意,敢啓。傳曰,知道。
又以加上尊號都監郞廳,以都調意啓曰,今此加上尊號時,玉冊文·玉寶文,書出眞諺書各一件,謹此書入,而眞書各一件,世子宮亦爲書入之意,敢啓。傳曰,知道。
又以追上尊號都監都提調意啓曰,今此追上尊號時,玉冊·金寶詣太廟班次圖一件,謹此封進,而世子宮亦爲封進之意,敢啓。傳曰,知道。
又以追上尊號都監都提調意啓曰,今此追上尊號時,玉冊文·金寶文各一件,謹此書入,而各一件世子宮亦爲書入之意,敢啓。傳曰,知道。
丙戌十二月二十日酉時,上御興福殿。慶尙左道暗行御史入侍時,同副承旨張時杓,假注書張承遠,記事官趙衡夏·李石榮,御史柳,以次進伏訖。
上在景福宮。停常參·經筵。
傳于李源逸曰,今日大院君晬辰,令都承旨問候以來。
李源逸啓曰,右副承旨金天洙,今日不爲仕進,卽爲牌招,何如?傳曰,允。
又啓曰,臣源逸,今日上號都監初再度兼行習儀進去,下直之意,敢啓。傳曰,知道。
趙秉弼啓曰,密符親納例也,而前江華留守李載元,謂有身病,使其褊裨替納,事甚未安,推考,何如?傳曰,允。
張時杓啓曰,假注書張承遠有身病,勢難察任,今姑改差,何如?傳曰,允。
張承遠改差,代以徐相集爲假注書。
兵曹口傳政事,副司勇申梜·趙崙永·元世詢,以上竝單付。
兵曹口傳政事,親軍前營兵房單李允用。
張時杓,以議政府言啓曰,綿紬廛巿民等,以凋殘難支之狀,呈訴本府,其蘇救之策,令戶曹講究措處矣。今見所報,則其一,廛進排水紬價,以米錢木三分磨鍊,而一分米代錢,以本色上下事也。旣載定例,則奚爲而以錢代米乎?宜有呼冤之端,依舊例施行。其一,該紬之使行衣資,則代錢直下,內入則從時價上下事也。以今物價,其所落本,卽必至之勢也。不容不別般顧恤,使行衣資,姑令代錢內入,則元進排外,如有加用,許以時價上下。其一,色吐紬價,依表裏吐紬契受價例,移牒惠廳,純米上下事也。進排則一也,而或米或錢,安得無向隅之歎乎?依吐紬契例施行。其一,方物進獻紬價,以錢米六分磨鍊,而一分米代錢,以本色上下事也。此亦依定例,以米準給。其一,明禮宮進上上紬價,從時直上下事也。進獻所需,事體尤別,恐難擅便,置之。至若尙衣院·內需司·機器局所納紬,自是各該司私貿入用者,而近來例外責辦,果係殘廛鉅瘼。從今以往,更勿侵及於巿人,凡進排衙門下屬輩夤緣誅求之弊,嚴加禁斷,隨現重繩,而竝以此意,成節目遵行,何如?傳曰,允。
上在景福宮。停常參·經筵。
藥房提調金壽鉉,副提調李承五啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宣。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于金天洙曰,日寒如此,輕囚放釋。
傳于趙秉弼曰,同副承旨許遞,前望單子入之。
承旨前望單子入之,金貞圭落點。
李源逸啓曰,新除授同副承旨金貞圭,卽爲牌招,何如?傳曰,允。
金天洙啓曰,臣天洙敬奉聖敎,馳往義禁府,取考囚徒案,則無時囚。故仍往典獄署,取閱囚徒案,則緣坐罪人五名,應坐罪人一名,公錢不納罪人七名,公貨備納間嚴囚罪人一名,僞造敎旨罪人一名,不可以輕囚論,故竝仍囚。其餘各司直囚罪人崔興祿等十名,係是輕囚,故竝依傳敎放送之意,敢啓。傳曰,知道。
傳于趙秉弼曰,政官牌招開政。
傳于趙秉弼曰,有實故玉堂許遞,前望單子入之。
玉堂前望單子入之,修撰鄭寅學落點。
趙秉弼啓曰,卽者社稷署官員來言,再明日臘享大祭神位版出安奉還時,提調一員當爲進參,而都提調沈舜澤,提調金晩植,俱有身病,不得進參云。提調卽爲牌招,何如?傳曰,提調許遞。今日政差出。
傳于趙秉弼曰,司譯都提調有闕之代,前望單子入之。
司譯都提調前望單子入之,判府事金炳始落點。
傳于趙秉弼曰,在外敦寧都正許遞,今日政差出。
傳于趙秉弼曰,敎書遲滯之中官羅世煥,從重推考。
傳于趙秉弼曰,有實故玉堂許〈遞〉,今日政差出。
李源逸啓曰,明日傳香禮房承旨,當爲齋宿。右承旨閔泳駿,卽爲牌招,何如?傳曰,允。
傳曰,日寒如此,內外各營入直軍兵及各門守門軍薄衣與流丐,遣宣傳官摘奸以來。
趙秉弼,以吏曹言啓曰,新除授黃州牧使鄭元夏戶奴呈狀內,矣上典親病沈重,萬無赴任之望云。改差,何如?傳曰,南原府使金胤鉉相換。
又以忠勳府言啓曰,順康園守奉官閔泳輔,以其身病,呈狀乞遞,改差,何如?傳曰,允。
又以吏曹言啓曰,前監察朴連實·愼宗觀,俱以未陞六,矇然擬入,至蒙恩點,不可仍置,原望筒勿旋,何如?傳曰,允。
又以吏曹言啓曰,南原府使金胤鉉,黃州牧使相換事,命下矣。以前任洪州牧使·安州牧使·瑞興府使·光州牧使,方在解由未出中,何以爲之?敢稟。傳曰,勿拘。
又以吏曹言啓曰,遂安郡守閔一鎬戶奴呈狀內,矣上典受由上京矣,身病猝重,萬無還官之望云。罷黜,何如?傳曰,价川郡守李東弼相換。
又以弘文館言啓曰,新除授修撰鄭寅學,卽爲牌招察任,何如?傳曰,允。
有政。吏批,行判書沈履澤牌招不進,參判李乾夏牌招不進,參議洪鍾大進,左副承旨趙秉弼進。以吏批言啓曰,行判書沈履澤,參判李乾夏,竝牌招不進,小臣獨政未安,何以爲之?敢稟。傳曰,只出緊任。以李義鳳爲副修撰,朴奎煥·金孝穆·宋善之爲敦寧都正,洪鍾軒爲知義禁,尹宇善爲社稷提調,金榮浩爲監察,金顯祐爲幽谷察訪,狼川縣監申勝休,咸興判官南學熙相換,黃州牧使鄭元夏,南原府使金胤鉉相換,遂安郡守閔一鎬,价川郡守李東弼,已上相換事,承傳。前都正李禎斌·李元伯,已上今加嘉善,守奉官姜理秀,已上今超通政,朝官年八十,依法典加資。
兵批,判書閔應植病,參判洪淳馨病,參議洪憲述入直進,參知韓耆東病,行左承旨李源逸進。同知加設單文聖仁·尹章善·朴明勳·文基璿,護軍李敎昌,副護軍兪致益·張時杓·李缺,副司果金若濟·金鎭祐,以上竝單付。
吏批,再政。以趙文永爲同經筵,李乾夏爲同春秋,尹命爕爲相禮,徐丙善爲司成,安重鎭爲監察,吳健泳爲繕工別提,閔達植爲禁府都事,姜理秀爲順康園守奉官。三政。以金鍾國爲監察,兪弼煥爲引儀,洪允燮爲順康園守奉官,閔馨植爲掌樂主簿,李斗永爲監察。
趙秉弼,以議政府言啓曰,卽見京畿監司金明鎭狀啓,則本道儒生公都會,固當設行,而歲色垂窮,擧子來往,易致窘急,待明秋設行事,請令廟堂稟旨分付矣。時當窮冱,勢有相妨,依狀請退行,何如?傳曰,允。
又以禮曹言啓曰,宗廟春享大祭誓戒,在今十二月二十五日三更四點子時正刻,而伊日與臘享大祭相値矣。在前大祀誓戒,與各陵忌辰祭相値,則誓戒正時,有進定於二更之刻,今亦依此擧行,何如?傳曰,允。
又以奉常寺都提調·提調意啓曰,祭享稠疊,秋等造脯,已有不足,來頭進排,不可無預備之擧。故來丁亥春等中脯,今月二十二日始造之意,敢啓。傳曰,知道。
又以成均館大司成意啓曰,守僕久任二窠,旣以有闕,其代以時任守僕安命良·鄭德河望單啓下,以爲久任之意,敢啓。傳曰,知道。
副修撰金鎭祐疏曰云云。省疏具悉。疏辭許令該曹稟處,尾附事,當留念矣。
上在景福宮。停常參·經筵。
禮曹,今十二月二十五日行宗廟臘享大祭,永寧殿攝行祭,香祝親傳,取稟。還入奉敎,攝儀改書下。禮曹,來十二月二十五日行社稷臘享大祭,香祝親傳,取稟。還入奉敎,攝儀改書下。禮曹,來十二月二十五日行景慕宮臘享大祭,香祝親傳,取稟。還入奉敎,攝儀改書下。
金貞圭啓曰,假注書朴益東有身病,勢難察任,今姑改差,何如?傳曰,允。
朴益東改差,代以韓永元爲假注書。
傳于金貞圭曰,發遣吏郞,諸執事淸齋與否,摘奸以來。
兵曹口傳政事,副司勇李鍾殷·李珪永。
金貞圭,以弘文館言啓曰,新除授副修撰李羲鳳,卽爲牌招察任,何如?傳曰,允。
又以承文院言啓曰,院寫字官前銜金仁楠·白南玉·趙鳳煥陞資代,隷習金圭永·崔麒相·洪星煥,依例付軍職,冠帶常仕,何如?傳曰,允。
吏曹啓目粘連,觀此慶尙左道暗行御史柳書啓,則玄風前前縣監李恩植段,繡衣旣已封庫,令攸司稟處爲白乎旀。淸道前郡守崔翰周段,邑子交通而行悖,訟民行賂而挾雜,官規紊亂,朋讟喧藉,如干犯贓,已經道査,不必臚列是如爲白有臥乎所,令該府拿問嚴勘爲白乎旀。仁同前府使朴文會段,民强而昧矯揉之道,吏猾而無懲勵之方,致上納多滯,宜中貶斯遭是如爲白有臥乎所,施以罷職之典爲白乎旀。永川前郡守黃浩直段,詞訟滯門,縱緣有意,公決,奸猾乘時,胡不隨事檢束是如爲白有臥乎所,從重推考爲白乎旀。軍威前縣監李敎英段,親戚干囑,政由此而紊,吏鄕操縱,懵不知其欺,百度廢弛,一境怨謗是如爲白有臥乎所,推考爲白乎旀。大邱前判官趙弼永段,亟刷三十萬積滯之帳,已考四五年未納之尺,賑資捐廩,差任却賂,民舖衣而遮路,邑磨崕而紀功,如此優異之績,合施擢用之典是如爲白乎旀。寧海府使趙寬在段,親細務而不憚勞苦,字小民而急於拯濟,莅未一朞,治洽全境是如爲白乎旀。寧海前府使徐綺輔段,刷逋則措蒲鞭而自趁程限,俵災則書木牌而無或獵挪,已多著績,初不沽譽,及遞任後,圖象不杇,似此優績,宜用褒賞是如爲白乎旀。靑松府使朴世秉段,治成完局,頌播隣邑,半年莅任,百度修擧是如爲白乎旀。龍宮前縣令安潤明段,漂戶稱頌,番布捐補,上納無過當之歎,聽訟有立判之明,吏任却賂均差,歲時米肉分饋,俱係實績,尙有餘頌是如爲白乎旀。眞寶縣監王濟千段,村不見吏,知約束之嚴,稅無橫斂,得督刷之宜,弊隨矯正,局止蘇完是如爲白乎旀。新寧前縣監宋益老段,災結則執摠均俵,已無把束之隱,弊還則按簿督刷,未見升斗之縮是如爲白乎旀。昌寧前前縣監南學熙段,不費聲氣督刷,流來積逋,殫竭心力,準裝未收稅穀,百度俱興,一境安堵是如爲白乎旀。長水察訪尹豊禎段,彊理田事,有灌漑利,明愼隣査,稱剖決神,以若優才,合試百里是如爲白有臥乎所,上項八邑前後守令,一驛察訪,竝只似當施以陞敍調用之典是白乎矣,係于恩賞,臣曹不敢擅便,上裁敎是白乎旀。監司李鎬俊,沿路廣州留守金元植段,繡啓論列,俱甚推奬是白乎矣,道臣·守臣體重,今姑勿論爲白乎旀。其餘本道守令·察訪,沿路守令·察訪等段,績或優異,疵無顯著,竝只置之爲白乎旀。其外梱帥·中軍·虞候·營將·邊將·監牧官等乙良,令兵曹稟處,何如?判付。啓,依回啓施行爲良如敎。
吏曹啓目粘連,觀此弘文館副修撰金鎭祐上疏,則以爲臣之老父,年今八十二,景迫桑楡,綿息淹綴,其扶頹滋涸,專在乎調養之得宜,而臣家素貧,藥餌之補,尙矣休論,菽水之供,猶患難繼。伏乞天地父母,特垂矜諒,仍令該曹畀臣一小縣,以遂便養之願亦爲白有臥乎所,金鎭祐之家貧親老,菽水難繼之狀,通朝之所共知也。許畀一縣,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
上在景福宮。停常參·經筵。
金貞圭啓曰,知義禁洪鍾軒,除拜後過三日不爲出肅,依定式推考警責,仍卽牌招察任,何如?傳曰,允。
傳于金貞圭曰,禮房承旨馳詣社稷·宗廟·永寧殿·永禧殿·景慕宮,奉審摘奸以來。
傳于閔泳駿曰,政官牌招開政。
金貞圭啓曰,來正月初一日大王大妃殿寶齡八旬稱慶陳賀頒敎文,初二日行宗廟春享大祭親祭祭文,十三日翼宗大王追上尊號,大王大妃殿加上尊號稱慶陳賀頒敎文,當爲製進。藝文提學鄭海崙,待明朝牌招,使之製進,何如?傳曰,允。
又啓曰,延祥詩春帖子製述人,旣已抄啓矣。弘文提學閔種默,待明朝牌招,使之出韻科次,何如?傳曰,允。
傳于金貞圭曰,在外敦寧都正許遞,今日政差出。
傳于金天洙曰,出宮門路,以思政門爲之。
傳于金貞圭曰,貶下守令,今日政差出。
金天洙,以兵曹言啓曰,明日勤政殿親臨受誓戒時,本曹堂上侍衛,當爲備員,而參判洪淳馨呈辭受由,參知韓耆東有身病,不得進參,竝令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以白南益爲兵曹參判,趙文夏爲參知。吏曹,兵曹參議單,趙文夏,參知單洪憲述。
金貞圭,以忠勳府言啓曰,順康園守奉官洪允燮,以其身病,呈狀乞遞,改差,何如?傳曰,允。
金天洙,以兵曹言啓曰,同知中樞府事南啓宇,五衛將吳學善·趙悳夏·許鼎老·金基昌·李應九·元世性,昌德宮衛將河應龍·曺甘龍,訓鍊院主簿任弘準,部將朴明和,守門將李東發·崔德基·宋熙鼎·金大鍾,俱以病難供職,呈狀乞遞,竝改差,何如?傳曰,允。
又以兵曹言啓曰,同知中樞府事宋應來,以其病難供職,呈狀乞遞,改差,何如?傳曰,允。
又以兵曹言啓曰,每都政,新資六窠,例爲差出,而營將·中軍·虞候,姑無準二十朔者,就其中朔數最多者,依例推移內遷,何如?傳曰,允。
有政。吏批,行判書沈履澤牌招不進,參判李乾夏進,參議洪鍾大牌招不進,同副承旨金貞圭進。以吏批言啓曰,行判書沈履澤,參議洪鍾大,竝牌招不進,小臣獨政未安,何以爲之?敢稟。傳曰,仍爲之。以金善慶·李光淵·張煌爲敦寧都正,崔弼賢爲監察,李龍九爲巨濟府使,李啓好爲連山縣監,李漢用爲鎭海縣監,朴起昌爲黃山察訪。
兵批,判書閔應植進,參判白南益病,參議趙文夏病,參知洪憲述入直,右副承旨金天洙進。以金萬根·李樊爲同知,鄭海植·金膺模·金基俊·李浩臣·禹昌在·朴英鎭爲五衛將,李長燁·林大喆爲昌德將,金載熙爲訓鍊主簿,李圭相爲部將,宋熙觀·林得秀·李鍾俊·金麗爀爲守門將,同知加設單裵潤昊·崔昌檜·沈河奎·慶佐漢,護軍宋應來·南啓宇,副護軍韓耆東·朴奎煥·林貞圭·崔雲巨·慶權銓·黃宗杓·安成熙·金吉元·金重謙·徐有恒·張鉉國,副司勇金圭永·崔麟相·洪聖煥,以上竝單付。
吏批,再政。以鄭元信爲監察,趙秉周爲禁府都事,李秉圭爲順康園守奉官,前假監役金重謙,前守奉官黃宗杓,副司果金吉元·安成熙·徐有恒,已上今超通政,朝官年八十加資。三政。以金益朝爲監察。四政。以安鍾淳爲監察。
金貞圭,以追上尊號都監都提調意啓曰,追上尊號冊寶封裹日時,令日官崔性弼推擇,則今十二月二十六日巽時爲吉云,以此日時擧行之意,敢啓。傳曰,知道。
又以加上尊號都監都提調意啓曰,加上尊號冊寶封裹日時,令日官崔性弼推擇,則今十二月二十六日巽時爲吉云,以此日時擧行之意,敢啓。傳曰,知道。
以吏曹參議洪鍾大牌不進罷職傳旨,傳于金天洙曰,只推。
丙戌十二月二十四日四更,上詣勤政殿。宗廟春享大祭誓戒親受入侍時,行都承旨李承五,行左承旨李源逸,右承旨閔泳駿,左副承旨趙秉弼,右副承旨金天洙,同副承旨金貞圭,假注書韓永元,別兼春秋金春熙,記事官李石榮,檢校直閣朴鳳彬·金世基,檢校待敎金用圭,校理李義悳,修撰孔在範,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調金壽鉉,副提調李承五,進前問候訖。詣勤政殿月臺。通禮跪啓請降輿。上降輿就褥位南向立。通禮跪啓請執圭。上執圭。贊儀唱四拜,諸享官及宗親·文武百官,行四拜禮。吏曹判書沈履澤讀誓文,刑曹判書□□□□順聽訖。贊儀唱四拜,諸享官及宗親·文武百官,皆行四拜禮。通禮跪啓禮畢,大臣進前問候訖。通禮跪啓請釋圭。上釋圭,乘輿至思政門外。兵曹判書閔應植跪稟放仗。天洙請出標信解嚴。上還內。諸臣以次退出。
上在景福宮。停常參·經筵。
藥房副提調李承五啓曰,親臨誓戒,旣多勞動,伏未審,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于金貞圭曰,愛護邱木,常情同然,而況陵園莫敬莫重之地乎?間有別遣遍審,而其回啓,或斧痕狼藉,或全局童濯,豈勝萬萬驚悚?爲其官者,苟有一分敬謹之心,必無是理,痛歎何極?舊斫則雖難一一追究,新犯則尙可這這詳覈。陵園所屬,竝移送秋曹,嚴問得情,該官員隨其替直,令該府拿問定罪。局內近處,多有民塚云,尤極痛駭。令京兆嚴査以入。雖以地方官言之,境內拱護,宜倍餘人,初不聞如是亂斫犯葬乎?抑又聞之,而尋常任他乎?其委折,令道臣詳査以聞。
傳于金貞圭曰,今番道科,意非偶然,而關西則數十年曠廢之餘,不可無示意之擧。試券預差中七張,特付榜末。
傳于金貞圭曰,頒敎文中,赦句添入。
金貞圭啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中,赦句添入事,命下矣。藝文提學鄭海崙,旣在闕中,使之添入,何如?傳曰,允。
又啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營·按撫營,各一件營上事,自本院依例成有旨,下送京各司,應爲頒賜二十七件,依例頒給之意,敢啓。傳曰,知道。
傳于金貞圭曰,童蒙敎官趙東潤,使之承候於大王大妃殿。
金天洙,以親軍前營言啓曰,本營軍司馬丁理爕,身病甚重,勢難察任,改差,何如?傳曰,允。
又以兵曹言啓曰,以公納愆滯事,定限飭敎,何等截嚴,而外邑一向玩愒,延拖未納,其在事體,不勝駭然。各道未收最尤甚邑忠州牧使李鎬翼,淸州牧使鄭䎘朝,泰仁縣監李敬翼,爲先罷黜,令該府拿問嚴勘,餘外各邑未納錢木,不計新舊,無遺考尺後,形止卽速登聞事,三懸鈴行會,而且以兵營言之,軍布管轄之地,不飭之失,在所難免,忠淸兵使洪在羲,全羅兵使趙羲轍施以罷職之典,何如?傳曰,允。
金貞圭,以司饔院監膳提調意啓曰,各殿宮日下生雉,因草記蒙允,姑爲代封矣。今則山雉漸出,自明日爲始,依例復舊封進之意,敢啓。傳曰,知道。
傳于金貞圭曰,公事遲滯之中官李朱夏,從重推考,差備中官魏啓周汰去。
金貞圭,以義禁府言啓曰,淸道前郡守崔翰周,拿問嚴勘事,傳旨啓下矣。崔翰周方在慶尙道淸道地云,依例發遣府羅將,拿來,何如?傳曰,待待命拿囚。
又以刑曹言啓曰,右捕廳移來罪人趙聖業,出沒京鄕,陰懷禍心,崔鳳旭,賦性頑悖,不擇詬言,金興吉,性頑無忌,恣犯私鑄,竝嚴刑一次後,性業全羅道扶安縣蝟島,鳳旭康津縣薪智島,興吉靈光郡荏子島,減死定配,勿干赦典,限己身遠惡島定配所,當爲押送,而適値不用杖日,待用杖嚴刑後,竝卽押送。李元模性本奸譎,慶尙道金海府遠惡地定配所,卽爲押送之意,敢啓。傳曰,知道。
又以刑曹言啓曰,親軍左營移來罪人李英夏,僞造關文,恣行不法,嚴刑一次後,全羅道康津縣古今島,減死定配,勿干赦典,限己身遠惡島定配所,當爲押送,而適値不用杖日,待用杖嚴刑後,卽爲押送。朴周應締結英夏,暗造僞印,慶尙道醴泉郡,遠惡地定配所,卽爲押送之意,敢啓。傳曰,知道。
上在景福宮。停常參·經筵。
李源逸啓曰,右承旨閔泳駿,今日不爲仕進,卽爲牌招,何如?傳曰,允。
傳于金貞圭曰,政官牌招開政。
傳于金貞圭曰,同敦寧·敦寧都正,竝許遞,今日政差出。
傳于金貞圭曰,呈告大司成·同經筵·同春秋,竝許遞,今日政差出。
傳于金貞圭曰,連山縣監李啓好,鎭海縣監李漢用,內禁將除授。
傳于金貞圭曰,臺諫竝許遞,前望單子入之。臺諫前望單子入之,正言崔鼎獻落點。
傳于金貞圭曰,呈告金吾堂上許遞,今日政差出。
傳于金天洙曰,前別軍職李根澔還差下。
傳于金貞圭曰,檢閱趙衡夏,正言除授。
吏曹,正言單趙衡夏除授事,承傳。
兵曹口傳政事,親軍前營軍司馬單鄭寅昇。
金貞圭,以吏曹言啓曰,博川郡守劉興敏呈狀內,矣身受由上京矣,身病猝重,萬無還官之望云。罷黜,何如?傳曰,陽德縣監南九熙相換。
又以吏曹言啓曰,始興縣令李周弼,以其身病,呈狀乞遞,罷黜,何如?傳曰,慶山縣令金奎植相換。
又以忠勳府言啓曰,順康園守奉官李秉圭,以其身病,呈狀乞遞,改差,何如?傳曰,允。
又以吏曹言啓曰,巨濟府使李龍九戶奴呈狀內,矣上典身病猝重,萬無赴任之望云。改差,何如?傳曰,允。
又以吏曹言啓曰,前假監役馬千遜年未滿,矇然擬入,至蒙恩點,不可仍置,原望筒勿施,何如?傳曰,允。
有政。吏批,行判書沈履澤進,參判李乾夏牌招不進,參議洪鍾大進,同副承旨金貞圭進。以金性復爲同敦寧,鄭周永爲左尹,金炳權·禹冀榮·金永基爲敦寧都正,李愚冕爲大司成,金九鉉爲同義禁,李應夏·南廷益爲同經筵,李炳敎爲同春秋,愼宗寬爲監察,尹㝢善爲禁府都事,閔鳳善爲弘陵參奉,林亨來爲順康園守奉官,具天喜爲巨濟府使,河錫洛爲連山縣監,金炳萬爲鎭海縣監,元喜觀爲銀溪察訪,豊德府使韓聖根,今加資憲加資事,承傳。
兵批,判書閔應植病,參判白南益病,參議趙文夏入直進,參知洪憲述病,右副承旨金天洙進。護軍李裕承,副護軍金慶善·林貞圭·崔應煥·閔丙承,以上竝單付。
吏批,再政。以金奎弘爲刑曹參判,趙東冕爲戶曹參議,張震煥爲監察,左尹單李正魯,右尹單鄭周永。三政。以閔丙承爲刑曹參議,金健熙爲監察,博川郡守劉興敏,陽德縣監南九熙相換,始興縣令李周弼,慶山縣令金奎植,已上相換事,承傳。
金天洙,以兵曹言啓曰,禁軍別將李昌鎬,身病猝重,勢難察任,改差,何如?傳曰,允。
兵曹,以李元會爲禁軍別將。
以右承旨閔泳駿牌不進罷職傳旨,傳于金貞圭曰,只推。
金貞圭,以追上遵號都監都提調意啓曰,追上尊號時,各樣儀註五本,謹此書入,而世子宮亦爲書入之意,敢啓。傳曰,知道。
又以加上尊號都監都提調意啓曰,加上尊號時,親上致詞四度,諺書四度,箋文二度,諺書二度,一體封進,而世子宮亦爲封進之意,敢啓。傳曰,知道。
又以加上尊號都監都提調意啓曰,加上尊號時各樣儀註四本,冊寶儀諺書二本,謹此書入,而世子宮亦爲書入之意,敢啓。傳曰,知道。
又以上號都監都提調意啓曰,本都監各房工役,今已完畢,匠手竝皆放送,堂上·郞廳輪回仕進,監造官仍爲上直之意,敢啓。傳曰,知道。
又以禮曹言啓曰,來正月十三日大王大妃殿加上尊號冊寶親傳儀註及自內親上冊寶進致詞·箋文·表裏儀註,直爲書入大王大妃殿,而自內親上冊寶進致詞·箋文·表裏儀註,亦爲書入中宮殿·世子嬪宮之意,敢啓。傳曰,知道。
又以內醫院都提調·提調意啓曰,堂下內醫,已經上掌務三次,則加資,已有筵稟定式矣。內醫金潤,今當上掌務三次,加資,其代加差,內醫崔奎祥,今爲當次,依定式陞差,何如?傳曰,允。
上在景福宮。停常參·經筵。
閔泳駿,以追上尊號都監都提調意啓曰,翼宗大王玉冊金寶印出二件,冊寶同粧一貼,列書製述官·書寫官職姓名,謹此封進,而世子宮亦爲封進之意,敢啓。傳曰,知道。
又以加上尊號都監都提調意啓曰,大王大妃殿玉冊玉寶印出二件,冊寶同粧一貼,列書製述官·書寫官職姓名,謹此封進,而世子宮亦爲封進之意,敢啓。傳曰,知道。
金貞圭啓曰,左右史不可不備,檢閱金永迪,卽爲牌招入直,何如?傳曰,允。
以檢閱金永迪牌不進罷職傳旨,傳于金貞圭曰,只推。
金貞圭,以吏曹言啓曰,今二十九日都目政事爲之之意,敢啓。傳曰,知道。
吏曹口傳政事,禁軍別將單李元會,內禁將二單,李啓好·李漢用除授事,承傳。
閔泳駿,以侍講院言啓曰,今番平安道道科試券昨旣坼榜而正書榜目趁不入達,致勤下詢,揆以擧行,萬萬駭然。當該成均館官員,所當重勘,而本院請推之外,無他可施之罰,何以爲之?敢稟。傳曰,拿處。
金貞圭,以義禁府言啓曰,忠州牧使李鎬翼,淸州牧使鄭䎘朝,泰仁縣監李敬翼等拿問嚴勘事,傳旨啓下矣。李鎬翼·鄭䎘朝·李敬翼等,俱在任所云,依例發遣府書吏·羅將,竝拿來,何如?傳曰,待待命拿囚。
吏曹參議洪鍾大疏曰,伏以臣於三銓之職,是再叨也。謬剡積有愧赧,恩點遽不靳惜。臣每奉一番除旨,輒增一番震懍,已試蔑效,徒致瘝曠,此豈臣一毫承當而然哉?誠以天眷之隆,感激居先,圖報之切,分義是懼,不敢疾聲一籲,黽勉出肅,代斲,亦已屢遭矣。噫,有國之設官分職,何莫不愼,而六官之中,尤重天官,致治之道,莫先於得人,得人之道,天官主之,甄別激揚,責雖專於長僚,通塞進退,或與聞於末議,所以愼擇妙選,不輕授受者也。如臣空疎譾劣,不足備數於器使之末,而今若憑恃寵靈,晏然冒居,則人謂斯何?況臣蒲質早衰,夙嬰貞疾,少失調將,闖肆如期,方値隆寒,一倍添劇,床玆蠢動,亦難自力,彈束就列,有非時日可望。伏乞聖明,特垂體下之仁,俯察由中之懇,將臣見銜,亟賜鐫改,俾職事無曠,賤分獲安焉云云。省疏具悉。所請依施。
上在景福宮。停常參·經筵。
閔泳駿啓曰,同義禁金九鉉,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,今日正朝望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
李源逸啓曰,臣源逸,今日正朝望闕禮習儀進去下直之意,敢啓。傳曰,知道。
閔泳駿啓曰,臣泳駿,今日宗廟春享大祭肄儀進去下直之意,敢啓。傳曰,知道。
金貞圭啓曰,左右史不可不備,檢閱金永迪,旣有只推之命,卽爲牌招入直,何如?傳曰,允。
金貞圭,以弘文館言啓曰,修撰孔在範差祭出去,下番闕直,事甚未安,修撰鄭寅學,上號都監都廳進,副修撰李羲鳳·閔羲泰,竝卽牌招,推移入直,何如?傳曰,允。
又以藝文館言啓曰,檢閱李石榮,以宗廟春享大祭大祝,今日肄儀時,晝仕出去之義,敢啓。傳曰,知道。
傳于金貞圭曰,政官牌招開政。
金貞圭啓曰,假注書徐相集有身病,勢難察任,今姑改差,何如?傳曰,允。
又啓曰,明日傳香,禮房承旨當爲齋宿,右承旨閔泳駿,所當牌招,而拘於廳規,不得請牌,何以爲之?敢稟。傳曰,牌招。
徐相集改差代,以金興洙爲假注書。
傳于金貞圭曰,前郡守吳麟爕,左營文案差下,使之起復從事。
傳于金貞圭曰,前員外郞尹秉,右營軍司馬差下,使之起復從事。
傳于金貞圭曰,前副司果李命健,西營文案加差下,使之起復從事。
傳于金貞圭曰,巨濟府使具天喜,連山縣監河錫洛,鎭海縣監金炳萬,竝禁軍將除授。
兵曹口傳政事,內禁將三單,具天喜·河錫洛·金炳萬,以上今加折衝加資事,承傳。
傳于金貞圭曰,在外敦寧都正許遞,今日政差出。
傳于金貞圭曰,仕滿守奉官,今日政差出。
傳于金貞圭曰,前奉朝賀姜㳣,蕩滌敍用。
傳于金貞圭曰,直閣尹,檢校差下。
傳于金貞圭曰,直閣有闕之代,前望單子入之。
直閣前望單子入之,兪鎭弼落點。
金貞圭啓曰,新除授直閣兪鎭弼,今日政下批,何如?傳曰,允。
金貞圭,以吏曹言啓曰,典籍吳光洙·尹皞爕·鄭勉洙·金榮善,俱以身病,呈狀乞遞,竝改差,何如?傳曰,允。
又以忠勳府言啓曰,順康園守奉官林亨來,以其身病,呈狀乞遞,改差,何如?傳曰,允。
有政。吏批,行判書沈履澤牌招不進,參判李乾夏進,參議未差,同副承旨金貞圭進。以吏批言啓曰,行判書沈履澤牌招不進,參議未差,小臣獨政未安,何以爲之?敢稟。傳曰,仍爲之。以沈宜一爲巨濟府使,金範求爲連山縣監,李景漢爲鎭海縣監,校書校理兼直閣單兪鎭弼。
兵批,判書閔應植病,參判白南益病,參議趙文夏入直進,參知洪憲述病,右副承旨金天洙進。同知加設單,李箕斗·柳雲暹·孫萬基·崔遇洛·宋鎭崇·尹日成·李暢建·朴長福·金顯求·崔仁東·全達鉉。
吏批,再政。以李勉九爲光陵參奉,趙秉吉爲寧陵參奉,徐相膺爲禁府都事,申鍾泰·朴大鉉爲順昌園守奉官,南基哲·安琦良爲順康園守奉官。
金貞圭,以弘文館言啓曰,下番闕直,事甚未安,修撰孔在範差祭,鄭寅學,上號都監都廳進,副修撰李羲鳳·閔羲泰有身病,應敎·副應敎未差,校理李敏英·李義悳,副校理王濟肯,竝卽牌招推移,姑降入直,何如?傳曰,允。
以右承旨閔泳駿,檢閱金永迪牌不進罷職傳旨,傳于金貞圭曰,只推。
以平安道放未放成冊,傳于金貞圭曰,宋在榮放。
金貞圭,以義禁府言啓曰,放未放成冊啓下,平安道祥原郡流三千里定配罪人宋在榮名下,放字書下矣。宋在榮放送事,分付該道道臣之意,敢啓。傳曰,知道。
以司謁口傳下敎曰,種牧局關防,令禮曹鑄給事,分付。
金天洙,以親軍別營言啓曰,今月二十九日三十日年終放砲時,器械數爻及別破陣姓名,別單書入之意,敢啓。傳曰,知道。
又以親軍別營言啓曰,諸將官射講,今年則旣無一次設行矣。計劃不得擧行之意,敢啓。傳曰,知道。
金貞圭,以戶曹言啓曰,時御所內,各司看審,則姑無雨漏處之意,敢啓。傳曰,知道。
又以奉常寺言啓曰,各陵園正朝祭享所用藥果煎造後,進上看品藥果二十立,依定式封進之意,敢啓。傳曰,知道。
又以議政府言啓曰,卽見江華留守閔泳奎狀啓,則本府儒生昨今兩年公都會,當爲設行,而見今歲除迫近,催科方張,許多擧子之齎糧來往,易致窘急,待明秋合設事,請令廟堂稟旨分付矣。歲除在邇,貽弊可念,許令退行事,分付,何如?傳曰,允。
又以內務府言啓曰,卽見江華留守閔泳奎狀啓,則以爲本營武士等乙酉秋等·今春秋等都試,當爲設行,而見今歲除迫近,催科方張,擧子來往,易致窘急,以明年合設事,請令內務府稟旨分付矣。歲色垂暮,事勢有妨,依狀請許施,何如?傳曰,允。
以司僕寺玉轎造成時別單,傳于金貞圭曰,一提調判府事沈舜澤,內下大豹皮一令賜給,二提調上護軍尹滋悳,內下虎皮一令賜給,兼內乘沈宜浩,正金弼洙,各兒馬一匹賜給,內乘沈宜景·申復均,僉正金思國竝陞敍,別看役姜健,外職陞敍,其餘看役牌將·擇日官·員役工匠等,竝依判下施賞。
以親軍右營冶所軍器造成時別單,傳于金天洙曰,營使閔泳翊,兼察營使韓圭卨,各熟馬一匹賜給,看役金貞默·金漢鼎·金鍾完,竝善地邊將待窠,首先差送,其餘員役·工匠等,竝依判下施賞。
金貞圭,以左邊捕盜廳言啓曰,潛蔘一款,國之大禁,而譏校張壽命於坡州方串里酒幕,潛蔘罪人徐仁石執賊捕捉,則其舅鄭弘允,嗾囑本里居前守奉官金敎成,多發洞民,捉入其家,縛打無節,幾至死境,奪通符斷紅絲,徐仁石·鄭弘允,仍爲隱避,而幾日後所奪通符,使人傳送,事極駭惋。捕校之如非關係公事,則法司猶未得捉去,昭著定式,而酒肆甘聽悖類之慫慂,鄕村恣行蔑法之擧措,此徒由臣溺職之致,不勝惶恐待罪之意,敢啓。傳曰,知道。罔念法意,奪去通符,無難毆打,究厥所爲,極爲無嚴,前守奉官金敎成,嚴刑一次,遠惡地定配,嗾囑之漢,令秋曹嚴刑一次,遠惡島減死定配,其勿待罪。
金貞圭,以議政府言啓曰,朴鼎和妾子應學之非其姓而冒他姓與否,令禮曹覈眞稟處事,向有本府覆啓矣。卽見該曹査實草記啓下者,枚擧其門長朴英鎭等呈單內,應學,本以金完釗子,以朴爲姓,一門之所不容云,則非朴伊金之無容他疑爲辭,而批旨今旣覈眞,此係亂倫,不可遽決,令廟堂稟處事,命下矣。今其門長單辭,禮曹稟覆,俱如是的確,應學之以金變朴昭然可辨,依此査啓施行,何如?傳曰,允。
上在景福宮。停常參·經筵。
藥房提調金壽鉉,副提調李承五啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于閔泳駿曰,貢巿人邇來難支之狀,恒所憂悶,而又値歲底,其許多艱絀,尤係矜念,特下內帑錢二十萬兩,令廟堂隨其事勢之緩急,量宜分給于戶惠廳,以示朝家軫恤之意。
傳于閔泳駿曰,兼說書陞六。
傳于閔泳駿曰,皇朝人子孫及忠臣淸白吏子孫,西北松都人·軍功人·落仕最久人,各別收用事,分付兩銓。
傳于閔泳駿曰,呈告禮曹參議許遞,今日政差出。
傳于閔泳駿曰,兼說書未差之代,今日政差出。
傳于閔泳駿曰,同義禁竝許遞,今日政差出。
傳于閔泳駿曰,呈告泮堂許遞,今日政差出。
傳于閔泳駿曰,泮長許遞,今日政差出。
傳于閔泳駿曰,東璧竝許遞,今日政差出。
傳于閔泳駿曰,同敦寧·敦寧都正,竝許遞,今日政差出。
傳于閔泳駿曰,前檢閱金永迪·趙衡夏,竝別兼春秋差下。
傳于閔泳駿曰,臺諫竝許遞,前望單子入之。
臺諫前望單子入之,持平卞應洙落點。
傳于閔泳駿曰,龍岡縣令之代,泰川縣監金思準擬入。
傳于閔泳駿曰,今日政遷轉守令,勿拘常格,各別擇差。
傳于閔泳駿曰,直提學有闕之代,今日政差出。
傳于閔泳駿曰,密陽府使李源祥,順興府使朴孝容,始興縣令金奎植,竝敦寧都正加設單付。
傳于閔泳駿曰,有實故玉堂許遞,前望單子入之。
玉堂前望單子入之,副修撰鄭寅昇落點。
傳于閔泳駿曰,宣傳官白南善,訓鍊判官加設單付。
傳于閔泳駿曰,咸興中軍柳漳烈,堂上宣傳官加設單付。
傳于閔泳駿曰,今此捐廩修築,極爲嘉尙,平安兵使李鍾承,特爲加資。
閔泳駿,以吏曹言啓曰,濟州判官李容仁呈狀內,矣身親病沈重,萬無還官之望云,改差,何如?傳曰,熊川縣監吳瑞源相換。
又以忠勳府言啓曰,順康園守奉官安琦良,以其身病,呈狀乞遞,改差,何如?傳曰,允。
金天洙,以兵曹言啓曰,同知中樞府事金萬根·李樊,宣傳官沈宜稷,內禁衛將李圭泰,昌德宮衛將李長燁·林大喆,文臣兼宣傳官李耕稙·李敏英,守門將宋熙觀·林得秀·李鍾俊·金麗爀,俱以病難供職,五衛將金膺模,前任晉州營將,鄭海植前任忠州營將,李浩臣前任慶州營將,金基俊前任大邱營將,禹昌在前任忠淸監營中軍,俱在任所,上來間,該廳番次苟艱云,竝改差,何如?傳曰,允。
又以兵曹言啓曰,宣傳官尹光軾,以其病難供職,呈狀乞遞,係是加設窠,減下,何如?傳曰,允。
又以兵曹言啓曰,坼見諸道褒貶啓本,則黃海兵使白樂倫啓本中,長壽別將盧弘琦,以言或妄率爲目,則宜置下考,而置諸中考,全羅兵使趙羲轍啓本中,金城別將朴同國,以姑無疵譽爲目,則宜置中考,而置諸上考,殊無嚴明殿最之義。兩道帥臣竝推考警責,長壽別將盧弘琦,下考施行,金城別將朴同國,中考施行,何如?傳曰,允。
傳于金天洙曰,當該閣臣從重推考,當該承旨推考。
兵曹口傳政事,親軍右營軍司馬單尹秉。
傳于閔泳駿曰,都承旨·同副承旨許遞,前望單子入之。
承旨前望單子入之,尹用求·柳落點。
傳于金天洙曰,傳敎誤書之中官黃允明推考。
傳于金天洙曰,注薦爲之。
閔泳駿,以弘文館言啓曰,下番關直,事甚未安,修撰孔在範差祭,鄭寅學上號都監都廳進,副修撰閔羲泰,新除授副修撰鄭寅昇,竝卽牌招,推移入直,何如?傳曰,允。
金天洙,以議政府言啓曰,傳曰,貢巿人邇來難支之狀,恒所憂悶,而又値歲底,其許多艱絀,尤係矜念,特下內帑錢二十萬兩,令廟堂隨其事勢之緩急,量宜分給于戶惠廳,以示朝家軫恤之意事,命下矣。宸念憂勤,帑貨特頒,貢巿人臨歲遑汲之狀,可得稍紓,凡在瞻聆,孰不攢祝?戶曹十五萬兩,惠廳五萬兩,分排劃給之意,敢啓。傳曰,知道。
兵曹口傳政事,親軍畿沿海防營領官單李斗鉉。
閔泳駿,以禮曹言啓曰,來正月初一日大王大妃殿寶齡八旬稱慶陳賀時,殿下親上致詞箋文表裏儀註,直爲書入大王大妃殿,而王世子賀各殿儀註及百官賀各殿儀註,直爲書入各殿之意,敢啓。傳曰,知道。
又以內醫院都提調·提調意啓曰,親享隔日,分提調令該曹口傳差出,何如?傳曰,允。
注書薦記,任善準·閔哲勳,鄭佑默薦,趙秉健·朴益東,朴彛陽薦,朴用元·尹承弼,李瑞永薦,申性均·姜敬熙,宋世鉉薦。
金天洙,以奎章閣言啓曰,直閣尹,檢校差下事,命下矣。奉命出疆,待復命日牌招,何如?傳曰,允。
又以奎章閣言啓曰,新除授直閣兪鎭弼,卽爲牌招入直,何如?傳曰,允。
又以奎章閣言啓曰,新除授直閣兪鎭弼,敎旨安寶次,濬哲之寶請出之意,敢啓。傳曰,知道。
又以司僕寺一二提調意啓曰,分養馬故失瘦瘠不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑守令,現告成冊,今始來到,而係是宥旨前事,何以爲之?敢稟。傳曰,蕩滌。
又以親軍別營言啓曰,本營騎士將鄭健植,身病猝重,勢難察任,改差,何如?傳曰,允。
都政。吏批,判書沈履澤進,參判李敦夏進,參議未差,同副承旨金貞圭進。以尹榮夔爲尙衣主簿,趙駿九爲淸州牧使,李建膺爲密陽府使,李憲基爲順興府使,閔台植爲巨濟府使,典籍二單,朴永學·林奭禧,敦寧都正三單,李源祥·朴孝容·金奎植,已上今加通政單付事,承傳,平安兵使李鍾承,今加正憲,特爲加資事,承傳。以南益熙爲監察,金奎升爲金堤郡守,李喬宰爲平昌郡守,李升來爲始興縣令,金堯璇爲監察,趙奭永爲金川郡守,兪鎭華爲蔚珍縣令,閔種植爲禁府都事,金有濟爲引儀,李秀永爲襄陽府使,宋綺老爲晉州牧使,金思準爲龍岡縣令,朴顯陽爲公州判官,徐綺輔爲文義縣令,吳壽泳爲泰川縣監,金東善爲順康園守奉官,金永耇爲黃磵縣監,金勝圭爲永春縣監,成鍾永爲連山縣監,金炳卨爲濟用主簿,朴齊應爲淸河縣監,宋秉斗爲開寧縣監,全在奭爲鎭海縣監,金有濟爲工曹佐郞,閔泳集爲靑山縣監,禹成圭爲禮安縣監,邊得圭爲蔚珍縣令,尹相耇爲引儀,閔泳厚爲忠勳都事,鄭基夏爲宣陵令,安鍾悳爲盈德縣監,洪祐龍爲平澤縣監,李洛應爲氷庫別提,李直浩爲寧陵令,安昌烈爲聞慶縣監,尹滋善爲咸平縣監,張玄根爲典獄主簿,趙秉大爲懿寧園令,徐殷淳爲親軍後營軍司馬,朴璿爲機器局司事,李遇永爲唐津縣監,吳友善爲機器局委員,李觀永爲景慕宮令,馮錫龜爲仁陵令,車能文爲康陵令,金寯根爲刑曹佐郞,金容培爲顯隆園令,鄭東基爲昌陵令,李錫僖爲繕工主簿,鄭完淳爲崇陵令,洪承翼爲綏陵令,張鼎煥爲興德縣監,徐相揆爲工曹佐郞,閔致昇爲蔚珍縣令,李錫僖爲漢城主簿,韓用悳爲寧陵令,李容九爲尙瑞主簿,宋完鎭爲長興主簿,沈奎澤爲繕工主簿,高濟鉉爲興德縣監,尹奎炳爲機器局司事,柳悳魯爲蔚珍縣令,李敎奭爲尙衣主簿,申學休爲左營軍司馬,李寅璧爲居山察訪,李圭瑞爲翼陵令,韓應一爲濟衆院主事,李會淳爲金郊察訪,李象弼爲平巿令,沈宜平爲光陵令,李起銑爲社稷令,李世愚爲泰陵令,韓永元爲典籍,金肯善爲司饔別提,李敎承爲穆陵令,金興洙爲典籍,楚秉植爲博文局主事,李章鎬爲肇慶廟令,趙相晉·金華埴爲機器局司事,金堯莢爲尙瑞別提,尹肯柱爲引儀,金駿九爲慶基殿令,李喆永爲尙瑞主簿,柳淳永爲西部令,張炳翊爲典籍,鄭華錫爲機器局司事,鄭載鎭爲司饔主簿,李敎敏爲仁同府使,李鍾聞爲禁府都事,尹秉綬爲機器局司事,閔泳悳爲平巿主簿,朴準祥爲興德縣監,朴準基爲機器局司事,李明憲爲固城府使,具然春爲巨濟府使,尹致聖爲大司憲,李種弼爲大司諫,沈九澤爲應敎,朴永斗爲副應敎,李容善爲兼說書,文學單尹容植,以愼錫九爲執義,沈九澤爲司諫,尹宖善爲大司成,李鍾謙爲河東府使,李鍾國·玉秉觀爲掌令,李濟馬爲鎭海縣監,金興洙·金鎭謨爲正言,朴炳容爲巨濟府使,尹容植爲吏曹佐郞,朴斗杓·劉百源爲持平,宋鍾協爲獻納,李左謨·沈宜建爲監察,弘文正字單李容善,以金永迪爲應敎,金持之爲大同察訪,張益厚爲戶曹正郞,李龍鎰爲刑曹佐郞,任善準爲注書,林奭禧爲工曹正郞,尹榮大爲奉常主簿,閔哲勳爲注書,閔正植爲吏曹參議,宋膺淳爲敦寧都正,金貞圭爲禮曹參議,金榮善爲直講,李奎悳爲同敦寧,閔泳駿爲奎章閣直提學,鄭周永爲同義禁,金晩植爲同成均,吳光洙·尹皞燮爲典籍,金喆鎭爲濬源殿令,兼春秋單林奭禧,以宋圭晉爲禁府都事,趙鍾卨爲厚陵參奉,徐丙俊爲敬陵參奉,趙秉吉爲寧陵參奉,具冕喜爲宣陵參奉,鮮于嵂爲崇仁殿參奉,鄭一源爲順昌園守奉官,李泰憲爲禮賓參奉,軍資主簿單李健,崇仁殿令單李鍾游,兼春秋館記事官單林奭禧,典籍二單,朴永學·林奭禧。
兵批,判書閔應植進,參判白南益病,參議趙文夏入直進,參知洪憲述病,承旨缺進。以任商準爲知訓鍊,梁柱顯爲宣傳官,申·吳殷泳爲訓鍊僉正,李賢稙爲格浦僉使,同知單尹啓煥,僉知三單李忠呂·兪達源·朴齊植,以李彰夏·魚得璨爲訓鍊判官,張俊泓·朴晉熙·趙載弘爲主簿,崔垈爲同知,鄭愚植爲內禁將,朴承輔爲宣傳官,趙基澤爲忠淸中軍,鄭逵一爲仁遮外萬戶,閔俊鎬爲晉州營將,元有常爲洪州營將,申膺均爲大邱營將,趙羲中爲慶州營將,柳兢魯爲統虞候,申從均爲訓鍊正,金重三爲僉正,金魯昇爲判官,李秀一爲主簿,鄭雲五爲江原中軍,趙東哲·黃鍾崙爲五衛將,鄭沃爲忠州營將,李昌烈爲咸興中軍,吳元泳爲慶尙右兵虞候,張泳汲爲同知,金在遇爲宣傳官,李奎炫爲訓鍊主簿,崔周顯爲平南萬戶,金重三爲西水羅萬戶,李彰夏爲訓鍊僉正,柳潭爲主簿,趙羲聞爲黃海兵虞候,田源根爲黃海水虞履,裵榮樂爲全羅右水虞候,趙存禹爲兼訓鍊都正,李啓善·李建鎬爲副正,林承學·李豊儀爲判官,沈宜駿爲僉知,李貞祜爲忠壯將,姜彛會爲訓鍊判官,李相坤爲主簿,徐相殷爲部將,黃建順·朴基勳爲五衛將,金相潤爲左捕從,元浚爲訓鍊主簿,金翰求爲部將,李駿鎬爲訓鍊僉正,具然昌爲主簿,申泓均爲別營哨官,柳爲訓鍊主簿,李根周爲守門將,李建鎬爲宣傳官,麻斗元爲訓鍊僉正,金載熙爲判官,李贊熙爲左捕從,許珪爲宣傳官,孟斆述·辛琦錫爲五衛將,金在遇爲訓鍊副正,李信在·南基完爲僉正,金星泰爲中樞經歷,申佐熙爲訓鍊主簿,朴暎銓爲判官,白樂亨爲主簿,申慶均爲左司禦,金信默爲訓鍊僉正,李建壽爲中樞都事,李敬權·廉昌鎭爲訓鍊主簿,兪起濬爲右翊贊,劉塤爲訓鍊判官,鄭賢朝爲主簿,姜日馨·尹英秀爲文兼,金炳億爲左衛率,朴道淵·李震明爲昌德將,柳在植爲許沙僉使,金興俊爲蝟島僉使,洪泰璟爲古群山僉使,咸義文爲長串僉使,孫世奎爲西生僉使,元亨益爲首陽別將,金相演爲金城別將,崔東煥爲薪智島萬戶,朴萬爕爲西生僉使,吳益濟爲安義僉使,盧泰鍵爲九月別將,金承權爲修仁別將,姜聖益爲古穾山別將,尹鎬善·盧鎭九爲守門將,康文錫爲長壽別將,林瓚化爲大峴別將,朱亨燁爲保山別將,李周永爲宣傳官,許樟爲訓鍊主簿,南宮濮爲部將,李承潤爲守門將,南廷獻爲右副率,宋淳億爲內禁將,柳澧烈爲宣傳官,尹秉憲爲守門將,金奉圭爲左侍直,林允永爲蒜山僉使,金利淵爲水口萬戶,沈相璜爲右洗馬,表仁根爲全羅中軍,金應鉉爲會寧浦萬戶,金聖洙爲知世浦萬戶,李時永爲宣傳官,李邦憲·白樂淳爲部將,徐相斌·張禹九·金定鉉·尹滋壽爲守門將,李愚英爲慶基殿守門將,三千浦權管單朴顯道,訓鍊判官孟繼善,主簿魚得燦,以上減下,訓鍊判官加設單,白南善單付事,承傳,主簿加設單金漢五,訓鍊僉正李建鎬,中樞經歷金鳳翼,以上相換事,承傳,僉正李啓善,宣傳官吳泰泳,以上相換事,承傳,副司果朴桂應·李德秀·田永祿·鄭憙運·李廷·安在興·李承學·劉一權·廉昌鎭·李秉弘·李敏翼·徐翊輔,前部將金斗榮·文弘祚·金泳奎·韓承洛·崔永植,前守門將宋熙鼎,今加折衝,同知單尹啓煥,加設單李愚榮·崔炳翼·崔平植·金植·金時榮·李昌煥·朴潤秀·金尙爀·李翼淵·鄭永默·朴根植·金德弘·朴基元,僉知三單,李忠呂·兪達源·朴齊植,五衛將加設二單,金永珍·崔學默,以上單付事,承傳,晉州營將閔俊鎬,洪州營將元常,大邱營將申膺均,慶州營將趙羲中,統虞候柳兢魯,江原中軍鄭雲五,以上今加折衝加資事,承傳,兼內禁將二單,閔台植·兪鎭華,以上今加折衝加資事,承傳,兼內禁將二單,沈宜一·李景漢,以上除授事,承傳,文城僉使白志雲,恃寨僉使金得信,以上相換事,承傳,白峙僉使崔致晉,長峯別將金啓興,以上相換事,承傳,訓鍊僉正加設三十二單,李秉弘·李琦憲·金振豊·李駿性·尹喜永·權濚鎭·元益常·任宣鎬·元世祿·閔泳錫·蔡圭昇·朴寅和·河興龍·金在漢·具俊喜·金興鶴·金千奉·權鍾濂·閔麟鎬·尹弘植·李熙相·李元榮·南錫麟·李商雨·金鴻濟·李源鎬·李瓚緖·鄭淳龍·權友爕·柳吉魯·權鳳圭·具然郁,以上陞敍事,承傳,判官加設二十二單,柳冀完·吳學善·柳龍根·柳致養·姜堯善·柳根益·李台憲·安允中·梁僖洙·李泰鎔·高載臣·洪宜爕·李弘善·鄭在旭·金敬植·張興植·鄭命長·韓景文·尹相旭·高義相·蔡圭璿,訓鍊主簿加設二單,金若性·申錫麟,以上陞敍事,承傳,內禁將二單,邊得圭·具然春,以上除授事,承傳,宣傳官加設單柳漳烈,除授事,承傳。
注書任善準在外,代以張承遠爲假注書。
吏曹啓目粘連,訓鍊院主簿鄭逵一名字,改以逵贊,前假監役金聲振名字,改以聲沃,朴萬達名字,改以萬贊,出身閔泳輔名字,改以泳卨,前假監役姜允信名字,改以萬信,前主簿金大興名字,改以炳郁,前都正兪仲煥名字,改以啓煥,出身張有鍾名字,改以圭錫,前守門將李允寬名字,改以格寬事爲等如,告狀依例令藝文館給帖,何如?判付。啓,依允。
上在景福宮。停常參·經筵。
大殿·大王大妃殿·王大妃殿·中宮殿,內務府·內閣·政院·玉堂·朝廷百官除夕單子問安。答曰,知道。世子宮·世子嬪宮,內務府·內閣·政院·玉堂·春桂坊·朝廷百官除夕單子問安。答曰,知道。
閔泳駿啓曰,明日正朝望闕禮,依例爲之之意,敢啓。傳曰,知道。
金天洙啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
又啓曰,新除授右副承旨柳,時在京畿交河地,斯速乘馹上來事,下諭,何如?傳曰,許遞,前望單子入之。
又啓曰,新除授注書任善準,時在忠淸道鎭川地,斯速乘馹上來事,下諭,何如?傳曰,允。
又啓曰,翰林召試被選當次人權潚,薦狀公事,啓下矣。令該曹口傳付職,牌招入直,何如?傳曰,允。
又啓曰,玉堂上下番俱空,事甚未安,副校理一員未差,修撰孔在範差祭,鄭寅學上號都監都廳進,副修撰鄭寅昇內閣進,應敎金永迪,副應敎朴永斗,校理李敏英·李義悳,副校理王濟肯,副修撰閔羲泰,竝卽牌招推移入直,何如?傳曰,允。
禮曹,來丁亥年正月初二日行星壇祭,香祝親傳,取稟。還入奉敎,攝儀改書下。
傳于閔泳駿曰,禮房承旨馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
金天洙啓曰,祀典所重,何等審愼,而今日正朝祭傳香時,健元陵獻官徐相祖,尙不入來,以致傳香之過時,事未前有,萬萬駭然,所當重勘,而本院請推之外,無他可施之罰,何以爲之,而原單子今方改付標以入,而使之卽速受香,當該差祭堂上,不可無警,推考,何如?傳曰,允。拿處。
以宋琯玉囚單子,傳曰,飭已施矣。分揀放送。
傳于金天洙曰,戶曹參判有闕之代,前望單子入之。
戶曹參判前望單子入之,李承皐落點。
傳于金天洙曰,發遣吏郞,諸執事淸齋與否,摘奸以來。
傳于金天洙曰,明日出宮門路,以思政門爲之。
傳于金天洙曰,明日出宮內門路,以思政門爲之。
傳于金天洙曰,守令邊將初仕人入侍。
傳于金天洙曰,星壇淸道,兵房代行。
承旨前望單子入之,金弘圭落點。
吏曹口傳政事,以趙秉翊爲司僕正。
金天洙,以議政府言啓曰,賀儀隔日,未付軍職人,令該曹口傳付軍職,使之參班,何如?傳曰,允。
又以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
閔泳駿,以奎章閣言啓曰,新除授直提學趙東冕,卽爲牌招察任,何如?傳曰,允。
又以奎章閣言啓曰,新除授直提學趙東冕,敎旨安寶次,濬哲之寶請出之意,敢啓。傳曰,知道。
又以侍講院言啓曰,新除授兼說書李容善,事當牌招,而時値夜深,待明朝牌招,何如?傳曰,允。
又以兵曹言啓曰,來丁亥年各處頒給信漢符別單,各宮房新定式頒給信漢符別單及文宰武臣蔭官二品以上人員,章標頒給別單,修整以入之意,敢啓。傳曰,知道。
又以親軍別營言啓曰,本營騎士將今當差出,而擬望之人乏少,外任竝擬,何如?傳曰,允。
金天洙,以義禁府言啓曰,來正月初一日動駕時,大駕各差備都事,王世子各差備都事,當以十六員磨鍊,而本府都事十員內,三員差祭,新除授都事閔周植·宋圭晉,俱有身病,不得進參,只有四員,竝令該曹口傳相換,假都事九員,亦令該曹口傳差出,以爲分排擧行,何如?傳曰,允。
又以義禁府言啓曰,因左邊捕盜廳草記批旨內,前守奉官金敎成,嚴刑一次,遠惡地定配事,命下矣。金敎成方在京畿坡州地云,依例發遣府羅將,拿來,何如?傳曰,待待命拿囚。
又以刑曹言啓曰,左邊捕盜廳啓辭內,潛蔘一款,國之大禁,而譏校張壽命於坡州石方串里酒幕,潛蔘罪人徐仁石執贓捕捉,則其舅鄭弘允,嗾囑本里居前守奉官金敎成,多發洞民,捉入其家,縛打無節,幾至死境,奪通符斷紅絲,徐仁石·鄭弘允,仍爲隱避,而幾日後所奪通符,使人傳送,事極駭惋。捕校之如非關係公事,則法司猶不得捉去,昭著定式,而酒肆甘聽悖類之慫慂,鄕村恣行蔑法之擧措,此都由臣溺職之致,不勝惶恐待罪之意,敢啓。傳曰,知道。罔念法意,奪去通符,無難毆打,究厥所爲,極爲無嚴,前守奉官金敎成,嚴刑一次,遠惡地定配,嗾囑之漢,令秋曹嚴刑一次,遠惡島減死定配,其勿待罪事,批下矣。謹依批旨,嗾囑罪人鄭弘允,星火捉上事,發關知委於該道道臣,而待押來擧行之意,敢啓。傳曰,知道。
丙戌十二月三十日,上御興福殿。守令·邊將初仕人入侍時,左承旨閔泳駿,記事官閔哲勳,別兼春秋李茂魯,記事官李石榮,以次進伏。守令初仕人進伏楹外,邊將序立階下訖。上曰,史官分左右。泳駿曰,守令初仕人使之進前,奏職姓名乎?上可之,守令初仕人,以次奏職姓名訖。泳駿曰,邊將,使宣傳官代奏職姓名乎?上可之,宣傳官代奏邊將職姓名訖。泳駿曰,守令·邊將初仕人,使之出送乎?上可之。仍命史官就座,又命退承史,以次退出。