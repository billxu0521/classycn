上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·大司諫正朝單子問安。答曰,知道。大駕詣宗廟入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。展拜還入齋室後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。陳賀還內後,藥房·內閣·政院·玉堂口傳問安。答曰,知道。陳賀後,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。
趙鳳夏啓曰,司僕寺內乘來言,捲簾毛帳,取稟。傳曰,捲三面,毛帳。
金在田啓曰,臣以大王大妃殿·王大妃殿,問安進去,下直之意,敢啓。傳曰,知道。
洪鍾英啓曰,今初八日行徽定殿春享大祭親祭,祭文當爲製進,藝文提學徐箕淳,待明朝牌招,使之製進,何如?傳曰,允。
傳于趙鳳夏曰,侍衛軍兵毛具,從便爲之。
傳于趙鳳夏曰,還宮門路,以協陽門爲之。
禮曹,來二月初一日行先農壇香祝親傳,取稟。奉敎敬依。
禮曹,今正月二十二日中宮殿誕日陳賀時應行節目,參考前例磨鍊爲白去乎,依此擧行,何如?啓,權停爲良如敎。
傳于趙鳳夏曰,陳賀時出宮門路,以協陽門爲之。
傳于趙鳳夏曰,侍衛軍兵毛具,從便爲之。
傳于趙鳳夏曰,戶·禮換房。
傳于金在田曰,月正元日,縟儀誕擧,予小子頌祝之忱,曷有其極?仰體慈殿撝謙之德,雖未能備禮識喜,亦豈無廣慶之道?貢人舊遺在三千石,市民徭役限一朔,泮人懸房贖限十日,諸道舊還最久條限五萬石,竝特令蕩減事,令廟堂行會。
傳于洪鍾英曰,進表裏時及陳賀時各差備官以下,別單書入。
傳于金在田曰,中官崔健常·李元會·韓定善,竝百官加親授。
傳于趙鳳夏曰,明日出宮門路,以保定門爲之。
任百經啓曰,頒敎事,命下矣。未承授推考傳旨,自本院依例爻周之意,敢啓。傳曰,知道。
又啓曰,卽者義禁府都事,今此頒赦時赦單子當爲修正以入,而判義禁朴岐壽未肅拜,次堂例不得擧行云。判義禁卽爲牌招,何如?傳曰,允。
又啓曰,判義禁朴岐壽牌不進推考傳旨,今方捧入,而赦單子當爲修正,如是違牌,事甚未安。更爲牌招,何如?傳曰,牌招,如有違牌,勿爲呼望。
金在田啓曰,吏曹郞廳來言,百官加下批政事,取稟。傳曰,當日爲之。
洪鍾英,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
金在田,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。永勿敍用·永刋仕版·居中居下,一體書入乎?敢稟。傳曰,一體書入。
洪鍾英,以禮曹言啓曰,今此正朝諸道所封賀箋中別軍職鳳山郡守申觀浩依例封箋,王大妃殿寶齡四旬稱慶陳賀時,別軍職通津府使崔弘德,鳳山郡守申觀浩,亦爲封進矣。一體看審捧入,全羅右水使申從翼,方在拿命中,所封箋文,依前例不爲捧入,而別軍職通津府使崔弘德,只封稱慶陳賀箋文,不封正朝箋文者,事甚未安。推考,何如?傳曰,允。
又以禮曹言啓曰,製述文臣年滿五十一歲人員,專經文臣年滿四十一歲人,竝依前例減下,別單書入,而御覽官案,亦爲改修正以入之意,敢啓。傳曰,知道。
趙鳳夏,以兵曹言啓曰,別歲抄書入事,命下矣。準期不敍,亦爲書入乎?敢稟。傳曰,一體書入。
又以兵曹言啓曰,明日親臨犒饋時,侍衛禁軍,別將當爲率領,而禁軍別將李能權以別軍職,侍衛進參,不得擧行,一番內禁衛將任泰錫,使之兼別將擧行,何如?傳曰,允。
敎中外大小臣僚耆老軍民閑良人等書。王若曰,大德必得,擧國同休,慈極躋四旬寶齡,縟儀陳正月上日,斯乃一人之慶,爰敷十行之音,洪惟我慈殿聖姿,允邁古哲后懿範,坤元稱四德之美,夙著協贊之陰功,震男符一索之祥,永基靈長之景籙,儼珩珮於六服,南國之盛化播謠,察寢饍於三朝,京室之徽音思媚,顧予沖藐之質,偏蒙庇覆之慈,奉一國千乘之隆,恒勉曾氏之志養,承列朝重熙之業,實賴摯任之胎敎,荷寒暑保護之恩,毋儀孔邇,勤晨昏省定之禮,子職是修,趨彩服而怡愉,孝子愛日,瞻萱闈而喜懼,聖人知年,屬玆四十春添籌,益切萬千歲獻頌,申休之景命有僕,俾熾而昌,單厚之介福無疆,自今伊始,純廟撰揭楣之記,尙傳慈慶殿供歡,寧考進祝岡之觴,爰有戊子春盛禮,嘉頌雖切於川至,莫回慈旨之撝謙,彝典止擧於嵩呼,宜待他時之崇賁,玆庸祗告於太室,于以伸賀於昕庭,孝莫大於尊親,此誠往牒之罕有,禮爲貴於率舊,抑亦我家之攸行,渙綍誕頒,侔方春之漢詔,解澤旁沛,取其義則羲經,自本月初一日昧爽以前,除謀反大逆謀叛,子孫謀殺毆罵祖父母父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下,徒流付處安置充軍,已至配所,未至配所,已發覺,未發覺,已決正,未決正,咸宥除之,敢以宥旨前事相告言者,以其罪罪之,在官者各加一資,資窮者代加。於戲,三陽方煦於泰來,一德克享於頤養,萬姓躋仁壽之域,斂五福而用敷,入紘囿敦興之敎,放四海而爲準,故玆敎示,想宜知悉。藝文提學徐箕淳製進
勸農綸音,王若曰,嗚呼,惟予寡昧,叨承丕緖,凜乎臨兆民之上,今十有三年,惟弗克負荷是懼,夙夜祗栗,罔或少忽者,繄惟惓惓乎民天,寔賴我祖宗陟降之靈,垂佑在上,惟天陰騭于下,迄用稍康于比歲,式至于今日,而田野未之盡闢,生齒未之滋蕃,杼柚俱空,公私竝竭。昨夏西道之懷襄,今春北關之賙賑,憂虞澒洞,若無涯畔,玆實由予涼德,惠未下究而然,而抑亦近民之官,安得辭其責歟?夫農也者,天時之不可也,地利之不可遺也,人功之不可慢也。耕耘失序則苗不成,征斂無藝則貲不足,是以堯之欽曆象,禹之治溝洫,文王·周公之勤儉力穡,莫非烝民之極,而歷代致治之盛,率由邵農而勞農,而豐歉在人,災祥由人,則予所以夙夜寅念,孰大於此者乎?況今我慈聖寶齡光躋四旬,元朝稱慶,百祿鼎至,協氣歡聲,洋溢朝野,予小子斂時敷錫之念,惟千倉百室之是先是亟,肆庸歷告予志,其各悉心悉力,凡於徵發勸相之道,毋或妄作,修稼政而簡稼器,陂堤焉增築,畬菑焉加拓?乏種糧者官必貸糶,無田畝者隣閭分作,勿奪其時,保伍相助,勸勤懲惰,按野巡阡,毋諉天行之饑穰,務存人力之服勤,則百穀用成,三農慰滿,縱彼至愚而神者,曷不欲終歲勤勞,仰事俯育,而乃反爲惰農自安,甘就於溝壑而不之自恤乎?予故曰,農之不遂,長吏之失,苟敎之不以其道,使之不以其時,又從而侵擾之,田卒汚萊,則曰非也,民也,其可乎哉?歲籥載新,凍壤將解,于耜擧趾,卽次第急務也,階前萬里,象魏自在,一或害農,誰執其咎?惟爾方伯居留字牧之臣,單乃心力,靡不究擧,俾野無遊手,土無遺利,期與緣畝之民,竝享泰登之休,用紓予宵旰之憂,毋曰每歲播修故事而狃之也,予不多誥,其尙勗之。都承旨趙鳳夏製進
丁未正月初一日卯時,大駕詣宗廟展謁擧動入侍時,都承旨趙鳳夏,左承旨金在田,右承旨洪鍾英,左副承旨趙徽林,右副承旨李源益,同副承旨任百經,記事官徐堂輔·金有淵·洪祐命·金炳雲,直提學金輔根·金學性,檢校直閣尹定鉉,檢校待敎南秉哲·李㘾·李裕元,待敎洪淳穆,以次侍立。時至,通禮跪啓請外辦,上具翼善冠·衮龍袍,出萬安門。通禮跪啓請乘輿,上乘輿,藥房提調金東健,副提調趙鳳夏進前奏曰,侵早勞動,聖體,若何?上曰,一樣矣。仍出仁政門,通禮跪啓請降輿乘輦,上降輿乘輦,由進善門,出敦化門進發,至泥洞前路。上曰,今見領府事祗迎矣,聞以愼節,俄者候班未參云矣,今來祗迎,病患果有少勝,而賀班亦當入參乎?遣史官存問以來,賤臣承命傳諭,以伏承下問,不勝惶悚,而脚部不仁,俄於候班,未得進參,來伏路次,少伸情禮,而以此病狀,賀班亦末由進參之意回奏。至宗廟大門外,通禮跪啓請降輦乘輿,上降輦乘輿,至齋殿門外。通禮跪啓請降輿,上降輿入齋殿,展拜時至,通禮跪啓請出次,上改具冕服以出,步詣至東神門外。通禮跪啓請執圭,鳳夏進圭,上執圭,入就板位。通禮跪啓請鞠躬四拜興平身,上鞠躬四拜興平身,鳳夏進前奏曰,侍衛軍兵當使之來待西神門外乎?上可之。仍詣殿內,各室奉審訖,仍出西神門外。通禮跪請釋圭,上釋圭,鳳夏跪受,仍步詣至永寧殿東神門外。通禮跪啓請執圭,鳳夏進圭,上執圭,仍詣板位。通禮跪啓請鞠躬四拜興平身,上鞠躬四拜興平身,仍詣殿內,各室奉審訖,還出東神門外。通禮跪啓請釋圭,上釋圭,鳳夏跪受。判府事鄭元容·權敦仁·金道喜,右議政朴晦壽,領敦寧洪在龍進前奏曰,太歲元朝,展謁行禮,群情不勝歡忭矣。侵早勞動,聖體,若何?上曰,一樣矣。敦仁曰,乘輿以進,似好矣。上曰,置之。仍步還齋殿。還宮時至,通禮跪啓請外辦,上改具翼善冠·衮龍袍以出。通禮跪啓請乘輿,上乘輿出大門外,通禮跪啓請降輿乘輦,上降輿乘輦,至洞口外。上曰,貢市堂上率貢市人入侍。出駕敎鳳夏曰,貢市人當入侍,而作門以標信開之乎?上可之。貢市堂上朴永元率貢市人入侍。上詢瘼。永元捧所懷以奏曰,爲十張矣。仍傳授鍾英。鍾英曰,所懷當何以爲之乎?鳳夏曰,或有令政院捧置之例矣。上曰,捧置,可也。仍命貢市人退出,進發由敦化門·進善門·肅章門,入協陽門,命出標信解嚴,由宣化門還內,諸臣以次退出。
丁未正月初一日午時,上詣仁政殿。親上致詞箋文表裏後,親臨頒敎,陳賀入侍時,都承旨趙鳳夏,左承旨金在田,右承旨洪鍾英,左副承旨趙徽林,右副承旨李源益,同副承旨任百經,記事官徐堂輔·金有淵·洪祐命·金炳雲,直提學金輔根·金學性,檢校直閣鄭㝡朝·尹定鉉,檢校待敎南秉哲·李㘾·李裕元,待敎洪淳穆,以次侍立。時至,通禮跪啓請外辦,上具遠遊冠·絳紗袍,乘輿出宣化門,由協陽門·肅章門·仁政門,至月臺。通禮跪啓請降輿,上降輿,通禮跪啓請執圭,鳳夏進圭,上執圭,通禮導上詣板位北向立。通禮跪啓請鞠躬四拜興平身,上鞠躬四拜興平身。鳳夏進前奏曰,親上箋文及表裏時,對擧承旨以誰爲之乎?上曰,李源益爲之,可也,又敎曰,禮房,誰也?鳳夏曰,左副承旨趙徽林矣。上曰,戶·禮換房。出傳敎上曰,然則禮房,爲誰乎?鳳夏曰,右承旨洪鍾英矣。承文院都提調朴晦壽,濟用監提調洪顯周以下陞就臺上,西向立。通禮跪啓請跪搢圭,上跪搢圭,代致詞官入詣殿內,捧致詞函,由正門出,就板位前北向跪,讀訖,還置於案。承文院官員入詣殿內,捧致詞函跪授晦壽,晦壽跪受以授鍾英,鍾英跪進,上捧傳源益,源益跪受,還置於案。禮曹正郞入詣殿內,捧箋文函,由正門出,跪授顯周,顯周跪受,以授鍾英,鍾英跪進上捧傳源益,源益跪受,還置於案。濟用監官員入詣殿內,捧禮物函,由正門出,跪授顯周,顯周跪受,以授鍾英,鍾英跪進上捧傳源益,源益跪受,還置於案。通禮跪啓請執圭俯伏興平身,上執圭,俯伏興平身,通禮導上詣祗迎位西向立。鍾英入詣殿內,捧致詞箋文函置於龍亭。徽林入詣殿內,捧禮物函置於龍亭,由正門出。通禮跪啓請鞠躬,上鞠躬,龍亭過。通禮跪啓請平身,上平身,通禮跪啓請入小次,又啓請釋圭,上釋圭,鳳夏跪受,上入小次。上曰,問安勿爲之。出傳敎少頃,通禮跪啓請出次,上出次。通禮跪啓請執圭,鳳夏進圭,上執圭,通禮導上詣板位北向立,又啓請跪,上跪。鍾英進前跪奏曰,臣禮房承旨,陪捧致詞箋文函,謹詣王大妃殿閤外,請承傳色進入矣。徽林又進前跪奏曰,臣戶房承旨,陪捧禮物函,謹詣王大妃殿閤外,請承傳色進入矣。通禮跪啓請俯伏興四拜興平身,上俯伏興四拜興平身,通禮跪啓請禮畢,又啓請釋圭,上釋圭,鳳夏跪受。通禮跪啓請入小次,上入少次。少頃,通禮跪啓請外辦,上仍具遠遊冠·絳紗袍以出。通禮跪啓請執圭,鳳夏進圭,上執圭陞座。鳳夏曰,二品以上今當就位,而以標信開作門,何如?上曰,方入來矣。上曰,前例何如,詳問之,可也。引儀分引宗親文武二品以上,由西偏門,入就位。贊儀唱鞠躬四拜興平身,宗親文武百官鞠躬四拜興平身,代致詞官陞,自西偏階進當座前俯伏跪。贊儀唱跪,宗親文武百官跪,代致詞官讀致詞訖。贊儀唱俯伏興四拜興平身,宗親文武百官俯伏興四拜興平身。鳳夏進前奏曰,俄者作門甲士不待標信,二品以上徑先入之,而兵判亦有所奏云矣。兵曹判書徐憙淳進前奏曰,作門例自甲士札駐,而標信祗受之前,徑先開門,萬萬駭然,雖無將領,其中似亦有頭目矣,事過後,當自臣營,一一嚴棍懲勵矣。上曰,何營擧行乎?鳳夏曰,正門則都監,東挾則禁衛營,西挾則御營廳爲之矣。上曰,今日異於他時,特爲容恕,亦以此意曉喩,可也。憙淳曰,今此下敎,誠欽仰萬萬,而仰體聖意,謹當曉喩矣。鍾英跪啓傳敎,俯伏興,由東偏門出,詣宣敎官之北,展敎二人對擧敎書案隨之。鍾英取敎書,授宣敎官李裕元。裕元跪受西向立,贊儀唱跪,宗親文武百官跪。裕元讀敎書訖,展敎官以敎書置於案。贊儀唱俯伏興四拜興平身,宗親文武百官俯伏興四拜興平身。贊儀唱跪搢笏三叩頭,宗親文武百官跪搢笏三叩頭。贊儀唱山呼,宗親文武百官拱手加額曰千歲,山呼曰千歲,再山呼曰千千歲。贊儀唱出笏,鞠躬四拜興平身,宗親文武百官出笏,鞠躬四拜興平身。展箋官二人對擧箋案,由東門入置於座前,宣箋官沈熙淳讀箋訖。贊儀唱俯伏興平身,宗親文武百官俯伏興平身。典儀陞自西階,詣殿階上當前跪,啓禮物函,請付攸司,如儀擧行訖。通禮跪啓禮畢,上命鳳夏曰,侍衛以次下去,無至紛踏之意,申飭可也。判府事鄭元容·權敦仁·金道喜,右議政朴晦壽,領敦寧洪在龍進前奏曰,今日卽百祿鼎至之會也,王大妃殿寶齡洽躋四旬,縟儀誕擧,聖孝尤光,群情慶忭,曷有其極?太廟展謁,臨殿受賀,勞動旣多,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。元容曰,今日卽元朝也,慶辰也,宜有坤殿問候矣,中宮殿氣候,何如?上曰,古例何如,藥房日記有之否?元容曰,啓辭則雖不爲之,或於慶會,大臣承候則有爲之之時矣。上曰,壬戌年亦不爲之矣,隆冬盛暑外,果無爲之之例矣。元容曰,臣考諸日記,己卯年慶禮時果爲之,而世子宮·世子嬪宮問候,亦爲之矣。上曰,向考日記,前例有無,政院似知之矣。鳳夏曰,其時臣不仕進,未及詳知矣。敦仁曰,或行或不行,其例不一矣。仍退出。通禮跪啓請釋圭,上釋圭,鳳夏跪受,上降座。通禮跪啓請乘輿,上乘輿,由仁政門·肅章門,入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調金東健,副提調趙鳳夏啓曰,慶辰載屆,賀儀誕擧,聖孝冞光,群情胥悅,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
金在田啓曰,明日召對,取稟。傳曰,停。
任百經啓曰,大司憲閔致成,掌令羅漢基·姜英國,持平申冕鐄在外,執義沈宜冕,持平成錫魯呈辭,監察茶時之意,敢啓。傳曰,知道。
金在田啓曰,卽者吏曹郞廳來言,政事當日爲之事,命下,而兼判書洪敬謨,參判金英淳,參議尹定鉉,俱以病不來,不得開政云。竝卽牌招,何如?傳曰,允。
傳于趙鳳夏曰,侍衛軍兵毛具,從便爲之。
傳于金在田曰,親上箋文表裏時,擧行禮房承旨洪鍾英,對擧承旨李源益竝加資。
以進表裏時及陳賀時各差備官以下別單,傳于金在田曰,宣箋官副司果沈熙淳,宣敎官弘文館應敎李裕元各半熟馬一匹賜給。左通禮金基周,右通禮睦用錫竝加資。贊儀朴鄷壽外職除授。致詞官權知承文院副正字李敎寅陞六。箋文陪進官承文判校全允淡兒馬一匹賜給。濟用監提調永明尉洪顯周熟馬一匹賜給。捧表裏官濟用監奉事朴宗鎭,副奉事徐頀淳竝陞六。捧箋文官禮曹佐郞金大圭兒馬一匹賜給。展箋官成均館典籍朴公鎭·金稜,展敎官兵曹正郞金正奎,禮曹佐郞崔致權,典儀邊相岱,東西唱引儀安聖臣·金秉圭各上弦弓一張賜給。代致詞官假引儀李碩寬·李亨植,宣箋目官假引儀李亨植竝陞敍。其餘寫字官·員役·樂工等,竝依戊戌年例施賞。
傳于金在田曰,尙傳金夢說·琴玉聲加資,薛里卓俊卿·鄭景周,掌務申應寬·李宜秀,差備張億采·金載頊·吳義秀·朴正鎭·安宗澤·李東華,司鑰·飯監·別監·員役等,竝依戊戌年例施賞。
傳于金在田曰,今番賞典中一人雖兼數事,毋得疊授。
傳于金在田曰,今番賞典,今日政下批。
傳于金在田曰,吏兵批歲抄點下者,依例捧傳旨。
金在田啓曰,都承旨趙鳳夏資是通政,右承旨洪鍾英·右副承旨李源益今加嘉善,座次有違格例,何以爲之?敢稟。傳曰,右承旨·右副承旨許遞,前望單子入之。
任百經啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。如有違牌,勿爲呼望。
傳于任百經曰,判義禁疏批已下,更爲嚴飭牌招。
傳于任百經曰,未肅拜摠管許遞,今日政差出。
金在田,以吏批言啓曰,侍從臣父年七十人每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
任百經,以兵曹言啓曰,五衛將張興燮·金達衡俱以病難供職,呈狀乞遞,竝改差,何如?傳曰,允。
又以兵曹言啓曰,兼司僕將申命漢,羽林衛將李根永,俱以病難供職,呈狀乞遞,竝改差,何如?傳曰,允。
有政。吏批,兼判書洪敬謨病,參判金英淳病,參議尹定鉉進,同副承旨任百經進。啓曰,兼判書洪敬謨,參判金英淳竝牌不進,小臣獨政未安,何以爲之?敢稟。傳曰,只出緊任。以洪羲錫爲同義禁,徐頀淳爲漢城主簿,鄭鴻淳爲宗簿主簿,具性喜爲長湍縣監,前承旨洪鍾英·李源益今加嘉善,左通禮金基周,右通禮睦用錫,今加通政加資事承傳,大護軍尹尙圭,工曹判書李惟秀今加正憲,護軍鄭鴻慶·李羲發,同敦寧李羲斗今加嘉義,前僉知南宮,前中軍李良求,前五衛將權思秉·金性穆,前權管白尙采今加嘉善,前牧使趙雲明,前郡守洪箕錫今加通政,前萬戶韓晉裕,前虞候鄭文濟,前權管朴文海·崔禎權今超通政,以上朝官年人十,依定式加資。
兵批,行判書徐憙淳進,參判洪鍾應病,參議南性敎入直,參知金始淵病,左副承旨趙徽林進。以洪鍾英·李源益爲副摠管,曺洛振爲兼司僕將,南錫龜爲羽林將,姜彝文·金㙉·尹之榮·李良求·鄭汶濟爲五衛將,李圭徹爲慶尙右兵使僉知單張維煥,護軍韓鎭庭·洪鍾英·李源益·李良求·南宮·權思秉·金性穆·白尙采,副護軍趙雲明·洪箕錫·鄭汶濟·韓晉裕·朴文海·崔禎權,副司果朴宗鎭·徐頀淳·李敎寅,以上竝單付。
趙鳳夏,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
領府事趙寅永箚曰,伏以,歲籥載新,百祿鼎臻,我慈殿聖壽洽躋四旬,追先朝已行之典,擧昕庭大吉之禮,八域臣民咸在蹈舞之列,矧又祗謁太廟,鑾蹕穩旋,神人之際,彝倫允叶,臣不勝攢手頌禱之至,第臣病狀,去益沈痼,泄皆勿論,最是夜不能交睫耳,此亦可以自力强策,而又有一奈何不得之祟,卽脚部之軟弱,不能自任,便也轉至獻發之交,遂闕候班,祈祝之地,莫效私悃,有臣如此,不如死之久矣,玆敢短章自列,仰瀆崇嚴。伏願聖明,亟賜鑑諒,施以當勘之律,千萬幸甚。取進止。答曰,省箚具悉卿懇。元朝慶賀禮成,豈勝懽忭之忱?昨班史官之回,審卿愼度之尙爾,大庭祝岡,不得與共,悵缺之餘,尤切獻慮,益加調養,不日遄復,從速簉朝,是予之望。仍傳于金在田曰,此批答,遣史官傳諭。
判義禁朴岐壽疏曰,伏以,歲籥載新,天休滋至,我王大妃殿下寶籌光躋於四旬,賀儀克擧於三元,八域含生,懽蹈惟均,臣於是日,獲覩盛禮,慶忭之忱,曷有其極?仍伏念,臣於前臘,猥上辭本,冒陳衷懇,兼暴溺職之罪,以冀譴斥之恩,及伏承批旨,溫音諄諄,若慈父之詔迷子,飭敎繼降,促臣上來,竊惟恩造若此,義難顧私,冒沒出肅,而內省恧蹙,若無容措,千萬不自意,金吾除旨又下,時因赦單修正,召牌屢降,至有勿呼望之命,臣誠惝怳震越,直欲鑽地不可得矣。噫,今臣所叨,卽前日僨誤之職也,昏謬不審,自速重戾,至今追惟,惶汗浹背,曾未幾何,復畀是任,未敢知殿下奚取於蔑效如臣,而誤恩至此也。夫臣之頂踵毛髮,莫非我殿下所賜,雖使臣赴湯蹈火,糜身粉骨,義所不辭,而至於是職,無足任使,卽聖明之所俯燭,今若諉以事屬旣往,視同無故,晏然冒赴於議讞之地,則是重自犯於無所懲畏之科也。且鉛刁無再割之功,駑步有屢蹶之歎,其理也灼然明甚,此尤臣不敢承當者,而抑朝家之所當念處,苟非然者,臣雖無狀,亦具彝性,豈敢以當初處分,有若引以爲義,自歸於罪上添罪乎?聖恩雖出於庇覆,私心益切於惶懍,違牌路阻,來詣朝房,冒入文字,仰瀆崇嚴。伏乞聖慈,俯垂諒察,亟遞臣金吾之任,仍治臣瀆擾之罪,以昭法紀焉,臣無任云云。答曰,省疏具悉。往事何必追引?卿其勿辭,卽爲肅命。
丁未正月初二日巽時,上詣春塘臺。親臨犒饋入侍時,都承旨趙鳳夏,左承旨金在田,右承旨洪鍾英,左副承旨趙徽林,右副承旨李源益,同副承旨任百經,記事官徐堂輔·洪祐命·金炳雲,直提學金輔根·金學性,檢校直閣鄭㝡朝·尹定鉉,檢校待敎南秉哲·李㘾·李裕元,待敎洪淳穆,以次侍立。時至,通禮跪啓請外辦。上具軍服乘馬,出萬八門。藥房提調金東健,副提調趙鳳夏進前奏曰,侵早勞動,聖體,若何?上曰,一樣矣。由保定門,至明光門外。宣傳官跪啓稟放信砲三聲,鳴金二下大吹打。至靑陽門外。宣傳官跪啓稟鳴金三下吹打止,迎接營放砲,吹天鵝聲,點旗,吶喊,共三次止金後,宣傳官以禁軍別將番將率禁軍,臺下信地落後事,入稟,又跪啓稟鳴金二下大吹打,啓行至轉曲處,宣傳官跪啓稟鳴金三下吹打止,又跪啓稟旗幟左右分立。至春塘臺前,上下馬陞座。黃門旗手义捍作門。宣傳官跪啓稟鳴金二下小吹打,少頃,又跪啓稟鳴金三下吹打止。兵曹判書·宣傳官以次行參現禮後,兵曹判書仍留壇上。武藝別監·軍牢·巡視手·內吹·吹鼓手等分班叩頭。命起去應退。兵曹判書徐憙淳跪啓稟放陞壇砲。宣傳官命起應退,宣傳官跪啓稟陞壇號令,放信砲三聲,鳴金二下大吹打。牢子大喝三聲進跪,大呼開門,义捍旗手揮旗退,宣傳官跪啓稟鳴金三下吹打止。鳳夏跪啓稟行犒饋禮。宣傳官跪啓稟聚官軍號令放信砲,掌號笛。禁軍別將·番將·扈衛軍官·武藝別監·別技軍俱平列于臺上,局出身軍兵各其將率領,平列于臺下。宣傳官跪啓稟跪鼓。禁軍別將以下各將領及軍兵俱跪,分班叩頭。命起去,各齊應。宣傳官跪啓稟列坐號令,放信砲鳴鑼列坐訖,止金,宣傳官跪啓稟奏武桓之樂,鳴金二下樂作。內侍進御床,各賜饌于承史閣臣侍衛以下擧床畢。宣傳官跪啓稟鳴金三下樂止,又跪啓稟奏徵角之樂,鳴金二下樂作,盡飽後,宣傳官跪啓稟鳴金三下樂止,又跪啓稟奏昭武之樂,鳴金二下樂作,撤床畢,宣傳官跪啓稟鳴金三下樂止。各官兵山呼叩頭,承史閣臣侍衛以下皆呼千歲者三。宣傳官跪啓稟起立號令放信砲,吹哱囉。各官兵俱起立。宣傳官跪啓稟回信地鳴金二下大吹打。官軍各回信地訖。宣傳官跪啓稟鳴金三下吹打止。鳳夏跪啓稟餉士禮成。上入小次,少頃出次,命侍衛進發。宣傳官跪啓稟旗幟分立三行。上降座乘馬,至靑陽門內。上曰,當該宣傳官記過。至明光門。上曰,俄者記過之宣傳官,分揀可也。由保定門,入萬八門還內,諸臣以次退出。
上在昌德宮。停常參·經筵。
金在田啓曰,明日召對,取稟。傳曰,停。
任百經啓曰,大司憲閔致成,掌令羅漢基·姜英國,持平申冕鐄在外,執義沈宜冕,持平成錫魯呈辭,監察茶時之意,敢啓。傳曰,知道。
金在田啓曰,卽者司䆃寺官員來言,年例春等進上粳米·中米當爲封進,而提調金賢根奉命出疆,無以擧行云。何以爲之?敢稟。傳曰,戶判代行。
傳于趙徽林曰,都承旨許遞,前望單子入之。
傳于趙徽林曰,承旨有闕之代,訓鍊都正李能權除授,仍卽牌招察任。
承旨前望單子入之,權大肯·權用脩落點。
趙徽林啓曰,新除授同副承旨權用脩,卽爲牌招,何如?傳曰,允。
又啓曰,右邊捕盜大將李能權移拜承旨矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李應植,卽爲牌招聽傳敎,何如?傳曰,允。
以同副承旨權用脩牌不進罷職傳旨,傳于任百經曰,只推。
注書金有淵書啓,臣於本月初一日申時量,敬奉聖敎,馳往明陵是乎,則日暮矣,仍宿齋所是白遣,今日平明,蜂峴巡審摘奸是白乎,則石築堅緻,樹木鬱密是白遣,峴上結幕處守直之節,亦皆着實擧行是白乎旀,仍詣昭顯墓看審是白乎,則植木叢茂,各處守護竝皆無頉之意,敢啓。傳曰,知道。
兵曹口傳政事,副護軍單趙鳳夏。
上在昌德宮。停常參·經筵。
藥房提調金東健,行左承旨李能權啓曰,歲律載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
任百經啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,碧團僉使康龜涉,靑水萬戶崔鎭衡下直,各長弓一張,長箭一部,片箭一部,筒兒一箇賜給。
又啓曰,同義禁洪羲錫除拜後過三日不爲出肅,依定式推考警責,仍卽牌招察任,何如?傳曰,允。
李能權啓曰,臣能權,今日徽定殿春享大祭親祭肄儀進去,下直之意,敢啓。傳曰,知道。
任百經啓曰,行都承旨權大肯不爲仕進,行左承旨李能權肄儀進,右承旨金在田,同副承旨權用脩牌招啓辭未下,左副承旨趙徽林式暇,院中只有臣一人,伴直無人,行左承旨李能權所當牌招,而拘於廳規,不得請牌,何以爲之?敢稟。傳曰,都承旨·左承旨·右承旨·同副承旨竝許遞,前望單子入之。
承旨前望單子入之,趙鳳夏·徐憲淳·金愼根·金始淵落點。
任百經啓曰,伴直無人,新除授同副承旨金始淵,卽爲牌招,何如?傳曰,允。
又啓曰,同副承旨金始淵家在城外,伴直無人,左副承旨徐憲淳所當牌招,而拘於廳規,不得請牌,何以爲之?敢稟。傳曰,牌招。
傳于任百經曰,戶·刑換房。
又啓曰,大司憲閔致成,掌令羅漢基·姜英國,持平申冕鐄在外,執義沈宜冕,持平成錫魯牌不進,監茶時之意,敢啓。傳曰,知道。
以大司諫尹穳,司諫申佐模,獻納金世均,執義沈宜冕,持平成錫魯牌不進罷職傳旨,傳于任百經曰,只推。
任百經啓曰,右邊捕盜大將李能權時無職名,令該曹口傳付軍職,何如?傳曰,允。
兵曹口傳政事,同知加設單李能權。
兵曹,右邊捕盜大將白殷鎭·具信喜·沈日永。
以右邊捕盜大將望筒,傳于任百經曰,仍任。
兵曹,右邊捕盜大將李能權仍任事承傳。
任百經啓曰,右邊捕盜大將李能權仍任事,命下矣。卽爲牌招,傳授命召及大將牌傳令牌,何如?傳曰,允。
以平安監司趙鶴年狀啓,定州牧民家失火事,傳于任百經曰,聞甚矜惻,元恤典外,別加顧助,結構奠接之方,廟堂措辭分付。
兵曹,以趙德永爲禁軍別將。
任百經,以弘文館言啓曰,下番修撰臣洪祐健以永寧殿春享大祭祭官,今日禮曹肄儀時,晝仕出去之意,敢啓。傳曰,知道。
又以弘文館言啓曰,校理申泰運,卽爲牌招察任,何如?傳曰,允。
又以禮曹言啓曰,王大妃寶齡四旬,祗告廟社,頒敎中外,此誠國家莫大之慶,而設科取士,乃是應行之事,今番慶科以何科設行,而以何間擇吉乎?敢稟。傳曰,以除初試庭試爲之,日子二月念前擇入。
又以禮曹言啓曰,王大妃殿寶齡四旬慶科取稟草記,傳曰,以除初試庭試爲之,日子二月念前擇入事,命下矣。在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,卽日放榜。
又以都摠府言啓曰,副摠管吳取善以永寧殿春享大祭終獻官肄儀進參事,晝仕出去之意,敢啓。傳曰,知道。
又以備邊司言啓曰,本司武郞廳李健熙·趙文顯,奔走勤仕,已滿十五朔,依例六品遷轉事,捧承傳施行,何如?傳曰,允。
又以總衛營言啓曰,本營所屬三鎭列邑中南陽束伍軍兵等操鍊,昨秋因朝令停止矣。今年春操,令廟堂稟處,使之知委擧行,何如?傳曰,允。
又以刑曹言啓曰,卽接黃海監司南獻敎文移,則豐川府徒二年定配罪人韓泰哲限滿云矣。取考曹上配案,則泰哲以刃傷人物罪,乙巳正月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
副摠管李源益疏曰,伏以,惟我殿下推準海之孝,篤愛日之誠,乃於三元之吉,稱慈殿四旬之慶,擧昕庭三呼之禮情文咸備,祥休鼎臻,凡在班行之間者,孰不蹈舞展誠,而況臣猥忝邇列,承命周旋,趨走爲榮,慶忭倍常,惟以咫尺昵侍,身在歡聲協氣之中,粗伸祈祝之忱,爲私心之幸而已,萬萬不自意賞單之外,特下恩旨,進臣於亞卿之秩,授臣以周廬之銜,臣聞命惝怳,方寸靡定,未暇爲一己過分之憂懼,而誠恐貽累於我聖朝愼爵賞之政,歷日惶隕,莫省攸措。噫,人君馭下之柄,惟爵賞是已,一或有濫,則有德有功者,何以處之,不才不能者,何以勸之?賞功而猶不宜濫,況無可記者乎?命德而尙復難愼,況非其人者乎?此所以人臣之陳勉於其君者,必斤斤於是,而臣雖不能有裨於治化,其區區祈仰之誠尙,亦不後於人,今何可以上欺則哲之明,而不思所以自處乎?臣之通籍于朝,亦已許多年所,本末長短,畢露無餘,不待臣言之自道,而淵鑑之所俯燭也,同朝之所共悉也。庸調常品,輪翮無當,而遭際休明,猥隨下大夫之後,涯分已溢,恒切兢惕,況又加於此而更進一步,誠非臣所自期也。今若不察人望之可否,而諉之以遇慶覃恩,有例可據,施之不少留難,受之恬若固有,遽然揚揚於乘軒之列,則鵜梁之譏,勢所必至,此豈臣一己之憂懼而已哉?公退之餘,恩造遽降,龍光攸被,感淚交逬,以臣之平日所自矢於心者,豈不欲竭蹶趨膺,庸效駕屨之義,而所可惜者,爵賞之由臣而踰濫也,所可懼者,物議之由臣而駭咈也。聖念雖軫於廣慶,微忱實愧於罔功,廉隅至重,玷冒是懼,玆敢罄暴情實,仰瀆崇嚴。伏乞聖明,特收臣新授資級,以重公器,以安私分焉。臣無任云云。答曰,省疏具悉。卿其勿辭行公。
兼吏曹判書洪敬謨疏曰,伏以,歲籥載屆於三陽,邦祚屬開泰之會,慈齡光躋於四旬,庭賀擧呼嵩之禮,聖孝冞篤,情文克備,群情胥悅,攢頌惟均,區區慶祝之忱,曷有其已?仍伏念,臣於見職,無一可强之勢,有萬必辭之端,而拚冒蹲據,訖至于今者,誠非臣始慮攸及,而亦何嘗一日安乎心哉?除拜之初,懇辭不獲,義分是怵,不得不一肅恩命也,肅命之後,眷毗彌隆,感激居先,又不得不黽勉行公也。於斯之間,因循荏苒,曠費時月,居然當京察之限,而晏然行銓官之事矣,昏霧而全失照檢,疎迂而動必顚錯,除目一出,瘡疣迭發,上不能對揚明命,下不能平允物情,自速僨誤之歸,厚招嗤點之來,縱荷聖度天大,曲加涵貸,臣之孤負之罪,有不可以自恕也明矣。噫,臣以年病俱至之蹤,念斷榮進,厥惟久矣,一自重任之見縻,無日非命卒之秋,而猶復以死爲期,殫竭爲心者,誠以再生之路,終有一遞之期,而其期則惟大政是已,大政卽銓家之瓜限,而古例卽然故爾,今焉必遞之限,滿而又滿,求解之願,急而又急,然則我殿下所以憫恤老物,全保餘生,不待臣疾聲哀號,而當有以曲垂恩諒者矣。且況臣連夜寒廳,侵曉觸冒,宿疴復劇,危症疊見,委貼床褥,凘盡無餘,而際玆辭單纔徹,恩由又降,惶隘恧蹙,歷日靡惜,第緣賀儀之只隔,未敢言私,强策彈束,獲參起居之末,而旣失將攝,又添勞瘁,擔舁歸次,不省四倒,目下事狀,萬萬悶迫,而職名自在,調治無路,臣若徒懷嚴畏,不一陳暴遽至朝露之溘然,仰累我聖上好生之德,則臣之罪尤大矣。玆敢收召病思,略具文字,冒瀆紸纊之下,惟聖上諒臣情而矜臣病,亟許遞斥銓衡,少延垂死殘喘,千萬血祝,臣無任云云。答曰,省疏具悉。所請依施。
行兵曹判書徐憙淳疏曰,伏以,天休滋至,慈壽光躋於四旬,聖孝彌隆,縟儀誕擧於三元,歡慶之忱,小大惟均,仍伏念,臣於見職,初豈有堪承之望也哉?夫聖朝覈實之政,卽惟曰明試以功,則如臣已試而蔑效者,不宜重叨,以致再誤也審矣,而秋間恩遞,獲遂私懇,曾未幾何,旋復見縻,異數隆眷,若偏臣身,臣是何人,謬恩至此,臣雖愚昧,亦具彝性,豈不欲殫竭心思?策勵駑鈍,庶幾爲萬分一報答之道,而無奈知識淺短,見聞謏寡,及夫大政之行也,不過循襲塗轍,排比資格而已,曾未有甄能搜才,振淹疏幽,仰贊朝家立政懋官之治,內省恧蹙,靡所容措,臣之求解一念,已自除命之初,而義分所在,屢瀆是懼,且京察在卽,未敢言私,冒昧承膺,已至于今,銓家所謂瓜限,亦已過矣,顧何敢盤礴蹲仍,日復一日,徒添瘝曠之罪也哉?況臣受氣脆薄,自來善病,重之疚傷爲祟,轉成沈痼,風邪外攻而痰火迭升,榮衛內鑠而胃土漸敗,怔忡眩暈,發作無節,周旋房闥,不能自由,彈束周行,有非可論,本兵重任,實難晷刻虛縻,玆敢疾聲呼籲於天地父母之前。伏乞聖慈,俯垂鑑諒,亟遞臣職,以幸公私焉。臣無任云云。答曰,省疏具悉。卿其勿辭行公。
上在昌德宮。停常參·經筵。
任百經啓曰,明日召對,取稟。傳曰,停。
金始淵啓曰,大司憲閔致成,掌令羅漢基·姜英國,持平申冕鐄在外,執義沈宜冕,持平成錫魯呈辭,監察茶時之意,敢啓。傳曰,知道。
徐憲淳啓曰,備邊司郞廳來言,今日賓廳日次,而徽定殿春享大祭親祭齋戒相値,不得來會云矣。敢啓。傳曰,知道。
金愼根啓曰,今日齋宿,承旨當爲備員,而都承旨趙鳳夏不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于任百經曰,禮·工換房。
任百經以禮曹言啓曰,以王大妃殿寶齡四旬慶科庭試卽日放榜擇日放榜取稟草記,傳曰,卽日放榜事,命下矣。文武科庭試吉日,令日官李秉洪推擇,則來二月念前,連値齋戒與拘忌,念後二十一日爲吉云。何以爲之乎?敢稟。傳曰,以此日爲之。
傳于任百經曰,庭試日子與寒食節享相値,更以念後改擇以入。
徐憲淳,以都摠府言啓曰,今此動駕時,侍衛·寶劍守宮當爲備員,而都摠管趙冀永·李魯秉,副摠管金鼎集·吳取善差祭,一員未差。無以備員,令政院稟旨變通,與未差之代,竝令該曹以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以興宣君昰應·金景善爲都摠管,李圭祊·韓鎭庭爲副摠管,副摠管南錫圭望筒,尹致定添書落點。
兵曹,副摠管單金景善。
以校理申泰運牌不進罷職傳旨,傳于任百經曰,只推。
徐憲淳,以都摠管言啓曰,副摠管成遂默以奉常寺提調,宗廟永寧殿·徽定殿春享大祭祭物監封事,晝仕出去之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而徽定殿春享大祭親享致齋相値,不得設行之意,敢啓。傳曰,知道。
又以兵曹言啓曰,再明日徽定殿展謁擧動時,本曹堂上全數進參,而參知未差,無以備員,參知有闕之代,令該曹以在京無故人口傳差出,待下批牌招,以爲進參之地,何如?傳曰,允。
上在昌德宮。停常參·經筵。
任百經啓曰,明日大駕詣徽定殿入齋室後,大王大妃殿·王大妃殿問安。何承旨進去乎?敢稟。傳曰,同副承旨進去。
金始淵啓曰,大司憲閔致成,掌令羅漢基·姜英國,持平申冕鐄在外,執義沈宜冕,持平成錫魯呈辭,監察茶時之意,敢啓。傳曰,知道。
趙徽林啓曰,吏曹郞廳來言,吏曹判書有闕,政事,取稟。傳曰,前望單子入之。
任百經,以禮曹言啓曰,傳曰庭試日子與寒食節享相値,更以念後改擇以入事,命下矣。文武科庭試吉日,令日官李秉洪更爲推擇,則來二月二十六日爲吉云。以此日定行,何如?傳曰,允。
兵曹,今正月二十八日王大妃殿寶齡四旬慶科庭試武科初試時規矩,鐵箭三矢一百三十步三矢,貫革五矢一百三十步一巡二中,柳葉箭五矢一百二十步一巡二中,講粗以上,取三技落點。
吏曹口傳政事,以洪說謨爲兵曹參知。
吏曹,兵曹參議單洪說謨,參知單南性敎。
徐憲淳啓曰,守宮假承旨金在田時無職名,令該曹口傳付軍職,何如?傳曰,允。
兵曹口傳政事,副護軍單金在田。
傳于趙徽林曰,發遣吏郞,諸執事淸齋與否,摘奸以來。
傳于徐憲淳曰,明日出宮內門路,以協陽門爲之。
以義禁府赦單子,傳于金始淵曰,尹東莘放。
任百經,以內醫院都提調意啓曰,徽定殿親祭隔日,分提調令該曹口傳差出,何如?傳曰,政官牌招,開政差出。
傳于趙徽林曰,前司果金炳潗,今日政實職擬入,使之明日參班。
有政。吏批,判書未差,參判金英淳牌招不進,參議尹定鉉進,右副承旨任百經進。啓曰,判書未差,參判金英淳牌不進,小臣獨政未安,何以爲之?敢稟。傳曰,見窠皆令差出。以李嘉愚爲分內醫提調,趙完植爲左通禮,韓致容爲右通禮,宋欽成爲長寧殿令,李敎寅·宋燉爲典籍,徐章淳爲司僕主簿,丁大植爲濟用奉事,金佑鉉爲濟用副奉事,前縣監李元在今加通政,侍從臣前正言李鍾浩父,前縣監韓容鼎今加通政,侍從臣前持平韓應淳父,已上年七十加資事承傳,成均博士單玄基濬。
兵批,行判書徐憙淳病,參判洪鍾應入直進,參議洪說謨病,參知南性敎病,同副承旨金始淵進。以禹時英爲漢江別將,同知單李良求,僉知三單金㙉·尹之榮·鄭汶濟,護軍權大肯·朴長復,副護軍權用脩·嚴錫鼎·金基周·睦用錫·李景純·李倫敍·曺栢承·南宮鉐·尹惠鎭·申命洪·柳光魯·申命沆·李光龍·吳榮良,副司果李奎憲,以上竝單付。
吏批,再政。以金炳潗爲繕工主簿,姜薰爲昌陵參奉。
兵批,再政。同知單南宮。
任百經,以奎章閣言啓曰,守宮檢校直閣李嘉愚,待開門牌招,何如?傳曰,允。
徐憲淳,以兵曹言啓曰,王大妃殿寶齡四旬慶科庭試文武科,來二月二十一日設行事,自禮曹推擇,啓下矣。武科則例有初試,而依定式分京外試取矣,吉日令日官李秉洪推擇,則今正月二十八日爲吉云。以此日擧行,而取考謄錄,則在前慶科庭試取人之數,多寡不同,或取三四百人,或取五六百人,今番則取幾人乎?敢稟。傳曰,取三百人。
又以兵曹言啓曰,今正月初七日大駕詣徽定殿齋宿,初八日春享大祭親行時,隨駕營門當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍以幾番幾哨磨鍊,餘軍留營,何以爲之乎?敢稟。傳曰,總衛營善騎隊一哨,訓局馬軍三哨,步軍八哨,總衛大將都領爲先後廂,禁軍三番爲之,御將率訓局餘軍二哨及該營軍兵留陣,餘軍留營,置之。
又以兵曹言啓曰,今正月初七日大駕詣徽定殿齋宿,初八日春享大祭親行時,先後廂軍兵,勢難周回,環衛則經夜動駕,扈衛之節,不容疎虞,慶熙宮墻外行巡內外舖軍,令各該營依例擧行之意,分付,何如?傳曰,允。
又以兵曹言啓曰,明日親傳香時,入直禁軍番將及別將當爲率領侍衛,而適與動駕相値,禁軍別將趙德永,使之先詣陣上信地,以爲領軍擧行之意,分付,何如?傳曰,允。
又以兵曹言啓曰,今正月初八日宗廟永寧殿春享大祭時,守門當爲塡差,而本曹郞廳·都摠府郞廳·五衛將·除入直與在外,排擬苟艱,依定式軍門將官,代差以入之意,敢啓。傳曰,知道。
又以訓鍊都監·禁衛營·御營廳言啓曰,因兵曹草記,今此徽定殿春享大祭親行時,慶熙宮墻外行巡內外舖軍,依例擧行之意,敢啓。傳曰,知道。
金始淵,以義禁府言啓曰,明日動駕時,本府都事當爲全數進參,而都事李彙溥以赦文差使員,奉命在外。無以推移,令該曹口傳相換,以爲分排擧行之地,何如?傳曰,允。
又以義禁府言啓曰,因本府赦單子,未至配所罪人稟秩尹東莘名下,放字書下矣。尹東莘全羅道靈巖郡定配,而未及到配,行會于該道所到處,卽爲放送事,分付,何如?傳曰,允。
吏曹口傳政事,禁府都事李彙溥,典設別檢李圭昌相換。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。仍詣徽定殿入幕次後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。展拜還入幕次後,藥房·內閣·政院·玉堂口傳問安。答曰,知道。大王大妃殿·王大妃殿遣承旨夕問安。答曰,知道。
徐憲淳啓曰,司僕寺內乘來言,捲簾毛帳,取稟。傳曰,捲三面毛帳。
任百經啓曰,明日召對,取稟。傳曰,停。
徐憲淳啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
任百經啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
傳于徐憲淳曰,侍衛軍兵毛具,從便爲之。
傳于任百經曰,禮房承旨馳詣宗廟永寧殿,奉審摘奸以來。
金始淵故曰,臣以大王大妃殿·王大妃殿問安進去,下直之意,敢啓。傳曰,知道。
趙徽林啓曰,禮貌官來言,百官稟旨就次。傳曰,知道。
任百經啓曰,大王大妃殿·王大妃殿夕問安。何承旨進去乎?敢稟。傳曰,左副承旨進去。
徐憲淳啓曰,臣以大王大妃殿·王大妃殿夕問安進去,下直之意,敢啓。傳曰,知道。
傳于徐憲淳曰,發遣吏郞,諸執事淸齋與否,摘奸以來。
趙徽林,以吏曹言啓曰,今此木覓山祭典祀官兼大祝,前都事尹哲求塡差,而時無職名,令該曹口傳付軍職,何如?傳曰,允。
兵曹口傳政事,副司果單尹哲求。
趙徽林,以吏曹言啓曰,卽接通禮院牒報,則以爲,今日徽定殿動駕敎是時,左右通禮不可不備,而新除授左通禮趙完植,右通禮韓致容俱爲在外,不得進參云。竝改差,其代口傳備擬以入之意,敢啓。傳曰,知道。
吏曹口傳政事,以韓兢人爲左通禮,黃燝爲右通禮。
任百經,以奎章閣守宮檢校直閣意啓曰,夜間閣內諸處無事之意,敢啓。傳曰,知道。
又以奎章閣言啓曰,大駕今已還宮,守宮檢校直閣李嘉愚,依定式減下,何如?傳曰,允。
又以成均館同知館事·大司成意啓曰,今正月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
徐憲淳啓曰,卽者義禁府都事來言,今日動駕時,駕側鳴錚罪人閔泳稷,移送秋曹云矣。敢啓。傳曰,知道。
徽定殿春享大祭親行敎是時,亞獻官右議政朴晦壽,終獻官南寧尉尹宜善,贊禮行禮曹判書金蘭淳,典祀官奉常正鄭鎏,殿司令李奎英,宮闈令尙膳宋會英,執禮應敎李裕元,執尊副應敎韓啓源,大祝待敎洪淳穆,祝史校理趙然昌,齋郞副司果金萬根,盥洗位兵曹正郞白宗杰,兵曹正郞金正奎,爵洗位兵曹佐郞卓景秀,兵曹佐郞李昌廷,亞終獻盥洗位禮曹佐郞金大奎,贊者引儀安聖臣,引儀金秉圭,謁者兼引儀閔景鎬,假引儀李亨植,贊引假引儀李獻耆,假引儀李碩寬,祭監監察李憲堯,監察李秉植。
丁未正月初七日辰時,上詣仁政殿月臺。宗廟永寧殿春享大祭親傳香,仍詣徽定殿春享大祭親祭擧動入侍時,都承旨趙鳳夏,左承旨金愼根,右承旨趙徽林,左副承旨徐憲淳,右副承旨任百經,同副承旨金始淵,記事官徐堂輔·金有淵·洪祐命·金炳雲,提學趙秉鉉,檢校提學金興根,檢校直閣鄭㝡朝·尹定鉉,檢校待敎南秉哲·李㘾·李裕元,待敎洪淳穆,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金東健,副提調趙鳳夏進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺。通禮跪啓請降輿。上降輿。通禮前導就褥位,南向立。引儀引宗廟獻官興完君晸應,進詣褥位之左。通禮跪啓請跪。上跪。香室官員奉香祝跪授百經。百經東向跪進。上受香祝以授晸應。晸應西向跪受興。引儀又引永寧殿獻官昌寧尉金炳疇,進詣褥位之左。香室官員奉香祝跪授百經。百經東向跪進。上受香祝以授炳疇。炳疇西向跪受興。通禮跪啓請興。上興。通禮前導就階下祗送位,西向立,香祝由正階出。通禮跪啓請鞠躬。上鞠躬。香祝過後,通禮跪啓請平身。上平身入小次。少頃,通啓請外辦。上出次。通禮跪啓請乘輿。上乘輿。百經進前奏曰,臣以禮房承旨,今當落後,奉傳七祀香祝,宗廟·永寧殿奉審摘奸進去之意,敢達矣。上曰,唯。仍出仁政門外。通禮跪啓請降輿乘輦。上降輿乘輦,由進善門,出敦化門,進發至昌慶宮,入興化門·至崇明門外。通禮跪啓請降輦乘輿。上降輦乘輿,由延光門·興明門·秉禮門,至齋殿門外。通禮跪啓請降輿。上降輿入齋殿。展拜時至,通禮跪啓請外辦。上出齋殿門。通禮前導,詣徽定殿,由正門入就板位。通禮跪啓請鞠躬再拜興平身。上鞠躬再拜興平身,仍詣殿內奉審訖,還出殿門外。鳳夏進前奏曰,百官行禮時,西唱全不成樣,極爲駭然,當該引儀所當重勘,而本院請推之外,無他可施之罰,何以爲之乎?上曰,事過後拿處,可也。出擧條判府事鄭元容·權敦仁·金道喜,右議政朴晦壽,領敦寧洪在龍進前奏曰,日候甚寒,侵早勞動,聖體,若何?上曰,一樣矣。仍入齋殿,上命侍衛權退,諸臣輪回詣閤。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。親祭還入齋室後,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。還內後,藥房·內閣·政院·玉堂口傳問安。答曰,知道。
徐憲淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
任百經啓曰,明日召對,取稟。傳曰,停。
徐憲淳啓曰,合辭許久闕啓,事甚未安。除在外·未署經陳疏外,呈告人員,竝卽牌招,何如?傳曰,允。
傳于任百經曰,禮房承旨馳詣受香諸處,奉審摘奸以來。
徐憲淳啓曰,卽者持平成錫魯以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,大司憲閔致成,掌令羅漢基·姜英國,持平申冕鐄·成錫老在外,執義沈宜冕牌不進,監察茶時之意,敢啓。傳曰,知道。
以大司諫尹穳,司諫申佐模,獻納金世均,執義沈宜冕牌不進罷職傳旨,傳于徐憲淳曰,只推。
以平安監司趙鶴年狀啓龜城府民家失火事,傳于金愼根曰,聞甚矜惻,元恤典外,別加顧助,結構奠接之方,廟堂措辭分付。
趙徽林,以吏曹言啓曰,因咸鏡監司兪星煥狀啓,鏡城·穩城·慶興三邑守令,令該曹不日催促下送事,允下矣。自臣曹催促,則穩城府使李容象,今月初十日辭朝云。慶興府使李熙鐵已爲下去,鏡城判官徐用輔除朝辭赴任事,已爲行會之意,敢啓。傳曰,知道。
金愼根,以戶曹言啓曰,貢人舊遺在三千石蕩減事,命下矣。取考各貢文書,癸丑餘遺在中三千石分排蕩減實數,別單書入之意,敢啓。傳曰,知道。
任百經,以弘文館言啓曰,校理申泰運,卽爲牌招察任,何如?傳曰,允。
又以禮曹言啓曰,卽接京畿監司李鼎臣移文,則以爲,龍仁縣鄕校聖殿殿內鋪陳,年久破弊,將於今春釋菜,兼告修改告由移還安祭,香祝自本曹啓稟下送云矣。龍仁縣鄕校聖殿鋪陳,當於今春釋菜,兼告修改告由移還安祭,香祝卽令該司,照例磨鍊下送,而祝文中措辭撰出事,一體分付,何如?傳曰,允。
徐憲淳,以備邊司言啓曰,春務將殷,曠官可悶,新除未下直守令,竝令明日辭朝,如有上京守令,使之催促還任,未下直閫帥,亦爲從速辭朝,何如?傳曰,允。
又以御營廳言啓曰,本廳騎士將姜葉身病甚重,勢難察任,改差何如?傳曰,允。
又以義禁府言啓曰,通禮院假引儀李碩寬拿處事,傳旨啓下矣。假引儀係是雜技,依例移送秋曹之意,敢啓。傳曰,知道。
護軍洪鍾英疏曰,伏以,歲籥載新,邦籙無疆,猗歟我慈聖殿下寶齡光躋四旬,大庭呼嵩,縟儀誕擧,自天之洪休滋至,準海之聖考冞隆,協氣歡聲,洋溢區宇,臣於是時,猥忝邇班,周旋乎殿陛之上,承奉於儀物之間,榮固已極,勞於何有,而迺者特旨之下,授臣以嘉善大夫,臣誠惝怳震惕,歷屢日而莫省自措也。竊伏念,覃恩均澤,縱由飾慶之聖衷,按名督實,亦關愼賞之大政,紀非其功,任非其人,審有壞於憲天聰明也。臣聞自古人臣之爲國家所需用者,或以德行,或以文學,又或以政事,雖難具備,要亦各有其長,于是三者,臣固不可擬議於萬一,而且或資歷旣久,績庸茂著,循次而推遷者有之,臣本蔭調末品,釋褐不過五六載,歸自外臬,亦纔一年餘耳,年衰歷淺,最居班簿之末,雖汗漫職司,應文故事,瞢然不辨其東西,矧玆貳卿峻秩,古所稱命德之器也,何嘗彷彿於如臣謭劣,而誤恩之非常,驟陞之無漸,殆同朝之所罕倫,是豈臣寢夢之攸曁也哉?恩造天大,未圖報效,專恃寵靈,恬若固有,畢竟顚躓,猶不足自恤,竊恐聖朝競進僥濫之風,由臣身始也,左右參衡,承膺無路,玆敢悉暴衷懇,仰瀆崇嚴。伏乞聖明,俯垂鑑諒,念繁纓之愼惜,施鞶帶之亟遞,還收臣新授資級,俾名器重而私分安焉。臣無任云云。答曰,省疏具悉。卿其勿辭行公。
刑曹參議李源命疏曰,伏以,臣於前月,伏奉除旨,以臣爲刑曹參議者,臣以草土殘喘,苟延視息,喪制甫闋,華誥遽降,雙擎頓首,愴感交竝,餘哀未已,縱榮塗之息念,分義居先,宜叨謝之伸忱,第臣與本曹判書臣徐箕淳,有妻三寸應避之嫌,揆以格例,自在當遞,而間因中月未盡,有難循例丐免,又値元朝大慶,不敢遽事煩瀆,多日虛縻,冞切惶蹙,今始猥陳短章,略控情實。伏乞聖慈,俯賜諒察,亟命鐫改臣職,以存公格,以安私分焉。臣無任云云。答曰,省疏具悉。所請依施。
持平成錫魯疏曰,伏以,臣於旅瑣之中,卽接家信,則臣之偏母素患痰癖之症,當寒添劇,扶護須人,臣自聞此報,方寸煎灼,按住不得,玆敢忙陳短章,徑尋鄕路。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以肅朝綱焉,臣無任云云。答曰,省疏具悉。爾其勿辭往護。
丁未正月初八日子時,上詣徽定殿。春享大祭親祭入侍時,都承旨趙鳳夏,左承旨金愼根,右承旨趙徽林,左副承旨徐憲淳,右副承旨任百經,記事官徐堂輔·金有淵·洪祐命·金炳雲,提學趙秉鉉,檢校提學金興根,檢校直閣鄭㝡朝·尹定鉉,檢校待敎南秉哲·李㘾·李裕元,待敎洪淳穆,以次侍立。時至,通禮跪啓請外辦。上具翼善冠·衮龍袍以出。藥房提調金東健,副提調趙鳳夏進前奏曰,經宿勞動,聖體,若何?上曰,一樣矣。通禮前導詣徽定殿,由正門入就板位。贊禮金蘭淳跪啓請鞠躬再拜興平身。上鞠躬再拜興平身。贊禮前導詣神座前,啓請跪。上跪。鳳夏捧香。百經捧爐。贊禮啓請三上香。上三上香。贊禮啓請執瓚灌地。鳳夏奉瓚跪進。上執瓚灌地,以瓚授百經。贊禮啓請執幣。鳳夏奉幣跪進。上執幣以授百經。百經跪受奠于案。贊禮啓請俯伏興平身。上俯伏興平身。贊禮導上出戶復位,仍行初獻禮。贊禮導上詣神座前,啓請跪。上跪。贊禮啓請執爵獻爵。鳳夏奉爵跪進。上執爵以授百經。百經跪受奠于案。贊禮啓請俯伏興,少退跪。上俯伏興少退跪。大祝洪淳穆進跪讀祝訖。贊禮啓請俯伏興平身。上俯伏興平身。贊禮導上出戶復位。亞獻官右議政朴晦壽行亞獻禮。終獻官南寧尉尹宜善行終獻禮如儀訖。贊禮啓請鞠躬再拜興平身。上鞠躬興平身。贊禮跪啓禮畢,導上出殿門外。上命書傳敎曰,躬行殿享,懷思如新,亞終獻官各內下虎皮一令賜給,贊禮內下鹿皮一令賜給,典祀官以下諸執事各兒馬一匹賜給,本殿令參奉竝陞敍,守僕·員役等令該曹木布題給。判府事鄭元容·權敦仁·金道喜,領敦寧洪在龍進前奏曰,日寒甚緊,徹宵將事,勞動旣多,聖體,若何?上曰,一樣矣。仍入齋殿。還宮時至,通禮跪啓請外辦。上出次。通禮跪啓請乘輿。上乘輿,由秉禮門·興明門·延光門,出崇明門外。通禮跪啓請降輿乘輦。上降輿乘輦,出興化門進發,由敦化門·進善門·肅章門,入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
夜自二更至四更,月暈。
經宿翌日,大殿·大王大妃殿·中宮殿,藥房·內閣·政院·玉堂口傳問安。答曰,知道。大殿,朝廷二品以上·六曹堂上·大司諫單子問安。答曰,知道。
藥房提調金東健,副提調趙鳳夏啓曰,親行徽定殿春享,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
任百經啓曰,明日召對,取稟。傳曰,停。
金始淵啓曰,合辭方張之時,憲府無詣臺之員,事甚未安。除在外外,呈告人員,卽爲牌招,何如?傳曰,允。
備忘記,穩城都護府使李容象下直,長弓一張,長箭一部,片箭一部,筒兒一箇賜給。
任百經啓曰,臣百經,依定式進詣香室奉審香祝櫃祝板袱子則精潔之意,敢啓。傳曰,知道。
徐憲淳啓曰,臣憲淳,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
傳于趙徽林曰,吏判有闕之代,兵曹判書徐憙淳除授。
吏曹口傳政事,吏曹判書單徐憙淳除授事承傳。
傳于趙徽林曰,同副承旨許遞,前望單子入之。承旨前望單子入之,尹定鉉落點。
趙鳳夏啓曰,新除授右承旨尹定鉉,卽爲牌招,何如?傳曰,允。
尹定鉉啓曰,大司憲閔致成,掌令羅漢基·姜英國,持平申冕鐄·成錫魯在外,執義沈宜冕牌不進,監察茶時之意,敢啓。傳曰,知道。
以執義沈宜冕牌不進罷職傳旨,傳于尹定鉉曰,只推。
趙徽林,以吏曹言啓曰,因備邊司草記,春務將殷,曠官可悶,新除未下直守令,竝令明日辭朝,如有上京守令,使之催促還任事,允下矣。自臣曹催促,則未下直守令河東府使崔涉,延安府使金元植,北靑府使金應均,咸從府使趙用夏,加平郡守金肅淵,樂安郡守李圭憲,珍島郡守洪載謨,平海郡守柳之奫,嘉山郡守許煜,順天郡守李宓熙,公州判官李源弼,文化縣令洪衡謨,長湍縣監具性喜,果川縣監吳昌烈,黃澗縣監金曾鉉,平澤縣監李殷榮,結城縣監申命衍,新昌縣監金鍵,魯城縣監沈明奎,禮山縣監宋一成,扶餘縣監金序敎,咸昌縣監徐兢淳,軍威縣監權大澈,長鬐縣監李東洙,南平縣監李啓善,長水縣監趙能夏,務安縣監鄭錫朝,鎭安縣監尹肯鎭,興德縣監安時赫,玉果縣監尹會善,兔山縣監趙基晉,殷栗縣監李維謙俱以爲明日辭朝云。永平郡守鄭始容前任延安府使,時在任所,金山郡守李東喬前任咸興判官,時在任所,文川郡守李炳斗前任大邱判官,時在任所,海州判官趙奎年前任善山府使,時在任所,咸興判官鄭冕朝前任結城縣監,時在任所云,竝只斯速上來辭朝之意,發關知委於各該道道臣處,而受由上京守令谷山府使金英根,金川郡守任翼常,祥原郡守尹錫九俱已爲下去云。咸安郡守李樂韶,松禾縣監曺錫建俱以爲今初十日下去云。淸風府使金學模,雲山郡守韓承烈俱以爲今十三日下去云。遂安郡守許熠今十六日下去云。韓山郡守趙命夏今十七日下去云。江陵府使趙雲容身病猝重,不得下去云。其身病旣如是,則有難强令還任,江陵府使趙雲容罷黜,何如?傳曰,允。
任百經,以承文院都提調意啓曰,漂民鄭景哲等出送事,禮部咨文出來矣。以前頭使行奉表稱謝之意,先通咨文,依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
徐憲淳,以總衛營言啓曰,謹依中日單子判下,弘化門入直軍金景煥兼司僕帖文成給事,知委該曹之意,敢啓。傳曰,知道。
又以訓鍊都監言啓曰,本局中軍尹義儉身病猝重,勢難察任,改差,何如?傳曰,允。
尹定鉉以刑曹言啓曰,今正月初七日徽定殿展拜入侍時都承旨趙鳳夏所啓百官行禮時,西唱全不成樣,極爲駭然,當該引儀,所當重勘,而本院請推之外,無他可施之罰,何以爲之乎?上曰,事過後拿處,可也,義禁府啓辭內,通禮院假引儀李碩寬拿處事,傳旨啓下矣。假引儀係是雜技,依例移送秋曹之意,敢啓。傳曰,知道事命本矣,謹按律文,則大明律不應爲條,有曰,凡不應得爲而爲之,事理重者杖八十,李碩寬依此律,決杖八十後,放送之意,敢啓。傳曰,知道。
上在昌德宮。停常參·經筵。
藥房都提調權敦仁,提調金東健,副提調趙鳳夏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
趙徽林啓曰,明日召對,取稟。傳曰,停。
尹定鉉啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
徐憲淳啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
備忘記,水口萬戶李啓垣,防垣萬戶柳震甲下直,各長弓一張,長箭一部,片箭一部,筒兒一箇賜給。
注書金有淵病,代以洪原鍾爲假注書。
傳于趙徽林曰,在外臺諫許遞,政官牌招開政。
趙徽林啓曰,行吏曹判書徐憙淳,參判金英淳牌不進推考傳旨,今方捧入,而開政命下之後,如是違牌,事甚未安。參議未差,判書參判,竝更牌招,何如?傳曰,允。
傳于趙徽林曰,兵判有闕之代,前望單子入之。
兵曹判書前望單子入之,朴岐壽落點。
徐憲淳啓曰,新除授兼兵曹判書朴岐壽,卽爲牌招,傳授命召,何如?傳曰,允。
又啓曰,兼兵曹判書朴岐壽牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
尹定鉉啓曰,大司憲·掌令二員,持平二員未差,執義沈宜冕牌不進,監察茶時之意,敢啓。傳曰,知道。
以大司諫尹穳,司諫申佐模,獻納金世均,執義沈宜冕牌不進罷職傳旨,傳于尹定鉉曰,只推。
以全羅監司李時在狀啓,錦山郡民家失火事,傳于徐憲淳曰,聞甚矜惻,元恤典外,別加顧助,結構奠接之方,廟堂措辭分付。
以全羅監司李時在狀啓,順天府民家失火事,傳于徐憲淳曰,聞甚矜惻,元恤典外,別加顧助,結構奠接之方,廟堂措辭分付。
趙徽林,以禮曹言啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月二十七日,臣曹與戶曹堂上進去奉審後,稟處,何如?傳曰,允。
又以禮曹言啓曰,永禧殿酌獻禮當次之年,則本殿春奉審,例於酌獻禮前擧行矣。今正月二十日,臣曹與戶曹堂上進去奉審後,稟處,何如?傳曰,允。
又以禮曹言啓曰,來二月初二日行景慕宮春享大祭親行時,省牲看器之節,依例以親臨磨鍊乎?敢稟。傳曰,親臨磨鍊。
徐憲淳,以漢城府言啓曰,文武科生進雜科回榜人,每於歲首,各部搜訪報來後草記事,曾有定式矣。今年回榜人職姓名年歲居住及登科年月日,別單書入之意,敢啓。傳曰,知道。
忠淸監司趙雲澈疏曰,伏以,陽德載新,邦籙無疆,我慈聖殿下寶齡光躋四旬,縟儀誕擧於元日,聖孝冞隆於知年,帀域群情,普切蹈抃,仍伏念,臣以無似,冒膺重寄,觸事僨誤,無往非罪,向來大僚筵奏,而臣之罪不止於不審而已,考績在所嚴明,而有若闊略,奏御何等敬謹,而自歸屑越,臣將以何辭自解乎?只緣臣儱侗空疎,智慮未周於裁量,文字不達於辭意,致有此大錯,顧其罪豈問備薄勘所可蔽也哉?廟議過於忠厚,聖度曲加包容,罪重罰輕,匪怒伊敎,臣仰感恩私之偏覆,俯愧辜戾之倖逭,惶隕恧蹙,無地自容,玆敢冒死控籲,干瀆宸嚴。伏乞聖明,亟降威命,更勘臣當施之律,俾朝綱肅而私分安,千萬幸甚,臣無任云云。答曰,省疏具悉。此果引義而請勘乎?旣有失錯,故特施緘推矣。
上在昌德宮。停常參·經筵。
任百經啓曰,明日召對,取稟。傳曰,停。
徐憲淳啓曰,大司憲·掌令二員未差,執義沈宜冕呈辭,監察茶時之意,敢啓。傳曰,知道。
任百經啓曰,行吏曹判書徐憙淳,參判金英淳再牌不進推考今方捧入,而開政命下之後,連事違召,無意承膺,事體所在,誠極未安,竝所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
徐憲淳啓曰,兼兵曹判書朴岐壽再牌不進推考傳旨,今方捧入,而命召傳授一時爲急,如是違牌,事甚未安。所當更請牌招,而係是一日二牌,何以爲之?敢稟。傳曰,牌招。
注書金有淵書啓,臣於本月初十日辰時量,以東·南·北郊諸壇奉審摘奸事,敬奉聖敎,馳往風雲雷雨壇奉審是白乎,則階砌曲墻及紅箭門壇上下莎草俱爲無頉是白遣,仍詣雩祀壇奉審是白乎,則階砌曲墻及紅箭門墻上下莎草俱爲無頉是白遣,仍詣漢江龍壇奉審是白乎,則階砌及壇上紅箭門內莎草俱爲無頉是白遣,仍詣司寒壇奉審是白乎,則階砌曲墻及紅箭門壇上下莎草俱爲無頉是白遣,仍詣馬祖壇奉審是白乎,則階砌曲墻及紅箭門內莎草俱爲無頉是白乎旀,以日暮止宿,今日平明,馳詣先農壇奉審是白乎,則階砌曲墻及紅箭門內莎草俱爲無頉是白遣,仍詣先蠶壇奉審是白乎,則階砌曲墻及紅箭門內莎草俱爲無頉是白遣,仍詣祈雨壇及厲壇奉審是白乎,則階砌曲墻及紅箭門內莎草俱爲無頉是白乎所,仍爲復命之意,敢啓。傳曰,知道。
傳于任百經曰,吏判上疏捧入。
任百經啓曰,行吏曹判書徐憙淳疏批已下,卽爲牌招,何如?傳曰,允。
有政。吏批,行判書徐憙淳進,參判金英淳式暇,參議未差,同副承旨任百經進。以曺錫亨爲吏曹參議,李景在爲大司憲,安潤蓍·馬翰良爲掌令,李升洙·張龍逵爲持平,李嘉愚爲判尹,李玄功爲刑曹參議,朴岐壽爲軍器提調,沈宜復爲江陵府使,金時振爲武烈祠參奉,大護軍尹尙圭今加崇政,文科回榜人,依定式加資事承傳,成均博士單姜載璜,學正單金大鉉,故學生李得養贈戶參例兼,故學生李榮吾贈左承旨,故通德郞李碩麟贈樂正,已上五衛將李良求三代追贈,前縣監權傛今加通政加資事承傳,訓鍊都監提調單朴岐壽,禁衛提調單朴岐壽,御營提調單朴岐壽。
兵批,兼判書朴岐壽病,參判洪鍾應病,參議洪說謨入直進,參知南性敎病,右副承旨徐憲淳進。上護軍尹尙圭,護軍閔致成,副護軍金始淵·李源命·李元在·韓容鼎·權傛,副司直羅漢基·姜英國·申冕鐄·成錫魯,以上竝單付,前虞候李昌潤武科回榜人,今加折衝加資事承傳。
兵曹,以李能權爲訓鍊都監中軍。
徐憲淳,以兵曹言啓曰,今正月十一日武臣賓廳武經講書日次,而國忌齋戒相値,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,諸道及總營春操行否,竝請稟處矣。春秋講武,法意甚重,有不容許久停閣,詰戎備虞之政,固宜及今修擧,第念,諸路試事當前,且關北則歉憂方棘,關西則災民未蘇,此時徵調,實屬當恤,今春八道·四都水陸諸操巡歷巡點,竝姑停止,至於官鎭門聚點,苟能塡伍繕械,着意擧行,亦與行操無異,以此申飭,賑救邑則竝與聚點停止,堤堰處移點完役,各樣都試,按例設行之意,竝爲分付,何如?傳曰,允。
行吏曹判書徐憙淳疏曰,伏以,臣至庸且陋,偏荷洪造,蚤夜憂懼,如負大何,纔陳病狀,祈解本兵,未蒙恩諒,悚蹙方切,不意今者,伏奉天官特畀之命,驚悚震惕,罔知攸措,殿下奚取於臣,而不詢公議,遽有此非常之謬恩也。夫朝家用人,何官不擇,而至於是職,分別品流,激揚淸濁,使凡百有位,各盡其才能,而世道之汚隆係焉,民生之休戚判焉,苟非器識才具,公明勤幹,知足以辨臧否,量足以鎭躁競者,莫宜居之,豈如臣輩所可擬議?臣性本疎闇,與人寡諧,同朝而罕接面目,班簿則未諳誰某,山巨源之甄拔題目,呂蒙正之採錄夾帒,尙矣無論,雖於循格之尋常注擬,莫省所以,語曰擧爾所知,知旣狹矣,安得以擧俗云,按例而行,例亦昧矣,何以按行,況今已經方儲,群彦濟濟,何必擧是而委之於如臣最劣下者,自西而東,兜攬驟躐,有若非此莫可者然,其爲玷名器而妨賢路,豈細故也哉?臣雖無似,粗知義分,頂踵皆賜,毫髮無補,惟當夷險向前,隨事陳力,庶竭駑鈍,少答鴻私,而若夫貪戀非分之寵,冒沒回維之外,褎然廁身於銓衡之席,進退當世士大夫,則物情必駭,唾罵隨至,臣身狼狽,猶屬私憂,貽累聖簡,厥罪何居,左右思量,承膺無望,開政有命,召牌荐臨,呼望路阻,惶隘轉甚,玆敢不避猥越,冒死陳籲。伏乞聖慈,俯察由中之懇,特軫體下之恩,亟遞新除之職,回授可堪之人,以重公器,以安賤分,不勝大願,臣無任云云。答曰,省疏具悉。卿其勿辭行公。
上在昌德宮。停常參·經筵。
任百經啓曰,召對,取稟。傳曰,停。
徐憲淳啓曰,大司憲李景在,掌令馬翰良,持平李升洙未肅拜,執義沈宜冕呈辭,掌令安潤蓍,持平張龍逵在外,監察茶時之意,敢啓。傳曰,知道。
上在昌德宮。停常參·經筵。
任百經啓曰,明日召對,取稟。傳曰,停。
徐憲淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金愼根啓曰,右承旨尹定鉉,左副承旨趙徽林今日不爲仕進,竝卽牌招,何如?傳曰,允。
注書金有淵病,代以韓敬源爲假注書。
任百經啓曰,判尹李嘉愚除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。吏曹參議曺錫亨除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
徐憲淳啓曰,大司憲李景在,執義沈宜冕,掌令馬翰良,持平李升洙牌不進,掌令安潤蓍,持平張龍逵在外,監察茶時之意,敢啓。傳曰,知道。
以大司諫尹穳,司諫申佐模,獻納金世均,執義沈宜冕,掌令馬翰良,持平李升洙牌不進罷職傳旨,傳于徐憲淳曰,只推。
以右承旨尹定鉉,左副承旨趙徽林牌不進罷職傳旨,傳于徐憲淳曰,只推。
以吏曹參議曺錫亨牌不進罷職傳旨,傳于徐憲淳曰,只推。
以慶尙監司李啓朝狀啓宜寧縣民家失火事,傳于金愼根曰,聞甚矜惻,元恤典外,別加顧助,結構奠接之方,廟堂措辭分付。
徐憲淳,以訓鍊都監言啓曰,本局千摠沈煥永身病猝重,勢難察任,改差,何如?傳曰,允。
上在昌德宮。停常參·經筵。
徐憲淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
任百經啓曰,明日召對,取稟。傳曰,停。
徐憲淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于任百經曰,禮房承旨馳詣宗廟·徽定殿·景慕宮,奉審摘奸以來。
備忘記,平安兵虞候趙聲夏,美錢僉使車義澈,在德萬戶金斗衡下直,各長弓一張,長箭一部,片箭一部,筒兒一箇賜給。
任百經,以奎章閣言啓曰,明日卽奉謨堂春孟朔奉審日次,臣等進詣擧行之意,敢啓。傳曰,知道。
徐憲淳啓曰,大司憲李景在,執義沈宜冕,掌令馬翰良,持平李升洙牌不進,掌令安閏蓍,持平張龍逵在外,監察茶時之意,敢啓。傳曰,知道。
以大司諫尹穳,司諫申佐模,獻納金世均,執義沈宜冕,掌令馬翰良,持平李升洙牌不進罷職傳旨,傳于趙徽林曰,只推。
金愼根啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
金愼根,以義禁府言啓曰,慶尙監司李啓朝狀啓內,河東前府使宋在璿罪狀,令攸司稟處事,啓下矣。宋在璿下去全羅道礪山地云。依例發遣府羅將拿來,何如?傳曰,待待命拿囚。
上在昌德宮。停常參·經筵。
藥房提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
趙徽林啓曰,明日召對,取稟。傳曰,停。
趙鳳夏啓曰,同副承旨任百經,今日不爲仕進,卽爲牌招,何如?傳曰,允。
傳于徐憲淳曰,大臣·備局堂上引見。
傳于趙鳳夏曰,左承旨·同副承旨竝許遞,前望單子入之。
承旨前望單子入之,鄭德和·金始淵落點。
趙鳳夏啓曰,新除授右副承旨鄭德和,同副承旨金始淵,竝卽牌招,何如?傳曰,允。
趙徽林啓曰,都承旨趙鳳夏資是通政,而左承旨尹定鉉,左副承旨徐憲淳纔已亞卿陞擢矣,座次有違格例,何以爲之?敢稟。傳曰,左承旨·左副承旨許遞。
傳于趙徽林曰,承旨有闕之代,前望單子入之。
承旨前望單入之,李源命·李㘾落點。
執義沈宜冕啓曰,噫嘻痛矣,世道詿誤,義理晦塞,至於今番秋曹罪囚而極矣,渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻痛矣,義理堙塞,世變層生,至於今番睦台錫事而極矣,惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也,環東土含生之倫,莫不恩浹骨髓,愈久愈深,而英宗大王特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止,請島配罪人睦台錫,亟令王府,設鞫嚴問,快正典刑。國綱解紐,世變層生,至於今番科獄而極矣,噫,彼閔達鏞,以若名門世祿〈之〉裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞臟已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激,請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹捉致嚴問,照律勘斷。新除授掌令安潤蓍時在慶尙道安東地,持平張龍逵時在仁同地,請竝斯速乘馹上來事,下諭。答府曰,不允,下諭事,許遞。
以大司諫尹穳,司諫申佐模,獻納金世均,掌令馬翰良,持平李升洙牌不進罷職傳旨,傳于金始淵曰,只推。
趙徽林,以吏曹言啓曰,成均館直講李鼎信,典籍李容翼,俱以身病,呈狀乞遞,竝改差,何如?傳曰,允。
有政。吏批,行判書徐憙淳進,參判·參議未差,右承旨趙徽林進。以韓鎭庭爲吏曹參判,李根友爲參議,李承憲爲掌令,徐在懋爲持平,徐憲淳爲刑曹參判,尹定鉉爲漢城左尹,李源益爲右尹,睦用錫爲敦寧都正,金在田爲刑曹參議,金蘭淳爲藝文提學,趙秉鉉爲平市提調,瓦署提調徐箕淳·李憲球·洪在喆,徐光奎爲掌樂僉正,沈能恂爲司䆃主簿,李憲僖爲繕工主簿,金元奎爲造紙別提,兼養賢直長單玄基濬,吏批參判金英淳,行護軍成遂默,大司憲李景在已上今超資憲,正卿陞擢事承傳,左副承旨徐憲淳,吏曹參議曺錫亨,左承旨尹定鉉,前承旨任百經,行副護軍洪祐順今加嘉善,亞卿陞擢事承傳,瓦署提調尹宜善添書落點,故學生南宮馝贈左參例兼,南宮溵贈左承旨,故奉事南宮鐃贈僕正,已上同知南宮三代。
兵批,兼判書朴岐壽,參判洪鍾應病,參議洪說謨病,參知南性敎入直進,同副承旨金始淵進,大護軍金英·成遂默,護軍徐念淳·徐憲淳·曺錫亨·任百經·洪祐順·尹定鉉,副護軍金愼根·李玄功·李根友·李昌潤,副司直安潤蓍·張龍逵,副司果南鍾三·林翊曾以上竝單付,都摠管單成遂默。
吏批,再政。以洪運謨爲漢城判官,安永豐爲典籍,左尹單李源益,右尹單尹定鉉,故學生李文鉉贈吏參例兼,故通德李在明贈吏議,已上左尹李源益兩代,成均進士徐基輔贈吏參例兼,刑曹參判徐憲淳考。
吏批,三政。以崔遇亨爲景慕宮令。
傳于金始淵曰,今夜弛禁。
金始淵,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,直提學金輔根,本生母喪,依定式遣檢書官傳給內賜賻物以來之意,敢啓。傳曰,知道。
又以禁衛營言啓曰,本營千摠李敏敎,身病猝重,勢難察任,改差,何如?傳曰,允。
兵曹口傳政事,護軍單金學性。
丁未正月十五日午時,上御熙政堂。大臣·備局堂上引見入侍時,左副承旨徐憲淳,假注書韓敬源,事變假注書姜載璜,記事官洪祐命·金炳雲,右議政朴晦壽,兼兵曹判書朴岐壽,行吏曹判書徐憙淳,判敦寧府事趙秉鉉,議政府左參贊金興根,行大護軍朴永元·趙冀永,漢城府判尹李嘉愚,工曹判書李惟秀,知敦寧府事李憲球,行大護軍任聖皐,淸寧君金東健,廣州府留守趙斗淳,刑曹判書徐箕淳,行護軍李應植·成遂默,吏曹參判金英淳,漢城府左尹金學性,江華府留守林翰鎭,開城府留守金大根,副校理沈承澤,執義沈宜冕以次進伏訖。上曰,史官分左右。晦壽進前奏曰,春寒比甚,日候不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,次對爲之,晦壽曰,歲籥載新,景祿無疆,我慈聖殿下寶齡光躋四旬,殿下以知年之誠,篤愛日之情,式遵維戊之彝典,誕擧元朝之縟儀,臨殿奉箋,稱賀覃恩,聖孝冞光,群情胥悅,誠東方希有之嘉會也,臣躬逢慶年,歡忭倍切,敢以區區一言,庸裨迎祥導和之道焉,孝經論帝王之孝,而終之以和其民人,洪範敍皇極之福,而先之以敷錫庶民,蓋國依於民,非民則無以爲國,故崇孝之道,必以和民爲本,斂福之治,亦以錫民爲先,此可見君民相與之重且大矣,顧今環東土百萬生靈,皆是我殿下所愛育之赤子也,祈寒暑雨,終歲作苦,出粟米麻絲,作器皿通貨財,以事其上,而不知其苦者,以其有秉彝之天故也,殿下有宮室之安,御錦玉之美,儀章文物之盛,臣工師旅之養,無一不出於許多赤子忍飢寒疲筋骨,銖積寸累之餘者也,臣不敢知殿下之視斯民也,果無間於古聖王如傷若保之念乎?今殿下隆備物之養,飾廣慶之喜,迓續天休,永享和平之福,殿下知所以致此乎?是皆列聖朝崇儉節用,愛養民力之盛德至善,浹肌淪髓,式至今休者也,惟我殿下,春秋已鼎盛,臨御過一紀,凡於民國之事,憂勤之念,惻怛之意,可謂至矣,比歲豐登,國無憂虞,可謂少康矣,其奈實惠未究,民情愈急,四境之內,蔀屋之下,疾痛窮窘之呼,殿下必不得以聞也,顚連之類,鶉鵲之形,鞭撻剝割之狀,殿下必不得以見也,是皆仰戴我殿下如天地父母,竭力而事上者,而臣所言殿下所愛育之赤子也,如或九重深邃,幽隱未能悉燭,使此秉彝之赤子,不能保其恒心,則彼雖至愚,安得無憾於天地之大德乎?伏願殿下,盡孝經之孝而和其民,集皇極之福而錫厥民,一念憧憧,節用愛民,仰體我列聖朝盛德至善,則萬億年無疆之休,必基於今日,而措國勢於磐泰之安,豈不盛哉?然而此非高遠難行之事,只在我殿下一心上一轉移間,而顧其道卽不過曰講學而已,學不講則理不明,理不明則應事接物,無以得其當,故明德爲新民之本,而其用工則專在於克己復禮,夫己私不克,則不急之務,無益之作,雜進於耳目之觀,而民隨以困矣,天理不復,則可做之事,當行之政,不見於施措之間,而民隨以病矣,學問之切於治道也如是矣,顧今陽德方亨,和煦漸長,此誠奮發勤勵之時也,伏願萬幾之暇,必賜召接,未嘗一日或停,雖非臨筵開卷之時,靜以養心,益加省察,則自內至外,無非進學之地,而私意克祛,天理自明,聖德日新,治效至著,諸福之物,可致之祥,應如影響,躋一世於仁壽之域,而使斯民爲堯·舜之民,豈不休哉?惟殿下深留意焉。上曰,今年慶禮,歡祝之忱自切,卿以頌禱之辭,寓陳勉之義,忠愛之誠,當服膺矣。出擧條晦壽曰,農政莫先於水利,水利莫過於堤堰,故自古務稼穡者,必講溝洫陂澤之政,明臣邱濬論溝洫之制曰,旱乾則有蓄水之所,霖潦則有泄水之地,此誠明農之大事,經國之要務也,苟爲務盡修築,蓄泄皆有其利,水旱不能爲災,我朝設置堤堰司,事目綸飭,不啻申複,而挽近以來,紀綱懈弛,法禁不行,官怠其政,民不重本,大旱不渴之源,千頃蒙利之地,塡淤而莫之鑿,潰決而莫之補,甚至於豪家勢民,侵占私耕,一遇小旱,膏澤已渴,四野全涸,三農俱病,近年之多歉少稔,未必不由於此,且每當春秋停操之時,移點赴役,實是兵農相寓,因事就功之意,而看作文具,徒存虛名,事之寒心,莫此爲甚,況昨年水潦之後,苟不別般修擧,將無以備豫於水旱,以此意另飭各道道臣,董督列邑,新舊堤堰,相度便宜,或捐財疏濬,或勸民修築,以爲灌漑食效之道,守令如有慢命不勤者,隨卽登聞論罪行將有摘奸考察之擧,預爲申飭行會,何如?上曰,依爲之。出擧條上曰,御史前已抄啓,而亦有設賑之邑,欲於早晩間出送矣。晦壽曰,昨年九月,果爲抄啓,而關北四五邑則雖非公賑,聞是私賑設行云,迨此時出送似好矣。上曰,雖非設賑處,亦可也。晦壽曰,昔在正廟朝時,分遣繡衣,而非獨設賑處,或只遣幾道,或只遣幾邑矣。上曰,抽栍送之則亦好矣。晦壽曰,頃因淸北繡單,龜城流亡還四千石充完之方,渭原上納內庫銀移送他處便否,令道臣論啓後稟處之意,筵奏行會矣,卽見平安監司趙鶴年狀啓,則以爲,龜城流亡還折米二千四百六十四石零,某樣收殺,其餘一千五百三十五石零,指徵無處,莫可收拾,姑爲停耗,待豐收捧事,請令廟堂稟旨分付,渭原銀則該郡事勢雖甚可悶,實無可合移送之邑,加定添價,務從省弊,使之依前擧行云矣,渭原銀之添價仍授,必有斟量,依此施行,龜城流亡還中一千五百餘石,指徵無處,停耗待豐云者,卽出於姑息之計,將安有充完之期乎?糴法之蕩然,已無可論,然而與其徒擁虛摠,無寧方便善處,且該邑纔經滄桑,宜有拔例之擧,而適於日前,德音誕降,有諸道舊還五萬石蕩減之命,此實廣愛之盛典也,第舊還或有或無,排俵不等,而西邑則今無舊還名色,龜邑此還,亦係無徵,實與舊還無異,數且不多,就此中特蕩,以示朝家覃恩之典,其餘數,分排於諸道舊未捧,何如?上曰,依爲之。出擧條晦壽曰,頃因兩道火藥契貢人所懷三南各鎭堡藥丸價之京作貢便否,關問後稟處之意,草記行會矣,各該道論報,今已齊到,而嶺南則各鎭堡每年備上三十六斤,自備散買云,湖南則或以防布除出,或鎭將自備,貿取於京中云,湖西則隨用京貿,以水軍布會減,而安興·舒川兩鎭,己丑貿藥於禁營,尙此仍用云矣,製藥法意,不輕而重,私造私賣,邦禁至嚴,故列邑藥丸之作貢,良有以也,今以各道報辭觀之,所謂散買京貿,不由武庫,從何措備乎?至於取貿禁營,尤屬可駭,此蓋京外牟利之輩,符同該營所屬,恣意盜賣,無所顧憚,該營年前致縮之弊,皆由於是矣,軍需不容疎虞,會減各有定規,自今三道鎭堡藥丸價,依關西·關東各邑例,自巡營都聚上送於賑廳,以爲作貢施行,不害爲重軍需杜奸弊之道,以此分付於各該道臣及惠廳,何如?上曰,依爲之。出擧條晦壽曰,頃以忠州左水站船漕需權賣之弊,詳査登聞之意,有所行會矣,卽見忠淸監司趙雲澈狀啓,則枚擧該牧使金龍根査報,以爲,站船復戶一百七十結內,十八結船人輩轉賣於龍洞宮下屬,水夫保錢中本州所當一百四十四兩,上送戶曹,出給船人,果川·楊根·驪州·原州四邑保錢五百三十六兩及惠廳代布錢二百二十四兩,竝爲權賣於京江民鄭光儀處矣,當初所賣船漢,事在年久,無以査得,而漕需歲縮,害歸洞民,實爲一邑之巨瘼,毋論復戶保錢與代布錢,一竝還推屬公後,以本州某樣公納錢中,先爲上下於船漢,四邑保錢,使之輸納京司,以爲換納,而本州保錢,亦令直爲出給,恐爲從便杜弊之道,請令廟堂稟處矣,漕需法意,何等嚴重,而船漢則犯逋權賣,奸民則牟利營私,使公家劃給之需,自下舞弄,全無顧憚,而畢竟害及無辜之民,將至渙散之境,寧有如許國綱,如許事面乎?今於行査之後,中間乾沒之數,固當一一追徵,而狀辭中旣無的確之年條,船漢輩亦皆物故,今難覈徵,而至於莫重漕需,不可任其奸弊,自今復結保錢之權賣者,一竝屬公,如有宮屬江民輩,復踵前習,作梗於漕船,則都差員卽報戶曹,俾爲移秋曹嚴刑遠配之地,復戶米之官捧,官下各邑保錢之九月內輸送,該牧筵稟節目,不啻申嚴,一依原節目修明之意,行關于各該道,如有保錢之限內不爲輸送者,依節目草記論勘,代布錢二百餘兩,自京受去之際,亦多從中生弊之端,自本牧惠廳公納中,每年除留,直自本牧上下,不害爲方便杜弊之道,分付惠廳及該道,依此定式施行,自今旣令本牧專管擧行,則其捧之際,不無吏屬輩容奸之慮,如是則烏在其使之專管之意哉?一依原節目,各別嚴明擧行之意,竝爲分付本道,何如?上曰,依爲之。出擧條晦壽曰,朝廷官方之愼重,不以大小有間,而今番臘政,司䆃寺主簿張俊泓,以訓鍊院權知參軍陞差,而聞其來歷,曾役院隷者也,近來國綱雖曰掃地,敢以皁隷之賤,圖占正職,已是無嚴濫越,事未前有,而況報仕之際,私相買賣云,此又非特濫越而已,萬萬駭然,不可仍置,原望筒勿施,移法司照法嚴勘,雖以該院言之,慢不致察,無難望報,敢曰不知,極涉乖謬,當該訓鍊都正,捧現告,施以罷職之典,何如?上曰,今聞所奏,官方之淆雜,已無可言,而名分之凌夷,尤極駭痛,似此之類,如不加倍嚴懲,則何以振紀綱乎?出付秋曹,嚴刑遠配,報仕之私相買賣,亦關後弊,嚴加査出,一體嚴懲,當該訓鍊都正,令該府拿問嚴勘,雖以銓官言之,大有不審之失,當該吏判施以從重推考。出擧條晦壽曰,參外官之登科十年陞六,係是應行之典也,今亦有榜外限滿人云,依例陞六之意,分付銓曹,何如?上曰,依爲之。出擧條晦壽曰,正言柳來駿其父早世,其祖進士仲麟今年爲八十二矣,法典侍從臣推恩條云,承重孫亦同,謂父不在,施之於其祖也,今來駿雖非承重之長孫,以子推恩,曾無長次之別,在孫宜無異同,且有已例,柳來駿推恩許施,恐合事宜,故敢此仰達矣。上曰,依爲之。出擧條晦壽曰,位著近頗苟艱,而踐歷地望可合進用者亦多,吏曹參判金英淳,行護軍成遂默,大司憲李景在正卿陞擢,左副承旨徐憲淳,吏曹參議曺錫亨,左承旨尹定鉉,前承旨任百經,副護軍洪祐順,亞卿陞擢,何如?上曰,依爲之。出擧條晦壽曰,詞訟劇地,委屬可悶,在外及呈告法司堂上許遞,政官牌招,開政差出,何如?上曰,依爲之。出擧條晦壽曰,歲首賓對,異於他時,宜有可言之事,而諫院無一人進參,誠爲慨然,今日違牌諫臺,捧現告,竝施罷職之典,何如?上曰,依爲之。出擧條晦壽曰,臣之黽勉承乏今已久矣,僨誤必多,夙宵憂悚,今則賤齒漸迫,崦嵫宿病,轉益侵尋,實無自力陳就之望,而向筵伏承,豈無備位之時爲敎,臣退而恭俟,迄至于此,而歲又改矣,如得廟堂有人,則非但仰成有地,亦將辭懇有日,此非敢爲私而言也,卽爲國體國事不可緩之政,玆又仰陳,遄降成命,是所顒祝也。上曰,前日筵奏,已悉予意,卿當諒知,而亦豈無鼎席俱備之時乎?勿以獨賢爲難,輔予不逮,是所望也。上曰,向以國朝寶鑑事,有所下敎,而處所與堂郞設施之節,與諸大臣爛加商確,從後奏之,可也。晦壽曰,設廳處所似當以闕內爲之,而堂郞則比已例似差少矣。上曰,正廟朝設廳時,則列朝寶鑑,事役稍廣,故堂郞之數果多,而今則只是三朝寶鑑,纂成而已,堂郞之數,宜其差少矣,處所若在闕內,則當於鑄字所爲之乎?晦壽曰,自前設廳,多在鑄字所矣。上曰,文獻備考之役,今至何境乎?晦壽曰,可謂汗靑無期矣。上曰,此不可竝設纂成,則纂輯廳姑當停止乎?晦壽曰,似然矣。上曰,今此纂輯廳,亦爲移設於闕內,則竣成之道似易矣。晦壽曰,此則寶鑑竣成後移設,亦似好矣。上曰,大臣就座。晦壽曰,綏陵植木處,發遣本司郞廳摘奸,則昨年所植樹木,今已半生,可謂鬱密,而間間有枯傷處,又有稍疎處云,今已開春,自當更植矣,以地方官與各陵官之力,亦無以專委,則依昨年例,自營門竝力爲之則似好矣。上曰,一依前秋例,三營門與畿營,竝力爲之,可也。憲淳曰,諸宰奏事。岐壽等曰,無奏事矣。憲淳曰,臺諫所懷奏之。宜冕進前奏曰,三司合啓,兩司合啓,以諫院不備,今日姑停,只以府啓仰奏矣。上曰,出去臺廳,傳啓,可也。宜冕曰,臣旣登前席,幸借方寸之地,竊有愚衷之可以仰達者矣,今日國家急務,可言之事,不止一二,而其最急而不可緩者,卽聖學而已,大僚纔有所奏,旣承服膺之批旨,臣無容敷衍更陳,而第伏念,臣待罪館職,適登筵席,猥以膚淺之見,敢效陳勉之義,聖旨開納,批以留念,臣竊欣祝,三晝之接,隻日之對,謂將朝夕有命,伊後幾朔之間,只召對數三次而止矣,古者魏侯與虞人期獵,猶且身往罷之,伏況我殿下,與臣隣言而旣從之,竟無踐實之美,臣甚惑焉,人主爲治之道,學問是已,學問進就之方,莫若乎緝熙,殿下爲治,果資學問之力乎?殿下學問,果有緝熙之效乎?如有一番開講,則雖閭巷士庶,擧皆欣欣相謂曰,今日有講對之命,明日而又停閣,則擧有憂歎之色,於此可以觀群情之顒仰,而群情之所以然者,實治忽之攸係故耳,我殿下以上聖之姿,聰明睿智,卓越百王,將就光明之工,可以事半功倍,三·五之化,庶幾翹足而待,一年二年,昨日今日,猶未覩奮發專精之盛,大小臣僚,安得不憂悶而抑菀乎?方今三陽泰回,春晷漸長,講筵召接,政當其時,繼自今亟命講對,毋或一日間斷,克臻高明光大之域,以資治道,以副群情焉,是臣區區之望也。上曰,所陳當留念矣。出擧條憲淳曰,玉堂所懷奏之。承澤進前奏曰,春序方屆,陽和布澤,而天時之寒暖多乖,民生之殿屎難保,政是我殿下奮發警惕,大有爲之一機會也,語其要道則不越乎讀書明理四字而已,讀書然後可以明理,明理然後其於先後本末之序,可以有條而不紊矣,是以自古賢哲之辟,莫不以明理爲務,近日大小之臣,亦皆以讀書仰勉者,蓋捨此無着手處故也,見今法講之停輟,已過周歲,召對之間斷,亦爲許久,如此而欲望天心豫而民生安則誠難矣,伏惟聖姿天縱,聰明特達,必於本末先後之序,宜無不照燭,而惟講學一事,若是作轍,臣豈不區區悶菀也哉?若夫不待講學之工,而萬理明盡,一國乂安,臣未之聞也,伏願迨此春晷之漸長,猛省勤政,法講召對,課日引接,討論經史,監法古昔,則敬天愛民之道,亶不在是乎?臣誠意淺薄,言辭拙訥,而聖度包容,不以人廢言,庶有補於聖德之萬一,故敢此仰達矣。上曰,所陳當體念矣。出擧條上命大臣先退,仍命史官就座,又命退,諸臣以次退出。
上在昌德宮。停常參·經筵。
金始淵啓曰,明日召對,取稟。傳曰,停。
鄭德和啓曰,行大司憲李景在,掌令馬翰良,持平李升洙未肅拜,執義沈宜冕呈辭,掌令李承憲,持平徐在懋在外,監察茶時之意,敢啓。傳曰,知道。
備忘記,統制使徐相五下直,長弓一張,長箭一部,片箭一部,筒兒一箇賜給。
傳于李源命曰,吏禮換房。
傳于李源命曰,刑工換房。
以全羅監司李時在狀啓任實縣民家失火事,傳于李源命曰,聞甚矜惻,元恤典外,別加顧助,結構奠接之方,廟堂措辭分付。
李㘾,以兵曹言啓曰,向因大臣筵奏,昨臘宣薦出身單子勿施事蒙允矣,本曹取才時,入格宣薦別單中勿施人,付標以入之意,敢啓。傳曰,知道。
鄭德和,以刑曹言啓曰,今正月十五日大臣·備局堂上引見入侍時,右議政朴晦壽所啓,朝廷官方之愼重,不以大小有間,而今番臘政,司䆃主簿張俊泓以訓鍊院權知參軍陞差,而聞其來歷,曾役院隷者也,近來國綱雖曰掃地,敢以皁隷之賤,圖占正職,已是無嚴濫越,事未前有,而況報仕之際,私相買賣云,此又非特濫越而已,萬萬駭然,不可仍置,原望筒勿施,移法司照法嚴勘,雖以該院言之,慢不致察,無難望報,敢曰不知,極涉乖謬,當該訓鍊都正,捧現告,施以罷職之典,何如?上曰,今聞所奏,官方之淆雜,已無可言,而名分之凌夷,尤極駭痛,似此之類,如不加倍嚴懲,則何以振紀綱乎?出付秋曹,嚴刑遠配,報仕之私相買賣,亦關後弊,嚴加査出,一體嚴懲,當該訓鍊都正,令該府拿問嚴勘,雖以銓官言之,大有不審之失,當該吏判,施以從重推考事,命下矣。張俊泓嚴刑一次後,咸鏡道明川府遠地定配所,卽爲押送之意,敢啓。傳曰,知道。
領府事趙寅永疏曰,伏以臣抱至切之願,冒屢瀆之嫌者,居然三歲于玆矣,聖眷愈隆,聖批愈摯,而臣情之急,未能自遏,臣固萬萬無狀,亦我殿下化育物也,有懷莫達,是謂自棄,敢又昧死陳之,惟聖明察焉,臣本一老措大耳,無才無德,百無可取,而偏荷三聖人曁我太母殿下庇覆簡拔之恩,天高地厚,曠絶今古,八載禁中,徒仰緝熙之工,三叨元輔,竟蔑涓埃之報,而臣且老白首矣,蒲柳已謝,桑楡在卽,此所乞骸之懇,不能待禮經致仕之年也,伏惟我聖上明竝日月,無物不照,恐不待臣言之畢而燭臣之心肺也,臣於臣家兄弟叔姪盈盛之時,已爲此請,況今門運摧落,喪威荐酷,隻身單影,孑孑無依,雖欲勉强爲陽界上作爲,其如力不從心,心不從事,何哉?臣之病狀,有不必更煩覼縷,而雖以符到卽行,無一經營之情與理,倘蒙準許於此,庶可爲生則藉手,死則瞑目,安得不齋沐致誠,復申前說乎?假使臣得萬一之幸,奉有恩諒,在賤臣非勇退人也,無告喜地也,朝暮拭巾,何足計較,而特以臣成言於君前,旣多年所,今何忍改前見負初心,以取欺罔虛僞之科乎?祗望我殿下哀之㦖之矜之憐之而已,臣無任云云。答曰,省疏具悉卿懇。予知卿之積年苦心在此,而立言旣久,則豈無奉以成就之念,而以卿處地,體予倚毗,以公以私,卿不可必退矣,予不可遽許矣,在前而尙猶如此,況於今日乎?卿家之連年喪禍荐酷,仰貽慈聖無窮之哀疚,且予小子之情理傷痛,無以裁遣,卿於此際,何忍復申前說,必欲奉身乃已乎?萬萬非平日之所恃賴而仰望者也,知予愛予,莫有如卿,予雖不多誥,卿必諒之,踐言自當有時,亟斷此懇,以副予意。
知事洪敬謨疏曰,伏以臣伏見昨日賓對,大僚以司䆃寺主簿張俊泓望筒勿施事,有所仰奏,至承當該銓官重推之命,臣於是,滿心慙悚,靡所容措,蓋其各司末仕之移擬實職,自是政格之所在,而所謂張俊泓者,本以訓鍊院奉事久勤,自該院報來銓曹,故其來歷未及檢察,而至有循例照擬之擧,政目一出,物論譁然,臣固宜陳暴事實,仰請處分,而思未出此,因循度日,由前由後,罔非臣昏憒失措之罪,揆奏過於寬恕,止請勿施,聖度曲加包涵,只施問備,夫莫嚴者官方也,莫愼者政注也,緣臣僨誤,致此淆雜,顧其所犯,何律可蔽,而上以薄警爲勘,下以倖逭爲榮,則其貽累於聖朝綜核之政,果何如也哉?以臣惛耗疎闇之狀,强所不强,冒當京察,瘡疣百出,隨事乖謬,乃至於此,孽由己作,夫誰爲尤?臣若厭然自掩,恬不知愧,則此眞所謂無忌憚也,臣雖萬萬無狀,豈忍爲此?恧蹙之私,歷日未已,玆敢不避猥屑,仰瀆崇嚴,伏乞聖上,下臣司敗,勘臣當律,以爲爲銓官不職者之戒焉,臣無任云云。答曰,省疏具悉。旣已問備矣,何必爲引乎?卿其勿辭。
敎統制使徐相五書,王若曰,北宸切聽鼙之思,疇可當一面,南梱授仗鉞之任,汝都統三方,眷玆統營保障之規,實爲海路要衝之地,控馭殆數千里,臺隍列襟帶之雄,設始餘幾百年,樓櫓壯衣袽之備,高牙豹纛,永折日域之妄窺,繡旗螭章,尙感天朝之寵錫,顧今戎政之漸弛,蓋緣久際昇平,矧當營瘼之比多,所以尤重揀選,惟卿,古家名閥,亞卿崇班,傳家之忠勇克追,粵自乃先祖武翼,制閫之才略素著,不讓古名將雄鞱,惟內外歷試也多,盤錯以別,而材器何適不可,威望俱隆,玆授卿以三道統制使兼慶尙右道水軍節度使,卿其嚴水陸操練之規,無忽備豫之策,察軍民凋弊之苦,益殫釐革之方,於戲,閑島之壁壘猶存,忍說壬癸之國恥,重嶺之關防冞固,庶寬乙丙之宸憂,故玆敎示,想宜知悉。知製敎朴商壽製進
上在昌德宮。停常參·經筵。
李㘾,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金始淵啓曰,明日召對,取稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
李㘾啓曰,來二十一日朝參日次矣,敢稟。傳曰,停。
鄭德和啓曰,行大司憲李景在,掌令馬翰良,持平李升洙未肅拜,執義沈宜冕呈辭,掌令李承憲,持平徐在懋在外,監察茶時之意,敢啓。傳曰,知道。
金始淵啓曰,刑曹參判徐憲淳,右尹尹定鉉除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣,吏曹參議李根友,刑曹參議金在田除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
備忘記,柔院僉使閔鳳祥下直,長弓一張,長箭一部,片箭一部,筒兒一箇賜給。
李㘾啓曰,會寧府使具載龍移拜北兵使,有除朝辭赴任之命矣,察符則以前兵使金鍵所受仍佩,諭書則安寶,使院吏齎傳,何如?傳曰,允。
以吏曹參議李根友牌不進罷職傳旨,傳于金始淵曰,只推。
金始淵,以奎章閣言啓曰,直提學金輔根本生母喪第三日,依定式遣檢書官致弔,仍爲勸粥以來之意,敢啓。傳曰,知道。
鄭德和,以刑曹言啓曰,卽接兵曹文移,則祿官參軍李命祿與張俊泓,和應賣買,換名報仕,箇箇首實,掌務官李東柱以頭目,任其渠輩之作奸,不能禁飭,亦極痛駭,竝棍汰移送,照法嚴繩云矣,謹按律文,則大明律詐僞條,有曰詐不以實者,杖一百徒三年,報上不以實者,杖八十徒二年,竝依此律,李命祿決杖一百後,江原道江陵府徒三年,李東柱決杖八十後,襄陽府徒二年,竝定配所,卽爲押送之意,敢啓。傳曰,知道。
義禁府啓目,訓鍊都正金宅基原情云云。傳旨內辭緣,泛稱遲晩,所當請刑是白乎矣,年過七十,法不當請刑,議處,何如?判付啓依允。
右尹尹定鉉疏曰,伏以臣解銓銜而移院職,纔五六日于玆矣,千萬不自意,伏奉恩命,特擢臣嘉善大夫,仍除臣漢城府右尹,臣誠惝怳震懍,歷日靡措,伏念,臣以險釁餘生,自幼沈癈,沒齒窮鄕,乃分之宜,進身榮途,非夢所到,冒赴場屋,只遵亡母之遺戒,倖占科第,一暴先臣之志事,願已遂矣,榮已極矣,偏蒙我殿下不世之遇,拂拭之陶鎔之,淸官要職,遍歷無餘,是豈臣始慮之攸及也?感恩造之如天,愧報答之無地,惟有日夕攢手,歌詠聖澤矣,乃者大僚薦剡,賤名謬入其中,臣之日近耿光,已有年所,本末長短,淵鑑之下,宜無遺照,如臣不肖,實不堪於百執事之末,況於亞卿宰列,其當不當,初何可論?忝在邇密,時節起居,不係於班資之崇庳,而根蒂孤弱之蹤,土苴陋劣之材,昧老氏知止之訓,犯大易冥升之戒,上累朝廷之用捨,下關身家之安危,此臣之所大懼也,先臣受知正廟,契合之隆,千古罕比,而十年在下大夫之列,未嘗陞遷,大聖人爲臣子惜福之盛德至意,尙可以想像而感泣矣,臣乃緋玉四載,遽侈軒冕,此尤臣不敢冒膺,而又安得不冀倖我聖慈矜憐而全保之也?敢控衷懇,仰瀆崇嚴,伏乞天地父母,俯賜鑑諒,亟收臣新授爵秩,俾官方無濫而私分獲安,不勝大願,臣無任云云。答曰,省疏具悉。卿其勿辭行公。
護軍洪祐順疏曰,伏以歲籥載廻於三元,拜籙膺川至之祥,慈齡光躋於四旬,庭賀擧山呼之儀,歡聲協氣,洋溢區宇,臣民慶忭,曷有其極?第於本月十五日歲首賓筵,簡拔在廷,俾進一階,大僚陳請,聖上允可,誠古例也雋選也,何乃誤擧臣名,濫廁其間,授之以嘉善之秩,臣承命蹙蹐,莫省所以自措也,竊伏念,臣本菲才薄識,百無肖似,立朝二十有餘年,曾無絲毫之報,猥忝緋玉之列,任使旣久,臣之長短,聖鑑之所悉燭也,踐歷亦鮮,臣之謏寡,漫職之猶不堪也,至如亞卿峻秩,古所稱命德之器也,章之以金貂,寵之以車乘,苟非才猷之素著,望實之咸推,其不可人人冒據也明矣,不審我殿下奚取於空疎蔑劣之如臣者,而擧而畀之,不少留難也,大易冥升之戒,非獨爲臣之私憂,帝堯則哲之明,竊恐緣臣而貽累,玆敢悉暴衷懇,仰瀆崇嚴,伏乞聖明,特收臣新授資級,以重公器,以安微分焉,臣無任云云。答曰,省疏具悉。卿其勿辭行公。
敦寧都正睦用錫疏曰,伏以臣本月十五日政,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,玆敢略陳短章,仰瀆崇嚴,伏乞聖明,俯賜鑑諒,照例遞改,以存公格,以安私分幸甚,臣無任云云。省疏具悉。所請依施。
上在昌德宮。停常參·經筵。
趙徽林啓曰,明日召對,取稟。傳曰,停。
鄭德和啓曰,行大司憲李景在,掌令馬翰良未肅拜,執義沈宜冕呈辭,掌令李承憲,持平徐在懋在外,李升洙未署經,監察茶時之意,敢啓。傳曰,知道。
趙徽林啓曰,卽者檢閱洪祐命,以其親病,陳疏徑出,原疏纔已捧入矣,所當直捧禁推傳旨,而此與〈無〉端徑出有異,推考警責,何如?傳曰,允。
又啓曰,卽者檢閱李承益謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于趙徽林曰,發遣吏郞,諸執事淸齋與否,摘奸以來。
傳于金始淵曰,瓦署提調·典牲提調口傳相換。
吏曹口傳政事,瓦署提調尹宜善,典牲提調朴永元相換。
護軍曺錫亨疏曰,伏以天休滋至,慈齡光躋於四旬,聖孝彌篤,縟儀誕擧於三呼,臣民慶忭,小大同情,仍伏念,臣跡畸而恩偏,才疎而官膴,濫叨驟躐,殆無分數,私竊兢惕,若隕淵谷,千萬不自意,日前賓對,謬廁薦剡之列,遽紆增秩之寵,以臣爲嘉善大夫,臣誠惝怳震懍,莫省所以自措,臣自穉少時,竊聞前輩長老之言,凡朝廷官人,除目一出,雖淸貫華銜,爲世所歆艶者,未必一一苛評,而至於卿班晉擢,則量才器較望實,衡錘截然,一定不易,屋下之議,竟符朝論,異日掄選,未嘗見大相違戾,卽此而其非人人所可僥冒也尤審矣,噫,德擧材選,尙矣無論,下此而資格之優者升之,踐歷之最者進之,尙有難愼底意,寓於其間,如臣無似,通籍剛過一紀,做官漫無寸效,今之陞而進者,若謂之積勞可紀,臣未嘗有是,抑以爲,久次當遷,臣又非其人,然則奚所取而上以是授之,奚所據而下以是受之也?傳曰,服之不衷,身之災也,服不過被身,而猶且過中則爲災,況以莫重之名器,加之不貲之庸品,過福召災,理所必至,不亦不幸之甚乎?臣以微末,過蒙拂拭,圖報一念,寤寐如丹,而秪緣識陋器淺,塵刹莫補,乃反憑恃寵命,恬若固有,我聖上則哲之明,由臣而累焉,則是豈臣一己踰分之爲憂懼而已哉?左右忖量,承膺無路,玆敢罄控情實,冒瀆崇嚴,伏乞聖明,俯垂鑑諒,亟收臣新授資級,俾公器無褺,私分獲安焉,臣無任云云。答曰,省疏具悉。卿其勿辭行公。
檢閱洪祐命疏曰,伏以臣以母病,屢陳請急之章,輒承救護之批,仰戴恩私,感惶交摯,蓋臣前後仰瀆,此豈義分所可敢,而實是私情之萬不獲已也,卽於日前,伏聞臣母近因外感,宿症添肆,刀圭扶將,不可少緩,而難於更煩,有所遲回矣,今又連接家信,諸症一向無減,見方委頓床褥,到今情事,不得不悉暴陳籲,以冀恩諒,煎悶之極,玆敢冒控實狀,徑出脩門,擅離之罪,臣實莫逃,伏乞聖慈,俯垂鑑察,亟遞臣職,仍治臣罪,以安私分,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
趙徽林啓曰,明日召對,取稟。傳曰,停。
鄭德和啓曰,行大司憲李景在,掌令馬翰良未肅拜,執義沈宜冕呈辭,掌令李承憲,持平徐在懋在外,李承洙未署經,監察茶時之意,敢啓。傳曰,知道。
備忘記,森森坡萬戶康漢成下直,長弓一張,長箭一部,片箭一部,筒兒一箇賜給。
傳于趙徽林曰,禮房承旨馳詣受香諸處,奉審摘奸以來。
李㘾啓曰,禁衛大將任聖皐,御營大將李應植,以東·南關王廟獻官,今方受香出去矣。任聖皐所佩命召,李應植所佩命召,兼帶左邊捕盜大將命召及大將牌·傳令牌,竝來請還納,何以爲之?而將兵之任,不可一刻無摠察之人,重任亦不可暫曠,在前如此之時,有他邊大將兼察之例,今番則何以爲之?敢稟。傳曰,竝仍佩往來,禁將·御將竝總衛大將兼察,捕將他邊大將兼察。
又啓曰,禁將·御將竝總衛大將兼察,捕將他邊大將兼察事,命下矣。兼察禁衛大將·御營大將李惟秀,兼察左邊捕盜大將李能權,竝卽牌招,聽傳敎,何如?傳曰,允。
趙徽林啓曰,卽者禮曹郞廳來言,明日永禧殿春奉審時,本曹判書當爲進參,而判書未差,次堂例不得擧行云,未差之代,政官牌招,開政差出,何如?傳曰,允。
傳于趙徽林曰,禮判有闕之代,前望單子入之。
禮曹判書前望單子入之,朴永元落點。
金始淵啓曰,行吏曹判書徐憙淳,參判韓鎭庭,參議李根友牌不進推考傳旨及罷職,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書徐憙淳,參判韓鎭庭,參議李根友再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之?而參判疏批已下,卽爲牌招,何如?傳曰,允。參議只推,與判書一體更爲牌招。
傳于金始淵曰,吏曹參判疏批已下,仍以前牌催促。
傳于金始淵曰,呈告秋判許遞,今日政差出。
有政。吏批,行判書徐憙淳牌招不進,參判韓鎭庭進,參議李根友式暇,同副承旨金始淵進。啓曰,行判書徐憙淳牌招不進,參議李根友式暇,小臣獨政未安,何以爲之?敢稟。傳曰,仍爲之。又啓曰,宣川防禦使,今當差出,而擬望之人乏少,他道守令·邊將,竝擬,何如?傳曰,允。以金周默爲大司諫,沈熙淳爲司諫,權馦爲獻納,金英淳爲刑曹判書,尹定鉉爲工曹參判,金基周爲敦寧都正,洪祐順爲同春秋,李熙淸爲刑曹正郞,南鍾三爲典籍,韓啓轍爲宣川府使,李禹鉉爲咸悅縣監,奉常副奉事單承鎭泰,承文副正字單鮮于澲,進士柳仲麟年八十二,今超通政,侍從臣正言柳來駿祖,加資許施事承傳,贈吏參成肯柱贈吏判例兼,贈吏議成德求贈吏參例兼,都摠管成遂默兩代。
兵批,兼判書朴岐壽差祭,參〈判〉洪鍾應受由,參議洪說謨病,參知南性敎入直進,右承旨趙徽林進。上護軍金蘭淳,大護軍徐箕淳,護軍金公鉉,副護軍睦用錫·趙果永以上竝單付。
吏批,再政。兪錫煥爲副校理,洪祐順爲右尹,韓致容爲司僕正,徐箕輔爲刑曹佐郞,許雋爲宗廟令,嚴錫鼎爲金海府使。
以忠淸監司趙雲澈狀啓,忠州牧民家失火事,傳于李源命曰,聞甚矜惻,元恤典外,別加顧助,結構奠接之方,廟堂措辭分付。
李㘾,以兵曹言啓曰,內吹赤今春等習角賞格木,謹依判下別單,分等施賞之意,敢啓。傳曰,知道。
又以總衛營言啓曰,本營兼內吹四十四名今春等習角賞,謹依單子判下,每名木二疋,依例施賞之意,敢啓。傳曰,知道。
吏曹參判韓鎭庭疏曰,伏以陽德載敷,天休滋至,我慈聖殿下寶齡光躋四旬,縟儀克擧,聖孝冞光,歡欣蹈忭,小大惟均,仍伏念,臣本無似,偏荷洪造,歷揚淸顯,驟躋卿月,涯量已踰,涓埃莫效,每自循省,慄若集木,千萬不自意,伏奉除旨,以臣爲吏曹參判者,臣聞命震懍,莫省所以,今臣所叨,卽周官之小宰也,有國置官,疇不難愼,而選部之職,爲任自別,夫衡裁人物,甄綜流品,卽長堂存焉,而若乃參佐銓議,可否通塞,蓋莫不與聞,而或因事會,有時代斲焉,則若是乎亞貳之亦難其人也,所以朝廷之遴選是職,非與閒漫者比,而必其才器覽識,聞望踐歷,優於進用,厭於物議,然後上以授之,下以膺之,是豈如臣不材,萬分一近似也哉?臣之憃愚疎闇,無能爲役,卽聖明之所悉燭,而至如同朝班簿,節次資格,臣素不閒,尤不啻如聾瞽之視聽,矧今群彦林立,舊望新儲,朝不乏人,而乃者樗櫟之不中,有此糠粃之居前,實未知殿下何取於臣,而謬恩之至此也,嗤點之來,猶屬臣身,固不足恤,而名器之玷褻,聖簡之貽累,諒非細故,此尤臣所大懼,而不敢爲承膺之計者也,臣於伊日,持被周廬,義分居先,雖不得不冒沒一肅,而因仍蹲據,斷無其望,開政有命,天牌嚴臨,玆敢悉暴衷懇,冒瀆宸嚴,伏願聖慈,俯垂鑑諒,亟遞臣新授職名,俾公器重而微分安焉,臣無任云云。答曰,省疏具悉。卿其勿辭行公。
行護軍任百經疏曰,伏以臣才學一無可取,文質兩非攸當,本不足備數於百執事之末,而幸蒙我聖上陶甄拂拭之恩,通籍二十餘年,滾到下大夫之列,涯分已踰,塵刹莫酬,榮途驟躐,夢寐不到,迺者日前賓筵,擢臣以嘉善之階,臣誠惝怳震惕,莫省措躬之所也,夫淸朝官人,何莫非綦重,而至於卿月之班,尤所難愼,苟非績庸素著,才器允愜,則下固不可以冒玷,上亦不可以濫授,不知我殿下奚取於如臣無似,至有此誤恩也哉?噫,臣之空疎闒茸,非但同朝之所共諒,年來邇密周旋之際,尺寸長短,固莫逃於淵鑑之下,而夫何六七朔之間,淸選峻秩,有若節次推遷者然,侈之以名德之器,加之以不稱之服,虞車之庸,尙矣無論,衛軒之譏,不幸近之,今若揚揚冒膺,恬若固有,則臣身之放倒昌披,固不足恤,而其於累聖簡而招物議,亦非細故,左右參倚,披瀝陳懇,仰瀆於聽卑之下,伏乞聖慈,亟收臣新授之秩,以重公器,以安私分焉,臣無任云云。答曰,省疏具悉。卿其勿辭行公。
刑曹參判徐憲淳疏曰,伏以臣於本月十五日,猥以承宣,隨登賓筵,千萬不自意,亞卿晉擢,謬及臣名,咫尺承命,惶汗浹背,直欲鑽地而不可得矣,抱慙齎悚,纔出禁門,華誥繼降,以臣爲刑曹參判者,龍光忽侈於車服,造化若偏於螻蟻,未敢知我殿下,奚取於臣,而加之以非常之恩,不少留難乎?若謂臣資歷足以推遷,先武足以承藉,而不計其人之當否,則在聖朝登庸之政,失之苟且矣,在臣身量度之義,踰於涯分矣,失之苟而姑且授之是謬恩也,踰於分而猶復冒之,是貪榮也,上累聖簡,下忝家聲,豈細故也哉?噫,臣幼而孤露,性本庸愚,學問則無所資受,而未免矇然之措大,才猷則不能淬磨,而自甘蔑如之常品,僥倖通籍以來,左右邇密,翶翔華要,殆二十年于玆,是豈臣夢想攸期哉?集木之懼,日久惴惴,惟以夷險燥濕,生死向前,小心謹畏,獲免大戾,爲一分報答之計而已,今反冥升不已,裒然處卿佐之列,洪造無極,而門闌爲盛,榮貤推覃,而泉塗增光,奉誥九頓,感極涕零,顧何爲崇飾邊幅,自歸於不誠實之科哉?然臣聞不衷之服,災之召也,亟走而躓,理之常也,臣於是辭受之分,不待智者而決矣,屢日徊徨,無望承當,玆敢悉暴衷懇,仰瀆崇嚴,伏願聖明,諒臣言之非出飾讓,念名器之不可濫褻,亟收臣新授爵秩,以安私分,千萬幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
藥房副提調趙鳳夏啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。兩慈殿氣候一樣,不必入侍矣。大王大妃殿·王大妃殿·中宮殿口傳問安。答曰,知道。
李㘾,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙徽林啓曰,明日召對,取稟。傳曰,停。
鄭德和啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李㘾啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
備忘記,慶尙右兵使李圭徹下直,長弓一張,長箭一部,片箭一部,筒兒一箇賜給。
鄭德和啓曰,獻納權馦旣在闕中,不爲肅謝,直爲出去,事甚未安。推考,何如?傳曰,允。
趙徽林啓曰,來十六日漢學文臣殿講日次,而親臨與命官,何以爲之?敢稟。傳曰,再明日春塘臺,親臨爲之。
傳于趙徽林曰,再明日人日製通方外爲之,試紙用大好紙,春塘臺親臨磨練。
傳于李㘾曰,再明日三營將官,當親臨試講矣,該房知悉。
鄭德和啓曰,卽者義禁府都事來言,時囚無得過三日滯囚,曾有定式矣,時囚罪人金宅基當爲議處,而判義禁未差,次堂例不得擧行云,未差之代,政官牌招,開政差出,何如?傳曰,前望單子入之。
又啓曰,行大司憲李景在,執義沈宜冕,掌令馬翰良牌不進,李承憲,持平徐在懋在外,李升洙未署經,監察茶時之意,敢啓。傳曰,知道。
以執義沈宜冕,掌令馬翰良,司諫沈熙淳,獻納權馦牌不進罷職傳旨,傳于鄭德和曰,只推。
李㘾,以兵曹言啓曰,再明日春塘臺漢學文臣殿講,人日製儒生試取時,本曹堂上全數進參,而參判洪鍾應受由,參議洪說謨有身病,無以備員,參判·參議令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
金始淵,以吏曹言啓曰,卽接掌樂院牒報,則再明日親臨殿座時,本院正例爲進參,而正未差,無以擧行云,掌樂院正未差之代,口傳備擬以入之意,敢啓。傳曰,知道。
吏曹口傳政事,以曺錫亨爲兵曹參判,黃浩民爲參議,金在根爲掌樂正。
金始淵,以禮曹言啓曰,卽接全羅監司李時在移文,則以爲,寶城郡鄕校聖殿正間及東廡間間滲漏,柱木朽傷,將以今春釋菜,兼告修改告由移還安祭,香祝自本曹啓稟下送云矣,寶城郡鄕校聖殿修改,當於今春釋菜,兼告修改告由移還安祭,香祝卽令該司照例磨鍊下送,而祝文中措辭選出事,一體分付,何如?傳曰,允。
又以弘文館言啓曰,應敎李裕元內閣進,上番闕直,事甚未安。副應敎韓啓源,校理趙然昌·申泰運,副校理沈承澤·兪錫煥,竝卽牌招,以爲推移入直之地,何如?傳曰,允。
又以奉常寺都提調·提調意啓曰,東耤親耕田所種九穀先農祭後,卽爲起懇付種之意,敢啓。傳曰,知道。
鄭德和,以文臣朔試射試官意啓曰,今日試射時,副司果朴承輝·尹顯岐無緣不參,依定式令該府拿問處之,何如?傳曰,允。
又以總衛營言啓曰,本營參外哨官,當有陞出六品之例,而謹稽壯勇營節目,則有參外哨官依備邊郞例,仕滿十五朔後六品遷轉之規矣,今亦依此磨鍊乎?敢稟。傳曰,依此爲之。
又以右邊捕盜廳言啓曰,本廳兼從事官具明鉉身病猝重,勢難察任,今姑改差,何如?傳曰,允。
刑曹判書金英淳疏曰,伏以臣冒居貳銓,五朔于玆,絲毫蔑效,愧恧徒積,際又日昨,晉擢裒然,列於群彦之首,咫尺威顔之下,獲奉恩命,曾不多日,又伏蒙司寇除旨,臣懍惕震駴,靡所容措,夫登崇大政也,筵擢盛典也,文學而進之,才猷而擧之,勞勩踐履而庸之,施不濫而受不僭,凡由此其選也,臣於數者,無有一焉,而乃於八座峻秩,一例輥據,致令名位日輕,聽聞日咈,則臣不足言,有累則哲,臣釋褐立朝二十三年之間,三朝庇覆之眷,若偏臣身,外內歷揚,殆遍華膴,且又數年以來,凡有除遷,輒不離乎顯要淸峻之地,涯分已溢,兢慓恒殷,今又更進一步,非但意望之所不及,其於滿盈之誡,負乘之訓,臣安得不然而悸然也?夫以臣之不才,早備任使之末,厚蒙洪造,平到顯列,苟係可堪可承,不甚戾於本分去處,則以臣欲報之忱,判不敢爲此飾讓,而剡擧之必由名實,萬萬無以冒焉於其間,亦自知之審,而義分之所不出也,歷日思惟,惶蹙轉甚,玆敢披瀝衷懇,仰瀆崇嚴,伏乞聖慈,俯賜鑑諒,亟收臣新授爵秩,俾公器無褻,私分獲安,千萬幸甚,臣無任云云。答曰,省疏具悉。卿其勿辭行公。
大護軍成遂默疏曰,伏以本月十五日賓對,大僚奏剡,聖批允可,群彦濟濟,次第登崇,此誠晟典也,不意賤臣之名,混被謬擧,至蒙正卿陞擢之命,臣惝怳震駴,五內失守,歷屢日而莫省攸措也,噫,臣家素單寒,墻壁無依,才又空疎,文質蔑稱,僥倖一第,不過祿仕之計,而遭際明時,偏蒙拂拭之恩,居然十數年間,節次推遷,滾到宰列,踰濫已極,愧懼交集,榮途一步,夢想不到,今玆新命,殆臣禍福之災也,夫是秩也,位亞公孤,班聯星辰,體貌崇顯,責任綦重,使之掌邦治則周制之六官也,以之備朝儀則漢家之九卿也,號爲命德之器,而遴選極其難愼,故雖古之望實才猷爲世所推服者,莫不居寵若驚,逡巡却顧,況臣譾劣,不自揣量,揚揚出膺,則豈不有乖於淸朝四維之化哉?且臣立朝以來,歷試內外,而曾無一言之獻替,一事之對揚,忱誠莫效於涓埃,愆尤徒積於尸素,律之以朝家核實之政,則是宜黜而不宜陟也,何可甄拔衆望之外,超躐二階之上,使群工解體,四方傳笑乎?臣於伊日,廁身前席,恩旨之下,咫尺承聆,且惶且恧,無地自容,筵體莫嚴,泯默而退,以臣視臣,亦覺有靦,知止有先哲之訓,負乘爲小人之戒,臣雖至闇,自知則明,左右參倚,承當無路,玆敢悉暴情實,仰瀆崇嚴,伏乞聖明,俯垂鑑諒,亟命收還臣新授資級,以重公器,以安微分,千萬大願,臣無任云云。答曰,省疏具悉。卿其勿辭行公。
上在昌德宮。停常參·經筵。
自二更至四更,灑雨下雨,測雨器水深三分。
李㘾啓曰,來二十五日朝參日次矣,敢稟。傳曰,停。
鄭德和啓曰,合辭許久闕啓,事甚未安。除在外·未署經·陳疏外,未肅拜·呈告人員,竝卽牌招,何如?傳曰,允。
趙徽林啓曰,刑曹判書金英淳除拜後過三日不爲出肅,依定式推考警責,仍卽牌招察任,何如?傳曰,允。
鄭德和啓曰,行大司憲李景在陳疏,執義沈宜冕,掌令馬翰良牌不進,李承憲,持平徐在懋在外,李升洙未署經,監察茶時之意,敢啓。傳曰,知道。
以執義沈宜冕,掌令馬翰良,司諫沈熙淳,獻納權馦牌不進罷職傳旨,傳于鄭德和曰,只推。
傳于李㘾曰,明日出宮門路,以保定門爲之。
以江原監司朴宗吉狀啓,平昌郡民家失火事,傳于趙鳳夏曰,聞甚矜惻,元恤典外,別加顧助,結構奠接之方,廟堂措辭分付。
趙徽林,以禮曹言啓曰,卽接社稷署所報,則明日人日製試取時,本署官員俱爲觀光云矣,依定式本曹佐郞金大圭,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日人日製試取時,本宮官員俱爲觀光云矣,假官一員,依定式令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日人日製試取時,本殿官員俱爲觀光云矣,假官一員,依定式令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接徽定殿官員所報,則明日人日製試取時,本殿官員俱爲觀光云矣,假官一員,令吏曹口傳啓下,以爲代直後赴試之地,何如?傳曰,允。
鄭德和,以義禁府言啓曰,明日人日製通方外爲之時,本府都事皆爲赴擧,只有武都事一員當直入直,而本府入直,公事回公都事及靑陽門·月覲門·集春門·通化門·明光門禁亂都事,無以推移,假都事七員,令該曹口傳差出,以爲分排擧行之地,何如?傳曰,允。
行大司憲李景在疏曰,伏以臣世守淸素,姿又疎迂,彽徊閑散,尙難堪勝,兜攬華膴,豈敢倖俙,而過蒙三聖朝拂拭之恩,早歲蜚英,遍履淸要,塵刹莫酬,瘡疣莫掩,向來栢府寵除,又出夢外,自顧風裁,殆不近似,歷日逡巡,坐犯違傲,歲首賓對,亦未隨參,惶蹙跧伏,譴何是俟,不意大僚筵白,擢授臣正卿之秩,臣滿心慙恧,拊躬踧踖,益無所容措,夫庶官之屬,各統於九列,人臣之榮,莫顯於八座,上不可以輕授,下不可以冒據,今若以如臣庸愚,循資晉階,苟然充數,則負乘之戒,猶屬臣身,濫竽之譏,將累聖簡,此臣所以惕然兢悚,不敢承膺者也,且小器易溢,過福招咎,以我殿下庇覆之恩,生成之澤,曷不曲加矜憐,俾全終始哉?伏乞聖慈,亟收成命,使公器無玷,私分獲安,仍命遞斥臣臺職,以存國紀焉,臣方丐免,不宜贅他,敢附蕘說,仰塵荃覽,伏願垂察焉,今之進戒於殿下者,孰不以典學爲先務,而典學之要,在於自强不息,日新又新,一有作輟,何由將就?惟我殿下聰明睿知,卓越百王,誠正窮格,智周萬物,大有爲之會,於斯爲盛,而法筵之罕御,召對之久停,實有欠於自强日新之道,此臣所以區區憂愛,有甚於欽仰喜幸之私也,自古帝王之學,皆有師友之益,殷之甘盤,宋之程子是已,猗歟,我朝先正輩出,蒐羅延訪,講學論道,侔擬三代,垂休萬年,寔爲我家監法之要,顧今林樊宿德,皆先正之私淑也,所學者先正之學,所言者先正之言,亟降丹綸,禮聘誠接,春晷漸舒,日開經幄,溫習聖訓,諮詢治體,則挽回古道,比隆前代,卽轉移間事耳,伏乞聖明,懋哉懋哉,勿以人微而忽焉,臣無任云云。答曰,省疏具悉。尾陳當體念矣,卿其勿辭行公。
上在昌德宮。停常參·經筵。
中宮殿誕日,大殿·大王大妃殿·王大妃殿,內閣·政院·玉堂·朝廷二品以上·六曹堂上·兩司長官口傳問安。答曰,知道。中宮殿,內閣·政院·玉堂·朝廷二品以上·六曹堂上·兩司長官單子問安。答曰,知道。還內後,藥房·內閣·政院·玉堂口傳問安。答曰,知道。
趙徽林啓曰,明日召對,取稟。傳曰,停。
傳于李㘾曰,侍衛軍兵毛具,從便爲之。
以平安監司趙鶴年狀啓犯越罪人査啓,多費時日,至承問備之命,不勝惶恐待罪事,傳于鄭德和曰,勿待罪事回諭。
李㘾,以兵曹言啓曰,五衛將金㙉·李之榮·鄭汶濟除授在外,上來無期,姜彝文·李良求·李承道,文臣兼宣傳官洪祐健·趙然昌俱以身病猝重,無望供職,新除授吾老梁萬戶吳泰煥母年今爲七十八歲,法不當遠離赴任,呈狀乞遞,竝改差,何如?傳曰,允。
丁未正月二十二日辰時,上詣春塘臺。親臨漢學文臣殿講,人日製儒生試取,三營將官試講入侍時,都承旨趙鳳夏,左承旨李源命,右承旨趙徽林,左副承旨鄭德和,右副承旨李㘾,同副承旨金始淵,記事官徐堂輔·金有淵·洪祐命·金炳雲,直提學金學性,檢校直閣鄭㝡朝,待敎洪淳穆以次侍立,時至,通禮跪啓請外辦,上具翼善冠·衮龍袍,乘輿出萬八門,藥房都提調權敦仁,左承旨李源命進前奏曰,日候尙寒,侵早勞動,聖體,若何?上曰,一樣矣。仍出保定門,由明光門·靑陽門,詣春塘臺,通禮跪啓請降輿陞座,上降輿陞座,鳳夏進前奏曰,儒生今當入場,而請出標信開布城,何如?上曰,以已下標信擧行,可也。鳳夏讀奏儒生入門單子,合爲二千五百七十三人,仍奏曰,試官今當行禮,而試官中有侍衛從陞人,亦使之一體行禮乎?上可之。試官及漢學文臣儒生·將官行四拜禮訖,人日製讀券官行上護軍金蘭淳,行大護軍徐箕淳,工曹參判尹定鉉,對讀官吏曹參議李根友,刑曹參議金在田,弘文館應敎李裕元,成均館直講尹行福,漢學文臣殿講考官判敦寧府事趙秉鉉,議政府左參贊金興根,吏曹參判韓鎭庭,參考官行副護軍李公翼,成均館大司成南秉哲,行副護軍權用脩,兵曹參知南性敎,三營將官試講考官兼兵曹判書朴岐壽,總衛大將李惟秀,訓鍊大將洪在龍,禁衛大將任聖皐,御營大將李應植,參考官宣傳官李種赫,別軍職李熙麟,弘文館副校理兪錫煥,弘文館修撰洪祐健以次就座訖。鳳夏進前奏曰,今當書題,而讀券官金蘭淳素不能近視,似難擧行矣。上曰,使着眼鏡,可也。仍命書題,蘭淳·箕淳進前書表題擬虞朝群臣賀咨十有二牧曰食哉惟時,限申時,裕元·行福進前跪受出去,鳳夏跪啓傳敎,傳敎官奉出懸題,鳳夏進前奏曰,人日製試官,使之權退,何如?上可之。德和進前奏曰,漢學開講,何如?上可之。徽林進前奏曰,將官開講,何如?上可之。岐壽進前奏曰,將官今當開講,而此講行之年久,規式多有生疎,或有能麽兒講例爲之之時,以此例爲之,則有該營朔講第次自當擧行矣,今番則何以爲之乎?上曰,如以章擧裏試講,則似有挾雜之弊矣,拈出講章,可也。徽林進前奏曰,將官當自中軍以下應講,而都監中軍李能權以別軍職進,何以爲之乎?岐壽進前奏曰,將官中有年滿及入直侍衛之人,何以爲之乎?上曰,年滿與各營中軍及入直,竝置之,可也。德和進前奏曰,漢學今當開講,而譯學二人,使之陞殿擧行,何如?上可之。德和曰,漢學文臣中玉堂二人,以將官講試官進參,何以爲之乎?上曰,使之應講,可也。鳳夏進前奏曰,布城排立,將官當應講,而標信祗受後,使之上來,何如?上曰,以已下標信擧行,可也。上曰,將官講則上試單栍擧行,可也。鳳夏進前奏曰,先張已入,呈券儒生當出送矣,請出標信開布城,何如?上曰,以已下標信擧行,可也。都監哨官安永壽應講時按弓,上命宣傳官李光鉉曰,記過,可也。上入小次。德和,以司謁入稟曰,收券已多,考試,何如?上可之。仍命別雲劍·堂上閣臣承旨,竝讀券官加差下。出傳敎少頃,上出次。徽林進前奏曰,禁衛千摠李熙麟當應講,而以試官進參,何以爲之乎?上曰,以試官何可應講乎?置之,可也。鳳夏進前讀奏收券單子,合爲一千五百七張,仍奏曰,當取幾人乎?上曰,取七人,可也。鳳夏曰,儒生盡爲出去,請出標信,撤去布城,解送環衛將領,何如?上曰,以已下標信擧行,可也。鳳夏進前奏曰,科次爲之,何如?上可之。蘭淳進前科次,行福進前讀奏第一張五句。上曰,止之。蘭淳曰,書等何以爲之乎?上曰,第一張書正字,三下二張書草三下,四張書次上,可也。蘭淳書等訖。鳳夏曰,祕封或有親坼之時,或有自下坼奏之時,何以爲之乎?上曰,第一張上之,仍親坼還下。鳳夏讀奏封內訖。蘭淳曰,預次三張書外字乎?上可之。仍命書傳敎曰,人日製表居首三下生員尹致英直赴殿試,之次草三下生員金尙鉉直赴會試,之次幼學李敦相給二分,之次次上幼學徐相朝四人,竝令該曹考例施賞。又命書傳敎曰,入格儒生明日待令。將官應講畢,上入小次。上曰,漢學文臣殿講居首人,依例捧傳旨。出傳敎又命將官中入格人居不人竝待令,少頃,上出次。仍命書傳敎曰,今年卽嘉順宮嘉禮周甲也,仰體昔日之孝思,倍切追慕之忱,二月十二日當詣景祐宮,親行酌獻禮,祭文當親撰以下矣,該房知悉。上曰,將官入格人頒賞,卽爲擧行,入格人等以次跪受賞,行四拜禮訖。上命宣傳官李光鉉曰,其餘居不諸人當治罪,而今已日暮,竝令總衛大將待明朝各決棍五度,可也。通禮跪啓禮畢,仍跪啓請降座陞輿,上降座陞輿,由靑陽門·明光門,入保定門,命出標信解嚴,由萬八門還內,諸臣以次退出。
上在昌德宮。停常參·經筵。
李㘾,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金始淵啓曰,明日召對,取稟。傳曰,停。
鄭德和啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙鳳夏啓曰,右承旨趙徽林今日不爲仕進,卽爲牌招,何如?傳曰,允。
傳于趙鳳夏曰,入格儒生入侍。
注書徐堂輔病,代以閔致庠爲假注書。
判義禁前望單子入之,洪敬謨落點。
鄭德和啓曰,開坐事,命下矣。新除授判義禁洪敬謨,卽爲牌招,何如?傳曰,允。
又啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁洪敬謨再牌不進推考傳旨,今方捧入,而開坐命下之後,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,牌招。
以黃海監司南獻敎狀啓,康翎縣民家失火事,傳于李源命曰,聞甚矜惻,元恤典外,別加顧助,結構奠接之方,廟堂措辭分付。
以全羅監司李時在狀啓,高山縣民家失火事,傳于李源命曰,聞甚矜惻,元恤典外,別加顧助,結構奠接之方,廟堂措辭分付。
以忠淸監司趙雲澈狀啓,鴻山縣民家失火事,傳于李源命曰,聞甚矜惻,元恤典外,別加顧助,結構奠接之方,廟堂措辭分付。
鄭德和啓曰,行大司憲李景在,執義沈宜冕,掌令馬翰良牌不進,李承憲,持平徐在懋在外,李升洙未署經,監察茶時之意,敢啓。傳曰,知道。
以執義沈宜冕,掌令馬翰良,司諫沈熙淳,獻納權馦牌不進罷職傳旨,傳于鄭德和曰,只推。
以右承旨趙徽林牌不進罷職傳旨,傳于金始淵曰,只推。
李㘾,以備邊司言啓曰,宣川以防禦重地,遭故之代,許久曠官,實屬可悶,而新除府使以前任金海,方在任所矣,新除授金海府使嚴錫鼎,使之不日辭朝,催促赴任,以爲交代之地,何如?傳曰,允。
又以備邊司言啓曰,昨冬盛京押來犯越罪人許廣春·金上實,嚴囚灣府,兩漢所供中同伴逃失之宋漢,刻期捉得,窮覈情節後狀聞之意,筵奏行會於該道道帥臣處矣,卽見平安監司趙鶴年,兵使許棨狀啓,則枚擧各人供招,以爲,許廣春·金上實,俱以江界雇傭之類,約以刈蘆,去年二月二十五日,自江界束沙洞,乘氷犯越,無容更疑,而同伴宋漢,自服誣引,故具格嚴囚,以待朝家處分云矣,今此兩漢以不入籍流離之類,藉曰愚蠢沒覺,犯境設禁,寧或不知,誣引宋漢,綻露於各人頭質,已是狡惡,而刈蘆謀生輸款於屢次査庭,難掩故犯之跡,一帶之界限莫嚴,三尺之常律至重,而盛京咨文,雖有免罪之語,所守者法耳,固難遽議傅輕,犯越罪人許廣春·金上實,令灣尹依本律梟首警衆後,使之狀聞,當該觀察使·節度使及地方守令·邊將勘罪,亦依法典施行,緣由咨文,令槐院撰出,而盤覈遲滯之由,一體措辭,定禁軍騎發下送于灣府,傳給鳳城將處,以爲轉致禮部之地,何如?傳曰,允。
又以總衛營言啓曰,謹依下敎,三營門將官講陣俱不,訓局別將李元夏,把摠沈永奎·朴來命,哨官洪羲宣·李應洙·禹弘儉·趙應健·李敬熙·安永壽·邊弘圭·金箕永·許奎·閔致魯·李熙大,禁衛營把摠李承度·朴永喜,哨官李筍亨·李時鉉·李允默·李鳳鎭·李運會·梁惠秀·金熙龍·黃·李命奎·劉景鉉·金聖馹·鄭佑赫·金興碩·朴重旻·朴敬先·愼錫圭·劉弘起·金命煥·黃順吉·安鎭營·李啓沃·李奎五·張漢根·洪悌燮,御營廳千摠申命洪,騎士將沈鑰,把摠李觀洙,哨官姜在紋·陳景祥·禹弘健·陳繼龍·李應錫·金錫文·朴龍炫·白贇洙·李善浩·申思鐵·李圭象·崔廣植·朴最秀·金養信·崔成仲·李敏初·趙希永等六十員,各決棍五度,懲勵之意,敢啓。傳曰,知道。
丙午正月二十三日午時,上御熙政堂。入格儒生入侍時,都承旨趙鳳夏,記事官金有淵·洪祐命·金炳雲以次進伏,生員尹致英·金尙鉉,幼學李敦相·徐相朝,進士成載瑗·韓敦源以次序立階下訖。上曰,史官分左右。鳳夏曰,入格儒生中趙寅植病未待令矣。上曰,趙寅植,誰也?鳳夏曰,殷山縣監趙龜植同宗,而似是鄕儒矣。仍奏曰,待令儒生,使之次第陞堂乎?上可之。儒生等以次陞堂,俯伏奏職姓名,至相朝。上曰,誰也?鳳夏曰,徐念淳之子也。至載瑗,上曰,是成遂黙之子乎?鳳夏曰,然矣。上曰,恰似乃父矣。至敦源,上曰,誰也?鳳夏曰,韓鎭庭之子也。儒生等退立階下訖。鳳夏曰,給分以上人,使之先退乎?上曰,壯元呼新來,可也。鳳夏曰,呼新來則塗墨之節例使下番翰林擧行矣。上曰,唯。鳳夏曰,院隷使之入來擧行乎?上可之。炳雲承命出楹外,呼新恩進退仍塗墨又進退。上曰,止之。鳳夏曰,給分以上人,使之先退,其餘仍卽頒賞乎?上可之。相朝等以次跪受賞,行四拜禮訖,使之退出,仍命史官就座,又命退,諸臣以次退出。
上在昌德宮。停常參·經筵。
趙徽林啓曰,明日召對,取稟。傳曰,停。
鄭德和啓曰,合辭許久闕啓,事甚未安。除在外·未署經·未肅拜外,呈告人員,竝卽牌招,何如?傳曰,允。
傳于趙徽林曰,回榜老人留待。
傳于趙徽林曰,回榜老人入侍。
鄭德和啓曰,行大司憲李景在,執義沈宜冕,掌令馬翰良牌不進,李承憲,持平徐在懋在外,李升洙未署經,監察茶時之意,敢啓。傳曰,知道。
以執義沈宜冕,掌令馬翰良,司諫沈熙淳,獻納權馦牌不進罷職傳旨,傳于鄭德和曰,只推。
傳于鄭德和曰,摠管有闕之代,前望單子入之。摠管前望單子入之,都摠管李景在落點。
鄭德和,以兵曹言啓曰,三司長官之受點於摠管者,向有稟旨變通事,命下矣。行大司憲李景在受點於都摠管前望,何以爲之?敢稟。傳曰,大司憲許遞。
兵曹口傳政事,判府事加設單尹尙圭。
鄭德和,以摠衛營啓曰,謹依本營中日單子判下,弘化門入直右司左哨軍金義哲兒馬帖成給事,知委司僕寺之意,敢啓。傳曰,知道。
又以義禁府言啓曰,江界前府使尹禹鉉,上土僉使李希濂,竝依法典定配事,承傳啓下矣。以承傳內辭意,具罪目,尹禹鉉黃海道長淵縣,李希濂江原道襄陽府,竝依法典徒三年定配,而尹禹鉉前以他罪,方在江原楊口縣配所,依例發遣府書吏,自配所報捉,仍令押送于新定配所,李希濂時在任所,依例發遣府書吏,待交代後執捉,仍令押送于配所,何如?傳曰,允。
義禁府啓目粘連,向前金宅基亦,久勤之私相買賣,事未前有是白去乙,慢不致察,以致報仕之擧,法意所在,有難參恕,以此照律,何如?判付啓依允。又啓目,副司果朴承輝·尹顯岐等原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,竝只議處,何如?判付啓依允。又啓目,禮曹正郞羅時鏞,兵曹佐郞金觀孝,副應敎韓啓源,校理趙然昌,權知承文院副正字鮮于澲,奉常〈正〉金大鉉,副司果兪鎭五·金震休·金昌秀等,當爲漢學文臣殿講時竝不,依定式推考,罪各笞四十收贖,附過還職,竝只私罪,奉敎依允爲旀,韓啓源·金昌秀段,竝只功議各減一等爲旀,趙然昌·兪鎭五·金震休等段,竝只功減一等爲良如敎。
判府事權敦仁箚曰,伏以臣縻玆藥院之任,今僅三朔矣,保護至重,分當殫竭,且臣膺命,姑不稽久,顧何敢爲丐免之計,而臣於前冬以來,腰脅下頑痰大肆,麻刺牽痛,艱於運用,今已數月有餘,重以感寒之疾,跨歲沈淹,每經一番公役,輒復一場添苦,邇來起居之禮,闕參亦屢矣,纔從候班而退,證祟一倍越劇,肢體緊束,有寒而無熱,咳嗽逬涌,以晝而繼夜,眠食都廢,澌綴欲殊,以此見狀,日次赴任,萬萬難强,玆敢抖擻病思,冒控文字,伏望聖慈,特遞臣藥院都提擧之職,俾便賤私焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理,仍傳于鄭德和曰,此批答,遣史官傳喩。
丁未正月二十四日辰時,上御熙政堂。回榜老人入侍時,右承旨趙徽林,假注書閔致庠,記事官洪祐命·金炳雲,以次進伏訖。上曰,史官分左右。上曰,文科回榜老人,不能行步乎?徽林曰,精力則不甚昏耗,而但脚部不仁,未得行步云矣。上曰,然則何以入闕乎?徽林曰,以方席舁入矣。上曰,留待于此處乎?徽林曰,留待于排設房矣。上曰,使別監與子孫,同爲扶入,可也。上曰,武科回榜人,是宣薦乎?徽林曰,部薦云矣。上曰,武科回榜人,旣已先入,亦使子孫中儒生人扶入,可也,武科回榜人李昌潤進前奏職姓名訖。上曰,曾經何職乎?昌潤曰,曾經黃海水虞候矣。上曰,年幾何?昌潤曰,年今八十二矣。上曰,丁未年登,何科乎?昌潤曰,登庭試武科矣。上曰,子與孫爲幾人乎?徽林曰,子有二人,孫爲三人云矣。上曰,其子有何職名乎?徽林曰,一則今哨官,而一則曾經武兼云矣。上曰,居京乎?徽林曰,家在新門外云矣。上曰,武科回榜人,先退,可也。上曰,文科回榜老人,亦扶上,可也。徽林曰,扶以進前,恐涉未安矣。上曰,除曲拜扶之進前,可也,文科回榜老人尹尙圭進前奏職姓名訖。上曰,此老人卽正廟朝抄啓文臣乎?徽林曰,然矣。上曰,年幾何?尙圭曰,今爲八十矣。尙圭曰,小臣才質譾劣庸愚,粵自正廟朝,式至于今,天地罔極之恩,河海無量之德,雖生殞死結,何以報答其萬一也?上命書傳敎曰,此重臣以正廟朝侍從,年滿八耋,回榜文科,甚盛也,豈可無示意之擧?上護軍尹尙圭令該曹判中樞加設,口傳單付。上曰,子孫幾人乎?徽林曰,子爲一人,嫡庶孫竝二人云矣。上曰,其子今爲何職,而何不入來乎?徽林曰,其子今南陽府使,而下直後故不得入闕云矣。上曰,回榜老人,退出,可也。上命史官就座,仍命退,諸臣以次退出。
上在昌德宮。停常參·經筵。
藥房副提調趙鳳夏啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安。竝此仰稟。答曰,知道。兩慈殿氣候一樣矣,不必入侍矣。大王大妃殿·王大妃殿·中宮殿口傳問安。答曰,知道。
趙徽林啓曰,明日召對,取稟。傳曰,停。
鄭德和啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
趙徽林啓曰,來二月初二日,行景慕宮春享大祭親祭,祭文當爲製進,藝文提學金蘭淳,待明朝牌招,使之進,何如?傳曰,允。
鄭德和啓曰,大司憲未差,執義沈宜冕,掌令馬翰良牌不進,李承憲,持平徐在懋在外,李升洙未署經,監察茶時之意,敢啓。傳曰,知道。
以執義沈宜冕,掌令馬翰良,司諫沈熙淳,獻納權馦牌不進罷職傳旨,傳于鄭德和曰,只推。
鄭德和,以都摠府言啓曰,新除授都摠管李景在,時無職名,令該曹口傳付軍職,何如?傳曰,允。
兵曹口傳政事,大護軍單李景在。
鄭德和,以備邊司言啓曰,貢市人詢瘼事,命下矣。取見其所懷,則竹契貢人等以爲,竹物受價之五分一磨鍊,卽受敎定式,而粵在丙午,自戶曹又減三分一,丙戌又爲裁減,每年白徵,支保無望,特復舊例五分一會事也,此貢之五分一受價,本有受敎定式,則丙午剋削,已足爲渠輩呼冤之端,至於丙戌,又爲裁減,太涉過當,故連年覆啓,使卽從長措處,而尙無通變,又此呼籲,事涉未安,自今只依丙午例施行之意,分付該曹。貰馬契貢人等以爲,矣貢卽進上沈醬及材瓦輸運之雇軍,而材瓦受價每馱爲二錢一分,私雇爲二錢三四分,其所落本,已極夥然,至於沈醬輸運,則以四錢磨鍊,而一年通計,無過三百馱,材瓦之數,少不下萬餘馱,以此餘剩,無以補被受害,材瓦馱價,亦依沈醬例磨鍊事也,一貢二價,剩不補害,勢至難保,無怪其稱屈,令該曹參量裁處,俾有實惠。內外燻造契貢人等以爲,矣契本無粒米尺布受價之物,而替當五部坊民治道之巨道之巨役,在昔盛時,貢太磨鍊,少不下七八千石,故取其餘剩,得以應役資生矣,近年以來,年年減縮,不滿二千之數,雖春秋兩次幸行之費,已不能支堪,而況當昨年新陵移奉時,前後治道,合爲十次,蕩敗無餘,死在朝夕,粵在己酉遷園時,因特敎兩次,別下至爲一千五百兩,且有兩契人頭目帖加之命,而今番則獨未蒙已施之恩典,特下別般處分事也,貢太磨鍊,本有法意,而近年太數之如是見減,實爲該契人呼冤之端,自今每歲貢太必優數上下之意,分付該廳,至於己酉恩典,出自特敎,而渠輩之以此援引,極涉猥越,置之。立廛市民等以爲,御衣襨燕貿物種之毋得徵稅,自是定例,而近來戶曹銀儲不敷,以錢代給,則勢不得不貿蔘入去,而自灣府混同征稅,落本甚夥,自今如非純銀受價,則無論某物件,勿爲徵稅事也,衣襨所用,以其事體之自別,本許包外之越送,而今云混入於徵稅者,極涉未安,此後則蔘外他種,從所持去,來告本司,使之受關文越去。白木廛市民等以爲,西洋木出來之後,土産之木,自歸無用,以致失業,燕商貿來,一切防禁,而不然則專屬矣廛事也,洋木歲益熾盛,以致土産之無勢,理勢卽然,不可無軫念之道,依前與帽廛互賣,俾無他各廛相侵之弊。布廛市民等以爲,門布·春布與各樣唐屬布載錄市案事也,旣非土産恒有之物,則市案載錄,有難遽議。帽子廛市民等以爲,紬廛民之呼訴平市,專管西洋紬賣買者,事理無當,自今西洋各種依前專管事也,今此兩廛之爭端,以其紬之爲名,其所織造,非繭伊綿,則是非可辨,況唐屬物件,自是本廛主管者乎?以此施行,俾無紛紜之弊。鞋廛市民等以爲,乾鞋油鞋本是矣廛專管之物,而一自通共以後,失業破敗矣,至戊寅年,因廟堂定式,油鞋一種,依前禁亂,庶望回蘇,昨年春還入於通共,今無以應役資生,特復舊規,專屬賣買事也,該廛事勢雖甚可矜,旣入於昨春通共,今難銷刻。十二床廛市民等以爲,鼠皮揮項與匠色互相賣買,羊鼠皮收稅,亦復舊例事也,新件揮項之許屬毛匠,已經年前草記定式,又有昨冬本司決給,而今又煩聒,已極無嚴,收稅一款,尤涉濫計,令本署懲治,俾無敢更煩。門外米廛市民等以爲,西江·麻浦兩處字內見失之基,還屬矣廛事也,同載市案,行之旣久,而欲售專利之計,屢次煩瀆,極爲無嚴,置之,何如?傳曰,允。
義禁府照目粘連,訓鍊院都正金宅基矣本府議啓內,久勤之私相賣買,事未前有是白去乙,慢不致察,以致報仕之擧,法意所在,有難參恕,以此照律,罪杖八十收贖奪告身三等,私罪,奉敎依允爲旀,功咸一等爲良如敎。又啓目粘連,向前朴承輝·尹顯岐等亦,試射不參,縱緣實故,法意攸在,有難原恕,竝只以此照律,何如?啓依允。
兼兵曹判書朴岐壽疏曰,臣於見職,卽再叨之地也,鈐束昧方,銓注乖當,觸事瘡疣,到今發騂,矧臣精力神識,較諸往時,又不知落下幾層,强而行之,其必重誤國事,不止如已試之蔑效而已也,此不惟臣所自知,卽淵鑑之所俯燭,臣無容更事煩瀆,而顧臣目下病情,委實有萬萬不可强者,臣受氣甚脆,罹疾最深,加之以憂慼荐仍,榮衛都爍,僅存軀殼,直一尸居餘氣耳,近又冬春之交,宿祟益肆,怔忡眩暈,症形非一,而最是痰火衝上,喘氣促數,肢體牽引,右部麻痺,起居動作,往往須人,蓋此證祟,積漸已久,有非一朝一夕之故,以若見狀,雖冗司漫務,決知其萬不堪任,況宿衛管轄之責,不可暫瘝者乎?始於特點之初,非不知冒死陳懇,冀蒙恩諒,而感祝居先,瀆擾是懼,不敢不張皇出肅,而淟涊時日,拖至于今,乃於日昨侍衛之班,强策冒赴,蹣跚脅息,醜狀畢露,公退之後,一倍添劇,昏倒牀笫,動彈不得,夫以帳殿一日之勞,而猶復如是,其將何以執鞭屬橐,奔走後先於蹕路陪扈之列乎?苟非然者,臣偏被洪造,報答無階,惟以不擇夷險,生死向前,居常矢心,則今何敢故爲飾讓,自歸於辜恩慢命之科也哉?且臣區區私情,有不得不仰暴者,先臣體魄之藏,宅兆不利,緬襄經紀,積有年所,擬於今春,克完玆事,而重任在身,莫由任便,如又遷就時月,則終恐不獲遂願,此尤臣所以必欲蘄免,不遽自阻於憫覆之下也,玆敢疾聲呼籲,仰瀆崇嚴,伏乞聖慈,俯垂矜諒,亟賜恩遞,俾得以卸解重務,安息調治,復尋生路,兼伸至情,則自今餘日,皆殿下賜也,臣無任云云。答曰,省疏具悉。本兵重任也,況宿硏乎?卿其勿辭行公。
上在昌德宮。停常參·經筵。
李㘾,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源命啓曰,明日召對,取稟。傳曰,停。
鄭德和啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李源命啓曰,右承旨趙徽林今日不爲仕進,卽爲牌招,何如?傳曰,允。
備忘記,仇寧萬戶玉祥溫下直,長弓一張,長箭一部,片箭一部,筒兒一箇賜給。
以慶尙監司李啓朝狀啓,慈仁縣民家失火事,傳于李源命曰,聞甚矜惻,元恤典外,別加顧助,結構奠接之方,廟堂措辭分付。
鄭德和啓曰,大司憲未差,執義沈宜冕,掌令馬翰良牌不進,李承憲,持平徐在懋在外,李升洙未署經,監察茶時之意,敢啓。傳曰,知道。
以執義沈宜冕,掌令馬翰良,司諫沈熙淳,獻納權馦牌不進罷職傳旨,傳于鄭德和曰,只推。
兵曹,以沈日永爲御營中軍。
趙徽林啓曰,訓鍊大將洪在龍疏批依施事,命下矣。將兵之任,不可一刻無摠察之人,何以爲之?敢稟。傳曰,御營大將兼察。
又啓曰,訓鍊大將,御營大將兼察事,命下矣。兼察訓鍊大將李應植,卽爲牌招,聽傳敎,何如?傳曰,允。
傳于趙徽林曰,當該承旨推考,當該注書從重推考。
趙徽林,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
義禁府照目粘連,副司果朴承輝·尹顯岐等矣本府議啓內,試射不參,縱緣實故,法意攸在,有難原恕,竝只以此照律,罪各笞五十收贖,解見任別敍,竝只私罪,奉敎依允爲旀,朴承輝段功減一等,尹顯岐段功議各減一等爲良如敎。
領敦寧洪在龍疏曰,伏以邦籙維新,聖孝冞隆,慈殿寶齡,光躋於四旬,昕庭縟儀,誕擧於三元,臣不勝攢手頌祝之至,仍伏念,臣猥以無似,叨據戎寄,無一報補,有百瘡疣,尋常憂悸,若隕淵谷,噫,臣之短長,臣雖甚愚,豈不自知?以才則履屐無當,以識則槃燭莫辨,直是空疎憃騃,無足比數之一賤品耳,靦然顔行,已有歲月,威不足以鈐制而戎紀漸弛,明不足以句檢而營務常曠,上孤九重之注意,下負三軍之司命,臣每中夜寤擗,不知攸出,惟有早自乞解,免貽重誤,爲臣第一義諦,而訖玆蹲仍者,秪是義分所在,瀆擾是懼故耳,然而若遂黽勉,不思變動,致使軍國之重,緣臣而受無限病敗,則臣罪於是乎滋大,臣安敢一味趑趄,而不自陳暴也?且臣受賦尫羸,不敢與恒人齒,雖曰少壯,居常善病,蓋其積聚肆而動彌旬時,眩瞀作而不省俄傾,僅存者枵然空殼,而凜凜有莫可枝梧之勢,惟是重務擔身,百爲交攻,以致心血焦涸,日朘月削,今也病則妨務,勞則害攝,以臣材力,縱使策勵自效,尙無補於萬一,矧又病痼至此,畢竟公私,兩皆狼狽而止矣,惟我聖上,天地父母,無微不燭,有願必遂,伏願穆然深思,俯垂憫恤,將臣所縻戎務,亟許卸免,俾臣得以專意調息,臣之幸也,抑國事之幸也,臣無任云云。答曰,省疏具悉卿懇。實病旣如此,所請依施,仍傳于趙徽林曰,此批答遣史官傳諭。
上在昌德宮。停常參·經筵。
趙徽林啓曰,明日召對,取稟。傳曰,停。
又啓曰,來初一日輪對日次,而景慕宮春享大祭親祭齋戒相値,頉稟之意,敢啓。傳曰,知道。
鄭德和啓曰,合辭許久闕啓,事甚未安。除在外·未署經〈外〉,未肅拜·呈告人員,竝卽牌招,何如?傳曰,允。
傳于趙徽林曰,禮房承旨馳詣永禧殿,奉審摘奸以來。
備邊司,以李惟秀爲訓鍊大將。鄭德和啓曰,訓鍊大將李惟秀時無職名,令該曹口傳付軍職,何如?傳曰,允。
兵曹口傳政事,大護軍李惟秀。兵曹,訓鍊大將單李惟秀。
鄭德和啓曰,新除授訓鍊大將李惟秀,卽爲牌招,傳授命召,何如?傳曰,允。
又啓曰,摠衛大將李惟秀移拜訓鍊大將矣,將兵之任,不可一刻無摠察之人,何以爲之?敢稟。傳曰,訓將兼察。
又啓曰,摠衛大將,以訓鍊大將兼察事,命下矣。兼察摠衛大將李惟秀,卽爲牌招,聽傳敎,何如?
備邊司,摠衛使金煐·任聖皐·洪在龍,傳于鄭德和曰,摠衛大將有闕之代,吏曹判書徐憙淳除授。
備邊司,摠衛使徐憙淳。
兵曹摠衛使單徐憙淳。
鄭德和啓曰,新除授摠衛大將徐憙淳,卽爲牌招,傳授命召,何如?傳曰,允。
又啓曰,摠衛大將徐憙淳牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,御營大將李應植,右邊捕盜大將李能權,以武二所試官,明日慕華館出去矣。李應植所佩命召兼帶左邊捕盜大將命召及大將牌·傳令牌,李能權所佩命召及大將牌·傳令牌,何以爲之?敢稟。傳曰,竝仍佩往來。
趙徽林,以禮曹言啓曰,臣永元與戶曹判書李穆淵,進詣皇壇奉審,則奉室外板門內別紋席六張付一浮,第三位黃卓袱一件,雉尾箒一柄,風遮·大草芚二浮,懸竹二箇,幣篚蓋具二坐,饌卓巾·奉紙位卓巾·黃帕各一件,座面紙一張,香大廳白紋地衣一件內五張,闕字牌雨備一件,壇上黃花席一浮內二張,移安時所用黃木擔乼一艮衣,黃儀仗雨備二件,雨傘一柄,籩五箇,豆三箇,大牲匣·饌卓·尊卓各一坐,敬奉閣風遮·大草芚二浮,懸竹二箇,從享位花紋席三張,方席一坐,紫芝綿紬褥一件,御齋室風遮大草芚二浮,懸竹四箇竝破,改備,鍮東海一座,破添鐵修補,壇上甲黃幕一浮內一幅,甲黃帳一浮內二幅,內簷甲黃帳二浮內一幅,甲黃帳二浮內二幅,油遮日六浮,道里具內二十張,白布遮日一浮內一幅,白木內揮帳二浮內一幅,前面黃帳一浮內一幅,黃綿絲大束乼·中束乼各一艮衣,黃綿絲三甲所二艮衣,中束乼·小束乼三甲所各一艮衣,排設竹五箇,朱紅柒圓經杖一箇,從享位白布遮日一浮內一幅,饌幕白布遮日一浮內一幅,油遮日二浮,道里具內五張,典祀廳布揮帳一浮內一幅,小束乼一艮衣,尊所排設竹二箇竝破,改備事,分付各該司,何如?傳曰,允。
又以禮曹言啓曰,卽接京畿監司李鼎臣移文,則以爲,果川縣鄕校聖殿正間滲漏,將於今春釋菜,兼告修改告由移還安祭,香祝自本曹啓稟下送云矣,果川縣鄕校聖殿修改,當於今春釋菜,兼告擧行告由移還安祭,香祝卽令該司照例磨鍊下送,而祝文中措辭撰出事,一體分付,何如?傳曰,允。
又以漢城府言啓曰,過期未婚之類,分付各部,搜訪報來矣,東部·南部,兩部以無乎報來是白乎旀,中部·西部·北部所報,別單書入之意,敢啓。傳曰,知道。
判府事尹尙圭疏曰,伏以臣於今年,以賤齒八旬而加資,又以登第回榜而加資,一轉再轉,居然躋從一品之列矣,噫嘻,不亦濫乎?散木多壽,而苟延昃离之景,早科不幸,而反媒冥升之階,撫躬慙悚,曷以勝喩?乃於簪花祗拜之日,伏蒙臨筵召接之命,痿攣之脚,末由移步,而詔掖隷使擔扶,癃聵之形,不堪與語,而承玉音之溫粹,天威咫尺之下,臣身之慢禮如許,而聖眷之庇仁若是,歷數近古,得此於君父者果幾人,諄諄淸問,申及於正廟朝服事之跡,記舊之念,藹然於辭表仰對之際,不覺聲淚之交逬,繼以判中樞加設單付之敎,特降於前席,皇皇恩旨,字字鄭重,筵退肅謝,九禁胥聳,歷數近古,得此於君父者又幾人,惶隕震惕,不知所云,仍伏念,臣空疎蹇俴,最居人下,而釋褐之後,偏蒙正廟朝化育之澤,華衮之褒,榮動瞻聆,帲幪之恩,感淪肌髓,欲報之德,高厚無量,而臣顧頑如木石,竟未有涓埃之仰答,臣之愧恨極矣,歷事聖明之朝,滾叨耆英之社,而通籍六十有一年,譴謫不及於身,得喪無涉於心,黃髮烏紗,長太平而老太平,臣之榮倖至矣,由前則當黜而不當陟,由後則宜退而不宜進,今乃忝登崇班,鬢環玉而腰文犀,爵以命德,豈亶爲優老而設哉?踧踖之情,不止於傴俯,然彝典所頒,不敢爲辭巽之計,而至於判中樞之銜,西班之最上司,而大官之所遞付也,未經冢宰·宗伯·司馬之人無得付判事,載在通編,特除逈出於常格,私分實恧於仍冒,歷日思惟,蹙蹙不自已,玆敢略控文字,仰瀆崇嚴,伏乞聖慈,俯垂鑑諒,卽命還收,以重官方,以安賤私,不勝幸甚,臣無任云云。答曰,省疏具悉。雖不陳疏,未必爲失矣。
上在昌德宮。停常參·經筵。
李源命啓曰,明日召對,取稟。傳曰,停。
又啓曰,大司憲未差,執義沈宜冕,掌令馬翰良試所進,李承憲,持平徐在懋在外,李升洙未署經,監察茶時之意,敢啓。傳曰,知道。
又啓曰,同副承旨金始淵,今日不爲仕進,卽爲牌招,何如?傳曰,允。
又啓曰,兼兵曹判書朴岐壽,訓鍊大將李惟秀,以東·南關王廟修改事,今方出去矣,所佩命召,何以爲之?敢稟。傳曰,仍佩往來。
又啓曰,總衛大將徐憙淳再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,總衛大將徐憙淳牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,總衛大將徐憙淳疏批已下,卽爲牌招,傳授命召,何如?傳曰,允。如有違牌,勿爲呼望。
金始淵,以禮曹言啓曰,謹依下敎,御眞圖寫時畫員趙重默,姑付圖畫署,加出實官,待窠陞付,白俊煥子差備待令,畫員白英培,待窠陞實之意,敢啓。傳曰,知道。
李源命,以兵曹言啓曰,東關王廟有頉處,臣監童修改次,進去看審,則外三門西邊朴宮毁傷處及正殿後面月臺頹圮處始役,而凍土未解,待解土趁卽修改之意,敢啓。傳曰,知道。
又以訓鍊都監言啓曰,本局中軍李能權身病猝重,勢難察任,改差,何如?傳曰,允。
兵曹,以白殷鎭爲都監中軍。
李源命,以訓鍊都監言啓曰,臣惟秀進詣南關王廟有頉處,看審修改後,別單書入之意,敢啓。傳曰,知道。
又以御營廳言啓曰,本廳千摠權灝身病甚重,勢難察任,改差,何如?傳曰,允。
又以武一所試官意啓曰,臣所今日平明開場,擧子捧單數自天字至冬字半字,合爲一千一百十六人矣,先自柳葉箭及貫革試取,而元貫革外,加設八貫革,試取之意,敢啓。傳曰,知道。
又以武二所試官意啓曰,臣所今日開場,擧子捧單數自天字至陽字半字,合爲一千五百六十六人矣,貫革·柳葉箭,同爲試取之意,敢啓。傳曰,知道。
又以武一所試官意啓曰,臣所今日柳葉箭及貫革應射擧子七百八十五人內,兩技入格十人,一技入格二十二人,合爲三十二人矣,日暮姑停之意,敢啓。傳曰,知道。
又以武二所試官意啓曰,臣所今日貫革·柳葉箭,同爲試取,而應射擧子八百二十三人內,貫革入格二十人,柳葉箭入格十五人,兩技入格九人,合爲四十四人矣,日暮姑停之意,敢啓。傳曰,知道。
行吏曹判書徐憙淳疏曰,伏以臣於去夜,伏承總衛特除之命,錯愕驚駴,五內震迫,誠莫知措躬之地,夫將兵之任,孰不宜簡愼,而至於本營,所重尤別,專統宿衛,兼轄營鎭,以其制則壯勇之舊也,以其任則拱護之重也,規度尙在於草創,號令須資於權輿,雖使威望足以彈壓,鞱略得以通鍊者居之,猶或逡巡而懼其不稱,今臣卽白面一措大,而猝然稱之曰大將,行陳之事,未嘗一接於目,靺韋之務未嘗一經於心,不辨金鼓之爲何物,不知節制之爲何事,以若至闇至劣之人,加之莫重莫大之任,將以屬一營之耳目,新壁壘之精彩,是猶强千鈞於僬僥,負泰山於蚊蝱,顚仆理所必至,堪承初豈可論?臣之本末長短,莫逃於淵鑑之下,而洪造罔極,謬恩偏加,冢宰之爲一邦重務,而猶且恬若儻來,不敢爲固辭之計者,誠以官名或近於本色,義諦只在於殫力,不擇夷險,惟上所使而已,至於見任,其爲綦重,不啻前所踐歷之比,量分度力,百無攸當,畢竟僨誤,臣所自知,臣身狼狽,固不足恤,貽累聖簡,是豈細故?參倚思量,承膺無望,玆敢悉暴衷懇,仰瀆崇嚴,伏乞聖慈,察臣言之非出例讓,念重務之不可輕畀,亟遞新職,回授可堪,俾戎垣得重,私分獲安焉,臣無任云云。答曰,省疏具悉。新授旣多已例,況宿衛之任乎?卿其勿辭,卽爲受符。
上在昌德宮。停常參·經筵。
李㘾,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭德和啓曰,大司憲未差,執義沈宜冕,掌令馬翰〈良〉試所進,李承憲,持平徐在懋在外,李升洙未署經,監察茶時之意,敢啓。傳曰,知道。
傳于趙徽林曰,明日出宮門路,以協陽門爲之。
傳于趙徽林曰,發遣吏郞,諸執事淸齋與否,摘奸以來。
以咸鏡監司兪星煥狀啓咸興府民家失火事,傳于李源命曰,聞甚矜惻,元恤典外,別加顧助,結構奠接之方,廟堂措辭分付。
傳于金始淵曰,卽見北伯吉州罷黜狀啓,則措辭甚爲礙眼,此路一開,必致後弊,當該道臣,姑先從重推考。
李㘾,以司僕寺一二提調意啓曰,承政院粘啓內,內農圃內官羅喜喆呈御供及各殿宮日供菜果,圃田浦落太多,莫重供上,萬無擧行之路,以司僕寺所屬位田中浦落墓入土窟,合爲十六同五分耕,依各年已例,準數換代,而眞菁可合田十五同別定換給事,手本啓下矣。取考謄錄,則位田卽列聖朝賜牌之諸員位田也,奉有定式,莫可違越,則以此請換,原非可論,自前換給,惟有舊牧屯田,而比年以來,各宮房菜田有頉換給,無歲無之,且於昨春,多入於新陵局內定界中,外此每年潦漲,汰覆居多,有限之土,以致漸縮,況於己亥,因口傳下敎,十五日耕,加劃於內農圃矣,未滿十年,又請別換,誠是意外,就中菁田十五同別定換給一款,揆以事勢,萬無變通之道,置之,至於浦落墓入土窟等處,合爲十六同五分耕,待解土發遣本寺郞官,與該中官眼同摘奸後,量宜換給之意,敢啓。傳曰,知道。
又以兵曹言啓曰,來二月初一日大駕詣景慕宮齋宿,初二日春享大祭親行時,隨駕營門,當爲磨鍊矣,禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,本營善騎隊一哨,訓局馬軍三哨,步軍六哨,摠衛大將率領爲先廂,訓局步軍三哨,兩營騎士各一番,御將率領爲後廂,訓將留陣,禁中三番爲之,餘軍留營,置之。
又以備邊司言啓曰,卽見黃海監司南獻敎,水使李明學狀啓,則以爲,海州交井坊廣大浦漂到大國人五名,詳細問情,則乃是山東省登州府海陽縣人之行商漂到者,而願從水路還歸,彼船所傷什物,卽速造給,待風發送事,請令廟堂稟旨分付矣。彼人旣願水路還歸,依其願候風發送,而越海糧及柴油從優備給,什物修造,衣袴製給等節,另飭施行,以示朝家優恤之意,待其還送狀聞,令槐院撰出咨文,定禁軍騎發下送于灣府,傳給鳳城將處,以爲轉致北京之地,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
又以武一所試官意啓曰,臣所今日平明開場,昨日未畢試柳葉箭及貫革,仍爲試取之意,敢啓。傳曰,知道。
又以武二所試官意啓曰,臣所今日開場,昨日未畢試貫革·柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭及貫革應射擧子三百三十一人內,兩技入格五人,一技入格二十人,昨日入格三十二人,合爲五十七人矣,柳葉箭及貫革,今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子五十七人內,入格一人矣,鐵箭今已畢試,仍爲開講試取之意,敢啓。傳曰,知道。
又以武一所試官意啓曰,臣所今日應講擧子十六人內,入格十四人矣,各技皆已畢試,今方計劃,修整榜目之意,敢啓。傳曰,知道。
鄭德和啓曰,試官之出榜詣闕,例也,而武一所監試官馬翰良·權馦謂有身病,自外徑歸,事甚未安。竝推考,何如?傳曰,允。
李㘾,以武二所試官意啓曰,臣所今日貫革·柳葉箭同爲試取,而應射擧子五百四十五人內,貫革入格二十二人,柳葉箭入格十二人,兩技入格九人,昨日入格四十四人,合爲八十七人矣,日暮姑停,而明日以親傳香相値,不得開場,待還內後試取之意,敢啓。傳曰,知道。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
鄭德和啓曰,大司憲未差,執義沈宜冕試所進,掌令馬翰良呈辭,李承憲,持平徐在懋在外,李升洙未署經,監察茶時之意,敢啓。傳曰,知道。
李㘾啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
趙徽林啓曰,明日大駕詣景慕宮入齋室後,大王大妃殿·王大妃殿問安。何承旨進去乎?敢稟。傳曰,左副承旨進去。
傳于李㘾曰,侍衛軍兵毛具,從便爲之。
傳于趙徽林曰,禮房承旨馳詣宗廟·徽定殿·景慕宮,奉審摘奸,仍詣先農壇,奉審摘奸以來。
傳于趙徽林曰,發遣吏郞,諸執事淸齋與否,摘奸以來。
傳于趙徽林曰,明日出宮內門路,以協陽門爲之。
傳于金始淵曰,政官牌招開政。
金始淵,以吏曹言啓曰,司饔院僉正吳顯相以其身病,呈狀乞遞,改差,何如?傳曰,允。
李㘾,以兵曹言啓曰,宣傳官李元夏身病猝重,無望供職,呈狀乞遞,改差,何如?傳曰,允。
又以兵批言啓曰,陞資拜營將者,瓜前以不職遞罷,則勿計朔數多少,還收資級,載在法典矣,上土僉使李希濂宜用營將履歷,而今已罪罷,所授加資,依例還收之意,敢啓。傳曰,知道。
有政。吏批,行判書徐憙淳進,參判韓鎭庭進,參議李根友病,右承旨趙徽林進。啓曰,吉州防禦使,今當差出,而擬望之人乏少,他道守令·邊將竝擬,何如?傳曰,允。以閔致成爲大司憲,李景在爲工曹判書,成遂默爲知義禁,金英淳爲知經筵,朴永元爲弘文提學,朴晦壽爲內醫都提調,趙冀永爲分內醫提調,李容在爲司饔僉正,宋燉爲監察,金成九爲內贍主簿,李周喆爲吉州牧使,崔性益爲居山察訪,裴相奎爲昌樂察訪,贈吏參尹光禮,贈左贊成文衡例兼,故同知尹東斗贈吏判例兼,已上判府事尹尙圭兩代,故進士曺鴻振贈吏參例兼,故縣監曺允邁贈吏議,已上兵曹參判曺錫亨兩代。
兵批,兼判書朴岐壽進,參判曺錫亨病,參議黃浩民病,參知南性敎入直,左副承旨鄭德和進。啓曰,上土僉使,今當差出,而擬望之人乏少,未準朔禁軍將,竝擬,何如?傳曰,允。以成遂默爲知事,尹定鉉爲副摠管,白殷鎭爲訓鍊都正,沈昌奎·李南輔爲宣傳官,趙雲明·李元在·柳仲獜·韓用河·李得淵·李昌潤爲五衛將,宋應龍爲曹司衛將,金樂文爲訓鍊判官,張鉉喆爲宣傳官,李肇淵爲水原中軍,李玄瑞爲上土僉使,延載郁爲吾老梁萬戶,護軍洪鍾應,副護軍洪說謨·申從翼·李元夏,副司果南溟翼以上竝單付,前守門將金淑鉉,及第李佾愚·尹昺善今加折衝加資事承傳,前僉使李希濂今降禦侮降資事承傳。
趙徽林,以吏批言啓曰,奉常寺判官金會明,以其身病,呈狀乞遞,改差,何如?傳曰,允。吏批,再政。以成遂默爲知經筵,金昔淵爲漢城庶尹,姜長煥爲奉常判官,琴詩述爲監察,林翊曾爲典籍。
兵批,再政。白希洙爲內禁將,李穉赫爲訓鍊判官,李胄遠爲主簿,元世顯爲白翎僉使,僉知三單趙雲明·李元在·柳仲獜,副護軍金淑鉉·李佾愚·尹昺善以上竝單付。吏批,三政。許雋爲永陵令,李東爲典籍。
兵批,三政。尹喜秀爲訓鍊主簿,諸漢緯爲武兼,僉知二單宋應龍·李昌潤。
吏批,四政。徐箕輔爲宗廟令。
以吏曹參議李根友牌不進罷職傳旨,傳于金始淵曰,只推。
趙徽林,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
金始淵,以議政府右議政意啓曰,本府每於歲首,例爲觀察使·節度使薦,而領左相未差,臣有身病,限內不得議薦之意,敢啓。傳曰,知道。
李㘾,以兵曹言啓曰,今番庭試文武科,來二月二十六日設行,卽日放榜事,推擇啓下矣。武科直赴殿試及會試奉承傳者,例皆許赴,而元榜初試之數爲三百人,直赴殿試及會試已奉承傳者,合爲三百二十八人,應赴擧子洽過六百餘人之多,雖分所試取,一日內畢試唱榜,其勢末由,在前如此之時,武科殿試則有差先推擇,與文科同日放榜之例,今番則何以爲之乎?敢稟。傳曰,以二十五日進定。
又以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以都摠府言啓曰,都摠管成遂默,以奉常寺提調,景慕宮春享大祭祭物監封事,晝仕出去之意,敢啓。傳曰,知道。
又以備邊司言啓曰,會寧開市旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
又以武二所試官意啓曰,臣所今日開場,昨日未畢試貫革·柳葉箭,仍爲試取之意,敢啓。傳曰,知道。
又以武二所試官意啓曰,臣所今日貫革·柳葉箭同爲試取,而應射擧子一百九十八人內,貫革入格九人,柳葉箭入格十人,兩技入格五人,昨日入格八十七人,合爲一百十一人矣,貫革·柳葉箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子一百十一人內,入格十七人矣,鐵箭今已畢試,仍爲開講之意,敢啓。傳曰,知道。
又以武二所試官意啓曰,臣所今日應講擧子五十七人內,入格三十四人矣,各技皆已畢試,雖不滿原額,今方修整榜目之意,敢啓。傳曰,知道。
鄭德和啓曰,試官之出榜詣闕,例也,而武二所監試官沈宜冕·沈熙淳謂有身病,自外徑歸,事甚未安。竝推考,何如?傳曰,允。
丁未正月三十日辰時,上詣仁政殿月臺。先農壇親傳香入侍時,都承旨趙鳳夏,左承旨李源命,右承旨趙徽林,左副承旨鄭德和,右副承旨李㘾,同副承旨金始淵,記事官徐堂輔·金有淵·洪祐命·金炳雲,直提學金學性,檢校直閣鄭㝡朝,檢校待敎南秉哲·李裕元,待敎洪淳穆,以次侍立,時至,通禮跪啓請外辦,上具翼善冠·衮龍袍,乘輿出宣化門,藥房提調金東健,副提調趙鳳夏進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺,通禮跪啓請降輿,上降輿,通禮前導就褥位南向立,引儀引先農壇,初獻官興寅君最應進詣褥位之左,通禮跪啓請跪,上跪,香室官員奉香祝跪授徽林,徽林東向跪進,上受香祝以授最應,最應西向跪受興,通禮跪啓請興,上興,通禮前導就階下祗送位西向立,香祝由正階出,通禮跪啓請鞠躬,上鞠躬,香祝過後,通禮跪啓請平身,上平身,通禮跪啓請入幄次,上入幄次,上命修撰洪祐健入侍,都承旨趙鳳夏,記事官金有淵·洪祐命·金炳雲,以次進前,史官分左右訖,上以封書一度授鳳夏,鳳夏奉傳祐健,祐健跪受。上曰,前雖祕密爲之,每多不密之患,亦無實效,故如是送之,而且當有◆◆聞之道,惕念對揚,可也。仍命祐健先退,又命退,承史以次退出,通禮跪啓請出次,上出次,通禮跪啓請乘輿,上乘輿。徽林進前奏曰,臣以禮房承旨落後,廟殿宮朔祭,當爲傳香矣。上曰,唯。由仁政門·肅章門入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
李㘾啓曰,明日召對,取稟。傳曰,停。
林永洙啓曰,大司憲閔致成,掌令康國龍在外,執義李寅奭,掌令申泰運呈辭,持平李容翼未肅拜,李又新未署經,監察茶時之意,敢啓。傳曰,知道。
李㘾啓曰,來初五日朝參日次,而大報壇親祭齋戒相値,頉稟之意,敢啓。傳曰,知道。
林永洙啓曰,右承旨趙得林,右副承旨鄭基世,同副承旨金始淵,今日不爲仕進,竝卽牌招,何如?傳曰,允。
李文馨有頉,代以趙在應爲假注書。
孔獻東有頉,代以林昺默爲假注書。
傳于李㘾曰,禮房承旨馳詣受香所,奉審嫡奸以來。
以右承旨趙得林,右副承旨鄭基世,同副承旨金始淵牌不進罷職傳旨,傳于李㘾曰,只推。
傳于李㘾曰,右承旨牌招,如有違牌,勿爲呼望。
傳于李㘾曰,在外臺諫許遞,前望單子入之。
臺諫前望單子入之,大司憲閔致成,掌令申佐模,正言李鼎信·沈宜元落點。
以水原留守李若愚狀啓,判官金炳冀,方有身病,無以還任,屢呈辭狀,不得已罷黜事,傳于李㘾曰,令該曹口傳差出,催促下送。
吏曹口傳政事,以徐光奎爲水原判官。
林永洙,以吏曹言啓曰,今日入侍時,受由上京守令,不多日內催促下送事,允下矣。自臣曹催促,則杆城郡守鄭在容,魯城縣監沈明奎,俱已爲下去云,咸昌縣監徐兢淳,靑陽縣監朴臣圭,俱以爲來三月初一日下去云,旌善郡守閔致久,唐津縣監成載琬,俱以爲來三月初二日下去云,義城縣令洪翰周,安義縣監趙秉緯,任實縣監李,俱以爲來三月初三日下去云,韓山郡守趙命夏,稷山縣監尹榮遠,俱以爲來三月初四日下去云,延安府使金元植,來三月初七日下去云,錦山郡守宋泰熙,受由在於忠淸道懷德地,順安縣令李人圭,受由在於江原道鐵原地,俱以爲下鄕云,故發關知委於各該道臣處,而江西縣令洪鍾序親病猝重,不得下去云,其親病旣如是,則有難强令還任,改差,何如?傳曰,允。
李㘾,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮四月別大祭造燭封香吉日,今月十一日巽時,衣襨香燭祭品奉詣吉日,同月十二日卯時俱吉云,以此日時擧行之意,敢啓。傳曰,知道。
上在昌德宮。停常參·經筵。
李㘾啓曰,明日召對,取稟。傳曰,停。
金始淵啓曰,大司憲閔致成在外,執義李寅奭,掌令申泰運呈辭,申佐模,持平李容翼未肅拜,李又新未署經,監察茶時之意,敢啓。傳曰,知道。
林永洙啓曰,明日傳香禮房承旨,當爲齋宿,左副承旨李㘾纔已須資出去矣,卽爲牌招,何如?傳曰,允。
又啓曰,事變假注書玄基濬身病猝重,勢難察任,今姑改差,何如?傳曰,允。
玄基濬改差,代以權世祜爲事變假注書。
林昺默有頉,代鄭漢源·閔致庠·朴昇壽,改望以李振采爲假注書。
以左副承旨李㘾牌不進罷職傳旨,傳于金始淵曰,只推。
金始淵,以都摠府言啓曰,今此大報壇祭親行時,侍衛·寶劍,當爲備員,而都摠管興宣君〈昰應〉呈辭受由,洪在喆差祭,副摠管韓鎭庭有實病,二員未差,無以備員,令政院稟旨變通,與未差之代,竝令該曹以在京無故之人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以興完君晸應·金英淳爲都摠管,李圭祊·曺錫亨·洪祐順爲副摠管。
金始淵,以兵曹言啓曰,今此大報壇祭親行時,侍衛當爲備員,宣傳官四員有闕之代,竝口傳擬入,以爲擧行之地,何如?傳曰,允。
兵曹口傳政事,以徐相岳·金在徽·申橚·南履容爲宣傳官。
金始淵,以司僕寺一二提調意啓曰,兼內乘徐相岳,今日口傳政,移拜宣傳官矣,其代令該曹口傳差出,何如?傳曰,允。
兵曹口傳政事,以李光鉉爲內乘。
金始淵,以兵曹言啓曰,內禁衛將任泰錫,以其病難供職,呈狀乞遞,改差,何如?傳曰,允。
又以兵曹言啓曰,守門將金載玉除授在外,過限未入仕,係是加設窠,減下,何如?傳曰,允。
又以備邊司言啓曰,南兵使除拜,已至經歲,以晉閫交替之故,夫馬許久濡滯,貽弊不可不念,南兵使鄭泰東,使之明日辭朝,何如?傳曰,允。
又以御營廳言啓曰,本廳千摠申命洪,身病甚重,勢難察任,改差,何如?傳曰,允。
上在昌德宮。停常參·經筵。
李㘾啓曰,明日召對,取稟。傳曰,停。
金始淵啓曰,大司憲閔致成在外,執義李寅奭,掌令申泰運呈辭,申佐模,持平李容翼未肅拜,李又新未署經,監察茶時之意,敢啓。傳曰,知道。
林永洙啓曰,今日齋宿,承旨當爲備員,都承旨趙鳳夏不爲仕進,所當牌招,而拘於廳規,不得請牌,何以爲之?敢稟。傳曰,牌招。
備忘記,南兵使鄭泰東下直,長弓一張,長箭一部,片箭一部,筒兒一箇賜給。
傳于李㘾曰,傳香承旨馳詣懿昭墓,奉審摘奸以來。
傳于林永洙曰,都承旨許遞,前望單子入之。
承旨前望單子入之,洪鍾應落點。
林永洙啓曰,今日齋宿,承旨當爲備員,新除授行都承旨洪鍾應,所當牌招,而拘於廳規,不得請牌,何以爲之?敢稟。傳曰,牌招。
權世祜有頉,代李杓·鄭昌休·丁義衍,改望玄基濬·金大鉉·白文振,改望承鎭泰·金龍翼·金弘祺,改望以朴榮濟爲事變假注書。
傳于鄭基世曰,注望申飭何如,而如是遲滯,此何擧行乎?當該擬望之注書罷職。
注書徐堂輔罷職,代以金炳德爲假注書。
李㘾,以成均館大司成意啓曰,今三月初三日儒生課試,當爲設行,而大提學趙秉鉉有身病,限內不得爲之之意,敢啓。傳曰,知道。
金始淵,以兵曹言啓曰,今此大報壇祭親行時,侍衛當爲備員,宣傳官有闕之代,口傳擬入,何如?傳曰,允。
兵曹口傳政事,以李鶴周爲宣傳官。
金始淵,以都摠府言啓曰,今日入直內三廳武兼禁軍及軍兵等,當爲中日習射技放,而懿昭墓忌辰祭齋戒相値,不得設行之意,敢啓。傳曰,知道。
又以備邊司言啓曰,本司有司堂上金英淳,除拜摠管矣,職務相妨,摠管之任,今姑改差,何如?傳曰,允。
兵曹口傳政事,副護軍趙鳳夏。
上在昌德宮。停常參·經筵。
洪鍾應啓曰,假注書金炳德,時無職名,令該曹依例付軍職冠帶常仕,何如?傳曰,允。
朴榮濟在外,代以任百淵爲事變假注書。
洪鍾應啓曰,卽者兵曹郞廳來言,今此大報壇祭親行時,別侍衛不可不備,而判書朴岐壽有身病,不得進參云,何以爲之?敢稟。傳曰,次堂擧行。
傳于金始淵曰,未署經持平許遞,金炳冀除授。
金始淵啓曰,新除授持平金炳冀,方在罷散中,何以爲之?敢稟。傳曰,敍用。
傳于李㘾曰,發遣吏郞,諸執事淸齋與否,摘奸以來。
傳于金始淵曰,明日出宮門路,以協陽門爲之。
洪鍾應,以兵曹言啓曰,明日大報壇祭親行時,本曹堂上·郞廳全數進參,而參議黃浩民,參知南性敎俱有身病,無以備員,令政院稟旨變通,與正郞一員未差之代,竝令該曹以在京無故人口傳差出,參議·參知,待下批牌招,以爲進參之地,何如?傳曰,允。許遞。
吏曹口傳政事,以李裕元爲兵曹參議,韓啓源爲兵曹參知,兪錫煥爲兵曹正郞。
洪鍾應,以兵曹言啓曰,今三月初六日大報壇祭親行時,墻外環衛軍當爲磨鍊,而謹考謄錄,則訓局軍或五哨或六哨或七哨排立矣,今番則以幾哨磨鍊乎?敢稟。傳曰,以六哨爲之。
又以訓鍊都監言啓曰,謹依下敎,今番幸行回鑾後,前排巡牢各十雙賞木二同二十疋磨鍊,輸送總衛營之意,敢啓。傳曰,知道。
又以濬川司言啓曰,本司都廳訓鍊都監別將柳信儉改差代,以御營千摠吳明善差下,使之察任,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深七分。
藥房都提調朴晦壽,提調金東健,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李㘾啓曰,明日常參·經筵,取稟。傳曰,停。
金始淵啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
藥房口傳啓曰,大報壇親享,旣有成命,時刻將屆,儀衛皆備,而見今雨勢霔下,少無開霽之意,此時觸冒勞動,有非節宣之方,亟許收還,千萬顒祝,惶恐敢啓。答曰,知道。
傳于李㘾曰,皇壇祭享,更以攝儀磨鍊。
傳于李㘾曰,禮房承旨進詣大報壇,奉審摘奸以來。
以平安監司趙鶴年狀啓,義州府民家失火事,傳于鄭基世曰,聞甚矜惻,元恤典外,別加顧助,結構奠接之方,廟堂措辭分付。
林永洙,以吏曹言啓曰,今此大報壇攝行祭獻官,時原任大臣中當爲塡差,而領府事趙寅永,判府事鄭元容,判府事權敦仁,判府事金道喜俱有實病,右議政朴晦壽藥院都提調,例不得塡差,何以爲之?敢稟。傳曰,宗親·儀賓中塡差。
上在昌德宮。停常參·經筵。
自人定至初七日開東,灑雨下雨,測雨器水深六分。
林永洙啓曰,明日常參·經筵,取稟。傳曰,停。
金始淵啓曰,大司憲閔致成在外,執義李寅奭,掌令申泰運,持平金炳冀呈辭,掌令申佐模,持平李容翼未肅拜,監察茶時之意,敢啓。傳曰,知道。
林永洙啓曰,右承旨趙得林,今日不爲仕進,卽爲牌招,何如?傳曰,允。
又啓曰,假注書金炳德身病猝重,勢難察任,今姑改差,何如?傳曰,允。
金炳德改差,代以徐大淳爲假注書。
徐大淳在外,代以金德根爲假注書。
林永洙啓曰,左右史不可不備,檢閱李承益,卽爲牌招入直,何如?傳曰,允。
傳于林永洙曰,檢校直閣鄭㝡朝馳詣健陵,奉審摘奸,仍詣顯隆園·華寧殿,一體奉審以來。
林永洙啓曰,永安府院君,靑陽府夫人祠板,遣承旨致祭事,命下矣。何承旨進去乎?敢稟。傳曰,都承旨進去。
以慶尙監司李啓朝狀啓,慶州府民家失火事,傳于金始淵曰,聞甚矜惻,元恤典外,別加顧助,結構奠接之方,廟堂措辭分付。
以右承旨趙得林牌不進罷職傳旨,傳于金始淵曰,只推。
金始淵,以都摠府言啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
上在昌德宮。停常參·經筵。
林永洙啓曰,明日再明日健陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
洪鍾應啓曰,來十一日朝參日次矣,敢稟。傳曰,停。
林永洙啓曰,來十一日輪對日次矣,敢稟。傳曰,當次人受點,後日次待令。
金始淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,右承旨趙得林,右副承旨鄭基世今日不爲仕進,竝卽牌招,何如?傳曰,允。
林永洙啓曰,假注書金德根,時無職名,令該曹依例付軍職冠帶常仕,何如?傳曰,允。
注書金有淵病,代以李鍾淳爲假注書。
林永洙啓曰,假注書李鍾淳,時無職名,令該曹依例付軍職冠帶常仕,何如?傳曰,允。
洪鍾應啓曰,臣以永安府院君,靑陽府夫人祠板致祭進去,下直之意,敢啓。傳曰,知道。
林永洙啓曰,明日傳香禮房承旨,當爲齋宿,左副承旨李㘾內閣進,卽爲牌招,何如?傳曰,允。
正言李鼎信啓曰,臣姿性庸陋,言議拙劣,淸朝耳目之任,初不近似,而薇垣除旨,忽下於千萬夢想之外,臣感恩怵義,雖不得不張皇出肅,粗伸叩謝之忱,而第臣與島配罪人成容默,爲內外從四寸之親,而方在合啓中,揆以法例,不可聯參,以此情踪,何敢一刻晏然於臺次乎?連値齋日,今始來避,所失尤大,請命遞斥臣職。答曰,依啓。
金始淵啓曰,大司憲閔致成在外,執義李寅奭,掌令申泰運·申佐模,持平李容翼·金炳冀牌不進,監察茶時之意,敢啓。傳曰,知道。
以大司諫韓正敎,司諫金基纘,獻納李敎英,正言沈宜元,執義李寅奭,掌令申泰運·申佐模,持平李容翼·金炳冀牌不進罷職傳旨,傳于金始淵曰,只推。
以右承旨趙得林,右副承旨鄭基世牌不進罷職傳旨,傳于金始淵曰,只推。
以左副承旨李㘾牌不進罷職傳旨,傳于金始淵曰,只推。
金始淵,以刑曹言啓曰,以司謁口傳下敎曰,科場作奸諸漢,出付秋曹査實,依本律嚴處事,命下矣。罪人李彦喆·李學文·金昌範·李萬吉等處,作奸情節,嚴加査問,則彦喆與冶匠昌範,相約以二貫革封箭,學文與萬吉,相約以七貫革封箭矣,應射之際,俱以射隊之互換,彦喆·學文則未及放射,而昌範·萬吉則只依初約,認以應射,徑先封箭,至於現捉,和應作奸之罪,俱爲遲晩矣,謹按律文,則大典通編武科條有曰,科場用奸者,邊遠充軍,竝依此律,彦喆咸鏡道洪原縣,學文平安道寧邊府,昌範慶尙道彦陽縣,萬吉全羅道靈巖郡,邊遠充軍定配所,竝卽押送之意,敢啓。傳曰,知道。
又以刑曹言啓曰,今番幸行時,肅川幼學金養坤,爲其父啓珍殺獄稱冤事,良人梁顯伯,爲其母金召史殺獄稱冤事,知禮童蒙鄭順碩,爲其父尙浩殺獄稱冤事,擊錚於衛外,而今於捧供之日,不爲待令,竝原情勿施之意,敢啓。傳曰,知道。
義禁府啓目,禮賓寺主簿李根植原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,宣傳官許燦·李敏棟·吳宅善·申桓等原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,竝只議處,何如?判付啓依允。又啓目,河東前府使宋在璿原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。
上在昌德宮。停常參·經筵。
大王大妃殿進御二錢重人蔘粟米飮,自今日一貼式限二貼煎入事,榻前下敎。
林永洙啓曰,明日召對,取稟。傳曰,停。
金始淵啓曰,大司憲閔致成在外,執義李寅奭,掌令申泰運,持平金炳冀呈辭,掌令申佐模,持平李容翼未肅拜,監察茶時之意,敢啓。傳曰,知道。
林永洙啓曰,左副承旨李㘾,今日不爲仕進,卽爲牌招,何如?傳曰,允。
來四月初二日,行宗廟夏享大祭親祭,取稟。奉敎敬依。
以黃海監司南獻敎狀啓,鳳山郡民家失火事,傳于鄭基世曰,聞甚矜惻,元恤典外,別加顧助,結構奠接之方,廟堂措辭分付。
鄭基世,以兵曹言啓曰,本曹正郞安喜壽身病猝重,屢度呈狀乞遞,宿衛重地,不可久曠,今姑改差,何如?傳曰,允。
傳于林永洙曰,政官牌招開政。
有政。吏批,行判書徐憙淳進,參判韓鎭庭牌招不進,參議李根友牌招不進,右承旨趙得林進。以徐在懋爲正言,尹致賢爲副校理,金英淳爲判尹,成原默爲敦寧都正,沈熙淳爲禮曹參議,李啓朝爲知義禁,李時在爲同春秋,韓鎭庭爲活人提調,尹致英爲兵曹正郞,李允植爲掌樂僉正,朴鎬源爲典籍,吳晩善爲敦寧參奉,徐箕輔爲江西縣令,崔遇亨爲永同縣監,校書博士任百淵,華寧殿令徐光奎,兼知纂輯春秋館事趙秉鉉·金蘭淳·金興根·朴永元·李若愚·金東健·趙斗淳·徐箕淳,兼纂輯春秋館編修官李寅奭·沈宜冕·朴承輝,兼纂輯春秋館記注官李敎英·兪致崇以上竝單付。
兵批,兼判書朴岐壽受由,參判任百經病,參議李裕元內閣進,參知韓啓源入直進,右副承旨鄭基世進。以金僖良爲白峙僉使,副護軍趙徽林·權用脩·徐戴淳·黃浩民·南性敎·李顯佑·具聖魯·白民洙,副司直康國龍·李又新,副司果趙熙哲·李鼎信·孫相馹,副司正金德根·李鍾淳,以上竝單付。
以左副承旨李㘾牌不進罷職傳旨,傳于鄭基世曰,只推。
以吏曹參議李根友牌不進罷職傳旨,傳于鄭基世曰,只推。
兼兵曹判書朴岐壽疏曰,伏以臣頃上辭本,披瀝苦懇,自附無隱之義,仰冀體下之恩,其奈誠淺辭拙未蒙兪可,仍値幸行有命,陪扈義重,遂不敢爲再瀆之計,冒死承當,竭力做去,間嘗周旋於儀衛之列,奔走於試取之役,而動輒失儀,觸事僨誤,一則臣病狀之難强也,一則臣才具之不堪也,然而若較論其緩急,則難强甚於不堪,是臣固無奈何於疾病,而殆天之所廢耳,今則臣病愈往愈痼,自日前猝地添劇,始因氣閼而喘急,終致痰壅而風動,口眼喎斜,語言訥澁,右邊之手足,不能從令,此醫家所稱癱瘓不遂等症也,雜試藥餌,分效尙遲,神識迷瞀,殆同偶人,僵委床笫,無異尸居,臣之此病,蓋常所爲慮者,則其所由來之漸已久,非但一時之勞瘁爲祟而已,見今形症,非旬月可瘳,則雖閒司漫務,固難陳就,況臣所帶本兵,任重且繁,豈可使如臣病頓濱危,漫無省覺者,一刻虛縻也哉?此尤臣惶隘悶迫,病上添病,玆敢疾聲呼籲於憫覆之天,伏乞聖慈,俯垂矜諒,亟許鐫改臣兵曹之任,俾公務無曠,私分獲安,千萬至祝,臣無任云云。答曰,省疏具悉。豈可以一時之病,遽遞重任乎?卿其勿辭,調理行公。
戶曹判書李穆淵疏曰,伏以臣於度支之任,才旣不當,病又不堪,曾於前秋,再控辭懇,忱誠淺薄,竟未獲命,瀆擾是懼,未敢更籲,情窮勢蹙,黽勉度日,有不可闕參之公會,而未參者屢矣,以不可遲滯之文簿,而積滯者多矣,跡涉慢蹇,罪著瘝曠,拊躬自悼,訟愆俟勘,而竊謂寒節已過,春氣漸暢,則或賴藥餌之效,冀有調治之方,其奈賦命畸薄,天不欲假與,衝亘之積氣,自在無減,而近日以來,添出暈眩之症,頭目昏瞀,嘔逆交至,方其劇也,涔涔如卽刻垂盡之狀,少有神氣稍醒之時,則意或自此可得漸差,而未過半晌,又復發作,視物久則眩,聽言多則眩,有思慮則眩,有運動則眩,饑且眩飽且眩,凡一日之內,不知幾度顚倒,醫者皆言心血內耗,虛火上升,眞元盡脫,不能鎭定而然,以若見狀,時月之間,萬無彈束陳就之望,雖閒司漫局,固不當一任爲養病之坊,況計會之繁,酬應之衆,較他有異者乎?噫,臣今老白首矣,縱欲殫竭鹵鈍,圖報塵刹,而事君之日,亦將無多,苟使臣病不至貞痼力足以奔走,則顧何敢飾讓乞解,以爲占便之計哉?臣情到此,吁亦慼矣,玆不得不略暴衷懇,冒瀆崇嚴,伏乞聖慈,俯垂㦖恤之澤,亟遞臣見帶之職,俾公務無闕,殘喘獲保,千萬至祝,臣無任云云。答曰,省疏具悉。卿其勿辭,調理行公。
上在昌德宮。停常參·經筵。
李㘾啓曰,明日常參·經筵,取稟。傳曰,停。
趙得林啓曰,大司憲閔致成在外,執義李寅奭,掌令申泰運,持平金炳冀呈辭,掌令申佐模,持平李容翼未肅拜,監察茶時之意,敢啓。傳曰,知道。
又啓曰,同副承旨金始淵,今日不爲仕進,卽爲牌招,何如?傳曰,允。
傳于趙得林曰,左承旨·右副承旨竝許遞,前望單子入之。
承旨前望單子入之,金鼎集·鄭㝡朝落點。
傳于趙得林曰,摠管有闕之代,前望單子入之。
摠管前望單子入之,都摠管李嘉愚,副摠管金箕晩落點。
吏批,再政。以李象億爲宗廟令,洪運謨爲景慕宮令,同義禁單李啓朝。
李㘾啓曰,持平金炳冀,以其親病投章徑行,原疏以國忌正日,纔已退却矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。原疏捧入。
以同副承旨金始淵牌不進罷職傳旨,傳于趙得林曰,只推。
以司謁口傳下敎曰,江界越邊欽差大臣之出來與常時察邊之行有異,其在款接優待之道,宜有別般示意之擧,雖以兩倅借銜迎候,且其欽差兩員,俱是年前勅使也,若以道內文堂上守令差定,假承旨奉御帖齎禮物,以爲勞問則恐合事體,諸大臣處,遣史官問議以來。
李㘾,以禮曹言啓曰,來四月初二日行宗廟夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來四月初二日行宗廟夏享大祭親行時,永寧殿,依例遣大臣攝行,何如?傳曰,允。
趙得林,以兵曹言啓曰,去二月二十五日慶科庭試武科殿試時,直赴殿試奉承傳馬兵韓應愈等二百十四人內,一百九十五人應試參榜,所授帖文,竝依例收聚爻周,扈衛軍官韓敏秀,武藝別監李源永·元瑜永,馬兵李翊範,鄕騎士崔鳴律,親騎衛朴亨根·金仁錫·崔成根,別隊馬兵李豐麗,別付料軍官崔正奎,武學鞠大連,別武士鄭驥鎭,別牙兵李萬石等十三人遭故,依法典陳試,武士金德英,槍劍軍金福伊,哨軍金景福,親騎衛朴致鉉等四人,身病不赴,選武軍官李完懋赴燕不赴,係是三式年內,竝依例陳試,京畿監營武士金健喜,起送成冊,初無擧論,亦不赴試,其委折關問該道臣後稟處,直赴會試奉承傳選武軍官鄭貴得等一百七十人內,一百五十一人應試,所授帖文,竝依例收聚爻周,選武軍官辛晳煥,閑良高益三,別驍士曺鶴昇,挾輦軍梁儀成·白命郁,巡令手金得麗·金光漢,槍劍軍李順用,牢子崔致永等九人遭故,依法典陳試,挾輦軍李益謙,牢子金孟哲等二人作故,燈籠軍林用璧身病不赴,竝依例勿施,別付料軍官金益性,方在遭故,而潛授他人,奸狀現發,亦爲勿施,所授帖文,收聚爻周,北兵營馬兵朴龍杰起送成冊中,以起送爲辭,而不爲赴試,京畿監營武士崔億信·朴寬哲·黃長孫·朴東植·金昌根等五人,起送成冊,初無擧論,亦不赴試,其委折關問各該道帥臣後,稟處,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
藥房提調金東健,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入軫,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李㘾啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
洪鍾應啓曰,行左承旨金鼎集,同副承旨金始淵,今日不爲仕進,竝卽牌招,何如?傳曰,允。
趙得林啓曰,判尹金英淳除拜後過三日不爲出肅,依定式推考警責,仍卽牌招察任,何如?傳曰,允。
傳于趙得林曰,瑞蔥臺,今十五日蕩春臺親臨矣,該房知悉。
以同副承旨金始淵牌不進罷職傳旨,傳于鄭㝡朝曰,只推。
傳于趙得林曰,左承旨·同副承旨竝許遞,前望單子入之。
承旨前望單子入之,洪說謨·金始淵落點。
趙得林啓曰,卽者義禁府都事來言,時囚罪人宋在璿·李根植·許燦·李敏棟·吳宅善·申桓等,當爲議處,而判義禁金熙華有身病,次堂例不得擧行云,判義禁卽爲牌招,何如?傳曰,允。
又啓曰,判義禁金熙華牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以忠淸監司趙雲澈狀啓,丹陽郡民家失火事,傳于鄭㝡朝曰,聞甚矜惻,元恤典外,別加顧助,結構奠接之方,廟堂措辭分付。
趙得林啓曰,大司憲閔致成,持平金炳冀在外,執義李寅奭,掌令申泰運·申佐模,持平李容翼牌不進,監察茶時之意,敢啓。傳曰,知道。
以大司諫韓正敎,司諫金基纘,獻納李敎英,正言沈宜元,執義李寅奭,掌令申泰運·申佐模,持平李容翼牌不進罷職傳旨,傳于鄭㝡朝曰,只推。
李㘾,以弘文館言啓曰,新除授副校理尹致賢,卽爲牌招察任,何如?傳曰,允。
又以承文院都提調意啓曰,院製述官金鍾彬瓜滿,代吏文學官吳致箕陞付,吏文學官有闕,代業儒趙嘉永差下,使之付軍職冠帶常仕,何如?傳曰,允。
趙得林,以兵曹言啓曰,今此蕩春臺親臨瑞蔥臺時,侍衛領軍之任,當爲備員,而宣傳官李南輔,內禁衛將洪大恒,身病猝重,勢難供職云,改差,與內禁衛將有闕之代,竝口傳擬入,何如?傳曰,允。
兵曹口傳政事,以李容駿爲宣傳官,申從翼·趙兢錫爲內禁將。
趙得林,以兵曹言啓曰,金虎門南邊月廊本曹員役等所接處築墻二間頹圮處,今已畢築矣,把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,金虎門南邊月廊本曹員役所接處築墻二間頹圮處,今已畢築,把守軍兵還入直所,將校解送之意,敢啓。傳曰,知道。
又以禁衛營言啓曰,本營千摠李奎燦身病猝重,勢難察任,改差,何如?傳曰,允。
事變假注書任百淵書啓,臣於本月初九日申時量,敬奉聖敎,馳往問議于時原任大臣處,則領府事臣趙寅永,病未獻議,判府事臣鄭元容以爲,江界越邊欽差之行,卽因當初我國之咨請者,而特旨兩員,俱係大臣,且俱是曾前奉勅東來之人也,事體實與尋常搜察之員有異,而我國旣又差指引之官,則恐不可以不由我境,置而不問也,款厚接待,果合禮意,近侍勞問之擧,誠如聖敎,而第迎候之時,過江與否,先使譯官通及此意於欽差之行,一依彼言而行之似好矣云,判府事臣權敦仁以爲,江界越邊欽差之行,固與常時察邊有異,凡係接待之宜有別般示意,聖敎誠爲允當,而第念,彼行旣在彼地,則莫重御帖之過界奉往,事涉創例,恐合難愼,臣未敢臆對,惟在博詢而處之云,判府事臣金道喜病未獻議,右議政臣朴晦壽以爲,今此欽差之行,旣奉皇旨,派定隆秩,且爲我國事而來者也,事面非比常例,兩倅之借銜迎候,不過依彼咨所請指引而已,其在優待之道,宜有致款之節,今玆聖敎,別加勞問,允合示意,而齎奉御帖,事體尤別,以道內堂上文倅·承宣,借銜差送,其於接待大賓之禮,誠爲至當,俯詢之下,臣無容他見,而迎接之時,過江與否,先使譯官通及,必待欽差之言而行之,恐好云矣,敢啓。傳曰,諸大臣之議實符予意,依此擧行,凡係禮單,參互贈勅時例,別加致款,以示優待之意,御帖齎奉之節,別定宣傳官,使之傳及於假承旨處,亦令擇送幹事首譯,過江與否,先期通及,無至失儀事,竝令廟堂另加飭諭。
持平金炳冀疏曰,伏以臣本生父居在京畿驪州地,經歲曠省,心常憧憧,卽接鄕信,則素患痰癖之症,當此換節之交,一倍闖肆,委頓床笫,臣自聞此報,方寸煎灼,不得不趁速歸覲,少伸至情,忙陳短章,徑尋鄕路,伏乞聖明,俯垂鑑諒,亟遞臣所帶之職,俾便往護,仍治臣擅離之罪,以昭法紀焉,臣無任云云。省疏具悉。爾其勿辭往護。
上在昌德宮。停常參·經筵。
自卯時至人定,灑雨下雨,測雨器水深一寸九分。
鄭㝡朝啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙得林啓曰,假注書金德根身病猝重,勢難察任,今姑改差,何如?傳曰,允。
金德根改差,代以鄭漢源爲假注書。
金始淵啓曰,判義禁金熙華牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金熙華再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
洪說謨啓曰,卽者觀象監官員來言,今三月二十一日德山胎室加封時,提調一員當爲進去,而提調金東健時帶內醫提調,洪學淵有身病,不得進去云,提調洪學淵,卽爲牌招,何如?傳曰,竝許遞,前望單子入之。
觀象監提調前望單子入之,徐箕淳落點,趙秉駿添書落點。
金始淵啓曰,大司憲閔致成,持平金炳冀在外,執義李寅奭,掌令申泰運·申佐模,持平李容翼牌不進,監察茶時之意,敢啓。傳曰,知道。
以大司諫韓正敎,司諫金基纘,獻納李敎英,正言沈宜元,執義李寅奭,掌令申泰運·申佐模,持平李容翼牌不進罷職傳旨,傳于金始淵曰,只推。
以江原監司朴宗吉狀啓,杆城郡民家失火事,傳于鄭㝡朝曰,當此農殷之節,民家之一時燒燼,若是夥多,聞甚驚慘,元恤典外,別加顧助,燒死人如有生前身還布,蕩減,趁卽結構奠接,無有一民失所棲遑之弊事,廟堂各別措辭分付。
以司謁口傳下敎曰,今見御帖及禮物單子,則只有於欽差兩大臣,而盛京將軍及禮部署侍郞,無接待之禮,參互前例,與欽差大臣同爲禮待與否及又有次等之別可乎?指一回奏事,遣史官問議于右議政。
傳于金始淵曰,兵判有闕之代,前望單子入之。
洪說謨,以吏曹言啓曰,今此望祭祭官中,時無職名人,令該曹口傳付軍職,何如?傳曰,允。
兵曹口傳政事,護軍金鼎集,副司果安喜壽,以上竝單付。
洪說謨,以禮曹言啓曰,大祀誓戒之夜,如値陵寢忌辰,則誓戒正時,進定於齋所呼唱起寢之前,留門初更爲之事,曾有受敎定式矣,來四月初二日行宗廟夏享大祭,誓戒在今三月二十四日三更四點子時正刻,而與英陵忌辰相値,誓戒正時,依定式進定於二更,何如?傳曰,允。
又以禮曹言啓曰,卽接寶城幼學諸光一所志,則以爲,族弟光天,嫡妾俱無子,以其同姓十寸兄光允第二子致元,欲爲繼後,兩家諸族相議完定,而光天夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長諸光一所訴旣如此,依定式諸光允第二子致元,立爲諸光天之後,何如?傳曰,允。
金始淵,以兵曹言啓曰,今三月十五日大駕詣蕩春臺,親臨瑞蔥臺試射時,訓局步軍一哨除出,除器械,將官率領,出宮前預先出去,隨駕軍兵札駐前,環衛作門,何如?傳曰,允。
又以禁衛營言啓曰,謹依下敎,移屬槍劍軍等處,幸行回鑾後賞木三十三疋二十三尺,輸送總衛營之意,敢啓。傳曰,知道。
兼兵曹判書朴岐壽疏曰,伏以臣之前章丐免,卽出於病仍猝劇,情實至苦,雖欲自已而不已也,竊庶幾仁天臨照,獲遂所圖,及伏承聖批,辭旨鄭重,終靳允兪,是臣辭不達也,誠未格也,慙悶隘塞,不知所出,臣病容或有毫分可强,而故爲此煩瀆,則是飾辭例讓也,又或有時日可效,而故作此偃便,則是乘機圖占也,臣雖無狀,決不爲此欺天而自欺也,今則源委漸痼,證形倍劇,非但見者危之,臣亦自知其必無倖矣,蓋其病氣未退而元氣隨減,元氣減而諸症益肆,首尾旬有餘日,落下不知幾層,醫之診臣者曰,病非藥餌所能,惟勿勞心勿勞力,靜居頤養,然後庶或可以獲瘳,此深得臣病源者,而以臣量臣,則設如醫者之言,終必未免爲大易所謂恒疚不死者類耳,顧臣所叨,卽其勞心與力之最,以若濱死危喘,斷無可堪之望,而蹲冒一日,則瘝廢一日,然猶姑且虛縻,以俟無倖之倖,跡涉貪戀,人將謂何?噫,臣亦禮使中一物耳,凡有疾痛,宜蒙軫恤,而前之靳許,竊恐聖鑑,猶未盡燭臣病狀而然也,且況瑞蔥臺有命,儀衛之戒,只隔數日,以臣見狀,執鞭屬櫜,周旋於帳前,其勢末由,此惟劃卽變通,然後擧行可無窘急,玆敢不避屢瀆,仰溷聰聽,伏乞天地父母,特垂矜諒,亟遞臣見職,俾得安意調治,以尋生路,不勝幸甚,臣無任云云。答曰,省疏具悉。所懇如此,本兵之任,今姑許遞。
敦寧都正成原默疏曰,伏以臣伏奉除旨,以臣爲敦寧府都正者,臣不勝感惶章皇出肅,粗伸叩謝之忱,而第臣本無敦寧,揆以格例,自在應遞,玆敢略陳短章,仰瀆崇嚴,伏乞聖明,俯賜鑑諒,照例遞改,以存公格,以安私分焉,臣無任云云。省疏具悉。所請依施。
上在昌德宮。停常參·經筵。
洪鍾應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪說謨啓曰,明日常參·經筵,取稟。傳曰,停。
金始淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,右承旨趙得林,今日不爲仕進,卽爲牌招,何如?傳曰,允。
又啓曰,假注書李鍾淳身病猝重,勢難察任,今姑改差,何如?傳曰,允。
李鍾淳改差,代以金德根爲假注書。
洪鍾應啓曰,假注書鄭漢源,時無職名,令該曹依例付軍職冠帶常仕,何如?傳曰,允。
金始淵啓曰,卽者正言沈宜元,以其親病,投章徑行,原疏纔已捧入矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
兵曹判書前望單子入之,金左根落點。
洪鍾應啓曰,新除授行兵曹判書金左根,卽爲牌招,傳授命召,何如?傳曰,允。
又啓曰,行兵曹判書金左根牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
金始淵啓曰,判義禁金熙華再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金熙華牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以義州府尹尹致秀狀啓,禮單馬不善救療,竟爲致斃,惶恐待罪事,傳于金始淵曰,勿待罪事回諭。
金始淵啓曰,大司憲閔致成,持平金炳冀在外,執義李寅奭,掌令申泰運·申佐模,持平李容翼牌不進,監察茶時之意,敢啓。傳曰,知道。
以大司諫韓正敎,司諫金基纘,獻納李敎英,執義李寅奭,掌令申泰運·申佐模,持平李容翼牌不進罷職傳旨,傳于金始淵曰,只推。
以右承旨趙得林牌不進罷職傳旨,傳于洪說謨曰,只推。
事變假注書任百淵書啓,臣於本月十二日酉時量,敬奉聖敎,馳往問議于右議政朴晦壽處,則以爲,今此勞問之擧,果爲欽差所重,而盛京將軍,亦是秩高之人也,同事而同來,今於接待之際,一爲一否,誠有斑駁,恐欠事面,似當一體問之,而旣問則宜有禮單,旣有禮單,宜有御帖矣,凡屬贈給,雖有差等之例,而此則特禮也,一從優厚,恐不可異同,而事係創例,不敢質對,第考見原咨文起頭,則列書將軍與侍郞,其下會同起程,只將軍而無侍郞矣,然而異國事例,容有未詳,侍郞禮物,姑爲預備以去,似無狼狽之慮矣云矣,敢啓。口傳下敎曰,依此爲之。
金始淵,以兵曹言啓曰,今三月十五日大駕詣蕩春臺,親臨瑞蔥臺試射時,隨駕營門,當爲磨鍊,而謹考庚戌謄錄,則因下敎,訓局馬軍三哨,步軍十哨,大將率領,全屬前廂,御營廳騎士一番,步軍三哨,大將率領,全屬後廂,禁軍三番磨鍊,而留營留陣,亦因下敎置之矣,今則禁御兩營鄕軍,已爲停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今番幸行時例磨鍊,訓禁兩營留陣,餘軍留營,置之。
又以兵曹言啓曰,在前親臨春塘臺·瑞蔥臺時,兵曹判書,隨駕將臣,各率旗鼓,先入信地迎接,而謹考謄錄,則丙午年慕華館親臨瑞蔥臺試射時,兵曹判書臨時先詣信地留陣,大將因下敎出宮後,以中軍代主將擧行,後廂尾局隨詣,與先後廂大將,同爲迎接擧行矣,今番則何以爲之乎?敢稟。傳曰,今番則先後廂兩營大將迎接。
又以兵曹言啓曰,今三月十五日大駕詣蕩春臺親臨瑞蔥臺試射時,設布帳及斥堠伏兵,當爲磨鍊,而謹考謄錄,則正廟朝庚戌年親臨蕩春臺·瑞蔥臺時,因下敎置之矣,今番則何以爲之乎?敢稟。傳曰,置之。
又以總衛營言啓曰,今日本營中日時,右司左哨軍金義哲鳥銃貫二中邊一中入格,今爲連三次沒技,而謹考壯勇營節目,則連三次沒技者,有直赴殿試之例矣,原單子中,懸註以入之意,敢啓。傳曰,知道。
正言沈宜元疏曰,伏以臣父方在京畿廣州地,而素有痰滯之證,寧日恒少,近緣日候之不適,倍加添苦,兼患寒感,咳嗽又劇,寢食俱廢,轉側須人,家僮踵至,促臣歸視,臣自聞此報,方寸煎灼,按住不得,忙陳短章,徑出城闉,伏乞聖慈,俯垂鑑諒,亟遞臣見帶之職,仍治臣擅行之罪,俾便救護,以昭法紀焉,臣無任云云。省疏具悉。爾其勿辭往護。
上在昌德宮。停常參·經筵。
李㘾啓曰,明日常參·經筵,取稟。傳曰,停。
金始淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪說謨曰,都承旨許遞,前望單子入之。
承旨前望單子入之,趙鳳夏落點。
洪說謨啓曰,假注書金德根,時無職名,令該曹依例付軍職冠帶常仕,何如?傳曰,允。
行兵曹判書金左根再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金熙華再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
傳于李㘾曰,欽差大臣與將軍侍郞之行,已有贈給磨鍊,而跟役從者之多寡幾許,雖難料度,亦不可無犒饗之擧,令廟堂爛加商確,知委該道,使之優數備辦,以示款待之意。
以黃海監司南獻敎狀啓,薦新生石首魚,未能捉得,限內封進,惶恐待罪事,傳于李㘾曰,勿待罪事回諭。
趙得林啓曰,大司憲閔致成,持平金炳冀在外,執義李寅奭,掌令申泰運·申佐模,持平李容翼牌不進,監察茶時之意,敢啓。傳曰,知道。
以大司諫韓正敎,司諫金基纘,獻納李敎英,執義李寅奭,掌令申泰運·申佐模,持平李容翼牌不進罷職傳旨,傳于趙得林曰,只推。
鄭㝡朝,以司僕寺一二提調意啓曰,內農圃供上田浦落墓入土窟等處,合爲十六同五分耕,待解土量宜換給之意,前已草記蒙允矣,今遣本寺郞官與該中官,眼同摘奸,則十同半半分耕,執頉以來,故依此換給之意,敢啓。傳曰,知道。
義禁府啓目粘連,向前李根植亦,親臨放榜,事體自別,徑先出去,不爲待令,以致頒花之遲滯,揆以擧行,有難參恕,以此照律,何如?判付啓依允。又啓目粘連,向前宋在璿亦,舟師邑面看交代,旣是法典,則不待交龜,徑先發行,有違格例,以此照律,何如?判付啓依允。又啓目粘連,向前許燦·李敏棟·吳宅善·申桓等亦,帳殿親臨,事體謹嚴,而作奸之狀,現露於行査之下,揆以所犯,萬萬驚駭,科場用奸者邊遠充軍,載在法典,竝只依此律施行,何如?判付啓依允。
上在昌德宮。停常參·經筵。
李㘾啓曰,明日動駕相値,視事頉稟之意,敢啓。傳曰,知道。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,同副承旨金始淵,今日不爲仕進,卽爲牌招,何如?傳曰,允。
又啓曰,明日大駕詣蕩春臺入幕次後,大王大妃殿·王大妃殿問安,何承旨進去乎?敢稟。傳曰,左副承旨進去。
傳于李㘾曰,禮房承旨馳詣宗廟·徽定殿·景慕宮,奉審摘奸以來。
趙得林啓曰,因兵曹草記,左邊捕盜大將,右邊捕盜大將兼察事允下矣。兼察左邊捕盜大將任聖皐,卽爲牌招,聽傳敎,何如?傳曰,允。
傳于鄭㝡朝曰,明日出宮內門路,以協陽門爲之。
趙得林啓曰,大司憲閔致成,持平金炳冀在外,執義李寅奭,掌令申泰運·申佐模,持平李容翼牌不進,監察茶時之意,敢啓。傳曰,知道。
以大司諫韓正敎,司諫金基纘,獻納李敎英,執義李寅奭,掌令申泰運·申佐模,持平李容翼牌不進罷職傳旨,傳于鄭㝡朝曰,只推。
以同副承旨金始淵牌不進罷職傳旨,傳于鄭㝡朝曰,只推。
李㘾,以吏曹言啓曰,成均館典籍趙雲卿,以其身病,呈狀乞遞,改差,何如?傳曰,允。
又以奎章閣言啓曰,明日卽書香閣奉審日次,臣進詣擧行之意,敢啓。傳曰,知道。
又以奎章閣言啓曰,守宮檢校直閣李公翼,待開門牌招,何如?傳曰,允。
趙得林,以備邊司言啓曰,謹依下敎,欽差大臣與將軍侍郞之行跟役從者犒饗等節,優數辦備,別定差員,專管檢飭,以示到底款接事,另爲措辭,急撥知委於關西道臣之意,敢啓。傳曰,知道。
又以刑曹言啓曰,今二月二十六日親臨春塘臺慶科庭試文武科放榜入侍時,都承旨趙鳳夏所啓,今日親臨放榜時,禮賓寺·內資寺官員,初不待令,屢度申飭,以致頒花之遲滯,事未前有,萬萬該然,當該官員,竝捧現告,所當重勘,而本院請推之外,無他可施之罰,何以爲之乎?上曰,拿處,可也。義禁府啓辭內,禮賓寺主簿李根植,內資寺假官李宜實等拿處事,傳旨啓下矣。李根植今方待命拿囚,李宜實係是雜技,移送秋曹之意,敢啓。傳曰,知道事,命下矣。謹按律文,則大明律違令條有曰,凡違令者笞五十,李宜實依此律,決笞五十度,放送之意,敢啓。傳曰,知道。
又以義禁府言啓曰,因本府議啓,時囚罪人許燦·李敏棟·吳宅善·申桓等,竝邊遠充軍事,判付內依允事,命下矣。許燦慶尙道蔚山府,李敏棟全羅道靈巖郡,吳宅善全羅道寶城郡,申桓慶尙道昌原府,竝邊遠充軍,而以議啓內辭意,俱罪目,依例發遣府羅將,押送于各其配所,何如?傳曰,允。
義禁府照目粘連,河東前府使宋在璿矣本府議啓內,舟師邑面看交代,旣是法典,則不待交龜,經先發行,有違格例,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目,禮賓寺主簿李根植矣本府議啓內,親臨放榜,事體自別,經先出去,不爲等待,以致頒花之遲滯,揆以擧行,有難參恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
上在昌德宮。停常參·經筵。
自人定至十六日開東,灑雨下雨,測雨器水深一寸二分。
大駕詣彰義門外,入幕次後,藥房·內閣·政院·玉堂口傳問安。答曰,知道。大王大妃殿·王大妃殿遣承旨口傳問安。答曰,知道。還內後,藥房·內閣·政院·玉堂口傳問安。答曰,知道。
藥房都提調朴晦壽,提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李㘾啓曰,明日常參·經筵,取稟。傳曰,停。
金始淵啓曰,大司憲閔致成,持平金炳冀在外,執義李寅奭,掌令申泰運呈辭,申佐模,持平李容翼未肅拜,監察茶時之意,敢啓。傳曰,知道。
趙鳳夏啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
李㘾,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,大駕今已還宮,守宮檢校直閣李公翼,依定式減下,何如?傳曰,允。
金始淵啓曰,卽者義禁府都事來言,今日動駕時,駕側鳴錚罪人李應奎等十人,移送秋曹云矣,敢啓。傳曰,知道。
丁未三月十五日卯時,大駕詣蕩春臺。親臨瑞蔥臺入侍時,都承旨趙鳳夏,左承旨洪說謨,右承旨趙得林,左副承旨鄭㝡朝,右副承旨李㘾,同副承旨金始淵,記事官金有淵,假注書金德根,記事官李承益·金炳雲,提學趙秉鉉·朴永元,檢校直閣尹定鉉,檢校待敎南秉哲以次侍立,時至,通禮跪啓請外辦,上具軍服乘馬,出宣化門,藥房都提調朴晦壽,提調金東健,副提調趙鳳夏,進前奏曰,侵早勞動,聖體,若何?上曰,一樣矣。由協陽門,出敦化門外,宣傳官跪稟旗幟三行分立,行鼓至彰義宮前路,通禮跪啓請降馬,上降馬步過,通禮跪啓請乘馬,上乘馬,出彰義門外,宣傳官跪稟鳴金二下大吹打,至行殿所少駐,進發至蕩春臺轅門外,兵曹判書跪啓請駐蹕,宣傳官跪稟鳴金三下吹打止,本營放砲一聲,吹天鵝聲,各營點旗吶喊,共三次止金,宣傳官跪稟吹打,各營一體吹打,大駕至壇門外,宣傳官跪稟鳴金吹打止,仍稟旗幟分立左右,通禮跪啓請降馬乘輿,上降馬乘輿,至壇上,通禮跪啓請降輿陞座,上降輿陞座,各營大將以下聽候于轅門外。上曰,兵判及兩營大將則壇上參見,可也。兵曹判書跪稟小開門吹打,宣傳官跪稟吹打止,別軍職先行單拜參見,宣傳官以下從壇下參見,武藝別監·軍牢·巡視·令旗手·內吹·吹鼓手等分班叩頭訖,兵曹判書跪稟放陞壇砲,陞壇節次,宣傳官如法擧行,兵曹判書金左根先登,總衛大將徐憙淳,御營大將李應植,以次參見訖。鳳夏曰,兵曹判書·兩營將臣監試次,仍留壇上,何如?上曰,唯。兵曹判書·兩營大將分左右序立,仍行各營將官以下參見禮,御營中軍沈日永,總衛從事官尹致英,御營從事官朴商壽以次參見。上曰,從事官以外,參見除之。㝡朝進前奏曰,臣以問安承旨進去之意,敢達矣。上曰,唯。左根進前奏曰,軍禮時大將參見後,從事官參見,自是例也,而今兩營從事官,不待大將參見,徑先入門,有違師律,當該兩營從事官竝記過,雖以宣傳官言之,擧行之際,不善指揮,致此節次之失儀,承傳宣傳官四人,竝記過,何如?上曰,一竝記過,可也。上曰,宣傳官擧行,全不成樣,極爲駭然矣。鳳夏曰,擧行凡節,疎忽莫甚,誠極駭然,而宣傳官軍禮之時,承傳之竝不參見,事未前有,亦甚駭然,一體記過,何如?上曰,唯。上曰,試射爲之。上入小次。鳳夏,以司謁入稟曰,行首軍職及行首宣傳官,使之參試,何如?上曰,參試,可也,上出次,鳳夏跪稟宰樞執鼓。上曰,貫革尺量等節,竝置之,從速試射,可也。內乘·別軍職·宣傳官·各營將官試射訖。上入小次。鳳夏,以司謁入稟曰,各營軍卒試射,何以爲之乎?上曰,試記入之,上書下各營試記,令兵判·御將使之明日分試。鳳夏,以司謁入稟曰,退錚,何如?上可之。三吹訖,上出次,通禮跪啓請外辦,進發如儀,歷臨洗劍亭,少頃,進發至彰義門外,宣傳官跪稟鳴金三下吹打止,至彰義宮前路,通禮跪啓請降馬,上降馬步過,通禮跪啓請乘馬,上乘馬至敦化門外。上曰,旗幟分立時,宣傳官擧行生疎,當該招搖旗次知宣傳官,記過,可也。宣傳官進前稟曰,記過兩營從事官及前後記過宣傳官,何以爲之乎?上曰,兩營從事官分揀,宣傳官明日暎花堂本營試射時待令。入敦化門,至肅章門內,宣傳官稟退前排入協陽門,通禮跪啓解嚴,兵曹判書跪稟放仗,命已下信箭解嚴,仍由宣化門還內,諸臣以次退出。
上在昌德宮。停常參·經筵。
自開東至辰時,灑雨下雨,測雨器水深二分。
翼日,藥房·內閣·政院·玉堂口傳問安。答曰,知道。
大殿,朝廷二品以上·六曹堂上·大司諫口傳問安。答曰,知道。藥房都提調朴晦壽,提調金東健,副提調趙鳳夏啓曰,移蹕郊外,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
洪說謨啓曰,明日常參·經筵,取稟。傳曰,停。
金始淵啓曰,合辭方張之時,憲府無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
備忘記,全羅道觀察使洪羲錫下直,長弓一張,長箭一部賜給。
洪說謨啓曰,事變假注書任百淵身病猝重,勢難察任,今姑改差,何如?傳曰,允。
任百淵改差,代以玄基濬爲事變假注書。
以忠淸監司趙雲澈狀啓,忠州牧民家失火事,傳于鄭㝡朝曰,聞甚矜惻,元恤典外,別加顧助,結構奠接之方,廟堂措辭分付。
金始淵啓曰,大司憲閔致成,持平金炳冀在外,執義李寅奭,掌令申泰運·申佐模,持平李容翼牌不進,監察茶時之意,敢啓。傳曰,知道。
以執義李寅奭,掌令申泰運·申佐模,持平李容翼牌不進罷職傳旨,傳于金始淵曰,只推。
金始淵,以兵曹言啓曰,蕩春臺親臨瑞蔥臺,分所試取事,命下矣。雨勢如此,不得設行,待快晴爲之之意,敢啓。傳曰,知道。
全羅監司洪羲錫書,王若曰,以地則漢之豐沛,夏之荊楊,五十州委寄是重,其職也唐曰節度,宋曰觀察,二千石共理惟良,古難其人,今屬之子,惟卿,簪纓華閥,圭璋令姿,本乎淸素,持以謹恬,菀有賢宰雅望,優於文學,濟之政事,允是名祖肖孫,粵自經幄銀臺之揚名,歷試也久,推諸繡斧銅章之著績,何適不宜?眷彼湖南一區,實是海東重鎭,郡邑碁置而星布,爲三道要衝,財賦山峙而雲輸,是一大都會,嗟重斂之民苦龜括,政須范孟博登車,惟積弊之吏售蠹奸,誰是張方平整器,玆授卿以全羅道觀察使兼兵馬水軍節度使·巡察使·全州府尹,卿其往愼乃司,祗服寵章,去作一路之福星,稍紓丙枕憂念,暫撤二品之卿月,誕宣子惠洪恩,故玆敎示,想宜知悉。知製敎朴來萬製進
上在昌德宮。停常參·經筵。
李㘾啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
李㘾啓曰,來二十一日輪對日次矣,敢稟。傳曰,當次人受點,後日次待令。
又啓曰,三皇忌辰日親行望拜禮,前期一日以稟事,曾有定式矣,今十九日毅宗皇帝忌辰日親行望拜禮,何以爲之?敢稟。傳曰,當詣奉室行禮矣,齋宿處所,便殿爲之。
傳于李㘾曰,禮房承旨馳詣宣武祠,奉審摘奸以來。
趙得林啓曰,大司憲閔致成,持平金炳冀在外,執義李寅奭,掌令申泰運·申佐模,持平李容翼牌不進,監察茶時之意,敢啓。傳曰,知道。
以大司諫韓正敎,司諫金基纘,獻納李敎英,執義李寅奭,掌令申泰運·申佐模,持平李容翼牌不進罷職傳旨,傳于趙得林曰,只推。
洪說謨,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣,司成朴承輝纂輯廳進,直講尹哲求受由在外,典籍金錫熙方以入直,身病猝重,呈旬出去,時無入直之員,以他郞官,姑爲代直,何如?傳曰,允。
趙得林,以兵曹言啓曰,在前奉室行禮時,墻外環衛,以訓局軍五哨磨鍊,而或有外各營入直軍訓將都領環衛之例矣,今番則何以爲之乎?敢稟。傳曰,訓局步軍五哨,訓將都領環衛。
上在昌德宮。停常參·經筵。
夜自四更至十九日開東,灑雨下雨,測雨器水深二分。
李㘾啓曰,明日奉室行禮齋戒相値,視事頉稟之意,敢啓。傳曰,知道。
金始淵啓曰,大司憲閔致成,持平金炳冀在外,執義李寅奭,掌令申泰運呈辭,申佐模,持平李容翼未肅拜,監察茶時之意,敢啓。傳曰,知道。
傳于李㘾曰,明日奉室行禮後,參班儒武,當親臨試取矣,處所春塘臺爲之。
洪說謨啓曰,今日齋宿,承旨當爲備員,都承旨趙鳳夏不爲仕進,所當牌招,而拘於廳規,不得請牌,何以爲之?敢稟。傳曰,牌招。
李㘾啓曰,明日奉室行禮時,九卿當爲進參,而右參贊安光直病不進,卽爲牌招,以爲淸齋之地,何如?傳曰,允。
金始淵啓曰,明日奉室行禮時,兩司長官當爲進參,大司憲閔致成在外,何以爲之?而大司諫韓正敎病不進,卽爲牌招,以爲淸齋之地,何如?傳曰,允。許遞,前望單子入之。
大司憲前望單子入之,李憲球落點。
金始淵啓曰,明日奉室行禮時,兩司長官當爲進參,新除授行大司憲李憲球,卽爲牌招,以爲淸齋之地,何如?傳曰,允。
傳于李㘾曰,英陵·寧陵補土堂上以下別單書入。
以江原道放未放成冊,傳于金始淵曰,李孺虎·鄭煥一·尹禹鉉·具廷鉉·姜漢過·尹致誼放。
以忠淸道放未放成冊,傳于金始淵曰,吳致永·金益根·洪獻謨·金德喜·趙遠永·李鳳周·趙秉懿·李敬達放。
以黃海道放未放成冊,傳于金始淵曰,金永爵·趙存中·柳琡·李誾求·洪熙朝放。
以全羅道放未放成冊,傳于金始淵曰,洪若弼放,李熠移配中道。
以全羅道放未放成冊,傳于金始淵曰,金喜吉放。
以平安道放未放成冊,傳于金始淵曰,金善命放。
以慶尙道放未放成冊,傳于金始淵曰,崔在燁放。
以咸鏡道放未放成冊,傳于金始淵曰,吳慶元放。
傳于趙鳳夏曰,明日出宮門路,以協陽門爲之。
傳于洪說謨曰,當該承旨推考。
趙鳳夏啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,護軍單洪鍾應。
醫官鄭有曾書啓,冬至兼謝恩正使東寧尉金賢根連爲無事作行,本月十四日酉時量,還渡江出來之意,詮次啓達。傳曰,知道。
金始淵啓曰,撥路申飭,前後何如,而冬至使還渡江出來,在於十四日,而狀啓今始到院,日子之若是遲滯,事甚未安。本道道臣及義州府尹,竝推考,何如?傳曰,允。
李㘾,以禮曹言啓曰,景慕宮夏享大祭,當以五月上旬內擇日,而本月旬前,連値國忌及拘忌,無以推擇云,故謹稽謄錄,則正廟朝戊午年,本宮春享,以二月初九日推擇親行有命,而散齋日子在顯隆園幸行還宮前,因禮堂筵稟,有中旬內擇日之命,向在壬寅年,本宮夏享擇日,上旬內連値國忌及拘忌,因臣曹草記,問議大臣,大臣之議,引正廟戊午例,以中旬退行爲宜,批旨依大臣議施行矣,今此夏享大祭,似當恭遵已例,以中旬內推擇,而祀典莫重,不敢擅便,何以爲之乎?敢稟。傳曰,謹依已例,以中旬內推擇。
金始淵,以都摠府言啓曰,今日入直內三廳武兼禁軍及軍兵等,當爲中日習射技放,而奉室行禮齋宿相値,不得設行之意,敢啓。傳曰,知道。
又以刑曹言啓曰,以司謁口傳下敎曰,智島定配罪人李源豐放事,命下矣。羅州牧智島爲奴定配罪人李源豐,卽爲放送事,分付道臣之意,敢啓。傳曰,知道。
上在昌德宮。停常參·經筵。
上詣大報壇,入齋室後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
李㘾啓曰,明日常參·經筵,取稟。傳曰,停。
傳于趙鳳夏曰,別軍職李能權·李圭徹·李熙昇,竝減下。
傳于趙鳳夏曰,內乘李光鉉,宣傳官李鶴周·李奎運,閑良李敎昌,竝別軍職差下。
傳于趙鳳夏曰,侍衛軍兵雨具,從便爲之。
傳于趙鳳夏曰,參班儒生應製排律居首三下一幼學金炳學直赴會試,之次三下進士曺錫輿給二分,之次草三下幼學李國寧等三人各八子百選一件賜給,之次次上幼學金道均等十人各奎章全韻一件賜給。
傳于洪說謨曰,入格儒生,明日延英門外施賞。
金始淵啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
洪說謨,以吏曹言啓曰,昭寧園守奉官丁集敎,以其身病,呈狀乞遞,改差,何如?傳曰,允。
兵曹口傳政事,部將加設單李敎昌。
金始淵,以義禁府言啓曰,各道放未放成冊啓下,忠淸道稟秩,保寧縣限三年定配罪人吳致永,淸州牧徒二年定配罪人金益根,淸風府徒二年定配罪人洪獻謨,槐山郡徒二年半定配罪人金德喜,韓山郡徒三年定配罪人趙遠永,大興郡徒二年半定配罪人李鳳周,淸安縣徒三年定配罪人趙秉懿,槐山郡徒二年定配罪人李敬達,黃海道放秩,白川郡徒二年定配罪人金永爵,瑞興府徒三年定配罪人趙存中,長連縣徒三年定配罪人柳琡,豐川府徒三年定配罪人李誾求,遂安郡徒三年定配罪人洪熙朝,江原道稟秩,平海郡徒三年定配罪人李孺虎,橫城縣徒三年定配罪人鄭煥一,楊口縣徒三年定配罪人尹禹鉉,伊川府徒二年半定配罪人具廷鉉,三陟府徒三年定配罪人姜漢過,平海郡徒三年定配罪人尹致誼,慶尙道未放秩,昌原府定配罪人崔在燁,平安道稟秩,咸從府遠配罪人金善命,順安縣移配罪人李宜敎,咸鏡道稟秩,慶興府定配罪人吳慶元,全羅道仍秩,樂安郡移配罪人金喜吉,金堤郡移配罪人洪若弼,長興府遠配罪人金蓍敬等名下,竝放字書下,珍島郡金甲島充軍罪人李熠名下,移配中道事書下矣。吳致永·金益根·洪獻謨·金德喜·趙遠永·李鳳周·趙秉懿·金永爵·趙存中·柳琡·李誾求·洪熙朝·李孺虎·鄭煥一·具廷鉉·姜漢過·尹致誼·崔在燁·金善命·李宜敎·吳慶元·金喜吉·洪若弼·金蓍敬等竝卽放送事,分付各該道道臣,李敬達間已身死,罪名勿論,尹禹鉉更以他罪,移配於黃海道長淵縣,仍爲置之,李熠忠淸道槐山郡移配,而依前罪目,發遣府書吏,自金甲島執捉,仍令押送于新定配所,何如?傳曰,允。
丁未三月十九日辰時,上詣大報壇。奉室行禮入侍時,都承旨趙鳳夏,左承旨洪說謨,右承旨趙得林,左副承旨鄭㝡朝,右副承旨李㘾,同副承旨金始淵,記事官金有淵,假注書金德根,記事官李承益·金炳雲,檢校待敎南秉哲以次侍立,時至,通禮跪啓請外辦,上具翼善冠·衮龍袍,乘輿出宣化門,藥房提調金東健,副提調趙鳳夏進前奏曰,風雨甚乖,觸冒勞動,聖體,若何?上曰,一樣矣。由協陽門·明禮門,至齋殿門外,通禮跪啓請降輿,上降輿入齋室,少頃,通禮跪啓請外辦,上改具翼善冠·黑團領袍,出齋殿門外,步由朝宗門,冽泉門,詣奉室行四拜禮訖,奉室內奉審,仍詣壇上奉審,又詣敬奉閣奉審訖,出冽泉門外,右議政朴晦壽進前奏曰,風日不調,勞動旣多,聖體若何?上曰,一樣矣。仍出朝宗門入齋殿。傳曰,儒生應製,仁政殿,命官爲之,武士中日閣試射。出傳敎又傳曰,戶房承旨與禮曹堂上,戶曹郞廳,依定式馳詣宣武祠,奉審摘奸以來。出傳敎少頃,通禮跪啓請外辦,上改具翼善冠·衮龍袍,出齋殿,通禮跪啓請乘輿,上乘輿,由明禮門,入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
藥房都提調朴晦壽,副提調趙鳳夏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
洪說謨啓曰,明日常參·經筵,取稟。傳曰,停。
趙鳳夏,以內醫院都提調意啓曰,提調金東健今日問安,不爲仕進,卽爲牌招,何如?傳曰,允。
金始淵啓曰,行大司憲李憲球,執義李寅奭,掌令申泰運·申佐模,持平李容翼牌不進,持平金炳冀在外,監察茶時之意,敢啓。傳曰,知道。
以大司諫韓正敎,司諫金基纘,獻納李敎英,執義李寅奭,掌令申泰運·申佐模,持平李容翼牌不進罷職傳旨,傳于金始淵曰,只推。
傳于趙鳳夏曰,大臣·備局堂上引見。
傳于趙鳳夏曰,右副承旨許遞,前望單子入之。
承旨前望單子入之,李根友落點。
趙鳳夏啓曰,新除授左承旨李根友,卽爲牌招,何如?傳曰,允。
注書金有淵病,代以鄭煥翼爲假注書。
鄭煥翼在外,代以李秉珪爲假注書。
傳于洪說謨曰,左副承旨許遞,今日政差出。
傳于金始淵曰,在外臺諫許遞,今日政差出。
金始淵啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上,推考,何如?傳曰,允。
洪說謨,以吏曹言啓曰,卽接黃海監司南獻敎移文,則白川郡守尹泰兢,以省掃事,去二月二十六日,受由發行京畿金浦地,尙未還官,當此農務方殷,春糶未畢之時,如是曠官,極爲悶然,催促下送事爲辭矣,自臣曹催促,則以爲,身病猝重,不得下去云,其身病旣如是,則有難强令還任,罷黜,何如?傳曰,允。
又以吏曹言啓曰,敦寧府參奉吳晩善以其身病,呈狀乞遞,改差,何如?傳曰,允。
有政。吏批,行判書徐憙淳進,參判韓鎭庭進,參議未差,右承旨洪說謨進。以李公翼爲吏曹參議,金蘭淳爲知敦寧,尹致定爲左尹,金鍠爲敦寧都正,朴鎬壽爲刑曹參議,金鎭右爲工曹參議,李羲肇爲同經筵,徐憲淳爲同春秋,金左根爲軍器提調,李祿在爲儀賓都事,李溭爲漢城判官,安膺壽爲刑曹佐郞,蔡元默爲監察,趙獻永爲典籍,趙應和爲童蒙敎官,韓圭錫爲敦寧參奉,金東選爲白川郡守,承文副正字單吉鎭五,訓鍊都監提調單金左根,禁衛營提調單金左根,御營廳提調單金左根,故學生申溭贈童敎,孝行卓異,贈職事承傳。
兵批,行判書金左根病,參判任百經病,參議李裕元內閣進,參知韓啓源入直進,同副承旨金始淵進。護軍閔致成·李源益,副護軍林永洙·鄭基世·金在田·林肯洙·成原默·李南輔·沈宜豊,副司直金炳冀,副司果沈宜元·徐在懋,副司正金德根,副司猛趙嘉永,以上竝單付。
吏批,再政。以李源命爲承旨,李廷斗爲持平,尹致英·金錫模爲正言,趙雲柱爲典簿,趙基升爲光陵令,李鍾祥爲漢城主簿,朴敏東爲活人別提,彭繼容爲氷庫別提,李魯榮爲牙山縣監。
兵批,再政。副護軍趙得林,副司果金在晉,以上竝單付。
兵曹口傳政事,副護軍單李㘾。
趙鳳夏,以御營廳言啓曰,本廳騎士將金哲源受由下鄕,過限不現,汰去之意,敢啓。傳曰,知道。
丁未三月二十日辰時,上御熙政堂。大臣·備局堂上引見入侍時,都承旨趙鳳夏,假注書金德根,事變假注書玄基濬,記事官李承益·金炳雲,右議政朴晦壽,行吏曹判書徐憙淳,判敦寧府事趙秉鉉,行上護軍金蘭淳,議政府左參贊金興根,禮曹判書朴永元,戶曹判書李穆淵,行大護軍李嘉愚,廣州留守趙斗淳,漢城判尹金英淳,刑曹判書成遂默,工曹判書李景在,行護軍李應植·金學性,校理趙然昌,以次進伏訖。上曰,史官分左右。晦壽進前奏曰,春候不調,尙有餘寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,次對爲之。晦壽曰,臣以才器則極卑,下以知見則至儱侗,而叨承此萬萬不敢當之任,夫豈或一日可堪,一日自安,而誠恩造罔極,鞠瘁爲先,淟涊蹲冒,居然三年于玆矣。顧其昏憒愚闇,不識猷爲,雖使之伴食仰成,猶懼其萬難稱塞,況今承弼之地,惟臣一人而已?方其豐豫之時,籌謨弘濟,必資於具員,際此極艱之會,乃以不肖如臣,責之以必不堪承之事,其何能挨過時日,以冀僥倖乎?國事則倚重無所,朝體則苟簡莫甚,此非但臣之所私自憂悶,聖明亦豈不深燭,而何待臣言之畢乎?向筵,伏承鼎席備員,豈無其時之敎?雖不敢續續煩達,亦未嘗暫忘于心,玆又仰陳,惟願遄降成命,以幸國事焉。上曰,予所委任於卿,專爲國事也,豈無備位之時乎?無復過辭。出擧條晦壽曰,臣以講學一事,前後陳達,不啻縷縷,固知識見膚淺,言辭拙訥,不足有槪於宸衷,而顧其實事實理,亶不外於此,故重言複言,不避煩瀆,而不知止也。每承批旨,優賜開納,至以工夫未成,學業未就爲敎,大聖人翕受之量,撝謙之德,臣不勝欽仰萬萬,而伊後停講,又復如前,居然歲且徂矣,春又盡矣。上之所以虛心開悟者,終欠實踐之效,臣之所以積誠蘄懇者,竟歸文具而止,聖工無加進之期,日月有逾邁之歎,此豈非大可憂悶者乎?伏惟我殿下,一念圖治,施措之間,未或有遺,而獨於講對,若是曠闕,便若相忘,臣未敢知,殿下以講學與政事,看作二致而然歟?自古明王哲辟,未有不勤於學而能致其治,經史所載,可按而知。蓋學與政相爲本末,如車輪鳥翼,有夾持竝造之功故也,殿下或未念及於是,而乃有所勤於彼而忽於此乎?殿下聰明睿智,逈出百王,毋或以群下之謏才寡識,不足以仰備顧問,而迺於燕居之中,雖加紬繹之工,而金華之上,遂曠晉接之筵乎?以多問寡,聖人從事,詢于芻蕘,先民有言,苟能頻賜召接,交相講討,則寸知尺能,皆可取而爲善,其爲聖學之資益,亦豈淺鮮乎哉?顧今八域之內,臣民顒祝之情,惟在於是,一日有講對之命,則群情擧相欣告,一日有停撤之時,則群情莫不憂悶,此實由於秉彝之心,而治忽安危之係於是故耳。一日固不可暫停,況一年二年悠泛因循乎?今臣所陳,卽前說之復申,而亶出於憂愛之忱也。伏願殿下,惕然奮發,益加猛省,是臣區區之祝也。上曰,予知卿款款之誠,實庸感歎,另當體念矣。出擧條晦壽曰,近來外邑還餉生逋之弊,誠難一二爲言,而專由於積年掩置,不卽摘發之故也。逋根旣痼,逋竇旣深之後,充完未易,理勢固然,凡守令交遞後,觀察使定差員,與新官眼同,反庫啓聞,卽金石之典,而欲於新舊傳授之際,無所虧欠,而設有虧欠,只是當等之罪,非流來之逋,則其罪卽發,應無倖免之人,其逋不多,自有易捧之道,而挽近此法,亦復蕩然,每於反庫之時,看作應文之具,全不致察,甚至於初不反庫,只以文書去來,而稱以營邑穀簿,無所相左,按例登啓,是豈當初設法之本意,而事之不誠無實,莫此爲甚。分付各該道臣,繼自今另加察飭,申嚴舊式,毋或復踵謬習,而如是提警之後,復或現露於摘奸之時,則反庫兩官,依通編所載,施以不以實之律,不能察飭之當該道臣,亦爲嚴勘,何如?上曰,此專由於藩邑之不憚國綱而然也。法律不嚴,則命令易歸文具,自廟堂另加摘發,無至如前襲謬之地,可也。出擧條晦壽曰,守令之受由,例自本道,文移吏曹,俾知其離次之日子,以爲照察久近,隨時促還之地,而近來爲守令者,往往圖得粘移,躬自帶來,道臣亦或曲循其願,仍歸掩置,不欲以去來遲速,關由於京司,朝令則終歸弁髦,民事則無難擔閣,從前以此屢有筵飭,而新令之初,稍似知戢,旣久之後,依舊踵謬,法綱所在,極爲寒心。自今更有現發者,道臣·守令難免重責。且以新除守令到任之啓言之,輒以中路得病爲辭,看作常例,遠地行役之緣病遲滯者,容或有之,而亦豈有人人皆然之理乎?此亦稽緩之弊習,寧不駭歎?此後各別詳察,除非衆所共知之實病,則劃卽措辭論勘,以警冒慢之意,嚴飭於諸道道臣,何如?上曰,依爲之。此亦無所顧忌之習也,以竝與道臣嚴勘之意,措辭行會。出擧條上曰,似或有之,而是豈人人如是乎?晦壽曰,守令之實故遲滯,雖或有之,似無人人如是之理矣。晦壽曰,向以灣府私蔘稅革祛事,其禁條之添入,元包之增減,關問諸處後,更爲稟處之意,筵奏行會矣。今見松·灣兩處所報,則以爲,設禁諸條,備載各年啓下節目,惟在申明之如何云矣。蓋近來私蔘潛越,年增歲加,莫可禁止者,非但紀綱解紐,專由於官捧私稅,不能檢下之致也。今因灣尹疏請,自上特軫國法之解弛,包商之凋殘,批旨筵敎,申複截嚴,特罷私稅,復飭禁制,則爲邊臣者,豈敢更有冒犯之弊也?第其禁之之方,昔非不足而終無實效者,病在姑息,而玩法不行之故也。一言蔽之,無潛造則無潛越,理之必然者,先自造蔘之所,到底査察,使不得一角潛造,以嚴拔本塞源之道,沿路隨捉之法,已載於辛丑節目。此爲禁潛之要道,毋論某營某邑,各於沿要諸處,非印封無帖文者,隨現執捉,折半屬公,折半賞給,而犯者則刑配,以行信賞必罰之政,則雖彼刀利之輩,焉敢輕犯大禁,無所忌憚,至如前日之爲乎?今此飭令,非特爲一包弊也,亶出於嚴邊禁立國綱之意,則凡在沿路營邑之臣,亦當惕念擧行,以此意另飭於兩西道帥臣及松營·灣府,以爲各別對揚之地。至於元包之增減,松營所報以爲,已種之蔘,民有失業之慮,灣府所報,以辛丑節目中不以多寡爲拘,據以爲證,象譯輩之言以爲,痛禁潛越而增加斤數,則名雖增之,其實減也,售賣反易,宜無失利云。蓋今玆之擧,專爲禁潛,以救包弊也,歸重於官稅,則元無多寡之較量,增加其斤數,則亦爲禁潛之一道,今若參衆論而折衷,酌時宜而通變,加定二萬斤而收稅十萬,付之經費,則一以爲冒法者無所容奸,一以爲種蔘者俾免失業。且於商利無害,公用有補,亦可爲兩便之政,以此定式,似合時措,而大抵利竇之下,法久弊滋,所謂私稅之外,許多奸弊,許多雜費,不一其端,今當更張之時,其所嚴防之道,釐正之方,係是節目間事,此則更加商確,逐條開列于新定節目,以爲啓下施行,何如?上曰,依所奏施行,而患不在於斤數之增減也,只患法令之不信,若嚴立科條,則寧至於此哉?各別釐正,可也。出擧條上曰,元包所入之數,爲幾萬斤乎?晦壽曰,二萬斤矣。上曰,然則今爲四萬斤乎?晦壽曰,然矣。晦壽曰,卽見濟州牧使李宜植所報,則以爲,本島接洋異域,其所備虞,尤當自別,而馬隊十哨內,本州六哨,大靜二哨,旌義二哨,束伍三十哨內,本州二十三哨,大靜二哨,旌義五哨,以若零星之兩邑各哨,皆爲管領於防營,則疎漏莫甚。自今劃付各該邑,使之主管,大靜束伍,査其漏丁,加設三哨,把哨依例差定,昨秋漏丁査得,爲七千三十六名,就此一千三百七十一名,充代於兩邑十一哨劃付之數,本州束伍,加設二十哨,則軍制成樣。且島人砲放,最是精技,抄定十哨,名以別牙兵砲手,領將一人,以前銜朝官中,差定領率,每於操鍊,一體應點,此外餘數,待闕塡充,兩邑各哨春秋聚點,自該縣設行,馬兵都試,來赴營下,實爲方便,而事係軍制,以待處分云矣。今此加設之數,反過於見在之額,更張之際,果能無騷撓之慮乎?第本島卽接洋備虞之地,軍務戎政,在所自別,而馬步軍哨,竝三邑只爲四十,實有零星之歎,殊乖陰雨之策,若以査得之丁,增置幾哨之軍,實合方便,諸條措劃,儘有意見,依此許施恐好,而係是軍制,下詢登筵將臣處之,何如?上曰,將臣之意,何如?總衛大將徐憙淳曰,三邑軍制,以該牧使報辭觀之,果有疎虞之歎,而今旣有査抄之閒丁,則如是更張,誠爲便好,臣別無他見矣。御營大將李應植曰,濟州牧使臣李宜植,卽臣之弟也,其所報辭,事關軍制之變通,則臣不敢遽議可否,而第彼兩邑之無所管領,在戎備未免疎虞,閒丁之多數査得,在簽政合有歸屬,大臣筵奏,僉意旣同,臣亦無他見矣。上曰,依爲之。出擧條晦壽曰,新完伯日前雖已辭朝,而聞舊伯未及春巡云,若待新伯赴任後行部,則節序已晩,有妨農作,在前如此之時,多有權停之例,今亦依此姑寢事,分付,何如?上曰,依爲之。出擧條晦壽曰,呈告法司堂上許遞,政官牌招,開政差出,何如?上曰,依爲之。出擧條晦壽曰,訓鍊大將李惟秀,禁衛大將任聖臯,謂有身病,來詣朝房,俱不登筵,雖未知實病之如何,事體所在,誠極未安。竝推考,何如?上曰,依爲之。出擧條晦壽曰,卽聞南陽府使尹正鎭,以假承旨,西道各陵園奉審歸路,身病猝劇,英陵·寧陵奉審,萬無時日內起動擧行之望云,雖緣實病,而莫重奉審,如是遲滯,極涉未安。該府使尹正鎭,姑先推考,英陵·寧陵奉審則不可無變通,更以道內秩高守令,假承旨差下,卽爲擧行,何如?上曰,依爲之。出擧條上曰,誰可爲之乎?鳳夏曰,楊州牧使最是道內秩高人,而當筵退後,詳探實故與否,啓下矣。鳳夏曰,諸宰奏事。憙淳等曰,別無所奏矣。鳳夏曰,玉堂所懷奏之。然昌進前奏曰,俄者大僚,纔以講學事仰勉,而近日講對之停輟久矣。竊伏想,聖學高明,雖在燕閒之中,方策淹繹之工,固無待乎臨筵討論,且如臣等謏學寡聞,不足以開發聰聽,仰裨萬一,則宜其宸衷之未摡,以致筵對之久停,臣等之慙惶,已無可言,而群情之抑鬰缺望,當復如何哉?顧今春晷益長,萬幾有暇,時賜召接,紬繹經史,講究旨義,以懋日新時敏之工,則其於聖德,益有光矣。前此大臣儒臣之陳勉,非止一再,殿下每以留念二字賜批,而迄無開納之實效,亦非所以虛己受人,從善如流者也,愚衷耿耿,敢此縷縷,伏願殿下,勿以人廢言,是臣區區之望也。上曰,所陳當體念矣。出擧條鳳夏曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣就座,又命退。晦壽曰,鄭判府事有事於先山,將欲下去,而煩瀆請暇,有所未安,使臣轉達,以爲從便往來,故敢此仰達矣。上曰,唯。仍命史官就座,又命退,諸臣以次退出。
上在昌德宮。停常參·經筵。
自巳時至未時,日暈。
金始淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,明日常參·經筵,取稟。傳曰,停。
金始淵啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根友啓曰,左副承旨洪說謨今日不爲仕進,卽爲牌招,何如?傳曰,允。
又啓曰,假注書李秉珪時無職名,令該曹依例付軍職,冠帶常仕,何如?傳曰,允。
又啓曰,假注書金德根,身病猝重,勢難察任,今姑改差,何如?傳曰,允。
金德根改差代,以金完植爲假注書。
禮曹,來五月十三日行景慕宮夏享大祭,香祝親傳,取稟。奉敎恭依。
傳于李根友曰,明日三日製通方外爲之,試紙用大好紙。大提學待明朝牌招。
金始淵啓曰,今此京外上言一百二十一張內,一百十八張,以猥濫拔去,三張分下各該司次,捧入之意,敢啓。傳曰,知道。
又啓曰,行大司憲李憲球,執義李寅奭,掌令申泰運·申佐模,持平李廷斗牌不進,李容翼未署經,監察茶時之意,敢啓。傳曰,知道。
以大司諫韓正敎,司諫金基纘,獻納李敎英,正言尹致英,執義李寅奭,掌令申泰運·申佐模,持平李廷斗牌不進罷職傳旨,傳于金始淵曰,只推。
以左副承旨洪說謨牌不進罷職傳旨,傳于李根友曰,只推。
李源命,以戶曹言啓曰,各道年終錢穀御覽會計,待咸鏡道·黃海道會案上來,修正以入事,前已草記矣。兩道會案,今纔來到,御覽會計,受出修正之意,敢啓。傳曰,知道。
李根友,以禮曹言啓曰,景慕宮夏享大祭吉日,來五月初旬內,無以推擇事,臣曹草記批旨內,謹依已例,以中旬內推擇事,命下矣。本宮夏享大祭吉日,令日官李秉洪推擇,則同月十三日爲吉云,以此日磨鍊以入之意,敢啓。傳曰,知道。
又以禮曹言啓曰,卽接徽定殿官員所報,則明日三日製試取時,本殿官員俱爲觀光云矣。假官一員,令吏曹口傳啓下,以爲代直後赴試之地,何如?傳曰,允。
金始淵,以義禁府言啓曰,明日三日製通方外爲之時,本府都事十員內,九員赴擧,只有武都事一員當直入直,而本府入直公事,回公都事,無以推移。假都事二員,令該曹口傳差出,以爲擧行之地,何如?傳曰,允。
行兵曹判書金左根疏曰,伏以臣,復叨見任矣,中間六許朔之頃,替易僅一二數焉,則雖謂之以臣代臣,未過語也。臣以何人,蒙彼曠絶之澤,至於斯亟也?天地帲幪之厚,父母慈育之勤,臣旣無以報答其萬一,只是矢心向前,惟命之所使,卽彝性也義分也。顧何敢逡巡退讓,妄效崇飾之禮,而第念,臣以尠薄之姿,偏荷曲費之私,不才驟躐,已犯濫竽之戒,迷息躡塵,冞切臨淵之懼。果然過福之災,自速无妄之憂,出入安危,屢阽生死之域,閱歲徂春,縱有進退之可言,而若其源委之膠痼,眞元之敗散,不可以自同恒人,於時月之內,不待醫技之言,而臣所自知者已審。而間者一再起居,出於區區下情之萬萬戀結而已,毫非病氣之容或自强而然也。迺者郊駕之時日已屆,壇拜之事會莫嚴,儘力趨承,不遑自恤,而念臣半生貞疾,卽步履不利之祟,而衰年危病之餘,添得幾分萎弱。只以數次昌披之樣子言之,其不顚踣於咫尺威顔之前,亦倖耳。竣事而還,一倍委痛,縱欲抖擻黽勉,有不可奈何者,神思之錯莫,氣息之綿綴,揆諸蹣跚喘急之狀,猶屬第二件矣。宿衛之重,全藉陳力,類非閒漫職司,尙冀其雍容暇豫之比,則一日虛縻,只增瘝廢之罪而已。若臣已試蔑效之實,從前屢錯之悔,今於由中之懇,便屬膜外之事。伏乞聖慈,憫之恤之,亟遞臣本兵之職,俾有以公私兩幸,不勝大願,臣無任云云。答曰,省疏具悉。復授於卿,意豈徒然?卿其勿辭,調理行公。
上在昌德宮。停常參·經筵。
李根友啓曰,明日再明日英陵忌辰祭齋戒正日,三明日二十六日明陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
洪說謨啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,同副承旨金始淵今日不爲仕進,卽爲牌招,何如?傳曰,允。
又啓曰,三品官之毋得過三日,循例請牌,曾有定式矣。吏曹參議李公翼,刑曹參議朴鎬壽,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
又啓曰,假注書金完植時無職名,令該曹依例付軍職,冠帶常仕,何如?傳曰,允。
備忘記,忠淸道觀察使金洙根下直,長弓一張,長箭一部賜給。
李根友啓曰,大提學趙秉鉉旣已承牌,內閣提學·弘文提學朴永元,藝文提學金興根,竝卽牌招,同參考試,何如?傳曰,允。
傳于李根友曰,左承旨持此御題,與大提學偕往泮宮,試取以來。
傳于洪說謨曰,忠淸監司留待。
傳于洪說謨曰,忠淸監司入侍。
李根友啓曰,臣與大提學趙秉鉉,偕往泮宮,三日製儒生試取,則收券爲一千三百二十七張矣。捧入之意,敢啓。傳曰,知道。
傳于李根友曰,在院承旨·入直閣臣·入直兵摠府堂上,試官加差下,使之分考。
傳于李根友曰,三日製表居首三下生員李樂重直赴會試。之次草三下生員洪善周,給二分。之次次上生員金益容等五人,竝令該曹,考例施賞。
傳于李根友曰,入格儒生明日待令。
以同副承旨金始淵牌不進罷職傳旨,傳于洪說謨曰,只推。
以吏曹參議李公翼,刑曹參議朴鎬壽牌不進罷職傳旨,傳于洪說謨曰,只推。
傳于洪說謨曰,臺諫竝許遞,前望單子入之。
臺諫前望單子入之,大司憲李魯秉,大司諫鄭德和·執義宋來熙,司諫權馦,掌令朴斅默·金鉉復,獻納鄭駿容,持平洪仁秀·鮮于,正言吉顯範·朴文泓落點。
洪說謨,以兵曹言啓曰,今此仁政殿親臨宗廟夏享大祭誓戒時,本曹堂上全數進參,而參判任百經有身病,參議李裕元受由,正郞一員未差,無以備員。參判·參議,令政院稟旨變通,與正郞未差之代,竝仍令該曹,以在京無故人口傳差出,參判·參議,待下批牌招,以爲進參之地,何如?傳曰,允。許遞。
吏曹口傳政事,以李源益爲兵曹參判,睦用錫爲參議,趙獻永爲正郞。
李根友,以纂輯廳摠裁官意啓曰,本廳郞廳前執義李寅奭,前獻納李敎英,時無職名,卽令該曹口傳付軍職,以爲冠帶常仕之地,何如?傳曰,允。
洪說謨,以戶曹言啓曰,臣穆淵與正郞臣尹行定,進詣慶熙宮差備內,啓下手本中有頉處,眼同看審,則各殿堂以下行閣,間間有頉,故今方修改,而始役則擇日擧行之意,敢啓。傳曰,知道。
又以總衛營言啓曰,本營從事官尹致英,時無職名,令該曹口傳付軍職,使之察任,何如?傳曰,允。
又以兵曹言啓曰,今三月二十二日未初初刻,立夏四月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火。奎章閣·議政府·承政院·漢城府,一體頒火之意,敢啓。傳曰,知道。
兵曹口傳政事,副護軍李裕元。
兵曹口傳政事,副司果李寅奭·李敎英,以上竝單付。
兵曹口傳政事,副司果尹致英。
敎忠淸監司金洙根書。王若曰,監下民而休戚攸繫,實難其任,鎭中邦而節制斯專,尤愼厥簡。爰撤龍圖宿望,誕敷鳳綍溫音。惟卿,受遇先朝,趾美名閥。容物著寬弘之量,才猷無適不宜,持身守淸儉之規,學術曰有所受。自奎瀛登選以後,已期宰相事功,方嶠·甸分憂之時,亦聞循良治績。眷玆湖右一路,寔我海左重藩。襟帶相包,壯三輔之捍衛,舟車競集,控二南之要衝。嗟公私凋瘵難支,莫甚於此,顧民生懷保有術,當屬之誰?玆授卿以忠淸道觀察使兼兵馬水軍節度使·巡察使·公州牧使。卿其益恢遠圖,毋替隆寄。南渡錦水,春風作露冕之行,北望瓊樓,夙夜體反裘之念。故玆敎示,想宜知悉。知製敎洪淳穆製進
丁未三月二十二日午時,上御熙政堂。忠淸監司入侍時,左副承旨洪說謨,假注書李秉珪,記事官李承益·金炳雲,忠淸監司金洙根,以次進伏訖。上曰,史官分左右,仍命忠淸監司進前。洙根進前。上曰,職姓名奏之。洙根奏職姓名訖。上曰,本道聞多弊瘼云,各別惕念對揚,可也。洙根曰,臣才識淺短,寄托之聖意,恐無以萬分一報答之望,萬萬惶悚矣。上曰,從當有繡探之擧,而守令黜陟,必以貪廉爲主,可也。上命就座。說謨曰,宣諭何以爲之乎?上曰,出去爲之也。上命監司先退,仍命史官就座。又命退,承史以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
李根友啓曰,明日召對,取稟。傳曰,停。
金始淵啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀未肅拜,監察茶時之意,敢啓。傳曰,知道。
又啓曰,卽者兵曹郞廳來言,今此親臨宗廟夏享大祭誓戒時,別侍衛不可不備,而判書金左根方在受由中,不得進參云,何以爲之?敢稟。傳曰,次堂擧行。
傳于李根友曰,入格儒生入侍。
洪說謨,以吏曹言啓曰,今此宗廟夏享大祭祭官中,時無職名人及未分館人,通瀜塡差,而竝令該曹,口傳付軍職,冠帶常仕,何如?傳曰,允。
兵曹口傳政事,副司果申佐模·申泰運·李廷斗·李容翼·李敎寅·趙雲卿,副司正徐大淳·趙在應·李秉珪·金德根·金炳德,以上竝單付。
兵曹口傳政事,副司正鄭漢源。
金始淵,以都摠府言啓曰,今此宗廟夏享大祭誓戒時,侍衛·寶劍當爲備員,而副摠管金箕晩·吳取善在外,洪祐順差祭,二員未差,無以備員。令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金炳疇·李景在·金鼎集·曺錫亨·姜時永爲副摠管。
兵曹,都摠管單金炳疇·李景在。
以都摠管金炳疇·李景在,副摠管曺錫亨牌不進,推考傳旨,傳于金始淵曰,竝更爲牌招。
傳于金始淵曰,出宮門路,以協陽門爲之。
李根友,以戶曹言啓曰,時御所內各司,依定式發遣本曹正郞臣尹行定,與兵曹參議臣睦用錫,佐郞臣李敏衡,東所衛將臣安昇玄,西所衛將臣鄭光禹,南所衛將臣韓用河,北所衛將臣王殷疇,眼同看審有頉處,別單書入,而修改則擇日擧行之意,敢啓。傳曰,知道。
又以戶曹言啓曰,慶熙宮各殿堂以下行閣修改吉日時,令日官李觀懋推擇,則來四月初四日卯時爲吉云,以此日時擧行之意,敢啓。傳曰,知道。
金始淵,以備邊司言啓曰,新錦伯昨已辭朝矣。若待赴任後行部,則節序旣晩,勢無以限內爲之,而湖南巡部,纔已筵奏請寢,今亦依此例停免事,分付,何如?傳曰,允。
又以總衛營言啓曰,今此北漢僧試射放時,鳥銃貫二中邊一中入格僧致薰,謹依單子判下,帖加成給事,知委該曹之意,敢啓。傳曰,知道。
丁未三月二十三日辰時,上御熙政堂。入格儒生入侍時,左承旨李根友,假注書金完植,記事官李承益·金炳雲以次進伏。生員李樂重·洪善周·金益容,進士趙永和,生員趙文和,進士尹宗善·徐元輔等,序立階下訖。上曰,史官分左右。根友曰,待令儒生使之次第陞堂乎?上可之。儒生等以次陞堂,俯伏,奏職姓名,退立階下訖。根友曰,給分以上人使之先退,其餘仍卽頒賞乎?上可之。益容等以次跪受賞,行四拜,仍爲退出。上曰,史官就座,又命退。承史以次退出。
丁未三月二十三日亥時,上詣仁政殿月臺。宗廟夏享大祭受誓戒入侍時,都承旨趙鳳夏,左承旨李根友,右承旨李源命,左副承旨洪說謨,右副承旨鄭㝡朝,同副承旨金始淵,記事官金有淵,假注書金完植,記事官李承益·金炳雲,直提學金學性,檢校待敎南秉哲·李裕元以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調金東健,副提調趙鳳夏進前奏曰,侵早勞動,聖體,若何?上曰,一樣矣。左右通禮前導,出協陽門,由肅章門·仁政門,至降輿所。通禮跪啓請降輿,上降輿,通禮跪啓請執圭,上執圭,左右通禮導上詣版位,南向立。鳳夏進前奏曰,從陞人中有差祭人,使之下去行禮,何如?上可之。贊儀唱四拜,諸享官及宗親文·武百官,皆行四拜禮訖。吏曹判書徐憙淳讀誓文,刑曹判書成遂默聽誓文訖。贊儀唱四拜,諸享官及宗親·文武百官,皆行四拜禮,跪啓請禮畢。右議政朴晦壽進前奏曰,夜氣稍冷,聖體,若何?上曰,一樣矣。通禮跪啓請釋圭,上釋圭,鳳夏跪受圭,通禮跪啓請乘輿,上乘輿。左右通禮前導,出仁政門,由肅章門入協陽門,命出標信解嚴。由宣化門還內,諸臣以次退出。
上在昌德宮。停常參·經筵。
自人定至二十五日開東,灑雨下雨,測雨器水深二分。
洪說謨啓曰,明日召對,取稟。傳曰,停。
傳于洪說謨曰,未肅拜摠管許遞,前望單子入之。
摠管前望單子入之,都摠管成遂默,副摠管金景善落點。
傳于洪說謨曰,齋宿處所,以摛文院爲之。
洪說謨啓曰,來四月初二日行宗廟夏享大祭,祭文當爲製進,大提學趙秉鉉,待明朝牌招,使之製進,何如?傳曰,允。
注書金有淵病代,以金德根爲假注書。
傳于洪說謨曰,德山胎室加封時,觀象監提調以下,別單書入。
李源命啓曰,明日傳香禮房承旨當爲齋宿,左承旨李根友,所當牌招,而拘於廳規,不得請牌,何以爲之?敢稟。傳曰,牌招。
金始淵,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
李根友以內醫院都提調·提調意啓曰,議藥同參李鎭夏有頉代,醫人黃道淳差下,令該曹口傳付軍職,冠帶常仕,何如?傳曰,允。
兵曹口傳政事,副司勇單黃道淳。
洪說謨以吏曹言啓曰,成均館典籍南鍾三除拜過限未肅拜,改差,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深一寸二分。
藥房提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李根友啓曰,明日召對,取稟。傳曰,停。
金始淵啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
以英陵·寧陵補土時書啓,傳于李根友曰,補土堂上驪州牧使宋持養加資。兼監役英陵令白宗倫,參奉金在鶴,寧陵令宋秉文,參奉尹星逵竝陞敍。別看役出身徐典輔,前忠翊將李履信加資。監董裨將嘉善金鍾緯邊將除授,前主簿金璜錫加資。敎鍊官閑良權履憲,出身李泰遠帖加。相地官訓導金錫熙,奏時官司果金勉孺竝各不粧弓一張,領役牌將嘉善尹致大,通政閔宅鎬·金麟鍾,竝邊將除授。閑良金春大帖加,禁漏·書員,令該曹施賞。守僕·員役·工匠·各差備將吏等,竝令本道施賞。
李根友啓曰,卽者檢閱李承益以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
金始淵以總衛營言啓曰,本營屬三鎭營束伍軍兵等今春習操,因備邊司關停止,只以官鎭門聚點設行事,知委矣。所屬各邑畢點報狀齊到,而其中有堤堰修築處,則依例代點赴役事,報來之意,敢啓。傳曰,知道。
檢閱李承益疏曰,伏以,臣卽接家信,臣母近因日候之不適,感祟外侵,痰聚內結,藥餌罔效,床笫是委,促臣歸護,須臣調治,臣聞報憂遑,玆敢忙綴短籲,徑出禁扃。伏乞聖慈,俯垂鑑諒,亟遞臣職,仍治臣罪,俾法紀昭而微分安焉。臣無任云云。省疏具悉。爾其勿辭救護。
上在昌德宮。停常參·經筵。
李根友啓曰,明日經筵,取稟。傳曰,停。
李源命啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀呈辭,監察茶時之意,敢啓。傳曰,知道。
李根友啓曰,同副承旨金始淵今日不爲仕進,卽爲牌招,何如?傳曰,允。
洪說謨啓曰,密符親納,例也,而前全羅監司李時在謂有身病,使其褊裨替納,事甚未安。推考,何如?傳曰,允。
以同副承旨金始淵牌不進罷職傳旨,傳于洪說謨曰,只推。
李源命,以戶曹言啓曰,臣穆淵與正郞臣趙台淳,依定式進詣時御所,周回宮墻奉審後,如干有頉處,從便修改之意,敢啓。傳曰,知道。
又以都摠府言啓曰,都摠管李景在以工曹判書,於義本宮奉審事,晝仕出去之意,敢啓。傳曰,知道。
又以戶曹言啓曰,臣穆淵與正郞臣趙台淳,工曹判書臣李景在,佐郞臣丁馨敎,依定式進詣於義本宮奉審,則姑無頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,發遣本曹郞廳摘奸,則姑無頉處之意,敢啓。傳曰,知道。
李根友以禮曹言啓曰,各陵園墓所,今春植木及播橡,依定式擧行後,株數·斗數區別報來,別單書入之意,敢啓。傳曰,知道。
李源命以漢城府言啓曰,每式年成籍後,五部帳籍江都件,例於翌年春,臣府郞官持往江都,舊籍曝曬,竝與新籍藏置矣。丙午式帳籍,發遣本府郞廳,藏置曝曬等事,依例擧行,而帳籍封裹雜物,令各該司進排,領去官吏所騎馬及帳籍載運馬,亦令該曹題給,何如?傳曰,允。
上在昌德宮。停常參·經筵。
李根友啓曰,明日再明日三明日宗廟夏享大祭親祭齋戒相値,視事頉稟之意,敢啓。傳曰,知道。
金始淵以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
金始淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根友啓曰,來初一日輪對日次,而宗廟夏享大祭親祭齋戒相値,頉稟之意,敢啓。傳曰,知道。
李根友啓曰,臣根友以宗廟夏享大祭親祭肄儀進去,下直之意,敢啓。傳曰,知道。
李源命以弘文館言啓曰,上番副校理臣尹致賢,永寧殿夏享大祭祭官。下番副修撰臣兪致善,宗廟夏享大祭祭官,今日議政府,禮曹肄儀時,晝仕出去之意,敢啓。傳曰,知道。
金始淵以都摠府言啓曰,都摠管李景在,以徽定殿夏享大祭亞獻官,肄儀進參事,晝仕出去之意,敢啓。傳曰,知道。
以平安監司趙鶴年狀啓,宣川府民家失火事,傳于鄭㝡朝曰,聞甚矜惻,元恤典外,別加顧助,結構奠接之方,廟堂措辭,分付。
傳于金始淵曰,明日出宮門路,以協陽門爲之。
金始淵啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀牌不進,監察茶時之意,敢啓。傳曰,知道。
以大司諫鄭德和,司諫權馦,獻納鄭駿容,正言吉顯範,掌令朴斅默,持平洪仁秀牌不進罷職傳旨,傳于金始淵曰,只推。
李源命,以奎章閣言啓曰,原任直閣學金輔根本生母喪卒哭日,依定式遣檢書官,勸肉以來之意,敢啓。傳曰,知道。
金始淵以兵曹言啓曰,明日摛文院親臨齋宿時,本曹堂上全數進參,而參知韓啓源有身病,不得進參。參知令政院稟旨變通,仍令該曹,以在京無故人口傳差出,待下批牌招,以爲備員之地,何如?傳曰,允。許遞。
吏曹口傳政事,以成原默爲兵曹參知。
吏曹,兵曹參議成原默,參知睦用錫,以上竝單付。
上在昌德宮。停常參·經筵。
上詣摛文院齋宿所後,藥房·內閣·政院·玉堂口傳問安。答曰,知道。
金始淵啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀呈辭,監察茶時之意,敢啓。傳曰,知道。
傳于李源命曰,回還三使臣留待。
傳于李源命曰,回還三使臣入侍。
傳于李根友曰,發遣吏郞,諸執事淸齋與否,摘奸以來。
傳于金始淵曰,淸齋法意,何等謹嚴,向來處分,又復何如,而今日諸執事之不爲出齋,現頉於擲奸者甚多,苟有一分忌憚,焉敢乃已?當該諸執事,竝過享後,令該府拿問嚴勘。
趙鳳夏以兵曹言啓曰,來四月初一日大駕詣宗廟齋宿,初二日夏享大祭親行時,隨駕營門,當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,本營馬軍一哨,訓局馬軍三哨,步軍五哨,總衛大將率領爲先廂。訓局步軍三哨,兩營騎士各二番,御營大將率領爲後廂。訓鍊大將率該營軍留陣,禁軍三番爲之,餘軍留營,置之。
金始淵以義禁府言啓曰,同義禁任百經時無職名,令該曹口傳付軍職,何如?傳曰,允。
兵曹口傳政事,護軍任百經。
丁未三月二十八日辰時,上詣摛文院。宗廟夏享大祭齋宿入侍時,都承旨趙鳳夏,左承旨李根友,右承旨李源命,左副承旨洪說謨,右副承旨鄭㝡朝,同副承旨金始淵,假注書金完植·金德根,記事官李承益·金炳雲,檢校待敎南秉哲·李裕元,待敎洪淳穆以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金東健,副提調趙鳳夏進前奏曰,侵早勞動,聖體,若何?上曰,一樣矣。仍由協陽門·肅章門·進善門,至摛文院。通禮跪啓請降輿,上降輿,入詣堂內。上命侍衛權退,諸臣以次權退。
丁未三月二十八日午時,上御摛文院。回還三使臣入侍時,右承旨李源命,假注書金德根,記事官李承益·金炳雲,正使金賢根,副使朴容壽,書狀官宋柱獻以次進伏訖。上曰,史官分左右,仍命三使臣進前。賢根等進前。上曰,何以往返乎?賢根曰,王靈所曁,無事往還矣。上曰,中原有何事乎?賢根曰,別無事矣。上曰,欽差大臣之行,何間離發云乎?賢根曰,臣到柵門,得聞傳說,則旬間發行云,而未聞的報矣。上曰,彼地年形,何如?賢根曰,山海關以內則稍勝,而關外則連値儉歲之餘,又未免歉荒云矣。上命使臣就座,仍命先退,又命史官就座。仍命退,承史以次退出。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。
藥房都提調朴晦壽,提調金東健,副提調趙鳳夏啓曰,移次齋宿,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李根友啓曰,明日大駕詣宗廟入齋室後,大王大妃殿·王大妃殿,問安。何承旨進去乎?敢稟。傳曰,右副承旨進去。
趙鳳夏啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
金始淵啓曰,明日動駕,兩司侍臣當爲進參,除在外,未署經差祭外,未肅拜·呈告人員,竝待開門牌招,何如?傳曰,允。
傳于李根友曰,禮房承旨馳詣宗廟·徽定殿·景慕宮,奉審摘奸,仍詣受香所,奉審摘奸以來。
傳于李根友曰,發遣吏郞,諸執事淸齋與否,摘奸以來。
洪說謨,以內醫院都提調意啓曰,親享隔日,分提調令該曹口傳差出,何如?傳曰,允。
吏曹口傳政事,以李嘉愚爲分內醫提調。
洪說謨,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
趙鳳夏,以兵曹言啓曰,來四月初二日宗廟永寧殿夏享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式,軍門將官代差以入之意,敢啓。傳曰,知道。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,禁軍習陣當爲設行,而本曹連因有故,不得爲之之意,敢啓。傳曰,知道。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。
大駕詣宗廟入齋室後,藥房·內閣·政院·玉堂口傳問安。答曰,知道。
展拜入幕次後,藥房·內閣·政院·玉堂口傳問安。答曰,知道。省牲·省器還入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。
大王大妃殿·王大妃殿遣承旨夕問安。答曰,知道。
李根友啓曰,明日常參·經筵,取稟。傳曰,停。
趙鳳夏啓曰,來初五日朝參日次矣,敢稟。傳曰,停。
鄭㝡朝啓曰,司僕寺內乘來言,捲簾,取稟。傳曰,捲三面。
又啓曰,臣以大王大妃殿·王大妃殿問安進去,下直之意,敢啓。傳曰,知道。
傳于李根友曰,禮房承旨馳詣徽定殿,奉審摘奸以來。
洪說謨啓曰,禮貌官來言,百官稟旨就次。傳曰,知道。
洪說謨啓曰,大王大妃殿·王大妃殿夕問安,何承旨進去乎?敢稟。傳曰,同副承旨進去。
金始淵啓曰,臣以大王大妃殿·王大妃殿夕問安進去,下直之意,敢啓。傳曰,知道。
以司諫權馦,獻納鄭駿容,正言吉顯範牌不進罷職傳旨,傳于李源命曰,只推。
洪說謨,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣守宮檢校待敎意啓曰,夜間閣內諸處,無事之意,敢啓。傳曰,知道。
趙鳳夏,以總衛營言啓曰,本營字內松木蟲患熾盛,將有枯損之慮,依他營例,使山底附近居民,逐日拾去之意,知委漢城府。亦自本營定送校卒,眼同檢飭,何如?傳曰,允。
丁未四月初一日辰時,大駕詣宗廟。夏享大祭親祭擧動入侍時,都承旨趙鳳夏,左承旨李根友,右承旨李源命,左副承旨洪說謨,右副承旨鄭㝡朝,同副承旨金始淵,假注書金完植·金德根,記事官李承益·金炳雲,檢校待敎南秉哲·李裕元,待敎洪淳穆以次侍立。時至,通禮跪啓請外辦。上具遠遊冠·絳紗袍,乘輿出摛文院。藥房提調金東健,副提調趙鳳夏進前奏曰,移次齋殿,侵早勞動,聖體,若何?上曰,一樣矣。仍詣降輿所,通禮跪啓請降輿乘輦,上降輿乘輦。鳳夏進圭,上執圭,仍由敦化門進發,至宗廟大門外。通禮跪啓請降輦乘輿,上降輦乘輿,上釋圭,鳳夏跪受圭。上入齋室,少頃,改具冕服·玉帶·赤舃以出。鳳夏進圭,上執圭,通禮引殿下,詣望廟位西向立,贊儀唱四拜,上行四拜禮訖。鳳夏曰,侍衛西神門外使之待令乎?上曰,唯。仍詣殿內第一室奉審,次詣各室奉審如儀訖。通禮引殿下,詣省器位眡濯滌,執事者以次擧羃告潔。次詣永寧殿行禮,仍行奉審,省器如上儀訖,仍出殿門外。鳳夏曰,侍衛當前,進於宗廟守僕廳少次乎?上曰,唯。領府事趙寅永,判府事鄭元容·權敦仁·金道喜,右議政朴晦壽,領敦寧洪在龍進前奏曰,日氣甚佳,勞動旣多,聖體,若何?上曰,一樣矣。入小次,少頃,改具遠遊冠·絳紗袍以出。禮儀使朴永元導殿下詣省牲位,諸大祝各巡一匝,進前奏曰,犧牲巡省,則肥澤無欠,使之尺量,何如?上可之。尺量如例擧行訖,諸大祝率其牢屬,擧手告充,仍牽出犧牲訖。鳳夏進前奏曰,注書金有淵除拜今爲十五朔,當筵稟後陞六,而堂后舊規,若有右位,則例不得越次先陞。上注書徐堂輔前已坐罷,尙未蒙敍,金有淵仕滿狀,無以循例越送,故敢此仰達矣。上曰,金有淵亦經罷職,依法典,自收敍後更爲計朔,可也。出擧條上曰,金有淵已經罷職矣。鳳夏曰,果於昨冬罪罷矣。上曰,或有經罷而勿拘計朔之例乎?鳳夏曰,純廟丁卯,洪起爕實官付職,仕滿前削職,不得循例計朔,至己巳二月爲十八朔,而因特敎陞六。近例則甲辰年,金翊鎭亦已仕滿前罪罷,而至十五朔,筵稟後計朔陞六矣。上曰,金翊鎭之陞六,誠未稱當矣。禮儀使導殿下還入齋殿,上釋圭,鳳夏跪受圭。上命侍衛權退,諸臣以次輪回詣閤。
上在昌德宮。停常參·經筵。
自巳時至未時,日暈。
經宿後,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
親祭還入齋室後,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。還內後,藥房·內閣·政院·玉堂口傳問安。答曰,知道。
李根友啓曰,明日常參·經筵,取稟。傳曰,停。
金始淵啓曰,合辭許久闕啓,事甚未安。除在外,未署經外,未肅拜·呈告人員,竝卽牌招,何如?傳曰,允。
李根友啓曰,左副承旨洪說謨今日不爲仕進,卽爲牌招,何如?傳曰,允。
金始淵啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀牌不進,監察茶時之意,敢啓。傳曰,知道。
以大司諫鄭德和,司諫權馦,獻納鄭駿容,正言吉顯範,掌令朴斅默,持平洪仁秀牌不進罷職傳旨,傳于金始淵曰,只推。
以左副承旨洪說謨牌不進罷職傳旨,傳于金始淵曰,只推。
李根友以禮曹言啓曰,卽接京畿監司李鼎臣移文,則以爲,始興縣鄕校聖殿,年久頹圮,正間多有滲漏,不可不及今修改,告由移還安祭香祝,自本曹啓稟下送云矣。始興縣鄕校聖殿修改先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
金始淵,以備邊司言啓曰,本司武郞廳李基祖奔走勤仕,已滿十五朔,依例陞敍,或守令除授事,奉承傳施行,何如?傳曰,允。
又以備邊司言啓曰,本司武郞廳邊漢圭奔走勤仕又滿十五朔,依例陞敍,或守令除授事,奉承傳施行,何如?傳曰,允。
又以訓鍊都監言啓曰,本局哨官李祖文身病猝重,勢難察任,改差,何如?傳曰,允。
又以御營廳言啓曰,本廳千摠吳致豐身病甚重,勢難察任,改差,何如?傳曰,允。
宗廟夏享大祭親祭敎是時,亞獻官右議政朴晦壽,終獻官南寧尉尹宜善,進幣瓚爵官行吏曹判書徐憙淳,奠幣瓚爵官吏曹參議李公翼,薦爼官戶曹判書李穆淵,禮儀使禮曹判書朴永元,典祀官奉常寺正鄭鎏,廟司令金貞根。宮闈令六,尙膳韓珩和·尹致善·李元會·李相利·黃鍾和·張之善,堂上執禮大司成南秉哲,堂下執禮校理趙然昌。執尊十六,兵曹正郞兪錫煥,副司果李貞夏,吏曹正郞吳泰權,副司果金相勉,副司果權秉德,副司果睦仁㘽,右通禮黃燝,副司果姜漢赫,副司果李廷斗,司僕寺正韓致容,左通禮韓兢人,副司果申佐模,掌令朴斅默,副司果金會明,副司果金萬根,掌樂正朴商壽。大祝十六,修撰鄭翊朝,副司果沈敦永,副司果李寅奭,副應敎沈膺泰,副司果兪鎭五,副司果李,副校理沈承澤,司成朴承輝,副司果尹致英,副修撰兪致善,副司果沈宜冕,校理金世均,副司果李敎英,副司果兪致崇,副司果金炳冀,待敎洪淳穆。祝史十六,副司果李鼎敍,副司果安喜壽,副司果李容翼,副司果尹載善,副司果李寅經,副司果李建春,副司果申直模,副司果柳來駿,副司果李承輔,副司果金昌秀,副司果李鼎信,副司果尹行福,副司果許傳,副司果柳來維,副司果李升洙,兵曹正郞趙獻永。齋郞十六,副司果尹堉,副司果宋廷和,副司果李敎寅,持平洪仁秀,副司果尹顯岐,副司果朴奎賢,司正權應夔,司正丁集敎,司正趙在應,穆陵別檢南履輪,司正李秉珪,司正鄭漢源,司正趙然興,司正洪鍾雲,司正韓敬源,司正李承益。捧爼官十六,戶曹正郞尹行定,典設別檢李彙溥,義盈奉事金炳敍,監役李忠翼,司圃直長姜㳣,工曹佐郞趙秉元,禮賓直長徐容淳,濟用副奉事金佑鉉,敦寧判官趙秉錡,刑曹正郞李源明,尙衣直長朴龜夏,刑曹佐郞李定在,西部都事鄭基年,司僕判官金敎性,副司果金敬鎭,工曹佐郞丁馨敎。盥洗位二,禮曹佐郞金大圭,兵曹佐郞卓景秀。爵洗位二,兵曹佐郞李昌廷,典籍洪大奎。亞·終獻盥洗位,典籍申學典,掌牲令典牲判官李觀在,協律郞掌樂僉正李允植。贊者二,引儀金秉圭,兼引儀李亨烈。謁者二,兼引儀閔景鎬,假引儀李亨植。贊引二,假引儀李獻耆·沈龜祖。祭監二,監察兪莘煥·宋燉。
丁未四月初二日子時,上詣宗廟。夏享大祭親祭入侍時,都承旨趙鳳夏,左承旨李根友,左副承旨洪說謨,右副承旨鄭㝡朝,同副承旨金始淵,假注書金完植·金德根,記事官李承益·金炳雲,檢校待敎南秉哲·李裕元,待敎洪淳穆以次侍立。時至,通禮跪啓請外辦。上具冕服·玉帶·赤舃以出。上曰,別雲劍尹定鉉之病,何如?鳳夏曰,以急癨見方苦劇,萬無及今侍衛之道矣。上曰,別雲劍之預差,何不待令乎?鳳夏曰,金英淳導駕進去,吳取善受由在外,而京擧動時,實差懸進後,預差例不待令矣。上曰,大抵實故人則不必擬望矣。禮儀使朴永元導殿下至東神門外。鳳夏進圭,上執圭,入就位西向立,禮儀使跪啓請行事。軒架作保太平之樂,保太平之舞作,樂八成,禮儀使啓請四拜,上行四拜禮。樂九成,禮儀使啓請行晨祼禮,導殿下詣盥洗位。禮儀使啓請搢圭盥洗,上搢圭盥洗訖。禮儀使啓請執圭,上執圭,禮儀使導殿下,陞自阼階第一室尊所,登歌作保太平之樂,保太平之舞作,執尊擧羃酌鬯。禮儀使導殿下詣神位前,啓請搢圭,上搢圭。鳳夏奉香盒,始淵奉爐,上三上香,禮儀使啓請執瓚灌地。進幣瓚爵官徐憙淳奉瓚跪進,上執瓚灌地,以瓚授奠幣瓚爵官李公翼,禮儀使啓請執幣。憙淳奉幣跪進,上執幣授公翼,公翼跪受幣奠于案,禮儀使啓請執圭,俯伏興平身。上執圭,俯伏興平身,次詣各室監爵,上香灌鬯,奠幣如上儀,登歌止。禮儀使導殿下降復位,執禮請進饌,軒架作豐安之樂。諸祝史撤毛血盤,授齋郞而出,典祀官引饌入自正門,捧爼官等各捧牲匣,薦爼官奉奠于各室,。上曰,廟庭行步,何等謹嚴,而捧爼官出入之際,行步焉敢如是遲緩乎?萬萬駭然,各別申飭,可也。鳳夏曰,誠甚駭然,謹當各別申飭矣。禮儀使請初獻禮,導殿下詣第一室神位前,禮儀使啓請跪搢圭,上跪搢圭。憙淳奉爵跪進。上執爵授公翼,公翼跪受奠于神位前。禮儀使啓請執圭,俯伏興少退跪,上執圭,俯伏興少退跪,樂止。大祝進東向跪,讀祝訖。上次詣各室出戶,監爵酌獻,讀祝如上儀訖,禮儀使導殿下降復位。根友進前奏曰,臣承命,永寧殿監祭進去矣,行事安寧之意,敢達矣。上曰,唯。鳳夏奏曰,曉氣甚冷,亞·終獻禮成尙遠,此時觸冒,下情極爲憧憧,依儀註所載,暫入小次,顒祝矣。上入小次,退太平之舞,進定大業之舞。亞獻官右議政朴晦壽行亞獻禮,終獻官南寧尉尹宜善行終獻禮訖。禮儀使啓請出次,上出次,禮儀使導殿下詣飮福位,禮儀使啓請受爵,憙淳奉爵跪進,上受爵進飮訖。以授大祝,復於坫,禮儀使啓請受胙,薦爼官李穆淵奉爼跪進,上受爼以授大祝訖。禮儀使導殿下降復位,禮儀使啓請四拜,上行四拜禮訖。禮儀使導殿下詣望燎位,諸大祝取祝幣行望燎禮訖。禮儀使跪啓禮畢,導殿下出殿門,上釋圭,鳳夏受圭,上還入齋殿。少頃,通禮跪啓請外辦。上改具遠遊冠·絳紗袍以出,通禮跪啓請乘輿,上乘輿出宗廟大門外。通禮跪啓請降輿乘輦,上降輿乘輦。鳳夏進圭,上執圭進發,由敦化門至協陽門外。通禮跪啓請降輦乘輿,上降輦乘輿,上釋圭,鳳夏受圭。上命出標信解嚴,仍由宣化門還內。諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上·大司諫單子問安。答曰,知道。
藥房都提調朴晦壽,提調金東健,副提調趙鳳夏啓曰,親祼太廟,聖慕克伸,徹宵將事,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李根友啓曰,明日常參·經筵,取稟。傳曰,停。
李源命啓曰,合辭方張之時,憲府無詣臺之員,事甚未安。除在外外,呈告人員,竝卽牌招,何如?傳曰,允。
李根友啓曰,假注書金德根身病猝重,勢難察任,今姑改差,何如?傳曰,允。
金德根改差,代以鄭漢源爲假注書。
鄭㝡朝啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀牌不進,監察茶時之意,敢啓。傳曰,知道。
以掌令朴斅默,持平洪仁秀牌不進罷職傳旨,傳于鄭㝡朝曰,只推。
義禁府啓目,宗廟大祝兪鎭五,執尊睦仁㘽·金會明,祝史李承輔·金昌秀·許傳,永寧殿堂下執禮朴龍九,祝史金在敬,徽定殿祝史吳顯甲等原情云云。傳旨內辭緣,泛稱遲晩,所當請刑是白乎矣,兪鎭五·睦仁㘽·金會明·李承輔·金昌秀·許傳·朴龍九等曾經侍從,勿爲請刑,載在大典通編,竝只議處。金在敬·吳顯甲等段,竝只刑推得情,何如?判付啓依允。金在敬段,除刑推議處爲旀,吳顯甲段,雖有闕齋之失,與廟享執事有間,特爲分鍊,嚴飭放送爲良如敎。又啓目,平昌郡守柳厚祚原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
洪說謨以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,明日常參·經筵,取稟。傳曰,停。
洪說謨啓曰,合辭許久闕啓,事甚未安。除在外,未署經外,未肅拜·呈告人員,竝卽牌招,何如?傳曰,允。
李根友啓曰,右承旨李源命,同副承旨金始淵今日不爲仕進,竝卽牌招,何如?傳曰,允。
備忘記,慶尙道觀察使金公鉉下直,長弓一張,長箭一部賜給。
傳于洪說謨曰,慶尙監司留待。
傳于洪說謨曰,慶尙監司入侍。
洪說謨啓曰,假注書鄭漢源時無職名,令該曹依例付軍職,冠帶常仕,何如?傳曰,允。
又啓曰,卽者義禁府都事來言,時囚罪人兪鎭五·睦仁㘽·金會明·李承輔·金昌秀·許傳·朴龍九·金在敬·柳厚祚等當爲議處,而判義禁金熙華有身病,次堂例不得擧行云,判義禁卽爲牌招,何如?傳曰,允。
又啓曰,判義禁金熙華牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀牌不進,監察茶時之意,敢啓。傳曰,知道。
以大司諫鄭德和,司諫權馦,獻納鄭駿容,正言吉顯範,掌令朴斅默,持平洪仁秀牌不進罷職傳旨,傳于洪說謨曰,只推。
以右承旨李源命,同副承旨金始淵牌不進罷職傳旨,傳于洪說謨曰,只推。
李根友以禮曹言啓曰,卽接泰陵直長所報,則今四月初七日行本陵忌辰祭享時,兩官當爲備員,而參奉柳致皜身病猝重,萬無進參之望云矣。參奉柳致皜今姑改差,其代令該曹,以在京無故人口傳差出,以爲備員將事之地,何如?傳曰,允。
洪說謨以兵曹言啓曰,本曹正郞趙獻永身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以都摠府言啓曰,都摠管李景在以工曹判書,長生殿奉審事,晝仕出去之意,敢啓。傳曰,知道。
敎慶尙監司金公鉉書。王若曰,漢公卿之出守諸郡,必藉其宿德宏材,宋宰執之往鎭列藩,所重者承流宣化。迺今疇若予采,僉曰卿惟其人。眷彼鳥嶺外一區,寔我鰈域內重鎭。東西爲八九百里,絲枲魚鹽之足以厚生,大小凡七十一州,錢穀甲兵之藉而取用。嗟,吾民何以乳哺,何以袵席?思回鄒·魯之淳厖,顧守牧幾人貪墨幾人廉明,政須范·蘇之按察。惟卿,家傳詩禮,世篤忠貞。勵操則氷蘗靑氈,克承昔先正遺緖,修身也砥礪素履,菀有眞宰相令譽。登銀臺而參佐東銓,餘事文學,綰銅紱而慰諭西路,歷試才猷。玆授卿以慶尙道觀察使兼兵馬水軍節度使巡察使大邱都護府使。卿其殫竭誠心,對揚休命。韓穉圭之高牙大纛,作福星於省方,羊叔子之緩帶輕裘,煽陽春於鎭俗。故玆敎示,想宜知悉。知製敎朴來萬製進
判府事金道喜箚曰,伏以,臣於昨秋,猥陳微懇,獲蒙恩許,俾得以從便往來,人子之情,由此粗伸,先壠之事,漸次句檢,臣誠感鐫肺腑,糜隕莫報,而第又有區區至切之懇。臣之祖父母墳山,在於忠淸道禮山地,而係官無暇,殆至數十年曠省,揆以情私,已極愴缺。況今崦景垂迫,死亡無日,及此溘先之前,方擬一往辭訣,且臣屢世先塋,在於瑞山地,因此而又將迤進展省,餘生之願,於斯畢矣。惟其程道稍遠,有非郊坰乍往旋返之比,故玆敢冒控箚籲,而至於廚傳驛遞,亦不敢不念其爲弊。伏乞聖明,特賜恩暇,仍許以私行往來,不勝大願。取進止。答曰,省箚具悉卿懇。所請依施。仍傳于洪說謨曰,此批答遣史官傳諭。
行兵曹判書金左根疏曰,伏以,太室親祼,宸誠昭假,鑾蹕利旋,玉體彌康,區區下情,不任攢祝之至。仍念,臣抱難强之疾,據至重之任,跼蹐徊徨,憫阨轉深,月前陳籲,計在控急,而誠淺辭拙,未蒙兪允。日來陪扈,義重奔奏,而力殫氣綴,僅免顚沛,荐煩屢瀆之爲不敢,量證較祟之爲無奈。方寸之內,氷炭交中,而竊自惟念,與其强所無奈,徒犯瘝曠之誅,寧冒其不敢,仰冀諒恤之仁。殿下於臣,天地也父母也,臣安得自阻於慈覆之下也?臣之見病實狀,略有臚悉於前章,而蓋其源委之積有漸漬,肌革之浸自贏削,日凘月鑠,居然爲四朔之久。夫病久不退,年衰難敵,勝敗之形,不待知者,而㝡是步履之艱,先受其毒,往固拘攣而今乃牽痛,昔固窘澁而近又蹣跚。房闥階戺之間,有若臨深而攀峻,一或動作,喘急欲絶,少費周旋,股戰不支,此無他,半生貞痼,加之以危疾,氣血不到,收拾末由而然耳。臣於此,毫非敷衍只是寫出眞際,則夫以中權職事之嚴急,銓注檢攝之繁穰,雖欲效一日之責,行不得也,說不去也。臣以無似,五叨見任,歷數班聯,無有如臣之屢僨而屢試者,揆以彝性,寧不思所以報答其萬一?況有除輒膺,匪今斯今,則其所自矢之心,亶出於夷險不擇之義,而急走之躓,小器之溢,致有此沈纏之疾。事與心違,終自底於孤恩慢命之科,拊躬興慼,若窮無歸,惟聖慈曲垂鑑察,劃行刊斥,仍治臣瀆擾之罪,以警具僚,不勝大願,臣無任云云。答曰,省疏具悉。如是屢辭過矣,卿其勿辭行公。
丁未四月初四日辰時,上御熙政堂。慶尙監司入侍時,左副承旨洪說謨,假注書鄭漢源,記事官李承益·金炳雲,慶尙監司金公鉉以次進伏訖。上曰,史官分左右,仍命慶尙監司進前。公鉉進前。上曰,職姓名奏之。公鉉奏職姓名訖。上曰,下去各別對揚,可也。上命就座。說謨曰,宣諭何以爲之乎?上曰,出去爲之也。上命監司先退,仍命史官就座。又命退,承史以次退出。
上在昌德宮。停常參·經筵。
自巳時至酉時,灑雨下雨,測雨器水深四分。夜自二更至初六日開東,灑雨下雨,測雨器水深一寸。
藥房副提調趙鳳夏啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。兩慈殿氣候一樣,不必入侍矣。大王大妃殿·王大妃殿·中宮殿口傳問安。答曰,知道。
洪說謨啓曰,明日再明日泰陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金始淵啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
趙鳳夏啓曰,右副承旨鄭㝡朝今日不爲仕進,卽爲牌招,何如?傳曰,允。
注書金有淵病代,以閔致庠爲假注書。
金始淵啓曰,判義禁金熙華再牌不進,推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金熙華牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于李源命曰,金判府事省掃之行,給由馬。
金始淵啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀牌不進,監察茶時之意,敢啓。傳曰,知道。
以大司諫鄭德和,司諫權馦,獻納鄭駿容,正言吉顯範,掌令朴斅默,持平洪仁秀牌不進罷職傳旨,傳于金始淵曰,只推。
以右副承旨鄭㝡朝牌不進罷職傳旨,傳于金始淵曰,只推。
吏曹口傳政事,以權鍾健爲泰陵參奉。
金始淵以御營廳言啓曰,本廳哨官李應錫身病甚重,勢難察任,改差,何如?傳曰,允。
右議政朴晦壽箚曰,伏以,臣於藥院之任,迫於恩命,一向逡巡,有非分義之所敢安,故冒悚供職,今焉三朔于玆矣。旣膺之後,日次起居,苟非甚病,則自效常分,固其職耳。第臣之自來貞疾,積聚卽源委之祟,溏泄乃著現之症,而又於日前,撼觸外乘,痰滯相因。始謂微恙而忽之,其奈衰氣之難敵,引日冞苦,頓無起色,今日日次,亦未免曠職闕禮,自歸於任便偃蹇之科,冞切惶恐,如負大何。凡有職事之責者,病或相妨,控實蘄免,非敢爲私,況此綦重之任乎?玆具短箚,略效自列,伏乞許解臣藥院之職,俾私分少安焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于李源命曰,此批答遣史官傳諭。
上在昌德宮。停常參·經筵。
自開東至申時,灑雨下雨,測雨器水深一分。
李源命啓曰,明日召對,取稟。傳曰,停。
金始淵啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀呈辭,監察茶時之意,敢啓。傳曰,知道。
李源命啓曰,左副承旨洪說謨今日不爲仕進,卽爲牌招,何如?傳曰,允。
金始淵啓曰,判義禁金熙華再牌不進,推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金熙華牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。如有違牌,勿爲呼望。
傳于鄭㝡朝曰,藥房都提調有闕之代,前望單子入之。
內醫都提調前望單子入之,判府事權敦仁落點。
以左副承旨洪說謨牌不進罷職傳旨,傳于金始淵曰,只推。
鄭㝡朝以承文院都提調意啓曰,冬至兼謝恩使回便帶來咨文中,有賜物事,使臣參宴事,從人病故給發紬棺事矣。賜物事,使臣參宴事,則以前頭使行奉表稱謝之意,先通咨文,依例撰出,從人病故給發紬棺事回咨,一體撰出。正書安寶後,定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成朴承輝纂輯廳進,典籍金錫熙差祭,直講尹哲求方以入直,身病猝重,呈旬出去,時無入直之員。以他郞官姑爲代直,何如?傳曰,允。
上在昌德宮。停常參·經筵。
李根友啓曰,明日常參·經筵,取稟。傳曰,停。
金始淵啓曰,來十一日朝參日次矣,敢稟。傳曰,停。
李根友啓曰,來十一日輪對日次矣,敢稟。傳曰,當次人受點,後日次待令。
金始淵啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀呈辭,監察茶時之意,敢啓。傳曰,知道。
傳于李根友曰,十二日當詣永禧殿展謁,仍詣儲慶宮展拜矣,該房知悉。
傳于李根友曰,十三日當詣總衛營,親臨西北別付料試射,兼行瑞蔥臺頒賞矣,該房知悉。
以慶尙監司李啓朝狀啓,薦新生竹笋,節候尙早,限內不得封進,惶恐待罪事,傳于李根友曰,勿待罪事,回諭。
金始淵,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見黃海監司南獻敎狀啓,則以爲,本營支放穀停蕩條給代,以加分耗請得取用,便成年例,道內會付應留中各穀一萬四千石特許加分事,請令廟堂稟旨分付矣。支放見縮之加分耗給代,便成年例,依狀請許施,何如?傳曰,允。
又以御營廳言啓曰,本廳軍色從事官朴商壽身病甚重,勢難察任,改差,何如?傳曰,允。
判府事權敦仁箚曰,伏以,臣於郊舍病淹之中,伏蒙藥院都提調前望恩點,嘗藥任重,殫竭爲急,顧安敢駕屨是俟,而第臣目下乖厲之疾,亦不可與前病比論。始因關格,仍祟風痰,肢體麻軟而運用不利,口頰梗鈍而語言亦澁,末乃暈眩之發,而昏墊者屢,夫一遘此疾,復起爲常人者有之乎?雖雜試醫藥,略得少安,源委自在,劇歇無漸,種種眩倒不省之時,頃刻危惡,縷喘是爭。臣今往來郊坰,專爲水泉之或資調治,而已痼之根,旣無望於咄嗟收效,日昨廟享班退之路,一倍添發。歷日瞀亂,尙如在風霧中,而寒熱又迸,咽喉交劇,食飮全却,奄奄欲盡,以此病狀,彈束奔走於日次起居之列,是誠末如之何也。不避猥越,冒入文字,伏乞聖慈,特遞臣藥院之銜,俾便調病焉。取進止。答曰,省箚具悉卿懇。愼節奉慮,善加將攝,自當不日復常,何可遽解保護之任乎?卿其安心調理。仍傳于洪說謨曰,此批答遣史官傳諭。
上在昌德宮。停常參·經筵。
李根友啓曰,明日常參·經筵,取稟。傳曰,停。
金始淵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于趙鳳夏曰,十三日動駕時,侍衛入直磨鍊,外門路以弘化門爲之,左右邊設布城。
金始淵啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀牌不進,臨察茶時之意,敢啓。傳曰,知道。
以大司諫鄭德和,司諫權馦,獻納鄭駿容,正言吉顯範,掌令朴斅默,持平洪仁秀牌不進罷職傳旨,傳于金始淵曰,只推。
義禁府啓目粘連,向前柳厚祚亦,倉舍失火,雖緣自外,而延及穀物,被燼數甚夥多,常時不能檢飭之失,在所難免,以此照律,何如?判付啓依允。又啓目粘連,向前兪鎭五·睦仁㦳·金會明·李承輔·金昌秀·許傳·朴龍九·金在敬等亦,太廟親享,事體謹嚴,而俱爲差祭,未卽出齋,其在重祀典之道,焉逭重勘?竝只以此照律,何如?判付啓依允。
上在昌德宮。停常參·經筵。
自巳時至未時,日暈。
李源命啓曰,明日常參·經筵,取稟。傳曰,停。
金始淵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金始淵啓曰,卽者檢閱洪祐命以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承益謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀牌不進,監察茶時之意,敢啓。傳曰,知道。
以大司諫鄭德和,司諫權馦,獻納鄭駿容,正言吉顯範,掌令朴斅默,持平洪仁秀牌不進罷職傳旨,傳于金始淵曰,只推。
傳于李源命曰,左副承旨許遞,前望單子入之。承旨前望單子入之,姜落點。
李源命啓曰,新除授右副承旨姜時在東萊府任所,交代後斯速乘馹上來事,下諭,何如?傳曰,許遞,前望單子入之。
承旨前望單子入之,曺錫雨落點。
備邊司薦望,以韓啓源爲東萊府使。
金始淵以刑曹言啓曰,卽接總衛營文移,則本營字內犯松良人金松正斫偸松木,數至九十六株之多,如此無嚴之漢,不可尋常處之,移送秋曹,遠地定配事,粘目啓下矣。松正慶尙道南海縣,遠地定配所,卽爲押送之意,敢啓。傳曰,知道。
義禁府照目粘連,平昌郡守柳厚祚矣本府議啓內,倉舍失火,雖緣自外,而延及穀物,被燼數甚夥多,常時不能檢飭之失,在所難免。以此照律,罪杖八十徒二年定配,依法典收贖,公罪,奉敎依允爲旀,功減一等爲良如敎。
又照目粘連,宗廟大祝兪鎭五,執尊睦仁㘽·金會明,祝史李承輔·金昌秀·許傳,永寧殿堂下執禮朴龍九,祝史金在敬等矣本府議啓內,太廟親享,事體謹嚴,而俱爲差祭,未卽出齋,其在重祀典之道,焉逭重勘?竝只以此照律,罪各杖一百收贖,告身盡行追奪,竝只私罪,奉敎依允爲旀。兪鎭五·睦仁㦳·金會明·李承輔·許傳·朴龍九等段,竝只功減一等。金昌秀·金在敬等段,竝只功議各減一等爲良如敎。
檢閱洪祐命疏曰,伏以,臣承命曬史,閱月反面,逖違之餘,復近天陛,顧臣微忱,萬萬榮祝,遽何敢以區區私情,冒煩崇聽。而第臣母病,近又添劇,痰嗽乘虛,寢啖俱損,蓋因換節之際,有失調將,而對症之劑,不容少緩。間因式暇,已切曠職之悚,復事請急,尤非分義所敢,而憂煎之極,益難自抑,玆不得不據實陳籲,以冀恩諒,擅離瀆撓,罪實莫逃。伏乞聖慈,特垂矜察,亟遞臣職名,仍賜臣郵罰,便救護便而朝綱肅焉,臣無任云云。省疏具悉。爾其勿辭救護。
上在昌德宮。停常參·經筵。
藥房提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日停止事,榻前下敎。
金始淵以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,明日常參·經筵,取稟。傳曰,停。
金始淵啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
李根友啓曰,都承旨趙鳳夏資是通政,新除授承旨曺錫雨乃是嘉善,座次有違格例,何以爲之?敢稟。傳曰,新除授承旨許遞,前望單子入之。
又啓曰,臣根友依定式進詣香室,奉審香祝櫃袱子祝板,則精潔之意,敢啓。傳曰,知道。
金始淵啓曰,臣始淵今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李源命曰,十三日親臨西北別付料試射,兼行瑞蔥臺頒賞,處所以春塘臺爲之。
鄭㝡朝啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀牌不進,監察茶時之意,敢啓。傳曰,知道。
以大司諫鄭德和,司諫權馦,獻納鄭駿容,正言吉顯範,掌令朴斅默,持平洪仁秀牌不進罷職傳旨,傳于鄭㝡朝曰,只推。
李根友以吏曹言啓曰,卽接通禮院牒報,則以爲,今此永禧殿·儲慶宮擧動時,左右通禮不可不備員,而左通禮韓兢人身病沈重,轉側須人,萬無起動進參之路云。通禮院左通禮韓兢人改差,其代口傳備擬以入之意,敢啓。傳曰,知道。
鄭㝡朝以兵曹言啓曰,再明日永禧殿·儲慶宮展拜時,本曹堂上·郞廳·守宮及侍衛各差備,當爲備員,而參判李源益呈辭在外,正郞一員未差,無以備員。參判令政院稟旨變通,與正郞未差之代,竝令該曹,以在京無故人口傳差出,參判待下批牌招,以爲進參之地,何如?傳曰,允。許遞。
吏曹口傳政事,以洪祐順爲兵曹參判,鄭翊朝爲正郞,申佐模爲左通禮。
上在昌德宮。停常參·經筵。
李根友啓曰,明日動駕相値,視事頉稟之意,敢啓。傳曰,知道。
李源命啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李根友啓曰,同副承旨金始淵今日不爲仕進,卽爲牌招,何如?傳曰,允。
又啓曰,明日大駕詣永禧殿入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
承旨前望單子入之,南性敎落點。
李根友啓曰,新除授右副承旨南性敎,卽爲牌招,何如?傳曰,允。
傳于李根友曰,左副承旨許遞,前望單子入之。
李根友啓曰,明日大駕詣永禧殿,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
承旨前望單子入之,沈熙淳落點。
傳于李源命曰,明日出宮內門路,以協陽門爲之。
南性敎啓曰,行大司憲李魯秉,執義宋來熙,掌令金鉉復,持平鮮于在外,掌令朴斅默,持平洪仁秀呈辭,監察茶時之意,敢啓。傳曰,知道。
以大司諫鄭德和,司諫權馦,獻納鄭駿容,正言吉顯範,掌令朴斅默,持平洪仁秀牌不進罷職傳旨,傳于南性敎曰,只推。
以同副承旨金始淵牌不進罷職傳旨,傳于南性敎曰,只推。
以司謁尹潤孫等手本,別監張文爀·鄭僖赫,忽遇備隷輩,成群亂打事,傳于南性敎曰,令秋曹査實以入。
李源命啓曰,卽者刑曹郞廳來言,毆打掖隷之備隷等査實以入事命下,而判書成遂默受由在外,次堂例不得擧行云,何以爲之?敢稟。傳曰,次堂擧行。
南性敎,以奎章閣言啓曰,守宮檢校直閣吳取善,待開門牌招,何如?傳曰,允。
又以禮曹言啓曰,卽接黃海監司南獻敎移文,則新溪縣社稷壇宇,造成年久,將至頹壓之境,不可不及今修葺,移還安祭香祝,自本曹啓稟磨鍊下送云矣。新溪縣社稷神室修改時告由移還安祭香祝,令該司照例磨鍊下送,以爲卜日設行之意,行移,何如?傳曰,允。
又以兵曹言啓曰,今四月十二日大駕詣永禧殿展謁,仍詣儲慶宮展拜時,隨駕營門當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍以幾番幾哨磨鍊,餘軍留營,何以爲之乎?敢稟。傳曰,總營馬軍一哨,訓局馬軍二哨,步軍五哨,訓鍊大將率領爲先廂。訓局步軍三哨,兩營騎士各二番,御將率領爲後廂。禁將留陣,禁軍三番隨駕,餘軍留營,置之。
又以兵曹言啓曰,今四月十一日武臣賓廳武經講書時,宣傳官鄭克鉉,御營廳哨官崔成仲三略不通,依定式竝推考警責,何如?傳曰,允。
又以御營廳言啓曰,謹依下敎,本廳移屬總衛營駕前別抄所下料米補縮條,每石一斗五升式磨鍊,移送別營之意,敢啓。傳曰,知道。
兵曹口傳政事,副護軍單鄭㝡朝。
上在昌德宮。停常參·經筵。
大駕詣永禧殿入齋室後,藥房·內閣·政院·玉堂口傳問安。答曰,知道。展謁還入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。仍詣儲慶宮入齋室後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
趙鳳夏啓曰,司僕寺內乘來言,捲簾,取稟。傳曰,捲三面。
李根友啓曰,明日常參·經筵,取稟。傳曰,停。
金始淵啓曰,行大司憲李魯秉,執義宋來熙,掌令金鉉復,持平鮮于在外,掌令朴斆默,持平洪仁秀呈辭,監察茶時之意,敢啓。傳曰,知道。
南性敎啓曰,臣以大王大妃殿·王大妃殿問安進去,下直之意,敢啓。傳曰,知道。
李根友以奎章閣言啓曰,大駕今已還宮,守宮檢校直閣吳取善,依定式減下,何如?傳曰,允。
金始淵以兵曹言啓曰,謹依口傳下敎,今日動駕還宮時,肅章門內攔入喧譁罪人宗簿寺使令全宗仁,備邊司使令金亨植,政院使令田興植,工曹使令安光天,武兼廳使令高明哲,各決棍十度,懲勵放送之意,敢啓。傳曰,知道。
丁未四月十二日辰時,大駕詣永禧殿展謁。儲慶宮展拜擧動入侍時,都承旨趙鳳夏,左承旨李根友,右承旨李源命,左副承旨南性敎,右副承旨金始淵,同副承旨沈熙淳,記事官金有淵,假注書閔致庠,記事官洪祐命·金炳雲,檢校直閣尹定鉉,檢校待敎李㘾·李裕元以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金東健,副提調趙鳳夏進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門,出敦化門。通禮跪啓請進發,上進發至把子橋。上曰,騎士之侍衛不齊,且或使人牽轡,極爲駭然,不能禁飭之騎士將與別將,竝拔箭記過,可也。仍由水標橋,至永禧殿大門外。通禮跪啓請降輦乘輿,上降輦乘輿,至齋室門外。通禮跪啓請降輿,上降輿,通禮前導,上步入齋室。少頃,通禮跪啓請出次。上改具冕服以出,通禮跪啓請執圭。鳳夏跪進圭,上執圭。通禮前導,上詣版位,行四拜禮,陞自東階,奉審殿內訖。通禮跪啓請釋圭,上釋圭。鳳夏跪受圭,上還入齋室。少頃,通禮跪啓請外辦,上改具翼善冠·衮龍袍,步出齋室門外。通禮跪啓請乘輿,上乘輿出殿大門外。通禮跪啓請降輿乘輦,上降輿乘輦,進發至儲慶宮大門外。通禮跪啓請降輦乘輿,上降輦乘輿,至齋室門外。通禮跪啓請降輿,上降輿,通禮前導,上步入齋室。少頃,通禮跪啓請出次,上仍具翼善冠·衮龍袍以出。通禮前導,上詣版位,行再拜禮,陞自東階,奉審室內訖。判府事鄭元容,右議政朴晦壽,領敦寧洪在龍進前奏曰,日氣稍熱,勞動旣多,聖體,若何?上曰,一樣矣。還入齋室,時至,通禮跪啓請外辦,上步出齋室門外。通禮跪啓請乘輿,上乘輿,出宮大門外。通禮跪啓請降輿乘輦,上降輿乘輦,進發由鍾閣前路,入敦化門·進善門·肅章門,至協陽門外。通禮跪啓請降輦乘輿,上降輦乘輿。上命宣傳官李熙平曰,肅章門內攔入下隷,一竝捉來,可也。仍入協陽門,命出標信解嚴。由宣化門還內,諸臣以次退出。
上在昌德宮。停常參·經筵。
李根友啓曰,明日再明日順陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金始淵啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙鳳夏啓曰,明日傳香,禮房承旨當爲齋宿,左承旨李根友纔已須資出去矣,卽爲牌招,何如?傳曰,允。
金始淵啓曰,行大司憲李魯秉,執義宋來熙,掌令金鉉復,持平鮮于在外,掌令朴斆默,持平洪仁秀牌不進,監察茶時之意,敢啓。傳曰,知道。
以大司諫鄭德和,司諫權馦,獻納鄭駿容,正言吉顯範,掌令朴斆默,持平洪仁秀牌不進罷職傳旨,傳于金始淵曰,只推。
以左承旨李根友牌不進罷職傳旨,傳于趙鳳夏曰,只推。
以全羅監司洪羲錫狀啓,求禮縣民家失火事,傳于沈熙淳曰,聞甚矜惻,元恤典外,別加顧助,結構奠接之方,廟堂措辭,分付。
傳于金始淵曰,臺諫竝許遞,前望單子入之。
臺諫前望單子入之,大司憲閔致成,行大司諫宋持養,執義成近默,司諫金基纘,掌令申泰運·安潤蓍,獻納宋柱獻,持平李晩德·李鼎敍,正言尹行福·許結落點。
南性敎,以吏曹言啓曰,今此景慕宮望祭獻官,前參判任百經塡差,而時無職名,令該曹口傳付軍職,何如?傳曰,允。
趙鳳夏,以都摠府言啓曰,今日入直內三廳武兼禁軍及軍兵等,當爲中日習射技放,而親臨頒賞相値,不得設行之意,敢啓。傳曰,知道。
又以禁衛營言啓曰,本營中軍朴蓍會身病甚重,勢難察任,今姑改差,何如?傳曰,允。
金始淵,以刑曹言啓曰,卽接總衛營文移則本營軍金順得毆打之禁隷輩,査實粘目判下內,本營軍兵,卽是宿衛親兵也。與他自別,而今此禁隷所爲,萬萬痛惡,初無可詰之端,而無難縳打,渠輩雖是頑悖之類,苟有一分畏憚之心,安敢乃已?不可尋常處之。首犯兩漢,嚴棍二十度後,出付秋曹,嚴刑二次,絶島定配,其餘四漢,各嚴棍十五度後,亦付秋曹,嚴刑遠配爲旀。鄭哲釗段,渠之所供,雖無犯手云,而亦參其時,則必無不涉之理,與上項諸漢,煞有間焉。嚴棍十五度,懲勵放送事判下,而罪人李長春·韓鶴伊·朴振玉·馬興仁·梁五得·李春成等六漢,自本營嚴棍後,移送臣曹矣。李長春等各嚴刑一次後,長春全羅道羅州牧智島,鶴伊興陽縣鹿島定配所,而待拷訊限滿,加刑一次,押送配所。振玉靈光郡,春成康津縣,興仁慶尙道金海府,五得淸道郡遠地定配所,竝卽押送之意,敢啓。傳曰,知道。
敦寧府都正金鍠疏曰,伏以,臣以垂老之蹤,蟄伏遐荒,畢生畎畝,歌詠聖澤,千萬不自意,伏奉除旨,以臣爲敦寧府都正,華誥遠降,閭里動色。臣感激洪私,卽當舁進京闕之下,粗伸叩謝之忱,而第臣狗馬賤齒,已踰七十,病已成痼,無以强起登途。且臣於見職,旣無可議之親,則在法當遞,玆敢略具文字,附上縣道。伏乞聖慈,俯垂鑑諒,臣見帶之銜,特爲照例遞改,俾存公格,仍治臣瀆擾逋慢之罪,以安私分焉,臣無任云云。省疏具悉。所請依施。
丁未四月十三日辰時,上詣春塘臺。親臨西北別付料試射,兼行瑞蔥臺頒賞入侍時,上具軍服,乘座馬,詣春塘臺陞座訖。上命承史入侍,都承旨趙鳳夏,記事官金有淵·洪祐命·金炳雲以次就座侍立。兵曹判書金左根參現退出,宣傳官沈昌奎等行參現。鳳夏曰,參現時失儀之宣傳官,記過,何如?上曰,唯。仍命宣傳官曰,記過,可也。武藝別監軍牢巡視手·內吹·吹鼓手等分班叩頭,命起應退。左根跪稟放陞壇砲,宣傳官如例擧行。上曰,陞旗等節次,竝置之,可也。兵曹判書監試次,仍留壇上之意,宣傳官入稟送令。上曰,頒賞先爲擧行,可也。鳳夏曰,頒賞後試射,恐有遲滯之慮,頒賞則各其營臺下擧行,似好矣。上曰,試射兵判進去丹楓亭,分所設行,可也。鳳夏曰,試規何以爲之乎?上曰,柳·片各一巡爲之,可也。鳳夏曰,別付料,未付料巡數,每有次等矣。上曰,前例,何如?鳳夏曰,昨年則付料爲柳葉箭五巡試射,其前或多十巡之時,而未付料每以一巡應射矣。上曰,然則依昨年例爲之,可也。鳳夏曰,行首別軍職,行首宣傳官,使之參試,何如?上可之。各營頒賞,以次擧行。上入小次,少頃,出次,宣傳官李容駿奏曰,禁衛營兼別將白魯洙,御營廳別將鄭日永,禁衛營騎士將金最善·柳相杓,御營廳騎士將金周永,兼騎士將李觀洙,都監把摠權思獜,哨官閔致魯竝已捉待,何以爲之乎?上曰,兩營別將先爲拿入,宣傳官承命擧行,以次拿入。上曰,爾等身爲別將,騎士使人牽轡而不能禁飭,何也?魯洙等曰,不善擧行,惶恐遲晩矣。上曰,今番姑爲安徐,而日後若有如前之弊,當嚴棍矣,惕念擧行,可也。仍命拿出,又命兩營騎士將等竝拿入,以次拿入。上曰,爾等皆以番將,騎士之使人牽轡,不能察飭,何也?最善等曰,惶恐遲晩矣。上命依法各決棍六度訖。上曰,今番則略施警覺,而若復如前,當嚴棍汰去矣,惕念擧行,可也,仍命拿出。上曰,宣傳官李容駿承傳擧行,多有失措,記過,可也。上命作門把摠及哨官竝拿入,以次拿入。上曰,爾等身爲將領,作門之雜亂,不能禁飭,何也?思獜等曰,惶恐遲晩矣。上命哨官,依法決棍九度訖。上曰,第觀後日擧行,故今番則略施警覺,惕念以過,可也。宣傳官李熙平奏曰,宣傳官李容駿·李啓純俄者記過,何以爲之乎?上命竝拿入,以次拿入。上曰,參現及擧行時失措,何也?容駿等曰,惶恐遲晩矣。上曰,今番特爲安徐,惕念擧行,可也。仍命拿出,又命承史退出。諸臣以次退出。
上在昌德宮。停常參·經筵。
沈熙淳啓曰,明日召對,取稟。傳曰,停。
南性敎啓曰,大司憲閔致成,執義成近默,掌令安潤蓍,持平李晩德·李鼎敍在外,掌令申泰運未肅拜,監察茶時之意,敢啓。傳曰,知道。
李源命啓曰,右副承旨金始淵今日不爲仕進,卽爲牌招,何如?傳曰,許遞,前望單子入之。
注書金有淵病代,以徐大淳爲假注書。
傳于沈熙淳曰,傳香承旨馳詣宗廟·徽定殿·景慕宮,奉審摘奸以來。
承旨前望單子入之,尹致秀落點。
李源命啓曰,新除授左副承旨尹致秀時在義州府任所,交代後斯速乘馹上來事,下諭,何如?傳曰,許遞,前望單子入之。
又啓曰,吏曹郞廳來言,守令有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而行判書徐憙淳,參判韓鎭庭,參議李公翼俱以病不來,不得開政云,竝卽牌招,何如?傳曰,允。
傳于沈熙淳曰,寧邊府使以武臣擇擬。
南性敎以兵曹言啓曰,同知中樞府事李同淳除授在外,上來無期云。景福宮衛將金慶鎭,慶熙宮衛將安潤碩·孟賢喆俱以病難供職,呈狀乞遞,竝改差,何如?傳曰,允。
有政。吏批,行判書徐憙淳牌招不進,參判韓鎭庭進,參議李公翼牌招不進,同副承旨沈熙淳進。啓曰,行判書徐憙淳,參議李公翼竝牌招不進,小臣獨政未安,何以爲之?敢稟。傳曰,仍爲之。以金樂壽爲司諫,朴商壽爲修撰,趙亨復爲右尹,趙得林爲敦寧都正,權用脩爲禮曹參議,尹致英爲軍資正,金宅善爲尙衣僉正,李寅會爲平市令,申錫愚爲楊州牧使,白殷鎭爲寧邊府使,鄭德和爲南陽府使,李玄功爲驪州牧使。兼掌令宋柱獻減下,承文正字單鮮于澲,副正字單權敎準,東萊府使單韓啓源。大司諫宋持養,折衝李履信今加嘉善。出身徐典輔今超通政加資事承傳。兼纂輯春秋記注官單鄭翊朝。
兵批,行判書金左根進,參判洪祐順病,參議成原默病,參知睦用錫入直,右副承旨南性敎進。以李嘉愚·徐箕淳爲知事,李應植爲兼訓鍊都正,徐有素·趙啓昇爲僉知,權奎容·尹致勛·成弼修·鄭學基·金淑鉉·李佾愚爲五衛將,朴鎭荇爲景福將,李胤錫·朴東根爲慶熙將,金正求爲訓鍊僉正,李璜周爲中樞都事,李亨寬爲訓鍊主簿,趙獻永·趙雲卿爲文兼,張度相爲武兼,金禹鉉爲部將,李明錫爲白翎僉使,許瑢爲城津僉使,禹台榮爲惠山僉使,趙鎭達爲平安兵虞候,林鎬良爲車嶺僉使,徐星祿爲南桃浦萬戶,金有才爲黑山島別將。同知崔聖煜,僉知三單,安昇玄·朴齊顔·李肯道。大護軍李憲球·李魯秉,護軍曺錫雨·李源益·李同淳,副護軍尹致秀·洪說謨·金始淵·姜·韓正敎·金煌。副司直宋來熙·權馦·朴斆默·金鉉復·洪仁秀·鮮于·鄭駿容。副司果金錫模·吉顯範·朴文·徐相奭·尹致殷以上竝單付。及第李周植今加折衝加資事承傳,假內乘梁柱台減下。
吏批,再政。以兪錫煥爲掌樂正,趙雲柱爲景慕宮令,南羲重爲敦寧主簿,朴希淳爲司僕主簿,朴慶善爲活人別提,左尹單趙亨復,右尹單尹致定。
兵批,再政。以李時在爲同知,沈有祖爲訓鍊都正,李胄遠爲都摠都事,沈魯元爲訓鍊主簿,金樂升爲武兼,朴履命爲守門將。同知單朴鎭荇,僉知三單,權奎容·金溆鉉·李佾愚,護軍李履信,副護軍徐典輔,副司果趙獻永·趙雲卿以上竝單付。
備邊司薦望,以任百經爲義州府尹。
以吏曹參議李公翼牌不進罷職傳旨,傳于沈熙淳曰,只推。
南性敎,以奎章閣言啓曰,明日卽書香閣夏孟朔大奉審日次,時原任·閣臣,依節目進詣擧行之意,敢啓。傳曰,知道。
沈熙淳,以禮曹言啓曰,卽接獻陵官員所報,則本陵局內松蟲熾盛,連日調發陵軍,董飭捕拾,而以數少陵軍,萬無盡除之望,依前例陵底附近民,合力拾蟲爲辭矣。陵寢局內松木,有此蟲蝕之患,極爲悚悶,當此農務方殷之時,多發烟軍,亦所當念,令本陵調發元保軍,使之拾蟲,而其餘不足之軍,亦令本府,以附近民丁量宜調發,期於盡除事,分付,何如?傳曰,允。
兵曹,以尹義儉爲禁衛中軍。
上在昌德宮。停常參·經筵。
藥房提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
沈熙淳啓曰,明日常參·經筵,取稟。傳曰,停。
南性敎啓曰,大司憲閔致成,執義成近默,掌令安潤蓍,持平李晩德·李鼎敍在外,掌令申泰運未肅拜,監察茶時之意,敢啓。傳曰,知道。
李根友啓曰,右承旨李源命今日不爲仕進,卽爲牌招,何如?傳曰,允。
南性敎啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
承旨前望單子入之,趙徽林落點。
李根友啓曰,新除授左副承旨趙徽林,卽爲牌招,何如?傳曰,允。
又啓曰,假注書徐大淳時無職名,令該曹依例付軍職,冠帶常仕,何如?傳曰,允。
以德山胎室加封時,觀象監提調以下別單,傳于沈熙淳曰,提調大護軍徐箕淳,書標官護軍洪學淵竝各半熟馬一匹賜給。本道觀察使趙雲澈,監役兼都差使員德山縣監朴峻陽竝各兒馬一匹賜給。監役兼傳香奏時官敎授韓廷厚上弦弓一張賜給。浮石差使員海美縣監成載韶兒馬一匹賜給。其餘都看役·將校·員役·工匠等竝依丙寅年例施賞。
以右承旨李源命牌不進罷職傳旨,傳于沈熙淳曰,只推。
沈熙淳,以戶曹言啓曰,時御所內各司雨漏修改吉日時,令日官金有晉推擇,則今四月十七日卯時爲吉云,以此日時擧行之意,敢啓。傳曰,知道。
趙徽林,以奎章閣言啓曰,景慕宮望廟樓今望奉審,無頉之意,敢啓。傳曰,知道。
南性敎,以總衛營言啓曰,去夜二更量,檢律劉殷祜,幼學金魯善犯夜被捉於本營別都巡處,依例移送秋曹之意,敢啓。傳曰,知道。
又以御營廳言啓曰,本廳騎士將沈鑰身病甚重,勢難察任,改差,何如?傳曰,允。
又以刑曹言啓曰,因總衛營啓辭,去夜二更量犯夜檢律劉殷祜,幼學金魯善移送秋曹事,命下矣。殷祜·魯善待過齋,依更數各決笞五十度後,放送之意,敢啓。傳曰,知道。
又以刑曹言啓曰,司謁尹潤孫·金盛孫手本別監張文爀·鄭僖赫被打於備隷事,傳曰,令秋曹査實以入事,命下矣。毆打掖隷之備隷等,次第捉來,與被打掖隷張文爀·鄭僖赫,頭面査實,則張文爀所供內,以爲,渠於今十一日,過去六曹前路,備隷數三十名,作黨突入,驅出通衢,裂破草笠·紅衣,裸體結鏄,無數亂打,昏倒不省云。鄭僖赫所供內,以爲,渠當日入番,暫出金虎門外,欲買南草,備隷輩成群作黨,裂破衣巾,結縳亂打,曳過鍾街,至于南門大路,幾至死境,昏窒不省云。備隷朴永根所供內,以爲,渠之率畜女爲趙哥別監暗地奪去,欲爲作夫,故與同類潘基鉉·金光振,將欲逞憤還推之際,適逢別監於金虎門外,果爲毆打。仍於六曹前路,又逢別監,亦爲毆打,而紅衣·草笠,自爾破裂云,潘基鉉·金光振所供內,以爲,同類率畜之女,爲別監所奪,故不無憤心,掖隷二人逢輒共毆,果爲的實,而伊時隨參,卽李齊敏·金興石·成巨福·車俊寬·朴近浩等五漢而已,此外更無他同黨云。李齊敏等所供內,以爲,伊日聞朴永根共爲雪憤之說,其在儕類之誼,亦不無齊憤,稍稍聚集,俱爲隨參於毆打之場,合力助勢云矣。觀於諸供,今此被打之掖隷,初無所失,而備隷輩敢懷私憤,罔念掖隷之自別,聚會同類,不計誰某,逢輒縳打,衣巾片裂,傷痕狼藉,其所罪犯,萬萬痛惡。首倡之朴永根等三漢,隨參之李齊敏等五漢,所當分輕重照律嚴勘,而旣伏承査實以入之命,上裁,何如?傳曰,近來雜類之聚黨作挐,常所痛禁,而今番備隷之毆打掖屬者,初無可鬨之端,乃敢縱恣橫逸,致此推上之境,究厥所犯,萬萬痛惋。首倡之備隷三漢,竝嚴刑三次,遠惡島減死爲奴,其餘隨從,分輕重嚴繩。雖以掖隷言之,妓家作夫,禁飭截嚴,則又復冒犯,有此葛藤,亦極無嚴,自本曹嚴杖懲放。
上在昌德宮。停常參·經筵。
趙徽林,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南性敎啓曰,明日常參·經筵,取稟。傳曰,停。
趙徽林啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于李源命曰,同副承旨許遞,前望單子入之。
承旨前望單子入之,趙雲澈落點。
李源命啓曰,新除授右副承旨趙雲澈,卽爲牌招,何如?傳曰,允。
趙徽林啓曰,大司憲閔致成,執義成近默,掌令安潤蓍,持平李晩德·李鼎敍在外,掌令申泰運牌不進,監察茶時之意,敢啓。傳曰,知道。
以掌令申泰運,獻納宋柱獻,正言尹行福牌不進罷職傳旨,傳于趙徽林曰,只推。
以右副承旨趙雲澈牌不進罷職傳旨,傳于李源命曰,只推。
以忠淸監司金洙根狀啓,黃磵縣民家失火事,傳于李源命曰,聞甚矜惻,元恤典外,別加顧助,結構奠接之方,廟堂措辭,分付。
南性敎,以弘文館言啓曰,新除授修撰朴商壽,卽爲牌招察任,何如?傳曰,允。
趙徽林,以刑曹言啓曰,毆打掖隷之備隷等本曹査實草記,傳曰,近來雜類之聚黨作挐,常所痛禁,而今番備隷之毆打掖屬者,初無可鬨之端,乃敢縱恣橫逸,致此推上之境,究厥所犯,萬萬痛惋。首唱之備隷三漢,竝嚴刑三次,遠惡島減死爲奴,其餘隨從,分輕重嚴繩,雖以掖隷言之,妓家作夫,禁飭截嚴,則又復冒犯,有此葛藤,亦極無嚴,自本曹嚴杖懲放事,命下矣。首唱朴永根·潘基鉉·金光振等各嚴刑一次後,永根全羅道康津縣薪智島,基鉉珍島郡金甲島,光振康津縣古今島,減死爲奴定配所,而待拷訊限滿,加刑準三次,押送于各其配所。隨從李齊敏·金興石·成巨福·車俊寬·朴近浩等,同往鬪場,合力助打,則別無輕重之可分。依大明律毆制使傷者杖一百流二千里之文,各決杖一百後,齊敏平安道碧潼郡,興石慶尙道機張縣,巨福泗川縣,俊寬全羅道海南縣,近浩咸鏡道茂山府,流二千里定配所,竝卽押送。妓家作夫之掖隷趙定淳,嚴杖五十度,懲勵放送之意,敢啓。傳曰,知道。
副校理尹致賢疏曰,伏以,臣門寒人微,年淺學莽,倖竊科名,濫側邇班,非分寵榮,滿心惶蹙,固何敢唐突丐他?而第臣聞古語曰,天高聽卑,又曰疾痛必呼父母,殿下之於臣,天地也父母也。今臣有至切焦迫之情私,伏願聖慈垂察焉。臣之父年迫七旬,衰喘日尋,氣息凜綴,臣母則素患貞痼,精力早衰,兼以風眩,恒委床笫,而臣家本貧寒,秋無擔石,蔘朮甘毳,尙矣勿論,滋味調補,亦難措手,烏鳥私情,亦云窮且慼矣。臣於此時,徒懷嚴畏,逡巡不言,若使桑楡屢變,竟失所願,則後雖有厚祿豐俸,將安所施,而臣之至情,當復如何哉?玆敢略暴衷懇,疾聲呼籲於仁覆之下。伏乞天地父母,察臣矜惻之私,特令選部,卑臣一小縣,俾遂便養之願,千萬幸甚,臣無任云云。省疏具悉。疏辭,許令該曹稟處。
上在昌德宮。停常參·經筵。
趙雲澈啓曰,明日常參·經筵,取稟。傳曰,停。
趙徽林啓曰,來二十一日朝參日次矣,敢稟。傳曰,停。
趙雲澈啓曰,來二十一日輪對日次矣,敢稟。傳曰,當次人受點,後日次待令。
趙徽林啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于南性敎曰,毓祥宮·延祜宮·宣禧宮展拜,以今月念後擇入。
南性敎以禮曹言啓曰,傳曰,毓祥宮·延祜宮·宣禧宮展拜,以今月念後擇入事,命下矣。展拜吉日,令日官李秉洪推擇,則今四月二十四日二十六日俱吉云,以何日定行乎?敢稟。傳曰,以二十四日爲之。
傳于南性敎曰,左承旨許遞,前望單子入之。
承旨前望單子入之,韓正敎落點。
趙雲澈啓曰,新除授右副承旨韓正敎,卽爲牌招,何如?傳曰,允。
傳于南性敎曰,在外摠管許遞,前望單子入之。
摠管前望單子入之,都摠管李憲球,副摠管李啓朝·朴容壽落點。
以慶尙監司李啓朝狀啓,知禮縣民家失火事,傳于趙雲澈曰,聞甚矜惻,元恤典外,別加顧助,結構奠接之方,廟堂措辭,分付。
以咸鏡監司兪星煥狀啓,洪原縣民家失火事,傳于趙雲澈曰,聞甚矜惻,元恤典外,別加顧助,結構奠接之方,廟堂措辭,分付。
南性敎啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于南性敎曰,只推。
兵曹,以沈有祖爲禁衛中軍。
兵曹,以尹義儉爲訓鍊都監中軍。
南性敎,以兵曹言啓曰,北苑望拜禮時參班武士試取入格人及西北別付料試射入格人等,謹依判下別單施賞,而弓矢·弓箭·帿弓·長弓·上弦弓·箭竹,以軍器寺所在者,取來頒給之意,敢啓。傳曰,知道。
吏曹啓目粘連,觀此弘文館副校理尹致賢上疏,則以爲,臣之父年迫七旬,衰喘日尋,氣息凜綴,臣母則素患貞痼,精力早衰,兼以風眩,恒委床笫,而臣家本貧寒,秋無擔石,藥朮甘毳,尙矣無論,滋味調補,亦難措手,烏鳥私情,亦云窮且慼矣。伏乞特令選部畀臣一小縣,俾遂便養之願亦爲白有臥乎所,尹致賢之家貧親老,菽水難繼之狀,卽通朝之所共知。許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
敦寧都正趙得林疏曰,伏以,臣伏奉除旨,以臣爲敦寧府都正者,臣感恩怵義,不敢不叨謝恩命,而臣於見職,本無敦寧,揆以格例,自在應遞,玆敢略陳短章,仰瀆崇嚴。伏乞聖慈,俯賜鑑諒,照例遞改,以存公格,以安私分幸甚,臣無任云云。省疏具悉。所請依施。
上在昌德宮。停常參·經筵。
韓正敎啓曰,明日常參·經筵,取稟。傳曰,停。
趙徽林啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李源命啓曰,假注書閔致庠身病猝重,勢難察任,今姑改差,何如?傳曰,允。
閔致庠改差代,以趙在應爲假注書。
韓正敎啓曰,卽者檢閱金炳雲以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承益·洪祐命謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
趙徽林啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于南性敎曰,只推。
以檢閱洪祐命牌不進罷職傳旨,傳于南性敎曰,只推。
趙徽林,以兵曹言啓曰,今春等進上弓矢,看品在卽,而知弓品堂上有闕之代,依例以在京無故人啓下之意,敢啓。傳曰,知道。
檢閱金炳雲疏曰,伏以,臣母衰病侵尋之中,日昨偶因飮啖之失宜,且値晨夕之殊候,諸症一倍添劇,藥餌扶護,必須於人。臣聞此報,心神飛越,按住不得,忙陳短章,徑出禁扃。伏乞聖慈,俯垂矜諒,亟遞臣職,以便救護,仍治臣罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
趙徽林,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日常參·經筵,取稟。傳曰,停。
趙徽林啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
韓正敎啓曰,左右史不可不備,檢閱洪祐命,旣有只推之命,卽爲牌招入直,何如?傳曰,允。
趙徽林啓曰,假注書趙在應時無職名,令該曹依例付軍職,冠帶常仕,何如?傳曰,允。
又啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于趙徽林曰,只推。
韓正敎以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則先農壇·先蠶壇·馬祖壇·雩祀壇·漢江壇·厲壇壇上及四面紅箭門·墻垣·階砌,俱爲無頉,而南壇西邊紅箭門傾仄。司寒壇東邊紅箭門,祈雨壇北邊紅箭門顚仆。卽爲修改事,分付該監,此後看護等節,另加申飭之意,敢啓。傳曰,知道。
上在昌德宮。停常參·經筵。
藥房提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
韓正敎啓曰,明日常參·經筵,取稟。傳曰,停。
趙徽林啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
禮曹,來五月十五日明敬文仁光聖大王大妃殿誕日陳賀時,應行節目,參考前例磨鍊爲白去乎,依此擧行,何如?判付啓。旣承慈敎,權停爲良如敎。
以忠淸監司金洙根狀啓,全義縣民家失火事,傳于趙雲澈曰,聞甚矜惻,元恤典外,別加顧助,結構奠接之方,廟堂措辭,分付。
趙徽林啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于趙徽林曰,只推。
兵曹口傳政事,大護軍朴永元。
趙徽林以備邊司言啓曰,新除〈授〉東萊府使韓啓源以其親病,呈狀乞遞矣。親病旣如是,則有難强令遠赴,改差,何如?傳曰,允。
又以總衛營言啓曰,去夜二更量,宣傳官鄭克鉉犯夜被捉於本營別都巡處,依例移送義禁府之意,敢啓。傳曰,知道。
又以訓鍊都監言啓曰,本局哨官金箕永受由下鄕,過限不現,揆以紀律,極爲駭然。爲先汰去之意,敢啓。傳曰,知道。
又以義禁府言啓曰,平安兵使許棨狀啓內,寧邊府使趙元錫罪狀,令攸司稟處事,啓下矣。趙元錫時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
韓正敎啓曰,明日常參·經筵,取稟。傳曰,停。
南性敎啓曰,來二十五日朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
韓正敎啓曰,檢閱金炳雲由限已過,卽爲牌招入直,何如?傳曰,允。
備邊司薦望,以趙徽林爲東萊府使。
南性敎啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李宗秉落點。
南性敎啓曰,新除授同副承旨李宗秉,卽爲牌招,何如?傳曰,允。
傳于南性敎曰,卽見堂下文臣朔試射單子,以在外懸頉者甚多,此何國綱乎?極爲駭然。元在外外,竝捧現告拿處,當該試官從重推考。
南性敎啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于南性敎曰,只推。
南性敎,以吏曹言啓曰,通禮院左通禮申佐模,內贍寺主簿金成九俱以身病,呈狀乞遞,竝改差,何如?傳曰,允。
又以兵曹言啓曰,今四月二十一日武臣賓廳講書時,總衛營哨官鄭昌煥,禁衛營哨官李筍亨通鑑第一卷不通。依定式竝推考警責,何如?傳曰,允。
又以兵曹言啓曰,今四月二十四日大駕詣毓祥宮展拜,延祜宮展拜,宣禧宮展拜時,隨駕營門,當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍以幾番幾哨磨鍊,餘軍留營,何以爲之乎?敢稟。傳曰,總營馬軍一哨,訓局馬軍二哨,步軍五哨,訓將率領爲先廂。訓局步軍四哨,兩營騎士各二番,御將率領爲後廂。禁軍三番隨駕,禁將留陣,餘軍留營,置之。
又以義禁府言啓曰,時囚罪人鄭克鉉,係是巡邏被捉,所當準更數決杖,而東西班正職王府決杖,代以金贖,載在大典通編矣。鄭克鉉二更被捉,依已例笞五十收贖,放送之意,敢啓。傳曰,近來朝官之冒犯夜禁,已極駭然。而如此囚之身係宣傳官者,無難犯禁,固當加倍勘律,而特以令申之義,十分寬恕,姑令兵判嚴棍十度,懲礪放送。
又以兵曹言啓曰,義禁府草記批旨內,近來朝官之冒犯夜禁,已極駭然。而如此囚之身係宣傳官者,無難犯禁,固當加倍勘律,而特以令申之義,十分寬恕,姑令兵判嚴棍十度,懲礪放送事,命下矣。謹依下敎,臣進詣龍虎營,宣傳官鄭克鉉,嚴棍十度,懲礪放送之意,敢啓。傳曰,知道。
上在昌德宮。停常參·經筵。
李源命以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日常參·經筵,取稟。傳曰,停。
南性敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李源命啓曰,新除授同副承旨李宗秉時在忠淸道新昌地,斯速乘馹上來事下諭,何如?傳曰,許遞,前望單子入之。
承旨前望單子入之,權溭落點。
李源命啓曰,新除授右副承旨權溭,卽爲牌招,何如?傳曰,允。
備忘記,車嶺僉使林鎬良下直,長弓一張,長箭一部,片箭一部,筒兒一箇賜給。
以江原監司朴宗吉狀啓,原州牧民家失火事,傳于李源命曰,聞甚矜惻,元恤典外,別加顧助,結構奠接之方,廟堂措辭,分付。
傳于南性敎曰,通禮有闕之代,各別擇擬。
李源命,以備邊司言啓曰,詞訟劇地,曠務可悶,在外及呈告法司堂上竝許遞,令政院政官牌招,開政差出,何如?傳曰,允。
有政。吏批,行判書徐憙淳牌招不進,參判韓鎭庭進,參議李公翼牌招不進,同副承旨南性敎進。啓曰,行判書徐憙淳,參議李公翼竝牌招不進,小臣獨政未安,何以爲之?敢稟。傳曰,仍爲之。以徐箕淳爲禮曹判書,李憲球爲刑曹判書,李時在爲左尹,曺相振爲敦寧都正,李孝淳爲刑曹參議,趙秉鉉爲判義禁,徐箕淳爲弘文提學,洪祐順爲同義禁,朴承輝爲左通禮,全國憲·黃履明爲典籍。開城分敎官單金粹,義州府尹單任百經,東萊府使單趙徽林。
兵批,行判書金左根病,參判李啓朝病,參議成原默病,參知睦用錫入直進,左承旨李源命進。以朴昌珪爲水原監牧官,柳浹爲咸興監牧官。同知李胤錫,大護軍成遂默,護軍洪祐順·趙亨復,副護軍李根友·李宗秉·沈熙淳·朴鎬壽·趙得林·韓啓源·李周植,副司正徐大淳·趙在應,以上竝單付。
吏批,再政。以柳興奎爲司成,吳兢鎭爲典簿,嚴錫謙爲內贍主簿,金章淳爲瓦署別提,姜夏奎爲昭寧園守奉官。
兵批,再政。同知朴東根,副摠管徐憲淳,以上竝單付。
李源命,以都摠府言啓曰,今此動駕時,侍衛·寶劍·守宮當爲備員,而都摠管興完君晸應在外,李憲球呈辭受由,副摠管尹致定以漢城府右尹,導駕進,朴容壽有實故,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金炳疇爲都摠管,徐憲淳·曺錫雨·權大肯爲副摠管。
以掌令申泰運,獻納宋柱獻,正言尹行福牌不進罷職傳旨,傳于南性敎曰,只推。
以吏曹參議李公翼牌不進罷職傳旨,傳于南性敎曰,只推。
權溭,以兵曹言啓曰,文臣兼宣傳官趙獻永,身病猝重,無望供職,呈狀乞遞,改差,何如?傳曰,允。
又以兵曹言啓曰,再明日毓祥宮·延祜宮·宣禧宮展拜時,本曹堂上守宮及侍衛,當爲備員,而參判洪祐順受由在外,無以備員,參判令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李啓朝爲兵曹參判。
行大司諫宋持養疏曰,伏以,臣待罪黃驪,倐已周歲,局弊才疎,寸籌莫展,有百瘡疣,無一矯革,夙宵悸恧,若隕淵谷。乃者兩陵局內,補築纔訖,伏奉別單判下,以臣職忝地方,名廁監蕫,特加賞階,授臣以嘉善大夫者,繼而薇垣除旨,有隕自天,惶懍感激,靡所容措。噫,臣性本疎闇,跡又孤畸,散財不中於繩墨,弱植無依於墻壁,無足備數於淸朝器使之末,而特蒙我殿下簡拔拂拭之恩。通籍二十有三年,循次推遷,滾到緋玉,今焉老白首矣。外而踐歷府牧,內而通擬淸華,涯分已踰,兢惕恒切,豈有一步更進之念哉?矧玆亞卿峻秩,卽古昔命德之器,苟非才學兼優,望實俱隆,洽然爲同朝所推詡者,則上之授之也褻,下之受之也濫,其不可人人冒膺也審矣。此何嘗髣髴於臣,而臣亦何嘗夢到於此也?至若拮据木石,領飭畚鍤,卽守土臣職耳,勞於何有?不意罔功之賞,殆若酬勞之典,一朝超遷,不少留難,過福之災,不衷之譏,猶屬臣身,其爲駭物情而累聖簡,豈細故也哉?臣受國厚恩,與天無極,頂踵毛髮,罔非造化,臣之一身,非臣自有。苟可以策勵駑鈍,粗效涓埃,則夷險燥濕,義無所擇,湯火赴蹈,唯當向前,今於召牌之下,曷敢備例巽讓,妄自附於辭受之義乎?然臣綿薄之質,蹇拙之才,祗合低徊於冗散之地,避遠於榮顯之塗,守約處閒,安分寡過,庶幾爲身心塵刹之報。夫臺閣卽殿下耳目也,以臣庸暗,責其爲目,以臣聾聵,責其爲耳,則殆無異瞽矇之辨五色,充耳之審五音,顧何由稱塞萬一,仰裨明四達四之化乎?且況臣之言議風裁,萬不近似於是職,庶蒙淵鑑之俯燭,而頃因事會,一再膺命,不免噤默之譏,久積瘝曠之罪,至今追惟,尤悔亘中,其何可視以宿趼,晏然承當哉?玆敢略綴短籲,冒瀆崇嚴。伏乞聖慈,察臣言之非出飭讓,念名器之不可輕畀,特命選部,收臣新授之資,遞臣所帶之任,俾公器無褻,私分獲安,不勝顒祝。臣於祈免之章,豈容贅他,而新從下邑,目覩幽隱,不敢泯默,妄效附奏。驪之爲州,居國上游,珠邱象設,奉衣冠之月遊,漢城雉堞,拱金湯之天險,體貌之嚴,捍衛之重,非他邑比,而山水佳麗,民物殷富。從古稱丐閒臥治之區。逮乎挽近,淳俗漸漓,奸竇傍穿,三政俱紊,百瘼都萃,民情倒懸,急於漏船,邑務叢脞,危如欹器,遂成着手不得之一殘局。顧今許多痼瘼,如欲指陳,猝難毛擧,試以貢價米一事言之。太常分寺,移設於本州,已多年所,兩陵一年祭需米一百八十石零,自惠廳依例出給貢人,而貢人輩繭足百餘里,逗遛京邸,幾日等待。受出輸去之際,食債也馱價也,中間浪費,亦甚不些,其所爲弊,不可不念。臣意則本州惠廳所納大同米中限一百八十石零,自本州直給貢人,使之預貿各種,隨時進排,定爲恒式,永久遵行。則廳儲無增減之殊,邑穀省轉輸之費,而重祀典蠲民弊之道,兩得其宜,公私俱便。伏願下詢廟堂,從長措劃焉,臣無任云云。答曰,省疏具悉。尾陳事,令廟堂從長稟處,卿其勿辭行公。
上在昌德宮。停常參·經筵。
韓正敎啓曰,明日動駕相値,視事頉稟之意,敢啓。傳曰,知道。
權溭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓正敎啓曰,明日大駕詣毓祥宮,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于權溭曰,只推。
傳于權溭曰,明日出宮內門路,以協陽門爲之。
權溭啓曰,明日動駕,兩司侍臣當爲進參,除在外外,未肅拜·呈告人員,竝待開門牌招,何如?傳曰,允。
上在昌德宮。停常參·經筵。
大駕詣毓祥宮,入齋室後,藥房·內閣·政院·玉堂口傳問安。答曰,知道。展拜後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
趙鳳夏啓曰,司僕寺內乘來言,捲簾,取稟。傳曰,捲三面。
韓正敎啓曰,明日常參·經筵,取稟。傳曰,停。
南性敎啓曰,左尹李時在除拜後,過三日不爲出肅,依定式推考警責,仍卽牌招察任,何如?傳曰,允。
權溭啓曰,臣以大王大妃殿·王大妃殿問安進去,下直之意,敢啓。傳曰,知道。
以持平李鼎敍,獻納宋柱獻,正言尹行福牌不進罷職傳旨,傳于權溭曰,只推。
以司謁口傳下敎曰,欽差大臣·將軍名帖,不可留置,堅封定禁軍騎撥,罔夜下送于江界,使差備譯官齎還于欽差之行,而仍以不敢當之意,善爲措辭。如或未及於江界越境,而又不可追躡,則轉向義州,又無以傳致,則名帖還爲上送事,成有旨下送。
丁未四月二十四日卯時,大駕詣毓祥宮·延祜宮·宣禧宮。展拜擧動入侍時,都承旨趙鳳夏,左承旨李源命,右承旨趙雲澈,左副承旨韓正敎,右副承旨權溭,同副承旨南性敎,記事官金有淵,假注書趙在應,記事官洪祐命·金炳雲,檢校直閣尹定鉉,檢校待敎李㘾·李裕元以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金東健,副提調趙鳳夏進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦。由肅章門·進善門,出敦化門。通禮跪啓請進發,上進發,由把字橋·鍾閣前路,詣毓祥宮,至宮大門外。通禮跪啓請降輦乘輿,上降輦乘輿,通禮前導入齋室,少頃,通禮跪啓請外辦。上入就版位,行再拜禮。仍爲奉審後,詣冷泉亭,就版位,行四拜禮訖。上曰,延祜宮展拜時,百官行禮,置之。出傳敎領府事趙寅永,判府事權敦仁,右議政朴晦壽,領敦寧洪在龍進前奏曰,日候稍熱,聖體,若何?上曰,一樣矣。上自夾門,詣延祜宮就版位,行再拜禮。仍爲奉審,還入齋室。少頃,通禮跪啓請外辦。上乘輿出宮大門,由宮門外西邊路,詣宣禧宮,通禮前導入齋室。上曰,問安勿爲之。出傳敎少頃,通禮跪啓請外辦。上入就版位,行再拜禮,仍爲奉審,還入齋室,。上曰,問安勿爲之。出傳敎還宮時至,通禮跪啓請外辦。上乘輿,仍出宮大門外,通禮跪啓請降輿乘輦,上降輿乘輦,由紫繡橋前路,至彰義宮前。通禮跪啓請降輦,上降輦步過,通禮跪啓請乘輦,上乘輦。由光化門前路,入敦化門·進善門·肅章門,至協陽門外。通禮跪啓請降輦乘輿,上降輦乘輿,入協陽門,命出標信解嚴。由宣化門還內。諸臣以次退出。
上在昌德宮。停常參·經筵。
自巳時至人定,灑雨下雨,測雨器水深一寸八分。
自人定至五更,灑雨下雨,測雨器水深三分。
藥房都提調權敦仁,副提調趙鳳夏啓曰,各宮展拜,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
權溭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日常參·經筵,取稟。傳曰,停。
李源命啓曰,右承旨趙雲澈今日不爲仕進,卽爲牌招,何如?傳曰,允。
權溭啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以忠淸監司金洙根狀啓,靑山縣民家失火事,傳于李源命曰,聞甚矜惻,元恤典外,別加顧助,結構奠接之方,廟堂措辭,分付。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于權溭曰,只推。
以右承旨趙雲澈牌不進罷職傳旨,傳于權溭曰,只推。
韓正敎,以內醫院都提調意啓曰,提調金東健今日問安。不爲仕進,卽爲牌招,何如?傳曰,允。
權溭,以司僕寺提調意啓曰,兼內乘李熙麟以覲親下鄕事,呈狀乞遞矣。今姑改差,其代令該曹口傳差出,何如?傳曰,允。
又以訓鍊都監言啓曰,本局哨官趙應健身病猝重,勢難察任,改差,何如?傳曰,允。
又以刑曹言啓曰,卽接總衛營文移,則良人孫聖振,本營字內中松十四株,斫伐構舍,故嚴棍二十度,遠地定配事,粘目判下後,移送臣曹矣。聖振全羅道海南縣,遠地定配所,卽爲押送之意,敢啓。傳曰,知道。
上在昌德宮。停常參·經筵。
酉時,灑雨下雨,測雨器水深一分。
南性敎啓曰,明日常參·經筵,取稟。傳曰,停。
趙雲澈啓曰,左副承旨韓正敎今日不爲仕進,卽爲牌招,何如?傳曰,允。
權溭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,楊州牧使申錫愚下直,長弓一張,長箭一部,片箭一部,筒兒一箇賜給。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于權溭曰,只推。
兵曹口傳政事,以沈昌奎爲兼內乘。
韓正敎,以成均館大司成意啓曰,聖廟守僕,事體自別,而每年輪差,多未擇人,釋菜笏記,不能講習,揆以事面,極涉苟艱。事知守僕之每請久任,旣有已例,時任守僕安宗宅,旣是久勤,且嫺儀節,亦爲單望啓下,以爲久任之意,敢啓。傳曰,知道。
義禁府啓目,副司果朴齊璿·尹載善·李廷斗·李建春·申直模·韓容悳。權知承文院副正字金直淵·洪敬燮·權應夔·韓敬源·閔致庠·洪鍾雲等原情云云。傳旨內辭緣,泛稱遲晩,朴齊璿·尹載善·李廷斗·李建春·申直模·韓容悳等段,所當請刑是白乎矣,曾經侍從勿爲請刑,載在大典通編,議處。金直淵·洪敬燮·權應夔·韓敬源·閔致庠·洪鍾雲等段,竝只刑推得情,何如?判付啓。飭已施矣,竝嚴飭放送爲良如敎。
上在昌德宮。停常參·經筵。
韓正敎啓曰,明日常參·經筵,取稟。傳曰,停。
權溭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓正敎啓曰,來初一日輪對日次矣,敢稟。傳曰,當次人受點,後日次待令。
注書金有淵病代,韓敬源·鄭漢源·李鍾淳。
以注書金有淵病,代望,傳于南性敎曰,姑令察任。
韓正敎啓曰,今此端午帖製述人中,時無職名人,令該曹口傳付軍職,何如?傳曰,允。
兵曹口傳政事,副司果申佐模。
韓正敎啓曰,端午帖製述人,旣已抄啓矣。大提學趙秉鉉,待明朝牌招,以爲出韻科次之地,何如?傳曰,允。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于權溭曰,只推。
以慶尙監司金公鉉狀啓,淸道郡民家失火事,傳于李源命曰,聞甚矜惻,元恤典外,別加顧助,結構奠接之方,廟堂措辭,分付。
上在昌德宮。停常參·經筵。
權溭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日常參·經筵,取稟。傳曰,停。
權溭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于韓正敎曰,再明日春塘臺親臨文臣製述矣,該房知悉。
傳于韓正敎曰,右承旨許遞,前望單子入之。
承旨前望單子入之,韓啓源落點。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于權溭曰,只推。
權溭,以兵曹言啓曰,本曹正郞鄭翊朝身病猝重,屢度呈狀乞遞,宿衛重地,不可久曠,今姑改差,何如?傳曰,允。
韓正敎,以纂輯廳摠裁官意啓曰,本廳郞廳前正郞鄭翊朝時無職名,卽令該曹口傳付軍職,何如?傳曰,允。
權溭,以訓鍊都監言啓曰,本局局別將鄭球身病猝重,勢難察任,改差,何如?傳曰,允。
兵曹口傳政事,副司果鄭翊朝。
上在昌德宮。停常參·經筵。
韓正敎啓曰,明日殿座相値,視事頉稟之意,敢啓。傳曰,知道。
權溭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于韓正敎曰,明日宣傳官當親臨試講矣,該房知悉。
以司謁口傳下敎曰,明日宣傳官試講處所,以春塘臺爲之。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于權溭曰,只推。
傳于韓正敎曰,明日出宮門路,以保定門爲之。
權溭,都摠府言啓曰,今此殿座時,侍衛·寶劍當爲備員,而都摠管金炳疇有實病,副摠管金景善·曺錫雨差祭,二員未差,無以備員。令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以興完君晸應爲都摠管,徐箕淳·韓鎭庭·尹致定·洪鍾英爲副摠管。
兵曹,都摠管單徐箕淳。
權溭,以兵曹言啓曰,明日春塘臺親臨文臣製述時,本曹堂上郞廳當爲備員,而參判李啓朝有身病,無以備員。參判令政院稟旨變通,與正郞一員未差之代,竝仍令該曹,以在京無故人口傳差出,參判待下批牌招,以爲進參之地,何如?傳曰,允。許遞。
兵曹口傳政事,以朴容壽爲兵曹參判,洪仁秀爲正郞。
韓正敎,以禮曹言啓曰,卽接敬陵·昌陵·明陵·翼陵·弘陵·順懷墓官員聯報,則局內松蟲之患,今年尤甚。董率陵軍,多日捕拾,而以如干人力,萬無盡除之望,依前例調發傍近民丁,以爲竝力拾除之地云矣。莫重陵寢松木,有此蟲蝕,萬萬驚悚,其所捕拾,不容少緩,而見今農務方殷,多發烟軍,亦所難愼。令各其本齋官,盡發元保軍,其餘不足之軍,亦令地方官,以附近民丁,量宜調發,使之同力捕拾,期於盡除事,分付,何如?傳曰,允。
上在昌德宮。停常參·經筵。
自卯時至人定,灑雨下雨,測雨器水深六分。
自人定至五月初一日,灑雨下雨,測雨器水深一分。
藥房提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
韓正敎啓曰,明日常參·經筵,取稟。傳曰,停。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
趙鳳夏啓曰,備邊司郞廳來言,今日賓廳日次,而殿座相値,不得來會云矣,敢啓。傳曰,知道。
傳于韓正敎曰,禮房承旨馳詣宗廟·徽定殿·景慕宮,奉審摘奸以來。
傳于趙鳳夏曰,侍衛軍兵雨具,從便爲之。
傳于韓正敎曰,文臣製述入格人,依例捧傳旨。
韓正敎,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
南性敎,以司饔院監膳提調意啓曰,鷹師契貢人等呼訴內,京貿山雉,今已垂乏,將無以封進云。依前傳敎定式,明日爲始,各殿日下生雉,以活鷄全數代封之意,敢啓。傳曰,知道。
趙鳳夏,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
丁未四月三十日辰時,上詣春塘臺。親臨文臣製述宣傳官試講入侍時,都承旨趙鳳夏,左承旨李源命,右承旨韓正敎,左副承旨權溭,右副承旨南性敎,同副承旨韓啓源,記事官金有淵,假注書趙在應,記事官洪祐命·金炳雲,檢校直閣鄭㝡朝,檢校待敎南秉哲·李㘾·李裕元以次侍立。時至,通禮跪啓請外辦。上具翼善冠·衮龍袍,乘輿出萬八門。藥房提調金東健,副提調趙鳳夏進前奏曰,日氣陰濕,觸冒勞動,聖體,若何?上曰,一樣矣。仍出保定門,由明光門·靑陽門,詣春塘臺。通禮跪啓請降輿陞座,上降輿陞座。鳳夏曰,試官今當行禮,而試官中有侍衛從陞人,亦使之一體行禮乎?上可之。試官及製述文臣,應講宣傳官,行四拜禮訖。讀券官判敦寧府事趙秉鉉,左參贊金興根,行大護軍朴永元,對讀官吏曹參議李公翼,大司成南秉哲,行副護軍金始淵·沈熙淳,考官行兵曹判書金左根,訓鍊大將李惟秀,御營大將李應植,參考官副校理沈承澤,修撰朴商壽以次就座訖。鳳夏奏曰,參考官二人,俱爲應試於文臣製述矣,何以爲之乎?上曰,前例,何如?鳳夏曰,從前有文武臣試講竝設時,軍職宣傳官參試差下之例,今番亦以別軍職宣傳官中秩高人各一人,參試擧行則恐好矣。上曰,依此爲之。堂上宣傳官白能洙,別軍職白胤洙陞殿擧行。上仍命書題,秉鉉進前,書排律七言十韻櫻筍廚·押廚,限午時。熙淳跪受出去,鳳夏跪啓傳敎,傳敎官奉出懸題。上曰,赴擧人使之階前製進,而親書呈券,勿入書寫,可也。源命進前奏曰,宣傳官開講,何如?上可之。鳳夏進前奏曰,講冊以何冊爲之乎?上曰,以兵學指南爲之,可也。左根曰,宣傳官鄭克鉉聞以親病,不得應講云矣。上曰,唯。上曰,堂上宣傳官何不應講乎?訓將想必知之矣。惟秀進前奏曰,堂上宣傳官,若自本廳試講,則例以試官受講,故不爲應講,而親臨試講時,豈可不參乎?上曰,正廟朝亦有堂上宣傳官應講之例乎?鳳夏曰,或有應講時,或有不應講時,親臨受講,事體自別,豈可以堂上之職,遽爾不參乎?此則惟在自上處分矣。上曰,今番則初次也,姑令置之,可也。鳳夏進前奏曰,文臣製述試官權退,何如?上可之。左根進前奏曰,試講時,有抽籤之例,有拈出講章之例,今番則何以爲之乎?上曰,向於武臣專經時,以抽籤受講,而多有不通,別無所益,以章擧裏受之,專主文義,可也。鳳夏進前奏曰,應講宣傳官,以堂上宣傳官,呼名擧行,何如?上曰,唯。又奏曰,雨勢如此,文臣製述人避雨之所,猝難變通,姑令從便雨具,何如?上可之。上曰,應講者餘爲幾人乎?鳳夏曰,九人矣。鳳夏進前奏曰,雨甚連注,應試人員無以正書呈券矣。吏文製述時,每有闕內各司製進之例,今日文臣製述人,使之靑陽門內軍幕諸處,從便製進,何如?上曰,唯。性敎以司謁入稟曰,已盡收券,考試,何如?秉鉉仍考試券,書等訖。鳳夏以司謁入稟曰,已考試書等科次,何以爲之乎?上以司謁口傳下敎曰,書等第次坼榜以入。傳曰,還宮當自內爲之矣。出傳敎諸臣以次退出。
上在昌德宮。停常參·經筵。
自卯時至申時,灑雨下雨,測雨器水深二分。
權溭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日常參·經筵,取稟。傳曰,停。
權溭啓曰,來初五日朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于南性敎曰,當該承旨推考。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于權溭曰,只推。
韓正敎,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
權溭,以都摠府言啓曰,今日入直內三廳武兼禁軍及軍兵等,中日習射技放事,標信啓下矣。雨勢如此,不得設行之意,敢啓。傳曰,知道。
南性敎,以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例刑官·司饔院官員及年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
上在昌德宮。停常參·經筵。
南性敎啓曰,明日召對,取稟。傳曰,停。
又啓曰,明日·再明日寧陵忌辰祭齋戒正日,三明日·初六日綏陵忌辰祭齋戒正日,初七日初八日長陵忌辰祭齋戒正日,初九日初十日獻陵忌辰祭齋戒正日,十一日孝昌墓忌辰祭正日,十二日景慕宮夏享大祭齋戒相値,視事頉稟之意,敢啓。傳曰,知道。
權溭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,平安兵虞候趙鎭達下直,長弓一張,長箭一部,片箭一部,筒兒一箇賜給。
傳于權溭曰,在外與有實故摠管,竝許遞,前望單子入之。
摠管前望單子入之,都摠管趙冀永·成遂默,副摠管李啓朝·李源益落點。
以全羅監司洪羲錫狀啓,任實縣民家失火事,傳于韓啓源曰,聞甚矜惻,元恤典外,別加顧助,結構奠接之方,廟堂措辭,分付。
以江原監司朴宗吉狀啓,洪川縣民家失火事,傳于韓啓源曰,聞甚矜惻,元恤典外,別加顧助,結構奠接之方,廟堂措辭,分付。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于權溭曰,只推。
南性敎,以禮曹言啓曰,今五月初五日行仁陵端午節享時,本陵兩官,當爲備員,而參奉宋恪老受由在外,萬無趁期上來之望。參奉宋恪老,今姑改差,其代令該曹,以在京無故人口傳差出,以爲備員將事之地,何如?傳曰,允。
又以禮曹言啓曰,卽接昭寧園守奉官所報,則今五月初五日行本園端午節享時,兩官當爲備員,而新除授守奉官姜夏奎,時在慶尙道安東地,勢無趁期上來之望云矣。在外守奉官姜夏奎,今姑改差,其代令該曹,以在京無故人口傳差出,以爲備員將事之地,何如?傳曰,允。
又以承文院都提調意啓曰,漂民金尙魯等出送事,禮部咨文出來矣。以前頭使行奉表稱謝之意,先通咨文,依例撰出,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
權溭,以兵曹言啓曰,每當儲窠之月,虛司果,例不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
兵曹口傳政事,護軍李啓朝,副司果韓兢人。
上在昌德宮。停常參·經筵。
南性敎啓曰,明日召對,取稟。傳曰,停。
李源命啓曰,右承旨韓正敎,今日不爲仕進,卽爲牌招,何如?傳曰,允。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運呈辭,持平李鼎敍差祭,監察茶時之意,敢啓。傳曰,知道。
南性敎以吏曹言啓曰,軍資監正尹致英,以其身病,呈狀乞遞,改差,何如?傳曰,允。
權溭,以總衛營言啓曰,本營從事官尹致英,時無職名,令該曹口傳付軍職,何如?傳曰,允。
兵曹口傳政事,副司果尹致英。
吏曹口傳政事,以金性根爲仁陵參奉,金宗瑍爲昭寧園守奉官。
上在昌德宮。停常參·經筵。
韓正敎啓曰,明日召對,取稟。傳曰,停。
傳于韓正敎曰,禮房承旨,馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
傳于韓正敎曰,提學趙秉鉉,馳詣綏陵,奉審摘奸,仍留監祭以來。
傳于南性敎曰,未下直及上京守令,竝催促下送。
權溭,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以御營廳言啓曰,本廳千摠吳明善,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調權敦仁,提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
趙鳳夏啓曰,藥房三提調,持粟米飮來待矣。傳曰,封入。
韓正敎啓曰,明日召對,取稟。傳曰,停。
權溭啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
權溭,以都摠府言啓曰,都摠管成遂默,以奉常寺提調,薦新櫻桃苽子看品事,晝仕出去之意,敢啓。傳曰,知道。
南性敎,以吏曹言啓曰,未下直及上京守令,竝催促下送事,命下矣。自臣曹催促,則未下直守令寧邊府使白殷鎭,今初七日辭朝云。義州府尹任百經,東萊府使趙徽林,俱以爲今十一日辭朝云。上京守令光陽縣監李志泰,今初五日下去云。淸州牧使李祖植,延豐縣監韓重履,俱以爲今初八日下去云。靑山縣監朴承圭,今初九日下去云。江陵府使沈宜復,載寧郡守韓弼敎,俱以爲今初十日下去云。谷山府使金英根,今十二日下去云。長興府使趙然明,淸道郡守李壔,黃澗縣監金曾鉉,俱以爲下去云。順天府使尹敎成,以省掃事,受由於京畿楊州地云。昌平縣令朴泰浩,以省掃事,受由於京畿加平地云。斯速還官之意,發關知委於該道道臣處,而光州牧使金喬根,安東府使李玄緖,永興府使徐有薰,俱以爲身病猝重,不得下去云。延安府使金元植,淸風府使金學模,咸平縣監李裕膺,興陽縣監金翊鎭,俱以爲親病沈重,不得下去云。其親病身病,旣如是,則有難强令還任,延安府使金元植,淸風府使金學模,咸平縣監李裕膺,興陽縣監金翊鎭,竝改差。光州牧使金喬根,安東府使李玄緖,永興府使徐有薰,竝罷黜,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深二分。
自人定至初七日開東,灑雨下雨,測雨器水深二分。
趙鳳夏啓曰,藥房提調·副提調,持粟米飮來待矣。傳曰,封入。
韓正敎啓曰,明日召對,取稟。傳曰,停。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
傳于韓正敎曰,奉審閣臣入侍。
南性敎啓曰,吏曹郞廳來言,守令多窠,政事,取稟。傳曰,政官牌招開政。
有政。吏批,行判書徐憙淳進,參判韓鎭庭,參議李公翼牌招不進,右副承旨南性敎進。啓曰,光州牧使,今當差出,而本州以湖南雄邑,物衆地大,素稱難治,不可不擇差,他道及同道有聲績已準限·未準朔守令,竝擬,何如?傳曰,允。以李景在爲知經筵,曺錫雨爲同春秋,趙獻永爲軍資正,姜集爲軍器僉正,李寅元爲江華經歷,尹致容爲光州牧使,趙啓昇爲安東府使,沈昌奎爲永興府使,李廷耆爲淸風府使,閔致久爲延安府使,李奎燦爲鍾城府使,柳道宗爲金山郡守,尹錫夏爲咸平縣監,李熙平爲興陽縣監,朴酆壽爲燕岐縣監。學諭單白宗逵,故司書曺龍振贈吏參弘提例兼,副摠管曺錫雨考。
兵批,行判書金左根病,參判朴容壽病,參議成原默入直進,參知睦用錫病,同副承旨韓啓源進。以蔡龍九爲造山萬戶,副護軍趙雲澈。
吏批,再政。以李胤愚爲瑞興府使,宋在誼爲旌善郡守,洪在應爲麻田郡守,朴志壽爲淸河縣監,李周萬爲利仁察訪。
吏批,三政。以邊相岱爲贊儀,權用翼爲軍資奉事,成載琬爲交河郡守,趙台淳爲南原縣監,趙秉錡爲靈山縣監。
吏批,四政。以尹奎錫爲敦寧判官,李羲書爲濟用判官,吳淳常爲引儀,朴齊承爲童蒙敎官,李寅會爲唐津縣監。
以慶尙監司金公鉉狀啓,靑松府民家失火事,傳于韓啓源曰,聞甚矜惻,元恤典外,別加顧助,結構奠接之方,廟堂措辭,分付。
以吏曹參議李公翼牌不進罷職傳旨,傳于韓啓源曰,只推。
丁未五月初六日辰時,上御熙政堂。奉審閣臣入侍時,右承旨韓正敎,假注書趙在應,記事官洪祐命·金炳雲,提學趙秉鉉,以次進伏訖。上曰,史官分左右,閣臣進前。秉鉉進前奏曰,臣承命馳詣綏陵,陵上奉審則無頉,丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事安寧之意,敢此仰達矣。上曰,植木及莎草,何如?秉鉉曰,紅箭門內被莎諸處,幾盡着根,無不茁茂,但於丁字閣西邊麓下未及被莎處,廣幾爲二間餘,昨年因霖雨之連注,似未遑盡被,今此補莎之役,一時爲急矣。上曰,然矣。秉鉉曰,植木則洞口外所植雜木,稍有着根之意,洞口內所植檜松雜木,亦就長養之境,以今所見,大異於昨年。或不無間間枯黃之株,而陵屬之言,今雖有枯黃之色,若經夏節,自可蘇生云,設有枯損之株,繼此而苟能勤植,則不出幾年,可見鬱密之境。而自齋室至紅箭門御路,別無遮障之崖麓,此則非植木,無以掩翳,所以白虎邊植木,果得盡意,而猶或有扶疎之慮,來頭補植之時,使之倍力於此地恐好。又有最悚悶處,箭橋東畔,平低無礙,丁字閣樑灰甍角,宛然入望,此雖地形所使,甚爲未安,故問於陵屬,則以爲外白虎火巢交界處,地名曰小松亭,而卽一短麓也。曾多有如干雜木,障蔽中間,而在前牧場時,盡被斫伐,致此童濯云,今若於此地,多株補植,則庶爲遮障之道矣。上曰,補植於內白虎,則似不露矣。秉鉉曰,聖敎至當,而內白虎補植之役,前已盡意,則外白虎近處小松亭麓植木,恐不可虛徐矣。且箭橋新作路之傍脊上,有一小路,若從此路而行,則丁字閣入望,尤非箭橋前路之比云。臣旣不得目覩其形便,無以質言仰對,而此路非植木之所可遮,則禁絶行人,防塞捷徑之外,恐無他道,然而此亦有合商量者,若値潦水漲溢之時,非此路,無以通涉故也。上曰,幸行時恐値阻水之慮而然乎?秉鉉曰,幸行時,則每於仲春·仲秋涓吉,宜無阻水之慮,而或於忌辰節享之時,慮有意外之水而爲奏也。上曰,昨年新作路乎?秉鉉曰,此是昨年幸行時新作路之左脊小路也。上曰,旣有石築之路,雖塞此路,足可行之矣。秉鉉曰,新作路石築處,或値大潦,終不無頹浸之患,遮路一款,從後更爲議定,似爲穩當。先於外白虎火巢交界處,植木補土之節及丁字閣西邊,被莎未盡處,使地方官,從便擧行,恐好矣。上曰,依所奏分付畿營,使之從速擧行,可也。上曰,陵上莎草與石物,果皆無頉乎?秉鉉曰,無頉矣。秉鉉曰,臣於今番奉審之行,陵屬有所控訴者,以渠輩無知沒分數之言,雖不敢一一仰達,而其在崇奉之道,宜有別般軫念之擧矣。陵軍之一年內每名所聊賴未滿三十兩,而替番進排,責應供役,皆從此中出,外他無一畝所出沾漑者,故擧皆窮窘,誠難支過矣。曾在延慶墓奉安時,自戶曹爲念渠輩之後弊,直以位錢,劃於他邑,以爲推來而分給。始未嘗非永久長遠之方,而特以渠輩之目下難支者,實由於本陵近處,無片土之可以耕食而然也。上曰,似然矣,何以則有道理乎?秉鉉曰,臣意則陵洞口近處,無他變通之道,而但前日牧場所屬之土,每年所納租包,洽過四百餘石,而就其中陵所最近勉穆里所收,不過百餘石云。若於此除出示意,則恐合便穩,而此則無論多少,有非臣所敢筵稟變通者,而臣旣有詳聞渠輩之窮窘事狀也,故不敢不略陳,惟在自上軫念而處分之如何,故敢此仰達矣。上曰,此是免稅田乎?秉鉉曰,此則今爲司僕寺屯土矣。上曰,此田所在,卽昨年隨轝時晝停所近處乎?秉鉉曰,然矣。上曰,顯隆園所屬田土,聞甚不少矣。秉鉉曰,臣不敢以陵屬沾漑之厚薄,遽然比及於顯隆園·健陵,而田土之所收,錢兩之所賴,果不少矣。本陵田土區劃之節,惟在早晩間自上特施軫念之典,而司僕屯土,又與大農元稅有異矣。上曰,然矣。秉鉉曰,本陵香炭所收,亦甚不厚,陵官所用之一年劃付,不過百金云,則陵軍之聊賴至薄,推此可知矣。上曰,然矣,當有軫念之道矣。上曰,閣臣先退,史官就座。仍命退,承史以次退出。
上在昌德宮。停常參·經筵。
初七日自開東至未時,灑雨下雨,測雨器水深二分。
南性敎啓曰,明日召對,取稟。傳曰,停。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
又啓曰,來十一日朝參日次,而孝昌墓忌辰祭正日相値,頉稟之意,敢啓。傳曰,知道。
南性敎啓曰,來十一日輪對日次,而孝昌墓忌辰祭正日相値,頉稟之意,敢啓。傳曰,知道。
權溭以司僕寺一二提調意啓曰,兼內乘沈昌奎,昨日政移拜永興府使矣。其代,令該曹口傳差出,何如?傳曰,允。
兵曹口傳政事,以沈樂臣爲兼內乘。
權溭,以兵曹言啓曰,宣傳官李種赫,五衛將李佾愚,文臣兼宣傳官趙雲卿,俱以病難供職,呈狀乞遞。五衛將尹致勛·權奎容·鄭學基·金淑鉉,除授在外,上來無期云,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以濬川司言啓曰,本司都廳御營廳千摠吳明善改差代,以禁衛營別將金鍵差下,使之察任,何如?傳曰,允。
上在昌德宮。停常參·經筵。
夜自五更至初九日開東,灑雨下雨,測雨器水深二分。
韓正敎啓曰,明日召對,取稟。傳曰,停。
權溭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
韓正敎啓曰,右副承旨南性敎,今日不爲仕進,卽爲牌招,何如?傳曰,允。
傳于韓正敎曰,發遣吏郞,諸執事淸齋與否,摘奸以來。
以右副承旨南性敎牌不進罷職傳旨,傳于韓啓源曰,只推。
權溭,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試代行祿試射之例,今亦依此擧行,何如?傳曰,允。
又以備邊司言啓曰,鍾城府使,纔已新除矣。該邑以繡罷之代,賑憂方劇,此時曠官,實屬可悶,該府使,使之不日內下送,何如?傳曰,允。
又以濬川司言啓曰,本司都廳禁衛營別將金鍵移差代,以訓鍊都監別將李應緖差下,使之察任,何如?傳曰,允。
兵曹,管城將單李景純。
上在昌德宮。停常參·經筵。
韓正敎啓曰,明日召對,取稟。傳曰,停。
李源命啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
又啓曰,左副承旨權溭,右副承旨南性敎,今日不爲仕進,竝卽牌招,何如?傳曰,允。
韓正敎啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,遣承旨奉室奉審。
傳于韓正敎曰,禮房承旨,馳詣受香諸處,奉審摘奸以來。
傳于李源命曰,泰川縣監留待。
傳于李源命曰,泰川縣監入侍。
以左副承旨權溭,右副承旨南性敎牌不進罷職傳旨,傳于李源命曰,只推。
傳于韓正敎曰,違牌承旨,竝許遞,前望單子入之。
承旨前望單子入之,洪永圭·金愼根落點。
李源命啓曰,新除授承旨洪永圭,方在罷散中,何以爲之?敢稟。傳曰,敍用。
又啓曰,卽者吏曹郞廳來言,淸河縣監朴志壽,唐津縣監李寅會,興陽縣監李熙平,靈山縣監趙秉錡,咸平縣監尹錫夏,憲府則雖已署經,諫院則司諫金樂壽,正言許結在外,獻納宋柱獻,正言尹行福未肅拜,只有行大司諫宋持養一人,不得署經云。獻納宋柱獻,正言尹行福,竝卽牌招,何如?傳曰,一司除署經。
韓正敎,以禮曹言啓曰,卽接禧陵·孝陵·昭顯墓官員聯報,則局內松蟲熾發,故齋官董率守護軍,多日捕拾,少無寢熄,漸有熾蔓,稚松枯損,大松萎黃,以如干軍丁,雖董飭課拾,萬無着效之望,若發坊民,合力拾捕,則庶有一分之效云矣。莫重松木,有此蟲蝕,萬萬驚悚,其所捕拾,不容少緩,而見今農務方殷,多發烟軍,亦所難愼。令各其本齋官,盡發元保軍,其餘不足之軍,亦令地方官,以附近民丁,量宜調發,使之同力捕拾,期於盡除事,分付,何如?傳曰,允。
丁未五月初九日酉時,上御熙政堂。泰川縣監入侍時,左承旨李源命,假注書趙在應,記事官洪祐命·金炳雲,泰川縣監李源達以次進伏訖。上曰,史官分左右,泰川縣監進前。源達進前。上曰,彼地別無他事,欽差出來後,亦爲無弊乎?源達曰,果無他事與弊端矣。上曰,匪類果如何,而數爲幾許乎?源達曰,匪類之昨年結幕四十二處,業已燒燬,冬春以後結幕,爲四十處,而九處自燒,三十一處尙在矣。墾田爲三處,而二處則相望稍闊,未能詳察,一處則分明見其新墾,而若其長廣,似不過爲二三日耕矣。匪類之類,聞於居民,則謂近五六十名,聞於校屬,則謂見十六七名,臣所目覩,則不過三名,而搜討之時,捉去二名,結幕處則復盡燒毁矣。上曰,御帖及禮單傳授之節,何以爲之而雖不受之,察其氣色,則果不以略少爲嫌乎?源達曰,三月十五日欽差一行,齊到中江越邊竹巖洞,而從人隔江傳語以來會,故先卽越送譯官二員,通事二人,請以相見矣。移時後譯員通事,俱爲還渡,來傳欽差之言曰,非但日暮,且未及整頓,待明日午刻,相見似好云。故翌日未午,譯員及三指引官,先渡江,臣則以六箇桶馬,尙載越禮單物種,隨卽渡江,仍請相見,則欽差二員,盛京將軍一員,別設帳幕,同坐相邀,停免相見禮,許以私禮。故臣使譯員,擎奉御帖,隨到帳幕之前,則彼中一人,挾臣引立於三位竝坐之當中,故臣只行單拜,則將軍問曰,今來幾里,而得無勞苦乎?臣答以來近二千里,特奉勞問之命,將傳御帖之由,仍以雙手,跪擎御帖,各傳於三位前,則各各起立,雙手以受,旋爲開視,謂曰,此果有例乎?臣答曰,國王特令奉往矣。三位皆有驚喜之色,仍稱不敢當不敢當,而還傳御帖,故臣又跪受,仍呈禮單,則三位皆起立以受,相與傳覽,而相顧酬酌移時後。將軍先曰,俺們若入貴境,則禮單授受,固宜有說,而今行異於奉勅時,則在貴國,不可越送禮單,在俺們,不可濫受別禮。且御帖之來,旣出特命,則可以見情誼之甚厚,何必以受禮物,始謂有情乎?若有所受,則不得不歸告皇上,而必以不涉貴境濫受禮物,有所罪責云云,而兩欽差同然一辭。臣竊覸其氣色,則且笑且喜,而臣私語譯官曰,今受主上專付之命,不得準納,則實無反告之面,何不更請其受乎?三位俱問於譯官謂曰,可受則受之,不可受則不受,此不可以相持也。今雖不受禮單,而數爻則自當歸告皇上矣,無異於受去,有會於心領,以此須告於主上也。見今日熱,有難久對,明再明間,將欲還發,仍卽告別爲宜云云。而臣見其有人從三位背後,執筆傾視禮單,而霎霎有書,似是移錄物目,臣意亦以久對不安,故起退隅坐,則欽差曰,更勿以禮單相强云。故臣雖不更請,而旋卽退去,有非懇到,故故爲遲久,至于申末矣。三位相向酬酌,傳言禮單還爲持來,故臣又跪傳,則三位環視,而手點扇子曰,此可相受云。故臣卽使通事,持扇封以傳曰,旣受扇封,則紙筆墨,亦是雅種,亦可相納乎?欽差曰,受此一物,如盡受賜,又起立曰,若係當受,何苦强而後受之?實是畏罪而然也。臣仍卽告別,少留於帳後私次,而譯官告以日暮,故旋又還渡矣。上曰,所乘何樣船乎?源達曰,卽是土俗所稱桶馬尙也。上曰,其制,何如?源達曰,若馬槽矣。上曰,用牙檣乎,用櫓乎?源達曰,非櫓非檣,而馬尙之頭,穿兩孔,各插俗所稱廣加,乃搖之渡涉矣。上曰,一馬尙受幾人乎?源達曰,臣見搜討時,一馬尙所載軍人六七,似牌將者一人,江界寨校一人竝計之,恰受十許人矣。上曰,馬尙果不危乎?源達曰,水勢甚急,非馬尙,莫能截流而渡,不至甚危矣。上曰,贈給皆無弊乎?源達曰,傳禮單之日,因値暮不得更請贈給,其翌朝,譯官及領運差員,渡江往傳,則皆不受,而只納淸心丸·蘇合元云矣。上曰,彼先來者則皆受之乎?源達曰,兩次各以寨將姓名,送猪三首·醬二甁·酒一壺,則皆受之,而負去役丁,各給燒酒一杯·鹽靑魚二尾矣。上曰,帳幕何樣而何物餔之,皆踞坐乎?源達曰,前設別幕六間,招見臣等,而似是三升所製,廣設平床,上餔蒙古氈,踞坐於床側,臣見有來稟於三位前者,只跪一膝,其俗似無跪法矣。上曰,軍兵之樣,何如?源達曰,皆是健壯,別無老者,銃制未見,而環刀皆小,兵戈皆新磨如霜矣。上曰,皆騎來乎?源達曰,馬凡九百餘匹云,而軍士則皆步行云矣。上曰,可爲七百餘人乎?源達曰,聞欽差申飭弁員等,勿令開錄人名以示云,故未能的計,而遙望假量,則不過爲七百餘人矣。上曰,帳幕幾處乎?源達曰,或云二百餘幕,而臣未能計數,然軍士所處之幕,則似爲十二三幕,幕邊插一旗,旗上各書六七字,而皆滿字,故臣不得記認矣。上曰,贈遺之物,今雖不受,果皆精潔豐盛乎?源達曰,大米則不如南土所産,小米則甚爲精鑿,而皆盛於綿橐,外樣極豐,猪則遠來故不甚肥腯,牛皆健大矣。上曰,藥果之屬,亦不受乎?源達曰,臣聞於通事,則興京城守豐存,開見單子,手點藥果行曰,可惜云矣。上曰,物種雖多,各邑所供,而能無大貽弊而不至斂民,民情何如乎?源達曰,果無斂民之弊,而擾民則不得不然矣,始於昨年査照處,儲積贈遺物種矣。及聞將到中江消息,遠地之民,不暇招集,故只令慈城·閭延·虞芮等地居民,不日運去諸種於中江。則勞擾不細,而適値耕播之節,多有未墾之田,故臣等之行,多般慰諭,而峽俗質淳,少無愁歎勞苦之聲,擧有樂赴力役之情,而聽於居民,則今春不過爲半農,而本府卽比摠邑,故無減稅之例云。旣用其力,又徵陳稅,恐涉偏苦,思霑恩澤,而今臣所達,極涉猥越,旣承下詢,故敢此仰奏矣。上曰,然矣,此異於私陳矣。上曰,防後之道何如,而果無更來之慮乎?源達曰,臣聞彼地,多有採蔘處,又有金産,匪類因此潛聚云,而臣行,亦見間嶺洞川水皆黃濁,而鴨綠上流,本是靑黑。則不無疑訝於淘金,而十餘日後,更見間嶺洞川水,亦爲靑黑,無或匪類逃避之後,水還本色耶?防守之道,我地沿江,或五里或七八里,置一守幕,或一將二卒或一將三卒,有警則放砲相應,連放三砲,則霎時間,無慮數三百人聚集云。可謂緊密,而彼地則一百六七十里外,始有六七防守處,則易致匪類之潛入,而今番出來欽差,傳言指引,以小小來住之人,不必番番咨聞。若移牒於鳳城,則自可轉達於皇城,雖令春秋來搜,似甚便好,復命之日,當以此面稟皇上云矣。上曰,似便好矣。上曰,江之大小淺深,何如?欽差所住之幕,距我境設幕處,間爲幾許,而皆相望之地乎?源達曰,江廣不過一帿,江深不過一丈,設幕處相距,不過五七里相望之地矣。上曰,紅紙名帖,還送之矣,果於何處逢見,而幾乎趁及否?源達曰,臣於去月二十七日,逢見禁軍之過安州境,而聞伊日差員,皆還程云,則似未及傳致於未發前矣。追聞已例,未傳於未發前,則自義州,傳送鳳城云矣。上曰,譯員何時可以還來,而今番亦多所勞矣。源達曰,以物種不肯受之故,使譯官要其必受,往返絡繹,多有其勞,而臣還之後,聞受米石·醬斗·猪首,以爲一時饋餉之資,旣以二十七日,各爲回程,則還京之期,似姑遠矣。上曰,沿路牟麥,何如乎?源達曰,淸北勝於淸南,畿邑甚豐矣。上曰,本縣再昨年偏被水災,近來何如乎?源達曰,臣以再昨年九月到縣,則聞江水漲渟十餘日,各穀盡消,幾於野無靑草,漂頹甚多,流亡相續。曲被特恩,給田災故免白徵之患,優恤典故有改構之幸,賑令繼下,蕩還又多,故流戶還集,飢口全活,今年兩麥,卽十數年來初登云,則似有自此更蘇之望矣。上曰,比舊樣,何如?源達曰,昨春因民力不逮,未及盡墾被墊之田,故未免荐歉矣,今年則除成壑外,幾盡耕播矣。上曰,泰川縣監先退,仍命史官就座。又命退,承史以次退出。
上在昌德宮。停常參·經筵。
藥房提調金東健,左承旨李源命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
韓正敎啓曰,明日召對,取稟。傳曰,停。
李源命啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
又啓曰,右承旨金愼根,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于韓正敎曰,禮房承旨,馳詣孝昌墓,奉審摘奸以來。
傳于韓啓源曰,戶房承旨,與禮曹堂上·戶曹郞廳,依定式馳詣宣武祠,奉審以來。
備忘記,鍾城都護府使李奎燦下直,長弓一張,長箭一部,片箭一部,筒兒一箇賜給。
李源命,以內醫院提調意啓曰,副提調趙鳳夏,今日問安,不爲仕進,卽爲牌招,何如?傳曰,允。
以內醫院副提調趙鳳夏牌不進罷職傳旨,傳于韓啓源曰,只推。
金愼根,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
金愼根啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
金愼根,以兵曹言啓曰,門鑰纔下,而壽進宮軍士一名,未及出去,故問其委折,則以爲渠以生果貿易事入來,而聞門鑰之聲,忙急出去之除,未及門限云。萬萬驚駭,爲先拘留於本曹,待開門移送秋曹,以爲嚴治之地,而臣則惶恐待罪之意,敢啓。傳曰,知道。
韓啓源啓曰,卽見兵曹草記,則門鑰已下之後,壽進宮軍士一名,未及出去云。事未前有,萬萬驚駭,入直郞廳,所當重勘,而本院請推之外,無他可施之罰,何以爲之?而不能檢飭之入直堂上,從重推考,何如?傳曰,允。拿處。
備忘記,義州府尹任百經,東萊都護府使趙徽林下直,各長弓一張,長箭一部,片箭一部,筒兒一箇賜給。
洪永圭啓曰,卽者司饔院官員來言,都提調趙寅永,提調興寅君最應·李穆淵,副提調趙鳳夏,俱有實病,明日供上,無監捧之員云。提調·副提調,竝待明朝牌招,以爲推移監捧之地,何如?傳曰,提調竝許遞,令該曹口傳差出,一員則以興宣君差下。
吏曹口傳政事,以金蘭淳爲司饔提調,司饔提調興宣君昰應差下事,承傳。
傳于韓正敎曰,發遣吏郞,諸執事淸齋與否,摘奸以來。
傳于洪永圭曰,年前儒武與守令,別薦間或收用,竟無實效,蒐羅人材之本意,果安在哉?況崇奬儒術,大關世敎之汚隆,小民命脈,專係守令之治否,而前後另飭,便歸文具,可勝歎哉?大政隔月,選擧之方,不宜蹈循常例,林下讀書,劬躬篤行之士,令道伯居留之臣,勿拘前銜與儒生,博採以聞。文蔭武廉明著績人,亦自廟堂,收薦於諸備堂及曾經時任藩臣,竝與前薦,合抄啓下銓曹,以爲擇用之地。
傳于韓正敎曰,明日出宮門路,以協陽門爲之。
洪永圭,以吏曹言啓曰,今此宗廟望祭大祝,前縣監金翊鎭·李裕膺塡差,而時無職名,令該曹口傳付軍職,何如?傳曰,允。
兵曹口傳政事,副司果金翊鎭·李裕膺,以上竝單付。
金愼根,以兵曹言啓曰,今五月十三日景慕宮夏享大祭時,守門當爲塡差,而都摠府郞廳,除入直與在外,排擬苟艱,軍門將官,代差以入之意,敢啓。傳曰,知道。
又以訓鍊都監言啓曰,謹依口傳下敎,綏陵植木時,擧行將校姓名及董役日字,懸註以入之意,敢啓。傳曰,知道。
又以禁衛營言啓曰,謹依口傳下敎,綏陵植木時,擧行將校姓名及董役日字,懸註以入之意,敢啓。傳曰,知道。
又以御營言啓曰,謹依口傳下敎,綏陵植木時,擧行將校姓名及董役日字,懸註以入之意,敢啓。傳曰,知道。
又以左右捕盜廳言啓曰,在逃僞造罪人權錫履,多發譏校,廣探詗捕,蹤跡莫尋,尙未捉得,臣等不能提飭,致此漏捕,伏不勝惶恐。連加嚴飭,各別跟捕,而在囚罪人尹範沂,摸寫御寶於帖紙,僞踏啓字於關文情節,箇箇自服。嚴達永,爲其請錢之分用,改書鉛鐵關文,而至於摸踏等事,初不干涉云。孫順興·朴仁喆等,傳給僞關於嚴達永,以掖隷黃壽萬圖給樣爲言者,俱是尹範沂之指揮,則此不過隨從而已。宋元錫段,圖署牌子及折衝加資帖,因權錫履之所請,果爲書給,而御寶摸踏事,全然不知云。李孫哲段,爲其僞帖欺賣之計,渠家傳來之加資帖年月上所踏御寶印跡,割給範沂,使之摸寫者,究其情狀,誠甚叵測。右項諸囚等,不可遲待其逃漢之就捕,竝移送秋曹,分輕重依法勘處,何如?傳曰,令廟堂稟處。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
韓正敎啓曰,明日常參·經筵,取稟。傳曰,停。
金愼根啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
韓正敎啓曰,今日親傳香時,承旨當爲備員,都承旨趙鳳夏不爲仕進,所當牌招,而拘於廳規,不得請牌,何以爲之?敢稟。傳曰,許遞,前望單子入之。
傳于韓正敎曰,禮房承旨,馳詣景慕宮,奉審摘奸以來。
傳于洪永圭曰,禮判有闕之代,前望單子入之。
禮曹判書前望單子入之,金東健落點。
金愼根啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
洪永圭,以吏曹言啓曰,奉常寺判官姜長煥,以其身病,呈狀乞遞,改差,何如?傳曰,允。
金愼根,以都摠府言啓曰,都摠管徐箕淳,時無職名,令該曹口傳付軍職,何如?傳曰,允。
兵曹口傳政事,大護軍徐箕淳。
兵曹口傳政事,副護軍趙鳳夏。
丁未五月十二日辰時,上詣仁政殿月臺。景慕宮夏享大祭親傳香入侍時,左承旨李源命,右承旨金愼根,左副承旨洪永圭,右副承旨韓正敎,同副承旨韓啓源,記事官金有淵,假注書趙在應,記事官洪祐命·金炳雲,直提學金學性,檢校直閣尹定鉉·鄭㝡朝,檢校待敎南秉哲·李裕元以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金東健,左承旨李源命進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺。通禮跪啓請降輿,上降輿,通禮前導,就褥位南向立,引儀引景慕宮獻官興宣君昰應,陞詣褥位之左。通禮跪啓請跪,上跪,香室官員奉香祝,跪授正敎,正敎奉香祝,東向跪進。上受香祝,以授獻官,獻官西向跪受興。通禮啓請興,上興,通禮前導,降階下祗送位,西向立。昰應奉香祝,由正路出,通禮啓請鞠躬,上鞠躬。香祝祗送後,通禮啓請平身,上平身,入幕次後問安勿爲之事。出傳敎通禮跪啓請出次,上出次,上命承旨進前,正敎進前。上曰,近有呈告人乎?正敎曰,果有之,而禮曹判書及大司成呈告矣。上命書傳敎曰,呈告禮曹判書許遞。又命書傳敎曰,十五日次對,進定於明日。通禮跪啓請乘輿,上乘輿,出仁政門,由肅章門,入協陽門。愼根請出標信解嚴。仍由宣化門還內。諸臣以次退出。
上在昌德宮。停常參·經筵。
金愼根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日常參·經筵,取稟。傳曰,停。
金愼根啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于金愼根曰,只推。
承旨前望單子入之,趙鳳夏落點。
傳于金愼根曰,大臣·備局堂上引見。
洪永圭啓曰,卽者掌苑署官員來言,今十五日大王大妃殿誕日物膳進上時,提調當爲看品封進,而提調朴岐壽有身病,不得進參云,卽爲牌招,何如?傳曰,允。
又啓曰,掌苑提調朴岐壽牌不進,推考傳旨,今方捧入,而誕日物膳,當爲看品封進,如是違牌,事甚未安。更爲牌招,何如?傳曰,許遞,今日政差出。
有政。吏批,行判書徐憙淳進,參判韓鎭庭牌招不進,參議李公翼牌招不進,右副承旨韓正敎進。以李源益爲刑曹參判,李應植爲左尹,洪祐喆爲工曹參議,徐俊輔爲掌苑提調,洪鍾序爲戶曹正郞,安喜壽爲奉常判官,兪莘煥爲社稷令,李象億爲平市令,嚴錫謙爲監察,宋在益爲雲峯縣監。德山郡守單朴峻陽,陞郡事承傳。
兵批,行判書金左根病,參判朴容壽病,參議成原默病,參知睦用錫入直進,右承旨金愼根進。護軍徐憲淳·李時在,副護軍權溭·南性敎·金鎭右·李種赫,以上竝單付。
傳于金愼根曰,當該承旨推考。
以吏曹參議李公翼牌不進罷職傳旨,傳于金愼根曰,只推。
金愼根啓曰,御營大將李應植,以習陣事,今方鷺梁出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
韓正敎,以禮曹言啓曰,卽接咸鏡監司兪星煥移文,則以爲,茂山府鄕校聖殿及東·西廡,年久腐傷,雨漏頹落,所見未安,不可不趁今修改,告由移還安祭香祝,自本曹啓稟下送云矣。茂山府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
金愼根,以左右捕盜廳言啓曰,本廳在囚罪人尹範沂,出付御營廳,罪人嚴達永·孫順興·朴仁喆·宋元錫·李孫哲等五名,移送秋曹之意,敢啓。傳曰,知道。
又以御營廳言啓曰,罪人尹範沂,大會軍民於沙場,梟首警衆之意,敢啓。傳曰,知道。
工曹參議金鎭右疏曰,伏以臣伏奉前月二十日除旨,以臣爲工曹參議者,臣承命震越,罔知攸措,敢不勉自策勵,卽日登程,控謝萬一,而第伏念臣學識荒疎,才器凡下,於經綸繕修之職,初非可堪,實淸朝群彦之所共知也。萬無趨膺之望,況臣父,年迫七旬,病纏三載,終鮮兄弟,傍無救護之可恃,奔走刀圭,難致一日之曠闕。臣循省涯分,旣難冒進,情私所迫,亦係矜憐,玆敢縣道,短章陳龥。伏乞聖慈,天地父母,特賜鑑諒,亟命刋改,以存國家任官之揆,以安臣子終養之分,千萬幸甚。臣無任云云。省疏具悉。所請依施。
丁未五月十三日辰時,上御熙政堂。大臣·備局堂上引見入侍時,右承旨金愼根,假注書趙在應,事變假注書玄基濬,記事官洪祐命·金炳雲,右議政朴晦壽,行吏曹判書徐憙淳,判敦寧府事趙秉鉉,知敦寧府事金蘭淳,議政府左參贊金興根,行大護軍朴永元,戶曹判書李穆淵,行大護軍趙冀永,知中樞府事李嘉愚,行大護軍李惟秀,水原府留守李若愚,刑曹判書李憲球,行大護軍任聖臯,禮曹判書金東健,廣州府留守趙斗淳,大護軍徐箕淳,漢城府判尹金英淳,行大護軍成遂默,工曹判書李景在,行護軍李應植,行護軍金學性,校理趙然昌,以次進伏訖。上曰,史官分左右。晦壽進前奏曰,日候稍熱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,次對爲之。晦壽曰,昨伏見傳敎下者,以守令初仕人別薦事,飭勉之敎,諄複懇摯,奬儒術恤民隱之聖念,尤不勝欽頌萬萬矣。民生休戚,專係於守令,而欲擇守令,則不可不先擇初仕,然而銓官一人之耳目未周,則不如以衆人之見聞,各擧其已試與未試之人,實爲廣搜博採之義也。此所以有收薦之法,而至於別薦,尤有別於歲首常薦之例矣。今此應薦諸臣,似當悉心對揚,而若於別薦之時,私意未袪,收薦之後,實效未著,上之所飭,歸於虛文,下之所奏,置之空言而已,則只見其益缺四方之望,而不信朝廷之令耳。第於差擬之際,勿以專尙門閥,又勿以專拘條例,克恢公明之政,務盡激揚之方,毋若前日有名無實之歎,宜矣。因此而又有所仰陳者,勸懲之政,不可偏廢,薦用卽勸也,斥黜卽懲也。顧今殿最不遠,骫法病民之宰,若有顧惜掩置,從他現發,則該道臣斷當論勘,竝以此意,更飭於銓曹及諸道,以爲惕念對揚之地,何如?上曰,依爲之。大抵小民之不得聊生,卽守令貪虐之故也,法令不行之致也,從當有入聞之道矣。出擧條晦壽曰,近見諸道雨澤狀本,三南諸邑,或有惜乾處,姑不至遑汲,而其間數次之雨,雖未優洽,猶可以解渴,嗣後雨暘,如得均適,則穰穰之登,維天所賜,齎心之祝,夙宵憧憧。第伏念先事備預之政,亶出畏天憂民之義,誠不可一日少緩,昨年僚相,以牟還申飭事,有所筵奏行會,未知諸道,果能着意懋實與否,而見今來牟,亦旣受明,如法收糴,必不爲難,儲積待用,此政其時。大抵小民槪無遠慮,長吏徒事姑息,夏糴冬糴,易作差殊而看,正穀雜穀,認爲輕重之別,或夤緣作租而久不還本,或挪代換名而因循掩置,此皆法外之事,而甚非慮遠備預之道也。按察分憂之臣,自當着意句檢,而先事之飭,有不可已也。以此分付諸道四都,畢糴之後,摘奸反閱,開糶之時,依式分留,如有虛留挪換之弊,劃卽摘發論勘,以爲嚴懲勵謹典守之地,何如?上曰,依爲之。俄有所敎,而守令之犯用公物,幻弄取剩,與假托私貸等諸般所犯,如有現發,則議處時,以贓律施行,決杖遠配,所犯之物,還徵於該守令,以此著式施行,可也。出擧條晦壽曰,刑·漢兩司,都民之休戚係焉,而紀綱之解弛,習俗之頑濫,莫今時若也。閭巷悖類之恣橫,法府下屬之侵擾,皆爲生民難支之患,而日滋月盛,莫有誰何,無所忌憚者,專由於法司之數遞,而不委任責成之故也。且況八方刑殺之事,咸萃司寇,則司寇之任,尤爲綦重,而近來,內以推覈之獄,外而議讞之案,一例束閣,挨過時月,徒事占便之方,罔念留獄之弊,極爲慨歎。謹稽列朝,以法司之擇人久任,每軫聖念,卽爲此也。自今兩法司堂上,令政院,除非衆所共知實病·實故外,勿捧辭單,令銓曹,公格應遷外,勿許輒移,俾得久於其職,專意施措。而不但以詞訟之聽理爲事,亦惟以奸暴之戢詰爲務,期有丕變之實效,獄囚之會推,道啓之稟處,亦毋得淹滯事,嚴飭,何如?上曰,依爲之。出擧條晦壽曰,卽見平安監司趙鶴年,兵使許棨狀啓,則江界越邊欽差大臣及盛京將軍搜査之行,纔已撤歸矣。今番査辦之行,雖由彼地而來往,其實則專爲我國邊事,故原咨中,盛言皇上優恤外邦之意矣。且大臣·將軍,俱以隆秩,特旨遠來,燒棚毁墾,竣事告還,凡係格外之擧,宜有稱謝之禮,而亦不可不具由先通矣。今若傳給鳳城,以爲轉達,則殆同循例,有欠重事面之道,以來頭使行奉表稱謝之意,令槐院措辭撰咨,別定咨官,專送北京禮部,而盛京禮部及將軍衙門咨文,一體撰出,以爲歷路傳致之地,何如?上曰,今番欽差之行,宜有稱謝之擧,別定咨官,事體當然,依所奏爲之。出擧條晦壽曰,旌義縣殿牌作變罪人,旣已承款,事當差送敬差官,以爲更覈依律之地,而年前關西有此變,以災歲廚傳之弊,付本道擧行,敬差官則稟旨安徐,而監刑官,多有道內守令差定假都事之例矣。今此旌義縣,處在海陬,與內地有異,而涉溟往還,沿路貽弊,不可不念,近例旣有可據,敬差官勿爲差送,令本牧具格擧行,監刑官,亦以三邑守令中差定假都事,擧行事,竝爲分付,何如?上曰,依爲之。出擧條晦壽曰,捕廳草記,該廳在囚罪人尹範沂,摸寫御寶,僞踏啓字,嚴達永改書關文,孫順興·朴仁喆傳給僞關,宋元錫圖署牌子及加資帖書給,李孫哲御寶印跡割給摸寫,箇箇承服,移送秋曹,分輕重勘處事,令廟堂稟處事,命下矣。近來紀綱解紐,人心巧慝,此何等變怪,而若是其無難干科,極爲痛駭。尹範沂之摸寫御寶,僞踏啓字之罪,雖無本律,而通編僞造條云,僞造印信者,印文雖未成斬,又云摸造者·摸畵篆文者,竝以一律論。大明律僞造印信條云,僞造諸衙門印信者斬,雖衙門印信僞造者,其罪斬,雖未成文只摸畵者,竝以一律論,則況此御寶摸寫,啓字僞踏,是何等極惡大罪,究厥情狀,萬萬凶悖。罪魁尹範沂,出付軍門,以爲梟首警衆,李孫哲御寶印文,割給範沂,則論其情節,同謀可知,而但與手自摸畵者有異,不可遽置一律。其外關文改書之嚴達永,帖文牌子書給之宋元錫,僞關傳給之孫順興·朴仁喆等罪狀,原其情,必也同惡相濟,執其招又難勒定,竝移送秋曹,分輕重照律。在逃權漢之尙不就捕,揆以擧行,極爲駭然。兩捕將從重推考,嚴飭譏詗,使之刻期捉得之地,何如?上曰,依爲之。出擧條晦壽曰,頃因江原監司朴宗吉狀啓,平昌郡泥林倉失火根因,詳査登聞後,更爲稟處之意,草記行會矣。卽見該監司狀啓,則枚擧會査官江陵府使沈宜復,洪川縣監洪秉元牒呈以爲,該倉失火,多般鉤覈,未有疑跡,留庫穀數,亦無差爽,則恐非有別樣隱情,不過是偶然眚災爲辭矣。還穀法意,本自嚴重,而道內倉穀之連年告災,難保無奸,則其在審愼之道,宜有更査之擧,而今觀其査啓,則別無可疑之情矣。被燒穀之全數蕩減,燼餘穀之除耗收捧,旣有已例,依此施行之意,分付,何如?上曰,旣有已例云,依爲之,而此等處,有虛實相蒙,必生奸弊之慮,另加嚴飭,可也。出擧條晦壽曰,胎室加封之邑,以縣陞郡,旣有已例矣。德山縣胎室加封,今旣告完,依例陞爲郡守之意,分付銓曹,何如?上曰,依爲之。出擧條晦壽曰,向見平安兵使許棨狀啓謄報,則臚列寧邊前府使趙元錫罪狀,而誠如其言,則營邑體統,不當若是,據例請勘,在所當然,而第其奏御之文,謹嚴何如,重閫之地,體貌宜念,而張皇措辭,極涉猥屑。揆以事面,不可無警,該兵使,施以從重推考之典,何如?上曰,兵使之狀啓措辭,果多猥屑,施以越俸二等之典。趙元錫之罪狀,不可但以壞蔑體統言,縱恣無忌,極爲駭痛,議律時各別嚴勘,可也。出擧條晦壽曰,臣以法司數遞之弊,纔已仰陳,而今聞法司堂上中,有在外及實病之人云,有不可許久曠務,竝姑許遞,政官牌招,開政差出,何如?上曰,依爲之。出擧條晦壽曰,各道放未放成冊,姑未啓下矣。上曰,未及下,從當啓下矣。上曰,俄於所奏,略有批敎,而便歸虛言,竟無實事者,每緣繡行與殿最時,大吏則莫敢誰何而然也,如此而將何以懲戢貪墨乎?且吏逋,限石數斷用一律,則法令可伸,而小民亦有聊生之道矣。晦壽曰,逋吏之斷用一律,本有定式,而蓋吏輩犯逋,實由於守令貪墨之故也。另加嚴束,則自當少逋矣。上曰,雖有道啓繡論之後,曾未幾何,依舊仕宦,專無顧忌懲畏之意,如是而其可曰國有法乎?必嚴立科條,然後庶有補於爲民之政,禁錮之外,有加等議律之事,而贓吏則亦有決杖之例乎?晦壽曰,果有加等與決杖之例,而聖敎如是申複,雖以贓吏之恣橫,豈無畏戢之心乎?上曰,贓汚守令之禁錮與決杖等事及逋吏之計石用律,不容不先示令申之意,與諸備堂,議定科條,以爲草記啓下,可也。晦壽曰,謹依下敎矣。上命大臣就座,愼根曰,諸宰奏事。憙淳曰,取考壯勇營節目,則有額外壯勇衛仕滿六朔者,依宣薦內禁衛納馬六朔後,初仕擬望之例矣。本營勸武軍官,卽壯營之額外壯勇衛也,依此例,仕滿六朔,則初仕勿拘通擬之意,分付該曹,定式施行恐好,故敢此仰達矣。上曰,依爲之。出擧條上曰,壯勇營及水原,亦有此例,而水原則至于今用此例乎?憙淳曰,然矣,而水原卽壯勇營之外營,故與內營之例同矣。穆淵曰,今番欽差大臣之行,下送禮單物種中略有受去者,其餘則還爲持來,故自臣曹,照數還下之意,敢達矣。上曰,唯。愼根曰,玉堂所懷奏之。然昌曰,臣於月前,冒登筵席,敢陳膚淺之見,仰勉聖學,而至蒙留念之批旨矣。伊後閱朔,未承講對之命,群情之抑鬱,當如何哉?況今日候漸熱,經筵行將頉稟,若又因循,一例停閣,則實有朱夫子所謂工夫易間斷,歲月如流之歎矣。暑候姑未蒸溽,朝氣近多淸涼,迨此開筵,討論講究,至於召對,比諸筵儀,尤有簡便,雖當停講之時,亦賜召接。克體唐宗不知倦之意,益勉殷后務時敏之工,是臣區區之望也。上曰,所陳當體念矣。出擧條愼根曰,今日賓對,兩司無一人進參,事甚未安。違牌臺諫,竝推考,何如?上曰,依爲之。出擧條上命大臣先退,仍命史官就座。又命退,諸臣以次退出。
上在昌德宮。停常參·經筵。
藥房提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
韓正敎啓曰,明日,大王大妃殿誕日問安相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金愼根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于韓正敎曰,禮房承旨,馳詣宗廟·徽定殿·景慕宮,奉審摘奸以來。
吏批,再政。以李定在爲宗廟令。
韓正敎啓曰,卽者,掌苑署官員來言,今十五日大王大妃殿誕日物膳進上時,提調當爲看品封進,而提調徐俊輔有身病,不得進參云,卽爲牌招,何如?傳曰,允。
又啓曰,掌苑提調徐俊輔牌不進推考傳旨,今方捧入,而誕日物膳,當爲看品封進,如是違牌,事甚未安。更爲牌招,何如?傳曰,許遞,前望單子入之。
掌苑提調前望單子入之,金熙華落點。
傳于金愼根曰,江界越邊欽差之行,今已撤歸矣,指引差員往來運輸之際,必多貽弊於本邑之民,令廟堂行會本道,量宜蠲役,以示慰撫之意,別遣譯官之無弊竣事,殊極可尙,竝令該院,草記施賞。
金愼根啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于金愼根曰,只推。
洪永圭,以吏曹言啓曰,卽接忠淸監司金洙根移文,則延豐縣監韓重履,以省掃事受由,發行京畿南陽地,靑山縣監朴承圭,以女婚事受由,發行上京,扶餘縣監金序敎,以覲親事受由,發行上京,德山郡守朴峻陽,以省掃事受由,發行京畿加平地,全義縣監金鳳敍,以省掃事受由,發行京畿龍仁地,沔川郡守梁鍾華,以省掃事受由,發行京畿驪州地,淸州牧使李祖植,以省掃事受由,發行京畿楊州地,天安郡守徐得淳,以省掃事受由,發行京畿富平地是如乎,見今旱災孔酷,民情惶汲,道內各邑祈雨祭,隨其緩急,當次第設行,而上項守令,竝催促下送事爲辭。故自臣曹催促,則淸州牧使李祖植,沔川郡守梁鍾華,靑山縣監朴承圭,俱已下去云,天安郡守徐得淳,今十五日下去云,德山郡守朴峻陽,扶餘縣監金序敎,俱以今十六日下去云,全義縣監金鳳敍,時在京畿龍仁地云,斯速還官之意,發關知委於該道道臣處,延豐縣監韓重履,今月初五日,因促敎下去矣,中路猝得毒瘧,擔還京第,轉益危劇,萬無還任之望云,其身病旣如是,則有難强令還任,罷黜,何如?傳曰,允。
韓正敎,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
金愼根,以刑曹言啓曰,今五月十三日大臣·備局堂上引見入侍時,右議政朴晦壽所啓,捕廳草記,該廳在囚罪人尹範沂,摸寫御寶,僞踏啓字,嚴達永,改書關文,孫順興·朴仁喆,傳給僞關,宋元錫,圖署牌子及加資帖書給,李孫哲,御寶印跡,割給摸寫,箇箇承服,移送秋曹,分輕重勘處事,令廟堂稟處事,命下矣。近來紀綱解紐,人心巧慝,此何等變怪,而若是其無難干科,極爲痛駭。尹範沂之摸寫御寶僞踏啓字之罪,雖無本律,而通編僞造條云,僞造印信者,印文雖未成,斬,又云,摸造者,摸畫篆文者,竝以一律論,大明律僞造印信條云,僞造諸衙門印信者,斬,雖衙門印信僞造者,其罪斬,雖未成文,只摸畫者,竝以一律論,則況此御寶摸寫,啓字僞踏,是何等極惡大罪,究厥情狀,萬萬凶悖,罪魁尹範沂,出付軍門,以爲梟首警衆,李孫哲,御寶印文,割給範沂,則論其情節,同謀可知,而但與手自摸畫者有異,不可遽置一律,其外關文改書之嚴達永,帖文牌子書給之宋元錫,僞關傳給之孫順興·朴仁喆等罪狀,原其情,必也同惡相濟,執其招又難勒定,竝移送秋曹,分輕重照律,在逃權漢之尙不就捕,揆以擧行,極爲駭然,兩捕將從重推考,嚴飭譏詗,使之刻期捉得之地,何如?上曰,依爲之事,命下矣。謹按律文,則大明律詐僞條有曰,凡詐爲制書者斬,爲從者杖一百流三千里,同律僞造寶鈔條有曰,知情行使者,杖一百徒三年,竝依此律,印文割給之李孫哲,決杖一百後,咸鏡道茂山府,流三千里定配,關文改書之嚴達永,帖文書給之宋元錫,僞關傳給之孫順興·朴仁喆,各決杖一百後,達永黃海道松禾縣,元錫江原道襄陽府,順興忠淸道庇仁縣,仁喆靑山縣,徒三年定配所,竝卽押送之意,敢啓。傳曰,知道。
又以刑曹言啓曰,兵曹啓辭內,門鑰纔下,而壽進宮軍士一名,未及出去,故問其委折,則以爲,渠以生果貿易事入來,而聞門鑰之聲,忙急出去之際,未及門限云。萬萬驚駭,爲先拘留於本曹,待開門移送秋曹,以爲嚴治之地,而臣則惶恐待罪之意,敢啓。傳曰,知道事,命下矣。謹按律文,則大明律宮衛條有曰,凡應出宮殿,而輒留不出者,杖一百,罪人徐釗,依此律決杖一百,放送之意,敢啓。傳曰,知道。
又以刑曹言啓曰,卽接江原監司朴宗吉文移,則江陵府徒三年定配罪人金啓昌,限滿云矣。取考曹上配案,則金啓昌,以毆打姪子竟至致斃罪,甲辰五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
兵曹口傳政事,上護軍金左根。
吏曹啓目粘連,觀此開城府留守金大根狀啓,則以爲,本府敎授張德良,今已瓜報,則其代固當依已例,以本府文官中差出,而見今擬望之人乏少是白乎所,在前如此之時,狀請仍任,亦有已例,今番以時敎授張德良仍任事,令該曹稟處亦爲白有臥乎所,守臣狀辭旣如此,開城府敎授張德良,依狀請姑爲仍任,何如?啓依允。
行兵曹判書金左根疏曰,伏以臣,猥控難强之實,仰冀必諒之恩,帀旬之頃,章凡再上,揆厥僭妄,合有威罰,而聖批逾往敦摯,微分轉自悶隘,臣以萬萬無似之姿,偏蒙萬萬曠施之澤,課歲銓選之任,七年于玆矣。旣不能早自審量,灼揣本末,東兜西攬,有命輒膺矣。昔者冒據之罪,無以追訟,則目下蹲仍之失,不過爲迷不知變而已,顧亦何苦而爲此荐煩屢瀆,自干於濫屑之誅也?臣聞疾痛之必呼父母,恒人之情也。倘於此自阻於恩勤顧復之下,豈聖上所以庇覆臣幈幪臣之意也?臣之客冬大病,爲必無倖之祟,而仰賴聖明慈育之化,雖得以復起爲人,源委根蒂之固,類非尋常形證,土敗阻食,猶夫前矣,火升作熱,猶夫前矣,面貌之萎黃,神思之悶塞,猶夫前矣。特以時月之久,阻免危急之會,而至於行步之不利,最爲無奈之膏肓,時自點檢,不可但以較添較劇言,則臣雖欲强拈所無之疾,要爲規占之計,其於耳目之所難逃,何哉?苟使臣,獲荷曲遂之仁,得以便安其心,棲息高寒之所,飮濯淸渫之泉,爲歲計之計,庶幾復存未病前樣子,則是天地之賜也。抱玆摽拊,寤寐煩酲,求解一念,不啻若執熱思濯。惟聖明,有以哀憐之㦖恤之,將臣所帶中權,劃許改斥,則毋論見病進退之如何,其所以感戴銜結,卽惟曰如新受賜矣,臣無任云云。答曰,省疏具悉,卿懇如此。所請依施。
上在昌德宮。停常參·經筵。
自午時至人定,灑雨下雨,測雨器水深一分。
大王大妃殿誕日,大殿,內閣·政院·玉堂·朝廷二品以上·六曹堂上口傳問安。答曰,知道。大王大妃殿,內閣·政院·玉堂·朝廷二品以上·六曹堂上單子問安。答曰,知道。王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。
韓正敎啓曰,明日常參·經筵,取稟。傳曰,停。
金愼根啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
洪永圭啓曰,吏曹郞廳來言,兵曹判書有闕,政事,取稟。傳曰,政官牌招開政。
金愼根啓曰,兵批無緊窠,吏批無送西之人,無政事之意,敢啓。傳曰,知道。
有政。吏批,行判書徐憙淳進,參判韓鎭庭,參議李公翼,竝牌招不進,左副承旨洪永圭進。以嚴錫謙爲刑曹佐郞,元爲內贍主簿,白宗倫爲延豐縣監,李鼎民爲務安縣監,金秉圭爲金井察訪,開城敎授張德良仍任事,承傳。
以吏曹參議李公翼牌不進罷職傳旨,傳于洪永圭曰,只推。
韓正敎,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,今此大王大妃殿誕日,諸道所封賀箋中鳳山郡守申觀浩,雖非應封官,以別軍職封進矣。一體看審捧入,而寧邊府使趙元錫,安東府使李玄緖,永興府使徐有薰,光州牧使金喬根,俱已坐罷,所封箋文,依前例竝不爲捧入之意,敢啓。傳曰,知道。
洪永圭,以司譯院都提調·提調意啓曰,今番江界別遣譯官之無弊竣事,殊極可尙,竝令該院,草記施賞事,命下矣。別遣譯官李尙迪·方禹敍,各加一資,以爲激勸之地,何如?傳曰,允。
趙鳳夏,以備邊司言啓曰,務安縣監,方有闕矣。本邑以自來積弊之局,又當數遞,民邑事勢,有不可不念,以聲績素著人,勿拘常格,另加擇擬之意,分付該曹,何如?傳曰,允。
上在昌德宮。停常參·經筵。
夜自四更至十七日開東,灑雨下雨,測雨器水深一分。
韓啓源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日常參·經筵,取稟。傳曰,停。
韓啓源啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪永圭曰,前後申飭何如,而今日仕記,承旨懸病者多,此何道理?左右承旨,卽爲牌招。
以趙秉鉉爲兵曹判書。
韓啓源啓曰,新除授行兵曹判書趙秉鉉,卽爲牌招,傳授命召,何如?傳曰,允。
又啓曰,行兵曹判書趙秉鉉牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
傳于洪永圭曰,戶·兵換房。
注書金有淵病代,以鄭煥翼爲假注書。
金愼根啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于金愼根曰,只推。
義禁府啓目,兵曹佐郞李敏衡原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。
上在昌德宮。停常參·經筵。
韓正敎啓曰,明日常參·經筵,取稟。傳曰,停。
韓啓源啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
韓正敎啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
韓啓源啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙鳳夏啓曰,右承旨金愼根,今日不爲仕進,卽爲牌招,何如?傳曰,許遞,前望單子入之。
承旨前望單子入之,尹穳落點。
趙鳳夏啓曰,新除授右副承旨尹穳,卽爲牌招,何如?傳曰,允。
以右副承旨尹穳牌不進罷職傳旨,傳于韓啓源曰,只推。
傳于洪永圭曰,左承旨·右副承旨竝許遞,前望單子入之。
承旨前望單子入之,林永洙·趙秉恒落點。
趙鳳夏啓曰,假注書鄭煥翼,時無職名,令該曹依例付軍職,冠帶常仕,何如?傳曰,允。
又啓曰,假注書趙在應,身病猝重,勢難察任,今姑改差,何如?傳曰,允。
趙在應改差代,以金直淵爲假注書。
韓啓源啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于韓啓源曰,只推。
韓啓源以備邊司言啓曰,卽見咸鏡監司兪星煥狀啓,則以爲,本道穀簿,自來不敷,昨年穡事,全省告歉,種糧艱乏,排巡無路,元還餉及交濟久置穀應留條中,各穀限八千石,特許加分事,請令廟堂稟旨分付矣。本道牟麥,成熟最晩,歉餘民食,此時尤艱,不可以分留定式,有所爲拘,特依狀請許施,何如?傳曰,允。
上在昌德宮。停常參·經筵。
韓正敎啓曰,明日常參·經筵,取稟。傳曰,停。
趙秉恒啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于韓正敎曰,檢校待敎李㘾,馳詣顯隆園,奉審摘奸,仍詣健陵·華寧殿,一體奉審以來。
趙秉恒啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于趙秉恒曰,只推。
洪永圭,以吏曹言啓曰,慶尙監司金公鉉狀啓,本道旱憂轉甚,各邑祈雨祭,隨其遑汲處,今方次第設行,受由上京守令尙州牧使洪疇,榮川郡守李鳳寧,龍宮縣監李淳夏,比安縣監趙啓恒,知禮縣監鄭基承,竝令該曹催促,急速下送事,允下矣。自臣曹催促,則新除授安東府使趙啓昇,今十九日辭朝云,榮川郡守李鳳寧,比安縣監趙啓恒,俱以爲,今十九日下去云,差使員守令知禮縣監鄭基承,今日下去,龍宮縣監李淳夏,以省掃事,受由於京畿高陽地云,斯速還官之意,知委於該道道臣處,而尙州牧使洪疇,身病猝重,不得不去云,其身病旣如是,則有難强令還任,罷黜,何如?傳曰,允。
韓啓源,以兵曹言啓曰,考見諸道今春官鎭門聚點狀啓,則黃海兵使吳一善狀啓中,道內軍兵聚點時,所已鎭器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,執頉當該鎭邊將,推考警責,何如?傳曰,允。
又以備邊司言啓曰,卽見全羅監司洪羲錫狀啓謄報,則雲峯以暵憂方劇,至有圭璧之擧,新除該倅,使之明日辭朝,催促赴任,外他諸邑,亦多惜乾,此時曠官,實屬可悶,新除未下直及受由上京守令,竝令不日下送,何如?傳曰,允。
又以備邊司言啓曰,頃因前全羅監司李時在狀啓,南桃浦鎭將毆打諸漢,分首從嚴覈登聞之意,筵奏行會矣。卽見該道監司洪羲錫啓本,則應問各人,促致營庭,以全州判官金佐鉉,長城府使李章愚,靈光郡守李明迪,差定參覈官,眼同行査,以爲,鎭民朴小卜,敢唱湔讐之說,藐視鎭將,恣行滾打,其爲首犯,無容更議,朴汝南金,助勢推背,論以情法,不無差等,朴南哲·朴甘同·朴巡奉,入往下處,渠旣自服,同惡相濟,難免隨從,金二月·金金獨夫,藉曰中路落後,當初偕往,可見腸肚相連,竝請令廟堂稟處,同參隨從朴有失,先機逃躱,嚴飭譏捉,而不能拚死救護之鎭屬等,自本營,分輕重科治云矣。以鎭屬之黨,敢唱湔讐之說,甘犯罔赦之科,似此作變,本無定律,若不用大懲創之法,頑俗無以戢,頹綱無以振,諸漢所犯,究厥情跡,可知同惡相濟,一無可恕,而道啓之分等區別,卽是仰體朝家欽恤之意也。其中朴小卜,則首唱者渠也,首犯者渠也,不可不斷以極律,令右水使,大會民人於營下,梟首警衆,朴汝南金,有助勢推背之罪,則與小卜殺有差等,雖不置一律,不可尋常勘處,嚴刑三次,遠惡島定配,其下朴南哲等五漢,令道臣分輕重勘律,在逃朴有失,刻期譏捕,一體科罪事,分付,何如?傳曰,允。
上在昌德宮。停常參·經筵。
自申時至人定,灑雨下雨,測雨器水深一寸四分。
自人定至二十日開東,灑雨下雨,測雨器水深三寸一分。
韓啓源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日再明日,顯隆園忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
趙秉恒啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,雲峯縣監宋在益下直,長弓一張·長箭一部·片箭一部·筒兒一箇賜給。
傳于洪永圭曰,政官牌招開政。
洪永圭,以吏曹言啓曰,因備邊司草記,新除未下直及受由上京守令,竝令不日下送事,允下矣。自臣曹催促,則新除未下直守令雲峯縣監宋在益,今日辭朝,永興府使沈昌奎,淸風府使李廷耆,燕岐縣監朴鄷壽,唐津縣監李寅會,延豐縣監白宗倫,淸河縣監朴志壽,靈山縣監趙秉錡,務安縣監李鼎民,咸平縣監尹錫夏,興陽縣監李熙平,俱以今二十日辭朝云,瑞興府使李胤愚,南原縣監趙台淳,俱以今二十一日辭朝云,光州牧使尹致容,以前任瑞興府使,時在任所,交河郡守成載琬,以前任唐津縣監,時在任所,麻田郡守洪在應,以前任靈山縣監,時在在所,竝斯速上來辭朝之意,發闕知委於各該道道臣處,而受由上京守令益山郡守權永圭,今二十日下去云,任實縣監李,以掃墳事,受由於京畿楊州地,江東縣監李濟達,以掃墳事,受由於京畿長湍地,竝斯速還官之意,發關知委於該道道臣處,而金溝縣令洪在赫,親病沈重,不得下去云,淮陽府使兪章煥,淳昌郡守金在星,泰川縣監李源達,俱以身病猝重,不得下去云,親病身病旣如是,則有難强令還任,金溝縣令洪在赫改差,淮陽府使兪章煥,淳昌郡守金在星,泰川縣監李源達,竝罷黜,何如?傳曰,允。
傳于洪永圭曰,泰川縣監有闕之代,勿拘常格,各別擇差。
有政。吏批,行判書徐憙淳進,參判韓鎭庭,參議李公翼,竝牌招不進,左承旨林永洙進。啓曰,尙州牧使,今當差出,而本州以嶺南雄邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以金左根爲判敦寧,趙秉鉉爲軍器提調,金駿欽爲英陵令,南羲重·金尙祺爲監察,崔昌運爲引儀,李象斗爲尙州牧使,姜必魯爲淮陽府使,趙冕鎬爲淳昌郡守,洪在兢爲金溝縣令,金達鍊爲泰川縣監,訓鍊都監提調單趙秉鉉,禁衛提調單趙秉鉉,御營提調單趙秉鉉。
兵批,行判書趙秉鉉病,參判朴容壽病,參議成原默呈辭受由,參知睦用錫入直進,同副承旨韓啓源進。副護軍金愼根·尹穳·李源命,副司正鄭煥翼,以上竝單付。
吏批,再政。以韓致良爲顯陵令,李秉植爲掌樂主簿,金老淳爲潭陽府使,趙雲柱爲三登縣令,判敦寧單金蘭淳,知敦寧單金左根,學錄單金文煥。
吏批,三政。以林逈鎭爲景慕宮令,朴敏東爲禁府都事,李源龍爲楊根郡守。
趙秉恒啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于趙秉恒曰,只推。
以吏曹參議李公翼牌不進罷職傳旨,傳于韓啓源曰,只推。
韓正敎,以禮曹言啓曰,卽接健元陵·顯陵·穆陵·徽陵·崇陵·惠陵·元陵·景陵官員聯報,則局內松蟲熾發,故齋官董率陵軍,課日捕拾者,于今三朔,而少無寢息,漸有熾漫,以陵軍之力,萬無拾除之望云矣。莫重陵寢松木,有此蟲蝕之患,萬萬驚悚。其所捕除,不容少緩,而見今農務方殷,多發烟軍,亦所難愼,令各其本齋官,盡發元保軍,其餘不足之軍,令地方官,以附近民丁,量宜調發,使之同力捕拾,期於盡除事,分付,何如?傳曰,允。
韓啓源,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以禁衛營言啓曰,本營哨官金熙龍,受由下鄕,過限不現,汰去之意,敢啓。傳曰,知道。
義禁府啓目,向前李敏衡亦,門鑰已下之後,宮隷不卽出去,未能察飭之罪,在所難免,以此照律,何如?判付啓,分揀放送爲良如敎。
上在昌德宮。停常參·經筵。
自開東至人定,灑雨下雨,測雨器水深一寸六分。
藥房都提調權敦仁,提調金東健,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
韓正敎啓曰,明日召對,取稟。傳曰,停。
趙秉恒啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
韓啓源啓曰,備邊司郞廳來言,今日,賓廳日次,而顯隆園忌辰祭齋戒相値,不得來會云矣。敬啓,傳曰,知道。
韓啓源以總衛營言啓曰,謹依中日單子判下,弘化門入直軍林得伊,鳥銃邊三中入格,故依例兼司僕帖成給事,知委該曹之意,敢啓。傳曰,知道。
丁未五月二十日辰時,上御熙政堂。藥房入診入侍時,都提調權敦仁,提調金東健,副提調趙鳳夏,假注書鄭煥翼,記事官李承益·金炳雲,待敎洪淳穆以次進伏,醫官秦慶煥·吳昌烈·卞宗浩·金亨選進伏楹外訖。上曰,史官分左右。敦仁進前奏曰,雨果善來,而陰濕殊甚,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,日前聞醫官之言,則聖候以滑便,有靡寧之節,此由於暑滯所祟,而外間亦多有早暑之症矣。未敢知臨便時,或有腹中不平之漸乎?上曰,每當便時,腹中輒鳴,此則予之恒有滯氣之致,而日前以暑氣,有滑便數次矣。自再昨稍有減勢,次次差勝矣。敦仁曰,醫官使之入診乎?上可之。昌烈等以次入診,退伏楹外訖。敦仁曰,脈候奏之。昌烈等奏曰,左右三部調均,而暑滯之祟,不見於脈候矣。上命醫官先退。敦仁曰,再昨製入六君子湯,果進御乎?上曰,再昨果以暑滯,服平胃散,而今日別無滯氣,繼服君子湯矣。上曰,連服地黃,今不至泥滯,而與六味湯進御時,似不同矣。敦仁曰,地黃如無泥滯,則似是調適之劑,次次進服,必將奏效,而待涼生後,加進地黃,似好矣。上曰,待秋涼,當更議矣。敦仁曰,大抵服藥之法,若或間斷,則難收其效,而不息之功,似人之工夫,如有奏效之道,則雖至數百貼,不爲停止,似好矣。上曰,唯。上曰,卿之本病,近日何如?敦仁曰,臣之眩症,自來進退無常,方其苦劇之時,全身掉動,一日之間,殆多不省覺之時矣。上曰,邇來門外,連爲攝養,果有實效,而其地名樊里乎?敦仁曰,然矣,而郊亭果有泉水甚好,臣之在京第時,眠食俱減,且咳嗽恒苦矣。近幸出郊調攝,以其泉水之效,眠食咳嗽,稍有勝於在京之日,而若得一二年暇,連服泉水,則似有顯效矣。上曰,近來原任大臣,一不登筵,如値時相有故之時,原任大臣替行次對,古無其例乎?敦仁曰,臣謹考正廟朝時故事,則時任與原任,果有同登筵席之例,而時任有故時,亦有次對替行之例矣。近來則時任原任之不爲同登筵席,便成謬例,因循至此矣。上曰,近來如値次對之時,則藥院日次,都提調例不入來,是何故也?敦仁曰,非欲苟避次對,每因事掣礙,不爲入參矣。上曰,每每如是,誠爲訝惑,而時·原任大臣,俱是備局堂上,則似是同爲廟謨矣。敦仁曰,考之掌故,則同登筵席,近無前例,而每當次對之時,時相往復於原任大臣,相議可否,則此無異同登筵席矣。上曰,雖云相議,不爲登筵,誠爲可訝矣。上曰,向日賓筵,以儒生守令別薦之意,有所批敎矣。卿果見之乎?敦仁曰,見之矣。上曰,湖中卽士夫鄕也。或有飭躬讀書之士,而先正後裔中,亦或有之乎?敦仁曰,近日絶無讀書之士,而臣於掃墳之時,下去故土見之,則臣家亦無讀書之人,而年少輩無可與言語者矣。此非但臣家爲然,古家後裔之飭躬讀書者,絶無聞焉,誠甚慨然。然而臣何敢一一詳聞乎?另飭該道守令,廣求博訪,則或不無讀書之士,而我國痼弊,專尙門地,故巖穴之間,或有讀書之士,而不能擧用也。專以門地取人,則有才者,果難得用矣。上曰,日前賓對,右相以民事有所仰奏,故略有批敎,而目下安民之道,無過乎懲貪墨一事,日後守令中,若有公物挪移之人,則必以贓律施行之意,有所批答矣。敦仁曰,聖敎及此,臣謹當仰奏矣。古人有言曰,進用廉吏一人,不如退黜貪吏幾人。大抵民者,爲國之大本也。是故民安則邦寧,民不安則邦國危矣。國之安危,專係於民,民之困瘁,專係於守令,守令如不愼擇,則民何以聊生乎?民生之困瘁,莫甚於近日,言念及此,哀痛極矣。爲守令者,仰體宵旰之憂,克盡分憂之責,則庶可以祛其貪墨,保我民生,其利害,不待一言而可以立判矣。大抵懲貪,不獨爲士大夫名節,亶出於保民之本意也。聖念至此,而惟事剝割,則安有如許不測無據者乎?不患無法,惟患法之不行,從今以往,嚴明舊規,大張懲貪之政,如有現發者,少無容貸,斷用劃一之法,則必有丕變之化矣。九重雖曰深邃,階前萬里,則庶無不燭矣。上曰,昨年綏陵遷奉後,牧場撤罷所屬田土,竝付太僕,而穀數爲幾何乎?敦仁曰,牧場所屬田土,果付於太僕,而石數不過四百餘石,員役輩料米分給,則剩條亦不過四五十石,錢亦無多,太僕所納,僅爲千餘兩矣。上曰,拜峯鎭,本屬於壯勇營字內,而衙舍則卽今華陽亭乎?敦仁曰,其地果然本屬於壯勇營,而徽慶園入奉後,牧官衙舍,移設於華陽亭矣,今則撤罷矣。上曰,其地屬之太僕,則別無甚緊,屬之本營,則方有區劃者。蓋以綏陵陵軍,聊賴無術,故欲以此地,付之本營,有所裁量矣。敦仁曰,然矣,而陵軍之給料給田,俱無前例,雖以華城陵園所陵軍言之,臣於待罪華留時,考之前例,則筦千庫所入,不用於陵軍,而陵軍則只給復戶,他無區劃以給之例矣。且牧場,有奉常寺,鮒魚及菖蒲末·菖蒲根進上矣。進上則自營門擧行,少無所難,而但有難處者,內需司及各宮房菜田,其中有之,次知手本,以換田事相關,無年無之,此外則別無相妨之端矣。上曰,此則從當臨時講究矣。上命大臣就座,又命史官就座,仍命退,諸臣以次退出。
上在昌德宮。停常參·經筵。
韓正敎啓曰,明日常參·經筵,取稟。傳曰,停。
韓啓源啓曰,來二十五日,朝參日次矣。敢稟。傳曰,停。
趙秉恒啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
禮曹,來七月初二日行宗廟·永寧殿秋享大祭,香祝親傳,取稟。奉敎敬依。
傳于韓正敎曰,卽見顯隆園餕餘,因此而有一番釐正者矣。各陵園節享藥果,每以乾物監封,各於祀廳造成也。故大小厚薄,在在不同,屢飭竟無實效,事體終涉悚然。今若自太常,先期煎造,及時封進,則於享品必精,在事面罔缺,而祀典所係,有難遽爾,令太常,收議於諸大臣·本寺提擧·禮堂以入。
韓正敎啓曰,卽者,檢閱洪祐命,以其親病,陳疏徑出,原疏以顯隆園忌辰祭正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者,檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
韓啓源,以兵曹言啓曰,卽接西所衛將林輔榮牒報,則明禮門東邊自枯松一株,拔根顚仆云。令該所,依例斫去之意,敢啓。傳曰,知道。
又以都摠府言啓曰,都摠管成遂默,以奉常寺提調,健元陵忌辰祭祭物監封事,晝仕出去之意,敢啓。傳曰,知道。
檢閱洪祐命疏曰,伏以臣,卽接家信,臣母自日前,偶因滯氣,宿祟復肆,諸症越添,顧今暑令調將,宜倍他時,而臣旣在直,無以躬護於刀圭之間,徊徨煎鬱,實難按抑,勢不得不仰瀆崇聽,又犯擅離之罪也。玆敢短章仰籲,徑出脩門。伏乞聖慈,特垂矜憐,亟許鐫遞,仍賜郵罰,以肅朝章,以安私分焉,臣無任云云。省疏具悉。爾其勿辭救護。
上在昌德宮。停常參·經筵。
自人定至二十三日開東,灑雨下雨,測雨器水深二寸。
韓啓源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日再明日,健元陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
趙秉恒啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪永圭啓曰,卽者,吏曹郞廳來言,三登縣令趙雲柱,憲府則雖已署經,諫院則司諫金樂壽,正言許結在外,獻納宋柱獻,正言尹行福未肅拜,只有行大司諫宋持養一人,不得備員署經云。獻納宋柱獻,正言尹行福,竝卽牌招,何如?傳曰,一司除署經。
趙秉恒啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于趙秉恒曰,只推。
韓啓源,以兵曹言啓曰,禁軍別將趙德永,身病猝重,無望供職,呈狀乞遞。實病旣如此,則有難强令察任,改差,何如?傳曰,允。
兵曹,以李升權爲禁軍別將。
韓啓源,以御營廳言啓曰,本廳騎士將趙果永,身病甚重,勢難察任,改差,何如?傳曰,允。
上在昌德宮。停常參·經筵。
自開東至申時,灑雨下雨,測雨器水深二寸。
韓正敎啓曰,明日召對,取稟。傳曰,停。
趙秉恒啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
傳于洪永圭曰,禮房承旨,馳詣健元陵,奉審摘奸,局內諸陵,一體奉審以來。
傳于洪永圭曰,日次儒生殿講,再明日春塘臺親臨矣,該房知悉。
傳于洪永圭曰,漢學文臣殿講,再明日春塘臺親臨矣,該房知悉。
傳于洪永圭曰,藥房提調許遞,前望單子入之。
內醫提調前望單子入之,金左根落點。
傳于洪永圭曰,在外承旨許遞,前望單子入之。
承旨前望單子入之,李孝淳落點。
以慶尙監司金公鉉狀啓,進上生竹笋,節序差早,限內不得封進,惶恐待罪事,傳于洪永圭曰,勿待罪事,回諭。
以忠淸監司金洙根狀啓,連山縣民家失火事,傳于林永洙曰,聞甚矜惻,元恤典外,別加顧助,結構奠接之方,廟堂措辭,分付。
趙秉恒,以兵曹言啓曰,卽接南道參軍金廷根牒報,則禁衛營所授光熙門南邊第四城廊近處體城三間半許頹圮云。爲先令繕工監,堅實圍排,分授軍門,急速修築,而把守軍兵,亦令該營,量宜定送,限改築間嚴加守直之意,分付,何如?傳曰,允。
又以兵曹言啓曰,每都政新資五窠,例爲差出,舊堂積滯,亦當區處矣。營將中軍準朔外,朔數稍多者,依例推移內遷,何如?傳曰,允。
上在昌德宮。停常參·經筵。
趙秉恒啓曰,明日,殿坐相値,視事頉稟之意,敢啓。傳曰,知道。
李孝淳啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
趙秉恒啓曰,檢閱洪祐命,由限已過,卽爲牌招入直,何如?傳曰,允。
傳于林永洙曰,向日賓對酬酢,專爲民事也。守令之犯用公物,蔑法饕利,剝割民産,假托私貸之類,設法不用,每準輕律,則哀彼小民,何以聊生?所以有嚴立科條之議,而卽見右相之箚,以律文增減爲愼,爾亦無怪其如此也。立國規模,本尙忠厚,列聖仁澤,浹洽民心,則今不可別立苛刻之條,而若王府之法文自在,犯者之治律反輕,則非但人不信法,此何異於罔民而誨盜也哉?參互本律,期于無刑,使彼無良不法之輩,革心改面,知戢而罔犯,則民國之幸,莫過於此。竝與守令還懲逋吏用律,宜合廣詢而處之,收議於時·原任大臣·諸備堂曾經藩任,令廟堂條列以聞。
傳于趙秉恒曰,明日出宮門路,以保定門爲之。
趙秉恒,以奉常寺都提調提調意啓曰,傳曰,卽見顯隆園餕餘,因此而有一番釐整者矣。各陵園節享藥果,每以乾物監封,各於祀廳造成也。故大小厚薄,在在不同,屢飭竟無實效,事體終涉悚然,今若自太常,先期煎造,及時封進,則於享品必精,在事面罔缺,而祀典所係,有難遽爾,令太常,收議於諸大臣·本寺提擧·禮堂以入事,命下矣。發遣郞廳收議,則行判中樞府事臣鄭元容·權敦仁·金道喜,竝病未獻議。議政府右議政臣朴晦壽以爲,以陵園節享藥果品式之不同,每勤飭敎,其在事體,已極未安。今此聖敎,實出於誠敬毖祀之至意,自該寺前期煎造,臨時封進,在享品而益爲蠲潔,揆儀式而無所拘礙,而祀典所重,惟願博詢裁處焉云。臣寅永以爲,卽以各陵園節祭藥果變通事,有收議之命,此實我殿下至誠奉先靡不用極之聖意也。臣固欽頌萬萬,而況臣適忝太常,尤宜十分審愼,故詢之吏屬,略得其槪。大抵容入物事之封進也,非多寡有殊,而或品式不齊者,特緣煎果之工,分詣各寢,不能無手法之熟不熟耳。今若依聖敎所喩,每節享,自本寺前期監煎,精備櫃子,與他祭物,同爲陪進,則大小製樣,可以如一,而祀典似無妨礙,祭品當益蠲潔,第此事旣係更張,允合鄭重,臣又素昧禮節,有不敢臆對矣。臣遂默以爲,陵園藥果,大小厚薄,不無參差之弊,揆以祀典,極涉悚然。今若謹奉聖敎,自太常前期煎造,及時封進,則允爲釐正之方,而事甚便穩,禮無所拘,果樣亦當如一而蠲潔,以臣膚淺,別無他見矣。禮曹判書臣金東健以爲,各陵園節享藥果之大小不齊,果由於祀廳各煎之故也。此合有釐正之擧,從今每節享,依造脯先期煎成,與煮酒同時封進,則果品自可蠲潔,事體亦無欠悚,而祀典莫重,惟願博詢而裁處焉云。禮曹參判臣趙秉駿以爲,各陵園節享藥果之製造,每多不同,揆以祀典,實涉未安。今此聖敎中,自太常先期煎造,及時封進者,允爲切當,恐不至有礙式例,而臣素昧禮節,不敢質言仰對矣云。禮曹參議臣權用脩以爲,各陵園節享藥果,大小厚薄之不同,而事體悚然,聖敎誠爲至當,若自該寺,先期造成,及時封進,則享品無參差之嫌,有蠲潔之效,而事係變通,不敢質對,惟在博詢焉云矣。大臣禮堂之議如此,上裁,何如?傳曰,諸議僉同,而都相之論,尤爲切當,甚合事體,更制之初,允宜務從精詳,克盡蠲潔,自本寺成出事目,以爲永久遵式,可也。
洪永圭,以兵曹言啓曰,明日春塘臺親臨日次儒生殿講·漢學文臣殿講時,本曹堂上,全數進參,而參議未差,無以備員。參議未差之代,仍令該曹,以在京無故人口傳差出,待下批牌招,以爲進參之地,何如?傳曰,允。
吏曹口傳政事,以申大膺爲兵曹參議。
以兵曹參議申大膺牌不進罷職傳旨,傳于洪永圭曰,只推。
洪永圭,以禁衛營言啓曰,本營字內光熙門南邊第四城廊近處體城三間半許頹圮處把守軍兵,令該軍門,量宜定送事,自兵曹草記矣。哨官一員,京標下軍十五名,嚴飭定送,限修築間輪回守直之意,敢啓。傳曰,知道。
右議政朴晦壽箚曰,伏以臣於日前賓筵,伏承聖批,若曰,守令之犯用公物,幻弄取剩,與假托私貸等諸般所犯,如有現發,則議處時,以贓律施行,決杖遠配,所犯之物,還徵於該守令,以此著式施行,可也。繼伏奉筵敎,守令計贓與禁錮決杖等事,及逋吏計石用律,不容不先示令申之意,與諸有司議定科條,以爲草記啓下,可也。辭旨諄複懇摯,亶出於懲貪固本之方,凡在瞻聆,孰不讚頌。臣退與諸有司,爛商講確,且詳看明律與通編,則計贓諸條,固已備載矣。大抵自古懲貪之法,嚴於治逆,蓋流毒生民,必至亡國之故,罪抵極律,不少假貸,律文諸條,未必不消詳嚴密,惟在申明振作之如何。然而近來贓法之不嚴,反不如他罪,誠以犯贓者,未有不滿四十貫以上者,而本律至重,有難遽議,議照之時,每準那移出納,不枉法律,以傅生道,法旣不行,人不信法,自前有計贓更定之議,謹稽癸丑正廟朝,至有詢問大臣之擧,其時諸大臣,皆以屢百年令式之難於改定,同辭獻議矣。其時諸臣,亦非不念及於隨時制宜之道,而其所難愼謹畏,不敢指一質對者,豈不以金石科條,關係至重,不可硬定低仰於其間乎?況如臣膚淺之見,且素昧律文,自信臆見,妄議久遠之成憲,曰輕曰重,著之爲式,則臣之不自揆量之罪,反有甚於稽淹慢命之愆矣。此臣所以夙宵兢懼,百千商度,而終無可以稱塞之望矣。且以決杖言之,守令之被論於道狀繡啓者,其罪多是幻弄那移私貸,而勘斷則隨所犯之淺深,而或錮或竄,法非不擧也,律非不嚴也。今以此等罪過,竝不許贖,則被論守令之免此者,幾何哉?且眞箇枉法之贓,更何以加焉,非惟有窒礙難行之弊,守令雖犯此科,按廉之地議讞之時,果皆能一一遵法,莫之顧憚耶?律文若重,罪名隨輕,亦不無其慮焉耳。臣以爲,杖不收贖,其在懲勵之政,恐不如收贖之爲易行也,而律例所關,事體甚重,伏望更爲詢議於諸大臣而裁處焉。至於所犯還徵,勿論公私財,其入己者之還徵,法典所在,今無容更議,逋吏千石以上用律,及始逋與未發覺守令,分數替徵,已有故相臣金載瓚筵奏定式,依此申明施行,允合事宜矣。臣於伊日筵中,倉卒承敎,未能剖析備奏,筵退之後,亦未卽明白條對,由前由後,益增罪戾,惶悶之極,玆敢冒入文字,乞降威罰,以警具僚焉。取進止。答曰,省箚具悉卿懇。卿之難愼於改定,慮有窒礙者,謂枉法之律乎,抑謂決杖文乎?法爲天下之平,刑政甚大,方令收議,卿其安心諒之。仍傳于林永洙曰,此批答,遣史官傳諭。
上在昌德宮。停常參·經筵。
自酉時至人定,灑雨下雨,測雨器水深一分。自人定至二十六日開東,灑雨下雨,測雨器水深二分。
藥房提調金左根,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
趙秉恒啓曰,明日常參·經筵,取稟。傳曰,停。
李孝淳啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
洪永圭啓曰,備邊司郞廳來言,今日,賓廳日次,而殿座相値,不得來會云矣。敢啓。傳曰,知道。
趙秉恒,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
洪永圭,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以禁衛營言啓曰,本營中軍沈有祖,呈辭在外,曠務可悶,改差,何如?傳曰,允。
李孝淳,以刑曹言啓曰,卽接咸鏡監司兪星煥文移,則會寧府徒一年定配罪人朴士允,限滿云矣。取考曹上配案,則朴士允,以方議女婚時,羞憤林小木潛奸之說,給藥其女致死罪,丙午四月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
丁未五月二十五日辰時,上詣春塘臺。親臨漢學文臣日次儒生殿講入侍時,都承旨趙鳳夏,左承旨林永洙,右承旨洪永圭,左副承旨趙秉恒,右副承旨韓正敎,同副承旨李孝淳,記事官金有淵,假注書金直淵,記事官洪祐命·金炳雲,直提學金學性,檢校直閣尹定鉉·鄭㝡朝,檢校待敎南秉哲·李㘾·李裕元,待敎洪淳穆以次侍立。時至,通禮跪啓請外辦。上具翼善冠·衮龍袍,乘輿出萬八門。藥房提調金左根,副提調趙鳳夏進前奏曰,侵早勞動,聖體,若何?上曰,一樣矣。仍出保定門,由明光門·靑陽門,詣春塘臺。通禮跪啓請降輿陞座。上降輿陞座。鳳夏進前奏曰,試官今當行禮,而試官中有侍衛從陞人,使之一體行禮乎?上可之。試官及應講文臣儒生行四拜禮訖。漢學文臣殿講考官行兵曹判書趙秉鉉,判敦寧府事金蘭淳,行護軍洪鍾應,參考官吏曹參議李公翼,大司成南秉哲,行副護軍鄭基世,行副護軍南性敎,日次儒生殿講考官左參贊金興根,禮曹判書金東健,工曹參判尹定鉉,行副護軍徐戴淳,行副護軍李裕元,校理金世均,副司直金炳冀以次就座。淳穆進前奏曰,日省錄出草時,京外文蹟之啓下籌司,諉以推尋不得,在在遺漏,雖未知這間事狀之如何致此,而苟能着意推尋,寧有若是漏落之理乎?揆以法意,不可仍置,當該檢書官,令該府拿處。日省錄修正,事體不輕,凡啓下文蹟與筵說,無論緊漫,史官送于本閣,如或違式,自本閣論罪注書事,曾有正廟朝受敎定式矣。申明舊典,毋或襲謬之意,更加嚴飭,何如?上曰,日省錄事體,何等謹嚴,而因各處公事之未推,不得修正云者,寧有如許道理乎?檢書官亦多有錯誤漏落之失,捧現告拿處,正廟受敎,昭載本閣,則不能恪遵,致此煩請,疲軟極矣,爾則推考。年前下敎,卽因閣臣之非閣事推治也,故轉成葛藤,至有其時處分,今何必銷刻爲嫌乎?大抵本閣事體之重,非比他司,卽尊奎章閣之名也。所以掖屬,尙可以直囚,況外司乎?凡有關閣事者,一遵受敎,五上司所屬則本閣直囚,閣屬則進來囚推之意,自本閣捧甘,諸司啓下公事,亦依受敎,自政院送于本閣,毋致遺漏之地。如是之後,若有非閣事而惹出事端,則咎實在閣,竝以此揭于閣壁,各別措飭,可也。出擧條上曰,遺漏之弊,何至如是乎?淳穆曰,這間事狀,雖未詳知,而非但籌司吏屬,漫漶不送,檢書官亦未能恪謹推尋,致有此漏落之弊矣。上曰,然則自本閣何不推治乎?鳳夏曰,推治各司下隷,載在本閣便覽,而年前因大臣筵奏,五上司所屬,自本閣不得推治矣。淳穆曰,正廟朝受敎,若事關本閣,則遵霜臺故法,雖掖屬,先囚後啓之意,詳載本閣便覽矣。上曰,年前下敎,特以非閣事推治之故也。若有關於本閣,則旣有正廟朝受敎,豈可不推治乎?鳳夏曰,然矣。上曰,雖以檢書官言之,非但有遺漏之失,亦多錯誤處。向者親頒賞時,門路以保定門爲之,而誤以協陽門書之矣。鳳夏曰,如是誤書,甚涉悚惶,當各別申飭矣。永圭奏曰,漢學文臣開講乎?上可之。鳳夏奏曰,日次儒生開講乎?上可之。鳳夏曰,抽籤,何以爲之乎?上曰,抽籤,可也。仍開講。進士洪淳大應講畢。上曰,是誰之子?秉鉉曰,洪鍾應之子也。上曰,年今幾何?淳大起伏奏曰,二十四歲矣。進士趙秉學應講畢。上曰,是誰之子?鳳夏曰,趙敎淳之子,趙斗淳之堂姪也。進士韓敦源應講畢。上曰,是誰之子?鳳夏曰,韓鎭庭之子也。進士趙龍夏應講畢。上曰,是誰之子?秉鉉曰,臣之從子也。上曰,年今幾何?龍夏起伏奏曰,二十九歲矣。上曰,奏時每有早晩,承旨申飭,可也。正敎曰,當各別申飭矣。上入小次。漢學文臣應講畢。永圭以司謁入稟曰,漢學文臣,今已畢講,比較何以爲之乎?上曰,比較置之,榜目修正以入。日次儒生應講畢。鳳夏以司謁入稟曰,日次儒生,今已畢講,比較何以爲之乎?上曰,比較置之,榜目修正以入。上曰,日次儒生殿講略生員黃鍾顯等十一人,各史記英選一件,御定詩韻一件賜給,之次進士朱寅降等十一人,各八子百選一件賜給,之次粗生員鄭錫鴻等六人,各奎章全韻一件賜給。出傳敎又敎曰,入格儒生,明日延英門外施賞。出傳敎又敎曰,漢學文臣殿講居首人,依例捧傳旨,纂輯郞廳居不人,容有可恕之端,禁推分揀。出傳敎又敎曰,還宮當自內爲之矣。出傳敎諸臣以次退出。
上在昌德宮。停常參·經筵。
自開東至申時,灑雨下雨,測雨器水深一寸二分。
趙秉恒啓曰,明日常參·經筵,取稟。傳曰,停。
李孝淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李孝淳曰,只推。
趙秉恒,以奉常寺都提調提調意啓曰,東籍親耕田所種大麥打作,則所出爲六石十三斗,小麥打作,則所出爲二石三斗之意,敢啓。傳曰,知道。
又以纂輯廳摠裁官意啓曰,郞廳兪致崇·李敎英,竝有頉,書役未免苟艱,今姑減下,其代以副應敎沈膺泰,副司果金翊鎭,差下,何如?傳曰,允。
兵曹,以李行敎爲禁衛中軍。
兵曹口傳政事,副護軍單南秉哲。
上在昌德宮。停常參·經筵。
趙秉恒啓曰,明日常參·經筵,取稟。傳曰,停。
又啓曰,來初一日,輪對日次矣。敢稟。傳曰,當次人受點,後日次待令。
李孝淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李孝淳曰,只推。
趙秉恒,以禮曹言啓曰,卽接永禧殿參奉所報,則來六月初一日朔焚香,本殿官員一員,當爲受香,而參奉今方入直,令有闕未差,無以擧行云矣。令有闕之代,令該曹,以在京無故人口傳差出,以爲受香之地,何如?傳曰,允。
洪永圭,以兵曹言啓曰,來六月初一日,一內禁軍番次,而該番將申從翼,身病猝重,無望供職云。改差,其代依承傳口傳擬入,何如?傳曰,允。
兵曹口傳政事,以吳明善爲內禁將。
義禁府啓目,檢書官金周敎原情云云。傳旨內辭緣,泛稱遲晩,刑推得情,何如?啓,除刑推議處爲良如敎。又啓目,副司果宋顯洙,當爲今五月二十五日漢學文臣殿講時,規避不進,依定式推考罪,笞五十收贖,解見任別敍,私罪啓依允。又啓目,成均館司藝田㦳五,禮曹佐郞金大圭,刑曹佐郞金始遠,成均館典籍林翊曾,學諭白宗逵,權知承文院副正字韓敬源·李尙燁,副司果金翊鎭·李裕膺·柳來駿·馬翰良·李廷斗·許㥌等,當爲今五月二十五日漢學文臣殿講時竝不,依定式推考罪,各笞四十收贖,附過還職,竝只私罪,奉敎依允爲旀,金始遠·金翊鎭·李裕膺·柳來駿·李廷斗等段,竝只功減一等,韓敬源段,功議各減一等爲良如敎。
上在昌德宮。停常參·經筵。
洪永圭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉恒啓曰,明日常參·經筵,取稟。傳曰,停。
李孝淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于林永洙曰,政官牌招開政。
林永洙,以吏曹言啓曰,差使員守令文川郡守李炳斗,身病猝重,不得下去云。其身病旣如是,則有難强令還任,罷黜,何如?傳曰,允。
洪永圭,以兵曹言啓曰,五衛將許雲老·王殷疇,忠翊衛將南宮,忠壯衛將李肯道,俱以病難供職,呈狀乞遞,竝改差,何如?傳曰,允。
傳于林永洙曰,文川郡守之代,勿拘常格,各別擇差。
有政。吏批,行判書徐憙淳進,參判韓鎭庭,參議李公翼,竝牌招不進,左副承旨趙秉恒進。以金始淵爲刑曹參議,吳取善爲大司成,金章淳爲社稷令,朴慶善爲司圃別提,申命濂爲司饔主簿,朴齊寅爲南部都事,洪運謨爲文川郡守,李觀在爲文義縣令,兼纂輯記注官單金翊鎭,兼養賢奉事單金文煥。
兵批,行判書趙秉鉉進,參判朴容壽病,參議申大膺入直,參知睦用錫病,同副承旨李孝淳進。以金鍵·趙羲豐爲宣傳官,李元夏爲內禁將,申杓·李冕熙·金灝源·鄭熽·具春喜爲五衛將,李光荃爲忠翊將,李基春爲忠壯將,韓弘一爲宣傳官,金善慶爲都摠經歷,金顯世爲訓鍊主簿,李存植爲武兼,梁柱憲爲守門將,趙羲象爲加里浦僉使,副護軍韓啓源·成原默,副司果成正敎·李時鉉,以上竝單付。
吏曹口傳政事,以兪莘煥爲永禧殿令。
李孝淳啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李孝淳曰,只推。
以吏曹參議李公翼牌不進罷職傳旨,傳于李孝淳曰,只推。
洪永圭,以兵曹言啓曰,禁軍來秋冬等祿試射時,騎芻柳葉箭沒技人,別單書入之意,敢啓。傳曰,知道。
義禁府啓目粘連,向前金周敎亦,日省錄修正,何等審愼,而多有漏落,罪難參恕,以此照律,何如?判付啓依允。
上在昌德宮。停常參·經筵。
藥房都提調權敦仁,提調金左根,左承旨林永洙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
趙秉恒啓曰,明日常參·經筵,取稟。傳曰,停。
李孝淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
林永洙啓曰,備邊司郞廳來言,今日,賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
傳于趙秉恒曰,禮房承旨,馳詣宗廟·徽定殿·景慕宮,奉審摘奸,仍詣懿昭廟,奉審摘奸以來。
傳于李孝淳曰,右副承旨許遞,前望單子入之。
承旨前望單子入之,南秉哲落點。
李孝淳啓曰,臣與右副承旨韓正敎伴直矣,纔已許遞出去矣。伴直無人,左副承旨趙秉恒,所當牌招,而拘於廳規,不得請牌,何以爲之?敢稟。傳曰,牌招。
吏批,再政。以李象億爲景慕宮令。
林永洙,以內醫院都提調·提調意啓曰,副提調趙鳳夏,今日問安,不爲仕進,卽爲牌招,何如?傳曰,允。
以內醫副提調趙鳳夏牌不進罷職傳旨,傳于林永洙曰,只推。
李孝淳啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李孝淳曰,只推。
林永洙,以吏曹言啓曰,任實縣監李,今月十八日催促之下,方欲下去矣,親病沈篤,目下情勢,時月之內,萬無遠離之望云。其親病旣如是沈重,則有難强令還任,改差,何如?傳曰,允。
趙秉恒,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
洪永圭,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,今番江界越邊欽差一行撤還時,出示錄紙中,此後統巡官,由省出邊,望借大些船三五隻,以備乘用云矣。以其槽船狹小,要借其較大者,則其在優待之道,不得不許施,使之先期措備,以爲臨時應接,而第船體大小,容入物財與沿江上下木道形便,難以遙度,竝以此行關於關西道臣,往復該府,爛商停當,消詳報來後,更爲稟處,何如?傳曰,允。
又以扈衛廳大將意啓曰,別將李雲英,身病猝重,勢難察任,改差,何如?傳曰,允。
又以右邊捕盜廳言啓曰,謹依下敎,本廳在囚罪人朴福一,移送秋曹之意,敢啓。傳曰,知道。
義禁府照目,檢書官金周敎矣本府議啓內,日省錄修正,何等審愼,而多有漏落,罪難參恕,以此照律罪,笞四十收贖,附過還職,私罪,奉敎依允爲旀,功減一等爲良如敎。
上在昌德宮。停常參·經筵。
趙秉恒啓曰,明日常參·經筵,取稟。傳曰,停。
洪永圭啓曰,來初五日,朝參日次矣。敢稟。傳曰,停。
李孝淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
林永洙啓曰,行大司成吳取善,除拜後過三日,不爲出肅,依定式推考警責,仍卽牌招察任,何如?傳曰,允。
李孝淳啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李孝淳曰,只推。
趙秉恒,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
洪永圭,以備邊司言啓曰,本司武郞廳鄭雲斗,奔走勤仕,又滿十五朔,依例陞敍或守令除授事,捧承傳施行,何如?傳曰,允。
又以禁衛營言啓曰,本營字內都城頹圮處改築時,所入石子,今月初二日爲始,東郊蘆原近處,浮出取用之意,敢啓。傳曰,知道。
李孝淳,以刑曹言啓曰,以司謁口傳下敎曰,捕廳在囚罪人朴福一,移送秋曹,嚴刑遠配事,命下矣。朴福一嚴刑一次後,平安道龍川府,遠地定配所,卽爲押送之意,敢啓。傳曰,知道。
又以刑曹言啓曰,卽接黃海監司南獻敎文移,則安岳郡徒二年定配罪人崔長乭,限滿云矣。取考曹上配案,則長乭,以刃刺人物罪,乙巳六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
自申時至人定,灑雨下雨,測雨器水深一分。自人定至初三日開東,灑雨下雨,測雨器水深一寸一分。
洪永圭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉恒啓曰,明日,乃是初伏,自明日處暑間,視事頉稟之意,敢啓。傳曰,知道。
又啓曰,明日召對,取稟。傳曰,停。
李孝淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李孝淳曰,只推。
洪永圭,以備邊司言啓曰,卽見忠淸監司金洙根狀啓,則以爲,道內穀摠,自來不敷,只以應分,排巡無路,還軍餉留庫中米一千石·租二千石·太一千石,特許加分事,請令廟堂稟旨分付矣。農節排巡,旣云不敷,餉留加分,亦多已例,依狀請許施,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深二寸二分。
趙秉恒啓曰,明日召對,取稟。傳曰,停。
李孝淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于林永洙曰,都承旨許遞,前望入之。
承旨前望入之,金鼎集落點。
注書金有淵病代,以金炳德爲假注書。
李孝淳啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李孝淳曰,只推。
兵曹口傳政事,副護軍單趙鳳夏。
洪永圭,以御營廳言啓曰,本廳騎士將朴昌健,身病甚重,勢難察任,改差,何如?傳曰,允。
義禁府啓目,寧邊前府使趙元錫原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,南桃浦萬戶朴慶煥原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
趙秉恒啓曰,明日召對,取稟。傳曰,停。
李孝淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
林永洙啓曰,假注書金炳德,時無職名,令該曹依例付軍職,冠帶常仕,何如?傳曰,允。
李孝淳啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李孝淳曰,只推。
以北兵使具載龍狀啓,鍾城府防垣鎭居民宋得喆等兩漢,潛越彼地,私自擅殺,如此無前之變,旣出於管轄之地,惶恐待罪事,傳于李孝淳曰,勿待罪事,回諭。
上在昌德宮。停常參·經筵。
藥房提調金左根,副提調金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
洪永圭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉恒啓曰,明日召對,取稟。傳曰,停。
李孝淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪永圭啓曰,備邊司郞廳來言,今日,賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
李孝淳啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李孝淳曰,只推。
趙秉恒,以禮曹言啓曰,卽接孝陵別檢所報,則今日卯時量,本陵陵上後面曲墻內面層臺石四間許,頹圮云矣。當有慰安之節,慰安祭不卜日,今初七日設行,改築之役,依前例本曹堂上,進去奉審後,稟處,何如?傳曰,允。
洪永圭,以都摠府言啓曰,副摠管李啓朝,以同知義禁府事,本府坐起,晝仕出去之意,敢啓。傳曰,知道。
又以訓鍊都監言啓曰,本局把摠沈永奎,身病猝重,勢難察任,改差,何如?傳曰,允。
義禁府啓目粘連,向前趙元錫亦,毁蔑體統,已是違制,替報烽準,亦極乖當,揆以事體,有難容貸,以此照律,何如?判付啓依允。又啓目粘連,向前朴慶煥亦,看護漂船,旣不善檢飭,變出鎭卒,又未能操束,致此無前之作挐,以此照律,何如?啓依允。
上在昌德宮。停常參·經筵。
趙秉恒啓曰,明日召對,取稟。傳曰,停。
李孝淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金鼎集啓曰,假注書金直淵,身病猝重,勢難察任,今姑改差,何如?傳曰,允。
金直淵改差代,以閔致庠爲假注書。
傳于林永洙曰,吏·兵批歲抄點下者,依例捧傳旨。
林永洙啓曰,注書有闕之代,前注書徐堂輔薦狀,依例成送吏曹之意,敢啓。傳曰,知道。
李孝淳啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李孝淳曰,只推。
以咸鏡監司兪星煥啓本,鍾城府防垣鎭民宋得喆等兩漢,潛越彼地,殺害彼人,挽近所無之燮怪,出於管轄之地,不勝惶恐待罪事,傳于李孝淳曰,勿待罪事,回諭。
洪永圭,以都摠府言啓曰,副摠管李源益,以刑曹參判,本曹坐起,晝仕出去之意,敢啓。傳曰,知道。
李孝淳,以義禁府言啓曰,卽見北兵使具載龍狀啓,則防垣萬戶柳震甲段,犯越殺變,俱出於鎭下土卒,而初不能嚴禁,仍欲掩置,過朔不報,鍾城前府使鄭誠一段,所管邊境,有此作變,恬若不知,終不馳報,其罪狀,竝令攸司稟處事,啓下矣。犯越罪人之地方守令·邊將,直定徒三年定配,不能摘發之節度使·觀察使,一體削職,載在法典,而今此犯越之彼我殺變,前所未有,而爲守令·邊將者,欲爲掩置,慢不卽報,究厥罪狀,萬萬駭惡,不可以循例勘律而止,節度使·觀察使,亦不可尋常勘斷,竝令廟堂稟處,何如?傳曰,允。
上在昌德宮。停常參·經筵。
趙秉恒啓曰,明日召對,取稟。傳曰,停。
洪永圭啓曰,來十一日,朝參日次矣,敢稟。傳曰,停。
趙秉恒啓曰,來十一日,輪對日次矣,敢稟。傳曰,當次人受點,後日次待令。
李孝淳啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
傳于洪永圭曰,左承旨許遞,前望單子入之。
承旨前望單子入之,尹定鉉落點。
李孝淳,以左邊捕盜廳言啓曰,本廳兼從事官柳相濂,身病猝重,勢難察任,改差,何如?傳曰,允。
上在昌德宮。停常參·經筵。
趙秉恒啓曰,明日召對,取稟。傳曰,停。
洪永圭啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍呈辭,監察茶時之意,敢啓。傳曰,知道。
傳于趙秉恒曰,都承旨·左承旨·同副承旨,竝許遞,前望入之。
承旨前望入之,洪鍾應·朴容壽·李繪九落點。
趙秉恒啓曰,新除授同副承旨李繪九,卽爲牌招,何如?傳曰,允。
兵曹口傳政事,護軍單尹定鉉。
傳于趙秉恒曰,政官牌招開政。
有政。吏批,行判書徐憙淳進,參判韓鎭庭,參議李公翼,竝牌招不進,左副承旨趙秉恒進。以尹定鉉爲戶曹參判,金鼎集爲禮曹參判,李羲發爲兵曹參判,趙秉駿爲工曹參判,趙鳳夏爲戶曹參議,金熙華爲知經筵,洪鍾英爲同義禁,宋持養爲同春秋,韓鎭庭爲同成均,趙基亨爲典牲判官,李秉植爲敦寧主簿,沈宜豐爲茂山府使,金性浩爲海美縣監,徐護淳爲任實縣監,注書單徐堂輔,承文正字單吉鎭五,校書副正字單鄭昌休。
兵批,行判書趙秉鉉病,參判未差,參議申大膺入直進,參知睦用錫病,同副承旨李繪九進。以徐命燦爲威鳳別將,辛興直爲南固別將,赴戰嶺別將單金應斗,僉知三單申杓·李冕熙·金灝源,護軍金鼎集·洪鍾英·趙秉駿,副護軍林永洙·韓正敎·李孝淳·徐有薰·兪章煥·李玄緖·李源達·鄭宅善·李觀熙·趙義錫·盧璧燁·成載韶·李浩文,副司正金炳德,以上竝單付。
趙秉恒啓曰,新除授注書徐堂輔,卽爲牌招入直,何如?傳曰,允。
以吏曹參議李公翼牌不進罷職傳旨,傳于李繪九曰,只推。
趙秉恒,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見義禁府草記,則以爲,北兵使具載龍狀啓,防垣萬戶柳震甲,犯越殺變,出於鎭卒,而仍欲掩置,過朔不報,鍾城前府使鄭誠一,所管邊境,有此作變,恬若不知,終不馳報,其罪狀,令攸司稟處,而今此犯越之彼我殺變,前所未有,守令·邊將之欲爲掩置,慢不卽報,不可以循例勘律,節度使·觀察使,亦不可尋常勘斷,竝請令廟堂稟處事,允下矣。兩人各相犯越,兩地各出戕殺,似此變怪,前所未有,萬萬驚駭。地方官·邊將之徒三年定配,自有定律,而所管邊境,有此作變,不卽馳報,可謂兩罪俱發,尤極痛駭,不可循例勘斷,允合從重照議,而蓋此事,不可以尋常犯越論,彼我之設禁蕩然,兩界之殺越狼藉,關係至重,何等變怪,事當具格會査登聞,以待朝家處分,而今此監兵使之擧措,俱在徑庭,事在部內,漫不覺察,晩因繡關發露之後,始乃草草馳啓,不成體段,極爲駭然,別定會査官,嚴加盤覈,具格登聞之意,三懸鈴行會,而道帥臣勘律,自有法典,亦不可循例勘斷,竝與守令·邊將,待其行査狀聞後,更爲稟處,何如?傳曰,允。
吏曹參議李公翼疏曰,伏以臣,待罪見職,今已四朔于玆矣。性質疎迂,學識蔑劣,雖尋常官職,自知其不可堪承,而況銓衡與聞之任,非如臣者所可擬議也。一之猶猥冒,至於屢叨,冞增悚蹙,負乘之懼,不衷之譏,每自循省,如集于木。且臣稟賦脆薄,自幼善病,痰積之祟,已爲貞痼,風寒暑濕,發作無常,方其苦劇,胸腹衝亘,轉側須人,自三數日來,又添傷食,吐泄眩昏,證形轉篤。以此病狀,實無時日內供職之望,卽無論目下事務之劇歇,旣難以陳力就列,復豈容尸素瘝曠也哉?惶隘之極,玆敢略控短籲,仰瀆崇聽。伏乞聖明,俯賜鑑諒,亟遞臣所帶職名,以重公器,以安私分,不勝幸甚,臣無任云云。省疏具悉。爾其勿辭察職。
上在昌德宮。停常參·經筵。
洪永圭啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽者,義禁府都事來言,時囚罪人趙元錫·朴慶煥等,當爲照律,而判義禁趙秉鉉有身病,次堂例不得擧行云。判義禁卽爲牌招,何如?傳曰,允。
又啓曰,判義禁趙秉鉉牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望入之。
判義禁前望入之,洪敬謨落點。
李繪九啓曰,開坐事,命下矣。新除授判義禁洪敬謨,卽爲牌招,何如?傳曰,允。
又啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李繪九曰,只推。
李繪九,以刑曹言啓曰,諸道放未放回啓後,同罪未放之類,抄奏以放事,曾有受敎矣。定平白萬乭,同福任殷孫,善山方長孫,俱以獻陵火巢內松木犯斫罪定配,而同罪之臨陂李寅恭,今旣蒙放,恐不可罪同罰異,一體放送,何如?傳曰,允。
上在昌德宮。停常參·經筵。
藥房提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
南秉哲啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
朴容壽啓曰,事變假注書玄基濬,身病猝重,勢難察任,今姑改差,何如?傳曰,允。
玄基濬改差代,以金大鉉爲事變假注書。
傳于朴容壽曰,右承旨·左副承旨,竝許遞,前望入之。
承旨前望入之,權溭·權用脩落點。
朴容壽啓曰,新除授左副承旨權溭,右副承旨權用脩,竝卽牌招,何如?傳曰,允。
李繪九啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李繪九曰,只推。
李繪九,以兵曹言啓曰,今六月初十日寅正三刻七分,土王用事,改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
上在昌德宮。停常參·經筵。
李繪九,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
權溭啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權溭啓曰,卽者,檢閱洪祐命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
李繪九啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李繪九曰,只推。
權溭啓曰,卽者,吏曹郞廳來言,任實縣監徐頀淳,憲府則雖已署經,諫院則司諫金樂壽,正言許結在外,獻納宋柱獻,正言尹行福未肅拜,只有行大司諫宋持養一人,不得署經云。獻納宋柱獻,正言尹行福,竝卽牌招,以爲署經之地,何如?傳曰,一司除署經。
刑曹啓目,京囚朱興石獄事完決內,傷損已著於緊部,踢打畢露於檢案,看證雖曰未具,實因更無可疑,成獄償命,無容少緩,同正犯朱興石,更加嚴訊,期於得情,何如?判付啓依允。又啓目,京囚金喜源獄事完決內,觸踢交加,苦主目擊,仰合傷損,俱在緊部,眞贓畢露,斷案已具,訊推取服,何如?判付啓依允。又啓目,京囚婢龍點獄事完決內,墮胎致命,當辨撞觸之被自,而考諸脈錄,無他傷損,論其看證,獨有屍親,詞證自歸沒捉,實因又無執跡,其在愼獄,當施次律,獄體至重,不敢擅便,上裁,何如?判付啓,依回啓施行爲良如敎。
李繪九,以刑曹言啓曰,謹依判下,京囚殺獄罪人私婢龍點,鬪毆殺罪,減一等決杖一百後,全羅道興陽縣,流三千里定配所,卽爲押送之意,敢啓。傳曰,知道。
檢閱洪祐命疏曰,伏以臣於前月,以母病請急,特蒙恩暇,得便歸護,而由限所在,更不敢言私,黽勉就直,以至于今,而臣母積痼之祟,近又寧日恒少,又自日昨,重添暑症,直元漸益凜綴,刀圭不容暫緩,連接家信,轉極憂煎。玆敢據實仰籲,以冀體諒之恩,而擅離瀆撓,臣罪尤多。伏乞聖明,俯垂鑑察,亟遞臣見職,仍勘臣當律,俾朝綱肅而私分安焉,臣無任云云。省疏具悉。爾其勿辭救護。
上在昌德宮。停常參·經筵。
權溭啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,行左承旨朴容壽,今日不爲仕進,卽爲牌招,何如?傳曰,允。
傳于洪鍾應曰,左承旨·右承旨,竝許遞,前望單子入之。
承旨前望單子入之,金景善·徐有薰落點。
洪鍾應啓曰,新除授承旨徐有薰,以前任永興府使,方在解由未出中,何以爲之?敢稟。傳曰,勿拘。
兵曹口傳政事,副護軍單南秉哲。
李繪九啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁洪敬謨,疏批已下,卽爲牌招,以爲開坐之地,何如?傳曰,允。
又啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李繪九曰,只推。
權溭,以吏曹言啓曰,本曹褒貶坐起時,堂上不可不備員,而參判韓鎭庭病不來,令政院卽爲牌招,以爲同參開坐之地,何如?傳曰,允。
又以吏曹言啓曰,成均館直講金用鼎,成均館典籍朴公鎭,俱以受由過限不上來,竝改差,何如?傳曰,允。
又以吏曹言啓曰,成均館典籍韓啓心·朴鎬源,俱以除拜後過限未肅拜,竝改差,何如?傳曰,允。
判義禁洪敬謨疏曰,伏以臣,年至病痼,漸成癃廢,委身乎牀玆,寄命乎藥裹,名姓雖係於朝籍,蹤跡久斷於周行,杜門跧伏者,已爲半年矣。不自意金吾除旨,恩出特點,臣於涔涔之中,聞命驚惶,靡所容措,仰感簪履之記,何敢駕屨之俟,而自來賤疾,每當夏暑,一倍越肆,膈火上升,而暈眩交作,濕痰內壅,而迷滿不省,昏窒而莫辨東西,宛轉而必須左右,一日之內,如常人樣者,不過數時。況今目下,又添以痞滯,轉成溏泄,登溷難以摟計,投劑無所效益,支體放倒,神精澌綴,奄若垂盡之人。以此病狀,萬無自力供職之望,庚牌荐降,趍承末由,伏地戰悸,惶隕悶阨。玆敢倩人構草,仰暴實狀。伏乞聖慈,俯垂鑑諒,亟遞臣金吾之任,俾職事毋曠,殘喘獲延焉,臣無任云云。答曰,省疏具悉。卿其勿辭行公。
上在昌德宮。停常參·經筵。
夜自五更,至十四日開東,灑雨下雨,測雨器水深二分。
權溭啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,判義禁洪敬謨再牌不進推考傳旨,今方捧入,而開坐命下之後,連事違召,無意承膺,事甚未安。所當更請牌招,而係是一日三牌,何以爲之?敢稟。傳〈曰〉,牌招。
以忠淸監司金洙根狀啓,恩津縣人命渰死事,傳于徐有薰曰,聞甚矜惻,元恤典外,別加顧助,渰死人,如有生前身還布,竝蕩減事,廟堂措辭,分付。
權溭啓曰,卽者,修撰朴商壽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李繪九啓曰,大司憲閔致成,執義成近默,掌令安潤蓍,持平李晩德在外,掌令申泰運,持平李鼎敍牌不進,監察茶時之意,敢啓。傳曰,知道。
以掌令申泰運,持平李鼎敍,獻納宋柱獻,正言尹行福牌不進罷職傳旨,傳于李繪九曰,只推。
傳于金景善曰,政官牌招開政。
傳于金景善曰,違牌及在外臺諫,竝許遞,前望入之。
臺諫前望入之,大司憲李魯秉,大司諫姜,執義沈敬澤,司諫朴商壽,掌令洪翼燮·朴在皞,獻納鄭,持平金建銖·李冕植,正言李珽·姜鎭泰落點。
金景善,以吏曹言啓曰,去月十八日,因備邊司草記,上京及未下直守令,催促下送事,允下,而江東縣監李濟達,以省掃事受由,在於京畿長湍地云,故斯速還官之意,發關知委於該道道臣處矣。該縣監今方上京,謂以身病猝重,不得下去云。身病旣如是,則該邑之曠官,誠爲可悶,江東縣監李濟達,罷黜,何如?傳曰,允。
傳于權溭曰,湖西別薦中前敎官宋達洙,以先正之孫,屢除不就,今又登剡,其飭躬篤行之實,宜有優奬之擧,今日政,六品職擬入。
有政。吏批,行判書徐憙淳進,參判韓鎭庭,參議李公翼竝牌招不進,左副承旨權溭進。以申泰運爲修撰,南秉哲爲禮曹參議,李馥亨爲溫陵令,宋達洙爲監察,李鼎信爲梁山郡守,尹致賢爲玄風縣監,李寅鳳爲燕岐縣監,宋柱獻爲江東縣監,徐在懋爲大同察訪,故通德宋偉載贈吏參例兼,故學生宋翼德贈吏議,宋普明贈僕正,已上同春秋宋持養三代,金有淳爲掌樂主簿。
兵批,行判書趙秉鉉病,參判李羲發病,參議申大膺病,參知睦用錫入直進,右承旨徐有薰進。僉知三單鄭熽·具春喜·李光荃,護軍朴容壽·閔致成·宋持養,副護軍洪永圭·趙秉恒·曺雲承,副司直成近默·金樂壽·申泰運·安潤蓍·李鼎敍·李晩德·宋柱獻,副司果尹行福·許結,以上竝單付。
傳于權溭曰,監察宋達洙,掌樂主簿金有淳相換。
吏批,再政。監察宋達洙,掌樂主簿金有淳相換。
徐有薰啓曰,新除授大司諫姜,以前任東萊府使,方在解由未出中,何以爲之?敢稟。傳曰,勿拘。
以吏曹參議李公翼牌不進罷職傳旨,傳于權溭曰,只推。
傳于李繪九曰,中官文學一,遠地定配。
李繪九,以義禁府言啓曰,中官文學一遠地定配事,承傳啓下矣。文學一,全羅道長興府遠地定配,而以承傳內辭意,具罪目,依例發遣府書吏,押送配所,何如?傳曰,允。
義禁府照目粘連,寧邊前府使趙元錫矣本府議啓內,毁蔑體統,已是違制,替報烽準,亦極乖當,揆以事體,有難容貸。以此照律罪,杖一百收贖,告身盡行追奪,私罪,奉敎依允爲旀,功議各減一等爲良如敎。又照目粘連,南桃浦前萬戶朴慶煥矣本府議啓內,看護漂船,旣不善檢飭,變出鎭卒,又未能操束,致此無前之作挐。以此照律罪,杖八十收贖,奪告身三等,私罪,奉敎依允。
修撰朴商壽疏曰,伏以臣母素患痰眩之症,近因日候之蒸濕,宿病復發,一倍添劇,兼以暑滯,食飮全阻,轉側須人,家僮踵至,促臣歸視。臣聞報煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣所帶之職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
自辰時至申時,灑雨下雨,測雨器水深三分。
權溭啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金景善啓曰,本院今春夏等褒貶,當爲磨勘,而行都承旨洪鍾應不爲仕進,不得如例磨勘之意,敢啓。傳曰,知道。
傳于權溭曰,禮房承旨,馳詣宗廟·徽定殿·景慕宮,奉審摘奸以來。
李繪九啓曰,行大司憲李魯秉,執義沈敬澤,掌令朴在皞,持平金建銖·李冕植在外,掌令洪翼燮牌不進,監察茶時之意,敢啓。傳曰,知道。
以大司諫姜,司諫朴商壽,掌令洪翼燮牌不進罷職傳旨,傳于李繪九曰,只推。
權溭,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,新除授修撰申泰運,卽爲牌招察任,何如?傳曰,允。
李繪九,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管李源益,以刑曹參判,本曹坐起,晝仕出去之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深八分。
藥房都提調權敦仁,提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
權溭啓曰,明日召對,取稟。傳曰,停。
李繪九啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
洪鍾應啓曰,備邊司郞廳來言,今日,賓廳日次,而上前開坼相値,不得來會云矣。敢啓。傳曰,知道。
李繪九啓曰,行大司憲李魯秉,執義沈敬澤,掌令朴在皞,持平金建銖·李冕植在外,掌令洪翼燮牌不進,監察茶時之意,敢啓。傳曰,知道。
以大司諫姜,司諫朴商壽,掌令洪翼燮牌不進罷職傳旨,傳于李繪九曰,只推。
李繪九啓曰,卽伏見諸道今春夏等褒貶啓本,則江華留守林翰鎭,京畿水使吳顯文,忠淸水使李敏德,全羅左水使李寅熙,慶尙左水使李顯稷,邊將無一人居中居下,黃海兵使吳一善,水使李明學,南兵使鄭泰東,無一人居下,殊無嚴明殿最之意,竝推考警責,何如?傳曰,允。
金景善,以吏曹言啓曰,曹所屬宗簿寺·司饔院官員等矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今丁未年春夏等褒貶,當爲等第,而領中樞府事臣趙寅永,判中樞府事臣鄭元容,臣權敦仁,臣金道喜,俱有身病,限內不得磨勘之意,敢啓。傳曰,知道。
又以忠勳府言啓曰,本府今丁未年春夏等褒貶,當爲磨勘,而有司堂上淸寧君臣金東健,有身病,限內不得爲之之意,敢啓。傳曰,知道。
又以宗親府言啓曰,本府郞廳今春夏等褒貶等第,當爲磨勘,而堂上有故,限內不得爲之之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
徐有薰,以戶曹言啓曰,本曹郞廳及所屬各司官員今丁未春夏等褒貶,依前例磨鍊以入,而軍資監·濟用監·內資寺·內贍寺·平市署,因都提調·提調有故,不得磨勘,去秋冬等褒貶時,軍資監·內資寺·內贍寺·司宰監,因都提調·提調有故,長興庫·濟用監,因提調奉命出疆,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今丁未春夏等褒貶等第,磨勘以入之意,敢啓。傳曰,知道。
權溭,以禮曹言啓曰,今此所屬各司官員等褒貶時,昌陵令李寅鳳,與參判臣金鼎集,有應避之嫌,不得同議磨勘,別啓本以入之意,敢啓。傳曰,知道。
又以禮曹言啓曰,各陵殿園墓·本曹郞廳·四學童蒙敎官·通禮院·典牲署·圖畫署官員等今丁未年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·掌樂院·奉常寺·東西氷庫·東西活人署·禮賓寺·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今丁未年春夏等褒貶,當爲磨勘,而提學趙秉鉉·朴永元,俱以身病,不得擧行,外閣褒貶,亦不得爲之之意,敢啓。傳曰,知道。
又以弘文館大提學意啓曰,今春夏等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今丁未年春夏等褒貶,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事洪在龍身病,不得爲之之意,敢啓。傳曰,知道。
洪鍾應,以兵曹言啓曰,本曹今丁未年春夏等褒貶等第,磨鍊以入,而曹所屬軍器寺·司僕寺·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以摠衛營言啓曰,本營別單中,別看役府使姜彝五加資,前僉使李秉權,縣監安時爀,竝相當外職調用,看役資憲異膺善,嘉善金致衡,折衡李東國,竝右職調用,牌將僉使金再興賞加,嘉義朴重根,嘉善鄭繼弘·李世郁,折衝金裕憲,竝邊將除授,閑良徐錫奎,折衝劉聖奎,竝帖加,工匠廉鎭永·李萬興·劉順哲·車喜道,竝帖加事,判下矣。依此分付該曹之意,敢啓。傳曰,知道。
又以摠衛營大將意啓曰,本營從事官諸將官今丁未年春夏等褒貶及將校以下馬步軍旗隊摠勤慢,當爲等第,而大將臣徐憙淳,有身病,限內不得磨勘之意,敢啓。傳曰,知道。
又以都摠府言啓曰,本府郞廳及部將等今丁未年春夏等褒貶,當爲磨勘,而都摠管趙冀永,有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等今丁未年春夏等褒貶,當爲等第,而都提調臣權敦仁,有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今丁未春夏等褒貶,當爲等第,而臣道喜有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今丁未年春夏等褒貶,當爲等第,而都提調臣鄭元容,有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今丁未年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
李繪九,以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,本曹屬司典獄署官員等今春夏等褒貶,本曹參議,例與刑房承旨,同爲磨勘,而參議金始淵,有身病,限內不得磨勘以入之意,敢啓。傳曰,知道。
權用脩,以工曹言啓曰,今春夏等褒貶,當爲磨勘,而判書李景在,受由在外。限內不得爲之之意,敢啓。傳曰,知道。
上在昌德宮。停常參·經筵。
權溭啓曰,明日召對,取稟。傳曰,停。
權用脩啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于權溭曰,再明日眞殿茶禮,當自內親行矣,該房知悉,時·原任大臣·閣臣·宗親·儀賓·二品以上入參。
傳于徐有薰曰,同副承旨許遞,前望入之。
承旨前望入之,尹致秀落點。
權用脩啓曰,行大司憲李魯秉,執義沈敬澤,掌令朴在皞,持平金建銖在外,掌令洪翼燮牌不進,持平一員未差,監察茶時之意,敢啓。傳曰,知道。
以大司諫姜,司諫朴商壽,掌令洪翼燮牌不進罷職傳旨,傳于權用脩曰,只推。
權溭啓曰,卽者,吏曹郞廳來言,燕岐縣監李寅鳳,當爲署經,而兩司不備,不得署經云。除在外外,未肅拜人員,竝卽牌招,未差之代,政官牌招,開政差出,以爲備員署經之地,何如?傳曰,允。前望單子入之。
臺諫前望單子入之,持平鄭駿容,正言高性鎭·張龍逵落點。
權溭啓曰,守令署經事,命下矣。新除授持平鄭駿容,正言高性鎭·張龍逵,一體牌招,何如?傳曰,允。
權溭,以司饔院監膳提調意啓曰,今日監膳時,日下生鮮腐傷,屢次點退,使之改色,而其所改封,與前無異,日勢漸晩,雖不得不捧入,而當此潦水,捉得無路云。在前如此之時,曾有稟旨代封之例矣。莫重御供,不敢擅便,而臣亦惶恐待罪之意,敢啓。傳曰,代封,勿待罪。
權用脩,以兵曹言啓曰,內三廳將鬼薦取才時,訓鍊院堂上,例爲進參,而知訓鍊金煐,都正沈有祖在外,兼都正李應植有實病,無以擧行云。在外都正改差,其代依例口傳擬入,何如?傳曰,允。
兵曹口傳政事,以沈樂臣爲訓鍊都正。
上在昌德宮。停常參·經筵。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
權溭啓曰,明日召對,取稟。傳曰,停。
尹致秀啓曰,來二十一日,朝參日次矣,敢稟。傳曰,停。
權溭啓曰,來二十一日,輪對日次矣,敢稟。傳曰,當次人受點,後日次待令。
尹致秀啓曰,行大司憲李魯秉,執義沈敬澤,掌令朴在皞,持平金建銖在外,掌令洪翼燮,持平鄭駿容傳旨未下,監察茶時之意,敢啓。傳曰,知道。
以大司諫姜,司諫朴商壽,掌令洪翼燮,持平鄭駿容牌不進罷職傳旨,傳于尹致秀曰,只推。
尹致秀啓曰,守令署經事,命下矣。大司諫姜,司諫朴商壽,掌令洪翼燮,持平鄭駿容,旣有只推之命,竝卽牌招,何如?傳曰,允。
以大司諫姜,司諫朴商壽牌不進罷職傳旨,傳于尹致秀曰,只推。
尹致秀啓曰,守令署經事,命下矣。憲府則雖已署經,諫院則獻納鄭,正言高性鎭·張龍逵在外,大司諫姜,司諫朴商壽,旣有只推之命,竝更牌招,以爲署經之地,何如?傳曰,一司除署經。
金景善,以吏曹言啓曰,今日本曹開坼坐起時,考見京外褒貶啓本,則通禮院假引儀金秉侃,以警非得已爲目,通禮院假引儀沈龜祖,以肄習則可爲目,崇仁殿參奉李愼讓,以病衰難强爲目,淸州牧使李祖植,以衆瘼成痼良手亦勞爲目,柒谷府使李孝權,以愛而莫助爲目,丹陽郡守閔璜世,以片言可折何事等過爲目,鎭海縣監金蘭奎,以轉益生疣爲目,重林道察訪吳道敬,以益勉攻駒爲目,濟原道察訪林洪曄,以益勉糾察爲目,則俱宜置下考,而置諸中考。坡州牧使李能權,以到此弊敗尤當牽補爲目,三水府使鄭裕俊,以民何興訛爲目,則俱宜置中考,而置諸上考,殊無嚴明殿最之意,當該磨勘堂上及六道道臣,竝推考警責,通禮院假引儀金秉侃·沈龜祖,崇仁殿參奉李愼讓,竝罷職,坡州牧使李能權,淸州牧使李祖植,柒谷府使李孝權,三水府使鄭裕俊,丹陽郡守閔璜世,鎭海縣監金蘭奎,重林道察訪吳道敬,濟原道察訪林洪曄,竝罷黜,何如?傳曰,允。
又以吏曹言啓曰,卽見諸道褒貶啓本,則全羅道都事安國鎭,誤以前都事金洛斗書啓,咸鏡道都事文起珽,已爲身死,而混入等題。奏御文字,何等審愼,而做錯非細,不可無警。全羅監司洪羲錫,咸鏡監司兪星煥,竝推考,何如?傳曰,允。
尹致秀以兵曹言啓曰,坼見諸道褒貶啓本,則平安監司趙鶴年啓本中,老江僉使毛重錫,以且勉供職爲目,平安兵使許棨啓本中,麟山僉使權尙文,以久愈勉勵爲目,黃海兵使吳一善啓本中,蒜山僉使黃昌運,以不要左右無聞毁譽爲目,北兵使具載龍啓本中,魚游澗僉使金南彦,以一舍之地有毁必聞爲目,乶下僉使崔錫珉,以浮謗奚信爲目,柔遠僉使金聲奎,以頏頡主鎭莫如前人爲目,則俱宜置中考,而置諸上考,黃海兵使吳一善啓本中,所已萬戶金光洙,以猜謗奚信爲目,長壽別將羅弘彦,以松底冶店益加禁祛爲目,則俱宜置下考,而置諸中考。殊無嚴明殿最之意,各該道帥臣,推考警責。老江僉使毛重錫,麟山僉使權尙文,蒜山僉使黃昌運,魚游澗僉使金南彦,乶下僉使崔錫珉,柔遠僉使金聲奎,竝中考施行,所已萬戶金光洙,長壽別將羅弘彦,竝下考施行,何如?傳曰,允。
又以兵曹言啓曰,慶尙監司金公鉉狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,各以本道入格技藝試取,則金山閑良張鳳昊,三略入格,居昌閑良閔應,長鬐閑良金應九,大丘閑良金有聲,俱以病不上來,靑松閑良鄭基學,玄風閑良趙秉禹,俱未入格。未入格者,竝依例給糧下送,而在前抄上武士試取時,能講者閑良,直赴會試,依判下擧行矣。今此講書入格張鳳昊,別單書入之意,敢啓。傳曰,知道。
又以兵曹言啓曰,宣薦內禁衛取才三技入格別單,及宣部守三薦參上武臣前銜作散人別取才入格矢數落仕年條居住薦名,各其名下,懸註以入之意,敢啓。傳曰,知道。
又以訓鍊都監言啓曰,謹依下敎,本局左左哨馬兵一哨一百十九名,攔後哨軍中二十名,移屬總衛營之意,敢啓。傳曰,知道。
上在昌德宮。停常參·經筵。
權溭啓曰,明日召對,取稟。傳曰,停。
尹致秀啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲李魯秉,執義沈敬澤,掌令朴在皞,持平金建銖在外,掌令洪翼燮,持平鄭駿容牌不進,監察茶時之意,敢啓。傳曰,知道。
以大司諫姜,司諫朴商壽,掌令洪翼燮,持平鄭駿容牌不進罷職傳旨,傳于尹致秀曰,只推。
洪鍾應,以訓鍊都監言啓曰,本局左左哨馬兵,今旣移屬總衛營,該哨官李鼎相減下,南營入直馬兵,以四十名定式矣。一哨又此減數,則番次隨而苟艱,減省五名,每三日三十五名,磨鍊以入,何如?傳曰,允。
又以訓鍊都監言啓曰,謹依總衛營粘目判下,自本局移屬總衛營馬兵一哨,攔後哨軍中二十名元料,依已例自別營放下,兼司僕軍料米三百石,均役廳所在兼料米中,今年爲始,直爲劃送,甲太一百十石,戶曹所在兼料太中,自明年亦爲劃送,奉足及草價一分,木十同三十疋,湖南各邑所納砲保木中劃送,使之直納二分,錢二千一百二十兩,均役廳十月等給代錢中,永爲劃送之意,敢啓。傳曰,知道。
又以御營廳言啓曰,本廳哨官文世赫,受由下鄕,過限不現,汰去之意,敢啓。傳曰,知道。
丁未六月十八日卯時,上詣眞殿。茶禮親行入侍時,行都承旨洪鍾應,行左承旨金景善,右承旨尹致秀,左副承旨徐有薰,右副承旨權溭,同副承旨權用脩,記事官徐堂輔·金有淵·洪祐命·金炳雲,提學趙秉鉉·朴永元,檢校提學金興根,原任直提學徐憙淳,直提學金學性,檢校直閣尹定鉉·鄭㝡朝,檢校待敎南秉哲·李㘾·趙鳳夏·李裕元,待敎洪淳穆以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位,跪啓請鞠躬四拜興平身。上行四拜禮,時·原任大臣·閣臣·宗親·儀賓二品以上,皆行四拜禮。通禮導上詣盥洗位。上盥洗訖,通禮導上,詣第一室尊所。鍾應酌酒訖。通禮導上詣神位前,跪啓請跪。上跪。鍾應奉香。用脩奉罏。上三上香。鍾應奉盞跪進。上執盞,以授用脩,用脩跪受,以授內侍,奠于案上,連獻三盞。通禮跪啓請俯伏興平身。上俯伏興平身。次詣各室,監酌上香獻盞,竝如上儀訖。通禮導上降復位,跪啓請鞠躬四拜興平身。上行四拜禮。時·原任大臣·閣臣·宗親·儀賓二品以上,皆行四拜禮。通禮跪啓禮畢。領府事趙寅永,判府事鄭元容·權敦仁·金道喜,右議政朴晦壽,領敦寧洪在龍進前奏曰,近日陰濕之餘,朝候雖淸涼,東風亦乖宜,侵早勞動,聖體,若何?上曰,一樣矣。通禮導上還入齋殿。命諸臣先退,承史以次退出。
上在昌德宮。停常參·經筵。
自午時至申時,灑雨下雨,測雨器水深一寸二分。
權溭啓曰,明日召對,取稟。傳曰,停。
尹致秀啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨徐有薰,同副承旨權用脩,今日不爲仕進,竝卽牌招,何如?傳曰,允。
傳于尹致秀曰,前後申飭何如,而今日仕記,懸病甚多,此何道理乎?知申外不爲仕進承旨,竝下義禁府推考。
尹致秀啓曰,行左承旨金景善,左副承旨徐有薰,同副承旨權用脩,竝下義禁府推考事,命下矣。依定式遞差傳旨捧入之意,敢啓。傳曰,知道。
又啓曰,行大司憲李魯秉,執義沈敬澤,掌令朴在皞,持平金建銖在外,掌令洪翼燮,持平鄭駿容牌不進,監察茶時之意,敢啓。傳曰,知道。
以大司諫姜,司諫朴商壽,掌令洪翼燮,持平鄭駿容牌不進罷職傳旨,傳于尹致秀曰,只推。
尹致秀,以備邊司言啓曰,昨日吏曹草記褒貶啓本中,全羅都事,以前都事書啓,咸鏡都事,以已爲身死人,混入等第,請推道臣矣。殿最嚴重,在所審愼,而有此做錯之非細,事體格例,不可以問備而止。全羅監司洪羲錫,咸鏡監司兪星煥,竝施以譴罷之典,何如?傳曰,爲道臣而不知都事之誰某,何以書等第乎?此不可但以做錯言,可知其不誠不實,極爲駭然。兩道道臣,爲先緘辭從重推考,自廟堂關問該道,更爲勘處。
上在昌德宮。停常參·經筵。
藥房提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
權溭啓曰,明日召對,取稟。傳曰,停。
尹致秀啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,備邊司郞廳來言,今日,賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
備忘記,惠山僉使禹台榮下直,長弓一張·長箭一部·片箭一部·筒兒一箇賜給。
傳于尹致秀曰,飭已施矣,昨日禁推承旨,竝分揀,仍卽牌招。
尹致秀啓曰,行大司憲李魯秉,執義沈敬澤,掌令朴在皞,持平金建銖在外,掌令洪翼燮,持平鄭駿容牌不進,監察茶時之意,敢啓。傳曰,知道。
以大司諫姜,司諫朴商壽,掌令洪翼燮,持平鄭駿容牌不進罷職傳旨,傳于尹致秀曰,只推。
禮曹,來八月初二日行社稷大祭香祝,親傳,取稟。奉敎敬依。
禮曹,來八月初一日行文宣王釋奠祭,初七日行南壇祭香祝,親傳,取稟。奉敎敬依。
禮曹,來八月初四日行景慕宮秋享大祭香祝,親傳,取稟。奉敎恭依。
尹致秀,以總衛營言啓曰,謹依中日單子判下,弘化門入直軍鄭千石,鳥銃邊三中入格,故依例兼司僕帖成給事,知委該曹之意,敢啓。傳曰,知道。
又以義禁府言啓曰,禁推承旨金景善·徐有薰·權用脩,竝分揀事,命下矣。金景善·徐有薰·權用脩等,放送之意,敢啓。傳曰,知道。
刑曹啓目粘連,京囚李有得獄事,蘖由禁樵,曳髮毆踢,左脅受傷,執因的確,罪固難逭,法當必償,嚴訊得情,何如?啓依允。又啓目粘連,京囚崔景孫獄事,捽曳田畔,忽致逞憤之擧,揮倒氷庭,莫掩行兇之跡,項頸被傷,昭著檢錄,略加毆踢,凶身自首,刑訊取報,何如?啓依允。又啓目粘連,京囚宋千石獄事,始因客憤之陡起,終致戕殺之慘變,論其所犯,已具斷案,參以法文,更無異議,嚴訊輸款,何如?啓依允。又啓目粘連,京囚金性福獄事,釁由失妻,禍歸奸男,始也居間逞憤,終焉當下致命,犯旣的確,法難容貸,嚴刑輸款,何如?啓依允。又啓目粘連,京囚柳慶得獄事,買油相話,忽起麤憤,拳踢交加,腎部受傷,不踰半日,遽斷一縷,嚴訊取報,何如?啓依允。
上在昌德宮。停常參·經筵。
自人定至二十二日開東,灑雨下雨,測雨器水深三分。
權溭啓曰,明日召對,取稟。傳曰,停。
尹致秀啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
注書徐堂輔病代,以趙在應爲假注書。
金景善啓曰,假注書趙在應,時無職名,令該曹依例付軍職,冠帶常仕,何如?傳曰,允。
注書金有淵病代,以林翰洙爲假注書。
金景善啓曰,今二十四日,都目政事爲之之意,敢啓。傳曰,知道。
尹致秀啓曰,行大司憲李魯秉,執義沈敬澤,掌令朴在皞,持平金建銖在外,掌令洪翼燮,持平鄭駿容牌不進,監察茶時之意,敢啓。傳曰,知道。
以大司諫姜,司諫朴商壽,掌令洪翼燮,持平鄭駿容牌不進罷職傳旨,傳于尹致秀曰,只推。
尹致秀,以兵曹言啓曰,宣傳官白能洙·李奎運·李啓純,俱以病難供職,呈狀乞遞,五衛將申杓前任安東營將,李冕熙前任忠州營將,金灝源前任大丘營將,鄭熽前任淸州營將,具春喜前任大興中軍,忠翊衛將李光荃前任全州營將,忠壯衛將李基春前任順天營將,俱在任所,上來間該廳番次苟艱云,竝改差,何如?傳曰,允。
又以備邊司言啓曰,卽見慶尙監司金公鉉狀啓,則以爲,左兵使尹喜豐,多行不經,聽聞狼藉,故多岐廉探,逐條盤覈,則昨春移貿中米五百石·租一千五百石,全數取用,秋捧時米二千石,加數作錢,今春分給時,稱以官區處米,每石二兩,私自俵給,雜技贖錢,以受還樣,懸錄還案,又以官耗及色落,和雜虛殼,苟充其加作與移貿取用之數,營需米中一百五十石,高價執錢,新還中精實米,那移充數後,以每石二兩,減價立本,昨春丙科初試,追錄六人,捧賂錢一千五十兩,馬兵都試優等人處,捧賂錢五百兩,今春慶科初試,追錄九人,捧賂錢一千六百五十兩,收布給代錢中五百七十餘兩,謂入於將臺之役,一千四百六十餘兩,自歸私橐,外兵房差帖,勒授饒民,捧錢四千五十兩,成給裨將帖,捧錢三千兩,迎日吏鄭益俊,謂有圖罷前官之罪,威脅捧錢三千五百兩,吏任把房時,捧賂錢四千兩,此不可以閫任體重,有所參恕,其罪狀,請令廟堂稟處矣。還穀之莫重,而或全數取用,或加作減俵,或以營需移充,或以罰鍰換錄,論其所犯,已萬萬痛駭,而況科試何等至嚴,而追錄捧賂,若是狼藉,少無忌憚,至於裨校帖之勒授,給代錢之歸橐,許多骫法之狀,不止一二,公私入己之財,至近三萬,雖在吏屬之作奸,固當嚴懲而罔赦,曾謂閫臬之重任,若是躬犯之無難乎?民國受病,已無可言,紀綱蕩然,寧不寒心?如此貪汚之類,不可尋常處之,慶尙左兵使尹喜豐,爲先罷黜,令該府拿問嚴勘,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深五分。
藥房都提調權敦仁,提調金左根,副提調洪鍾應啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
權溭啓曰,明日召對,取稟。傳曰,停。
尹致秀啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,海美縣監金性浩下直,長弓一張,長箭一部,片箭一部,筒兒一箇賜給。
傳于權溭曰,再明日日次儒生殿講,春塘臺親臨矣,該房知悉。
傳于權溭曰,再明日都政,當親臨矣,處所春塘臺爲之。
傳于尹致秀曰,下敎誤傳之中官,公事誤書之中官,竝爲先汰去,令該府拿問嚴勘。
傳于尹致秀曰,公事不善擧行之中官,竝令該府,拿問嚴勘。
尹致秀啓曰,行大司憲李魯秉,執義沈敬澤,掌令朴在皞,持平金建銖在外,掌令洪翼燮,持平鄭駿容牌不進,監察茶時之意,敢啓。傳曰,知道。
以大司諫姜,司諫朴商壽,掌令洪翼燮,持平鄭駿容牌不進罷職傳旨,傳于尹致秀曰,只推。
尹致秀,以御營廳言啓曰,本廳中軍沈日永,身病甚重,勢難察任,改差,何如?傳曰,允。
又以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
又以義禁府言啓曰,慶尙左兵使尹喜豐,爲先罷黜,拿問嚴勘事,傳旨啓下矣。尹喜豐時在任所,依例發遣府都事,交龜後拿來,何如?傳曰,待待命拿囚。
刑曹啓目粘連,京囚金成喆獄事,戲劇轉成鬪鬨,要害偏被毆踢,死不踰日,犯旣眞的,訊推得情,何如?判付啓依允。又啓目粘連,京囚鄭者斤孫獄事,始醉成戲,終擠仍踢,痕損昭著,證供可據,訊推取服,何如?判付啓依允。又啓目粘連,京囚李光道獄事,誤捉良玉,忽加猛椎,全身殆無完膚,致命便在當場,有三尺難貸之罪,無一分可恕之端,加訊承服,何如?判付啓依允。又啓目粘連,京囚李鎭倫獄事,足踢膝築,宜有輕重之區別,病患被觸,亦有執因之懸殊,而其叔其姪之或觸或踢者,自有先犯,論其先犯,舍渠伊誰?嚴訊得情,何如?判付啓依允。又啓目粘連,安義朴大鳳獄事,本以從姪之親,致此殺越之變,倫紀所關,尤極兇悖,似此兇囚,合置何辟?嚴訊取服,何如?判付啓依允。
上在昌德宮。停常參·經筵。
自辰時至人定,灑雨下雨,測雨器水深三分。自人定至二十四日開東,灑雨下雨,測雨器水深二分。
洪鍾應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹致秀啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲李魯秉,執義沈敬澤,掌令朴在皞,持平金建銖在外,掌令洪翼燮,持平鄭駿容牌不進,監察茶時之意,敢啓。傳曰,知道。
以大司諫姜,司諫朴商壽,掌令洪翼燮,持平鄭駿容牌不進罷職傳旨,傳于權用脩曰,只推。
傳于徐有薰曰,明日出宮門路,以保定門爲之。
金景善,以吏曹言啓曰,都政親臨事,命下矣。本曹正郞·佐郞各一員權減窠,依例復設,口傳備擬以入之意,敢啓。傳曰,知道。
吏曹口傳政事,以尹堉爲吏曹正郞,柳來駿爲佐郞。
尹致秀,以兵曹言啓曰,明日春塘臺親臨都目政事,日次儒生殿講時,本曹堂上,全數進參,而參判李羲發,在外未肅拜,無以備員。參判,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以金箕晩爲兵曹參判。
尹致秀,以都摠府言啓曰,今日入直內三廳武兼禁軍及軍兵等,中日習射技放事,標信啓下矣。雨勢如此,不得設行之意,敢啓。傳曰,知道。
又以備邊司言啓曰,高原郡守,積城縣監,今將差代矣。高原以自來積弊之局,已至難醫之境,近又數遞,益無以收拾,積城亦以畿內殘弊之邑,且値徑遞,民邑事勢,俱屬可悶。兩邑倅,竝以素著聲績人,勿拘常格,各別擇擬之意,分付該曹,何如?傳曰,允。
兵曹,以吳顯文爲御營中軍。
上在昌德宮。停常參·經筵。
權溭啓曰,明日召對,取稟。傳曰,停。
尹致秀啓曰,行大司憲李魯秉,執義沈敬澤,掌令朴在皞,持平金建銖在外,掌令洪翼燮,持平鄭駿容呈辭,監察茶時之意,敢啓。傳曰,知道。
傳于洪鍾應曰,侍衛軍兵雨具,從便爲之。
趙在應陞六代,以金德根爲假注書。
林翰洙陞六代,以宋謙洙爲假注書。
金景善啓曰,假注書金德根,時無職名,令該曹依例付軍職,冠帶常仕,何如?傳曰,允。
權溭啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
洪鍾應,以御營廳言啓曰,謹依總衛營稟定移文,駕前別抄所下草價中木邊四同八疋,兼內吹奉足木三十三疋,每年以嶺南各邑所納木中劃送,使之直納之意,敢啓。傳曰,知道。
又以備邊司言啓曰,卽見全羅監司洪羲錫狀啓,則以爲,雲峯前縣監鄭裕健封庫後,兼營將印符,自兵營賷去,營將卽爲發行歸家,而又自兵營,還送印符於空鎭,以順天營將差定,兼官兼營將之面看交代,旣是法典,則兵使之前後措處,事事顚錯,該營將之徑先解符,仍卽歸家,萬萬駭然。兵使吳致賢,前營將鄭裕健罪狀,竝請令廟堂稟處矣。兵符去來,何等嚴重,面看傳授,自是法典,則始也昧例而賷去,竟致空鎭而移授,前後擧措,大違法例,萬萬駭然。該兵使吳致賢,令該府拿問勘處,該營將鄭裕健罪狀,令攸司稟處,何如?傳曰,允。
又以訓鍊都監言啓曰,本局別將李膺緖,身病猝重,勢難察任,改差,何如?傳曰,允。
又以訓鍊都監言啓曰,本局別將,今當差出,而擬望之人乏少,外任竝擬,何如?傳曰,允。
都政。吏批,行判書徐憙淳,參判韓鎭庭,參議李公翼,正郞吳泰權·崔虎文·尹堉,佐郞楊廷彬·李演經·柳來駿,行左承旨金景善以次進伏。以李秉五爲引儀,洪翊周爲活人別提,權學善爲造紙別提,洪璋燮爲昌陵令,兪長柱爲敬陵令,軍資主簿單金尙鉉,典籍三單金弘祺·玄基濬·任百淵,權徹仁爲宗廟直長,成載億爲宣陵直長,朴初壽爲順陵直長,羅啓南爲活人別提,李章愚爲淸州牧使,廣興直長單李承沼·李容準,尹滋膺爲司饔奉事,趙秉文爲內贍奉事,忠勳都事徐鴻輔·李祿在·鄭老錫,以李根植爲松羅察訪,姜㳣爲活人別提,李樂韶爲柒谷府使,孫亮錫爲巨濟府使,李義明爲富寧府使,李志泰爲明川府使,平山府使姜彝五,今加崇政加資事承傳,以金長遠爲造紙別提,李復秀爲司圃直長,南尙敎爲寧海府使,李秉禮爲長城府使,金漢淳爲忠勳都事,金炳皐爲尙瑞直長,尹性善爲司䆃奉事,洪大圭爲直講,宋達洙爲慶尙都事,安永豐爲咸鏡都事,趙啓恒爲杆城郡守,李章德爲臨陂縣令,李龍沼爲陽川縣令,申錫弼爲新寧縣監,尹滋明爲松禾縣監,朴興壽爲尙瑞副直長,趙在應·林翰洙爲典籍,柳相兢爲咸安郡守,李章烈爲柒原縣監,李莊緖爲司諫,趙光濬爲掌令,閔馨在爲持平,韓升烈爲獻納,肅川府使〈三單〉李熙昇·李南輔·吳致豐,崇靈殿直長單宋鎭益,以金炳皐爲司宰主簿,徐相鼎爲漢城主簿,李光鉉爲保寧縣監,柳鎭珪爲機張縣監,趙學春爲康津縣監,張照爲丹陽郡守,沈碩奎爲金浦郡守,趙元和爲豐基郡守,李熙淸爲堤川縣監,成致默爲比安縣監,朴興壽爲尙瑞直長,丁馨敎爲工曹正郞,李秉益爲平市令,李熙敬爲舒川郡守,孫致榮爲重林察訪,徐長淳爲刑曹正郞,李秉五爲平市主簿,李裕憲爲木川縣監,姜冕奎爲京畿都事,丁馨敎爲聞慶縣監,韓用翰爲尙瑞副直長,李秉敎爲繕工副奉事,姜㳣爲掌樂主簿,朴鍾元爲引儀,李憲僖爲西部令,姜㳣爲戶曹佐郞,朴希淳爲工曹佐郞,趙冀永爲知經筵,朴永元爲藝文提學,吳泰權爲奉化縣監,趙有淳爲宗廟副奉事,朴宗塾爲掌樂主簿,金汝淳爲活人別提,金鍾彬爲繕工主簿,柳諴爲厚陵令,沈膺泰爲德川郡守,吉顯範爲藍浦縣監,金始遠爲大靜縣監,洪仁秀爲康翎縣監,方禹聲爲孟山縣監,沈承澤爲執義,石基坤爲掌令,柳道海爲持平,趙在應·李容佐爲正言。
金景善,以司饔院都提調意啓曰,本院奉事權徹仁,時帶燔造之任,而今日都政,宗廟直長遷轉矣。燔事方張,不可付之生手,本院直長中依例相換,以爲竣事之地,而時在燔所,使之除辭朝察任,何如?傳曰,允。宗廟直長權徹仁,司饔直長鄭民和相換,改望,以李種赫爲肅川府使,李匡模·李亨植爲兼引儀,韓體範爲純陵奉事,宋榮來·洪宜德爲假引儀,趙秉元爲工曹正郞,尹奎錫爲恭陵令,李溭爲徽慶園令,鮮于鏶爲莊陵令,洪翊周爲監察,金有淳爲敦寧判官,李秉植爲漢城判官,李爲司僕主簿,李鶴周爲遂安郡守,權秉德爲狼川縣監,承文著作單鮮于澲,副正字單洪敬燮,以尹錫萬爲活人別提,權鳳夏爲禮賓主簿,權學善爲工曹佐郞,李赫遠爲昆陽郡守,徐有恕爲光陽縣監,金長遠爲監察,鄭善容爲濟用主簿,吳兢鎭爲思陵令,朴宗鉉爲鎭海縣監,金致坤爲濟原察訪,南溟翼爲典籍,金載鏞爲造紙別提,徐昌錫爲瓦署別提,申錫禧爲敦寧主簿,姜溍爲安峽縣監,金蘭淳爲弘文提學,李敏會爲同春秋,興宣君昰應爲冬至兼謝恩使,尹致定爲副使,朴商壽爲書狀官,洪鍾馨爲典簿,沈鳳儀爲造紙別提,韓用濬爲崇靈殿令,柳宜貞爲吏曹正郞,卓雲翰爲成歡察訪,鄭翊朝爲副校理,申泰運爲副修撰,白龍周爲戶曹正郞,南大儒爲刑曹佐郞,趙應和爲廣興奉事,兪敎煥·尹哲求爲掌令,黃燝爲持平,金在根爲副應敎,吳致淳爲校理,兼纂輯編修官單趙然昌·朴來萬·沈承澤,記注官單金世均,以沈敬澤爲應敎,朴商壽爲校理,朴承輝爲修撰,洪翼燮爲副修撰,李亨植爲典設別提,兼春秋單白龍周,兼喬桐府使單金翰喆,今加嘉善加資事承傳,以閔致成爲大司憲,李豐翼爲大司諫,申佐模爲司諫,朴來萬爲副校理,兪錫煥爲修撰,李碩寬爲兼引儀,趙然昌爲右通禮,辛志鼎爲獻納,金汝淳爲禁府都事,李昞植爲昌城府使,李敏敎爲坡州牧使,具鏘和爲鐵原府使,趙秉吉爲朔州府使,成永豐爲慶源府使,李基春爲三水府使,李碩寬爲活人別提,李羲書爲高原郡守,崔璜爲積城縣監,鄭宅鉉爲鎭岑縣監,沈宜冕爲左通禮,金始淵爲安岳郡守,趙漢應爲陽城縣監,李獻耆爲兼引儀,金有淳爲濟用判官,宋泰熙爲居昌府使,沈熙淳爲刑曹參議,朴承輝·金炳冀爲兵曹正郞,金宅善爲錦山郡守,尹宗善·金準鉉爲童蒙敎官,趙鳳熙爲徽定殿參奉,金膺根爲健元陵參奉,金源敎爲顯陵參奉,李搢萬爲順陵參奉,李源龜爲長陵參奉,李浩達爲徽陵參奉,尹滋承爲崇陵參奉,李宗根爲崇仁殿參奉,玄若欽爲淑陵參奉,李奎德·李亨基·李羲豐·李胤鎭爲假引儀,吏曹正郞尹堉,佐郞柳來駿減下。
兵批,行判書趙秉鉉,參判金箕晩,參議申大膺,參知睦用錫,正郞白宗杰·金正奎·兪錫煥·洪仁秀,佐郞李昌廷·李敏衡·卓景秀·金觀孝,行都承旨洪鍾應以次進伏。以朴永元爲知事,趙台顯·金永琦爲五衛將,李熙訥爲御營把摠,徐相岳爲訓鍊判官,同知單金啓漢,僉知三單張惟煥·李憲廷·朴大榮,訓鍊判官趙希永,主簿禹昌在·鄭佑赫·金致衡·吳允植,以上加設依定式減下,訓鍊主簿加設單林啓春,本院去官,以方禹聲爲五衛將,崔祉鉉·洪箕錫爲忠翊將,李敏庠·趙羲益爲武兼,護軍沈有祖,副司果王錫疇,以上竝單付,以南履完爲安東營將,申致應爲忠州營將,沈永奎爲羅州營將,白胤洙爲大興中軍,吳益善爲江華中軍,護軍吳顯文,副護軍白能洙,以上竝單付,以異海觀·吳允植爲加設訓鍊判官,禹昌臣·趙昌濂·朴重旻爲加設主簿,徐憲淳·洪鍾英爲同知,趙得林爲僉知,申紹爲宣傳官,崔文玉爲加設訓鍊主簿,金夏淵·韓容鼎·徐典輔·尹昺善爲五衛將,金正求爲宣傳官,李義謙爲淸州營將,金長爀爲全州營將,金壽喜爲順天營將,元永祖爲大丘營將,安宅臣爲三陟營將,鄭雲斗爲訓鍊僉正,金善慶爲備邊郞,諸安國爲高嶺僉使,金達衡爲全羅中軍,韓用河爲坡知僉使,大護軍李魯秉,副護軍姜,以上竝單付,副司直沈敬澤·朴商壽·金在根·沈膺泰·洪翼燮·朴在皞·金達銖·鄭駿容·鄭·趙然昌·金世均·沈承澤,副司果高性鎭·張龍逵·申泰運·朴來萬·兪致善,以上竝單付,以金炳冀·尹致英爲文兼,徐仁浩爲宣沙浦僉使,禹昌在爲荏子島僉使,鄭光澈爲平薪僉使,羅州營將沈永奎,安東營將南履完,忠州營將申致膺,大興中軍白胤洙,江華中軍吳益善,以上今加折衝加資事承傳,以安愼良爲忠壯將,金翊鎭爲北評事,金明宗爲蛇梁萬戶,朴道潤爲開雲浦萬戶,張德奎爲防垣萬戶。
洪鍾應啓曰,訓鍊正,今當差出,而擬望之人乏少,外任竝擬,何如?傳曰,允。以許熠爲訓鍊正,徐相岳爲都摠經歷,朴重根爲蒜山僉使,崔性觀爲麟山僉使,金允祚爲方山萬戶,護軍吳取善·李羲發,副護軍李繪九,以上竝單付,以沈魯元爲訓鍊判官,吳纘源爲花梁僉使,金正求爲忠淸水虞候,安景燮爲助泥萬戶,朴曦銓爲山羊會萬戶,僉知三單趙文顯·金永琦·洪箕錫,以李璜周爲訓鍊僉正,具永喜爲主簿,金鍾緯爲蝟島僉使,姜義澈爲豆毛浦萬戶,金基英爲西平浦萬戶,副護軍沈永奎·南履完·申致應,以上竝單付,李春性爲景福將,徐根修爲慶熙將,金處河爲木浦萬戶,尹達元爲所已萬戶,金頤健爲豐山萬戶,黃拓坡權管單林鶴鎭,以吳敬翰爲守門將,趙羲復爲全羅兵虞候,金龍祚爲老江僉使,李載弘爲晴川別將,趙義赫爲黔毛浦萬戶,洪鳳周爲宣傳官,韓尙烈爲備邊郞,李邦熙爲訓鍊僉正,徐恭淳爲中樞都事,李膺漢爲武兼,僉知三單尹昺善·徐典輔·韓容鼎,以李綺年爲武兼,鄭繼弘爲西生僉使,全國顯爲許沙僉使,朴英秀爲呂島萬戶,姜致浩爲鳥嶺別將,沈魯元爲訓鍊僉正,李熙訥爲平南萬戶,史重鎭爲牛峴僉使,韓用履爲乶下僉使,全得寬爲玉浦萬戶,同知單李春性,以鄭濟成爲宣傳官,李敏德爲都摠都事,南正倫爲訓鍊主簿,李鐸爲守門將,李瀁範爲金甲島萬戶,同知單徐根修,以黃翼勳爲訓鍊主簿,李九東爲御營把摠,鄭雲斗爲全羅右水虞候,沈魯元爲羅暖萬戶,李邦熙爲零寵萬戶,趙羲謙爲訓鍊僉正,丁箕煥爲判官,李行奎爲主簿,朴光鎭爲武兼,許進爲柔遠僉使,李鉐·南錫玄爲訓鍊僉正,具明鉉爲都摠都事,金茂根爲訓鍊主簿,兪相台爲武兼,高濟渙·徐恭淳爲訓鍊僉正,金翰喆爲京畿水使,申從翼爲慶尙左兵使,吳敬翰爲舊所非浦別將,具洛喜爲武兼,康鵬禎爲魚游澗僉使,金愚商爲黃海水虞候,柳相翼爲慶尙左兵虞候,朴基鼎爲長壽別將,尹喜秀爲中樞都事,金錫雨爲訓鍊判官,尹畊烈爲主簿,韓鎔基爲武兼,趙學一爲文殊別將。
洪鍾應,以兵批言啓曰,五衛將趙台顯,前任江華中軍,金永琦,前任羅州營將,方禹聲,前任全羅監營中軍,俱在任所,上來間該廳番次苟艱云,安昇玄·韓容鼎·徐典輔·尹昺善,俱以病難供職,呈狀乞遞,忠翊衛將洪箕錫,景福宮衛將李春性,慶熙宮衛將徐根修,除授在外,上來無期云,竝改差,何如?傳曰,允。以金思模·韓達敬爲景福將,鄭昌沃爲慶熙將,尹喜默爲都摠都事,李瑢爲中樞都事,權溶爲五衛將,金宗喆爲慶熙將,韓錫基爲訓鍊僉正,鄭啓海爲判官,具洛喜爲主簿。
洪鍾應,以兵批言啓曰,景福宮衛將金思模·韓達敬,慶熙宮衛將鄭昌沃·金宗喆,俱以病難供職,呈狀乞遞,竝改差,何如?傳曰,允。以吳策良·李周植爲五衛將,李健熙爲訓鍊主簿,梁道潤爲守門將,史逸心爲新門別將,趙羲謙爲宣傳官,元世熺爲都摠都事,李熙完爲內乘,韓鎔基·趙文顯爲訓鍊主簿,同知單金思模,以韓弘一爲都摠經歷,諸漢緯·洪時榮爲訓鍊主簿,李道純·李昌植·朴鳳善·金得權爲武兼,同知單韓達敬,以權思秉·徐兖輔爲五衛將,申榏爲宣傳官,金尙奎爲訓鍊僉正,金爲主簿,同知單鄭昌沃,僉知二單權溶·李周植。
洪鍾應啓曰,忠淸水使,今當差出,而擬望之人乏少,他道防禦使,竝擬,何如?傳曰,允。以異膺善·金鍾輨爲五衛將,金鼎默爲守門將,洪秉周爲武兼,鄭瑋爲忠淸水使,同知金宗喆,副司直李莊緖·趙光濬·石基坤·閔馨在·柳道海·韓升烈,副司正金德根,以上竝單付,以金魯學爲忠翊將,柳鶴珪爲訓鍊判官,金明權爲武兼,徐相岳爲訓鍊副正,梁柱台爲主簿。
洪鍾應,以兵曹言啓曰,景福宮衛將朴鎭荇·崔聖煜,慶熙宮衛將李胤錫·朴曾善,俱以病難供職,呈狀乞遞,竝改差,何如?傳曰,允。以金信奎·李昌默爲景福將,宋德仲·裵萬筍爲慶熙將,許采爲訓鍊副正。
洪鍾應,以兵批言啓曰,五衛將權思秉,慶熙宮衛將裵萬筍,除授在外,上來無期云,竝改差,何如?傳曰,允。以柳鶴珪爲都摠經歷,南錫奎爲武兼,同知單權思秉,以高慶赫爲訓鍊判官,李敏樹爲武兼,同知單異膺善,以沈秉奎爲訓鍊主簿。
洪鍾應啓曰,全羅兵使,今當差出,而擬望之人乏少,禁軍將竝擬,何如?傳曰,允。以林希周爲武兼,李元夏爲全羅兵使,李熙昇爲內禁將,池若淵爲五衛將,李興甲爲慶熙將,同知單李昌默,以金箕錫·李鼎緖·李秉漢·李敎俊·李承駿爲宣傳官,李奎憲·崔命鎬·朴瑢·金潤相·張天鶴·南宮鎰爲武兼,陳祐昌·金麗水·李種植爲部將,沈芝秀·崔有顯·鄭根源·徐興殷·孫興仁·金鳳翼·咸慶億爲守門將,具載麟爲東道參軍,部將具秉愚,加設依定式陞實,權管秩三千浦朴大興,嗭洞李亨植,小坡兒李義模,雲頭里胡承烈,於汀灘金管翊,安原梁應淳,同知單金信奎,副護軍鄭夏應·朴來益,副司果李種馝·尹信儉·姜在完·金養業·李浩錫·李承渥·鄭雲鉉,以上竝單付,武兼四單李昌植·朴鳳善·朴瑢·金潤相,加設付職事承傳。
傳于金景善曰,守令·邊將初仕人,皆令明日待令。
丁未六月二十四日卯時,上詣春塘臺。日次儒生殿講親政同爲入侍時,行都承旨洪鍾應,行左承旨金景善,右承旨尹致秀,左副承旨徐有薰,右副承旨權溭,同副承旨權用脩,假注書趙在應·林翰洙,記事官洪祐命·金炳雲,直提學金學性,檢校直閣尹定鉉·鄭㝡朝,檢校待敎南秉哲·李㘾·趙鳳夏·李裕元,待敎洪淳穆以次侍立。時至,通禮跪啓請外辦。上具翼善冠·衮龍袍,乘輿出萬八門。藥房提調金左根,副提調洪鍾應進前奏曰,侵早勞動,聖體,若何?上曰,一樣矣。仍出保定門·明光門·靑陽門,詣春塘臺。通禮跪啓請降輿陞座。上降輿陞座。鍾應曰,試官當爲行禮,而試官中有侍衛從陞人,使之一體行禮,何如?上曰,唯。考官左參贊金興根,行大護軍朴永元,禮曹參判金鼎集,參考官行副護軍李根友·洪永圭,副司果李裕膺·尹致英,以次入就拜位,行四拜禮訖,以次侍立。景善曰,今當開政乎?上曰,唯。行吏曹判書徐憙淳,參判韓鎭庭,參議李公翼,正郞吳泰權·崔虎文·尹堉,佐郞楊廷彬·李演經·柳來駿,行兵曹判書趙秉鉉,參判金箕晩,參議申大膺,參知睦用錫,正郞白宗杰·金正奎·兪錫煥·洪仁秀,佐郞李昌廷·李敏衡·卓景秀·金觀孝,以次入就位。秉鉉進前奏曰,營將·虞侯,今當差出,而擬望之人乏少,已準朔守令及虞候禁軍將,竝擬,何如?上曰,依爲之。出擧條秉鉉曰,京畿水使,今當差出,而當品中可擬之人乏少,堂上曾經兵使,竝擬,何如?上曰,依爲之。出擧條憙淳進前奏曰,今都目大政,各岐仕滿應遷者相避及未準朔監察·禁府都事·戶曹·刑曹·工曹·漢城府郞官·平市署官員·五部令各司久任時推人員,竝擬,何如?上曰,依爲之。出擧條憙淳曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?上曰,依爲之。出擧條憙淳曰,陰仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?上曰,依爲之。出擧條憙淳曰,守令多窠,今當差出,而未準朔禁軍將及營將·邊將·虞侯·中軍·都事·守令·察訪,竝擬,何如?上曰,依爲之。出擧條憙淳曰,臺諫多窠,今當差出,而擬望之人乏少,外任竝擬,何如?上曰,依爲之。出擧條憙淳曰,淸州牧使,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?上曰,依爲之。出擧條上曰,本營勸武軍官中,有可以別薦施行之人,各別收用,可也。秉鉉曰,將家子孫中人地凡百,實多可用之人,可以別薦施行矣。仍奏曰,前僉使張寅植子日煥,李熙鳳子敎俊,俱以將家後孫,不事弓馬,第其人地,實合奬用,竝別薦施行何如?上曰,依爲之。出擧條上命書傳敎曰,注書尙瑞院官員,依例陞六。出榻敎又命書傳敎曰,忠臣淸白吏子孫,西北·松都人軍功人,各別收用。出榻敎又命書傳敎曰,今番別薦,另擇初仕擬入,向來別薦武士,一體收用。出榻敎又命書傳敎曰,臺諫玉堂,竝許遞,今日政差出。出榻敎又命書傳敎曰,慶尙左兵使之代,勿拘常格,各別擇差,催促下送。出榻敎鍾應曰,今日殿座時,儒生趁不待令,以至試官行禮之遲滯,揆以擧行,萬萬未安。當該成均館堂上,從重推考,官員所當重勘,而本院請推之外,無他可施之罰,何以爲之,而不善擧行之員役,令攸司從重科治,何如?上曰,依爲之。拿處,可也。出擧條上曰,今日出宮時殿座後,鼓吹不爲待令,此何擧行乎?致秀曰,鼓吹尙不待令,事體所在,極爲未安矣。仍奏曰,今日殿座時,鼓吹不爲待令,事未前有,萬萬駭然。當該協律郞,所當重勘,而本院請推之外,無他可施之罰,何以爲之,而當該典樂,令攸司從重科治何如?上曰,依爲之。協律郞,令該府拿問嚴勘,可也。出擧條上曰,前後申飭何如,而喧嘩若此無嚴,宣傳官,何不申飭乎?且今日禁軍侍衛,不卽待令,此何擧行乎?承傳宣傳官及禁軍別將該番將,竝記過申飭,可也。宣傳官李容駿,承命擧行。鍾應曰,今當開講乎?上曰,唯。上入少次,命政官退出行政。上命書傳敎曰,不飭之掌樂提調,從重推考。出榻敎又命書傳敎曰,前府使金漢淳,今日政實職擬入。出榻敎致秀以司謁,入稟儒生講畢。上出次,命比較。少頃,上入少次。上命書傳敎曰,在外臺諫許遞。出榻敎又命書傳敎曰,進士尹宗善,初仕擬入。出榻敎又命書傳敎曰,前府使金元植,持平除授。出榻敎又命書傳敎曰,冬至正使,宗親儀賓中擬入。出榻敎又命書傳敎曰,本營哨官李秉漢,宣傳官擬入。出榻敎少頃,上命書傳敎曰,比較儒生,明日待令。出榻敎又命書傳敎曰,還宮當自內爲之矣,該房知悉。出榻敎鍾應請出標信解嚴。命以已下標信擧行,諸臣以次退出。
上在昌德宮。停常參·經筵。
藥房提調金左根,副提調洪鍾應啓曰,親臨大政,酬應旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
權溭啓曰,明日召對,取稟。傳曰,停。
尹致秀啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪鍾應啓曰,備邊司郞廳來言,今日,賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
傳于權溭曰,原任直閣李公翼,馳詣健陵,奉審摘奸,仍詣顯隆園·華寧殿,一體奉審以來。
傳于金景善曰,守令·邊將初仕人留待。
傳于金景善曰,守令·邊將初仕人入侍,試官以下應講儒生,同爲入侍。
尹致秀啓曰,奏御文字,何等審愼,而宣傳官差備單子,誤書名字,萬萬駭然。原單子今方改書以入,而當該宣傳官,所當重勘,本院請推之外,無他可施之罰,何以爲之?敢稟。傳曰,姑先記過。
傳于權溭曰,當該承旨推考。
權用脩啓曰,臣用脩,敬奉聖敎,馳往義禁府,取考囚徒案,則時囚罪人李東源下敎誤傳罪,金之溫公事誤書罪,尹致善·元永貞·尹濟源公事不善擧行罪,兪世煥鼓吹不爲待令罪,金錫熙儒生趁不待令罪,係是輕囚,故依傳敎放送,仍往典獄署,取閱囚徒案,則結案罪人二名,殺獄罪人二十六名,御寶僞造罪人二名,殺獄干犯罪人二名,俱係重囚,仍囚,其餘尾骨作戲,他矣錢不報,各司直囚罪人方鎭明等五十名,係是輕囚,故竝依傳敎放送之意,敢啓。傳曰,知道。
以司諫申佐模,掌令尹哲求,持平黃燝·金元植牌不進罷職傳旨,傳于權溭曰,只推。
以副應敎金在根,校理朴啇壽,副校理鄭翊朝,修撰兪錫煥,副修撰申泰運·洪翼燮牌不進罷職傳旨,傳于權溭曰,只推。
權溭,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以弘文館言啓曰,下番姑降入直,事甚未安。修撰兪錫煥,副修撰申泰運·洪翼燮,旣有只推之命,竝卽牌招,以爲推移入直,副應敎金在根,校理朴啇壽,旣有只推之命,一體牌招察任,何如?傳曰,允。
又以弘文館言啓曰,新除授應敎沈敬澤,時在京畿高陽地,校理吳致淳,時在安城地,經筵入番事緊,請斯速乘馹上來事,下諭。傳曰,許遞。
尹致秀,以濬川司言啓曰,本司都廳訓鍊都監別將李膺緖改差代,以禁衛營千摠白魯洙差下,使之察任,何如?傳曰,允。
權溭,以義禁府言啓曰,全羅兵使吳致賢,拿問勘處事,傳旨啓下矣。吳致賢時在任所,依例發遣府都事,交龜後拿來,何如?傳曰,待待命拿囚。
知事洪敬謨疏曰,伏以臣,狗馬賤疾,轉益癃痼,雖尋常職務,無一堪承,而適忝樂院提擧之任,尸居瘝曠,常所愧懼,乃者昕庭移蹕,鼓吹失待,而臣之不職之罪,益無所逃矣。噫,親行大政,試藝章甫,是何等盛擧,鹵簿軒懸,儀衛之嚴,所重亦何如,而鼗敔之未及待令,事未前有,萬萬驚悚。臣雖老病憒毦,苟能預爲操束,先事戒飭,則後時稽緩,豈至於此乎?罪合重戾,罰止問備,聖度雖出於包涵,私心冞增於兢蹙,今何敢以已蒙薄勘,晏然自恕乎?玆敢忙陳短章,仰瀆崇嚴。伏乞聖慈,亟降威罰,以爲溺職者戒焉,臣無任云云。答曰,省疏具悉。何必爲引?卿其勿辭行公。
丁未六月二十五日辰時,上御熙政堂。守令·邊將初仕人,試官以下應講儒生同爲入侍時,行都承旨洪鍾應,行左承旨金敬善,右承旨尹致秀,左副承旨徐有薰,右副承旨權溭,同副承旨權用脩,假注書金德根·宋謙洙,記事官洪祐命·金炳雲,檢校直閣尹定鉉·鄭㝡朝,檢校待敎南秉哲·李㘾·趙鳳夏·李裕元,待敎洪淳穆,考官左參贊金興根,行大護軍朴永元,禮曹參判金鼎集,參考官行副護軍李根友·洪永圭,副司果李裕膺·尹致英,鐵原府使具鏘和,昌城府使李昞植,肅川府使李種赫,錦山郡守金宅善,遂安郡守李鶴周,陽城縣監趙漢應,保寧縣監李光鉉,鎭岑縣監鄭宅鉉,堤川縣監李熙淸,奉化縣監吳泰權,聞慶縣監丁馨敎,比安縣監成致默,機張縣監柳鎭珪,柒原縣監李章烈,鎭海縣監朴宗玹,康津縣監趙學春,光陽縣監徐有恕,松禾縣監尹滋明,大靜縣監金始遠,健元陵參奉金膺根,徽陵參奉李浩達,崇陵參奉尹滋承,波知僉使韓用河,宣沙浦僉使徐仁浩,平薪僉使鄭光澈,荏子島僉使禹昌在,牛峴僉使史重鎭,平南萬戶李熙訥,山羊會萬戶朴曦銓,呂島萬戶朴英秀,開雲浦萬戶朴道潤,應講儒生生員黃鍾顯,進士趙秉學,幼學南鍾應·朴麟夏,以次序立階下訖。上曰,史官分左右。上曰,守令初仕人,多不入來,此何故也?鍾應曰,今日肅拜,多不入來矣。上曰,此必占便而然也。鍾應曰,大政每於夜深而畢,故除拜人,翌日勢難全數入來,而今番則太少矣。景善曰,初仕人,每患諸具之未備而然也。鍾應曰,武弁初仕人,全不入來矣。鐵原府使具鏘和等,以次奏職姓名,以次退出。鍾應曰,儒生皆已待令,比較,何以爲之乎?上曰,昨日儒生,皆是實才,不知決末在於何時,若以製代講,則似好矣。興根曰,果如聖敎,此是盛擧也。上曰,臨殿親試其才之優劣,當有可觀者矣。命書傳敎曰,日次儒生比較,以製代講。出榻敎仍命頒紙。上命興根書十韻排律,夏雲多奇峯,押雲字,限未時,命對讀官致英出示,命給韻考。上曰,輕囚尙未放釋乎?鍾應曰,然矣。末伏不遠,而盛熱已過矣。上命書傳敎曰,日熱如此,輕囚放釋。出榻敎致秀曰,臣職該房,而今以執冊,擧行,何以爲之乎?上曰,使代房擧行,可也。致秀曰,代房卽都承旨也,而都承旨亦執冊,擧行,何以爲之乎?上曰,同副承旨進去。上入次。少頃,以司謁入稟收券。上出次。興根持四人試券進前。上命對讀官讀之。致英讀奏二張訖。上曰,止之。仍命上試取考。興根曰,若自上親考,則事甚好矣。上曰,若親考,則朱筆持來,可也。上曰,內閣自來預備此等筆乎?鳳夏曰,然矣。上曰,諸券中雖多欠處,欲以優等褒賞,而燭刻異於私作矣。興根曰,非但燭刻,御殿每有惶蹙之意,恐未必盡其才也。上書下三下一張,次上三張。命致秀坼封。致秀曰,有自上親坼之例,有自下坼奏之例,何以爲之乎?上曰,旣已親考,則何必親坼乎?致秀乃坼封,以次讀奏封內訖。上曰,正廟時,多有親考乎?興根曰,然矣。鍾應曰,翼宗朝時,日次儒生李豐翼·徐名輔,亦以製代講,而以七言律詩,李豐翼居首賜第矣。上曰,伊時亦爲比較乎?興根曰,近來多有比較,而伊時則別無比較矣。上曰,黃鍾顯,誰也?興根曰,前縣監基鎬之子也。上曰,趙秉學,誰也?觀其行列,似是趙斗淳之至親也。興根曰,趙斗淳之五寸姪也。上曰,金輔鉉,誰也?興根曰,先正臣金長生之後也。上曰,此是沙溪之孫乎?興根曰,然矣。上曰,金學初,誰也?永元曰,故判書魯鎭之孫也。上曰,李翊相,誰也?興根曰,故相臣李世白,故相臣李宜顯之後也。上曰,尹滋弘,誰也?有薰曰,故相臣東度之後也。上命書傳敎曰,日次比較儒生,以製代講,排律居首三下生員黃鍾顯,直赴殿試,之次次上進士趙秉學等三人,竝直赴會試,講通進士金學初等四人,竝給二分,之次略進士鄭基命等十三人,各朱書百選一件賜給,之次略進士兪致良等七人,各史記英選一件賜給,之次粗進士韓敦源等七人,各奎章全韻一件賜給。出榻敎上命書傳敎曰,入格儒生,明日待令。出榻敎上命試官閣臣先退,又命史官就座,仍命退,承史以次退出。
上在昌德宮。停常參·經筵。
權溭啓曰,明日召對,取稟。傳曰,停。
尹致秀啓曰,大司憲閔致成,掌令兪敎煥在外,執義沈承澤,持平黃燝呈辭,掌令尹哲求,持平金元植未肅拜,監察茶時之意,敢啓。傳曰,知道。
傳于權溭曰,留院公事入之。
傳于權溭曰,入格儒生,延英門外施賞。
徐有薰,以戶曹言啓曰,時御所內各司,依定式發遣本曹正郞臣尹行定,與兵曹參知臣睦用錫,佐郞臣卓景秀,東所衛將臣林輔榮,西所衛將臣鄭光禹,南所衛將臣張惟煥,北所衛將臣成弼修,眼同看審後,有頉處別單書入,而修改則擇日擧行之意,敢啓。傳曰,知道。
洪鍾應,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
尹致秀,以義禁府言啓曰,因備邊司草記,雲峯前縣監鄭裕健罪狀,令攸司稟處事,批旨內允下矣。鄭裕健下去慶尙道柒谷地云,依例發遣府書吏,拿來,何如?傳曰,待待命拿囚。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
徐有薰啓曰,明日召對,取稟。傳曰,停。
又啓曰,來初一日,輪對日次,而宗廟秋享大祭齋戒相値,頉稟之意,敢啓。傳曰,知道。
尹致秀啓曰,大司憲閔致成,掌令兪敎煥在外,執義沈承澤,持平黃燝呈辭,掌令尹哲求,持平金元植未肅拜,監察茶時之意,敢啓。傳曰,知道。
傳于徐有薰曰,左承旨·右副承旨·同副承旨,竝許遞,前望入之。
承旨前望入之,徐戴淳·趙得林·林肯洙落點。
徐有薰啓曰,新除授同副承旨林肯洙,卽爲牌招,何如?傳曰,允。
徐有薰,以禁衛營言啓曰,本營千摠柳勉儉,身病猝重,勢難察任,改差,何如?傳曰,允。
又以兵曹言啓曰,五衛將吳策良·李周植,除授在外,上來無期,金鍾輨,景福宮衛將李昌默,慶熙宮衛將宋德仲·李興甲,文臣兼宣傳官金炳冀·尹致英,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
徐戴淳啓曰,明日召對,取稟。傳曰,停。
林肯洙啓曰,大司憲閔致成,掌令兪敎煥在外,執義沈承澤,持平黃燝呈辭,掌令尹哲求,持平金元植未肅拜,監察茶時之意,敢啓。傳曰,知道。
備忘記,羅州營將沈永奎下直,長弓一張,長箭一部,片箭一部,筒兒一箇賜給。
傳于徐戴淳曰,專經文武臣殿講,明日春塘臺親臨矣,該房知悉。
傳于趙得林曰,奉審閣臣入侍。
傳于林肯洙曰,留院公事入之。
傳于林肯洙曰,明日出宮門路,以保定門爲之。
傳于林肯洙曰,館錄爲之。
趙得林啓曰,館錄爲之事,命下矣。副提學有闕之代,政官牌招,開政差出,何如?傳曰,允。
又啓曰,卽者,吏曹郞廳來言,陽川縣令李龍沼,新寧縣監申錫弼,柒原縣監李章烈,機張縣監柳鎭珪,保寧縣監李光鉉,康津縣監趙學春,堤川縣監李熙淸,木川縣監李裕憲,比安縣監成致默,聞慶縣監丁馨敎,舒川郡守李熙敬,大靜縣監金始遠,遂安郡守李鶴周,鎭海縣監朴宗玹,昆陽郡守李赫遠,安峽縣監姜溍,光陽縣監徐有恕,陽城縣監趙漢應,憲府則雖已署經,諫院則大司諫李豐翼,獻納辛志鼎在外,司諫申佐模未肅拜,正言趙在應·李容佐未署經,不得備員署經云,何以爲之,而司諫申佐模,卽爲牌招,何如?傳曰,一司除署經。
尹致秀啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副護軍單權溭·權用脩。
趙得林,以吏曹言啓曰,卽接全羅監司洪羲錫移文,則以爲,興德縣監安時赫,以省掃事,受由上京,尙不還任云。此際曠官,誠爲可悶,故自臣曹催促,則該縣監身病猝重,不得下去云。其身病旣如是,則有難强令還任,罷黜,何如?傳曰,允。
又以弘文館言啓曰,下番副修撰臣洪翼燮,以宗廟秋享大祭祭官,今日議政府肄儀時,晝仕出去之意,敢啓。傳曰,知道。
尹致秀,以兵曹言啓曰,今六月二十八日未正一刻十四分立秋,七月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,專經武臣講官加抄啓人員及減下人員,別單書入之意,敢啓。傳曰,知道。
丁未六月二十八日酉時,上御熙政堂。奉審閣臣入侍時,左副承旨趙得林,假注書宋謙洙,記事官洪祐命·金炳雲,檢校直閣李公翼以次進伏訖。上曰,史官分左右。上命閣臣進前。公翼進前奏曰,臣承命馳詣健陵,陵上奉審則萬安,丁字閣碑閣奉審則無頉,祭物祭器祭井看審則淨潔,諸執事摘奸則無頉,仍留監祭,將事萬安,仍詣顯隆園,陵上奉審則萬安,丁字閣碑閣奉審則無頉,仍詣華寧殿,殿內奉審則萬安之意,敢此仰達矣。上曰,別無頉處乎?公翼曰,別無大段頉處,而曲墻塗灰,有略干剝落處,華寧殿殿內紅帳,雖無傷損,而年久渝色矣。上曰,然則修改,在何時而然乎?公翼曰,臣聞守僕輩所傳,則似是殿宇創建時所造,而尙未經修改云矣。然此是傳說,則臣未敢質言仰達矣。上曰,華城城役,今至何境乎?旣過華城,則似當知之矣。公翼曰,臣但見其治石方張,而役處則未及見之矣。上命史官就座,仍命退,諸臣以次退出。
上在昌德宮。停常參·經筵。
自人定至三十日開東,灑雨下雨,測雨器水深二分。
徐戴淳啓曰,明日召對,取稟。傳曰,停。
林肯洙啓曰,大司憲閔致成,掌令兪敎煥在外,執義沈承澤,持平黃燝呈辭,掌令尹哲求,持平金元植未肅拜,監察茶時之意,敢啓。傳曰,知道。
備忘記,全州營將金長爀,淸州營將李義謙,大丘營將元永祖,三陟營將安宅臣,順天營將金壽喜,茂山都護府使沈宜豐,魚游澗僉使康鵬禎,柔遠僉使許進,山羊會萬戶朴曦銓,豐山萬戶金頤健下直,各長弓一張,長箭一部,片箭一部,筒兒一箇賜給。
傳于尹致秀曰,在外摠管許遞,今日政差出。
趙得林啓曰,吏曹參判韓鎭庭,參議李公翼牌不進推考傳旨及罷職傳旨,今方捧入,而開政命下之後,如是違牌,事甚未安。判書徐憙淳受由,參判更爲牌招,何如?傳曰,允。與判書一體牌招。
以吏曹參議李公翼牌不進罷職傳旨,傳于趙得林曰,只推。
趙得林啓曰,吏曹參議李公翼,旣有只推之命,一體牌招,何如?傳曰,允。
又啓曰,行吏曹判書徐憙淳,參判韓鎭庭,參議李公翼牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,行判書徐憙淳進,參判韓鎭庭進,參議李公翼進,左副承旨趙得林進。啓曰,副提學今當差出,而擬望之人乏少,吏曹參議及外任,竝擬,何如?傳曰,允。以趙龜夏爲副提學,朴來萬爲應敎,鄭駿容爲校理,權馦爲修撰,成原默爲大司成,徐箕淳爲弘文提學,尹定鉉爲同義禁,洪鍾英爲同春秋,沈元澤爲尙衣僉正,林逈鎭爲敦寧判官,李秉植爲仁陵令,趙秉穆爲翼陵令,韓錫基爲興德縣監,奉常直長單鮮于澲,故經歷李寅達贈兵參訓都例兼,全羅兵使李元夏考,故通德權之中贈戶參例兼,故折衝權贈左承旨,故學生權壽鵬贈樂正。已上,五衛將權思秉三代。
兵排,行判書趙秉鉉進,參判金箕晩,參議申大膺,參知睦用錫竝侍衛進,右承旨尹致秀進。以宋持養爲都摠管,韓正敎爲僉知,李民植爲內禁將,朴有鵬·閔瑜世·安萬亨爲五衛將,李普和爲景福將,趙基賢·朴枝潤爲慶熙將,康履鎭爲明月萬戶,同知單宋德仲,僉知單吳策良·徐兗輔,部將加設單李奎運,護軍金景善·吳取善,副護軍李敏德·李南輅·李台成,副司直沈敬澤·吳致淳,副司正鄭雲岐·林夔鉉。
吏批,再政。以金世均爲副校理,李鍾祥爲漢城判官,李象億爲社稷令,徐長淳爲景慕宮令,權用脩爲成川府使。
兵批,再政。以魚在淵爲訓鍊僉正,金元植爲文兼,同知單裵萬筍,僉知三單朴有鵬·閔瑜世·安萬亨,副摠管單宋持養。
吏批,三政。以朴宗塾·南錫玄爲刑曹正郞,李源明爲景慕宮令。
兵批,三政。以沈樂臣爲同知,張雲鶴爲五衛將,同知單李興甲,僉知加設單李冕熙,部將加設單張日煥,護軍李存敬,以上竝單付。
吏批,四政。嚴錫謙爲刑曹正郞,李源明爲健陵令,鄭喆容爲漢城主簿,申錫寬爲掌樂主簿。
兵批,四政。以金相德爲訓鍊僉正,沈敬澤爲文兼,同知單趙基賢。
吏批,五政。以金炳皐爲景慕宮令。
徐戴淳啓曰,館錄爲之事,命下矣。新除授副提學趙龜夏,卽爲牌招,何如?傳曰,允。
以副提學趙龜夏牌不進罷職傳旨,傳于徐戴淳曰,只推。
徐戴淳啓曰,館錄爲之事,命下矣。副提學趙龜夏,旣有只推之命,更爲牌招,何如?傳曰,允。
又啓曰,同義禁尹定鉉,旣入闕中,不爲肅謝,直爲出去,事甚未安。推考,何如?傳曰,允。
尹致秀,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,同知中樞府事李存敬,呈辭在外,上來無期云。改差,何如?傳曰,允。
又以備邊司言啓曰,蔭官陞五品者,例於經一考準六朔後始擬,而目今五品以上雖有窠,在職中可合陞擬者絶少,無以排批云。蔭官之準六朔經一考後,始擬五品,雖是定式,或値如此之時,則啓稟闊狹,旣多已例。今番亦依已例,姑令變通,從便陞擬事,分付,何如?傳曰,允。
又以御營廳言啓曰,本廳別將鄭日永,身病甚重,勢難察任,改差,何如?傳曰,允。
丁未六月二十九日卯時,上詣春塘臺。親臨專經文武臣殿講入侍時,行都承旨洪鍾應,左承旨徐戴淳,右承旨尹致秀,左副承旨趙得林,右副承旨徐有薰,同副承旨林肯洙,記事官徐堂輔·金有淵·洪祐命·金炳雲,直提學金學性,檢校直閣尹定鉉·鄭㝡朝,檢校待敎南秉哲·趙鳳夏,待敎洪淳穆,以次侍立。時至,通禮跪啓請外辦,上具翼善冠·衮龍袍,乘輿出萬八門。藥房提調金左根,副提調洪鍾應進前奏曰,侵早勞動,聖體,若何?上曰,一樣矣。由保定門,入靑陽門,詣春堂臺,通禮跪啓請降輿,上降輿陞座。鍾應曰,試官中有侍衛從陞人,使之一體行禮乎?上可之。試官及應講文武諸臣行四拜禮,文臣殿講考官行兵曹判書趙秉鉉,行大護軍朴永元,吏曹參判韓鎭庭,參考官吏曹參議李公翼,行副護軍南秉哲,刑曹參議沈熙淳,行副護軍南性敎,武臣殿講考官行吏曹判書徐憙淳,行知敦寧府事金左根,漢城府左尹李應植,參考官行副護軍權用脩,行副護軍韓啓源,行副護軍鄭宅善,行副護軍尹羲烈等,以次就座。鍾應曰,文臣開講,何如?上可之。致秀曰,武臣開講,何如?上可之。憙淳曰,今當開講,而抽籤只以大文試之乎,以全篇試之乎?上曰,此講異於他講,例以全篇試之矣。上命書傳敎曰,泮長許遞,今日政差出。又命書傳敎曰,弘文提學許遞,今日政差出。上曰,禮判進前。禮曹判書金東健進前訖,上曰,聞景陵香炭,年前定於萬頃菱隄地,毁堰作畓收稅云,然否?東健曰,未及詳知矣。上曰,因本營事,詳聞其顚末,所謂京監,卽是無賴之類,憑藉作弊,民怨狼藉。且於本陵,無毫末補益云,而設或有少補,決不可貽害民畓,況雜類之中間射利者乎?京監爲名漢,已令刑配,其前後文券,一竝收取以入,此地許令如前築堤,香炭改定他所,可也。東健曰,謹依下敎爲之矣。上曰,綏陵香炭,墓所時所定者外,更不加定乎?東健曰,然矣。上曰,事體固不當如是,此亦加定,可也。東健曰,當加定矣。卽聞本陵陵官,已於大邱桐華寺,有所加定之事,而道伯之回移,尙不上來云矣。上曰,自禮曹從長區劃,可也。上曰,應講文臣中,多有平坐揮扇於相望之地者,道理豈可如是乎?鍾應曰,殿座咫尺之地,應講文臣中,多有平坐揮扇之人,致勤下問,事未前有,萬萬駭然。當該文臣,竝所當重勘,而本院請推之外,無他可施之罰,何以爲之乎?上曰,竝捧現告,拿問嚴勘,可也。出擧條上入小次。上曰,前兵使金鍵,前營將李冕熙,宣傳官李敎俊,勸武軍官張日煥,竝別軍職差下。出傳敎武臣應講畢。致秀以司謁入稟曰,有同栍之人,比較何以爲之乎?上曰,比較置之。文武講上試官,竝出去行政,可也。文臣應講畢。鍾應以司謁入稟曰,有同栍之人,比較何以爲之乎?上曰,比較置之。上命承史·閣臣·別雲劍·兵摠府堂上入參,玉堂左右通禮,竝使之七律一首製入,律題立秋,押秋。上曰,侍衛軍兵雨具,從便爲之。出傳敎上曰,還宮當自內爲之矣。出傳敎肯洙以司謁入稟曰,請出標信,軍兵解嚴,何如?上曰,以已下標信擧行,可也。諸臣以次退出。
上在昌德宮。停常參·經筵。
自人定至三十日開東,灑雨下雨,測雨器水深二分。
藥房提調金左根,副提調洪鍾應啓曰,親臨殿講,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
林肯洙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪鍾應啓曰,右承旨尹致秀,今日不爲仕進,卽爲牌招,何如?傳曰,允。
林肯洙啓曰,備邊司郞廳來言,今日,賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
傳于徐戴淳曰,禮房承旨,馳詣宗廟·徽定殿·景慕宮,奉審摘奸以來。
傳于徐戴淳曰,專經文武臣殿講居首人,依例捧傳旨。
傳于徐戴淳曰,右副承旨許遞,前望入之。
承旨前望入之,成原默落點。
以副提學趙龜夏牌不進罷職傳旨,傳于林肯洙曰,只推。
徐戴淳啓曰,館錄爲之事,命下矣。副提學趙龜夏,旣有只推之命,卽爲牌招,何如?傳曰,允。
以副提學趙龜夏再牌不進罷職傳旨,傳于林肯洙曰,只推。
以右承旨尹致秀牌不進罷職傳旨,傳于林肯洙曰,只推。
傳于林肯洙曰,明日出宮門路,以協陽門爲之。
傳于徐戴淳曰,發遣吏郞,諸執事淸齋與否,摘奸以來。
徐戴淳,以禮曹言啓曰,卽接東氷庫所報,則來七月初二日行宗廟·永寧殿秋享大祭祭物熟設時,本庫提調,當爲進參,而提調金興根有身病,不得進參,草記變通云矣。令政院稟旨變通,以爲進參之地,何如?傳曰,允。
徐戴淳啓曰,因禮曹草記,來七月初二日行宗廟·永寧殿秋享大祭祭物熟設時,氷庫提調,當爲進參,而提調金興根有身病,不得進參云,令政院稟旨變通,以爲進參之地事,允下矣。合有變通之道,何以爲之?敢稟。傳曰,許遞,前望單子入之。
氷庫提調前望單子入之,金賢根落點。
持平黃璟啓曰,臣言議風采,本不合於淸朝耳目之任,而栢府除旨,遽降於侍立之班,臣雖不得不張皇出肅,粗伸叩謝之忱,而臣於本府,已經掌憲,揆以公格,退臺引避,而時値殿座,未卽陳免,間添暑病,連値齋日,今始來避,所失尤大。請命遞斥臣職。答曰,依啓。
以執義沈承澤,掌令尹哲求,持平金元植,司諫申佐模牌不進罷職傳旨,傳于林肯洙曰,只推。
趙得林啓曰,吏曹郞廳來言,臺諫有闕,政事,取稟。傳曰,前望單子入之。
趙得林,以吏曹言啓曰,軍資監正趙獻永,以其身病,呈狀乞遞,新除授咸鏡都事安永豐,以其親病,呈狀乞遞,竝改差,何如?傳曰,允。
又以吏曹言啓曰,今此宗廟秋享大祭大祝,前正郞尹堉塡差,而時無職名,令該曹口傳付軍職,何如?傳曰,允。
兵曹口傳政事,副司果單尹堉。
徐戴淳,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,新除授副校理金世均,卽爲牌招察任,何如?傳曰,允。
又以弘文館言啓曰,新除授校理鄭駿容,時在京畿始興地,修撰權馦,時在江原道原州地,經筵入番事緊,請竝斯速乘馹上來事,下諭。傳曰,許遞。
林肯洙,以兵曹言啓曰,來七月初二日宗廟永寧殿秋享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
又以都摠府言啓曰,副摠管宋持養,以永寧殿秋享大祭終獻官,祭物看品事,晝仕出去之意,敢啓。傳曰,知道。
又以刑曹言啓曰,卽接總衛營文移,則全州居金相俊,本以牟利之類,出沒京鄕,前後行事,無非狡猾,而今番憑藉本營,起墾於民畓灌漑之堤堰處,衆民呼冤,狼藉入聞,行關本道,捉上拘留本營。如此憑公貽弊之漢,不可尋常處之,移送刑曹,嚴刑一次後,押送本道監營,加刑一次,遠地定配事,奉承下敎,玆以移送云矣。罪人金相俊,嚴刑一次後,押送于全羅監營,加刑一次,遠地定配事,分付道臣之意,敢啓。傳曰,知道。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
徐戴淳啓曰,來初五日,朝參日次矣,敢稟。傳曰,停。
林肯洙啓曰,大司憲閔致成,掌令兪敎煥在外,執義沈承澤呈辭,掌令尹哲求,持平金元植未肅拜,一員未差。監察茶時之意,敢啓。傳曰,知道。
臺諫前望單子入之,持平張仁遠落點。
禮曹,今七月十八日,大殿誕日陳賀時應行節目,參考前例磨鍊爲白去乎,依此擧行,何如?啓權停爲良如敎。
傳于徐戴淳曰,禮房承旨,馳詣宗廟·永寧殿·徽定殿,奉審摘奸以來。
徐戴淳啓曰,館錄爲之事,命下矣。副提學趙龜夏,旣有只推之命,更爲牌招,何如?傳曰,允。
以副提學趙龜夏牌不進罷職傳旨,傳于林肯洙曰,只推。
徐戴淳,以禮曹言啓曰,太廟展謁,每以春秋,定式取稟矣,今秋展謁吉日,以何間推擇乎?敢稟。傳曰,以初七日爲之。
又以禮曹言啓曰,景慕宮展謁,每以孟春孟秋,定式取稟矣。今秋展謁吉日,以何間推擇乎?敢稟。傳曰,以初七日爲之。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以宗廟署永寧殿秋享大祭初獻官意啓曰,亞獻官戶曹判書李穆淵,猝發暑霍,症形危急,萬無將事之望,令該曹卽速差代,以爲及時備員之地,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
尹致秀,以御營廳言啓曰,集春營入直哨官李圭象,去夜宮墻行巡時,不佩筒箇,揆以紀律,萬萬駭然,嚴棍汰去之意,敢啓。傳曰,知道。
林肯洙,以義禁府言啓曰,副司果尹顯岐,專經文臣殿講時居不,依定式推考事,專旨啓下,而尹顯岐昨以他罪,已爲拿囚矣。待開坐添傳旨捧供,何如?傳曰,允。
又以義禁府言啓曰,靈巖郡守鄭愚鉉拿來,與全羅監司狀啓宣惠廳粘目憑閱處之事,傳旨啓下矣。鄭愚鉉時在任所云,依例發遣府羅將拿來,何如?傳曰,待待命拿囚。
丁未七月初一日卯時,上詣仁政殿月臺。宗廟秋享大祭親傳香入侍時,行都承旨洪鍾應,左承旨徐戴淳,右承旨尹致秀,左副承旨趙得林,右副承旨成原默,同副承旨林肯洙,記事官徐堂輔·金有淵·洪祐命·金炳雲,直提學金學性,檢校直閣尹定鉉·鄭㝡朝,檢校待敎南秉哲·趙鳳夏,待敎洪淳穆,以次侍立。時至,通禮跪啓請外辦。上具翼善冠·衮龍袍,乘輿出宣化門,藥房提調金左根,副提調洪鍾應進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺。通禮跪啓請降輿。上降輿。通禮前導就褥位南向立。引儀引宗廟獻官南寧尉尹宜善,永寧殿獻官興寅君最應,進詣褥位之左。通禮跪啓請跪。上跪。香室官員,奉宗廟香祝,跪授戴淳。戴淳東向跪進。上受香祝,以授宜善。宜善西向跪受興。香室官員,又奉永寧殿香祝,跪授戴淳。戴淳東向跪進。上受香祝,以授最應。最應跪受興。通禮跪啓請興。上興。通禮前導就祗送位西向立。香祝由正階出。通禮跪啓請鞠躬。上鞠躬。香祝過後,通禮跪啓請平身。上平身,入幕次,問安勿爲之事,下敎。少頃,通禮跪啓請出次。上出次。通禮跪啓請乘輿。上乘輿。載淳進前奏曰,臣以禮房承旨,當傳徽定殿香祝,故落後矣。上可之。出仁政門,由肅章門,入協陽門,命出標信解嚴。由宣化門還內,諸臣以次退出。
上在昌德宮。停常參·經筵。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐戴淳啓曰,明日召對,取稟。傳曰,停。
又啓曰,館錄爲之事,命下矣。副提學趙龜夏,旣有只推之命,更爲牌招,何如?傳曰,允。
林肯洙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以執義沈承澤,掌令尹哲求,持平金元植,司諫申佐模牌不進罷職傳旨,傳于林肯洙曰,只推。
林肯洙啓曰,卽者,吏曹郞廳來言,興德縣監韓錫基,兩司不備,不得署經云。除在外·未署經外,未肅拜人員,竝卽牌招,以爲備員署經之地,何如?傳曰,允。
以掌令尹哲求,持平金元植,司諫申佐模牌不進罷職傳旨,傳于林肯洙曰,只推。
又啓曰,興德縣監韓錫基,憲府則雖已署經,諫院則大司諫李豐翼,獻納辛志鼎在外,司諫申佐模未肅拜,正言趙在應·李容佐未署經,不得備員署經,何以爲之,而司諫申佐模,旣有只推之命,更爲牌招,何如?傳曰,一司除署經。
注書金有淵書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白遣,峴上結幕處守直之節,亦皆着實擧行是白乎旀,仍詣昭顯墓是白乎則,日已暮矣,止宿齋所是白遣,今日平明,看審是白乎則,植木叢茂,各處守護,竝皆無頉之意,敢啓。傳曰,知道。
徐戴淳,以承文院都提調意啓曰,卽見盛京將軍禮部咨文出來者,江界越邊査勘完竣情形軍機大臣議奏奉上諭及與本國差官面議各條,現經覆奏,倂行知會云矣。咨官齎去咨文中,已悉來頭稱謝之意,今此回咨措辭各撰,正書安寶後,定禁軍騎撥,下送于灣府,使之轉給鳳城將處,以爲轉致之地,何如?傳曰,允。
尹致秀,以禁衛營言啓曰,本營哨官金致衡,受由過限,依例汰去之意,敢啓。傳曰,知道。
吏曹判書徐憙淳疏曰,伏以臣,自奉恩授,無望堪任,而辭未獲準,恬若固有,居然京察已過,銓家之瓜限亦熟矣。鑑藻無素,衡稱失宜,唱注一出,瘢疣層生,上不能對揚休命,下不能平愜物議,瘝曠之辜,日積一日,迺玆臨殿視政,有國盛擧,涉筆於咫尺之近,按簿於殿陛之間,此銓臣不易得之會也。激揚淬礪,仰塞明旨,卽彝性之所同,而才有所不逮,知有所不周,醜拙畢露,絲毫莫補,臣實有靦,人謂斯何?僂指三告,矢心一遞,格外加由,又侈隆眷,未蒙鞶褫之恩,厚招尸素之譏,雖幸聖度包涵,不施以譴何,同朝忠厚,不加以駁正,猶可及今丐免,以保微諒耳。況臣自經重疴,奄成貞疾,精耗神奪,事多遺忘,筋攣息喘,動欲顚仆,每有一番奔奏,輒增一番澌頓,近因熇熱,中暍嘔泄,以若已痼之病,仍添積瘁之祟,雖欲强策,其勢末由。玆敢披瀝心肝,仰首鳴號。伏乞聖慈,諒臣必辭之義,鑑臣當遞之實,將臣天官見職,亟賜鐫免,俾幸公私,不勝大願,臣無任云云。答曰,省疏具悉。重任豈可輕遞乎?卿其勿辭,調理行公。
上在昌德宮。停常參·經筵。
徐戴淳啓曰,明日召對,取稟。傳曰,停。
林肯洙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐戴淳啓曰,右副承旨成原默,今日不爲仕進,卽爲牌招,何如?傳曰,允。
傳于徐戴淳曰,右副承旨許遞,前望入之。
承旨前望入之,金穰根落點。
注書金有淵病,代以金德根爲假注書。
徐戴淳啓曰,卽者檢閱金炳雲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承益·洪祐命,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
林肯洙啓曰,大司憲閔致成,掌令兪敎煥在外,執義沈承澤,掌令尹哲求,持平張仁遠·金元植牌不進,監察茶時之意,敢啓。傳曰,知道。
以執義沈承澤,掌令尹哲求,持平張仁遠·金元植,司諫申佐模牌不進罷職傳旨,傳于林肯洙曰,只推。
以右副承旨成元默牌不進罷職傳旨,傳于徐戴淳曰,只推。
尹致秀,以兵曹言啓曰,今七月初七日,大駕詣宗廟展謁,仍詣景慕宮展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,總營馬軍二哨,訓局馬軍二哨,步軍五哨,總衛大將率領爲先廂,訓局步軍三哨,兩營騎士各二番,御營大將率領爲後廂,禁軍三番隨駕,禁將率訓局餘軍留陣,餘軍留營置之。
又以兵曹言啓曰,本曹正郞金炳冀,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以備邊司言啓曰,謹依下敎,守令別薦,竝與前薦合抄,別單書入之意,敢啓。傳曰,知道。
又以總衛營言啓曰,本營所屬三鎭列邑中,南陽束伍軍兵等,今春操鍊,因朝令停止矣。今秋操鍊,令廟堂稟處,使之知委擧行,何如?傳曰,允。
又以訓鍊都監言啓曰,本局別將李敏德,以前任忠淸水使,方在任所,尙未上來,領軍之任,不可久曠,今姑改差,何如?傳曰,允。
義禁府啓目,成均館典籍林翰洙,中學訓導白文振,副司果宋顯洙·柳來駿·韓容悳,權知承文院副正字權應夔,副司果尹顯岐·李時夏等原情云云。傳旨內辭緣,泛稱遲晩,林翰洙·白文振·權應夔等段,刑推得情,宋顯洙·柳來駿·韓容悳·尹顯岐·李時夏等段,所當請刑是白乎矣,曾經侍從,勿爲請刑,載在大典通編,議處,何如?判付啓依允爲旀,林翰洙·白文振·權應夔等段,竝只除刑推議處爲良如敎。又啓目,禮曹正郞羅時鏞,兵曹正郞金正奎,議政府司錄玄弼濟,成均館直講林樂鎭,典籍林翊曾·金弘祺,權知承文院副正字李尙燁,副司果尹顯岐等,當爲今六月二十九日專經文臣殿講時,竝居不,依定式推考罪,各笞四十收贖,附過還職,竝只私罪,奉敎依允爲旀,金正奎·玄弼濟·林樂鎭等段,竝只功減一等,尹顯岐段,功議各減一等爲良如敎。又啓目,副司果李廷斗,當爲今六月二十九日專經文臣殿講時,規避不進,依定式推考罪,笞五十收贖,解見任別敍,私罪,奉敎依允爲旀,功減一等爲良如敎。又啓目,宣傳官趙羲謙·申榏,都摠府都事元世熺,訓鍊院主簿韓鎔基·金茂根·尹行敬,守門將金鎰淳,備邊司郞廳金善慶,武臣兼宣傳官閔致麟,守門將尹秀鉉,尙衣院主簿李經權,訓鍊都監哨官安永壽,御營廳哨官金昌珍·邊得圭等,當爲今六月二十九日專經武臣殿講時居不,竝依定式推考罪,各笞四十收贖,附過還職,竝只私罪,奉敎依允爲旀,趙羲謙·申榏·元世熺·韓鎔基·金鎰淳·金善慶·尹秀鉉·李經權·邊得圭等段,竝只功減一等,金茂根·尹行敬·閔致麟等段,竝只功議各減一等爲良如敎。
判府事權敦仁箚曰,伏以,臣縻玆藥院,今且有月矣。保護之職,殫竭而已,固何敢爲丐免之計,而臣之所苦風眩,自春以來,根委日深,又値大熱,證形越添,常如旋旋風輪,把捉不住,輒竟日竟夜而止,雖少有間,頭目瞀亂,神思惝恍,家常酬接,卽一土木偶耳。邇來數朔供職,每患力不堪勝,而猶自義分是懼,顚仆不顧,顧今元氣日益敗落,暈轉從以肆劇,頃刻之間,苦歇難定,至若宿症之或泄或痢,近狀之不食不眠,有未暇恤矣。日次常儀轎前起居,屬之僚官,課以闕參,嘗藥重地,豈容一刻曠務至此哉?私心悚惶,靡所自措,此又臣病上添病也。玆不得不冒入文字,伏乞聖慈,亟遞臣藥院之銜,俾便調治焉。取進止。答曰,省疏具悉卿懇。愼節奉慮,嘗藥重任也,卿其勿辭,安心調理。仍傳于趙得林曰,此批答,遣史官傳諭。
檢閱金炳雲疏曰,伏以,臣母素抱貞痼之疾,近因晨夕早涼之候,劇歇無常,凜綴床褥之間,藥餌爲事,日昨又添毒感,食飮全阻,動輒須人,使臣歸視,臣玆聞此報,情私轉益焦迫,略陳短章,徑出脩門,伏乞聖慈,俯垂鑑諒,亟遞臣所帶之銜,以便救護,仍勘臣瀆擾之罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
徐戴淳啓曰,明日召對,取稟。傳曰,停。
林肯洙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐戴淳啓曰,假注書金德根,時無職名,令該曹依例付軍職,冠帶常仕,何如?傳曰,允。
備忘記,慶尙左兵使申從翼下直,長弓一張,長箭一部,片箭一部,筒兒一箇賜給。
持平金元植啓曰,臣姿性庸騃,言議拙訥,本不合於淸朝耳目之任,而又況通籍曾未幾時,千萬不自意,忽伏奉持憲特除之命,感怵之極,雖不得不冒沒出肅,粗伸叩謝之忱,第合啓罪人鍾秀,卽臣從祖東善所後祖父也。今於其支屬事,隨衆聯參,有非私義之所敢安,在前如臣所處,據實引避,輒蒙體諒,今臣處義,宜無異同,以此情踪,何敢一刻蹲冒於臺次乎?間値齋日,又添暑病,今始來避,所失尤大,請命遞斥臣職。答曰,依啓。
以執義沈承澤,掌令尹哲求,持平張仁遠,司諫申佐模牌不進罷職傳旨,傳于林肯洙曰,只推。
林肯洙啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
義禁府啓目粘連,向前林翰洙·白文振·宋顯洙·柳來駿·韓容悳·權應夔·尹顯岐·李時夏等亦,帳殿咫尺,嚴威,何如?而專昧敬謹之意,有此褻慢之習,其在事體,有難原恕,竝只以此照律,何如?判付啓依允。
刑曹照目粘連,全羅道觀察使洪羲錫矣褒貶啓本中都事,誤以前都事書啓,奏御文字,懵不照察,有此做錯,致勤問備之嚴命,惶隕震越,罔知攸措,傳旨內辭緣,惶恐遲晩,從重推考罪,杖一百收贖,公罪啓,依允爲旀,功減一等爲良如敎。
副提學趙龜夏疏曰,伏以,臣待罪下邑,月日稍久,恩荷分符,媿深伐檀,近因由還,冞憂瘝曠,際伏奉除旨,以臣爲弘文館副提學,圈錄有命,召牌荐降,臣誠惶駴震,莫知攸措。玉署之長,名選也,備顧問而任論思,贊黼黻而資啓沃,其責也重。故其任也峻,掄揀苟或少忽,望實難保必副,臣本仕宦家一下品耳。重之以顓蒙失學,百隷奔奏,尙患其無足備數,而前後歷揚,罔非踰濫,今玆所叨,尤豈夢想所及,而絲毫髣髴乎哉?念臣家蒙被隆渥,與天無涯,門闌盈盛,涓埃莫效,蚤夜興惕,淵谷在前,夷險縱未暇擇,悸懼不得自安,語實則涉悚,崇議則近飾。臣寧敢枝蔓爲說,而區區所矢心於平日,要在乎守分保拙,毋陷大何?伏惟我殿下,天地於臣,父母於臣,臣之所攢手蘄祝,不能自阻於仁覆之下者,直惟曰終始之生成之,俾臣爲塵刹不報之報也。且臣父臣秉鉉,方帶文衡,當司都堂,父子之竝主一圈,藉無格例之應拘,參以國體,已極苟簡,揆諸私義,萬難强冒,去就有非可議,虛縻轉自悶隘,課日違傲,徒積罪戾。玆敢罄悉衷悃,仰瀆崇嚴,伏乞俯賜諒察,亟許刋改,無褻公器,以重圈選,不勝至願,臣無任云云。省疏具悉。雖無公格,爾言如此,所請依施。
刑曹啓目粘連,淸安金萬三獄事,因鬪而沛,由沛而壓,被壓者致死,壓之者爲犯,看證眞的,脈錄昭著,情無可疑,法宜必償,訊推得情,何如?判付啓依允。又啓目粘連,文義吳亨兢獄事,築胸抽腎,光景危悖,重傷速死,法文符合,纔經一宵,遽殞七尺,獄情到此,無容更議,嚴訊輸款,何如?啓依允。又啓目粘連,鴻山田大成獄事,謬例懲錢,始惹鬧端,私罰擅棍,竟致戕變,由杖透毒,執因符合,參之王章,言難低昂,加訊得情,何如?啓依允。又啓目粘連,海美崔今祿獄事,互相顚仆,受損則彼此惟均,犯手則莫辨先後,喫麵腹痛,癨滯受鍼,則致命之由病由踼,道啓起疑,允合審克,獄體至重,臣曹不敢擅便,上裁,何如?判付啓依回啓施行爲良如敎。又啓目粘連,德山申卜興獄事,吝惜斗穀,惹出言話,毆築光景,看證的確,要害痕損,檢錄昭著,嚴訊取服,何如?判付啓依允。
上在昌德宮。停常參·經筵。
自卯時至午時,灑雨下雨,測雨器水深二分。
藥房提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿口傳問安。答曰,知道。
徐戴淳啓曰,明日召對,取稟。傳曰,停。
備忘記,防垣萬戶張德奎下直,長弓一張,長箭一部,片箭一部,筒兒一箇賜給。
傳于尹致秀曰,大臣·備局堂上引見。
林肯洙啓曰,大司憲閔致成,掌令兪敎煥在外,執義沈承澤,掌令尹哲求,持平張仁遠牌不進,一員未差。監察茶時之意,敢啓。傳曰,知道。
以執義沈承澤,掌令尹哲求,持平張仁遠,司諫申佐模牌不進罷職傳旨,傳于林肯洙曰,只推。
傳于趙得林曰,在外臺諫許遞,今日政差出。
傳于趙得林曰,軍器提調有闕之代,前望入之。
軍器提調前望入之,徐憙淳添書落點。
尹致秀,以兵曹言啓曰,前參判李羲發,知事口傳單付事,命下矣。時無見窠,依例作闕下批之意,敢啓。傳曰,知道。
兵曹,知事作闕單李嘉愚。
兵曹口傳政事,知事單李羲發。
趙得林,以吏曹言啓曰,禮曹正郞金騏獻,成均館直講洪大奎,宗簿寺主簿鄭鴻淳,俱以身病,呈狀乞遞,竝改差,何如?傳曰,允。
以吏曹參議李公翼牌不進罷職傳旨,傳于林肯洙曰,只推。
傳于林肯洙曰,吏曹參判·參議,更爲牌招。
有政。吏批,行判書徐憙淳進,參判韓鎭庭進,參議李公翼進,同副承旨林肯洙進。以洪學淵爲大司憲,李孝淳爲大司諫,李貞夏爲掌令,趙獻永爲持平,韓兢人爲獻納,副提學金學性·徐憲淳·南秉哲,以柳興奎爲校理,沈承澤爲修撰,曺雲承爲大司成,宋持養爲同義禁,沈敬澤爲兵曹正郞,申錫禧爲刑曹佐郞,金炳冀爲軍資正,權宗憲爲直講,鄭止善爲宗簿主簿,李亨植爲司宰主簿,李宗祿爲武烈祠參奉,邊亨淳爲咸鏡都事。軍器直長單禹弘圭,奉事單徐奎完,副奉事單全春福,參奉單任學淵,護軍李羲發今加資憲,知事單付事承傳,故學生高應健贈童敎,孝行卓異,贈職事,承傳。
兵批,行判書趙秉鉉病,參判金箕晩病,參議申大膺病,參知睦用錫入直進,右承旨尹致秀進。同知朴枝潤,大護軍李嘉愚,護軍閔致成,副護軍徐有薰·成原默·李豐翼·趙龜夏,副司直兪敎煥·金元植·黃燝·辛志鼎·鄭駿容,副司果權馦,副司正金德根,以上竝單付。
吏批,再政。以成近默爲執義,金學性爲副提學,權馦爲司成,金尙一爲禮曹正郞,安永豐爲兵曹佐郞,尹載善爲直講,金洛斗爲典籍,金在獻爲敦寧主簿,朴京壽爲典設別提。
備邊司,訓鍊大將金煐·任聖皐·洪在龍。
洪鍾應,以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
尹致秀,以都摠府言啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以禁衛營言啓曰,謹依下敎,本營騎士三番中每番各十人減額後,三十人所下料米,自今七月至明年條三百六十石,以本營所捧私船中全船劃送,而衣資草價今年秋等二分木一同十疋,一分錢六十兩及每年春秋兩等二分木二同二十疋,以各邑所納木中劃送,使之直納,一分錢一百二十兩,以均廳十月等給代錢中永爲劃送,而其減額人,使之權付各該番,以爲隨闕塡補之意,敢啓。傳曰,知道。
又以御營廳言啓曰,謹依下敎,本廳騎士三番中,每番各十人減額後,其所下料米,自今七月,至明年十二月,合三百六十石,以本廳所捧私船中全船劃送,馬草價,自今年秋等,至明年春秋兩等,二分木三同三十疋,以海西各邑所納木中劃送,使之每年直納,一分錢一百八十兩,以均廳十月等給代錢中永爲劃送,而其減額之三十人,使之權付各該番,以爲隨闕塡補之意,敢啓。傳曰,知道。
又以御營廳言啓曰,本廳千摠李熙遠,身病甚重,勢難察任,改差,何如?傳曰,允。
又以御營廳言啓曰,本廳軍色從事官金炳冀,身病甚重,勢難察任,改差,何如?傳曰,允。
義禁府照目粘連,典籍林翰洙,中學訓導白文振,副司果柳來駿·韓容悳·宋顯洙·尹顯岐·李時夏,承文副正字權應夔等矣本府議啓內,帳前咫尺,嚴威,何如?而專昧敬謹之意,有此褻慢之習,其在事體,有難原恕,竝只以此照律罪,各杖八十收贖,奪告身三等,私罪,奉敎依允爲旀,林翰洙·白文振·柳來駿·韓容悳·權應夔·李時夏等段,竝只功減一等,尹顯岐段,功議各減一等爲良如敎。
兵曹參判李羲發疏曰,伏以,臣以山南疎逖之蹤,受恩四朝,與天無極,微忱未效於涓埃,殘喘尙延於邱壑。文陛周旋,往事如夢,明時飮啄,餘生無幾,北望京闕,祗切戀結之私。今年正月日,以臣年滿八十,特加嘉義一資,臣於病伏之中,祗奉恩誥,感涕自下,又於本月初八日,除臣兵曹參判,臣惶隕感激,實不知措躬之所也。夏官副貳,職任甚重,實非如臣癃病駑劣者之所可堪承,仰惟朝廷之意,雖出於優老之盛典,而自顧微分,豈宜冒據?以臣病狀,旣無一肅天門之望,則虛縻朝銜,尤切兢惶。玆敢抖擻耄聵,略具情實,從縣道仰暴,伏願聖慈,俯垂矜諒,特賜鐫遞臣職名,以重公器,以安私分焉。仍竊伏念,臣今且朝暮入地矣。生老聖世,偏被鴻造,始自講製之選,以至卿班之陞,一資半級,皆出特恩,臣是何人?得此異數,生隕死結,銘在肺肝,而追先報今,無補絲毫,臣若一朝溘然,則長逝魂魄,將抱恨於無窮,玆綴陳腐數語,以效野人芹曝之獻,惟聖明垂察焉。臣竊惟天佑我宗祊,寶籙無疆,自殿下臨御十許年來,雨暘時若,年穀屢豐,泰平三登,同我八域,堯民有含哺之樂,周野無凍餒之憂,此誠東土千載一有之會。臣幸少須得見今日,日與田翁野叟,蹈舞欣忭,歌詠聖澤,而在昔唐·虞三代之盛,君臣上下猶相儆戒不怠,皐陶之賡勅天,周公之進無逸,皆此意也。今我殿下睿質天成,春秋鼎盛,政宜不自滿假,益懋典學,日開經筵,接引儒士,講究經傳義理之蘊,商確古今治亂之蹟,以之涵養德性,開發聰明,自疆不息,日新又新,不以萬幾之煩而有所間斷,則工夫自然接續,道義因以純熟,措諸事爲,權度不差,將見百志惟熙,庶績其凝,而三王之治,可以馴致矣。伏願殿下懋念哉。臣昔在純廟辛未年間,因求言疏陳十條狂瞽,竝蒙嘉納,而其中開言路崇儉德講武事三者,爲守成制治之要,故爲殿下敷演其義而進之,亦出於區區塵刹之一段衷赤,惟聖慈財擇焉。其曰,開言路者,人主居深宮之中,以一身而摠萬務,天下之事,非一耳目之所可及,不有忠讜之士隨事獻替,將何以兼聽竝觀,光明之燭,無所不遍乎?必如舜之察邇禹之拜昌,然後方可以來天下之善,通上下之情,廓然大公,無一纖毫之翳,而天下之視聽,爲我之視聽矣。苟或不然,一言不合,遽加摧折,則人孰敢苦口犯顔,盡其底蘊哉?當今之世,可言者亦多矣。州縣之苞苴載路,而蔀屋有懸罄之歎,科試之關節盛行,而草野多抱玉之恨。田結則陳起相混,而災減無下究之澤,糶糴則斂散無法,而積弊爲生民之痼。名分掃地,而等威不嚴,良役不均,而貧殘偏苦。餘外疵政隱瘼之所以傷化而病民者,有難枚擧,而未聞有一人極言竭論,如賈誼之於漢陸贄之於唐,臣竊惑焉。豈我殿下求言之誠,虛受之美,有所未盡歟?且人非堯·舜,不能無過。成湯聖人也,而曰改過不吝,宣王中興之主也,而曰衮職有闕。我殿下雖天縱將聖,不諫亦入,而修德凝道,猶有待於加勉,則政令施措之間,亦豈無一二事有可言者,而朝著之上,但見都兪之盛,未聞謇諤之風。如是而群情何以上達,四聰何以無蔽乎?伏願殿下,體從諫弗咈之美,念嘉言罔伏之訓,言苟可採,翕受而敷施,言雖狂妄,亦優容而不之罪,洞開言路,無所障礙,則一堂之上,情志交孚,窮蔀之下,幽隱畢達,蕘言瞽說,皆可以裨補聖德,而永爲宗社生靈萬億之休矣,惟聖明澄省焉。其曰,崇儉德者,蓋所以省浮費而裕財用也。天之生財有限,而人之取用無窮,苟不制節謹度,以有限之財,資無窮之用,其不至於財渴而民匱者,幾希矣。孔子曰,道千乘之國,節用而愛人。易曰,節以制度,不傷財,不害民。誠以節用二字,爲抑奢崇儉之本,而理財足民,亦不外此。此大學絜矩之以生之衆用之舒,爲治國平天下之要者也。惟我聖朝崇儉約之風,懋敦朴之化,上有支用之常,下無不足之患,而第緣昇平日久,習俗轉訛,近自畿甸,遠至坊曲,競尙華靡,無有限制,簪紳世祿之家,衣食冠婚之需,已費了中人幾家産,而等分陵夷,章服混淆,甚至廛市小民輿臺賤流,奢濫成風,綾羅金珠,無所顧忌,高髻廣袖,轉相倣效,如之何財不乏而民不窮也。苟欲抑奢而袪華,回淳而反樸,則惟在於在上者導率之,如何耳?伏願殿下,益加撙節,以身先之,弋綈澣濯,率天下以儉,使近而卿士,遠而匹庶,皆有所慕效,其於國家支用,亦量入爲出,務從省約,以爲四方之表準,則法不加嚴,而侈濫自熄,財不加生,而資用自裕,國有積儲之實,而民無捐瘠之患矣。惟殿下特賜留神焉。其曰,講武事者,臣聞天下雖安,忘戰必危,故詩言陰雨之備,易垂不虞之戒,武備之不可忽,有如是者矣。古昔哲王之御天下也,春臺玉燭,海內寧謐,而文德旣洽,武事是講,捍衛京師,則命將帥之臣,備禦邊圉,則責鎭閫之任。兵出於農,而隊伍部曲,莫不整齊,安不忘危,而坐作進退,以時肄習,不以世治而弛備,常如寇敵之在外,則山有藜藿之衛,國有苞桑之繫,而永奠基業於萬年之固矣。我國兵制,本無不備,而自數百年來,鯨波不動,狼烟永熄,民不見兵革久矣。上下狃安,文武恬嬉,輦下諸軍,臣未知其部伍之多寡練習之銳鈍,而試以列邑所謂軍政言之,襲謬已久,疎忽莫甚。除每歲當次上番外,所謂水陸諸軍及各營保人,皆是收布,收布之類,不論老弱虛實,但爲錢布充數,歲歲勘簿,幸其無事,而至如臨難赴陳,惟束伍一軍而已。操練於一邑,管轄於各鎭,平時則散處農畝,有事則馳赴矢石,其法誠美矣。比諸收布,其重,何如?而列邑擧行,以其無用於平世,看作備數之虛文,按簿點閱,太半是鬼錄,臨時雇立,不過是羸弱,不識弓弩兜甲之爲何物。豈知鼓進金退之爲甚事?庫藏器械,一無可用,軍裝服飾,全不成樣。官門聚點,殆同兒戲,營裨摘奸,惟事磨勘,武備之設,豈容如是之解弛?自古無長治久安之國,萬一邊燧告警,羽書交馳,則將何以折衝禦侮也?有識之憂歎,已久矣。伏願殿下,大奮發大警惕,分命各道藩閫之臣,先使所管州縣,另加修飭,軍兵之老弱者,代簽以壯健,戎器之朽鈍者,改備以精利,考勤慢以爲殿最,趁農隙以爲簡閱,而亦令申明師律,時加操習,則壁壘增彩,旗鼓一新,雖有烟塵之警,而自成磐石之安矣。惟聖明加念焉。臣病伏田畝,便同聾聵,今玆數條臚列,不過已陳之芻狗,加以神識昏謬,陳勉之語自多猥屑,辭理短澁,措劃之方,未免疎迂,恐不足以有槪於聖心,而斷斷血忱,惟出於垂死願忠之意,伏願聖上,不以膚淺而棄之,垂仁採納焉,臣無任云云。答曰,省疏具悉。所陳諸條,無非切實,當體念矣。見職已遞,卿其勿辭。
丁未七月初五日巽時,上御誠正閣。大臣·備局堂上引見入侍時,右承旨尹致秀,假注書金德根,事變假注書金大鉉,記事官李承益·洪祐命,右議政朴晦壽,行吏曹判書徐憙淳,行兵曹判書趙秉鉉,判敦寧府事金蘭淳,行知敦寧府事金左根,知中樞府事朴永元,行大護軍趙冀永,知中樞府事李嘉愚,刑曹判書李憲球,行大護軍任聖皐,禮曹判書金東健,漢城府判尹金英淳,左尹李應植,副校理鄭翊朝,以次進伏訖。上曰,史官分左右。晦壽進前奏曰,東風甚乖,晩炎轉盛,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,次對爲之。晦壽曰,臣以講學一事,前後陳達,不啻縷縷,而語同陳腐,事涉支離,忱誠未格,天聽愈邈,講對之停,今已許久矣。暫停猶爲可悶,況久停乎?久停愈切憂悶,況今曠闕,至於經歲,便是廢閣也。群下悶迫之情,較諸暫停之時,豈不日甚一日乎?臣忝在弼臣之列,旣登前席,昵覲耿光,則此是入告我后之第一義也。固不可以陳腐而置之,亦不可以支離而已之故,復申前說,仰瀆崇嚴,伏願殿下垂察焉。目今國家大計可憂而當急者甚多。然而未有加於講學一事,蓋經世大法,備在方冊,君德成就,專責經筵,講對,固不可一日廢也。古人云,欲法堯·舜,當法祖宗,恭惟我列聖朝盛德大業,皆從講學上致之,殿下於寶鑑謨訓諸書,嘗所登覽矣,豈非今日之所當法乎?昔我正廟聖學高明,卓越百王,精一心法,直接舜·禹,而法筵召對,無時或停,殿下於手圈御定諸書,嘗所登覽矣,豈非今日之所當法乎?臣逮事純祖·翼考,恭覩兩聖朝勤學好問之盛際,雖在靜攝之時,不廢召接,亦於寢膳之暇,不撤講讀,殿下於日錄筵說,嘗所登覽矣,此豈非今日之所當法乎?竊覸我殿下聰明睿知,出於天縱,上自經傳之奧旨,下至詞章之餘事,聖意所向,無不極高明而盡精微,以此上知之姿,專心典學之工,則三代之隆可期,而列聖之謨可繼也。今者不然,廈旃之討論久曠,日月之就將未盡,經筵徒存虛名,玉署便成冗官,是豈所望於聖明者乎?臣之私憂過慮,竊恐殿下燕私之中,撓奪多端,優泛之際,日月逾邁,工夫自致間斷,而新得難望,義理無所浸灌,而萬幾多曠,若是因循,奮發無期,則將至於紀綱解弛,機務叢脞,其於付托之重,繼述之道何哉?臣本無學術,不能裨補萬一,而厚沐恩造,冒忝大官,惟有一段憂愛之忱,出於彝性,每一登筵,冀望孚格,而誠淺辭拙,輒歸文具,退而自省,汗背頳顔,不知所以措躬也。顧今盛暑已過,新涼方生,伏願殿下,以聖人茂對之心,體君子講習之象,惕然深思,振發精明,法講召對,一遵國朝之典章,論難聽受,推述先王之盛德,是臣區區之望也。上曰,卿之陳勉,非止一再,而講對之久停,卽予不能力行之咎也,如是眷眷,實爲感歎,當服膺矣。出擧條晦壽曰,卽見東萊前府使姜狀啓,則以爲,新舊館守倭言內,信行迎接節次,固當預先講確,以專价有弊,因島主書,館守倭兼察,故舊館守倭,因此未歸。請差講定譯官,而彼使館守兼察,則別定講譯,恐涉煩弊,仍令任譯,眼同擧行事,請令廟堂稟處矣。節目講定,例於三四年前期爲之,今雖稍早,無甚關係,舊館守倭替行,亦有已例。且誘之以兩國除弊,則不必靳持。但從前必有島主書契,然後始爲講定,則今此只憑館守倭之言,而許其講定,非但邊情之疎忽,實爲舊例之違越。以此嚴辭責諭館守倭之意,分付,講譯之直請任譯擧行,亦乖邊臣之體,不可無警〈責〉,東萊前府使姜,從重推考,何如?上曰,依爲之。出擧條晦壽曰,頃以江界越邊統巡官請借船隻事,船隻措備之節及木道形便,關問於關西道臣後,更爲稟處之意,草記行會矣。卽見平安監司趙鶴年所報,則枚擧江界府使李經在牒呈以爲,統巡之行,彼旣云春秋例送,則人馬不至數多。若以淸川江水上船樣五隻備待,則每隻容人五十餘名,馬載十匹內外,似可輕便排用,而運用之止於江界中江,水路別無窒礙,若或往來於義州中江,則相距千餘里,本無行船,莫知船路險夷云矣。江界·義州,俱有中江,則果未知的指何處,而以今番咨文中照中江向例之語觀之,似是江界中江,而毋論以此以彼,惟在臨時一聽其行止。兵役多寡,亦難預度,而咨文中,亦以四五隻爲言,今以五隻等待,宜無不足之慮,依所報務從堅固,趁卽造成,俾無失待之地,若其容入物財用後藏置與格軍使用等節,營邑往復爛商,報本司施行之意,竝爲分付,何如?上曰,依爲之。出擧條晦壽曰,武臣虛司果之積滯,未有甚於近來,年前大臣,爲念此弊,就文蔭守令·察訪中,限幾窠姑爲參上武臣交差,武臣堂上窠中,限幾窠以參上實職差送,武窠堂下守令,勿以堂上差擬,以此三條,筵奏變通,而至今遵行,多有疎淹之效矣。第京外宣部薦堂上武臣,厥數亦多,旣失堂上窠幾窠,又防堂下窠混差之路,念其沈屈抑鬱,又有甚於虛司果,在朝家一視之澤,亦不可無隨時軫念之道,而當初變通,只爲一時權宜,非是永久定式。若待虛司果盡爲區處之後,始爲復舊,則雖積以幾年,將無已時。從今以後,武窠堂下守令,依前堂上通融排擬,亦爲疎鬱之政,故敢此仰達,而大抵虛司果之積滯,苟究其弊源,專由於各岐捷徑橫出六品之致。若不永杜此路,姑行此苟且之政,則雖隨窠候補,實難矯捄,而終未免其積薪之歎,申飭該曹,無復有如前僥濫之弊,何如?上曰,依爲之。出擧條上曰,此足爲疎鬱之方,而如此則能無淆濫之弊乎?晦壽曰,此事初不過一時變通,而在堂上武臣,恐不無向隅之慮矣。上曰,此則若自銓曹廟堂,隨加察飭,可無淆雜之端矣。晦壽曰,繡衣書啓,本自嚴祕,書啓修上之前,守令犯科諸條,毋得預登公文。格例卽然,而今番北道御史之諸邑封庫,每以臚列該倅之罪犯,移文去來,有違格式,不可以生疎,置而勿論,當該御史,姑先推考,待復命傳旨捧入。雖以道臣言之,明川前府使洪顯參封庫啓本中,頭辭措語,甚是礙眼,有乖事面,咸鏡監司兪星煥,從重推考,何如?上曰,依爲之。北伯之明川封庫啓本頭辭,不可但以礙眼言,雖出於欲示嚴殿最之意,而誠如是也,則今番繡封邑之前日褒題,何其爽實而不爲之辨析云乎?事面之乖當,莫此爲甚,施以越俸三等之典。出擧條晦壽曰,公家儲蓄,卽是經用所需,則所重果,何如?而近來京外公貨不嚴,管鑰在在枵然,常所悶歎,際聞禁衛營營貨簿書錯亂,事多駭聽,此係前大將之所勘簿云,揆諸國體,寧容若是?前禁衛大將李惟秀,亟施譴罷之典,雖以時將臣言之,簿書之錯亂若是,而漫不致察,所傳掌者何,所典守者何?亦難免溺職之責,禁衛大將任聖皐,施以越俸之典,何如?上曰,依爲之。而近來將臣之濫用營貨,雖不索言,誠極駭歎,此宜自廟堂,各別察飭可也。出擧條致秀曰,訓鍊大將李惟秀,以前禁衛大將,譴罷事,命下矣。將兵之任,不可一刻無摠察之人,何以爲之乎?上曰,摠衛大將兼察可也。出擧條致秀曰,訓鍊大將·摠衛大將兼察事,命下矣。兼察訓鍊大將徐憙淳,旣已登筵,使之聽傳敎,何如?上曰,依爲之。出擧條晦壽曰,玉堂方有見窠未差之代,令政院政官牌招,開政差出,何如?上曰,依爲之。出擧條晦壽曰,正言趙在應本生父今年七十云,所後家旣無推恩可施之處,則移施本生,亦多已例,故敢此仰達矣。上曰,依爲之。出擧條晦壽曰,都政過已多日矣,各邑曠務,夫馬留京,其弊不可不念。未下直閫帥·守令,竝令催促辭朝,如有受由上京守令,一體催促下送,何如?上曰,依爲之。出擧條晦壽曰,向見江原監司朴宗吉狀啓,則以爲,杆城乾鳳寺一千二十餘間,盡入燒燼,勢將不得不改建,而所入浩大,有非如干鳩財,所可經紀,空名帖限七百張劃下事,請令廟堂稟處矣。空名帖,苟非賑政,不可輕易許施。然而本寺以千年巨刹,爲嶺東名藍,非如尋常寺刹,而千餘間改建,可知其事鉅力綿,特以軫念之意,宜有許施之擧,而但所請之數,終涉過多,參互諸處已例,俗帖二百張,僧帖一百張成給,以爲補用完役之地,何如?上曰,依爲之。出擧條上曰,贓律收議,何當盡捧,而諸議果,何如乎?晦壽曰,收議似於日間齊到,而待其齊到,卽當入啓矣。上曰,將何以酌定乎?晦壽曰,諸議姑未盡見,則有難遽爾酌定,而就其已到者言之,則雖不無若而參差,而蓋多守經,亦或有參酌之論矣。上曰,當初處分,寔出於爲民懲貪之義,則古法今律之間,當自廟堂,商確處之,律文予雖未詳,豈可以贓律之難用,竝廢當用之律乎?晦壽曰,今欲計贓者,以其重則難行,輕則易犯,故正欲參酌輕重,以爲信法必行,其於勸懲之政,實爲急務,但科條更張,終涉難愼之意,前已略陳於箚子矣。上曰,四十貫斬,八十貫絞,自是原律,而予於其間,亦不無商量者存矣。今若難於釐改,竝與原律而欲廢,則是豈成說乎?大抵贓律次於治逆,則其嚴可知,而徒以難愼,不用其律,亦豈刑期無刑之義乎?晦壽曰,法不可尙嚴,宜從惟輕,而至於贓律,自古嚴於治逆,此而低仰,則反非辟而止辟之義也。上曰,國無律文則已。今若以釐改爲難,大典通編,將無所用。然則斷當以大明律施行矣。晦壽曰,法律更張,果爲難愼,而明時四十貫八十貫之文,載在原律,而以其後舒化附例觀之,似未必一遵原律矣。上曰,從速稟處可也。晦壽曰,收議一通,正書啓下後,當與諸大臣,爛商稟定矣。上曰,館錄當於非久爲之矣。都堂錄,亦將以何間爲之,而數爻則當爲幾人乎?晦壽曰,數爻則猝難仰奏,而都堂錄則旣有文衡,似無遲延之端矣。上曰,館錄卽淸選也,當隨應選多少爲之,而大體言之,寧簡不必濫矣。晦壽曰,惟視人地之如何,而不必以多少爲拘矣。上曰,若有當爲之人,則雖一年再錄,未爲不可,而決不當過濫矣。晦壽曰,曾於正廟朝,多有連年爲之之例,而近來則三四年間,僅有一錄,故其間登科而當選者甚多,自致積滯矣,且以應選人多少言之,文學有著,其父與祖皆參是選,而豈可使子若孫,獨爲見遺乎?上曰,俄見前參判李羲發上疏,以遐鄕年老之人,有此陳勉,甚爲嘉尙矣。此是嶺南人,而何時登科乎?晦壽曰,此是嶺南人,而正廟朝登科,亦被抄啓之選,而疏本則姑未得見,俄者詣闕後,始伏見批答下者,知有陳勉矣。上曰,年高之人,能如是進言,合有褒奬之擧矣。仍命書傳數曰,此人以正廟侍從,有此陳勉,極爲嘉歎,前參判李羲發,知事口傳單付。出榻敎上命大臣就座。致秀曰,諸宰奏事。憙淳等曰,別無所奏矣。致秀曰,玉堂所懷奏之。翊朝曰,臣以矇劣,濫叨經幄,竊覸我殿下聰明睿知,學貫天人,臣固不勝欽仰萬萬。第念聖人學問之工,莫貴乎有始有終,一或間斷,前工易虧,周詩所以頌功於緝熙,鄒聖所以寓戒於寒曝也,顧今講對之停廢,至爲半年矣。間値庚炎,法講則自在例頉,而竝與召對,一例停閣,臣未敢知,殿下果以爲德已崇矣,治已成矣,不欲復事乎學問而然歟?堯·舜·禹·湯·文·武,語其德則生知之聖,論其世則郅隆之治,宜若無待乎學問之工,而當時賢輔之惓惓於進言者,率不越乎學問二字,詩·書所載,可按而知。是豈德有所未至,治有所未孚而然歟?蓋聖王爲治之道,非學問則無以得其要矣。且近日盛熱漸退,晨夕淸涼,繼自今日開經筵,頻接臣隣,俾學問,克臻聖益聖新又新之域焉。此非臣一人之言,卽擧國臣民同情而顒祝者也,惟聖明懋哉懋哉。上曰,所陳當體念矣。出擧條致秀曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,仍命史官就座。又命退,諸臣以次退出。
上在昌德宮。停常參·經筵。
自巳時至申時,灑雨下雨,測雨器水深二分。
自五更至初七日開東,灑雨下雨,測雨器水深二分。
林肯洙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙得林啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
又啓曰,檢閱金炳雲,由限已過,卽爲牌招入直,何如?傳曰,允。
備忘記,坡州牧使李敏敎,老江僉使金龍祚,牛峴僉使史重鎭,方山萬戶金允祚下直,各長弓一張,長箭一部,片箭一部,筒兒一箇賜給。
趙得林啓曰,館錄爲之事,命下矣。新除授副提學金學性,卽爲牌招,何如?傳曰,允。
又啓曰,行副提學金學性牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
傳于趙得林曰,明日還宮時,當親臨總衛營,一內禁軍試射後,從弘化門還宮矣,該房知悉。
傳于趙得林曰,明日出宮內門路,以協陽門爲之。
林肯洙啓曰,大司憲洪學淵,掌令李貞夏·尹哲求,持平張仁遠·趙獻永牌不進,執義成近默在外,監察茶時之意,敢啓。傳曰,知道。
以大司諫李孝淳,司諫申佐模,獻納韓兢人,掌令李貞夏·尹哲求,持平張仁遠·趙獻永牌不進罷職傳旨,傳于林肯洙曰,只推。
趙得林啓曰,明日動駕,兩司侍臣,當爲進參,除在外·未署經外,未肅拜·呈告人員,竝待開門牌招,何如?傳曰,允。
又以吏曹言啓曰,今日次對入侍時,未下直閫帥·守令,竝令催促辭朝,受由上京守令,一體催促下送事,允下矣。自臣曹催促,則未下直守令坡州牧使李敏敎,木川縣監李裕憲,新寧縣監申錫弼,俱以爲今初六日辭朝云,金浦郡守沈碩奎,梁山郡守李鼎信,陽城縣監趙漢應,大靜縣監金始遠,松禾縣監尹滋明,俱以爲今初八日辭朝云,肅川府使李鍾赫,朔州府使趙秉吉,慶源府使成永豐,舒川郡守李熙敬,昆陽郡守李赫遠,咸安郡守柳相兟,德川郡守沈膺泰,高原郡守李羲書,堤川縣監李熙淸,藍浦縣監吉顯範,燕岐縣監李寅鳳,柒原縣監李章烈,比安縣監成致默,聞慶縣監丁馨敎,奉化縣監吳泰權,玄風縣監尹致賢,康津縣監趙學春,安峽縣監姜溍,康翎縣監洪仁秀,孟山縣監方禹聲,俱以爲今十一日辭朝云,機張縣監柳鎭珪,興德縣監韓錫基,江東縣監宋柱獻,俱以爲今十二日辭朝云。長城府使李秉禮,鐵原府使具鏘和,成川府使權用脩,昌城府使李昞植,金山郡守金宅善,安岳郡守金始淵,遂安郡守李鶴周,保寧縣監李光鉉,鎭岑縣監鄭宅鉉,鎭海縣監朴宗玹,光陽縣監徐有恕,俱以爲今十三日辭朝云。受由上京守令江西縣令徐箕輔,今初十日下去云。金川郡守任翼常,白川郡守金東選,俱以爲今十一日下去云。溫陽郡守沈宜益,今十三日下去云,定州牧使李熙絅,以掃墳事,受由於忠淸道公州地下去云,斯速還官之意,發關知委於該道道臣處,而羅州牧使金有喜,身病猝重,不得下去云,其身病旣如是,則有難强令還任,罷黜,何如?傳曰,允。
又以弘文館言啓曰,新除授校理柳興奎,修撰沈承澤,竝卽牌招察任,何如?傳曰,允。
以校理柳興奎牌不進罷職傳旨,傳于趙得林曰,只推。
林肯洙,以兵曹言啓曰,今此親臨總衛營,一內禁軍試射時,禁衛大將,只率前排率隨駕,訓局步軍一哨設布帳外,梨峴屛門札駐,御營大將,只率前排率隨駕,訓局步軍一哨設布帳外,弘化門上路札駐,何如?傳曰,允。
又以兵曹言啓曰,明日宗廟·景慕宮展謁時,本曹郞廳,守宮及侍衛各差備,當爲備員,而新除授正郞沈敬澤在外未肅拜,無以備員,今姑改差,其代,仍令該曹,以在京無故人,口傳差出,以爲備員之地,何如?傳曰,允。
吏曹口傳政事,以金世均爲兵曹正郞。
上在昌德宮。停常參·經筵。
徐戴淳啓曰,明日召對,取稟。傳曰,停。
尹致秀啓曰,來十一日,朝參日次矣,敢稟。傳曰,停。
徐戴淳啓曰,來十一日,輪對日次矣。敢稟。傳曰,當次人受點,後日次待令。
傳于徐戴淳曰,雨勢如此,廟宮展謁,更待下敎。
徐戴淳啓曰,行副提學金學性牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,行副提學金學性再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
以司諫申佐模,獻納韓兢人,掌令李貞夏·尹哲求,持平趙獻永牌不進罷職傳旨,傳于林肯洙曰,只推。
徐戴淳,以弘文館言啓曰,校理柳興奎,旣有只推之命,卽爲牌招察任,何如?傳曰,允。
又以成均館同知館事意啓曰,今七月初七日,儒生上旬輪次,當爲設行,而大提學趙秉鉉,以動駕相値,限內不得爲之之意,敢啓。傳曰,知道。
尹致秀,以備邊司言啓曰,向以咸鏡·全羅兩道褒貶啓本中,都事姓名錯誤事,請罷兩道道臣草記批旨,有關問後,更爲勘處之命,依下敎關問於兩道道臣處矣。卽見其所報,則咸鏡監司兪星煥,以無知妄作,冞增惶隕爲辭,全羅監司洪羲錫,以懵不照察惶恐俟勘爲辭矣。以其報辭觀之,無他可恕之端,事體所在,不可但已,依前請勘,兩道道臣,竝以譴罷施行,何如?傳曰,事體則雖難寬恕,迎送之弊,不可不念,兩道臣,竝施越俸三等之典。
上在昌德宮。停常參·經筵。
金穰根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐戴淳啓曰,明日召對,取稟。傳曰,停。
金穰根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐戴淳啓曰,右承旨尹致秀,今日不爲仕進,卽爲牌招,何如?傳曰,允。
又啓曰,行副提學金學性再牌不進推考傳旨,今方捧入,而館錄命下之後,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
傳于徐戴淳曰,廟宮展謁,以十一日爲之。
傳于徐戴淳曰,左副承旨·同副承旨竝許遞,前望入之。
承旨前望入之,李玄緖·金益文落點。
徐戴淳啓曰,新除授承旨李玄緖,以前任安東府使,方在解由未出中,何以爲之?敢稟。傳曰,勿拘。
以右承旨尹致秀牌不進罷職傳旨,傳于徐戴淳曰,只推。
金穰根啓曰,大司憲洪學淵,掌令李貞夏·尹哲求,持平張仁遠·趙獻永牌不進,執義成近默在外,監察茶時之意,敢啓。傳曰,知道。
以大司諫李孝淳,司諫申佐模,獻納韓兢人,掌令李貞夏·尹哲求,持平張仁遠·趙獻永牌不進罷職傳旨,傳于金穰根曰,只推。
金穰根,以都摠府言啓曰,副摠管尹致定,以漢城府右尹,本府坐起晝仕出去之意,敢啓。傳曰,知道。
徐戴淳,以備邊司言啓曰,頃因下敎,今番欽差之行,江界貽弊之民,量宜蠲役事,行會本道矣。卽見平安監司趙鶴年狀啓,則枚擧該府使李經在牒呈以爲,本府沿站當蠲之民,合爲三千二百二十一名,而每歲每丁,收納一兩錢,以爲當年公用之資,卽一邑大同之役,就此蠲減,恐合事宜,請令廟堂稟處矣。當蠲民之洽過三千,似涉過濫,而今此蠲役之擧,特出於格外恩典,則不必以此靳持,依狀辭施行之意,分付,何如?傳曰,允。
又以備邊司言啓曰,淸河縣監,未及赴任,中路身死矣。該縣以自來殘弊之局,近又許久曠官,民邑事情,實屬可悶,令該曹勿拘常格,口傳擇差,催促下送,何如?傳曰,允。
刑曹啓目粘連,審律趙景雲手本內,咸鏡道觀察使兪星煥矣本道都事文起珽,受由下鄕之後,訃書初不到營,意謂依舊生存,應行殿最,循例磨勘,竟歸無知妄作,伏承莫嚴之恩譴,惶隕震越,罔知攸措。傳旨內辭緣,惶恐遲晩,從重推考罪,杖一百收贖,公罪啓依允。
上在昌德宮。停常參·經筵。
徐戴淳啓曰,明日召對,取稟。傳曰,停。
尹致秀啓曰,大司憲金學淵,掌令李貞夏·尹哲求,持平趙獻永未肅拜,執義成近默在外,持平張仁遠呈辭,監察茶時之意,敢啓。傳曰,知道。
徐戴淳啓曰,臣戴淳依定式進詣香室,奉審香祝櫃祝板袱子,則精潔之意,敢啓。傳曰,知道。
尹致秀啓曰,臣致秀今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
徐戴淳啓曰,行副提學金學性牌不進,推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,行副提學金學性牌不進推考傳旨,今方捧入,而館錄命下之後,如是違牌,事甚未安。陳疏到院,而原疏以國忌齋戒,纔已退却矣。更爲牌招,何如?傳曰,原疏捧入。
又啓曰,館錄爲之事,命下矣。副提學未差之代,政官牌招,開政差出,何如?傳曰,前望單子入之。
金穰根啓曰,卽者漢城府官員來言,今十二日,行城隍發告祭,獻官·亞尹,當爲進去,而左尹李應植陣上進,右尹尹致定寶劍進,無進去之員云,何以爲之?敢稟。傳曰,左尹許遞,前望單子入之。
左尹前望單子入之,朴容壽落點。
尹致秀啓曰,御營大將李應植,時無職名,令該曹口傳付軍職,何如?傳曰,允。
吏曹口傳政事,左尹單尹致定,右尹單朴容壽。
吏曹口傳政事,以李德愚爲淸河縣監。
尹致秀,以兵曹言啓曰,因下敎,崇智門入直局出身二十人內十五人,今月初十日爲始,減省五人,移直於永肅門,與元入直局出身二十五人,同爲入直事,自訓局草記擧行矣。崇智門局出身五人,移直於永肅門時,請出標信分付,何如?傳曰,允。
又以備邊司言啓曰,卽見全羅監司洪羲錫狀啓,則以爲,扶安界火島後洋萬頃薪峙·茂永仇味,漂到異樣船二隻,云是佛蘭西國人,而懇請米穀,雖緣於飢渴,糧饌之問情前不爲題給,自是格例,故姑不擧論云矣。漂人雖未及如例問情,彼旣稱以漂到,因饑乞糧,則何可膠守格例,不思權宜之道乎?姑先量宜題給,以示柔遠之意事,分付道臣,問情,亦令嚴飭星火擧行,今此漂情叵測,似非尋常行商之類,則屢百人名問情擧行,不容疎忽,解事譯官一人,各別擇定,罔夜下送之意,分付該院,何如?傳曰,允。
又以訓鍊都監言啓曰,謹依下敎,崇智門入直局出身二十人內十五人,今月初十日爲始,減省五人,移直於永肅門,與元入直局出身二十五人,同爲入直之意,敢啓。傳曰,知道。
兵曹口傳政事,護軍單李應植。
兵曹口傳政事,護軍單金學性。
副提學金學性疏曰,伏以,臣於日前,伏奉除旨,以臣爲弘文館副提學,繼以圈事,屢辱牌召,臣聞命悸恐,撫躬踧踖,歷屢日而莫省所以自措也。臣於是職,曾已竊忝,而旋蒙微願之曲遂,不至名器之澆濫,及今再玷,誠不料也。寵眷雖極榮感,賤分冞增兢惕,臣之向年辭免也。雖以揆地親避爲引,而此非公格也,卽私懇也。夷考其實,則又非私懇之專出也,特緣聞望標準,無以堪承於士大夫遴選之地故也,今者所叨,官名也同,職事也均,而顧臣不稱之實猶夫前也。臣焉敢昔辭今受,自歸於自欺而欺天也哉?矧又新舊儲望,群彦磊落,不患乎無其人則豈可疊授而荐差,殆若非此莫可者然乎?在聖朝有苟簡之嫌,在微臣有冒昧之罪,此已臣決難承當者也。且臣有私情之萬萬悶迫者,臣之老母自來羸病,寧日恒鮮,近値暑濕,積有所傷,閱月久泄,作輟無常,胃土敗而食全不納,肝木旺而藥未受補。衰境眞元,日以損削,間因日候不調,將攝失宜,一倍越添,暴注不止,氣力凘脫,沈頓床玆,暈眩隨劇,須人轉側,臣以終鮮之生,左右扶將,蚤夜焦熬,刀圭之節,看護之方,非臣身則無人可替。目下情理,時日之間,實無以離舍赴公,而圈錄,有國之大政,成命亦已久矣。緣臣情事,若復許久淹滯,則臣罪到此,將何可贖?參倚公私,趨膺無路,玆敢據實冒控,伏乞聖明,特推孝理之政,亟垂仁覆之澤,早賜遞改,以幸微分,以完圈事焉,臣無任云云。答曰,省疏具悉。所請依施。
上在昌德宮。停常參·經筵。
自午時至申時,灑雨下雨,測雨器水深二分。
藥房提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
金益文啓曰,大司憲洪學淵,掌令李貞夏·尹哲求,持平趙獻永未肅拜,執義成近默在外,持平張仁遠呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
副提學前望單子入之,徐憲淳落點。
徐戴淳啓曰,館錄爲之事,命下矣。新除授行副提學徐憲淳,卽爲牌招,何如?傳曰,允。
又啓曰,行副提學徐憲淳牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,行副提學徐憲淳再牌不進推考傳旨,今方捧入,而館錄命下之後,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學徐憲淳三牌不進推考傳旨,今方捧入,而館錄命下之後,連事違召,無意承膺,事體所在,誠極未安,所當更請牌招,而係是一日四牌,何以爲之?敢稟。傳曰,更爲牌招。
傳于徐戴淳曰,明日出宮內門路,以協陽門爲之。
李玄緖,以吏曹言啓曰,成均館典籍金錫熙,以其身病,呈狀乞遞,改差,何如?傳曰,允。
金益文,以兵曹言啓曰,今七月十一日,武臣賓廳武經講書日次,而動駕相値,不得爲之之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深七分。
大駕詣宗廟入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。展謁還入齋室後,藥房·內閣·政院·玉堂口傳問安。答曰,知道。仍詣景慕宮入齋室後,藥房·內閣·政院·玉堂口傳問安。答曰,知道。展謁還入齋室後,藥房·內閣·政院·玉堂口傳問安。答曰,知道。仍詣總衛營入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
尹致秀啓曰,司僕寺內乘來言,捲簾,取稟。傳曰,捲三面。
徐戴淳啓曰,明日召對,取稟。傳曰,停。
金穰根啓曰,臣以大王大妃殿·王大妃殿問安進去,下直之意,敢啓。傳曰,知道。
徐戴淳啓曰,行副提學徐憲淳牌不進推考傳旨,今方捧入,而館錄命下,已至多日,如是違牌,事甚未安。更爲牌招,何如?傳曰,允。如有違牌,勿爲呼望。
又啓曰,行副提學徐憲淳疏批已下,卽爲牌招,何如?傳曰,允。
金益文啓曰,卽者義禁府都事來言,今日動駕時,駕側鳴錚罪人柳京錫,移送秋曹云矣,敢啓。傳曰,知道。
尹致秀,以備邊司言啓曰,卽見全羅監司洪羲錫狀啓,則枚擧萬頃縣令朴宗瑱牒呈以爲,扶安界火島後洋萬頃薪峙漂到異國人,糧米懇請,果緣饑乏,則略略繼給,恐合事宜,請令廟堂稟旨分付,而問情稽緩,書封擅受,大關邊情,萬萬妄率,該縣令朴宗瑱,爲先罷黜,書封還爲下送,使之還給爲辭矣,糧米量宜許給之意,前已草記行會,而蓋此事無論格例之有無,夷情之如何,彼旣絶糧望救,則宜卽許施,以示柔遠之意,而尙此靳持,今始至請廟堂稟處者,難免生疎之失,該道臣推考,漂船問情,專管水營,水營之距船泊處,程道雖曰稍遠,今至十許日之間,尙無形止之登聞,揆以邊情,萬萬稽緩。該水使李熙章,姑先從重推考,萬頃縣令朴宗瑱,問情之三日遲滯,書封之徑先擅受,俱未免錯誤,道臣請罷,固所當然,而目下邊情,事係時急,自京差代,無以及期,論罷一款,姑爲安徐,使之戴罪擧行之意,分付,何如?傳曰,允。
兵曹口傳政事,以李東殷爲古群山僉使。
副提學徐憲淳疏曰,伏以,廟宮秋謁,僾宸孝於羹墻,蹕路晨淸,聳群情於羽旄,仍伏念臣學未窺管,器不踰筲,無能爲役於任使之末,而遭値明時,薰沐恩波,前後歷揚,殆遍華要,濫極知愧,夙宵兢越,矧玆見授新銜,豈或夢想攸及哉?開圈有命,召牌課日,非不知寵光所被,叩謝宜先,而坐積逋慢,罪著虛縻,是非臣全昧駕屨之義,特其職任,尤異於前此所履,而決不可冒據故也。竊念我朝玉署之制,卽唐之直學士,宋之經筵官是耳。其必資啓沃而備顧問,格君心而贊皇猷,聲望淸裁,菀爲當世之俊彦,然後庶可謂稱其官矣。今乃以如臣無似,裒然置長官之列,欲求其盡職事而無瘝墜,則萬萬無是理矣。噫,臣嘗忝侍邇列,本末長短,莫由自掩,尺寸絲毫,都無可記,而不期之榮觀,旣侈旣濫,非常之寵遇,愈往愈隆,未知我聖明,奚取於臣,而誤恩之至此哉?若謂臣才猷足以一分承當,則竊恐則哲之明,或有所遺照,而貽累非細,若謂臣世受之職,而俾繩先武,則公器非可私於臣家者也。鵜梁久益招譏,蚊山未足喩重,惟是矢心向前,趨走爲恭,是臣區區之私,而人臣事君,可進則以進爲恭,不可進則以不進爲恭,亦嘗奉敎於君子矣。至若品第群英,專管圈錄,是何等重擧,而以臣疎迂愚昧之識,其何以愜公議而厭衆望,得免僨誤之罪乎?始不量度,終速辜負,則雖以我殿下天地父母之仁,欲爲之曲庇而曲貸,其可得乎,彌日伏地,譴何是俟,天召荐臨,呼望路阻,情窮勢迫,益無所容,左右參倚,萬難承膺,寧被瀆擾之誅,不敢爲冒進之計,略控衷實,仰首呼籲,伏乞聖慈,特垂體下之恩,俯察由中之悃,亟許鐫改臣所帶副提學之任,俾名器無至久褻,私分獲以少安焉,臣無任云云。答曰,省疏具悉。卿其勿辭行公。
丁未七月十一日卯時,大駕詣宗廟·景慕宮展謁後,仍詣總衛營,親臨一內禁軍試射擧動入侍時,行都承旨洪鍾應,左承旨徐戴淳,右承旨尹致秀,左副承旨李玄緖,右副承旨金穰根,同副承旨金益文,記事官徐堂輔·金有淵·洪祐命·金炳雲,檢校待敎南秉哲·李㘾·趙鳳夏·李裕元,待敎洪淳穆,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金左根,副提調洪鍾應進前奏曰,侵早勞動,聖體,若何?上曰,一樣矣。出協陽門,通禮跪啓請降輿乘輦,上降輿乘輦,由肅章門·進善門,出敦化門。致秀曰,雨勢如此,侍衛軍兵雨具,何以爲之乎?上曰,侍衛軍兵雨具,從便爲之。出駕敎進發至宗廟大門外,通禮跪啓請降輦乘輿,上降輦乘輿,至齋室門外,通禮跪啓請降輿,上降輿入齋室,展謁時至,通禮跪啓請出次,上改具冕服以出,步詣至東神門外,通禮跪啓請執圭,鍾應進圭,上執圭。致秀曰,侍衛當使之來待西神門乎?上可之。入就版位,通禮跪啓請鞠躬四拜興平身,上行四拜禮,仍詣殿內各室奉審訖,仍出西神門,通禮跪啓請釋圭,上釋圭,鍾應跪受。左根曰,乘輿以進似好矣。上曰,置之。步詣永寧殿東神門外,通禮跪啓請執圭,鍾應進圭,上執圭入就版位,通禮跪啓請鞠躬四拜興平身,上行四拜禮,仍詣殿內各室奉審訖,還出東神門,通禮跪啓請釋圭,上釋圭,鍾應跪受。右議政朴晦壽,領敦寧洪在龍進前奏曰,觸冒勞動,聖體,若何?上曰,一樣矣。晦壽曰,雨勢連霔,乘輿以進似好矣。上曰,少有霽意,不必乘輿矣。晦壽曰,今此漂船所泊處,卽古群山掌內,而該鎭適値空鎭,此時擧行多端,該僉使改差,以將校中勤幹人,令該曹口傳擇差,罔夜下送,何如?上曰,依爲之。出擧條上曰,漂船若不卽還去,將何以措處乎?晦壽曰,彼輩旣有所願云,則許施之前,似無速去之意矣。上曰,彼輩乞糧,容或無怪,而頻頻來泊,甚可痛矣。晦壽曰,然矣。上曰,此旣異於尋常漂船,則兩南易有騷撓之端矣。晦壽曰,不無是慮,而靡費亦似不少矣。上仍步還齋室,少頃,通禮跪啓請外辦,上改具衮服以出,通禮跪啓請乘輿,上乘輿出廟大門,通禮跪啓請降輿乘輦,上降輿乘輦,進發至景慕宮大門外,通禮跪啓請降輦乘輿,上降輦乘輿,至齋室門外,通禮跪啓請降輿,上降輿入齋室,展謁時至,通禮跪啓請出次,上改具冕服以出,入就版位。通禮跪啓請鞠躬再拜興平身,上行再拜禮,仍詣廟內奉審,仍詣望廟樓就版位,通禮跪啓請鞠躬四拜興平身,上行四拜禮,仍命閣臣捲帳奉審訖,仍還齋室,少頃通禮跪啓請外辦,上改具衮服以出,通禮跪啓請乘輿,上乘輿出宮大門,通禮跪啓請降輿乘輦,上降輿乘輦,進發詣總衛營,至降輦所,通禮跪啓請降輦,上降輦入外湛恩堂。致秀以司謁入稟曰,先後廂軍兵·出番禁軍扈衛軍官留陣營,今當解嚴,而請出標信擧行,何如?上曰,以已下標信擧行可也。又敎曰,百官退去可也。又敎曰,總衛使入參可也。少頃,通禮跪啓請外辦,上改具軍服,出內湛恩堂,通禮跪啓請乘輿,上乘輿詣平志亭,通禮跪啓請降輿,上降輿陞座訖。致秀曰,今當試射,而巡數何以爲之乎?上曰,已例,何如?兵曹判書趙秉鉉曰,別無一定之規,惟在當日處分矣。致秀曰,額外禁軍,每以單巡試之,而額內禁軍,則或三巡或五巡,試之之時多矣。上曰,依此爲之可也。秉鉉曰,柳葉箭·片箭,竝試之乎?上曰,只以柳葉箭試之可也。上曰,宰樞執鼓等節,竝置之可也。致秀曰,參試以誰爲之乎?上曰,行首別軍職·行首宣傳官,竝使之擧行可也。致秀曰,禁軍別將李升權,監試次當仍留壇上,而方在記過中,不敢入參云矣。上曰,以何事記過乎?致秀曰,向者親政時,有罪記過矣。上曰,記過分揀,使之監試可也。致秀曰,還宮內門路,何以爲之乎?上曰,還宮內門路,以保定門爲之。出駕敎上曰,餘在應射人,令兵判,明日自外試射可也。秉鉉曰,處所以何處爲之乎?上曰,北營設行,可也。仍還入內湛恩堂,還宮時至,通禮跪啓請外辦,上出次乘座馬,出營大門,由黃橋入弘化門·保定門,命出標信解嚴,由萬八門還內,諸臣以次退出。
上在昌德宮。停常參·經筵。
徐戴淳啓曰,明日召對,取稟。傳曰,停。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐戴淳啓曰,右承旨尹致秀,今日不爲仕進,卽爲牌招,何如?傳曰,允。
備忘記,慶源都護府使成永豊,宣沙浦僉使徐仁浩下直,各長弓一張,長箭一部,片箭一部,筒兒一箇賜給。
注書徐堂輔病,代以金顯龜爲假注書。
傳于徐戴淳曰,應敎許遞,前望入之。
應敎前望入之,沈敬澤落點。
徐戴淳,以弘文館言啓曰,新除授應敎沈敬澤,卽爲牌招察任,何如?傳曰,允。
以平安監司趙鶴年狀啓,順安縣民家全頹事,傳于金穰根曰,當此農殷之時,民戶之全頹,聞甚矜惻,元恤典外,別加顧助,結構奠接之方,廟堂措辭分付。
以平安監司趙鶴年狀啓,慈山府民家全頹事,傳于金穰根曰,當此農殷之時,民戶之全頹,聞甚矜惻,元恤典外,別加顧助,結構奠接之方,廟堂措辭分付。
金益文啓曰,大司憲洪學淵,掌令李貞夏·尹哲求,持平張仁遠·趙獻永牌不進,執義成近默在外,監察茶時之意,敢啓。傳曰,知道。
以大司諫李孝淳,司諫申佐模,獻納韓兢人,掌令尹哲求,持平張仁遠·趙獻永牌不進罷職傳旨,傳于金益文曰,只推。
以右承旨尹致秀牌不進罷職傳旨,傳于金益文曰,只推。
以應敎沈敬澤牌不進罷職傳旨,傳于金益文曰,只推。
李玄緖,以吏曹言啓曰,因全羅監司洪羲錫移文,扶安縣監尹景善催促,則今初十日下去云矣。呈狀內矣身發行之路,得接親病沈重之報,萬無前進之望,卽速入啓遞改云,其親病旣如是,則有難强令還任,改差,何如?傳曰,允。
又以纂輯廳摠裁官意啓曰,本廳郞廳前應敎朴來萬,時無職名,令該曹口傳付軍職,何如?傳曰,允。
金益文,以備邊司言啓曰,扶安縣監,纔已遞改矣。該縣以漂船到泊事,擧行是急,不容暫曠,令該曹勿拘常格,口傳擇差,催促赴任,何如?傳曰,允。
又以備邊司言啓曰,諸道及總營秋操行否,竝請稟處矣。詰戎,國之大政,而春秋組練,停廢已久,値玆少康之年,固當依例設行,而間因民力未蘇,專務休養,戎器而抛棄,軍籍而闕焉。置之相忘之域,今若一朝,遽責其徵赴,又添以勞費,則此與暫廢而旋行有異,其所擾民,尤爲甚焉。今秋八道三都水陸諸操巡歷巡點,竝姑停止,至於官鎭門聚點,使之着意擧行,無敢視以文具,有堤堰處,移點完役,依近例爲之,而北關賙救處,則竝與聚點停免,各樣都試·覆試·審考講及停退都試,竝爲設行之意,分付,何如?傳曰,允。
吏曹口傳政事,以趙然明爲扶安縣監。
兵曹口傳政事,副司果單朴來萬。
刑曹啓目粘連,江西張正利獄事,半匏起話,遽戕査女,人喙游辭,反諉胞弟,敗俗蔑倫,胡至此極?屢度鳴金,轉益兇獰,嚴訊輸款,何如?啓依允。又啓目粘連,楚山崔信天獄事,淫婦遷賄,始爲禍胎,悖漢惹鬧,竟致戕變,肋後傷損,痕著三打,頭質供招,辭同四證,一毫無疑,三尺至嚴,訊推取服,何如?啓依允。又啓目粘連,楚山金致河獄事,鬧起白晝市上,死在黑夜堰下,痕損昭著,參看明的,更加訊推,期於得情,何如?啓依允。又啓目粘連,熙川金士國獄事,左後肋傷痕紫黯,一箇女立證明白,揮板亂打,已露眞贓,獄具案成,無容更議,加訊得情,何如?啓依允。
上在昌德宮。停常參·經筵。
李玄緖啓曰,明日召對,取稟。傳曰,停。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,鐵原都護府使具鏘和,昌城都護府使李昞植下直,各長弓一張,長箭一部,片箭一部,筒兒一箇賜給。
尹致秀啓曰,假注書金顯龜,時無職名,令該曹依例付軍職,冠帶常仕,何如?傳曰,允。
又啓曰,來十八日,專經武臣殿講日次,而誕日問安相値,頉稟之意,敢啓。傳曰,知道。
傳于李玄緖曰,左承旨許遞,前望入之。
承旨前望入之,南性敎落點。
尹致秀啓曰,新除授右副承旨南性敎,卽爲牌招,何如?傳曰,允。
李玄緖,以弘文館言啓曰,應敎沈敬澤,旣有只推之命,卽爲牌招察任,何如?傳曰,允。
傳于李玄緖曰,臺諫竝許遞,前望入之。
金益文啓曰,大司憲·執義·掌令二員,持平二員未差,監察茶時之意,敢啓。傳曰,知道。
臺諫前望入之,大司憲閔致成,大司諫金在田,掌令睦仁㘽,持平金會明·許傳,獻納鄭翊朝,正言李承輔落點。
李玄緖啓曰,新除授掌令睦仁㘽,持平金會明·許傳,正言李承輔方在奪告身中,何以爲之?敢稟。傳曰,蕩滌敍用。
又啓曰,吏曹郞廳來言,守令有闕,政事,取稟。傳曰,政官牌招開政。
有政。吏批,行判書徐憙淳進,參判韓鎭庭,參議李公翼竝牌招不進,右承旨李玄緖進。啓曰,羅州牧使,今當差出,而本州以湖南雄邑,物衆地大,素稱難治,不可不擇差,他道有聲績未準朔守令竝擬,何如?傳曰,允。以鄭爲副校理,徐箕淳爲知經筵,李嘉愚爲知義禁,尹致膺爲羅州牧使,柳德魯爲長興府使,金鍍爲端川府使,奉常參奉單鄭昌休,前縣監趙學點年七十,今加通政,侍從臣前正言趙在應本生父移施事,承傳,兼春秋單吳泰權·卓雲翰·徐在懋。
兵批,行判書趙秉鉉病,參判金箕晩病,參議申大膺入直進,參知睦用錫病,右副承旨南性敎進。護軍金學淵,副護軍徐戴淳·趙得林·林肯洙·李孝淳,副司直成近默·申佐模·李貞夏·尹哲求·趙獻永·張仁遠·韓兢人,副司果趙在應·李容佐,副司正金顯龜,以上竝單付。
吏批,再政。以金在根爲執義,李寅奭爲司諫,申泰運爲掌令,趙雲卿爲正言,洪羲宗爲副校理,李又新爲典籍,善山府使徐有喬·李寅升·李允植,知義禁單李嘉愚,傳于李玄緖曰,善山府使,以前府使金淵根擬入。
吏批,三政。改望,以金淵根爲善山府使。
以吏曹參議李公翼牌不進罷職傳旨,傳于李玄緖曰,只推。
南性敎,以弘文館言啓曰,副修撰申泰運,移拜掌令,下番闕直,事甚未安。修撰兪錫煥·沈承澤,副修撰洪翼爕,竝卽牌招,以爲推移入直之地,何如?傳曰,允。
李玄緖,以備邊司言啓曰,卽見全羅監司洪羲錫狀啓,則萬頃縣古群山掌內漂到異樣船問情中,彼人有請借船隻事矣,彼船之致傷,如何?我船之合用與否,雖未可遙度,而彼旣以無船可歸爲言,而請借數隻船,則其在柔遠之義,不宜一切防塞,且彼行不可不由水,水路不可不以船,則雖欲靳許,無說可藉。第以漕船中稍大完固者幾隻,泊待於該島近處,使彼人詳審擇用事,令任譯開諭事狀,俾知朝家款待優恤之意,邊情封啓,事係時急,而輒費多日,極涉稽緩,嚴飭擧行事,亦爲分付於道帥臣處,何如?傳曰,允。
又以總衛營言啓曰,本營屬三鎭營束伍軍兵等,今秋習操,因備邊司稟處停止,只以官鎭門聚點設行,而其中有堤堰修築處,則依例代點赴役事,關飭之意,敢啓。傳曰,知道。
上在昌德宮。停常參·經筵。
尹致秀,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
南性敎啓曰,今日乃是處暑,自明日視事,當爲取稟。而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,明日召對,取稟。傳曰,停。
金益文啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于南性敎曰,禮房承旨,馳詣宗廟·徽定殿·景慕宮,奉審摘奸以來。
李玄緖啓曰,卽者檢閱洪祐命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以修撰沈承澤,副修撰洪翼燮牌不進罷職傳旨,傳于南性敎曰,只推。
南性敎,以弘文館言啓曰,副應敎未差,校理朴商壽·柳興奎差祭,副校理鄭·洪羲宗在外,上番闕直,事甚未安。應敎沈敬澤,卽爲牌招入直,何如?傳曰,允。
金益文啓曰,大司憲閔致成在外,執義金在根,掌令睦仁㘽·申泰運,持平金會明·許傳牌不進,監察茶時之意,敢啓。傳曰,知道。
以大司諫金在田,正言李承輔·趙雲卿,執義金在根,掌令睦仁㘽·申泰運,持平金會明·許傳牌不進罷職傳旨,傳于金益文曰,只推。
南性敎,以奎章閣言啓曰,明日卽書香閣秋孟朔大奉審日次,時原任閣臣,依節目進詣擧行之意,敢啓。傳曰,知道。
金穰根,以戶曹言啓曰,時御所內各司雨漏修改吉日時,令日官金有晉推擇,則今七月二十二日辰時爲吉云,以此日時擧行之意,敢啓。傳曰,知道。
檢閱洪祐命疏曰,伏以,臣卽接家信,臣母宿病,又自日昨添肆,諸症隨加,眞元凜綴,暑令調將,旣失於適宜,藥餌扶護,不容其暫緩,悶煎之極,敢玆呼籲擅離,瀆撓不勝惶懍,伏乞聖明,俯垂矜察,亟遞臣職,仍治臣罪,以安私分,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
藥房都提調權敦仁,提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿口傳問安。答曰,知道。
南性敎啓曰,明日召對,取稟。傳曰,停。
金益文啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,全羅兵使李元夏下直,長弓一張,長箭一部,片箭一部,筒兒一箇賜給。
尹致秀啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
李玄緖啓曰,知義禁李嘉愚,除拜後過三日,不爲出肅,依定式推考警責,仍卽牌招察任,何如?傳曰,允。
南性敎,以奎章閣言啓曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
以應敎沈敬澤牌不進罷職傳旨,傳于金益文曰,只推。
南性敎,以弘文館言啓曰,新錄事,命下矣。校理朴商壽·柳興奎,修撰沈承澤,副修撰洪翼燮,竝卽牌招,以爲備員會圈之地,何如?傳曰,允。如有違牌,勿爲呼望。
又以弘文館言啓曰,新除授副校理鄭,時在全羅道昌平地,洪羲宗,時在江原道原州地,經筵入番事緊,請竝斯速乘馹上來事,下諭。傳曰,許遞。
傳于洪鍾應曰,故直閣朴周壽夫人卒逝云,賻物依定式輸送事,分付該曹。
金益文啓曰,大司憲閔致成在外,執義金在根,掌令睦仁㘽·申泰運,持平金會明·許傳牌不進,監察茶時之意,敢啓。傳曰,知道。
以大司諫金在田,司諫李寅奭,獻納鄭翊朝,正言李承輔·趙雲卿,執義金在根,掌令睦仁㘽·申泰運,持平金會明·許傳牌不進罷職傳旨,傳于金益文曰,只推。
備邊司,訓鍊大將改望,以李應植爲訓鍊大將。
兵曹,訓鍊大將單李應植。
尹致秀啓曰,新除授訓鍊大將李應植,卽爲牌招,傳授命召,何如?傳曰,允。
又啓曰,御營大將李應植,移拜訓鍊大將矣,將兵之任,不可一刻無摠察之人,何以爲之?敢稟。傳曰,禁將兼察。
又啓曰,御營大將·禁將兼察事,命下矣。兼察御營大將任聖皐,卽爲牌招聽傳敎,何如?傳曰,允。
備邊司,以金煐爲御營大將。
兵曹,御營大將單金煐。
尹致秀啓曰,新除授御營大將金煐,卽爲牌招,傳授命召,何如?傳曰,允。
金益文啓曰,卽者吏曹郞廳來言,長興府使柳德魯,端川府使金鍍,諫院雖已署經,憲府則大司憲閔致成在外,執儀金在根,掌令睦仁㘽,持平金會明,許傳未肅拜,只有掌令申泰運一人,不得備員署經云,未肅拜人員,竝卽牌招,何如?傳曰,一司除署經。
校理朴商壽疏曰,伏以,卽者館錄會圈,召牌儼臨,繼以有勿呼望之命,在臣分義,固當蹶趨承,而臣之老母,宿抱貞痼,長在沈淹,三夏之內,連患暑證,數日之間,又添暴泄,消導無效,眞元凘敗。自昨夜忽發急癨之症,昏窒不省,轉側須人,雜試方技,一直危劇,臣情到此,萬萬焦迫,暫時離捨,實無其路,而牌望路阻,惶隘轉甚。玆敢冒死陳章,仰瀆崇嚴,伏乞聖慈,亟遞臣所帶之職,以便救護,仍治臣猥屑之罪,以肅朝綱,不勝幸甚,臣無任云云。省疏具悉。爾職許遞。
上在昌德宮。停常參·經筵。
南性敎啓曰,明日召對,取稟。傳曰,停。
金益文啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,都憲外竝許遞,前望單子入之。
備忘記,京畿水使金翰喆下直,長弓一張,長箭一部,片箭一部,筒兒一箇賜給。
金益文啓曰,大司憲閔致成在外,執義,掌令二員,持平二員未差,監察茶時之意,敢啓。傳曰,知道。
臺諫前望單子入之,大司諫李經在,執義宋來熙,司諫權馦,掌令朴斆默·石基坤,獻納兪世煥,持平尹景善·韓致容,正言朴文·鄭鴻淳落點。
金穰根啓曰,新除授持平尹景善,以前任扶安縣監,方在解由未出中,何以爲之?敢稟。傳曰,勿拘。
弘文錄五點,趙龜植·李·李裕膺·尹景善·金會明·趙熙哲·尹行謨·宋廷和·趙雲卿·趙在應。
特進官抄啓,金英淳·金洙根·李應植·洪鍾應·李時在·吳取善·趙亨復·尹致定·南獻敎·洪耆燮·金大根·趙秉駿·金公鉉·朴容壽·曺錫雨·洪羲錫·洪鍾英·李源益·曺錫亨·尹定鉉·任百經·洪祐順·宋持養。
金益文,以纂輯廳摠裁官意啓曰,本廳郞廳前司諫李寅奭,前獻納鄭翊朝,時無職名,令該曹口傳付軍職,何如?傳曰,允。
兵曹口傳政事,副司果單,李寅奭·鄭翊朝。
金益文,以兵曹言啓曰,今七月十七日,武臣堂上朔試射日次,而大殿誕日前一日,不得開坐,載在法典,依例停止之意,敢啓。傳曰,知道。
敎嘉善大夫京畿水軍節度使兼三道統禦使·喬桐府使金翰喆書。王若曰,楓宸切聽鼙之思,疇作玉塞長城,桐營揀仗鉞之材,庸畀金湯重地。眷彼高林鉅鎭,卽是近畿要衝,藩翰彌鞏於上游,緩急爲沁都唇齒,管轄專制於三道,設置視統營規模,威望政須其人,肆朝家責任之甚重,振刷宜及今日,矧邇來凋弊之多端。惟卿,韎韋令譽,簪紳華閥,盤錯之利器合試,遇事不煩擾而適宜,箕裘之先業無隳,莅官互寬嚴而有濟。爲親老而屢辭邊閫,可見移孝事君,分宸憂而暫試畿防,夙知遺愛在衆。玆授卿以京畿水軍節度使兼三道統禦使·喬桐府使,卿其祗服寵命,勉恢良圖,統水軍而居海陸之交,莫曰昇平之已久,進卿班而兼芻牧之任,所以委寄之不輕。繕我樓櫓,修我臺隍,克盡固圉之政,峙乃糗糧,敹乃甲胄,益殫詰戎之方。故玆敎示,想宜知悉。知製敎兪錫煥製進
上在昌德宮。停常參·經筵。
自申時至人定,灑雨下雨,測雨器水深一分。
自人定至十八日開東,灑雨下雨,測雨器水深一分。
南性敎啓曰,明日召對,取稟。傳曰,停。
金益文啓曰,大司憲閔致成,執義宋來熙在外,掌令朴斆默·石基坤,持平尹景善·韓致容未肅拜,監察茶時之意,敢啓。傳曰,知道。
尹致秀啓曰,來二十一日,朝參日次矣,敢稟。傳曰,停。
南性敎啓曰,來二十一日,輪對日次矣,敢稟。傳曰,當次人受點,後日次待令。
備忘記,乶下僉使韓用履下直,長弓一張,長箭一部,片箭一部,筒兒一箇賜給。
尹致秀,以都摠府言啓曰,今日入直內三廳,武兼禁軍及軍兵等,當爲中日習射技放,而大殿誕日前一日相値,不得設行之意,敢啓。傳曰,知道。
又以備邊司言啓曰,卽見全羅監司洪羲錫狀啓,則前後問情,亦旣屢矣。何可使人人課日問答,徒使彼人厭苦,而有若尋常漂船之按例問情者乎?只當隨機探察其動靜所爲,續續馳啓之地,而今番問情,彼人數轉語又發米船事矣。此事前已草記知委擧行,形止之尙此寥寥,未知緣何,而目下道理,莫如糧饌船隻許給之爲急務,火速擧行,務盡優厚之意,更爲嚴飭。雖以撥路言之,初十日問情者,十二日封啓,又費五日,始爲來到,此時邊報,何等緊急,而若是稽緩,亦極駭歎,該道臣姑先從重推考,何如?傳曰,允。
上在昌德宮。停常參·經筵。
大殿誕日,內閣·政院·玉堂·朝廷二品以上·六曹堂上單子問安。答曰,知道。
大王大妃殿·王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。
南性敎啓曰,明日召對,取稟。傳曰,停。
金益文啓曰,大司憲閔致成,執義宋來熙在外,掌令朴斆默·石基坤,持平尹景善·韓致容未肅拜,監察茶時之意,敢啓。傳曰,知道。
大王大妃殿,以承傳色口傳下敎曰,有下敎事,時原任大臣留待。
大王大妃殿,以承傳色,諺書下敎于賓廳曰,五百年宗社之托,惟在主上一身,而春秋漸盛,螽斯之慶,尙今晼晩,不幸坤殿有疾恙,不可以藥治期望,此非但未亡人曁王大妃殿情事憂悶而已。擧國顒望之心,所同然也。祖宗陟降之靈,其所企待,尤當如何?今日大事,廣求儲嗣爲急,若趑趄不言,虛度歲月,則憂慮罔措,不知所屆。謹遵國朝已例,揀選士族中處子,置諸嬪御,則廣嗣之道,惟在於此。今此諺敎于朝廷,極爲不安,而此實邦家大計,故不得不如是縷縷,卿等須思有宗社大慶之道焉。
洪鍾應啓曰,時原任大臣,率禮堂請對矣。傳曰,入侍。
南性敎,以禮曹言啓曰,今此大殿誕日諸道所封賀箋中,鳳山郡守申觀浩,雖非應封官,以別軍職封進矣。一體看審捧入,而全羅兵使吳致賢,慶尙左兵使尹喜豊,俱在拿命中,羅州牧使金有喜,纔已坐罷,所封箋文,依前例,竝不爲捧入之意,敢啓。傳曰,知道。
又以禮曹言啓曰,傳曰,慈敎如此懇切,謹當奉承矣,自十四歲至十九歲處子禁婚,限八月望前捧單以入事,命下矣。自今日依例禁婚嫁事,分付京外捧單,來八月十五日內捧入,而貫籍不同李氏,國戚而當身爲八寸親,內殿同姓七寸親,異姓六寸親及父母未俱全者,俱不捧單,而在前多有李氏及國戚至親外,竝勿拘之例,今亦依此擧行,何如?傳曰,允。
又以禮曹言啓曰,今此嬪嘉禮時,設廳然後凡節當爲擧行,堂上,本曹三堂上例兼,郞廳一員,令吏曹啓下,都廳以下,待設廳啓下,何如?傳曰,允。
丁未七月十八日辰時,上御誠正閣。時原任大臣,率禮曹堂上請對入侍時,行都承旨洪鍾應,記事官金有淵·洪祐命·金炳雲,領府事趙寅永,判府事鄭元容·權敦仁·金道喜,右議政朴晦壽,禮曹判書金東健,參判金鼎集,參議南秉哲,以次進伏訖。上曰,史官分左右。寅永等進前奏曰,涼意雖生,老炎猶熾,陰雨近又蒸濕,將攝宜加愼重,此時聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,日前聞醫官所傳,則間以滯泄之候,進御香砂平胃散云,今則果已平復乎?上曰,已差勝矣。敦仁曰,平胃散又當繼進乎?上曰,又欲進服矣。寅永曰,今當誕辰慶節,伏想兩慈殿欣滿之情,尤當,如何?在臣等益不勝慶祝之忱矣。寅永曰,俄者東朝所下諺敎,卽已翻謄入啓矣,果爲經覽乎?上曰,覽之矣。寅永曰,東朝聖意,伏想於情理事勢之間,十分斟量,有此下敎,此實爲宗社大計,祖宗已例也。臣等更無容仰達,而區區所顒祝者,惟日望螽斯之慶矣。上曰,有傳敎然後當擧行乎?敦仁曰,然矣。寅永曰,傳敎下後,應行之節,時任大臣,自當稟定矣。晦壽曰,嬪揀擇吉日,自禮曹當爲稟處,而禁婚限年捧單,承傳敎後可以擧行矣。上曰,限年禁婚,當以幾歲爲限乎?寅永曰,前或有自十六歲,至二十歲爲限之時,又或有自十五歲,至十八歲爲限之時矣。上曰,自十四歲至十九歲爲限,則何如乎?寅永曰,惟在處分矣。上曰,捧單當以何間爲限乎?丁未年則二十日之間,盡爲收單,仍行初揀擇矣。寅永曰,正廟朝已例旣如是,則二十日爲限似好,而今則以一朔爲限,亦未爲不可矣。上命書傳敎曰,慈敎如此懇切,謹當奉承矣。自十四歲至十九歲處子禁婚,限八月望前捧單以入事分付。晦壽曰,禮堂今旣登筵擇日,使之進前稟定,似好矣。東健進前奏曰,吉日以何間推擇乎?上曰,收單後可以更議乎?敦仁曰,何間推擇與待下敎爲之,惟在處分矣。上曰,更待下敎爲之好矣。上曰,此以草記稟定,何如乎?寅永曰,此奏當入於筵說中矣。寅永曰,坤殿患候,臣等猶未能詳知,今始承聆,伏不勝萬萬驚慮矣。然而寶齡尙未鼎盛,氣血又未充實,則藥餌保護,尤不宜少忽。雖以閭巷家婦女言之,若有似此證形,苟能對症投劑,以盡調治之道,則多有奏效者矣,況於莫重之地乎?自今益加調護,是臣區區之望也。上曰,當留念矣。敦仁曰,醫藥之節,不可少忽,醫官連爲入診,議進當劑,益加保護,事面當然矣。上命大臣先退,仍命史官就座。又命退,諸臣以次退出。
上在昌德宮。停常參·經筵。
南性敎啓曰,明日召對,取稟。傳曰,停。
金益文啓曰,大司憲閔致成,執義宋來熙在外,掌令朴斆默·石基坤,持平尹景善·韓致容未肅拜,監察茶時之意,敢啓。傳曰,知道。
注書金有淵病,代以姜夏奎爲假注書。
南性敎啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日親行望拜禮,何以爲之乎?敢稟。傳曰,當親行北苑望拜禮矣。
南性敎,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則先農壇·先蠶壇·雩祀壇·祈雨壇·司寒壇·馬祖壇壇上及四面紅箭門墻垣階砌,俱爲無頉,而南壇西邊紅箭門頹仆,漢江壇北邊紅箭門頹仆,厲壇東邊紅箭門頹仆,卽爲修改事,分付該監,而此後看護等節,另加申飭之意,敢啓。傳曰,知道。
又以禮曹言啓曰,卽接綏陵官員所報,則本陵造泡寺,昨年秋以局內華陽寺,自本曹草記定奪,屬寺當爲定給,而無可合寺刹,尙稽至今,誠爲可悶。卽聞慶尙道大丘地桐華寺僧徒,自願付屬,而遠外之事,未諳虛實,齋官別岐詳探,果如所聞,卽爲劃付於華陽寺,祭享時造泡香盤等事,使之合力擧行之地云矣。陵寢泡寺定給屬寺,多有已例,今此桐華寺,依齋官望報,定屬華陽寺,仍除僧役,以爲專意應役於泡寺事,分付該道臣,何如?傳曰,允。
又以禮曹言啓曰,卽接全羅監司洪羲錫移文,則以爲,井邑縣鄕校聖殿正間前簷滲漏,仰土剝落,椽木朽傷,瓦子破落,不可不趁今修改,告由移還安祭香祝,自本曹啓稟下送云矣。井邑縣鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
金益文,以備邊司言啓曰,昨以問情之太近煩屑,有所草記矣。雖以水虞候問情記觀之,一事疊問,已爲欠緊,而許多人之屢要錄示,諸件物之連請點視,此係尋常漂船之例問者,而何可援引於今番,視若莫可違越之事乎?一島之內,問情之官,其數甚多,亦豈無貽弊民邑之端乎?萬頃·扶安兩地方官,則勢當留待擧行,而其外別問情官,竝令卽爲還官,水虞候,別無可罪之端,分揀使之還任,以日探動靜陸續馳啓之意,更爲申飭於該道臣處,何如?傳曰,允。
領府事趙寅永箚曰,伏以,臣乞骸之懇,已三年于玆矣。聖眷愈隆,微忱愈切,而及奉春初批旨,至及臣家喪威之荐酷,臣奉讀未半,聲淚俱發,臣雖頑如木石,顧何敢遽爲更籲計哉?然而臣之病已極矣。臣之力已竭矣,臣之志已耗矣。拭巾視蔭,只俟符到,其不能復有藉手爲公家事者,甚明,非但臣自諒然也。抑亦聖明之所畢燭,而臣所兼管諸任,不爲不少,如閟宮之莫嚴,太常之莫重,廚院之莫謹,譯館之莫氄,俱非如臣耄昏,所能句當,又如軍監扈廳,雖曰閒務,亦自有多少酬副。況又寶鑑摠裁之任,借無目下考校之役,究竟看詳,有不容辭,臣以甚神精能自堪於尋數編摩密細之事功乎?似此必辭乃已,卽由在公爲苟冒,在私爲難任故耳。儻能脫卸,無所繫絆,縱未能卽蒙休退,亦可以優閒自在,玆敢畢控衷素,仰瀆崇嚴,伏願殿下,竝賜遞免,俾安賤分,幸甚幸甚。取進止。答曰,省箚具悉卿懇。閟宮·太常都提擧,今姑許副,餘他諸任,閑務也,卿其安心勿辭。仍傳于金益文曰,此批答,遣史官傳諭。
上在昌德宮。停常參·經筵。
夜自五更至二十一日開東,月暈。
藥房副提調洪鍾應啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。兩慈殿氣候一樣矣,卿不必入侍矣。大王大妃殿·王大妃殿·中宮殿口傳問安。答曰,知道。
金益文,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
金益文啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
洪鍾應啓曰,右承旨李玄緖,今日不爲仕進,卽爲牌招,何如?傳曰,允。
持平韓致容啓曰,臣言議巽軟,風裁陋劣,淸朝耳目之任,本不近似。而迺者持憲特除,忽下於夢想之外,怵畏義分,雖不得不章皇出肅,而第臣於本府,已經掌憲,揆以臺體,承膺無路,請命遞斥臣職。答曰,依啓。
以掌令朴斆默,持平尹景善,獻納兪世煥牌不進罷職傳旨,傳于金益文曰,只推。
以右承旨李玄緖牌不進罷職傳旨,傳于金益文曰,只推。
南性敎啓曰,明日北苑望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
又啓曰,明日北苑望拜禮時,九卿當爲進參,而右參贊安光直,戶曹判書李穆淵病不進,竝卽牌招,以爲淸齋之地,何如?傳曰,允。
傳于金益文曰,明日出宮門路,以宜春門爲之。
南性敎,以吏曹言啓曰,卽接司僕寺牒報,則以爲,今此大報壇親行望拜禮敎是時,本寺正,例爲進輿差備,而正未差,卽速變通,以爲擧行之地云,司僕寺正未差之代,口傳備擬以入之意,敢啓。傳曰,知道。
又以吏曹言啓曰,卽接掌樂院牒報,則以爲,今此大報壇親行望拜禮敎是時,本院正,例爲協律郞進參,而正未差,卽速變通,以爲擧行之地云,掌樂院正未差之代,口傳備擬以入之意,敢啓。傳曰,知道。
吏曹口傳政事,以朴商壽爲司僕正,尹哲求爲掌樂正。
金益文,以備邊司言啓曰,谷城縣殿牌作變罪人,旣已承款,敬差官當爲差送矣。特因廚傳之爲弊,令道臣具格擧行,敬差官稟旨安徐,多有已例。監刑官,以道內守令,差定假都事擧行,亦係近例,而今此湖南,方値邊政,凡屬除弊之方,不可不念,敬差官與監刑官,竝依此例施行事,分付,何如?傳曰,允。
又以司僕寺一二提調意啓曰,公稅防納,法禁至嚴,而今番珍島牧場本寺稅納狼藉,京貿奸狀畢露,穀品麤劣,前所未有,其在重法式杜後弊之道,不可仍置,該監牧官徐室輔,爲先罷黜,令該府拿問勘罪,何如?傳曰,允。
又以義禁府言啓曰,全羅監司洪羲錫狀啓內,谷城縣監權涑罪狀,令攸司稟處事,啓下矣。權涑時在任所云,依例發遣府羅將拿來,何如?傳曰,待待命拿囚。
又以義禁府言啓曰,因忠淸監司金洙根啓本,洪州牧使尹致誠罪狀,令攸司稟處事,及宣惠廳粘目內,鴻山縣監金魯謙,令該府拿問處之事,傳旨啓下矣。尹致誠·金魯謙,俱在任所云,依例發遣府羅將,竝拿來,何如?傳曰,待待命拿囚。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
南性敎啓曰,明日召對,取稟。傳曰,停。
洪鍾應啓曰,來二十五日,朝參日次矣,敢稟。傳曰,停。
傳于洪鍾應曰,戶房承旨,與禮曹堂上·戶曹郞廳,依定式馳詣宣武祠,奉審摘奸以來。
傳于南性敎曰,初揀擇,以來月旬前擇入,收單,今月內捧入。
傳于南性敎曰,左承旨許遞,前望入之。
承旨前望入之,曺雲承落點。
洪鍾應啓曰,新除授左承旨曺雲承,卽爲牌招,何如?傳曰,允。
傳于南性敎曰,泮長有闕之代,前望入之。
大司成前望入之,尹致秀落點。
傳于南性敎曰,右承旨·左副承旨,竝許遞,前望入之。
承旨前望入之,吳取善·徐憲淳落點。
南性敎,以禮曹言啓曰,傳曰初揀擇,以來月旬前擇入,收單,今月內捧入事,命下矣。初揀擇吉日,令日官李秉洪推擇,則來八月初二日爲吉云,以此日擧行乎?敢稟。傳曰,以此日爲之。
又以禮曹言啓曰,卽接忠州幼學李正秀所志,則以爲,族兄哲秀,嫡妾俱無子,以其同姓二十寸兄光秀第二子謙愚,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李正秀所訴旣如此,依定式李光秀第二子謙愚,立爲李哲秀之後,何如?傳曰,允。
丁未七月二十一日卯時,上詣北苑。望拜禮親行入侍時,行都承旨洪鍾應,左承旨尹致秀,右承旨李玄緖,左副承旨金穰根,右副承旨南性敎,同副承旨金益文,記事官徐堂輔,假注書姜夏奎,記事官洪祐命·金炳雲,直提學金學性,檢校直閣尹定鉉,檢校待敎李㘾·趙鳳夏·李裕元,待敎洪淳穆,以次侍立。時至,通禮跪啓請外辦,上具翼善冠·黑圓領袍·靑鞓素玉帶,出宜春門。藥房都提調權敦仁,副提調洪鍾應進前奏曰,朝氣陰濕,此時勞動,聖體,若何?上曰,一樣矣。敦仁曰,御步輿似好矣。上曰,此去不遠,不必乘輿矣。仍步詣北苑,通禮前導詣拜位北向立,贊儀唱四拜,上行四拜禮訖,贊儀唱跪,上跪,司香官二員,進香案前三上香,贊儀唱俯伏興平身,上俯伏興平身,贊儀唱四拜,上行四拜禮訖,通禮前導還詣,至宜春門外。鍾應奏曰,臣以戶房承旨,宣武祠奉審,依定式今方進去矣。上可之。右議政朴晦壽進前奏曰,寢早勞動,聖體,若何?上曰,一樣矣。致秀曰,請出標信解嚴,上可之。仍由宜春門還內,諸臣以次退出。
上在昌德宮。停常參·經筵。
自開東至人定,灑雨下雨,測雨器水深四分。
南性敎啓曰,明日召對,取稟。傳曰,停。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于南性敎曰,七夕製,明日通方外爲之,試紙用大好紙,大提學,待明朝牌招。
金益文啓曰,大司憲閔致成,執義宋來熙在外,掌令朴斆默·石基坤,持平尹景善牌不進,一員未差,監察茶時之意,敢啓。傳曰,知道。
以掌令朴斆默·石基坤,持平尹景善,獻納兪世煥牌不進罷職傳旨,傳于金益文曰,只推。
徐憲淳,以戶曹言啓曰,時御所內各司雨漏處修改吉日,以今月二十二日辰時推擇啓下,而見今雨勢如此,瓦子多有霑濕,待快晴更爲擇日擧行,何如?傳曰,允。
南性敎,以禮曹言啓曰,揀擇單子二張,自漢城府輸送,故捧入之意,敢啓。傳曰,知道。
又以禮曹言啓曰,揀擇單子二張,自漢城府輸送,故捧入之意,敢啓。傳曰,知道。
又以禮曹言啓曰,卽接永禧殿官員所報,則明日七夕製試取時,本殿官員,俱爲觀光云矣。假官一員,依定式令吏曹,以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接徽定殿官員所報,則明日七夕製試取時,本殿官員,俱爲觀光云矣。假官一員,令吏曹口傳啓下,以爲代直後赴試之地,何如?傳曰,允。
曺雲承,以司僕寺一二提調意啓曰,濟州出來後運歲貢馬二百匹內,七匹中路故失,九匹中路病留,七匹津頭逃逸,二匹到本寺病留,十匹水原府別驍士,二十六匹訓鍊都監,二十匹總衛營,十二匹禁衛營,十二匹御營廳,十二匹兵曹軍馬分給除,實納馬八十三匹,禾毛色別單書入之意,敢啓。傳曰,知道。
金益文,以義禁府言啓曰,明日七夕製通方外爲之時,本府都事皆爲赴擧,只有武都事一員,當直入直,而本府入直,公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
義禁府啓目,珍島監牧官徐室輔原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,雲峯前縣監鄭裕健原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
刑曹啓目粘連,平壤全永叔獄事,女方議婚,忽被誣逼之辱,父乃致詰,遂成逞憤之擧,打踢交加,終致擅殺,人命攸關,遽難容貸,訊推得情,何如?判付啓依允。又啓目粘連,永柔鄭之玄獄事,墟市歸路,醉漢相逢,說去說來,彼怒此忿,刀刃倏起,人命遽戕,看證雖無,形症允合,訊推得情,何如?判付啓依允。又啓目粘連,順安奴永祿獄事,當場手犯,莫犯於二證,脈錄痕損,畢露於兩檢,參以法律,允合償命,訊推取服,何如?判付啓依允。又啓目粘連,宣川朴重世獄事,摟處子而潛逃,壻自露醜,憾阿嬌之疎棄,翁返逞毒,刀杖交加,當下殞絶,情理殘酷,倫常斁敗,另加嚴訊,必取輸款,何如?判付啓依允。又啓目粘連,庇仁崔斗三獄事,烟管因成厲階,醉漢畢竟捨命,而四度檢驗,執因具涉摸索,艾灸藥試,旣有屍親口供,揆以常理,尤是疑案,曹讞擅便,亦所不敢,上裁,何如?判付啓依回啓施行爲良如敎。
檢閱洪祐命疏曰,伏以,新除授左承旨臣曺雲承,卽臣之外三寸叔也。臣所帶春秋之銜,在法當遞,玆敢援例陳章,仰瀆崇嚴,伏乞聖明,俯垂監諒,亟遞臣兼帶之職,俾存公格,以安私分焉,臣無任云云。省疏具悉。疏辭下該曹稟處。
吏曹啓目粘連,觀此藝文館檢閱洪祐命上疏,則以爲,左〈副〉承旨臣曺雲承,卽臣之外三寸叔也。臣所帶春秋之銜,在法當遞,伏乞聖明,俯垂鑑諒,亟遞臣兼帶之職,俾存公格亦爲白有臥乎所,相避之法,在下當遞是白乎矣,史官春秋兼銜,法不得減下是白如乎,承政院左副承旨曺雲承所帶春秋館修撰官之任,今姑減下,何如?判付啓依允。
上在昌德宮。停常參·經筵。
曺雲承,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
南性敎啓曰,明日召對,取稟。傳曰,停。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
注書徐堂輔病,代以李鍾淳爲假注書。
吳取善啓曰,假注書李鍾淳,時無職名,令該曹依例付軍職,冠帶常仕,何如?傳曰,允。
南性敎啓曰,大提學趙秉鉉,旣已承牌,弘文提學徐箕淳,內閣提學·藝文提學朴永元,竝卽牌招,同參考試,何如?傳曰,允。
傳于南性敎曰,都承旨持此御題,與大提學,偕往泮宮,試取以來。
洪鍾應啓曰,臣與大提學趙秉鉉,偕往泮宮,七夕製儒生試取,則收券爲一千三百七十張矣,捧入之意,敢啓。傳曰,知道。
傳于南性敎曰,七夕製表居首三下生員金益容直赴會試,之次草三下生員沈相殷給二分,幼學朴鳳夏給一分,之次次上生員安孝一等七人,竝令該曹考例施賞。
傳于南性敎曰,入格儒生,明日延英門外施賞。
金益文啓曰,大司憲閔致成,執義宋來熙在外,掌令朴斆默·石基坤,持平尹景善牌不進,一員未差。監察茶時之意,敢啓。傳曰,知道。
以掌令朴斆默·石基坤,持平尹景善,獻納兪世煥牌不進罷職傳旨,傳于金益文曰,只推。
吳取善,以吏曹言啓曰,今此社稷大祭祭官中,時無職名人,令該曹口傳付軍職,何如?傳曰,允。
兵曹口傳政事,副護軍李玄緖,副司果李承輔,以上竝單付。
南性敎,以禮曹言啓曰,揀擇單子十一張,自漢城府輸送,故捧入之意,敢啓。傳曰,知道。
又以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
又以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
金益文,以義禁府言啓曰,全羅監司洪羲錫狀啓內,龜山僉使片鼎禹,泰安郡守宋觀和罪狀,竝令攸司稟處事,啓下矣。片鼎禹今方待命拿囚,宋觀和時在任所云,依例發遣府羅將拿來,何如?傳曰,允。待待命拿囚。
義禁府啓目粘連,向前徐室輔亦,稅納米之京貿,旣違法意,該色吏之作奸,亦未禁察是白乎則,其在礪後之道,難免當勘之律,以此照律,何如?判付啓依允。又啓目粘連,向前鄭裕健亦,印符去來,本自嚴重,面看傳授,則是法典是白去乙,諉以兵營之有關致此擅送而空鎭,事未前有,罪難參恕,以此照律,何如?判付啓依允。
上在昌德宮。停常參·經筵。
自午時至人定,灑雨下雨,測雨器水深一寸五分。
自人定至三更,灑雨下雨,測雨器水深一寸四分。
南性敎啓曰,明日召對,取稟。傳曰,停。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲閔致成,執義宋來熙在外,掌令朴斆默·石基坤,持平尹景善牌不進,一員未差。監察茶時之意,敢啓。傳曰,知道。
以掌令朴斆默·石基坤,持平尹景善,獻納兪世煥牌不進罷職傳旨,傳于金益文曰,只推。
金益文啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
南性敎,以禮曹言啓曰,揀擇單子三張,自漢城府輸送,故捧入之意,敢啓。傳曰,知道。
又以禮曹言啓曰,揀擇單子三張,自漢城府輸送,故捧入之意,敢啓。傳曰,知道。
曺雲承,以兵曹言啓曰,卽接西所衛將林輔榮牒報,則北水閣水門鐵箭及下橫鐵橫木年久破傷云,爲先令紫門監,堅實樹柵,卽速修改,而把守軍兵,金虎門入直軍八名除出,限修改間嚴加守直之意,分付,何如?傳曰,允。
曺雲承啓曰,卽者兵曹郞廳來言,曜金門北水閣水門鐵箭,年久破傷,今方修改,當爲開鑰云矣。依例除標信開閉之意,敢啓。傳曰,知道。
曺雲承,以訓鍊都監言啓曰,因兵曹草記,北水閣水門鐵箭下橫鐵及橫木破傷處,金虎門入直軍八名除出,將校一人率領,限修改間嚴加守直之意,敢啓。傳曰,知道。
上在昌德宮。停常參·經筵。
自四更至二十六日開東,灑雨下雨,測雨器水深四寸七分。
藥房提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
南性敎啓曰,明日召對,取稟。傳曰,停。
金益文啓曰,大司憲閔致成,執義宋來熙在外,掌令朴斆默·石基坤,持平尹景善牌不進,一員未差。監察茶時之意,敢啓。傳曰,知道。
傳于曺雲承曰,大臣·備局堂上引見。
吏曹,都堂錄會圈五點趙龜植·李·李裕膺·尹景善·金會明·趙熙哲·尹行謨·宋廷和·趙雲卿·趙在應。
傳于南性敎曰,玉堂有闕之代,前望入之。
玉堂前望入之,校理李,副校理李裕膺,副修撰尹景善落點。
南性敎啓曰,新除授副修撰尹景善,以前任扶安縣監,方在解由未出中,何以爲之?敢稟。傳曰,勿拘。
傳于南性敎曰,副應敎有闕之代,金建銖除授。
傳于南性敎曰,軍資正金炳冀,副校理除授。
吏曹,副應敎金建銖,副校理金炳冀,已上除授事,承傳。
傳于吳取善曰,尙衣一提調,惠民二提調相換。
吳取善,以吏曹言啓曰,今月初五日次對入侍時,上京守令催促下送事,允下。而定州牧使李熙絅,以省掃事受由,在於忠淸道公州地云,故斯速還官之意,發關知委於該道臣處矣。該牧使今方上京,謂以親病猝重,不得下去云,親病旣如是,則有難强令還任,改差,何如?傳曰,允。
有政。吏批,行判書徐憙淳進,參判韓鎭庭牌招不進,參議李公翼式暇,同副承旨金益文進。以南鍾三·宋燉爲持平,金學性爲刑曹參判,朴晦壽爲奉常都提調,朴晦壽爲景慕宮都提調,申泰運爲軍資正,朴來萬爲司成,蔡果永爲南部都事,李源命爲定州牧使,尹羲烈爲江界府使,兪莘煥爲全義縣監,金有淳爲鎭安縣監。嘉禮廳堂上三單金東健·金鼎集·南秉哲,郞廳金得秀,兼養賢主簿李又新,成均博士金大鉉,以上竝單付,尙衣提調洪在龍,惠民提調金左根相換。
兵批,行判書趙秉鉉病,參判金箕晩病,參議申大膺入直進,參知睦用錫病,左副承旨曺雲承進。以方允弼爲珍島監牧官,護軍李源益,副護軍金穰根·金在田·趙學點·李熙絅,副司直金在根·申泰運·睦仁栽·許傳·金會明·韓致容·鄭·洪羲宗,副司果趙雲卿,副司正李鍾淳,以上竝單付。
以掌令朴斆默·石基坤,持平尹景善,獻納兪世煥牌不進罷職傳旨,傳于金益文曰,只推。
南性敎,以禮曹言啓曰,揀擇單子四張,自漢城府輸送,故捧入之意,敢啓。傳曰,知道。
又以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
曺雲承,以摠衛營言啓曰,本營兼內吹四十四名,今秋等習角賞,謹依判下單子,每名各木二疋式,分給之意,敢啓。傳曰,知道。
又以兵曹言啓曰,內吹螺赤,今秋等習角賞格木,謹依判下別單,分等施賞之意,敢啓。傳曰,知道。
又以兵曹言啓曰,五衛將權,除授在外,過限未肅拜,朴有鵬·安萬亨·異膺善,忠翊衛將崔祉鉉,文臣兼宣傳官沈敬澤·金元植,俱以病難供職,呈狀乞遞,竝改差,何如?傳曰,允。
又以司僕寺一二提調意啓曰,濟州出來先運年例進上馬八匹,三名日進上馬六十匹,凶咎駑駘馬二十匹,合八十匹內二匹中路故失,七匹中路病留,二匹津頭逃逸,一匹到本寺病留除,實納馬七十六匹,禾毛色別單書入之意,敢啓。傳曰,知道。
刑曹啓目粘連,彦陽朴加每獄事,提擲廳下,手勢緊猛,倒仆庭畔,氣息昏窒,苟非毒打,詎致速死,加訊取服,何如?判付啓依允。
又啓目粘連,昌原明允喆獄事,犯因幾晦而後顯,詞供始呑而終吐,疑隨渙氷,案具成鐵,嚴訊輸款,何如?判付啓依允。
又啓目粘連,金山禹巴金獄事,捽髻狠鬪之狀,旣出證犯,撲胸被傷之痕,已著摘奸,犯旣執的,法宜必償,嚴訊得情,何如?判付啓依允。
又啓目,淸州張奉伊獄事,醜行之女經斃,無究覈之道,中毒之漢回甦,無代償之命,道啓傅生,恐合欽恤,獄體至重,亦涉擅便,上裁,何如?判付啓依回啓施行爲良如敎。
丁未七月二十五日辰時,上御誠正閣。大臣·備局堂上引見入侍時,左副承旨曺雲承,假注書李鍾淳,事變假注書金大鉉,記事官洪祐命·金炳雲,右議政朴晦壽,行吏曹判書徐憙淳,行兵曹判書趙秉鉉,判敦寧府事金蘭淳,行知敦寧府事金左根,左參贊金興根,行大護軍李嘉愚,水原留守李若愚,刑曹判書李憲球,行大護軍任聖皐,禮曹判書金東健,廣州留守趙斗淳,行大護軍徐箕淳,漢城府判尹金英淳,行大護軍成遂默,工曹判書李景在,行護軍李應植·金學性,校理柳興奎,以次進伏訖。上曰,史官分左右。晦壽進前奏曰,近日晨夕過涼,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,次對爲之。晦壽曰,異船之來爲日已久,間雖屢次問情,而情固難測,無以詳探,至有船隻許借之擧,而合用與否,姑未可知。且彼小艇之忽然泛走,云是雇船之行者,似或無怪。但不幾日,將有回信云者,猶未可信,而見今京譯官問情手本,則彼輩亦知朝廷優恤柔遠之意,多有感謝底語云,而但以雇船之遲待,我船之鈍小,捲歸之早晩,無以預料,目下所見,誠爲悶鬱矣。所謂書封一節,最爲關緊,而還給與否,其間多日,仍無下落,邊情所係,極爲疎漏。該道臣從重推考,其元本使之謄送者,姑未來到,而想其辭語,必是復申昨年書意,大抵彼言旣云專爲討答而來,則決無公然回棹之理,究竟事勢,誠難一例退却,無所發落而已也。第以此雖貴國摠帥抵我輔相之書,而其在人臣無外交之義,無以領受作答之意,使任譯答而拒之,更以問情官之意,隨其問答,書示本事顚末,而折之以義理,則彼雖異類,亦有人心,事之曲直,自當分別。然則在我不失事面,而在渠亦可以藉此歸報矣。其書示之辭意,則自當承文院撰出,而姑俟渠書謄上之後,參量事情,更爲稟定,何如?上曰,依爲之。今番異樣船事,本道擧行失宜甚多,誠如所奏矣。糧米之不得卽施,已非柔遠之意,書封之仍無下落,亦欠綜察之擧,該道臣,爲先姑施越俸五等之典,水使,亦施越俸三等之典,自廟堂嚴加申飭,使之務盡應接,毋致疎漏之地可也。出擧條上曰,道伯擧行,多有稽緩矣。晦壽曰,湖南本無撥遞,固不如西路,而苟能嚴加申飭,則時急邊報,豈如是遲滯乎?糧米之未卽入給,雖緣問情前格例,而亦未免太緩矣。上曰,然矣。晦壽曰,卽見平安監司趙鶴年所報,則今番江界察邊時欽差贈犒官行支供與馱費雇貰一萬一千六百餘兩及沿站丁錢蕩減條三千二百餘兩,竝請區劃矣。支供運費,有非煩請者,而其中贈給所需一千三百餘兩,不可無措劃,就列邑勅留中計減丁錢,旣係支放,亦宜給代,以本營賑餘穀一千七十石許劃,何如?上曰,依爲之。出擧條晦壽曰,卽見開城留守金大根所報,則本府句管關西穀見縮條,今年耗米二千石,請卽區劃矣。支放給代,便成年例,以海西所在本司句管各名穀會錄耗中,許令區劃,何如?上曰,依爲之。出擧條晦壽曰,向以北邊犯越事,會査狀聞後,更爲稟處之意,草記行會矣。迄過兩朔,尙無動靜,非但事關邊情,揆以擧行,寧容若是稽緩乎?當該道臣,從重推考,査事斯速登聞事,申飭,何如?上曰,依爲之。出擧條晦壽曰,今聞法司堂上中,有實病之人云,有不可許久曠務,今姑許遞,令政院政官牌招,開政差出,何如?上曰,依爲之。出擧條晦壽曰,向來夏享時,諸執事齋宿執頉奪告身勘罪者爲多人,而其中侍從四人,日前以前望,蒙恩點敍用矣,同罪異罰,宜有一番提稟,故敢此仰達矣。上曰,一體敍用可也。出擧條晦壽曰,武將之毋得懸頉賓對,自有朝飭,而御營大將金煐,來詣朝房,不爲登筵,雖緣老病,事體則未安,推考,何如?上曰,依爲之。出擧條上曰,都堂錄,何間當爲之乎?晦壽曰,當知應參諸人無故之時,從速擧行矣。上曰,誰當行圈乎?晦壽曰,文衡吏曹堂上參贊提學諸人員矣。上曰,然則諸人,今皆登筵乎?晦壽曰,果皆登筵矣。上曰,今番館錄,無乃太簡乎?大抵簡勝於濫。然而亦過於簡矣。晦壽曰,然矣。當選者近多積滯,故慮或數爻之太濫,似如是至簡選矣。上曰,然矣。雖明年更爲之,未爲不可,亦有一年再錄之時矣。晦壽曰,正廟朝有一年再錄之時矣。上曰,應參諸人,旣皆登筵,則退出賓廳,雖今日爲之好矣。晦壽曰,旣伏承下敎,筵退後卽當出令會圈矣。上命大臣就座。雲承曰,諸宰奏事。憙淳曰,今此嘉禮納采納幣時,受敎書官及宣敎命官,當爲塡差,而取考庚子·丁未謄錄,則皆以嘉禮廳首堂上啓下,故敢此仰達矣。上曰,依爲之。出擧條晦壽曰,嘉禮廳堂上,例以禮曹三堂上差下矣。度支尙方,亦多有擧行之事,而皆不得主管,則不無掣礙之端,取考丁未謄錄,則以度支尙方堂郞各一員,兼管照檢,有所定式,今番亦依此爲之恐好矣。上曰,唯。雲承曰,玉堂所懷奏之。興奎曰,臣愚竊以爲聖王治平之道,在於學問,學問之工,貴乎專一,此政周詩所以頌緝熙也。鄒聖所以戒寒曝也,法講中轍,已踰周歲,召對停閣,亦爲許久,群下之悶鬱,當如何也哉?臣未敢知,豈以聖學之已成治化之已隆,不足以諮詢於臣僚而然歟?如臣淺陋,固不可與論也。經幄中一二臣,豈可無以資啓沃者哉?自昔聖人,不自滿假,謙而受益,故聖而益聖矣。顧今庚炎已退,新涼漸生,伏願猛加聖念,法講·召對,課日引接,討論經史,毋至間斷,則治平之道,亶不在是乎?此臣所以區區顒望也。上曰,所陳當體念矣。出擧條雲承曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,仍命史官就座。又命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深三寸。
自人定至二十七日開東,灑雨下雨,測雨器水深二寸二分。
南性敎啓曰,明日召對,取稟。傳曰,停。
金益文啓曰,大司憲閔致成,執義宋來熙,持平南鍾三在外,掌令石基坤呈辭,朴斆默,持平宋燉未肅拜,監察茶時之意,敢啓。傳曰,知道。
南性敎,以吏曹言啓曰,今此文宣王釋奠祭祭官中,時無職名人,令該曹口傳付軍職,何如?傳曰,允。
又以禮曹言啓曰,揀擇單子四張,自漢城府輸送,故捧入之意,敢啓。傳曰,知道。
又以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
曺雲承,以都摠府言啓曰,今日入直內三廳,武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
又以兵曹言啓曰,卽接東所入直衛將張雲鶴牒報,則宣仁門南邊水門鐵箭及橫木,爲雨水所激,全數破傷云,爲先令紫門監,堅實樹柵,卽速修改,而把守軍兵,銅龍門入直軍八名除出,限修改間嚴加守直之意,分付,何如?傳曰,允。
又以禁衛營言啓曰,因兵曹草記,宣仁門南邊水門鐵箭及橫木破傷處,銅龍門入直軍八名除出,哨官一員率領,限修改間嚴加守直之意,敢啓。傳曰,知道。
上在昌德宮。停常參·經筵。
自開東至酉時,灑雨下雨,測雨器水深一寸六分。
自五更至二十八日開東,灑雨下雨,測雨器水深一寸二分。
南性敎啓曰,明日召對,取稟。傳曰,停。
又啓曰,來初一日,輪對日次,而社稷大祭齋戒相値,頉稟之意,敢啓。傳曰,知道。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人鄭裕健·徐室輔,當爲照律,片鼎禹當爲捧供,而判義禁洪敬謨,知義禁李嘉愚,俱有身病,同義禁洪鍾英差祭,只有同義禁宋持養一員,不得備員開坐云,判義禁洪敬謨,知義禁李嘉愚,竝卽牌招,何如?傳曰,允。
又啓曰,判義禁洪敬謨,知義禁李嘉愚牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
南性敎,以弘文館言啓曰,新除授副應敎金建銖,校理李,副校理金炳冀·李裕膺,副修撰尹景善,竝卽牌招察任,何如?傳曰,允。
金益文啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉牌不進,監察茶時之意,敢啓。傳曰,知道。
以掌令朴斆默·石基坤,持平宋燉,獻納兪世煥牌不進罷職傳旨,傳于金益文曰,只推。
以校理李,副修撰尹景善牌不進罷職傳旨,傳于南性敎曰,只推。
南性敎,以奎章閣言啓曰,若値大雨,則在直閣臣,不待備員,稟旨奉審事,載在閣志矣。雨勢連日大霔,臣進詣奉謨堂·書香閣及閣內諸處奉審之意,敢啓。傳曰,知道。
又以奎章閣言啓曰,臣進詣奉謨堂·書香閣奉審,則奉謨堂四面簷下及三門內外簷東·西廡俱爲滲漏,書香閣閤內斑子微有漏痕,西北邊外簷,亦爲滲漏,閣內諸處,亦多有間間雨漏,待快晴卽速修改之意,分付該曹,何如?傳曰,允。
嘉禮廳,敎命文製述官趙秉鉉,預差朴永元,書寫官南秉哲,預差李裕元。
南性敎,以嘉禮廳言啓曰,本廳都廳,成均館司成朴來萬差下,使之察任,何如?傳曰,允。
又以嘉禮廳言啓曰,今此嘉禮時,前縣監安時赫,前五衛將李得祿,別看役差下,使之看役,何如?傳曰,允。
又以禮曹言啓曰,卽接永禧殿參奉所報,則來八月初一日朔焚香,本殿官員一員,當爲受香,而參奉今方入直,令有闕未差,無以擧行云矣。令有闕之代,令該曹以在京無故人,口傳差出,以爲受香之地,何如?傳曰,允。
吏曹口傳政事,以金在獻爲永禧殿令。
南性敎,以禮曹言啓曰,卽接軍資監判官洪羲人所志,則以爲,庶族姪故引儀完謨,嫡妾俱無子,以其同姓嫡十八寸兄登謨庶子馨周,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長洪羲人所訴旣如此,依定式洪登謨庶子馨周,立爲洪完謨之後,何如?傳曰,允。
曺雲承,以都摠府言啓曰,再明日文宣王釋奠祭香祝親傳時,侍衛·寶劍,當爲備員,而副摠管李啓朝差祭,李源益有實病,三員未差,無以備員,令政院稟旨變通,與未差之代,竝令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李憲球·李嘉愚·朴容壽·曺錫亨·姜時永爲副摠管。
兵曹,都摠管單李憲球·李嘉愚。
兵曹口傳政事,副司果單李敎寅·金耆升·李昌廷。
曺雲承,以訓鍊都監言啓曰,本局千摠金鎰,身病猝重,勢難察任,改差,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深三寸六分。
自人定至二十九日開東,灑雨下雨,測雨器水深一寸八分。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
吳取善啓曰,行右承旨徐憲淳,今日不爲仕進,卽爲牌招,何如?傳曰,允。
曺雲承啓曰,判義禁洪敬謨,知義禁李嘉愚再牌不進推考傳旨,今方捧入,而開坐命下之後,連事違召,無意承膺,事甚未安。竝所當更請牌招,而係是一日三牌,何以爲之?敢稟。傳曰,更爲牌招。
南性敎啓曰,卽者社稷署官員來言,今此秋享大祭神位出安奉還時,提調一員,當爲進參,而都提調權敦仁有身病,提調朴永元在外不得進參云,何以爲之?敢稟。傳曰,提調許遞,前望單子入之。
社稷提調前望單子入之,徐箕淳落點。
傳于曺雲承曰,明日出宮門路,以協陽門爲之。
曺雲承啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉牌不進,監察茶時之意,敢啓。傳曰,知道。
以掌令朴斆默·石基坤,持平宋燉,獻納兪世煥牌不進罷職傳旨,傳于曺雲承曰,只推。
南性敎,以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
又以弘文館言啓曰,校理李,副修撰尹景善,旣有只推之命,竝卽牌招察任,何如?傳曰,允。
以副修撰尹景善牌不進罷職傳旨,傳于南性敎曰,只推。
曺雲承,以都摠府言啓曰,明日文宣王釋奠祭香祝,再明日社稷大祭香祝親傳時,侍衛·寶劍,當爲備員,而都摠管成遂默,副摠管權大旨·姜時永差祭,都摠管李憲球,副摠管朴容壽,俱有實故,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以興宣君昰應·金景善爲都摠管,以趙亨復·曺錫雨·洪祐順爲副摠管。
兵曹,副摠管單金景善。
義禁府啓目,龜山僉使片鼎禹,泰安郡守宋觀和等原情云云,問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
上在昌德宮。停常參·經筵。
自開東至申時,灑雨下雨,測雨器水深七分。
藥房都提調權敦仁,提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
口傳啓曰,文廟釋奠大祭香祝親傳有命,時刻將屆,而雨勢連霔,少無開霽之意,此時勞動,有非節宣之方,伏乞亟許收還,千萬顒祝,惶恐敢啓。答曰,依啓。
金益文啓曰,大司憲閔致成,執義宋來熙,持平南鍾三在外,掌令朴斆默,持平宋燉未肅拜,掌令石基坤呈辭,監察茶時之意,敢啓。傳曰,知道。
曺雲承啓曰,備邊司郞廳來言,今日賓廳日次,而文宣王釋奠祭親傳香相値,不得來會云矣,敢啓。傳曰,知道。
傳于南性敎曰,禮房承旨,馳詣宗廟·徽定殿·景慕宮·文廟,奉審摘奸以來。
南性敎啓曰,祀典所重,何如?而今日文廟諸執事摘奸時,謁者朴賢楷不爲待令,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,令該府拿問嚴勘。
洪鍾應啓曰,假注書李鍾淳身病猝重,勢難察任,今姑改差,何如?傳曰,允。
李鍾淳改差,代以閔致庠爲假注書。
傳于南性敎曰,發遣吏郞,諸執事請齊與否,摘奸以來。
傳于曺雲承曰,明日出宮門路,以萬安門爲之,還宮門路,以協陽門爲之。
洪鍾應啓曰,明日親傳香,禮房承旨當爲齋宿,而右副承旨南性敎,纔已須資出去矣,卽爲牌招,何如?傳曰,允。
以右副承旨南性敎牌不進罷職傳旨,傳于金益文曰,只推。
金益文,以弘文館言啓曰,副修撰尹景善,旣有只推之命,卽爲牌招察任,何如?傳曰,允。
以副修撰尹景善牌不進罷職傳旨,傳于金益文曰,只推。
吳取善,以戶曹言啓曰,時御所內各司雨漏處修改吉日時,令日官李觀懋,更爲推擇,則來八月初六日卯時爲吉云,以此日時擧行之意,敢啓。傳曰,知道。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以禮曹言啓曰,來八月初二日初揀擇時,處所及處子詣闕時,門路,以何處擧行乎?敢稟。傳曰,處所,通明殿爲之,門路,通化門爲之。
又以禮曹言啓曰,卽接永禧殿官員所報,則今番雨後,正殿前面浮椽及南北挾室後面浮椽,神三門內外滲漏,移安廳第一室滲漏,黑長樻所覆紅綃袱紅木袱沾濕,第五室滲漏,黑長樻所覆紅綃袱紅木袱及下排地衣沾濕,御齋室前面春舌及浮椽滲漏云矣。修改之節,待晴擇日擧行,何如?傳曰,允。
曺雲承,以兵曹言啓曰,來八月初二日社稷大祭時,守門當爲塡差,而都摠府郞廳,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,北水閣水門鐵箭破傷處,今已修改矣,把守軍兵,解送直所之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而文宣王釋奠祭香祝親傳相値,不得設行之意,敢啓。傳曰,知道。
又以都摠府言啓曰,副摠管宋持養,以同知義禁府事,本府坐起晝仕出去之意,敢啓。傳曰,知道。
又以訓鍊都監言啓曰,因兵曹草記,北水閣水門鐵箭破傷處,今已修改矣,把守軍兵,還入直所,將校解送之意,敢啓。傳曰,知道。
金益文,以刑曹言啓曰,卽接忠淸監司金洙根文移,則靑山縣徒二年定配罪人徐仁錫限滿云矣。取考曹上配案,則仁錫以刃傷人物罪,乙巳七月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
刑曹啓目粘連,三登李永化獄事,犯因病母之遲供,終致戕妻之慘變,而道跋中諸條,儘有意見,允合參量,上裁,何如?判付啓依回啓施行爲良如敎。又啓目粘連,大丘楊廷豹獄事,情急復讐,縱不無可原之端,跡涉濫殺,實有所難恕之罪,而廟議曹讞,俱係鄭重,訊推得情,何如?判付啓依允。又啓目粘連,朴日大獄事,誣姦之說,忽及於新嫁之妹,醉酗之辱,且歸於旣骨之親,痕損已著兩檢,參證具備諸犯,依前訊推,何如?判付啓依允。又啓目粘連,尙州朴判老味獄事,本事不過是乾餱之愆,麤憤有甚於按劍之怒,由庭及房,始築終踢,哀彼老物,遽至殞絶,究厥情節,寧不慘毒,訊推取服,何如?判付啓依允。又啓目粘連,星州曺文尙獄事,以雇折竹,方激憾怒,以主推盤,顯有疎待,因此微細,至有溺死,歸之自溺,則形症脗合法文,謂之假投,則了無端緖,構誣犯蹕,已極無嚴,嚴懲之意,分付道臣,何如?判付啓依允。
義禁府照目粘連,雲峯前縣監鄭裕健矣本府議啓內,印符去來,本自嚴重,面看傳授,則是法典是白去乙,諉以兵營之有闕,致此擅送而空鎭,事未前有,罪難參恕,以此律罪,杖八十收贖,奪告身三等,私罪,奉敎依允爲旀,功減一等爲良如敎。又照目粘連,珍島前監牧官徐室輔矣本府議啓內,稅納米之京貿,旣違法意,該色吏之作奸,亦未禁察是白乎則,其在礪後之道,難免當勘之律,以此照律罪,杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又啓目粘連,向前片鼎禹段,稅船之大洋致敗,未能先事而操制,穀物之限外濫載,雖云有違於漕式,而係是原納之數,則此與私穀有異是白乎矣,旣至於臭載,不可全然參恕,以此照律爲白乎旀,宋觀和段,漕船臭載,雖云外洋,而旣在本境,穀數修報,不待勘合,而只憑口招,俱爲不審,亦難全恕,以此照律,何如?判付啓依允。
義禁府照目粘連,龜山僉使片鼎禹,泰安郡守宋觀和等矣本府議啓內,片鼎禹段,稅船之大洋致敗,未能先事而操制,穀數之限外濫載,雖云有違於漕式,而係是原納之數,則此與私穀有異是白乎矣,旣至於臭載,不可全然參恕,以此照律爲白乎旀,宋觀和段,漕船臭載,雖云外洋,而旣在本境,穀數修報,不待勘合,而只憑口招,俱爲不審,亦難全恕,以此照律罪,片鼎禹段,以不應爲律,笞四十收贖,附過還職,宋觀和段,以違令律,笞五十收贖,解見任別敍,竝只私罪,奉敎依允爲旀,宋觀和段,功減一等爲良如敎。
金益文,以義禁府言啓曰,時囚罪人徐室輔,杖一百流三千里定配照律公事,判付啓依允。功減一等事,命下矣。徐室輔,功減一等,杖一百收贖,告身盡行追奪,忠淸道保寧縣靑淵驛,徒三年定配,而以議啓內辭意具罪目,依例發遣府羅將,押送配所,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深三寸五分。
自人定至初二日開東,灑雨下雨,測雨器水深三寸四分。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
南性敎啓曰,明日召對,取稟。傳曰,停。
曺雲承啓曰,來初五日朝參日次矣,敢稟。傳曰,停。
金益文啓曰,大司憲閔致成,執義宋來熙,持平南鍾三在外,掌令朴斆默,持平宋燉未肅拜,掌令石基坤呈辭,監察茶時之意,敢啓。傳曰,知道。
傳于曺雲承曰,左副承旨,馳詣社稷,奉審摘奸以來。
吳取善啓曰,卽者吏曹郞廳來言,鎭安縣監金有淳,當爲署經,而兩司不備,不得署經云,除在外·未署經外,未肅拜人員,竝卽牌招,何如?傳曰,允。
金益文啓曰,鎭安縣監金有淳,憲府則雖已署經,諫院則大司諫李經在,司諫權馦,正言朴文在外,鄭鴻淳未署經,獻納兪世煥牌不進,不得署經,何以爲之?敢稟。傳曰,一司除署經。
以掌令朴斆默,獻納兪世煥牌不進罷職傳旨,傳于金益文曰,只推。
以忠淸監司金洙根狀啓,進上早紅柿子等,節序太早,限內不得封進,惶恐待罪事,傳于金益文曰,勿待罪事,回諭。
以全羅右水使李熙章狀啓,萬頃縣漂到異樣船,不能檢飭之失,在所難免,惶恐待罪事,傳于金益文曰,勿待罪事,回諭。
南性敎,以內醫院都提調·提調意啓曰,卽者咸鏡監營鹿茸進上入來,而膳狀則漲水渡涉之際,未免水沈,初不來呈,事勢則似或無怪,而入啓文蹟之中路沈失,極爲未安,當該審藥,令攸司科治,進上旣已入來,姑先捧上,而膳狀,使之更修正,罔夜上送,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,卽接漢城府移文,則南部幼學朴萬壽,間者下鄕,今始上來,修呈單子,故輸送云矣。日限雖過,實狀如此,依例捧入之意,敢啓。傳曰,知道。
又以禮曹言啓曰,卽接社稷署所報,則去夜雨後,神室內西邊仰板滲漏,流濕於神欌上云矣。修改之節,待晴擇日擧行,何如?傳曰,允。
丁未八月初一日卯時,上詣仁政殿月臺。社稷大祭親傳香入侍時,行都承旨洪鍾應,行左承旨吳取善,行右承旨徐憲淳,左副承旨曺雲承,右副承旨南性敎,同副承旨金益文,記事官徐堂輔,假注書閔致庠,記事官洪祐命·金炳雲,直提學金學性,檢校直閣尹定鉉·鄭㝡朝,檢校待敎南秉哲·李㘾·趙鳳夏·李裕元,待敎洪淳穆以次侍立。時至,通禮跪啓請外辦,上具翼善冠·衮龍袍,步出萬安門,通禮跪啓請乘輿,上乘輿,藥房提調金左根,副提調洪鍾應進前奏曰,侵早勞動,聖體,若何?上曰,一樣矣。仍由仁政殿內,詣月臺,通禮跪啓請降輿,上降輿,通禮前導詣褥位,南向立,引儀引獻官昌寧尉金炳疇,進詣褥位之左,通禮跪啓請跪,上跪,香室官員奉香祝,跪授雲承,雲承東向跪進,上受香祝,以授炳疇,炳疇西向跪受興,通禮跪啓請興,上興,通禮前導就階下祗送位,西向立,炳疇奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身。上曰,前後申飭,何如?而此等公故,喧譁猶如是,若陵行與擧動時,則當如何乎?鍾應曰,當各別申飭矣。上入幕次,通禮跪啓請出次乘輿,上出次乘輿。鍾應進前奏曰,前後申飭,何等截嚴,而今日親傳香時,咫尺喧譁,致勤下敎,當該禁喧郞廳,所當重勘,而本院請推之外,無他可施之罰,何以爲之乎?上曰,令該府拿問嚴勘可也。出擧條上曰,所當決棍,而今値齋日,決棍則安徐矣。仍出仁政門,由肅章門,入協陽門,雲承請出標信解嚴,上由宣化門還內。諸臣以次退出。
上在昌德宮。停常參·經筵。
自開東至午時,灑雨下雨,測雨器水深七寸二分。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于南性敎曰,初揀,更以旬前擇入。
曺雲承啓曰,卽者兵曹郞廳來言,敦化門·弘文館·曜金門三處水門,水勢漲溢,當爲開鑰云矣。依例除標信開閉之意,敢啓。傳曰,知道。
南性敎啓曰,卽者景慕宮官員來言,正殿北邊內墻頹圮,提調當爲奉審,而都提調朴晦壽有身病,提調朴永元在外,不得擧行云,何以爲之?敢稟。傳曰,提調許遞,前望入之。
景慕宮提調前望入之,金蘭淳落點。
傳于曺雲承曰,明日出宮門路,以協陽門爲之。
傳于南性敎曰,發遣吏郞,諸執事淸齋與否,摘奸以來。
金益文啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉牌不進,監察茶時之意,敢啓。傳曰,知道。
以掌令朴斆默·石基坤,持平宋燉,獻納兪世煥牌不進罷職傳旨,傳于金益文曰,只推。
南性敎,以禮曹言啓曰,傳曰,初揀更以旬前擇入事,命下矣。令日官李秉洪推擇,則今八月初四日爲吉云,以此日定行乎?敢稟。傳曰,以此日爲之。
又以弘文館言啓曰,副修撰尹景善,卽爲牌招察任,何如?傳曰,允。
以副修撰尹景善牌不進罷職傳旨,傳于南性敎曰,只推。
南性敎,以內醫院都提調·提調意啓曰,年例燕貿唐藥材,依昨年例磨鍊,別單書入之意,敢啓。傳曰,知道。
曺雲承,以兵曹言啓曰,今八月初四日景慕宮秋享大祭時,守門當爲塡差,而都摠府郞廳,除入直與在外,排擬苟艱,依定式軍門將官,代差以入之意,敢啓。傳曰,知道。
又以都摠府言啓曰,貳極門北邊墻垣二間許,因雨頹圮之意,敢啓。傳曰,知道。
又以兵曹言啓曰,卽接東所衛將張雲鶴牒報,則貳極門北邊內宮墻二間許,因雨頹圮云,爲先令紫門監,以杻把子及長木,堅實圍排,把守則建陽門入直軍十名除出,限修築間嚴加守直,而連接西所衛將鄭光禹牒報,則泰秋門西邊內宮墻二間許,因雨頹圮云,亦令紫門監,以杻把子及長木,堅實圍排,把守則金虎門入直軍十名除出,限修築間嚴加守直之意,敢啓。傳曰,知道。
又以訓鍊都監言啓曰,因兵曹草記,貳極門北邊內宮墻二間許頹圮處,建陽門入直軍十名除出,將校一人率領,限修築間嚴加守直,而泰秋門西邊內宮墻二間許頹圮處,金虎門入直軍十名除出,將校一人率領,限修築間嚴加守直之意,敢啓。傳曰,知道。
又以都摠府言啓曰,回泰門西邊墻垣二門許,因雨頹圮之意,敢啓。傳曰,知道。
又以都摠府言啓曰,崇化門南邊墻垣三間許,因雨頹圮之意,敢啓。傳曰,知道。
又以兵曹言啓曰,卽接北所衛將徐兗輔牒報,則崇化門南邊內宮墻三門許,因雨頹圮云,爲先令紫門監,以杻把子及長木,堅實圍排,把守則銅龍門入直軍十五名除出,限修築間嚴加守直,連接東所衛將張雲鶴牒報,則回泰門西邊內宮墻二門許,又爲頹圮云,亦令紫門監,以杻把子及長木,堅實圍排,把守則係是建陽門入直軍直所近處,限修築間,令建陽門入直軍,晝察夜巡之意,敢啓。傳曰,知道。
又以禁衛營言啓曰,因兵曹草記,崇化門南邊內宮墻三間許頹圮處,銅龍門入直軍十五名除出,哨官一員率領,限修築間嚴加守直,而元入直餘數不多,出番京中哨軍十名,添入警巡之意,敢啓。傳曰,知道。
又以兵曹言啓曰,卽接南所入直衛將金夏淵牒報,則金虎門南邊月廊本曹員役等所接近處,築墻二門許,頹圮云,爲先令紫門監,堅實圍排,卽速修築,而把守軍兵,金虎門入直軍十名除出,限改築間嚴加守直之意,分付,何如?傳曰,允。
又以訓鍊都監言啓曰,因兵曹草記,金虎門南邊月廊本曹員役等所接近處築墻二間許頹圮處,金虎門入直軍十名除出,將校一人率領,限改築間嚴加守直,而回泰門西邊內宮墻二間許頹圮處,限修築間,令建陽門入直軍,晝察夜巡之意,敢啓。傳曰,知道。
又以兵曹言啓曰,卽接西所入直衛將閔瑜世牒報,則北水閣東邊水門鐵箭,爲雨水所激破傷云,爲先令紫門監堅實樹柵,卽速修改,而把守軍兵,金虎門入直軍八名除出,限修改間嚴加守直之意,分付,何如?傳曰,允。
又以兵曹言啓曰,卽接宗廟署入直訓鍊院主簿尹畊烈牒報,則宗廟大門西邊墻垣十一間,頹圮云,臣秉鉉馳詣看審後,爲先令繕工監,以杻把子堅實圍排,依例樹柵,而今此頹圮處,則間數浩大,守直衛軍二名,如例定立,不無疎忽之慮,加定三名,合五名定立,限改築間嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接景慕宮入直訓鍊院主簿李行奎手本,則弘化門越邊含春苑墻垣五間,頹圮云,爲先令繕工監,堅實圍排,卽速修築,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接慶熙宮入直衛將朴東根牒報,則武德門西邊墻垣六間頹圮云,爲先令繕工監,堅實圍排,急速修築,而亦令巡邏營門,申飭校卒,限改築間各別巡察之意,分付,何如?傳曰,允。
又以兵曹言啓曰,卽接東道參軍具載獜牒報,則御營廳所授肅靖門東邊第一城廊近處,體城三間許頹圮云,爲先令繕工監,堅實圍排,急速修築,而把守軍兵,亦令該軍門,量宜定送,限改築間各別守直之意,分付,何如?傳曰,允。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
南性敎啓曰,明日召對,取稟。傳曰,停。
金益文啓曰,大司憲閔致盛,執義宋來熙,持平南鍾三在外,掌令朴斆默未肅拜,石基坤,持平宋燉呈辭,監察茶時之意,敢啓。傳曰,知道。
傳于南性敎曰,禮房承旨,馳詣景慕宮,奉審摘奸以來。
傳于南性敎曰,捧納承旨推考。
曺雲承,以備邊司言啓曰,卽見全羅右水使李熙章狀啓,則以可問不問,當檢不檢,至於歸艇之未遏,糧標之不受等事,水虞候李鐸,蝟島僉使車益顯,黔毛浦萬戶尹翊來,礪山府使成華鎭,益山郡守權永圭,古阜郡守徐逈淳,萬頃縣令朴宗瑱等罪狀,竝令攸司稟處云矣。而臚列全不襯當,擧措極涉駭妄,虞候以下諸倅請罪一款,竝置之,蓋其狀啓中辭意荒亂,至有戴罪躬問等語,尤不可但以妄發言。如此昏憒沒覺之人,不可仍置於梱帥之重任,卽施譴罷之典,其代政官牌招開政,各別擇差,待下批卽速下送,何如?傳曰,允。
有政。吏批,行判書徐憙淳進,參判韓鎭庭,參議李公翼牌招不進,右副承旨南性敎進。以徐箕淳爲知春秋,全道海爲禮曹正郞,金應根爲濟用判官,黃鍾奭爲敦寧主簿,洪大奎爲奉常主簿,兼養賢直長金大鉉,奉常奉事白宗逵,學正金文煥,學錄白宗逵,兼春秋金尙一,開城分敎官金尙濬,以上竝單付。
兵批,行判書趙秉鉉進,參判金箕晩病,參議申大膺入直,參知睦用錫病,左副承旨曺雲承進。以金景善爲同知,金鍵爲副摠管,趙學點·金致衡爲五衛將,金相健爲忠翊將,李胄遠,尹喜秀爲都摠經歷,白逌鎭爲中樞都事,李容鉉爲全羅右水使,全世光爲保山別將,壬海別將單李陽敏,大護軍徐左輔,及第李光善今加折衝加資事,承傳。兵批,再政。以李熙完爲都摠都事,申榏爲中樞都事,許濯爲訓鍊主簿,同知金致衝,僉知趙學點·金相健,副護軍李光善,以上竝單付。
以吏曹參議李公翼牌不進罷職傳旨,傳于南性敎曰,只推。
南性敎,以禮曹言啓曰,卽接成均館所報,則今番雨後,大成殿滲漏,正位及東西配位床卓前沾濕,東邊朴工與榱桷瓦子脫落,東廡滲漏,西廡滲漏,朴工瓦子脫落,啓聖祠滲漏,正位及東西配位床卓前,沾濕云矣。修改之役,待晴擇日擧行,何如?傳曰,允。
曺雲承,以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣六間半,南邊墻垣二間半及西邊墻垣六間許,頹圮云,爲先堅實圍排,待晴合力改築之意,敢啓。傳曰,知道。
南性敎,以禮曹言啓曰,卽接永禧殿官員所報,則正殿南邊內墻外面半間許,今日卯時量,頹圮云矣。依前例慰安之節,不爲磨鍊,改築之役,待晴擇日擧行,何如?傳曰,允。
又以禮曹言啓曰,卽接景慕宮官員所報,則正堂北邊內墻四間許,昨日申時量,頹圮云矣。慰安祭不卜日,今初五日設行,修改之役,待晴擇日擧行,何如?傳曰,允。
又以禮曹言啓曰,卽接獻陵參奉所報,則本陵王后陵上曲墻戌方一間,今初二日頹圮云矣。慰安祭不卜日,今初五日設行,修改之役,依定式本府留守進去奉審,狀聞後稟處,何如?傳曰,允。
又以禮曹言啓曰,卽接顯陵官員所報,則今番雨後,本陵王后陵上東邊曲墻一間許,向內頹圮云矣。慰安祭不卜日,今初五日設行,改築之役,臣曹堂上,當爲進去奉審後稟處,而崇陵陵上·元陵陵上莎草奉審事,臣曹堂上,旣已進去矣,依例兼爲奉審之意,敢啓。傳曰,知道。
又以禮曹言啓曰,卽接穆陵別檢所報,則今番雨後,本陵懿仁王后陵上東邊曲墻半間許頹圮,三階砌東邊沙汰處,廣爲二間,長爲四間,深爲一丈,仁穆王后陵上北邊曲墻半間許,頹圮云矣。今此曲墻有頉,不至大段,依前例慰安之節,不爲磨鍊,三階砌東邊沙汰處,臣曹堂上,當爲進去奉審,而崇陵陵上,元陵陵上莎草奉審事,臣曹堂上,旣已進去矣,兼爲奉審之意,敢啓。傳曰,知道。
又以禮曹言啓曰,卽接徽陵別檢所報,則今番雨後,本陵陵上北邊曲墻外面二間許,頹圮云矣。外面頹落,與內面有異,慰安奉審之節,依前例不爲磨鍊,改築之役,待晴擇日擧行,何如?傳曰,允。
又以禮曹言啓曰,卽接崇陵別檢所報,則今初二日之雨,本陵大王陵上莎草,自戌方至丑方蹲縮,長爲二十五尺,高爲十一尺,陵上南邊曲墻一間半,頹圮云矣。慰安祭不卜日,今初五日設行,陵上莎草修改之節,依法典政府以下進去,奉審後稟處,何如?傳曰,允。
又以禮曹言啓曰,卽接元陵別檢所報,則今初二日之雨,本陵大王陵上莎草,自卯方至未方蹲縮,長爲三十二尺,高爲十三尺,王后陵上莎草,自丑方至未方蹲縮,長爲四十五尺,高爲二十一尺,丁字閣殿內正間滲漏,神御床上,沾濕云矣。陵上莎草,有此蹲縮之患,萬萬驚悚,慰安祭不卜日,今初五日設行,修改之節,依法典,政府以下進去,奉審後稟處,何如?傳曰,允。
又以禮曹言啓曰,崇陵陵上,元陵陵上莎草蹲縮處奉審,政府以下進去事,草記允下矣。兩陵寢旣是一局之內,兼爲奉審之意,敢啓。傳曰,知道。
曺雲承,以兵曹言啓曰,卽接慶熙宮入直衛將朴東根牒報,則武德門西邊墻垣十九間頹圮云,爲先令繕工監,堅實圍排,急速修築,而亦令巡邏營門,申飭校卒,限改築間,各別巡察之意,分付,何如?傳曰,允。
又以訓鍊都監言啓曰,因兵曹草記,北水閣東邊水門鐵箭破傷處,金虎門入直軍八名除出,將校一人率領,限修改間嚴加守直之意,敢啓。傳曰,知道。
又以兵曹言啓曰,北水閣東邊水門鐵箭破傷處,今已修改矣,把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,北水閣東邊水門鐵箭破傷處,今已修改矣,把守軍兵,還入直所,將校解送之意,敢啓。傳曰,知道。
又以御營廳言啓曰,本廳字內肅靖門東邊第一城廊近處體城三間許頹圮處,令分授軍門,卽速修築,把守軍兵,量宜定送事,自兵曹草記矣,修築則待晴擧行,而本牙兵二十名,將官率領,限改築間,輪回嚴加把守之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而景慕宮秋享大祭齋戒相値,不得設行之意,敢啓。傳曰,知道。
吳取善,以吏曹言啓曰,尙衣院別提李圭煥,以其身病,呈狀乞遞,改差,何如?傳曰,允。
南性敎,以承文院都提調意啓曰,院寫字官前銜全墉·李容懋·金淳·李亨謨·彭繼容·白善榮·韓弘迪陞實,代肄習金慶喆·白孝萬·全孝訥·韓昌龍·全宅承·全宅正·廉羲榮,依例陞補,付軍職冠帶常仕,學生韓應耇·郭元淳·朴源植,童蒙李敬桓·李周桓·白順成,筆才頗有成就之望,屬于本院肄習,使之鍊業,何如?傳曰,允。
丁未八月初三日辰時,上詣仁政殿月臺。景慕宮秋享大祭親傳香入侍時,行都承旨洪鍾應,行左承旨吳取善,行右承旨徐憲淳,左副承旨曺雲承,右副承旨南性敎,同副承旨金益文,記事官徐堂輔,假注書閔致庠,記事官洪祐命·金炳雲,直提學金學性,檢校直閣鄭㝡朝,檢校待敎南秉哲·李㘾,待敎洪淳穆以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金左根,副提調洪鍾應進前奏曰,侵早勞動,聖體,若何?上曰,一樣矣。仍由協陽門·肅章門,入仁政門,詣月臺,通禮跪啓請降輿,上降輿,通禮前導詣褥位,南向立。引儀引獻官東寧尉金賢根,詣褥位之左,通禮跪啓請跪,上跪,香室官員奉香祝,跪授性敎,性敎東向跪進,上受香祝,以授賢根,賢根西向跪受興,通禮跪啓請興,上興。通禮跪啓請興,上興,通禮前導就階下祗送位,西向立,賢根奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,仍入幕次,通禮跪啓請出次乘輿,上出次乘輿,出仁政門,由肅章門,入協陽門。雲承請出標信解嚴,上由宣化門還內。諸臣以次退出。
上在昌德宮。停常參·經筵。
南性敎啓曰,明日召對,取稟。傳曰,停。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于南性敎曰,禮房承旨,馳詣景慕宮,奉審摘奸以來。
傳于曺雲承曰,旣承慈敎,幼學金在淸女,幼學洪啓周女,幼學鄭明源女,承旨吳取善女,及第金永爵女,竝再揀擇時詣闕,餘皆許婚。
傳于曺雲承曰,奉審大臣以下入侍。
金益文啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉牌不進,監察茶時之意,敢啓。傳曰,知道。
以掌令朴斆默·石基坤,持平宋燉,獻納兪世煥牌不進罷職傳旨,傳于金益文曰,只推。
南性敎,以弘文館言啓曰,副修撰尹景善,卽爲牌招察任,何如?傳曰,允。
吳取善,以吏曹言啓曰,孝陵修改告由祭典祀官兼大祝,前持平金昌秀塡差,而時無職名,令該曹口傳付軍職,何如?傳曰,允。
兵曹口傳政事,副司果單金昌秀。
南性敎,以宗親府言啓曰,本府卽列聖御諱奉安重地,而大廳與廊廨,年久破傷,未卽修補矣。日前雨水,大廳四面長椽與婦椽,竝爲頹壓,御諱樻子,無處奉安,故姑爲移安於庫直廳,而所見極甚惶悚,令該曹依舊修改,斯速擧行之地,何如?傳曰,允。
曺雲承,以備邊司言啓曰,彼人書封,今纔謄來,故謄本入啓,而其書辭不過望救糧船抵本道監司者,則此書,與昨年書,不可一例看。監司答書,以糧與船依願另施之意,善辭作答,事面穩便,書中旣有領回文之語,亦不可無發落。依前日筵奏,書示辭意,令槐院撰出下送,使問情官,眼同任譯,據理曉喩。監司答書,亦令一體撰出,下送完伯處,以爲傳致之地,何如?傳曰,允。
又以司僕寺一二提調意啓曰,兼內乘李熙完,昨日政,移拜都摠府都事矣,其代令該曹口傳差出,何如?傳曰,允。
丁未八月初四日酉時,上御誠正閣。奉審大臣以下入侍時,左副承旨曺雲承,記事官徐堂輔·洪祐命·金炳雲,右議政朴晦壽,繕工監提調李嘉愚,觀象監提調徐箕淳,禮曹參判金鼎集,以次進伏訖。上曰,史官分左右。晦壽進前奏曰,雨後數日,日氣似快晴,此時聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,別單俄已覽之,而奉審則果何如乎?晦壽曰,伏想已以書啓入鑑,而陵上莎草蹲縮處,若是浩大,萬萬驚悚矣。上曰,莎草退出後,當更補土乎?晦壽曰,然矣。崇陵陵上有頉處,長爲二十七尺,高十八尺,誠不少矣。元陵陵上奉審,則頉處,比齋官所報,爲尤多,此非齋官之當初誤報也。雨止後漸益蹲下,陵上全體,幾半蹲縮,長爲四十八尺之多,比初報,幾爲倍蓰,而高爲十四尺矣。大抵陵上莎草,每從修改處,後輒有頉,蓋緣新舊土,不相交合,莎草接縫處,雨水滲入,自致蹲縮之患,元陵修改,亦屢次矣。甲戌年元陵莎草,盡爲退出後修改,而今則雖難如是遽議,陵上幾半有頉,役事甚大,未安則極矣。今以油芚草芚等屬,堅緻覆蓋,雖更無大雨之慮,而悶悚則一日爲急,自該曹,當爲擇日以入,而使之卽速修改似好矣。上曰,修改時,政府以下當進去乎?晦壽曰,然矣。上曰,崇陵莎草枯損,修改亦屢次矣。晦壽曰,然矣。上曰,莎草何爲而每若是乎?不善着根而然乎,雨水汰落而然乎?晦壽曰,着根之初,非不茂盛,而每因潦水之滲入,易致損傷矣。見今秋夕不遠,節享時兼行告由,而修改則令該曹,以念前後擇日擧行,何如?上曰,依此爲之。晦壽曰,圖形想亦入鑑,而元陵王后陵上,則頉處俱在前面矣。上曰,頉處易在後面,而今乃前面乎?晦壽曰,崇陵陵上頉處,則自傍邊,至於後面矣。莎草蹲縮之間,罅隙似深,以手探之,無所抵到處,則其深,大略可揣矣。上曰,然則其莎草當盡退乎?晦壽曰,然矣。上曰,屛風石下,盡爲蹲縮乎?晦壽曰,然矣。晦壽曰,今日日吉,揀擇順成,下情不勝欣祝。上曰,傳敎見之乎?晦壽曰,文蹟則姑未及見矣。上命大臣就座。雲承奏曰,昨日獻陵祭單子中,有所漏落,致勤下敎,不勝惶悚,而當該吏曹堂上,不審之失,在所難免,推考,何如?上曰,依爲之。出擧條上曰,昨日何不以啓辭爲之乎?雲承曰,昨値有政紛擾,未及爲之矣。上曰,該房誰也?雲承曰,該房卽吏房承旨吳取善而申退,禮房承旨南性敎,以代房擧行矣。上曰,事當昨日有啓辭,而何不爲之乎?仍命書傳敎曰,當該承旨從重推考。上命大臣以下先退,仍命史官就座。又命退,諸臣以次退出。
上在昌德宮。停常參·經筵。
藥房提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
曺雲承啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
傳于南性敎曰,嘉禮設廳,旣有日矣。度支尙方,措備物種,已於別單中點下,而以今經費,凡事宜從省略,豈容一毫侈靡乎?便體此意,一依丁未年例,無或過濫,納采等各項行禮日,內外宣醞,竝除之,本家接待,果盤與禮單,亦令除之事,分付都監。
金益文啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉牌不進,監察茶時之意,敢啓。傳曰,知道。
以掌令朴斆默·石基坤,持平宋燉,獻納兪世煥牌不進罷職傳旨,傳于金益文曰,只推。
傳于金益文曰,明日出宮門路,以協陽門爲之。
傳于南性敎曰,發遣吏郞,諸執事淸齋與否,摘奸以來。
兵曹口傳政事,以申榏爲內乘。
徐憲淳,以戶曹言啓曰,奉謨堂·書香閣雨漏處修改吉日,令日官田祐說推擇,則今八月十九日卯時爲吉云,以此日時擧行之意,敢啓。傳曰,知道。
南性敎,以承文院都提調意啓曰,今春節使回還時,首譯吳繼淳,因病身故事,盛京禮部及北京禮部咨文,今纔出來矣。以承領之意,各撰回咨,正書安寶後,定禁軍騎撥下送于灣府,使之傳給鳳城將處,以爲轉致盛京·北京之地,何如?傳曰,允。
顯陵慰安祭獻官兵曹參議申大膺書啓,臣本月初四日辰時量,受香出來是白乎則,陵令韓致良,未及來待,兩官不備,行事差遲,萬萬悚憫是乎等以,玆以馳啓爲白去乎,令該曹口傳改差,卽速出送之意,敢啓爲白臥乎事,踏啓字。又書啓,臣於昨夜,以本陵令韓致良未爲來到,以致祭享之差遲,故至請改差矣。書啓入送後,該令始爲來待,莫重祭享,萬分時急,故使之戴罪擧行,卽爲行事是白遣,其罪狀,令攸司稟處之意,惶恐敢啓爲白臥乎事,踏啓字。
金益文,以兵曹言啓曰,一內禁軍試射時入格人,謹依判下別單,分等施賞,而弓矢弓箭,以軍器寺所在,取來頒給之意,敢啓。傳曰,知道。
又以都摠府言啓曰,副摠管宋持養,以同知義禁府事,本府坐起,晝仕出去之意,敢啓。傳曰,知道。
又以御營廳言啓曰,本廳把摠柳相鍵,身病甚重,勢難察任,改差,何如?傳曰,允。
義禁府啓目,文廟謁者朴賢楷原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
又啓目,禁喧郞廳安永豐原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
南性敎啓曰,明日召對,取稟。傳曰,停。
洪鍾應啓曰,今日親傳香時,承旨當爲備員,而行左承旨吳取善不爲仕進,卽爲牌招,何如?傳曰,允。
金益文啓曰,大司憲閔致成,執義宋來熙,持平南鍾三在外,掌令朴斆默未肅拜,石基坤,持平宋燉呈辭,監察茶時之意,敢啓。傳曰,知道。
傳于南性敎曰,禮房承旨,馳詣受香諸處,奉審摘奸以來。
曺雲承啓曰,右邊捕盜大將任聖皐,以禁衛大將,南壇祭享時淸道事,今方出去矣。所佩命召及大將牌·傳令牌,何以爲之?而在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李應植,卽爲牌招聽傳敎,何如?傳曰,允。
金益文啓曰,卽見顯陵慰安祭獻官申大膺書啓,則本陵令韓致良,未及來待,不得將事云,祀典所重,何如?而陵官之初不待令,事未前有,萬萬駭然。雖以獻官言之,陵官之有頉,不卽登聞,致此享祀之過時不行,尤極驚悚。竝所當重勘,而本院請推之外,無他可施之罰,何以爲之?敢稟。傳曰,竝令該府,拿問嚴勘。
南性敎,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,當詣綏陵親祭,仍詣徽慶園親祭矣。日字以今月念間擇入。
又以禮曹言啓曰,以陵幸取稟草記,傳曰,當詣綏陵親祭,仍詣徽慶園親祭矣,日字以今月念間擇入事,命下矣。幸行吉日,令日官李秉洪推擇,則今八月十九日爲吉云,以此日定行乎?敢稟。傳曰,以此日爲之。
傳于曺雲承曰,軍士房承旨入侍。
兵曹,綏陵·徽慶園幸行時軍令,八月十九日出宮,綏陵展謁,自闕門十八里親祭,仍詣徽慶園展謁,自綏陵二十七里親祭,當日還宮。
傳于曺雲承曰,綏陵親祭後詣徽慶園時,以中良浦作路事,分付兵曹。
右副承旨南性敎書啓,臣承命馳詣南壇,壇上神位板奉審則無頉,祭物·祭器·祭井看審則精潔,諸執事進排官佾舞工人摘奸則無頉,仍詣三角山·白嶽山,神位板奉審則無頉,祭物·祭器·祭井看審則精潔,諸執事進排官摘奸則無頉,仍詣木覓山,神位板奉審則無頉,祭物·祭器·祭井看審則精潔,諸執事進排官摘奸則無頉,仍詣漢江壇,壇上神位板奉審則無頉,祭物·祭器·祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。傳曰,知道。
南性敎,以奎章閣言啓曰,景慕宮望廟樓,今秋大奉審,臣裕元,與本宮提調金蘭淳,進詣展奉,奉審無頉之意,敢啓。傳曰,知道。
又以禮曹言啓曰,崇陵大王陵上莎草,元陵大王陵上莎草,王后陵上莎草蹲縮處修改吉日時,以今八月十九日巽時推擇,昨已啓下,而伊日幸行相値,更爲擇日擧行,何如?傳曰,允。
又以禮曹言啓曰,臣東健伏承景陵香炭位土之在全羅道萬頃地者,使之還寢文券,推納位土,則從他移定之命矣。萬頃所在位土,卽爲還寢之意,知委該道臣,亦爲分付本陵官,更求可合處,以爲望定之地,文券則臣曹與本陵,俱無見存者,只收稅卽目一冊,在於臣曹,故謹玆封納之意,敢啓。傳曰,知道。
曺雲承,以兵曹言啓曰,今此幸行時,侍衛不可不備,宣傳官有闕之代,依例口傳擬入,何如?傳曰,允。
又以都摠府言啓曰,今日入直內三廳,武兼禁軍及軍兵等,當爲中日習射技放,而南壇祭香祝親傳相値,不得設行之意,敢啓。傳曰,知道。
又以備邊司言啓曰,苞蔘釐正節目,講究條例,別單書入,而待啓下頒勅於該院及平安監司·義州府尹·兩西兵使·開城留守處,何如?傳曰,允。
又以司僕寺一二提調意啓曰,今此綏陵親祭,徽慶園親祭時,各差備入把馬磨鍊別單書入,其中驛馬,令兵曹,知委畿內各驛,使之直爲入把,何如?傳曰,允。
刑曹啓目粘連,羅州金斗應已獄事,無故失婦之人,忽逢奪妻之漢,忿怒陡起,縛之打之,究其情則雖無異於姦所捕捉,語其犯則恐不可以原律擬議,連加訊服,何如?判付啓依允。又啓目粘連,寶城金仁兼獄事,推背之時,的有嗾唆之人,犯手之際,了無參看之證是白兺除,凶囚年紀,至爲七十二歲矣。道跋之援引受敎爲請者,允合欽恤,上裁,何如?判付啓依回啓施行爲良如敎。又啓目粘連,茂長金成推獄事,因病邀巫,始起鬧端,懷孕被打,遂至嘔血,胞傷猶云戕命,母死尤係慘毒,鍤桴猛打,隣證自在,脊背重傷,檢錄昭著,加訊償命,何如?判付啓依允。又啓目粘連,高山林啓中獄事,雇誣嬌姦,事係䵝昧,兄打弟踢,變致戕殺,弔掛假縊,莫售奸計,挽告私和,反露眞贓,連訊取服,何如?判付啓依允。又啓目粘連,茂山南溟守獄事,麥斗本非大段之物,柳哥乃是近戚之人,始也責報,不有餘地,終焉打踢,遂至戕變,參情究跡,至凶且憯,嚴訊輸款,何如?判付啓依允。
吏曹參議李公翼疏曰,伏以,臣於月前,冒上辭本,仰冀鞶褫,及奉批旨,未蒙開許,不覺憮然失圖,繼而慙悚冞切,又復蹲仍,拖過兩箇月矣。自顧鹵材蔑識,百不猶人,而所叨之職,尙此淟涊,是豈臣始料攸及也哉?至若狗馬賤疾,近又越添,症形益劇,委頓床笫,叫楚度日,食飮全却,轉側須人,以此病狀,彈束赴公,恐難時日內可期,天官參佐之地,一任其瘝曠,實非義分之所敢安也。臣於此際,伏聞以祭單有所漏落,致勤下敎,竟被察推,至有捧納承旨問備之命,重犯薄警,臣不勝萬萬惶蹙。夫祭單修正,係是祀典,而臣固不善檢察,自速罪戾,有靦面目,措躬無所,猶屬一己,不敢言私,而其何可一味尸素,連事僨誤也哉?言及于此,震悸罔涯,屢瀆雖涉猥越,仍冒全沒廉防,玆敢復申前懇,兼暴難安之義,伏乞聖慈,將臣三銓之銜,亟命刋改,俾重任無曠,仍治臣不職之罪,以肅朝綱,不勝大願,臣無任云云。省疏具悉。做錯非細,爾則遞差。
丁未八月初六日卯時,上詣仁政殿月臺。南壇祭親傳香入侍時,行都承旨洪鍾應,行右承旨徐憲淳,左副承旨曺雲承,右副承旨南性敎,同副承旨金益文,記事官徐堂輔,假注書閔致庠,記事官洪祐命·金炳雲,直提學金學性,檢校直閣尹定鉉,檢校待敎南秉哲·李裕元,待敎洪淳穆以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金左根,副提調洪鍾應進前奏曰,侵早勞動,聖體,若何?上曰,一樣矣。仍由協陽門·肅章門,入仁政門,詣月臺,通禮跪啓請降輿,上降輿,通禮前導就褥位,南向立,引儀引南壇獻官興宣君昰應,進詣褥位之左,通禮跪啓請跪,上跪,香室官員奉香祝,跪授性敎,性敎東向跪進,上受香祝,以授昰應,昰應西向跪受興,通禮跪啓請興,上興,通禮前導就階下祗送位,西向立,昰應奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,通禮跪啓請入幕次,上入幕次。少頃,通禮跪啓請出次乘輿,上出次乘輿。性敎進前奏曰,臣以禮房承旨,落後,當傳山川祭香祝矣。上曰,唯。仍出仁政門,由肅章門,入協陽門,雲承請出標信解嚴,上由宣化門還內。諸臣以次退出。
丁未八月初六日未時,上御暎花堂。軍士房承旨入侍時,上具戎服,乘座馬,詣暎花堂陞座,以司謁命承史入侍。左副承旨曺雲承,記事官徐堂輔·洪祐命·金炳雲,以次進伏訖。宣傳官李容駿奏曰,令兵曹判書,持軍令入侍乎?上可之。容駿又奏曰,持軍令入侍時,宣傳官例爲陞殿擧行矣,今亦依例陞殿擧行乎?上可之。容駿引兵曹判書趙秉鉉進前,秉鉉跪請軍令,仍以軍令,跪授容駿,容駿跪授雲承,雲承跪受讀奏訖,仍授挾侍,挾侍跪進。上命踏啓字以下,挾侍跪授雲承,雲承跪受,書判付讀奏訖,仍授容駿,容駿跪授秉鉉。上命兵曹判書先退,又命退。承史以次退出。
上在昌德宮。停常參·經筵。
南性敎啓曰,明日召對,取稟。傳曰,停。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
曺雲承啓曰,來十一日朝參日次矣,敢稟。傳曰,停。
南性敎啓曰,來十一日輪對官日次矣,敢稟。傳曰,當次人受點,後日次待令。
傳于南性敎曰,再明日眞殿茶禮,當自內親行矣,該房知悉,時原任大臣·閣臣·宗親·儀賓二品以上入參。
傳于曺雲承曰,今番幸行時,諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減,十里外斥堠·伏兵傳語軍置之,外驛補把,亦依今春例除之事,分付。
備忘記,麟山僉使崔性觀下直,長弓一張,長箭一部,片箭一部,筒兒一箇賜給。
以統制使徐相五狀啓,異樣船一隻,乘夜潛去,職在統轄,致此疎虞,惶恐待罪事,傳于金益文曰,勿待罪事,回諭。
金益文啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉牌不進,監察茶時之意,敢啓。傳曰,知道。
以掌令朴斆默·石基坤,持平宋燉,獻納兪世煥牌不進罷職傳旨,傳于金益文曰,只推。
兵曹口傳政事,以吳晉泳爲宣傳官。
兵曹,綏陵·徽慶園幸行時軍令,八月十九日出宮,綏陵展謁,自闕門十八里親祭,仍詣徽慶園展謁,自綏陵十二里親祭,當日還宮。
南性敎,以戶曹言啓曰,奉謨堂·書香閣雨漏修改吉日,以今八月十九日卯時,推擇啓下矣。幸行相値,不得擧行,故令日官金昌勳,更爲推擇,則今八月二十九日辰時爲吉云,以此日時擧行之意,敢啓。傳曰,知道。
又以禮曹言啓曰,崇陵大王陵上莎草,元陵大王陵上莎草,王后陵上莎草蹲縮處,修改吉日時,今八月三十日卯時推擇啓下矣。陵上莎草修改時,有設都監擧行之例,亦有因特敎勿設都監,政府以下進去監董之例,今番則何以爲之乎?敢稟。傳曰,政府以下,進去監董。
曺雲承,以兵曹言啓曰,今此幸行時,隨駕營門,依定式以春幸時隨駕營門,當爲磨鍊,而今春幸行時,總衛營善騎隊一哨,別將率領,前後分半隨駕,訓局馬軍三哨,步軍六哨,總衛大將率領爲先廂,兩營騎士各二番,訓局步軍三哨,御營大將率領爲後廂,禁軍三番隨駕,訓將留都矣。今番則禁軍及馬步軍,以幾番幾哨磨鍊乎?敢稟。傳曰,總營馬軍一哨,別將率領,前後分半隨駕,訓局馬軍三哨,步軍五哨,總衛大將率領爲先廂,訓局步軍三哨,兩營騎士各二番,訓鍊大將率領爲後廂,禁軍三番隨駕,禁將留都。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時,挾輦軍三百名,餘軍五十名磨鍊矣。今番則何以爲之乎?敢稟。傳曰,依今春例爲之。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣。今亦依此擧行,何如?傳曰,允。
又以兵曹言啓曰,今春幸行時,因下敎禁衛大將,率該營軍兵,弘化門外留陣矣。今番則以何營磨鍊乎?敢稟。傳曰,以御營廳爲之。
又以兵曹言啓曰,在前幸行時,十里外斥堠伏兵傳語軍,以畿邑所屬束伍步軍擧行矣。今亦依此磨鍊,何如?傳曰,允。
又以兵曹言啓曰,今此綏陵·徽慶園幸行時,各差備所把驛馬,磨鍊書入,而本曹驛馬外不足之數,依近例京畿驛馬五十匹補把事,分付本道之意,敢啓。傳曰,知道。
又以兵曹言啓曰,左巡廳因雨頹圮,今方修改矣。限畢役間今月初八日,移接於濬川司之意,敢啓。傳曰,知道。
又以備邊司言啓曰,頃以防垣鎭卒犯越殺變事,會査登聞之意,草記行會矣。卽見咸鏡監司兪星煥啓本,則枚擧會査官會寧府使李定鉉,鍾城府使李奎燦牒呈,以爲鎭卒宋得哲·金光云,犯越彼地,殺彼人而掠他物,竟受彼人之越江渰殺,聲罪難明,置辟無地。宋朔不伊,以得哲之子,年未成童,隨父潛越,邦家正律,不可饒貸,外此應問各人所犯各有輕重,竝具格嚴囚,請令廟堂稟處矣。首犯宋得哲·金光云兩漢,諸般情節,窮凶絶悖,而已皆被溺致斃,未施王章,極爲痛惋。宋朔不伊,年甚蒙駭,沒有知覺,爲父所使,非渠自辦,則原情之論,罪或可恕,執迹而看,法固難貰,道極厥辜,自服犯越,依律處斷,斷不可已。令北兵使,大會民人,梟首警衆後,使之狀聞,金應老·宋京孫·宋大龍·宋京哲,旣犯加功之律,又在冒越之科,所著兩罪,合置重辟,而蓋緣指揮使喚,則亦可爲參酌之端。金明達主謀擅殺,罪固不輕,而想其當場光景,未免懼怯所致,上頃五漢,竝嚴刑三次,遠惡地勿限年定配。宋得寬之一次加杖,亦關倫紀,宜有重繩,與餘外諸漢,竝自本道分輕重從重勘處事,分付。當該觀察使·節度使及地方守令邊將,亦依法典施行,而今此犯越殺越之出於兩地,誠非尋常變怪,守令邊將之不爲論報,道帥臣之不卽覺察,不可循例勘斷,竝令該府,拿問勘處,兩漢之初次犯越,在於時兵使到任之前,前兵使金鍵,亦施削職之典,何如?傳曰,允。
義禁府啓目,顯陵令韓致良,慰安祭獻官申大膺等原情云云,傳旨內辭緣,泛稱遲晩,韓致良段,刑推得情,申大膺段,所當請刑是白乎矣,曾經侍從勿爲請刑,載在大典通編,議處,何如?判付啓依允爲旀,韓致良段,除刑推議處爲良如敎。又啓目粘連,向前安永豐亦,禁喧自是其責,檢飭固當至嚴是白去乙,任他咫尺之喧譁,有違職思之其居,揆以事體,有難參恕,以此照律,何如?判付啓依允。又啓目粘連,向前朴賢楷亦,祀典自有所重,摘奸亦是按例,則雖云有病而謂暫調病,竟致及待而反爲不待,事體所在,焉逭當律,以此照律,何如?判付啓依允。
上在昌德宮。停常參·經筵。
南性敎啓曰,明日召對,取稟。傳曰,停。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉牌不進,監察茶時之意,敢啓。傳曰,知道。
以掌令朴斆默·石基坤,持平宋燉,獻納兪世煥牌不進罷職傳旨,傳于金益文曰,只推。
以全羅監司洪羲錫狀啓,光州牧人命渰死事,傳于吳取善曰,聞甚矜惻,元恤典外別加顧助,如有生前身還布,竝蕩減,未拯屍身,期於拯得之意,廟堂措辭分付。
備邊司薦望,以李嘉愚爲咸鏡監司。
備邊司薦望,以具信喜爲北兵使。
曺雲承,以兵曹言啓曰,今此幸行時,侍衛不可不備,宣傳官有闕之代,依例口傳擬入,何如?傳曰,允。
兵曹口傳政事,以吳顯文爲宣傳官。
曺雲承,以兵曹言啓曰,卽接慶熙宮入直衛將朴東根牒報,則本宮內崇義門北邊枯松一株,顚仆云,依例斫去之意,敢啓。傳曰,知道。
又以禁衛營言啓曰,本營軍色從事官沈宜冕,身病甚重,勢難察任,今姑改差,何如?傳曰,允。
金益文,以義禁府言啓曰,咸鏡監司兪星煥,北兵使具載龍,鍾城前府使鄭誠一,防垣萬戶柳震甲,竝拿問勘處事,傳旨啓下矣。鄭誠一今方待命,拿囚,兪星煥·具載龍,時在任所,依例發遣府都事,交龜後竝拿來,柳震甲亦在任所,未及上來,依例發遣府羅將,交代後拿來,何如?傳曰,允。竝待待命拿囚。
義禁府啓目粘連,向前韓致良段,行路阻水,勢或似然,而祀享過時,專由於愆期失待是白遣,申大膺段,齋郞頉啓之晩始登聞,已是稽忽是白兺除良,莫重祀享之至於過時,事未前有是白乎則,係是祀典,不可例勘而止,竝只施以定配之典,何如?判付啓依允。又照目粘連,禁喧郞廳安永豐矣本府議啓內,禁喧自是其責,檢飭固當至嚴是白去乙,任他咫尺之喧譁,有違職思之其居,揆以事體,有難參恕,以此照律罪,杖八十收贖,奪告身三等,私罪,奉敎依允。又照目粘連,文廟謁者朴賢楷矣本府議啓內,祀典自有所重,摘奸亦是按例,則雖云有病而謂暫調病,竟致及待而反爲不待,事體所在,焉逭當律?以此照律,罪杖八十收贖,告身盡行追奪,徒二年定配,私罪,奉敎依允。
刑曹啓目粘連,全州朴召史獄事,娚妹築人而共鬪,孕婦墮胎而致命,臀築膝撞,緊歇不同,墮胎之因,由於撞築,則豈可曰臀築者不宜墮胎,而膝撞者獨可墮胎乎?爲死責償,極係難愼,依前訊推,何如?判付啓依允。又啓目粘連,長興周甫洽獄事,打其妻而移怒悖漢逞毒,救媤妹而被慘嫠婦致殞,四處揮打,參證俱備,三處喝痕,兩檢同符,參互情法,遽難原恕,訊推得情,何如?判付啓依允。又啓目粘連,平山李正圭獄事,杯酒始爲厲階,醉鬨遽致戕變,腎岸牽痛,冤身旣有明言,腹部踏躅,凶囚不敢全諱,以情則無必殺之心,以法則有可償之命,依前訊推,期於得情,何如?判付啓依允。又啓目粘連,瑞興文大凡獄事,打由投石,死因破額,檢査莫辨被自之別,共讞亦無執的之論,大抵乘醉相鬨,陡忿逞毒,則自手自打,固是常賤輩例習,一打而傷着一穴者,足以辨自打根因,道跋從輕,儘有意見,上裁,何如?判付啓依回啓施行爲良如敎。又啓目粘連,新寧丁興敎獄事,全啓用則以牛索馬,丁興敎則指馬謂牛,互推相訟,莫辨眞僞,及其全往丁家,生行死歸,則丁曰服砒,全曰被打,考諸檢錄與證招,若是相左,疑莫甚於此獄,而今不可遽爾決折,更令道臣,査究稟處,何如?判付啓依允。
上在昌德宮。停常參·經筵。
南性敎啓曰,明日召對,取稟。傳曰,停。
金益文啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
南性敎啓曰,明日聖節望闕禮,依例爲之之意,敢啓。傳曰,知道。
傳于金益文曰,日前狀査中,宋朔不伊事,廟堂回啓之置辟,雖出於守經,而渠旣蒙騃,隨父犯禁,況父子竝命,在所惻念,合有傅輕之道,特以好生之意,減死次律施行事,令廟堂分付本道。
金益文啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉牌不進,監察茶時之意,敢啓。傳曰,知道。
以掌令朴斆默·石基坤,持平宋燉,獻納兪世煥牌不進罷職傳旨,傳于金益文曰,只推。
南性敎啓曰,明日聖節望闕禮習儀,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
兵曹口傳政事,副護軍單趙鳳夏。
吳取善,以吏曹言啓曰,各道都事瓜限,卽一周年,而自辭朝日,始爲計瓜矣。黃海道都事許銑,除拜已過周年,仍不辭朝,臣曹無以計瓜,不可一任其虛縻,改差,何如?傳曰,允。
又以吏曹言啓曰,新除授慶尙道都事宋達洙,以其身病,呈狀乞遞,改差,何如?傳曰,允。
洪鍾應,以戶曹言啓曰,璿源殿正殿雨漏修改吉日時,令日官金昌勳推擇,則今八月二十九日辰時爲吉云,以此日時擧行之意,敢啓。傳曰,知道。
曺雲承,以兵曹言啓曰,宣仁門南邊水門鐵箭破傷處,今已修改矣,把守軍兵,解送直所之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而眞殿茶禮親行相値,不得設行之意,敢啓。傳曰,知道。
又以禁衛營言啓曰,因兵曹草記,宣仁門南邊水門鐵箭及橫木破傷處,今已修改,把守軍兵,還入直所,將則解送,而添入軍,依例解送之意,敢啓。傳曰,知道。
金益文,以義禁府言啓曰,時囚罪人朴賢楷,杖八十徒二年定配照律公事,判付內,依允事,命下矣。朴賢楷杖八十收贖,告身盡行追奪,黃海道長淵縣新行驛,徒二年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人申大膺,施以定配之典議處公事,判付內,依允事,命下矣。申大膺全羅道寶城郡定配,而以議啓內辭意,具罪目,依例發遺府書吏,押送配所,何如?傳曰,允。
又以義禁府言啓曰,時囚罪人韓致良議處公事,判付內,依允事,命下矣。韓致良今當定配,而卽接其戶奴呈狀,則以爲,其上典,母年七十二,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖,韓致良以其母年七十二,無兄弟獨身,依律文收贖,只告身盡行追奪,放送之意,敢啓。傳曰,知道。
副司直成近默疏曰,伏以,臣之本末淺深,已有前後悉暴,非惟朝廷之所共知,庶幾聖明之所洞燭,而尙無駁正之擧,得在包容之中者,於分已幸矣。至於臺職之或授或遞,莫非聖恩之至渥至厚。然而言官非冗散之職,名器非假借之具,則每一念到,若疾在已,雖欲隨時自劾,而瀆擾不可爲也。如欲時往相忘,則恝然何敢安也?今臣犬馬賤齒,雖不足論,而素患怔忡之症,卽屢陳於章奏者也。邇來十倍添劇,驚悸一似癲狂,風火交攻,形神相離,非藥石可治,殆朝暮且死矣。若生托榮名,死題墓道,則聖朝之誤恩,不可以收殺也,後世之譏責,不可以貰免也。用是惶愧,至發夢譫,竊欲以前後諭書,前後除旨,一竝還納,百拜待罪,而反歸於妄作驕蹇之罪犯者,終不若力請禠奪之處分,玆所以不顧干恩之嫌,更申駁正之請焉。顧臣呼天欲訴之情實,雖不敢屑越仰暴,而不學蔑識之實,仕也非隱之實,固不待雲臺之考察,已有淸朝之物議,則其在綜名核實之政,何可以待士優賢之典,一誤而終不改也耶?此猶陳談也,苟非貽辱聖朝,忝辱先美之別有至痛,則豈至有還納諭旨之說乎?伏乞聖明,亟降處分,俾之刋名薦籍,停望政目,收還諭書與除旨,以爲盜虛名病世敎者之戒,而仍以所嘗舛施之盛典,施之於眞賢眞隱,是臣至願也。然臣無故陳章者,意在於畢暴愚悃,自絶聖世,瞻望雲天,不任怵惕。嗚呼,愛君憂國,民之秉彝也,感恩畏罪,人之常情也。臣若曰虛銜匪官,誤恩匪恩,而視之如浮雲,相忘於江湖,則豈賤臣分義也哉?欺誣之罪,曷以有銖兩之贖,而優異之恩,曷以有涓埃之報也?其於國事也,聖學也,苟可以一言有補,則莫之禁而何不言也?所患者見識空疎,智慮淺短,求有以自贖,而反增其罪戾耳。然與其不言而負罪,曷若一言而勘罪乎?況臣非自重者乎?玆敢以素所蓄積者,冒昧贅陳,仰瀆崇嚴,罪當萬死,蓋出位不謀其政,士之常分,而亂賊,人得以誅,聖亦有訓,則討賊非可以出位拘也。噫,洋學之爲亂賊,卽天地剖判後所未有之極變怪也。伏聞去年夏洪州島異樣船,已有凶書之投,而彼以潛越洋人之見誅於邪獄者,謂我戕殺云爾,則其辭有不足辨也,而噫嘻,我人邪黨之爲賊窩主者,形已具矣,迹已露矣。此不可一日容貸,則所宜更起邪獄,窮覈情節,以嚴霜氷之幾,而朝廷寬大,只是爲吾所當爲,而治之以不治者,庶有萬里明見七旬來格之化矣。奈之何賊謀之潛滋暗長,而禍亂之交結醞釀,以至有今者古群山洋船事耶?道啓攸登,邸報攸播,人莫不傳告,亦莫不驚惑者,此義理之忿,同出於天性者也。以臣疎逖,未詳文蹟,此果漂船乎,海賊乎?其待之以漂船,柔之若遠來者,其必有應變之奇策,而若適所以自侮,則得非所謂披心腹露情實,示之以本然之弱者耶?賊之來也,必有所以也,其留也,必有所恃也。邪黨之爲窩主者,必有其人,而付之勿問,則古今天下,寧有是耶?其必措處之嚴密,而外人不可得而聞之也。噫,彼洋賊,何可使幾多日容接我土地,而彼邪黨者,其可一日共戴天也耶?廟籌朝論,非臣所敢知也。臣之一知半解,惟是義理上得失也,或者士氣士論之有先獲者乎,虜使請斬其無人於今日乎?弘立鄕導,將復見於今日乎?洋賊雖非虜使之類,而彼邪黨者,恐不知爲幾弘立也。我之料敵,反不如賊之覘國,而若徒見誑於妖術,見陵於邪賊,惟以保養妖邪,爲緩禍之長策而已,則將見我小中華一域,淪胥爲妖獸怪鳥而莫之救也耶?噫,從古戎狄之禍,豈有善惡之可辨,而至於此賊,則肆然稱義理,俑厥無前之異端,以威脅聖人之道者,自戎狄異端以來,所未有之變怪也。此華夷人獸之大關棙,臣雖不學,請痛陳之。噫,中夏群聖,所以繼天立極者,要不過惇典庸禮,命德討罪等數者,而治平之道,必本乎誠正一心,治亂之幾,不出於賢邪兩途。總以論之,則上自堯·舜·周·孔,下至濂·洛群賢,以是爲天下之正法,明天下之正道,得之者王,假之者覇,修之者吉,悖之者凶,卽古今龜鑑之不差毫髮者也。惟我朝鮮之稱小中華者,以仁聖舊邦,本朝新造也。一洗羅麗之陋,獨傳周·孔之道,而列聖朝所以建立根基,諸先正所以羽翼扶持者,天下所共知也。舟車所至,人力所及,天之所覆,地之所載,凡有血氣者,莫不尊親,此先聖遺風之百世興起者也。親其親而賢其賢,樂其樂而利其利,此以沒世不忘者,我聖朝遺澤之百世不斬者也。噫,彼西洋,必欲禍先聖之道,則獨非血氣之類乎?況此邪黨,必欲禍父母之國,則獨非遺黎裔胄乎?此其道無父無君故也,此天下之所共誅,非獨我國之亂賊也。楊·墨之道,亦非身親爲亂臣賊子之事者也。孟子猶曰,無父無君,是禽獸也。楊·墨之道不息,孔子之道不著,是邪說誣民,充塞仁義,仁義充塞,則率獸食人。又曰戎狄是膺,荊舒是懲,無父無君,是周公所膺也,能言距楊·墨者,聖人之徒也。朱子論此曰,孟子之與楊·墨,有甚怨惡,而其闢之,如不共戴天之讎,此如人逐賊,若說道賊當捉當誅,這便是主人邊人也。若說道賊可捉也,可恕也,這便是賊邊人也。今邪類於我,眞是讎賊也。我不敢以聖人之徒自强,而甘自歸於賊邊人者,是可忍乎?丘文莊公,論佛氏,始入中國曰,漢明帝爲中國主,乃黨外夷,開玆大釁,以爲中華千萬無窮之禍害,豈非名敎之罪人哉?今洋賊之禍亂,百倍於佛氏,其可基禍於今日,使聖朝,蒙百世難雪之恥耶?且今之言,或以爲我於佛則厚,而於洋何其甚也云,噫,誰爲此言,其邪論之詿誤者乎?蓋佛固不當厚者,而洋學則殺無赦者也。何者,喪親無服,報本無祭。只此一事,是禽獸也,而又不若者也。況其妖術,易以惑人,則豈佛氏比也?吾道與邪敎,勢不兩立,其可容之,如佛家而已乎?彼果挾厥巧智,謂天可誣,矜厥妙技,謂天可逆,至於使船如馬,橫行大海,則此殆虎而翼者,疑若無如爲敵然,售妖負力,而無敵於天下云者,臣雖蔑識,未之前聞也。蓋妖不勝德,邪不勝正,卽建天地之常理也。今若天地壞而人類盡則已。苟非然者,安有以堯·舜·周·孔之道,爲海外妖邪之賊,所僇辱也耶?苟無遠慮,必有近憂,今所以備遠慮而銷近憂者,必有其道矣。然於敵彼也,不懋德不守正,而惟妖邪是畏,則志分氣奪,竟將俯首乞憐,尙何勝負之可論也哉?若論正邪勝負之幾,則亦惟陽陰分數之多寡,何如耳?一杯之爲水,不可救車薪之火,五穀之不實,反不如秭稗之熟,此其大小虛實之勢然也。然則我所謂德也正也,小之猶一杯之水,虛之猶不實之穀,而責吾之不能勝彼,則豈理也哉?然則懋德守正,固不可猝然襲取,而若論誠力所到,則亦非七年病三年艾之謂也。夫以宋公之一言,猶見熒惑之退舍,魯連之片言,能致新垣之屛氣,則此其德勝妖正勝邪之在誠不在僞故也。然則至誠所感,天地可格,居室言善,千里斯應,夫以一人之尊,存一哉之心,發大哉之言,雖一日之內,亦有感應之神妙,況積以時日之久,而何有於海外妖術國內邪賊也耶?此惟以急務速效而論者也。雖使知大禮有遠圖者言之,其要恐不出此矣。董子所云,正朝廷以正百官,正百官以正萬民,正萬民以正四方者,本之於君心之先正也,正君心宜何術也?捨聖賢之道,聖賢之學,奚以哉?時俗之論,雖以聖賢之言,爲迃且遠也,而此實侮聖言慢天命者之可哀不足怒者也。修吉悖凶之古今龜鑑,已言之于前矣。敬勝怠欲勝義,治同道亂同事之爲大要,臣於辛丑疏,有所尾陳,今亦不外乎此矣。苟欲敬勝怠而吉,治同道而興也,則立志好學,爲主敬之要,求言用人,爲救亂之要,以臣不學,何敢妄論聖學,而姑誦其一二謏聞可乎?從古人君之有大有爲之志者,必有學而知之實焉。其志其學,臣未能記誦,而布在於典謨訓命,具載於論·孟·庸·學,而讀書之要,則朱子之行宮奏箚,已詳之矣。然則緝熙之學,講討之勤,豈爲其誇多鬪博?皆所以治心養性,而施之於政事者也。六馬易調,一念易差,故內存兢畏之心,外著皇穆之容,無時不敬,無處不敬,此所以王敬作所之不可暫離者也。從古敗亡者,未有不以怠荒致之,怠荒云者,非必聲色畋遊之謂也。雖一念之懈,一事之忽,而其害終至於違天命失民心,故此疾敬止敬之爲無怠無荒之道者也。是故在輿有旅賁之規,位宁有官師之典,倚几有誦訓之諫,臨事有瞽史之導,居寢有暬御之箴,史不失書,矇不失誦,此古昔盛規也。雖欲怠荒,其得乎?今日聖志之在勤學,聖學之在主敬,不可得以議也,而至於闕遺之有無,惟在乎睿念之反省,過則如日月之更,善則如風雷之遷,於不盛哉?卽此睿念之誠不誠,聖志之定不定,而吉凶治亂繫焉,可不懼哉?至於與治同道罔不興,與亂同事罔不亡之爲萬世柯則,至矣盡矣。道何如而治,與夫事何如而亂?稽之於經,驗之於史,聖鑑已昭然矣。顧今日所同之何如,亦惟在於睿念之反省而已。臣不敢議也,而其要,恐在於求言用人二者。蓋聖不欲自用而小,聖不可獨運於上,故容諫拒諫而治亂分焉,任賢簡賢而興亡隨焉。以臣蔑識,雖未能歷陳,而亦惟睿念之稽古反省而已。若聖志知止,聖學克明,則言何如而可容可違,人何如而可好可惡?其所敷奏而明試,審擇而用舍者,悉合於先王之大道矣。有人然後,斯可有言,臣請以用人之方,冒死陳之,今日之論國事者,未有不以危亂爲懼,則扶危捄亂,其忍伈泄而已乎?言者曰,今者人物眇然,是豈然乎哉?天生一時人,足了一時事,所謂了事者,非可以人人當之也。千里之國,八域之廣,豈眞無人乎哉?今者限以門地,拘於偏黨,所試者戲劇之科制,所用者偪仄之闤闠,而無人之嘆,發於臨朝,擇人之命,歸於濟私,則朝廷上爭名爭利者紛然,而嚴穴間避色避世者邈然矣。上下之所征者利,長幼之所導者慾,而利欲橫流,天理斁晦,有不可勝言者。然則矯弊捄亂之道,豈非崇德之爲急務也耶?噫,人君雖侯邦之小,而居寶位之大,孰令而不從,誰憚而不爲,何可以上天付予之重且大,而遽割裂以狹小之,使用人之路不廣乎?苟有上等人可用者,而不與代天工共天職也,是豈畏天命得民望之道哉?方今以聖賢之學求之,則未知有上等人也,而抑其次豪俊之流,其必在隱淪韜晦之中乎?若聖志之攸立,聖志之攸好,先有仁聲之感人,繼以綸綍之曉人,使斯人,莫不仰聖心之克享天心,則或者有應旨進言之不嫌沽衒者乎?至誠未有不動,豈患無了事之人乎?然求之不以至誠,用之不以至誠,則亦恐求之而不至,何可得以用之哉?噫,言路之開不開,賢路之防不防,時之先後,悔之早晩,所繫顧,何如?可不懼哉?或曰俗習難變,時運難回,而以臣淺見,恐未必然也。挽近以來,上天之警告以災異者屢矣,下民之顒望其德澤者久矣。斯可見天心之仁愛,民心之眷戀也,其所以仰答天警,恩結民心之方,已晩矣。今日則尙可及也,而若失今不圖,則恐天意更無所示警,而民心更無所懸望,此臣之所大懼者也。向所陳利慾橫流,天理斁晦云者,臣亦不免乎同浴譏祼。然請申論之,竊伏聞天地人之竝立爲三者,以氣化人事之相參也。故若擧一世人道息,則氣化隨以汙焉,其理然也。上天豈不欲悠久爲生成之仁,而其於自作而自絶何?聖人豈不欲敷錫厥皇極之福,而其於自暴而自棄,何哉?然而人君,卽一天也。其所以陶鑄一世,至誠變化者,只是一心上轉移間耳。程子論奪造化三事,修養之所以引年,國祚之所以祈天永命,學而至於聖人是也。程子豈欺人者哉?爲人君者,爲可兼斯三者。夫以君師之位,極學問之功,克己復禮,全其天理,于以綏民猷諴民心,則德合聖人,迓續休命,而倬彼雲漢,壽齊天地,豈止修養家吐納呴噓之功也哉?蓋一念之微,而天理勝則私欲消,一身之大,而元氣勝則邪疾祛,苟以是推而極之,則其驗有不可誣者,況威福之權,風動四方者乎?今日聖德日新,以新斯民,以新一世之耳目,則天命豈不維新也哉?然則所謂勝妖勝邪之效,初非異常物件事也。君相之造命者正,遠邇之歸化者正,正論大行,正氣盛壯,如大明中天,萬物咸覩,則彼陰邪者,敢干於其間乎?尙何洋學之可憂,邪黨之可畏也哉?其餘節目間事,臣不敢指陳,而今臣所言,設有可採,則有言者不必有德也。苟是妄言,則妄言者自可獲罪矣。但因是而於國事聖學,苟有絲毫之補,則臣死復何恨焉?仍伏念臣旣以自絶聖世爲言,而所論者,非徒僭分,反涉沽名。然而其情有可慼者,嗚呼,人之大倫有五,而顧臣身兼三窮,家無一樂,尙何師友之可論?平生身世,無非一虛字也。所存者惟君臣大義一節,而所云知名,徒失本分,上之所知者虛,下之所冒者虛,則竝此大義,而亦歸於虛矣。生固罔也,死尙何歸?此臣所以冒犯僭猥之誅,畢暴欺誣之實,而至於妄效愚忠者,只欲於未死之前,少紓不瞑之恨者也。天日在上,臣安敢欺罔?更伏願聖明,察臣所懇,下臣此章,詳核譽毁之虛實,深軫朝廷之羞恥,如右所請,而明正罪名,無拘常例焉。況臣是滓累人也,心疾人也。狂奔浪走,無所常居,尙何恩批之敢辱?若得妄言之罪,嶺海爲歸,則臣不勝幸甚。臣無任感畏震越憂愛怵惕之至云云。答曰,省疏具悉爾懇。異船之課歲來到,甚是駭訝,今見爾疏,闢邪之論,痛切明快。若使匪類聞之,足可以革心而斂跡,餘他陳勉諸條,殆近屢千言,有以知憂愛惓惓之意,曷不服膺?秋涼漸生,爾其從近簉朝,補予不逮,予方側席而待之。仍傳于金益文曰,此批答,遣地方官傳諭。
丁未八月初九日卯時,上詣眞殿。茶禮親行入侍時,行都承旨洪鍾應,行左承旨吳取善,行右承旨徐憲淳,左副承旨曺雲承,右副承旨南性敎,同副承旨金益文,記事官徐堂輔·金有淵·洪祐命·金炳雲,直提學金學性,檢校直閣尹定鉉·鄭㝡朝,檢校待敎南秉哲·李㘾·趙鳳夏·李裕元,待敎洪淳穆,以次侍立。時至,通禮跪啓請出次,上具翼善冠·衮龍袍,出齋殿,通禮導上詣版位。跪啓請鞠躬四拜興平身,上行四拜禮,時原任大臣·閣臣·宗親·儀賓二品以上,皆行四拜禮。通禮導上詣盥洗位,上盥洗訖,通禮導上詣第一室尊所,鍾應酌酒訖,通禮導上詣第一室神位前。跪啓請跪,上跪,鍾應奉香,性敎奉罏,上三上香,鍾應奉盞跪進,上執盞,以授性敎,性敎跪受,奠于案上,連獻三盞。通禮跪啓請俯伏興平身,上俯伏興平身,次詣各室,監酌·上香·獻盞,竝如上儀訖,通禮導上降復位。跪啓請鞠躬四拜興平身,上行四拜禮,時原任大臣·閣臣·宗親·儀賓二品以上,皆行四拜禮,通禮跪啓禮畢。領府事趙寅永,判府事鄭元容·權敦仁,右議政朴晦壽,領敦寧洪在龍進前奏曰,朝候甚涼,侵早勞動,聖體,若何?上曰,一樣矣。敦仁曰,宗親·儀賓中,自前出疆之時,內醫一人,例爲定送,而今番冬至上使興宣君之行,醫官定送,何以爲之乎?上曰,依例定送,可也。鍾應曰,東西唱引儀,臚唱之際,唱聲低孱,全不成樣,揆以擧行,萬萬駭然,竝所當重勘,而本院請推之外,無他可施之罰,何以爲之乎?上曰,竝拿處,可也。出擧條上曰,近來唱聲,果低孱矣。仍還入齋殿,命承史退出,諸臣以次退出。
上在昌德宮。停常參·經筵。
藥房提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日五貼式日次製入事,榻前下敎。
南性敎啓曰,明日召對,取稟。傳曰,停。
金益文啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉牌不進,監察茶時之意,敢啓。傳曰,知道。
吳取善啓曰,左副承旨曺雲承,今日不爲仕進,卽爲牌招,何如?傳曰,允。
金益文啓曰,備邊司郞廳來言,今日賓廳日次,而聖節望闕禮相値,不得來會云矣,敢啓。傳曰,知道。
南性敎啓曰,今日聖節望闕禮習儀時,憲府則監察代行矣。雖無諫院,仍爲行禮之意,敢啓。傳曰,知道。
金益文啓曰,臣益文今日聖節望闕禮習儀,進去下直之意,敢啓。傳曰,知道。
注書徐堂輔病,代以洪敬燮爲假注書。
金益文啓曰,兵曹郞廳來言,北兵使下批政事,取稟。傳曰,當日爲之。
吳取善啓曰,卽者吏曹郞廳來言,政事當日爲之事,命下,而行判書徐憙淳病不來,參判韓鎭庭疏批未下,參議未差,不得開政云,判書卽爲牌招,何如?傳曰,允。
傳于吳取善曰,吏曹參判·參議有闕之代,前望入之。
吏曹堂上前望入之,參判李啓朝,參議鄭㝡朝落點。
吳取善啓曰,行吏曹判書徐憙淳,牌不進推考傳旨,今方捧入,而開政命下之後,如是違牌,事甚未安。更爲牌招,新除授參判李啓朝,參議鄭㝡朝,一體牌招,何如?傳曰,允。
以掌令朴斆默·石基坤,持平宋燉,獻納兪世煥牌不進罷職傳旨,傳于金益文曰,只推。
以左副承旨曺雲承牌不進罷職傳旨,傳于金益文曰,只推。
以京畿監司李鼎臣狀啓,始興縣民家漂頹事,傳于南性敎曰,聞甚矜惻,元恤典外,別加顧助,結構奠接之方,廟堂措辭,分付。
南性敎,以禮曹言啓曰,今此顯陵,穆陵陵上曲墻修改時,本曹堂上,例爲監董,而崇陵·元陵陵上莎草修改監董事,政府以下進去時,臣曹堂上,當爲進去矣。旣是一局之內,依前例兼進監董之意,敢啓。傳曰,知道。
又以禮曹言啓曰,今此崇陵·元陵陵上莎草修改時,政府以下進去監董事,命下矣。兩陵寢同奉一局之內,依前例兼進監董之意,敢啓。傳曰,知道。
徐憲淳,以訓鍊都監·禁衛營·御營廳言啓曰,東關王廟東邊墻垣六間半,南邊墻垣二間半及西邊墻垣六間許頹圮處,今八月十一日爲始,三營合力改築之意,敢啓。傳曰,知道。
吏曹參判韓鎭庭疏曰,伏以臣忝貳選部,居然八閱月矣。始之陳章控辭,未獲體諒,終焉感恩怵義,不敢屢瀆,淟涊蹲冒,以迄于今,而求解之心,蓋未嘗一日忘于中也。念臣知見寡陋,望實輕淺,初不近似於銓綜激揚之地,而第以已試言之,間因長席之有故,亦嘗一再行政矣。瘡疣畢出,嘲姍隨至,譬如拙工之代斲,繩鋸斧斤,手不從心,自不覺血指而汗顔也。夫惟不稱旣如彼,蔑效又如是,復安敢恬若固有,久據匪據,重招嗤點之譏,而仰累則哲之明也哉?且臣於日前,猝中急癨,暴泄無度,渾體麻顫,頃刻之間,四到不省,雜試鍼藥,幾殊厪甦,而眞元大陷,貼身床玆。以此見狀實無時日蠢動之望,許久尸瘝,冞切悶隘。玆敢疾聲呼籲,冒瀆崇嚴。伏乞聖玆,俯垂鑑諒,特遞臣所帶亞銓之任,俾職事無曠,而微分獲安焉。臣無任云云。答曰,省疏具悉。所請依施。
上在昌德宮。停常參·經筵。
自午時至人定,灑雨下雨,測雨器水深二分。
南性敎啓曰,明日召對,取稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
吳取善啓曰,行右承旨徐憲淳,今日不爲仕進,卽爲牌招,何如?傳曰,允。
備忘記,波知僉使韓用河下直,長弓一張,長箭一部,片箭一部,筒兒一箇賜給。
曺雲承啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉牌不進,監察茶時之意,敢啓。傳曰,知道。
以掌令朴斆默·石基坤,持平宋燉,獻納兪世煥牌不進罷職傳旨,傳于曺雲承曰,只推。
吳取善啓曰,行吏曹判書徐憙淳再牌不進,參判李啓朝,參議鄭㝡朝牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書徐憙淳,參判李啓朝,參議鄭㝡朝牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,
南性敎啓曰,行吏曹判書徐憙淳,參判李啓朝,再牌不進推考傳旨,今方捧入,而開政命下之後,連事違召,無意承膺,事體所在,誠極未安。參判李啓朝,參議鄭㝡朝陳疏,判書所當更請牌招,而係是一日三牌,何以爲之?敢稟。傳曰,更爲牌招,參判·參議疏批已下,一體牌招。
傳于曺雲承曰,右承旨·同副承旨竝許遞,前望入之。
承旨前望入之,曺錫雨·李根友落點。
曺雲承啓曰,新除授承旨曺錫雨,以前任楊州牧使,方在解由未出中,何以爲之?敢稟。傳曰,勿拘。
傳于南性敎曰,直提學未差之代,今日政差出。
南性敎,以吏曹言啓曰,今此秋夕祭祭官,當爲磨鍊,而除老病公頉,實無推移排比之路,依近例,刑官及司饔院官員年六十以上,通融塡差以入,而其中時無職名人員,令該曹,口傳付軍職,何如?傳曰,允。
有政。吏批,行判書徐憙淳牌招不進,參判李啓朝進,參議鄭㝡朝式暇,同副承旨南性敎進。啓曰,行判書徐憙淳牌招不進,參議鄭㝡朝式暇,小臣獨政未安,何以爲之?敢稟。傳曰,仍爲之。以金大根爲直提學,鄭基世爲戶曹參議,洪永圭爲兵曹參議,徐左輔爲知義禁,李穆淵爲繕工提調,成遂默爲冬至兼謝恩正使,羅時鏞爲兵曹佐郞,王錫圭爲顯陵令,金熙逌爲校檢,趙文和爲尙衣別提,李東爲慶尙都事,黃履明爲黃海都事,徐憲淳爲寧邊府使,張厚植爲順川郡守,洪羲人爲靑陽縣監,咸鏡監司單李嘉愚,兼鏡城府使單具信喜。
兵批,行判書趙秉鉉病,參判金箕晩病,參議未差,參知睦用錫入直進,右副承旨曺雲承進。以金鍾彬爲羅州監牧官,金炳陶爲順天監牧官,李漢喆爲興陽監牧官,吳淳常爲蔚山監牧官,護軍韓鎭庭·徐憲淳,副護軍李公翼·金益文·張寅植,以上竝單付,兼咸鏡道兵馬水軍節度使單李嘉愚,咸鏡北道兵馬水軍節度使單具信喜。
吏批,再政。以李象宗爲監察,金在敬爲繕工主簿,沈敎鎭爲掌苑別提,安國鉉爲引儀。
以廣州留守趙斗淳狀啓,民家漂頹事,傳于南性敎曰,聞甚矜惻。元恤典外,別加顧助,渰死人如有生前身還布,竝蕩減,卽爲結構奠接之方,廟堂措辭,分付。
曺雲承,以都摠府言啓曰,副摠管宋持養,以同知義禁府事,本府坐起,晝仕出去之意,敢啓。傳曰,知道。
又以備邊司言啓曰,卽見全羅監司洪羲錫狀啓,則以爲,萬頃地方古群山掌內,異樣船已爲離發,而所住設幕中,留置二幕,封閉船材鐵物,又有鍾鏡及書封逢授者云矣。所謂書封,未知辭意之如何,而彼旣發還,未能斥退,則邊情所關,不容仍置,卽爲坼見後,謄書上送于本司。原本與物種,姑令封留於該鎭將處,封閉二幕,亦爲着意看護,無或虛疎,京譯官卽爲撤還,而島民之跨朔供億,貽弊必多,自本道各別措處,俾無失所渙散之弊事,竝爲分付於該道道臣。今番事,倉卒應變,或多失宜。至於書示答書之事,而亦且緩不及,竟使彼揚帆而空還,置物而留期,他日之慮,不可不念。彼書中旣有大淸國和親之說,則必是澳門許接中一種也。曾於壬辰·乙巳舶之來泊也,雖卽還去,其時皆以此由,有移咨禮部之擧。今番則較之兩年事,尤有情狀之叵測者,以前後佛蘭事實與己亥洋人用律事,令槐院具由撰咨,因曆行付送禮部。仍請皇旨,飭諭兩廣總督,俾無更來之弊,何如?傳曰,允。
義禁府啓目,東唱引儀崔正運,西唱引儀安聖臣等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,鍾城前府使鄭誠一原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,慶尙左兵使尹喜豐原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。
刑曹粘連啓目,海州林孝吉獄事,一場醉鬨,生死遽判,黑夜犯手,只出哀苦,赤血滿口,可驗受傷,訊推得情,何如?判付啓依允。又啓目粘連,瑞興黃貴乭獄事,兩牛逸觸,初非故縱,穉兒被墜,旣無所傷,悍毒遽至殞絶,嚴訊償命,何如?判付啓依允。又啓目粘連,長淵趙爲宅獄事,八錢督債,本非憤薄之事,兩脚竝擧,遂至揮擲之境,手勢猛毒,項部折傷,嚴訊取服,何如?判付啓依允。又啓目粘連,白川崔於彬獄事,父受批頰之辱,子有挺身之擧,憤陡毆築,誤着緊部,纔延三日,遽斷一縷,訊推得情,何如?判付啓依允。又啓目粘連,平山申寬玉獄事,白晝强掠有夫之花妻,昏夜反毆不當之兔山,手提毒棒,傷痕狼藉,加刑輸款,何如?判付啓依允。
興宣君昰應疏曰,伏以臣年淺品崇,常懷憂懼,及伏奉專對之命,益不勝慙惶之至。往役義重,不敢言私,唯以不擇夷險,生死向前,爲第一義諦而已矣。第臣素患疝積,仍成膏肓,每當秋冬,發輒委頓,纔經無前之霖濕,一倍肆劇,上衝之氣,如剚利刃,下墜之勢如懸巨石,刀圭罔效,神識迷錯。以此病狀,難望速瘳,若不趁卽丐免,行事狼狽,理所必至,百爾揣量,不得已疾聲呼籲。伏乞聖慈,特垂矜憐,亟遞臣冬至正使之任,以重王事,仍治臣瀆撓之罪,以昭法紀焉。臣無任云云。答曰,省疏具悉。實病旣如此,所請依施。
吏曹參判李啓朝疏曰,伏以臣於年來,待罪藩宣,歷據畿·嶺,濫踰涯分,徒荷恩榮,無一報稱。納節屛伏,自訟愆尤,恩注愈繁,除誥聯翩,周旋宿衛之列,獲伸逖違之忱,每自循省,志願已足。不意亞銓特點,忽下於病伏深衖之中,拚旨踧踖,益不省措躬之所也。臣忝在任使之列,亦旣有年,本末長短,淵鑑之所俯燭也。如臣無似,初何嘗一毫近似於是職,而擧以畀之,不少留難也哉?六官之任,均之爲重,而天曹尤別於他部者,誠以銓衡人材,掌激揚甄別之政也。佐貳之職,雖與長堂有異,其所與聞於通選之際,代斲於差擬之時者,卽古所稱左右侍郞,裨攝尙書之事者也。責任之重,遴揀之難,自昔伊然,未或輕授,假使才識俱優,聞實素著者處之,亦皆却顧而逡巡。臣本庸愚鈍滯,百無肖似,斗筲蔑稱,枘鑿靡當,冥擿昧方,觸處疎謬,其於銓家之條格品式,尤所未嫺,曾叨參佐,尙懼匪分,不敢爲冒膺之計。今何可更陞一陟,重犯量入之戒乎?政命經宿,庚牌踵臨,駕屨之義,臣非不知,而臣若憑恃寵靈,不自揆度,則俯招物議,非敢自恤,仰累聖簡,罪當何居?參倚已熟,趨膺無路,玆敢略暴情實,冒瀆崇嚴。伏乞聖明,曲垂鑑諒,將臣新授職名,卽許鐫改,俾名器無褻,賤分獲安焉。臣無任云云。答曰,省疏具悉。卿其勿辭行公。
吏曹參議鄭㝡朝疏曰,伏以臣於昨夜,伏奉敎旨,授臣以吏議之職,臣聞命怔營,且榮且懼,政命際降,召牌連臨。臣以庸愚,徧荷恩賜,報效之願,惟在於奔走殫竭,故有職事則輒出而膺,有召旨則必趨以進,何嘗爲崇飾克讓,慢傲逡巡之計哉?第於是職,一違再違,不敢冒膺者,非臣之虧分墮義而然也,誠以是職之非臣可稱之職也。名器一濫,則仰累則哲之政,涯分一踰,則俯招不衷之譏。臣於是,安得不循省量度,控暴情實而冀免乎哉?臣聞官分六部,天官爲首,選極一代,參佐尤峻。王府之八則斯分,綜司之九流是別,而必有承佐之左右協裨,故遴揀之重,自昔見稱,有非公允鍊明推重當世者,則莫宜居之。今臣所叨之職,循名考實,與古何異?其爲任之不宜輕授,有如此者,而忽及於毫不近似之臣身,臣之邇列出入,已多日月矣。臣雖不費辭悉陳,其譾劣疎闇,不堪備數於任使之狀,卽淵鑑之所嘗俯觸也。與其冒玷而自速僨誤之罪,無寧早籲而獲遂量入之戒,玆敢披瀝悃愊,仰瀆崇嚴。伏乞聖上,諒臣言之非飾,念官名之爲愼,將臣新除,亟許遞改,俾賤分獲安,不勝大願。臣無任云云。省疏具悉。爾其勿辭察職。
上在昌德宮。停常參·經筵。
南性敎啓曰,明日召對,取稟。傳曰,停。
曺雲承啓曰,大司憲閔致成,執義宋來熙,持平南鍾三在外,掌令朴斆默未肅拜,石基坤,持平宋燉呈辭,監察茶時之意,敢啓。傳曰,知道。
吳取善啓曰,行右承旨曺錫雨,今日不爲仕進,卽爲牌招,何如?傳曰,允。
注書金有淵病,代以趙然興爲假注書。
南性敎,以奎章閣言啓曰,新除授直提學金大根敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授直提學金大根,卽爲牌招察任,何如?傳曰,允。
傳于曺錫雨曰,留院公事入之。
南性敎,以禮曹言啓曰,卽接徽陵別檢所報,則今八月十五日行本陵秋夕節享時,兩官當爲備員,而參奉李浩達,身病猝重,萬無進參之望云矣。參奉今姑改差,其代令該曹,以在京無故人口傳差出,以爲備員將事之地,何如?傳曰,允。
又以弘文館言啓曰,上番副校理臣李裕膺,以御營廳從事官,今日本營奉足上下時,晝仕出去之意,敢啓。傳曰,知道。
又以內醫院都提調·提調意啓曰,羅州監牧官李河錫,旣遞外任,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單李河錫。
南性敎,以內醫院都提調意啓曰,嶺南所封羅蔘,用餘無多,湯劑所用,不可不優數等待,來十月所封二斤中一斤,趁九月初旬內,先爲封進事,分付該道,何如?傳曰,允。
又以奉常寺都提調·提調意啓曰,各陵園墓秋夕祭享所用藥果煎造後,進上看品藥果二十立,依定式,封進之意,敢啓。傳曰,知道。
曺雲承,以兵曹言啓曰,今此幸行時,侍衛不可不備,宣傳官有闕之代,依例口傳擬入,何如?傳曰,允。
兵曹口傳政事,以李熙完爲宣傳官。
曺雲承,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
江華留守林翰鎭疏曰,伏以臣之父母墳山,在於京畿龍仁地,而久曠汛掃,益切霜露之感。且經潦雨,塋域潰圮,方始修補,實多躬檢之事,及今往省,諒不獲已,而官守有限,不得擅離,玆敢短章陳懇,仰瀆崇嚴。伏乞聖慈,俯賜鑑諒,特許臣往來之暇,俾伸至情,不勝幸甚。臣無任云云。答曰,省疏具悉。卿其往省焉。
上在昌德宮。停常參·經筵。
南性敎啓曰,明日召對,取稟。傳曰,停。
李根友啓曰,大司憲閔致成,執義宋來熙,持平南鍾三在外,掌令朴斆默差祭,石基坤,持平宋燉呈辭,監察茶時之意,敢啓。傳曰,知道。
趙然興在外,代以李鍾淳爲假注書。
南性敎啓曰,今十九日綏陵·徽慶園親祭,祭文當爲製進,大提學趙秉鉉,待明朝牌招,使之製進,何如?傳曰,允。
又啓曰,卽者檢閱金炳雲,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者檢閱李承益·洪祐命,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
曺雲承啓曰,今此幸行時,何大臣留都乎?敢稟。傳曰,金判府事爲之。
兵曹,以洪敬謨爲留都大將。
兵曹,留都從事官單尹行福。
傳于曺雲承曰,領府事請暇之行,給由馬。
傳于曺錫雨曰,今見領樞箚辭,撫念疇昔,予懷增衋,故判書趙秉龜改葬日,遣地方官致祭,祭文,令內閣撰進,葬需,令度支從優輸送。
以檢閱李承益·洪祐命牌不進罷職傳旨,傳于李根友曰,只推。
曺雲承,以都摠府言啓曰,今此幸行時,侍衛寶劍守宮,當爲備員,而都摠管興宣君昰應,有實病三員未差,無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李憲球·李啓朝爲都摠管,以李圭祊·李行敎爲副摠管。
兵曹,副摠管單李啓朝。
吏曹口傳政事,以朴膺壽爲徽陵慘奉。
兵曹,總衛別將單尹義儉。
曺雲承,以兵曹言啓曰,卽接西所衛將鄭光禹牒報,則泰秋門西邊內宮墻二間許頹圮處,今已修築云,把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,泰秋門西邊內宮墻二間許頹圮處,今已修築,把守軍兵,還入直所,將校解送之意,敢啓。傳曰,知道。
領府事趙寅永箚曰,伏以臣有至切之懇,不容不仰冀照察者,卽臣亡從子臣秉龜,權厝在原州地,今將移葬於臣亡兄臣萬永塋域近地矣。匪臣躬檢,無以完襄,在法則不宜請暇,以情則有難自抑。玆敢冒昧陳籲,而念後往還,只不過旬望間耳,惟聖明矜許之。取進止。答曰,省箚具悉卿懇。卿其依所請往來焉。仍傳于南性敎曰,此批答,遣史官傳諭。
檢閱金炳雲疏曰,伏以臣病母,間値換節過冷之候,諸症越添,氣息凜綴,食飮全却,藥餌扶護,惟臣是俟。臣聞此報,私情轉益罔措,按住不得,不避瀆撓,略陳短章,徑出脩門。伏乞聖慈,察臣至懇,亟遞臣職,以便救護,仍勘臣罪,以肅朝綱焉。臣無任云云。省疏具悉。爾其勿辭察職。
上在昌德宮。停常參·經筵。
南性敎啓曰,明日召對,取稟。傳曰,停。
李根友啓曰,大司憲閔致成,執義宋來熙,持平南鍾三在外,掌令朴斆默差祭,石基坤,持平宋燉呈辭,監察茶時之意,敢啓。傳曰,知道。
南性敎啓曰,左右史不可不備,檢閱李承益·洪祐命,旣有只推之命,竝卽牌招入直,何如?傳曰,允。
傳于南性敎曰,禮房承旨,馳詣宗廟永寧殿·永禧殿·徽定殿·景慕宮,奉審摘奸,仍詣受香諸處,奉審摘奸以來。
吳取善啓曰,假注書李鍾淳,時無職名,令該曹,依例付軍職,冠帶常仕,何如?傳曰,允。
吳取善,以吏曹言啓曰,今此景祐宮秋享祭執禮,前正朴龍九塡差,而時無職名,令該曹,口傳付軍職,何如?傳曰,允。
兵曹口傳政事,副司果單朴龍九。
傳于南性敎曰,發遣吏郞,諸執事淸齋與否,摘奸以來。
南性敎,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以嘉禮廳言啓曰,本廳使役浩大,平山府使姜彜五,別看役加差下,使之擧行,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成朴來萬,嘉禮廳都廳進,直講尹載善,典籍李又新,俱爲差祭,時無入直之員,以他郞姑爲代直,何如?傳曰,允。
曺雲承,以兵曹言啓曰,今此幸行時,侍衛不可不備,而宣傳官吳顯文,身病猝重,時日內萬無供職之望云,改差,其代依例口傳擬入,何如?傳曰,允。
兵曹口傳政事,以沈樂臣爲宣傳官。
兵曹,以沈日永爲都監中軍。
曺雲承,以御營廳言啓曰,本廳中軍吳顯文,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金左根,行左承旨吳取善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
南性敎啓曰,明日召對,取稟。傳曰,停。
李根友啓曰,大司憲閔致成,執義宋來熙,持平南鍾三在外,掌令朴斆默未肅拜,石基坤,持平宋燉呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
傳于南性敎曰,禮房承旨,馳詣受香諸處,奉審摘奸以來。
南性敎,以內醫院提調意啓曰,副提調洪鍾應,今日問安,不爲仕進,卽爲牌招,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以內醫院都提調意啓曰,日前因羅蔘遺在之不敷,以秋等條因限封進之意,草記行會矣。見今羅蔘遺在中,欠縮夥多,或稱以湯劑材料封入之時加剩之費,或稱以蘆大體小,流來見縮云。稱剩卽無例之事,必無是理,則該掌務官,所當各別重勘,而旣係湯劑所重,雖不可推究,無敢更以稱剩而加入之意,嚴飭本院。至於蘆頭一款,蘆是原體之蘆,則焉有蘆反大於原體之理乎?近來蔘體之減少,歲甚一歲,漸不成樣,而又以無用之蘆,添附於微細之體,以致莫重所需,欠縮自夥,雖曰奸弊滋興,無所不至,而該道封進之際,本院捧上之時,苟能隨現點退,務盡精實,則亦豈敢容奸至此哉?嚴飭道臣,此後必擇體大眞品封進,而若又有如前蘆大之弊,則當該道臣,從重論勘,審藥及不善擇捧之首醫掌務官,竝施嚴刑島配之意,分付該道及本院,何如?傳曰,允。
李根友,以都摠府言啓曰,今日入直內三廳武兼·禁軍及軍兵等,當爲中日習射技放,而毓祥宮秋享祭齋戒相値,不得設行之意,敢啓。傳曰,知道。
以慶尙監司金公鉉狀啓,進上藥材·山藥,未及充實,限內不得封進,惶恐待罪事,傳于曺錫雨曰,勿待罪事,回諭。
吳取善啓曰,卽者吏曹郞廳來言,順川郡守張厚植,當爲署經,而憲府則雖已署經,諫院則大司諫李經在,司諫權馦,正言朴文在外,鄭鴻淳未署經,獻納兪世煥未肅拜,不得備員署經云,何以爲之?而獻納兪世煥,卽爲牌招,何如?傳曰,一司除署經。
兵曹,以李存敬爲御營中軍。
上在昌德宮。停常參·經筵。
夜二更三更,月食。
南性敎啓曰,明日召對,取稟。傳曰,停。
李根友啓曰,大司憲閔致成,執義宋來熙,持平南鍾三在外,掌令朴斆默未肅拜,石基坤,持平宋燉呈辭,監察茶時之意,敢啓。傳曰,知道。
南性敎啓曰,檢閱金炳雲,由限已過,卽爲牌招入直,何如?傳曰,允。
傳于曺錫雨曰,留院公事入之。
南性敎,以奎章閣言啓曰,直提學金大根,疏批已下,卽爲牌招察任,何如?傳曰,允。
曺雲承,以兵曹言啓曰,新除授忠淸水使鄭瑋,與前水使李敏德,有娚妹應避之嫌,戶奴呈狀乞遞矣。交代相避,載在法典,改差,何如?傳曰,允。
又以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
又以兵曹言啓曰,五衛將張惟煥,景福宮衛將金啓漢·金信奎,慶熙宮衛將趙基賢·朴枝潤,俱以病難供職,呈狀乞遞,改差,武臣兼宣傳官李昌植·朴鳳善,除授在外,過限未入仕,係是加設窠,減下,何如?傳曰,允。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以兵曹言啓曰,金虎門南邊月廊本曹員役等所接處,築墻二間許,今已畢築矣。把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,金虎門南邊月廊本曹員役等所接處,築墻二間許,今已畢築矣。把守軍兵,還入直所,將校解送之意,敢啓。傳曰,知道。
又以訓鍊都監·禁衛營·御營廳言啓曰,東關王廟東邊墻垣六間半·南邊墻垣二間半,及西邊墻垣六間許頹圮處,今已畢築之意,敢啓。傳曰,知道。
開城留守金大根疏曰,伏以臣待罪留鑰,居然周歲于玆矣。才諝不足以通簿書,器局不足以副民望,廩粟有徒糜之愧,塵刹無報答之效,夙夜兢懼,淵谷在前。乃於千萬夢想之外,以臣爲奎章閣直提學者,華誥自天,龍光溢於門闌,百僚動色,一世俱聳,臣誠惝怳震越,莫省自措,牙牌體嚴,未敢循墻。雖不容不祗伸叩謝之忱,而在分踰濫,太不襯近,慄先於攢祝,慙恧賽於榮耀。以臣涔蹄之微量,獲被河海之隆澤,不圖誤恩,若是之極也。且況閣職之重,創立弘謨,煥乎雲漢之章,燦然奎璧之府,贊揚皇猷,賁飾聲明,衿紳之所模楷也,英俊之所翺翔也。雖使才學肩比於古人,風裁齒數於大家者當之,猶且逡巡却顧之不暇,豈或如臣庸陋謏寡,所可髣髴也哉?前後歷揚,俱是華要,曠絶異數,若偏臣身,揆以分義,固當竭蹶趨走,夷險不擇,磨放是期。第念荒嬉成性,旣無稽古之學,拚棄庭訓,不思躁進之戒,冒膺淸選,恬若固有,則負乘招災,理所必至,玷汚受譏,顧何敢逃?其所顚仆,如執左契,無寧謹守拙約,冀或爲一分消受之道。玆敢刳瀝衷懇,仰瀆崇嚴,伏乞聖慈,曲賜鑑諒,亟遞臣新授閣銜,以重公器,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
南性敎啓曰,明日召對,取稟。傳曰,停。
李根友啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
南性敎啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
李根友啓曰,大司憲閔致成,執義宋來熙,持平南鍾三在外,掌令朴斆默未肅拜,石基坤,持平宋燉呈辭,監察茶時之意,敢啓。傳曰,知道。
傳于李根友曰,左承旨·右副承旨竝許遞,前望入之。
承旨前望入之,尹致秀·洪祐喆落點。
李根友啓曰,新除授左副承旨尹致秀,右副承旨洪祐喆,竝卽牌招,何如?傳曰,允。
傳于李根友曰,閣圈爲之。
李根友啓曰,閣圈爲之事,命下矣。政官牌招開政,何如?傳曰,允。
李根友,以奎章閣言啓曰,閣圈爲之事,命下矣。提學趙秉鉉·朴永元,檢校提學金興根,直提學金學性·金大根,檢校直閣尹定鉉·鄭㝡朝,檢校待敎南秉哲·李㘾·趙鳳夏,待敎洪淳穆,竝卽牌招,以爲會圈之地,何如?傳曰,允。
傳于李根友曰,待敎許遞。
直閣會圈七點,鄭翊朝·尹致英·李裕膺,待敎會圈七點,金炳德·金有淵·趙然興。
有政。吏批,行判書徐憙淳,參判李啓朝竝牌招不進,參議鄭㝡朝進,右承旨李根友進。啓曰,行判書徐憙淳,參判李啓朝竝牌招不進,小臣獨政未安,何以爲之?敢稟。傳曰,只出緊任。以尹致英爲直閣,金炳德爲待敎,李志淵爲分內醫提調,丁昌夾爲監察。
兵批,行判書趙秉鉉進,參判金箕晩病,參議洪永圭病,參知睦用錫入直,同副承旨南性敎進。以吳取善爲同知,沈日永爲訓鍊都正,權紞爲五衛將,徐典輔爲忠翊將,朴正大·金命琦爲景福將,盧命郁·金振聲爲慶熙將,趙文顯爲中樞都事,具洛喜爲都摠都事,權秉禹爲武兼,張錫瑢爲部將,李完豊爲加設訓鍊主簿,申紹爲忠淸水使,護軍吳取善·吳顯文,副護軍曺雲承·鄭瑋,副司正洪淳穆·李鍾淳,竝單付,別軍職李亨夏今加折衝加資事,承傳。
傳于李根友曰,見窠皆令差出。
吏批,再政。以趙龜夏爲工曹參議,徐有薰爲大司成,金昔淵爲軍資判官,張鉉喆·文東瑝爲典籍,兼校書校理單尹致英,弘文正字單金炳德,兼校書正字單金炳德,兼待敎單金炳德。
兵批,再政。以李亨夏爲宣傳官,沈宜夏·王殷疇爲五衛將,林希周·徐鎬豊爲訓鍊主簿,尹致英爲文兼,同知單朴正大,僉知單李亨夏。
李根友,以奎章閣言啓曰,新除授直閣尹致英,待敎金炳德敎旨安寶次,濬哲之寶,請出之意,敢啓。傳曰,知道。
又以奎章閣言啓曰,新除授直閣尹致英,待敎金炳德,事當卽爲牌招,而時値夜深,竝待明朝牌招,推移入直,何如?傳曰,允。
又以奎章閣言啓曰,檢書官李㢸榮,身病沈痼,呈狀乞遞,今姑減下,番次亦甚苟艱,前檢書官朴宗琰·金龜淳,竝兼檢書官差下,令該曹,口傳付軍職,使之冠帶常仕,何如?傳曰,允。
兵曹口傳政事,副司果單朴宗琰·金龜淳。
以京畿監司李鼎臣狀啓,富平等邑民家漂頹事,傳于南性敎曰,聞甚矜惻。元恤典外,別加顧助,渰死人如有生前身還布,竝蕩減,卽爲結構奠接之方,廟堂措辭,分付。
李根友,以承文院都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
南性敎,以兵曹言啓曰,今此幸行時,巡將監軍,依例以今八月十八日受點人員,十九日至,使之仍察之意,敢啓。傳曰,知道。
又以訓鍊都監言啓曰,去夜罷漏後,宮墻外五鋪幕近處,有一犯夜人,被捉於本局都巡執事處,故査問其犯夜之由,則以慶尙道安東居幼學姜益建爲名人,今此幸行時,上言次上來,住接於館洞矣。適有所看事,出去新門外次,路由鷹峯下,如是被捉云,莫重宮墻外,有此犯夜之擧者,萬萬驚駭,照法嚴繩次,移送秋曹之意,敢啓。傳曰,知道。
又以禁衛營言啓曰,綏陵·徽慶園幸行時,本營留都事,命下矣。銅龍門則哨官嚴允復,京中哨軍三十名,集賢門則別武士張元植,西營則哨官柳弘起,助番牙兵四十名,廣智營則哨官金成元,助番牙兵五十名,率領入直,新營則千摠白魯洙,騎士將金最善,把摠成瀚,哨官李奎五,敎鍊官李泰赫,騎士二十五人,兼別破陣二名,京標下軍三十名,率領入直,南別營則哨官李周翰,別騎衛一人,別牙兵七名,率領守直,火藥庫則哨官張孝憲,別破陣八名,兼別破陣六名,率領守直,崇化門南邊內宮墻頹圮處,哨官李允默,銅龍門入直軍十五名除出,率領守直,都城頹圮一處則別武士李完得,京標下軍十五名,率領守直之意,敢啓。傳曰,知道。
上在昌德宮。停常參·經筵。
夜自五更至十九日開東,灑雨下雨,測雨器水深三分。
洪鍾應啓曰,明日大駕詣綏陵,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于尹致秀曰,明日出宮門路,以協陽門爲之,
尹致秀,以兵曹言啓曰,今此幸行時,左邊捕盜大將李應植,以訓鍊大將,後廂隨駕矣。在前如此之時,有他邊大將兼察之例,回鑾間右邊捕盜大將任聖臯,姑令兼察,何如?傳曰,允。
尹致秀啓曰,因兵曹草記,今此幸行時,左邊捕盜大將李應植,以訓鍊大將,後廂隨駕,回鑾間右邊捕盜大將任聖臯,姑令兼察事,允下矣。兼察左邊捕盜大將任聖臯,卽爲牌招聽傳敎,何如?傳曰,允。
李根友,以奎章閣言啓曰,守宮檢校直閣徐有薰,待開門牌招,何如?傳曰,允。
又以內醫院都提調意啓曰,分提調李志淵,聞有實病,今姑許遞,其代,令該曹口傳差出,何如?傳曰,允。
吏曹口傳政事,以安光直爲分內醫提調。
尹致秀,以兵曹言啓曰,今八月二十日文臣朔試射試官望,十九日當爲入啓,而幸行相値,依前例停止之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深三寸一分。
自人定至二十日開東,灑雨下雨,測雨器水深一寸四分。
李根友啓曰,明日召對,取稟。傳曰,停。
藥房口傳啓曰,陵園展謁,儀衛方戒,而晩雨連霔,陰濕過冷。此時侵早勞動,有非大聖人節宣保嗇之方。況又籩豆駿奔之霑服失容,百官軍兵之泥塗驅馳,俱係軫念之端,亟寢成命,退卜吉辰,不勝萬萬顒祝之地,惶恐,敢啓。傳曰,已令退定矣。
傳于李根友曰,雨勢如此,又有諸大臣箚請,幸行日字,更待下敎。
行都承旨洪鍾應,行左承旨曺錫雨,右承旨李根友,左副承旨尹致秀,右副承旨洪祐喆,同副承旨南性敎等啓曰,陵園展謁,鑾蹕夙戒,而冷雨徹宵,無望開霽,三軍之霑濕,百官之失儀,固未暇恤。竊恐有違於大聖人節宣之方,亦非所以仰體兩慈殿惟憂之念,臣等職忝邇密,不勝憂慮,玆敢相率聯籲。伏願亟寢成命,更涓吉期,以副輿情,千萬顒祝,惶恐,敢啓。傳曰,已有傳敎矣。
李根友,以禮曹言啓曰,動駕日雨下於出宮前,則卽爲稟旨退行事,曾有定式矣。今日雨勢如此,綏陵·徽慶園幸行,更爲擇吉擧行,何如?傳曰,已有下敎矣。
曺錫雨啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,尹致定落點。
以全羅監司洪羲錫狀啓,全州等邑民家漂頹事,傳于曺錫雨曰,聞甚矜惻,元恤典外,別加顧助,渰死人如有生前身還布,竝蕩減,結構奠接之方,廟堂措辭,分付。
李根友,以禮曹言啓曰,卽接平安監司趙鶴年移文,則以爲,德川郡鄕校聖殿及東·西廡,營建年久,棟榱朽傷,不可不及今修改,告由·移·還安祭香祝,自本曹啓稟下送云矣。德川郡鄕校聖殿修改時,先告事由·移·還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
南性敎,以刑曹言啓曰,訓鍊都監啓辭內,去夜罷漏後,宮墻外五鋪幕近處,有一犯夜人,被捉於本局都巡執事處,故査問其犯夜之由,則以慶尙道安東居幼學姜益建爲名人,今此幸行時,上言次上來,住接於館洞矣。適有所看事,出去新門外次,路由鷹峯下,如是被捉云,莫重宮墻外,有此犯夜之擧者,萬萬驚駭,照法嚴繩次,移送秋曹之意,敢啓。傳曰,知道事,命下矣。謹按律文,則大典通編擲奸條有曰,宮城守直,循環擲奸,逐日有無事報本曹,註曰犯夜人杖一百,徒三年。姜益建依此律,決杖一百後,忠淸道海美縣,徒三年定配所,卽爲押送之意,敢啓。傳曰,知道。
領府事趙寅永,判府事鄭元容·權敦仁·金道喜,右議政朴晦壽聯名箚曰,伏以今日卽幸行吉日也。前驅已嚴,夙駕將啓,而連日薰蒸之餘,秋雨通宵,淋浪如暑節,野外湫濕,應倍城裏,遠移鑾蹕,衝冒勞動,已有違於節宣之方。如或向晩不止,則奉審親祼之際,霑服失容,亦豈不有欠於肅穆之禮乎?未滿一舍之地,雖曰非遠,軍兵百官之泥塗奔走,亦所當念,姑觀一兩日退期,誠禮事體,必無所妨。伏乞聖明,更加三思,亟降幸行退定之命焉。取進止。答曰,省箚具悉卿等之懇。雨勢若此,方令退定,卿等諒之。仍傳于李根友曰,此批答,遣史官傳諭。
判府事權敦仁箚曰,伏以陵園展祼,日期爰屆,鹵簿告陳,鑾儀將戒,而冷雨連晨,恐無開晴之望,此時動駕,實不勝萬萬憂悶。伏惟霜露怵惕,雖切聖慕,茂對節宣,宜存至戒,改諏吉辰,克伸孝思,允合於大聖人保嗇之方。且況百官軍兵之沾濕失儀,亦不可不軫念也。伏願亟寢成命,更令涓日擧行焉。取進止。答曰,省箚具悉卿懇。雨勢若此,方令退定,卿其諒之。仍傳于李根友曰,此批答,遣史官傳諭。
副校理金炳冀,修撰沈承澤聯名箚曰,伏以秋序載屆於霜露,聖幕將伸於陵園,羽衛已備,淸蹕夙戒,而顧今雨勢徹宵,無望開霽,此時勞動,有違大聖人節宣之方,臣等職忝邇列,不勝憂悶,敢此齊籲。伏願殿下,俯循群情,亟寢成命,退定時日,少俟晴和而行禮焉。取進止。答曰,省箚具悉。已諭於諸大臣箚批矣。
左副承旨尹致秀疏曰,伏以臣與右承旨臣李根友,有友壻應避之嫌,揆以格例,在下當遞,玆陳短章,仰瀆崇嚴。伏乞聖慈,亟賜遞改,俾公格存而私分安焉。臣無任云云。省疏具悉。所請依施。
咸鏡監司李嘉愚疏曰,伏以臣千萬匪意,忽伏奉除旨,以臣爲咸鏡道觀察使,臣聞命惝怳,莫省所以。臣於是職,元不稱似,庶蒙淵鑑之俯燭,何敢更事陳暴?而顧臣平生,試爲點檢,則空疎譾劣,自是天賦,聰明練達,無奈地分,雖在少日强壯,尙不足比數於器使之末,矧當衰遲垂暮之日,尤何能爲役,由玆而閑司漫職,陳就亦難,重務劇地,夢想不到,秪自浮沈低回,作爲身計,今此所叨,何敢爲晏然承當之計哉?念玆關北一路,爲任不輕,視他較別,仙寢原廟,拱護之體貌甚尊,崇山巨洋,控引之形勢旣壯,兼以邊圉之守備,戎馬之繕鍊,委畀管轄,固已綦重,而田野本是瘠确,民戶從以啙窳,農商之生利鮮少,村里之物色蕭條,元無豐盈殷盛之觀,而因之凋瘵尤甚於比歲,奸弊滋興於列邑,山沿遠近,無一不病。此時此任,正須通才鍊手,整頓修擧,庶展良規,仰答殊眷,而矧當聖明在上,量能授任,百僚咸事,庶績允釐,而今乃將此重寄,遽降誤恩,豈不大貽累於聖朝淸明之治也哉?臣於年前,漢南留司,猥膺持節,尺寸無長,塵刹莫效,至今追惟,惶汗浹背。況乃全省按察,不啻百倍其難,苟或貪戀,不自揣度,苟然承受,竟致僨誤,則臣身狼狽,縱未暇恤,寵命孤負,其將謂何?反覆參倚,冒膺無望。玆敢畢暴衷懇,仰瀆崇嚴。伏乞聖慈,俯賜鑑諒,亟遞臣新授之職,俾藩寄無曠,私分獲安,不勝大願。臣無任云云。答曰,省疏具悉。卿其勿辭,往欽哉。
全羅監司洪羲錫疏曰,伏以臣猥以菲才,冒膺藩寄,辭不獲遂,黽勉就次,今爲六閱朔于玆矣。區區寸忱,惟是殫竭魯鈍,少效涓埃之報,而才識素短,精力不給,觸事生疣,無往非辜,至於向來殿最事,而益無所逃罪矣。夫藩臬職任,莫重於殿最,奏御文字,尤何等審愼,而緣臣昏闇,致有大錯,慙惶震慄,無地自容。古人以一字誤書,猶稱死罪,今臣所犯,律之於此,罪將何居?大僚請罷,已是薄罰,而聖度如天,過加包容,軫貽弊於迎送,擬末勘於停俸,罪反叨恩,罰以獲榮,重藩符節,受賜更新,感淚被面,惶汗遍體,臣固宜仰戴恩數,俯訟愆尤,益復勉勵,以爲一分自贖之圖,而念臣所叨,卽一大藩鎭也。事務之繁氄,簿書之委輸,幾爲八路之最,則其所剸理綜察,不容少忽,而今於循例應行之節,猶未免昏闇如此,妄錯如此,則其何以任旬宣之責,行黜陟之政,以副朝家委寄之明命哉?近又異船來泊,登聞嚴急,而應接率多失宜,擧行每致稽緩,至煩飭敎,荐承譴罰,此又臣罪上添罪也。前後瘝溺之辜,臣實自知,而到底帲幪,曲垂涵貸,未敢知罪負如臣,何以得此於聖明之下也。今若諉以倖逭,抗顔冒據,不思所以自處,則又不知來後僨敗,必不當止此而已。此臣所以日夕悚蹙,愈不敢自安也。間因邊事之旁午,未卽自劾,臣罪滋大,玆敢冒死陳籲,仰瀆崇嚴。伏乞聖慈,俯垂諒察,亟遞臣見叨之職,更勘臣當被之律,以昭法紀,以勵臣分焉。臣無任云云。答曰,省疏具悉。何必深引?卿其勿辭察任。
上在昌德宮。停常參·經筵。
藥房提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李根友啓曰,明日召對,取稟。傳曰,停。
南性敎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
尹致定啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
備忘記,江界都護府使尹羲烈,高嶺僉使諸安國下直,各長弓一張,長箭一部,片箭一部,筒兒一箇賜給。
南性敎啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉牌不進,監察茶時之意,敢啓。傳曰,知道。
以掌令朴斆默·石基坤,持平宋燉,獻納兪世煥牌不進罷職傳旨,傳于南性敎曰,只推。
李根友,以奎章閣言啓曰,直閣尹致英,疏批已下,卽爲牌招察任,何如?傳曰,允。
又以奉常寺都提調意啓曰,祭享所用秋等中脯,依定式,今八月二十日,始造之意,敢啓。傳曰,知道。
大司成徐有薰疏曰,伏以臣於日昨,伏奉新授誥旨,以臣爲成均館大司成者,名掄縱荷榮寵,冒玷實深愧悚,傴僂循墻,何敢爲出膺之計?而時則仙寢秋謁,鑾蹕將啓,際有內閣守宮之命,牙牌儼臨,雖不得不拚廉伸謝,而退伏循省,冞切兢惕,更何敢諉以事會之適値,而厭然若固有乎?是職之難愼,自古伊然,周官三物,宋學十條,尙矣固不可追,而育人材以備需用,端士趨以贊儒化,精考藝以振文風,任至重也,責至鉅也,苟非博識邃學宿儲士林之望者,莫宜居之。臣質本散樗,學則蒙蔀,始因祿仕之計,粗習功令之文,而雕氷鏤毫,迄用無成,從以塵纓馳騖,筆硏都荒。今雖欲重理篋衍,爲曩日擧子業,亦不可得矣。臣若妄失揆度,自居以師儒之長,進據皐比之席,而招諸生立館下,則未知逢掖操觚之列,能無嗤點之來乎?臣嘗聞瓦缶之響,不列於軒架,燕石之賤,不登於郯邸。顧今鑾坡詞英,修辭懷光,磊落相望,蔚然可稱。如臣庸陋,濫竽其間,則臣竊恐名器由臣而益褻,聖簡由臣而爲累矣,思之及此,豈不大可懼乎?臣以眇末,猥蒙知顧,依近日月之光,薰沐雨露之澤,前後叨冒,罔非踰分,每一思惟,惶汗浹背,夷險趨走,以圖不報之報,卽臣平昔所藉手者也。苟有一分稱塞之望,何敢費辭崇飾,徒效克讓之美哉?玆敢冒入文字,仰暴情實。伏乞聖明,亟命鐫改,回授可堪之人,俾公器無濫,私分獲安,不勝幸甚。臣無任云云。省疏具悉。爾其勿辭察職。
直閣尹致英疏曰,伏以臣於本月十七日,伏奉除旨,以臣爲奎章閣直閣,繼以牙牌臨門,義難俟屨,祗肅寵命,退自省檢,愧切濫竽,懍若集木,歷累日而不知所措也。噫,臣發跡蔭塗,倖竊科第,學未通方,才不適用,漫務散銜,尙懼弗克。且臣門戶寒素,根植孤弱,服習只在於謹拙,夢想不到於華膴,而臣之兄弟,厚被洪造,雨露之私若偏,螢爝之末無補,區區矢心,惟以夷險不擇,以效不報之報而已,顧何嘗有絲毫進取之計哉?況是職之淸且峻,非爲如臣者設,典圖書於東壁,奉琬琰於西序,黼黻笙鏞,協贊聲明,雖先輩聞望,亦莫不逡巡退讓。顧臣謏寡,曷嘗近似,涉夸近飾,有不敢張皇爲辭?而以我殿下天地之大,日月之明,竊庶幾照燭而生成之,臣若嚴畏是懷,泯默自阻,恬若固有,厭然蹲冒,則上累聖簡,下招物議,豈止臣一身之災也?玆敢畢暴衷懇,仰瀆崇聽。伏乞聖慈,俯賜鑑諒,亟遞臣新授職名,俾名器無褻,賤分獲安,不勝大願。臣無任云云。省疏具悉。爾其勿辭察職。
上在昌德宮。停常參·經筵。
李根友啓曰,明日召對,取稟。傳曰,停。
尹致定啓曰,大司憲閔致成,執義宋來熙,持平南鍾三在外,掌令朴斆默·石基坤,持平宋燉呈辭,監察茶時之意,敢啓。傳曰,知道。
又啓曰,來二十五日朝參日次,而徽陵忌辰祭齋戒相値,頉稟之意,敢啓。傳曰,知道。
曺錫雨啓曰,右副承旨洪祐喆,今日不爲仕進,卽爲牌招,何如?傳曰,允。
傳于洪祐喆曰,同副承旨許遞,前望入之。
承旨前望入之,鄭基世落點。
尹致定啓曰,卽者掌令石基坤,以其親病,投章徑行,原疏以國忌齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。原疏捧入。
禮曹,來十月初三日行宗廟冬享大祭,親祭,取稟。奉敎敬依。
傳于尹致定曰,幸行日字,以來月旬間擇入。
李根友,以禮曹言啓曰,傳曰,幸行日字,以來月旬間擇入事,命下矣。令日官李秉洪推擇,則來九月初九日·初十日俱吉云,以何日定行乎?敢稟。傳曰,以初十日爲之。
又以禮曹言啓曰,初揀擇已爲過行矣,再揀擇吉日,以何間推擇乎?敢稟。傳曰,以來月旬前擇入。
又以禮曹言啓曰,以再揀擇取稟草記,傳曰,以來月旬前擇入事,命下矣。令日官李秉洪推擇,則來九月初三日爲吉云,以此日定行乎?敢稟。傳曰,以此日爲之。
又以禮曹言啓曰,社稷神室滲漏處,移·還安修改吉日時,以來九月初九日卯時,推擇啓下,而伊日綏陵·徽慶園親祭致齋相値,更爲擇日擧行,何如?傳曰,允。
尹致定,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
掌令石基坤疏曰,伏以臣以遐鄕賤品,萬不近似於淸朝風憲之任,而因緣事會,冒沒叩謝,違傲召牌,課日惶蹙。際接鄕信,臣老父貞痼痰癖之祟,當此換節,一倍添劇,食飮俱阻,轉側須人,氣息危綴,委頓床玆。臣自聞此報,方寸煎熬,短章呼籲,束裝登程。伏乞聖慈,俯諒情私,臣之見帶掌憲之任,卽令刊改,俾便歸護,仍治臣瀆撓之罪,以肅朝綱,千萬幸甚。臣無任云云。省疏具悉。爾其勿辭往護。
上在昌德宮。停常參·經筵。
曺錫雨啓曰,明日常參·經筵,取稟。傳曰,停。
鄭基世啓曰,大司憲閔致成,執義宋來熙,掌令石基坤,持平南鍾三在外,掌令朴斆默,持平宋燉呈辭,監察茶時之意,敢啓。傳曰,知道。
注書徐堂輔病,代以金德根爲假注書。
傳于曺錫雨曰,臺諫竝許遞,政官牌招開政。
曺錫雨,以吏曹言啓曰,成均館典籍南溟翼,除拜後過限未肅拜,改差,何如?傳曰,允。
有政。吏批,行判書徐憙淳進,參判李啓朝,參議鄭㝡朝,竝牌招不進,同副承旨鄭基世進。以李憲球爲大司憲,姜爲大司諫,洪翼燮爲執義,沈承澤爲司諫,兪錫煥·全國憲爲掌令,朴公鎭·金應夏爲持平,金炳冀爲獻納,柳興奎·蔡元默爲正言,曺錫亨爲左尹,尹致秀爲戶曹參議,李祿在爲漢城庶尹。
兵批,行判書趙秉鉉病,參判金箕晩病,參議洪永圭進,參知睦用錫病,右承旨尹致定進。同知金振聲,僉知權紞,護軍閔致成,副護軍尹致秀·南性敎·李經在,副司直宋來熙·權馦·朴斆默·石基坤·宋燉·南鍾三·兪世煥,副司果鄭鴻淳·朴文,以上竝單付。
吏批,再政。以趙在應爲校理,尹致英爲副校理,金會明·宋廷和爲修撰,趙熙哲爲副修撰,徐左輔爲刑曹判書,金在敬爲儀賓都事,李維馨爲典籍,左尹單朴容壽,右尹單曺錫亨。
兵批,再政。同知單金命琦。
吏批,三政。兼直閣單尹致英。
鄭基世啓曰,行大司憲李憲球,旣在闕中,不爲肅謝,直爲出去,事甚未安。推考,何如?傳曰,允。
以吏曹參議鄭㝡朝牌不進罷職傳旨,傳于鄭基世曰,只推。
曺錫雨,以禮曹言啓曰,來十月初三日宗廟冬享大祭親行時,永寧殿,依例遣大臣攝行,何如?傳曰,允。
又以禮曹言啓曰,來十月初三日行宗廟冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
尹致定,以兵曹言啓曰,卽接北所衛將徐兗輔牒報,則崇化門南邊內宮墻三間許頹圮處,今已修築云,把守軍兵,還爲入直之意,敢啓。傳曰,知道。
又以禁衛營言啓曰,因兵曹草記,崇化門南邊內宮墻頹圮處,今已修築,把守軍兵,還入直所,將則解送之意,敢啓。傳曰,知道。
上在昌德宮。停常參·經筵。
李根友啓曰,明日景陵忌辰祭齋戒,再明日·三明日徽陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
鄭基世啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
備忘記,羅暖萬戶沈魯元下直,長弓一張,長箭一部,片箭一部,筒兒一箇賜給。
洪鍾應啓曰,假注書金德根,時無職名,令該曹依例付軍職,冠帶常仕,何如?傳曰,允。
傳于李根友曰,原任直閣李景在,馳詣景陵,奉審摘奸,仍留監祭,局內諸陵,一體奉審以來。
鄭基世啓曰,行大司憲李憲球,執義洪翼燮,掌令全國憲,持平金應夏牌不進,掌令兪錫煥差祭,持平朴公鎭在外,監察茶時之意,敢啓。傳曰,知道。
以大司諫姜,獻納金炳冀,正言柳興奎·蔡元默,執義洪翼燮,掌令全國憲,持平金應夏牌不進罷職傳旨,傳于洪祐喆曰,只推。
李根友,以奎章閣言啓曰,待敎金炳德,疏批已下,卽爲牌招察任,何如?傳曰,允。
又以弘文館言啓曰,新除授校理趙在應,修撰金會明,竝卽牌招察任,何如?傳曰,允。
又以弘文館言啓曰,新除授副修撰趙熙哲,時在水原地,經筵入番事緊,請斯速乘馹上來事,下諭。傳曰,許遞。
又以弘文館言啓曰,上番副校理臣李裕膺,以御營廳從事官,今日本營軍布上下時,晝仕出去之意,敢啓。傳曰,知道。
洪祐喆啓曰,前銜疏之勿爲捧入,前後飭敎,不啻截嚴,副司果李承憲,因縣道封章,而職銜疏式,俱違格例,又極未安。所當還下送,而係是言事,雖不得不捧入,不可無警,從重推考,何如?傳曰,允。
以校理趙在應牌不進罷職傳旨,傳于洪祐喆曰,只推。
洪祐喆,以戶曹言啓曰,宗廟西邊外墻改築吉日時,令日官金昌勳推擇,則今八月二十八日巽時爲吉云,以此日時擧行之意,敢啓。傳曰,知道。
義禁府啓目,全羅兵使吳致賢原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目粘連,向前鄭誠一亦,彼界犯越,法當嚴禁,兩地殺變,事未前有是白乎則,旣未能常時察飭,又從以不卽馳報,兩罪俱發,難免當律,依法典,施以邊遠充軍,何如?判付啓依允。又啓目粘連,向前尹喜豊亦,還穀之莫重,而無不挪移反作,科試之至嚴,而至有捧賂追錄是白兺除良,給代錢之歸橐,裨校帖之勒授,所犯諸條,不止一二,公私入己,至近三萬是白乎則,黷貨無厭,俱係贓汚之罪,見利不憚,全無顧畏之心,似此蔑法之類,不可循例勘配而止,直施以邊遠定配之典,何如?判付啓依允。又啓目粘連,向前崔正運·安聖臣等亦,東西傳唱,自當敬謹,而俱不成聲,有駭瞻聆,竝只以此照律,何如?判付啓依允。
知事李羲發疏曰,伏以臣以垂死殘喘,向因騎曹辭疏,附陳狂瞽數條,不過古人之糟粕,俗見之迂滯,曾不足以絲毫裨補於聖學之日新,王政之時措,而伏蒙我殿下,聖度天大,憐臣癃衰之甚,恕臣愚戇之罪。特降溫批,以示虛受之美,旋加超擢,迥出常格之外,臣誠惶懍感泣,不知所喩。竊念臣以遐土病蟄之蹤,獲霑聖世仁壽之化,歲初以恩例加一資,今又以陳腐數語,猥蒙嘉奬,謬恩至此,大聖人芻蕘不棄之盛意,孰不欽仰?而名器之重,淸朝之所愼惜,寵祿之過,人臣之所逡巡。今臣所叨資銜,實非微分之所敢晏然承當者,私心悚恧,不容自已。玆敢略具短章,仰暴衷懇,屢瀆宸嚴,冞增震越。伏乞聖慈,俯垂鑑諒,亟命還收臣樞府新資,以重公器,以安私分,千萬幸甚。臣無任云云。答曰,省疏具悉。卿其勿辭,俟間上來行公。
待敎金炳德疏曰,伏以臣藐然稚昧之一後生新進爾。學殖未周於禔躬,器量無適於需世,追隨縫掖,鼓篋膠庠,尙懼夫無與備列,爲諸生笑也。僥濫一第,自詒不幸之戒,騂忸兢畏,如集于木。藉令繼玆以往,奮發淬勵,彌自檢攝,積費幾歲月,無滲漏工夫,其果能粗有成就,猶未敢自保,至若一步地向上去處,豈伊所念到哉?迺者奎署圈選,猥蒙恩點,聞命隕越,實不省榮觀之在身。竊伏念臣自祖先以來,洪造殊渥,厚蒙列朝之陶甄,膴祿尊榮,殆若一門之偏私。科甲踵武,鍾鼎延世,以臣家前輩之忠藎勤勞,尙乎居寵若驚,罔敢苟然於辭受之分。況臣於家庭,無能爲役,徒欲藉廕庇而仗寵靈,冥行驟躐,唯官局之是徇,則過福之戒,不衷之災,抑將何修而倖免哉?臣之怵焉反顧者,先出於身家之虞,亦安敢張皇職事,崇飾克讓之美?而第惟祕府之圖書,上應奎壁,尊閣之謨訓,遠符河球,朝夕顧問,跡比經幄,時節起居,肩隨候班,地分淸切,簡掄莫愼。而今忽以癡騃如臣者,謂將居是職而擔是任,則不幾於黃流之盛瓦缶乎?噫,詩禮遺範,易隳家聲,綺紈後承,偏招人譏。臣雖年益進而知益長,備數於大祝奉禮之末,嗤點之所必至,尙不免如縛求解,其於見銜之去就,遑論其可否哉?恩誥纔頒,牙牌踵至,格式莫越,義分是怵,遑遽一肅,粗伸叩謝之忱,因仍盤礴,判非情量之所敢出。玆敢罄暴衷赤,呼籲於仁覆之下。伏乞聖慈,俯燭懇苦之微諒,曲垂生成之惠澤,亟鐫臣新授職名,俾公器無褻而私分獲安焉。臣無任云云。省疏具悉。爾其勿辭察職。
上在昌德宮。停常參·經筵。
李根友啓曰,明日召對,取稟。傳曰,停。
鄭基世啓曰,行大司憲李憲球,執義洪翼燮,掌令全國憲,持平金應夏未肅拜,掌令兪錫煥差祭,持平朴公鎭在外,監察茶時之意,敢啓。傳曰,知道。
李根友啓曰,卽者內醫院官員來言,明日卽日次問安,而都提調權敦仁,提調金左根,副提調洪鍾應,俱有身病,問安與湯劑監製,無進參之員云,提調·副提調,竝待開門牌招,何如?傳曰,允。
李根友,以承文院都提調意啓曰,卽見盛京將軍禮部咨文出來者,江界越邊善後章程先後奏定各條款,業經知會,玆復奏奉諭旨,恭錄咨行云矣。頃以此事,已將來頭使行申謝之意,專送咨官,而今此上諭,又甚勤摯,回咨措辭各撰,正書安寶後,定禁軍騎撥下送于灣府,使之傳給鳳城將處,以爲轉致之地,何如?傳曰,允。
尹致定,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,卽接東所衛將張雲鶴牒報,則貳極門北邊內宮墻二間許頹圮處,今已修築云,把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,貳極門北邊內宮墻二間許頹圮處,今已修築,把守軍兵,還入直所,將校解送之意,敢啓。傳曰,知道。
鄭基世,以義禁府言啓曰,因本府議啓,時囚罪人鄭誠一,依法典,施以邊遠充軍,尹喜豊直施以邊遠定配之典事,判付內依允矣。鄭誠一平安道渭原郡邊遠充軍,尹喜豊咸鏡道會寧府邊遠定配,而以議啓內辭意,具罪目,依例發遣府書吏,押送于各其配所,何如?傳曰,允。
義禁府照目粘連,東唱引儀崔正運,西唱引儀安聖臣等矣本府議啓內,東西傳唱,自當敬謹,而俱不成聲,有駭瞻聆,竝只以此照律罪,各笞四十收贖,附過還職,竝只私罪,奉敎依允爲旀,崔正運段,功減一等爲良如敎。
上在昌德宮。停常參·經筵。
李根友啓曰,明日召對,取稟。傳曰,停。
鄭基世啓曰,行大司憲李憲球,執義洪翼燮,掌令兪錫煥·全國憲,持平金應夏未肅拜,朴公鎭在外,監察茶時之意,敢啓。傳曰,知道。
尹致定啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
注書金有淵病,代以洪鍾雲爲假注書。
傳于鄭基世曰,李承憲之疏,何爲而至也?醫藥之請,固得矣,而句語甚多不審,且以不爲議藥,歸咎於朝臣者,可知其挾雜矣。此不可以言事,有所參恕,姑先施以刊削之典,原疏頒布。
李根友,以奉常寺都提調意啓曰,祭享所用秋等中脯三百五十五貼三條,今八月二十五日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
鄭基世,以兵曹言啓曰,卽接東所衛將張雲鶴牒報,則回泰門西邊內宮墻二間頹圮處,今已修築云,建陽門入直軍晝察夜巡,依例停止之意,敢啓。傳曰,知道。
又以兵曹言啓曰,弘化門越邊含春苑墻垣頹圮處,今已畢築矣。守直衛軍解送之意,敢啓。傳曰,知道。
又以兵曹言啓曰,來九月十月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以禁衛營言啓曰,本營字內光熙門南邊第四城廊近處體城三間半許頹圮處,今八月二十六日始役,改築之意,敢啓。傳曰,知道。
副司果李承憲疏曰,伏以臣卽所謂疎逖之臣,人主不識何狀者也。兼之閒散,病蟄窮鄕,凡朝廷大小事,一未省聞久矣。獨奈一段彝性,尙未全泯,嫠憂耿耿,日夕祈祝。只願蚤睹則百之慶,永鞏於萬之基,忽於去月晦間,得伏見慈聖諺敎之下於賓廳者,其憫坤殿沈痼之祟,爲宗社深遠之慮,惻怛懇摯,有足以動神明而感木石,臣擎讀未半,不覺聲淚之交逬也。未敢知中宮殿下證候,根於何祟,而若是緊重,至於望絶螽斯也。今以不可以藥治期望之敎觀之,其非一朝夕之故可知,驚遑煎迫,尤不知何以爲懷也。臣竊見匹庶家婦人,有子宮虛而經道乖,妨於生育者,則必皆審脈察祟,投之以種玉之湯壬子之丸。又旁求刀圭之涉於補血導氣者,用不拘時,差以爲度,畢竟虛者實,乖者調,其告效而成胎,十常居九矣。惟我坤聖,春秋旣盛,雖有愆和之漸,若卽對證試劑,期獲靈驗,安知不如執契責報?又況皇天祖宗,垂隲於冥冥,推之天理,參以人事,豈終無誕彌之慶乎?就以朝臣分上言之,其未承慈敎之前,事屬茫昧,固無可言,旣承慈敎之後,理宜焦遑奔走,卽日侍藥之不暇,而將及四旬,尙此寥寥者,是甚道理,是甚事體?異日國史書之曰,國母有疾,朝臣不爲議藥,後世將以爲何如也?言念及此,良覺寒心。伏乞分付藥院,極擇女醫之瞭於脈理者,詳診坤殿證祟之源委,亟試當劑,俾盡保護之方,以慰臣民煎灼之私焉。顧臣出位陳章,極知猥屑,而第念君臣猶父子也。父母苟有疾恙,爲人子者,竭誠於療救之節,自是人道之常也。今臣願忠於國母,比諸父母,雖或有理一分殊之端,而情理之切,夫何間焉?故敢刊落常規,冒貢微忱。儻聖明,矜其愚而諒其心,不以人廢言,另加留神於醫藥一事,則實東方萬世之幸也。臣無任云云。
上在昌德宮。停常參·經筵。
曺錫雨啓曰,明日常參·經筵,取稟。傳曰,停。
鄭基世啓曰,行大司憲李憲球,執義洪翼燮,掌令兪錫煥·全國憲,持平金應夏未肅拜,朴公鎭在外,監察茶時之意,敢啓。傳曰,知道。
傳于曺錫雨曰,卽聞權判府出城云,此何擧也,似因前銜疏,而其句語,雖曰歸咎朝廷,實則意在寡躬,是豈卿爲引之端乎?卽爲還第事,遣史官傳諭,去就知入。
傳于曺錫雨曰,留院上疏入之。
尹致定,以訓鍊都監言啓曰,因兵曹草記,回泰門西邊內宮墻二間許頹圮處,今已修築,建陽門入直軍晝察夜巡,停止之意,敢啓。傳曰,知道。
副修撰尹景善疏曰,伏以臣卽伏見傳敎下者,有李承憲刊削之命矣。臣取見其原疏,措辭果多不審,句語極其荒亂,外托言事,內售挾雜,淵鑑所照,情狀莫逃。第念坤殿醫藥保護之節,卽臣分之所憧憧,豈容一毫緩忽?而且伏聞伊日請對大臣,有以醫藥之請,懇懇於前席,則此疏之隱然歸咎於朝臣者,有若朝臣無所言,而渠獨言之者然,此固妄率之極,亦未敢曰無所包藏。但其所爲言,卽是醫藥一事,則事體之重大,恐不必暇論餘他,而其言則雖藉憂愛之論,其心則莫掩不逞之習,其在靖世道之義,決不可薄譴而止。臣謂亟施屛裔之典,以示淑慝之別焉。臣因此而竊有所仰陳者,今番揀選之命,卽列聖朝已行之儀節,廣求儲嗣,爲宗社之大計,凡厥在廷,孰不攢仰?帝王家法,必以正家爲先,百福之始,萬化之源,莫不本乎造端,此二南所以自壼內而化天下者也。顧今淑媛將迓,邦國佇慶,此實無疆之福,而宮闈之內,禮節斯嚴,益勉修齊之工,庸著雍睦之德,恰鍾鼓之樂,毓麟趾之慶,正爲國家億萬年之休也。惟殿下懋哉。伏惟我中宮殿下,春秋漸盛,朝野顒祝。惟在於本支繁衍,而螽斯之大慶尙遲,臣民之隱憂不已。際伏奉玉度欠寧之敎,擧國焦慮,愈久愈切,臣未審患祟之何如,而症候不至久愆,方技必有對劑,若得趁今詳察,自當遄復調和。臣固知聖明之憂念,無待乎臣之獻言,而不勝耿耿,敢效微悃。伏願亟許頻診,期獲奏效,以副中外之望,千萬禱祝。臣無任云云。省疏具悉。李承憲事,藉托醫藥,嘗試乖亂之習,非不痛惡,而姑此寬貸,一付公議,所請不允。陳勉可謂得體,予當留念,而爾乃能言此人所難言之事,如是辨別,足可見忠款之誠,極庸嘉尙。調治之方,已自宮中盡意,爾言過慮矣。
應敎沈敬澤,副應敎金建銖,校理李·趙在應,副校理李裕膺,修撰金會明,正字金炳德等聯名箚曰,伏以臣等伏見傳敎下者,有李承憲刊削之命矣。取見其原疏,則句語多不審擇,旨意顯有包藏,其所謂彝性未泯,豈獨渠一人而已哉?雖托以言事,而挾雜之意,參錯於其中,淵鑑所燭,情狀莫逃。第伏念坤聖殿下醫藥調護等節,卽是擧國臣民所共憂慮者,豈容有一毫緩忽之理?而且伏聞伊日請對大臣,以趁卽調補之意,懇眷陳達,則亦已憧憧於宸衷矣。今此疏語,無非叵測,而至若望絶二字,尤豈人臣所敢萌心而發口者哉?聖度雖加包容,輿情有難按抑,玆敢相率聯籲。伏乞聖明,亟施流竄之典,以折亂萌,以靖世道焉。取進止。答曰,省箚具悉。此果懲討乎?太不稱當矣。
副校理尹致英疏曰,伏以人心陷溺,世道詿誤,至有李承憲疏而極矣。噫,自伏奉慈聖殿下諺敎,始審有坤聖殿下患候,憂遑焦灼,小大同情。伊日諸大臣之前席仰陳,亦惟以醫藥保護之方爲先,上下之際,何嘗無診察調治之議?而彼承憲疏曰,將及四旬,尙此寥寥,又曰,異日國史書之云云。外似歸咎於廷臣,而內實有關於聖躬,句語則顯示包藏,旨趣則積有排鋪,最其望絶二字,誣逼我殿下及慈聖坤聖,果何如哉?以慈敎所無之句,隱然攙入,殆若慈敎所有者然,是豈今日北面於殿下者之所敢萌諸心而發諸口乎?昨日傳敎若曰,醫藥之請,固得矣。大哉王言,永有辭於萬世,而聖意所存,有可以仰認矣。彼果願忠於國,仰請醫藥,則是義分也,道理也。彝性無怪於獻芹,聖德尤光於擇蕘,執藝納言,又未嘗非朝廷之幸也,而不惟不如是,反以囫圇陰憯之說,暗售嘗試誣逼之計,此必讎懟於國家,醞釀於平日,謂天可欺,謂時可乘,梟獍之心,鬼蜮之態,自有所掩庇不得耳。春秋嚴於無將,漢法重於不道,此不可以鄕曲愚騃之類,一時挾雜之事,苟然薄勘而止。臣謂刊削罪人李承憲,亟令王府,拿鞫嚴問,快正典刑,以靖世道,以淑人心焉。臣無任云云。省疏具悉。旨意絶悖,予所痛惡。爾言雖如是嚴正,所請終涉難愼矣。
行大司憲李憲球疏曰,伏以臣於臺端一步,自有莫越之艮限,惶懍悚蹙,歷屢年如一日,拊躬追訟,未敢以時月稍久,有所自恕。今於恩除之下,榮祝雖深,悸慄斯倍,不免縮伏杜屛,恭俟違傲之罪。伏乞聖明,亟降威罰,以安私分,幸甚。第於李承憲處分下者,有萬萬駭惋,不容不明張而晰辨之者,人臣進言,固當出於獻忠之義,而若其外藉而內售,借此而逞彼,均出於挾雜而不軌也。惟我東朝殿下,深惟廣儲嗣宗社萬年之計,誕降揀選之命,而坤聖患候醫理之節,伊日諸大臣之所齊聲仰奏者,則凡在廷臣僚之區區悶慮。豈有後於餘人也哉?今以彼疏中螽斯以上二字言之,直是大不敬也。慈敎之所無而擅書之,人臣之所不忍言而忍言之。自犯於無嚴罔赦之誅,若是而尙可曰言事而莫之罪乎?況朝臣以下幾句語,指意叵測,閃亂莫甚,包藏之計,窺覘之習,大盤托出,昭然有掩遮不得者,渠所謂臣分云者,乃渠自斁而自絶也。罰止刊削,縱出於聖度之天大,義重懲癉,莫遏者公憤,渠以鄕曲卑微,灼知無獨辦之理,其必有妖窩亂窟,乘時嘗試,必欲壞亂我朝廷,譊訛我民心者,此而不痛闢而力破之,世道之寧靖,無日矣。亟令王府,拿鞫得情,明正典刑,斷不可已也。繼竊惟念宮壼嬪御,三代以來,所恒有之儀節,而關雎之化,至有樛木之頌,麟趾之慶,克致螽斯之蕃,殿下春秋鼎盛,本支百世之祝,今日萬子民所日夕顒祝,而坤殿患候,適在是時,此又萬子民所日夕憂煎也。以殿下造端之聖,凡於醫劑診察之際,已自靡不用極,而壼化方隆,媛儀將備,此政刑家御邦之盛會,而在聖上,益懋修齊之時也。惟殿下念玆在玆,勿以人廢其言,千萬至祝。臣無任云云。答曰,省疏具悉。儒臣之疏批,槪示予意,而卿又如是痛斥之,可見公議所在。但所請,終涉張大,不允。尾陳當留念矣,卿其勿辭行公。
上在昌德宮。停常參·經筵。
尹致定,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李根友啓曰,明日常參·經筵,取稟。傳曰,停。
鄭基世啓曰,行大司憲李憲球未肅拜,執義洪翼燮,掌令兪錫煥·全國憲,持平金應夏箚批未下,朴公鎭在外,監察茶時之意,敢啓。傳曰,知道。
李根友啓曰,來初一日輪對日次矣,敢稟。傳曰,當次人受點,後日次待令。
備忘記,全羅右水使李容鉉下直,長弓一張,長箭一部,片箭一部,筒兒一箇賜給。
曺錫雨啓曰,假注書金德根,身病猝重,勢難察任,今姑改差,何如?傳曰,允。
金德根改差,代以閔致庠爲假注書。
傳于李根友曰,昨日史官之回,卿無變動,一向爲引,予用慨然。彼疏絶憯,旨意有在,則藥院之臣,有何難安乎?萬萬不當,反傷事面,卿其卽速還第事,遣史官傳諭于權判府事,與之偕來。
事變假注書金大鉉書啓,臣於本月二十七日辰時量,敬奉聖諭,馳往傳諭于東部崇信坊樊里契判府事權敦仁所住處,則以爲,以臣今日危蹙之情,焉敢爲循例附達之擧?而昨於恩諭之下,不得不略陳震懼之私,惟金木常典,攢手是俟,千萬夢想之外,史官又宣諭敎,不惟不賜誅殛,開釋慰勉,恩言備至,仍有偕來之命,是豈不忠如臣,罪戾如臣,所可萬一承當者哉?凡人臣之獲罪於上者,固亦何限?而顧臣目下負犯,卽倫彝之所大關,天地之所不容。縱殿下必欲假借而優恤之,臣以此負犯,未被當律之前,何敢一日自立於世乎?臣於皇駴霣越之餘,宿苦風眩,重添寒疾,委身枕玆,氣息昏迷。謹當於日間,收召神思,冒入文字,仰請嚴究,而王人相守,萬萬不安。尤爲臣懍悚之一端,伏願亟爲召還焉云矣。臣旣承偕來之命,故姑爲仍留之意,敢啓。傳曰,知道。
傳于李根友曰,臺諫有闕之代,政官牌招開政。
有政。吏批,行判書徐憙淳牌招不進,參判李啓朝進,參議鄭㝡朝牌招不進,同副承旨鄭基世進。啓曰,行判書徐憙淳,參議鄭㝡朝竝牌招不進,小臣獨政未安,何以爲之?敢稟。傳曰,仍爲之。以任百秀爲大司諫,沈敦永爲執義,兪鎭五爲司諫,睦仁㦳·文慶愛爲掌令,鄭駿容爲持平,李爲獻納,李敎寅·李貞夏爲正言,沈宜冕爲副修撰,洪祐順爲知義禁,金俊根爲繕工主簿,校書正字單鄭昌休。
兵批,行判書趙秉鉉病,參判金箕晩病,參議洪永圭病,參知睦用錫入直進,右副承旨洪祐喆進。同知單盧命郁,副司果單趙熙哲·鄭憲容。
吏批,再政。同義禁單洪祐順。
以江原監司朴宗吉狀啓,洪川縣民家漂失事,傳于洪祐喆曰,聞甚矜惻,元恤典外別加顧助,結構奠接之方,廟堂措辭,分付。
以吏曹參議鄭㝡朝牌不進罷職傳旨,傳于洪祐喆曰,只推。
李根友,以禮曹言啓曰,今此元陵陵上莎草修改時,別看役訓鍊判官吳允植差下,使之擧行,何如?傳曰,允。
又以禮曹言啓曰,今此崇陵陵上莎草修改時,別看役嘉善卞宗洙差下,使之擧行,何如?傳曰,允。
鄭基世,以都摠府言啓曰,副摠管曺錫亨,以漢城府右尹,本府坐起,晝仕出去之意,敢啓。傳曰,知道。
義禁府啓目,鴻山縣監金魯謙原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,洪州牧使尹致誠原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,谷城縣監權涑原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,靈巖郡守鄭愚鉉原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目粘連,向前吳致賢亦,兵符之面看傳授,自是營鎭通行之規是白乎則,行關齎去,已違法例,移送他鎭,亦涉乖當,前後所失,有難參恕,以此照律,何如?判付啓依允。
大司諫姜,執義洪翼燮,司諫沈承澤,掌令兪錫煥·全國憲,持平金應夏,獻納金炳冀,正言柳興奎·蔡元默等聯名,箚曰,伏以臣等伏見李承憲刊削傳敎下者,取見其疏本,則滿紙張皇,無非詤亂,假托言事,暗售挾雜,莫掩其包藏之意,欲試其乖亂之計。竊伏念我慈聖殿下伊日之敎,揀選廣儲之道,卽擧國臣民之所共顒祝,醫藥調治之方,卽前席大僚之所共聯奏者,則今此祈祝憂慮之忱,豈獨渠一人,而反以事體道理,歸咎於朝臣,有若醫治之初不議論者然,已是閃忽叵測,而至若彼疏中螽斯上二字,渠獨非今日臣子,而肆然筆之於書乎?無嚴不敬,莫大於此,驚痛駭惋,不可但以句語之不審,曲施寬貸者也。大臣召還之諭,聖鑑已有洞悉,堂疏嘉納之批,辭敎極其懇到。大聖人燭奸之明,修齊之義,森然藹然於絲綸之間,臣等固欽仰攢歎之不暇,而渠本以鄕曲卑微之類,決無獨辦之理,必有窩窟指使而然。此而不痛闢而力破,則何以折亂萌而靖世道乎?聖度雖極包容,輿情轉益沸鬱,玆敢相率聯籲。伏願刊削罪人李承憲,亟令王府,拿鞫得情,夬正典刑焉。取進止。答曰,省箚具悉。終日無言,夜始呈箚,攙入不當之句語,此果懲討乎,匡救乎?貽羞臺閣,莫此爲甚,爾等竝施譴削之典。
應敎沈敬澤,副應敎金建銖,校理李·趙在應,副校理李裕膺,修撰金會明,副修撰尹景善,正字金炳德等聯名疏曰,伏以臣等見識矇昧,辭不達意,倉卒陳箚,至承嚴批。臣等愚迷之罪,只俟嚴勘,而聚首達夜,惶懍震越,不知所以措躬之所也。伏乞聖明,亟降威罰,以爲溺職者之戒焉。噫,彼李承憲之疏,意極陰譎,辭又絶悖,外托言事,內售胸臆者,誠振古所未有之變怪也。潛畜至憯之計,敢逞挾雜之習,至若螽斯上二字,慈敎之未嘗有,而擅自登書,人臣之不忍道,而肆然發口。且曰國史書之云云,雖似歸咎於廷臣,而隱然誣逼於莫嚴之地,遣辭叵測,莫非無倫之說,情跡畢露,全出嘗試之計。此必讎懟於國家,醞釀於平日,判非渠一人所可獨辦,必有妖窩亂萌,締結盤據,而梟腸蜮態,實有所不可逃者矣。此若諉之以鄕谷蟣蝨之賤,而不施無將之誅不敬之律,則王章無以伸矣,世道無以靖矣,其在明張沬飮之義,斷不可晷刻容貸。請刊削罪人李承憲,亟令王府,拿鞫得情,夬正典刑,以洩輿憤焉。臣等無任云云。省疏具悉。已諭於諸批矣,爾等勿復爲引。
判府事鄭元容·金道喜,右議政朴晦壽聯名箚曰,伏以人心陷溺,世道壞敗,變怪之生,靡所不有,而亦豈有如李承憲疏之絶悖者哉?外托進言之章,內售不逞之習,駭惋憂憤,何可勝言?伏惟我坤聖殿下患候,向於慈聖下敎之後,始爲承聆,而臣等於登對之時,以驚慮焦憂之情,調治補護之節,同辭陳達,而亦蒙我聖上留念之批諭矣,奚但臣等之言爲然?此實擧國臣民所同然之情也。昨又伏見儒臣之批,有調治之方,已自宮中盡意之敎,聖衷之常所憂慮,調治之得盡其方,亦有可以仰認,而今日群情之日夕所顒祝者,惟在於珍劑之奏效,常和之康復而已。彼忽藉以憂愛之說,前銜投匭,嘗試乖亂,旨意難測,句語之間,不可但以挾雜言。最是慈敎所無之二字,萌心發口,肆然筆之於書,尤豈不萬萬驚惋乎?誣逼之罪,包藏之計,情狀莫逃,公議迭發,三司箚疏,辭嚴義正,滿廷之所痛惡也,聖明之所照燭也。涵貸之過,尙靳處分者,非不知聖意之終涉難愼,終涉張大,而輿論不可以不循,王章不可以不伸。伏乞淵然深思,廓揮乾斷,亟允諸臣之請,破根窩而折亂萌,靖世道而淑人心焉。取進止。答曰,省箚具悉卿等之懇。今番悖疏,亦一世變,究厥包藏,情狀絶憯,假托藥院,顯售網打。況又慈敎所無之句語,乃敢肆然發口,痛惋之外,豈勝驚悚?此是予之不能見孚於朝廷而然也。寧欲無言,卿等之請,如是嚴峻,何難卽從,而張大之擧,終涉難愼。李承憲特施島置之典,卿等其諒之。仍傳于尹景善曰,此批答,遣史官傳諭。
上在昌德宮。停常參·經筵。
李根友啓曰,明日常參·經筵,取稟。傳曰,停。
右副承旨洪祐喆,同副承旨鄭基世等啓曰,臣等卽伏見大臣箚批下者,有李承憲島置之敎矣。批旨傳諭,事體至重,雖不得不頒布,而臣等相顧愕然,愚忱轉激。今番悖疏,何等世變?上而犯誣逼之罪,下而售網打之計,情狀之絶悖,旨意之至憯,不可但以挾雜乖亂言,必有醞釀綢繆之跡。此而不嚴覈而痛破,則其可曰國有刑政乎?三司之懲討方張,特敎之酌處遽降,憂憤之至,玆敢相率仰籲。伏願淵然深思,亟收成命,仍允群請,俾亂萌折而世道靖焉。答曰,處分已有斟量,傳旨卽速捧入。
傳于曺錫雨曰,承旨有闕之代,前望入之。
承旨前望入之,兪章煥·金愼根落點。
曺錫雨啓曰,新除授左副承旨兪章煥,同副承旨金愼根,竝卽牌招,何如?傳曰,允。
以全羅監司洪羲錫狀啓,順天府民家漂頹事,傳于兪章煥曰,聞甚矜惻。元恤典外,別加顧助,卽爲結構奠接之方,廟堂措辭,分付。
傳于李根友曰,玉堂有闕之代,前望單子入之。
玉堂前望單子入之,校理金炳冀落點。
李根友啓曰,新除授校理金炳冀,方在譴削中,何以爲之?敢稟。傳曰,蕩滌敍用。
李根友,以弘文館言啓曰,新除授校理金炳冀,副修撰沈宜冕,竝卽牌招察任,何如?傳曰,允。
行大司憲李憲球,大司諫任百秀,執義沈敦永,司諫兪鎭五,副應敎金建銖,掌令睦仁㦳·文慶愛,持平鄭駿容,獻納李,正言李敎寅,副修撰尹景善等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,許之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,鬼誅已加,王章莫伸。輿情之憤鬱,何時可洩,世道之憂虞,何日可弭?請書九亟施追奪官爵之典。答三司曰,不允。
行大司憲李憲求,大司諫任百秀,執義沈敦永,司諫兪鎭五,掌令睦仁㦳·文慶愛,持平鄭駿容,獻納李,正言李敎寅等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也,當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,又何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之?而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行。雖使劇賊臥斃,輿情莫泄,古今天下,寧有是耶?何幸乾道孔昭,元惡斯得,知申之說,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪。至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生?而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮?請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣。平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃。附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭砥瀝之輩,莫不受其指使,傳授凶圖,醞成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜柱之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也。而論其行己,則發跡於逆戚之門,而爲其私押之客,托身於榮賊之家,而備盡諂諛之態,至勸其兄。願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計?而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,吻然相符矣。臣等合辭所陳剽竊先王之義理,矯誣先王之秉執者,政謂此也,,及其家計已成,手段漸滑,則誣衊無所不至,譸張無所不有。筵本二跋,旣伏罔赦之案,讏言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生。幸西賊之有警,則十五字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,七字刀割指卯日而擧事爲期云者,莫非做作妖言,煽動人心之計,而七字刀割十三日至凶之說,與鍾一,一而二二而一,似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,十字刀割欲輸軍糧,則轉到南陽。凡爲群凶之指使,率皆挺身而樂赴,十字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻痛矣,亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸。凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學,以卑微之流,賦憯慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言?而渠乃陰懷惎憯之謀,公肆疑亂之說,反覆閃忽,指意絶悖。此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕。蓋其世守龜·祿之悖論,背馳國是,爲賊立幟,兇圖逆節,所由來者,久矣。特以門戶之爀舄,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已,惎構二字,是何等人臣極罪,而奈其逆肚潛蓄,毒牙密厲?賊肇之情節,綻露無餘,則自知其難逭,逆敬之罪犯,締結有素,則卒與之同歸。於是乎疑懼之心,翻成怨懟,揣摩之計,專事壞亂,必欲讎視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇逆大懟也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿憤久沸,十年之積鬱未洩。惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不凜然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻痛矣,自古亂逆何限,而豈有如魯敬之凶譎奰慝蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得抑情仕官之說。此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也。不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻痛矣,亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧。其疏中句語,殆有浮於雲·海之逆節,思之膽掉,言之髮豎。渠之綢繆謀議,爛漫和應之跡,非但翰模之供,節節指的,復有晟賊之招,一一吐實,面目雖換,腸肚相接,與賊晟·逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣,世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者晟賊·陽淳也,而因人傳草者正喜也。正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急。大僚之箚,蓋出於嚴獄體重法理之義,而遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬?而渠之尙逭收司之律,已切失刑之歎。況是今獄之逆窩也,罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮。義理方明而更晦,隄防莫嚴而將壞,亂臣賊子,無所懲戢,思之至此,寧不凜然而寒心哉?請大靜縣圍籬安置罪人正喜,亟令王府,更爲設鞫,快正典刑。噫嘻痛矣,紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。噫嘻痛矣,亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,八字刀割晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽,亟施孥戮之典。八行刀割噫嘻痛矣,島配三罪人之罪,可勝誅哉?李鍾協妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案。徐永淳延接悖孫,率蓄妖壻,綢繆情節,掩諱不得,孟鶴述二行刀割島配薄勘,失刑甚大,雖以遠配諸罪人言之,李準假托山訟之說,四字刀割李晉錫夤緣英熙,四字刀割尹永植作伴鶴述十字刀割洪稷周五字刀割鄭基元二十字刀割遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻痛矣,世變層生,亂逆何限,而豈有如今番捕廳諸賊之至憯絶悖者乎?噫,彼兩女,俱以至微至賤之妖物,自做如狂如譫之凶說,乃敢譸張,無難傳播,甘犯萬戮猶輕千剮無惜之罪,至如賊澤,本以蟣蝨之賤,素蓄梟獍之場,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊,妖如此賊,未加肆市之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞燭之矣。又若曰,律後加律,實關格例。臣等竊以謂,振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。噫嘻痛矣,金等之罪,可勝誅哉?外托匡救,內懷挾雜,投進晩後一箚,攙入絶悖句語,始曰不察,繼曰情理,以聖敎中所無之事,肆然傅會而變幻,尋其語脈,無禮不敬,究其旨意,至憯且慝,誣逼至及於莫嚴,倫彝自干於斁敗,是可忍也,孰不可忍也?昨日親問,聖斷赫然,其包藏之禍心,排布之凶計,庶可掀拔打破,而酌處之命,遽下於一番訊推之後,大臣諸臣,迭陳交章,而終未承反汗之音。此何事也?此何擧也,噫,彼凶,胡辭漫漶,忍杖獰頑,指嗾之必有,而敢肆抵賴,手脚之已露,而反售迷藏,鬼蜮之狀,益見陰祕,梟獍之腸,可知素蓄,似此首惡,貸其頭領,使之假息海島,則是可曰國有三尺,而亂臣賊子,將何所知懼乎?其餘諸囚,或一杖不加,或一問不及,歸諸脅從,竝施酌配,則是可曰究覈之已盡,獄情之無疑,而包容好生之德,豈宜施於此等負犯乎?蓋其箚語,驟看則情狀莫測,細察則心膽俱顫,邦憲之所必誅,而國人之皆曰可殺者也。我殿下旣知失刑而屈法,何爲而力遏衆論,使醜類倖逭,鞫體不嚴,一至於此哉?天討有罪,國家之常經,人得而誅,彝性之同然,此臣等所以沫飮力爭,不獲準則不止者也。請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府,拿鞫得情,夬正典刑。噫嘻痛矣,李承憲之罪,可勝誅哉?渠以韎韋之裔,濫廁文纓之列,理宜恪守本分,折節謹畏,而奈其虺毒成性,梟心莫化,昂然以達官自居,妄欲與士夫相肩,卽其面貌,已非吉祥,究厥心腸,都是忮險,竟至有今番投匭,而無嚴不敬之罪,無所自逃矣。謂人主可誣,則外藉朝臣,而內實逼於莫嚴,謂此時可乘,則影借言事,而形莫掩於惎亂。況慈敎所無之句語,無難擅倡而恣宣,一筆句斷,無所顧忌,蓋其擯落之蹤,恒懷怨懟,傾巧之習,積伺時會,雖至於誣聖躬而矯慈旨,在所不恤而然也。處分傳敎中挾雜二字,雖出於大聖人山藪包容之盛,而卽其事而誅其心,是奚但挾雜而已乎?島置之典,未足以懲癉,國言之沸,可驗其公共。況以渠卑微,決知無獨辦之理,則暗地伏莽,嗾囑指使,必欲好亂樂禍,投間嘗試,爲國家無窮之害者,灼然可見,築底盤覈,期翻窩窟,卽靖世敎壹民志之大機會也。請島置罪人李承憲,亟寢島置之命,卽令王府,具法拿鞫,期於得情,明正典刑焉。答兩司曰,不允。李承憲事,自有斟量,不允。兩司合啓,金等事中島配罪人李承圭物故,停啓。
行大司憲李憲球,執義沈敦永,掌令睦仁㦳·文慶愛,持平鄭駿容等啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕供,斷案已成。王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。答府曰,不允。前監察蔡元默呈課,據今四月十五日徽定殿望祭時,通禮院假引儀沈龜祖,納主之際,誤讀出主,事未前有,不可無警責之道。請前假引儀沈龜祖,施以譴削之典。答曰,依啓。新除授持平朴公鎭,時在慶尙道晉州地,請斯速乘馹上來事,下諭。答曰,許遞。
大司諫任百秀,司諫兪鎭五,獻納李,正言李敎寅等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是可等排布設施,是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見者膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤敫情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂臣不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賤臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答院曰,不允。新除授正言李貞夏,時在京畿利川地,請斯速乘馹上來事,下諭。答曰,許遞。
傳于兪章煥曰,承旨有闕之代,前望入之。
承旨前望入之,洪說謨·曺雲承落點。
傳于兪章煥曰,承旨有闕之代,尹景善除授。
吏曹,同副承旨尹景善除授事,承傳。
傳于金愼根曰,臺諫有闕之代,前望入之。
臺諫前望入之,持平鄭翊朝,正言尹行福落點。
金愼根,以禁衛營言啓曰,本營哨官劉景炫,身病猝重,勢難察任,改差,何如?傳曰,允。
右副承旨洪祐喆,同副承旨鄭基世疏曰,伏以臣等俄於議啓中,雖不得不以下擧行二字,誤書以頒布矣。擧行與頒布,旨意縣殊,而莫重奏御文字,致此錯謬,不勝悚恧,玆敢聯暴情實,徑出禁扃。伏乞聖明,俯賜鑑諒,亟降威罰,以爲不審者之戒焉。臣等無任云云。省疏具悉。旣曰頒布,又以誤書爲言者,顚倒極矣,爾等罷職。
行左承旨曺錫雨,行右承旨尹致定,左副承旨李根友疏曰,伏以臣等於右副承旨臣洪祐喆,同副承旨臣鄭基世疏批下者,奉讀未半,滿心悚恧。第其前後顚倒之擧,臣等亦與有聞焉,則何敢以不入聯名,而晏然爲倖逭之計乎?玆敢聯陳短章,仰暴情實。伏乞聖明,俯垂鑑諒,亟施同律,以安私分焉。臣等無任云云。答曰,省疏具悉。卿等亦有所失,竝遞差。
副修撰沈宜冕疏曰,伏以世道人心,雖曰陷溺,豈有如今番李承憲疏之至凶至憯者乎?情狀莫掩於乖亂,形迹自露於網打,而最其一二句語,外藉醫藥而矯誣慈旨,泛斥朝臣而上逼莫嚴,苟非梟性狼腸,是可以肆然萌諸心而發諸口哉?言之骨顫,思之膽掉,雖欲逐句痛辨,而猶不敢泚筆更提,數昨傳敎中處分,責以不審,薄譴不過刊削,此雖出於大聖人包荒之德,而王章莫伸,輿情益鬱。何幸大僚請討,聖批截嚴,鬼情蜮態,莫逃於日月之明,而勘律則止於島置,苟如是也,不敬無將之誅,顧安所施,亂臣賊子之類,亦何知懼?蓋其遣辭之凶悖,設心之陰險,非但包藏,顯有醞釀,決非如渠卑微之類,所可獨辦,窮覈情節,打破窩窟,寧容蹔緩。伏乞聖明,亟寢成命,廓揮乾斷,夬允群請,仍令王府,拿鞫嚴覈,明正典刑焉。臣無任云云。省疏具悉。已諭於諸批矣。
應敎沈敬澤,副應敎金建洙,副校理李裕膺,修撰金會明,副修撰尹景善等聯名箚曰,伏以臣等昨日疏批,未蒙允兪,群情轉益抑鬱。卽伏見大臣聯箚批旨下者,有李承憲島置之命矣。臣等相顧愕然,繼之以憂歎。噫,彼疏辭之絶悖,用意之至憯,卽一世變也。藉托言事,潛售不逞,二字凶言,肆然做出,筆之於書,誣逼莫嚴之地,網打一世之計,玆豈非醞釀積久,讎懟憯毒者乎?思之膽掉,言之髮豎,鬼蜮之態,莫逃於日月之下,梟獍之習,難容於覆載之間,凶謀譎計,綻露無餘,此而不嚴覈而痛破,則其可曰國有常憲乎?顧今懲討方張之時,遽降酌處之命,莫嚴者王章也,難遏者公議也。臣等夏憤轉激,衷情如沸,玆敢相率仰籲。伏乞聖明,淵然深思,廓揮乾斷,俯循群請,還寢成命,亟令王府,拿鞫得情,夬正典刑,打破根窩,以折亂萌焉。取進止。答曰,省箚具悉。已諭於諸批矣。
判府事鄭元容·金道喜,右議政朴晦壽等聯名,箚曰,伏以臣等聯陳明張之義,冀蒙允從之音。及伏奉批敎,不惟不賜允從,遽降酌處之命,臣等相顧愕眙,益不勝憂憤之至。臣等豈不知今此處分,寔出於好生之德難愼之意?而第其疏語之絶悖,旨意之陰憯,殆前所未有之變怪,網打之計,猶屬細故,誣逼之罪,何等大惡?聖敎若曰,其實意在寡躬,其所以誣聖躬,惟殿下亦已洞悉之矣。此則事屬聖躬,故聖度天大,雖欲涵貸,而在臣等沫飮之義,誠不可但已也,決矣。且伏況聖敎若曰,慈敎所無之句語,乃肆然發口,其所以誣慈聖,惟殿下又已洞悉之矣。殿下於此,豈可不廓揮乾斷,肅將天討乎?且其包藏叵測之情節,必非渠所可獨辦。此若不嚴覈痛鋤,則伏莽之戒,大可懼也,是尤豈以難愼而已乎?衷情轉激,達宵繞壁,玆又聯陳荐瀆。伏願聖明,更加三思,亟寢李承憲島置之命,仍允三司鞫覈之請,以伸王章,以洩輿憤焉。取進止。答曰,省箚具悉卿等之懇。昨批已悉予意,今何如是復申乎?渠不過鄕曲卑微之類,自干罔赦也,寧有可覈之根窩乎?島置已有斟量,卿等諒之。仍傳于尹景善曰,此批答,遣史官傳諭。
校理趙在應疏曰,伏以臣卽伏見大臣聯箚批旨下者,有李承憲島置之命,臣於是益不勝抑鬱,而繼之以憂歎也。噫,彼疏辭,至凶絶悖,卽振古所未有,而一世之變怪也。辭語陰譎,潛畜不逞之習,旨意乖亂,欲售網打之計,最是螽斯上二字,肆然做出,誣逼莫嚴之地,苟非梟性狼腸,是豈萌諸心而發諸口哉?吁亦憯矣。是可忍乎?思之膽掉,言之髮竪。且其凶毒之心,莫逃於日月之明,悖亂之說,難容於覆載之間,非但包藏,顯有醞釀,決非如渠卑賤之流,所可獨辦,必有妖窩奸萌,盤據締結,負此晷刻難貸之罪,而勘律止此,則無將不敬之誅,顧安所施,亂臣賊子之類,亦何知懼?莫重者王章也,難遏者公議也,憂憤轉激,衷情如沸,玆敢仰籲。伏乞聖明,淵然深思,廓揮乾斷,俯循輿情,還寢成命,亟令王府,拿鞫得情,夬正邦家之憲,以洩神人之憤焉。臣無任云云。省疏具悉。已諭於諸批矣。
咸鏡監司李嘉愚疏曰,伏以臣猥膺藩寄,辭不獲命,行將登程而赴任矣,竊有區區私懇,敢此陳暴。臣之父母墳山,在於京畿南陽地,臣於夏間,獲蒙恩暇,往省松楸,今又仰請,雖極煩猥,方當遠離,履霜之感,攀柏之慟,尤倍難抑。儻蒙我殿下,許臣往來之暇,則臣之情私,得以少伸,冒瀆蘄願,不勝悚惕以俟。臣無任云云。答曰,省疏具悉。卿其往省焉。
上在昌德宮。停常參·經筵。
尹景善啓曰,明日常參·經筵,取稟。傳曰,停。
傳于尹景善曰,禮房承旨,馳詣文廟,奉審摘奸以來。
傳于尹景善曰,藥院提調·副提調,竝牌招。
曺雲承啓曰,判府事權敦仁疏批,遣承旨傳諭,與之偕入事,命下矣,何承旨進去乎?敢稟。傳曰,右副承旨進去。
尹景善啓曰,臣與右副承旨曺雲承伴直矣。判府事權敦仁偕來進去,伴直無人,左副承旨金愼根,所當牌招,而拘於廳規,不得請牌,何以爲之?敢稟。傳曰,牌招。
傳于尹景善曰,偕來史官還入。
以副修撰沈宜冕牌不進罷職傳旨,傳于尹景善曰,只推。
尹景善,以弘文館言啓曰,副修撰沈宜冕,旣有只推之命,卽爲牌招察任,何如?傳曰,允。
以副修撰沈宜冕牌不進罷職傳旨,傳于尹景善曰,只推。
行大司憲李憲球,大司諫任百秀,執義沈敦永,司諫兪鎭五,副應敎金建銖,掌令睦仁㦳·文慶愛,持平鄭翊朝·鄭駿容,獻納李,正言尹行福·李敎寅,修撰金會明等啓曰,請書九亟施追奪官爵之典。措辭見上答三司曰,不允。行大司憲李憲球,大司諫任百秀,執義沈敦永,司諫兪鎭五,掌令睦仁㦳·文慶愛,持平鄭翊朝·鄭駿容,獻納李,正言尹行福·李敎寅等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上一行刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府,拿鞫得情,快正典刑。措辭見上請島置罪人李承憲,亟寢島置之命,卽令王府,具法拿鞫,期於得情,明正典刑焉。措辭見上答兩司曰,不允。李承憲事,已有前批,不允。行大司憲李憲球,執義沈敦永,掌令睦仁㦳·文慶愛,持平鄭翊朝·鄭駿容等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。大司諫任百秀,司諫兪鎭五,獻納李,正言尹行福·李敎寅等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
尹景善,以承文院都提調意啓曰,佛蘭船來往緣由咨文,今纔正書矣。安寶後,竝與彼人前後書封及告示章程等文字謄本,同爲封裹,定禁軍騎撥,罔夜下送于曆咨官所到處,使之齎去之意,敢啓。傳曰,知道。
金愼根,以禁衛營言啓曰,本營把摠李承度,身病猝重,勢難察任,改差,何如?傳曰,允。
又以義禁府言啓曰,譴削罪人李承憲,特施島置之典事,承傳啓下矣。李承憲罪犯至重,成命之下,有難奉行,敢陳聯籲。雖伏承卽速擧行之命,而見今臺啓方張,自有格例之不可違越者,不得擧行之意,惶恐,敢啓。傳曰,處分之下,何可如是乎?卽速擧行。
知敦寧金左根,行都承旨洪鍾應等聯名疏曰,伏以臣等,俱以保護之任,禮莫嚴於起居,而無難曠闕,義莫重於候待,而無難擅離,聚首逬伏於城闉之外,今有日矣。惶懍震越,跼蹐靡措,惟威罰之是祝是俟,則顧何敢妄自論列,重干無嚴之誅?而第念爲人臣而職在嘗藥,因循於診察議定,此其罪合置何辟?彼所爲言,雖泛稱朝臣,而若其職司所掌,此非臣等之所事乎?所當事而不能事其事,雖閑漫奔走之職,固難逭其隳廢之失。伏況倫彝義分,至重至敬,所關係之地,得此言而尙可以僩然自立於世也。非不曰其言之挾雜荒亂,而使其爲挾雜荒亂之說,進之於黈纊之下者,苟究其所以致此,亦臣等之罪也。妄效自劾之義,冒陳悚怵之實。伏乞聖明,俯垂鑑諒,亟施臣等不職無狀之罪,以昭法紀,不勝大願。臣無任云云。答曰,省疏具悉。此非藥院可引之事也。都相出城,已是過擧,況卿等乎?事體不當如此,卿等勿復提說。
判義禁洪敬謨,同義禁洪鍾英·洪祐順·宋持養等聯名疏曰,伏以臣等卽伏見傳旨下者,有李承憲島置之命矣。臣等相顧愕眙,竊不勝憤惋憂歎之至。噫,彼承憲,假托進言之章,暗售不逞之習,句語誣逼於莫重,旨意自歸於不敬,包藏之心,情狀莫逃,乖亂之計,肝腑如見,春秋無將之誅,渠何可得逭乎?大臣三司之沬血致討,齊聲請鞫者,卽是共公之論,而乃殿下不賜允從,遽加酌處,以渠所犯,勘以薄竄,雖出於大聖人好生之德,莫嚴者王章也,莫遏者公議也。島置之典,未足以懲惡,輿憤之功,可驗其同情,則其何以靖世道而壹民志乎?臣等職忝按法,義在執藝,成命之下,無以擧行,玆敢聯陳短章,冀回天聽。伏願聖明,淵然深思,廓揮乾斷,亟寢島置之命,特允鞫覈之請焉。臣等無任云云。答曰,省疏具悉。處分已有斟量矣,卽速擧行。
校理金炳冀疏曰,伏以臣於日昨,猥從諫臺之後,聯陳明張之義,而見識愚迷,辭不達意,沬飮之忱,太涉稽晩,句語之間,又多囫圇,其辱朝廷而貽臺閣之羞,臣固自知而自訟,乃聖度天大,罰止譴削,曾不幾宿,玉署特點,繼下甄敍之命,顧臣蒙騃賤品,何以得此於聖朝也?罪大恩重,惶蹙轉甚。伏乞聖明,亟降威罰,以爲溺職者之戒焉。噫,彼李承憲之疏,外托言事,而內售嘗試之計,妄藉議藥,而陰懷挾雜之心,遣辭絶悖,指意極憯,誠前所未有之大變怪也。誣逼莫嚴之地,自歸不敬之科,此非如渠鄕曲蟣蝨之類,所可獨辦,必有妖窩亂窟,締結和應,要逞其凶肚逆節,鬼蜮之態,梟獍之腸,不見是圖,瞭若觀火。大臣三司盈廷之籲,卽擧國大同之論,而兪音尙邈,遽降酌處之命,好生之德,雖加包涵,憤惋之情,轉益沸鬱。請罪人李承憲,亟寢島置之命,卽令王府,設鞫得情,夬正典刑,以洩神人之憤焉。臣無任云云。省疏具悉。爾不必爲引,勿辭察職。懲討事,已諭於諸批矣。
判府事權敦仁疏曰,伏以臣獲戾倫義,自陷無赦,而當律尙逭誅殛,誤恩曲加幬覆,諭敎再宣,鄭重勤摯,必欲拔臣於坎窞,寘臣於無罪。臣固感激涕泣,含戴之不暇,而第伏念人臣之罪,莫大於不忠,有國之政,莫嚴於大防。今其言者之言曰,國母有疾,朝臣不爲議藥,後世將以爲何如?又曰,父母苟有疾恙,爲人子者,竭誠於救療之節,自是人道之常,斯言也,卽天之經地之義,自生民以來,磨泐他不得者。苟或反是,子而不孝,臣而不忠,不忠不孝,國有常刑,今臣所爲,一切反於言者之言,則其爲不忠,果何如哉?彼以朝臣言者,特不欲指斥之也。議藥之事,臣任其責,則人之爲言,臣自知罪,而殿下旣是其言之爲得,乃反優借臣,容庇臣至此,夫國之有防,如艮限之不可越,名敎之關,廉誼之視,上下之所共維持也。以臣不忠之罪,朝廷之處臣者,自有典憲,而殿下過費寵私,獨爲臣地,則不忠者無所懼,而國之防限,緣臣而從以大壞。臣於是雖萬被金木之誅,尤何敢自贖乎?遑可以徒感恩言之罔極,且幸威罰之不加,抗顔彈束,依舊冒沒於起居之地乎?是則非人道也。臣歷日屛伏,轉益懍蹙,敢附獄中上書之義,冒入文字。伏乞亟命攸司,議臣當勘之律,以爲爲人臣不忠者之戒焉。臣無任云云。答曰,省疏具悉卿懇。日前附奏,已失所圖。今此巽章,又何過當?悖疏專出假托,則於卿有甚可引之端乎?藥院初無未盡之事,而今以詆誣之說,作爲難安之擧者,非徒千萬不當,事體之虧損,果何如也?予庸慨咄,嘗藥重任也。卿雖一日十疏,決無奉許之理,卿若復以此提道,則是卿不信予也。卿豈有是?予不多誥,卿其卽爲還第,以安予心。仍傳于尹景善曰,此批答,遣承旨傳諭,與之偕入。
上在昌德宮。停常參·經筵。
藥房提調金左根,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
尹景善啓曰,明日召對,取稟。傳曰,停。
金愼根,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
備忘記,雲寵萬戶李邦熙下直,長弓一張,長箭一部,片箭一部,筒兒一箇賜給。
金愼根啓曰,備邊司郞廳來言,今日賓對日次,而領議政·左議政未差,右議政朴晦壽,崇陵·元陵莎草修改進去,不得來會云矣,敢啓。傳曰,知道。
傳于尹景善曰,禮房承旨,馳詣宗廟·徽定殿·景慕宮,奉審摘奸以來。
尹景善啓曰,明日救食相値,視事頉稟之意,敢啓。傳曰,知道。
左副承旨曺雲承書啓,臣於本月二十九日二更量,敬奉聖批,馳往傳諭于東部崇信坊樊里契判府事權敦仁所住處,而旣承偕入之命,故姑爲仍留之意,敢啓。傳曰,知道。
傳于尹景善曰,監董大臣以下入侍。
行大司憲李憲球,大司諫任百秀,執義沈敦永,司諫兪鎭五,副應敎金建銖,掌令睦仁㘽·文慶愛,持平鄭翊朝·鄭駿容,獻納李,正言尹行福·李敎寅等啓曰,請書九亟施追奪官爵之典。措辭見上答三司曰,不允。
行大司憲李憲球,大司諫任百秀,執義沈敦永,司諫兪鎭五,掌令睦仁㘽·文慶愛,持平鄭翊朝·鄭駿容,獻納李,正言尹行福·李敎寅等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·筵壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上十九字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府,拿鞫得情,夬正典刑。措辭見上請島置罪人李承憲,亟寢島置之命,卽令王府,具法拿鞫,期於得情,明正典刑焉。措辭見上答兩司曰,不允。李承憲事,已有前批,不允。
行大司憲李憲球,執義沈敦永,掌令睦仁㘽·文慶愛,持平鄭翊朝·鄭駿容等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。措辭見上答府曰,不允。
大司諫任百秀,司諫兪鎭五,獻納李,正言尹行福·李敎寅等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
洪鍾應,以司饔院監膳提調意啓曰,各殿日下生雉,全數代封矣。今則秋節已深,山雉漸出,明日爲始,日下生雉,依例復舊封進之意,敢啓。傳曰,知道。
尹景善,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,修撰金會明差祭,宋廷和在外,副修撰一員未差,下番闕直,事甚未安。副修撰沈宜冕,旣有只推之命,卽爲牌招入直,何如?傳曰,允。
以副修撰沈宜冕牌不進罷職傳旨,傳于金愼根曰,只推。
洪鍾應,以吏曹言啓曰,活人署別提尹錫萬,慶尙道都事李東,俱以身病,呈狀乞遞,竝改差,何如?傳曰,允。
金愼根,以兵曹言啓曰,五衛將趙學點·金致衡,忠翊衛將金相健,景福宮衛將朴正大·金命琦,慶熙宮衛將金振聲·盧命郁,俱以病難供職,呈狀乞遞,竝改差,何如?傳曰,允。
又以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以刑曹言啓曰,日前宮城外罷漏後,犯夜人姜益建,定配所押送事,纔已草記蒙允矣。卽接其所訴,則渠母今年爲七十,無他兄弟云,故使之考籍,果爲的實,依法典收贖放送之意,敢啓。傳曰,知道。
又以義禁府言啓曰,譴削罪人李承憲,特施島置之典事,承傳啓下矣。李承憲全羅道珍島郡金甲島安置,而以承傳內辭意,具罪目,依例發遣府羅將,押送于配所,何如?傳曰,允。
義禁府照目粘連,全羅前兵使吳致賢矣本府議啓內,兵符之面看傳授,自是營鎭通行之規是白乎則,行關齎去,已違法例,移送他鎭,亦涉乖當,前後所失,有難參恕,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又啓目粘連,向前尹致誠亦,船隻漂到,雖非掌內,而旣在本境,穀物拘拯,非不極力,而僅止二包是白乎則,自歸稽忽,有難全恕,以此照律,何如?判付啓依允爲旀。又啓目粘連,向前金魯謙亦,穀物之不爲準載,雖出諸招,而旣非元納,船價之先自犯手,似違法意,而稍異公船是白乎則,非無可據之端,亦有不飭之失,以此照律,何如?判付啓依允。又啓目粘連,向前鄭愚鉉亦,稅穀執錢,自有禁條,船漢犯科,未能察飭,揆以法例,有難參恕,以此照律,何如?判付啓依允。又啓目粘連,向前權涑亦,罪人防守,固當嚴束,而未及勘斷,遽致逃失,不飭之責,在所難免,以此照律,何如?判付啓依允。
丁未八月三十日酉時,上御誠正閣。監董大臣以下入侍時,同副承旨尹景善,假注書閔致庠,記事官洪祐命·金炳雲,右議政朴晦壽,繕工監提調李穆淵,觀象監提調徐箕淳,禮曹判書金東健,以次進伏訖。上曰,史官分左右。晦壽進前奏曰,午後風日甚乖,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,修改,何以爲之乎?晦壽曰,俄以狀啓登聞,而草芚所覆處,開退後奉審,則崇陵陵上蹲蹜處,自戌方至丑方,而元陵陵上爲六方,王后陵上爲五方,間經雨水,更無添頉處,誠甚萬幸矣。奉退舊土,以新土補築,仍爲被莎,而雖非蹲蹜處,舊莎之消瀜處,改以新莎,無異全體修改,而午前日氣甚佳,工役善就矣。上曰,更當無頉乎?晦壽曰,牌將安順吉,慣熟役事,故問其蹲蹜之由,則兩位陵上水道壅滯,每値雨水,頻爲生頉云,故今番則稍爲疏導之方,而改築諸處,可謂堅緻,以今所見,別無未盡處矣。晦壽曰,臣旣登筵,切有仰達事矣。臣於日昨再陳聯箚,非但未蒙開兪,遽降酌處之命,臣不勝抑鬱憂憤之至。悖疏旨意至憯,外托言事,內實乖亂,自干於誣逼之罪,諸臣疏箚中醞釀排布之語,實是公共之論。此而不嚴加覈究,則其可曰國有典憲乎?見今合啓方張,更加深思,亟允臺請,以洩輿論,以靖世道焉。上曰,悖疏事,甚駭怪矣。挾雜猶爲餘事,而慈敎所無之句語,肆然登諸疏辭,豈有如許變怪乎?晦壽曰,其疏之許多挾雜,猶屬細故,而二字誣逼,卽渠斷案矣。上曰,自有斟量,已有酌處之命矣。上曰,藥房都相,何當入來云耶?晦壽曰,臣自外而來,未及聞知矣。上曰,如是爲引,豈不過當乎?藥院有何所失耶?晦壽曰,悖疏之挾雜假托,姑無論,任在保護之地,其所惶懍之情,自倍餘人,而日前見其附奏,引義之過當,誠如聖敎矣。上曰,藥院初無未盡之事矣。一次處義,容或無怪,而何若是過當乎?已遣偕來承旨,姑未見附奏,而後日次前,豈有不入來之理乎?晦壽曰,日前問安闕啓,已萬萬悚惶矣。上曰,事勢則似或然矣。晦壽曰,聖敎至當,敦飭又如是鄭重,其在體國之義,似不一向逡巡矣。晦壽曰,向見王府草記,則尹喜豊,直施以邊遠定配之典矣。直施定配,而不用流三之律者,欲其除功議,而從重勘處之意也。然而此囚所犯贓汚,非比等閑,其在懲貪之政,合有加倍之擧。且況還穀反作之罪,五年禁錮,載在通編,則尤不可但以定配而止也。定配之外,加施禁錮五年,遇赦勿宥,又其公貨虧欠,入己之物,竝令該道兵營,捉囚家僮,刻期徵捧事,分付,何如?上曰,依爲之。出擧條上曰,所犯爲幾何乎?晦壽曰,幾近三萬兩矣。上曰,其中公貨幾何乎?晦壽曰,至有還穀之反作,則似爲不少矣。晦壽曰,今番洋船之來,問情譯官,周旋接應之間,措處得宜,誠爲可尙。在前任譯輩,因公幹效勞者,多有加資之例,問情譯官方禹叙,令該院施以加資之典,何如?上曰,依爲之。出擧條上曰,自該院施賞,亦當爲加資乎?晦壽曰,然矣。但施賞則例自該院回啓後,始爲加資矣。上命大臣以下先退,仍命史官就座。又命退,諸臣以次退出。
上在昌德宮。停常參·經筵。
鄭基世啓曰,明日宗廟冬享大祭齋戒相値,視事頉稟之意,敢啓。傳曰,知道。
徐元淳啓曰,來初五日,朝參日次矣,敢稟。傳曰,停。
金益文啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
鄭基世啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
鄭基世啓曰,判義禁金熙華,除拜後過三日,不爲出肅,依定式,推考警責,仍卽牌招察任,何如?傳曰,允。
傳于鄭基世曰,明日出宮內門路,以協陽門爲之。
傳于鄭基世曰,發遣吏郞,諸執事淸齋與否,摘奸以來。
金益文啓曰,行大司憲李穆淵,執義沈敦永,掌令睦仁㘽·文慶愛,持平李又新·鄭駿容牌不進,監察茶時之意,敢啓。傳曰,知道。
以大司諫李源達,司諫兪鎭五,獻納李,正言尹行福·李敎寅,執義沈敦永,掌令睦仁㘽·文慶愛,持平李又新·鄭駿容牌不進罷職傳旨,傳于金益文曰,只推。
金在田,以吏曹言啓曰,贈諡忠簡公趙雲逵延諡,定行於今月初四日京畿龍仁縣云矣,敢啓。傳曰,知道。
鄭基世,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,卽接崇陵官員所報,則本陵大王陵上莎草修改後,連因日候調和,善爲着根云矣,敢啓。傳曰,知道。
又以禮曹言啓曰,卽接元陵官員所報,則本陵兩位陵上莎草修改後,連因日候調和,善爲着根云矣,敢啓。傳曰,知道。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成朴來萬嘉禮廳都廳進,直講尹載善差祭,典籍未差,時無入直之員,以他郞官,姑爲代直,何如?傳曰,允。
徐元淳,以兵曹言啓曰,今十月初一日巳初二刻十分立冬十月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,明日親傳香時,入直禁軍·番將及別將,當爲率領侍衛,而適與動駕相値,禁軍別將李升權,使之先詣陣上信地,以爲領軍擧行之意,分付,何如?傳曰,允。
又以兵曹言啓曰,今十月初三日宗廟·永寧殿冬享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式,軍門將官,代差以入之意,敢啓。傳曰,知道。
又以訓鍊都監言啓曰,綏陵植木處,今日臣應植進去看審,本局松木四千五百株,禁衛營松木四千五百株,御營廳松木四千五百株合一萬三千五百株,隨其間疎,檢飭補植,仍爲畢役,而自去月三十日,至今月初一日,本局定界處,補植松木,合爲九千株之意,敢啓。傳曰,知道。
又以禁衛營言啓曰,綏陵補植木,本營分掌處,今日畢役,而自去月三十日,至今月初一日,所植松木,合爲九千株之意,敢啓。傳曰,知道。
又以御營廳言啓曰,綏陵補植木,本廳分掌處,今日畢役,而自去月三十日,至今月初一日,所植松木,合爲九千株之意,敢啓。傳曰,知道。
金益文,以義禁府言啓曰,明日宗廟擧動時,本府都事當爲全數進參,而都事朴敏東差祭,無以備員,假都事一員,令該曹口傳差出,以爲分排擧行之地,何如?傳曰,允。
又以義禁府言啓曰,因咸鏡道暗行御史洪祐健書啓,吏曹回啓內,鍾城前府使鄭誠一,慶興前府使南宮鉐,富寧前府使韓鎭華,茂山前府使南錫禹,明川前府使洪顯參,端川前府使林象鉉,前前府使趙秉善等,繡啓,旣請令攸司稟處,更無可論爲辭,兵曹回啓內,高嶺前僉使李台成,城津前僉使李顯佑等,竝拿問處之事,傳旨啓下矣。鄭誠一,前以他罪,邊遠充軍於平安道渭原郡,李台成·洪顯參,自任所未及上來,南宮鉐,下去京畿楊根地,韓鎭華,下去江原道原州地云。依例發遣府書吏·羅將,竝拿來,李顯佑·南錫禹·林象鉉·趙秉善等,今方待命,竝拿囚之意,敢啓。傳曰,知道。竝待待命拿囚。
上在昌德宮。停常參·經筵。
大駕詣宗廟入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨口傳問安。答曰,知道。仍詣展謁入幕次後,藥房·內閣·政院·玉堂口傳問安。答曰,知道。仍詣省牲省器後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
鄭基世啓曰,明日常參·經筵,取稟。傳曰,停。
徐元淳啓曰,司僕寺內乘來言,捲簾毛帳,取稟。傳曰,捲三面,毛帳。
傳于徐元淳曰,侍衛軍兵毛具,從便爲之。
李繪九啓曰,臣以大王大妃殿·王大妃殿問安進去,下直之意,敢啓。傳曰,知道。
傳于鄭基世曰,禮房承旨,馳詣徽定殿,奉審摘奸以來。
鄭基世,以禮曹言啓曰,以三揀擇取稟草記,傳曰,三揀擇及嘉禮日字,以來月望後念間擇吉,可也事,命下矣。令日官李秉洪推擇,則三揀擇,來十月十八日午時,詣別宮,同日申時,朝見禮內習儀,同日同時,納采,同月十九日巽時,敎命內入內出,納幣,同月二十日巽時,宣敎命,同日隨時,詣闕,同月二十一日午時,朝見禮,同日未時,同牢,同日同時,大王大妃殿·王大妃殿·中宮殿朝見禮,同月二十二日隨時爲吉云,以此日時擧行,何如?傳曰,允。
徐元淳,以總衛營言啓曰,本營參下哨官,依備邊司郞廳例,仕滿十五朔後,六品遷轉事,曾有定式矣。左司左哨官張昌煥,哨官李泰熙,今已滿十五朔,六品遷轉之意,分付銓曹,何如?傳曰,允。
丁未十月初二日辰時,大駕詣仁政殿月臺,宗廟冬享大祭香祝親傳。仍詣宗廟展謁省牲·省器擧動入侍時,行都承旨趙秉駿,左承旨金在田,右承旨徐元淳,左副承旨鄭基世,右副承旨李繪九,同副承旨金益文,記事官徐堂輔·金有淵·洪祐命·金炳雲,檢校直閣尹定鉉,檢校待敎南秉哲·趙鳳夏·李裕元,待敎金炳德,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調趙冀永,副提調趙秉駿進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿月臺。通禮跪啓請降輿,上降輿,通禮前導就褥位南向立,引儀引宗廟獻官右議政朴晦壽,永寧殿獻官興宣君昰應,進詣褥位之左。通禮跪啓請跪,上跪,香室官員,奉宗廟香祝,跪授基世,基世東向跪進,上受香祝,以授晦壽,晦壽西向跪受興。香室官員,又奉永寧殿香祝,跪授基世,基世東向跪進,上受香祝,以授昰應,昰應西向跪受興。通禮跪啓請興,上興,通禮前導就祇送位西向立,香祝由正階出。通禮跪啓請鞠躬,上鞠躬,香祝過後,通禮跪啓請平身,上平身,入幕次。上曰,問安勿爲之。出駕敎少頃,通禮跪啓請出次,上出次,通禮跪啓請乘輿,上乘輿。基世曰,臣以禮房承旨,當傳徽定殿香祝,宗廟七祀香祝,故落後矣。上可之。出仁政門,詣降輿所。通禮跪啓請降輿乘輦,上降輿乘輦,由進善門,出敦化門,進發至宗廟大門外。通禮跪啓請降輩乘輿,上降輦乘輿,至齋殿門外。通禮跪啓請降輿,上降輿入齋殿。少頃,通禮跪啓請外辦,上改具冕服以出,至東神門外。通禮跪啓請執圭,秉駿進圭,上執圭入就板位。通禮跪啓請鞠躬四拜興平身,上行四拜禮。元淳曰,侍衛,當使之西神門外待令乎?上可之。仍詣殿內,各室奉審訖,仍行省器眡濯滌,執事者以次擧羃告潔如儀訖,仍出西神門外。通禮跪啓請釋圭,上釋圭,秉駿跪受。冀永曰,乘輿以進,似好矣。上曰,置之。仍步詣永寧殿,至東神門外。通禮跪啓請執圭,秉駿進圭,上執圭入就版位。通禮跪啓請鞠躬四拜興平身,上行四拜禮,仍詣殿內,各室奉審省器,竝與上儀訖,還出東神門外。通禮跪啓請釋圭,上釋圭,秉駿跪受。元淳曰,侍衛當前進於宗廟守僕小次乎?上可之。領府事趙寅永,判府事鄭元容·金道喜,右議政朴晦壽,領敦寧洪在龍進前奏曰,朝候乖宜,晩後稍淸,聖體,若何?上曰,一樣矣。寅永曰,親傳香祝,動駕行禮,勞動誠多矣。道喜曰,乘輿以進,似好矣。上曰,置之。仍步詣入小次。少頃,通禮跪啓請出次,上改具遠遊冠·絳紗袍以出。通禮跪啓請執圭,秉駿進圭,上執圭,禮儀使導上詣省牲位南向立,禮儀使跪啓請省牲,掌牲令,率其牢屬,北向擧手曰腯,諸大祝各巡牲一帀,進前奏曰,犠牲巡省,無欠肥澤,使之尺量,何如?上可之。尺量如例擧行訖,諸大祝西向擧手曰充,仍牽出犠牲。基世曰,臣以禮房承旨,今當祭物·祭井看審,諸執事·進排官,依例摘奸矣。上可之。通禮跪啓請釋圭,上釋圭,秉駿跪受。秉駿曰,宗廟大祝金元植,省牲時不着朝服,揆以事體,極爲未安。所當重勘,而本院請推之外,無他可施之罰,何以爲之乎?上曰,推考,可也。出擧條仍還入齋殿,還宮。時至,通禮跪啓請外辦,上改具衮服以出。通禮跪啓請乘輿,上乘輿,出廟大門外。通禮跪啓請降輿乘輦,上降輿乘輦,進發入敦化門,由進善門·肅章門,入協陽門。命出標信解嚴,入宣化門還內,諸臣以次退出。
上在昌德宮。停常參·經筵。
徐元淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金在田啓曰,明日常參·經筵,取稟。傳曰,停。
金益文啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
備忘記,黃海水使李熙昇下直,長弓一張,長箭一部,片箭一部,筒兒一箇賜給。
傳于金在田曰,左副承旨·右副承旨許遞,前望單子入之。
承旨前望入之,任百秀·李裕元落點。
金在田啓曰,新除授承旨任百秀,方在罷散中,何以爲之?敢稟。傳曰,敍用。
注書金有淵受由在外,代以趙然興爲假注書。
傳于金在田曰,九日製,明日通方外爲之,試紙用大好紙,弘文提學,待明朝牌招。
傳于金在田曰,泮長有闕之代,前望入之。
大司成前望入之,尹定鉉落點。
傳于金在田曰,京兆堂上竝許遞,前望入之。
京兆堂上前望入之,判尹金東健,左尹趙亨復,右尹金鼎集落點。
吏曹,左尹單金鼎集,右尹單趙亨復。
傳于金在田曰,禮曹堂上有闕之代,前望入之。
禮曹堂上前望入之,判書徐左輔落點,參判尹致秀添點落點。
傳于徐元淳曰,政官牌招開政。
有政。吏批,行判書徐憙淳進,參判李啓朝,參議鄭㝡朝竝牌招不進,右副承旨金益文進。以趙冀永爲知敦寧,鄭基世爲禮曹參議,李象宗爲刑曹佐郞,異海觀爲軍器判官,柳來維爲典籍,尹喜秀爲鐵山府使,許淳爲重林察訪,沈鳳儀爲桃源察訪,故通德金聲鎰,故學生宋台鼎·全震光,以上贈童敎,孝行卓異,贈職事,承傳。
兵批,判書李若愚進,參判金景善入直,參議洪永圭病,參知睦用錫病,右承旨徐元淳進。啓曰,全羅左水使,今當差出,而擬望之人乏少,他道防禦使竝擬,何如?傳曰,允。以徐箕淳爲知事,金箕晩·曺錫亨爲同知,金永求爲羽林將,蔡東健·李熙鏽·吳信範爲五衛將,趙文顯爲訓鍊僉正,柳泰魯爲武兼,鄭壽基爲全羅左水使,白弼臣爲礪硯僉使,蔡大甲爲三田渡別將,判府事單成遂默,護軍洪鍾英·李源益,副護軍鄭基世·李繪九·徐有薰·李寅熙,以上竝單付。訓鍊都監把摠權思獜,御營把摠蔡東健,訓鍊都監哨官林魯豊·洪羲宣,御營哨官張繼燮·朴一華,前僉正權中洛,前判官宋益烈,及第李鳳緖,前萬戶吳信範,前主簿崔宗玉,以上今加折衝,加資事,承傳。
吏批,再政。以朴慶善爲監察,姜在毅爲義盈主簿,金亨淳爲造紙別提,趙文顯爲固城縣令,嘉禮堂上三單徐左輔·尹致秀·鄭基世,養賢主簿單柳來維,兼執義單朴商壽。
兵批,再政。以李熙完爲都摠經歷,李鍾晩爲中樞都事,高澤升爲廢茂山萬戶,僉知單金永求,副護軍權思獜·蔡東健·林魯豊·洪羲宣·張繼燮·朴一華·權中洛·宋益烈·李鳳緖·吳信範·崔宗玉,以上竝單付。
金益文啓曰,行大司憲李穆淵,軌義沈敦永,掌令睦仁㘽·文慶愛,持平李又新·鄭駿容牌不進,監察茶時之意,敢啓。傳曰,知道。
以大司諫李源達,司諫兪鎭五,獻納李,正言尹行福·李敎寅,執義沈敦永,掌令睦仁㘽·文慶愛,持平李又新·鄭駿容牌不進罷職傳旨,傳于金益文曰,只推。
以江原監司朴宗吉狀啓,金化縣民家失火事,傳于金在田曰,聞甚矜惻。元恤典外,別加顧助,結構奠接之方,廟堂措辭,分付。
以吏曹參議鄭㝡朝牌不進罷職傳旨,傳于金在田曰,只推。
金在田,以禮曹言啓曰,今此嘉禮翌日嬪朝見時,王大妃殿服色,當爲磨鍊,而謹考謄錄,則正廟朝庚子嘉禮時,惠慶宮,在私制中,而受朝見,服色因下敎,不爲磨鍊,丁未嘉禮時,孝懿王后在朞制中受朝見,服色以具翟衣加首飾磨鍊矣。今番則王大妃殿私制雖除,心制尙在,受朝見服色,自臣曹有不敢擅便,下詢時原任大臣·館·閣堂上·在外儒賢而處之,何如?傳曰,旣已仰稟,勿爲磨鍊。
徐元淳,以兵曹言啓曰,禁軍別將李升權,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以金鍵爲禁軍別將。
徐元淳,以訓鍊都監言啓曰,本局馬兵都試,今十月初四日,設行於南小營,而南營入直馬兵,以先試者,替代應試之意,敢啓。傳曰,知道。
金益文,以義禁府言啓曰,明日九日製,通方外爲之時,本府都事皆爲赴擧,只有武都事一員,當直入直,而本府入直及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
趙秉駿啓曰,明日常參·經筵,取稟。傳曰,停。
金益文啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
趙秉駿啓曰,左副承旨任百秀,今日不爲仕進,卽爲牌招,何如?傳曰,允。
徐元淳啓曰,禁衛大將任聖臯,南關王廟修改,今方出去矣。兼帶右邊捕盜大將所佩名召及大將牌·傳令牌,何以爲之?敢稟。傳曰,仍佩往來。
傳于趙秉駿曰,都承旨持此御題,與弘文提學,偕往泮宮,試取以來。
趙秉駿啓曰,弘文提學徐箕淳,旣已承牌,內閣提學·藝文提學朴永元,卽爲牌招,同參考試,何如?傳曰,允。
又啓曰,臣與弘文提學徐箕淳,偕往泮宮,九日製儒生試取,則收券爲一千四百十張矣,捧入之意,敢啓。傳曰,知道。
金益文啓曰,行大司憲李穆淵,執義沈敦永,掌令睦仁㘽·文慶愛,持平李又新·鄭駿容牌不進,監察茶時之意,敢啓。傳曰,知道。
以大司諫李源達,司諫兪鎭五,獻納李,正言尹行福·李敎寅,執義沈敦永,掌令睦仁㘽·文慶愛,持平李又新·鄭駿容牌不進罷職傳旨,傳于金益文曰,只推。
以左副承旨任百秀牌不進罷職傳旨,傳于金益文曰,只推。
趙秉駿,以嘉禮廳言啓曰,今此嘉禮時,三揀擇後嬪詣別宮及嘉禮日詣闕門路,稟定然後可以指揮擧行,而丁未年,皆以敦化西挾門爲之矣,今番則以何門爲之乎?敢稟。傳曰,依丁未年例爲之。
又以嘉禮廳言啓曰,嬪自別宮詣闕日,本宮婢子分左右之節,捧函步婢二雙,執香步婢二名,依丁未年例擧行乎?敢稟。傳曰,依此擧行。
徐元淳,以兵曹言啓曰,內禁衛將李民植,病難供職,呈狀乞遞,改差,何如?傳曰,允。
又以訓鍊都監言啓曰,馬兵都試優等及沒技者,別單書入之意,敢啓。傳曰,知道。
又以禁衛營言啓曰,臣聖臯進詣南廟,有頉處看審修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以御營廳言啓曰,今日動駕時,本廳哨官邊得圭,身爲扈衛陪將,不執手旗,擧措駭忽,嚴棍汰去之意,敢啓。傳曰,知道。
傳于趙秉駿曰,九日製賦居首三下幼學任百薰直赴會試,之次草三下幼學金給二分,之次次上幼學沈東瑾等五人,竝令該曹,考例施賞。
傳于趙秉駿曰,入格儒生,明日延英門外施賞。
義禁府啓目,咸鏡監司兪星煥原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,城津前府使李顯佑原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,慶興前府使南宮鉐,茂山前府使南錫禹,端川前府使林象鉉,前前府使趙秉善等原情云云。問目內辭緣,泛稱遲晩,所當請刑是白乎矣,南宮鉐,曾經摠府郞,南錫禹·趙秉善,曾經宣傳官,勿爲請刑,載在大典通編,竝只議處,林象鉉段,刑推得情,何如?判付啓依允爲旀,林象鉉段,除刑推議處爲良如敎。
刑曹啓目粘連,江陵安秉極獄事,謹依判下,問議于大臣,則領中樞府事趙寅永,判中樞府事鄭元容,判中樞府事權敦仁,判中樞府事金道喜,病未獻議,右議政朴晦壽以爲,黑夜籬邊之聲,人畜莫辨,尸親囊裏之骨,痕損難信。且庚婢金女之中間變招,本非公證,三驗四檢而始定實因,亦涉杜撰。只憑模索之論,別無眞的之見,則曹讞所謂根因疑眩遽難論斷者,儘有意見,其在寧失之義,若施惟輕之典,則不害爲恤刑之政。伏惟上裁云矣。大臣之意如此,上裁,何如?判付啓,依回啓施行爲良如敎。又啓目粘連,明川朴宗允獄事,孟女之責償,金女之尋讎,冤家雖曰兩端,厲階判是一源,如非玄燾强劫之辱,則孟女始何戕命?且非孟女戕命之變,則宗允終豈徑斃?孽由渠作,咎將誰執?同玄燾另加訊推,期輸情款,而此旣四檢,又經五査,顚末極難摸索,裁折恐歸糊塗,臣曹不敢擅便,下詢時原任大臣處之,何如?判付啓依允。
右議政朴晦壽疏曰,伏以太廟享辰,禮成展謁,淸蹕穩旋,玉體冞康,輿情忭祝,小大惟均。仍伏念臣抱難强之疾,韞切苦之懇,進而唐突筵席,言涉微私,退而騰暴章奏,迹犯瀆褻,原其情實,亮不獲已。竊庶幾慈覆之天,照察而愍惻,鞶帶之遞,不俟終日。及伏奉聖批下者,諭以艱虞,責以倚毗,不許其解免,許其調理,十行辭旨,曠絶隆摯,臣雙擎莊誦,感淚無從,亦不覺愕然失圖,自慙誠意之不能感尊也。嗚呼,臣以百無肖似之身,謬蒙我殿下眷待之盛,拂拭拔擢,致位至此,臣遂感激忘死,矢心殫竭。官雖僭猥,而若不顧畏,人皆譏笑,而恬不知恥,鍾鳴漏盡,知進迷復,是豈臣全沒省覺與廉隅而然哉?誠以身非己有,義無必辭,冀或以絲毫塵露之微,酬萬一天地罔極之恩也。其奈年邁病痼,無望陳就,不得已而後乃去者,非但私爲臣一身之地也,天之所廢,情亦戚矣。臣之狗馬賤疾,有不敢每每煩溷,而本以虛脆之稟,雖在强壯,猶不如人,加以用踰其器,福過招災,少有勞瘁之外鑠思慮之內煩,病輒肆頑,宛如潮信,氣血已枯,眢井無復涓之期,神精頓耗,死灰絶更燃之望,一年不如一年。譬如下山之日走坂之丸,似此症形,似此貌樣,旣非一時無妄之祟。且於日昨享役,事會嚴急,力疾趨參於駿奔之列,幾至顚仆於肅敬之地,而舁歸私次,一倍添劇,宛轉叫苦,不省四到,目下見狀,尤無時月起動之勢矣。夫人臣辭職,其事各異,其說不一,而至於病在膏肓,欲起不能者,上固無以勉之,下亦無以自强也。化育庶品,各得其所者,上天體物之仁也,陶甄群工,曲全其生者,聖王體天之德也。今使臣强所難强,一向虛縻,畢竟國事瘝癈,臣身顚踣而後已,則其於體天之道,果何如也哉?抑臣竊又有不能自安於心者,臣旣以癃痼必遞之意,質言於上矣。今若抑托恩庇,厭然趨列,則是前之所陳,自歸於不誠無實,而人之議臣者必曰,夫也虛張假飾之辭,以爲徼寵固位之資也。雖或爲原恕之論者,亦必曰,昔之衰病,今日而愈乎?縱非本情,無說可解,得不有傷於廉防乎?廉防者,所以立身事君之大節,苟無是也,何以自立?昔司馬光,病辭左僕射,有曰縱陛下寬仁,微臣不知廉恥,中外有識,天下衆庶,其謂斯何?臣所欲言者,古人已先之矣。居輔相之位者,當去而不去,其所關係乃如是,甚可懼也。恩批之下,再煩號籲,極知死罪,而病形轉劇,衷情愈迫,不得不伏枕具疏,申暴情實。懇乞聖慈,特垂監臨,曲賜體諒,遞臣中書之任,俾重務無曠,賤軀獲全,公私不勝大願。臣無任云云。答曰,省疏具悉卿懇。以卿碩德弘量,處此艱虞之會,而予之所以委寄仰成者,亦不曰不篤而且久,則今此再懇,甚失所圖,良由予誠意未孚之致,可勝慙歎。秋務方殷,稟覆多端,事會連湊,曠瘝可悶,尤非卿可去之時。卿雖一向浼浼,斷無奉施之道,卿其諒之,卿其諒之。仍傳于金在田曰,此批答,遣史官傳諭。
上在昌德宮。停常參·經筵。
藥房提調趙冀永,副提調趙秉駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李裕元啓曰,明日常參·經筵,取稟。傳曰,停。
金益文啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
趙秉駿啓曰,左承旨金在田,今日不爲仕進,卽爲牌招,何如?傳曰,允。
金益文啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
又啓曰,卽者義禁府都事來言,時囚罪人兪星煥·趙秉善·林象鉉·南錫禹·李顯佑·南宮鉐等,當爲議處,而判義禁金熙華未肅拜,次堂例不得擧行云,判義禁卽爲牌招,何如?傳曰,允。
又啓曰,判義禁金熙華牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于李裕元曰,秋到記,明日春塘臺親臨爲之,同副承旨,馳詣泮宮,今日夕食堂,收取以來。
金益文啓曰,行大司憲李穆淵,執義沈敦永,掌令睦仁㘽·文慶愛,持平李又新·鄭駿容牌不進,監察茶時之意,敢啓。傳曰,知道。
以大司諫李源達,司諫兪鎭五,獻納李,正言尹行福·李敎寅,執義沈敦永,掌令睦仁㘽·文慶愛,持平李又新·鄭駿容牌不進罷職傳旨,傳于金益文曰,只推。
傳于金益文曰,判義禁有闕之代,前望入之。
判義禁前望入之,洪敬謨落點。
金益文啓曰,開坐事,命下矣。新除授判義禁洪敬謨,卽爲牌招,何如?傳曰,允。
傳于李裕元曰,當該承旨推考。
傳于金益文曰,明日出宮門路,以貳極門爲之。
李裕元,以禮曹言啓曰,卽接景慕宮官員所報,則明日秋到記試取時,本宮官員,俱爲觀光云矣。假官一員,依定式,令吏曹,以成均館官員,口傳啓下,以爲代直後赴試之地,何如?傳曰,允。
金益文,以兵曹言啓曰,春塘臺親臨秋到記時,本曹堂上,全數進參,而參議洪永圭有身病,不得進參,參議,令政院稟旨變通,仍令該曹,以在京無故人,口傳差出,待下批牌招,以爲備員之地,何如?傳曰,允。許遞。
吏曹口傳政事,以朴鳴載爲兵曹參議。
金益文,以兵曹言啓曰,新除授參議朴鳴載在外未肅拜,無以備員,參議,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以金愼根爲兵曹參議。
金益文,以兵曹言啓曰,明日殿座時,侍衛,禁軍別將當爲率領,而禁軍別將金鍵,以別軍職,侍衛進參,不得擧行,二番內禁衛將趙兢錫,使之兼別將擧行,何如?傳曰,允。
又以兵曹言啓曰,今十月初八日,一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以趙義錫爲內禁將。
金益文,以都摠府言啓曰,副摠管趙亨復,以漢城府右尹本府坐起晝仕出去之意,敢啓。傳曰,知道。
又以禁衛營言啓曰,本營千摠白魯洙身病猝重,勢難察任,改差,何如?傳曰,允。
又以義禁府言啓曰,明日秋到記,春塘臺爲之時,本府都事十員內六員赴擧,本府入直,當直入直,公事回公都事及通化門·明光門·靑陽門·月覲門禁亂都事,無以推移,都事三員,令該曹,口傳差出,以爲分排擧行之地,何如?傳曰,允。
兵曹,以沈樂臣爲禁衛中軍。
判義禁金熙華疏曰,伏以臣於千萬不自意,伏奉除旨,以臣爲判義禁府事者,榮寵所及,窮廬動色,雙擎華誥,感惶冞切。臣於是職,亦嘗一再忝叨,顧何敢爲苟然辭免之計?而第伏念臣年過耄耋,神識昏耗,凡干事爲,前忘後失。且況素患痰喘之症,已成貞痼,每當寒節,如期闖發,見方委身床笫,轉側須人。召牌之下,分當不俟駕屨,而病狀如右,趨膺無路,玆敢摭實仰籲。伏乞聖慈,俯垂鑑諒,特遞臣新授判義禁之任,俾便公私,不勝幸甚,臣無任云云。答曰,省疏具悉。所請依施。
禮曹參判尹致秀疏曰,伏以臣猥以匪材,謬被隆知,內玷華貫,外竊腴廩,荷河海莫量之恩,乏涓埃仰裨之效。只有隕結爲期,更無絲毫餘冀,不意惟月之擢,忽蒙自天之霣,授臣以嘉善大夫禮曹參判。臣震悸憂慄,莫省自措,況添書晉秩,尤係特典也哉?臣聞國家制治,官人爲大,簡畀之精,何官不然?而貳卿峻秩,有非人人所可擬議,故雖積其勞久於次者,未或輕與而濫授,惟有德者,命之以車服,以是加臣,臣將何堪?臣之本末長短,淵鑑在上,物論在下。臣不暇費舌自述,而家世謹畏,保有詔勗,庸冗空疎,不圖今日成就,而兄弟聯武,後先榮塗,門闌驟顯於比歲,官誥竝耀於課月,每有一番除拜,輒增一番兢惕。夫太盛,造物之所忌也,至盈,哲人之所戒也。此理明甚,臣固自知,凜乎如集木履氷,安得不思所以自艾乎?將謂臣叨塵邇綴,薄有年所,容加優借,許以收錄,則是亦才長銖能之猶有可記者謂也。非如臣凡調下品,所敢比擬者耳。匪人而授,其名爲僭,鵜梁軒鶴,古今攸譏,豈不大損於愼惜之政乎?倚衡已熟,循墻是急,玆敢悉暴衷懇,仰瀆崇嚴。伏乞聖明,俯垂鑑諒,將臣新授資級,亟令收還,俾全微諒,獲免重戾,不勝大願。臣無任云云。答曰,省疏具悉。卿其勿辭行公。
左副承旨任百秀疏曰,伏以臣鹵莽譾劣,百不肖似,頃叨匪據,自速重戾,聖度天大,典加涵覆,恩譴薄罷,匪怒伊敎,滿心恧蹙,無地措躬。曾未幾日,忽伏奉銀臺特點,恩敍繼降,召牌踵臨,龍光所被,若偏臣身,自念無狀,何以得此異數於聖明也?臣雖愚昧,旣忝言地,非不知懲討之嚴。臺體之重,而適因素祟之添苦,竟致賓筵之闕參,至今追惟,惶汗浹背,雖欲感恩怵義,竭蹶趨承,罰不蔽罪,餘悚彌切。顧何敢諉以已勘,拚棄廉隅,晏然彈束,不思所以自訟之道乎?百爾思惟,出膺無路,玆敢略陳惶蹙之私。伏乞聖明,俯垂諒察,亟賜鐫斥,以爲不職者戒焉。臣無任云云。省疏具悉。何必追引?勿辭察職。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
任百秀啓曰,明日常參·經筵,取稟。傳曰,停。
金益文啓曰,行大司憲李穆淵未肅拜,執義沈敦永,掌令睦仁㘽·文慶愛,持平李又新·鄭駿容呈辭,監察茶時之意,敢啓。傳曰,知道。
傳于徐元淳曰,侍衛軍兵毛具,從便爲之。
金益文啓曰,判義禁洪敬謨牌不進推考傳旨,今方捧入,而開政命下之後,如是違牌,事甚未安。更爲牌招,何如?傳曰,允。
徐元淳,以都摠府言啓曰,今日入直內三廳武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以御營廳言啓曰,本廳字內肅靖門東邊第一城廊近處體城改築處女墻,亦已畢築之意,敢啓。傳曰,知道。
丁未十月初六日辰時,上詣春塘臺。秋到記儒生分製講試取入侍時,行都承旨趙秉駿,左承旨金在田,右承旨徐元淳,左副承旨任百秀,右副承旨金益文,同副承旨李裕元,記事官徐堂輔,假注書趙然興,記事官洪祐命·金炳雲,檢校直閣尹定鉉·鄭㝡朝,直閣尹致英,檢校待敎南秉哲·趙鳳夏,待敎金炳德,以次侍立。時至,通禮跪啓請外辦,上具翼善冠·衮龍袍,乘輿出重華門。藥房提調趙冀永,副提調趙秉駿進前秦曰,侵早勞動,聖體,若何?上曰,一樣矣。仍出貳極門,由銅龍門·靑陽門,詣春塘臺陞座。秉駿進前奏曰,儒生今將入場,請出標信開布城,何如?上曰,以已下標信擧行,可也。秉駿曰,試官今當行禮,而其中有從陞之人,使之一體行禮,何如?上可之。讀券官知中樞府事徐箕淳,行成均館大司成尹定鉉,漢城府左尹金鼎集,對讀官行副護軍徐戴淳·南秉哲,奎章閣直閣尹致英,副司直許傳,考官漢城府判尹金東健,禮曹參判尹致秀,行護軍朴容壽,參考官行副護軍洪說謨,禮曹參議鄭基世,副司直金元植·趙獻永,行四拜禮訖,以次就位。秉駿讀奏儒生入門單子訖。上曰,懸題每於幾處爲之乎?秉駿曰,如非多士聚會之時,則每以二張懸之矣。上命書題,箕淳·定鉉進前書表,擬夏群臣賀九鼎成,限申時。秉駿跪奏宣敎,致英傳,跪受懸題。秉駿曰,製述試官,使之權退,何如?上曰,唯。上仍下講冊望單子,落點于詩傳,益文書判付讀奏訖。東健進前奏曰,考講以抽籤爲之乎?上可之。益文曰,開講當爲之乎?上曰,唯。上入小次。秉駿曰,試券先張已入,出標信開門,已呈券儒生,使之次次出送乎?上可之。秉駿曰,收券幾訖,考試,何如?上曰,唯。秉駿曰,收券已畢,出標信,布城環衛軍解送,何如?上可之。秉駿曰,今日秋到記取幾人乎?上曰,取五人。秉駿稟科次,上出次陞座,命科次,傳進前讀奏第一張至六句。上曰,止之。箕淳曰,書等何以爲之乎?上曰,第一張第二張書三下,其餘三張書次上,第一張書一字,可也。箕淳書等訖。秉駿曰,坼封何以爲之乎?上曰,坼封奏之,可也。秉駿坼封讀奏封內訖,上命書傳敎曰,秋到記講居首通幼學李達亨,製述居首三下一生員趙文和,竝直赴殿試,講之次通幼學李儁等二人,製述之次三下進士李魯翼,竝直赴會試,講之次略幼學金思獻,製述之次次上進士徐元輔,竝給二分,講之次略幼學朴齊度等十六人,粗幼學李章彬等六人,製述之次次上進士權應駿等二人,竝令該曹,考例施賞。又命書傳敎曰,入格儒生,明日待令。箕淳曰,預差二張,書外字乎?上可之。元淳奏曰,金虎門·宣仁門仍留時,以宣傳官所受標信,當擧行,而承傳四人,則侍衛不可暫曠,當以他宣傳官替行,而標信有難自下授受,何以爲之乎?上曰,承旨傳授,可也。上命書傳敎曰,還宮門路,以保定門爲之。通禮跪啓禮畢,上降座陞輿,由靑陽門·明光門,入保定門,命出標信解嚴。由萬八門還內,諸臣以次退出。
上在昌德宮。停常參·經筵。
任百秀啓曰,明日常參·經筵,取稟。傳曰,停。
徐元淳啓曰,來十一日,朝參日次矣,敢稟。傳曰,停。
任百秀啓曰,來十一日,輪對日次矣,敢稟。傳曰,當次人受點,後日次待令。
金益文啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
又啓曰,判義禁洪敬謨再牌不進,推考傳旨,今方捧入,而開坐命下之後,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,更爲牌招。
傳于徐元淳曰,入格儒生入侍。
注書徐堂輔病,代以洪秉壽爲假注書。
行大司憲李穆淵,執義沈敦永,掌令睦仁㘽·文慶愛,持平李又新·鄭駿容牌不進,監察茶時之意,敢啓。傳曰,知道。
以大司諫李源達,司諫兪鎭五,獻納李,正言尹行福·李敎寅,執義沈敦永,掌令睦仁㘽·文慶愛,持平李又新·鄭駿容牌不進罷職傳旨,傳于金益文曰,只推。
徐元淳,以備邊司言啓曰,卽見京畿監司李鼎臣災實分等狀啓,則尤甚名色,不爲擧論,永平等三邑,置之稍實,楊州等三十一邑鎭,置之之次,事目災五百結外,不足災四千十八結五十五負五束,特許準下,後錄諸條,竝請令廟堂稟處矣。其一,各衙門軍布,辛巳以前各年舊布,壬辰·癸巳停退條,竝許仍停事也。其一,北漢平倉城餉,之次陽川·富平·金浦·安山·楊州等五邑,全數捧留,其外各邑折半捧留耗條本色輸納事也。其一,大興·臨津·長山餉穀,捧留本邑,而附近民之自願輸納者,依願許施,耗條代錢輸送事也。其一,禁·御兩營江都留餉米太及守·總兩營壯抄牙兵等身米,竝以代錢收捧事也。其一,抱川民庫貸下還穀,待年豐收捧條五千一百七十七石,特許仍停事也。其一,沿海各邑拯劣米太年久停捧條,依已例仍停,當年條,依式收奉事也。其一,各衙門各宮房屯土,從實收稅事也。其一,綏陵遷奉後火巢入陳田二結九十八負八束,畓九十三負七束,永爲懸頉於收租案事也。其一,推奴徵債,限明秋防塞事也。尤甚,置不擧論,畿農,槪可推知,而今年穡事,雖有沿邑沈墊之患,旣非全省均被之災,則所請災結,稍過分數,事目外三千結加劃,使之均俵,北漢餉米之毋得捧留,係是事目,而畿民之屢經大役,比年困瘁,宜有闊狹之政,之次邑折半,稍實邑三分二,許令上城,大興餉穀,旣有年前定式,固難輒許,民情亦不可不念,特以折半邑留,抱川民庫貸下條,殘邑事勢,無以遽責徵督,火巢入陳田畓,自歸永頉,而外此諸條,或係便民,亦多已例,竝依狀請施行,何如?傳曰,允。
又以備邊司言啓曰,卽見廣州留守趙秉鉉災實狀啓,則事目災三十結外,不足災二百二十二結五十一負七束,特許準劃,癸酉·庚辰排捧還,竝許仍停事,請令廟堂稟旨分付矣。本府農形,最被水災,受病各穀,猶爲未蘇。且舊災本多,則所報之災,無甚夥多,依請準劃,俾爲均俵,兩年排捧還,特許仍停,以紓民力,何如?傳曰,允。
又以備邊司言啓曰,卽見水原留守金左根災實狀啓,則以爲,地部劃下災三十結外,不足災一千九十二結九十負四束,特許加劃,推奴徵債,限明秋防塞事,竝請令廟堂稟旨,分付矣。今年畿甸之災,沿邑爲最,而本府又是濱海,斥鹵居多,非無所損,晩後成就,不至失稔,則事目外千餘結之請,稍涉過多,特以八百結加劃,推徵,許令防塞,何如?傳曰,允。
又以備邊司言啓曰,卽見開城留守金大根狀啓,則備陳本府及舊豐德農形受損之狀,仍請後錄諸條,令廟堂稟處矣。其一,舊豐德禁·御兩營江都留餉米太,詳定代捧,總衛營所管臨津餉穀,捧留本邑,耗條,亦以詳定輸送各該營事也。其一,舊豐德各軍門各衙門身軍布之辛巳·壬辰·癸巳停退條,特許仍停事也。江都留餉之詳定代捧,臨津餉穀之捧留本邑,多有已例,不必靳許,與耗條代錢,舊布仍停,依狀請施行,何如?傳曰,允。
又以備邊司言啓曰,卽見慶尙監司金公鉉狀啓,則備陳綿農判歉之狀,仍請各營各衙門軍身布及樂工保布,純錢代捧,訓局保布,限五分三許令代錢事,令廟堂稟處矣。今年綿農,雖曰少損,豈至於全省判歉,無所優劣乎?依兩湖已許之例,各營軍布,折半代錢,各衙身布,樂工保布,依請施行,訓局保布置之,何如?傳曰,允。
又以備邊司言啓曰,卽見黃海監司南獻敎災實分等狀啓,則延安等四邑,置之尤甚,康翎等十三邑,置之之次,谷山等六邑,置之稍實,事目災二百結外,不足畓災二千八百七十結七負七束,綿田災五百八十九結五十六負八束,特許準劃,後錄諸條,請令廟堂稟旨,分付矣。其一,各宮房各司火田,令各該邑,從實執卜事也。其一,延安·白川·金川·平山·甕津等五邑均廳免稅米太,以詳定價,執錢上納事也。其一,司饔院納海州·平山·鳳山保米,掌樂院納白川保米,每名二兩式代錢事也。其一,延安·白川癸亥·甲子軍錢米布,依前仍停事也。其一,金川所在大興餉穀,限折半捧留本邑事也。其一,本營牙兵入防停止事也。其一,推奴徵債,限明秋防塞事也。其一,尤甚邑,限明秋勿定配所事也。三等分劑,依施本道,穡事之如干災傷,恒歲之所不免,而畢竟成就,優爲少康,則災結所請,殊涉過多,事目外畓災一千八百結,綿災三百結,特爲許劃,以爲均俵之地。五邑免稅之課歲請貸,有乖定式之意,而道臣陳請,必有酌量,民弊攸關,亦係當恤。只令尤甚邑代捧,大興餉穀之折半捧留,旣許於畿啓,保米代錢,舊布仍停,不必靳持,竝與火田執卜,入防停止與推徵防塞,尤〈甚〉邑勿配,依狀辭許施,何如?傳曰,允。
又以禁衛營言啓曰,騎士都試時優等人,別單書入之意,敢啓。傳曰,知道。
又以濬川司言啓曰,本司都廳禁衛營千摠白魯洙改差,代以御營廳別將李膺緖差下,使之察任,何如?傳曰,允。
金益文,以刑曹言啓曰,卽接總衛營文移,則本營軍金完吉毆打罪人李奉石,嚴治次,粘目判下內,李漢之前後行事,極爲頑惡,爲先捉來,各別嚴棍後,移刑曹刑配宜當亦敎是置,爲先嚴棍後移送云矣。罪人李奉石,嚴刑一次,忠淸道陰城縣定配所,卽爲押送之意,敢啓。傳曰,知道。
丁未十月初七日辰時,上御誠正閣。入格儒生入侍時,右承旨徐元淳,假注書趙然興,記事官洪祐命·金炳雲,以次進伏。儒生講居首通幼學李達亨,製述居首三下一生員趙文和,講之次通幼學李儁,製述之次三下進士李魯翼,講之次略幼學金思獻·朴齊度·金東永·徐徹淳·黃錫淵·趙益善·曺錫一·金永秀·金亮淵·金琦鉉,進士李章翊,幼學李近永·李遇觀·金正根·尹致弘·李象在,粗幼學李章彬·金興敎·趙在衡·趙龍奎·黃浩大·李在聞,製述之次次上進士權應駿·金在顯,以次序立階下訖。上曰,史官分左右。元淳奏曰,儒生使之次第陞堂乎?上可之。元淳曰,儒生中朴文錫·徐元輔·朴采壽三人,病未待令矣。上曰,唯。儒生等,以次陞堂,俯伏奏職姓名,退立階下。元淳曰,給分以上,使之先出,其餘仍卽頒賞乎?上可之。思獻等,以次跪受賞,引儀唱四拜,儒生等行禮訖,使之退出。仍命史官就座,又命退,承·史以次退出。
上在昌德宮。停常參·經筵。
任百秀啓曰,明日常參·經筵,取稟。傳曰,停。
金益文啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
金在田啓曰,右承旨徐元淳,今日不爲仕進,卽爲牌招,何如?傳曰,允。
洪秉壽有頉,代以韓敬源爲假注書。
傳于金在田曰,忠淸左道暗行御史入侍。
任百秀啓曰,卽者檢閱洪祐命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金益文啓曰,訓鍊大將李應植,以習陣事,明日鷺梁出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
又啓曰,行大司憲李穆淵,執義沈敦永,掌令睦仁㘽·文慶愛,持平李又新·鄭駿容牌不進,監察茶時之意,敢啓。傳曰,知道。
以大司諫李源達,司諫兪鎭五,獻納李,正言尹行福·李敎寅,執義沈敦永,掌令睦仁㘽·文慶愛,持平李又新·鄭駿容牌不進罷職傳旨,傳于金益文曰,只推。
以右承旨徐元淳牌不進罷職傳旨,傳于金益文曰,只推。
任百秀,以吏曹言啓曰,禮曹佐郞崔致權,以其身病,呈狀乞遞,改差,何如?傳曰,允。
金益文,以兵曹言啓曰,五衛將蔡東健·李熙鏽·吳信範,文臣兼宣傳官尹致英,俱以病難供職,呈狀乞遞,竝改差,何如?傳曰,允。
義禁府啓目粘連,向前兪星煥亦,事出兩界,而旣在管轄,職按一省,而未卽覺察,揆以邊情,有難原恕,以此照律,何如?判付啓依允。又啓目粘連,向前李顯佑亦,絶徼癈鎭,忘念荒歲之矯捄,莫重還穀,一任由吏之偸弄是白乎所,雖緣淹病而未察,有難原情而參恕,以此照律,何如?判付啓依允。又啓目粘連,向前南宮鉐段,分還未捧,緣於儉歲,恤典不給,諉諸前官是白乎乃,罔念公穀之所重,官而有擅出許賣,吏亦爲乘時作奸,上下交征,仍歸逋藪,法意所在,難免重勘是白遣,南錫禹段,還穀之未捧及新逋,全不照察,留米之會貸與執錢,亦涉偸弄是白遣,還代木之那移取用,責得穀之竝無歸屬,囚供雖或分疏,繡啓旣爲指的是白遣,林象鉉段,官廩條之以還那移,仍而執錢,交濟之穀,恣意發賣,亦爲歸橐,儲置之餘數取用,結斂之定價勒捧,俱是冒法而犯科是白兺除良,濫杖毒刑,亦係不忍之政,賣鄕開壙,專出無厭之慾,跡歸貪鄙,罪難寬貰,竝只以此照律爲白乎旀,趙秉善段,還穀耗之取用,縱云事例,富民錢之勒貸,未免求索是白遣,況又賣鄕捧䀩,厥數亦多,則論其所犯,有難參恕,以此照律,何如?判付啓依允。
檢閱洪祐命疏曰,伏以臣卽聞家信,臣母貞痼之祟,偶因調將之失宜,自昨添劇,諸症隨加,寢啖刀圭之節,必須臣歸視。臣情地轉益憂煎,不避屢瀆之懼,敢犯擅離之罪。伏乞聖慈,特垂矜察,亟遞臣見職,仍勘臣當律,以肅朝綱,以安微分焉。臣無任云云。省疏具悉。爾其勿辭救護。
丁未十月初八日辰時,上御誠正閣。忠淸左道暗行御史入侍時,左承旨金在田,假注書趙然興,記注官林倜,記事官金炳雲,暗行御史李升洙,以次進伏訖。上曰,史官分左右。仍命御史進前,升洙進前。上曰,書啓與別單,已悉其民弊,而所見,果何如?升洙曰,屢豐之餘,邑弊民瘼,別無大段爲痼者,而如干民瘼,已仰奏於別單中矣。上曰,本道及沿路農形則,何如?升洙曰,當初果有豐徵矣,爲七月晦間雨水所損,畿湖所經各邑,皆未免歉矣。上曰,就別單中言之,則何事爲第一巨弊乎?升洙曰,牙山貢津倉捧稅事,實爲四屬邑之痼弊矣。上曰,執錢事,何爲而然也?升洙曰,元來四屬邑稅穀,皆以本色米上納矣。近來則專爲執錢取剩,雖精白之米,全數點退。屬邑色吏與民間戶首輩,旣不能以米上納,又無以從他買得,以仍代錢防納之意,圖囑于官,乃以高價沒數執錢,而以本邑田稅大同米,換納取剩。蓋以高價執錢之故,屬邑結價,隨以亦高,四屬邑之民,實受其弊矣。上曰,米每石價木幾許?升洙曰,隨歲豐歉,價有高下,蓋十兩內外矣。上曰,御史先退,史官就座。仍命退,承·史以次退出。
上在昌德宮。停常參·經筵。
徐元淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
任百秀啓曰,明日常參·經筵,取稟。傳曰,停。
金益文啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
金在田啓曰,假注書趙然興身病猝重,勢難察任,今姑改差,何如?傳曰,允。
趙然興改差,代以李赫準爲假注書。
徐元淳啓曰,臣元淳今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣。敢啓。傳曰,知道。
任百秀啓曰,臣百秀依定式進詣香室,奉審香祝櫃·祝板袱子,則精潔之意,敢啓。傳曰,知道。
嘉禮廳爵號,慶嬪宮號順和。
金益文啓曰,行大司憲李穆淵,執義沈敦永,掌令睦仁㘽·文慶愛,持平李又新·鄭駿容牌不進,監察茶時之意,敢啓。傳曰,知道。
以大司諫李源達,司諫兪鎭五,獻納李,正言尹行福·李敎寅,執義沈敦永,掌令睦仁㘽·文慶愛,持平李又新·鄭駿容牌不進罷職傳旨,傳于金益文曰,只推。
任百秀,以吏曹言啓曰,尙衣院別提趙文和,以其身病,呈狀乞遞,改差,何如?傳曰,允。
又以嘉禮廳言啓曰,朝見內習儀吉日,已爲,啓下矣。處所以何殿擧行乎?敢稟。傳曰,日字以十六日進定,處所,通明殿爲之。
義禁府啓目粘連,咸鏡前監司兪星煥矣本府議啓內,事出兩界,而旣在管轄,職按一省,而未卽覺察,揆以邊情,有難原恕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,城津前僉使李顯佑矣本府議啓內,絶徼弊鎭,罔念荒歲之矯捄,莫重還穀,一任由吏之偸弄是白乎所,雖緣淹病而未察,有難原情而參恕,以此照律,罪狀八十收贖,奪告身三等,私罪,奉敎依允爲旀,功議各減一等爲良如敎。又照目粘連,慶興前府使南宮鉐,茂山前府使南錫禹,端川前府使林象鉉,前前府使趙秉善等矣本府議啓內,南宮鉐段,分還未捧,緣於儉歲,恤典未給,諉諸前官,而有擅出許賣,吏亦爲乘時作奸,上下交征,仍歸逋藪,法意所在,難免重勘是白遣,南錫禹段,還穀之未捧及新逋,全不照察,留米之會貸與執錢,亦涉偸弄是白遣,還貸木之那移取用,査得穀之竝無歸屬,囚供雖或分疏,繡啓旣爲指的是白遣,林象鉉段,官廩條之以還那移,仍而執錢,交濟穀之恣意發賣,亦爲歸橐,儲置之餘數取用,結斂之定價勒捧,俱是冒法而犯科是白兺除良,濫杖毒刑,亦係不忍之政,賣鄕開壙,專出無厭之慾,跡歸貪鄙,罪難寬貰,竝只以此照律爲白乎旀,趙秉善段,還穀之取用,縱云事例,富民錢之勒貸,未免求索是白遣,況又賣鄕捧賂厥數亦多,則論其所犯,有難參恕,以此照律罪,南錫禹·南宮鉐等段,以收糧違限,十分不足,那移出納,二罪良中,從重論,各杖一百收贖,告身盡行追奪,流三千里定配,林象鉉段,以官吏濫刑,那移出納,二罪良中,從重論,杖一百收贖,告身盡行追奪,流三千里定配,趙秉善段,以求索借貨律,杖一百收贖,告身盡行追奪,流三千里定配,以喪前所犯,喪後勘斷,依法典收贖,只告身盡行追奪,竝只私罪,奉敎依允爲旀,南宮鉐·林象鉉·趙秉善等段,竝只功減一等,南錫禹段,功議各減一等爲良如敎。
金益文,以義禁府言啓曰,時囚罪人南宮鉐·南錫禹·林象鉉等,杖一百流三千里定配照律公事判付內,依允。南錫禹,功議各減一等,杖九十收贖,告身盡行追奪,忠淸道槐山郡仁山驛,徒二年半定配,南宮鉐,功減一等,杖一百收贖,告身盡行追奪,江原道春川府安保驛,徒三年定配,林象鉉,功減一等,杖一百收贖,告身盡行追奪,忠淸道結城縣海門驛,徒三年定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
又以議禁府言啓曰,京畿監司李鼎臣狀啓內,通津府使崔弘德論罪一款,令攸司稟處事,啓下矣。崔弘德,時在任所,依例發遣府書吏拿來,何如?傳曰,允。
上在昌德宮。停常參·經筵。
自人定至二更,灑雨下雨,測雨器水深二分。
藥房提調趙冀永,副提調趙秉駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
任百秀啓曰,明日常參·經筵,取稟。傳曰,停。
金在田啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
徐元淳啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣,敢啓。傳曰,知道。
備忘記,阿耳僉使閔恒錫下直,長弓一張,長箭一部,片箭一部,筒兒一箇賜給。
傳于任百秀曰,豐恩府院君小朞不遠,撫念疇昔,予懷增愴,十三日,遣承旨致祭,祭文當親撰以下矣。
傳于任百秀曰,政官牌招開政。
傳于任百秀曰,在外與呈告經筵許遞,今日政差出。
有政。吏批,行判書徐憙淳進,參判李啓朝牌招不進,參議鄭㝡朝進,左副承旨任百秀進。以尹致秀爲知義禁,尹定鉉·趙秉駿爲同經筵,金用鼎爲禮曹佐郞,柳詹爲軍器主簿,鄭在箕爲尙衣別提,趙秉正爲司圃別提,張鉉喆爲慶尙都事,尹庠一爲溫陽郡守,成近壽爲永春縣監,尹慶集爲稷山縣監。
兵批,判書李若愚病,參判金景善病,參議金愼根病,參知睦用錫進,右承旨徐元淳進。僉知三單蔡東健·李熙鏽·吳信範,副護軍洪永圭·朴鳴載·朴勝圭。
吏批,再政。以崔致權爲典籍,洪一純爲景慕宮令,金亨淳爲綏陵令,徐長淳爲同福縣監,同義禁單尹致秀。
吏批,三政。以朴京壽爲景慕宮令。
徐元淳啓曰,行大司憲李穆淵,執義沈敦永,掌令睦仁㘽·文慶愛,持平李又新·鄭駿容牌不進,監察茶時之意,敢啓。傳曰,知道。
以大司諫李源達,司諫兪鎭五,獻納李,正言尹行福·李敎寅,執義沈敦永,掌令睦仁㘽·文慶愛,持平李又新·鄭駿容牌不進罷職傳旨,傳于徐元淳曰,只推。
徐元淳,以訓鍊都監言啓曰,本局中軍沈日永,局別將洪雲錫,俱有身病,勢難察任,改差,何如?傳曰,允。
兵曹,以李升權爲都監中軍。
任百秀,以吏曹言啓曰,今此嘉禮時儐者,以幼學金在弘,今方差定,而時無職名,令該曹口傳付軍職,以爲冠帶常仕,何如?傳曰,允。
兵曹口傳政事,副司勇單金在弘。
任百秀,以嘉禮廳言啓曰,今此嘉禮時,內殿朝見禮,諺書儀註,書入各殿之意,敢啓。傳曰,知道。
徐元淳,以總衛營言啓曰,本營軍兵大比較時,右哨善騎隊中柳葉箭五中一名,騎芻五中四名,俱爲直赴殿試,而謹考壯勇營已例,則一哨內五卒登科之該將領,有請賞之規矣。右哨善騎將鄭夏應,令該曹考例稟處,何如?傳曰,允。
又以備邊司言啓曰,關西先運襦衣二百四十九領,紙衣二百六十六領,照數捧上,稱量綿品紙品,亦爲看審後仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又以義禁府言啓曰,因本府草記,通津府使崔弘德拿來事,批旨內,允下矣。崔弘德今方待命,拿囚之意,敢啓。傳曰,知道。
吏曹啓目粘連啓下是白有亦,觀此忠淸左道暗行御史李升洙書啓,則淸州前牧使李祖植,全義前縣監金鳳敍等段,繡啓旣請令攸司稟處,更無可論是白遣,永春縣監洪冕容段,房嬖任自操縱,官隸興讟由吏,無常差汰,賂錢爲媒,乙巳査陳廿餘結之虛報害及窮蔀,丙申還下十四結之乾沒,利歸官用,揆以經法,不可仍置是如爲白有臥乎所,爲先罷黜,令該府拿問處之爲白乎旀,溫陽郡守沈宜益段,屢朔曠官,縱緣醫藥之從便,一邑滯務,殆同紊絲之難理,吏緣爲奸,民多受害,邑無主管,誠爲可悶是如爲白乎旀,稷山縣監尹榮遠段,做事不免仁弱,聽訟殆無決定,官吏無等,邑務解弛,恐無振刷之望,難置字牧之任是如爲白有臥乎所,上項兩邑守令,竝只罷黜爲白乎旀,忠州前牧使李衡遠段,癸卯甲辰乙巳都戶作伕取剩錢及田結勸農減稅條合錢三萬六千五百七十四兩零,盡歸私橐,癸卯甲辰乙巳還上穀作錢雜費,癸卯賑倉米太雜費錢合爲四千六百八十兩零,卽倉屬所賴,而竝自官奪入是白遣,乙巳都戶作還條,挪移取用,租爲一千三百三十五石零,以其奴名,載于糴案是白乎所,諸條若是狼藉,俱係不法是如爲白乎旀,淸風前府使金學模段,丙午槪狀中舊災新災所報俵下結代錢中二百六十兩零,自官取用,災結勘簿,自有法意之重,瞞報取用,實爲冒犯之科是如爲白乎旀,丹陽前郡守閔璜世段,痼弊未釐於簽伍,是非無斷於聽訟,殺獄何等緊重,而數年掩置,晩始發覺是如爲白乎旀,新昌前縣監李愚謙段,本邑東北西面等處京商貿米每廛,例有斗貰錢,此則刑吏與奴令等所賴也。甲辰七廛所捧,乙巳八廛所捧,合錢爲二百五十五兩,自官盡爲奪用,邑民趙百益叔姪田畓,期於勒買,至於杖囚,竟以歇價買取,吏任差出時捧賂錢,合爲三百十兩是白如乎,右項諸條,俱有供招是如爲白乎旀,平澤前縣監鄭性秀段,未滿一朞,仍爲貶罷,而各庫加下之至今未報者,合爲一千六十兩,怨聲尙此未已是如爲白乎旀,牙山前前縣監李用觀段,甲辰乙巳兩年雇馬錢冒下取用,爲四百七十三兩零,漕倉捧稅,法意至嚴,而屬邑稅穀,不計精麤,惟事點退,每定高價,沒數執錢,以本邑所捧之來,相換上納,甲辰乙巳執錢取剩,合爲四千二百七十五兩零是白乎所,職居差員,罔念奉法之誡,看作利窟,專事肥己之方是如爲白乎旀,延豐前縣監韓重履段,丙午年作錢倉色加執取剩中自官奪入,仍爲取用,爲六十兩,同年租作錢,自官加磨鍊,與倉色分用,爲三百三十兩,乙巳田結査起十六結五十八負三束代錢一百四十九兩零,亦爲取用是白遣,吏輩差任捧賂錢二百六十七兩,或因民訟而捧賂,又藉雜技而徵贖,合錢爲四百三十三兩是白乎所,添冒汚習,若是狼藉是如爲白乎旀,燕岐前前縣監柳觀升段,聽斷莫辨黑白,民自無訟,簿牒空對朱墨,吏緣爲奸,公錢盡入於猾手,軍布多徵於虛額,本邑自前以都戶作伕,而自壬寅至丙午,結剩中以帖下縣錄者,合爲二千四百四十五兩零內一千六百三十九兩零,補用或有依據之端,流亡亦無可捧之路,故竝爲仍置,則餘在錢爲八百六兩零,而此皆當入於官下,實非有關於結剩是白如乎,卽爲査徵,分給民間,俾爲防弊是白在果,補弊豈無切緊,而官帖無難裁闊,較諸肥己,固無所間,吏供又多證質,冒濫皆爲顯疵是如爲白乎旀,堤川前縣監洪璋燮段,乙巳兵曹納騎兵錢五百七十二兩,步兵錢四百六十兩,歸之私用,尙未上納,還穀中癸卯租五十三石零,甲辰租五十一石零,乙巳租四十石,同年還錢八十七兩零,皆當入於官下者,移減於還簿,官婢七名頉免捧賂錢,爲一百四十二兩是如爲白有臥乎所,上項九邑前任守令,俱不可以已遞而勿論,竝只令該府拿問處之爲白乎旀,新昌縣監金鍵段,治欲尙嚴,徒守硬執之見,誡在節用,反多結嗇之嫌,裁劑終無頭緖,實緣生澀是如爲白乎旀,懷仁縣監朴宗天段,臨事必先誇能,妄有恃於手熟,聽訟或近挾私,終不忍於顔情,政令之間,不無瑣謗是如爲白乎旀,成歡察訪卓雲翰段,全昧事體,盍思謹愼是如爲白有臥乎所,上項兩邑守令,一驛察訪,竝只從重推考爲白乎旀,天安郡守徐得淳段,政欠尙猛,實惠未究是如爲白乎旀,木川縣監李裕憲段,仁善固好,剛猛宜勉是如爲白乎旀,燕岐縣監李寅鳳段,無或近於疎拙,宜加勉於剛猛是如爲白乎旀,沿路邑中陽智縣監鄭元弼段,除拜已過一朞,曠官殆居其半,縱緣近京之致,難勉滯務之患是如爲白有臥乎所,上項四邑守令,竝只推考爲白乎旀,忠州牧使金龍根段,才極鍊達,先察宿弊之難捄,事多謹愼,必思時措之合宜,軍多虛額之替納,盡除三千四百餘名,田有新起之冤徵,量減一百九十六結,革罷面任,更無侵擾之患,屛絶校差,擧有安穩之樂,弊局可得稍完,巨猾斂手,舊墟始多還接,流氓加額,百度改觀,可驗寬猛之兼濟,一境騰歡,自致遠近之傳誦是如爲白有臥乎所,似當施以兒馬賜給之典是白乎矣,係于恩賞,臣曹不敢擅便,上裁敎是白乎旀,監司金洙根段,治先仁惠,威生廉直,布四條而申禁,克殫董率之方,摘隱獄而得情,尤著神明之稱是如爲白有臥乎所,道臣體重,今姑勿論爲白乎旀,前監司趙雲澈段,臚列若是狼藉是白乎矣,道臣體重,臣曹不敢循例論斷,令廟堂稟處爲白乎旀,沿路中廣州府前留守趙斗淳段,威惠已著於竝行,文雅允符於宿望,倉庾充盈,城堞完固是如爲白有臥乎所,守臣體重,今姑勿論爲白乎旀,其餘道內前後守令·察訪及沿路守令等段,績乏優異,疵無顯著,竝只置之爲白乎旀,其外閫帥·虞侯·營將等乙良,令兵曹稟處,何如?判付啓依回啓施行爲良如敎。
上在昌德宮。停常參·經筵。
任百秀啓曰,明日常參·經筵,取稟。傳曰,停。
金益文啓曰,合辭許久闕啓,事甚未安。陳疏外未肅拜·呈告人員,竝卽牌招,何如?傳曰,允。
任百秀啓曰,檢閱洪祐命由限已過,卽爲牌招入直,何如?傳曰,允。
傳于金益文曰,忠淸右道暗行御史留待。
傳于金益文曰,忠淸右道暗行御史入侍。
金益文啓曰,行大司憲李穆淵,執義沈敦永,掌令睦仁㘽·文慶愛,持平李又新·鄭駿容牌不進,監察茶時之意,敢啓。傳曰,知道。
以大司諫李源達,司諫兪鎭五,獻納李,正言李敎寅,執義沈敦永,掌令睦仁㘽·文慶愛,持平李又新·鄭駿容牌不進罷職傳旨,傳于金益文曰,只推。
義禁府啓目,防垣前萬戶柳震甲原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,明川前府使洪顯參原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,通津府使崔弘德原情云云。問目內辭緣,泛稱遲晩,所當請刑是白乎矣,時任別軍職,勿爲請刑,載在大典通編,議處,何如?判付啓依允。
丁未十月十一日酉時,上御誠正閣。忠淸右道暗行御史入侍時,右副承旨金益文,假注書李赫準,記事官洪祐命·金炳雲,暗行御史宋廷和以次進伏訖。上曰,史官分左右,御史進前。廷和進前。上曰,邑弊,何如?廷和曰,以比年屢豐之效,民邑間別無大段爲弊者矣。上曰,然而其中有何弊乎?廷和曰,如干弊瘼,已陳於別單中,而三政中列邑結弊無邑不然,公州最以物衆地大之邑,結弊較甚於他邑,原摠不足,至爲六百餘結之多,每年稅納,旣難疊徵於結民,則各面書員,自爲擔當,此猶不足,則分徵於諸吏,名之曰任徵,莫重稅納,事面苟且,列邑中此最爲弊矣。上曰,農形,何如?廷和曰,初夏以來,雨暘均適,將有大稔之望矣。至七月發穗之時,晩澇太過,多至損穀,沿海沮洳之地,則受害尤甚,雖不及當初所料,而免歉則似優矣。上曰,沿路農刑,則何如?廷和曰,京畿沿路,亦皆免歉矣。上命御史就座,仍命史官就座。又命退,諸臣以次退出。
上在昌德宮。停常參·經筵。
徐元淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
任百秀啓曰,明日常參·經筵,取稟。傳曰,停。
金益文啓曰,合辭許久闕啓,事甚未安。疏批未下外,未肅拜·呈告人員,竝卽牌招,何如?傳曰,允。
任百秀啓曰,同義禁尹致秀,除拜後過三日不爲出肅,依定式,推考警責,仍卽牌招察任,何如?傳曰,允。
任百秀啓曰,明日豐恩府院君小朞,遣承旨致祭事,命下矣。何承旨進去乎?敢稟。傳曰,都承旨進去。
金在田啓曰,事變假注書金大鉉身病猝重,勢難察任,今姑改差,何如?傳曰,允。
金大鉉改差,代以李杓爲事變假注書。
金益文啓曰,行大司憲李穆淵,執義沈敦永,掌令睦仁㘽·文慶愛,持平李又新·鄭駿容牌不進,監察茶時之意,敢啓。傳曰,知道。
以大司諫李源達,司諫兪鎭五,獻納李,正言李敎寅,執義沈敦永,掌令睦仁㘽·文慶愛,持平李又新·鄭駿容牌不進罷職傳旨,傳于金益文曰,只推。
李裕元,以戶曹言啓曰,順和宮供上及乳母以下宣飯所用各司元貢不足物種,分道磨鍊別單書入,而自今年十月十八日三揀擇日爲始,給價之意,敢啓。傳曰,允。
任百秀,以禮曹言啓曰,今十月十四日豐恩府院君小祥日,王大妃殿望哭除服儀註,直爲書入王大妃殿之意,敢啓。傳曰,知道。
徐元淳,以訓鍊都監言啓曰,本局千摠李觀熙,身病猝重,勢難察任,改差,何如?傳曰,允。
金在田,以工曹言啓曰,順和宮逐朔供上黃毛每朔五條,自今三揀擇日爲始,依例封進之意,敢啓。傳曰,知道。
義禁府照目粘連,明川前府使洪顯參矣本府議啓內,還穀所重,法意何如,而那移而執錢歸私,立本而加數分給是白遣,稱以城役,勒貸於民者,錢爲過萬,賣其任名,討價而差,則人爲近百,恣意偸弄,全無顧畏之心,惟事求索,俱涉貪汚之科,論其所犯,焉逭當律?以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,通津府使崔弘德矣本府議啓內,獄囚在逃,過限未捕,揆以法意,有難參恕,以此照律,罪杖七十徒一年半定配,依新定式,收贖公罪,奉敎依允爲旀,功減一等爲良如敎。
義禁府啓目粘連,向前柳震甲亦,鎭卒之冒越彼地,始未能察飭,殺變之俱出兩界,亦不卽論報,兩罪俱發,難免當律,依法典,施以邊遠充軍,何如?判付啓依允。又啓目粘連,向前洪顯參亦,還穀所重,法例何如,而那移而執錢歸私,立本而加數分給是白遣,稱以城役,勒貸於民者,錢爲過萬,賣其任名,討價而差,則人爲近百,恣意偸弄,全無顧畏之心,惟事求索,俱涉貪汚之科,論其所犯,焉逭當律?以此照律,何如?判付啓依允。又啓目粘連,向前崔弘德亦,獄囚在逃,過限未捕,揆以法例,有難參恕,以此照律,何如?判付啓依允。
金益文,以義禁府言啓曰,時囚罪人柳震甲,依法典施以邊遠充軍議處公事,判付內依允矣。柳震甲平安道楚山府邊遠充軍,而以議啓內辭意,具罪目,依例發遣府羅將,押送配所,何如?傳曰,允。
正言尹行福疏曰,伏以臣材器空疎,文識蔑如,卽一蠢蠢無用之物也。年紀晼晩,猥忝科名,徧荷陶均之澤,濫廁侍從之列,出入兩司,今焉爲五六年之久,屢蒙特點,未效一日之責,每自循省,只增悚恧之忱,見今紀綱解弛,國勢岌嶪,可言之事,不一其端矣。臣雖庸陋,冒居言地,終歸泯默,則其如國事何哉?噫,彼趙秉鉉,賦性奸慝,行己叵測,平生經綸,無非傷人害物之心,晝宵揣摩,盡爲營私利己之慾,卽是千妖萬惡之物也。偏被聖上拂拭之恩,擢之以崇秩,畀之以權要,則其所以圖報聖恩者,宜倍他人,而傾憸之性,濫猾之習,卽其伎倆也。憑恃寵靈,惟事跳踉,兩子之科,竝出於數朔之內,曾未幾年,驟躋下大夫之列,淸顯華膴之職,兼竝於一門之中,左右兜攬,惟意所欲,第宅之雄,甲於一城,土田之膏,列置八路,自行威福,莫敢誰何,勢成威立,脅制朝廷,嚬笑之間,榮枯判焉,語默之際,殺活分焉。從古權奸之擅弄國柄欺一世者何限,而豈有秉鉉之罪紙不勝書者哉?卽擧國之所共罵,人臣之所共憤者也。若使彼忘君負國之類,一向翺翔於殿下之廷,則世道何以澄淸,習俗何以矯正乎?忠憤所激,按住不得,不避忌畏,敢陳短章,仰瀆崇嚴。伏乞聖明,淵然三思,廓揮乾斷,廣州留守趙秉鉉,亟施以屛裔之典,使輿憤洩而王章伸焉。臣無任云云。省疏具悉。此人事豈至於此乎?所論太欠忠厚,爾則罷職。
上在昌德宮。停常參·經筵。
夜四更,雷動電光。
王大妃殿進御二錢重人蔘粟米飮,自今日一貼式限二貼煎入事,榻前下敎。
任百秀啓曰,明日常參·經筵,取稟。傳曰,停。
金益文啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
李杓在外,代以白宗逵爲事變假注書。
趙秉駿啓曰,臣以豐恩府院君小朞致祭進去,下直之意,敢啓。傳曰,知道。
徐元淳啓曰,卽者廣州留守趙秉鉉,謂以遭羅罔測,情踪震迫,不敢偃處職次,使其褊裨來納密符,而事體至重,不可遽然受入,何以爲之?敢稟。傳曰,捧入。
金益文啓曰,行大司憲李穆淵,執義沈敦永,掌令睦仁㘽·文慶愛,持平李又新·鄭駿容牌不進,監察茶時之意,敢啓。傳曰,知道。
以大司諫李源達,司諫兪鎭五,獻納李,正言李敎寅,執義沈敦永,掌令睦仁㘽·文慶愛,持平李又新·鄭駿容牌不進罷職傳旨,傳于金益文曰,只推。
任百秀,以嘉禮廳言啓曰,以司謁口傳下敎曰,嘉禮日字不遠,敎命文製述官,改付標以入事,命下矣。敎命文製述官,以議政府左參贊金興根,改付標以入之意,敢啓。傳曰,知道。
嘉禮廳敎命文製述官趙秉鉉代金興根。
兵曹啓目粘連,忠淸左道暗行御史李升洙書啓吏曹回啓內,閫帥·虞候·營將等乙良,令兵曹稟處事,命下矣。觀此忠淸左道暗行御史李升洙書啓,則閫帥·營將·虞候等,別無優異之績,亦無顯著之疵,竝只置之,何如?判付啓依允。
徐元淳,以總衛營言啓曰,本營三鎭營別驍士都試初試,自各鎭營,鐵箭·騎芻·鞭棍三技試取,而南陽四十八人,坡州四十七人,長湍五十二人,合一百四十七人入格試記,今已濟到。故今十五日都試,設行於新營,以柳葉箭·片箭合試之意,敢啓。傳曰,知道。
又以兵曹言啓曰,三揀擇後詣別宮及詣闕時先後牌,以總衛營軍爲之事命下,而取考謄錄,則丁未年嘉禮時先後牌,以訓局軍六十名磨鍊擧行矣。今亦以六十名磨鍊乎?敢稟。傳曰,依丁未年例,六十名磨鍊。
金益文,以義禁府言啓曰,因忠淸左道暗行御史李升洙書啓,吏曹回啓內,永春縣監洪冕容,忠州前前牧使李衡遠,淸風前府使金學模,丹陽郡守閔璜世,新昌前前縣監李愚謙,平澤前縣監鄭性秀,牙山前前縣監李用觀,延豐前縣監韓重履,燕岐前前縣監柳觀升,堤川前縣監洪璋燮等,竝拿問處之事,傳旨,啓下矣。李衡遠·金學模·李愚謙·李用觀·韓重履·柳觀升·洪璋燮等,今方待命拿囚,洪冕容自任所未及上來,閔璜世下去京畿始興地,鄭性秀下去抱川地云,依例發遣府羅將,竝拿來,何如?傳曰,待待命拿囚。
又以義禁府言啓曰,時囚罪人洪顯參杖一百流三千里照律公事判付內依允,功減一等事,命下矣。洪顯參,功減一等,杖一百收贖,告身盡行追奪,忠淸道洪州牧龍谷驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
豐恩府院君小祥望哭後,大殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,知道。王大妃殿,藥房口傳問安。答曰,罔極。內閣·政院·玉堂·朝廷二品以上·六曹堂上單子問安。答曰,罔極。
任百秀啓曰,明日常參·經筵,取稟。傳曰,停。
金益文啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
傳于任百秀曰,禮房承旨馳詣宗廟·徽定殿·景慕宮,奉審摘奸以來。
趙秉駿啓曰,卽者檢閱金炳雲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱洪祐命,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于趙秉駿曰,邇來冬候之太暄,已有乖於時行之令,而轟燁之異又在此際,不令不寧,不啻若警告而提撕,滿心驚悚,繞壁不寐,其在昭事之道,何敢晏然自逸?自今日限三日避正殿減饍撤樂,庸伸予一分懋對之忱。
行都承旨趙秉駿·左承旨金在田,右承旨徐元淳,左副承旨任百秀,右副承旨金益文,同副承旨李裕元等啓曰,伏以月過收聲,節屆閉物,而昨夜靑臺之報,何爲而至也?災不虛生,必有所召,臣等雖不敢以某事某應,傅會爲說,而殿下以今日之象爲治乎,否乎?紀綱解紐,而姡嬉之俗習難改,言路媕婀,而規諫之良箴未聞,引對久闕,庶務有叢脞之歎,財賦日縮,國計有難繼之憂,守宰之貪墨尙多,生靈之殿屎日甚。此雖臣下不能贊襄之罪,而抑或殿下懋實之政,猶有所未盡而然耶?天人孚感之際,其理孔昭,殷后之德修而桑穀自枯,宋君之言善而星妖徙度,回災爲祥,不過轉移間事,而亶在於我殿下一心上工夫耳。噫,典學勤政,卽我朝家法,而竊覸近日,講學久輟,召接絶希,聖工或欠於緝熙,群情無望於交孚,此臣等所以夙夜憂悶者也。臣等修啓將上之際,伏見傳敎下者,聖衷警動,避殿責躬,御膳特減於三日,渙音誕宣於十行,辭旨懇惻,必有昭格之效矣。臣聞應天以實不以文,伏願殿下,勿以非常之災,謂之適然,惕然奮發,猛加修省,日御經筵,以新聖德,頻接臣隣,以求治道,則庶見頹綱自振,嘉言罔伏,庶績底咸熙之休,民生有樂業之美,目今消弭之方,不外於此,臣等職忝邇密,不勝憂愛,敢此敷陳。伏願垂察焉,惶恐敢啓。答曰,諸條陳勉,出於誠懇,可不服膺,以圖交修之益乎?
金益文啓曰,行大司憲李穆淵牌不進,執義沈敦永,掌令睦仁㘽·文慶愛,持平李又新·鄭駿容陳箚,監察茶時之意,敢啓。傳曰,知道。
以檢閱洪祐命牌不進罷職傳旨,傳于金益文曰,只推。
任百秀,以奎章閣言啓曰,明日,卽書香閣冬孟朔大奉審日次,時原任閣臣,依節目進詣擧行之意,敢啓。傳曰,知道。
徐元淳,以備邊司言啓曰,廣州留守趙秉鉉,以其遭罹,替納密符,有捧入之命矣。居留重任,不宜暫曠,該留守,爲先罷職,卽爲差代,待下批,使之斯速赴任,何如?傳曰,允。
金益文,以義禁府言啓曰,卽接月令醫員趙行儀手本,則以爲,時囚罪人李衡遠,本以疝積之症,處冷添劇,肚臍橫亘,氣息奄奄,韓重履素患風病,口眼喎斜,半身不收,食飮全却,目下症形,俱爲危劇云。罪人病勢如此,則一邊保放,一邊草記,曾有定式矣。李衡遠·韓重履等,姑爲保放之意,敢啓。傳曰,知道。
右議政朴晦壽箚曰,伏以收藏之節,轟燁之異,忽發於半夜之中,仁天警告,若是丁寧,臣不覺蹶然驚起,怵焉以懼,莫省措躬之所也。夫國之有相,卽使之寅亮天工,燮和二氣,下服民志,上格天聽,故漢朝策免,蓋亦敬天修省之一實政也。況如臣者,人旣庸下,病又沈痼,猥玷三事,一味尸素,値此艱虞之會,全無裨益之效,災警之至,咎實在臣,非敢爲應文之語,其理不忒,較然明甚。伏乞亟賜斥退,以答災異焉。臣身雖宜遣斥,旣忝大官之列,心有所蘊,何敢隱乎?臣伏見今玆雷異之後,聖心驚惕,綸音誕宣,引咎責躬,諄複懇惻,以至避法殿減常膳,此大聖人恐懼修省之盛德至仁,孰不欽仰萬萬?臣伏聞應天以實不以文,避殿減膳,畏災之文也,進德勤政,畏災之實也。此正我殿下大驚動奮發,轉災爲祥,迓天降康之一機會也。臣未嘗習災異之說,不敢以某事某應,傅會爲言,然而天人感應之理,夫豈無所以而然乎?易曰,雷出地奮,雷者,奮發之象也。今天以雷示警,臣不敢知我殿下之進德,有所不能奮發者乎,勤政,有所不能奮發者乎?宜殿下惕然反顧,思所以爲奮發之擧也。惟我殿下承艱大之業,履休恤之機,夙夜祗懼,不敢遑寧,政令注措之間,果有奮發乾剛,透徹做得者乎?上不能勵志興作,則或漸狃於逸豫,下不能刻意對揚,則擧皆痼於婾媠,規模未免因循,俗習未免姑息,國綱之懈弛,朝著之恬嬉,民生之所以殿屎,財用之所以匱竭,何莫非不能奮發之故也?凡今日在廷諸臣之言議章奏,仰副明旨者,亦當詳陳而極論矣。惟殿下果皆奮發聖志,翕受而敷施乎?雖然大本旣立,則似此節目間事,不勞而畢擧矣。大本,亶在於殿下之勤講學而已。前後諸臣陳勉於殿下之前者,民憂國計,姑置一邊,必以典學二字,爲第一急務者,誠以非典學,君德無以成就也。殿下以天縱之姿,懋日新之工,爲堯爲舜,莫有能禦之者,然則此非不能,實不爲也。不爲之病,特在於不能奮發之致也。殿下一身,上而受列祖畀付之責,下而繫萬姓蘄祝之望,臣以爲殿下勤學與否,卽係宗社生靈安危興替之關,實亦今日感動天心消弛災異之道也,而景星卿雲,惟在我殿下之一心上奮發如何耳。言雖陳腐,誠切芹曝。伏願殿下,懋哉懋哉。取進止。答曰,省箚具悉卿懇。正陰乖祲,不啻驚悚,今見卿箚,惓惓憂愛之意,深庸感歎,而奮發二字,尤不覺惕然自警,中世大臣之遇災策免,旣非誠實之政,況由予寡昧,於卿何有?今此所辭,萬萬過當,卿其益懋匡輔,上下交勉,不至於狃災懷安,是予切至之望也。仍傳于任百秀曰,此批答,遣史官傳諭。
行大司憲李穆淵疏曰,伏以臣之情踪,未敢以見職自處,而事在目下,不容泯默,略掇文字,以備澄省焉。噫,去夜轟燁之災,乃在純陰之月,災不虛生,必有所召,或者衮職有闕,德化未敷而然歟,民生困瘁,政敎未行而然歟,勵精圖治,誠意未孚而然歟?以殿下恐懼修省之念,責躬減膳,辭旨懇惻,臣固欽仰萬萬,而如臣愚昧,雖不敢傅會爲說,人事生於下,天變應於上,咎徵之作,豈無由然?日者臺彈峻發,而殿下靳許,國言喧藉,輿情沸鬱,此足爲致災之一端也。噫嘻,權奸之擅弄國柄,跳踉無忌憚者,從古何限,而未有如今日之趙秉鉉,蓋其賦性狡慝,宅心憸毒,眞箇是開國承家勿用之小人也。肆昔我翼宗大王,洞察其情狀,擯而遠之,終不近焉。乃於十數年來,左右兜攬,行其所無事,內外揚歷,任其所欲爲,勢焰則父子竝據淸要,氣習則朝廷盡爲脅制,於是乎憑恃寵靈,放恣日甚,俯伏趨走,不知尊敬之禮,動靜云爲,全昧謹畏之義,宮禁之深嚴,而伺察窺覘,巧言之惎間,而包藏禍心,朝廷焉事無巨細,而渠所不預,則敢肆訾毁,銓注焉官無大小,而渠所不悅,則輒加擠排,眼無君父,自作威福,況復假托公用,廣聚私財,八方貨賂,輻湊如市,渠若有一分臣子之心,乃敢欺蔽藉賣至於此極乎?渠是何人,負犯如此,而猶使之偃息自在也?雖以殿下好生之德,曲加寬貸,必欲終始全保,其可得乎?伏願聖明,廓揮乾斷,亟允臺臣之請,以絶亂萌,以弭天災焉。臣之向來陳疏,公格則有違,而私義難冒,蓋出於不得已也。乃者政院之捧入,至有啓辭而請推,名以臺臣,被推於承宣,其何敢晏然於臺次乎?滿心慙悚,靡所容措。伏乞遞斥臣職,俾臺體無壞,私分獲安,千萬至祝。臣無任云云。答曰,省疏具悉。所陳切實,修省之方,益當自勉,而趙秉鉉事,已有諸臺之批,卿其勿辭行公。
校理金炳冀,副校理李裕膺·尹致英,修撰宋廷和,副修撰鄭翊朝,正字金炳德等聠名箚曰,伏以天人之際,顯微無間,禎䘲之來,影響斯捷,反常者皆災也。近自入冬以來,宜寒而燠,宜霜而雨,至於靑臺轟燁之報,乃在玄冥收藏之時,災不虛生,必有所召。竊伏惟我殿下德可以孚格上下,治可導迎祥和,而惟彼高高之天,降此虩虩之災,仁愛我殿下,警告我殿下,若是其丁寧,臣等愚昧,雖未敢指某事某應,以效漢儒傅會之說,而今日之災,亦豈無所以然哉?臣等聚首憂懼,思效陳勉之義,治箚將上之際,伏見傳敎下者,聖心警惕,避殿撤樂,御膳特減於三日,渙音誕宣於十行,辭旨懇摯,有足以感回天心,轉災爲祥,竊不勝欽仰萬萬,而應天之道,斯已誠實,以殿下昭事之誠,無待臣等謏寡之言,而第以人事推之,顧今文武恬嬉,而百度解紐,民生困躬,而八路凋瘵,侈靡從以成風,財用由是窘絀,譬如一毛一髮,無不受病,雖兪扁之技,亦恐斂手却步,而此猶屬第二件也。悠悠萬事,惟在於殿下之勤講學而已。夫君德成就,責在經筵,其書則聖賢之書也,其學則窮格之學也。以之充擴聖心,開發聖聰,其所關係,顧不重歟?我殿下燕涓濩蠖,左右經史,深究乎性命之原,洞達乎治亂之分,志非不勤,工非不篤,而只緣臣等無似,苟充經幄,空疎鹵莽,有不足以備顧問而資啓沃,以稱塞聖旨之萬一,於是乎三講之法,召對之規,未免有作輟之歎,自春徂秋,一例停閣,此實臣等之罪。然漢武表章經術,則有蕫·賈之流,唐宗大興文學,則有虞·禇之輩,臣等固不足與論於此,而倘殿下頻御法筵,益勤聖學,則何患無邱園賁趾之士可以對揚者哉?蓋勤學之本,在立心,而人主一心,爲萬化之源,以殿下恐懼修省之心,懋振勵奮發之工,則此乃消沴迪吉之一大機會也。我殿下所以遇災加勉,亦惟勤聖學而已。書曰,念終始典于學,詩曰,學有緝熙于光明,終始緝熙,皆所以無少間斷也。今日講一書,明日講一經,軫羲繇慥慥之思,勉虞舜孜孜之念,無時或怠,惟日不足,以之躬行而體驗,恒若皇天上帝臨之在上,則仁天悅豫,降之百祥,桑穀之枯,榮惑之徒,有不足專美於古,玆豈非勤學之所由致之歟?此在我殿下一轉移之事,而大小臣庶同情顒祝者,又豈非勤聖學二字乎?臣等不揆僭猥之懼,妄陳消弭之道,而草率數語,終歸陳腐,然以聖明翕受之德,不以人廢言,是臣等區區之望也。取進止。答曰,省箚具悉。非時轟燁,卽仁天所以警省予否德也。際見所陳,予當銘念矣。
大司諫李源達,執義沈敦永,司諫兪鎭五,掌令睦仁㘽·文慶愛,持平李又新·鄭駿容,獻納李,正言李敎寅等聯名箚曰,伏以是月,卽純陰收藏之節也。殷殷之聲,燁燁之光,何爲而作也?災不虛生,必有所召,此豈非仁愛之天,先機感發,丁寧示警者乎?顧今聖德休明,至化旁達,則宜其六氣調順,百祥畢臻,而夫何舛常之災,非時而發乎?臣等未敢知,今日紀綱解紐,人心訛汚,奸猾橫肆,朝象靡靖,規箴無聞,衮闕莫補而然歟?然此猶屬第二件事,目下急務,無過乎殿下之勤講學,蓋講學不勤,則義理不明,義理不明,則邪正莫辨,此所以聖君哲辟,無不以學問,爲制治之本矣。經筵之停閣已久,召對之晉接亦罕,一日二日,悠泛以度,尙何望其孚格天心,感召和氣乎?臣等聞應天以實,伏願殿下,惕然自省,潛心對越,繼自今,勤御廈氈,日聞方策,討論政謨,尋繹經傳,使義理明而邪正辨,則天心自底於悅豫,乖氣自臻於消弭而諸福之物,可致之祥,不日而至矣。惟殿下懋哉懋哉。臣等治疏將上之際伏見傳敎下者,宸衷冞切於警悚,修省至勤於減撤,臣等欽誦攢祝,有以知我殿下昭事茂對之實德實心,庶幾感回在上之天,昭受維新之命,曷不休哉?仍伏念言路,爲政之先務也,懲討,有國之大綱也。臣等於日昨,前正言尹行福罷職之命,竊不勝憂歎之至。其所臚列趙秉鉉之罪者,卽擧國之所共誅,輿情之所共憤也。其言寔出讜直,其事俱是的確,殿下不惟不賜允從,乃反摧折之,實有欠於大聖人嚴天討從弗咈之盛德大度也。伏乞淵然深思,亟賜反汗之命,以光聖朝徠諫之美焉。噫,彼秉鉉,本以狼毒之性,常懷貪殘之心,晝宵經營,錐利是射,左右兜攬,壑慾無厭,淸官美職,萃於一門,隆恩厚澤,冠於群紳,苟有一分彝性,宜其百倍圖報,而奈彼背恩忘君,貪權欺世,惟肆戕害之計,漸逞奸慝之習,向國則隻眼不開,肥己則一念膠纏,門庭如市,罔非駔儈之術,貨賂充庾,盡是龍斷之技,脅制朝廷,其心則終歸於欺蔽,擅行威福,其跡則莫掩乎眩幻,愛憎妄示於喜怒,予奪敢恣於頤指,是豈嚴畏君父恪守臣分者之所可爲乎哉?雖隷儓下賤,莫不戟手嗤點,街巷走卒,亦皆當面唾罵,惟其至黠之竇,自料無倖,矢口自詛,轉喉輒發,吁亦毒自憯矣。至於第宅之雄麗,田園之遍滿,在渠卽是薄物細故也。此而若晷刻仍置,則人心之詿誤,世道之乖亂,將不知至於何境,而今玆雷異之警,安知不由於是乎?玆敢相率聠籲,仰瀆崇嚴。伏乞聖明,廓揮乾斷,亟降處分,趙秉鉉,爲先施以投畀有北之典,以示不同中國之義焉。取進止。答曰,省箚具悉。仁天示警,否德增悚,今玆所陳,匡予不逮,嘉尙之餘,繼用慙歎,予雖不穀,當益加自勉,爾等亦隨事獻替,轉災爲祥,是予之望,至於趙秉鉉事,委寄之如何,孤負之如何,到今不欲索言,而深量者存,姑無以允從矣。
檢閱金炳雲疏曰,伏以臣母所抱貞疾,調將失宜,症形越添於換節之時,食飮全阻,藥餌是事,日作又因毒感,氣息凜綴,左右扶護,必須於人,使臣歸視。臣聞此報,方寸煎灼,不避嚴畏,略陳短章,徑出禁扃。伏乞聖明,察臣至懇,亟遞臣職,以便救護,仍勘臣罪,以昭法紀焉。臣無任云云。省疏具悉。爾其勿辭救護。
敎命文,王若曰,惟我太母深惟宗社萬年之圖,誕宣揀嬪之命,此三代以來對越天數之禮也。本支之慶,求廣於斯,昌熾之運,肇基於斯。咨爾金氏,文元古家仁敬懿親,詩禮之訓,源遠而流長,閥閱之光,根深而發茂。是宜膺受封福,備有多祉,爰遣臣禮曹判書徐左輔,命爲嬪。於戲,爾其彌自淑愼,克懋敬恭,持體則惟孝惟順,操心則乃儉乃勤,上承下御,用贊翟禕之治,前休後烈,永孚螽斯之頌。故玆敎示,想宜知悉。左參贊金興根製進
上在昌德宮。停常參·經筵。
藥房提調趙冀永,副提調趙秉駿啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
任百秀啓曰,明日常參·經筵,取稟。傳曰,停。
金益文啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
徐元淳啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
趙秉駿啓曰,右副承旨金益文,今日不爲仕進,卽爲牌招,何如?傳曰,允。
任百秀啓曰,左右史不可不備,檢閱洪祐命,旣有只推之命,卽爲牌招入直,何如?傳曰,允。
任百秀,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
傳于任百秀曰,玉堂有闕之代,前望入之。
玉堂前望入之,應敎金在根,校理權馦,副校理鄭·趙然昌,修撰洪在重·金世均,副修撰趙在應落點。
任百秀啓曰,副應敎金建洙,校理趙熙哲,副修撰趙雲卿在外,玉堂上下番俱空,事甚未安。新除授應敎金在根,校理權馦,副校理鄭·趙然昌,修撰洪在重·金世均,副修撰趙在應,竝卽牌招,推移入直,何如?傳曰,允。
金益文啓曰,行大司憲李穆淵,執義沈敦永,掌令睦仁㘽·文慶愛,持平李又新·鄭駿容陳箚,監察茶時之意,敢啓。傳曰,知道。
備邊司薦望,以李穆淵爲廣州留守。
吏曹口傳政事,直閣單尹致英,待敎單金炳德。
任百秀,以纂輯廳摠裁官意啓曰,本廳郞廳前副修撰鄭翊朝時無職名,令該曹口傳付軍職,何如?傳曰,允。
兵曹口傳政事,副司果單鄭翊朝。
任百秀,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以嘉禮廳言啓曰,敎命文草圖書,行副護軍南秉哲,旣已書寫封入,以備睿覽之意,敢啓。傳曰,知道。
徐元淳,以都摠府言啓曰,今日入直內三廳武兼·禁軍及軍兵等,當爲中日習射技放,而減膳相値,不得設行之意,敢啓。傳曰,知道。
又以總衛營言啓曰,本營屬三鎭營別驍士都試,今日設行於新營,而各鎭營居首各一人抄出,別單書入,其餘入格之類,依例施賞事,知委各該邑之意,敢啓。傳曰,知道。
金益文,以義禁府言啓曰,因忠淸左道暗行御史李升洙書啓,吏曹回啓內,淸州前牧使李祖植,全義前縣監金鳳敍等,繡啓,旣請令攸司稟處,更無可論爲辭矣。李祖植·金鳳敍等,今方待命,竝拿囚之意,敢啓。傳曰,知道。
應敎沈敬澤,校理金炳冀,副校理李裕膺·尹致英,修撰宋廷和·金會明,副修撰鄭翊朝,正字金炳德等聯名箚曰,伏以世道詿誤,人心陷溺,小人之專擅權柄,自作威福者,徒古何限,而未有若趙秉鉉之至憸且慝者矣。本以猂毒之性,常懷貪戾之心,晝宵經營,不出戕人而害物,內外揚歷,盡爲循私而利己,十數年來,父子竝據淸要,委畀何如,寵注何如?渠若粗具彝性,宜其百倍圖酬,而罔念塵刹之報,惟思溪壑之充,孤負君恩,滅絶臣分,朝野之側目,有識之扼腕,厥惟久矣。昔我翼宗大王,洞燭其情狀,擯而遠之。噫,彼狡黠之習,不悛舊惡,宮禁之深嚴,而伺察窺覘,朝廷之用捨,而憑恃脅制,甚至於巧言惎間,包藏禍心,吁亦凶且憯矣。眼無君父,放恣日甚,予奪之間,惟意所欲,氣焰之盛,莫敢誰何,假托公用,廣取私財,此若有一分嚴畏之心,欺蔽藉賣,豈至於此極乎?田園遍置於八方,罔非駔儈之術,貨賂輻湊於一門,都是龍斷之技,在渠猶屬薄物細故耳。由前而跳踉無忌,由後而眩幻難測,千罪萬惡,決不可晷刻仍置,而臺章迭奏,尙靳允兪,輿情之沸鬱,尤當如何也哉?玆敢相率聯籲,仰瀆崇嚴。伏乞聖明,廓揮乾斷,夬降處分,趙秉鉉亟施投畀之典,以爲靖世道而淑人心焉。取進止。答曰,省箚具悉。無論本事之如何,今始云云,是豈臺閣之風乎?爾等竝遞差。
行大司憲李穆淵,大司諫李源達,執義沈敦永,司諫兪鎭五,掌令睦仁㘽·文慶愛,持平李又新·鄭駿容,獻納李,正言李敎寅等聯名箚曰,伏以臣等,昨以聯箚,仰請處分矣。及伏奉批旨,若曰趙秉鉉事,委寄之如何,孤負之如何,到今不欲索言,而深量者存,姑無以允從矣。臣等相顧愕爾,惘然失圖。噫嘻,趙秉鉉之罪,可勝言哉?本以奸毒之性,粗挾狡黠之才,偏被我殿下委寄眷注之恩,則固當感激殊遇,殫竭圖報,而今乃孤負至此,夫孤負之罪,大則爲凶爲逆,小而亦奸憸宵小之類也。今於國言喧騰臺彈峻發之際,殿下何不索言而洞諭,有此深量之敎也?臣等之所未敢曉也。噫,彼秉鉉眼無君父專擅威福之罪,實不可指數枚擧,而惟其窺覘也,欺蔽也,惎間也,眩幻也,跳踉放恣也,藉賣貪饕也,脅制朝廷也,擠陷肆毒也。凡諸罪犯,雖或有一於此,萬戮猶輕。況玆千罪萬惡,咸萃其身,而妖龜凶鳳,左助右鑽,聚首相對,晝宵綢繆者,罔非禍人家國之心也。言之髮豎,思之膽掉,是豈可晷刻容貸,任其偃息於覆載之間乎?臣等不勝憂憤,玆又聯籲,敢暴必討之義。伏乞聖明,廓揮乾斷,亟降處分焉。取進止。答曰,省箚具悉。豈不見昨日之批乎?終有深量者存,勿復煩瀆。
上在昌德宮。停常參·經筵。
任百秀啓曰,明日常參·經筵,取稟。傳曰,停。
又啓曰,假注書韓敬源,身病猝重,勢難察任,今姑改差,何如?傳曰,允。以洪秉壽爲假注書。
大司諫李源達,執義沈敦永,司諫兪鎭五,應敎金在根,掌令睦仁㘽·文慶愛,持平李又新·鄭駿容,獻納李,正言李敎寅,修撰洪在重等啓曰,噫嘻,痛矣。書九之罪,可勝誅哉?亂臣賊子從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可模揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
大司諫李源達,執義沈敦永,司諫兪鎭五,掌令睦仁㘽·文慶愛,持平李又新·鄭駿容,獻納李,正言李敎寅等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明凶逆嚴討之時,藥院之日記旣已査出,臺臣之緘辭如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏天計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉。不可援用尙魯追施之律。請物故罪人裕,亟施孥戮之典。噫嘻,痛矣。亂臣賊子何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿情莫泄,古今天下,寧有是乎?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟求其本,則莫不源委於漢祿,求之往牒,未有如此賊之窮凶絶悖者也。食肉寢皮,已矣無及瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果何以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻,痛矣。亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,磬竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如種秀之至凶絶悖者哉?本以奰慝之性,濟之以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者,渠也,龜·祿之絶慝而掩護者,渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧招納,則龜·祿·秀·敬之和盤托出打成一片之狀,至是而畢露無餘矣。大抵鍾秀之一生藉口欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂謏之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作逆作賊之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·錄之眞贓掩矣。其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者。然肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有孚於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警則半行刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積痔,縉紳家火具之潛埋,七字刀割指卯日而擧事爲期云者,莫非做作妖言煽動人心之計,而七字刀割十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神述,逆賊光友,本以鄕曲賤孽,托爲凶徒死士,父事振采,兄事友文,七字刀割欲輸軍糧,則轉到南陽,凡爲群凶之指使,率皆挺身而樂赴,十字刀割將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,加施孥藉之典。噫嘻,痛矣。亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂努眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴爲賊爲逆之狀,此誠神人之所共憤,王法之所不貸,凶如肇賊,逆如肇賊,使之假息海島,共戴一天,已不可曰世有三綱,國有三尺。況今未顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學,以卑微之流,賦憯慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆先設機關者,而盤覈許久,端緖未究,此已輿情之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻,痛矣。亂臣賊子之凶國禍家,從古何限,而豈有如鶴秀之至奸絶悖者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,肯馳國是,爲賊立幟,凶圖逆節所由來者,久矣。特以門戶之爀舄,資歷之華膴,始也聖念未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,兪益縱肆,百惡竝萃,萬妖俱備,欺君罔上貪天爲功,已是渠罔赦之罪,而最其無將不道之眞贓斷案,卽惎構是已。惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸,於是乎疑懼之心,飜成怨懟,揣摩之計,專事壞亂,必欲讎視國家,煽動朝著,至以惎構之憯計,敢售於莫重莫嚴之地,甘自歸於斁敗人理滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論,久沸十年之積鬱未洩。惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻,痛矣。自古亂逆何限,而豈有如魯敬之凶譎奰慝蔑倫敗紀者乎?平生伎倆,無非臧人害物,晝霄營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得抑情仕宦之說,此何等時,强抑其情?乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛畜包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎。昭如日星,嚴若鈇鉞,則其言凶圖也,其行逆節也。不謹則無將,無將則必誅,其無君無母之心,不道不敬之律,歷萬世而掉脫不得者也。況於今日義理,尤急闡明,而何幸乾道孔昭,天討大行,追奪之律,才有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥藉,亦自有於彝典。況其凶種餘孽,尙此假息,書所稱殄滅無遺毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻痛矣,亂臣賊子從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有孚於雲·海之逆節,思之膽掉,言之髮豎,渠之綢繆謀議爛熳和應之迹,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何不不施於此賊乎?請物故罪人陽淳,亟施孥戮之典。噫嘻,痛矣。世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者,晟賊·陽淳也,而因人傳草者,正喜也。正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性猂毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋。更加嚴覈,明正其罪,一時爲急,大僚之箚,蓋出於嚴獄體重法理之義,遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎。況是今獄之逆窩也罪首也,而終不克窮覈,據爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子無所懲戢,思之至此,寧不凜然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻,痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,按翰模而寬譬,其所寬譬者何譬?與晟賊而授計,其所授計者何計?情莫厭於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄一而二二而一也。憯計將有售於湛滅,重犯莫逃於惎間,而以我純祖全保之聖意,翼考仁孝之盛德,雖不致辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏。又極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載之間乎?請古今島安置罪人紀淵,亟令王府,設鞫得情,快正典刑。措辭見上噫嘻,痛矣。亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也。十一字刀割晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽,亟施孥戮之典。七行半刀割噫嘻,痛矣。島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已皆斷除,徐永淳,延接悖孫,率蓄妖壻,綢繆情節,掩諱不得,孟鶴述二行刀割島配薄勘,失刑甚大,雖以遠配諸罪人言之,李準,假托山訟之說,六字刀割李晉錫,寅緣英熙四字刀割尹永植,作伴鶴述半行刀割洪稷周四字刀割鄭基元十九字刀割遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻,痛矣。世變層生,亂逆何限,而豈有如今番捕廳諸賊之至憯絶悖者乎?噫,彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬輕千剮無惜之罪,至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊妖如此賊,未加肆市之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞濁之矣。又若曰,律後加律,實關格例,臣等竊以爲,所無之凶賊,何可膠守於格例,使王章未伸,而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。噫嘻,痛矣。金弼等之罪,可勝誅哉?外托匡救,內懷挾雜投進晩後一箚,攙入絶悖句語,始曰不察,繼曰情理,以聖敎中所無之事,肆然傅會而變幻,尋其語脈,無禮不敬,究其旨意,至憯且慝,誣逼至及於莫嚴,倫彝自干於斁敗,是可忍也,孰不可忍也?昨日親問,聖斷赫然,其包藏之禍心,排布之凶計,庶可以掀拔打破,而酌處之命,遽下於一番訊推之後,大臣·諸臣迭陳交章,而終未承反汗之音,此何事也,此何擧也?噫,彼凶胡辭漫漶,忍杖獰頑,指嗾之必有,而敢肆抵賴,手脚之已露,而反售迷藏,鬼蜮之狀,益見陰祕,梟獍之腸,可知素蓄,似此首惡,貸其頭領,使之暇息海島,則是可曰國有三尺,而亂臣賊子將何所知懼乎?其餘諸囚,或一杖不加,或一問不及,歸諸脅從,竝施酌配,則是可曰究覈之已盡,獄情之無疑,而包容好生之德,豈宜施於此等負犯乎?蓋其箚語,驟看則情狀莫測,細察則心膽俱顫,邦憲之所必誅,而國人之皆曰可殺者也。我殿下旣知失刑而屈法,何爲而力遏衆論,使醜類倖逭,鞫體不嚴,一至於此哉?天討有罪,國家之常經,人得以誅,彝性之同然,此臣等所以沬飮力爭,不獲準則不止者也。請古今島減死圍籬罪人金,島配罪人柳晏·李魯奎·成容默·柳泰東·羅采奎等,更令王府,拿鞫得情,夬正典刑。噫嘻,痛矣。李承憲之罪,可勝誅哉?渠以韎韋之裔,濫廁文纓之列,理宜恪守本分,折節謹畏,而奈其虺毒成性,梟心莫化,昂然以達官自居,妄欲與士夫相肩,卽其面貌,已非吉祥,究厥心腸,都是忮險,竟至有今番投匭,而無嚴不敬之罪,無所自逃矣。謂人主可誣,則外藉朝臣,而內實逼於莫嚴,謂此時可乘,則影借言事,而形莫掩於惎亂。況慈敎所無之句語,無難擅倡而恣宣,一筆句斷,無所顧忌,蓋其擯落之蹤,恒懷怨懟,傾巧之習,積伺時會,雖至於誣聖躬而矯慈旨,在所不恤而然也。處分傳敎中挾雜二字,雖出於大聖人山藪包容之盛,而卽其事而誅其心,是奚但挾雜而已乎?島置之典,未足以懲癉,國言之沸,可驗其公共。況以渠卑微,決知無獨辦之理,則暗地伏莽,嗾囑指使,必欲好亂樂禍,投間嘗試,爲國家無窮之害者,灼然可見,築底盤覈,期翻窩窟,卽靖世敎壹民志之一大機會也。請金甲島安置罪人李承憲,亟命王府,具法拿鞫,期於得情,明正典刑焉。噫嘻,痛矣。劇逆大憝,從古何限,而豈有如秉鉉之罪也哉?本以猂毒之物,挾其奸黠之性,千妖萬惡,咸萃一身,陰謀祕計,積有平素,兜攬華膴,氣焰䲭張,孤負委寄,放恣跳踉,脅制朝廷,而專肆欺蔽,擅行威福,而敢售藉賣,貪饕無厭,則假托公用,廣聚私財,眩幻無忌,則擠陷異己,訾毁朝廷,已是極罪,而眼無君父,甚至於殿陛趨走,不知尊敬之禮,咫尺奏對,少無嚴畏之心,此又人臣之大不敬也。最其宮闈之深嚴,而伺察窺覘,巧言之惎間,而包藏禍心,卽渠三尺之案,而萬戮猶輕,加之以妖龜凶鳳,聚首綢繆,罔非禍人家國之事,此所謂是父是子共濟其惡者也。言之髮豎,思之膽掉,以若負犯,豈可晷刻容貸於覆載之間乎?請秉鉉,亟令王府,設鞫得情,夬正典刑焉。答兩司曰,不允。趙秉鉉事,多少論斷,非不嚴峻,而全保之意,自有斟量。不允。
執義沈敦永,掌令睦仁㘽·文慶愛,持平李又新·鄭峻容等啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛畜凶憯之計,肆發通文,投諸賢關,遣亂陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂逆不道自服遲晩,而罰止島配,假息覆載之間者乎?若以言出卑賤事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閃覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鐵猶輕,不可絶島定配而止。請島配罪人睦台錫,亟令王府,設鞫嚴問,快正典刑。國綱解紐,世變層生,至於今番科獄而極,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何以懲後?其弟述鏞同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿情益激。請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹捉致嚴問,照律勘斷。答府曰,不允。
大司諫李源達,司諫兪鎭五,獻納李,正言李敎寅等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣。人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傳輕之科,世豈有亂言不道,自服遲晩,而生出獄門,假息覆載之間者乎?今若誘之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答院曰,不允。
任百秀,以吏曹言啓曰,今此宗廟告由祭大祝,前副校理李裕膺塡差,而時無職名,令該曹口傳付軍職,何如?傳曰,允。
兵曹口傳政事,副司果單李裕膺。
任百秀,以弘文館言啓曰,新除授校理權馦,時在江原道原州地,副校理鄭,時在全羅道昌平地,經筵入番事緊,請竝斯速秉馹上來事,下諭。傳曰,竝許遞,前望單子入之。
又以禮曹言啓曰,今十四日所下傳敎中,自今日限三日減膳事,命下矣。減膳三日之限,止於今日,自明日復進常膳事,分付,何如?傳曰,允。
又以禮曹言啓曰,今十月十八日三揀擇時處所及處子詣闕時門路,以何處擧行乎?敢稟。傳曰,處所,通明殿,門路,通化門爲之。
李裕元,以司僕寺一二提調意啓曰,大靜前縣監韓挺馹遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
金益文,以禁衛營言啓曰,本營千摠申命溫,身病猝重,勢難察任,改差,何如?傳曰,允。
義禁府啓目,富寧前府使韓鎭華原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,丹陽前郡守閔璜世原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,淸州前牧使李祖植,全義前縣監金鳳敍等原情云云。問目內辭緣,泛稱遲晩,竝只刑推得情,何如?判府啓,竝只除刑推議處爲良如敎。又啓目,忠州前前牧使李衡遠,淸風前府使金學模,新昌前前縣監李愚謙,平澤前縣監鄭性秀,牙山前前縣監李用觀,延豐前縣監韓重履,燕岐前前縣監柳觀升,堤川前縣監洪璋燮等原情云云。傳旨內辭緣,泛稱遲晩,竝只刑推得情,李用觀段,年過七十,法不當請刑,議處,判付啓依允爲旀,李衡遠·金學模·李愚謙·鄭性秀·李用觀·韓重履·柳觀升·洪璋燮等段,竝只除刑推議處爲良如敎。又啓目,洪原前縣監李漢容原情云云。傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。
金益文,以義禁府言啓曰,保放罪人李衡遠·韓重履等,還囚捧拱以入,而病勢一向未差,竝仍爲保放之意,敢啓。傳曰,知道。
應敎金在根,副校理趙然昌,修撰洪在重·金世均,副修撰趙在應等箚曰,伏以權奸之擅弄威柄,孤負國家者,從古何限,而豈有如趙秉鉉者乎?噫,彼秉鉉,賦性極其狡惡,行己專事貪鄙,晝霄營爲,無非戕人害物之計,前後負犯,皆是忘君病國之事也。過蒙我聖上拂拭之恩,擢置崇列,出入邇密,世所稱淸官要職,咸萃一室,榮顯極矣,奕舄至矣。渠若有一分彝性,圖報之誠,殫竭之義,固當百倍餘人,而乃敢憑恃寵靈,漸至於跳踉而放肆,窺覘而惎間,巧言令色,投間抵隙,已所不悅者,擠之坑坎,事所不預者,輒肆訾毁,八方之貨賂輻湊,皆出假托,而誅求幾年之勢焰熏熾,盡爲脅制而鉗勒,恣行威福,靡所不至,人皆畏怯,莫敢誰何者,厥惟久矣。何幸截直之論,發於臺閣,渠之罪犯,綻露無餘,此誠擧國公共之論,豈可晷刻容貸,使之偃息自在乎?我殿下亦已洞察其情狀,而尙靳允兪,非徒群情之憤鬱,際此轟燁之災,亦安知不由於此,而諸臣之以此言之者,亦豈無所以而然哉?以殿下好生之德,雖欲包容而全保,輿情不可以終咈,天譴不可以不畏。伏願聖明,淵然深思,廓揮乾斷,亟允三司之請,以折亂萌,以靖世道焉。取進止。答曰,省箚具悉。已諭於諸臺之批矣。
上在昌德宮。停常參·經筵。
任百秀啓曰,明日召對,取稟。傳曰,停。
又啓曰,明日三揀擇,再明日納采,三明日納幣,二十一日嘉禮,二十二日朝見禮相値,視事頉稟之意,敢啓。傳曰,知道。
徐元淳啓曰,來二十一日,朝參日次,而嘉禮相値,頉稟之意,敢啓。傳曰,知道。
任百秀啓曰,來二十一日,輪對日次,而嘉禮相値,頉稟之意,敢啓。傳曰,知道。
又啓曰,左右史不可不備,檢閱金炳雲由限已過,卽爲牌招入直,何如?傳曰,允。
徐元淳啓曰,假注書洪秉壽,時無職名,令該曹依例付軍職,冠帶常仕,何如?傳曰,允。
玉堂前望單子入之,校理洪祐健,副校理兪致善落點。
任百秀啓曰,新除授校理洪祐健,方在居中,何以爲之?敢稟。傳曰,蕩滌。
任百秀,以弘文館言啓曰,新除授校理洪祐健,副校理兪致善,竝卽牌招察任,何如?傳曰,允。
大司諫李源達,執義沈敦永,司諫兪鎭五,應敎金在根,掌令睦仁㘽·文慶愛,持平李又新·鄭駿容,獻納李,正言李敎寅,副修撰趙在應等啓曰,請書九,亟施追奪官爵之典。措辭見上答三司曰,不允。大司諫李源達,執義沈敦永,司諫兪鎭五,掌令睦仁㘽·文慶愛,持平李又新·鄭駿容,獻納李,正言李敎寅等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上十九字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府,拿鞫得情,夬正典刑。措辭見上請金甲島安置罪人李承憲,亟命王府,具法拿鞫,期於得情,明正典刑焉。措辭見上答兩司曰,不允。趙秉鉉事,已有前批,不允。執義沈敦永,掌令睦仁㘽·文慶愛,持平李又新·鄭駿容等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹捉致嚴問,照律勘斷。答府曰,不允。大司諫李源達,司諫兪鎭五,獻納李,正言李敎寅等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
傳于金益文曰,都憲有闕之代,前望單子入之。大司憲前望單子入之,洪學淵落點。
傳于金益文曰,近日盈廷之言,然乎否乎?毋論虛實,以此人而得此言,豈非究說不得之事乎?一以循旣發之論,一以存始終之恩,不害爲兩行不悖,趙秉鉉,巨濟府島置,以示予曲加全保之意。
左承旨金在田,右承旨徐元淳,左副承旨任百秀,右副承旨金益文,同副承旨李裕元等啓曰,伏以臣等,卽伏見傳敎下者,有合啓罪人秉鉉島置之命,臣等相顧愕眙,繼之以憂慨也。噫,此罪人負犯何如,關係何如?聲討之衆論方嚴,酌處之成命遽下,王章未伸於三尺,輿憤擧切於一國,固知聖念,蓋出於包荒全保天地好生之德,雖不勝欽仰萬萬,而爲人臣而負此罪名,何可一刻容貸於覆載之間乎?臣等職忝惟允,有難循例擧行,玆敢相率聠籲。伏願殿下,亟許反汗,廓揮乾斷,俯循三司之請焉。惶恐敢啓。答曰,處分旣下,何可如是爭執乎?喉院異於三司,更勿煩瀆,卽爲頒布。右承旨徐元淳,左副承旨任百秀等啓曰,伏以臣等,俄於合啓罪人秉鉉島置之命,敢效繳還之義,冀降反汗之音,及伏奉批旨下者,若曰處分旣下,何可如是爭執乎?喉院異於三司,更勿煩瀆,卽爲須布,臣等尤不勝憂歎之至。莫嚴者王章,莫遏者公議也。臺閣之地,懲討雖重,惟允之職,匡救居先,則臣等非不知瀆擾之爲懼,而成命之下,擧行無路,玆敢疾聲申籲。伏乞更加三思,亟允群情焉。惶恐敢啓。答曰,何可如是屢瀆乎?卽爲頒布。
大司憲洪學淵,大司諫李源達,執義沈敦永,司諫兪鎭五,應敎金在根,掌令睦仁㦳·文慶愛,持平李又新·鄭駿容,獻納李,校理洪祐健,副校理趙然昌·兪致善,正言李敎寅,修撰洪在重·金世均,副修撰趙在應等啓曰,臣等卽伏見院啓批旨下者,若曰處分旣下,何可如是爭執乎?喉院異於三司,更勿煩瀆,卽爲頒布,臣等始知有合啓罪人秉鉉島置之命矣。臣等相顧驚愕,繼之以抑鬱矣。噫,亂臣賊子從古何限,而未有如窮天地亘萬古千妖萬惡之秉鉉者也。若渠放恣跳踉,全無顧忌,專擅威福,脅制藉賣,假托聚貨,貪饕無厭,至於窺覘宮禁,巧言惎間,許多罪犯,已悉臚列,而最其辛丑岐貳之論,乃敢萌諸心而發諸口,是可忍也,孰不可忍也?此渠罔赦之眞贓,必誅之斷案,而妖龜·凶鳳,同惡相濟,是父是子,至憯至奸,形跡莫掩於十手,公議沸騰於萬口,刑政,有國之大經,人主之大柄也。殿下雖欲以山藪之量包荒之德,出於全保之聖念,有此島置之命,其在生道殺人之道,忠憤轉激,玆敢相率聠籲。伏乞亟允前請,俾王章伸而亂本拔焉。答三司合辭曰,趙秉鉉事,處分自有勘量,勿煩。
金益文,以義禁府言啓曰,保放罪人李衡遠·韓重履等,還囚議處以入,而病勢一向未差,竝仍爲保放之意,敢啓。傳曰,知道。
義禁府啓目粘連,向前韓鎭華亦,還穀法意,何等嚴重,而官自犯用,吏亦偸食,已是蔑法是白兺除良,勒貸民穀,以還彌縫,査得結米,亦爲取用,全無顧忌之心,自歸貪鄙之科,以此照律,何如?判付啓依允。又啓目粘連,向前閔璜世亦,殺獄所重,關係何如,而始也掩置,末乃發覺是白乎所,雖已貶罷,有難全恕,以此照律,何如?判付啓依允。又啓目粘連,向前李祖植段,繡啓臚列,固非一段,法例所關,凡爲五條是白乎所,還錢之挪移所用也,新舊逋之通瀜幻弄也,田稅米太大同錢布價之擬減捧賂也,稅納貿太之襲謬取剩也,巡兵營作錢之加執立本也。俱爲厲民之政,自歸蔑法之科是白遣,外此許多利己之事,有難一一具論,以此照律爲白乎旀,全鳳敍段,三色米之竝入官需,而都數計之,裁減自在其中,需米價之異於市直,其勢固然,則本非取剩是白乎矣,第其査結之仍舊官用,未免襲謬之失,以此照律,何如?判付啓依允。又啓目粘連,向前李衡遠段,繡啓所論,凡爲四條,而結剩耕稅之盡歸私橐,雜費條之自官奪入,俱涉冒法而犯科是白乎乃,爰辭則謂以皆有邑例,文蹟昭在,至於還租錢段,由吏加下條,遞歸後移錄於還簿,旣非所知,亦不躬犯是如爲白乎矣,不可以條對之明據,有所參恕,以此照律爲白乎旀,金學模段,災結所重,法意何如,而不宜入用於雜費磨勘船板給價等事是白遣,況旀官自取用,尤爲犯科,以此照律爲白乎旀,李愚謙段,商米稅之奪用,旣昧存體,民田廤之勒買,亦爲顯疵是白兺除良,差任捧賂,尤爲鄙瑣,以此照律爲白平旀,鄭性秀段,在任廾五朔之間,加下千餘兩之多,旣不能節愛,則安得無謗怨?以此照律爲白乎旀,李用觀段,雇馬錢之兩年應下,謂有不足而無所取用是白乎乃,捧稅米之三條犯科,雖云邑例,而未免襲謬,以此照律爲白乎旀,韓重履段,還租則該吏加作,而不能照察,査結則槪狀已報,而無所見漏是如爲白遣,至於差任捧賂,雜技收贖,俱屬細瑣,不必苛論,以此照律爲白乎旀,柳觀升段,公錢之盡入猾手,官不能周察,軍布之多徵虛額,吏緣而爲奸是白遣,結剩冒濫,縱云補弊,官帖裁闊,徒歸浪費,論其所失,有難曲恕,以此照律爲白乎旀,洪璋燮段,軍錢過限,縱歸稽忽,已有先納與未捧之數,則固非所逋,還穀剩錢,自當區處,係是摠外而充逋之餘,則亦異冒減是白遣,至於官婢贖良,旣多已例,亦屬渠廳是如,囚供節節可據是白乎矣,繡啓體重,無以容貸,以此照律,何如?判付啓依允。又啓目粘連,向前李漢容亦,倉庾之朽竭,雖緣曠官而未察,民錢之稱貸,尙有餘數之未報,俱有所失,難以參恕,以此照律,何如?判付啓依允。
判府事鄭元容·權敦仁·金道喜,右議政朴晦壽等聠名箚曰,伏以近日三司諸臣齊聲迭討者,實出於擧國公共之言,迺殿下不賜允從,一例靳持,有若尋常罪犯之可以涵貸者然,臣等相顧憂惋,繼之訝惑之至也。惟彼趙秉鉉,孤負委寄,專擅威福,其所欺蔽眩幻之習,縱恣鴟張之態,以至脅制藉賣等諸般罪狀,已悉於諸臣疏啓,不必更煩臚列,可謂萬惡咸備,千罪竝發,有一於此,莫非人臣之極罪,然此猶爲緦功之察耳。最其窺覘宮禁,巧言惎間,卽渠已著之眞贓,罔赦之斷案,是可忍也,孰不可忍也?噫,渠以世祿之裔,厚蒙拂拭,濫躋崇顯,恩寵何如,委任何如?苟有一分彝性,其所圖報,宜倍餘人,其奈狠性難化,驕習滋肆,苟患得失,專事擅弄,無所忌憚,至於此極,干係則莫重莫嚴,包藏則至祕至憯,形跡莫掩於十手,公議已發於衆口。夫刑政,有國之大柄,而人主之所不可私者,殿下於此,雖欲以山藪包荒之德,曲加涵容,有不得也。臣等伏見臺啓批旨,若曰,多少論斷,非不嚴峻,而全保之意,自有斟量,蓋其論斷之出於輿憤,殿下已俯燭之矣。未敢知聖意有何斟量,而尙不允兪耶。王章未伸,亂萌未折,則將來接踵之虞,有不可勝言,是豈所以全保之道乎?書不云乎?辟而止辟,憂憤轉激,玆敢聯籲。伏乞聖明,淵然深思,廓揮乾斷,快允臺請,亟行天討焉。取進止。答曰,省箚具悉卿等之懇。目下層生之論,未始非積而後發,而卿等試思之,全保世臣,卽我朝家法也。況以若聲討,有此商量,亦豈無所以,而卿等之言?又如是嚴正,予亦何可一向靳持,重傷事面乎?當有處分矣,卿等其諒之。仍傳于任百秀曰,此批答,遣史官傳諭。
上在昌德宮。停常參·經筵。
任百秀啓曰,明日召對,取稟。傳曰,停。
傳于任百秀曰,禮房承旨馳詣宗廟·景慕宮,奉審摘奸以來。
傳于趙秉駿曰,主簿金在淸處子定婚,餘皆許婚。
以平安監司趙鶴年狀啓,平壤府民家失火事,傳于李裕元曰,聞甚矜惻,元恤典外,別加顧助,結構奠接之方,廟堂措辭,分付。
大司憲洪學淵,大司諫李源達,執義沈敦永,司諫兪鎭五,應敎金在根,掌令睦仁㘽·文慶愛,持平李又新·鄭駿容,獻納李,校理洪祐健,副校理趙然昌·兪致善,正言李敎寅,修撰洪在重·金世均,副修撰趙在應等啓曰,臣等昨伏奉合辭批旨,今伏覩傳敎頒布,臣等尤不勝愕然失圖,繼之以慙恧滿心,臣等之論,卽擧國之公共,秉鉉之罪,卽負犯之的實,而乃殿下以今日之討,不以爲然乎?臣等辭拙誠淺,未能孚格之罪,無以自贖,而遽爾頒布,未知其可也。噫,彼秉鉉,雖擢秉鉉之髮,難數秉鉉之罪,是豈可一日二日,尙此靳許乎?箚啓論列伺察宮禁許多罪犯,已盡無餘,而至於辛丑岐貳之罪,非但殿下之罪人也,卽慈聖之罪人,宗社之罪人也。三尺莫貸,萬戮猶輕,則殿下何有於斟量,而不亟於夬斷乎?臣等昨緣更深,雖不得不暫退,而達宵繞壁,不勝抑塞,玆又相率聯籲。伏乞收還島置之命,亟允設鞫之請焉。答三司合辭曰,已有前批,勿煩。
傳于尹致英曰,疏批已下,諸承旨竝牌招。
大司憲洪學淵,大司諫李源達,執義沈敦永,司諫兪鎭五,應敎金在根,掌令睦仁㘽·文慶愛,持平李又新·鄭駿容,獻納李,校理洪祐健,副校理趙然昌·兪致善,正言李敎寅,修撰洪在重·金世均,副修撰趙在應等啓曰,臣等連陳沐浴之義,共效齊聲之請,顒俟赫然乾斷,處分當下,及伏奉勿煩之批旨,有若尋常懲討之爲然,臣等轉益抑鬱,莫能按抑。噫,彼秉鉉之至凶至奸,決非一朝一夕之故,蓋其蛇蝎之性,本自憯毒,所以鷹鸇之逐,不容遲緩,豈有負犯之至此,而任其偃息之暇延乎?今日之聲討,非獨臣等之言也,卽朝廷之言也,非獨朝廷之言也,乃國人之言也。究厥罪犯,天地之所不容,神鬼之所必誅,魑魅之象,已著於禹鼎,鯨鯢之戮,尙遲於魯觀,如是而謂有三尺之律乎?臣等之不得請而不止,卽我殿下之所洞悉,而有若上下相持,伈泄以度,至於群情之轉沸,輿論之莫遏,何哉?不避煩瀆之罪,申暴沬飮之討。伏乞聖明,淵然三思,亟降當施之律,以正亂逆之罪焉。答三司合辭曰,勿煩。
大司憲洪學淵,大司諫李源達,執義沈敦永,司諫兪鎭五,應敎金在根,掌令睦仁㘽·文慶愛,持平李又新·鄭駿容,獻納李,校理洪祐健,副校理趙然昌·兪致善,正言李敎寅,修撰洪在重·金世均,副修撰趙在應等啓曰,臣等又伏奉勿煩之批旨,是豈臣等可已而不已者哉?噫,彼負犯之如凶鉉,而尙此假息,奸妖之如逆鉉,而猶靳典刑,則今日朝廷之痛惋憂鬱之情,我殿下必有所悉燭者矣。噫,其許多罪狀,俱係罔赦,而臣等之必以宮禁之伺察,辛丑之岐貳,爲衆惡之首者,其設計之陰憯,昌說之譸張,卽覆載間所未前有之劇逆大憝也。直欲手磔口臠千剮萬斫,而未可快也。以殿下好生之德,恒軫全保之意,而奈渠之自干天誅,全悖臣分,何哉?萬口喧藉,公憤之所同得,三尺低仰,人主之所未私,此而不亟行天討,使之一日容貸,則有一日之憂,二日容貸,則有二日之憂渠尙偃處郊坰,食息自如,使其妖凶之子,出沒城堙,又未知何樣禍機,做出於暗地,則其將國不爲國,人不爲人,豈不大可懼哉?臣等不顧萬死,又犯三籲。伏乞聖明,亟降設鞫之命焉。答三司合辭曰,勿煩。
傳于金益文曰,臺諫竝許遞,前望入之。
金在田,以嘉禮廳言啓曰,納采·納幣敎文,旣已書寫,令政院稟旨安寶,何如?傳曰,允。
金益文,以兵曹言啓曰,宣傳官沈樂臣,身病猝重,無望供職,呈狀乞遞,改差,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而三揀擇相値,不得設行之意,敢啓。傳曰,知道。
吏曹啓目粘連,觀此忠淸右道暗行御史宋廷和書啓,則舒川前郡守李喆榮段,繡啓旣請令攸司稟處,更無更論是白遣,瑞山郡守申善浩段,勸斂錢之收捧於境內者,合爲五十餘兩,縱出於爲公納,而科斂民錢,已是大違經法,大同色之任條作納,剩爲二百餘兩,初不計除於再徵,官需米之每斗捧價,多至四錢七分,實是加執於時直是如爲白乎旀,禮山縣監宋一成段,京商人貿米二百石,憑藉前官取用,還錢之收刷,全數徵奪,終因營題出給,而其中三百五十兩,謂充還逋,歸屬不明,尙猛太過,用刑亦濫,村氓不敢入庭,官隷或思越境是如爲白乎旀,鴻山縣監金魯謙段,爲捧雜技贖錢,而誤捉班戶,峻論至發於儒通,橫擔兼邑山訟,而勒掘人塜,疵政自取於輿謗,至若邑民因一事之相訟,致有猛杖,過三日而遽斃,事不當理,冤足干和是如爲白乎旀,石城縣監洪憲燮段,檢胡失實,觴不戒濫,十餘結之査起,取剩官用,雖不甚夥,國法原有所重是如爲白有臥乎所,上項四邑守令,竝只爲先罷黜,令該府拿問處之爲白乎旀,結城縣監申命衍段,束濕不嚴,決訟難平,冊室之預政,官婢之干賂,尤爲駭聽,自取謗言是如爲白乎旀,海美縣監金性浩段,雇馬錢之屢煩關飭,不卽準完,事理已極稽忽,軍官帖之勒受饒戶,專事欺騙,輿情擧皆唾罵是如爲白有臥乎所,上項兩邑守令,竝只罷黜爲白乎旀,公州前判官權永圭段,推治大田市監考,其死謂在杖後,雖是由病,尙今呼冤是白遣,排戶錢剩餘,竟爲關査,而移補於翌年,貿木價濫下,別給差人,而利歸於何處?遞歸時加下,卽是移轉還錢之挪貸成逋也。至登査報,備送徵出,而未納條尙爲一千二百五十兩,此亦有漸次充報之望是白乎乃,揆以經法,有難參恕是如爲白乎旀,韓山前郡守韓益東段,接邑民奸細之徒,政旣疵累,通衙客取貸之書,謗胡鄙瑣,四千兩軍納錢,則預捧料販,而分利之吏招莫掩,二百石詳定米,則奪付官用,而勒徵之公費無當是白遣,稅船之多載私物,邦禁有違,海民貽弊是如爲白乎旀,沔川前郡守兪漢方段,乙巳稅米再徵,至爲一千五十餘石,勸分錢收斂,又爲一千六百五十兩,則縱因收逋,俱違經法。所謂分糶,卽前冬虛殼所聚,抛棄倉庭,使斯民空橐以歸,而至有蹕路之鳴冤,尙有闔境之騰怨是如爲白乎旀,大興郡守白樂善段,首吏之操縱軍簽,私收民錢,稅色之退却本穀,暗捧高價,固多失檢,致有齎怨是如爲白乎旀,德山郡守朴峻陽段,大同未收之勒貸饒民,雖緣準納之擧,而事面極其苟且,軍錢都捧之專委寵吏,固出防弊之意,奸僞或未照檢,今春胎室加封時,役家錢之四百金冒減,治炭價之一百兩乾沒,實多該色偸濫,亦是當事遺察是如爲白乎旀,唐津前縣監成載琬段,乙巳秋拯劣米代錢,自官取用,換納彌縫,而所餘三百兩,不爲補充,仍成還逋是白遣,四年捧糴剩條私用者,各年還錢挪貸入逋者,入聞甚多是白乎乃,還簿燒火,考覈路絶,而首吏納侤云,還錢官用爲四百餘兩,取剩爲二百三十四兩是如是白遣,各樣私贖三百七十一兩,考其印帖,又皆私用,寶城稅船致敗時,船人輩卸下偸匿米査出,作錢八十兩,歸之官用,至若還逋錢之越境橫徵,軍器保之內案加數,四百兩之徵族於私債,六十結之作納於都吏者,雖已移遞,不可勿論是如爲白乎旀,禮山前縣監李正觀段,猾吏舞弄,視若弁髦,奸冊恣橫,賄之有無是白遣,沔川移來還錢之挪貸取用,爲八百三十一兩零是白如乎,治政得失,已無暇論,還錢犯用,尤係非法是如爲白乎旀,靑陽前縣監朴臣圭段,黠胥欺蔽,委任也專,雜客出入,瑣謗自至,軍納之創設戶斂,縱違經法,而不害爲矯捄之方,逋結之挪用官耗,非出常賑,而未免有乖當之嫌,儲置條之不遵繡飭,自取襲謬之失,詳定米之必待價踴,實是致怨之端是如爲白乎旀,定山縣監兪致弘段,倉舍改建事,每結五錢式收斂,合爲六百四十兩零是白如乎,公廨繕葺,縱云修擧之政,民結加斂,實是經法之外是如爲白乎旀,海美前縣監成載韶段,今春移轉還錢一千五百兩,色吏不爲分給,從中乾沒,而未能覺察,大是失檢是如爲白乎旀,沿路驛中迎華道察訪洪憲榮段,觴濫胡致妨務,攻駒亦多闕數是如爲白有臥乎所,上項十邑前後守令一驛察訪,竝只令該府拿問處之爲白乎旀,公州判官李源弼段,稅逋之潛,始於春間,胡爲摘發之不早,船運之拖,至於秋後,難免董督之太緩是如爲白乎旀,沔川郡守梁鍾華段,創設官戶奪屬吏況,縱云從權完逋之方,而添補米之除給各廳,恐妨所剩而補欠,都任色之擧用匪人,難保善始而圖終是如爲白乎旀,懷德縣監徐慶輔段,民稅自納於縣庭,縱幸奸弊之莫售,邸債無關於國結,盍圖謬例之亟祛,公門之多行干囑,恐未免於偏私,官簿之積有債負,實有妨於節愛是如爲白有臥乎所,上項三邑守令,竝只從重推考爲白乎旀,韓山郡守趙命夏段,欠是欲速,錯或在忙是如爲白乎旀,利仁前察訪李彦周段,數退馬匹,莫察討索是如爲白有臥乎所,竝只推考爲白乎旀,洪州牧使尹致誠段,明察毫芒,奸細斂手,威制梗梁,武斷屛跡,積痼之浦弊革禁,漁戶賴以奠保,久屈之墓訟夬伸,殘氓知有控訴,還逋則漸刷於倉㮙,而籌劃有方,稅捧則益察於斛濫,而運納無愆,括漏搜閑,而境絶遊手之徒,査虛汰疊而民免刻骨之冤,未及一周年之措處,幾盡數千名之充闕,頌騰四隣,治最一省是如爲白有臥乎所,如此優異之績,宜有激勸之擧,似當施以兒馬賜給之典是白乎矣,係干恩賞,臣曹不敢擅便,上裁敎是白乎旀,監司金洙根段,律己廉簡,務爲立綱之本,御下寬裕,深得坐鎭之體,政先懷保,威自憚壓,任半載,播頌四境是如爲白有臥乎所,道臣體重,今姑勿論爲白乎旀,前監司趙雲澈段,臚列若是狼藉是白乎矣,道臣體重,臣曹不敢循例論斷,令廟堂稟處爲白乎旀,其餘前後守令·察訪及沿路守令·察訪等段,旣乏優異之績,亦無顯著之疵,竝只置之爲白乎旀,其外閫帥·中軍·虞候·營將·邊將等乙良,令兵曹稟處,何如?判付啓,依回啓施行爲良如敎。
判府事鄭元容·權敦仁·金道喜,右議政朴晦壽等聯名箚曰,伏以臣等,昨陳聯籲,顒俟兪音,及伏承批旨,若曰目下層生之論,未始非積而後發,又若曰何可一向靳持,重傷事面乎?當有處分矣。臣等私竊以爲,秉鉉之稔惡旣久,關係至重,盈庭群言之出於積憤之忱者,已爲淵衷之所悉燭,從此典刑夬施,卽伏見傳敎下者,辭意極其寬貸,處分遽止島置,臣等愕然失圖,繼以抑鬱之至。噫,此罪人之罪狀,俱係罔赦,而憯計巧言,眩幻欺蔽,臣分滅絶,人理斁喪,許多負犯,已是覆載之所不容,神人之所必誅,況辛丑岐貳之論,情狀絶悖,斷案已成,雖欲掉脫,不可得也。方當化理淸明之日,使此干紀犯分之類,鉤覈情節,明正其罪,卽刑政之所當然,而今此島置之命,有若尋常罪犯之從輕酌處者然,此豈非失刑之大者乎?傳敎若曰,一以循旣發之論,一以存始終之恩,不害爲兩行不悖,殿下若以爲似此罪犯,止此勘斷,則有可以循公議而洩輿憤乎?處分之下,將見其公議之愈咈,輿情之轉激也。且以渠前後孤負之罪,尙今假息者,莫非我殿下曲保之恩,而今於大論旣發之後,何可一向涵容,不施當施之律乎?容奸包凶,決非聖世美事,奉天行討,實爲王政之先務也。衷情抑塞,達宵繞壁,慈敢相率申籲。伏乞聖明,淵然深思,亟收成命,快允臺請,俾王章伸而亂萌折焉。取進止。答曰,省箚具悉卿等之懇。自見合辭,可謂日聞其所不聞,而聲討峻嚴,轉益難遏,予亦何可一向曲貸?但島置之典,卽不與同中國之義也。過此以往,予有十分深量,此豈出於力拒群請而然也?卿等亦庶幾諒之也。仍傳于金益文曰,此批答,遣史官傳諭。
判義禁洪敬謨,同義禁洪祐順·宋持養·尹致秀等聯名疏曰,伏以臣等,卽伏見傳旨下者,有合啓罪人秉鉉,巨濟府島置之命,臣等相顧愕貽,竊不勝憤惋憂歎之至。噫,彼秉鉉之許多負犯,卽千古人臣所未有之極逆大憝也。罔念委寄眷注之恩,欺蔽天聽,敢售藉賣,脅制朝紳,專擅威福,已是孤負之罪,而伺察窺覘,巧言惎間,卽渠三尺之案,而萬戮猶輕者也。大臣·三司之沬血致討,齊聲請鞫者,卽是共公之論,而乃殿下不賜允從,遽加酌處,以渠所犯,勘以薄竄,雖出於大聖人好生之大德全保之盛念,而莫嚴者王章也,莫遏者公議也。島置之典,未足以懲惡,輿憤之切,可驗其同情,則其何以靖世道而懲亂逆乎?臣等職忝按法,義在執藝,成命之下,無以擧行,玆敢聯陳短章,冀回天聽。伏乞聖明,淵然深思,廓揮乾斷,冀寢島置之命,特允鞫覈之請焉。臣等無任云云。答曰,省疏具悉。今番處分,積有斟量,卽速擧行。
右承旨徐元淳,左副承旨任百秀等聯名疏曰,伏以臣等,昨於合啓罪人秉鉉島置之命,敢效繳還之義,再次聯箚,誠淺辭拙,未蒙開納,連伏承卽爲頒布之下答,迫怵嚴命,不得不擧行矣。今此臺言,謂以遽爾頒布,未知其可也。臣等滿心慚恧,無地自容,以若情踪,何可晏然於職次乎?玆敢聯陳短章,徑出禁扃,乞被郵罰,以爲不職者之戒焉。臣無任云云。省疏具悉。喉院事,初無所失,不必如是爲引矣。
左承旨金在田,右副承旨金益文,同副承旨李裕元等聯名疏曰,伏以以合啓罪人秉鉉島置之命頒布事,臺言謂以遽爾頒布,未知其可也。持論之地,宜有是言,而右承旨臣徐元淳,左副承旨臣任百秀,以其時坐直,已爲陳章徑出矣。臣等身適退院,名不列座,而其職也同,其議也亦同,今於引咎竢勘之地,豈有異同乎?玆又聯籲徑退,乞被郵罰,以肅法紀焉。臣無任云云。省疏具悉。爾等之如是自列,尤豈不過當乎?
行都承旨趙秉駿疏曰,伏以臣於昨者院議啓辭時,雖緣情踪之有異,不得廁名於其間,而及夫傳敎之頒布也。合辭峻發,諸僚皆引,如臣愚昧,猥叨長席,豈非惶蹙震悚不能自安者乎?玆敢略具短章,仰瀆崇嚴。伏願亟賜威罰,以重公議,以伸私分,千萬幸甚。臣無任云云。答曰,省疏具悉。卿之如是自列,尤豈不過當乎?
上在昌德宮。停常參·經筵。
李裕元啓曰,明日召對,取稟。傳曰,停。
金益文啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于李裕元曰,政官牌招,開政。
李裕元,以吏曹言啓曰,徽陵參奉朴膺壽,以其身病,呈狀乞遞,改差,何如?傳曰,允。
有政。吏批,行判書徐憙淳進,參判李啓朝,參議鄭㝡朝竝牌招不進,同副承旨李裕元進。以吳取善爲同經筵,尹致秀爲繕工提調,金俊根爲戶曹佐郞,卓碩行爲典籍,鄭基洛爲司圃別提,李秉洪爲造紙別提,沈學永爲徽陵參奉,尹行定爲瑞山郡守,李玄益爲博川郡守,趙秉元爲鴻山縣監,李學愚爲石城縣監,具相殷爲結城縣監,朴民煥爲海美縣監,嚴錫謙爲禮山縣監,廣州留守單李穆淵,善騎將鄭夏應今加嘉善,加資事,承傳,故學生權時夏贈童敎,孝行卓異,贈職事,承傳,故縣監楊達泗贈左承旨,故參奉楊達洙贈持平,已上忠節卓異,贈職事,承傳。
兵批,判書李若愚進,參判金景善病,參議金愼根入直,參知睦用錫病,右副承旨金益文進。以李熙絅爲宣傳官,趙羲贊·洪羲宣·李鳳緖爲五衛將,李璜周爲宣傳官,元世熺爲訓鍊僉正,禹昌臣爲加設判官,朴慶禧爲加設主簿,趙存弼爲部將,沈宜達爲守門將,洪榮瑾爲全羅中軍,護軍洪學淵·沈樂臣·鄭夏應,副護軍李源達,副司直沈敦永·兪鎭五·沈敬澤·睦仁㘽·文慶愛·鄭駿容·李又新·李·金炳冀·權馦·鄭,副司果李敎寅·宋廷和·金會明·李敬熙,副司正洪秉壽,兼南漢守禦使李穆淵,以上竝單付,前經歷洪永錫,今加折衝,加資事,承傳。
吏批,再政。以黃鍾奭爲刑曹正郞,朴希淳爲工曹正郞,南羲重爲章陵令,成載璜爲繕工主簿。
兵批,再政。以金鋼·李宇斌爲訓鍊僉正,鄭善容爲都摠都事,僉知三單趙羲贊·洪羲宣·李鳳緖,副護軍單洪永錫。
吏批,三政。以金炳喬爲戶曹正郞,沈敎鎭爲工曹佐郞,金博淵爲監察,朴齊韶爲敦寧主簿,李根成爲濟用主簿,李啓哲爲黃山察訪。
兵批,三政。以具永喜·姜鎭元爲訓鍊判官。
以右承旨徐元淳,左副承旨任百秀牌不進罷職傳旨,傳于金益文曰,只推。
以吏曹參議鄭㝡朝牌不進罷職傳旨,傳于金益文曰,只推。
李裕元,以戶曹言啓曰,今此嘉禮敎是時,三揀擇詣別宮後聘財物種,本房禮物,嘉禮時輸送物種,依例輸送本房,別單書入之意,敢啓。傳曰,知道。
金益文,以兵曹言啓曰,順和宮員役朔下衣資雇立,別單書入之意,敢啓。傳曰,知道。
又以兵曹言啓曰,今十月二十日,文臣朔試日次,而納幣及宣敎命相値,不得爲之之意,敢啓。傳曰,知道。
又以兵曹言啓曰,大報壇守直官王學說,身病猝重,無望供職,呈狀乞遞,改差,何如?傳曰,允。
又以備邊司言啓曰,因忠淸左道暗行御史李升洙,右道暗行御史宋廷和書啓,吏曹啓目內,前監司趙雲澈,臚列若是狼藉,而道臣體重,不敢循例論斷,令廟堂稟處事,判下矣。兩繡所論,俱係不法,而按藩之臣,事體自別,本事虛實,合有審覈,忠淸前監司趙雲澈,令該府拿問處之,何如?,傳曰,允。
又以義禁府言啓曰,巨濟府島置罪人秉鉉,罪犯至重,成命之下,無以奉行,敢陳聯籲,批旨截嚴,萬萬惶蹙,而見今衆論如沸,自有格例之不可違越者,不得擧行之意,惶恐敢啓。傳曰,又如是煩瀆,不幾近於相持乎?卽速擧行。
又以義禁府言啓曰,罪人秉鉉,巨濟府島置事,承傳啓下矣。秉鉉,慶尙道巨濟府島置,而以承傳內辭意,具罪目,依例發遣府都事,自京畿楊州地執捉,仍令押送配所,何如?傳曰,允。
判義禁洪敬謨,同義禁洪祐順·宋持養·尹致秀等聯名疏曰,伏以臣等,聯陳執藝之義,冀垂反汗之音,及伏奉批旨,不賜允從,乃以卽速擧行爲敎。臣等伏讀未半,尤不勝愕然失圖,繼之以慙恧也。噫,有國之所重者,典憲也,王府之所守者,格例也。罪犯亂逆,干係至重,臺啓峻發,連日爭論,則酌處之成命雖下,臣府之不敢擧行者,誠以典憲莫嚴,格例卽然故也。彼秉鉉之罪犯何如,干係何如,而輿情去益憤惋,國論去益沸騰,大僚連箚而爭之,三司合辭而論之,乃殿下不賜開納,督令臣府,卽速擧行,法例不得違越,飭敎末由奉承,玆又忙陳短章,冒瀆崇嚴。伏願聖明,淵然深思,亟寢島置之命,廓揮乾斷,仍從鞫訊之請,俾王章夬伸,關和克遵,千萬幸甚。臣等無任云云。答曰,省疏具悉。處分已至多日,而又此爭執,豈有如此事體乎?更不煩瀆,卽速擧行。
應敎金在根,校理洪祐健,副校理趙然昌·兪致善,修撰洪在重·金世均,副修撰趙在應等聯名箚曰,伏以臣等,隨諸臺後,合辭討賊,連日叫閽,未蒙允兪,繼有諸臺許遞之命,且値更深,不敢復事瀆擾,黽勉退出,而忠憤轉激,達宵繞壁,玆又相率仰籲,惟聖明垂察焉。噫嘻,亂臣賊子從古何限,而未有如秉鉉之窮凶絶慝者也。千罪俱備,萬惡咸萃,梟獍之心腸莫掩,鬼蜮之情狀畢露,前後疏啓,已盡臚列,而最是辛丑岐貳之論,卽渠萬剮猶輕之眞贓斷案也。是豈今日北面於殿下之庭者,所敢萌心而發口者哉?前乎逆鉉而未有逆鉉,後乎逆鉉而亦未有逆鉉,此實宗社之罪人,而窮天地亘萬古所未聞之極惡大憝也。是可忍也,孰不可忍也?言之髮豎,思之膽掉,夫爲人臣子,負此罪犯,而一日假息於覆載之間者,歷溯往牒,未之見也。以我殿下包荒之量,雖欲曲庇而全保之,其如王章之不可屈,而公議之不可咈,以至於國人之皆曰可殺,何哉?臣等卽又伏見相箚批旨下者,有聲討峻嚴,轉益難遏,予何可一向曲貸之敎,殿下旣諒其難遏,又燭其不可曲貸,則更有何十分深量,而尙靳一兪也哉?臣等尤不勝憂憤抑鬱之至,敢效同聲之討,亟陳必誅之義。伏願廓揮乾斷,夬允拿鞫之請,俾輿憤洩而亂本拔焉。取進止。答曰,省箚具悉。已諭於諸批,勿煩。
上在昌德宮。停常參·經筵。
藥房都提調金道喜,提調趙冀永,副提調趙秉駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日停止事,榻前下敎。
金益文啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙秉駿啓曰,左承旨金在田,今日不爲仕進,卽爲牌招,何如?傳曰,允。
徐元淳啓曰,備邊司郞廳來言,今日賓廳日次,而納幣相値,不得來會云矣。敢啓。傳曰,知道。
禮曹,來十二月十四日行社稷臘享大祭香祝親傳,取稟。奉敎敬依。
禮曹,來十二月十四日行宗廟臘享大祭香祝親傳,取稟。奉敎敬依。
禮曹,來十二月十四日行景慕宮臘享大祭香祝親傳,取稟。奉敎恭依。
以左承旨金在田牌不進罷職傳旨,傳于金益文曰,只推。
徐元淳,以兵曹言啓曰,今十月二十一日,武臣賓廳講書日次,而嘉禮正日相値,不得爲之之意,敢啓。傳曰,知道。
又以備邊司言啓曰,頃因京畿年分狀啓,事目災五百結外,不足災三千結加劃,之次陽川等五邑,北漢城餉折半上城之意,覆啓行會矣。卽見該監司李鼎臣狀啓,則復陳道內災損之狀,仍請見減災一千十八結五十五負五束,特爲準下,陽川等五邑城餉,全數捧留事,更令廟堂,稟處矣。前此所劃,非不優厚,而今年災形,多被偏酷,除却舊災之流來沿襲者,則新俵之或患不足,無怪其然,更以三百結加劃,至於城餉全留,邑非尤甚,餉亦有重,不可遽議闊狹,依前行會施行之意,分付,何如?傳曰,允。
又以備邊司言啓曰,頃因水原災實狀啓,事目災三十結外,不足災八百結,覆啓加劃矣。卽見該留守金左根狀啓,則復陳農形受損之狀,仍請見減災二百九十二結九十負四束,特許準劃事,更令廟堂,稟旨,分付矣。濱海受損,雖或偏甚,今年災傷,旣非均被,則過千災摠,殊涉夥多,而今以民情之如渴,又此申請,必有斟量而然,依狀辭準劃,使之均俵,何如?傳曰,允。
又以備邊司言啓曰,卽見江華留守林翰鎭狀啓,則備陳穡事失稔之狀,仍請本府府倉及客宮房各鎭堡今年當捧還米太中,最尤甚戶限折半,尤甚戶限三分一,之次戶限四分一,竝以相當穀準折代捧,訓·禁·御三留營還米太當納者,一體代捧事,令廟堂稟旨,分付矣。還穀折代,揆以糴法,有難遽許,而島農失稔,偏於水田,本色責納,民情宜念,竝與三留營還穀,特依狀請,分數代捧,何如?傳曰,允。
又以備邊司言啓曰,卽見慶尙監司金公鉉災實分等狀啓,則昌原等二十五邑,置之尤甚,慶州等二十七邑,置之之次,安東等十九邑,置之稍實,事目災五百結外,不足災四千三百六十結八負五束,特許準劃,後錄諸條,竝請令廟堂,稟旨,分付矣。其一,山城餉穀,限折半捧留平倉事也。其一,尤甚邑,限明秋勿定配所事也。其一,推奴徵債,依前防塞事也。三等分劑,必有斟量,依施,本道今年穡事,始旱終澇,兼又蟲損,雖不無如干災傷,畢竟成就,不至失稔。且無舊災名色,則所報災摠,猶涉稍多,而第以嶠南幅圓之廣,無怪其集小成大,不必過加剋削,特以三千結,加劃於事目之外,城餉之折半捧留,足爲紓民力之道,與尤甚邑勿配,推徵防塞,依狀請施行,何如?傳曰,允。
又以備邊司言啓曰,頃因全羅監司洪羲錫狀啓,兵曹各營軍布,全州等二十六邑折半,光州等二十五邑三分一代錢,各衙門身布純錢,訓局總營保布代捧置之事,草記行會矣。卽見該監司狀啓,則復陳綿農歉荒之狀,訓局及總營保布,依前啓,全州等二十六邑,折半代錢,光州等二十五邑,三分一代錢事,更請令廟堂,稟旨,分付矣。前此所施,不無參量,今又申請,殊涉意外,第其狀辭,若是懇摯,此必有民情之不得不然者,其在察隱之義,合有曲恤之政,全州等二十六邑兩營保布,特許三分一代捧,光州等邑,依前置之,何如?傳曰,允。
又以備邊司言啓曰,卽見全羅監司洪羲錫災實分等狀狀,則雲峯等六邑,置之尤甚,全州等二十六邑鎭,置之之次,光州等二十二邑,置之稍實,事目災五百結外,不足災一萬五千一百九十八結二十五負七束,特許加劃,後錄諸條,竝請令廟堂,稟旨,分付矣。其一,尤甚之次邑,尤甚面里,尤甚戶當年新還,以相當穀準折代捧,待明秋還作本色事也。其一,丙子未捧及高敞己巳反作條,依已例仍停事也。其一,己巳停退軍布,依已例仍停事也。其一,三等邑城餉,城下近面,輸納城倉,程道稍間處,捧留邑倉,待明秋還納城倉事也。其一,京外所納箭竹,尤甚邑全數,之次邑折半蠲減事也。其一,尤甚邑,勿定配所事也。其一,推奴徵債,限明秋防塞事也。三等分劑依施,本道農形惜乾之憂,無愆於秧節,霪之災,非遍於全省,其所受損,不過點瑕,統論成就,爲諸路之最,則除却流來舊頉,新俵之猶過六千,殊涉稍多,事目外以一萬三千結加劃,以爲均俵之地,還穀準代,實非重糶糴之意,而民情亦不可不念,只於尤甚邑,尤甚面里,尤甚戶,許施舊還布之仍停,城餉穀之捧留,旣係紓力之方,竝與尤甚邑勿配,推徵防塞,依狀辭施行,箭竹,尤甚邑折半,之次邑三分一,權減,何如?傳曰,允。
又以備邊司言啓曰,卽見忠淸監司金洙根災實分等狀啓,則公州等十五邑,置之尤甚,洪州等三十一邑鎭,置之之次,沃川等九邑,置之稍實,事目災五百結外,不足災一萬三千六結五十九負四束,特許加劃,後錄諸條,竝請令廟堂,稟旨,分付矣。其一,各年停退軍米布錢,三等邑,竝許仍停事也。其一,漁鹽船稅壬辰秋等癸巳秋等停退條,竝許仍停事也。其一,安興餉米之散在各邑者,姑許仍停事也。其一,軍保歲抄磨勘,勿爲定限,各鎭屬編伍軍歲末成冊,一體退行事也。其一,洪州等十三邑鎭各司所納箭竹,特許三分二權減事也。其一,尤甚邑,限明秋勿定配所事也。其一,推奴徵債限明秋防塞事也。三等分劑,依此施行,今年本道農形,秋後沈墊,雖有所損,夏初惜乾,無甚爲災,若其傍川之汰覆,早霜而未實,不過是點瑕尺朽,則過萬報災,殆欠稱停,事目外八千五百結加劃,軍米布錢與漁鹽船稅之各年條仍停,安興餉米之各邑仍留,旣多已例,外此諸條,別無靳許,竝依狀請施行,箭竹,折半權減,何如?傳曰,允。
又以備邊司言啓曰,卽見江原監司朴宗吉災實分等狀啓,則原州等九邑,置之尤甚,三陟等十三邑,置之之次,江陵等四邑,置之稍實,仍以爲,事目災五十結外,不足災一百三十結四十五員六束,特許準劃,後錄諸條,竝請令廟堂,稟旨,分付矣。其一,平海·蔚珍·江陵·歙谷等四邑大同布,特許代錢事也。其一,平海·蔚珍·江陵·歙谷等四邑所納各軍門各衙門軍布,訓局外特許代捧事也。其一,各軍門屯稅及各宮房各衙門有土免稅,從實收稅,平康所在糧餉哨屯稅,亦令從實執摠事也。其一,尤甚邑,限明秋勿定配所事也。其一,推奴徵債,限明秋防塞事也。三等依施,今年農形,藉曰惜乾,不至於秧役失節,若而邑蟲雹之損,卽其點瑕,且本道多有未量之邑,報災猶涉稍多,事目外以一百結加劃,平海等四邑大同代捧之請,正賦法意,有難遽議闊狹,而麻農旣云失稔,民情在所當恤,近年亦多已施之例,特許代錢,訓保外各樣軍布之代捧,旣許大同,則不必靳持,與尤甚邑勿配,推徵防塞,依請施行,各屯土之從實收稅,朝飭本自申嚴,至於糧餉屯稅之隨起執摠,旣有年前覆啓,則依舊比摠,無所矯捄者,豈有如許事體?更無敢襲謬事,各別申飭,何如?傳曰,允。
又以訓鍊都監言啓曰,本局把摠吳吉善,身病猝重,勢難察任,改差,何如?傳曰,允。
兵曹啓目,觀此忠淸右道暗行御史宋廷和書啓,則前中軍鄭學基段,杖囚相屬,而殘民有冤莫伸,題判多倩,而奸吏無事不專是如爲白乎旀,前前中軍金鼎淵段,六百兩之犯用耗費,始雖載錄於逋案,十一年之混入排捧,終不備納於還簿是如爲白有臥乎所,兩中軍之殘民有冤,奸吏專事,犯用捧餉,終不備納,俱不可以已遞而勿論,竝令該府拿問處之。前兵使柳昌根段,捧贖反有損體,受囑或爲政累是如爲白有臥乎所,捧贖受囑,俱欠制閫之體是白遣,公州營將李南轅段,委任奸校,反爲官損,濫贖雜技,或致村擾是如爲白有臥乎所,任校濫贖,俱爲害政之端,前兵使柳昌根,公州營將李南轅竝從重推考爲白乎旀,其餘閫帥·營將·中軍·虞侯·邊將等,別無優異之蹟,亦無顯著之疵,竝只置之,何如?判付啓依回啓施行爲良如敎。
上在昌德宮。停常參·經筵。
嘉禮後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。
徐元淳,以都摠府言啓曰,今日入直內三廳武兼·禁軍及軍兵等,當爲中日習射技放,而嘉禮相値,不得設行之意,敢啓。傳曰,知道。
任百秀啓曰,明日召對,取稟。傳曰,停。
徐元淳啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
金益文啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于任百秀曰,嘉禮廳堂郞以下員役·工匠等,依例書啓。
金益文,以義禁府言啓曰,因忠淸右道暗行御史宋廷和書啓,吏曹回啓內,瑞山郡守申善浩,禮山縣監宋一成,鴻山縣監金魯謙,石城縣監洪憲燮,公州前判官權永圭,韓山前郡守韓益東,沔川前郡守兪漢方,大興郡守白樂善,德山郡守朴峻陽,唐津前縣監成載琬,禮山前縣監李正觀,靑陽前縣監朴臣圭,定山縣監兪致弘,海美前縣監成載韶,迎華察訪洪憲禁等,拿問處之事,傳旨,啓下矣。申善浩·宋一成·金魯謙·洪憲燮·白樂善·朴峻陽·兪致弘·洪憲榮等,自任所未及上來,權永圭,以益山郡守,時在任所,成載琬,以交河郡守,亦在任所,韓益東,下去京畿安山地,李正觀,下去楊州地,成載韶,下去廣州地,兪漢方,下去忠淸道扶餘地,朴臣奎,自靑陽縣未及上來云,依例發遣府書吏·羅將,竝拿來,何如?傳曰,竝待待命拿囚。
上在昌德宮。停常參·經筵。
嘉禮翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
藥房都提調金道喜,提調趙冀永,副提調趙秉駿啓曰,日吉辰良,嘉禮順成,歡忭之忱,曷有其極?伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
任百秀啓曰,明日常參·經筵,取稟。傳曰,停。
金益文啓曰,大司憲·執義·掌令二員,持平二員未差,監察茶時之意,敢啓。傳曰,知道。
趙秉駿,以吏曹言啓曰,典牲署直長趙秉岳,以其身病,呈狀乞遞,改差,何如?傳曰,允。
上在昌德宮。停常參·經筵。
任百秀啓曰,明日方物封裹,再明日三明日翼陵忌辰祭齋戒正日,二十七日拜表相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金益文啓曰,大司憲·執義·掌令二員,持平二員未差,監察茶時之意,敢啓。傳曰,知道。
任百秀啓曰,同副承旨李裕元,今日不爲仕進,卽爲牌招,何如?傳曰,允。
傳于任百秀曰,都承旨·左承旨竝許遞,前望入之。
承旨前望入之,金鼎集·尹定鉉落點。
任百秀啓曰,假注書洪秉壽身病猝重,勢難察任,今姑改差,何如?傳曰,允。
洪秉壽改差,代以金德根爲假注書。
傳于任百秀曰,泮長有闕之代,前望入之。
以同副承旨李裕元牌不進罷職傳旨,傳于金益文曰,只推。
任百秀,以兵曹言啓曰,訓鍊院能麽兒郞廳趙觀夏,以其身病,呈狀乞遞,改差,何如?傳曰,允。
上在昌德宮。停常參·經筵。
自辰時至未時,灑雨下雨,測雨器水深二分。
金益文,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
任百秀啓曰,明日召對,取稟。傳曰,停。
金益文啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于任百秀曰,都承旨·左承旨·右承旨竝許遞,前望入之。
承旨前望入之,金鼎集·李宗秉·李光載落點。
任百秀啓曰,假注書金德根,時無職名,令該曹依例付軍職,冠帶常仕,何如?傳曰,允。
注書徐堂輔病,代以鄭煥翼爲假注書。
金益文啓曰,臣益文今日方物封裹進去,下直之意,敢啓。傳曰,知道。
任百秀,以議政府右參贊意啓曰,今日方物看品時,六曹堂上當爲進參,而行吏曹判書徐憙淳,參判李啓朝,參議鄭㝡朝,俱爲病不來,令政院竝卽牌招,以爲同參之地,何如?傳曰,允。
以吏曹參議鄭㝡朝牌不進罷職傳旨,傳于李裕元曰,只推。
傳于任百秀曰,主人及負亟官賞典,令該曹考例擧行後捧傳旨。
以嘉禮堂郞以下員役·工匠等書啓,傳于任百秀曰,受敎書宣敎命官禮曹判書徐左輔熟馬一匹面給,敎命文製述官議政府左參贊金興根,書寫官行副護軍南秉哲竝半熟馬一匹賜給,嘉禮廳堂上禮曹判書金東健·徐左輔,參判金鼎集·尹致秀,參議南秉哲·尹致秀·鄭基世各熟馬一匹賜給,都廳司成朴來萬依例加資,郞廳禮曹佐郞金得秀準職承傳,別工作繕工奉事李恒翼,別宮修理所假監役李忠翼竝六品遷轉,兼管堂上戶曹判書李穆淵·趙斗淳,尙衣提調行吏曹判書徐憙淳,知敦寧金左根,議政府左參贊金興根各熟馬一匹賜給,兼管郞廳戶曹正郞洪鍾序,尙衣僉正沈元澤竝陞敍,尙衣提調徐憙淳·金興根·金左根各熟馬一匹賜給,郞廳沈元澤·朴龜夏·趙文和·李經權各兒〈馬〉一匹賜給,鄭在基日淺勿論儐者副司勇金在弘陞六,謁者·掌次者·捧玄纁敎命·命服·敎書·箋文官·擧案者·典儀·禮貌官,各兒馬一匹賜給,擇日官造紙別提李秉洪相當外職調用,別看役前縣監安時赫,平山府使姜彝五內外職中相當窠調用,前五衛將李得祿加資,贊儀邊相岱,東西唱引儀崔正運·安聖臣竝各不粧弓一張賜給,陪從總衛營知彀官異膺善加資,別宮入直知彀官金羲桓·李啓沃竝邊將除授,其餘寫字官畫員·計士·員役·工匠等,竝依判下施賞。
傳于任百秀曰,嘉禮時尙傳李元會,敎命差備宋遇容竝加資,命服差備李昌成·申寬吉各鹿皮一令賜給,嘉禮次知洪命富資窮,虎皮一令賜給,同牢宴次知申寬吉,排設次知石泰元各鹿皮一令賜給,順和宮傳言色鄭喜常·李元會各鹿皮一令賜給,薜里兼掌務金應圭·申應浩竝陞敍差備,金商秋·朴興昱·閔浩昌·康命彦各長弓一張賜給,嘉禮從事官車世梓,同牢宴從事官金應海,排設從事官朴梓秀·崔昇麟竝陞敍,敎命案差備李得善·李奇淳,褥席差備金耆英,命服案羞備劉仁祺·朴永言,繖扇差備尹鶴聲·李熙奎各上弦弓一張賜給,烏杖差備金弘呂等十人,歸遊赤差備金信玉等十人,各不粧弓一張賜給,排設司鑰徐潤國加資,其餘司謁·司鑰別監·武藝別監·水刺間員役等,竝依判下施賞。
傳于任百秀曰,別宮禁喧兵曹郞廳上弦弓一張賜給,守門將·禁漏官不粧弓一張賜給,結束色吏隷,近仗軍士·守門將廳·禁漏下人等,令兵曹依丁未年例,木布中分等施賞後書啓。
傳于任百秀曰,今番賞典,一人雖兼數事,毋得疊授。
傳于李裕元曰,在外漢城判尹許遞,與左尹未差之代,前望單子入之。
漢城府堂上前望單子入之,判尹李憲球,左尹李敦榮落點。
李裕元啓曰,新除授判尹李憲球,方在罷散中,何以爲之?敢稟。傳曰,敍用。
大司成前望入之,尹致秀落點。
傳于任百秀曰,政官牌招開政。
有政。吏批,行判書徐憙淳病,參判李啓朝進,參議鄭㝡朝病,左承旨任百秀啓曰,行判書徐憙淳,參議鄭㝡朝竝牌招不進,小臣獨政未安,何以爲之?敢稟。傳曰,仍爲之。以沈敬澤爲副修撰,吳取善爲禮曹參判,朴來萬爲工曹參議,朴容壽爲同經筵,兪鎭五爲左通禮,權馦爲司成,李龜遠爲康陵令,金左弘爲內資主簿,李恒翼爲掌苑別提,李圭昌爲典牲直長,洪羲升爲監役,司成朴來萬今加通政加資事,承傳。
兵批,判書李若愚病,參判金景善入直進,參議金愼根病,參知睦用錫病,右副承旨李裕元進,護軍趙秉駿,副護軍金在田·徐元淳·朴來萬,副司果李忠翼·李恒翼·金在弘,副司正金德根,副司勇李恒愚,以上竝單付。
吏批,再政。以趙錫麟爲禁府都事,韓鎭喬爲繕工奉事,徐麒淳爲假監役,內資主簿金在弘,司饔主簿申命濂相換。
臺諫前望入之,大司憲徐箕淳,大司諫李經在,執義申佐模,掌令申泰運·朴斆默,持平朴浚愚·尹堉,獻納李裕膺,正言趙雲卿·李容佐落點。
以吏曹參議鄭㝡朝牌不進罷職傳旨,傳于李裕元曰,只推。
兵曹口傳政事,護軍單尹定鉉。
任百秀,以禮曹言啓曰,今此慶嬪冠禮吉日,令日官李秉洪推擇,則今十月二十九日巽時,坐向西北爲吉云,以此日時擧行,何如?傳曰,允。
又以禮曹言啓曰,卽接長淵幼學郭元夏所志,則以爲,族祖宗三,嫡妾具無子,以其同姓二十六寸弟聖載第二子,欲爲繼後,兩家諸族,相議完定,而生養父母俱爲作故,拘於常規,不得循例禮斜依定式草記稟處事,呈狀矣。凡繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長郭元夏所訴旣如此,依定式郭聖載第二子,立爲郭宗三之後,何如?傳曰,允。
又以內醫院都提調·提調意啓曰,議藥同參金永勳有頉代,醫人金喜隣差下,令該曹口傳付軍職,冠帶常仕,何如?傳曰,允。
兵曹口傳政事,副司勇單金喜隣。
李裕元,以戶曹言啓曰,順和宮田土買得,價銀六百六十六兩六錢六分輸送,田庄未備前需用次,本曹太三十石,宣惠廳米三十石,限五年輸送之意,敢啓。傳曰,知道。
又以都摠府言啓曰,副摠管宋持養,以同知義禁府事,本府坐起晝仕出去之意,敢啓。傳曰,知道。
義禁府照目粘連,忠州前前牧使李衡遠,淸風前府使金學模,新昌前前縣監李愚謙,平澤前縣監鄭性秀,牙山前前縣監李用觀,延豐前縣監韓重履,燕岐前前縣監柳觀升,堤川前縣監洪璋燮等矣本府議啓內,李衡遠段,繡啓所論,凡爲四條,而結剩耕稅之盡歸私橐,雜費條之自官奪入,俱涉冒法而犯科是白乎乃,爰辭則謂以皆有邑例,文蹟昭在,至於還租錢段,由吏加下條遞歸後,移錄於還簿,旣非所知,亦不躬犯是如爲白乎矣,不可以條對之明據,有所參恕,以此照律爲白乎旀,金學模段,災結所重,法意何如,而不宜入用於雜費磨勘船板給價等事是白遣,況旀官自取用,尤爲犯科,以此照律爲白乎旀,李愚謙段,商米稅之奪用,旣昧存體,民田廤之勤買,亦爲顯疵是白兺除良,差任捧賂,尤爲鄙瑣,以此照律爲白乎旀,鄭性秀段,在任廾五朔之間,加下千餘兩之多,旣不能節愛,則安得無謗怨?以此照律爲白乎旀,李用觀段,雇馬錢之兩年應下,謂有不足,而無所取用是白乎乃,捧稅米之三條犯科,雖云邑例,而未免襲謬,以此照律爲白乎旀,韓重履段,還租則該吏加作,而不能照察,査結則槪狀已報,而無所見漏是如是白遣,至於差任捧賂雜費收贖,俱屬細瑣,不必苛論,以此照律爲白乎旀,柳觀升段,公錢之盡入猾手,官不能周察,軍布之多徵虛額,吏緣而爲奸是白遣,結剩冒濫,縱云補弊,官帖裁闊,徒歸浪費,論其所失,有難曲恕,以此照律爲白乎旀,洪璋燮段,軍錢過限,縱歸稽忽,已有先納與未捧之數,則固非所逋,還穀剩錢,自當區處,係是摠外,而充逋之餘,則亦異冒減是白遣,至於官婢贖良,旣多已例,亦屬渠廳是如,囚供節節可據是白乎矣,繡啓體重,無以容貸,以此照律罪,李衡遠段,以不枉法律,杖一百流三千里定配,以喪後勘斷,依法典收贖,只告身盡行追奪,金學模段,以不枉法律,杖九十收贖,奪告身四等,又三年禁錮,李愚謙段,以不枉法律,杖六十收贖,告身盡行追奪,徒一年定配,鄭性秀段,以坐贓律,杖六十收贖,告身盡行追奪,徒一年定配,李用觀段,以坐贓律,杖九十徒二年半定配,以其年七十一,依律文收贖,只告身盡行追奪,韓重履段,以不枉法律,杖一百流三千里定配,以其癈疾,依律文收贖,只告身盡行追奪,柳觀升段,以不枉法律,杖九十收贖,告身盡行追奪,徒二年半定配,洪璋燮段,以坐臟律,杖六十收贖,奪告身一等,竝只私罪,奉敎依允爲旀,李衡遠·鄭性秀等段,竝只功減一等,金學模·李愚謙·李用觀·韓重履·洪璋燮等段,竝只功議各減一等爲良如敎。又啓目粘連,富寧前府使韓鎭華矣本府議啓內,還穀法意何等嚴重,而官自犯用,吏亦偸食,已是蔑法是白兺除良,勒貸民穀,以還彌縫,査得結米,亦爲取用,全無顧忌之心,自歸貪鄙之科,以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,洪原前縣監李漢容矣本府議啓內,倉庾之枵竭,雖緣曠官而未察,民錢之稱貸,尙有餘數之未報,俱有所失,難以參恕,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,丹陽前郡守閔璜世矣本府議啓內,殺獄所重,關係何如,而始也掩置,末乃發覺是白乎所,雖已貶罷,有難全恕,以此照律,罪杖六十收贖,奪告身一等,私罪,奉敎依允爲旀,功減一等爲良如敎。又照目粘連,淸州前牧使李祖植,全義前縣監金鳳敍等矣本府議啓內,李祖植段,繡啓臚列,固非一段,法例所關,凡爲五條是白乎所,還錢之那移取用也,新舊逋之通瀜幻弄也,田稅米太大同錢布價之擬減捧賂也,稅納貿米之襲謬取剩也,巡兵營作錢之加執立本也。俱爲厲民之政,自歸蔑法之科是白遣,外此許多利己之事,有難一一具論,以此照律爲白乎旀,金鳳敍段,三色米之竝入官需,而都數計之裁減,自在其中,需米價之異於市直,其勢固然,則本非取剩是白乎矣,第其査結之仍歸舊官用,未免襲謬之失,以此照律罪,李祖植段,以那移律,杖一百收贖,告身盡行追奪,流三千里定配,金鳳敍段,以不枉法律,杖一百收贖,告身盡行追奪,流三千里定配,竝只私罪,奉敎依允爲旀,李祖植段,功議各減一等,金鳳敍段,功減一等爲良如敎。又啓目舒川前郡守李喆榮原情云云。問目內辭緣,泛稱遲晩,刑推得情,何如?判付啓除刑推議處爲良如敎。又啓目,韓山前郡守韓益東,禮山前縣監李正觀,海美前縣監成載昭,迎華察訪洪憲榮等原情云云。傳旨內辭緣,泛稱遲晩,竝只刑推得情,何如?判付啓竝只除刑推議處爲良如敎。又啓目,高嶺前僉使李台成原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,忠淸前監司趙雲澈原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
李裕元,以義禁府言啓曰,卽接月令醫員趙行儀手本,則以爲,時囚罪人趙雲澈,素患疝積之症,處冷添劇,肚臍橫亘,食飮全却,目下症形,實爲危劇云。罪人病勢如此,則一邊草記,一邊保放,曾有定式矣。趙雲澈,姑爲保放之意,敢啓。傳曰,知道。
又以義禁府言啓曰,保放罪人韓重履·李衡遠等,當爲還囚照律,而兩囚病勢俱爲添劇,不得還囚之意,敢啓。傳曰,知道。
又以義禁〈府〉言啓曰,因忠淸右道暗行御史宋廷和書啓,吏曹回啓內,舒川前郡守李喆榮,繡啓旣請令攸司稟處,更無可論爲辭。兵曹回啓內,忠淸前中軍鄭學基,前前中軍金鼎淵等,拿問處之事,傳旨,啓下矣。鄭學基下去黃海道海州地,金鼎淵,下去忠淸道大興地云。依例發遣府書吏竝拿來,李喆榮,今方待命,拿囚之意,敢啓。傳曰,知道。竝待待命拿囚。
上在昌德宮。停常參·經筵。
藥房提調趙冀永,左承旨任百秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
任百秀啓曰,明日召對,取稟。傳曰,停。
李光載啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
金鼎集啓曰,假注書鄭煥翼時無職名,令該曹依例付軍職,冠帶常仕,何如?傳曰,允。
司諫前望單子入之,趙元植落點。
行大司憲徐箕淳,大司諫李經在,執義申佐模,司諫趙完植,應敎金在根,掌令申泰運·朴斆默,持平朴浚愚·尹堉,獻納李裕膺,校理洪祐健,副校理趙然昌·兪致善,修撰洪在重·金世均,副修撰沈敬澤·趙在應等啓曰,噫,彼秉鉉,卽窮天地亘萬古所未有之劇逆大憝也。威權之專擅而脅制朝廷,聚貨之無厭而藉賣假托,前後罪犯,至憯至妖,箚啓論列,皆已備盡,而至於辛丑岐貳之論,渠亦北面於殿下之廷者也。顧焉敢萌諸心發諸口乎?此非但殿下之罪人也,卽宗社之罪人也。刀剮手磔,猶不足以伸王章,食肉寢皮,亦不足以夬輿憤也。凶如賊鉉,凶如賊鉉,而妖腰亂領,尙此假息於覆載之間者,古今天下,寧有是哉?若其妖龜·凶鳳,是父是子,共濟其惡,十手所指,萬口喧藉,眞贓畢露,斷案旣具,卽所謂國人皆曰可殺,而天討尙靳夬擧,島置遽下成命,遂使巨慝,徑先發去,邦憲由是而莫施,輿論因此而愈沸,此臺閣之臣,所以相率聲討,不避煩瀆,而不得請則不已者也。伏乞聖明,廓揮乾斷,巨濟府島置罪人秉鉉,亟降設鞫之命,以正亂逆之罪焉。答三司合辭曰,勿煩。
傳于金益文曰,向來都憲疏,未始非出於公共之論,而其中一二句語,大有不審之罪,翼宗朝時,何嘗有擯而遠之之事,至於惎間二字,又非章奏間遽爾登聞者,則初不指的,疑眩說去者,果是何意?趙秉鉉之許多負犯,幾盡掀露,則何患聲討之無辭,而以此二句,肆然攙入者,究其旨意,寧不駭惋?歷日思之,有不可以論思而置之勿問。前前大司憲李穆淵,姑先施以削黜之典,以懲譸張之習。
行大司憲徐箕淳,大司諫李經在,執義申佐模,司諫趙完植,應敎金在根,掌令申泰運·朴斆默,持平朴浚愚·尹堉,獻納李裕膺,校理洪祐健,副校理趙然昌·兪致善,修撰洪在重·金世均,副校理沈敬澤·趙在應等啓曰,臣等不避瀆擾之悚,敢效明張之義,齋心聚首,顒俟夬斷之兪音,及伏奉批旨下者,有勿煩之命,臣等相顧愕眙,繼以慙恧者,誠淺辭拙,有不足以仰格宸聽也。噫嘻,以秉鉉之負犯,秉鉉之凶慝,三尺未施,一縷猶貸,則刑政之失當,群情之拂鬱,將復如何哉?秉鉉之許多罪犯,南山之竹,固不可罄書,而若其辛丑岐貳之論,卽爲渠衆惡之首也。渠苟有一毫臣分,焉敢倡說無嚴,若此之甚乎?思之膽掉,言之肉顫,臣等雖是駑劣之品,粗解鷹逐之義,而問其職則臺閣也,問其事則懲討也。目見其所必討所必誅,而徒懷嚴畏之心,跼蹐低回,不思所以沐浴沬飮,使亂賊就當被之律,則國家之置臺閣,將焉用彼哉?且公議之重,不可遏也,王章之嚴,不可越也。今此齊聲之討,卽建天地亘古今不易之公議也。公議所存,王章行焉,苟或違是,則國不得爲國,人不得爲人,豈不凜然乎哉?玆敢冒死申籲。伏乞夬允臣等之請,使王法伸而輿憤洩焉。答三司合辭曰,勿煩。
李光載,以兵曹言啓曰,來十一月十二月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以備邊司言啓曰,卽見咸鏡監司李嘉愚分等狀啓,則安邊等十五邑,置之稍實,鏡城等五邑鎭,置之之次,富寧等五邑,置之尤甚,後錄諸條,竝請令廟堂,稟旨,分付矣。其一,元還餉,尤甚邑,四分一以相當穀,準折代捧,待明秋還作本色事也。其一,富寧·茂山·穩城·甲山·三水等五邑丙午停退還餉,姑令仍停,待明秋準捧事也。其一,乙未停退新還,依前仍停事也。其一,茂山癸未査得虛留蕩減餘條,依前仍停事也。其一,尤甚邑,限明秋勿定配所事也。其一,明川以南進捧吏停止事也。其一,推奴徵債,限明秋防塞事也。三等分劑依施,還穀折代,有違糴法,不容遽議,而峽野各穀,優劣懸殊,則專責本色,民情宜念,特依分數代捧,丙午停退,卽是新還,今年北農,又非失稔,而何可遽請仍停,無所留難乎?使之依式準捧,乙未停退,癸未虛留,似難竝督,與尤甚邑勿配,進吏停止,推徵防塞,依狀請施行,何如?傳曰,允。
金益文,以義禁府言啓曰,時囚罪人李愚謙·鄭性秀等,杖六十徒一年定配照律公事判付內依允。李愚謙,功議各減一等,鄭性秀,功減一等事,命下矣。李愚謙功議各減一等,減徒加杖,杖九十收贖,奪告身四等,鄭性秀功減一等,減徒加杖,杖一百收贖,告身盡行追奪,竝放送之意,敢啓。傳曰,知道。
又以義禁府言啓曰,時囚罪人韓鎭華·李祖植,各杖一百流三千里,金鳳敍,杖一百流二千里,柳觀升,杖九十徒二年半照律公事判付內依允。韓鎭華·李祖植等,功議各減一等,金鳳敍,功減一等事,命下矣。韓鎭華,功議各減一等,杖九十收贖,告身盡行追奪,忠淸道永同縣會洞驛,徒二年半定配,李祖植,功議各減一等,杖九十收贖,告身盡行追奪,黃海道遂安郡位羅驛,徒二年半定配,金鳳敍,功減一等,杖一百收贖,告身盡行追奪,忠淸道稷山縣成歡驛,徒三年定配,柳觀升,杖九十收贖,告身盡行追奪,江原道通川郡朝珍驛,徒二年半定配,而以議啓內辭意,具罪目,依例發遣府羅將,押送于各其配所,何如?傳曰,允。
上在昌德宮。停常參·經筵。
金鼎集啓曰,假注書金德根身病猝重,勢難察任,今姑改差,何如?傳曰,允。
金德根改差,代以李承澤爲假注書。
金益文啓曰,兩司諸臣有時急稟達事,來詣閤外請對矣。答曰,前後批旨已悉予意,而況處分已下之後,何可如是煩聒乎?卽爲退去。
又啓曰,兩司諸臣,雖伏承前後批旨,已悉予意,而況處分已下之後,何可如是煩聒乎?卽爲退去之敎,而亂逆尙逭當律,輿情去益抑鬱,愚憤所激,按住不得,不避瀆擾,更爲冒死求對矣。答曰,退去。
又啓曰,應敎金在根,校理洪祐健,副校理趙然昌·兪致善,修撰洪在重·金世均,副修撰沈敬澤·趙在應,謂以情踪,有難晏然,陳疏徑出,原疏以國忌齋戒,纔已退却矣。合辭未承批前,遽然徑出,事未前有,誠極駭然。竝所當重勘,而本院請推之外,無他可施之罰,何以爲之?敢稟。傳曰,未知有何情勢,而合辭承批之前,遽然徑出,極爲駭然,當該玉堂,竝罷職。
傳于李光載曰,玉堂有闕之代,前望入之。
玉堂前望入之,應敎李寅奭,校理李殷相,副校理吳致淳·洪翼燮,修撰朴承輝·沈承澤,副修撰兪錫煥·鄭駿容落點。
李光載啓曰,新除授副校理洪翼燮,修撰沈承澤,副修撰兪錫煥,方在削職中,何以爲之?敢稟。傳曰,蕩滌敍用。
又啓曰,玉堂上下番俱空,事甚未安。新除授應敎李寅奭,校理李殷相,副校理吳致淳·洪翼燮,修撰朴承輝·沈承澤,副修撰兪錫煥·鄭駿容,竝卽牌招,推移入直,何如?傳曰,允。
李光載,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲〈無頉〉。此後看護等節,另加申飭之意,敢啓。傳曰,知道。
又以戶曹言啓曰,時御所內各司雨漏,當爲修改,而時値寒節,依近例待明春擧行之意,敢啓。傳曰,知道。
判府事鄭元容·權敦仁·金道喜,右議政朴晦壽等箚曰,伏以臣等,於前前大司憲李穆淵削黜傳敎,有萬萬惶恧不敢晏然者,夫逆鉉之斷案昭著,三司之大論方張,而二字句語,旣發於憲疏,一辭聲討,狼籍於箚啓,臣等之只認以莫大罪案,不免爲隨衆臚列者,雖出於懲討之是急,而今於處分之下,其不審譸張之罪,臣等亦無所自逃矣。明張致討,固不當疑眩說去,章奏文字,亦何等審擇爲辭,而忱誠欲效鸇逐,旨意徒歸滑圇,其不審譸張,臣與憲臣,固無異同,今何可强分先後,恬然不思所以自列乎?敢冒悚蹙,聯陳短箚,伏願亟降威罰,以安賤分焉。取進止。答曰,省箚具悉。卿等之懇,狀事根由,罪在首發,而已懲討方張之時,旣不能明知其指的,則過去攙入,理勢無怪,以此自引,豈不萬萬過當乎?卿等其安心,諒予罄悉之意。仍傳于李光載曰,此批答,遣史官傳諭。
獻納李裕膺疏曰,伏以臣昨奉薇垣除旨,來詣臺廳,連爲合辭之際,伏見傳敎下者,以前前大司憲李穆淵疏語中不審之句,有削黜之命矣。臣於日前,猥忝館職,聯隨諸僚之後,粗效沬飮之章,而計多罪案之聲討也。引用憲疏之句語,不思旨意之如何,惟知臚列之無餘,今於處分之下,臣之不能致審之罪,實無所逃,顧何敢諉以先後之有間,宴然自揜,不思所以自列乎?昨値詣臺,懲討方張,不敢爲引避之計,退伏私次,悚恧轉深,達宵徊徨,今始陳暴。伏乞聖明,亟降威罰,以昭法紀焉。臣於請勘之中,何敢論他,而噫,彼秉鉉,卽窮凶絶悖之劇惡大憝也。凶謀逆節,到今掀露無餘,臣於合辭中,臚列備至,兪音靳持,三尺莫伸,一縷尙貸,豈可曰國有典刑乎?伏望殿下,淵然深思,廓揮乾斷,巨濟府島置罪人秉鉉,亟允設鞫之請,俾王章伸而輿憤洩焉。臣無任云云。省疏具悉。不見相箚之批乎?爾亦不必自引矣。
上在昌德宮。停常參·經筵。
金鼎集啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
金益文啓曰,兩司諸臣連伏承退去之命,而懲討之大義政急,沸菀之公議難遏,披瀝爭執,期於得請,又敢冒萬死求對矣。傳曰,退去。
李宗秉啓曰,玉堂諸臣有時急稟達事,來詣閤外請對矣。傳曰,退去。
金益文啓曰,三司諸臣,雖伏承退去之命,而王章之三尺莫伸,巨慝之一縷尙貸,衷情轉激,冒萬死更爲求對矣。傳曰,退去。
金鼎集,以弘文館言啓曰,新除授副校理吳致淳,時在京畿安城地,經筵入番事緊,請斯速乘馹上來事,下諭。傳曰,許遞。
傳于金益文曰,臺諫·玉堂竝許遞,前望單子入之。
傳于金益文曰,三使臣留待。
傳于金益文曰,三使臣入侍。
金益文啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
金鼎集啓曰,玉堂備員間視事頉稟之意,敢啓。傳曰,知道。
金鼎集,以纂輯廳摠裁官意啓曰,本廳郞廳前應敎李寅奭,前修撰朴承輝,時無職名,令該曹口傳付軍職,何如?傳曰,允。
金益文啓曰,纂輯廳入直郞廳李寅奭,謂以時無職名,空番出去,事未前有,萬萬未安,所當重勘,而本院請推之外,無他可施之罰,何以爲之?敢稟。傳曰,拿處。
李光載,以都摠府言啓曰,今日入直內三廳武兼·禁軍及軍兵等,當爲中日習射技放,而拜表相値,不得設行之意,敢啓。傳曰,知道。
金益文,以刑曹言啓曰,以司謁口傳下敎內,永溫翁主墓所火巢內犯斫漢朴壽吉·劉寬伊,移刑曹事,命下矣。謹按律文,則大典通編禁制條,有曰墓木犯斫者,杖一百徒三年,朴壽吉·劉寬伊等,竝依此律,各決杖一百後,壽吉,黃海道平山府,寬伊,忠淸道稷山縣定配所,竝卽押送之意,敢啓。傳曰,知道。
備邊司薦望,以趙冀永爲廣州留守。
兵曹口傳政事,副司果單李寅奭·朴承輝。
護軍洪學淵疏曰,伏以臣於兩司詣臺討逆方張之時,伏奉都憲特點,忠憤所激,力疾出肅,始爲合辭仰籲,而賊鉉之許多罪案,已爲章疏中著發者,固當逐條臚列,而二字句語,亦入於其間,雖昧旨意之何如,未免隨衆而遽書矣。卽伏見前前都憲李穆淵處分之敎,始知爲初不指的而說者矣。臣惶恧悚懼,靡所自措,聲討之辭,固宜明的,而不能審擇之罪,臣何以獨逭乎?玆敢冒罪自列。伏乞聖明,亟降威罰,以警具僚焉。臣無任云云。答曰,省疏具悉。卿之自列,亦涉過當矣。
直閣尹致英,待敎金炳德疏曰,伏以臣等,伏見傳敎下者,有前前大司憲李穆淵削黜之命矣。臣等滿心驚惶,繼以慙恧,誠不知措躬之所也。噫,彼秉鉉事,卽擧國之所共討也。李穆淵之疏出,而其許多負犯,掀露無蘊,臣等愚昧,只謂懲討之辭,皆有指的臚列,臚列之語,皆有依據,無或以疑似之事,攙入於章奏之間,首發於明張之際,故群情由是轉激,聯籲有若謄傳,今於處分之下,始知二句語之專出於疑眩譸張之計,臣等相顧愕眙,直欲鑽地而不可得也。臣等之矇然昧然無知妄作,至此之甚,到今追惟,惶汗浹背,豈可以隨人聠參已遞本職,晏然自恕,倖逭當被之律哉?玆敢短章自劾,仰瀆崇嚴,伏乞聖明,俯賜鑑諒,亟降威罰,以昭法紀,以安私分焉。臣等無任云云。答曰,省疏具悉。爾等之追引,亦豈不太過乎?
副校理洪翼燮疏曰,伏以臣鹵莽譾劣,百無肖似,月前猥從諸臺之後,聠陳懲討之章,而呈徹太晩,句語囫圇,貽羞溺職,罪固難逃,而聖度天大,罰止譴削,縮伏訟愆,數月于玆矣。玉署特點,忽下於夢想之外,恩敍繼降,召牌踵臨,自念無狀,何以得此異數於聖明也?臣感恩怵義,雖欲蹶趨承,而餘悚尙切,無以冒膺。伏乞聖慈,亟降威罰,以安私分焉。臣雖不敢以見職自居,而事在目下,忠憤轉激,按抑不得,來詣朝房,玆敢仰籲。伏惟殿下垂察焉。噫嘻,凶逆從古何限,而豈有如今日秉鉉者哉?千罪萬惡,咸萃一身,前後諸臣之臚列,逆鉉之許多負犯,不可勝誅,妖龜·凶鳳,同惡相濟,是父是子,至奸至憯,十手所指,萬口喧傳,而最其辛丑岐貳之說,乃敢萌諸心而發諸口,是可忍也,孰不可忍也?此渠必誅之斷案,罔赦之眞贓也。朝廷之聲討方嚴,而島置之成命遽下,使其妖腰亂領,尙今假息於覆載之間,豈可曰國有三尺乎?王章未伸,輿憤益切。伏願聖明,廓揮乾斷,島置罪人秉鉉,亟令王府,設鞫得情,夬正典刑焉。臣無任云云。省疏具悉。向來事,何必追引?尾附事,處分旣下,勿煩,爾職已遞改矣。
修撰沈承澤疏曰,伏以臣於向者,猥隨諸臺之後,聯陳懲討之章,而綴辭之際,句語囫圇,呈徹之時,更鼓已深,名以臺閣,溺職若此,而罪重罰輕,只止譴削,退而縮伏,內自訟愆,數朔于玆矣。迺者玉署特點,忽下於千萬夢想之外,恩敍繼降,召牌嚴臨,臣聞命惝怳,益不知措躬之所也。聖度天大,雖加寬恕,臣何敢以薄警旋宥,自以爲倖,靦然冒進也哉?伏乞聖慈,亟降威罰,以爲不職者之戒焉。臣雖不敢以見職自居,事在目下,忠憤所激,按抑不得,來詣朝房,玆敢仰籲。惟殿下垂察焉。噫嘻,痛矣。劇逆大憝,從古何限,而豈有如今日秉鉉者哉?前後諸臣之箚啓臚列,千罪俱發,萬惡咸備,威福之擅行,而敢肆欺蔽,貨賂之廣聚,而假托公用,妖龜·凶鳳,同惡相濟,是父是子,至憯至奸,十手所指,萬口莫掩,而最其辛丑岐貳之說,渠亦北面於殿下之廷者,而乃敢萌諸心發諸口乎?思之膽掉,言之髮豎,眞贓畢露,斷案已成,而尙今假息於覆載之間者,豈可曰國有三尺乎?千剮萬磔,未足以夬神人之憤,而成命遽下於島置,大臣三司聯籲已久,尙靳一兪,王章未伸,輿憤益切。伏願聖明,廓揮乾斷,島置罪人秉鉉,亟令王府,設鞫得情,夬正典刑焉。臣無任云云。省疏具悉。向來事,何必追引?尾附事,處分旣下,勿煩,爾職已遞改矣。
副修撰兪錫煥疏曰,伏以臣魯鹵莽譾劣,本不足備數於淸朝耳目之任,而月前猥忝掌憲之職,聠陳懲討之章,辭不達意,句語囫圇,晩時呈徹,更鼓已深,其爲羞臺閣而辱朝廷,臣固自知,而聖度天大,罰止譴削,縮伏訟愆,久益靡措。迺者玉署特除,忽下於夢想之外,繼而有甄敍之命,顧臣無似,何以得此異數也?召牌嚴臨,餘悚冞切,固何敢以薄警旋宥,冒榮倖恩,晏然爲承膺之計也哉?伏乞聖慈,俯垂鑑諒,亟降威罰,以爲溺職者之戒焉。臣雖不敢以見職自居,而事在目下,義重沐浴,忠憤轉激,進詣朝房,陳章仰籲,惟殿下垂察焉。噫嘻,痛矣。亂臣賊子從古何限,而豈有如今日秉鉉者哉?千罪萬惡,國人皆曰可殺者也。加之以妖龜·凶鳳,是父是子,聚首綢繆,同惡相濟,擅行威福,敢肆欺蔽,假托公用,廣聚貨賂,許多負犯,諸臣之前後聲討,已盡無餘,而至於辛丑岐貳之說,乃敢萌諸心而發諸口,是可忍也,孰不可忍也?此非但殿下之罪人,卽是宗社之罪人也。凶如賊鉉,眞贓畢露,逆如賊鉉,斷案已成,千剮萬戮,猶未足以洩輿憤,而尙此假息於覆載之間,其可曰國有三尺乎?嚴正之箚啓方張,島置之成命遽下,大臣·三司歷日聯籲,兪音尙靳,王章未伸。伏願聖明,亟揮乾斷,島置罪人秉鉉,亟令王府設鞫得情,夬正典刑,俾洩神人之憤焉。臣無任云云。省疏具悉。向來事,何必追引?尾附事,處分旣下,勿煩,爾職已遞改矣。
副修撰鄭駿容疏曰,伏以臣於日前,猥隨諸臺之後,以逆鉉懲討事,旣陳聯箚,又參合辭,而特蒙恩遞矣。卽伏見傳敎下者,有前前大司憲李穆淵削黜之命,臣驚惶恧蹙,無地自容。噫,彼鉉賊,卽覆載所不容,神人所共誅之極惡大憝也。千罪萬惡,指不勝屈,而第玆二字句語,臣全昧其旨意,而旣出於李穆淵之疏,繼此而箚啓者,擧皆謄傳,則其在明張之義,不敢不隨衆臚列,而及奉聖敎,始知李穆淵之初不指的,疑眩說去,而全出於譸張之習,臣不覺惶汗之浹肯也。祗緣臣之愚迷,矇然登聞於章奏之際者,到今追惟,雖欲自恕而不可得矣。迺者玉署特點,忽下於千萬夢想之外,召牌嚴臨,臣聞命惝怳,雖不得不來詣朝房,而以若情踪,何敢晏然冒膺也哉?玆敢短章自列。伏乞聖明,俯賜鑑諒,亟降威罰,以懲不審之罪焉。臣無任云云。省疏具悉。已諭於前都憲之批,而爾職已遞改矣。
丁未十月二十七日午時,上御誠正閣。三使臣入侍時,左副承旨金益文,假注〈書〉李承澤,記事官洪祐命·金炳雲,冬至兼謝恩正使成遂默,副使尹致定,書狀官朴商壽,以次進伏訖。上曰,史官分左右。上曰,三使臣進前,奏職姓名。遂默等以次進前,各奏職姓名訖。上曰,今番包蔘,新定式之後,自松都·灣府,想應察飭,而使臣亦爲各別操束,俾無如前之弊,而書狀則職是行臺,尤宜另加糾察,以法從事,而正副使亦隨事操飭,好矣。若或不然,當有不飭之責,須各着念,可也。上曰,遠路無事往還也。仍命賜貂帽·扇子·臘劑等種,挾侍跪傳于益文,益文祗受,跪傳于遂默等,遂默等以次祗受訖。上曰,三使臣先退。遂默等先退。仍命史官就座,又命退,承史以次退出。
上在昌德宮。停常參·經筵。
金益文啓曰,大司憲·執義·掌令二員,持平二員未差,監察茶時之意,敢啓。傳曰,知道。
備忘記,全羅左水使鄭壽基下直,長弓一張,長箭一部,片箭一部,筒兒一箇賜給。
以咸鏡監司李嘉愚狀啓,富寧等邑人命渰死事,傳于李裕元曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
兵曹口傳政事,護軍單尹致定。
李光載,以兵曹言啓曰,二軍色正郞朴承輝,移拜玉堂,纔已遞改矣。本色專管經費,數遞可悶,今姑仍任,何如?傳曰,允。
又以都摠府言啓曰,副摠管趙亨復,以漢城府右尹,本府坐起晝仕出去之意,敢啓。傳曰,知道。
又以總衛營言啓曰,本營屬三鎭營束伍軍兵等今秋官鎭門聚點,各邑俱爲設行,而其中有堤堰修築處,則依例代點赴役事,報牒齊到之意,敢啓。傳曰,知道。
又以義禁府言啓曰,保放罪人趙雲澈,當爲議處,而兩繡所論,俱係不法,按藩之臣,事體自別,本事虛實,合有審覈,所當行査,而行査一款,臣府不敢擅便,令廟堂稟處,何如?傳曰,允。
又以備邊司言啓曰,因義禁府草記,保放罪人趙雲澈,當爲議處,而兩繡所論,俱係不法,按藩之臣,事體自別,本事虛實,合有審覈,所當行査,而不敢擅便,令廟堂稟處事,允下矣。繡論請査,原係飭禁,而按藩之臣,事體稍異,奏當之地,直爲議律,宜有鄭重,令該道道臣行査登聞後,自該府勘處,何如?傳曰,允。
又以義禁府言啓曰,前前大司憲李穆淵,施以削黜之典事,承傳,啓下矣。李穆淵削黜之意,敢啓。傳曰,允。
義禁府啓目粘連,向前李喆榮亦,繡啓之許多論列,俱係細瑣,而囚供之逐條辨明,亦有依據是白乎矣,査得結之督徵以納,造船錢之支站冒減,有違法意,尤難容貸,以此照律,何如?判付啓依允。又啓目粘連,向前李台成亦,餉米之出給布商,跡近那貸,而需米相混,價直之因循見減,事涉乖當,而時直各異是如是白乎乃,繡啓指的,法意自在,以此照律,何如?判付啓依允。又啓目粘連,向前韓益東段,軍納錢之預捧料販,自有月當之定限,詳定米之疊下査徵,謂有營題之可據是白遣,至於稅船添載,繡論雖有指的,爰辭不無分疏,以此照律爲白乎旀,李正觀段,還錢分給,前期雖遠,京納那貸,經法有違是白兺除良,官又犯用,尤難容恕,以此照律爲白乎旀,成載韶段,還錢之排定各面,雖云分給,該吏之從中乾沒,未能覺察,事涉失檢,罪難全恕,以此照律爲白乎旀,洪憲榮段,官是馬曹,職在攻駒,而雖緣事力之不敷,未免闕額之多數,溺職之罪,在所難免,以此照律,判付啓依允。
漢城判尹李憲球疏曰,伏以臣罪著不職,恩荷薄勘,屛伏荒郊,滿心自訟,不自意京兆特簡,繼有甄敍之命,榮祝之至,冞增悚蹙,臣以無似,冒叨風憲之長,適値有事之會,而伊時處分之過於容貸,廷論國言之所抑菀也。夫旣有獲借方寸之便,則進身天陛,冀有以究其當究,不得請不止,卽職任之所由然,義分之所宜爾,設有巧湊難强之疾,此不過爲區區一己之微私,而乃敢偃息床笫,只使一二僚臺隨例進參者,以臣揆臣,無辭可恕,聖度天大,罰止譴罷,匪怒之敎,縱切感惶,隳曠之失,自知甚審,今若憑恃寵靈,不思懲艾之道,則不幾近於無忌憚之科也。且臣癃衰之質,日憊月困,冬候所乖,痰嗽越劇,晝霄嘔咯,殆將頃刻垂盡,以今病狀,殊無時日起動之望,冒悚齎慄,略暴情實。伏乞聖慈,俯賜鑑諒,亟遞臣所有職名,以便公私,千萬幸甚。臣無任云云。答曰,省疏具悉。往事何至於追引乎?卿其勿辭行公。
戶曹參判尹致定疏曰,伏以臣銜命辭陛,退出郊畿,回瞻觚稜,尤不勝戀結之忱。第臣見縻戶曹參判,職忝佐貳,非比閒漫,從前出疆,輒皆蒙遞,玆敢照例陳章。伏乞聖明,亟賜遞解焉。臣無任云云。答曰,省疏具悉。所請依施。
副護軍李源達疏曰,伏以臣於日前,冒忝臺職,以逆鉉懲討事,粗效沐浴之義,敢陳聯名之箚,及伏奉批旨,不賜允許,臣竊不勝抑鬱之際,李穆淵,以其時都憲,先呈獨疏,繼以聯箚,臣祗知其罪案之莫大,聲討之爲急,而與衆聯參旋,又謄傳於發啓,及伏見李穆淵處分命下之敎,臣始知其疏中二字句語,初不指的,疑眩說去,而全出於譸張之習,臣不覺愕然悚慄,惶汗浹背,祗緣臣之愚迷瞢瞀昧然引用者,至今追惟,尤伏切萬萬懍蹙之至。臣何敢以先後之有間,晏然自恕,倖逭當律乎?玆敢悉暴顚末,短章自列。伏乞聖明,俯賜鑑燭,亟降威罰,以懲不審之罪焉。臣無任云云。省疏具悉。已諭於諸批,爾亦不必追引矣。
上在昌德宮。停常參·經筵。
金益文啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于任百秀曰,藥院都提調有闕之代,前望單子入之。
內醫都提調前望單子入之,判府事鄭元容落點。
傳于任百秀曰,藥房提調有闕之代,前望單子入之。內醫提調前望單子入之,金東健落點。
傳于任百秀曰,藥房提調許遞,前望單子入之。內醫提調前望單子入之,趙斗淳落點。
任百秀啓曰,奉常寺官員來言,慶尙道封進薦新靑魚,提調當爲看品,而都提調朴晦壽有身病,提調成遂默奉命出疆,不得擧行云,何以爲之?敢稟。傳曰,提調許遞,前望單子入之。
奉常提調前望單子入之,朴永元落點。
金鼎集,以吏曹言啓曰,今此景慕宮朔祭大祝前修撰沈承澤,時無職名,令該曹口傳付軍職,何如?傳曰,允。
義禁府照目粘連,韓山前郡守韓益東,禮山前縣監李正觀,海美前縣監成載韶,迎華察訪洪憲榮等矣本府議啓內,韓益東段,軍納錢之預捧科販,自有月當之定限,詳定米之疊下査徵,謂有營題之可據是白遣,至於稅船添載,繡論雖有指的,爰辭不無分疏,以此照律爲白乎旀,李正觀段,還錢分給,前期雖遠,京納那貸,經法有違是白兺除良,官又犯用,尤難容恕,以此照律爲白乎旀,成載韶段,還錢之排定各面,雖云分給,該吏之從中乾沒,未能覺察,事涉失檢,罪難全恕,以此照律爲白乎旀,洪憲榮段,官是馬曹,職在攻駒,而雖緣事力之不敷,未免闕額之多數,溺職之罪,在所難免,以此照律罪,韓益東·成載韶等段,以不應爲事理重律,各杖八十收贖,奪告身三等,李正觀段,以那移律,杖一百收贖,告身盡行追奪,流三千里定配,洪憲永段,以違令律,笞五十收贖,解見任別敍,竝只私罪奉敎依允爲旀,韓益東·李正觀·洪憲永等段,功議各減一等,成載韶段,功減一等爲良如敎。又照目粘連,舒川前郡守李喆榮矣本府議啓內,繡啓之許多論列,俱係細瑣,而囚供之逐條辨明,亦有依據是白乎矣,査得結之費徵以納,造船錢之支站冒減,有違法意,尤難容貸,以此照律,罪杖八十收贖,告身盡行追奪,徒二年定配,私罪,奉敎依允爲旀,功議各減一等爲良如敎。又照目粘連,高嶺前僉使李台成矣本府議啓內,餉米之出給布商,跡近那貸,而需米相混,價直之因循見減,事涉乖當,而時直各異是如是白乎乃,繡啓指的,法意自在,以此照律,罪杖一百收贖,告身盡行追奪,流三千里定配,私罪,奉敎依允,功議各減一等爲良如敎。又啓目,公州前判官權永圭,唐津前縣監成載琬,德山郡守朴峻陽等原情云云。傳旨內辭緣,泛稱遲晩,竝只刑推得情,何如?判付啓竝只刑推議處爲良如敎。又啓目,咸興前前判官趙雲始原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,忠淸前前中軍金鼎淵原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,纂輯廳郞廳李寅奭原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
金益文,以義禁府言啓曰,時囚罪人李台成,杖一百流三千里,李喆榮,杖八十徒二年,李正觀,杖一百流三千里照律公事判付內,依允。竝功議各減一等事,命下矣。李台成,功議各減一等,杖九十收贖,告身盡行追奪,黃海道長連縣朴山驛,徒二年半定配,李喆榮,功議各減一等,杖六十收贖,告身盡行追奪,忠淸道槐山郡仁山驛,徒一年定配,李正觀,功議各減一等,杖九十收贖,告身盡行追奪,江原道楊口縣水仁驛,徒二年半定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
判府事金道喜箚曰,伏以臣狗馬賤疾,已成貞痼,積有歲年于玆矣。挽近以來,駸駸轉劇,未嘗有一日之少間,而乃於前月旬間,伏奉藥院之命,逖違之餘,榮感居先,義不敢言私,幸行隔日,陪扈是急,又不可煩瀆,故拚死冒膺,而實非病可以自力也。第臣病狀,他不暇枚陳,只是脚氣一祟,最爲難醫之症,而已爲聖鑑之所俯燭矣。當此暴寒,一倍肆劇,宛轉叫號,不省四到,候班隔夜,進參無路,玆敢短箚哀籲。伏乞聖慈,俯垂矜諒,亟遞臣嘗藥之任,不勝懇祝之至。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于任百秀曰,此批答,遣史臣傳諭。
上在昌德宮。停常參·經筵。
藥房提調趙斗淳,副提調金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李光載,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
傳于任百秀曰,禮房承旨馳詣宗廟·徽定殿·景慕宮,奉審摘奸以來。
李光載啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
金益文啓曰,大司憲·執義·掌令二員,持平二員未差,監察茶時之意,敢啓。傳曰,知道。
臺諫前望單子入之,大司憲徐箕淳,大司諫李經在,執義趙完植,司諫申佐模,掌令申泰運·朴斆默,獻納李裕膺,持平朴浚愚·尹堉,正言趙雲卿·李容佐落點。
玉堂前望單子入之,應敎李寅奭,校理李殷相·洪翼燮,副校理朴承輝·沈承澤,修撰鄭駿容·趙熙哲,副修撰宋廷和落點。
任百秀啓曰,玉堂上下番俱空,事甚未安。新除授校理李殷相·洪翼燮,副校理朴承輝·沈承澤,修撰鄭駿容·趙熙哲,副修撰宋廷和,竝卽牌招,推移入直,何如?傳曰,允。
又啓曰,明日常參·經筵,取稟。傳曰,停。
任百秀,以弘文館言啓曰,新除授修撰趙熙哲,時在平安監營,經筵入番事緊,請斯速乘馹上來事,下諭。傳曰,許遞。
金益文啓曰,三司諸臣,義急懲討,相率叫閽,未承兪音,旋蒙恩遞,退伏私次,歷日憂憤,卽伏奉復除前職之命矣。國賊尙今假息,輿情久益憤激,玆敢更申前請,冒萬死來詣閤外求對矣。答曰,退去。
金鼎集,以內醫院都提調·提調意啓曰,年例各殿宮進上臘藥所入牛黃玖拾壹部捌分貳里伍毫,麝香貳佰肆拾玖部參分玖里貳毫及自今年加入牛黃壹錢肆分壹里玖毫,麝香貳部玖分參里參毫,竝令戶曹宣惠廳進排,而丙申定式牛黃貳拾陸部貳分柒里貳毫及自今年加入牛黃壹錢肆分壹里玖毫,以本院春秋兩等元貢中取用,何如?傳曰,允。
任百秀,以奎章閣言啓口,明日卽書香閣朔奉審日次,臣進詣擧行之意,敢啓。傳曰,知道。
李光載,以備邊司言啓曰,北關後運紙衣六百九十六領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
金益文,以義禁府言啓曰,備邊司啓辭內,因義禁府草記,保放罪人趙雲澈,當爲議處,而兩繡所論,俱係不法,按藩之臣,事體自別,本事虛實,合有審覈,所當行査,而不敢擅便,令廟堂稟處事,允下矣。繡論請査,原係飭禁,而按藩之事體稍異,奏當之地,直爲議律,宜有鄭重,令該道道臣行査登聞後,自該府勘處事,允下矣。以此辭意,自臣府今方行會於該道道臣之意,敢啓。傳曰,知道。
又以義禁府言啓曰,卽接月令醫員許源手本,則以爲,時囚罪人李寅奭素患疝積之症,處冷添劇,食飮全却,氣息奄奄云。罪人病勢如此,則一邊保放,一邊草記,曾有定式矣。李寅奭姑爲保放之意,敢啓。傳曰,知道。
上在昌德宮。停常參·經筵。
任百秀啓曰,明日常參·經筵,取稟。傳曰,停。
李光載啓曰,來初五日,朝參日次矣。敢稟。傳曰,停。
金益文啓曰,三司諸臣,雖伏承退去之命,而凶逆未勘,懲討斯急,兪音尙靳,忠憤轉激,更敢拚死請對矣。傳曰,退去。
又啓曰,三司諸臣,達宵叫閽,未借方寸之地,又伏承退去之命,愕然失圖,抑鬱繼切,劇逆大憝,罪惡貫盈,覆載之所不容,神人之所共怒,鬼蜮之情狀旣著,鯨鯢之誅殛未加,憂憤弸中,按住末由,不避煩瀆,冒萬死更爲請對矣。答曰,此人事,予豈無斟量,而辛丑云云,屢發於章奏,予何以知其虛實,而此人之得此聲於梁楚,果何故也?近日聲討,非不過情,而許久相持,徒損事面,島置罪人趙秉鉉,加施圍籬之典。今此處分,出於十分稱停,如或更煩,豈無處之之道乎?卽爲退去。
又啓曰,三司諸臣,卽伏奉批旨下者,有秉鉉加施圍籬之命,仍令臣等,卽爲退去,臣等相顧愕眙,繼之以抑菀,逆鉉貫盈之罪惡,淵鑑業已洞燭,而當律未施,處分止於島籬,仍使凶賊,一縷假息,古今天下,寧有是哉?王章由是而莫伸,輿憤由是而益沸,玆敢甘犯違命之懼,冒萬死更爲請對矣。傳曰,處分旣下之後,又如是煩聒,極爲駭然,求對三司,竝罷職。
假注書李承澤書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,主山及案山植木處看審是白乎則,松橡鬱密是白遣,自靑鶴亭,至舊失火處,面面周審,則老木稚株,叢匝茂盛是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎則,壇砌門墻,竝無圮傷處,而主山及案山,樹不甚盛是白遣,自文峴,至梨泰院後麓水閣峴,則土性瘠确,略有稚松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自雁峰伏兵峴,至畫景谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峰,所經外南山諸處,一一詳審是白乎則,別無斫痕之意,敢啓。傳曰,知道。
任百秀,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,今十一月十五日冬至朝賀,適値國忌齋戒,而前有退行之例,故令日官李秉洪推擇,則同月十九日爲吉云。以此日退行,磨鍊節目,何如?傳曰,允。
又以禮曹言啓曰,今十一月十五日冬至朝賀,以十九日退行事,草記允下矣。王大妃殿朝賀,當爲磨鍊,而謹稽謄錄,則在前如此之時,以異於常時,朝賀權停,只進表裏矣。今亦依此磨鍊之意,敢啓。傳曰,知道。
禮曹,今十一月十五日冬至朝賀,以十九日退行事,草記允下矣。應行節目,參考前例磨鍊爲白去乎,依此擧行,何如?判付啓,權停爲良如敎。
副修撰宋廷和疏曰,伏以,臣於向日堂箚,猥隨僚員之後,粗效明張之義,而第其遣辭中,攙入憲疏中句語,雖緣聲討爲急,不識旨意如何,期於臚列之無餘,自歸裁擇之不暇,而以臣論臣,亦有不審之罪。今於太廟享所,忽伏奉玉署除旨,兢悚尤切,莫知攸措,言無間於先後,罰不可以異同,顧何敢晏然冒進,不思所以自列乎?伏願聖明,亟加威罰,以昭法紀焉。臣於請罪之章,不宜贅他,而噫,彼逆鉉,窮凶絶悖之負犯,輿論之所共憤,王章之所必討,箚啓掀露,不有餘蘊,而尙逭誅殛之典,偃息覆載之間,三司之合辭求對,不止一再,而未蒙允許,將何以伸國綱而懲亂逆乎?伏乞殿下,淵然三思,廓揮乾斷,巨濟府島置罪人秉鉉,亟令王府,設鞫得情,夬正典刑,以洩神人之憤焉,臣無任云云。省疏具悉。已諭於諸批,不必追引,而尾附事,勿煩。
上在昌德宮。停常參·經筵。
任百秀啓曰,玉堂備員間,視事頉稟之意,敢啓。傳曰,知道。
李宗秉啓曰,大司憲·執義·掌令二員·持平一員未差,朴浚愚在外。監察茶時之意,敢啓。傳曰,知道。
任百秀啓曰,左副承旨金益文,今日不爲仕進,卽爲牌招,何如?傳曰,允。
備忘記,吉州牧使白能洙下直,長弓一張,長箭一部,片箭一部,筒兒一箇賜給。
傳于任百秀曰,臺諫·玉堂有闕之代,前望入之。
臺諫前望入之,大司憲李敦榮,大司諫韓正敎,執義權馦,司諫金樂壽,掌令李濟達·兪敎煥,獻納朴齊璿,持平尹載善落點。
玉堂前望入之,副應敎兪鎭五,校理沈敦永·兪錫煥,副校理沈宜冕·朴永輔,修撰鄭翊朝·洪羲宗,副修撰金會明·金炳冀落點。
李宗秉啓曰,新除授掌令李濟達,方在罷散中,何以爲之?敢稟。傳曰,敍用。
又啓曰,新除授副校理朴永輔,方在永刊仕版中,何以爲之?敢稟。傳曰,蕩滌敍用。
又啓曰,玉堂上下番俱空,事甚未安。新除授副應校兪鎭五,校理沈敦永·兪錫煥,副校理沈宜冕,朴永輔,修撰鄭翊朝·洪羲宗,副修撰金會明·金炳冀,竝卽牌招,推移入直,何如?傳曰,允。
任百秀啓曰,明日常參·經筵,取稟。傳曰,停。
以左副承旨金益文牌不進罷職傳旨,傳于李宗秉曰,只推。
以平安監司趙鶴年狀啓,慈山府民家失火事,傳于李裕元曰,聞甚矜惻,元恤典外,別加顧助,結構奠接之方,廟堂措辭,分付。
任百秀,以成均館行大司成意啓曰,本館入直,久任廊廳外,他郞不得入直,若有代員替直之事,則草記代直事,曾有定式矣。司成·直講未差,典籍柳來維受由在外,時無入直之員,以他郞官姑爲代直,何如?傳曰,允。
李宗秉,以兵曹言啓曰,宣傳官趙羲豊,內禁衛將趙義錫,五衛將趙羲贊·洪羲宣·李鳳緖·林輔榮·徐兗輔·鄭光禹,忠翊衛將徐典輔,忠壯衛將李憲廷,俱以病難供職,呈狀乞遞,竝改差,何如?傳曰,允。
又以兵曹言啓曰,每當儲窠之月,虛司果例不得循例區處,而在前積滯之時,有勿拘擬入之例,今亦依此擧行,以爲次次疎滯之地,何如?傳曰,允。
又以刑曹言啓曰,卽接江原監司朴宗吉文移,則麟蹄縣徒一年定配罪人李鎭浩,限滿云矣。取考曹上配案,則李鎭浩,以烙船色吏執稅太濫罪,丙午十月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,巨濟府島置罪人秉鉉,加施圍籬之典事,承傳啓下矣。依例發遣府都事,馳到于慶尙道巨濟府,罪人秉鉉前罪目,添書今番罪目,卽其地圍籬安置之意,敢啓。傳曰,知道。
又以義禁府言啓曰,保放罪人李寅奭,還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前權永圭段,貿米價之別給差人,有違事例,加下條之爲逋還錢,大非法意是白乎矣,仍舊而擧行之該吏自在,査簿而非貸之營題可據是如,爰辭雖云明辨,繡啓亦爲體重,以此照律爲白乎旀,成載琬段,拯米代錢之劃送,自有年條,則初無成逋,捧還餘條之私用詳定,反高時價,則安所取剩是如是白乎乃,四百兩之取用於還錢,旣云吏招,六十結之作納於都吏,歸之無名是白如乎,不可以爰辭之依據,有所參恕,以此照律爲白乎旀,朴峻陽段,大同未收之貸民,爲其準納,軍錢都捧之委吏,亦出防弊是白乎乃,役家錢之冒減,冶炭價之乾沒,俱失照檢,亦未覺察,以此照律,何如?判付啓依允。又啓目粘連,向前趙雲始,亦此囚所坐,專在於賣鄕一事,而爰辭明有依據,則有難直斷以入己之科是白遣,至於防役錢之餘數區處,縱云報營而捄弊是白乎乃,亦未免疎謬之失,以此照律,何如?判付啓依允。又啓目粘連,向前金鼎淵,亦取用耗費,雖是已例,旣載還簿,尙不備納,揆以法意,不可參恕,以此照律,何如?判付啓依允。又啓目粘連,向前李寅奭,亦時無職名,固難在公,而空番徑出,未免輕遽,以此照律,何如?判付啓依允。
判府事鄭元容·權敦仁·金道喜,右議政朴晦壽等聯名箚曰,伏以,臣等伏見昨夜傳敎下者,有島置罪人加施圍籬之典,繼又有求對三司譴罷之命,臣等愕然失圖,不勝憂歎之至。噫,彼鉉賊之許多罪犯,已悉於前後聯籲,不必更事架疊,而辛丑岐貳之論,至凶絶悖,不可但以無將不敬言也。情節畢露,衆口莫掩,負犯至重,萬剮猶輕,凡東土血氣之倫,莫不髮豎膽掉,誓不欲俱生,此誠君讎國賊,而人得以誅之者也。近日三司之叫閽力請者,實出於公共之憤,宜循群情,亟加嚴覈,使彼梟獍之類,遄伏鯨鯢之誅,卽王政之所當然,而今此加律,遽止圍籬,凶窮惡極之如此賊者,其將不加顯戮,假息海島而止乎,國有典刑,寧有是也?三司,殿下之耳目,而遞罷相續,遽加摧折,强拂莫遏之公議,久屈當施之常刑,是豈臣等所仰望於聖明也哉?夫法者,天下之公物也,雖以人主之尊,不得以低昂,法可以低昂,則亂逆無所懲畏,典憲自此隳壞,國家將來之憂,有不可勝言矣。達宵繞壁,不容泯默,玆敢相率聯籲,伏願殿下,淵然深思,亟降嚴鞫之命,俾王章伸而亂萌折焉。取進止。答曰,省箚具悉卿等之懇。前後批旨與傳敎,罄悉予意,而此事之極存商量,卿等亦庶幾諒之矣。仍傳于李宗秉曰,此批答,遣史官傳諭。
修撰鄭翊朝疏曰,伏以,臣於前月,獲叨三司之列,猥隨諸僚之後,義重沐浴,陳辭聯籲,而賊鉉之許多罪案,已爲憲疏中著發者,隨衆臚列,二字句語,雖昧旨意之如何,一辭聲討,未免疏語之同歸,今於前前都憲李穆淵處分旣下之後,臣之愚迷矇昧,不能審擇之罪,益復著明,而其何可以獨逭當被之律乎哉?到今追惟,雖欲自恕而不可得矣。玉署特點,忽下於千萬夢想之外,召牌儼臨,情踪惶蹙,玆敢短章自列,伏乞聖明,俯垂鑑諒,亟降威罰,以懲不審之罪焉。臣於請勘之章,何敢贅他,而噫,彼賊鉉貫盈之罪,窮凶絶慝,掀露無蘊,臺閣之求對,已至多日,島籬之加典,尙貸一縷,王章由是莫伸,輿憤由是益沸,其可曰國有典刑乎?伏願殿下,淵然深思,廓揮乾斷,亟允三司之請,以洩神人之憤焉,臣無任云云。答曰,省疏具悉。何必追引,尾附事,勿煩。
副修撰金炳冀疏曰,伏以,臣曩忝館職,猥從諸僚之後,聯陳懲討之箚,而第其中二字句語,旣出於李穆淵之疏,則繼以箚陳者,擧皆隨衆,一例謄傳,及伏見傳敎下者,有李穆淵削黜之命,臣滿心悚蹙,不覺惶汗之浹背也。秪緣臣踐歷旣淺,見識至迷,未能審察其疑眩譸張之說,而矇然登聞於章奏之間者,到今追惟,無地自容,寧可以先後有間,幸逭當律也哉?泥首縮伏,恭俟斧鉞之誅,不意玉署特點,忽下於千萬夢想之外,臣內省兢惕,雖欲自恕而不可得也。伏乞聖明,俯垂鑑諒,亟降威罰,以懲不審之罪焉。臣於自列之章,不宜贅他,而噫,彼秉鉉,卽國人之所共誅也,王章之所必施也。三司諸臣,叫閽屢日,僅承籬置之處分,廷論之喧騰,輿情之沸鬱,當如何哉?憂憤所激,冒悚陳章,伏願聖慈,淵然三思,廓揮乾斷,巨濟府圍籬罪人秉鉉,亟令王府,設鞫得情,夬正典刑,以洩神人之憤,不勝大願,臣無任云云。答曰,省疏具悉。何必追引,尾附事,勿煩。
上在昌德宮。停常參·經筵。
任百秀啓曰,明日常參·經筵,取稟。傳曰,停。
金益文啓曰,卽者判府事鄭元容,權敦仁·金道喜,右議政朴晦壽,使錄事來言,臣等於李穆淵請鞫之啓,有萬萬震越,萬萬惶恧之私,走伏金吾門外,恭俟嚴誅云。右議政仍納命召,何以爲之?敢稟。傳曰,知道。
又啓曰,卽者義禁府都事來言,判府事鄭元容·權敦仁·金道喜,右議政朴晦壽,今方待命于金吾門外云。係是大臣去就,敢啓。傳曰,知道。
傳于金益文曰,本事顚末,已悉於日前聯箚之批,則今此胥命之擧,豈不萬萬過當,萬萬意慮之外乎?卽爲還第事,遣史官傳諭,命召還傳于右議政。
李宗秉,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘首望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
任百秀,以弘文館言啓曰,新除授副校理朴永輔,時在廣州地,修撰洪羲宗,時在江原道原州地,經筵入番事緊,請竝斯速乘馹上來事,下諭。傳曰,許遞。
李光載,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
兵曹口傳政事,副護軍單鄭㝡朝。
大司憲李敦榮,大司諫韓正敎,執義權馦,掌令李濟達,持平尹載善,獻納朴齊璿,校理兪錫煥,副修撰金炳冀等啓曰,噫嘻痛矣,書九之罪,可勝誅哉。亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而旨意肯䋜,專在於彼,固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前矛裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉。涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭。請書九亟施追奪官爵之典。答三司曰,不允。大司憲李敦榮,大司諫韓正敎,執義權馦,掌令李濟達,持平尹載善,獻納朴齊璿等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·膽之凶肚,來·黯之毒手,未足以喩其惡也。此實載籍所未有之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉。請物故罪人國榮,亟施孥籍之典。噫嘻痛矣,賊裕之罪,可勝誅哉。辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也。吁亦憯矣,亂臣賊子之干常犯紀,從古何限,豈有若此賊之窮凶絶悖者哉。且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉。噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘,古今至凶至悖罔測不道之賊耶。八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿情莫洩,古今天下,寧有是耶。何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼尙忍言哉,一種不逞徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿,剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以快雪君父之讐,少洩臣民之憤耶。适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉。且況凶種逆孽,尙繁其徒,豈可使戴頭假息,依舊跳踉,以貽國家無窮之恥,以遺臣民共戴之恥耶。應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉。其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生。而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉。向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯〈例〉,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉。本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐鼻䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓威德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發迹於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫彼龜柱·〈漢〉祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎。惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎。然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎。特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允。而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉。鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則以下十六字刀削分院兵助勢之策,湖南伯得差之願,無非劇逆之斷案,而乃與振采·右文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,以下七字刀削指卯日而擧事爲期云者,莫非做作妖言,煽動人心之計,而以下九字刀削十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎。請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,以下八字刀削洞,欲輸軍糧,則轉到南陽,凡爲群凶之指使,率皆挺身而樂赴,以下十一字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙窮宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻痛矣,亂逆之變,振古何限而豈有如肇源之劇逆大憝窮凶絶悖者哉。渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸。凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學,以卑微之流,賦憯慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而愍不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言。而渠乃陰懷惎譖之謀,公肆疑亂之說,反覆閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉。此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如鶴秀之至奸絶憯者哉。渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕。蓋其世守龜·祿之悖論,背馳國是,爲賊立幟,凶圖逆節,所由來者久矣,特以門戶之爀舃,資歷之華膴,始也聖念,未嘗不暇借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已。惎構二字,是何等人臣極罪,而奈其逆肚潛蓄,毒牙密礪。賊肇之情節,綻露無餘,則自知其難逭,逆敬之罪犯,締結有素,則卒與之同歸,於是乎疑懼之心,飜成怨懟,揣摩之計,專事壞亂,必欲讐視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘。干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不凜然而寒心哉。請楸子島荐棘罪人鶴秀,亟令王府,設鞫得情,快正典刑。噫嘻痛矣,自古亂逆何限,而豈有如魯敬之凶譎奰慝,蔑倫敗紀者乎。平生伎倆,無非戕人害物,晝宵營爲,都是凶國禍家,兜攬華膴,躐躋崇顯。朝家於渠,恩至渥也,而不思報效之道,忽生憾懟之意,乃有生死不得,抑情仕宦之說。此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日義理,尤急闡明。何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典,況其凶種餘孽,尙此假書所稱殄滅無遺,毋俾易種者,不施於此賊,而將於何施。請追奪罪人魯敬,亟施孥戮之典焉。噫嘻痛矣,亂臣賊子,從古何限,而其窮凶極逆,豈有如陽淳者哉。渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟凶國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛熳和應之跡,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也。惟其狠毒,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣,世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者晟賊,陽淳也,而因人傳草者正喜也。正喜之情節,陽淳知之,故陽淳之招辭,正喜出焉,其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急。大僚之箚,蓋出於嚴獄體重法理之義,而遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭攸司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢,思之至此,寧不凜然而心寒哉。請大靜縣圍籬安置罪人正喜,亟令王府,更爲設鞫,快正典刑。噫嘻痛矣,紀淵之罪,可勝誅哉。性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計,情莫掩於延蔓,意專在於嫁禍,自唱自和,期欲網打,是可忍也,孰不可忍也。噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不致辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載間乎。請古今島安置罪人紀淵,亟令王府,設鞫得情,快正典刑。噫嘻痛矣,亂臣賊子,從古何限,而豈有如醇壽之至凶絶悖者乎。本以陰慝之性,敢生樂禍之心,結交匪類,所綢繆者凶謀也,以下十一字刀削晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止,請謀反大逆不道知情不告罪人醇壽,亟施孥戮之典。以下八行刀削噫嘻痛矣,島配三罪人之罪,可勝誅哉。李鍾協妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案,徐永淳延接悖孫,率蓄妖壻,綢繆情節,掩諱不得,孟鶴,以下二行一字刀削島配薄勘,失刑甚大,雖以遠配諸罪人言之,李準假托山訟之說,以下六字刀削李晉錫夤緣英熙,以下六字刀削尹永植作伴鶴述,以下十二字刀削洪稷周以下五字刀削鄭基元以下二十一字刀削遠配之典,終涉寬假,請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻痛矣,世變層生,亂逆何限,而豈有如今番捕廳諸賊之至憯絶悖者乎。噫,彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕·千剮無惜之罪,至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉。設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊,妖如此賊,未加肆巿之典,而誅止其身,戮不及孥,則其可曰國有三尺乎。聖批若曰,固當以大逆議律,則此賊之爲大逆,旣已洞燭之矣。又若曰,律後加律,實關格例,臣等竊以謂振古所無之凶賊,何可膠守於格例,使王章未伸而輿憤莫洩乎。請梟首罪人澤,捕廳勘斷罪人金·河兩女,竝亟施大逆之律。噫嘻痛矣,金等之罪,可勝誅哉。外托匡救,內懷挾雜,投進晩後一箚,攙入絶悖句語,始曰不察,繼曰情理,以聖敎中所無之辭,肆然傅會而變幻,尋其語脈,無禮不敬,究其旨意,至憯至慝,誣逼至及於莫嚴,倫彝自干於斁敗,是可忍也,孰不可忍也。昨日親問,聖斷赫然,其包藏之禍心,排布之凶計,庶可以掀拔打破,而酌處之命,遽下於一番訊推之後,大臣諸臣,迭陳交章,而終未承反汗之音,此何事也,此何擧也。噫彼凶,胡辭漫漶,忍杖獰頑,指嗾之必有,而敢肆抵賴,手脚之已露,而反售迷藏,鬼蜮之狀,益見陰祕,梟獍之腸,可知素蓄,似此首惡,貸其頭領,使之假息海島,則是可曰國有三尺,而亂臣賊子,將何知懼乎。其餘諸囚,或一杖不加,或一問不及,歸諸脅從,竝施酌配,則是可曰究覈之已盡,獄情之無疑,而包容好生之德,豈宜施於此等負犯乎。蓋其箚語,驟看則情狀莫測,細察則心膽具顫,邦憲之所必誅,而國人之皆曰可殺者也。我殿下,旣知失刑而屈法,何爲而力遏衆論,使醜頭倖逭,鞫體不嚴,一至於此哉。天討有罪,國家之常經,人得而誅,彝性之同然,此臣等所以沬飮力爭,不獲準則不止者也。請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府,拿鞫得情,夬正典刑。噫嘻痛矣,李承憲之罪,可勝誅哉。渠以韎韋之裔,濫廁文纓之列,理宜恪守本分,折節謹畏,而奈其虺毒成性,梟心莫化,昂然以達官自居,妄欲與士夫相肩,卽其面貌,已非吉祥,究厥心腸,都是忮險,竟至有今番投匭,而無嚴不敬之罪,無所自逃矣。謂人主可誣,則外藉朝臣,而內實逼於莫嚴,謂此時可乘,則影借言事,而形莫掩於惎亂,況慈敎所無之句語,無難擅倡而恣宣,一筆句斷,無所顧忌,蓋其擯落之蹤,恒懷怨懟,傾巧之習,積伺時會,雖至於誣聖躬而矯慈旨,在所不恤而然也。處分傳敎中挾雜二字,雖出於大聖人山藪包容之盛,而卽其事而誅其心,是奚但挾雜而已乎。島置之典,未足以懲癉,國言之沸,可驗其公共,況以渠卑微,決知無獨辦之理,則暗地伏莽,嗾囑指使,必欲好亂樂禍,投間嘗試,爲國家無窮之害者,灼然可見,築底盤覈,期翻窩窟,卽靖世敎壹民志之大機會也,請金甲島安置罪人李承憲,亟命王府,具法拿鞫,期於得情,明正典刑焉。噫嘻痛矣,劇逆大憝,從古何限,而豈有如秉鉉之罪也哉。本以狠毒之物,挾其奸黠之性,千妖萬惡,咸萃一身,陰謀積有平素,兜攬華膴,氣焰鴟張,孤負委寄,放恣跳踉,脅制朝廷而專肆欺蔽,擅行威福而敢售藉賣,貪饕無厭則假托公用,廣聚私財,眩幻無忌則擠陷異己,訾毁朝政,已是極罪,而眼無君父,甚至於殿陛趨走,不知尊敬之禮,咫尺奏對,少無嚴畏之心,此又人臣之大不敬也,最其宮闈之深嚴而伺察窺覘,卽渠三尺之斷案,而辛丑歧貳之論,乃敢萌諸心而發諸口,是可忍也,孰不可忍也。刀剮手磔,猶不足以伸王章,食肉寢皮,亦不足以快輿憤也,凶如賊鉉,逆如賊鉉,而妖腰亂領之尙此假息者,古今天下,寧有是哉。加之以妖龜凶鳳,聚首綢繆,罔非禍人家國之事,此所謂是父是子,共濟其惡者也,言之髮豎,思之膽掉,豈可晷刻容貸於覆載之間乎。請巨濟府圍籬島置罪人秉鉉,亟令王府,設鞫得情,夬正典刑焉。噫嘻痛矣,前大司憲李穆淵之罪,可勝誅哉。向來一疏,雖出於公共之論,而至若一二句語,旨意叵測,關係不輕,翼宗朝時,擯而遠之,則初無可據,而肆然提說,隱然若實有是事者然,惎間二字,是豈章奏間遽爾登聞者,而無所指的,疑眩說去者,抑出何意。欲爲聲討逆鉉之罪案,則何患無臚列之辭,而以此二句,乃敢攙入者,寧不駭愕,寧不痛惋乎。人臣告君之辭,雖一言一字,何等審愼,何等謹嚴,而前一句則是先王所未有之事也,後一句則是人臣不敢道之語也,則豈可以論事,而有所容貸乎。削黜之命雖下,而譸張之習莫掩,此群情所以歷屢日而鼎沸者也。請削黜罪人李穆淵,亟令王府,設鞫得情,夬正典刑焉。答兩司曰,不允。趙秉鉉事,已有處分,勿煩。李穆淵此事之予所疑怪,已悉於向來傳敎,而處分自有斟量,不允。兩司合啓中秉鉉事,窺覘下十字抹去,案而下四字抹去,辛丑歧貳之論,乃敢萌諸心而發諸口,是可忍也,孰不可忍也。刀剮手磔,猶不足以伸王章,食肉寢皮,亦不足以夬輿憤也,凶如賊鉉,逆如賊鉉,而妖腰亂領之尙此假息者,古今天下,寧有是哉。七十四字添入,請字下巨濟府圍籬島置罪人九字添入。
大司憲李敦榮,執義權馦,掌令李濟達,持平尹載善,獻納朴齊璿等啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎。若以言出卑賤,事已勘處,置而不論,其可曰闡義理而嚴懲討乎。請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻痛矣,義理堙塞,世道層生,至於今番睦台錫事而極矣。惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭解悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止,請島配罪人睦台錫,亟令王府,設鞫嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後。其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激,請旌義縣爲奴罪人閔達鏞,更令王府,拿鞫得情,快正邦憲,述鏞亦令該曹,捉致嚴問,照律勘斷。新除授掌令兪敎煥,時在忠淸道靑陽地,持平朴浚愚,時在陰城地,請竝斯速乘馹上來事,下諭。答府曰,不允。下諭事,許遞。
大司諫韓正敎,獻納朴齊璿等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也。設鞫七朔,根因窩窟,終未究覈,只施梟示之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎。今若諉之於言出卑賤,事已勘配,而置而不論,則其可曰國有三尺乎。請古今島爲奴罪人韓鼎鎭,亟令王府,設鞫得情,夬正典刑。噫嘻痛矣,義理晦塞,變怪層生,至於睦台錫事而極矣。我朝之於皇朝,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉。終篇旨意,極其閃忽,要不出挾雜之計,已施之律,不足以懲其罪,請島配罪人睦台錫,亟令王府,拿鞫嚴問,明正典刑。新除授司諫金樂壽,時在忠淸道忠州地,正言趙雲卿,時在京畿果川地,正言李容佐,時在江原道春川地,請竝斯速乘馹上來事,下諭。答院曰,不允。下諭事,許遞。
吏曹參議鄭㝡朝疏曰,伏以,臣忝叨見職,尙此蹲據者,夫豈有一分堪承之望而然哉。恩命之下,趨走爲恭,冒膺之後,煩瀆是悚,因循荏苒,居然爲三數朔于玆。一遞之願,寤寐如結,而未敢言私,式至于今。今則臣之病狀,旣難强矣,何敢自阻於仁覆之下乎。臣自少善病,未老先衰,枵然驅殼,已不能自同恒人,而最是流注風痰之祟,便成貞痼之疾,其聚其散,隨時寒暖,而少失將攝,發輒如期,方其劇也,腰脅無不牽痛,手足爲之麻痺,若其阻食飮妨動作有未暇論也,近値換節之交,日候不調,加以職事所縻,調治難便,一倍添損,委頓床笫,旬月之頃,彈束無望,顧臣所帶之任,固非閑漫之比,而緣臣瘝曠,自速罪戾,則是豈臣義分之所敢乎。古人有言曰,人臣無病而偸安者欺也,有病而隱忍不言,以至曠官者,亦欺也,今臣見狀,末由强策,則何可徒懷嚴畏,不思所以控實而丐免乎。玆敢疾聲仰籲,冒瀆崇聽,伏乞聖慈,俯垂鑑諒,亟解臣三銓之銜,以便公私,不勝幸甚,臣無任云云。省疏具悉。所請依施。
副應敎兪鎭五疏曰,伏以,臣於縮伏竢罪之中,玉署恩除,忽下於夢想之外,聲討時急,他不暇顧,而第於李穆淵削黜之命,臣竊有萬萬惶慓,不敢晏然者。臣之頃叨臺銜,以逆鉉懲討事,追隨諸僚之後,聯陳沫飮之忱,未蒙允許,相顧抑鬱,繼而都憲李穆淵疏出,而惟彼逆鉉之許多負犯,幾盡掀露。臣之愚昧,以謂臚列辭語,必皆的確,章奏文字,宜皆審擇,旋又聯箚,以至合啓合辭,而惟其二字句語,便同謄傳。及奉李穆淵處分之敎,若曰初不指的,疑眩說去,又若曰以懲譸張之習,臣伏讀未半,不覺惶汗浹背。臣亦箚啓中聯參之人耳,緣臣矇然昧然,只認以罪案之莫大,罔念其旨意之如何,到今追惟,不審惟均,悚慓恧蹙,無地可容,顧何敢以隨衆聯參,恬然自恕,不思所以處身乎。新除之下,趨應末由,玆敢來詣朝房,短章自劾,干瀆崇嚴,伏乞聖明,亟勘臣以當被之律,以昭法紀焉。臣方請勘,不敢以見職自居,而忠憤所激,按住不得。噫彼秉鉉,卽覆載間所不容之劇逆大憝也,其貫盈之罪惡,臣旣聯陳於前後箚啓中,而惟其辛丑歧貳,卽渠莫掩之眞贓,已成之斷案。近日三司諸臣,相率叫閽,冀準前請,卽擧國公共之大論,而畢竟處分,遽止於圍籬,求對諸臣,繼之以遞斥,廷論由是而喧騰,輿情由是而沸鬱。臣衷情轉迫,冒悚仰籲,伏願聖慈,淵然三思,廓揮乾斷,巨濟府圍籬罪人秉鉉,亟令王府,設鞫得情,夬正典刑,以洩神人之憤焉,臣無任云云。省疏具悉。何必追引,尾附事勿煩。
校理沈敦永疏曰,伏以,臣於屛伏訟愆之中,伏奉玉署特除,召牌繼降,臣惶隕震越,靡所容措。仍伏念臣以不肖無狀,頃叨亞憲之任,猥隨諸臺之後,以逆鉉窮凶極惡之爲擧國之所共誅,輿情之所共憤者,齊聲請討,而繼又有前前都憲李穆淵陳疏臚列之中,攙入句語矣。臣實愚迷,全昧其旨意之何居,只認以罪案之莫大,其後以箚以啓,隨衆聯參,竟未免句語之引用。而及伏見傳敎下者,臣誠萬萬悚懍,不覺惶汗之浹背也。臣於其時,亦未能十分審愼,終歸於一套囫圇,其言旣隨而同,則其罪宜無所殊,顧何敢强分先後,晏然自揜,倖逭當被之律也哉。玆敢來詣朝房,短章自列,仰瀆崇嚴,伏乞聖明,亟降威罰,以懲不審之罪焉。臣於自訟之章,不宜贅他,而噫,彼鉉賊貫盈之罪,萬戮猶輕,一縷尙貸,古今天下,寧有是哉。三司諸臣叫閽屢日,圍置之處分遽下,廷論愈騰,輿憤莫遏。伏願聖上,更加三思,廓揮乾斷,巨濟府圍籬安置罪人秉鉉,亟令王府,設鞫得情,夬正典刑焉,臣無任云云。省疏具悉。何必追引,尾附事勿煩。
副校理金會明疏曰,伏以,臣於見職,卽僨誤之餘也,繼伏見前前都憲李穆淵削黜之命,臣之不審之罪,尤無所逃,而俟勘之中,反蒙謬恩,前望特點,忽下於夢想之外,惶蹙轉深,靡所容措。臣於日前,猥隨館僚之後,聯陳沐浴之請,而憲疏中句語,臣亦攙入矣,莫大罪名,旣有已發之箚啓,時急懲討,未免臚列之隨衆,其不能審擇之罪,臣與憲臣,固無異同,伏願亟降威罰,以昭法紀焉。臣於請罪之中,何暇論他,噫,彼逆鉉,窮凶絶悖之負犯,卽王章之所必誅,輿論之所共憤,凶謀逆節,掀露無餘,合辭求對,非止一再,而尙逭誅殛之典,偃息覆載之間,將何以伸國綱而懲亂逆乎。伏乞聖明,廓揮乾斷,巨濟府圍籬罪人秉鉉,亟允拿鞫之請,以洩神人之憤焉,臣無任云云。省疏具悉。何必追引,尾附事勿煩。
副應敎兪鎭五,校理沈敦永·兪錫煥,副校理沈宜冕,副修撰金會明·金炳冀等箚曰,伏以,臣等伏見傳敎下者,有島置罪人秉鉉圍籬之命矣。噫,彼鉉賊,卽窮天地亘萬古之劇逆大憝也,刀剮手磔,猶不足以伸王章,食肉寢皮,亦不足以夬輿憤,而妖腰亂領,尙此假息,言之髮豎,思之膽掉,三司諸臣,歷日叫閽,兪音尙靳,群情愈鬱。伏乞更加三思,巨濟府圍置罪人秉鉉,設鞫正刑,以洩神人之憤焉。噫嘻,日前李穆淵疏中數句語,又何等變怪也。蓋彼逆鉉,千罪萬惡,掀露已盡,何患聲討之無辭,而肆然攙入,疑眩說去,抑獨何心,乃敢若是。其曰擯而遠之,則先王之所未嘗有也,又其惎間二字,人臣之所不敢道也,而渠敢做出無形之事,誣及莫嚴之地,夤緣懲討,敢售譸張,其設心之叵測,遣辭之不敬,莫此爲甚,寧不駭愕,寧不痛惋。向日削黜之命,雖出於大聖人包荒之德,而以若負犯之至重,施此譴罰之至輕,則豈可曰國有三尺乎。輿情久沸,大論方發,公憤所激,按抑不得,玆敢相率陳籲,伏願聖明,廓揮乾斷,削黜罪人李穆淵,亟令王府,設鞫得情,夬正典刑焉。取進止。答曰,省箚具悉。已諭於臺啓之批,勿煩。
上在昌德宮。停常參·經筵。
李裕元啓曰,明日常參·經筵,取稟。傳曰,停。
事變假注書白宗逵書啓,臣於本月初三日三更量,敬奉聖敎,馳往傳諭于金吾門外判府事鄭元容·權敦仁·金道喜,右議政朴晦壽胥命所,則以爲臣等於日前聯箚,略暴惶懍之私,而辭無異同,罪獨倖逭,雖未敢更事煩瀆,而無日不屛伏俟勘,今則臺論峻發,請覈首發之人,則臣等危蹙之情,一倍靡措,雖伏奉退歸之命,未伏常憲之前,末由移動,仍伏胥所,恭俟斧鉞之誅云矣。敢啓。傳曰,知道。
李宗秉啓曰,右議政朴晦壽,又使錄事,還納命召,何以爲之?敢稟。傳曰,知道。
傳于李宗秉曰,卿等若有一毫所失,則揆以情志流通之義,予豈不洞言,而此不過謄傳臺章於懲討方張之時,其旨意所在,想未及深究,則此事何關於卿等,而有此意外之擧乎?望勿相持,卽爲還第事,遣史官傳諭,命召更爲還傳。
事變假注書白宗逵書啓,臣於本月初四日午時量,敬奉聖敎,馳往傳諭于金吾門外判府事鄭元容·權敦仁·金道喜,右議政朴晦壽胥命所,則以爲臣等於泥首待勘之中,又伏奉恩諭,非但開釋牖迷之極爲鄭重,至以情志流通爲敎,德意藹然,感涕無從,有罪未勘,雖甚悚恧,奉此恩言,不敢一向冒瀆,抛却私義,謹當退歸,而罪實自如,若竟倖逭,則豈不壞國體而墮典憲乎。更當聯控文字,仰請處分云矣。敢啓。傳曰,知道。
大司憲李敦榮,大司諫韓正敎,執義權馦,掌令李濟達,持平尹載善,獻納朴齊璿,副校理沈宜冕,副修撰金會明等啓曰,請書九亟施追奪官爵之典。措辭見上答三司曰,不允。大司憲李敦榮,大司諫韓正敎,執義權馦,掌令李濟達,持平尹載善,獻納朴齊璿等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍安罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下十八字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府,拿鞫得情,夬正典刑。措辭見上請金甲島安置罪人李承憲,亟命王府,具法拿鞫,期於得情,明正典刑焉。措辭見上請巨濟府圍籬島置罪人秉鉉,亟令王府,設鞫得情,夬正典刑焉。措辭見上請削黜罪人李穆淵,亟令王府,設鞫得情,夬正典刑焉。措辭見上答兩司曰,不允。趙秉鉉事,勿煩,李穆淵事,已有前批,勿煩。
大司憲李敦榮,執義權馦,掌令李濟達,持平尹載善等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
大司諫韓正敎,獻納朴齊璿等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
傳于李宗秉曰,副司果金元植,副校理除授。
吏曹,副校理金元植除授事承傳。
傳于李宗秉曰,臺諫·玉堂有闕之代,前望入之。
以慶尙監司金公鉉狀啓,薦新及朔膳進上生靑魚,迄未捉得,限內不得封進,惶恐待罪事,傳于李裕元曰,勿待罪事,回諭。
傳于李裕元曰,政官牌招開政。
傳于金益文曰,同副承旨許遞,前望入之。
金益文啓曰,臣與同副承旨李光載伴直矣,纔已許遞出去,伴直無人,右副承旨李裕元,卽爲牌招,何如?傳曰,允。
金益文,以吏批言啓曰,卽接司僕寺牒報,則以爲再明日景慕宮冬享大祭親傳香時,本寺正,例爲進輿差備,而正朴商壽,奉命出疆矣,卽爲變通,以爲擧行之地云。司僕寺正朴商壽改差,其代,今日政擬入之意,敢啓。傳曰,知道。
又以吏曹言啓曰,奉常寺主簿李基,受由過限不上來,改差,何如?傳曰,允。
又以吏曹言啓曰,徽慶園參奉李根榮,以其身病,呈狀乞遞,改差,何如?傳曰,允。
有政。吏批,行判書徐憙淳進,參判李啓朝牌招不進,參議未差,左副承旨金益文進。以徐有薰爲吏曹參議,李景在爲知敦寧,曺錫雨爲戶曹參判,尹定鉉爲左尹,金東健爲知經筵,趙斗淳爲弘文提學,李若愚爲藝文提學,金英淳爲知春秋,李啓朝爲同成均,徐左輔爲觀象提調,李若愚爲社稷提調,李貞夏爲軍資正,鄭爲司成,趙熙哲·金炳冀爲兵曹正郞,睦仁㦳爲直講,尹致英爲西學敎授,趙雲卿爲南學敎授,金舜海爲孝昌墓守衛官,金秉性爲昭顯墓守衛官,馬駿八爲懿昭墓守衛官,尹日善爲蔚山府使,鄭老容爲交河郡守,李秉洪爲迎華察訪,異海觀爲碧沙察訪,行廣州留守單趙冀永。
兵批,判書李若愚進,參判金景善入直,參議金愼根病,參知睦用錫病,同副承旨李光載進。以金東健爲知事,朴容壽爲同知,尹致秀爲副摠管,李豊奎爲僉知,李仁奎爲宣傳官,尹明儉爲內禁將,李亨夏爲兼司僕將,韓貞植·趙存德·林魯豊·權思獜·李充善·權中洛爲五衛將,趙元熙爲忠翊將,李完豊爲忠壯將,尹喜臣爲訓鍊主簿,異海觀爲加設訓鍊主簿,李濟達·柳來維爲文兼,吳耆善爲武兼,柳冀駿爲部將,副護軍金逸淵·趙羲豊·李元熙·李熙忠,副司直金樂壽·金建銖·朴浚愚·兪敎煥·吳致淳·朴永輔,副司果趙雲卿·李容佐·趙熙哲·洪羲宗,副司正鄭煥翼,副司勇王道林,以上竝單付,兼南漢守禦使單趙冀永。
吏批,再政。左副承旨金益文啓曰,平壤庶尹,今當差出,而本府以營下劇邑,物衆地大,素稱難治,不可不擇差,他道有聲績·已準限·未準朔守令,竝擬,何如?傳曰,允。
又啓曰,原州判官,今當差出,而本州以營下劇邑,物衆地大,素稱難治,不可不擇差,他道有聲績·已準限·未準朔守令,竝擬,何如?傳曰,允。以韓兢人爲左通禮,黃起源爲右通禮,李秉德爲兵曹正郞,申學典爲奉常主簿,趙台淳爲平壤庶尹,李根天爲原州判官,左尹單趙亨復,右尹單尹定鉉。
兵批,再政。以金肯淳爲武兼,僉知三單韓貞植·趙存德·林魯豊,副護軍單李光載。
吏批,三政。以朴永輔爲副修撰,金萬根爲司僕正,李斗榮爲徽慶園參奉,金在敬爲南原縣監,徐膺淳爲信川郡守。
兵批,三政。僉知三單權思獜·李光善·權中洛。
傳于金益文曰,南原縣監,瑞興府使相換。
吏批,四政。南原府使金在敬,瑞興府使李胤愚相換。
臺諫前望入之,司諫金圭瑞,掌令權達準,持平柳來維,正言睦仁㦳·李敎寅落點。
玉堂前望入之,修撰趙雲卿落默。
兵曹口傳政事,副司果單朴商壽。
李宗秉,以禮曹言啓曰,卽接公州幼學梁鍾湣所志,則以爲族姪植,嫡妾俱無子,以其同姓八寸兄第三子兢立,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長梁鍾湣所訴旣如此,依定式梁第三子兢立,立爲梁植之後,何如?傳曰,允。
金益文,以義禁府言啓曰,保放罪人李寅奭,還收照律以入之意,敢啓。傳曰,知道。
義禁府照目粘連,公州前判官權永圭,唐津前縣監成載琬,德山郡守朴峻陽等矣本府議啓內,權永圭段,貿木價之別給差人,有違事例,加下條之爲逋還錢,大非法意是白乎矣,仍舊而擧行之該吏自在,査簿而非貸之營題可據是如,爰辭雖云明辨,繡啓亦爲體重,以此照律爲白乎旀,成載琬段,拯米代錢之劃送,自有年條,則初無成逋,捧還餘條之私用,詳定反高時價,則安所取剩是如是白乎乃,四百兩之取用於還錢,旣云吏招,六十結之作納於都吏,歸之無名是白如乎,不可以爰辭之依據,有所參恕,以此照律爲白乎旀,朴峻陽段,大同未收之貸民,爲其準納,軍錢都捧之委吏,亦出防弊是白乎乃,役家錢之冒減,冶炭價之乾沒,俱失照檢,亦未覺察,以此照律罪,權永圭段,以坐贓律,杖八十收贖,奪告身一等,成載琬段,以不枉法律,杖六十收贖,告身盡行追奪,徒一年定配,朴峻陽段,以違令律,笞五十收贖,解見任別敍,竝只私罪,奉敎依允爲旀,權永圭·成載琬等段,竝只功議各減一等,朴峻陽段,功減一等爲良如敎。又照目粘連,咸興前判官趙雲始矣本府議啓內,此囚所坐,專在於賣鄕一事,而爰辭明有依據,則有難直斷以入己之科是白遣,至於防役錢餘數區處,縱云報營而捄弊是白乎乃,亦未免疎謬之失,以此照律罪,杖八十收贖,奪告身三等,私罪,奉敎依允爲旀,功議各減一等爲良如敎。又照目粘連,忠淸前前中軍金鼎淵矣本府議啓內,取用耗費,雖是已例,旣載還簿,尙不備納,揆以法意,不可參恕,以此照律罪,杖七十收贖,告身盡行追奪,徒一年半定配,私罪,奉敎依允爲旀,功議各減一等爲良如敎。又照目粘連,纂輯廳郞廳李寅奭矣本府議啓內,時無職名,固難在公,而空番徑出,未免輕遽,以此照律,笞四十收贖,附過還職,私罪,奉敎依允爲旀,功減一等爲良如敎。
李宗秉,以弘文館言啓曰,應敎李寅奭,卽爲牌招察任,何如?傳曰,允。
金益文,以義禁府言啓曰,時囚罪人成載琬,杖六十徒一年,金鼎淵,杖七十,徒一年半照律公事,判付內依允,竝功議各減一等事,命下矣。成載琬功議各減一等,減徒加杖,杖九十收贖,奪告身四等,金鼎淵功議各減一等,減徒加杖,杖一百收贖,只告身盡行追奪,竝放送之意,敢啓。傳曰,知道。
上在昌德宮。停常參·經筵。
藥房提調趙斗淳,副提調金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿,口傳問安。答曰,知道。
金益文啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
任百秀啓曰,明日景慕宮冬享大祭齋戒相値,視事頉稟之意,敢啓。傳曰,知道。
承旨前望入之,林基洙落點。
李宗秉啓曰,假注書李承澤,身病猝重,勢難察任,今姑改差,何如?傳曰,允。
李承澤改差,代以韓敬源爲假注書。
以右副承旨李裕元牌不進罷職傳旨,傳于金益文曰,只推。
大司憲李敦榮,大司諫韓正敎,執義權馦,副應敎兪鎭五,掌令李濟達,持平尹載善,獻納朴齊璿,校理沈敦永·兪錫煥,副校理沈宜冕·金元植,副修撰金會明等啓曰,臣等於巨濟府圍籬島置罪人秉鉉之啓,已有所改措語者。噫,其負犯何如,罪惡何如?無一非王章之所必誅,而至於辛丑歧貳之論,卽又渠剮磔莫贖之斷案也。一縷之尙此假息,實非辟以止辟之義。至若削黜罪人李穆淵請鞫事,一啓再啓,尙未蒙兪允之音,公憤轉激,實有所按抑不得者。蓋其懲討疏中數句語,是何等變怪也,逆鉉負犯,何患臚列之無辭,而肆然以先王所未嘗有之事,人臣所不敢道之語,疑眩說去,遽爾攙入,抑獨何心,乃敢若是,至發無形之事,全售譸張之習,設心則極其叵測,遣辭則誠爲不敬,孰不萬萬駭愕,萬萬痛惋也,雖以大聖人包荒之德,向日處分,止於削黜,以若罪犯之至重,關係之不輕,有若尋常薄罰而止者,則豈可曰國有常憲乎?大論莫遏,輿情益沸,玆敢相率陳籲,伏乞廓揮乾斷,巨濟府圍籬島置罪人秉鉉,削黜罪人李穆淵,竝令王府,設鞫得情,夬正典刑焉。答三司合辭曰,已諭於前批,勿煩。
傳于金益文曰,批答誤傳之當該承傳色中官,汰去。
大司憲李敦榮,大司諫韓正敎,執義權馦,副應敎兪鎭五,掌令李濟達,持平尹載善,獻納朴齊璿,校理沈敦永·兪錫煥,副校理沈宜冕·金元植,副修撰金會明等啓曰,臣等以巨濟府圍籬島置罪人秉鉉,削黜罪人李穆淵事,屢陳設鞫之請,尙靳轉環之音,衷情益激,誠不勝愕眙失圖也。噫,彼逆鉉,窮凶絶悖之負犯,前後臚列,掀露無餘,則此所謂君讐國賊,人得以誅之者也。以若負犯,尙此假息於覆載之間,古今天下,寧有是哉。一日涵貸,則一日之輿情轉沸,二日涵貸,則二日之公議莫遏。至於李穆淵,則譸張之習,是人臣之極罪也,王章之必誅也,況以不敢道之語,肆然攙入於章奏間者,抑亦何心,究厥旨意,不可但曰叵測而已,其爲不敬無嚴,孰大於是。今臣等之仰請者,卽公憤也,所以不得請則不止,伏願殿下,竝允臣等之請,夬正典刑焉。答三司合辭曰,勿煩。
以平安監司趙鶴年狀啓,龜城府民家失火事,傳于李宗秉曰,聞甚矜惻,元恤典外別加顧助,結構典接之方,廟堂措辭,分付。
傳于任百秀曰,明日出宮門路,以協陽門爲之。
傳于任百秀曰,發遣吏郞,諸執事淸齋與否,摘奸以來。
以應敎李寅奭牌不進罷職傳旨,傳于金益文曰,只推。
任百秀以弘文館言啓曰,應敎李寅奭,旣有只推之命,卽爲牌招,何如?傳曰,允。
大司憲李敦榮,大司諫韓正敎,執義權馦,掌令李濟達,持平尹載善,獻納朴齊璿,校理沈敦永·兪錫煥,副校理沈宜冕·金元植,正言睦仁㦳·李敎寅,副修撰金會明等啓曰,臣等之合辭陳請,非止一再,而今至於三矣。天聽愈邈,兪音尙靳,自愧忱誠之淺薄,益覺忠憤之沸激也。夫法者,天下之公物也,雖以人主之尊,有不得以低仰,今此臣等之言,卽一國之公言也,凡此罪犯,臣等旣皆臚列之已盡,殿下亦嘗洞燭之無餘矣,今殿下,何爲而久靳臣等之請乎?公議大可見,群情不可遏,伏願殿下,更加三思,巨濟府圍籬島置罪人秉鉉,削黜罪人李穆淵,竝令設鞫,以洩神人之憤焉。答三司合辭曰,勿煩。
任百秀,以弘文館言啓曰,新除授修撰趙雲卿,時在京畿果川地,副修撰朴永輔,時在廣州地,經筵入番事緊,請竝斯速乘馹上來事,下諭。傳曰,許遞。
李宗秉,以吏批言啓曰,南原縣監金在敬,瑞興府使李胤愚相換事,命下矣。瑞興府使李胤愚,以前任交河郡守,方在解由未出中,何以爲之?敢稟。傳曰,勿拘。
金益文,以都摠府言啓曰,副摠管宋持養,以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,內弓人朴漢周,矢人鄭守榮來告內,渠等二十年服役,今已限滿,造納弓矢,亦過千數云。依定式取考知弓品堂上啓下單子及本曹錄置成冊,則弓人朴漢周,戊子年入屬,今爲二十年服役,造納弓子,合爲一千六十九張,矢人鄭守榮,戊子年入屬,今爲二十年服役,造納長片箭,一千二百部的實矣。今此弓人朴漢周,矢人鄭守榮,服役年條,造納弓矢數爻,俱已準限,竝依定式帖加成給,何如?傳曰,允。
又以兵曹言啓曰,明日親傳香時,侍衛禁軍。番將及別將,當爲率領,而禁軍別將金健,以別軍職侍衛進參,不得擧行,二番羽林衛將金永求,使之兼別將擧行,何如?傳曰,允。
又以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試代行祿試射之例,今亦依此擧行,何如?傳曰,允。
義禁府啓目,禮山縣監宋一成原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,永春縣監洪冕容原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
判府事鄭元容·權敦仁·金道喜,右議政朴晦壽等聯名箚曰,伏以,臣等卽有罪未勘之踪耳,聯籲請譴,徒荷開釋之寵批,再徹胥啓,反要敷示之隆諭,丁寧諄複,期置於無罪之地,臣等感泣惶汗,蹙蹙靡聘。抑以臣等之名忝大官,而姑且假借之歟?抑以句語之有間先後,而特以寬恕之歟?不審之失,旣無異同,則當被之律,何可獨逭乎。首發之人則臺論方峻,而臣等則憑恃寵靈,晏然恬然者,揆以常情,寧有是哉。藉使臣等,自辨而自解,亦不可曰聲討方張,罪案迭露之時,就諸章奏上著發者,欲其臚列中無餘而已,然而若其全昧旨意,未暇審擇之咎,則臣等何所逃乎。古人以一字之誤,尙稱死罪,況此明張懲討之章,何等嚴正而明的者乎。恩言荐宣,不敢連事冒瀆,退伏私次,冞增悚恧,玆又短箚仰暴,伏乞亟降威罰,以安私分,以警具僚焉。取進止。答曰,省箚具悉卿等之懇。日昨胥命之擧,已是意慮之外,而蔽一言,君臣之間,情志孚感,則卿等之前後爲引,豈至於是哉。予誠反躬自省之不暇,而卿等亦惕然交勗,則豈細幸也哉。仍傳于李宗秉曰,此批答,遣史官傳諭。
正言睦仁㦳,李敎寅等聯名疏曰,伏以,臣等月前,猥叨臺職,以秉鉉懲討事,聯參於兩司之箚矣。及伏見李穆淵削黜傳敎下者,始知其疏中一二句語,初不指的,疑眩說去,而全出於譸張之習,臣等不勝愕然惶懍,直欲鑽地而不可得矣。顧忝職則雖在下僚,以陳箚則乃是聯名也,何可全諉於首發,而倖逭當被之律乎。退而縮伏,只自訟愆,迺者薇垣恩除,忽下於夢想之外,臣等聞命惝怳,惶汗浹背,益不知措躬之所也。夫章奏文字,何等敬謹,而愚迷湔劣,矇然隨衆,致此不審,何敢晏然自恕,以爲冒進之計也哉。玆敢仰瀆崇嚴,悉暴衷私,伏乞俯垂鑑諒,亟降威罰,以昭法紀,俾安賤分焉。臣等雖不敢以見職自居,而事在目下,忠憤轉激,按抑不得,冒此仰籲,惟殿下垂察焉。噫,彼秉鉉,卽覆載之所不容,神人之所共憤也。其許多負犯,幾盡臚列於前後箚啓,罔赦之眞贓畢露,必誅之斷案已成,而乃殿下,不賜允兪,曲軫山藪之包涵,特降處分,又止島籬之安置,是可曰國有三尺乎。至於李穆淵事,明張致討,何患無辭,而至有二句之攙入,旨意叵測,少無一分之敬畏,情狀莫掩,此而不嚴懲窮覈,則亦何以靖世道而折亂萌乎。天討不可以不行,輿論不可以不循,伏願淵然深思,廓揮乾斷,巨濟府圍籬島置罪人秉鉉,削黜罪人李穆淵,竝令王府,設鞫得情,俾王章伸而輿憤洩焉,臣等無任云云。省疏具悉。此何必追引,尾附事,已諭於諸批矣。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
任百秀啓曰,明日常參·經筵,取稟。傳曰,停。
金鼎集啓曰,戶曹參判曺錫雨,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議徐有薰,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于林基洙曰,侍衛軍兵毛具,從便爲之。
傳于任百秀曰,禮房承旨,馳詣景慕宮,奉審摘奸以來。
金益文啓曰,三司諸臣,有時急稟達事,來詣閤外,請對矣。傳曰退去。
又啓曰,三司諸臣,雖伏承退去之命,而義急懲討,更爲求對矣。傳曰,退去。
又啓曰,三司諸臣,俄於駕前,略暴沫飮之忱,顒俟允從之批,今伏奉退去之命,愕眙失圖,憂憤轉激,更敢冒萬死求對矣。傳曰,退去。
傳于金鼎集曰,吏判有闕之代,前望單子入之。
吏曹判書前望入之,金東健落點。
林基洙啓曰,總衛大將徐憙淳,時無職名,令該曹口傳付軍職,何如?傳曰,允。
兵曹口傳政事,上護軍單徐憙淳。
以吏曹參議徐有薰牌不進罷職傳旨,傳于金鼎集曰,只推。
林基洙,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮冬享大祭齋戒相値,不得設行之意,敢啓。傳曰,知道。
又以訓鍊都監言啓曰,本局別將金善命,身病猝重,勢難察任,改差,何如?傳曰,允。
行吏曹判書徐憙淳疏曰,伏以,臣於銓職,固無一分可堪,而始因寵授之出常,未敢終孤,更緣控辭之不誠,未蒙恩許,徊徨抑鬱,淟涊蹲據,荏苒之頃,已薄仲冬,以病則不任驅策,以才則積有僨誤,日月之明,庶幾俯燭,而至今不賜斥退者,直以天地之包容,山藪之藏匿,宥其旣往之辜,俾得自效於方來耳。然無奈臣器識之鈍劣,猶夫前也,見聞之疎闇,猶夫前也,雖欲强加淬礪,以自附於感激盡瘁之義,而鉛割難再,瑕纇益露,夷考半載之間,竟無一事之稱塞,徒添四至之譏嘲,尸素之懼,日積一日,若復徒懷嚴畏,一向泯默,則畢竟孤負而止耳,顚沛而止耳,臣安得不務盡誠意,罄暴衷懇,以冀終始生成之澤也哉。伏況臣自來病伏,無以陳力,源委旣形症轉痼,雖在稍間之日,頭目眩暈,肢體痿痺,步履之間,恒慮顚仆在卽,應接之際,未免前後遺忘,及其方劇之時,氣息喘促,神精荒亂,輒若頃刻垂盡者然。昨於政席,又觸風寒,素患諸症,一倍添肆,纔歸私次,棲身床玆,宛轉叫痛,不省四到,爲今之計,惟有息紛澄慮,時月將攝,然後庶或爲收效之道,而天官重任,緣臣瘝曠,惶蹙之極,又添一病,玆敢不避煩瀆,干冒崇嚴,伏願聖慈,特垂鑑諒,亟賜鐫改,俾銓務重而私分安焉,臣無任云云。答曰,省疏具悉。所請依施。
丁未十一月初六日辰時,上詣仁政殿月臺。景慕宮冬享大祭親傳香入侍時,行都承旨金鼎集,左承旨任百秀,右承旨李宗秉,左副承旨金益文,右副承旨李裕元,同副承旨林基洙,記事官徐堂輔,假注書韓敬源,記事官洪祐命·金炳雲,檢校直閣尹定鉉·鄭㝡朝,檢校待敎南秉哲,待敎金炳德以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調趙斗淳,副提調金鼎集進前奏曰,日候甚寒,侵早勞動,聖體,若何?上曰,一樣矣。仍出協陽門。大司憲李敦榮,大司諫韓正敎,執義權馦,掌令李濟達,持平尹載善,獻納朴齊璿,校理沈敦永·兪錫煥,副校理沈宜冕·金元植,正言睦仁㦳,李敎寅,副修撰金會明等進前奏曰,臣等以巨濟府圍籬島置罪人秉鉉,削黜罪人李穆淵設鞫得情事,以啓以辭,屢爲陳請,而忱誠淺薄,未蒙兪音,所以輿情,轉益沸激者也。今又相率仰籲,伏望亟降處分焉。正敎等曰,臣等之言,卽公共之論,亟降處分焉。敦永等曰,兩罪人請鞫之啓,尙未蒙允兪之音,群情不勝抑鬱矣。上曰,已悉於前後批答,勿煩。敦榮等曰,臣等伏承允從之命,然後可以退去矣。上曰,傳香時急,退去,可也。仍由肅章門,入仁政門,詣月臺,通禮跪啓請降輿,上降輿,通禮前導詣褥位,南向立,引儀引獻官興寅君最應,詣褥位之左。通禮跪啓請跪,上跪,香室官員奉香祝,跪授百秀,百秀東向跪進,上受香祝,以授最應,最應西向跪受興。通禮跪啓請興,上興,通禮前導就階下祗送位,西向立,最應奉香祝,由正路出。通禮跪啓請鞠躬。香祝過後,通禮跪啓請平身,上平身。仍入幕次後,問安勿爲之事,下敎。通禮跪啓請出次乘輿,上出次乘輿。敦榮等進前奏曰,兩罪人事,俄者已爲仰達,而論以罪犯,關係莫重,律以王章,誅殛猶輕,伏乞亟降處分焉。上曰,已悉於前後批答,何如是更煩乎?敦榮等曰,殿下旣已洞燭其罪狀,而尙靳處分,臣等所以相率仰請者也。上曰,路次間,何如是煩瀆乎?敦榮等曰,義分則雖極惶悚,而急於懲討,敢效古人牽裾之義矣。正敎等曰,不得請則不得止,亟降處分焉。敦永等曰,三司諸臣之請,卽公共之論也,殿下何可終咈乎?伏乞亟賜允從焉。上曰,俄者已諭,而旣入啓辭,退待處分,可也。仍出仁政門,由肅章門,入協陽門。基洙請出標信解嚴。上由宣化門還內,諸臣以次退出。
上在昌德宮。停常參·經筵。
任百秀啓曰,明日常參·經筵,取稟。傳曰,停。
林基洙啓曰,來十一日,朝參日次矣。敢稟。傳曰,停。
任百秀啓曰,來十二日,輪對日次矣。敢稟。傳曰,當次人受點,後日次待令。
備忘記,林基洙啓曰,廢茂山萬戶高澤升下直,長弓一張,長箭一部,片箭一部,筒兒一箇賜給。
金益文啓曰,三司諸臣,達宵叫閽,未借方寸之地,又承退去之命,相顧愕然,繼之以抑鬱萬萬也,懲討政急晷刻,煩瀆不避悚惶,更爲請對矣。答曰,李穆淵事,臺論旣如此,卽國言也,當有處分矣。
傳于金益文曰,李穆淵事,予實有未曉者,其二句語,出於有心乎,無心乎?有心則自歸矯誣,無心則果何指的乎?其悖妄之罪,譸張之習,不可一向曲恕,削黜罪人李穆淵,荏子島安置。
左承旨任百秀,左副承旨金益文,同副承旨林基洙等啓曰,伏以,臣等卽伏見傳敎下者,有削黜罪人李穆淵荏子島安置之命,臣等相顧愕眙,繼切憂歎之至。噫,此罪人向來疏中二句語,跡涉悖妄,罪著無嚴,奏御之辭,何等審愼,而敢售疑眩之計。懲討之擧,在所謹嚴,而莫掩譸張之習,其無所指的,自歸矯誣之罪,旣爲聖鑑之所悉燭,而大論方張,鞫覈是急,不惟不賜允從,乃反遽命酌處。臣等職忝惟允,末由擧行,玆敢相率仰籲,伏乞聖明,亟賜反汗,夬允三司之請,俾王章伸而輿憤洩焉,惶恐敢啓。答曰,處分自有斟量,卽爲頒布。
金益文啓曰,三司諸臣之所仰請者,卽請鞫兩罪人,而今見院議啓辭,始審有處分,只及於削黜罪人李穆淵一人,秉鉉則仍無發落之敎,俱非臣等所請之論也,臣等惟不得請則不得退,玆敢相率求對矣。答曰,李穆淵事,旣有處分,而此是出於十分斟量,退去。
左承旨任百秀,左副承旨金益文,同副承旨林基洙等啓曰,伏以,臣等俄於傳敎之下,猥效繳還之義,及伏奉批旨下者,有曰自有斟量,仍命卽爲頒布,臣等聚首抑鬱,不勝惶隘之至。夫莫嚴者王法也,難遏者公議也,此罪人所犯,係是罔赦,三司聲討,鎭日迭陳,寔出於公共之論,則是豈可曲加寬恕,遽爾酌處者哉。臣等職忝出納,義不敢但以奉承爲恭,玆不得不冒悚申籲,伏願更加三思,亟寢成命,快允臺閣之請焉,惶恐敢啓。答曰,已有前批,喉院異於三司,卽速頒布。
金益文啓曰,三司諸臣之所言者公議也,所守者常憲也,二日叫閽,一未格天,至伏奉今下批旨,而尤不覺愕眙失圖也。兩罪人罪犯,業爲淵鑑所照燭,而兪音則尙靳於臣等之所請,臣等轉益抑鬱,冒萬死更爲請對矣。答曰,已悉於前批,而處分旣下之後,何可如是煩聒乎?求對三司,竝遞差。
任百秀啓曰,玉堂備員間,視事頉稟之意,敢啓。傳曰,知道。
又啓曰,副應敎·校理二員·副校理二員·修撰一員·副修撰二員未差,玉堂上下番俱空,事甚未安。應敎李寅奭,修撰鄭翊朝,竝卽牌招入直,何如?傳曰,允。
金益文以刑曹言啓曰,卽接平安監司趙鶴年文移,則順安縣徒二年定配罪人李光業,限滿云矣。取考曹上配案,則光業,以刃傷人物罪,乙巳十一月到配,今已限滿的實,依法典放送後,徒流案頉下之意,分付道臣,何如?傳曰,允。
上在昌德宮。停常參·經筵。
林基洙啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
金鼎集啓曰,左副承旨金益文,今日不爲仕進,卽爲牌招,何如?傳曰,允。
以應敎李寅奭,修撰鄭翊朝牌不進罷職傳旨,傳于林基洙曰,只推。
李宗秉啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
以應敎李寅奭,修撰鄭翊朝牌不進罷職傳旨,傳于林基洙曰,只推。
李宗秉啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝更牌招入直,何如?傳曰,允。
以左副承旨金益文牌不進罷職傳旨,傳于林基洙曰,只推。
傳于林基洙曰,臺諫·玉堂有闕之代,前望入之。
傳于林基洙曰,前後三司罷職人,竝敍用。
金鼎集,以忠勳府言啓〈曰〉,本府書寫忠義衛李章運瓜滿,代以劉錫差下,依例假郞廳稱號,何如?傳曰,允。
又以纂輯廳摠裁官意啓曰,本廳前副校理沈宜冕,時無職名,令該曹口傳付軍職,何如?傳曰,允。
林基洙,以義禁〈府〉言啓曰,削黜罪人李穆淵,荏子島安置事,命下,而罪犯至重,成命之下,無以奉行,敢陳聯籲,雖伏承惟當擧行之批旨,而見今衆論如沸,自有格例之不可違越者,不得擧行之意,惶恐敢啓。傳曰,又何可如是乎?卽速擧行。
兵曹口傳政事,副司果單沈宜冕。
義禁府啓目粘連,向前洪冕容,亦査陳結之虛報,不無其害之或及,還下條之乾沒,未免措處之失宜,揆以法意,有難參恕,以此照律,何如?判付啓依允。又啓目粘連,向前宋一成,亦京商米之徵奪,爲其收逋,而未免失宜,三百緡之歸屬,謂以充報,而亦涉不明是白乎所,囚供則縱有可據,繡論也若是指的,以此照律,何如?判付啓依允。
判義禁洪敬謨,同義禁洪祐順·宋持養等聯名疏曰,伏以,臣等卽伏見傳旨下者,有削黜罪人李穆淵荏子島安置之命,臣等相顧愕眙,繼以憂歎之至。噫,彼向來一疏,雖出於明張之義,而至若二句語之肆然攙入,疑眩說去者,自歸於悖妄之科,莫掩乎譸張之習矣。三司諸臣,課日叫閽,齊聲請鞫,而乃殿下不賜允從,遽加酌處,大聖人包荒之德,固不勝欽仰萬萬,而以若罪犯,處分至於島置,則其於王章之莫伸,公議之莫遏,何哉。臣等職忝按法,義在執藝,成命之下,末由擧行,玆敢相率聯籲,伏願聖明,淵然深思,廓揮乾斷,亟垂反汗之音,特允鞫覈之請焉,臣等無任云云。答曰,省疏具悉。王府則惟當擧行而已,不必如是爭執矣。
上在昌德宮。停常參·經筵。
金益文,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
備忘記,海美縣監朴民煥下直,長弓一張,長箭一部,筒兒一箇賜給。
李宗秉,以吏曹言啓曰,今此仁陵忌辰祭典祀官兼大祝,前副校理金元植塡差,而時無職名,令該曹口傳付軍職,何如?傳曰,允。
又以纂輯廳摠裁官意啓曰,校正堂上有頉之代,以議政府左參贊金興根,工曹判書朴永元差下,何如?傳曰,允。
金益文,以兵曹言啓曰,文臣兼宣傳官李濟達,時無職名,依例口傳付軍職以入之意,敢啓。傳曰,知道。
又以義禁府言啓曰,削黜罪人李穆淵,荏子島安置事,承傳啓下矣,李穆淵全羅道靈光郡荏子島安置,而以承傳內辭意,具罪目,依例發遣府都事,自高陽地執捉,仍令押送配所,何如?傳曰,允。
兵曹口傳政事,副司果單金元植。
兵曹口傳政事,副司果單李濟達。
上在昌德宮。停常參·經筵。
藥房都提調鄭元容,提調趙斗淳,副提調金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
金益文啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
又啓曰,備邊司郞廳來言,今日賓廳日次,而望闕禮習儀相値,不得來會云矣。敢啓。傳曰,知道。
李宗秉啓曰,臣宗秉今日冬至望闕禮習儀進去,下直之意,敢啓。傳曰,知道。
任百秀啓曰,同副承旨林基洙,今日不爲仕進,卽爲牌招,何如?傳曰,許遞。前望入之。
承旨前望入之,韓正敎落點。
金益文啓曰,今日冬至望闕禮習儀,憲府則監察代行矣,雖無諫院,仍爲行禮之意,敢啓。傳曰,知道。
以應敎李寅奭,修撰鄭翊朝牌不進罷職傳旨,傳于金益文曰,只推。
任百秀啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
以應敎李寅奭,修撰鄭翊朝牌不進罷職傳旨,傳于任百秀曰,只推。
金益文,以兵曹言啓曰,兼司僕將李亨夏,文臣兼宣傳官李濟達,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管趙亨復,以漢城府左尹,本府坐起,晝仕出去之意,敢啓。傳曰,知道。
義禁府啓目粘連,向前兪致弘,亦民結收錢,關係甚大,因公科斂,厥數又多,雖云報營而繕廨,難免違法而不經,以此照律,何如?判付啓依允。又啓目粘連,向前具載龍,亦事在屬鎭,旣未先事而操飭,職專制梱,亦不趁時而登聞,其在邊政,有難例勘,以此照律,何如?判付啓依允。又啓目粘連,向前白樂善亦,軍簽之操縱收錢,首吏濟私,稅穀之追却捧價,該色作奸是白乎所,俱係不察,有難全恕,以此照律,何如?判付啓依允。
義禁府照目粘連,永春前縣監洪冕容矣本府議啓內,査陳結之虛報,不無其害之或及,還下條之乾沒,未免措處之失宜,揆以法意,有難參恕,以此照律罪,杖八十收贖,奪告身三等,私罪,奉敎依允爲旀,功減一等爲良如敎。又照目粘連,禮山前縣監宋一成矣本府議啓內,京商米之徵奪,爲其收逋,而未免失宜,三百緡之歸屬,謂以充報,而亦涉不明是白乎所,囚供則縱有可據,繡論也若是指的,以此照律罪,杖六十收贖,奪告身一等,私罪,奉敎依允爲旀,功減一等爲良如敎。又照目,北兵使具載龍矣原情云云,傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓依允。又啓目,大興郡守白樂善矣原情云云,傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,定山縣監兪致弘矣原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限三貼煎入事,榻前下敎。
王大妃殿進御二錢重人蔘粟米飮,自今日一貼式,限三貼煎入事,榻前下敎。
金益文啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
傳于任百秀曰,直閣尹致英,馳詣仁陵,奉審摘奸,仍留監祭,仍詣長陵,一體奉審以來。
備忘記,廣州留守趙冀永下直,長弓一張,長箭一部賜給。
金鼎集啓曰,假注書韓敬源,身病猝重,勢難察任,今姑改差,何如?傳曰,允。
韓敬源改差,代以洪秉壽爲假注書。
以應敎李寅奭,修撰鄭翊朝牌不進罷職傳旨,傳于韓正敎曰,只推。
任百秀啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝更牌招,何如?傳曰,允。
傳于任百秀曰,政官牌招開政。
任百秀啓曰,吏曹判書金東健,參判李啓朝,參議徐有薰牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金東健,參判李啓朝再牌不進推考傳旨,今方捧入,而開政命下之後,連事違召,無意承膺,事體所在,誠極未安,判書·參議陳疏到院,而以停朝巿相値,纔已退却矣。竝所當更請牌招,而係是一日三牌,何以爲之?敢稟。傳曰,牌招,原疏捧入。
傳于任百秀曰,吏曹判書·參議,疏批已下,一體牌招。
任百秀,以吏曹言啓曰,今此冬至祭祭官,當爲磨鍊,而除老病公頉,實無推移排比之路,依前例刑官·司饔院官員及年六十以上人員,通瀜塡差以入,而其中時無職名人,令該曹口傳付軍職,何如?傳曰,允。
韓正敎,以都摠府言啓曰,副摠管宋持養,以同知義禁府事,本府坐起,晝仕出去之意,敢啓。傳曰,知道。
又以備邊司言啓曰,頃因湖南年分狀啓,事目災五百結外,不足災一萬三千結,加劃之意,覆啓行會矣。卽見該監司洪羲錫狀啓,則復陳道內災損之狀,仍請見減災二千一百九十八結二十五負七束,更令廟堂,稟旨劃下矣。前所加劃,未嘗不參量於元摠與新舊災頉,而今此申請,又如是懇摯,則其在寧失之義,合施闊狹之政,更以八百結加給,使之均俵,何如?傳曰,允。
義禁府照目粘連,定山縣監兪致弘矣本府議啓內,民結收錢,關係甚大,因公科斂,厥數又多,雖云報營而繕廨,難免違法而不經,以此照律罪,笞五十收贖,解見任別敍,私罪,奉敎依允爲旀,功減一等爲良如敎。又照目粘連,大興郡守白樂善矣本府議啓內,軍簽之操縱收錢,首吏濟私,稅穀之退却捧價,該色作奸是白乎所,俱係不察,有難全恕,以此照律,笞五十收贖,解見任別敍,私罪,奉敎依允爲旀,功減一等爲良如敎。又照目粘連,北兵使具載龍矣本府議啓內,事在屬鎭,旣未先事而操飭,職專制閫,亦不趁時而登聞,其在邊政,有難例勘,以此照律罪,杖八十收贖,奪告身三等,私罪,奉敎依允爲旀,功減一等爲良如敎。
吏曹判書金東健疏曰,伏以,臣事在塋域,罪著擅行,歸伏私次,尙有餘悚,千萬匪意,忽伏奉除旨,以臣爲吏曹判書者,臣誠惝怳悸懍,直欲循墻而不可得也。夫六典分職,最重天官,班資之峻,銓綜之專,卽惟曰冢宰,人物進退之所由關也,世道汚隆之所由會也,是必有鑑識優於甄別,德望足以厭服,始可以澄仕路而愜物情,臣顧其人乎哉。古人所云,天下無人,必不及我者,正謂臣今日地也。臣卽一老措大耳,杜門養疴,知慮未及於事務,寡儔無與,聞見不出於戶庭,班行之間,殆稀識面,選注之上,初不經心,重以年邁志退,聰明隨短,崔祐甫之盡收時望,呂蒙正之分錄門類,固無論已,至於循資停年之尋常按簿者,亦茫然不知爲何事。以若伎倆,將何以聚會精神,秤物稱施,仰副我聖上委寄之意哉。苟非然者,臣之頂踵毛髮,皆殿下賜耳,隆恩厚澤,與天無極,圖報自是彝性,趨走亦係義分,而其於才有所劃,强而不能,何哉。且臣家本單寒,根又孤弱,立朝以來,區區所矢於心者,卽謹畏也斂退也。今乃一往騫翥,莫之思返,冒據睢盱之場,自速僨敗之辜,則公私無幸,悔將何及。此臣所以靡甘食息,臨履在前,不敢爲進身之計者,非獨以居寵利之憂,招負乘之災而已。開政有命,天牌踵臨,自量已熟,承當無路,玆敢悉暴衷悃,冒瀆崇嚴,伏乞聖明,亟賜鐫改,回授可堪,以重公器,以安微分,不勝大願,臣無任云云。答曰,省疏具悉。卿其勿辭行公。
吏曹參議徐有薰疏曰,伏以,臣以無似,晩竊科第,冒廁淸班,瞻依日月之光,煦濡雨露之澤,恩榮實踰於涯分,報答蔑效於絲毫,居常惶恧,靡所容措。不意玆者,忽伏奉除書,以臣爲吏曹參議者,噫,臣顧其人乎哉。名器之褻,未必不自臣身始也。凡世道之汚隆,亶在於人才之得失,人才之得失,實係於銓地之臧否,佐貳之任,雖遜於長席,政注之有時代斲,通擬之與聞可否,淸朝之極選也,名塗之峻望也,苟非其人,朝紳以之貽羞,國體以之虧損,其爲關係果如何哉。臣本空空一措大耳,凡在世務,茫無分曉,雖備員於百執事之末,尙難堪承,況進臣以至榮之塗,責臣以佐衡之事乎,誠萬萬非其人也。念臣世受國恩,與天無極,無他才力,可以仰酬塵刹,則罔擇夷險,畢命驅策,以少效犬馬戀主之忠,卽臣貼額銘腑之一副信契,今於是職,如有可强,則豈敢備例飾讓,如慢如僞爲哉。況臣跡素孤畸,識又固滯,從前歷揚,以榮爲懼,置身於閒曠之地,斂跡於睢盱之場,卽臣之嘗所矢心,而今若貪戀寵位,冒進不已,以致畢竟僨誤,則臣身狼狽,固不足恤,而其於累聖簡而辱朝廷,何哉。新除歷日,惶隘冞增,天牌屢降,承膺無路,敢暴情實,仰瀆崇嚴。伏乞聖慈,俯垂鑑諒,亟命收還新授職名,以重公器,以安私分焉,臣無任云云。省疏具悉。爾其勿辭察職。
敎廣州留守趙冀永書。王若曰,地倣周東土保釐,廟堂之遴選尤重,秩視宋西京留後,朝廷之委任斯專,眷玆南漢一區,卽是左海重鎭,距京師五十里,所以緩急之爲歸,扼湖·嶺數百州,果然險固之足恃,金湯爲控制之本,惟玆州不其難乎。水旱有隔竝之災,方是時屬之誰也?惟卿,王國吉士,賢祖肖孫,重厚而濟敏達之才,所貴自孚於人望,寬弘而兼毅確之守,蓋亦有得於天資,播令譽於衡平鑑公,內而歷亞銓·騎省,別利器於盤根錯節,外則按湖臬·北藩,玆授卿以廣州府留守兼南漢守禦使,卿其徑懋弘猷,祗服寵命,錢穀之委輸已竭,須分宵肝之憂,木屑之綜理是推,益勉陰雨之備。於戲,豈欲暫捨衮職,惟山甫能之,煩爲一行鎖鑰,非寇準不可,故玆敎示,想宜知悉。知製敎金會明製進
上在昌德宮。停常參·經筵。
金益文啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
傳于金鼎集曰,永陵受香承旨,仍爲奉審摘奸,局內諸陵,一體奉審。
韓正敎啓曰,假注書洪秉壽,時無職名,令該曹依例付軍職,冠帶常仕,何如?傳曰,允。
任百秀啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝更牌招入直,何如?傳曰,允。
又啓曰,吏曹判書金東健,參議徐有薰牌不進,參判李啓朝三牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,參判所當更請牌招,而係是一日四牌,何以爲之?敢稟。傳曰,允。參議只推,與參判一體牌招。
有政。吏批,判書金東健進,參判李啓朝牌招不進,參議徐有薰式暇,左承旨任百秀進。以徐箕淳爲知經筵,曺錫亨爲同義禁,宋欽成爲司宰僉正,張仁遠爲直講,鄭喆容爲儀賓都事,申泰左爲軍器判官,尹堉爲典籍,安聖臣爲尙衣主簿,徐相岳爲興陽縣監,尹致疇爲三嘉縣監。
兵批,判書李若愚病,參判金景善入直進,參議金愼根病,參知睦用錫病,右承旨韓正敎進。濟州監牧官單金瀛礎,僉知二單趙元熙·李完豊,大護軍徐箕淳,護軍李敦榮,副護軍林基洙·李經在,副司直權馦,兪鎭五·朴齊璿·尹載善·沈敦永·兪錫煥,副司果睦仁㦳·李敎寅·趙雲卿·朴永輔·金會明,副司正洪秉壽,以上竝單付。
傳于任百秀曰,司饔主簿金在弘,平巿主簿李秉五相換。
吏批,再政。以金長遠爲長寧殿令,成載璜爲弘陵令,趙秉正爲漢城主簿,李寬永爲引儀,司饔主簿金在弘,平巿主簿李秉五相換,兼養賢主簿單尹堉。
韓正敎,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
金益文啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
傳于任百秀曰,奉審閣臣入侍。
以應敎李寅奭,修撰鄭翊朝牌不進罷職傳旨,傳于金益文曰,只推。
任百秀啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
傳于任百秀曰,發遣吏郞,諸執事淸齋與否,摘奸以來。
兵曹口傳政事,副司果單申佐模·趙完植·朴斆默·洪翼燮·朴承輝·沈承澤·沈敬澤·趙在應。
任百秀,以奉常寺都提調·提調意啓曰,各陵冬至祭享所用藥果煎造後,進上看品藥果二十立,依定式封進之意,敢啓。傳曰,知道。
丁未十一月十三日申時,上御誠正閣。奉審閣臣入侍時,左承旨任百秀,假注書洪秉壽,記事官洪祐命,金炳雲,直閣尹致英,以次進伏訖。上曰,史官分左右。上曰,閣臣進前。致英進前奏曰,臣承命馳詣仁陵,陵上奉審則無頉,丁字閣·碑閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧,仍詣長陵,陵上奉審則無頉,丁字閣·碑閣奉審則無頉矣。上曰,他無頉處乎?致英曰,別無頉處矣。上命閣臣就座,又命史官就座,仍命退,諸臣以次退出。
上在昌德宮。停常參·經筵。
夜自一更至五更,月暈。
藥房提調趙斗淳,左承旨任百秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
金益文啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
任百秀啓曰,明日冬至望闕禮,依例爲之之意,敢啓。傳曰,知道。
又啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
以應敎李寅奭,修撰鄭翊朝牌不進罷職傳旨,傳于金益文曰,只推。
任百秀啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
傳于任百秀曰,禮房承旨,馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
任百秀,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
上在昌德宮。停常參·經筵。
自午時至人定,灑雨下雨,測雨器水深二分。
大殿·大王大妃殿·王大妃殿·中宮殿,內閣·政院·朝廷二品以上·六曹堂上冬至單子問安。答曰,知道。
韓正敎啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
金益文啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
傳于任百秀曰,永陵受香承旨,仍爲奉審摘奸以來。
以應敎李寅奭,修撰鄭翊朝牌不進罷職傳旨,傳于金益文曰,只推。
任百秀啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
傳于任百秀曰,時·原任大臣·禮堂留待。
傳于任百秀曰,時·原任大臣·禮堂入侍。
傳于李宗秉曰,上護軍徐憙淳,左參贊金興根,行都承旨金鼎集,行護軍趙秉駿,漢城右尹尹定鉉,行大司成尹致秀,進饌所堂上差下,直閣尹致英,副司果李奎憲·鄭憲容,戶曹正郞洪鍾序,前牧使徐承淳,前府使金益鼎,郞廳差下。
有政。吏批,判書金東健,參判李啓朝,參議徐有薰進,右副承旨金益文進。以趙寅永爲上號都監都提調,李恒翼爲監察,李種龍爲繕工主簿,上號都監提調三單朴永元·徐左輔·趙斗淳,郞廳五單金炳喬·金大圭·朴希淳·朴齊韶·徐相鼎,進饌所堂上六單徐憙淳·金興根·金鼎集·趙秉駿·尹定鉉·尹致秀,郞廳六單尹致英·李奎憲·鄭憲容·洪鍾序·徐承淳·金益鼎,司饔提調金蘭淳,繕工提調尹致秀相換,掌樂提調洪敬謨,觀象監提監趙秉駿相換。
韓正敎啓曰,兵批無緊窠,吏批無送西之人,無政事之意,敢啓。傳曰,知道。
任百秀,以禮曹言啓曰,傳曰,議號日子,以念間擇入事,分付禮曹事,命下矣。令日官李秉洪推擇,則今十一月十九日爲吉云,以此日定行,何如?傳曰,允。
又以禮曹言啓曰,今此冬至諸道所封賀箋中,鳳山郡守申觀浩,雖非應封官,以別軍職封進矣。一體看審捧入之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
以應敎李寅奭,修撰鄭翊朝牌不進罷職傳旨,傳于金益文曰,只推。
韓正敎,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
丁未十一月十五日未時,上御誠正閣。時·原任大臣·禮堂入侍時,左承旨任百秀,記事官徐堂輔·洪祐命·金炳雲,領府事趙寅永,判府事鄭元容·權敦仁·金道喜,右議政朴晦壽,禮曹判書徐左輔,參判吳取善,參議鄭基世,以次進伏訖。上曰,史官分左右。寅永等進前奏曰,日候寒暖不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,今日卽冬至令節也,明年大王大妃殿寶籌,恰躋六旬,竊伏想聖心慶祝,曷有其極,臣等歡忭之忱,尤無以形達矣。上曰,不勝欣祝矣,飾慶之節,多有國朝已行之典禮,果何如?寅永曰,尊號進宴,俱是已行之彝典矣。上曰,當此莫大之慶,告布宴饌等節,卽是當行之事矣。元容曰,此是列聖朝已行之禮,尊號進宴,自有儀文節次,備禮飾慶,是臣等之所仰祝者也。敦仁曰,昨年冬至臣等登筵時,已以今年慶禮,有所下敎,臣等竊不勝歡欣顒望之誠矣。今承下詢,伏想殿下孝心,冞切慶祝,而臣等之區區欣忭,尤何以盡達乎?儀文節次,自有祖宗朝已行之禮,今當遵而行之矣。道喜曰,臣於去年,未參筵席,雖未承下敎,今者下詢,伏想聖心,欣祝冞深,而臣等益不勝慶忭之忱矣。晦壽曰,昨冬臣亦登筵,承聆今年大稱慶之敎,臣等仰首僂指,俟到是年,此非但臣等之言,今日此慶,卽擧國臣庶所共顒望之情也。今承聖敎,臣等躬逢盛會,不任蹈忭之至,而伏想聖心,益切慶祝矣。上曰,東朝尊號,今當加上,而兩聖朝追上尊號之禮,亦欲議定矣。寅永曰,此是當行之典禮矣,臣等不勝顒祝矣。元容曰,兩聖朝追上之禮,卽臣等常所顒祝者,而今當兩慈殿寶籌光躋之辰,行此未遑之典禮,在聖孝冞光,在群情益忭矣。敦仁曰,追上之禮旣議定,則兩聖朝尊號,今當同時追上矣,兩朝尊號旣追上,則兩慈殿尊號加上之禮,自是應行之節矣,此是國家之大禮也大慶也,不勝慶祝之至矣。道喜曰,當此明年莫大之慶,又行兩朝追上之禮,聖孝有光,益復如何,臣等尤切忭祝之至矣。晦壽曰,兩聖朝追上尊號,兩慈殿加上尊號,是莫重之典禮,莫大之慶會,進冊揚徽,聖孝冞光,臣等歡欣慶忭之忱,無以形達矣。上曰,此當有傳敎乎?寅永曰,在前慈殿上號之時,若未卽承兪音,則當有賓啓庭請之擧,而今番則兩聖朝追上之時,兩慈殿上號,禮當竝行,則卽爲成命,益有光於聖孝矣。上曰,兩朝尊號旣追上,則兩殿尊號加上,卽是應行之禮矣,此事旣已仰稟于兩慈殿,果不必爲賓啓庭請之擧矣。仍命書傳敎曰,明年卽我大王大妃殿恰躋六旬,王大妃殿望五之慶年也,予小子歡欣頌禱之忱,容有極哉。模聖德於玉牒,祝寶齡於瑤觴,卽亦我家已行之典禮,政合援用於今日,況我純宗大王曁我翼宗大王盛德大業,比如天地高厚,環東土億萬蒼生,至百世有不能忘者,而尙未有發揮闡揚之擧,予小子攀慕靡極之情,尤當如何。今當亞歲令節,招見時·原任大臣及禮堂,以此大典下問,則僉議詢同,一辭稱慶,亦已仰稟于兩慈殿矣。純宗大王追上尊號都監,大王大妃殿加上尊號都監,翼宗大王追上尊號都監,王大妃殿加上尊號都監,合設擧行,政官牌招開政,都監堂郞差出。上曰,進饌事,亦當有傳敎矣。上曰,議號當擇日擧行乎?敦仁曰,每擇日擧行矣。上曰,議號以幾字爲之乎?寅永曰,追上則八字,加上則二字矣。上命書傳敎曰,議號日字,以念間擇入事,分付禮曹。上曰,今番則欲以進饌爲之,進饌與進宴,豐約雖少不同,而儀節則別無所殊,且東朝盛意,不欲張大,必以省約爲敎,予小子不得不仰體聖意,而慈殿,以有異於常時,不欲受進饌之禮,縷縷下敎,到今亦不可不承順慈敎矣。敦仁曰,戊子進饌時,東朝以靑陽府夫人私制,亦嘗勉受矣。國家典禮,未嘗以私制爲拘,今此聖敎,雖出於仰體慈衷,而臣等區區下情,實不勝缺然矣。上曰,慈敎旣如是,不可不承順矣。仍命書傳敎曰,上號翌日,當進饌于大王大妃殿矣,諸般儀節,令禮曹稟旨磨鍊。寅永曰,此是邦家之大慶也,歡欣蹈舞,無以盡達矣。元容曰,上號與進饌,成命已下,此是國家之大慶也大禮也,聖孝克伸,群情胥頌,臣等之歡欣慶祝,何以形達乎。敦仁曰,王大妃殿進饌之未行,極爲缺然,六旬·望五,均是大慶,追上·加上,又是大禮,國朝已例,明有可據。且以私制言之,今居心制中,則似不必以此爲拘矣。上曰,上號·進饌,稱慶則一也。晦壽曰,昨冬以王大妃殿四旬,仰請稱慶時,雖因慈心之謙抑愴感,聖孝將順,終未免黽勉奉承,而大小群情,尙今缺然,況明年之慶,尤大於今年,則懿典不可闕一,而且以私制言之,與昨冬有異,似不必以此爲拘矣。上曰,慈殿以上號則當勉從,而進饌則有難勉從爲敎,蓋以進饌儀節之稍有所異也。且進饌之時,例自用樂,到今惟當承順而已矣。寅永曰,聖意以承順爲敎,實有光於養志之孝,而且有再明年東朝周甲稱慶之時矣。上曰,明年慶禮,是國朝罕有之慶矣。晦壽曰,陳賀稱號,以合幾慶爲之乎?禮判旣登筵,使之稟定,似好矣。上曰,此則禮判自當稟定矣。左輔曰,定尊號親上箋文頭辭及箋文,令藝文館·承文院,依例擧行,何如?上曰,依爲之。出擧條上曰,議號單子親受,則致詞箋文等節,當自禮曹稟定乎?寅永曰,然矣。左輔曰,上冊寶行禮,卽日頒敎,陳賀等節,當以親臨磨鍊乎?上曰,依爲之。出擧條左輔曰,今此都監,以上號都監稱號,何如?上曰,依爲之。出擧條上曰,告布當於元朝爲之乎?陳賀與頒敎,當以兩次爲之乎?寅永曰,元朝當爲之矣。敦仁曰,此是二慶也,六旬望五之慶,當於元朝告布,而追上加上後,又當有陳賀之節矣。上曰,然則頒赦亦當爲兩次乎?寅永曰,頒赦則豈可分兩次爲之乎,上曰,然則當合二慶告布乎?親上冊寶後陳賀,將何以爲之乎?該曹退考謄錄,竝依已例擧行,好矣。上曰,明年慶禮,當援用何年例乎?寅永曰,當用甲辰年英宗大王追上尊號,貞純大妃加上尊號時已例矣。上曰,正廟朝甲辰乎?寅永曰,然矣。元容曰,英廟丁卯年,亦有仁元王后周甲稱慶加上尊號之例矣。上曰,今此慶名,以何慶稱之乎?寅永曰,當以純宗大王追上尊號,大王大妃殿加上尊號?翼宗大王追上尊號,王大妃殿加上尊號?合慶稱之矣。上曰,當以六旬·望五·追上·加上合慶稱之乎?該曹詳考謄錄擧行,而此外如有稟定之事,則退以草記爲之,好矣。左輔曰,退考謄錄後,謹當以草記稟定矣。上曰,兩朝追上尊號,兩殿加上尊號擇日,當分日爲之乎?敦仁曰,追上尊號時,當有宗廟親上冊寶之節,則加上尊號之同日行禮,實有所相妨矣。上曰,然則當分日擇入,而以一兩日間擇日,以爲先行追上之禮,次行加上之禮,加上之翌日,仍行進饌之禮,好矣。晦壽曰,正朝陳賀,當有告布之節矣。上曰,取考禮曹已例,稟定,可也。上曰,進饌時廚院·梨園,多有擧行之事矣。兩院提調,誰也?寅永曰,廚院提調,是金蘭淳矣。上曰,梨園提調,是洪敬謨而老病矣。寅永曰,雖是老病,而精力尙康健矣。上命書傳敎曰,司饔提調金蘭淳,繕工提調尹致秀相換,掌樂提調洪敬謨,觀象監提調趙秉駿相換。上曰,爵數,臨時當稟旨磨鍊乎?元容曰,爵數,自五爵至九爵,稟旨擧行矣。上曰,味數亦臨時稟定,可矣。上曰,司饔正則以何時差出乎?晦壽曰,嘉禮時例爲差出,而卽是進醮酒差備矣。上命大臣就座,仍命先退,又命史官就座,仍命退,諸臣以次退出。
上在昌德宮。停常參·經筵。
金益文啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
任百秀啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝更牌招入直,何如?傳曰,允。
又啓曰,卽者檢閱洪祐命,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
任百秀,以禮曹言啓曰,今十一月十九日大王大妃殿加上尊號,王大妃殿加上尊號議定時,議號單子親受,箋文親上及處所,當爲稟定,而謹稽謄錄,則有親受於便殿,親上於法殿之例,亦有親受親上,俱行於法殿之例,今番則何以爲之乎?敢稟。傳曰,竝以法殿爲之。
檢閱洪祐命疏曰,伏以,臣卽聞家信,臣母積痼之症,近因寒燠不適,挾感添劇,委頓床玆,寢啖刀圭之節,莫非臣子職,在臣煎迫之情,實不得不冒瀆崇嚴,以冀體諒之恩也。玆敢忙籲短章,冒犯擅離,伏乞聖慈,特垂鑑察,亟遞臣職,以便救護,仍治臣罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
金益文啓曰,來二十一日,朝參日次矣。敢稟。傳曰,停。
任百秀啓曰,來二十一日,輪對日次矣。敢稟。傳曰,當次人受點,後日次待令。
金益文啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
任百秀啓曰,大王大妃殿·王大妃殿定尊號親上箋文,當爲製進,藝文提學李若愚,卽爲牌招,使之製進,何如?傳曰,允。
傳于任百秀曰,當該承旨推考。
任百秀啓曰,假注書洪秉壽,身病猝重,勢難察任,今姑改差,何如?傳曰,允。
洪秉壽改差,代以李鍾淳爲假注書。
以應敎李寅奭,修撰鄭翊朝牌不進罷職傳旨,傳于金益文曰,只推。
任百秀啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
任百秀,以禮曹言啓曰,卽接濟州牧使李宜植狀啓謄報,則十月令薦新唐金橘·柑子,一一摘取,唐金橘爲一百三十五箇,柑子爲一百十二箇,肇慶廟薦新唐金橘十六箇,柑子十四箇封進,所餘唐金橘一百十九箇,柑子九十八箇,宗廟·徽定殿·景慕宮薦新,排比無路,故都封上封于禮曹,以爲稟旨進獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
又以纂輯廳摠裁官意啓曰,寶鑑纂輯已訖,今方校正矣。依辛丑已例,副司果沈承澤,副司果朴承輝,校正郞廳差下,使之察任,何如?傳曰,允。
又以纂輯廳摠裁官意啓曰,前都廳郞廳趙然昌,旣已敍用,都廳郞廳還差,使之察任,時無職名,令該曹口傳付軍職,何如?傳曰,允。
兵曹口傳政事,副司果單趙然昌。
金益文,以兵曹言啓曰,今月二十日,一兼禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以趙羲贊爲兼司僕將。
上在昌德宮。停常參·經筵。
韓正敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
金鼎集啓曰,同副承旨李裕元,今日不爲仕進,卽爲牌招,何如?傳曰,允。
又啓曰,假注書李鍾淳,時無職名,令該曹依例付軍職,冠帶常仕,何如?傳曰,允。
傳于金益文曰,左承旨·左副承旨竝許遞,前望入之。
承旨前望入之,李㙽·李豊翼落點。
韓正敎啓曰,新除授承旨李豊翼,以前任安岳郡守,方在解由未出中,何以爲之?敢稟。傳曰,勿拘。
金鼎集啓曰,左承旨李㙽,右副承旨李豊翼,卽爲牌招,何如?傳曰,允。
傳于金益文曰,進饌所堂上來待。
金益文啓曰,進饌所堂上,依下敎來待矣。傳曰,入侍。
傳于金益文曰,進饌處所,以通明殿爲之。
傳于韓正敎曰,明日出宮門路,以協陽門爲之。
以濟州防禦使李宜植狀啓,薦獻與進上唐金橘等,俱不得如例封進,惶恐待罪事,傳于李㙽曰,勿待罪事,回諭。
以同副承旨李裕元牌不進罷職傳旨,傳于金益文曰,只推。
以應敎李寅奭,修撰鄭翊朝牌不進罷職傳旨,傳于金益文曰,只推。
金益文啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
又啓曰,明日純宗大王追上尊號,大王大妃殿加上尊號,翼宗大王追上尊號,王大妃殿加上尊號議定時,三司長官,當爲進參,大司憲·大司諫前望未下,何以爲之?而副提學未差之代,政官牌招,開政差出,何如?傳曰,前望單子入之。
臺諫前望入之,大司憲李景在,大司諫權溭落點。
副提學前望入之,南秉哲落點。
金益文啓曰,明日尊號議定時,三司長官,當爲進參,而新除授大司諫權溭在外,何以爲之?敢稟。傳曰,許遞。前望單子入之。
大司諫前望單子入之,兪章煥落點。
金益文,以禮曹言啓曰,今此議號時儀節,當爲磨鍊,而謹稽謄錄,則追上尊號議號單子,無親受之節,百官只進箋于大殿矣。今番則何以爲之乎?敢稟。傳曰,依前爲之。
又以禮曹言啓曰,今十一月十九日議號後百官進箋時,出宮吉時,令日官推擇,則同日巽時申時俱吉云。以何時定行乎?敢稟。傳曰,以巽時爲之。
金益文啓曰,因禮曹單子,明日純宗大王追上尊號,大王大妃殿加上尊號,翼宗大王追上尊號,王大妃殿加上尊號議定時,應參人員,令政院命招事,啓下矣。時原任大臣·館閣堂上·九卿·六曹參判·三司長官,竝待開門命招,何如?傳曰,允。
金益文,以禮曹言啓曰,各陵園墓所今秋植木播橡,依定式擧行後,株數斗數,區別報來,故別單書入之意,敢啓。傳曰,知道。
又以禮曹言啓曰,圖畫署,有別遞兒祿窠,而自前以畫員實官中久勤人,次次許付矣,付祿人卞容圭有頉代,當次人金和鍾,依例許付,何如?傳曰,允。
韓正敎,以兵曹言啓曰,明日殿座時,侍衛禁軍,別將當爲領率,而禁軍別將金鍵,以別軍職侍衛進參,不得擧行,一番內禁衛將尹明儉,使之兼別將擧行,何如?傳曰,允。
兵曹口傳政事,副司果單徐承淳·金益鼎。
刑曹啓目粘連,楚山婢妙月獄事,臣於待罪本道時,曾有所裁治者,今於囚推經年之餘,道臣傅生之論,未必爲失刑之歸,而獄體至重,臣曹不敢擅便,上裁,何如?判付啓,依回啓施行爲良如敎。
又啓目粘連,碧潼金大元獄事,實因符病死之症,衆招無疑亂之端,而敢此煩籲之擧者,民習可駭,有不可以屍親曲恕,懲礪放送,何如?判付啓依允。
又啓目粘連,楊州安宗秀獄事,寡姥受疑,群閹逞毒,實因則兩檢無差,斷案則關和莫嚴,更加嚴訊,期於取服,何如?判付啓依允。
吏曹參判李啓朝疏曰,伏以,臣於見職,豈有一分堪承之望,而尙此蹲據乎哉。除拜之初,感激居先,義分是怵,所以冒沒出膺,居然四閱朔于玆矣。間緣事會之所迫,黽勉代斲者,亦旣數遭,而醜拙畢露,惶愧交切,求解一念,耿然如結,而今則臣情益急,疾聲之呼,有不能自已者也。臣受賦虛脆,夙抱貞痼,卽癥疝之祟是已,少失將攝,如期肆發,飢飽寒煖,其應斯捷,奔走勞碌,其害立至,方其劇也,橫亘衝突,不省四倒而昏窒,上厥則神爽爲之遁,下委則手足失其用,此誠難治之症,而末如之何矣。伊來血氣漸衰,根委益深,殆乎寧日恒鮮,又當換節之交,外挾寒感,內閼頑痰,一倍越添,晝宵呻囈,見狀極甚危惡,强策彈束,有非時月間可期,則銓部重任,豈容一任其虛縻,作臣養痾之坊乎哉。罪在瘝曠,義難泯默,玆敢悉暴衷臆,仰瀆聰聽,伏乞聖慈,特垂矜諒,亟遞臣所帶亞銓之任,俾官方無闕,賤分獲安焉,臣無任云云。答曰,省疏具悉。卿其勿辭行公。
忠淸監司金洙根疏曰,伏以,臣卽伏見備邊司行會,以前道臣趙雲澈繡啓論列事,行査有命矣。固當次第審覈,條陳虛實之不暇,而竊伏念交承之義,古人或比之兄弟,故前後如臣所値者,擧皆逡巡引避,寔是淸朝忠厚之風,恐傷事面而然也。臣何可遽然冒當,不思所以自處之道乎。玆敢忙陳短章,仰籲於天地父母之前,伏乞聖慈,俯賜鑑察,俾全微諒,仍治臣瀆擾之罪,以肅朝綱焉,臣無任云云。答曰,省疏具悉。此非創有之事,卽爲擧行。
丁未十一月十八日申時,上御誠正閣。進饌所堂上入侍時,左副承旨金益文,假注書李鍾淳,記注官林倜,記事官金炳雲,行上護軍徐憙淳,議政府左參贊金興根,行都承旨金鼎集,行護軍趙秉駿,漢城府右尹尹定鉉,行大司成尹致秀,以次進伏訖。上曰,史官分左右。上曰,進饌所堂上進前。憙淳等進前。上曰,會同姑未爲之乎?憙淳曰,入侍後當爲擧行矣。上曰,應有稟定擧行之事矣。憙淳曰,然矣。進饌處所,不可不預爲稟定,故敢此仰達矣。上命書傳敎曰,進饌處所,以通明殿爲之。憙淳曰,進饌所所入物力,當爲措劃,而趁今稟定,然後可以擧行,故敢此仰達矣。上曰,以今經費,有難全責於度支,且仰體東朝撝謙之德,諸般擧行,務從省略,而自本營,已有所別置者,以此入用,而其外不得不各司進排物種,依例捧甘取用,本所員役·工匠等料布,令戶·兵曹依例上下,可也。出擧條上曰,前例則皆取用於戶曹乎?憙淳曰,然矣。上曰,雖有已例,今不可全責於戶曹矣。憙淳曰,本所堂上尹致秀,時帶摠管,職務相妨,今姑許遞,何如?上曰,依爲之。出擧條憙淳曰,本所郞廳前牧使徐承淳,前府使金益鼎,時無職名,令該曹口傳付軍職,使之擧行,何如?上曰,依爲之。出擧條憙淳曰,其外略干條件,當以草記稟定矣。上曰,唯。憙淳曰,本所處所,不得不以闕內近處爲之矣。今於總衛營,設所擧行,何如?上曰,戊子年亦設行於此處乎?憙淳曰,然矣。上曰,以此處爲之,可也。上曰,應行節目,追後草記,可也。上曰,廚院提調,亦有稟定之事乎?床數·器數·味數,預爲議定,可也。致秀曰,進饌時,別行果與器數,或有三十器之時,亦有二十器十五器之例,今番則何以爲之乎?上曰,廚院似當依例擧行,而今番則味數以下,竝除之,朝臣床,亦自本所措備矣。廚院床數,則大王大妃殿·王大妃殿,以二十器磨鍊,其外皆以十五器磨鍊,可也。致秀曰,大殿·中宮殿,當以十五器磨鍊乎?上曰,唯。致秀曰,順和宮亦爲磨鍊乎?上曰,亦以十五器磨鍊,可也。致秀曰,熟設所看審後,所定處謹當啓下矣,己丑年外進饌所,以鑄字所爲之矣。上曰,依此爲之。興根曰,鑄字所,今方設纂輯廳矣,熟設所,若以鑄字所爲之,則纂輯廳,當移設他處乎?上曰,依此爲之,而纂輯之役,今至何境乎?興根曰,幾盡分編矣。上曰,纂輯旣已編次,則今當校正後,可以訖役乎?興根曰,然矣。校正之役,方欲速成,正月內似可印進矣。致秀曰,饌品監造官當有之,而本司郞廳中一員差下,進饌時,使之兼管擧行,何如?上可之。憙淳曰,臨時自當於闕內便近處,更定一所,以爲從便擧行之地,當以何處所爲之乎?上曰,以壯勇衛廳爲之,而其時堂郞各一員,輪回入直,可也。憙淳曰,謹當依下敎爲之矣。上曰,餘外則皆以草記稟定,可也。上命進饌所堂上就座,仍命退,又命史官就座,仍命退,諸臣以次退出。
上在昌德宮。停常參·經筵。
定尊號後,藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·中宮殿,口傳問安。答曰,知道。
還內後,藥房·內閣·政院口傳問安。答曰,知道。
金益文啓曰,明日召對,取稟。傳曰,停。
純宗大王追上尊號望,體聖凝命欽光錫慶,大王大妃殿加上尊號望,隆禧,翼宗大王追上尊號望,體元贊化錫極定命,王大妃殿加上尊號望,獻聖。
傳于金益文曰,謹稽英宗癸酉下敎,則以所重在焉,無親受親上之節,而正宗甲辰追上加上時,亦爲奉遵,則今番宜無異同,以此擧行,當於法殿,受百官上箋矣,該房知悉。
金益文啓曰,純宗大王追上尊號,大王大妃殿加上尊號,翼宗大王追上尊號,王大妃殿加上尊號議號單子,旣已啓下矣。招致禮曹郞廳,傳授之意,敢啓。傳曰,知道。
傳于金益文曰,百官進箋親受時刻,以申時磨鍊以入。
李豊翼啓曰,三司長官,有時急稟達事,來詣閤外,請對矣。傳曰退去。
傳于李豊翼曰,三司長官竝許遞。
兵曹口傳政事,副護軍單南秉哲。
傳于李裕元曰,侍衛軍兵毛具,從便爲之。
以應敎李寅奭,修撰鄭翊朝牌不進罷職傳旨,傳于李豊翼曰,只推。
金益文啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
金益文,以禮曹言啓曰,今此純宗大王追上尊號,大王大妃殿加上尊號,翼宗大王追上尊號,王大妃殿加上尊號吉日,以何間推擇乎?敢稟。傳曰,以明年二月念間擇入。
又以進饌所堂上意啓曰,本所始役吉日時,令日官李秉洪推擇,則今月二十六日巽時爲吉云。以此日時擧行之意,敢啓。傳曰,知道。
又以進饌所堂上意啓曰,闕內待令郞廳,以入直武臣兼宣傳官,輪回擧行,何如?傳曰,允。
又以進饌所堂上意啓曰,平山府使姜彝五,前縣監安時赫,前五衛將李得祿·異膺善,竝本所別看役差下,使之擧行,何如?傳曰,允。
李裕元以禁衛營言啓曰,本營哨官朴重旻,身病猝重,勢難察任,改差,何如?傳曰,允。
丁未十一月十九日申時,上詣仁政殿。百官進箋親受入侍時,行都承旨金鼎集,左承旨李㙽,右承旨韓正敎,左副承旨金益文,右副承旨李豊翼,同副承旨李裕元,記事官徐堂輔,假注書李鍾淳,記事官洪祐命·金炳雲,直提學金大根,檢校直閣尹定鉉·鄭㝡朝,直閣尹致英,檢校待敎南秉哲·李㘾,待敎金炳德以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調趙斗淳,副提調金鼎集進前奏曰,向晩勞動,聖體,若何?上曰,一樣矣。仍出協陽門·肅章門,由仁政門,至仁政殿降輿所。通禮跪啓請降輿,上降輿。通禮跪啓請執圭,鼎集進圭,上執圭陞座。裕元奏曰,宗親文武二品以上,當爲入庭行禮,請出標信開作門,何如?上曰,以已下標信擧行,可也。引儀分引宗親文武二品以上,由西挾門,入就位。贊儀唱鞠躬四拜興平身,宗親文武百官鞠躬四拜興平身,展箋官二人對擧箋函,陞自東階,入置於座前,宣箋官沈敬澤陞自西階,入詣箋函前俯伏。贊儀唱跪,宗親文武百官跪,敬澤讀箋訖。贊儀唱俯伏興,四拜興平身,宗親文武百官俯伏興,四拜興平身。通禮跪啓禮畢,仍請釋圭,上釋圭,鼎集跪受圭。通禮跪啓請乘輿,上乘輿。領府事趙寅永,判府事鄭元容·權敦仁·金道喜,右議政朴晦壽進前奏曰,日氣稍寒,向晩勞動,聖體,若何?上曰,一樣矣。寅永曰,今日議號禮成,親受進箋,臣等慶祝之情,無以形達矣。寅永曰,臣以上號都監事,有所稟達者矣。謹稽正宗乙卯加上追上遵號合設時儀軌,則凡係奏御關移等文字,分而書之矣。義例之際,合當式遵,今亦依此擧行,何如?上曰,依爲之。出擧條寅永曰,寶鑑校正之役若訖,則繼將開印,而此役專靠芸館,有非他所,可能及期,且有辛丑已例,使之移設於校書館,何如?上曰,依爲之。出擧條寅永曰,校正之役,今方爲始,而堂上之在家校正,旣有正宗下敎,載在首編,今亦依此爲之,何如?上曰,依爲之。出擧條上曰,來正朝告布之節,當合以行之乎?亦以兩次爲之,可乎?寅永曰,此是罕有之儀節,實無前例之可據矣。上曰,甲寅年例,果何以爲之乎?寅永曰,今番儀節,亦有異於甲寅年矣,上曰,然則有儀軌之可以憑據乎?寅永曰,禮曹謄錄所在前例,似不過五六次矣。使之抄出以入,乙覽裁定後處分,何如?上曰,以此爲之,好矣。仍出仁政門,由肅章門,入協陽門。裕元請出標信解嚴。上由宣化門還內,諸臣以次退出
上在昌德宮。停常參·經筵。
藥房提調趙斗淳,副提調金鼎集啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
李豊翼啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
金鼎集啓曰,左副承旨金益文,今日不爲仕進,卽爲牌招,何如?傳曰,允。
李豊翼啓曰,備邊司郞廳來言,今日賓廳日次,而領議政·左議政未差,右議政朴晦壽有身病,不得來會云矣。敢啓。傳曰,知道。
韓正敎啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
以左副承旨金益文牌不進罷職傳旨,傳于李豊翼曰,只推。
以應敎李寅奭,修撰鄭翊朝牌不進罷職傳旨,傳于李豊翼曰,只推。
以京畿監司李鼎臣狀啓,積城縣監崔璜,以其身病,連呈辭狀,不得已罷黜事,傳于李豊翼曰,令該曹口傳差出,催促下送。
吏曹口傳政事,以吳慶延爲積城縣監。
韓正敎,以禮曹言啓曰,以純宗大王追上尊號,大王大妃殿加上尊號,翼宗大王追上尊號,王大妃殿加上尊號吉日,何間推擇,取稟草記,傳曰,以明年二月念間擇入事,命下矣。令日官李秉洪推擇,則太室追上尊號冊寶,來戊申二月二十日,大王大妃殿·王大妃殿加上尊號冊寶,同月二十一日爲吉云。以此日定行乎?敢稟。傳曰,以此日爲之。
又以禮曹言啓曰,來十二月初六日王大妃殿誕日陳賀節目,當爲磨鍊,而異於常時,謹依前例權停,以只進表裏擧行,何如?傳曰,允。
又以纂輯廳摠裁官意啓曰,本廳當爲移設於校書館,而不可不擇日擧行矣。令日官李秉洪推擇,則今二十日爲吉云,以此日擧行,何如?傳曰,允。
又以纂輯廳摠裁官意啓曰,寶鑑校正,依辛丑已例,在家爲之,監印處所,以校書館爲之事,入稟蒙允矣。自今日堂上郞廳進不進單子,不爲書入,郞廳直宿,亦爲撤罷之意,敢啓。傳曰,知道。
李豊翼,以兵曹言啓曰,今日禁軍祿試射時,騎芻當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
上在昌德宮。停常參·經筵。
李豊翼,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金益文啓曰,來二十五日,朝參日次矣。敢稟。傳曰,停。
李豊翼啓曰,大司憲·執義·掌令一員·持平一員未差,掌令權達準,持平柳來維在外。監察茶時之意,敢啓。傳曰,知道。
禮曹,來戊申正月初六日行社稷祈穀大祭香祝親傳,取稟。奉敎敬依。
禮曹,來戊申正月初四日,行宗廟·永寧殿春享大祭香祝親傳,取稟。奉敎敬依。
以應敎李寅奭,修撰鄭翊朝牌不進罷職傳旨,傳于李豊翼曰,只推。
金益文啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
以應敎李寅奭,修撰鄭翊朝牌不進罷職傳旨,傳于李豊翼曰,只推。
傳于金益文曰,原任待敎洪淳穆,檢校差下。
臺諫前望入之,執義金樂壽,掌令安允中,獻納金龍洛,持平金建銖,正言李落點,正言洪淳穆添書落點。
李豊翼啓曰,新除授持平金建銖,以前任玄風縣監,方在解由未出中,何以爲之?敢稟。傳曰,勿拘。
金益文,以禮曹言啓曰,卽接長湍幼學李所志,則以爲族叔光益,嫡妾俱無子,以其同姓十寸弟光迪第三子欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李所訴旣如此,依定式李光迪第三子,立爲李光益之後,何如?傳曰,允。
又以禮曹言啓曰,卽接沃川幼學郭欽泰所志,則以爲族叔榮垕嫡妾俱無子,以其同姓十寸兄成垕第二子欽景,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長郭欽泰所訴旣如此,依定式郭成垕第二子欽景,立爲郭榮垕之後,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成鄭,直講張仁遠,在外未肅拜,典籍尹堉,方以入直,身病猝重,呈旬出去,時無入直之員,以他郞官姑爲代直,何如?傳曰,允。
李豊翼,以兵曹言啓曰,宣傳官李熙絅,病難供職,呈狀乞遞,改差,何如?傳曰,允。
又以兵曹言啓曰,禁軍來春夏等祿試射時,柳葉箭沒技人及別試鐵箭三矢能越一百五十步人,別單書入之意,敢啓。傳曰,知道。
又以都摠府言啓曰,副摠管曺錫亨,以同知義禁府事,本府坐起,晝仕出去之意,敢啓。傳曰,知道。
義禁府啓目,沔川前郡守兪漢方原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,忠淸中軍鄭學基原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,鴻山縣監金魯謙原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,高原前郡守鄭裕睦原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,瑞山郡守申善浩,石城縣監洪憲燮,靑陽前縣監朴臣圭等原情云云,傳旨內辭緣,泛稱遲晩,申善浩段,所當請刑是白乎矣,曾經宣傳官勿爲請刑,載在大典通編,議處,洪憲燮·朴臣圭等段,竝只刑推得情,何如?判付啓依允爲旀,洪憲燮·朴臣圭等段,竝只除刑推議處爲良如敎。
右議政朴晦壽疏曰,伏以,一陽初生,百祿滋至,惟我兩聖朝盛德追述,兩慈殿寶齡彌邵,顯號誕定,彝典咸備,三呼之縟儀將擧,萬年之洪休伊始,聖孝冞光,群情胥忭。仍伏念臣於前月,冒悚越分,荐暴至懇者,誠緣其實狀,無復策駑之望,欲免蹲鳳之譏也,其情亦慼矣。及伏奉聖批,不惟不賜開允,至以斷無奉施之道爲敎,豈殿下以臣之去就,有若關於民國而不可施之歟?伏想聖意,以其官名之重,故不欲遽許,而姑存此假借也。惟玆中書之職,百責咸萃,綦重何如,而今乃爲此蔑才能甚疾病,留無所補,去無可惜之一賤品,而如是相持者,竊恐四方之譏議,上及於聖朝,而徒使臣身,坐要恩禮之隆,國體損矣,臣分虧矣,是奚特瀆澆之爲罪也,亦豈不有欠於懋實之王政乎?嗚呼,孔子曰,陳力就列,不能者止,又曰,事君敬其事,後其食。夫知其不能而止者,必自知明而審於去就者也,不修其職而惟祿是求,則是鄙夫之無恥者也。聖人之訓,臣每莊誦,凜若集木。今臣癃瘁,已不啻不能而已,今臣淟涊,又不但無恥而已。臣自筵懇疏籲之後,愛臣者皆勸其去曰,無補於國,懷祿苟安,適足以增罪戾,爲朝廷惜事體者,謂以聖上旣燭其衰病無用之實,不必以虛禮久縻,凡此數語,可見其公議之所在也。又或曰,大官與疎遠者不同,況其受恩深厚,官成而退,亦有嫌焉,當以趨走爲恭,盡瘁後已。此言亦一道也,而若論其所操之術,則其與臣異故也,苟如是則疾病廉隅,皆未暇顧,其於陳就敬事之義,果何如也哉。噫,占便瘝官,實非分義之所敢出,辭榮孤恩,亦豈人情之所宜爲,而一籲再籲,不揆煩猥,瀝血固辭,不自知止者,苟非有必不可久據之義,必不可强起之疾,則宜不至此也。今若以重務之難於輕解,上而拘執不捨,嚴命之不敢屢拒,下而遲徊不去,畢竟報答無毫髮之益,愆尤有邱山之積,終使之顚踣官次,汚濊淸班,則臣心之抑鬱,雖不足恤,而亦恐有違於古聖人欲竝生哉之道也。神功不宰,而萬物得以曲成者,惟各從其欲也,宸聰至邃,而一言可以感動者,在能致其誠也。臣於是,旣竊反躬自悼,而又不能無憾於天地之大也。値玆慶會,雖不敢不扶曳病軀,强力隨參於蹈舞頌祝之列,而纔還私次,素患諸症,一倍添劇,委頓床笫,尤無時日起動之望,玆敢冒死仰籲,又暴情實。伏乞聖慈,俯察由中之懇,特推體下之仁,亟命遞臣相職,改授賢德,俾鼎席無曠,時艱有濟,仍治臣屢瀆之罪,以肅朝綱,以安賤分,不勝大願,臣無任云云。答曰,省疏具悉卿懇。予之不欲捨卿者,豈有私於卿而然哉。一則爲國事也,二則爲國事也。第屢懇若是切至,始終相持,反非禮遇之道,所辭議政之任,今姑勉副。望卿勿以釋負自安,隨事無隱,匡輔予不逮,用追古人進退亦憂之義。仍傳于李豊翼曰,此批答,遣史官傳諭。
上在昌德宮。停常參·經筵。
李豊翼啓曰,大司憲未差,執義金樂壽,掌令安允中·權達準,持平柳來維·金建銖在外。監察茶時之意,敢啓。傳曰,知道。
金益文啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝更牌招入直,何如?傳曰,允。
傳于金益文曰,判府事權敦仁,復拜相職。
注書徐堂輔病,代以閔致庠爲假注書。
閔致庠在外,代以姜夏奎爲假注書。
金益文啓曰,吏曹郞廳來言,大臣置處政事,取稟。傳曰,當日爲之。
又啓曰,判府事權敦仁,復拜相職事,命下矣。旣有政命,今日政下批,何如?傳曰,允。
李豊翼啓曰,諫院諸臣,有時急稟達事,來詣閤外,請對矣。傳曰退去。
又啓曰,諫院諸臣,以爲臣等雖伏承退去之命,兩罪人負犯何如,而王章未伸,輿情益菀,懲討義急,不避悚惶,玆敢更爲請對矣。傳曰,退去。
金益文啓曰,卽者吏曹郞廳來言,三嘉縣監尹致疇,興陽縣監徐相岳,當爲署經,而諫院則雖已署經,憲府則大司憲未差,執義金樂壽,掌令安允中·權達準,持平柳來維·金建銖在外,不得署經云。何以爲之?敢稟。傳曰,一司除署經。
金益文,以吏批言啓曰,議政府右議政朴晦壽,今姑勉副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
李㙽,以兵批言啓曰,右議政朴晦壽,勉副送西事,命下矣。當爲隨品置處,而領中樞府事一窠,判中樞府事二窠,他大臣今方見帶,依例從座目,加設判中樞府事,下批之意,敢啓。傳曰,知道。
有政。吏批,判書金東健進,參判李啓朝病,參議徐有薰病,左副承旨金益文進。以洪學淵爲大司憲,金穰根爲大司諫,徐憙淳爲知敦寧,崔浩鎭爲北部令,李淳榮爲司僕主簿,朴鍾元爲司圃別提,李承敬爲景陵參奉,申命河爲任實縣監,領議政單權敦仁。
兵批,判書李若愚病,參判金景善入直進,參議金愼根病,參知睦用錫病,左承旨李㙽進。判付事單朴晦壽,大護軍李景在,副護軍任百秀·李宗秉·權溭·兪章煥·李熙絅,副司正李鍾淳,以上竝單付。
吏批,再政。以兪廷煥爲惠陵令,李祖欽爲禁府都事,判敦寧單徐憙淳,知敦寧單金蘭淳。
李豊翼啓曰,兩司諸臣,有時急稟達事,來詣閤外,請對矣。傳曰退去。
金益文,以上號都監都提調意啓曰,本都監提調徐左輔,時帶摠管,職務相妨,摠管之任,今姑許遞,何如?傳曰,允。
傳于李裕元曰,摠管有闕之代,前望入之。
摠管前望入之,副摠管徐相五落點。
金益文,以追上尊號都監都提調意啓曰,玉冊文製述官·書寫官及樂章文製述官·金寶篆文書寫官實預差,別單書入之意,敢啓。傳曰,知道。
追上尊號都監,純宗大王玉冊文製述官判府事鄭元容,預差判敦寧金蘭淳,書寫官判府事金道喜,預差大護軍李景在,樂章文製述官戶曹判書趙斗淳,預差漢城右尹尹定鉉,金寶篆文書寫官東寧尉金賢根,預差領敦寧洪在龍,翼宗大王玉冊文製述官領議政權敦仁,預差知事徐俊輔,書寫官判府事朴晦壽,預差大護軍金英淳,樂章文製述官兵曹判書李若愚,預差開城留守金大根,金寶篆文書寫官永明尉洪顯周,預差大護軍李魯秉。
金益文,以加上尊號都監都提調意啓曰,玉冊文製述官·書寫官及樂章文製述官·玉寶篆文書寫官實預差,別單書入之意,敢啓。傳曰,知道。
加上尊號都監,大王大妃殿玉冊文製述官左參贊金興根,預差知事洪敬謨,書寫官上護軍徐憙淳,預差判尹李憲球,樂章文製述官大護軍徐箕淳,預差刑曹參判金學性,玉寶篆文書寫官水原留守金左根,預差南寧尉尹宜善,王大妃殿玉冊文製述官工曹判書朴永元,預差上護軍李光正,書寫官禮曹判書徐左輔,預差刑曹判書洪在喆,樂章文製述官吏曹判書金東健,預差行護軍洪鍾應,玉寶篆文書寫官昌寧尉金炳疇,預差廣州留守趙冀永。
金益文,以上號都監都提調意啓曰,本都監監造官六望,別單書入之意,敢啓。傳曰,知道。
上號都監監造官六單,敦寧參奉韓圭錫,前參奉李根榮,禁府都事權應駿,慶基殿參奉趙猷淳,前參奉李浩達,廣興奉事趙應和。
金益文,以上號都監都提調意啓曰,本都監都廳郞廳二望,別單書入之意,敢啓。傳曰,知道。
上號都監都廳二單,兵曹正郞金炳冀,弘文館修撰鄭翊朝。
金益文,以奎章閣言啓曰,原任待敎洪淳穆,檢校差下事,命下矣。卽爲牌招察任,何如?傳曰,允。
又以上號都監都提調意啓曰,今番郞廳監造官員數,當用乙卯已例矣。郞廳一員未差之窠,以前縣監趙秉緯差下,使之察任,何如?傳曰,允。
又以上號都監都提調意啓曰,本都監別看役平山府使姜彝五,前府使洪應燮,前縣監李熙進,出身金箕斗差定,使之看役,何如?傳曰,允。
又以上號都監都提調意啓曰,闕內待令郞廳,以入直武臣兼宣傳官,輪回察任,何如?傳曰,允。
又以上號都監都提調意啓曰,本都監郞廳監造官分房,別單書入之意,敢啓。傳曰,知道。
又以禮曹言啓曰,以綏陵香炭加定事,成命已久,而無可合處,尙稽至今,政庸悚悶,際接本陵官員所報,則平安道平壤府東倉下永濟橋上,有一坪基址,可合作畓,居民皆願起墾,今若劃付本陵,許民耕墾,則地無不闢之歎,民有裕食之喜,趁此付屬,使民起耕,上以補香炭之需,下以副衆民之願,於公於私,兩得便宜云,而未諳虛實,關問便否矣。地之便宜,民之願墾,果如齋官之報,以此屬諸本陵香炭位土,許民耕墾,何如?傳曰,允。
正言李疏曰,伏以,臣自頃島置罪人李穆淵處分,尙有所萬萬懍蹙者,退伏屢日,惟同勘是俟,匪意薇垣除旨,忽及於臣身,臣冞增悚恧,罔知攸措。今此秉鉉之負犯,卽擧國之所共誅也,逆節益露,群情轉激,臣旣跡忝諫官,義重明張,以箚以啓,隨卽聯參,而至於穆淵疏中二字句語,只謂罪名之添重,未察旨意之無據,亦旣攙入,自歸不審。告君文字,何等謹愼,而其爲妄錯,乃至於斯,以臣揆臣,臣亦安得免嚴譴。而同罪倖逭,斷非王政之所宜然,亦非賤分之所敢安也,顧何可恬然復冒於三司之列乎。伏乞特施當勘之律,以嚴朝綱焉。第伏念臣以見職,雖見君讐國賊,尙此容貸於覆載之間,而遂復泯默如偶人樣,此豈臣彝情然哉,卽其危蹙之蹤,自劾不暇,有不敢視同恒人故耳。臣罪至此,無以自贖,益不勝惶惕慙汗之至云云。省疏具悉。已諭於諸批,不必追引矣。
上在昌德宮。停常參·經筵。
金鼎集啓曰,右承旨韓正敎,今日不爲仕進,卽爲牌招,何如?傳曰,允。
以應敎李寅奭,修撰鄭翊朝牌不進罷職傳旨,傳于金益文曰,只推。
金益文啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
李豊翼啓曰,兩司諸臣,雖伏承退去之命,而懲討方急,忠憤益激,冒死更爲求對矣。傳曰,退去。
金鼎集,以吏曹言啓曰,徽定殿參奉趙鳳熙,以其身病,呈狀乞遞,改差,何如?傳曰,允。
又以吏曹言啓曰,慶基殿參奉趙猷淳,以其身病,呈狀乞遞,改差,何如?傳曰,允。
義禁府啓目粘連,向前兪漢方,亦稅米之再徵,還錢之分斂,縱因收逋之方,而俱違經法是白遣,至於分糶之虛殼,以致闔境之謄怨,揆以法意,有難容貸,以此照律,何如?判付啓依允。又啓目粘連,向前鄭學基,亦餉還督捧,自致民怨,訟牒倩題,莫察吏奸,以此照律,何如?判付啓依允。又啓目粘連,向前鄭裕睦,亦還穀之妄許停納,竟致未捧,虛殼之初不區別,自歸虛留,揆以法意,有難參恕,以此照律,何如?判付啓依允。又啓目粘連,向前申善浩段,民錢勸斂,縱爲公納之畢刷,而已違經法,大同再徵,亦因該吏之負逋,而不除任條是白乎所,未免措處之失宜,以致奸僞之莫察,以此照律爲白乎旀,洪憲燮段,猾胥之舞弄行檢,疑在失實,田結之査起取剩,法有所重是白如乎,不可以囚供之自明,有所全恕,以此照律爲白乎旀,朴臣圭段,軍納之創設戶斂,旣出矯捄,逋結之取用官耗,亦是事例是白乎乃,繡啓體重,有難參恕,以此照律,何如?判付啓依允。又啓目粘連,向前金魯謙,亦隣民山訟,縱是自掘,而不無取謗之弊,邑人杖斃,亦云因病,而足爲致怨之端是白如乎,囚供縱不分疏,繡論亦是指的,以此照律,何如?判付啓依允。
上在昌德宮。停常參·經筵。
李豊翼,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李㙽啓曰,同副承旨李裕元,今日不爲仕進,卽爲牌招,何如?傳曰,允。
又啓曰,假注書李鍾淳,身病猝重,勢難察任,今姑改差,何如?傳曰,允。
李鍾淳改差,代以李赫準爲假注書。
以應敎李寅奭,修撰鄭翊朝牌不進罷職傳旨,傳于金益文曰,只推。
金益文啓曰,玉堂上下番俱空,事甚未安。應敎李寅奭,修撰鄭翊朝,旣有只推之命,竝卽牌招入直,何如?傳曰,允。
傳于金益文曰,卿之釋負處閒,周歲有餘于玆矣。以卿體國惓惓之誠,得不有江湖廊廟之憂乎。國計民生之日就泮渙,時象朝綱之日以澆頹,此固非一朝一夕之事,而予雖否德,所以仰成求助於輔弼之地者,當如何也。況鼎席旣曠,廟務積滯,今玆復拜之賢於夢卜,捨卿伊誰。望卿勿備辭巽,卽起簉朝,以副予側席之思事,遣史官傳諭于領議政。
李豊翼啓曰,兩司諸臣,相率聯籲,達宵叫閽,未借方寸之地,又下退去之敎,相顧愕貽,不覺失圖,今此兩罪人之負犯,淵鑑已有所洞悉,而宸聽逾邈,兪音尙靳,衷情沸鬱,按住不得,冒萬死更爲求對矣。傳曰,退去。
又啓曰,司諫金圭瑞有時急稟達事,來詣閤外,請對矣。傳曰,退去。
又啓曰,兩司諸臣,又伏承退去之命,惶懍靡措,而臣等之所仰請者,擧國公共之論也,所必討者,亘古所無之賊也,咫尺前席,尙靳賜對,徊徨跼蹐,衷情抑塞,連事煩瀆,雖涉悚蹙,誠以不得請則不止,冒萬死更爲求對矣。傳曰,退去。
傳于李豊翼曰,求對兩司,竝許遞。
傳于李豊翼曰,臺諫有闕之代,前望單子入之。
金益文,以上號都監郞廳,以都提調意啓曰,本都監郞廳前縣監趙秉緯,監造官前參奉李根榮·趙猷淳·李浩達,時無職名,令該曹口傳付軍職,冠帶常仕,何如?傳曰,允。
兵曹口傳政事,副司果趙秉緯,副司勇李根榮·趙猷淳·李浩達,以上竝單付。
兵曹口傳政事,副司果單洪淳穆。
李豊翼,以都摠府言啓曰,副摠管宋持養,以同知義禁府事,本府坐起,晝仕出去之意,敢啓。傳曰,知道。
李裕元,以訓鍊都監言啓曰,本局哨官具沆,身病猝重,勢難察任,改差,何如?傳曰,允。
上在昌德宮。停常參·經筵。
藥房提調趙斗淳,副提調金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
李豊翼啓曰,大司憲未差,執義金樂壽,掌令安允中,權達準,持平柳來維·金建銖在外。監察茶時之意,敢啓。傳曰,知道。
又啓曰,備邊司郞廳來言,今日賓廳日次,而領議政權敦仁未肅拜,左議政·右議政未差,不得來會云矣。敢啓。傳曰,知道。
李赫準在外,代以鄭煥翼爲假注書。
事變假注書白宗逵書啓,臣於本月二十四日申時量,敬奉聖諭,馳往傳諭于中部安國坊契議政府領議政權敦仁所住處,則以爲臣於病伏澌綴之中,忽伏奉千萬意慮所不及之命,驚隕震駴,歷數日而罔知自措,卽又伏奉別諭下者,十行恩言,敦勉備至,且惶且感,直欲鑽地而不可得也。臣之積年貞疾,今至無可奈何之狀,聖明之所洞燭者,故昨秋恩諒,專出於愛欲生之至仁至慈也,臣至今含戴,隕結爲期。顧臣之病,比昨秋不啻落下幾倍,而纔過一朞,旋任以昨秋所不能强之任,昨秋之所不强,而謂今日可强,則其可乎?臣已老矣,其病之歲益癃痼,乃理勢之所必然,以此益癃益痼之疾,又責莫重莫大之務,是固行不得而推不去,臣無容費辭。而第臣之所仰望於殿下者,殿下之所慈覆於臣者,卽惟曰終始生成而已。今玆之擧,非但大有欠於誠實之政,從前好生之至意,乃反權輿之不承,臣安得無憾於天地也。病思飛越,不敢縷陳,伏乞亟收成命,改卜賢德,無至公私大誤焉云矣。敢啓。傳曰,知道。
以應敎李寅奭,修撰鄭翊朝牌不進罷職傳旨,傳于金益文曰,只推。
金益文啓曰,玉堂上下番俱空,事甚未安。修撰鄭翊朝,上號都監都廳進,應敎李寅奭,旣有只推之命,卽爲牌招入直,何如?傳曰,允。
以應敎李寅奭牌不進罷職傳旨,傳于金益文曰,只推。
傳于金益文曰,左承旨·同副承旨竝許遞,前望入之。
承旨前望入之,兪星煥·林基洙落點。
臺諫前望入之,大司憲閔致成,大司諫柳致明,司諫朴長輿,正言白弘洙·金基煥落點。
傳于金益文曰,注書金有淵陞六。
傳于金益文曰,全羅左道暗行御史留待。
傳于金益文曰,全羅右道暗行御史留待。
傳于金益文曰,暗行御史入侍。
金益文,以禮曹言啓曰,今此純宗大王追上尊號,大王大妃殿加上尊號,翼宗大王追上尊號,王大妃殿加上尊號冊寶後稱慶陳賀時,大殿·大王大妃殿·王大妃殿·中宮殿,箋文方物物膳,依例封進事,知委京外,箋文頭辭,令文任撰出,何如?傳曰,允。
又以禮曹言啓曰,今此大王大妃殿·王大妃殿加上尊號時,外庭親傳冊寶,自內親進致詞箋文表裏之節,依例磨鍊乎?敢稟。傳曰,依例磨鍊。
又以禮曹言啓曰,今此太室追上尊號時,親上冊寶親祭之節,依例磨鍊乎?敢稟。傳曰,依例磨鍊。
又以禮曹言啓曰,謹稽甲辰年太室追上尊號時,改題主一節,依已例不爲磨鍊矣。今亦依此擧行乎?敢稟。傳曰,依此擧行。
又以上號都監郞廳,以都提調意啓曰,玉冊在前則或以五簡爲一貼,或以六簡爲一貼,而謹考謄錄,則丁亥·丁酉·辛丑,皆以五簡爲一貼矣。今番則何以爲之乎?敢稟。傳曰,以五簡爲一貼爲之。
又以上號都監郞廳,以都提調意啓曰,本都監郞廳禮曹佐郞金大圭,工曹正郞朴希淳,俱有身病,勢難察任,竝姑改差,其代,以前縣令李鍾協,前縣監成鼎鎬差下,而時無職名,令該曹口傳付軍職,冠帶常仕,何如?傳曰,允。
又以上號都監郞廳,以都提調意啓曰,本都監各房,自今日始役,郞廳監造官中一員,依例入省記,輪回上直之意,敢啓。傳曰,知道。
又以禮曹言啓曰,卽接健元陵·顯陵·穆陵·徽陵·崇陵·惠陵·元陵·景陵官員聯報,則近日局內,虎患狼藉,奉審巡山等節,無以擧行云矣。莫重之地,有此虎患,極爲驚心,卽令該軍門,發送砲手,期於獵捉事,分付,何如?傳曰,允。
李豊翼,以御營廳言啓曰,東道八陵局內,近日虎患狼藉,奉審巡山等節,無以擧行,卽令該軍門,發送校卒,期於獵捉事,自禮曹草記允下矣。本廳善放砲手五十名,定將校率領,今月二十六日爲始,出送行獵之意,敢啓。傳曰,知道。
義禁府照目粘連,鴻山前縣監金魯謙矣本府議啓內,隣民山訟,縱是自掘,而不無取謗之資,邑人杖斃,亦云因病,而足爲致怨之端是白如乎,囚供非不分疏,繡論亦是指的,以此照律罪,杖一百收贖,告身盡行追奪,又永不敍用,私罪,奉敎依允爲旀,功減一等爲良如敎。又照目粘連,忠淸前中軍鄭學基矣本府議啓內,餉還督捧,自致民怨,訟牒倩題,莫察吏奸,以此照律罪,笞四十收贖,附過還職,私罪,奉敎依允爲旀,功減一等爲良如敎。又照目粘連,沔川前郡守兪漢方矣本府議啓內,稅米之再懲,還錢之分斂,縱因收逋之方,而俱違經法是白遣,至於分糶之虛殼,以致闔境之謄怨,揆以法意,有難容貸,以此照律罪,杖六十收贖,徒一年定配,私罪,奉敎依允爲旀,功減一等爲良如敎。又照目粘連,高原前郡守鄭裕睦矣本府議啓內,還穀之妄許停納,竟致未捧,虛殼之初不區別,自歸虛留,揆以法意,有難參恕,以此照律罪,杖八十收贖,奪告身二等,私罪,奉敎依允爲旀,功減一等爲良如敎。又照目粘連,瑞山前郡守申善浩,石城前縣監洪憲燮,靑陽前縣監朴臣圭等矣本府議啓內,申善浩段,民錢勸斂,縱爲公納之畢刷,而已違經法,大同再徵,亦因該吏之負逋,而不除任條是白乎所,未免措處之失宜,以致奸僞之莫察,以此照律爲白乎旀,洪憲燮段,猾胥之舞弄行檢,疑在失實,田結之査起取剩,法有所重是白如乎,不可以囚供之自明,有所全恕,以此照律爲白乎旀,朴臣圭段,軍納之創設戶斂,旣出矯捄,逋結之取用官耗,亦是事例是白乎乃,繡啓體重,有難參恕,以此照律罪,申善浩段,以制書有違律,杖一百收贖,告身盡行追奪,洪憲燮段,以不枉法律,杖六十收贖,奪告身一等,朴臣圭段,以違令律,笞五十收贖,解見任別敍,竝只私罪,奉敎依允爲旀,竝只功減一等爲良如敎。
李豊翼,以義禁府言啓曰,時囚罪人兪漢方,杖六十,徒一年定配照律公事,判付內依允,功減一等事,命下矣。兪漢方功減一等,減徒加杖,杖一百收贖,只告身盡行追奪,放送之意,敢啓。傳曰,知道。
丁未十一月二十五日申時,上御誠正閣。全羅左右道暗行御史入侍時,左副承旨金益文,假注書姜夏奎,記事官洪祐命·金炳雲,左道御史李敎英,右道御史兪致崇,以次進伏訖。上曰,史官分左右,御史進前。敎英,致崇進前。上曰,書啓與別單,已覽之,而邑弊民瘼,果何如乎?敎英曰,王靈攸曁,無事往還,而才識淺短,不能對揚聖意,復登前席,冞增悚蹙,而許多弊端,略具於別單矣。致崇曰,邑弊民瘼,有難枚擧,略以別單仰陳矣。上曰,沿路農形,何如乎?敎英曰,屢豐之餘,僅僅免歉矣。致崇曰,右道亦然矣。上曰,異樣船來泊處,見之乎?致崇曰,果見之,而在古群山矣。上曰,彼人見之乎?致崇曰,見之矣。年前臣待罪臺地,獲參鞫廳,曾見洋人三漢矣。今其言貌氣色,無異前日所見者,而雖冒海風,肌膚肥白潤澤矣。上曰,得無騷動乎?致崇曰,初頭問情之際,不無騷動,而今則無之矣。上曰,彼人拔劍云,然乎?致崇曰,彼人以渠文字不受之故,有此擧措矣。古群山僉使,時適不在,鎭吏獨在,初問情時,渠所謂文字,使之傳致,而鎭吏未知何事,堅拒不受,許多相持。其後前萬頃縣令朴宗瑱,受送于監營者,卽其文字也。上曰,御史就座。益文曰,堂后故規,下注書陞六,則上注書,例不得行公矣。下注書金有淵,旣已陞六,上注書徐堂輔,勢難行公,何以爲之乎?上曰,一體陞六,可也。出擧條上曰,翰林之例,亦如是乎?益文曰,然矣。翰林亦有右下位,下位陞六,則右位,以館規陳疏檢下而不爲行公矣。上曰,陳疏則每以爾亦陞六爲批乎?益文曰,然矣。上曰,注書有朔數乎?益文曰,十五朔矣。上曰,翰林則無朔數乎?益文曰,無朔數矣。每因特敎,或賞典陞六,而員數爲八翰林,在昔則從座次,每都目一員陞六,如近日承文院·成均館官員六臘去官之例,而今以員數不備,此例不行,久矣。上曰,八翰林,何謂也?益文曰,奉敎二員,待敎二員,檢閱四員,而檢閱滿四員,則右位陞付待敎,待敎滿二員,則陞付奉敎矣。上曰,史官就座。仍命退,諸臣以次退出。
上在昌德宮。停常參·經筵。
李豊翼啓曰,大司憲閔致成,執義金樂壽,掌令安允中·權達準,持平柳來維·金建銖在外。監察茶時之意,敢啓。傳曰,知道。
又啓曰,玉堂上下番俱空,事甚未安。應敎李寅奭,旣有只推之命,更爲牌招入直,何如?傳曰,允。
又啓曰,新除授承旨兪星煥,方在削職奪告身中,何以爲之?敢稟。傳曰,蕩滌敍用。
又啓曰,假注書鄭煥翼,時無職名,令該曹依例付軍職,冠帶常仕,何如?傳曰,允。
金益文啓曰,卽者檢閱金炳雲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱洪祐命,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于韓正敎曰,日昨敦諭以後,倍勤臨軒之竚,附奏之來,甚失所圖,予之前後倚畀眷寄於卿者,以卿忠愛之誠,毅確之操,德器之重厚,績庸之茂著,深有所孚感而然也。君臣之間,貴相知心,卿若諒予復授之至意,則揆諸匪躬之義,宜存駕屨之戒,而一切以愼節爲辭,此固非不奉念,臥閤將攝,自當漸次康復,而鼎席之一空,時日爲悶,卿其念及於此,亟思所以幡然之道焉事,遣史官傳諭于領議政。
以慶尙監司金公鉉狀啓,淸河縣民家失火事,傳于金益文曰,聞甚矜惻,元恤典外別加顧助,結構奠接之方,廟堂措辭,分付。
韓正敎,以吏曹言啓曰,今此宗廟朔祭大祝,前校理李殷相,徽定殿朔祭大祝,前修撰洪在重,景慕宮朔祭大祝,前應敎金在根塡差,而俱無職名,竝令該曹,口傳付軍職.何如?傳曰,允。
兵曹口傳政事,副司果金在根·李殷相·洪在重,以上竝單付。
兵曹口傳政事,副護軍單李裕元。
兵曹口傳政事,副司果單李鍾協·成鼎鎬。
檢閱金炳雲疏曰,伏以,臣母宿病,間因日候之猝寒,又致將攝之失宜,內傷外感,症形增劇,臣聞此報,煎灼罔措,干冒嚴畏,忙籲徑出。伏乞聖慈,俯垂鑑諒,亟遞臣職,以便救護,仍治臣罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
金益文,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李豊翼啓曰,大司憲閔致成,執義金樂壽,掌令安允中·權達準,持平柳來維·金建銖在外。監察茶時之意,敢啓。傳曰,知道。
韓正敎啓曰,來初一日,輪對日次矣。敢稟。傳曰,當次人受點,後日次待令。
以檢閱洪祐命牌不進罷職傳旨,傳于韓正敎曰,只推。
韓正敎啓曰,左右史不可不備,檢閱洪祐命,旣有只推之命,卽爲牌招入直,何如?傳曰,允。
以應敎李寅奭牌不進罷職傳旨,傳于韓正敎曰,只推。
韓正敎啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
事變假注書白宗逵書啓,臣於本月二十六日申時量,敬奉聖諭,馳往傳諭于中部安國坊契議政府領議政權敦仁所住處,則以爲臣於日昨,附陳懍越懇苦之私,惟伏冀天心回悟,不俟終日,卽又史官,臨宣聖諭,不惟不賜諒斥,縷縷百有餘言,期待之重,勉飭之切,冞益隆摯,不啻過前。臣是何人,敢煩恩禮,若是之曠絶也。臣若萬有一,病或可强,力或可冒,則玆乃臣宿趼之地,況今盛注至此,恩言罔極,臣安敢費辭飾讓,不思一分報效之道,而病與年深,已分癃廢,雖欲顚仆承膺,顧其勢末由也,命之窮矣,亦將奈何。現於煎灼熏勞之際,咽喉刺痛,挾感苦劇,貼身床玆,厭厭欲殊,實無以暴悉衷懇,謹當於日間,收召神思,冒入文字,仰請處分云矣。敢啓。傳曰,知道。
傳于林基洙曰,掌樂主簿金在淸,漢城主簿徐相鼎,進饌郞廳加差下。
傳于林基洙曰,再明日柑製,通方外爲之,試紙用大好紙,春塘臺親臨磨鍊。
林基洙,以禮曹言啓曰,來戊申年二月二十日太室追上尊號親上冊寶後親祭時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來戊申年二月二十日太室追上尊號親上冊寶後親祭時,同日永寧殿,依例遣大臣行祭,何如?傳曰,允。
司諫朴長輿疏曰,伏以,噫嘻痛矣,亂逆何代無之,而豈有如巨濟圍籬罪人秉鉉之至凶且憯者乎。其無嚴不敬之習,罄竹難書,妬賢害民之罪,擢髮難數,千妖萬惡,咸萃一身,兩觀肆巿,覆載難容,大僚之聯箚峻發,三司之聲討轉激。竊伏惟我殿下,俯燭無餘,尙何靳一兪之音哉?至於荏子島安置罪人李穆淵,托以討逆,一二句語,疑眩叵測,自犯罔赦之科,究厥心腸,誠極駭痛。噫,彼兩罪人之負犯何如,關係何如,而國人皆曰可殺,則尙今假息於海島之間者,非但王章之未伸,實欠乾斷之廓揮。伏願聖上,克體生道殺人之化,亟允拿鞫正刑之請,以洩神人之憤焉。仍伏念臣歷事三朝,未效涓埃之報,年迫八耋,便成癃痼之質,往在丁酉冬,伏承納言之特除,適値雷異求言之會,草草數語,粗效憂愛之忱,橫被秉鉉之反詈,疑怒交加,繼登賓筵,傳啓失措,又被大僚之請罷,臣於是,滿心慙恧,杜門蟄伏,今已十一年于玆矣。千萬不自意,亞諫特除,忽下於夢想之外,臣手擎華誥,闔門感泣,今於逖違之餘,重入脩門,昵近耿光,豈非至願大榮,而其於情病之俱苦,何哉。見今求對方張,懲討是急,而莫效古人輿疾之義,益切前日僨誤之愧,今若諉以年久,職名稍殊,揚揚冒膺,人將謂何?且臣於近日,又添寒疾,房闥之間,動輒須人,雖欲强策,萬無自力之望,以此情踪,何敢一日冒居於臺次乎。忠憤所激,按住不得,力疾構疏,猥徹崇嚴,伏乞聖慈,俯垂矜諒,亟賜遞改,仍治臣瀆擾之罪,以肅朝綱,以安賤分焉,臣無任云云。省疏具悉。懲討事,已有諸批,年前事,不必追提。旣有實病,本職許遞。
上在昌德宮。停常參·經筵。
李豊翼啓曰,大司憲閔致成,執義金樂壽,掌令安允中·權達準,持平柳來維·金建銖在外。監察茶時之意,敢啓。傳曰,知道。
金鼎集啓曰,行左承旨兪星煥,今日不爲仕進,卽爲牌招,何如?傳曰,許遞。前望入之。
承旨前望入之,趙忠植落點。
以檢閱洪祐命牌不進罷職傳旨,傳于林基〈洙〉曰,只推。
以應敎李寅奭牌不進罷職傳旨,傳于林基洙曰,只推。
韓正敎啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
傳于金益文曰,明日出宮門路,以貳極門爲之。
金益文啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,護軍兪星煥,副司果尹行福·宋廷和·李裕膺,以上竝單付。
金益文,以吏曹言啓曰,今此宗廟朔祭大祝,前掌令申泰運塡差,而時無職名,令該曹口傳付軍職,何如?傳曰,允。
兵曹口傳政事,副司果單申泰運。
韓正敎,以上號都監都提調意啓曰,本都監郞廳徐相鼎,移差進饌所郞廳矣。其代,以前縣監申命翼差下,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單申命翼。
韓正敎,以禮曹言啓曰,今此大王大妃殿·王大妃殿加上尊號時,外殿親傳冊寶處所,及大王大妃殿受冊寶處所,王大妃殿受冊寶處所,以何殿磨鍊乎?傳曰,親傳處所,仁政殿爲之,受冊寶處所,通明殿爲之。
又以禮曹言啓曰,來戊申年二月二十日純宗大王·翼宗大王追上尊號告由,同月二十一日大王大妃殿·王大妃殿加上尊號告由,當各爲磨鍊,而謹考正廟朝甲辰年謄錄,則追上加上告由,同日兼行,祝文中措辭矣。今亦依此擧行,何如?傳曰,允。
又以禮曹言啓曰,今此王大妃殿加上尊號日,內庭行禮時,用樂之節,異於常時,不得循例取稟之意,敢啓。傳曰,知道。
又以禮曹言啓曰,卽接社稷署所報,則明日柑製試取時,本署官員,俱爲觀光云矣。依定式本曹佐郞金大圭,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日柑製試取時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
金益文,以兵曹言啓曰,內禁衛將尹明儉,五衛將韓貞植·趙存德·權思麟·林魯豊·權中洛,忠翊衛將趙元熙,忠壯衛將李完豊,俱以病難供職,呈狀乞遞。竝改差,何如?傳曰,允。
又以兵曹言啓曰,明日殿座時侍衛,禁軍別將,當爲率領,而禁軍別將金鍵,以別軍職侍衛進參,不得擧行,一番兼司僕將趙羲贊,使之兼別將擧行,何如?傳曰,允。
李豊翼,以義禁府言啓曰,明日柑製,親臨春塘臺,通方外爲之時,本府都事,皆爲赴擧,只有武都事一員,當直入直,而本府入直,公事回公都事及通化門·明光門·靑陽門·月覲門·集春門禁亂都事,無以推移。假都事七員,令該曹口傳差出,以爲分排擧行之地,何如?傳曰,允。
金益文以御營廳言啓曰,因禮曹草記,東道八陵局內捉虎事,定將校率領砲手,今月二十六日,出送行獵矣。今月二十七日申時量,中虎豹一頭,捉得於元陵曲墻近處,故謹此封進,而仍爲行獵之意,敢啓。傳曰,知道。
領議政權敦仁疏曰,伏以,臣承玆寵命,今爲屢日矣,再奉敦諭,再附衷籲,而尙如夢寐之事,神識惝恍,茫然不自省其何爲也。臣有狗馬賤疾,積歲年且多膏肓豎,癃不可治,自分爲天地之一棄物,久矣。殿下察其病實之如此也,憂其事務之無奈也,許其調治之唯意,而殘喘之少延也,曲垂慈諒,俾置閒散,萬物之澤,無以加焉,百節之禮,無以過焉。臣之挨至今日,是誰之賜,恩私浹骨,隕結在心,以此塡壑,臣實爲榮,纔餘一周,忽有此非常之擧。夫衰老人事,日月不逮,固常也,況以臣至痼之疾,加之一周光陰,其凜殘危綴之較又倍簁,卽難誣之理,必然之勢,今復以一周以前萬不堪承之任,旋責於一周以後幾層落下之身,此於理勢,不大相反乎。縱臣欲力承明旨,生死向前,顧亦末由也已。臣於疾病之外,又有斷然不可復冒之義,今殿下必將曰,彼宿趼也,何辭之爲?然而臣聞廊廟之材,非一木之枝,粹白之裘,非一狐之皮,治亂榮辱之施,蓋非一人之力也。夫官重者不可專處,責大者不可偏授。臣以匪材,最蒙隆注,五六年來,四入中書,三爲元輔,大官之設,未必爲一人之專且偏焉,則歷數古今,如臣者果幾人?昔漢臣胡廣,三登太尉,一時榮之,史傳書之,今臣何人,而乃過之乎?藉使臣才具望實,謂可以準備於是官,有進不已,尙不免覆餗之禍,況前後已試之跡,不過尺寸無補,僨敗相續爾,何功之可紀,何能之可稱,而乍遞卽除,殆若非此莫可者哉。殃咎之召,猶屬臣身,治朝用人,若是苟且,世之尙論者,得不議殿下之後哉。臣自聞命以來,五內俱遁,枕魂亦驚,病日添深,氣益陷脫,而厭厭欲不堪支拄矣。顧今鼎席俱虛,廟務多滯,此豈上下相持,徒煩醻應之時哉。玆敢抖擻神思,略控血懇,伏乞天地父母,特軫重任之不宜輕授,兼察臣病之決不可强,遞臣職名,改畀賢德,以幸國事,以保殘縷焉,臣無任云云。答曰,省疏具悉卿懇。卿以病患爲必辭,則古人憂國,有過於愛身者,以屢入爲難進,則中書二十四考,何嘗見非於前史乎?況卿之乍膺旋解,由予倚任之不專,而今必欲究之,卿之年來愼節,其視今日國事之受病,不無公私淺深之別,卿宜有處之。言至於此,卿其犂然而契,克體敷心之諭,以副加額之情事,遣史官傳諭于領議政,仍與偕來。
上在昌德宮。停常參·經筵。
藥房提調趙斗淳,副提調金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,明日乃是小寒,自明日,日暖間視事,頉稟之意,敢啓。傳曰,知道。
李豊翼啓曰,大司憲閔致成,執義金樂壽,掌令安允中·權達準,持平柳來維·金建銖在外。監察茶時之意,敢啓。傳曰,知道。
韓正敎啓曰,備邊司郞廳來言,今日賓廳日次,而領議政權敦仁未肅拜,左議政·右議政未差,不得來會云矣。敢啓。傳曰,知道。
傳于韓正敎曰,侍衛軍兵毛具,從便爲之。
傳于韓正敎曰,侍衛軍兵雨具,從便爲之。
傳于金鼎集曰,禮·兵換房。
傳于金益文曰,傳香承旨,馳詣宗廟·徽定殿·景慕宮,奉審摘奸以來。
以應敎李寅奭牌不進罷職傳旨,傳于金益文曰,只推。
金益文啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
金益文啓曰,卽者檢閱洪祐命,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。原疏捧入。
注書薦,尹禹錫·朴昇壽·韓敬源·洪鍾雲·閔致庠·權應夔。
傳于金鼎集曰,科次入侍。
金鼎集,以司饔院監膳提調意啓曰,今日監膳時,日下生鮮,體小腐傷,屢次點退,使之改色,而其所改封,與前無異,日勢漸晩,雖不得不捧入,而當此合氷,捉得無路云。在前如此之時,曾有稟旨代封之例矣。莫重御供,不敢擅便,而臣亦惶恐待罪之意,敢啓。傳曰,代封,勿待罪。
金益文,以禮曹言啓曰,今此大王大妃殿加上尊號日內庭行禮時用樂,例以瞽師女伶擧行,而謹稽謄錄,乙卯以後,連因特敎除之,辛丑年上尊號時,亦有置之之命,而因下敎用樂之節,依丁亥年上尊號時例,設軒懸於通明殿正陽門外庭,登歌之樂於正陽門外階上磨鍊擧行矣。今番則何以爲之乎?敢稟。傳曰,今番依辛丑年例擧行。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
韓正敎,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,來十二月初三日,一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以鄭瑋爲內禁將。
兵曹口傳政事,護軍單金學性。
吏曹啓目粘連,觀此全羅左道暗行御史李敎英書啓,則雲峰前縣監鄭裕健,求禮前縣監姜潗等段,繡啓旣請令攸司稟處,更無可論是白遣,光陽縣監徐有恕段,莅玆屬耳,事多駭聽,爲償馬契債,約賂一千五百兩於李得權·朱南旭處,而差首鄕由吏是白遣,新到之初,創置妓女,欲其服飾之華麗,饒民六人處,責出二百四十兩,民怨狼藉,邑商村漢,稱以同宗,偕坐公堂,相議官政,見者莫不駭慙是如爲白乎旀,和順縣監宋益洙段,下吏鄕任村民二十八人等處,或差要任,或頉軍役而捧賂也,光州兼官時千摠·把摠等窠,差出捧賂也,本邑殺獄時捧賂者,合爲四千九百七十兩,吏奴·鄕將之招,如出一口是如爲白有臥乎所,上項兩邑守令,竝只爲先罷黜,令該府拿問處之爲白乎旀,樂安前郡守閔重憲段,憑藉門樓之營建,而所留本錢一千二百餘兩,折半入於私橐,稱以物力不足,勒賣鄕將之任,合爲二千四百五十兩,到任初數百斤鐵物,添載稅船,船破見失,則捉入色吏,責以偸食故敗,勒懲五百餘金於其族,丙午春分付由吏,四千七百兩,刻期督出,買家買畓是白遣,赴任時馬契錢一千六百七十兩,勒懲於由吏,甲辰新結餘米舊官例用者,以代錢二百三十二兩零,還懲於吏房,漕復餘米八十二石零,攘奪於吏房,乙巳米價,每石爲六兩,而官用條,每石加捧五錢,合爲一百二十兩零,遞歸時三鄕所處三百五十兩,海倉都監處一百兩,新延下人處二百六十兩捧食是白乎所,自知招謗,而欲爲沽譽,還穀捧上,任其麤劣,所納米一石內,租爲十三斗,米爲二斗,甚者空殼混充,遂成還弊是白遣,有夫女之壓良爲婢者爲三人,嗷嗷積怨,尙此喧騰是如爲白乎旀,南原前前縣監宋在誼段,大開賂門,奸猾乘機,邑有十倅之稱,詞訟之立落,任掌之差代,非錢不諧,前後之九差座首,兩遞由吏,已有無物不成之譏,其他吏任換房,債牛贖錢,結戶首處,査懲錢之換用,子喪時擔軍錢之冒下,需結米加捧條諸般數爻,合爲九千四百九十九兩零是白遣,至若燒燼還米之勒令分給,民冤狼藉是如爲白乎旀,長水前縣監鄭胄錫段,差任之捧賂,決訟之受賄,前後所捧,合爲一千三百五兩,而外他小小圖賂,有難盡記,鄙瑣之謗,尙今未熄是如爲白有臥乎所,上項三邑前任守令,竝只令該府拿問處之爲白乎旀,寶城郡守李定熙段,荏弱之過,歸於徒善,因循之極,欠於振刷,吏習無所知戢,民情不樂就訟是如爲白有臥乎所,罷黜爲白乎旀,潭陽府使金魯淳段,狀牒之親手題給,外若巨細不遺,而及其末終,一委吏鄕之論稟,不免所言之輒從,小民之情,無以自達,不無抑鬱之歎是如爲白乎旀,雲峰縣監宋在益段,過護土豪之類,要欲夤緣而沽譽,小民不無抱枉之歎是如爲白有臥乎所,上項兩邑守令,竝只從重推考爲白乎旀,茂朱府使崔瑗段,律己則廉簡,處事則嚴明,賦役均平,吏民俱便,巡倉糶糴,黠隷不能售奸,親執文牒,猾胥莫敢措手,都結中二百三十餘兩,不爲取用,而移減於民結所納之中,加分還耗,從中乾沒之八十石,都結中乙巳丙午兩年剩條一百四兩零,竝査付民庫,以補公用,流亡軍丁四百五十餘名,査括閑丁,次次塡代,一境咸服,頌聲載路是如爲白有臥乎所,此等茂績,宜示褒奬,似當施以兒馬賜給之典是白乎矣,係干恩賞,臣曹不敢擅便,上裁敎是白乎旀,監司洪羲錫段,恬簡持己,周便爲政,綰符屬縣,慣是湖俗之備悉,按節全省,允協民望之自別是如爲白有臥乎所,道臣體重,今姑勿論爲白乎旀,其餘本道前後守令·察訪及他道沿路邑守令·察訪等段,績乏優異,疵無顯著,竝只置之爲白乎旀,閫帥·營將·虞候·邊將·監牧官等乙良,令兵曹稟處爲白乎旀,奏御文字,何等敬謹,而雲峰前縣監鄭裕健之健字,誤以建字書啓,難免不審,不可無警,當該御史李敎英,推考,何如?啓,依回啓施行爲良如敎。
吏曹啓目粘連,觀此全羅右道暗行御史兪致崇書啓,則臨陂前縣令趙頤淳,萬頃前縣令朴宗瑱等段,繡啓旣請令攸司稟處,更無可論是白遣,泰仁縣監曺錫弼段,用度太無限節,未免公貨之挪用,觴政或致過濫,自多邑務之稽滯是白乎旀,衙舍後亭子之新起結斂,爲一千二百兩零,各庫及邸吏之加下當報,爲一萬二千餘數,細究本情,非出營私之計,夷考實狀,蓋忽量入之戒是如爲白有臥乎所,爲先罷黜,令該府拿問處之爲白乎旀,全州前判官吳肯默段,三載居官,百弊成痼,政歸猾胥,權移奸鄕,前後吏鄕賣任錢,多至五千五百五十餘兩是白置。各樣上納推移犯用錢爲八千餘兩,而以諸般不正名色,苟充拮据,猶未盡數,稱以刷逋,饒民處勒貸二萬兩錢,踏印標給,及其遞歸之日,乃以各色輪回結取剩報償之意,成給節目,而竟歸虛券,舊災二百四十結之課歲偸食,雖襲謬例,罪難曲恕,還穀一萬三千石之逐年虛勘,縱緣吏逋,責將安歸,量田之旣始旋撤,徒惹民怨,軍木之違時濫價,任從吏奸是如爲白乎旀,羅州前牧使金有喜段,病實妨聽,弊冊自爾,干訟矇不操束,奸吏任其用事,假托宮結,防納取剩,雖是流來之謬例,甲辰爲始,多至千結,三年剩餘,合爲一萬五千兩零,島稅米八百石,以錢代捧,而時價外濫捧條,每年一千六百兩式合爲四千八百兩,三鄕倉還米四百石,作錢取剩,爲三百餘兩,詞訟捧賂,任窠放賣錢,合爲六千七百兩零,冊客之非理討食錢,亦爲三千三百兩,都合爲三萬餘兩,細考文簿,一無歸屬是如爲白乎旀,金堤前郡守趙雲始段,糶糴之一委鄕色,怨聲尙多聒耳,賄賂之夤緣雜類,醜謗不勝摟指,詞訟之捧賂也,鄕任之放賣也,罰定軍之懲番,雜技軍之收贖,不一其端,有難枚擧,甚至紬木苧布等許多賂物,至發吏招,皆有的據是如爲白乎旀,高敞前縣監權溶段,臨民多損體貌,聽訟太沒主張,賣鄕賣任錢,爲九百八十兩,詞訟捧賂錢,爲七百兩,菜蔬代錢之濫捧,園漢之生理蕩殘,針䤼工價之進排,官婢之呼怨狼藉,稱以雜技廉問,捉入無辜之民,勒捧贖錢是如爲白乎旀,茂長前前縣監趙然昌段,信任全州吏白東源,各樣公錢八千兩,挪移出給,興販於各處浦口,取剩爲數千兩,及其收刷之際,侵徵隣族,怨聲浪藉,莫重公貨,無難給貸,已是法外,下吏金章默處以倉色作奸罪,徵錢二千兩,一千兩付之民庫,一千兩歸屬無處,癸卯年加分耗米五百石代錢一千五百兩,不有營關,督捧民間,亦歸官用,差任捧賂錢,爲二千五百兩,吏招印蹟,俱有明證是如爲白乎旀,務安前前縣監金英秀段,乙巳還租九百五十石,每石以一兩二錢式執錢,以四錢立本,剩錢爲七百六十兩,丙午冬租作錢二千七百三十四石,每石一兩二錢式執錢,以四錢立本,剩錢爲二千一百八十七兩,租作米八百六十六石,每石三兩式執錢,以一兩立本,剩錢爲一千七百三十二兩,已上米租爲四千五百五十石,剩錢爲四千六百七十九兩是白如乎,其曰立本云者,貿取空石,盛以藁草,暗地入庫,及其還分也,民皆投棄於道,皆以當秋白納爲言,糴政由是枵然,民怨去益喧騰,昨年冬本縣劃下災八十一結內,四十結俵給民間,四十一結歸於官用,詞訟之捧賂,吏鄕之賣任,合錢爲三千二十兩零,稱以雜技收贖,勒徵平民錢,爲一百七十兩,吏招印蹟,俱有可據是如爲白有臥乎所,上項六邑前任守令,不可以已遞而勿論,竝只令該府拿問處之爲白乎旀,靈光前郡守南性敎段,謬信奸吏,或致差任之失宜,偏聽弊冊,未免賄賂之潛行,倉色之故令防還,意近分利,饒民之杖囚勒貸,至速訴冤是如爲白有臥乎所,此不可以已遞而勿論,罷職爲白乎旀,益山郡守權永圭段,莅任十朔,曠又居多,抛郤事務,邑幾無倅,吏橫由是益肆,民事誠爲可悶是如爲白乎旀,珍山郡守李敎俊段,觴政太濫,杖或踰法是如爲白乎旀,咸悅縣監李禹鉉段,捧稅差濫,固知浮謗之難信,檢田忽略,未免初手之生疎是如爲白乎旀,咸平縣監尹錫夏段,人本巽軟,政亦柔善,吏習益橫,民力漸凋,畢竟振刷,難以責成是如爲白有臥乎所,上項四邑守令,竝只罷黜爲白乎旀,珍島前郡守宋相保段,偏信吏鄕,以致錯誤,一年內結戶斂,多至三次,合錢爲二千餘兩,縱有公用之歸屬,尙多民言之喧藉是如爲白乎旀,珍山前郡守鄭淳榮段,處事或近詭僻,發令稍涉褊急,還穀之一日發斂,有乖排巡之例,災頉之各里混同,輒失分俵之宜是如爲白乎旀,沃溝前縣監李元彬段,冊客干政,每致剖決之多誤,房嬖弄權,不無賄賂之潛行,民言藉藉,尙今不息是如爲白乎旀,興德前縣監李東弼段,八朔居官,一直稱病,政委於鄕,訟聽於理是如爲白乎旀,咸平前前縣監柳進翼段,委任多非其人,邑事自致潰潰,稅米價之追後加捧,刷逋錢之從中乾沒,縱無染指之跡,難免裒耳之譏是如爲白有臥乎所,上項五邑前任守令,竝只從重推考爲白乎旀,全州判官金佐鉉段,硬執太偏,民情易致壅閼是如爲白乎旀,井邑縣監金夔淵段,太欠剛核,難免振刷是如爲白有臥乎所,上項兩邑守令,竝只推考爲白乎旀,長城前府使李章愚段,四載爲治,一境頌惠,刷馬錢四百三十一兩,出捐殖利,蠲減結斂,籍費科需,俱不煩民是白遣,嶺右漕船臭載拯米七十三石代錢一百九十兩,不爲斂民,自備上納,上番軍資裝錢之區劃,祭享需稅米價之酌定,革去舊弊,俱爲民惠,許多善政,指不勝屈,實爲一省之最是如爲白有臥乎所,治績若是茂著,宜有激勸之擧,似當施以兒馬賜給之典是白乎矣,係干恩賞,臣曹不敢擅便,上裁敎是白乎旀,監司洪羲錫段,律己簡約,御下寬和,治績夙著南土,聲望已服全省,異船之來,備悉鎭安之方,巡部之行,克懋糾檢之政是如爲白乎旀,前監司李時在段,重寄特荷於承宣,雅望寔著於彈壓,平均糶糴,奸猾擧皆縮首,鋤治武斷,土豪無不屛跡是如爲白有臥乎所,道臣體重,今姑勿論爲白乎旀,其餘本道前後守令·察訪及他道沿路邑前後守令·察訪等段,績乏優異,疵無顯著,竝只置之爲白乎旀,閫帥·中軍·營將·虞候·邊將·監牧官等乙良,令兵曹稟處,何如?啓,依回啓施行爲良如敎。
檢閱洪祐命疏曰,伏以,臣於前席,伏覩傳敎下者,有檢閱金炳雲陞六之命矣。第伏念臣館舊規,最重右下位之法,而右位在館,下僚徑陞,尤是規例之所不許,故前後居是職者,奉若金石,罔敢或墜,挽執還降之請,每陳於特敎成命之下,而不遑猥越之懼矣。臣旣忝在右位,豈可泯默蹲冒,替行下僚之事乎?玆敢援例陳籲,擅出禁扄。伏乞聖明,俯垂鑑諒,亟遞臣所帶之職,仍治臣瀆撓之罪,俾存館規,以肅朝綱焉。臣無任云云。省疏具悉。爾亦陞六。
丁未十一月二十九日辰時,上詣春塘臺。柑製通方外儒生試取入侍時,行都承旨金鼎集,左承旨趙忠植,右承旨韓正敎,左副承旨金益文,右副承旨李豊翼,同副承旨林基洙,假注書姜夏奎·鄭煥翼,記事官洪祐命·金炳雲,直閣尹致英,檢校待敎南秉哲·李㘾·李裕元·洪淳穆,待敎金炳德,以次侍立。時至,通禮跪啓請外辦,上具翼善冠·衮龍袍,乘輿出重華門。藥房提調趙斗淳,副提調金鼎集進前奏曰,侵早勞動,聖體,若何?上曰,一樣矣。仍出貳極門,由銅龍門,入靑陽門,詣春塘臺。通禮跪啓請降輿陞座,上降輿陞座。鼎集進前奏曰,儒生今將入場,請出標信開布城,何如?上曰,以已下標信擧行,而儒生使之速入,可也。鼎集曰,試官今當行禮,而其中有侍衛從陞人,使之一體行禮,何如?上可之。讀券官兵曹判書李若愚,行成均館大司成尹致秀,禮曹參判吳取善,對讀官吏曹參議徐有薰,行副護軍徐戴淳·南秉哲·李裕元,以次入就拜位,行四拜禮訖,以次就座。鼎集讀奏入門單子訖,奏曰,儒生頒柑,依例擧行乎?上曰,唯。鼎集承命頒柑訖。鼎集曰,試題紙,已待令矣。上命書題,若愚·致秀進前書表,擬周群臣賀君子萬年永錫祚胤,限申時。上命懸題,秉哲·裕元,承命奉出懸之。鼎集曰,試官使之權退乎?上曰,唯。上謂鼎集曰,注書陞六乎?鼎集曰,然矣。上命書傳敎曰,注薦爲之。又命書傳敎曰,檢閱金炳雲陞六。仍顧謂炳雲曰,爾之翰林行公,今幾朔乎?炳雲曰,三十朔矣。上入小次,鼎集以司謁入稟曰,試券先張已入,出標信,呈券儒生,開門出送乎?上曰,以已下標信,出送儒生,可也。上曰,還宮當自內爲之矣。該房知悉。出傳敎諸臣以次退出。
丁未十一月二十九日申時,上御誠正閣。柑製科次入侍時,行都承旨金鼎集,假注書姜夏奎,記注官林倜,記事官金觀孝,讀券官兵曹判書李若愚,行成均館大司成尹致秀,禮曹參判吳取善,對讀官吏曹參議徐有薰,行副護軍徐戴淳·南秉哲·李裕元,以次進伏訖。上曰,史官分左右。仍命科次爲之,裕元進前讀奏試券第一張,至第四句,上曰,止之,讀券官考試。若愚奏曰,書等,何以爲之乎?上曰,第一張第二張,書正三下,第三張,書草三下,其餘四張,皆書次上,可也。若愚書等訖。上曰,正三下二張,以次劃一二字可也。若愚劃一二字訖。鼎集曰,坼封,何以爲之乎?上曰,第一張上之。鼎集跪授挾侍,挾侍跪受上之,上親坼祕封後,還下之,鼎集以次讀奏封內訖。上命書傳敎曰,柑製表居首三下一幼學李徹宰,直赴殿試,之次三下二幼學李鶴來,直赴會試,之次草三下幼學金胄鉉,給二分,之次次上進士洪必謨等四人,竝令該曹,考例施賞。又命書傳敎曰,入格儒生,明日待令。若愚曰,預差二張,書外字乎?上曰,唯。仍命試官就座,又命史官就座,又命退,諸臣以次退出。
上在昌德宮。停常參·經筵。
李豐翼,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
李豐翼啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
又啓曰,大司憲閔致成,執義金樂壽,掌令安允中·權達準,持平柳來維·金建銖在外,監察茶時之意,敢啓。傳曰,知道。
金益文啓曰,注書被薦人尹禹錫·朴昇壽·韓敬源,今當付職矣,薦狀,依例成送吏曹之意,敢啓。傳曰,知道。
傳于金益文曰,以諭以批,不啻申複,而聽我邈邈,旬時已更,或者,禮遇之有未盡,情志之有未孚而然歟?予誠自省之不暇,而雖以卿量入之計言之,旣灼知其推移前却不得,則有此相持,致令民國之務,日曠一日,是豈所望於老成宿德之地者乎?凝竚之切,玆又奉煩,卿其諒之事,令偕來史官,更爲傳諭于領議政。
傳于金益文曰,入格儒生入侍。
以應敎李寅奭牌不進罷職傳旨,傳于金益文曰,只推。
金益文啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
金益文,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
事變假注書白宗逵書啓,臣於本月初一日未時量,敬奉聖諭,更爲傳諭于中部安國坊契議政府領議政權敦仁所住處,則以爲,臣於日昨,瀝血陳籲,由中之懇,縱未能覶縷,體下之仁,或庶幾諒燭,批敎愈隆,天聽日邈,今又伏奉別諭諄複,責之以量入之不可前脚,勉之以重務之不可久曠,側席之念,溢於辭表,臣於昏蟄之中,仰感俯怵,益不知措躬之所也。殿下試思之,臣受恩罔極,滾至于此,此乃臣宿研之地,苟其病情與事勢,有一分可以撐柱軀殼,策勵奔走,則倚畀若是深重,恩禮去益曠絶,臣何故,故自逡巡,徒欲飾讓,以坐要寵命至此哉?臣亦有甚不得已也。已癃之疾,無望復治,莫大之任,不宜虛縻,若曰一除之後,更不得推移前却,則臣恐無是理也。況臣以一縷之殘,力丐於殿下而不知止者,卽殿下前日已施之澤,斷然無終始之典也。臣今病情添劇,神爽顚錯,日前衷懇,暴悉無餘,而情窮勢迫,因極無所,更當於日間,收拾病思,冒控必呼之私,仰乞至慈之恩,而史官之陋地相守,尤不勝惶悶,伏望卽命召還焉云矣。臣旣承偕來之命,故姑爲仍留之意,敢啓。傳曰,知道。
丁未十二月初一日辰時,上御誠正閣。入格儒生入侍時,右副承旨李豐翼,假注書鄭煥翼,記注官白龍周·林倜,以次進伏,幼學李徹宰·李鶴來·金胄鉉,進士洪必謨·朴希淳·李萬遠,幼學成載琦,序立階下訖。上曰,史官分左右。豐翼進前奏曰,入格儒生,盡爲待令,使之陞堂擧行乎?上可之。徹宰等,以次陞堂進前,各奏職姓名,還立階下訖,豐翼曰,給分以上儒生,使之先退,賞格儒生,頒賞乎?上曰,唯。必謨等,以次跪受紙筆墨,行四拜禮訖。豐翼曰,頒賞已畢,儒生使之出送乎?上曰,唯。仍命史官就座,又命退,承·史以次退出。
上在昌德宮。停常參·經筵。
李豐翼啓曰,大司憲閔致成,執義金樂壽,掌令安允中·權達準,持平柳來維·金建銖在外,監察茶時之意,敢啓。傳曰,知道。
傳于韓正敎曰,禮房承旨,馳詣受香所,奉審摘奸以來。
以應敎李寅奭牌不進罷職傳旨,傳于李豐翼曰,只推。
韓正敎啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
又啓曰,假注書姜夏奎,身病猝重,勢難察任,今姑改差,何如?傳曰,允。
姜夏奎改差,代以洪秉壽爲假注書。
傳于韓正敎曰,左承旨·左副承旨·同副承旨竝許遞,前望入之。
韓正敎啓曰,行都承旨金鼎集進饌所進,左承旨·左副承旨·同副承旨未差,右副承旨李豐翼須資出去,院中只有臣一人,伴直無人。右副承旨李豐翼,卽爲牌招,何如?傳曰,允。
承旨前望入之,金愼根·李㘾·林肯洙落點。
傳于李豐翼曰,今番注薦事,甚是可駭。有罪名者亦入其中,豈有如此事體乎?該薦勿施,薦主,施以譴削之典。
傳于韓正敎曰,前檢閱洪祐命·金炳雲,竝別兼春秋差下。
韓正敎啓曰,前檢閱洪祐命·金炳雲,竝別兼春秋差下事,命下矣,左右史不可不備。竝令該曹口傳單付,仍卽牌招入直,何如?傳曰,允。
吏曹口傳政事,別兼春秋單洪祐命·金炳雲。
兵曹口傳政事,副司果單洪祐命·金炳雲。
傳于韓正敎曰,政官牌招開政。
有政。吏批,判書金東健進,參判李啓朝,參議徐有薰竝牌招不進,左副承旨韓正敎進。以韓升烈爲司諫,兪星煥爲刑曹參判,李玄緖爲兵曹參議,許雋爲顯隆園令,尹禹錫爲注書,朴齊琬爲慶基殿參奉,李光敏爲徽定殿參奉,趙秉性爲益山郡守,兪致弘爲珍山郡守,李根元爲寶城郡守,魚在淵爲光陽縣監,許傳爲咸平縣監,鄭基重爲咸悅縣監,申錫寬爲泰仁縣監,金駿欽爲和順縣監,李寅升爲同福縣監,李貞夏爲結城縣監。承文博士單吉鎭五,著作單洪敬燮。
兵批,判書李若愚病,參判金景善入直進,參議未差,參知睦用錫病,右副承旨李豐翼進。護軍洪學淵·徐相五,副護軍李㙽·趙忠植·金益文·林基洙·金穰根,副司直金圭瑞·朴長輿,副司果李·徐堂輔·金有淵,副司正鄭煥翼,以上竝單付。
韓正敎啓曰,新除授注書尹禹錫,卽爲牌招入直,何如?傳曰,允。
又啓曰,注書有闕之代,被薦人朴昇壽·韓敬源·洪鍾雲薦狀,依例成送吏曹之意,敢啓。傳曰,知道。
吏批,再政。以兪鎭五爲軍資正,金棱爲兵曹佐郞,朴昇壽爲注書,金漢淳爲繕工副正,鄭老錫爲司䆃僉正,崔鏶爲英陵令,洪翊周爲掌樂主簿,姜㳣爲振威縣令,宋秉文爲定山縣監。
三政。以金在淸爲忠勳都事,李齊相爲長陵令。
韓正敎啓曰,新除授注書朴昇壽,卽爲牌招察任,何如?傳曰,允。
以吏曹參議徐有薰牌不進罷職傳旨,傳于李豐翼曰,只推。
韓正敎,以兵曹言啓曰,每都政,新資五窠,例爲差出,而營將·中軍·虞候姑無準二十朔者,雖未滿朔數,依近例推移,內遷,何如?傳曰,允。
又以訓鍊都監言啓曰,本局中軍李升權,身病猝重,勢難察任,改差,何如?傳曰,允。
李豐翼,以義禁府言啓曰,因全羅左道暗行御史李敎英書啓,吏曹回啓內,光陽縣監徐有恕,和順縣監宋益洙,樂安前郡守閔重憲,南原前前縣監宋在誼,長水前縣監鄭胄錫,竝拿問處之事,傳旨啓下矣。徐有恕·宋益洙俱在任所,宋在誼以旌善郡守,時在任所,鄭胄錫,下去慶尙道醴泉地云,依例發遣府羅將,竝拿來,閔重憲,以黃海兵虞候,時在任所,亦爲發遣府羅將,交代後拿來,何如?傳曰,允。竝待待命拿囚。
又以義禁府言啓曰,因全羅右道暗行御史兪致崇書啓,吏曹回啓內,泰仁縣監曺錫弼,全州前判官吳肯默,羅州前牧使金有喜,金堤前郡守趙雲始,高敞前縣監權溶,茂長前前縣監趙然昌,務安前前縣監金英秀,竝拿問處之事,傳旨啓下矣。曺錫弼·金有喜·權溶·趙然昌·金英秀等,今方待命,竝拿囚,吳肯默,下去京畿竹山地,趙雲始,下去安城地云,依例發遣府羅將,竝拿來,何如?傳曰,竝待待命拿囚。
兵曹啓目粘連,觀此全羅左道暗行御史李敎英書啓,則順天前營將李基春段,差任皆有定價,治盜專出滅跡,趙廷民之行囑圖科,冒醜說而誤人,高濟甲之置冊分利,開密逕而肥己是如爲白有臥乎所,差任治盜,事多乖陋,已是不職,誤人肥己,亦係鄙瑣,令該府拿問處之爲白乎旀,古突山別將成載元段,不欲責備,俾自悔過是如爲白有臥乎所,其不職,可知,罷黜爲白乎旀,前水使李寅熙段,凡係軍國之務,政無不擧,事無不修,兵戰船之年久朽敗者,自辦改備,船艙路堤堰,新築堅固,捐廩雇丁,旗幟之弊破者,自備改造,軍器等物,亦皆一新措備,完築城堞,植木浚泉,米九百石,自備設庫,糶糴取耗,替納卒伍還上之耗。又自備七百兩錢,五百石米,創設一庫,就其薄料者而添給如此卓異之績,宜有褒賞之典是如爲白有臥乎所,以若地望,有此聲譽,極爲嘉尙是白乎矣,帥臣事體,與守令·邊將有異,今姑勿論爲白乎旀,其餘閫守·虞候·營將·邊將·監牧官等,別無優異之績,亦無顯著之疵,竝只置之,何如?判付啓依允。
兵曹啓目粘連,觀此全羅右道暗行御史兪致崇書啓,則群山僉使李時榮段,只信沙工之告訐,不念稅民之艱辛,精白之米,再三點退,斛量之際,又爲濫捧,民怨狼藉是如爲白有臥乎所,罔念民弊,點退濫捧,俱係不法,爲先罷黜,令該府拿問處之爲白乎旀,前兵使吳致賢段,都試之取謗,慶科之作奸,餉穀加分,軍任勒差,雖是兵裨之濁亂,不察之責,有難曲恕是如爲白〈乎〉旀,前水使李熙章段,戰船之破傷,責無所辭,松禁之討賂,害將安歸,邊備日就疎虞,冊弊矇不覺察是如爲白有臥乎所,上項兩帥臣,職在制梱,或科試餉穀之莫察奸弊,或戰船之破傷,松禁之索賂,俱係不職,有難仍置是白遣,前中軍金達衡段,擧措多錯,全昧將幕之體統,廉防不顧,勒索無例之官況是如爲白有臥乎所,昧體統索無例,極爲駭然是白遣,全州營將金長爀段,束下柔軟,戢盜解弛,繡關擧行,亦係祕重,罪人追捕,專事漫漶是如爲白〈有〉臥乎所,旣不能束下戢盜,又莫知繡關祕重,其不職,可知,前營將金永琦段,討捕非其所長,誅求亦多執贓是白如乎,捧賂錢四百兩,臣已爲徵出,留防鎭弊是如爲白有臥乎所,誅求捧賂,旣多執贓,俱係不法,竝令該府,拿問處之爲白乎旀,臨淄僉使金寬玉段,醜謗可欠是如爲白乎旀,於蘭萬戶林永周段,吏恣舞弄,糶不以時是如爲白有臥乎所,上項兩鎭將之醜謗可欠,糶不以時,俱難曲恕,竝罷黜爲白乎旀,羅州前監牧官李河錫段,稅穀之納于本司者,一從精實,吏奸莫售,剩米之歸於官廩者,減價代捧,民譽尙蔚,糴無欠逋,馬多孶長是如爲白有臥乎所,稅納之精實,廩米之減價,已極嘉尙,而馬畜之孶長,尤著牧官之實績,合有褒嘉之擧,似當施以相當職調用之典是白乎矣,係干恩賞,不敢擅便,上裁敎是白乎旀,其餘閫帥·中軍·虞候·營將·邊將·監牧官等,別無優異之績,亦無顯著之疵,竝只置之,何如?判付啓,依回啓施行爲良如敎。
上在昌德宮。停常參·經筵。
李豐翼啓曰,大司憲閔致成,執義金樂壽,掌令安允中·權達準,持平柳來維·金建銖在外,監察茶時之意,敢啓。傳曰,知道。
金愼根啓曰,注書尹禹錫,時在京畿坡州地,朴昇壽,時在江原監營,竝斯速乘馹上來事,下諭,何如?傳曰,允。
又啓曰,假注書洪秉壽,時無職名,令該曹依例付軍職,冠帶常仕,何如?傳曰,允。
以應敎李寅奭牌不進罷職傳旨,傳于李㘾曰,只推。
李㘾啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
傳于李㘾曰,翰圈爲之。
李㘾啓曰,翰圈爲之事,命下矣,別兼春秋洪祐命,卽爲牌招,前檢閱李,令該曹口傳單付,別兼春秋,一體牌招,以爲會圈之地,何如?傳曰,允。
吏曹口傳政事,別兼春秋單李。
李㘾啓曰,領議政權敦仁疏批,遣承旨傳諭,仍與偕來事,命下矣,何承旨進去乎?敢稟。傳曰,右承旨進去。
林肯洙啓曰,臣與右承旨李㘾伴直矣,纔已偕來進去,伴直無人。右副承旨李豐翼,所當牌招,而拘於廳規,不得請牌,何以爲之?敢稟。傳曰,牌招。
傳于李㘾曰,偕來史官還入。
兵曹,以金鍵爲訓鍊都監中軍。
李㘾,以禮曹言啓曰,圖畫署有別遞兒祿窠,而自前以畫員實官中久勤人,次次許付矣。付祿人金和鍾有頉代,當次人尹命周,依例許付,何如?傳曰,允。
又以禮曹言啓曰,圖畫署畫員金和鍾有頉代,本署祿官窠,以差備待令,畫員白英培陞付之意,敢啓。傳曰,知道。
領議政權敦仁疏曰,伏以臣,敢以父母必呼之情,欲望天地好生之澤,具暴懇苦,仰瀆聰聽,自知干冒,無所逃罪,及伏奉恩批,不惟不賜誅殛,寵恃之隆,反有加焉。繼下敦諭,諄諄如面命,軫及曠務,冞勤側席,臣旣不得以區區之私,勉回天心,又不得以已癃之疾,自力趨承,如觸于藩,若窮無歸,此殆臣命卒之秋也。第伏讀批旨,中古人憂國過於愛身之敎,臣不覺感激流涕,而亦有所仰復於殿下者,夫人臣許身於君,其身之憂樂榮辱,皆君之有也,身固不可自有,遑可以身先於國乎?故死生而有鞠躬盡瘁者,夷險而有忘身徇國者,蓋其時或不齊,情或不同,而盡忠輸國,身不自有則一也。臣亦從君子後,粗聞事君之道,豈其意專出於愛身也?夫疾病者,聖人之不能免,人力之不能容,故如宋之司馬光,受知於兩聖,自任元祐之治,而爲政一年,疾病半之。其與呂公著書曰,身付醫,家事付康,以國事托於君,夫以光之乃心王室,汚不至愛身之過於國,而國事之托於人也,疾病奪之也。嗚呼,臣以不貲之身,偏蒙我殿下罔極之恩,出入三事,五六年來,倚畀之重,知遇之深,卓絶當世,鮮與倫擬。臣雖至愚,不猶愈於識主之犬馬乎?薤粉湯火,所在不辭,眇然尺寸之軀,何惜於殿下,而過自珍重,不念聖心之憂勞,國事之板蕩乎?特其如古人之付醫者,亦切矣。今使之匍匐而趨於朝,凜然復處於廟堂之上,亦不過蔑效無用之一龍鍾病人也,仰無以贊裨君德,俯無以濟民命而鎭朝象,塵露之益,不現於前,而僨敗之形,已疐其尾,在殿下惠恤之政,終不免權輿之不承。在臣則白首垂死之日,重添喪廉誤國之罪,顧何補於公私之萬一,而過費恩禮,徒煩醻接,至此哉?臣今鍾漏已盡,寸草無報,生孤至恩,死當不暝,此臣之所中夜拊心,太息而自悼者。苟可以力疾趨命,臣何苦必辭乃已,而天之所廢,實萬萬無以蠢動,玆復抖擻神想,瀝盡肝血。伏乞聖慈,哀之憐之,俾生成之,特賜反汗,曲遂至願,臣雖死之日,猶生之年。臣無任云云。答曰,省疏具悉卿懇。卿之逡巡鄭重,不欲爲儘力擔夯,予則曰非但愼節致爾。其於民憂國計,殆將無可做處而然耳,惟其若是之岌芨也,故望卿而待卿者,亦若是之切切,苟非然者,前秋勉副,旣出於體念之義,則豈欲以此,復煩於一朞之頃乎?譬如良醫副手,不容久閑,在其人非曰不勞,而勞則有之,所被者廣故耳。國不可一日無相,而今旣閱月臨歲,百務又非常時可比,卿其深惟遠念,更勿辭巽,不日幡然,以幸時艱。仍傳于李㘾曰,此批答,遣承旨傳諭于領議政,仍與偕來。
行都承旨金鼎集疏曰,伏以臣,伏見傳敎下者,有該注薦勿施,薦主譴削之命,臣不勝萬萬悚惶,莫知自措。臣於伊日科次筵退之後,見其薦望之來而被薦人之方有罪名,矇然不察,任其入徹,臣之昏謬失職,誠無所逃罪矣,玆敢短章自列。伏乞聖明,亟降郵罰,以安賤分焉。臣無任云云。答曰,省疏具悉。卿無所失,不必爲引矣。
左副承旨韓正敎疏曰,伏以臣與右承旨臣李㘾,有娚妹應避之嫌,揆以格例,在下當遞,玆陳短章,仰瀆崇嚴。伏乞聖慈,亟賜遞改,俾公格存而私分安焉。臣無任云云。省疏具悉。疏辭,下該曹稟處。
吏曹啓目粘連,觀此承政院左副承旨韓正敎上疏,則以爲,臣與右承旨李㘾,有娚妹應避之嫌,揆以格例,在下當遞。伏乞聖慈,亟賜遞改亦爲白有臥乎所,相避之法,在下當遞,承政院左副承旨韓正敎,依例改差,何如?判付啓依允。
上在昌德宮。停常參·經筵。
林肯洙啓曰,大司憲閔致成,執義金樂壽,掌令安允中·權達準,持平柳來維·金建銖在外,監察茶時之意,敢啓。傳曰,知道。
又啓曰,假注書鄭煥翼,身病猝重,勢難察任,今姑改差,何如?傳曰,允。
鄭煥翼改差,代以金德根爲假注書。
以應敎李寅奭牌不進罷職傳旨,傳于林肯洙曰,只推。
林肯洙啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
以右副承旨李豐翼牌不進罷職傳旨,傳于林肯洙曰,只推。
林肯洙啓曰,行都承旨金鼎集進饌所進,左承旨金愼根式暇,右承旨李㘾偕來進去,左副承旨未差,院中只有臣一人,伴直無人。右副承旨李豐翼,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
傳于林肯洙曰,承旨有闕之代,前望入之。
承旨前望入之,徐戴淳落點。
林肯洙啓曰,刑曹參判兪星煥,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,兵曹參議李玄緖,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
翰林會圈三點,尹禹錫·閔致庠·趙然興·朴昇壽·金德根·金炳德。
兵曹,以李行敎爲禁軍別將。
林肯洙,以吏曹言啓曰,兵曹正郞趙熙哲,除拜後過限未肅拜,改差,何如?傳曰,允。
又以吏曹言啓曰,成均館典籍文東瑝·卓碩行·李維馨,俱爲除拜後,過限未肅拜,竝改差,何如?傳曰,允。
又以吏曹言啓曰,成均館典籍金弘祺·玄基濬,俱爲受由過限不上來,竝改差,何如?傳曰,允。
李豐翼,以兵曹言啓曰,文臣兼宣傳官柳來維,除授在外,過限未肅拜,宣傳官李承駿·李敎俊,俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三廳,武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,因全羅左道暗行御史李敎英書啓,吏曹回啓內,雲峰前縣監鄭裕健,求禮前縣監姜集,繡啓旣請令攸司稟處,更無可論,爲辭,兵曹回啓內,順天前營將李基春,拿問處之事,傳旨啓下矣。姜集,今方待命拿囚,鄭裕健,下去京畿龍仁地云,依例發遣府書吏拿來,李基春以三水府使,時在任所,亦爲發遣府書吏,交代後拿來,何如?傳曰,允。竝待待命拿囚。
又以義禁府言啓曰,因全羅右道暗行御史兪致崇書啓,吏曹回啓內,臨陂前縣令趙頤淳,萬頃前縣令朴宗瑱繡啓,旣請令攸司稟處,更無可論,爲辭,兵曹回啓內,群山僉使李時榮,全羅前兵使吳致賢,前水使李熙章,前中軍金達衡,全州營將金長爀,羅州前營將金永琦等,拿問處之事,傳旨啓下矣。吳致賢·李熙章·金達衡·金永琦等,今方待命拿囚,趙頤淳,下去京畿抱川地,朴宗瑱,下去水原地云,依例發遣府羅將拿來,李時榮·金長爀,俱在任所,亦爲發遣府書吏,交代後竝拿來,何如?傳曰,允。竝待待命拿囚。
義禁府啓目,泰仁縣監曺錫弼,羅州前牧使金有喜,茂長前前縣監趙然昌,務安前前縣監金英秀等原情云云。傳旨內辭緣,泛稱遲晩,曺錫弼·金有喜等段,刑推得情,趙然昌·金英秀等段,所當請刑是白乎矣,曾經侍從,勿爲請刑,載在大典通編,竝只議處,何如?判付啓依允爲旀,曺錫弼·金有喜等段,竝只除刑推議處爲良如敎。又啓目,高敞前縣監權原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
上在昌德宮。停常參·經筵。
藥房提調趙斗淳,副提調金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李豐翼啓曰,大司憲閔致成,執義金樂壽,掌令安允中·權達準,持平柳來維·金建銖在外,監察茶時之意,敢啓。傳曰,知道。
徐戴淳啓曰,備邊司郞廳來言,今日,賓廳日次,而領議政權敦仁未肅拜,左議政·右議政未差,不得來會云矣。敢啓。傳曰,知道。
金鼎集啓曰,假注書金德根,時無職名,令該曹依例付軍職,冠帶常仕,何如?傳曰,允。
徐戴淳啓曰,注書尹禹錫自鄕上來云,卽爲牌招察任,何如?傳曰,允。
以應敎李寅奭牌不進罷職傳旨,傳于李豐翼曰,只推。
林肯洙啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
上在昌德宮。停常參·經筵。
王大妃殿誕日,大殿·大王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。王大妃殿,內閣·政院·玉堂·朝廷二品以上·六曹堂上單子問安。答曰,知道。
李豐翼啓曰,大司憲閔致成,執義金樂壽,掌令安允中·權達準,持平柳來維·金建銖在外,監察茶時之意,敢啓。傳曰,知道。
以應敎李寅奭牌不進罷職傳旨,傳于林肯洙曰,只推。
林肯洙啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
林肯洙,以吏曹言啓曰,今此徽定殿臘享大祭大祝,前修撰金世均塡差,而時無職名,令該曹口傳付軍職,何如?傳曰,允。
又以吏曹言啓曰,今此宗廟臘享大祭大祝,前正郞趙熙哲塡差,而時無職名,令該曹口傳付軍職,何如?傳曰,允。
又以吏曹言啓曰,敦寧府參奉韓圭錫,以其身病,呈狀乞遞,改差,何如?傳曰,允。
又以吏曹言啓曰,成均館典籍尹堉,以其身病,呈狀乞遞,改差,何如?傳曰,允。
兵曹口傳政事,副司果單趙熙哲·金世均。
李豐翼,以義禁府言啓曰,卽接月令醫員許源手本,則以爲,時囚罪人趙然昌,忽得急癨,見狀危重,金有喜,素患疝積,處冷添劇,飮食全却,氣息奄奄,目下症形,俱爲危劇。罪人病勢如此,則一邊草記,一邊保放,曾有定式矣,趙然昌·金有喜等,姑爲保放之意,敢啓。傳曰,知道。
上在昌德宮。停常參·經筵。
李豐翼啓曰,大司憲閔致成,執義金樂壽,掌令安允中·權達準,持平柳來維·金建銖在外,監察茶時之意,敢啓。傳曰,知道。
徐戴淳啓曰,來十一日,朝參日次矣,敢稟。傳曰,停。
林肯洙啓曰,來十一日,輪對日次矣,敢稟。傳曰,當次人受點,後日次待令。
徐戴淳啓曰,假注書金德根,身病猝重,勢難察任,今姑改差,何如?傳曰,允。
以應敎李寅奭牌不進罷職傳旨,傳于李豐翼曰,只推。
林肯洙啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
傳于林肯洙曰,追上加上尊號及進饌日字,更以三月望間擇入事,分付儀曹。
林肯洙,以禮曹言啓曰,傳曰,追上加上尊號及進饌日字,更以三月望間擇入事,分付儀曹事,命下矣,令日官李秉洪,更爲推擇,則追上尊號吉日,來戊申三月十五日,加上尊號吉日,同月十六日,進饌吉日,同月十七日爲吉云,以此日定行乎?敢稟。傳曰,以此日定行。
傳于徐戴淳曰,予必欲致卿乃已者,已悉於初次敦勉之諭,蓋導予而爲國,迪予而字民,時象之澆而思有以淳之,朝綱之頹而思有以振之,予寡昧所望於卿者,甚厚,尙可以規規禮讓過日捱月,爲哉?賓對之積久不行,已厲可悶,而慶禮在前,又多奉質之事,卿其審之諒之,卽起簉朝,聽予前席多誥事,令偕來承旨,更爲傳諭,期於偕來。
左副承旨李㘾書啓,臣於本月初七日申時量,敬奉聖諭,更爲傳諭于中部安國坊契議政府領議政權敦仁所住處,則以爲,臣再陳血懇,而批旨則去益隆重,四奉別諭,而敦飭則一向勤至,未嘗不憐臣病實,諒臣難强,而虛竚之念,期欲必致左右,臣若有毫分可裨於國事,則臣雖至愚無肖,期期非孤恩巧避之無狀小人,而前旣屢試而蔑效,今欲力疾而無奈,所以甘犯方命,不敢爲蠢動之計也。第念,更事呼籲,則天聽愈邈,一向偃便,則分義益悚,與其坐煩恩禮,無寧面暴苦懇,況今伏承前席多誥之下敎,敢不冒借方寸,仰乞處分,而宿苦風眩,挾感添劇,姑無自力之望,謹當調治幾日,扶舁登筵,而近侍之臣,屢日相守,極爲悚悶。伏乞卽賜召還,以安賤私焉云矣,臣旣承期於偕來之命,故姑爲仍留之意,敢啓。傳曰,知道。
傳于徐戴淳曰,聞領相不日簉朝云,爲國事萬幸,偕來承旨還入,以安大臣之心。
徐戴淳,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
李豐翼啓曰,大司憲閔致成,執義金樂壽,掌令安允中·權達準,持平柳來維·金建銖在外,監察茶時之意,敢啓。傳曰,知道。
金德根改差,代以趙然興爲假注書。
趙然興有頉,代以韓敬源爲假注書。
傳于徐戴淳曰,初十日次對,依例來會。
以應敎李寅奭牌不進罷職傳旨,傳于林肯洙曰,只推。
林肯洙啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
林肯洙,以吏曹言啓曰,今此臘享大祭祭官中時無職名人,令該曹口傳付軍職,何如?傳曰,允。
上在昌德宮。停常參·經筵。
徐戴淳啓曰,大司憲閔致成,執義金樂壽,掌令安允中·權達準,持平柳來維·金建銖在外,監察茶時之意,敢啓。傳曰,知道。
又啓曰,右承旨金愼根,今日不爲仕進,卽爲牌招,何如?傳曰,允。
以應敎李寅奭牌不進罷職傳旨,傳于林肯洙曰,只推。
李㘾啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
以右承旨金愼根牌不進罷職傳旨,傳于林肯洙曰,只推。
林肯洙,以吏曹言啓曰,卽接忠淸監司金洙根移文,則沃川郡守黃鍾林,以省掃事,受由上京,尙未還官,見今俵災捧糴,俱係急務,此際曠官,誠爲可悶,催促下送事,爲辭,故自臣曹催促,則身病猝重,不得下去云。其身病旣如是,則有難强令還任,沃川郡守黃鍾林罷黜,何如?傳曰,允。
又以上號都監都提調意啓曰,本都監監造官前參奉韓圭錫,時無職名,令該曹口傳付軍職,冠帶常仕,監造官義禁府都事權應駿,職務相妨,令該曹閒司相換,何如?傳曰,允。
上在昌德宮。停常參·經筵。
藥房提調趙斗淳,副提調金鼎集啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
徐戴淳,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
徐戴淳啓曰,大司憲閔致成,執義金樂壽,掌令安允中·權達準,持平柳來維·金建銖在外,監察茶時之意,敢啓。傳曰,知道。
傳于徐戴淳曰,大臣·備局堂上引見。
以應敎李寅奭牌不進罷職傳旨,傳于林肯洙曰,只推。
李㘾啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
傳于林肯洙曰,明年慶禮,卽千一之會也,雖有上號與稱觴之擧,若不於元朝先行告布,則區區缺然,當復如何?纔以此事,詢及大臣,而大臣之議,亦不以爲不可,則豈可以已例有無,有所咨且?謹當於月正元日,親上表裏·致詞·箋文于兩慈殿矣。告布之節,令儀曹依例磨鍊,各道則方物置之,只進箋文事,分付。
以濟州防禦使李宜植狀啓,薦新進上橘柑,數甚零星,不得如例封進,惶恐待罪事,傳于林肯洙曰,勿待罪事,回諭。
傳于徐戴淳曰,承旨有闕之代,前望入之。
承旨前望入之,李時愚落點。
林肯洙,以吏曹言啓曰,司僕寺正金萬根,以其身病,呈狀乞遞,改差,何如?傳曰,允。
有政。吏批,判書金東健進,參判李啓朝牌不進,參議徐有薰牌不進,同副承旨林肯洙進。
以李魯秉爲大司憲,尹穳爲大司諫,申佐模爲執義,李殷相爲司諫,金世均·林翊曾爲掌令,金得秀·金玉龍爲持平,趙在應爲獻納,李容翼·李又新爲正言,沈承澤爲司僕正,趙雲卿爲兵曹正郞,金昌秀爲直講,金尙祺爲齊陵令,徐堂輔爲典籍,金直淵爲崇陵別檢,趙秉履爲敦寧參奉,洪大恒爲三水府使,朴承圭爲沃川郡守。禁府都事權應駿,司饔奉事尹滋膺相換,故學生禹大昌贈童敎,孝行卓異,贈職事,承傳。
兵批,判書李若愚進,參判金景善入直,參議李玄緖病,參知睦用錫病,左承旨徐戴淳進。以李景在爲知事,興寅君最應爲都摠管,李敦榮爲副摠管,鄭夏應爲同知,柳昌根爲宣傳官,權顗·趙秉七·李南轅·柳得魯·李恒坤爲五衛將,白樂賢爲忠翊〈將〉,李龍求·徐奎翰爲忠壯將,申模爲訓鍊僉正,洪淳穆·洪祐命爲文兼,李羲昌·李祖文爲守門將,權奎容爲全州營將,許策爲群山僉使,禹弘健爲於蘭萬戶,全琦爲古突山別將。部將加設單李敎俊。護軍閔致成,副護軍金愼根·韓正敎·柳致明·趙鎭溥·鄭在天·李民璜,副司直金樂壽·韓升烈·權達準·安允中·金建銖·柳來維·金龍洛,副司果金基煥·白弘洙·金斗欽·沈宜達,以上竝單付。
吏批,再政。以朴敏東爲寧陵令,朴鎬壽爲慶州府尹,趙秉穆爲靑山縣監。養賢主簿單徐堂輔。
兵批,再政。以李熙寬爲訓鍊副正。僉知三單權顗·趙秉七·李南轅,以上竝單付。
以吏曹參議徐有薰牌不進罷職傳旨,傳于林肯洙曰,只推。
兵曹口傳政事,副司勇單韓圭錫。
李㘾,以禮曹言啓曰,卽接濟州牧使李宜植狀啓謄報,則今十二月令宗廟·徽定殿薦新洞庭橘,如數封進,而宗廟·徽定殿·景慕宮薦新乳柑,只爲二百十三箇,無以備數,謹援已例,都封上送于禮曹,以爲稟旨薦獻之地,爲辭矣。在前如此之時,多有減數薦獻之例,今亦依前例分排,當日薦進,何如?傳曰,允。
徐戴淳,以兵曹言啓曰,考見諸道今秋官鎭門聚點狀啓,則黃海兵使吳一善狀啓中,道內軍兵聚點時,蒜山鎭器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,執頉當該鎭邊將,推考警責,何如?傳曰,允。
右承旨金愼根疏曰,伏以臣與左承旨臣徐戴淳,有親査親避之嫌,揆以格例,在下當遞,間値齋日,今始仰籲。伏乞聖明,俯垂鑑諒,亟賜遞改,以存公格,千萬幸甚焉。臣無任云云。省疏具悉。所請依施
丁未十二月初十日辰時,上御誠正閣。大臣·備局堂上引見入侍時,左承旨徐戴淳,假注書韓敬源,事變假注書白宗逵,別兼春秋洪祐命·金炳雲,領議政權敦仁,判敦寧府事徐憙淳,議政府左參贊金興根,工曹判書朴永元,兵曹判書李若愚,大護軍任聖皐,禮曹判書徐左輔,吏曹判書金東健,戶曹判書趙斗淳,行護軍李應植·金學性,以次進伏訖。上曰,史官分左右。敦仁進前奏曰,日候甚寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿,氣候何如?上曰,一樣矣。敦仁曰,臣積違登筵,不審飮啖之節,近更若何?上曰,近日則一樣矣。敦仁曰,夏間則進御歸茸湯,而近來則更以何劑進御乎?上曰,夏間煎服歸茸湯後,又服香砂君子湯,而餘存爲數三十貼矣。上曰,次對爲之。敦仁曰,臣以此職,今復登筵,以若老病之狀,袖中又出擧條,仰對殿下,臣心實有愧矣。上曰,有何可愧,而古昔大臣名相,氣力尙强,則擧皆然矣。敦仁曰,臣以疏以奏,悉陳無餘,而殿下今日此擧,卽千萬意慮之外,臣愚所未曾仰料者也。臣之癃癈,不待臣縷縷,而從前聖明之所洞燭者,昨秋體諒,纔過一周,臣之病,非一朝一夕之故,臣之齒又近七旬,一周之間,病益癃而癃益甚,卽理勢之不可誣,昨秋之所不可强者,其可强之於今日乎?此理勢之行不得也。且以事面言之,至重至大之務,判非一人之所可偏任,而以臣駑劣,以臣癃癈,六年之間,無歲不待罪時任,前疏所言四入中書,三爲元輔,古今之所絶罕,而臣是何人,乍遞旋除,有除輒膺,上下擧措,殆若非此莫可,朝家用人,決不當若是偏係。臣亦鍾鳴漏盡,餘日無多,而貪戀恩寵,全棄四維,能不有靦面目乎?理勢也,事面也,不煩更暴,而臣之去就,決矣,敦飭之下,不敢偃便。且伏承前席多誥之下敎,故雖不得不扶舁登筵,而摧殘凜綴之狀,一鑑可燭。伏願亟賜諒退,改卜賢德,以幸國事焉。上曰,予之倚毗於卿,仰成於卿,已罄於前後批諭,卿雖以病患爲言,廟務非奔走之職,古人有臥閤論道者,卿何邁邁乎?顧今百度頹弛,八路凋瘵,此非卿言私之時,勿復辭巽,以幸國事,是予之望也。敦仁曰,臣之病狀,若有毫分可强,則豈可如是縷縷乎?近年以來,精神全減,恒多先忘後失之事,而今此擧條之奏,起伏之節,亦未知不至於顚錯,何況他件事乎?亟賜體諒,是臣區區之望也。敦仁曰,講對之停閣,今已數年矣,下之所陳勉,上之所酬應,都爲一套文具,今臣之言,亦安知不以文具俯燭乎?第臣有一二仰質者,殿下自量聖學,已躋高明,無待乎講學歟?夫以孔子之聖焉,而亦猶曰,我學不厭,孔子豈學而知之者乎?然而聖之所以爲聖,亦有待乎學問之工,則雖殿下以天縱之姿,稟特達之知,烏可一切抛棄厭學,如此乎?此臣愚之未敢知也。殿下或以爲,諸臣無足與講論經史歟?舜有天下,無非取人,湯爲天子,亦好察邇,人主處至尊之位,有自聖之意,則何以廣聰明而出治道,故書曰,惟學遜志,不先遜其志,而能務時敏者,未之有也。今日論思之地,亦豈無良言啓沃之才乎?此臣愚之未敢知也。夫勤講學,所以資治法也,治法有本末綱領,不可以私智褊見,理會得去,必讀書以明理,明理以正心,心無走作放逸之患,然後事之是非得失,人之賢愚淑慝,如衡平鑑空,治法之本末綱領,於是乎立,其可不讀書而能之乎?殿下近年以來,孜孜求治,未嘗不勤且至矣,而治效則未著,紀綱日以頹敗,朝象日益骪骳,民困於下而政不修擧於上者,何也?臣愚死罪,竊恐殿下不以民憂國計,斷斷爲已分內事也。夫斯民,皆殿下之赤子,赤子之憂,父母不恤而孰恤之,擧國,卽殿下之一家,一家之事,家長不理而孰理之?一日萬機,治亂安危,何者非殿下已分內事乎?灼知其爲已分內事,然後求治也,始切,其所以求治者,非切切於一事一政也。勤學問而講義理,以明誠意正心修齊治平之道,聖帝明王治法政模之要,頻接臣隣,以察生民疾苦人物臧否,當今之切務,大本一立,則萬事從心,治道自成,而治效乃著矣。顧今閱歲曠月,停講已久,銀臺玉署之臣,尙罕昵覲之時,何況朝廷之官,不論緊漫,安得一侍淸光,仰瞻都兪之盛乎?殿下亦何由知諸臣之智愚賢不肖乎?臣不能近君,君不能知臣,能成治道者未之有也,臣本匪材,實無以贊襄治理,只出入拾補,仰裨典學,卽臣區區圖報之誠,而臣今癃病朝暮之人,恐未及覩我殿下緝熙光明之盛德大業,而飮恨且死矣,耿耿憂愛,尙不能自已,敢以老生相談,荒率仰陳。伏願繼自今,亟開講筵,無或間斷,頻接臣隣,以究治道焉。上曰,紀綱之頹敗,朝象之骪骳,皆予自反處,講學之不免寒曝,尤爲慙愧,卿之所陳切實,可見忠款,豈可不孜孜服膺乎?出擧條敦仁曰,臣以節財用之道,前亦屢有筵陳,而目下國計之哀痛,不啻倍蓰於年前,故又敢有區區仰達矣。夫有國之財,皆出於民,取於民有節,則民自樂利安業,勤力興作,財於是足矣,若其取之無節,則民日困窮,救死不贍,財何從産乎?財之贏絀,專由於民,故曰百姓足,君孰與不足,百姓不足,君誰與足?又曰,財聚則民散,財散則民聚,古之帝王,知財源之在於民而民力之不可殫也,故節以制度,使民不困,卽所以藏財於民,裕國之用也。顧今民生之困窮,極矣,京而百道侵漁,憑藉各司,都下貢巿,擧有失業渙散之慮,鄕而無告之命,不堪其橫斂,濫徵之政,剝割之風,日盛,而民之膏血,已盡矣,雖欲使之安業興作而産其財,得乎?財源一竭,而國計更無着手處,大農經費,徒資區劃,而中外庫儲,皆擁虛器。禮曰,國無三年之蓄,國非其國,況無目前之蓄,國其如何?平時無事,猶遑遑若朝夕不保,若一値歉荒,其將束手而已,可不凜然而寒心哉?如人大病,有時日之憂,不得不汲汲對投,其道則惟節用而已。捐不急之務,損無益之費,以制經用之濫,寬徵斂之繁,嚴侵漁之禁,以救倒懸之急,懋儉約,以變風俗之侈靡,謹制度,以軫宮府之一體,警飭掌賦之臣,俾謹出納之政,則不幾年,而將見民安物阜,財不勝用,此在殿下一轉移間事。臣雖癃病垂死之物,亦敢不對揚休命乎?伏願勿以人廢言,另加留念焉。上曰,近日國計之漸絀,民生之益困,皆由於侈靡之風,崇儉約謹制度,果是藥石之論也,予當加勉,而卿亦董率百僚,丕變習俗,掌賦之臣,一體警飭,可也。出擧條敦仁曰,臣纔因言端,略陳民情之困窮矣,生民休戚,專係守令,苟擇其人,民得其息肩,反是則爲倒懸矣,前此司牧之任,豈一一得其人哉?所以擇人之飭,每發於臨政筵奏之時,而近年以來,各道傳聞,善狀愈少而惡言滋多,往往至有可驚可愕,不一其端,而道臣裒若不知,擧世恬以爲常,彼無告之民,將何以聊生乎?誅求之無厭,而剝割備至,錐毛之不足,而膏血俱竭,郡邑無不敗之局,府庫無不枵之物,哀彼顚連之類,擧在湯火之中,如是而能一日民爲民邑爲邑者,臣未之聞也。此非銓官之責而誰之責乎?前後飭敎,不啻申懇,若能精白一心,對揚明旨,汲汲於民事,如救焚拯溺之不遑他顧,則存心愛物,不患無人,回咷爲笑,必速其效,而其奈俗習膠固,已成病世之套,私意橫流,又爲難醫之瘼,廟堂申飭,徒歸文具,政注一出,依舊沿襲,如是而國事何以做去,民情,何以賴安乎?誠不勝萬萬寒心矣。又況初仕,乃守令之階梯,若不審擇於此,則將來,何以責守令之事乎?欲擇守令,不得不先自初仕而擇之也。大政行將不遠,銓官今方登筵,無或復循俗謬,誠心公選,期有實效之意,另加申飭,何如?上曰,守令初仕之擇不擇,大係民命,前後飭諭,不啻申複,而終歸文具,常所慨歎,兩銓今旣登筵,予當面諭,而自廟堂亦爲時加警飭,期有實效,可也。出擧條上曰,兩銓進前。上曰,今日先務莫過於此,而每都政飭諭,視若文具,寧不慨歎?大臣所奏,今又如是,各別精白對揚,可也。若愚曰,謹當盡心對揚矣。東健曰,敢不盡誠對揚乎?敦仁曰,漢城判尹李憲球,戶曹判書趙斗淳,行大護軍徐箕淳,竝備堂還差,行都承旨金鼎集,行護軍趙秉駿,行大司成尹致秀,竝備堂差下,判敦寧府事徐憙淳貢巿堂上,趙斗淳關西句管,徐箕淳湖南句管,行護軍金學性有司及關東句管堂上差下,使之察任,何如?上曰,依爲之。出擧條敦仁曰,臺閣,卽耳目之官,不可一日暫曠,故苟有一員之闕,則必爲政事之稟,其法意之重,可知,近因求對之事,遞差相仍,竟乃竝以在外者,點下,臣未敢知聖意之攸在,而臺廳長鎖,牌召久癈,實非淸朝待臺閣之本意。臣意則卽速變通,使之備員,允合事面,故敢此仰達矣。上曰,臺諫之竝在外,適然之事,卿言亦好,當有變通矣。出擧條上曰,臺諫皆爲在外乎?敦仁曰,然矣。上仍命書傳敎曰,在外臺諫竝許遞,政官牌招,開政差出。上曰,明年稱慶之事,向於仁政殿,有所言之,而上號與進饌,雖定於三月,明年元朝,若不先行告布,則其間數月,豈無缺然之心乎?敦仁曰,臣於病伏之中,曾有所聞之,而尙未有的確之論矣,稱賀之先行與竝行,旣無的確之論,則惟在上裁之如何耳。上曰,前有已例乎?敦仁曰,乙卯年例,似可依據,而乙卯年則慶禮吉日,在正月,故有所竝行,而明年則慶禮,已定於三月,而若無元朝稱慶,則其前數三朔之間,能無缺然于中乎?今欲稱慶於明年元朝,則日字亦甚不遠,必須趁卽知委於各道,然後箋文與方物,可以封上矣。上曰,各道箋文與方物,雖卽今知委,能趁期爲之乎?敦仁曰,然矣。凡於吉禮之行,每多從速爲之,而今於退定之後,先爲告布,有何不可乎?箋文與方物,雖不趁時齊到,亦有追後封進之例矣。上曰,慶科則當爲合設矣。敦仁曰,慶科則誠然矣,而上告下布之節,則不必合行爲之矣。上曰,今此兩殿莫大之二慶,豈可以已例之有無,待其三月竝行乎?敦仁曰,見今日字甚近,卽下成命焉。上曰,卽當有成命矣。上曰,大臣就座。戴淳曰,諸宰奏事。憙淳進前奏曰,武臣之別岐陞資者,內禁將,滿十五朔後,許用履歷,而在前訓局之挾輦把摠,禁營之槍劍把摠,仕滿而陞資者,爲內禁將則勿拘朔數矣。今則挾輦搶劍兩把摠,竝屬本營,而規模體統,視他營逈別,尤當有奬勸之方,自今本營將官之陞資爲內禁將,則勿拘朔數之意,分付銓曹,似好,故敢此仰達矣。上曰,依爲之。出擧條憙淳曰,謹稽壯勇營謄錄,則有哨官首仕人,報兵曹遷轉,而之次人則依末仕例,移送吏曹之定式矣,本營哨官,當於今臘陞六者,爲二人,首仕,令兵曹區處,末仕,令吏曹區處事,依舊例施行,似好,故敢此仰達矣。上曰,依爲之。出擧條永元進前奏曰,宗廟上冊寶時,冊寶欌奉審,先期擇日,自都監擧行,曾有已例矣。今番奉審吉日,令該曹推擇,依例擧行,何如?上曰,依爲之。出擧條命大臣先退,又命史官就座,仍命退,諸臣以次退出。
上在昌德宮。停常參·經筵。
徐戴淳啓曰,右承旨李時愚,時在慶州府任所,斯速乘馹上來事,下諭,何如?傳曰,許遞,前望入之。
承旨前望入之,趙得林落點。
徐戴淳啓曰,新除授右承旨趙得林,卽爲牌招,何如?傳曰,允。
以應敎李寅奭牌不進罷職傳旨,傳于林肯洙曰,只推。
林肯洙啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
徐戴淳啓曰,寶城郡守李根元,振威縣監姜㳣,泰仁縣監申錫寬,光陽縣監魚在淵,憲府則雖已署經,諫院則大司諫尹穳疏批未下,司諫李殷相,正言李容翼·李又新在外,只有獻納趙在應一人,不得備員署經,何以爲之?敢稟。傳曰,一司除署經。
傳于徐戴淳曰,承旨有闕之代,前望入之。
承旨前望〈單子〉入之,曺雲承落點。
備邊司薦望,以金健爲統制使。
徐戴淳啓曰,兵曹郞廳來言,統制使下批,政事,取稟。傳曰,當日爲之。
又啓曰,吏曹郞廳來言,政事當日爲之事,命下,而判書金東健,參判李啓朝,參議徐有薰,俱以病不來,不得開政云,竝卽牌招,何如?傳曰,允。
徐戴淳,以司僕寺一二提調意啓曰,兼內乘申榏,昨日政移拜訓鍊院僉正矣。其代,令該曹口傳差出,何如?傳曰,允。
兵曹口傳政事,以趙羲謙爲內乘。
徐戴淳啓曰,兩司·諸臣,有時急稟達事,來詣閤外請對矣。答曰退去。
又啓曰,兩司·諸臣,雖伏承退去之命,而懲討方急,忠憤轉激,按住不得,更爲冒死求對矣。傳曰,退而傳啓,可也。
又啓曰,兩司·諸臣,相率叫閽,冀蒙賜對,及伏奉退而傳啓可也之命,相顧愕眙,繼之以萬萬抑鬱,今此兩罪人之負犯,何如,而尙此假息,未施當律,其可曰國有三尺乎?獲借方寸之前,未由退轉一步,慈敢冒萬死更爲求對矣。傳曰,求對與傳啓,無甚輕重,豈如是相持,致煩醻應乎?卽速退去。
又啓曰,兩司·諸臣,卽伏奉批旨下者,繼又承口傳下敎,實不勝萬萬惶懍,而第念,今日懲討,卽擧國公共之論也,王章未伸,輿情愈鬱,此所以近日諸臣之疾聲齊籲,不得請則不止者也,咫尺天陛,有進無退,屢瀆之悚有未暇顧,違命之罪,無以自贖,玆敢拚死更爲求對矣。傳曰,屢煩飭敎,期欲務勝,此果臺體乎,臣分乎?卽速退去。
林肯洙,以禮曹言啓曰,來戊申年元朝大王大妃殿寶齡六旬,王大妃殿寶齡望五,稱慶陳賀時儀節,當爲磨鍊,謹依已例,以親上致詞箋文表裏後,親臨受賀磨鍊乎?敢稟。傳曰,依例磨鍊。
又以禮曹言啓曰,來戊申年元朝大王大妃殿寶齡六旬,王大妃殿寶齡望五,稱慶陳賀時,各道方物置之事,命下矣,在前陳賀各道方物置之之時,各殿所封京廳方物,則例爲封進,今亦依前例封進之意,敢啓。傳曰,知道。
又以禮曹言啓曰,來戊申年元朝稱慶陳賀慶名,以大王大妃殿寶齡六旬,王大妃殿寶齡望五,合二慶稱號,何如?傳曰,允。
又以禮曹言啓曰,來戊申年元朝大王大妃殿寶齡六旬,王大妃殿寶齡望五,稱慶陳賀時,宗廟·徽定殿·景慕宮告由祭,正朝節享,兼行社稷·永寧殿告由祭,同日一體設行,祝文添入撰出等事,令藝文館擧行,獻官,依例以一品塡差事,分付,何如?傳曰,允。
又以禮曹言啓曰,來戊申元朝大王大妃殿寶齡六旬,王大妃殿寶齡望五,稱慶陳賀時,大殿·大王大妃殿·王大妃殿·中宮殿陳賀箋文物膳,依例封進之意,知委京外,箋文頭辭,令文任撰出,何如?傳曰,允。
又以禮曹言啓曰,諸道正朝朝賀箋文及稱慶陳賀箋文,當爲各定差員陪進,而在前如此之時,正朝朝賀箋文,如未封發,則與稱慶陳賀箋文,以一差員兼進,曾有已例,今亦依此擧行事,知委,何如?傳曰,允。
又以禮曹言啓曰,來戊申年正朝朝賀節目,纔已磨鍊入啓,而與稱慶陳賀相値矣。謹稽謄錄,則在前如此之時,正朝朝賀,以只進表裏磨鍊,今亦依此擧行,何如?傳曰,允。
又以禮曹言啓曰,卽接開城幼學韓命得所志,則以爲,族姪誼祿,嫡妾俱無子,以其同姓八寸弟命天第三子繼貞,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長韓命得所訴旣如此,依定式韓命天第三子繼貞,立爲韓誼祿之後,何如?傳曰,允。
徐戴淳,以御營廳言啓曰,中豹虎一頭捉得封進之後,連爲行獵,今月初十日申時量,中豹虎一頭,又爲捉得於崇陵靑龍近處,故謹此封進,而仍爲行獵之意,敢啓。傳曰,知道。
義禁府啓目,雲峰前縣監鄭裕健,求禮前縣監姜集等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,全羅前兵使吳致賢,前水使李熙章,前中軍金達衡,全州前營將金永琦等原情云云。傳旨內辭緣,泛稱遲晩,吳致賢·李熙章等段,所當請刑是白乎矣,曾經閫帥,勿爲請刑,載在大典通編,竝只議處,金達衡·金永琦等段,竝只推得情,何如?判付啓依允爲旀,金達衡·金永琦等段,竝只除刑推議處爲良如敎。又啓目,全州前判官吳肯默,金堤前郡守趙雲始等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,臨陂前縣令趙頤淳,萬頃前縣令朴宗瑱等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,向前權溶亦,吏鄕賣任,俱爲招謗,詞訟捧賂,亦涉見利是白兺除良,外他懲贖等事,尤係鄙瑣,有難參恕,以此照律,何如?判付啓依允。又啓目,向前曺錫弼段,斂錢構亭,雖似乖宜,謂建民庫而亭是餘力,因公科斂,旣有已例,亦排戶首而斂作取結是如是白遣,至於加下之多寡,不必苛論於時倅,而旣昧量入之義,亦違節愛之訓,以此照律爲白乎旀,金有喜段,倉還米粗之代捧,實緣移轉之計,而作出征利,宮簷結稅之取剩,謂是流來之例,而未免襲謬是白乎所,雖非創行而冒犯,實係法例之所關,至於訟賂任債,俱涉鄙瑣,冊弊吏奸,亦未操束,以此照律爲白乎旀,趙然昌段,繡啓所論,雖多臚列,爰辭自明,亦有依據是白乎,白吏之公貸出給,初非那貸,而乃是營納,倉色之査錢歸屬,爲其釐弊,而分排各面是如是白遣,外他諸條,俱涉鄙瑣,不必苛論,以此照律爲白乎旀,金英秀段,還租之爲米爲錢,殊涉反弄,災結之半俵半用,亦違法意是白乎所,或謂視例而應作,亦云依數而準給,則事非冒犯而似犯,情固可恕而難恕是白遣,外他招賄之謗,不必執跡而論,以此照律,何如?判付啓依允。
徐戴淳,以都摠府言啓曰,今此宗廟·社稷·景慕宮臘享大祭香祝親傳時,侍衛·寶劍,當爲備員,而副摠管吳取善·趙亨復·洪鍾英·曺錫亨差祭,李行敎以禁軍別將率領進,徐相五在外,無以備員。令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金箕晩·李圭祊·兪星煥·朴容壽·洪祐順·吳顯文爲副摠管。
兵曹,以沈樂臣爲訓鍊都監中軍。
兵曹口傳政事,副司果單金萬根·沈宜冕。
徐戴淳,以義禁府言啓曰,保放罪人趙然昌·金有喜等,還囚議處以入,而病勢一向未差,竝仍爲保放之意,敢啓。傳曰,知道。
右副承旨李豐翼疏曰,伏以臣與右承旨臣趙得林,有姨從應避之嫌矣,揆以格例,在下當遞,玆陳短章,仰瀆崇嚴。伏乞聖明,亟賜遞改,俾公格存而私分安焉。臣無任云云。省疏具悉。所請依施。
大司諫尹穳疏曰,伏以,噫嘻痛矣,亂逆何代無之,而豈有如巨濟圍籬罪人秉鉉之至凶且㦧者乎?千妖萬惡,竝萃一身,無將不敬,猶屬歇后,大臣·諸臣聲討峻發,伏閤求對,亦已閱月,難遏者,一世之公議,莫嚴者,三尺之王章。伏惟我殿下,亦已俯燭而無餘矣,尙何靳一兪之音乎?至於荏子島安置罪人李穆淵,托以討逆,攙入兩句,疑眩叵測,自犯罔赦之科,究厥罪狀,極爲駭痛。噫,彼兩罪人,有若是之干紀,有若是之犯分,是所謂國人皆曰可殺者也,尙今假息於覆載之間,豈非失刑之大者乎?伏乞亟允三司拿鞫之請,夬行天討,以洩神人之憤焉。仍伏念臣,稟質脆弱,素多貞疾,僅存形殼,不比恒人,又自月前,重患痔脫之證,內肛脫出,堅枯不入,外痔作膿,結核成腫,晝宵刺痛,按住不得,房闥之間,不能運動,今至數朔,一樣危劇,奄奄有朝夕垂盡之狀,大小公役,一未進參,卽通朝之所共知。乃於此際,伏奉薇垣除旨,當此懲討方張之時,職忝臺閣,未隨諸僚之後,共籲齊憤之義,雖在病伏昏囈之中,自顧蔑如,冞增悚恧,玆敢力疾構疏,猥徹崇嚴。伏乞聖慈,俯垂諒察,亟賜遞改,仍治臣瀆擾之罪,以肅朝綱,以安私分焉。臣無任云云。省疏具悉。懲討事,已諭於諸批,爾其勿辭察職。
上在昌德宮。停常參·經筵。
夜自一更至三更,月暈。
藥房都提調鄭元容,提調趙斗淳,副提調金鼎集啓曰,節屆隆冬,寒事轉甚,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
徐戴淳啓曰,右承旨曺雲承,今日不爲仕進,卽爲牌招,何如?傳曰,允。
傳于李㘾曰,原任直閣徐有薰,馳詣顯隆園,奉審摘奸,仍詣健陵·華寧殿,一體奉審以來。
徐戴淳啓曰,兩司·諸臣,伏奉批旨,辭敎截嚴,惶隕震越,無地自容。欲進則義分是悚,欲退則衷情轉菀,徊徨跼蹐,如窮無歸,第以懲討不容少緩,威罰有未敢辭,玆又冒萬死求對矣。傳曰,退去臺廳,以俟處分。
傳于徐戴淳曰,前後處分,旣有稱停,庶各知予本意,而臺諫如是煩聒,欲致鎭安者,反非所以止息之道。趙秉鉉,施以加棘之典,李穆淵,施以圍籬之典,在臺諫,可謂伸其請矣,此後毋敢更煩,卽爲退去。
徐戴淳啓曰,兩司·諸臣,冒悚更籲,伏承批旨,卽退臺廳,恭俟處分矣,及伏見傳敎下者,有巨濟府圍籬島置罪人秉鉉加棘,荏子島安置罪人李穆淵圍籬之命,繼有在臺諫可謂伸其請矣,此後無敢更煩,卽爲退去之敎,臣等相顧愕眙,繼以失圖。噫,彼兩罪人之負犯干係,卽神人之所共憤,覆載之所難容,則止於加棘,止於圍籬,有未足以伸王章而洩輿情,玆敢不避煩瀆,冒死更爲求對矣。傳曰,俄下處分,爲臺閣曲盡無餘,而猶復煩聒,將欲角勝而後已乎?退去傳啓,可也。
以應敎李寅奭牌不進罷職傳旨,傳于李㘾曰,只推。
李㘾啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
徐戴淳啓曰,卽者吏曹郞廳來言,定山縣監宋秉文,靑山縣監趙秉穆,和順縣監金駿欽,兩司當爲署經,而憲府則雖已署經,而諫院不備,不得署經云。除在外外,未肅拜人員,卽爲牌招,以爲備員署經之地,何如?傳曰,一司除署經。
有政。吏批,判書金東健牌不進,參判李啓朝牌不進,參議徐有薰進,左副承旨趙得林進。啓曰,判書金東健,參判李啓朝竝牌招不進,小臣獨政未安,何以爲之?敢稟。傳曰,只出緊任。以鄭在箕爲禁府都事。
兵批,判書李若愚褒貶進,參判金景善病,參議李玄緖入直進,參知睦用錫褒貶進,右副承旨李㘾進。僉知二單柳得魯·李恒坤,副護軍單李時愚·李豐翼,統制使單金鍵。
傳于徐戴淳曰,明日出宮門路,以協陽門爲之。
傳于李㘾曰,發遣吏郞,諸執事淸齋與否,摘奸以來。
以右承旨曺雲承牌不進罷職傳旨,傳于趙得林曰,只推。
徐戴淳,以兵曹言啓曰,今十二月十四日,宗廟·社稷·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官代差以入之意,敢啓。傳曰,知道。
又以義禁府言啓曰,保放罪人趙然昌·金有喜等,還囚照律以入之意,敢啓。傳曰,知道。
義禁府照目粘連,泰仁前縣監曺錫弼,羅州前牧使金有喜,茂長前前縣監趙然昌,務安前前縣監金英秀等本府議啓內,曺錫弼段,斂錢構亭,雖似乖宜,謂建民庫而亭是餘力,因公科斂,旣有已例,亦排戶首而斂非取結是如是白遣,至於加下之多寡,不必苛論於時倅,而旣昧量入之義,亦違節愛之訓,以此照律爲白乎旀,金有喜段,倉還米粗之代捧,實緣移轉之計,而非出征利,宮詹結稅之取剩,謂是流來之例,而未免襲謬是白乎所,雖非創行而冒犯,實係法例之所關,至於訟賂任債,俱涉鄙瑣,冊弊吏奸,亦未操束,以此照律爲白乎旀,趙然昌段,繡啓所論,雖多臚列,爰辭自明,亦有依據是白如乎,白吏之公貸出給,初非那貸,而乃是當納,倉色之査,錢歸屬,爲其釐弊,而分排各面是如是白遣,外他諸條,俱涉鄙瑣,不必苛論,以此照律爲白乎旀,金英秀段,還租之爲米爲錢,殊涉反弄,災結之半俵斗用,亦違法意是白乎所,或謂視例而應作,亦云依數而準給,則事非冒犯而似犯,情固可怒而難恕是白遣,外他招賄之謗,不必執跡而論,以此照律罪,曺錫弼段,以科斂律,杖六十收贖,奪告身一等,金有喜段,以坐贓律,杖一百收贖,告身盡行追奪,徒三年定配,趙然昌段,以坐贓律,杖六十收贖,告身盡行追奪,徒一年定配,金英秀段,以坐贓律,杖七十收贖,告身盡行追奪,徒一年半定配,又三年禁錮,竝只私罪,奉敎依允爲旀,曺錫弼·金有喜·金英秀等段,竝只功議各減一等,趙然昌段,功減一等爲良如敎。又照目粘連,高敞前縣監權矣本府議啓內,吏鄕賣任,俱爲招謗,詞訟捧賂,亦涉見利是白兺除良,外他徵贖等事,尤係鄙瑣,有難參恕,以此照律罪,杖一百收贖,告身盡行追奪,流二千里定配,私罪,奉敎依允爲旀,功減一等爲良如敎。又啓目粘連,向前吳肯默段,繡啓論列,固非一段,法例所關,最爲兩條是白如乎,結剩取用,雖云已例,而未免襲謬,還穀未捧,實緣流逋,而竟歸虛勘是白兺除良,民錢異於私貸,亦是法外任債,爲其繕廨而自速謗言,揆以所坐,難於原恕,以此照律爲白乎旀,趙雲始段,所犯諸條,俱屬鄙瑣,有難一一苛論是白乎所,或因施措之失宜,以致謗言之自速,至登繡論,有難全恕,以此照律,何如?判付啓依允。又啓目粘連,向前趙頤淳段,還米之執錢取剩,縱云該色之作奸,春糶之貿麤分給,易致倉庭之呼冤是白遣,公貨之權用,民錢之勒貸,係是法外,吏鄕之任債,雜技之罰鍰,俱涉疵政,爰辭非不自明,所坐有難容貸,以此照律爲白乎旀,朴宗鎭段,繡啓所論,旣爲狼藉,冒犯諸條,俱係法例是白乎所,移轉米之代錢放債也,各軍錢之那移取剩也,堤堰之瞞報作留也,吏鄕之捧賂差任也,殆近見利,自速犯科,不可以囚供分疏,有所參恕,以此照律,何如?判付啓依允。又啓目粘連,向前鄭裕健段,量田斂結,雖因營題,而終涉乖宜,當春徵需,亦云邑例,而反爲取怨是白兺除良,至於還錢之取用,役價之加捧等諸條所犯,俱是法外,有難曲恕,以此照律爲白乎旀,姜集段,富民錢之勒貸也,差任債之求索也,許多所捧之數,恰爲數千,而俱屬鄙瑣,亦涉乖當,以此照律,何如?判付啓依允。又啓目粘連,向前吳致賢段,科試取謗,縱因兵裨之容奸,而旣不覺察,餉穀加分,謂有該營之已例,而亦違經法,以此照律爲白乎旀,李熙章段,戰船之過限未改,旣忽陰雨之備,禁松之夤緣討賂,自速鄙瑣之謗,以此照律爲白乎旀,金遠衡段,將幕之體統旣嚴,而全昧居下之義,廩況之定式自在,而勒索無例之物,事多顚錯,跡近傷廉,以此照律爲白乎旀,金永琦段,遞後任債,事雖乖當,謂是本鎭之謬例是白遣,至於誅求捧賂等事,俱涉鄙瑣,有難參恕,以此照律,何如?判付啓依允。
上在昌德宮。停常參·經筵。
親傳香入幕次後,藥房·內閣·政院口傳問安。答曰,知道。還內後,藥房·內閣·政院口傳問安。答曰,知道。
傳于徐戴淳曰,侍衛軍兵等毛具,從便爲之。
傳于李㘾曰,禮房承旨,馳詣社稷·宗廟·永禧殿·徽定殿·景慕宮,奉審摘奸以來。
林肯洙啓曰,兩司諸臣,又伏承退去傳啓之敎,辭旨嚴重,萬萬惶蹙。顧何敢復事違命,而第念,求對與傳啓,雖是懲討之義同,亦有緩急之別焉,此臣等所以有進無退,寧犯瀆擾之罪?不敢爲少緩之計者也。達宵叫閽,仰籲路阻,衷情轉益悶菀,玆敢冒萬死更爲請對矣。
傳于曺雲承曰,求對啓辭之勿爲捧入,飭敎,何如,而又此捧入,是何事也?此啓辭還給,捧納承旨罷職。
曺雲承啓曰,行都承旨金鼎集須資出去,左承旨徐戴淳,左副承旨趙得林,右副承旨李㘾監祭進,同副承旨未差,院中只有臣一人,伴直無人。行都承旨金鼎集,所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李經在落點。
傳于曺雲承曰,吏·兵批歲抄點下者,依例捧傳旨。
傳于曺雲承曰,留院上疏入之。
傳于曺雲承曰,日寒如此,輕囚放釋。
傳于曺雲承曰,日寒如此,內外各營入直軍兵及各門守門軍薄衣與流丐,遣宣傳官,摘奸以來。
以應敎李寅奭牌不進罷職傳旨,傳于曺雲承曰,只推。
曺雲承啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
兵曹,以李顯英爲禁衛中軍。
曺雲承,以都摠府言啓曰,今日入直內三廳武兼·禁軍及軍兵等,當爲中日習射技放,而宗廟·社稷·景慕宮臘享大祭齋戒相値,不得設行之意,敢啓。傳曰,知道。
又以御營廳言啓曰,中豹虎二頭捉得封進之後,連爲行獵,今月十二日申時量,小豹虎一頭,又爲捉得於健元陵靑龍近處,故謹此封進,而仍爲行獵之意,敢啓。傳曰,知道。
義禁府照目粘連,臨陂前縣令趙頤淳,萬頃前縣令朴宗瑱等矣本府議啓內,趙頤淳段,還米之執,錢取剩縱云,該色之作奸,春糶之貿麤分給,易致倉庭之呼冤是白遣,公貨之權用,民錢之勒貸,係是法外,吏鄕之任債,雜技之罰鍰,俱涉疵政,爰辭非不自明,所坐有難容貸,以此照律爲白乎旀,朴宗瑱段,繡啓所論,旣爲狼藉,冒犯諸條,俱係法例是白乎所,移轉米之代錢放債也,各軍錢那移取剩也,堤堰之瞞報作畓也,吏鄕之捧賂差任也,殆近見利,自速犯科,不可以囚供分疏,有所參恕,以此照律罪,趙頤淳·朴宗瑱等,各杖九十收贖,告身盡行追奪,徒二年半定配,竝只私罪,奉敎依允爲旀,竝只功議各減一等爲良如敎。又照目粘連,雲峰前縣監鄭裕健,求禮前縣監姜集等矣本府議啓內,鄭裕健段,量田斂結,雖因營題,而終涉乖宜,當春懲需,亦云邑例,而反爲取怨是白兺除良,至於還錢之取用,役價之加捧等諸條所犯,俱是法外,有難曲恕,以此照律爲白乎旀,姜集段,富民錢之勒貸也,差任債之求索也,許多所捧之數,給爲數千,而俱屬鄙瑣,亦涉乖當,以此照律罪,鄭裕健段,以不枉法律,杖一百收贖,告身盡行追奪,流三千里定配,姜集段,以坐贓律,杖九十收贖,告身盡行追奪,徒二年半定配,竝只私罪,奉敎依允爲旀,鄭裕健段,功減一等,姜集段,功議各減一等爲良如敎。又照目粘連,全羅前兵使吳致賢,前水使李熙章,前中軍金達衡,全州前營將金永琦等矣本府議啓內,吳致賢段,科試取謗,縱因兵裨之容奸,而旣不覺察,餉穀加分,謂有該營之已例,而亦違經法,以此照律爲白乎旀,李熙章段,戰船之過限未改,旣忽陰雨之備,禁松之夤緣討賂,自速鄙瑣之謗,以此照律爲白乎旀,金達衡段,帳幕之體統旣嚴,而全昧居下之義,廩況之定式自在,而勒索無例之物,事多顚錯,跡近傷廉,以此照律爲白乎旀,金永琦段,遞後任債,事雖乖當,謂是本鎭之謬例是白遣,至爲誅求捧賂等事,俱涉鄙瑣,有難參恕,以此照律罪,吳致賢·金達衡等段,以事理重律,各杖八十收贖,奪告身三等,李熙章段,以違令律,笞五十收贖,解見任別敍,金永琦段,以坐贓律,杖六十收贖,奪告身一等,竝只私罪,奉敎依允爲旀,吳致賢·金達衡等段,竝只功減一等,金永琦段,功議各減一等爲良如敎。又照目粘連,全州前判官吳肯默,金堤前郡守趙雲始等矣本府議啓內,吳肯默段,繡啓論列,固非一段,法例所關,最爲兩條是白如乎,結剩取用,雖云已例,而未免襲謬,還穀未捧,實緣流逋,而竟歸虛勘是白兺除良,民錢異於私貸,而亦是法外,任債謂其繕廨,而自速謗言,揆以所坐,難於原恕,以此照律爲白乎旀,趙雲始段,所犯諸條,俱屬鄙瑣,有難一一苛論是白乎所,或因施措之失宜,以致謗言之自速,至登繡論,有難全恕,以此照律罪,吳肯默段,收糧違限,坐贓致罪,兩罪良中從重論,杖一百收贖,告身盡行追奪,徒三年定配,趙雲始段,以不應,爲事理重律,杖八十收贖,奪告身三等,竝只私罪,奉敎依允爲旀,竝只功議各減一等爲良如敎。
曺雲承,以義禁府言啓曰,巨濟府圍籬安置罪人趙秉鉉,施以加棘之典,荏子島安置罪人李穆淵,施以圍籬之典事,承傳啓下矣,秉鉉,依前罪目,發遣府都事,與地方官眼同,卽其地巨濟府,施以加棘,李穆淵,依前罪目,亦爲發遣府都事,與地方官眼同,卽其荏子島,施以圍籬之意,敢啓。傳曰,知道。
又以義禁府言啓曰,時囚罪人趙然昌,杖六十徒一年定配,金英秀,杖七十徒一年半定配,照律公事,判付內依允。趙然昌功減一等,金英秀功議各減一等事,命下矣,趙然昌功減一等,減徒加杖,杖一百收贖,告身盡行追奪,金英秀功議各減一等,減徒加杖,杖一百收贖,告身盡行追奪,又三年禁錮,竝放送之意,敢啓。傳曰,知道。
又以義禁府言啓曰,時囚罪人權,杖一百流二千里,金有喜,杖一百徒三年定配,照律公事,判付內依允。權功減一等,金有喜功議各減一等事,命下矣,權功減一等,杖一百收贖,告身盡行追奪,徒三年定配,當爲定配所以入,而卽接其戶奴呈狀,則以爲,其上典父年七十一,無兄弟獨身,依法典許贖爲辭矣,取考律文,則大明律存留養親條,有曰,父母老疾,應侍家無以次成丁者,若犯徒流,止杖一百,餘罪收贖。權,杖一百徒三年定配,以其父年七十一,無兄弟獨身,依律文收贖,只告身盡行追奪放,金有喜,功議各減一等,杖八十收贖,告身盡行追奪,黃海道白川郡金谷驛,徒二年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人趙頤淳·朴宗瑱·姜集等,各杖九十,徒二年半定配,鄭裕健,杖一百流三千里定配,吳肯默,杖一百徒三年定配,照律公事,判付內依允。趙頤淳·朴宗瑱·姜集·吳肯默等,各功議各減一等,鄭裕健,功減一等事,命下矣,趙頤淳,功議各減一等,杖七十收贖,告身盡行追奪,忠淸道扶餘縣龍田驛,徒一年半定配,朴宗瑱,功議各減一等,杖七十收贖,告身盡行追奪,江原道原州牧丹邱驛,徒一年半定配,姜集,功議各減一等,杖七十收贖,告身盡行追奪,江原道橫城縣蒼峰驛,徒一年半定配,鄭裕健,功減一等,杖一百收贖,告身盡行追奪,忠淸道黃磵縣新興驛,徒三年定配,吳肯默,功議各減一等,杖八十收贖,告身盡行追奪,忠淸道忠州牧連原驛,徒二年定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
執義申佐模,掌令金世均·林翊曾,持平金得秀,獻納趙在應等聯名疏曰,伏以臣等,冒忝臺職,義急懲討,相率叫閽,歷屢日矣。幸於今朝,得借駕前方寸之地,略暴沬飮之忱,而嚴敎屢下,責諭備至,臣等惶隕震越,罔知攸措,直欲鑽地而不可得也,及伏奉求對啓辭,捧納承旨罷職之命,尤不勝懍蹙之至。噫,彼兩罪人之負犯干係,卽神人之所共誅,覆載之所不容,昨日處分之止於加棘圍籬,有未足以伸王章而洩輿憤,臣等之有進無退,冒悚仰請者,是豈可已而不已也哉?臣等雖甚譾劣,其官則臺閣也,其事則聲討也,牽裾效忠,縱多愧於古人,止輦受言,竊有望於盛世,奈誠淺辭拙,不惟未蒙允兪,竝與求對而路阻,徊徨跼蹐,如窮無歸,以此情踪,何敢一刻晏然於臺次乎?玆敢冒死䏈籲。伏乞聖明,亟降威罰,俾法紀昭而微分安焉。臣無任云云。省疏具悉。懲討自懲討,義分自義分,昨日處分,旣示優待之意,而今朝飭諭,反爲力抗之擧,君綱臣分,寧容如是?爾等自量爲之。
丁未十二月十三日辰時,上詣仁政殿月臺。社稷·宗廟·景慕宮臘享大祭親傳香入侍時,行都承旨金鼎集,左承旨徐戴淳,右承旨曺雲承,左副承旨趙得林,右副承旨李㘾,同副承旨林肯洙,記事官尹禹錫·朴昇壽,別兼春秋洪祐命·金炳雲,直提學金學性,檢校直閣尹定鉉·鄭㝡朝,直閣尹致英,檢校待敎李裕元·洪淳穆,待敎金炳德,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調趙斗淳,副提調金鼎集進前奏曰,侵早勞動,職體,若何?上曰,一樣矣。仍出協陽門,執義申佐模,掌令金世均·林翊曾,持平金得秀,獻納趙在應等進前奏曰,臣等冒忝臺職,義急懲討,多日叫閽,今始得借駕前方寸之地,是誠臣等得請之會也。伏願夬賜允兪,亟降處分焉。在應曰,今日懲討,卽擧國公共之論也。昨日雖下處分,而彼兩罪人負犯,豈可以加棘圍籬而止乎?伏願亟降處分焉。上曰,昨旣有處分,且求對與傳啓,均是懲討,則傳啓,可也。一向煩聒,何也?佐模曰,昨日,雖伏承處分之敎,而兩罪人負犯,不可晷刻容貸,玆敢相率仰籲矣。上曰,此果公憤乎?屢下嚴飭,一向相持,豈有如許事體乎?卽爲退去,傳啓,可也。且傳香時急,何可如是爭持也?仍由肅章門,入仁政門,詣仁政殿月臺,通禮跪啓請降輿,上降輿,通禮前導就褥位南向立,引儀引社稷獻官興寅君最應,宗廟獻官昌寧尉金炳疇,景慕宮獻官興宣君昰應,進詣褥位之左。通禮跪啓請跪,上跪,香室官員,奉香祝跪授㘾,㘾東向跪進,上受香祝,以授最應·炳疇·昰應,最應·炳疇·昰應,西向跪受興。通禮跪啓請興,上興,通禮導就階下,祗送位西向立,最應等,奉香祝由正路以次出。通禮跪啓請鞠躬,上鞠躬,香祝過後,通禮跪啓請平身,上平身,入幕次,通禮跪啓請出次乘輿,上出次乘輿。㘾奏曰,臣以禮房承旨,當傳永禧殿臘享祭,徽定殿臘享大祭,顯隆園忌辰祭香祝,故臣則落後矣。上可之。佐模等進前奏曰,俄於駕前,略暴沬飮之忱,而兩罪人負犯,亦已淵鑑之所洞燭者也,尙今假息,王章未伸,此臣等所以冒死爭執,期於得請者也。伏願淵然三思,夬賜允兪焉。在應曰,秉鉉之負犯許多,李穆淵之干係非輕,不可以昨日處分而止,幾日叫閽,今幸得方寸之地,而竟未蒙允許,則臣等之抑鬱,當何如哉?惟願更賜處分焉。上曰,昨下處分,曲爲臺閣之地,則一句煩聒,是果公憤乎,文具乎?臣分與事體,決不當若是矣,退而傳啓,可也。佐模曰,臣等昨伏承求對批旨,至有在臺閣可謂伸其請無敢更煩之敎,奉讀再三,萬萬悚惶,而第念,國無三尺則已,旣有之,則鞠覈得情,斷不可已也。在應曰,連承嚴敎,轉益悚懍,而以若負犯,止於加棘圍籬,則何可以伸王章而洩輿憤乎?只願廓揮乾斷,亟賜允從焉。上曰,傳啓亦懲討也,有何輕重之別乎?佐模曰,求對與傳啓之無甚輕重,果如聖敎,而緩急之別,逈然有異,旣有緩急,則輕重亦隨焉,而今日求對,有進無退,不得請則不知止也。在應曰,傳啓與求對之輕重,雖不甚懸,而若論其緩急,則求對爲急,傳啓爲緩,所以屢承嚴敎,不敢奉承者也。上曰,求對傳啓,旣有緩急云,則何不以舊啓,竝擧求對,而獨以此爭執乎?佐模曰,懲討則一也,而目下事與過去事,有異,豈可以舊啓,混同傳啓乎?上曰,懲討,雖是臺閣之責,而專以角勝爲主,此何臣分,此何道理也?傳啓爲之,可也。佐模曰,臣等雖愚迷,粗具彝性,嚴命之下,何敢更事瀆撓,而君讎國賊,期於必討,不容少緩,此亦臣分也,道理也,寧被威罰?不敢退轉一步矣。上曰,若使之停啓,則無怪乎若是爭持,而雖以傳啓爲之,亦豈無處分之道乎?以傳啓爲之之前,當不還宮矣。佐模曰,冷地駐輦,玉體勞動,下情誠萬萬悶迫,而懲討是急,雖重被威罰,萬難承命矣。在應曰,臣亦彝性中物,豈不知冷地勞動之爲萬萬悶迫,而今此懲討,決不可少緩。惟願亟降處分,而臣等違命之罪,乞被威罰而已矣。上曰,只以懲討爲急,不以還宮爲急,臣分固如是乎?傳啓爲之,可也。在應曰,古語曰,匹夫之志難奪,聖敎,雖極嚴截,不可以傳啓爲之矣。上曰,使予觸冒風寒,致煩酬應者,是豈臣子之道理乎?在應曰,惟願亟降威罰而已。佐模曰,乞被威罰之外,無他可達之辭矣。上曰,臺體誠寒心矣,可謂掃地無餘矣。仍命還宮,出仁政門,由肅章門入協陽門。戴淳請出標信解嚴,上由宣化門還內,諸臣以次退出。
上在昌德宮。停常參·經筵。
夜自三更至五更,月暈。
徐戴淳啓曰,本院今秋冬等褒貶,當爲磨勘,而行都承旨金鼎集,不爲仕進,不得如例磨勘之意,敢啓。傳曰,知道。
傳于李㘾曰,禮房承旨,馳詣宗廟·徽定殿·景慕宮,奉審摘奸以來。
以應敎李寅奭牌不進罷職傳旨,傳于李㘾曰,只推。
李㘾啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
注書尹禹錫病,代以洪秉壽爲假注書。
趙得林啓曰,假注書洪秉壽,時無職名,令該曹依例付軍職,冠帶常仕,何如?傳曰,允。
李㘾,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
曺雲承啓曰,臣雲承敬奉聖敎,馳往義禁府,取考囚徒案,則保放罪人趙雲澈,以忠淸前監司,行査間保放,時囚罪人宋在誼,以南原前縣監,繡論不輕,故仍囚,仍詣典獄署,取閱囚徒案,則結案罪人二名,殺獄罪人二十七名,御寶僞造罪人二名,俱是重囚,故仍囚,其餘他矣錢不報·潛屠·毆打各司直囚罪人孫昌云等二十一名,係是輕囚,故依傳敎竝放送之意,敢啓。傳曰,知道。
宣傳官申橚書啓,臣於本月十三日酉時量,以衣薄摘奸事,敬奉承政院所下聖敎,自通化門,至永肅門,闕內各處入直軍兵及各門守直騎兵軍等處,布諭聖念,一一詳察是白乎則,上下所着衣服,雖有厚薄之不同,專賴周衣而禦寒是白乎矣,其中所着至薄寒苦最切者,這這抄出役姓名,竝以後錄于左是白齊。敦化門,谷山騎兵軍方述同,丹鳳門,黃州騎兵軍趙必國,金虎門,朔寧騎兵軍金岳只,曜金門,高陽騎兵軍安奉兼,宣仁門,魯城騎兵軍金同昌。傳曰,知道。衣資,令兵曹題給事,分付。
宣傳官李秉漢書啓,臣於本月十三日酉時量,以流丐衣薄摘奸事,敬奉承政院所下聖敎,馳往光熙門·興仁之門·惠化門·五間水門·南別營·南小營·下都監·總衛營新營策應所·東營·集春營·廣智營·御營廳新營入直將官及軍兵等,依省記點考詳察是白乎則,所着衣服,別無至薄呼寒之弊是白遣,各處流丐,詳細摘奸是白乎則,孝經橋川邊幕三十四名內病乞十六名是白遣,各門卜直軍,所着或有厚薄之不同是白乎所,其中薄着矜惻者,抄出役姓名,後錄于左是白齊。光熙門卜直軍金莫丁,興仁之門卜直軍金學吉,惠化門卜直軍金卜伊。傳曰,知道。空石與顧恤之方,令該廳題給,守門軍薄衣,令該營題給事,分付。
宣傳官金箕錫書啓,臣於本月十三日酉時量,以流丐衣薄摘奸事,敬奉承政院所下聖敎,馳往崇禮門·昭義門·敦義門·彰義門·肅靖門·北營·禁衛營新營·南營·西營·龍虎營新營·訓局新營入直將官及軍兵等,依省記點考詳察是白乎則,竝無頉闕是白遣,衣袴厚薄,一一摘奸是白乎則,各門守門軍及各營入直軍段,別無薄着呼寒之弊是白遣,各處流丐,亦爲詳細摘奸是白乎則,西部蓮池契地幕三十五名內病乞五名是白遣,各門卜直軍所着,或有厚薄不同是白乎所,其中薄着矜惻者,這這抄出役姓名,後錄于左是白齊。崇禮門卜直軍李宗喜,敦義門卜直軍金乭伊,昭義門卜直軍金甲伊。傳曰,知道。空石與顧恤之方,令該廳題給,守門軍薄衣,令該營題給事,分付。
曺雲承,以兵曹言啓曰,兼司僕將趙羲贊,羽林衛將金永求,病難供職,呈狀乞遞,五衛將權顗前任慶州營將,趙秉七前任尙州營將,李南轅前任公州營將,柳得魯前任京畿監營中軍,李恒坤前任北虞候,忠翊衛將白樂賢前任晉州營將,忠壯衛將李龍求前任統虞候,徐奎翰前任黃海監營中軍,俱在任所,上來間該廳番次苟艱云,竝改差,何如?傳曰,允。
又以兵曹言啓曰,謹依薄衣摘奸宣傳官申橚書啓判下,闕內各門薄衣騎兵方述同等五名處,木各一疋,去核各二斤,題給之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內敦義門卜直金乭伊處,木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內崇禮門入直卜直李宗喜,昭義門入直卜直金甲伊等處,木綿各一疋,去核二斤,題給之意,敢啓。傳曰,知道。
又以御營廳言啓曰,謹依傳敎,光熙門卜直金莫丁,興仁之門卜直金學吉,惠化門卜直全卜伊處,各木綿一疋,去核二斤,考例以給之意,敢啓。傳曰,知道。
又以御營廳言啓曰,中豹虎二頭·小豹虎一頭,捉得封進之後,連爲行獵,今月十三日未時量,中豹虎一頭又爲捉得於穆陵靑龍近處,故謹此封進,而更無虎跡,山行軍,仍爲撤還,陵寢近處一獵三捉,則該校論賞,曾有已例矣。今番所捉,係是一獵四頭,捉虎將敎鍊官司果金仁周,宜有論賞之擧,而臣不敢擅便,令該曹考例稟處,何如?傳曰,允。
又以義禁府言啓曰,卽接月令醫員許源手本,則時囚罪人宋在誼,素患疝積,處冷復發,肚臍橫亘,食飮全却,目下症形,萬分危劇云。罪人病勢如此,則一邊草記,一邊保放,曾有定式矣,宋在誼,姑爲保放之意,敢啓。傳曰,知道。
上在昌德宮。停常參·經筵。
藥房提調趙斗淳,副提調金鼎集啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
曺雲承啓曰,行大司憲李魯秉,持平金玉龍在外,執義申佐模,掌令金世均·林翊曾,持平金得秀呈辭,監察茶時之意,敢啓。傳曰,知道。
又啓曰,備邊司郞廳來言,今日,賓廳日次,而顯隆園忌辰祭正日相値,不得來會云矣,敢啓。傳曰,知道。
金鼎集啓曰,左承旨徐戴淳,右承旨李經在,今日不爲仕進,卽爲牌招,何如?傳曰,允。
備忘記,全州營將權奎容下直,長弓一張,長箭一部,片箭一部,筒兒一箇賜給。
以應敎李寅奭牌不進罷職傳旨,傳于趙得林曰,只推。
趙得林啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
禮曹,來戊申年正朝朝賀時應行節目,參考前例磨鍊爲白去乎,依此擧行,何如?判付啓,權停爲良如敎。
傳于趙得林曰,奉審閣臣入侍。
趙得林啓曰,卽伏見諸道今秋冬等褒貶啓本,則全羅監司洪羲錫,守令無一人居下,殊無嚴明殿最之意,推考警責,何如?傳曰,允。
曺雲承啓曰,卽伏見諸道今秋冬等褒貶啓本,則忠淸水使申紹,黃海兵使吳一善,水使李熙昇,全羅右水使李容鉉,平安監司趙鶴年,慶尙左水使李顯稷,邊將無一人居中居下,京畿水使金翰喆,平安兵使許棨,統制使徐相五,南兵使鄭泰東,邊將無一人居下,殊無嚴明殿最之意,竝推考警責,何如?傳曰,允。
又啓曰,各道褒貶,限內不得磨勘,則具由啓聞,例也,而北兵使具信喜不爲修啓,事甚疎忽。從重推考,何如?傳曰,允。
以左承旨徐戴淳,右承旨李經在牌不進罷職傳旨,傳于趙得林曰,只推。
以司謁金盛孫手本,別監李漢民等,與院隷言詰被打事,傳于曺雲承曰,令秋曹査實以入。
以司鑰劉漢芝手本,別監成載爀,被打於院隷事,傳于曺雲承曰,令秋曹査實以入。
趙得林,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以議政府領議政意啓曰,今丁未年秋冬等褒貶,當爲等第,而左議政·右議政未差,臣有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等今丁未年秋冬等褒貶,當爲等第,而領中樞府事臣趙寅永,判中樞府事臣鄭元容,臣金道喜,臣朴晦壽,俱有身病,限內不得磨勘之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以敦寧府言啓曰,府郞廳今秋冬等褒貶等第,當爲磨勘,而以領事洪在龍身病,不得爲之之意,敢啓。傳曰,知道。
又以耆老所言啓曰,本所堂上,多有身病無參坐之人,今丁未年秋冬等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
又以宗親府言啓曰,本府郞廳今秋冬等褒貶等第,當爲磨勘,而堂上有實病,限內不得爲之〈之〉意,敢啓。傳曰,知道。
又以忠勳府言啓曰,本府今丁未年秋冬等褒貶,當爲磨勘,而有司堂上淸寧君臣金東健有身病,限內不得爲之之意,敢啓。傳曰,知道。
又以戶曹言啓曰,本曹郞廳及所屬各司官員今丁未秋冬等褒貶,依前例磨鍊以入,而軍資監·長興庫·濟用監·司䆃寺·內資寺·內贍寺·司宰監·司圃署·五部,因都提調·提調·漢城府堂上有故,不得磨勘,去春夏等褒貶時,軍資監·濟用監·內資寺·內贍寺·平巿署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今丁未秋冬等褒貶,當爲等第,而臣有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員今丁未年秋冬等褒貶,當爲等第,而判尹臣李憲球有實故,限內不得磨勘之意,敢啓。傳曰,知道。
又以奎章閣言啓曰,本閣今丁未年秋冬等褒貶,當爲磨勘,而提學朴永元有身病,一員未差,不得擧行,外閣褒貶,亦不得爲之之意,敢啓。傳曰,知道。
又以禮曹言啓曰,今此所屬各司官員等褒貶時,獻陵直長尹周鎭,康陵令李龜遠與參議臣鄭基世,有應避之嫌,不得同議磨勘,別啓本以入之意,敢啓。傳曰,知道。
又以禮曹言啓曰,各陵·殿·園·墓本曹郞廳·四學童蒙敎官·通禮院·禮賓寺·圖畫署官員等今丁未年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·典牲署·東西氷庫·東西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
曺雲承,以摠衛營言啓曰,本營壯勇衛新差,俱未滿日限,今秋冬等褒貶,不得磨勘之意,敢啓。傳曰,知道。
又以摠衛營大將意啓曰,本營從事官·諸將官今丁未年秋冬等褒貶等第及諸將校以下馬步軍兵·旗摠·隊摠等勤慢,磨勘以入之意,敢啓。傳曰,知道。
又以兵曹言啓曰,本曹今丁未年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今丁未年秋冬等褒貶啓本中,刀擦三處之意,敢啓。傳曰,知道。
又以兵曹言啓曰,今月十八日,二羽禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以韓貞植爲羽林將。
曺雲承,以都摠府言啓曰,本部郞廳及部將等今丁未年秋冬等褒貶,當爲磨勘,而都摠管興寅君最應有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官今丁未年秋冬等褒貶,當爲等第,而都提調臣權敦仁有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今丁未秋冬等褒貶,當爲等第,而臣道喜有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今丁未年秋冬等褒貶,當爲等第,而都提調臣鄭元容有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今丁未年秋冬褒貶,當爲等第,而臣等俱有身病,限內不得磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
趙得林,以工曹言啓曰,本曹郞廳今丁未年秋冬等褒貶及屬司瓦署官員今丁未年秋冬等褒貶,合二度磨勘以入,而屬司繕工監·尙衣院·造紙署·掌苑署·典涓司今丁未年秋冬等褒貶,因各該司提調有故,限內不得磨勘,而去春夏等褒貶,因本曹堂上有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
丁未十二月十五日申時,上御誠正閣。奉審閣臣入侍時,右副承旨趙得林,記事官朴昇壽,記注官白龍周,別兼春秋洪祐命,原任直閣徐有薰,以次進伏訖。上曰,史官分左右,閣臣進前。有薰進前奏曰,臣承命馳詣顯隆園,園上奉審則無頉,丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事安寧,仍詣健陵,陵上奉審則無頉,丁字閣·碑閣奉審則無頉,仍詣華寧殿,殿內奉審則無頉之意,敢此仰達矣。上曰,別無頉處乎?有薰曰,健陵·顯隆園·華寧殿,竝無頉處矣。上命閣臣先退,又命史官就座,仍命退,諸臣以次退出。
上在昌德宮。停常參·經筵。
夜自一更至五更,月暈。
趙得林,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
趙得林啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
金鼎集啓曰,左承旨徐戴淳,右承旨李經在,今日不爲仕進,竝卽牌招,何如?傳曰,允。
以應敎李寅奭牌不進罷職傳旨,傳于趙得林曰,只推。
趙得林啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
又啓曰,卽者刑曹郞廳來言,毆打別監之院隷等,當爲査實,而判書洪在喆有身病,次堂例不得擧行云。判書卽爲牌招,何如?傳曰,允。
又啓曰,刑曹判書洪在喆牌不進推考傳旨,今方捧入,而毆打別監之院隷,當爲査實,如是違牌,事甚未安。更爲牌招,何如?傳曰,許遞。前望單子入之。
刑曹判書前望單子入之,徐箕淳落點。
趙得林啓曰,毆打別監之院隷査實事,命下矣,新除授刑曹判書徐箕淳,卽爲牌招,何如?傳曰,允。
又啓曰,行大司憲李魯秉,持平金玉龍在外,執義申佐模,掌令金世均·林翊曾,持平金得秀牌不進,監察茶時之意,敢啓。傳曰,知道。
以大司諫尹穳,獻納趙在應,執義申佐模,掌令金世均·林翊曾,持平金得秀牌不進罷職傳旨,傳于趙得林曰,只推。
以左承旨徐戴淳,右承旨李經在牌不進罷職傳旨,傳于趙得林曰,只推。
以大司諫尹穳,獻納趙在應牌不進推考傳旨,傳于趙得林曰,更爲牌招,如有違牌,勿爲呼望。
以執義申佐模,掌令金世均·林翊曾,持平全得秀牌不進推考傳旨,傳于趙得林曰,更爲牌招,如有違牌,勿爲呼望。
傳于趙得林曰,左承旨·右承旨·左副承旨,竝許遞,前望入之。
趙得林啓曰,臣與左副承旨曺雲承,伴直矣,纔已許遞出去,伴直無人。行都承旨金鼎集,所當牌招,而拘於廳規,不得請牌,何以爲之?敢稟。傳曰,牌招。
承旨前望入之,金愼根·趙得林·朴來萬落點。
趙得林啓曰,行都承旨金鼎集牌不進,伴直無人。新除授同副承旨朴來萬,卽爲牌招,何如?傳曰,允。
趙得林啓曰,執義申佐模,掌令金世均·林翊曾,持平金得秀,獻納趙在應,飭敎之下,謂以情踪惶蹙,奉牌闕外,不卽承膺,事體所在,誠極未安。竝推考,何如?傳曰,允。仍以前牌,更爲嚴飭。
以忠淸監司金洙根啓本,前監司趙雲澈請査諸條,嚴覈取招,枚擧馳啓事,傳于趙得林曰,令廟堂稟處。
趙得林,以吏曹言啓曰,新除授碧沙道察訪異海觀呈狀內,矣身素患痰癖之症,當此換節,一倍添劇,萬無遠赴之望云。其身病旣如是,則有難强令赴任,罷黜,何如?傳曰,允。
又以總衛營言啓曰,本營諸將官及北漢將官今丁未年射講居首各一人,別單書入之意,敢啓。傳曰,知道。
又以義禁府言啓曰,保放罪人宋在誼,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,南原前前縣監宋在誼原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
朴來萬啓曰,來二十一日,朝參日次,而正朝望闕禮習儀相値,頉稟之意,敢啓。傳曰,知道。
李㘾啓曰,來二十一日,輪對日次,而正朝望闕禮習儀相値,頉稟之意,敢啓。傳曰,知道。
朴來萬啓曰,執義申佐模,掌令金世均·林翊曾,持平金得秀,獻納趙在應,屢度嚴飭之下,謂以惶蹙轉甚,恭俟威罰,一向奉牌,無意變動,事體道理,尤萬萬未安。竝從重推考,何如?傳曰,允。
又啓曰,行大司憲李魯秉,持平金玉龍在外,執義申佐模,掌令金世均·林翊曾,持平金得秀奉牌,監察茶時之意,敢啓。傳曰,知道。
注書朴昇壽病,代以玄弼濟爲假注書。
以應敎李寅奭牌不進罷職傳旨,傳于李㘾曰,只推。
李㘾啓曰,玉堂上下番俱空,事甚未安。應敎李寅奭,旣有只推之命,卽爲牌招入直,何如?傳曰,允。
朴來萬啓曰,刑曹判書徐箕淳牌不進推考傳旨,今方捧入,而毆打別監之院隷,當爲査實,如是違牌,事甚未安。更爲牌招,何如?傳曰,允。
又啓曰,刑曹判書徐箕淳牌不進推考傳旨,今方捧入,而毆打別監之院隷,當爲査實,如是違牌,事甚未安。更爲牌招,何如?傳曰,允。
又啓曰,刑曹判書徐箕淳再牌不進推考傳旨,今方捧入,而毆打別監之院隷,當爲査實,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
以應敎李寅奭牌不進罷職傳旨,傳于李㘾曰,只推。
執義申佐模,掌令金世均·林翊曾,持平金得秀,獻納趙在應等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮竪眦裂也,當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一般,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉。直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證?嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟求其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,此賊忍爲之,烏可以曾有受敎?不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也,源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮?請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣。平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭?渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶〈而〉染成者,渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私押之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆錄之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計,得矣,鍾秀之身計旣得,則龜·祿之眞贓,掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽?有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由悖舌中薰襲,則前後情踪,沕然相符矣,臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也,邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則以下十五字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,以下九字刀削指卯日而擧事爲期云者,莫非做作妖言煽動人心之計,而以下十字刀削十三日至凶之說,與鍾一,一而二二而一,似此古今所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神述,逆賊光友,本以鄕曲賤孽,托爲凶徒死士,父事振采,兄事友文,以下九字刀削欲輸軍糧,則轉到南陽,凡爲群凶之指使,率皆挺身而樂赴,以下十二字刀削將臣家將欲火攻,所營何事,店舍綢繆之言,致後丁寧和應,南中央兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻痛矣,亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,入座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,〈而〉爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學,以卑微之流,賦憯慝之性,行己則巧佞,而善爲孤媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶憯之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩,所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳習,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,兇圖逆節,所由來者,久矣。特以門戶爀舃,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖具備,欺君罔上,貪天爲功,已是渠罔赦之罪,而最其無將不道之眞贓斷案,卽惎構,是已。惎構二字,是何等人臣極罪,奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸。於是乎疑懼之心,翻成怨懟,揣摩之計,專壞亂,必欲讎視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩,惟我殿下,乃於一初歲首端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘。干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧〈不〉凜然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻痛矣,自古亂逆何限,而豈有如魯敬之凶譎奰慝蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎。昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日義理,尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足而稱其惡,剖戮跽斬,雖難用於古法,瀦家孥籍,亦自有於彝典,況其凶種餘孽,尙此假息。書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻痛矣,亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩,何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎。渠之綢繆謀議爛熳和應之跡,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣,世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也,然而露名而投呈者,尙度也,而暗地授意者,正喜也,指使而粧出者,晟賊·陽淳也,而因人傳草者正喜也。正喜之情節,陽淳知之,故陽淳之招辭,正喜出焉,其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性猂毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急,大僚之箚,蓋出於嚴獄體重法理之義,而遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也,罪首也,而終不克窮覈,遽爾酌處,揆諸鞫體,有漏網之憂。論以邦憲,有解紐之慮,義理方明而更晦,隄防莫嚴而將壞,亂臣賊子無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻痛矣,紀淵之罪,可勝誅哉?性本凶譎,行又奰慝,外面則不離騙會之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目,已久,擧世之扼腕,亦多,而此猶屬薄物細故耳。以今番鞫獄事言之,接翰模而寬譬,其所寬譬者,何譬,與晟賊而授計,其所授計者,何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之聖德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋。以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。噫嘻痛矣,亂臣賊子從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者,凶謀也,以下十一字刀削晉鏞家夜會,鍾協處參席,互相酬酢,俱極凶憯,證柖如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽,亟施孥戮之典。以下六行半刀削噫嘻痛矣,島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案,徐永淳,延接悖孫,率蓄妖壻,綢繆情節,掩諱不得,孟學述以下二行刀削島配薄勘,失刑甚大。雖以遠配諸罪人言之,李準,假托山訟之說,以下五字刀削李晉錫,夤緣英熙以下五字刀削尹永植,作伴鶴述以下十五字刀削洪稷周以下四字刀削鄭基元以下半行刀削遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府嚴鞫得情,明正典刑。噫嘻痛矣,世變層生,亂逆何限,而豈有如今番捕廳諸賊之至憯絶悖者乎?噫,彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕千剮無惜之罪。至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念,凶如此賊,妖如此賊,未加肆巿之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞燭之矣。又若曰,律後加律,實關格例,臣等竊以謂振古所無之凶賊,何可膠守於格例,使王章未伸,而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。噫嘻痛矣,金等之罪,可勝誅哉?外托匡救,內懷挾雜,投進晩後一箚,攙入絶悖句語,始曰不察,繼曰情理,以聖敎中所無之事,肆然傅會而變幻,尋其語脈,無禮不敬,究其旨意,至憯且慝,誣逼至及於莫嚴,倫彝自干於斁敗,是可忍也,孰不可忍也?昨日親問,聖斷赫然,其包臧之禍心,排布之凶計,庶可以掀拔打破,而酌處之命,遽下於一番訊推之後,大臣·諸臣,迭陳交章,而終未承反汗之音,此何事也,此何擧也?噫,彼凶,胡辭漫漶,忍杖獰頑,指嗾之必有,而敢肆抵賴,手脚之已露,而反售迷藏,鬼蜮之狀,益見陰祕,梟獍之腸,可知素蓄。似此首惡,貸其頭領,使之假息海島,則是可曰國有三尺,而亂臣賊子,將何所知懼乎?其餘諸囚,或一杖不加,或一問不及,歸諸脅從,竝施酌配,則是可曰究覈之已盡,獄情之無疑,而包容好生之德,豈宜施於此等負犯乎?蓋其箚語,驟看則情狀莫測,細察則心膽俱顫,邦憲之所必誅,而國人之皆曰可殺者也。我殿下旣知失刑而屈法,何爲而力遏衆論,使醜類倖逭,鞫體不嚴,一至於此哉?天討有罪,國家之常經,人得而誅,彝性之同然,此臣等所以沫飮力爭,不獲準則不止者也。請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府拿鞫得情,夬正典刑。噫嘻痛矣,李承憲之罪,可勝誅哉?渠以韎韋之裔,濫廁文纓之列,理宜恪守本分,折節謹畏,而奈其虺毒成性,梟心莫化,昻然以達官自居,妄欲與士夫相肩,卽其面貌,已非吉祥。究厥心腸,都是忮險,竟至有今番投匭,而無嚴不敬之罪,無所自逃矣,謂人主可誣,則外籍朝臣,而內實逼於莫嚴,謂此時可乘,則影借言事,而形莫掩於惎亂。況慈敎所無之句語,無難擅倡,而恣宣一筆句斷,無所顧忌,蓋其擯落之蹤,恒懷怨懟,傾巧之習,積伺時會,雖至於誣聖躬而矯慈旨,在所不恤而然也。處分傳敎中挾雜二字,雖出於大聖人山藪包容之盛,而卽其事而誅其心,是奚但挾雜而已乎?島置之典,未足以懲癉,國言之沸,可驗其公共。況以渠卑微,決知無獨辦之理,則暗地伏莽,嗾囑指使,必欲好亂樂禍,投間嘗試,爲國家無窮之害者,灼然可見,築底盤覈,期飜窩窟,卽靖世敎壹民志之大機會也。請金甲島安置罪人李承憲,亟命王府,具法拿鞫,期於得情,明正典刑焉。噫嘻痛矣,劇逆大憝,從古何限,而豈有如秉鉉之罪也哉?本以狠毒之物,挾其奸黠之性,千妖萬惡,咸萃一身,陰謀祕計,積有平素,兜攬華膴,氣焰鴟張,孤負委寄,放恣跳踉,脅制朝廷,而專肆欺蔽,擅行威售籍賣,貪饕無厭,則假托公用,廣聚私財,眩幻無忌,則擠陷異己,訾毁朝政,無非極罪,而眼無君父,甚至於殿陛趨走,不知尊敬之禮,咫尺奏對,少無嚴畏之心,此又人臣之大不敬也。最其宮闈之深嚴,而伺察窺覘,已是渠三尺之案,而辛丑岐貳之論,乃敢萌諸心而發諸口,是可忍也,孰不可忍也?刀剮手磔,猶不足以伸王章,食肉寢皮,亦不足以快輿憤,卽是國人皆曰可殺者也。凶如賊鉉逆如賊鉉,而妖腰亂領之尙此假息者,古今天下,寧有是哉?加之以妖龜凶鳳,聚首綢繆,罔非禍人家國之事,此所謂是父是子共濟其惡者也。言之髮豎,思之膽掉,以若負犯,豈可但以加棘而止,而晷刻容貸於覆載之間乎?請巨濟府加棘圍籬島置罪人秉鉉,亟令王府設鞫得情,夬正典刑焉。噫嘻痛矣,李穆淵之罪,可勝誅哉?向來一疏,雖出於公共之論,而至若一二句語,旨意叵測,關係不輕,翼宗朝時,擯而遠之,則初無可劇,而肆然提說,隱然若實有是事者然。惎間二字,是豈章奏間遽爾登聞者,而無所指的,疑眩說去者,抑出何意?欲爲聲討逆鉉之罪案,則何患無臚列之辭,而以此二句,乃敢攙入者,寧不駭愕,寧不痛惋乎?人臣告君之辭,雖一言一字,何等審愼,何等謹嚴,而前一句則是先王所未有之辭也,後一句則是人臣不敢道之語也,則豈可以其論事,而有所容貸乎?重罪自速於矯誣,悖習莫掩於譸張,此群情所以愈久而鼎沸者也。以若干係,豈可圍籬而止乎?請荏子島圍籬安置罪人李穆淵,亟令王府設鞫得情,夬正典刑焉。答兩司曰,不允。趙秉鉉·李穆淵事,自有斟量,不允。兩司合啓中秉鉉事,朝廷下已是二字,以無非二字,改措語,窺覘下一字抹去,已是二字添入,輿情下卽是國人皆曰可殺者九字添入,豈可下但以加棘而止而七字添入。請巨濟府下加棘二字添入,李穆淵事,痛矣下四字抹去,容貸乎下十三字抹去,重罪自速於矯誣悖習莫掩於譸張十四字添入,群情所以下歷屢日三字,以愈久二字,改措語,鼎沸者也下以若干係豈可圍籬而止乎十一字添入,請字下削黜二字抹去,荏子島圍籬安置七字添入。
執義申佐模,掌令金世均·林翊曾,持平金得秀等啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻痛矣,義理堙塞,世道層生,至於今番睦台錫事而極矣。惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸遇風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府設鞫嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至㦧,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命。揆以科體,終涉失刑,參諸王章,何由懲後?其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿情益激。請旌義縣爲奴罪人閔達鏞,更令王府拿鞫,嚴鞫得情,快正邦憲,閔述鏞,亦令該曹捉致嚴問,照律勘斷。新除授行大司憲李魯秉,時在京畿驪州地,持平金玉龍,時在平安道博川地,請竝斯速乘馹上來事,下諭。答府曰,不允。下諭事,許遞。
獻納趙在應啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧。固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若誘之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府設鞫得正,夬正典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞫嚴問,明正典刑。新除授司諫李殷相,時在廣州地,正言李容翼,時在京畿安山地,正言李又新,時在水原地,請竝斯速乘馹上來事,下諭。答院曰,不允。下諭事,許遞。
玉堂前望入之,副應敎兪鎭五,校理權馦·李濟達,副校理沈宜冕·兪致崇,修撰金世均,副修撰柳進翰·李落點。
朴來萬啓曰,新除授副校理兪致崇,方在居中中,何以爲之?敢稟。傳曰,蕩滌。
朴來萬,以都摠府言啓曰,副摠管吳顯文以武臣堂上祿試射試官,慕華館晝仕出去之意,敢啓。傳曰,知道。
大司諫尹穳箚曰,伏以臣之賤病實狀,已陳於日昨疏籲,證涉醜穢,言亦猥屑,有不敢一一煩達,而最是脫肛痔腫,轉益肆毒,肛頭翻出,堅枯不入,痔核壅膿,牽痛如刺,跬步之間,末由運動。俄者天牌儼臨,坐違召命,蟄伏惶蹙,無地自容,繼又下勿呼望之命,違牌路阻,尤極惶懍。臣若有一分可强之勢,忠憤所激,豈不卽地趨膺,以效輿疾之義,而其奈病狀如右,蠢動不得,萬無趨入於脩門一步之地,有臣如此,生不如死,惶隘之極,拚死擔舁,奉牌朝房,略構短箚,疾聲呼籲。伏乞亟削臣職,無曠臺閣,仍降威罰,以昭法紀焉。仍伏念,噫彼兩罪人負犯,卽神人所共憤,覆載之所難容,日前加律之命,亦出於嚴懲討循公議之聖意,則止於加棘,止於圍籬,有不足以伸王章而洩輿憤,玆敢不避煩瀆,冒悚申籲。伏願更加深思,廓揮乾斷,大循輿情,亟降處分焉。取進止。省箚具悉。懲討事,已諭於前批,勿煩。實病旣如此,本職許遞。
上在昌德宮。停常參·經筵。
李㘾啓曰,明日召對,取稟。傳曰,停。
傳于朴來萬曰,刑曹査實事,次堂擧行。
以黃海監司南獻敎狀啓,遂安郡民家失火事,傳于趙秉恒曰,聞甚矜惻,元恤典外,別加顧助,卽爲結構奠接之方,廟辭分付。
趙秉恒,以禮曹言啓曰,來戊申年正朝朝賀時,王大妃殿朝賀,異於常時,當以依前例權停,只進表裏磨鍊,而明年,卽寶齡望五之慶年也。其在抃祝之義,正朝朝賀,恐不可循例停行,故朝賀節目,謹依常時例磨鍊以入之意,敢啓。傳曰,知道。
又以承文院都提調意啓曰,會寧·慶源交易事,禮部咨文,今纔出來矣。回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以弘文館言啓曰,下番闕直,事甚未安。新除授副應敎兪鎭五,校理李濟達,副校理沈宜冕·兪致崇,修撰金世均,副修撰柳進翰·李竝卽牌招,以爲推移入直之地,何如?傳曰,允。
又以弘文館言啓曰,新除授校理權馦,時在江原道原州地,經筵入番事緊,請斯速乘馹上來事,下諭。傳曰,許遞。
以校理李濟達,副校理沈宜冕·兪致崇牌不進罷職傳旨,傳于朴來萬曰,只推。
金愼根,以兵曹言啓曰,慶尙監司金公鉉狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,坼見諸道褒貶啓本,則黃海兵使吳一善啓本中,善㣱僉使方允規以不才難能,爲目,九月別將趙瑛,以毋近松田,樵夫胥戢,爲目,全羅右水使李容鉉啓本中,馬島萬戶姜啓周以何必責備,爲目,統制使徐相五啓本中,舊所非浦別將吳敬翰以何以蘇救,爲目,蟾津別將金大哲以苦無良籌,爲目,慶尙左水使李顯稷啓本中,西平浦萬戶金基英以勉以剛克,爲目,則俱宜置中考,而置諸上考,平安兵使許棨啓本中,甲巖權管崔重弼以把守宜嚴,禁飭莫忽,爲目,則宜置下考,而置諸中考,殊無嚴明殿最之意,各該帥臣,竝推考警責。善㣱僉使方允規,九月別將趙瑛,馬島萬戶姜啓周,舊所非浦別將吳敬翰,蟾津別將金大哲,西平浦萬戶金基英,竝中考施行,甲巖權管崔重弼,下考施行,黃土岐伊權管方泗源以二十四朔窠邊將,兩次褒貶居中,一中,雖遇赦蕩滌,其不職可知。罷黜,何如?傳曰,允。
又以兵曹言啓曰,嶺南別試武士,更爲試取事,草記允下後,各以本道入格技藝試取,則龍宮閑良白元錫片箭入格,長鬐閑良金應九,善山閑良金啓宇,俱以病不上來,蔚山閑良申佐一未入格。未入格者,依例給糧下送,而在前抄上武士試取時,武技之中式者,閑良直赴殿試,依判下擧行矣,今此片箭入格龍宮閑良白元錫,別單書入之意,敢啓。傳曰,知道。
又以備邊司言啓曰,以忠淸監司金洙根啓本,前監司趙雲澈請査諸條,嚴覈取招,枚擧馳啓,而令廟堂稟處事,判下矣。繡啓臚列,雖極狼藉,道査條件,皆有依據,則今不可以此斷爲罪案,而第其充餉之際,旣曰多涉冤濫,則雖出事勢之無奈,可知措處之有失。至如前後贖鍰,數旣夥多,則繡啓所論倖逭枉罹之弊,固其必至之勢,餘外煩瑣,無足擧論,而身爲按藩之任,至登繡啓,不可道査之落空,置之無過。更令攸司,照法勘處,何如?傳曰,允。
執義申佐模,應敎李寅奭,掌令林翊曾,持平金得秀,獻納趙在應等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九之庚申一疏,是已。其疏之上下屢千百言,閃忽疑眩,莫可摸揣,而指意肯綮,專在於彼,固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節。思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
執義申佐模,〈掌令〉林翊曾,持平金得秀,獻納趙在應等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪〈罪人〉龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散〈配〉之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下半行刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府嚴鞫得情,明正典刑措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬罪人金,島配罪人柳晏·李魯奎·成容默·柳泰東·羅采奎等,更令王府,拿鞫得情,夬正典刑。措辭見上請金甲島安置罪人李承憲,亟命王府具法拿鞫,期於得情,明正典刑焉。措辭見上請巨濟府加棘圍籬島置罪人秉鉉,亟令王府設鞫得情,夬正典刑焉。措辭見上請荏子島圍籬安置罪人李穆淵,亟令王府設鞫得情,夬正典刑焉。措辭見上答兩司曰,不允。趙秉鉉·李穆淵事,已有前批,不允。
執義申佐模,掌令林翊曾,持平金得秀等啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請島配罪人睦台錫,亟令王府設鞫嚴問,夬正典刑。措辭見上請旌義縣爲奴罪人閔達鏞,更令王府拿鞫得情,快正邦憲,閔述鏞亦令該曹捉致嚴問,照律勘斷。措辭見上答府曰,不允。
獻納趙在應啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,快正典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
刑曹判書徐箕淳疏曰,伏以臣於病伏昏涔之中,伏奉刑曹判書前望恩點,開坐有命,庚牌儼臨,臣固當蹶之不暇,而坐犯違傲,若昧駕屨之義者,是豈臣樂爲而然哉?臣賦命羈窮,稟質脆薄,素患積聚,漸成沈痼,每値冬候,輒加闖肆,痞肚而亘膈,抛食而廢眠,精氣消鑠而津液枯渴,厭厭如泉下人,而兼毒減添於猝寒,頑痰溢於諸經,咳喘則氣急而頃刻欲絶,風眩則卒倒而良久乃甦,筋絡拘攣,皮膚撋動,委席呻囈,形殼徒存,病根已深,不可以時月望瘳也。鎭日違召,蠢動末由,懍蹙悶隘,措躬無所,玆敢罄暴實狀,仰瀆崇嚴。伏乞聖慈,特垂鑑諒,亟遞臣新授職名,以便公私,仍治臣瀆擾之罪,以勵臣分焉。無任云云。答曰,省疏具悉。卿其勿辭,調理行公。
吏曹參判李啓朝疏曰,伏以臣,頃陳疾痛之懇,仰瀆崇嚴之聽,竊庶幾仁覆之天,必有以曲遂微願者矣,誠淺辭拙,未蒙恩諒,惶蹙之私,日甚一日,而申瀆是悚,虛縻到今,今則臣之情益急,疾聲之呼,又不能自已也。噫,臣之病狀,前已罄陳無蘊,卽淵鑑之所悉燭者也,蓋其癥疝之症,乃是數十年來貞固之祟,而每當寒節,如期肆發,醫藥之調補也,食飮之節嗇也,必爲之先事預防,加意於他時,然後始可以僅僅扶接,捱度三冬,而少或有觸冒勞瘁之事,則其害立至,莫可收拾矣。日前貶坐,力疾强赴,早犯酷寒,一倍添劇,內挾頑痰,遍腹無不衝亘,外作虛汗,四末爲之厥冷,胃氣逆而稀粥猶閼,神思煩而通宵不寐,形症危惡,眞元澌脫,轉側床玆,輒須傍助,則彈束振作,實非時月間可期者也。況今京察在卽,曹務方殷,亞堂雖異於長席,而職是參佐,亦不可一味瘝曠,以作養痾之坊也,審矣。在國體而極涉苟艱,揆私心而冞增罪戾,伏枕戰恐,息食未安,玆敢倩人構疏,申暴實狀。伏乞聖慈,俯垂諒察,亟遞臣亞銓之任,俾得安意調治,則實天地父母之賜也。臣無任云云。答曰,省疏具悉。所請依施。
上在昌德宮。停常參·經筵。
金愼根,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
朴來萬啓曰,明日召對,取稟。傳曰,停。
金鼎集啓曰,右副承旨李㘾今日不爲仕進,卽爲牌招,何如?傳曰,允。
朴來萬啓曰,卽者刑曹郞廳來言,毆打別監之院隷等査實,次堂擧行事,命下,而參判兪星煥有身病,不得擧行云。卽爲牌招,何如?傳曰,允。
又啓曰,刑曹參判兪星煥牌不進推考傳旨,今方捧入,而毆打別監之院隷,當爲査實,如是違牌,事甚未安。更爲牌招,何如?傳曰,與判書竝許遞,前望單子入之。
刑曹堂上前望單子入之,判書金英淳,參判李敦榮落點。
朴來萬啓曰,毆打別監之院隷査實事,命下矣,新除授刑曹判書金英淳,卽爲牌招,何如?傳曰,允。
朴來萬,以弘文館言啓曰,校理李濟達,副校理沈宜冕·兪致崇,旣有只推之命,竝卽牌招察任,何如?傳曰,允。
以右副承旨李㘾牌不進罷職傳旨,傳于金愼根曰,只推。
以校理李濟達,副校理沈宜冕·兪致崇牌不進罷職傳旨,傳于朴來萬曰,只推。
朴來萬,以兵曹言啓曰,文臣兼宣傳官洪淳穆·洪祐命,俱以病難供職,呈狀乞遞,改差,何如?傳曰,允。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數落仕年條居住薦名,各其名下懸註以入之意,敢啓。傳曰,知道。
又以都摠府言啓曰,副摠管兪星煥,時無職名,令該曹口傳付軍職,何如?傳曰,允。
兵曹口傳政事,護軍單兪星煥。
執義申佐摸,應敎李寅奭,掌令林翊曾,持平金得秀,獻納趙在應,副修撰柳進翰等啓曰,請書九,亟施追奪官爵之典。措辭見上答三司曰,不允。
執義申佐摸,掌令林翊曾,持平金得秀,獻納趙在應等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府拿鞫得情,夬正典刑。措辭見上請金甲島安置罪人李承憲,亟命王府具法拿鞫,期於得情,明正典刑焉。措辭見上請巨濟府加棘圍籬島置罪人秉鉉,亟令王府設鞫得情,夬正典刑焉。措辭見上請荏子島圍籬安置罪人李穆淵,亟令王府設鞫得情,夬正典刑焉。措辭見上答兩司曰,不允。趙秉鉉·李穆淵事,已有前批,不允。
執義申佐模,掌令林翊曾,持平金得秀等啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑措辭見上請島配罪人睦台錫,亟令王府設鞫嚴問,夬正典刑。措辭見上請旌義縣爲奴罪人閔達鏞,更令王府拿鞫得情,快正邦憲,閔述鏞,亦令該曹捉致嚴問,照律勘斷。措辭見上答府曰,不允。
獻納趙在應啓曰,請梟示罪人性世,極施孥戮之典。措辭見上請古今島爲奴罪人韓鼎鎭,亟令王府設鞫得情,快正典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
上在昌德宮。停常參·經筵。
藥房提調趙斗淳,副提調金鼎集啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
朴來萬啓曰,明日召對,取稟。傳曰,停。
金愼根啓曰,備邊司郞廳來言,今日,賓廳日次,而領議政權敦仁有身病,左議政·右議政未差,不得來會云矣,敢啓。傳曰,知道。
趙秉恒啓曰,刑曹判書金英淳牌不進推考傳旨,今方捧入,而毆打別監之院隷,當爲査實,如是違牌,事甚未安。更爲牌招,何如?傳曰,允。
禮曹,來戊申二月初四日行社稷大祭香祝親傳,取稟,奉敎敬依。禮曹,來戊申二月初二日行景慕宮春享大祭香祝親傳,取稟,奉敎敬依。禮曹,來戊申二月初三日文宣王釋奠祭,初九日行南壇祭香祝親傳,取稟,奉敎敬依。
傳于金愼根曰,右副承旨許遞,前望入之。
承旨前望入之,金鎭右落點。
朴來萬啓曰,吏曹郞廳來言,臺諫有闕,政事,取稟。傳曰,前望入之。
兵曹口傳政事,副護軍單李㘾。
朴來萬,以弘文館言啓曰,校理李濟達,副校理沈宜冕·兪致崇,旣有只推之命,竝卽牌招察任,何如?傳曰,允。
金愼根,以訓鍊都監言啓曰,本局諸將官,自今年正月至十二月射講居首人,別單書入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以禁衛營言啓曰,本營騎士將鄭學權,身病猝重,勢難察任,改差,何如?傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
趙秉恒,以義禁府言啓曰,保放罪人趙雲澈·宋在誼等,還囚議處以入,而病勢一向未差,竝仍爲保放之意,敢啓。傳曰,知道。
義禁府啓目粘連,向前趙雲澈亦,道臣行査,雖有依據,廟堂覆奏,至請照勘,以不應爲事理重律,施以杖八十收贖,奪告身三等之典,何如?判付啓依允。又啓目粘連,向前宋在誼亦,需米之視結價稍加,旣云已例,査錢之付民庫用下,初無相換是如是白乎矣,第其邑有十倅之稱,錢爲萬數之近者,雖非囚供之自歸,未可謂近似於是,而苟無執跡之端,繡論奚爲而至?以此照律,何如?判付啓依允。
執義申佐模,應敎李寅奭,掌令林翊曾,持平金得秀,獻納趙在應,副修撰柳進翰等啓曰,請書九,亟施追奪官爵之典。措辭見上。
執義申佐模,掌令林翊曾,持平金得秀,獻納趙在應等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下十六字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府拿鞫得情,夬正典刑。措辭見上請金甲島安置罪人李承憲,亟命王府具法拿鞫,期於得情,明正典刑焉。措辭見上請巨濟府加棘圍籬島置罪人秉鉉,亟令王府設鞫得情,夬正典刑焉。措辭見上請荏子島圍籬安置罪人李穆淵,亟令王府設鞫得情,夬正典刑焉。措辭見上答兩司曰,不允。趙秉鉉·李穆淵事,已有前批,不允。
執義申佐模,掌令林翊曾,持平金得秀等啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請島配罪人睦台錫,亟令王府設鞫嚴問,夬正典刑。措辭見上請旌義縣爲奴罪人閔達鏞,更令王府拿鞫得情,夬正邦憲,閔述鏞,亦令該曹捉致嚴問,照律勘斷。措辭見上答府曰,不允。
獻納趙在應啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,〈快正〉典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
臺諫前望入之,大司憲洪學淵,大司諫李孝淳,司諫沈敬澤,掌令洪翼燮,持平李裕膺,正言李晩德·宋廷和落點。
吏曹判書金東健疏曰,伏以臣於見職,黽勉蹲仍,且月有餘矣。顧今大政限迫,只當趁卽磨勘,而第臣忽於日昨,重觸風眩之祟,轉成痰眩之症,頭目暈旋,肢體痿痺,食不納而胃土敗,睫不交而心血涸,神不守舍,出入無常,身則貼席,運用末由,此非一時適至之症,職由於眞元虛脫,源委已深,無以責效於醫藥耳。夫銓注之任,惟精力是藉,而以言乎精,則迷錯太半,以言乎力,則轉側隨人,時日調治,斷無起色,以若見狀,顧何以擔重負而堪大事乎?應行曹務,一切抛却,雖病思昏涔之中,悶隘悚惶,若添一病,此固不足恤,而其於國體之苟艱,何哉?臣以無似,受恩如天,而過福招災,沈疴纏身,旣未能仰答委寄之眷,又未免國事之臨時狼狽,殆亦命也。千思萬量,惟有冒陳實狀,劃卽變通,以爲公私兩幸之圖,玆敢倩人構草,疾聲呼籲於仁覆之下。伏乞憫憐而矜許之,俾蒙終始生成之澤焉。臣無任云云。答曰,省疏具悉。重任,不可臨政遽遞,卿其勿辭,調理行公。
上在昌德宮。停常參·經筵。
朴來萬啓曰,明日召對,取稟。傳曰,停。
金愼根啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
金鎭右啓曰,今日正朝望闕禮習儀時,憲府則監察代行矣,雖無諫院,依例行禮之意,敢啓。傳曰,知道。
金愼根啓曰,臣愼根,今日正朝望闕禮習儀進去下直之意,敢啓。傳曰,知道。
金鎭右,以兵曹言啓曰,今十二月二十一日,武臣賓廳講書日次,而正朝望闕禮習儀相値,不得爲之之意,敢啓。傳曰,知道。
又以司僕寺一二提調意啓曰,分養馬故失瘦瘠不馴守令,每於畢上納後,依法典錄啓請罪矣,今年所納分養馬有頉邑守令現告成冊,今始來到,故啓目書入,依例施罰之意,敢啓。傳曰,知道。
又以義禁府言啓曰,保放罪人宋在誼,還囚照律以入之意,敢啓。傳曰,知道。
義禁府照目粘連,南原前縣監宋在誼矣本府議啓內,需米之視結價稍加,旣云已例,査錢之付民庫用下,初無相換是如是白乎矣,第其邑有十倅之稱,錢爲萬數之近者,雖非囚供之自明,未可謂近似於是,而苟無執跡之端,繡啓奚爲而至?以此照律,罪杖一百收贖,告身盡行追奪,徒三年定配,私罪,奉敎依允爲旀,功減一等爲良如敎。
執義申佐模,掌令洪翼燮·林翊曾,持平李裕膺·金得秀,獻納趙在應,副校理兪致崇,正言宋廷和,修撰金世均等啓曰,請書九,亟施追奪官爵之典。措辭見上答三司曰,不允。
執義申佐模,掌令洪翼燮·林翊曾,持平李裕膺·金得秀,獻納趙在應,正言宋廷和等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府拿鞫得情,夬正典刑。措辭見上請金甲島安置罪人李承憲,亟令王府具法拿鞫,期於得情,明正典刑焉。措辭見上請巨濟府加棘圍籬島置罪人秉鉉,亟令王府設鞫得情,夬正典刑焉措辭見上請荏子島圍籬安置罪人李穆淵,亟令王府設鞫得情,夬正典刑焉。措辭見上答兩司曰,不允。趙秉鉉·李穆淵事,已有前批,不允。
執義申佐模,掌令洪翼燮·林翊曾,持平李裕膺·金得秀等啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請島配罪人睦台錫,亟令王府設鞫嚴問,夬正典刑。措辭見上請旌義縣爲奴罪人閔達鏞,更令王府拿鞫得情,快正邦憲,閔述鏞,亦令該曹捉致嚴問,照律勘斷。措辭見上答府曰,不允。
獻納趙在應,正言宋逆和等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,快正典刑。措辭見上請島配罪人睦台錫,亟令王府拿鞫嚴問,明正典刑。措辭見上新除授大司諫李孝淳,時在慶尙道禮安地,司諫沈敬澤,時在京畿高陽地,正言李晩德,時在慶尙道禮安地,請竝斯速乘馹上來事,下諭。答院曰,不允。下諭事許遞。
大司憲洪學淵疏曰,伏以臣,向以秉鉉事,合辭懲討,其後竝與李穆淵事,而累次請對,忱誠淺薄,未承允兪之音,反蒙遞差之典,齎菀逬出,徒激忠憤。日前,伏聞有兩罪人加律之命,以若罪惡,以若負犯,此奚足以伸王法而洩輿情乎?憂慨之極,繞壁彷徨,此際又伏奉都憲除旨,其在明張之義,固當卽地詣臺,而臣之貞病,已成癃廢,尋常公役,不得陳就,亦久矣。向者力疾彈束,越添於經夜觸寒之餘,歸伏私次,昏無省覺,臥則氣息喘急,若將澌盡,坐則頑積衝亘,末由按住,神識迷錯,頭目暈眩,委綴床玆,扶將須人,以今貌樣,萬無自强趨造之望。臣罪到此,生不如死,玆敢冒悚控實,仰瀆崇嚴。伏乞聖明,亟允臺請,以正典憲,俯垂矜憐,卽賜遞斥,仍治臣不職之罪,以昭法紀焉。臣無任云云。答曰,省疏具悉。懲討事,已諭於前後諸批,勿煩。卿其勿辭,調理行公。
上在昌德宮。停常參·經筵。
朴來萬,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
金鎭右啓曰,明日召對,取稟。傳曰,停。
金鎭右,以追上尊號都監都提調意啓曰,純宗大王金寶篆文書寫官東寧尉金賢根書出正副本,翼宗大王金寶篆文書寫官永明尉洪顯周書出正副本,謹此封進,以備睿裁後入刻之意,敢啓。傳曰,知道。正本爲之。
又以追上尊號都監都提調意啓曰,純宗大王玉冊文草圖書一本,謹此封進,待啓下,令書寫官行判中樞府事金道喜,正書入刻之意,敢啓。傳曰,知道。
又以進饌所堂上意啓曰,本所堂上尹致秀,時無職名,令該曹口傳付軍職,以爲監董之地,何如?傳曰,允。
兵曹口傳政事,護軍單尹致秀。
金鎭右啓曰,春帖子延祥詩製述人中,時無職名人,令該曹口傳付軍職,何如?傳曰,允。
兵曹口傳政事,副司果沈敬澤·李晩德·鄭駿容·尹堉,以上竝單付。
朴來萬,以兵曹言啓曰,卽伏見北兵使具信喜褒貶啓本,則安原權管梁應淳,以宜先撫卒,爲目,則宜置中考,而置諸上考,吾村權管金聖弼,以終何無效,爲目,則宜置下考,而置諸上考,殊無嚴明殿最之意。該帥臣,推考警責,安原權管梁應淳,中考施行,吾村權管金聖弼,純是貶語,其不職可知,罷黜,何如?傳曰,允。
又以義禁府言啓曰,時囚罪人宋在誼,杖一百徒三年定配,照律公事,判付內依允,功減一等事,命下矣,宋在誼功減一等,杖九十收贖,告身盡行追奪,江原道原州牧丹邱驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
執義申佐摸,掌令洪翼燮·林翊曾,持平李裕膺·金得秀,獻納趙在應,校理李濟達,正言宋廷和,修撰金世均等啓曰,請書九,亟施追奪官爵之典。措辭見上答三司曰,不允。
執義申佐模,掌令洪翼燮·林翊曾,持平李裕應·金得秀,獻納趙在膺,正言宋廷和等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一例尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府設鞫得情,夬正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,夬正典刑。措辭見上請古今島安置罪人紀淵,亟令王府設鞫得情,夬正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府嚴鞫得情,明正典刑。措辭見上請梟示罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府拿鞫得情,夬正典刑。措辭見上請金甲島安置罪人李承憲,亟令王府具法拿鞫,期於得情,明正典刑焉。措辭見上請巨濟府加棘圍籬島置罪人秉鉉,亟令王府設鞫得情,夬正典刑焉。措辭見上請荏子島圍籬安置罪人李穆淵,亟令王府設鞫得情,夬正典刑焉。措辭見上答兩司曰,不允。趙秉鉉·李穆淵事,已有前批,不允。
執義申佐模,掌令洪翼燮·林翊曾,持平李裕膺·金得秀等啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請島配罪人睦台錫,亟令王府設鞫嚴問,夬正典刑。措辭見上請旌義縣爲奴罪人閔達鏞,更令王府拿鞫得情,夬正邦憲,閔述鏞,亦令該曹捉致嚴問,照律勘斷。措辭見上答府曰,不允。
獻納趙在應,正言宋廷和等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
上在昌德宮。停常參·經筵。
朴來萬啓曰,明日召對,取稟。傳曰,停。
又啓曰,大司憲洪學淵未肅拜,執義申佐模,掌令洪翼燮·林翊曾,持平李裕膺·金得秀呈辭,監察茶時之意,敢啓。傳曰,知道。
又啓曰,來正月初一日,大王大妃殿寶齡六旬,王大妃殿寶齡望五稱慶陳賀時頒敎文,當爲製進,藝文提學李若愚,待明朝牌招,使之製進,何如?傳曰,允。
又啓曰,吏曹郞廳來言,守令有闕,政事,取稟。傳曰,政官牌招開政。
傳于朴來萬曰,漢學文臣殿講,明日春塘臺親臨矣,該房知悉。
傳于朴來萬曰,翰林召試,明日春塘臺親臨矣,該房知悉。
朴來萬啓曰,翰林召試,明日春塘臺親臨事,命下矣,領事以下館閣堂上,竝待開門命招,何如?傳曰,允。
又啓曰,今此試官望中,時無職名人,令該曹口傳付軍職,何如?傳曰,允。
傳于金愼根曰,同副承旨許遞,前望入之。
承旨前望單子入之,徐有薰落點。
兵曹口傳政事,副護軍單徐戴淳·曺雲承·金鎭右。
傳于朴來萬曰,吏曹參判·參議有闕之代,前望入之。
吏曹堂上前望入之,參判閔致成,參議金在田落點。
傳于朴來萬曰,臺諫有闕之代,前望入之。
臺諫前望入之,大司諫李孝淳,司諫李殷相,正言李晩德落點。
傳于金愼根曰,明日出宮門路,以貳極門爲之。
朴來萬,以禮曹言啓曰,向接健元陵·顯陵·泰陵·康陵·穆陵·徽陵·崇陵·惠陵·元陵·景陵官員聯報,則十陵寢造泡寺,卽京畿楊州佛岩寺,而前有屬司之補用,近因稅納之徒絶,寺樣漸致頹敗,僧徒日益渙散,祭香時造泡香盤等役,無以分排擧行,其所募僧供役之方,惟在定給屬寺,或位土補稅,而無可合處,政以悶慮。卽聞江原道通川地庫底浦,杆城地鵝也朱門上下浦,俱是無屬之閒浦,屬付泡寺,收稅需用,則渙散之僧,可以募集,造泡之役,得以分排云,而猶未諳便否,關問該道矣。今此兩浦果是閒浦,一如齋官之報,以此屬諸佛岩寺,何如?傳曰,允。
上在昌德宮。停常參·經筵。
徐有熏啓曰,明日召對,取稟。傳曰,停。
朴來萬啓曰,大司憲洪學淵未肅拜,執義申佐模,掌令洪翼燮·林翊曾,持平李裕膺·金得秀呈辭,監察茶時之意,敢啓。傳曰,知道。
傳于徐有薰曰,原任直閣吳取善,馳詣徽慶園,奉審摘奸,仍留監祭。
傳于金愼根曰,侍衛軍兵毛具,從便爲之。
金鼎集啓曰,吏曹判書金東健,參議金在田牌不進推考傳旨及罷職傳旨,今方捧入,而開政命下之後,如是違牌,事甚未安。參判閔致成在外,判書更爲牌招,何如?傳曰,允。參議只推,一體牌招。
又啓曰,吏曹判書金東健牌不進推考傳旨,今方捧入,而開政命下之後,如是違牌,事甚未安。參議金在田陳疏到院,而原疏以國忌正日,纔已退却矣。判書更爲牌招,何如?傳曰,允。原疏捧入。
傳于金鼎集曰,吏曹參議疏批已下,一體牌招。
徐有薰啓曰,春帖字延祥詩製述人,旣已抄啓矣。弘文提學趙斗淳,待明朝牌招,使之出韻科次,何如?傳曰,允。
傳于徐有薰曰,司䆃提調,濟用提調相換。
有政。吏批,判書金東健牌不進,參判閔致成在外未肅拜,參議金在田進,左副承旨徐有薰進。啓曰,判書金東健牌招不進,參判閔致成在外未肅拜,小臣獨政未安,何以爲之?敢稟。傳曰,只出緊任。
又啓曰,星州牧使,今當差出,而本州以嶺南雄邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。以趙熙哲爲校理,鄭基洛爲監察,金箕默爲星州牧使。襄陽府使林基洙·金鎭右·李光載,以襄陽望使望筒,傳于徐有薰曰,勿拘常格,各別擇差。鄭夏應爲三和府使,徐慶輔爲旌善郡守,元錫中爲碧沙察訪,改望尹致誠爲襄陽府使。
兵批,判書李若愚病,參判金景善病,參議李玄緖病,參知睦用錫入直進,同副承旨朴來萬進。僉知李熙忠,大護軍李魯秉·洪在喆·徐箕淳,護軍李啓朝,副護軍李經在·尹纘·閔晢·李熙章·金善命·鄭裕俊·李敎彬·安時赫,副司直金玉龍·權馦,副司果李容翼·李又新,副司正洪秉壽,以上竝單付。
傳于徐有薰曰,見窠,皆令差出。
吏批,再政。以李裕元爲工曹參議,尹致秀爲同春秋,朴鳳欽爲軍資正,洪大奎爲禮曹正郞,安鼎錫爲軍器僉正,申錫疇爲永陵令,李舜善爲穆陵別檢,朴峻陽爲富平府使,朴峻陽爲懷德縣監。中學訓導單金景游,東學訓導單文基郁。故學生朴宗翊贈吏參例兼,守慶州府尹朴鎬壽考,故僉使鄭宅恒贈兵參訓導例兼,前同知鄭夏應考。司䆃提調金賢根,濟用提調洪顯周相換。
徐有薰啓曰,左右史不可不備,翰林召試被選人金德根,令該曹口傳付職,牌招入直,何如?傳曰,允。
吏曹口傳政事,檢閱單金德根。
傳于徐有薰曰,頒敎文中,赦句添入。
徐有薰啓曰,頒敎文中赦句添入事,命下矣,某罪以下,宥之乎?敢稟。傳曰,雜犯死罪以下,竝宥。
又啓曰,頒敎文中赦句添入事,命下矣,藝文提學李若愚,旣在闕中,使之添入,何如?傳曰,允。
金愼根,以兵曹言啓曰,今月二十七日,一兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李熙忠爲兼司僕將。
金愼根,以摠衛營言啓曰,本營字內都城主脈補土所及三角山漕溪上山麓禁標內有無頉,使外新營入直別武士與禁松參軍,眼同看審,則俱爲無頉報來之意,敢啓。傳曰,知道。
又以摠衛營言啓曰,年終放砲習放,明日設行於燕尾汀之意,敢啓。
又以訓鍊都監言啓曰,年終放砲習放,今月二十五日,洗馬臺爲之之意,敢啓。傳曰,知道。
又以禁衛營言啓曰,本營千摠金善恒身病猝重,勢難察任,改差,何如?傳曰,允。
吏曹參議金在田疏曰,伏以臣家世寒,素品質闒葺,本無足備數於人,而賤齒漸多,病眼益眚,儘是一棄物耳。屛伏窮廬,以了餘生,偏蒙我聖上陶均拂拭之恩,收之於汚穢之中,而廁之於淸顯之末,私心兢懼,不翅若臨淵集木,而三銓新命,又下於此際,臣始焉感淚,繼以震惕,罔知措躬之所也。噫,銓選之職,其淸峻,何如,其華要,何如?佐貳,雖與長銓有異,事多參聞,而時或代斲焉,苟非鑑識足以辨別於賢愚進退之際,論議足以主張於通塞可否之間,上不可以濫授,下不可以冒據,庸是之故,雖以望實俱隆之人,輒叨是職,擧皆逡巡却顧,不以駕屨爲恭,必以鞶帶爲義。況如臣之千萬不近似者,不自量揣,怙寵而饕榮,甘犯負乘之戒,其畢竟僨誤,立可以待。於是乎臣身狼狽,不足暇恤,而其於累聖簡而害國事,何且臣素患痞癖之證,近又添劇,委在床笫,難以動作,左右思惟,參倚已熟,召牌之下,承膺無路,玆敢畢露衷懇,仰瀆崇嚴。伏乞聖慈,俯垂鑑諒,亟賜鐫改,俾公器無䙝,私分獲安,不勝幸甚。臣無任云云。答曰,省疏具悉。爾其勿辭察職。
丁未十二月二十四日辰時,上詣春塘臺。漢學文臣殿講,翰林召試試取入侍時,行都承旨金鼎集,左承旨金愼根,右承旨趙得林,左副承旨徐有薰,右副承旨趙秉恒,同副承旨朴來萬,假注書洪秉壽·玄弼濟,別兼春秋洪祐命·金炳雲,檢校直閤鄭㝡朝,直閣尹致英,檢校待敎洪淳穆,待敎金炳德,以次侍立。時至,通禮跪啓請外辦,上具翼善冠·衮龍袍,乘輿出重華門,藥房提調趙斗淳,副提調金鼎集進前奏曰,侵早勞動,聖體,若何?上曰,一樣矣。仍出貳極門,由銅龍門·靑陽門詣春塘臺,通禮跪啓請降輿陞座,上降輿陞座,鼎集進前奏曰,試官今當行禮,而侍衛中有從陞之人,使之一體行禮,何如?上可之。翰林召試讀券官領議政權敦仁,藝文提學李若愚,弘文提學趙斗淳,知春秋金英淳,同春秋宋持養,直提學金學性,對讀官副校理沈宜冕,副修撰柳進翰,漢學文臣殿講考官工曹判書朴永元,行護軍尹致秀,同知中樞府事朴容壽,參考官行副護軍徐戴淳·洪永圭·李㘾·李裕元,以次就拜位,行四拜禮訖,以次就座,上命書題,若愚進前書銘金蓮燭限申時,鼎集跪奏宣敎,宜冕跪受懸題。敦仁進前奏曰,雪後甚寒,侵早勞動,聖體,若何?上曰,一樣矣。鼎集曰,召試試官,權退,何如?上曰,唯。得林進前奏曰,漢學當開講乎?上曰,唯。得林曰,考講,以抽籤爲之乎,以冊拈出乎?上曰,前例,何如?得林曰,多有拈出之時矣。上曰,拈出,可也。愼根曰,譯官招入乎?上可之。上入小次,愼根以司謁入稟曰,漢學文臣應講人中閔致庠,今當應講,而方赴翰林召試矣,何以爲之乎?上曰,應講置之,可也。漢學文臣應講畢,上曰,漢學文臣殿講居首人,依例捧傳旨。出傳敎鼎集,以司謁入稟曰,收券已訖,考試,何如?上可之。又以司謁入稟曰,翰林召試取,幾人乎?上曰,翰林召試取三人。出傳敎考試訖,鼎集,以司謁入稟曰,科次,何以爲之乎?上命科次以入,少頃,以司謁下敎曰,還宮當自內爲之。出傳敎命出標信解嚴,諸臣以次退出。
上在昌德宮。停常參·經筵。
藥房提調趙斗淳,副提調金鼎集啓曰,親臨殿試,勞動旣多,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式限二貼煎入事,榻前下敎。
徐有薰啓曰,明日召對,取稟。傳曰,停。
朴來萬啓曰,大司憲洪學淵未肅拜,執義申佐模,掌令洪翼燮·林翊曾,持平李裕膺·金得秀呈辭,監察茶時之意,敢啓。傳曰,知道。
又啓曰,備邊司郞廳來言,今日,賓廳日次,而徽慶園忌辰祭齋戒相値,不得來會云矣,敢啓。傳曰,知道。
徐有薰啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·廣州府·江華府·江原監營·忠淸監營·全羅監營·慶尙監營·咸鏡監營,各一件營上事,自本院依例成有旨下送,京各司應爲頒賜二十三件,亦爲依例頒給之意,敢啓。傳曰,知道。
傳于徐有薰曰,留院公事入之。
趙秉恒,以漢城府言啓曰,拯活人十五名以上者抄啓事,曾有定式矣,卽接南部都事蔡果永所報,則今年潦雨,江水漲溢,箭串一·二·中契,新村里契四契民戶,全村漂沒,數多人命,將至溺死之境,而一契良人林東明,良人金順華,良人申致伯,二契良人鄭三出,中村契良人孫旕孫,新村里契良人成載郁等六人,自辦船隻,冒入風浪,拯活人命,或至二十五六名,或爲三十一二名,西部都事鄭基年所報,則今夏潦雨,巨浸暴至,土亭里契·麻浦契·栗島契·沙村里契四契民戶,盡爲漂沒,許多人命,幾至渰溺,而土亭里契良人鄭道珩,良人金慶沃,麻浦契良人金鎭爀,沙村里契良人趙永俊,栗島契良人李萬錫等五人,各持船隻,冒入洶湧之中,拯活人命,或爲二十五六名,或爲三十一二名,北部都事李正鉉所報,則今年潦水之漲溢,合井里契·望遠亭契·鵂巖里契三契民戶,盡爲漂沒,屢百人命,幾盡渰死,而合井里契良人金再孫,良人李仁喆,望遠亭契良人金道恒,鵂巖里契良人李仁采等四人,各持船隻,冒浪拯活,各爲二十三四名之多云,故更加査實,則果如各部所報。其在激勸之道,宜有褒賞之典,令該曹稟處,何如?傳曰,允。
又以宣惠廳言啓曰,今年劃下京畿災爲三千八百結,湖南新舊災爲一萬四千三百結,湖西新災與丙申還錄舊災爲一萬五千餘結矣,參考前摠,已多減分之例,京畿·兩湖營官需八分一,各樣價四分一,依前減分,海西則自明年解分磨鍊之意,敢啓。傳曰,知道。
朴來萬,以都摠府言啓曰,今日入直內三廳,武兼·禁軍及軍兵等,當爲中日習射技放,而徽慶園忌辰祭齋戒相値,不得設行之意,敢啓。傳曰,知道。
又以備邊司言啓曰,卽見濟州牧使李宜植年分狀啓,則以爲,濟州勝於大靜,旌義遜於大靜,契長較短,足爲平年,而夏麥旣爲不敷,秋穀亦未均登,新舊還之一時竝督,恐傷民力,舊還姑爲仍停云矣。島農旣爲少康,民力足以有紓,而乃緣秋霖之爲災,終欠各穀之均熟,新舊還之一時竝督,恐非懷保之政,舊還則依近例許令仍停,何如?傳曰,允。
開城留守金大根疏曰,伏以天佑我東,百祿滋至,兩聖朝盛德追述,彝典咸備,兩慈殿寶齡彌邵,達孝益彰,徽號誕揚於玉牒,縟儀將擧於瑤觴,率土含生,莫不蹈舞慶忭,獲覩無前之盛儀也。第伏念臣,待罪分司,居然一期于玆矣,性本荒麤,才又譾劣,優柔而不剛核,糊塗而不綜密,隨處生疎,遇事破綻,凡此數者,俱不近似於留鑰之任,審矣。冒居匪據,效蔑涓埃,其責甚重,其人也輕,前後僨誤,指不勝摟,聖度寬大,特軫恢容,每自循省,恒深悚懍,食息靡甘,罔知自措。第臣狗馬賤疾,何敢覶縷冒陳,而脆質積祟,便成貞痼,自幼至長,藥裹隨身,力不待年而耗減,心每因慮而消鑠,近又觸冒風寒,宿症闖發,腹背橫亘,榮衛澌敗,每當衝上之時,呼吸不通,雜試醫藥,未克收效,一日所食,不過合龠。顧此危劇之狀,決無時月間蠢動之望,以臣一身之故,沁泄擔閣,不思所以自圖,則鞅掌職務,瘝曠必多,素餐之罪,殆有甚於干冒,惶悶之極,若添一病,玆敢不避煩瀆,猥陳短章。伏乞聖明,俯垂鑑諒,曲賜生成之澤,特遞臣居留之任,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
徐有薰啓曰,明日召對,取稟。傳曰,停。
朴來萬啓曰,大司憲洪學淵未肅拜,執義申佐模,掌令洪翼燮·林翊曾,持平李裕膺·金得秀呈辭,監察茶時之意,敢啓。答曰,知道。
徐有薰,以加上尊號都監都提調意啓曰,大王大妃殿玉寶篆文書寫官水原府留守金左根,書出正副本,王大妃殿玉寶篆文書寫官昌寧尉金炳疇,書出正副本,謹此封進,以備睿裁後入刻之意,敢啓。傳曰,知道。正本爲之。
又以上號都監都提調意啓曰,見今歲除不遠,工匠之一直付役,在所當念,自今二十七日至正月初五日,姑爲停役,何如?傳曰,允。
備邊司薦望,以趙秉駿爲開城留守。
兵曹口傳政事,護軍單金大根。
朴來萬,以刑曹言啓曰,司謁金盛孫,司鑰劉漢芝手本,別監李漢民·李順龍·安萬基·朴完成·朴泰鎭·成載爀等,被打於院隷輩事,傳曰,令秋曹査實以入事,命下矣,毆打掖隷之院隷田英性·車聖業·崔道學·李鍾浩·閔英煥·朴啓勳等,次第捉來,與被打別監等,頭面査實,則院隷田英性所供內以爲,渠於今十四日,偶入妓家矣,別監二人入來,無端執言,持杖打頭,至於流血,故艱辛歸家之路,以雪憤之意,言于同類車聖業·崔道鶴矣,車·崔兩隷,逢着別監於路上,果爲毆打云,而渠則初不同往云,車聖業·崔道鶴所供內以爲,渠等聞田英性被打之說,不無忿心,際逢掖隷於闕門近處,犯手毆打,而裂破紅衣,結縛街上之事,實爲瞹昧云,李鍾浩所供內以爲,渠於今十五日闕門放鑰之時,聞同類使令與別監,相鬪於敦化門外,急往見之,則車·崔兩隷,扶執掖隷,互相鬪鬨,故從中挽解而已,果無犯手云,閔英煥·朴啓勳等所供內以爲,渠輩姓名,雖出掖隷之指告,初無干涉於鬪場云,別監李漢民·李順龍等所供內以爲,渠等,今十四日,適到妓家矣,院隷一漢,先坐酗挐,故責以出去,則厥漢由此含憾,以杖亂打,裂破衣笠,故仍爲避去云,安萬基·朴完成·朴泰鎭·成載爀等所供內以爲,渠等十五日入番次,等待於敦化門外矣,不知不覺之中,院隷輩作黨突入,逢輒亂打,裂破衣笠,結縛往來於路上云矣。觀此諸供,其所爭端,始起於妓家,當場行打者,田英性也,爲其同儕,聽嗾雪憤,毆打入番之掖隷於闕門之下,裂破衣笠,結縛往來於街路之上者,車聖業·崔道鶴也。論以所犯,別無異同,而俱爲自服,則烏得免首倡之罪?李鍾浩·閔英煥·朴啓薰等段,或云從中挽解,或云初無干涉,有所粧撰,極口發明,而旣出掖隷之證招,則亦難免隨從之律。固當分輕重勘處,而旣伏承査實以入之命,上裁,何如?傳曰,以院隷·掖隷鬪閧事,前後處分,何〈等〉申嚴,而曾未幾何,復踵前習,禁門咫尺,肆行縛打,大關綱紀,寧不寒心?首犯之院隷田英性·車聖業·崔道鶴等,竝出付訓局,嚴棍三十度後,移送秋曹,嚴刑一次,遠地充軍,李鍾浩等三漢,自卿曹,分輕重懲勵放送,以掖隷言之,藉曰被打,苟無所失,鬧從何生,不有飭敎,全無謹畏,其在宮府一體之義,不可不嚴處。李漢民·李順龍等,令訓將嚴棍二十度放送,安萬基等四漢,亦令卿曹,量宜勘放,因此而又有提飭者,聚黨毆人,自有法禁,而白晝鬪鬨,視若平常,不之糾察,此果禁暴止亂之法乎?此後無論院隷,如有聚徒相鬨之事,當施加倍之律,不卽覺察禁斷之官員,亦當嚴勘,以此分付於政院掖庭署·法司捕廳,可也。
上在昌德宮。停常參·經筵。
徐有薰啓曰,明日召對,取稟。傳曰,停。
又啓曰,來初一日,輪對日次,而正朝問安相値,頉稟之意,敢啓。傳曰,知道。
傳于徐有薰曰,來初一日,當詣太廟展謁矣,該房知悉。
以忠淸監司金洙根狀啓,洪州等邑人命渰·燒死事,傳于朴來萬曰,聞甚矜惻,元恤典外,別加顧助,渰·燒死人,如有生前身還布,竝蕩減事,廟堂措辭,分付。
傳于徐有薰曰,賀儀不遠,侍從罷削人與職牒還授之臺諫,竝敍用,令該曹口傳付軍職。
兵曹口傳政事,副司果柳來駿·韓容悳·宋顯洙·尹顯岐·李時夏,以上竝單付。
傳于金愼根曰,右承旨·右副承旨竝許遞,前望入之。
承旨前望入之,李根友·李玄緖落點。
徐有薰啓曰,明日傳香,禮房承旨當爲齋宿,新除授左承旨李根友,所當牌招,而拘於廳規,不得請牌,何以爲之?敢稟。傳曰,牌招。
傳于朴來萬曰,殿講居不禁推人,竝分揀。
傳于徐有薰曰,吏曹判書有闕之代,政官牌招開政。
傳于徐有薰曰,洪州牧使,勿拘常格,各別擇差。
徐有薰,以吏曹言啓曰,今此正朝祭祭官,當爲磨鍊,而除老病公頉,實無推移排比之路,依近例刑官司饔院官員及年六十以上人,通融塡差以入,而其中時無職名人員,令該曹口傳付軍職,何如?傳曰,允。
有政。吏批,判書未差,參判閔致成在外未肅拜,參議金在田進,左副承旨徐有薰進。啓曰,判書未差,參判閔致成在外未肅拜,小臣獨政未安,何以爲之?敢稟。傳曰,只出緊任。以李寅奭爲爲司諫,安孝述爲兵曹參議,徐灝淳爲洪州牧使,李熙殷爲德山郡守。開城留守單趙秉駿。
兵批,判書李若愚病,參判金景善入直進,參議安孝述在外未肅拜,參知睦用錫病,同副承旨朴來萬進。赴戰嶺別將單石敏玉,中嶺別將單洪映昇,副護軍單趙得林·趙秉恒,司直單李殷相,兼管理使單趙秉駿。
徐有薰,以弘文館言啓曰,新除授校理趙熙哲,時在水原地,經筵入番事緊,請斯速乘馹上來事,下諭。傳曰,許遞。
又以禮曹言啓曰,來正月初一日,大王大妃殿寶齡六旬,王大妃殿寶齡望五,稱慶親上致詞箋文表裏儀註及大王大妃殿·王大妃殿·中宮殿百官陳賀儀註,直爲書入各殿之意,敢啓。傳曰,知道。
又以禮曹言啓曰,卽接楊州幼學金禮鉉所志,則以爲,族姪濟應,嫡妾俱無子,以其同姓八寸兄濟昇第二子龍植,欲爲繼後,兩家諸族,相議完定,而濟應夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金禮鉉所訴旣如此,依定式金濟昇第二子龍植,立爲金濟應之後,何如?傳曰,允。
金愼根,以兵曹言啓曰,來正月初一日,大駕詣宗廟展謁時,隨駕營門,當爲磨鍊矣,禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,摠營馬軍一哨,訓局馬軍三哨,步軍六哨,摠衛大將都領爲先後廂,禁軍三番隨駕,留營留陣,置之。
又以司僕寺一二提調意啓曰,來初一日,太廟展謁動駕,與各宮房正朝祭相値,在前如此之時,祭去馬匹,自各宮房有貰用之例,今亦依已例擧行之意,分付,何如?傳曰,允。
又以訓鍊都監言啓曰,謹依下敎,禁門咫尺縛打掖隷之首犯田英性·車聖業·崔道鶴等,竝嚴棍三十度後,遠地充軍次,移送秋曹,掖隷李漢民·李順龍等,竝嚴棍二十度,放送之意,敢啓。傳曰,知道。
又以刑曹言啓曰,毆打別監之院隷等本曹査實草記,傳曰,以院隷掖隷鬪鬨事,前後處分,何等申嚴,而曾未幾何,復踵前習,禁門咫尺,肆行縛打,大關紀綱,寧不寒心?首犯之院隷田英性·車性業·崔道鶴等,竝出付訓局,嚴掍三十度後,移送秋曹,嚴刑一次,遠地充軍,李鍾浩等三漢,自卿曹分輕重懲勵放送,以掖隷言之,藉曰被打,苟無所失,鬧從何生,不有飭敎,全無謹畏,其在宮府一體之義,不可不嚴處。李漢民·李順龍等,令訓將嚴棍二十度放送,安萬基等四漢,亦令卿曹量宜勘放,因此而又有提飭者,聚黨毆人,自有法禁,而白晝鬪鬨,視若平常,不之糾察,此果禁暴止亂之法乎?此後無論院隷·掖隷,如有聚徒相鬨之事,當施加倍之律,不卽覺察禁斷之官員,亦當嚴勘,以此分付於政院掖庭署·法司捕廳可也事,命下,而院隷田英性等,自訓局嚴棍後,移送臣曹矣,田英性·車聖業·崔道鶴,各嚴刑一次,英性,平安道龜城府,聖業,慶尙道固城縣,道鶴,全羅道光陽縣,遠地充軍,定配所,竝卽押送,李鍾浩·閔英煥·朴啓勳等,參以招供,別無輕重之分,各嚴刑一次懲礪放送,掖隷安萬基·朴完成·朴泰鎭·成載爀等,苟能謹畏,寧至鬪鬨?各決杖三十度放送之意,敢啓。傳曰,知道。
大司諫李孝淳,執義申佐模,掌令洪翼燮·林翊曾,持平李裕膺·金得秀,獻納趙在應,副校理兪致崇,正言宋廷和·李晩德,修撰金世均等啓曰,請書九,亟施追奪官爵之典。措辭見上答三司曰,不允。
大司諫李孝淳,執義申佐模,掌令洪翼燮·林翊曾,持平李裕膺·金得秀,獻納趙在應,正言宋廷和·李晩德等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十二字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府拿鞫得情,夬正典刑。措辭見上請金甲島安置罪人李承憲,亟令王府具法拿鞫,期於得情,明正典刑焉。措辭見上請巨濟府加棘圍籬安置罪人秉鉉,亟令王府設鞫得情,夬正典刑焉。措辭見上請荏子島圍籬安置罪人李穆淵,亟令王府設鞫得情,夬正典刑焉。措辭見上答兩司曰,不允。趙秉鉉·李穆淵事,已有前批,不允。
執義申佐模,掌令洪翼燮·林翊曾,持平李裕膺·金得秀等啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請島配罪人睦台錫,亟令王府設鞫嚴問,夬正典刑。措辭見上請旌義縣爲奴罪人閔達鏞,更令王府拿鞫得情,快正邦憲,閔述鏞,亦令該曹捉致嚴問,照律勘斷。措辭見上答府曰,不允。
大司諫李孝淳,獻納趙在應,正言宋廷和·李晩德等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,快正典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
新除授司諫李殷相,時在廣州地,請斯速乘馹上來事,下諭事,許遞。
義禁府啓目,長水前縣監鄭胄錫原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,鍾城前府使鄭誠一原情云云。問目內辭緣,泛稱遲晩,所當是白乎矣,曾經侍從,勿爲請刑,載在大典通編,議處,何如?判付啓依允。
吏曹判書金東健疏曰,伏以臣,頃控微懇,恩批鄭重,諭以臨政,許以調理,臣於病思無省之中,且惶且感,日事刀圭,專意將攝,庶冀其一分可强仰塞聖旨矣,其奈病根已痼,有退而無進,較諸向時,反復幾層落下。種種危惡之狀,有不敢一一煩陳,而最是痰爲主祟,神識迷錯,虛不受補,氣力澌脫,尋常之事,前忘而後失,方寸之間,欲起而旋仆,廢寢却食,伏枕昏囈,甚或全無分曉,如在夢中,卽此見狀,決無以時日間可期恒人之事矣。京察,有國之大政,而緣臣病頓,抛却一邊,限內磨勘,已矣無論,許多狼狽,不言可知,非但賤分之萬萬悚悶,其於國體,何,其於事面,何?臣亦粗具彝性,苟可有自力之望,而復爲臨急言私之計,則是欺天也,孤恩也。臣雖沈淹垂死,焉敢爲此?顧其情則實由於奈何不得者耳,若以荐瀆爲懼,不思早卽變通,則臣罪到此,尤何可贖?玆敢申暴實狀,疾聲呼籲。伏乞聖慈,俯垂矜憐,亟賜斥退,以幸公私,不勝至祝。臣無任云云。答曰,省疏具悉。實病旣如此,所請依施。
上在昌德宮。停常參·經筵。
金愼根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,明日召對,取稟。傳曰,停。
又啓曰,假注書玄弼濟,身病猝重,勢難察任,今姑改差,何如?傳曰,允。
玄弼濟改差,代以權永秀爲假注書。
以忠淸監司金洙根狀啓,丹陽郡民家失火事,傳于朴來萬曰,聞甚矜惻,元恤典外,別加顧助,結構奠接之方,廟堂措辭分付。
司諫李寅奭啓曰,臣言議風裁,本不合於淸朝耳目之任,而薇垣除旨,忽下於千萬夢想之外,臣感恩牀義,雖不得不張皇出肅,粗伸叩謝之忱。而第臣與圍籬罪人李穆淵,爲九寸親,而方在合啓中,揆以法例,自在應避,區區私義,有不可冒參者,以此情踪,何敢一刻晏然於臺次乎?請命遞斥臣職。答曰,依啓。
以徐憙淳爲吏曹判書。
傳于徐有薰曰,都政,歲前磨勘。
李根友,以弘文館言啓曰,應敎,校理一員未差,校理李濟達差祭,上番闕直,事甚未安。副應敎兪鎭五,副校理沈宜冕·兪致崇,竝卽牌招,以爲推移入直之地,何如?傳曰,允。
又以宗簿寺提調意啓曰,卽伏見江華留守林翰鎭狀啓,則鼎足山城璿源閣北邊柱木二箇腐傷,椽木在在杇傷,北一間,亦爲全體傾頹,實爲悚悶云。莫重璿閣,若是毁傷,則趁卽修改,事體當然,而見今冬節,有難始役,待明春發遣郞廳,奉審修改,何如?傳曰,允。
朴來萬,以漢城府言啓曰,朝官年八十應資老人別單,今方修正以入,而前五衛將吳命毅,今年爲八十三,而前已遺漏於別單矣。詳考年歲,依已例追入別單之意,敢啓。傳曰,知道。
李根友,以禮曹言啓曰,來正月初一日,行翼陵正朝節享時,本陵兩官,當爲備員,而令有闕未差,無以擧行。令有闕之代,令該曹,以在京無故人,口傳差出,以爲備員將事之地,何如?傳曰,允。
又以奉常寺都提調·提調意啓曰,各陵園墓正朝祭享所用藥果煎造後,進上看品藥果二十立,依定式封進之意,敢啓。傳曰,知道。
又以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成鄭,典籍徐堂輔,俱爲呈旬,直講金昌秀差祭,時無入直之員,以他郞官,姑爲代直,何如?傳曰,允。
李玄緖,以義禁府言啓曰,來正月初一日,宗廟擧動時,本府都事,以各差備,當爲全數進參,而都事趙錫麟·李祖欽,俱以奉命在外,無以備員。令該曹竝口傳相換,以爲分排擧行之地,何如?傳曰,允。
吏曹口傳政事,禁府都事李祖欽,監察李憲堯相換,禁府都事趙錫麟,內資奉事鄭基大相換。
兵曹口傳政事,副護軍林肯洙·姜·南性敎,副司果全國憲·金應夏·柳興奎·蔡元默·兪錫煥,以上竝單付。
李玄緖,以義禁府言啓曰,時囚罪人金用鼎·羅時鏞·鮮于澲·韓敬源等,竝分揀事,承傳啓下矣。金用鼎·羅時鏞·鮮于澲·韓敬源等,竝放送之意,敢啓。傳曰,知道。
義禁府啓目粘連,向前鄭誠一亦,還穀法意,何等嚴重,所犯諸條,罔非偸弄,而稱以公下而肆然消融,或以預貸而自致欠逋是白兺除良,且況都執帖字,勒買民物,高價執錢,盡屬官廩,自歸不法,難免重勘,以此照律,何如?判付啓依允。又啓目粘連,向前鄭胄錫亦,差任則惟賂是捧,決訟則非貨不成兺除良,外他隨事而招謗,尤是見利而無殫,以此照律,何如?判付啓依允。
大司諫李孝淳,執義申佐模,掌令洪翼燮·林翊曾,持平李裕膺·金得秀,獻納趙在應,正言宋廷和·李晩德,副修撰柳進翰等啓曰,請書九,亟施追奪官爵之典。措辭見上答三司曰,不允。
大司諫李孝淳,執義申佐模,掌令洪翼燮·林翊曾,持平李裕膺·金得秀,獻納趙在應,正言宋廷和·李晩德等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典〈刑〉。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府,拿鞫得情,夬正典刑。措辭見上請金甲島安置罪人李承憲,亟命王府,具法拿鞫,期於得情,明正典刑焉。措辭見上請巨濟府加棘圍籬島置罪人秉鉉,亟令王府,設鞫得情,夬正典刑焉。措辭見上請荏子島圍籬安置罪人李穆淵,亟令王府,設鞫得情,夬正典刑焉。措辭見上答兩司曰,不允。趙秉鉉·李穆淵事,已有前批,不允。
執義申佐模,掌令洪翼燮·林翊曾,持平李裕膺·金得秀等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,夬正邦憲,閔述鏞,亦令該曹,捉致嚴問,照律勘斷。措辭見上答府曰,不允。
大司諫李孝淳,獻納趙在應,正言宋廷和·李晩德等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
開城留守趙秉駿疏曰,伏以,慈齡竝邵於兩殿,賀儀將擧於三元,邦籙彌鞏,宸孝益光,臣民慶忭,曷有其極?仍伏念臣以蒙騃之年,而忝卿月之位,以拙訥之材,而陪廟堂之班,驟進躐取,近古所罕。雖雨露之若偏,惟上所命,情蹤之爲期,不敢自有,而臣亦粗具彝性,略知義分,慙愧先於感祝,憂懼多於榮耀,每一循省,自不覺駭汗之浹背也。廼者松京居留之命,又何誤恩之至於此也?是地也,按勝國之餘,處三輔之重,責在保釐,任係關防,而灣賈燕貨,綰轂其口,一國財貨之所雜聚也。是以爲治之難,有倍於他,從前薦剡,必擇其人,臣果其人乎哉?臣於踐履閱歷,才諝聞望,無一可論,卽亦天鑑之所畢燭,以此擬此,非臣夢想之所敢到也。且臣本生祖父臣鎭寬,曾任是職,遺愛在民,至于今畫像祀之,而臣旣不肖,無能爲役,則其究也召伯之棠,趾美姑捨,梁公之祠,貽辱必多,此實臣決不敢膺也。臣竊聞此土之俗,惟以貿遷爲生,利殖優於什一,積貯多至萬億,雖不可以本業言,而亦不失貨殖之資也。挽近以來,家家種蔘,遂成風習,欲罷不能,而彼地交易之數,歲不下百餘萬矣。人多言以此易産,規彼厚利,實國人之幸也云,而其有識之綸則皆曰,其云厚利者,皆民生不中用之物,而使敦朴日散,侈靡日盛者,未必不由於蔘貨也。況其蔘採日多,蔘直日賤,奸僞滋興,敗破相尋,雖限之以定額,懸之以嚴禁,利之所在,暋不畏死,潛造冒出,勢不可遏。姑以近日被捉之見於關牒者言之,若是其夥然,其未及現露者,又當如何?措束防遏之際,奉朝令而禁民非者,非明無以察也,非嚴無以戢也,臣可以與議於此否乎?臣於是,左右思量,食息靡安,公私狼狽,可坐而待,玆敢畢瀝肝肺,仰瀆崇嚴。伏願聖明,俯察衷懇,特遞臣新授職名,以重公器,以安賤分,千萬幸甚。臣無任云云。答曰,省疏具悉,卿其勿辭察任。
上在昌德宮。停常參·經筵。
藥房都提調鄭元容,提調趙斗淳,副提調金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
李根友啓曰,明日召對,取稟。傳曰,停。
傳于徐有薰曰,都政明日爲之。
傳于徐有薰曰,臺諫有闕之代,政官牌招開政。
傳于李根友曰,都承旨許遞,前望入之。
承旨前望入之,尹致秀落點。
李根友啓曰,卽者掌苑署官員來言,明日各殿物膳進上時,提調當爲看品封進,而提調金熙華有身病,不得進參云。卽爲牌招,何如?傳曰,允。
傳于李根友曰,玉堂有闕之代,前望入之。
玉堂前望入之,應敎金世均添書落點,校理李敎英落點。
金愼根,以兵曹言啓曰,再明日宗廟展謁時,本曹堂上,全數進參,而參議安孝述在外未肅拜,無以備員。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,許遞,前望入之。
兵曹參議前望入之,徐相敎落點。
有政。吏批,行判書徐憙淳進,參判閔致成在外,參議金在田牌招不進,左承旨李根友進。以權馦爲司諫,金鼎集爲掌樂提調,趙忠植爲春川府使,徐得淳爲三陟府使,權學善爲開寧縣監。
兵批,判書李若愚病,參判金景善,參議徐相敎未肅拜,參知睦用錫入直進,同副承旨朴來萬進。護軍金鼎集,副護軍安孝述,副司直李寅奭·趙熙哲,以上竝單付。
以吏曹參議金在田牌不進罷職傳旨,傳于朴來萬曰,只推。
以副應敎兪鎭五,副校理兪致崇牌不進罷職傳旨,傳于朴來萬曰,只推。
吏曹口傳政事,以吳兢鎭爲翼陵令。
兵曹口傳政事,副司果單李容翼。
大司諫李孝淳,掌令林翊曾,獻納趙在應,副校理沈宜冕,修撰金世均啓曰,請書九,亟施追奪官爵之典。措辭見上答三司曰,不允。
大司諫李孝淳,掌令林翊曾,獻納趙在應等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安〈置〉罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府,拿鞫得情,夬正典刑。措辭見上請金甲島安置罪人李承憲,亟命王府,具法拿鞫,期於得情,明正典刑焉。措辭見上請巨濟府加棘圍籬島置罪人秉鉉,亟令王府,設鞫得情,夬正典刑焉。措辭見上請荏子島圍籬安置罪人李穆淵,亟令王府,設鞫得情,夬正典刑焉。措辭見上答兩司曰,不允。趙秉鉉·李穆淵事,已有前批,不允。
掌令林翊曾啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
大司諫李孝淳,獻納趙在應等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
徐有薰,以吏曹言啓曰,奉常寺正鄭鎏,成均館典籍徐堂輔,俱以身病,呈狀乞遞,改差,何如?傳曰,允。
兵曹口傳政事,副司果單徐堂輔。
徐有薰,以吏曹言啓曰,守慶州府尹朴鎬壽戶奴呈狀內,矣上典老母素患痰癖之症,當此換節之時,一倍添劇,時月之內,萬無離側遠赴之望,卽速入啓遞改云。其親病旣如是,則有難强令遠赴,改差,何如?傳曰,允。
又以吏曹言啓曰,各道文蔭官履歷成冊中,多有錯誤,奏御文字,何等敬謹,而有此不審,誠甚未安。事當還下送,使之改修整以入,而到今日字已迫,不可遲待,故不得不捧入,而各該道臣,不可無警。黃海監司南獻敎,江原監司朴宗吉,平安監司趙鶴年,咸鏡監司李嘉愚,竝推考,何如?傳曰,允。
李根友,以禮曹言啓曰,慶尙道觀察使封進來正月令宗廟薦新早藿,今三十日薦進,而景慕宮薦新早藿,則江原道例爲封進矣。本道所封,未及上來,莫重薦獻,不可後時,依前例以宗廟薦新,加封早藿,同日一體薦進,何如?傳曰,允。
金愼根,以兵曹言啓曰,來戊申年各處頒給信漢符別單及文宰二品以上·武臣蔭官·曾經摠管人員章標頒給別單,修整以入之意,敢啓。傳曰,知道。
又以訓鍊都監言啓曰,今十二月二十九日三十日年終放砲時次知將官將校姓名及兼別破陣等容貌年歲器械數爻,竝別單書入之意,敢啓。傳曰,知道。
義禁府照目粘連,長水前縣監鄭胄錫矣本府議啓內,差任則惟賂是捧,決訟則非貨不成兺除良,外他隨事而招謗,尤是見利而無憚。以此照律,罪杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。又照目粘連,鍾城前府使鄭誠一矣本府議啓內,還穀法意,何等嚴重,所犯諸條,罔非偸弄,而稱以公下,而肆然消融,或以預貸,而自致欠逋是白兺除良,且況都執帖字,勒買民物,高價執錢,盡屬官廩,自歸不法,難免重勘。以此照律,罪杖一百收贖,告身盡行追奪,流三千里定配,私罪。奉敎依允。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·朝廷二品以上·六曹堂上,除夕單子問安。答曰,知道。
李玄緖啓曰,大司憲洪學淵未肅拜,執義申佐模,掌令洪翼燮,持平李裕膺·金得秀差祭,掌令林翊曾呈辭,監察茶時之意,敢啓。傳曰,知道。
金愼根啓曰,備邊司郞廳來言,今日賓廳日次,而除夕問安相値,不得來會云矣。敢啓。傳曰,知道。
李根友啓曰,明日正朝望闕禮,依例爲之之意,敢啓。傳曰,知道。
又啓曰,明日大駕詣宗廟入齋室後,大王大妃殿·王大妃殿問安,何承〈旨〉進去乎?敢稟。傳曰,右副承旨進去。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以弘文館言啓曰,上番應敎臣金世均,以宗廟春享大祭祭官,今日議政府肄儀時,晝仕出去之意,敢啓。傳曰,知道。
又以內醫院都提調·提調意啓曰,正朝進上倭柑子六百箇,前期分付倭譯,使之封進,自是定例,而卽者倭學掌務官來言,所貿之柑子,未滿元數,以四百箇先納云。期限已迫,雖不得不先爲封入,而莫重進上,有此欠數之境者,事體所在,不可仍置。當該掌務官,令攸司科治,未納二百箇,使之斯速封進,何如?傳曰,允。
傳于徐有薰曰,每都政,守令初仕擇差之敎,視若例飭,未見實效,良用慨然,今番則各別對揚事,分付兩銓。
傳于徐有薰曰,皇朝人·忠臣·淸白吏子孫,西北·松都人落仕最久人,各別收用事,分付兩銓。
傳于徐有薰曰,雖非親政,注書·尙瑞院官員,依例陞六。
傳于徐有薰曰,臺諫·玉堂竝許遞,今日政差出。
李根友啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
傳于李根友曰,禮房承旨,馳詣社稷·宗廟·永寧殿·永禧殿·徽定殿·景慕宮,奉審摘奸,仍詣受香諸處,奉審摘奸以來。
傳于金愼根曰,明日出宮內門路,以協陽門爲之。
李根友啓曰,掌苑提調金熙華牌不進推考傳旨,今方捧入,而物膳進上,當爲看品,如是違牌,事甚未安。更爲牌招,何如?傳曰,允。
又啓曰,掌苑署提調金熙華牌不進推考傳旨,今方捧入,而各殿物膳進上時,當爲封進,如是違牌,事甚未安。更爲牌招,何如?傳曰,允。
又啓曰,卽者社稷署官員來言,陳賀告由祭,神位出安奉還時,提調一員,當爲進參,而都提調權敦仁有身病,提調李若愚,以兵曹判書都政進,無進參之員云。何以爲之?敢稟。傳曰,提調許遞,今日政差出。
傳于徐有薰曰,在外吏曹參判許遞,今日政差出。
傳于朴來萬曰,貢巿堂上,率貢巿人,明日還宮時,宗廟洞口待令。
金愼根,以備邊司言啓曰,龜城府使李容純,今已箇滿矣。該邑自再昨年水災以後,若經浩劫,不成爲邑,朝家顧恤,固亦特優,而該倅殫心撫字,措處得宜,數年之間,流離之還集,蕩覆之賴安,可謂稍成邑樣。今當瓜遞,非但民情之惜去,未成完局之前,若又付之生手,則難保其無九仞一簣之歎。龜城府使李容純,限一瓜特爲仍任,俾責終始成效,何如?傳曰,允。
又以備邊司言啓曰,陽智縣監今政當差代矣。該邑以至殘積敗之局,弊至難醫,邑不成樣,從前擇差,非不屢矣,而又患數遞,蘇完無期,民邑事勢,實難付之生手。分付銓曹,勿拘常格,另擇差送,俾責成效,何如?傳曰,允。
徐有薰,以吏批言啓曰,今日政廳,考見諸道褒貶啓本,則長興府使柳德魯,以斥猾恤隱,柔亦何傷爲目,泰安郡守宋觀和,以謗豈其然爲目,杆城郡守趙啓恒,以病不爲瘝,事將就緖爲目,熙川郡守李熙明,以益勉察飭爲目,燕岐縣監李寅鳳,以勗哉剛果爲目,泗川縣監沈正樂,以節嗜斯可爲目,則俱宜置下考,而置諸中考,殊無嚴明殿最之意。五道道臣,竝推考警責,長興府使柳德魯,泰安郡守宋觀和,杆城郡守趙啓恒,熙川郡守李熙明,燕岐縣監李寅鳳,泗川縣監沈正樂竝罷黜,何如?傳曰,允。
都政。吏批,行判書徐憙淳進,參判未差,參議金在田進,左副承旨徐有薰進。啓曰,今都目大政,各岐仕滿應遷者,相避及未準朔監察·禁府都事,戶曹·刑曹·工曹·漢城府郞官,平巿署官員·五部令,各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。
又啓曰,宣川府使,今當差出,而本府以防禦重地,不可不擇差,同道及他道守令竝擬,何如?傳曰,允。
又啓曰,穩城府使,今當差出,而本府以邊上重地,不可不擇差,他道守令竝擬,何如?傳曰,允。
又啓曰,廣州府判官,今當差出,而本州以營下劇邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。
又啓曰,臺諫·玉堂,今當差出,而擬望之人乏少,外任竝擬,何如?傳曰,允。
又啓曰,大司成今當差出,而擬望之人乏少,外任竝擬,何如?傳曰,允。
徐有薰,以吏批言啓曰,成均館司藝田栽五,受由後過限不上來,改差,何如?傳曰,允。以朴承奎爲掌苑別提,尹章善爲活人別提,鄭夔弼·朴宗天爲引儀,金胤鉉爲儀賓都事。典籍二單金大鉉·鮮于澲。金炳敍爲內資直長,李稷鉉爲司宰直長,金奭均爲禧陵直長,金近喜爲天安郡守,李溭爲燕岐縣監,李承裕爲義盈奉事,尹星逵爲掌苑奉事,康履勳爲繕工奉事,李秉羲爲典設別提,林善鎭爲造紙別提,洪邁容爲司饔直長,鄭基大爲靖陵直長,金序敎爲陽智縣監,李鍾祥爲龍宮縣監,安忱爲召村察訪,尹夔一·兪景煥爲禁府都事,朴興壽爲尙衣別提,金箕晢爲長興府使,朴宗塾爲龍潭縣令,韓用翰爲尙瑞直長,趙秉正爲漢城判官,金遠浩爲南海縣令,李璜周爲延日縣監,李基祖爲泗川縣監,韓用翰爲司圃別提,洪翊周爲敦寧判官,李啓榮爲永川郡守,李建榮爲懷仁縣監,許㥌爲鎭岑縣監,趙埴爲尙瑞副直長,林鎭璜爲掌樂主簿,李爲掌苑別提,李象集爲刑曹正郞,李啓重爲軍器判官,洪祐命·金炳雲爲典籍,尹致秀·曺錫雨爲同經筵,朱鎭珪爲純陵奉事。兼春秋單洪大奎。趙埴爲尙瑞直長,李爲工曹佐郞,林鎭璜爲漢城主簿,南履輪·金斗欽爲典籍,金佑鉉爲尙瑞副直長,尹泰亨爲典牲副奉事,洪秉壽·權永秀爲典籍,徐逈淳爲廣州判官,李鍾九爲濟用副奉事,鄭夔弼爲監察,洪配厚爲古阜郡守,鄭雲斗爲熙川郡守,成瀚爲態川縣監,金炳雲·洪秉壽爲正言,韓用翰爲刑曹佐郞,李亮熙爲工曹佐郞,金世均爲奉常正,趙述永爲宣川府使,具載善爲穩城府使,蔡學永爲昌原府使,申命淳爲長淵縣監,金儞根爲長連縣監,李敏庠爲德原府使,李冕植爲雲山郡守,呂重燮爲盈德縣令,金善慶爲蔚珍縣令,金貞根爲扶餘縣監,以金鼎集爲吏曹參判,權馦爲執義,金圭瑞爲司諫,趙熙哲爲獻納,李·尹行謨爲副校理,李恒翼爲戶曹佐郞,林善鎭爲掌樂主簿,申應朝爲楊口縣監,邊相垈爲松羅察訪,許石老爲安奇察訪,李秉漢爲掌苑別提,趙然牧爲引儀,宋端和爲杆城郡守,康履昊爲旌義縣監,金益洪爲靑丹察訪,徐箕淳爲社稷提調,李㘾爲大司成,李晉在爲監役,李敏衡爲司藝,柳光睦爲典籍,徐徹淳爲司圃別提,金明浩爲造紙別提,尹章善爲監察,權溭爲慶州府尹,沈敬澤爲龍岡縣令,閔致成爲大司憲,尹敎成爲大司諫,金炳冀爲應敎,尹致英爲副應敎,洪翼燮爲校理,韓啓心·趙禮根爲掌令,洪淳穆爲校理,兪致崇·宋廷和爲修撰。兼直閣單尹致英,兼養賢主簿單柳光睦。朴興壽爲禁府都事,李奎英爲社稷令,尹行福爲順天府使,沈煥永爲龍川府使,吳鼎周爲利原縣監,洪敬謨爲判敦寧,金秉燮爲禮曹佐郞,任勉常爲禁府都事,洪祥獜爲活人別提,盧徑河爲尙衣別提,卓碩行爲典籍,韓鎭序爲惠陵令,鄭海尙爲宗廟令,金炳地爲掌樂主簿,丁昌夾爲肇慶廟令,鄭止善·卓景秀爲持平,兪錫煥·趙在應爲副修撰,鄭漢然爲庇仁縣監,李秉五爲徽定殿令,崔致權爲兵曹佐郞,吳致健爲贊儀,姜漢喆爲司饔主簿,李基爲典籍,鄭善敎爲思陵令,洪良厚爲懿陵令,南芝耇爲徽慶園令,申泰運爲遂安郡守,楊廷彬爲泰安縣監,申直模爲吏曹佐郞,李忠翼爲司饔圭簿,林倜爲金泉察訪,李鎕爲假監役,金仲集爲童蒙敎官,金炳箕爲永禧殿參奉,韓永錫爲齊陵參奉,金箕燾爲莊陵參奉,洪薰謨爲思陵參奉,金秉淵爲寧陵參奉,姜蘭馨爲綏陵參奉,韓珏淵爲和陵參奉,朴泰鎭爲順康園守奉官。
兵批,判書李若愚進,參判金景善病,參議徐相敎進,參知睦用錫差祭,右承旨金愼根進。啓曰,今日都目政事時,本曹堂上,不可不備,而參判金景善肄儀進,參知睦用錫差祭,無以備員,參判金景善,待行禮,令政院牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令及虞候竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
金愼根,以兵批言啓曰,宣傳官李亨夏,羽林衛將韓貞植,俱以病難供職,呈狀乞遞,竝改差,何如?傳曰,允。以李啓朝爲同知,洪永錫·徐華淳·洪憲範爲五衛將,李敏樹爲宣傳官。訓鍊判官禹昌臣·吳允植,主簿異海謙·朴慶禧·朴重旻·崔文玉,以上加設,依定式減下。訓鍊主簿單白尙煥,同知單車聖根,僉知三單金夏淵·金魯學·安愼良。以異海謙·異元善爲訓鍊判官加設,劉璟源·朴東一·金鏞奕爲訓鍊主簿加設,李種華爲慶州營將,許熠爲尙州營將,尹致逈爲晉州營將,鄭斗源爲公州營將,任商準爲京畿中軍,崔天岳爲忠翊將,金祐得爲忠壯將,尹喜默爲都摠經歷,李晩謙爲部將,李志益爲黃海兵虞候,金善命爲釜山僉使,吳宅善爲忠淸中軍,金淑鉉爲黃海中軍,洪羲祿爲統虞候,陳遂良爲潼關僉使,梁柱石爲武兼,蔡一誠爲善積僉使,辛應模爲龍媒僉使,吳致鳳爲昌洲僉使,崔永旭爲會寧浦萬戶,蔡東鍵爲宣傳官,李溟游爲羽林將,朴一華·宋益烈爲五衛將,金鳳翼爲訓鍊主簿加設,申命源爲廣州中軍,朴有鵬爲慶尙中軍,池若淵爲北虞候,玄錫爲加德僉使,金芋根爲全羅左水虞候。慶州營將李鍾華,尙州營將許熠,晉州營將尹致逈,公州營將鄭斗源,京畿中軍任商準,以上今加折衝,加資事承傳。金炳雲·徐堂輔爲文兼,全寬喆爲臨淄僉使,金大鉉爲乶下僉使,具弘碩爲鉢浦僉使。僉知單李亨夏。韓升烈爲忠淸兵虞候,金老哲爲所斤僉使,趙祥獜爲馬梁僉使,洪錫仁爲多慶浦萬戶,張鳳翰爲慈母別將,金善慶爲宣傳官,吳晉泳爲都摠都事,千道亨爲德積僉使,異海謙爲注文僉使,韓喆周爲架山別將。護軍洪學淵·閔致成,副護軍李孝淳·朴鎬壽·李東植,副司直申佐模·權馦·金世均·兪鎭五·林翊曾·洪翼爕·金得秀·李裕膺·李濟達·李敎英·沈宜冕·兪致崇,以上竝單付。金基銑爲草芝僉使,鄭蓍鏞爲恃寨僉使,劉龍澤爲月串僉使,金柱秀爲薪智島萬戶,車連淸爲德津萬戶。副護軍徐相益·朴弘鎭·羅鵬南,竝單付。劉顯澤爲幕嶺萬戶,張翼周爲玉江萬戶,李光赫爲永達萬戶,朴東蕃爲笠巖別將,邢範臣爲新門別將。副司直趙在應,副司果宋廷和·李晩德·鄭翊朝·李·柳進翰,以上竝單付。
金愼根,以兵批言啓曰,五衛將徐華淳前任慶尙監營中軍,洪憲範前任忠淸監營中軍,俱在任所,上來間該廳番次苟艱云。洪永錫,忠壯衛將金祐得,忠翊衛將崔天岳,俱以病難供職,呈狀乞遞,竝改差,何如?傳曰,允。以柳穎皦·邊稙爲五衛將,車益憲爲忠翊將,李齊寅爲忠壯將,李鶴周爲訓鍊正。僉知三單洪永錫·崔天岳·金祐得,副護軍李根永·李鍾華·許熠·尹致逈·鄭斗源竝單付。許燉·崔達洙爲五衛將,張維煥爲忠壯將,李胄遠爲宣傳官,元世熺爲備邊郞。僉知二單朴一華·宋益烈,副護軍李行潤·崔達洙竝單付。尹喜默爲宣傳官,金鋼爲備邊郞,李敏德爲都摠經歷,鄭喜容爲訓鍊僉正,李肯憲爲全羅右水虞候,權聖根爲都摠經歷,具洛喜爲訓鍊僉正,金顯世爲都摠都事,李敏樹爲都摠都事。僉知三單柳穎皦·邊稙·車益憲。以李濟萬·尹行敬爲都摠都事,權秉禹爲訓鍊主簿,金遠喜爲武兼。僉知三單崔達洙·許燉·李齊寅,副司果單金炳雲。以徐相奭爲宣傳官,梁柱石爲訓鍊主簿,趙達亨爲武兼。
金愼根,以兵批言啓曰,五衛將許燉·柳穎皦·邊稙,忠壯衛將李齊寅,俱以除授在外,上來無期云,竝改差,何如?傳曰,允。以郭弘績·許雲老·王德修爲五衛將,朴大榮爲忠壯將,韓禹敎爲訓鍊主簿,鄭頤源爲武兼,李熙鎔爲禁衛把摠,鄭友永爲宣傳官,柳冀駿爲訓鍊主簿,申命羲爲武兼。僉知單郭弘績。以白樂贊爲武兼,尹善應爲部將,權尙根·李熙稷·白樂薰爲宣傳官,尹養浩爲武兼,張益祥·權憲文·柳之星·李來復·金鶴哲爲部將,盧泰鍵·朱大瑢·尹皓爲守門將,鄭塾爲南道參軍。武兼單朴鎔,依定式陞資。權管秩,甲巖崔致禮,吾村姜民鎬,楸仇非康鵬錫,小吉號里胡錫文,梁永萬洞尹道弘,雙靑姜希尙,竝單付。副司果張昌煥·李泰熙·元厚豊·成肯鎭·金尙質·金育尹·孫光奎·玄啓淳·鄭寅奎·金廷根·金石行,竝單付。
金愼根,以兵曹言啓曰,本曹二軍色正郞金炳冀,移拜應敎矣。本色專管經費,數遞可悶,今姑仍任,何如?傳曰,允。
正言金炳雲啓曰,臣才識淺短,言議巽軟,本不合於淸朝耳目之任,而千萬不自意,忽伏奉薇垣除旨於持被禁直之中。臣感恩牀義,雖不得不冒沒出肅,粗伸叩謝之忱,而第臣於合啓句語中,有區區私義之不可隨衆聯參。在前如臣所處者,據實引避,輒蒙體諒。今臣處義,宜無異同,以此情踪,何敢晏然於臺次?請命遞斥臣職。答曰,依啓。
傳于徐有薰曰,守令·邊將初仕人,皆令再明日待令。
李根友啓曰,卽者社稷署官員來言,今日陳賀告祭,神位出安奉還時,提調一員,當爲進參,而都提調權敦仁,提調徐箕淳,俱有身病,不得進參云。提調卽爲牌招,何如?傳曰,提調許遞,前望單子入之。
社稷提調前望單子入之,金興根落點。
李根友,以成均館同知館事意啓曰,每於歲末,圓點準點儒生,別單書入事,曾有定式矣。依定式準圓點儒生,別單書入之意,敢啓。傳曰,知道。
金愼根,以兵曹言啓曰,今十二月三十日夜子初二刻五分立春正月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
李玄緖,以義禁府言啓曰,時囚罪人鄭誠一杖一百流三千里照律公事判付內,依允事,命下矣。鄭誠一,杖一百收贖,告身盡行追奪,慶尙道咸陽郡,流三千里定配,而今番罪目,添書前罪目,依例發遣府書吏,押送于新定配所,何如?傳曰,允。
又以義禁府言啓曰,時囚罪人鄭胄錫杖一百流三千里照律公事判付內,依允。功減一等事,命下矣。鄭胄錫功減一等,杖一百徒三年,今當定配所以入,而卽接其戶奴呈狀,則其上典母年八十一,無兄弟獨身,依法典收贖爲辭矣。取考律文,則大明律存留養親條,有曰凡父母老疾應侍,家無以次成丁者,若犯徒流,止杖一百,餘罪收贖。鄭胄錫杖一百,徒三年定配,以其母年八十一,無兄弟獨身,依律文收贖,只告身盡行追奪,放送,何如?傳曰,允。
