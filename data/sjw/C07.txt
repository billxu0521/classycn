上在昌德宮。停常〈參〉·經〈筵〉。□□□□內資奉事□□郁。
四殿,政院·玉堂·二品以上·六曹·大司諫歲謁問安。答曰,知道。
政院啓曰,福昌君推考事,命下矣,臺諫,方以罷職論啓,推考傳旨不得捧入之意,敢啓。傳曰,知道。
以黃海監司□狀,傳曰,勿辭,調理察職事,下諭。
兵曹啓曰,江界府使柳坦然擬望□黃海兵使□於受點,今聞柳坦然,以□□□使時還上未捧之事,方在越等之中,而黃海兵使,例爲兼任黃州牧使,越等之人,其在法例,不可除拜此任,臣等難免不察之失,不勝惶恐。黃海兵使柳坦然,改差,何如?傳曰,允。
□□□啓曰,□□□□□□□□□□□漢城□□李慶億差下,使之察任,何如?傳曰,允。
左議政洪命夏三度呈辭。入啓。
府啓,今此諸臣賞加還收事,閱月論執,而猶未準請,臣等竊惑焉。留都藥房及史官六品遷轉之收回,旣由於無勞可酬,而然則至於環衛·整理·傳宣等任,俱是職分內事,有何特異之功,而混被無名之典乎?況此內侍之官,奔走使令之勞,尤不當玷陞資品,以貽濫觴之譏,此臣等所以不得請則不止者也。請隨駕藥房外,諸臣及內侍加資,一倂還收。罪人定配還收事,論執已久,而未蒙允兪,臣等竊未曉聖意之所在也。朴泂·宋繼宗·劉廷式之貪贓,李溫·柳濠·孟豪業之□殺,揆諸法典,斷不可容貸,尙此延息於囹圄之中,已是失刑之大,而到今疏決之日,何可竝論於末減之典乎?夫國家之所重,恒在於刑法,而不計負犯之輕重,徒務假貸而施恩,則犯贓者,無以自戢,殺人者,得以不死,其流之弊,有不可勝言,豈非大可懼哉?請勿留難,還收禁府罪人朴泂·宋繼宗·劉定式·李溫·柳濠及刑曹罪人孟豪業等,減死定配之命。近來賂遺成風,閫帥之輩,無所顧憚,誠可寒心。黃海兵使洪舜民,因歲時例餽,敢以重物,偃然送遺于巨室,則其家不勝驚愕,卽使退黜,至於□責其所持來之人云,聽聞皆以爲駭,不可不嚴加痛懲,此非留難之事,請洪舜民拿問定罪。都民生業,專賴於貢物,而防納之木,如歸於本家,則小民之害,有難勝言,臣等竊聞福昌君楨,橫奪龍川內司所納布貢物之利,自其家,防納其貢布,以米倍徵於奴婢處,其數多至累百石云。其間貽害招怨之狀,誠極可駭,不可推考而止,請福昌君楨罷職。頃日正朝陳賀二度習儀時,堂上以上進參之人,東班則二員,西班則只一員,朝班不成貌樣,非但事體未安,其怠慢之習,不可不懲,除公故及老病人外,其時不參人員,竝推考。答曰,不允。拿問事及推考事,依啓。
院啓,近以諸臣賞加還收事,苦口論列,必以得請爲期,而聖批尙靳一兪,上下相持,誠實不孚如此,臣等切不勝悶鬱焉。當行幸之時,環衛車駕,傳宣號令及承命先行,整飭一路,此不過各率其職,可幸無罪而已,有何特異之勞,敢稱酬報之典乎?況此非師行有嘉之比,而司馬之屬,偏加奬賞,臣等未知此何名耶?至於內侍之奔走役使,本不當與論於施賞之中,加之以命德之器也,賞不可僭,倖不可啓,請勿留難,諸臣及內侍加資未及收回者,一倂還收。法者,所以齊民,一定而未可撓,法一撓,則刑政失其當,而國不得爲國矣。今朴泂·宋繼宗·劉廷式之犯贓狼藉,在法罔赦,李溫·柳濠·孟豪業之殺人償命,自有其律,而混入於疏決之中,亦從末減之科,刑政之失當,莫此爲甚。臣等爭執,實循公議,而殿下久不允兪,臣等竊惑焉。自古聖賢之君,非無好生之德,而其所肆赦眚災而已,怙終則賊刑焉。今泂·溫等所犯,非眚災也,乃怙終,則三尺之法,烏得免乎?請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。刑曹佐郞鄭時亨,使其傳飯之婢,作爲元告,呈狀本曹,有所爭訟,已涉不當,而又對該掌同僚,親自圖囑,其苟且鄙瑣之狀,一曹之人,莫不唾鄙,刑曹佐郞鄭時亨,請命罷職。新除授陽智縣監李彦哲,爲人迂疎,不合臨民之官,曾爲守令,已著不治,路邊殘邑,決難收拾,請陽智縣監李彦哲遞差。前啓,當該承旨罷職事,停啓。答曰,不允,末端兩件事,依啓。
諫院箚子。大槪,略陳所恤,冀蒙財察事。入啓。答曰,省箚具悉。嗚呼,災異層疊,國事日非,予心憂惶,曷有其極哉?今觀所進之箚,辭簡意約,誡誨殊切,予誠嘉歎,可不書紳而服膺焉?
左議政三度呈辭不允批答。以上朝報
上在昌德宮。停常參·經筵。
觀象監,巳時,日暈,暈上有背,色內赤外靑。自未時至申時,日暈。夜二更,流星出柳星下,入軫星上,狀如鉢,尾長五六尺許,色赤。啓。
開城府敎授金嶷,陽德縣監具鐄,差使員還下去。
謝恩,司饔直長李葆,司䆃直長韓汝愚。
答玉堂箚曰,省箚具悉。嗚呼,此何時也?天災式月斯生,國事如水益下,耿耿憂心,常切于中。觀覽箚辭,辭意激切,深可見卿等憂愛之誠,予誠嘉歎。其於誡誨之意,可不書紳而服膺焉?
吏曹判書金壽恒,兵曹判書洪重普三度呈辭。加給由。
慈殿,藥房問安。答曰,知道。
藥房啓曰,伏未審新春,慈殿氣體,若何,聖候,亦何如?臣等憂慮未弛,敢來問安。答曰,知道。慈候無事。
右尹李慶億上疏。大槪,籌司之任,決難堪承,冒昧陳懇,乞賜遞免事。入啓。答曰,省疏具悉。卿其勿爲控辭,從速察職。
府前啓,請隨駕藥房外,諸臣及內侍加資,一倂還收,請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命,請福昌君楨罷職。答曰,不允。
院前啓,請勿留難,諸臣及內侍加資之未及收回,一倂還收。請還收禁府罪人朴泂·宋繼宗·劉廷〈式〉·李溫·柳濠及刑曹罪人孟豪業等減死定配之命,請福昌君楨罷職。答曰,不允。
左議政洪命夏三度呈辭不允批答,王若曰,屯艱難一二言,久深共濟之望,巽辭胡再三至?宜回獨善之心。舍卿疇依?毋我遐棄。惟卿邦國楨榦,搢紳模楷。再擢除於明時,文翰餘事,夙蜚英於華貫,望實俱隆。分憂佩符,生初見後議之釐疆,持節出幕,埋御史之金編〈?〉紆發擢之恩,載多歷試之效。典春官之邦禮,可述憲章,秉天曹之銓衡,務恢公道。曾摠司馬,見克詰於戎兵,及本度支,稱善理於財賦。完若淸操,獨保晩年,雅量通才,逈超當世。肆循輿論,爰立鼎司,視如股肱,期始終之不貳。委以心腸,諒休戚之是同,國忘家公忘私,恒篤憂愛之悃,旱爲霖川爲楫,益著輔弼之功。凡所經邦之猷,必以恤民爲務,安危方切於注意,去就奚據於丐閑?始意無妄之災,勿藥有喜,何料請急之懇,連章不休?予之所懷,已於前諭,盡矣,卿若不出,其奈國事何哉?天威之警告荐臻,宜講消弭之策,邦本之困悴已極,正急拯救之方。當此岌岌之時,忍生邁邁之示,於戱,顧大臣之丕責,其曰在家不知,而寡人之深憂,自歎爲君無樂,毋謂天之方蹶而袖手傍觀,毋謂事無可爲而奉身決退。念此求助,幡然改圖,所懇宜不允,故玆敎示,想宜知悉。知製敎李程製進
吏曹,江原道推考敬差官朴增輝。諫院朝報
上在昌德宮。停常參·經筵。
辰巳時,日暈兩珥。未申時,有左珥。夜一更,四方,有氣如火光,電光。二三更,坤方,有氣如火光。
月串僉使李油然,松羅察訪權克休,安□察訪金德遠,差使員還下去。
戶曹判書鄭致和,身病出仕。
謝恩,引儀金益呂,泰安郡守李松齡,司宰直長尹湊,禮曹正郞朴純,學諭趙始久,典籍李英馦。
持平崔寬上疏。大槪,身病猝劇,勢難供職,乞遞臣職,仍陳所懷事。以大祭齋戒,留政院。
兵曹,來初五日,朝參爲之事。啓下。
政院啓曰,以禁府照目,黃海兵使洪舜民拿來事,允下矣。依近例,新兵使差出,下去交代後,拿來乎?敢稟。傳曰,知道。
兵曹判書洪重普箚子。大槪,乞遞臣本職及兼帶判義禁,以便公私事。以大祭齋戒,留政院。
傳曰,大臣·備局堂上,引見。
左議政洪命夏四度呈辭。入啓。傳曰,安心調理。以上朝報
備邊司啓曰,全羅監司閔維重,以本道敗船罪人停刑仍囚之類,其中力可以備納者,許令定限準捧,其不能備納者,一勘全義,定配於北路等意馳啓,啓下該曹之後,閔維重又請特下廟堂,亟賜處分。故前月廾七日引見時,臣等將此狀啓事意,稟達於榻前,以其配所北路與江都當否論難之後,終以宜配北路定奪,而所囚罪人中,可配者,可捧者,令本道監司査出開錄,啓聞後處置事,亦爲陳達,而不出於擧行條件,以此行會,何如?傳曰,允。
又啓曰,前江界府使柳坦然,遷拜黃海兵使,故差出江界新府使矣,今者柳坦然,以前前任竹山府使時,解由越等,已遞兵使,仍任江界,以除邊民迎送之弊,何如?傳曰,允。
大臣·備局堂上引見時,領議政鄭太和所啓,徐必遠·李浣兩臣所爭之當否得失,只在於舟師一款,德浦等三鎭所屬各軍,元居江華者四百名,則移屬本府,其代別樣料理充給,則似爲兩便,而但未知其何樣措置,可以充給移屬之代也。徐必遠曰,三鎭戰船創設已久,而尙未整頓,至於船格等,各邑不成模樣,無以爲緩急之用矣。鄭太和曰,今雖欲整頓,只責於水使,則水使無以辦出矣,水使自前雖有啓聞之事,旣不能明白陳達,亦多爲該曹之防啓矣。上曰,然則三鎭所屬四百名,則移屬于本府,而其代依三南舟師分防之例,以附近各邑陸軍,如其數劃給,分防射手,則雖有廳軍士,亦爲定送,而船格等各邑整頓事,令兵曹,與水使相議,料理整勅,俾無虛疎之弊,可也。江華留守徐必遠所啓,中軍常患不得其人,多有奸濫之事,堂上武弁中,雖有可合之人,出入於都監將官,故得人誠難矣。上曰,中軍,雖堂下,亦可爲之,堂下武弁,則勿論都監把摠,各衙門軍官,許令留守,自辟,可也。副提學趙復陽所啓,曾因御史閔維重書啓,使京畿水使,春秋巡歷各鎭事啓下,而貧殘水卒,一年之內,若再經水使之行,則必難支堪,似當變通矣。上曰,京畿水使,不爲水操耶?領議政鄭太和曰,雖未知其故,而本無習操之事云矣。徐必遠曰,臣爲黃海監司時見之,則黃海道各處戰船,閣置海浦,一不點視,其虛疎莫甚,若令統禦使,時時閱視,則似爲着實矣。上曰,京畿水使所屬戰船五隻,則先爲習操之後,每以三年爲限,一次習操,如或有故不得行之,則巡歷點視,而每年春秋巡歷,則停止,可也。黃海道則除列邑所屬及許沙·白翎外,各鎭戰船觀無事之時,統禦使,期會於中間一處,聚集習操事,分付,可也。
大司諫鄭萬和所啓,卽伏聞江華留守徐必遠陳達之言,曾前本府中軍,侵漁軍兵而私用云,事甚駭異。請令本府,詳査指名啓聞後重處,以爲懲後之地。上曰,依啓。以上備局謄錄
上在昌德宮。停常參·經筵。
辰時,日有右珥,白氣出自右珥,直指巽方,長丈餘,廣尺許,良久乃滅。
傳曰,史官二員待命,騎馬六匹立之,宗廟春享大祭永寧殿摘奸。
上在昌德宮。停常參·經筵。
辰時,日暈兩珥,白虹出自逶迤指北,長三四丈。夜一更,有氣如火光。
藥房都提調許積,副提調吳挺緯啓曰,立春以來,寒氣倍臘。伏未審此時,慈殿氣體若何,聖候亦何如?臣等不勝區區之慮,敢來問安。答曰,知道。慈候無事。
答左議政洪命夏五度呈辭曰,安心調理。
府前啓,措語見上請隨駕藥房外,諸臣及內侍加資,一倂還收。請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。請福昌君楨罷職。答曰,不允。
院前啓,措語見上請勿留難,諸臣及內侍加資之未及收回者,一倂還收,請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減〈死〉定配之命。答曰,不允。
答兵曹判書洪重普箚曰,省箚具悉卿懇。卿其安心勿辭,從速察職。
答吏曹判書金壽恒疏曰,省疏具悉卿懇。卿其安心勿辭,從速察職。
答副提學趙復陽疏曰,省疏具悉。卿其勿辭,從速察職。以上朝報
備邊司啓曰,江都事目中,當改之處,依榻前定奪,付標以入矣。前日內入單子及江華留守齎去一本,亦宜一體付標之意,敢啓。傳曰,知道。以上備局謄錄
司饔院啓曰,濟州十一月朔各殿柑子進上,今日來到,本院點檢捧入之際,中宮殿所封中,洞庭橘一閣一百六十箇,全數闕封,招問陪持人,則去十二月十八日來到康津地,經宿之時,果爲見失云,莫重進上,不謹陪來,至於遺失,極爲驚駭。當該陪持人,令攸司,依律重治,何如?傳曰,允。以上司饔謄錄
上在昌德宮。停常參·經筵。
夜四更,黑雲一道如氣,起自乾方,直指艮方,長竟天,廣尺許,良久乃滅。五更,流星出貫索星下,入天市東垣內,狀如拳,尾長二三尺許,色赤。
傳曰,今下弓矢,永宗萬戶金有鼎給送。
傳曰,卒東昌尉禮葬,依例題給事,言于該曹。
傳于政院曰,上年王大妃殿未寧時,都提調以下,書啓。
院前啓,措語見上請勿留難,諸臣及內侍加資之未及收回者,一倂還收。請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。新啓頃者慶安君之喪,淸平君沴,以有服之親,乃於未成服之前,肆然喚妓醉挐,其蔑禮無識之狀,聞者莫不爲駭,淸平君沴,請命罷職。保安察訪張浚南,爲人愚騃,未辨菽麥,及授本職,政委下吏,害及驛卒,不堪其苦,請保安察訪張浚南罷職。平丘察訪朴興仁,性本庸下,不解一事,擧措之間,亦多顚錯,且有滿塗不謹之誚,畿甸殘驛,日漸凋弊,請平丘察訪朴興仁罷職。答曰,不允。
府前啓,措語見上請隨駕藥房外,諸臣及內侍加資,一倂還收。請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等,減死定配之命。請福昌君楨罷職。答曰,不允。罷職事,依啓。
上在昌德宮。停常參·經筵。
謝恩,典籍吳斗運。
左議政洪命夏六度呈辭,傳曰,安心調理。
副應敎李程,副修撰李端夏上疏。大槪,乞罷臣等之職,以治言事不審之罪事。入啓。答曰,省疏具悉。爾其勿辭,從速察職。
忠淸監司書目,泰安郡守姜頊,限明年春夏間,仍任事。
禮曹啓曰,進宴擇日事,命下矣。更令日官,自二月十一日,至二十日推擇,則大王大妃殿十一日,王大妃殿十四日爲吉,此外皆無可合之日云,以此兩日設行乎?敢此仰稟。傳曰,自十六日至晦日,竝爲排日以啓。又啓曰,命下矣,臣卽招日官,更爲商議,則皆以爲今此莫重之禮,當用宴會之日,而歷考三曆,可合之日甚少。二月十六日國忌齋戒,十七日國忌正日,十八日不出宴會,十九日中宮殿有拘忌,二十日及二十一日王大妃殿有拘忌,二十二日月破,二十三日不出宴會,二十四日廳對,二十五日大王大妃殿·大殿皆有拘忌,二十六日宴會吉日,二十七日不出宴會,二十八日大殿有拘忌,二十九日宴會吉日云,昨日改擇日時,不得已以十一日·十四日,推擇入啓矣。卽承下敎,排日以入之意,敢啓。傳曰,十八日乃吉日耶?又啓曰,命下矣,更問于日官,則十八日,雖是平順,旣不出於宴會,則不及宴會之缺吉,故莫重盛禮,不得不極擇以啓,而十八日小無拘忌,亦爲平吉云,更爲敢啓。傳曰,大王大妃殿十一日設行,王大妃殿十八日設行,可也。
刑曹啓目,粘連咸鏡監司狀啓云云,前甲山府使慶一會,前三水郡守魏天會等罪狀,令禁府,拿處,何如?啓依允。
禁府啓曰,以刑曹啓目,前甲山府使慶一會,前三水郡守魏天會,瑞山監牧官朴安義等罪狀,令義禁府,稟處事,命下矣。慶一會,則以奴婢貢米虛錄之罪,拿來囚禁,而連有拘忌,不得開坐矣。今日之坐,始爲決杖,纔已發配矣,還爲拿囚,而魏天會則時在全羅道長興地,朴安義則時在瑞山任所,依例發遣拿將,拿來之意,敢啓。傳曰,知道。
禁府啓目,鄭德謙刑問一次不服,加刑。啓依允。同府甄昌令槐,安昌令檍等原情公事判付內,姑停刑推。議處。
刑曹啓目,李經漢,移義禁府,處置,何如?啓依允。
備忘記,大王大妃殿承傳色全胤鄭,當爲本殿正朝方物進上阿多介捧入之時,初無命令,而敢以不可不退送之意,偃然再三入啓,至於渠之作俑,終難掩伏之後,又爲變辭,方物捧入,是何等重事,而無傳敎無前規之事,因渠之已見,作俑乃敢如是眩亂,其習,深關後弊,不可不防微杜漸,拿問定罪。
兵曹判書洪重普再箚。大槪,更陳危懇,乞遞臣本職及兼帶判義禁事。入啓。答曰,省箚具悉卿懇。卿無可嫌之事,安心勿辭,速出察職。
校理沈梓上疏。大槪,母病危劇,乞賜遞免,專意救護事。入啓。答曰,省疏具悉。爾其勿辭,救護母病。
伴送使朴長遠入來。
院前啓,請勿留難,諸臣及內侍加資之未及收回者,一倂還收。請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。新啓頃者慶安君之喪,淸平君沴,以有服之親,乃於未成服之前,適値樂院習樂之日,逾往其傍舍,招集諸妓,肆意醉拏,致駭瞻聽。其蔑禮無識之狀,實是宗班之所羞,淸平君沴,請命罷職。保安察訪張俊南,爲人愚駿,未辨菽麥,及授本職,政委下吏,害及驛卒,不堪其苦,請保安察訪張俊南罷職。平丘察訪朴興仁,性本庸下,不解一事,擧措之間,亦多顚錯,且有滿塗不謹之誚,畿甸殘驛,日漸凋弊,請平丘察訪朴興仁罷職。答曰,不允。淸平君推考,張俊南·朴興仁事,更加詳察處之。
京畿監司金壽興,實錄陪行後入來。
府前啓,請隨駕藥房外,諸臣及內侍加資,一倂還收。請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。新啓內三廳,乃武弁發靭初程也,必本廳議薦者,設法本意,非不嚴矣,而近來國綱解弛,私意橫恣,無識之輩,或賂遺薦主,或因緣請囑,冒濫被薦,致有官方混淆,不可不嚴加澄汰,以淸仕路。臣等竊聞部將金震耉,守門將丁炫,俱以門地卑賤之人,猥授本職,出身徐興益·丁熽,亦以卑賤,濫被守門將之薦,事甚可駭,而主薦者之行私蔑法之狀,尤可痛惡。請部將金震耉,守門將丁炫汰去,徐興益·丁熽等,拔去薦單中,各其薦主,竝査出罷職,此外冒濫之數,令該曹,一一査處。小各司印信,必待長官而開閉也。臣後啓,頃爲禮賓寺正時,經月無請開印信之事,深以爲怪。招問下吏,則答以本寺,有種種上下之事,故掌務官,先告於長官,許其開閉之事,時或有之云,告封開閉,雖有謬例,而今則初不告封,不待許用,擅自開閉之狀,誠極可駭。請其時禮賓寺掌務官主簿柳夢弼罷職。答曰,不允。末端兩件,依啓。
吏曹判書金壽興再疏。大槪,冒萬死,更申悶迫之懇,乞賜遞免,以便公私事。入啓。答曰,省疏具悉卿懇。卿其須勿控辭,從速察職。
憲府箚子。大槪,略陳蒭蕘之說,冀蒙財察事。入啓。答曰,省箚具悉。嗚呼,災異層疊,國事日非,予心憂惶,曷有極哉?今觀所進之箚,辭意懃懇,誡誨殊切,予誠嘉歎。可不留心而體念焉?以上朝報
義禁府啓曰,平安監司狀啓,刑曹粘目李經漢,移義禁府處置事,命下矣,李經漢,本道罷黜之後,時未上來,依例發遣府書吏拿來,何如?傳曰,允。以上義禁府謄錄
上在昌德宮。停常參·經筵。
謝恩,吏曹正郞洪萬容,訓鍊判官李榴,主簿鄭峻興。
下直,呂島萬戶金瑩。
慈殿,藥房問安。答曰,知道。
藥房啓曰,昨日下雪,夜來寒緊。伏未審此時,慈殿氣體若何,聖候亦何如?臣等不勝區區之慮,敢來問安。答曰,知道。慈候無事。
政院啓曰,來十一日專經文臣殿講日次,取稟。傳曰,爲之。又啓曰,淸平君沴,推考事,命下矣,臺諫,方以罷職論啓,推考傳敎不得捧入之意,敢啓。傳曰,知道。
戶曹啓曰,卽接廣興倉所報,左議政洪命夏,方在呈告中,今春等祿俸,不爲受去云,依前例,令倉官領納之意,敢啓。傳曰,知道。
兼春秋任相元,實錄奉安後入來。
院前啓,請勿留難,諸臣及內侍加資之未及收回者,一倂還收。請加三思,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。措語見上頃者慶安君之喪,淸平君沴,以有服之親,乃於未成服之前,適値樂院習樂之日,逾往其傍舍,招集諸妓,肆意醉挐,致駭瞻聽。其蔑禮無識之狀,實是宗班之所羞,此非遠外風聞之比,物議藉籍,久而愈激,有何緘問得詳之事乎?淸平君沴,請命罷職。保安察訪張浚南,其爲人無狀,已著於先朝被罪之日,及授本職,愚騃貽笑之事,亦非一二,加以政委下吏,吏緣爲奸,驛卒受害,無不怨苦,臣等聞之已熟,有何更加詳察之事乎?請保安察訪張俊男罷職。答曰,依啓。加資還收事,不允。前啓,平丘察訪朴興仁罷職事,停啓。
府前啓,措語見上請隨駕藥房外,諸臣及內侍加資,一倂還收。請勿留難,還收禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。新啓新除授大司憲李尙眞,以實錄奉安事,時在江華府,請斯速乘馹上來事,下諭。答曰,不允。定配還收事,依啓。李尙眞,竣事後,自當上來,姑勿下諭。
平安道去秋冬等褒貶,慈山郡守李彦珪,順川郡守權碖,理山郡守李英萬,魚川察訪李台瑞以上中,宣川府使李經漢,甑山縣令李觀以上下。
正言李世長上疏。大槪,重感風寒,末由供仕,乞遞職名,略陳所懷事。入啓。
進宴廳堂上三鄭致和·金壽恒·朴長遠,郞廳四朴增輝·李長英·朴純·李時橝。
上在昌德宮。停常參·經筵。
謝恩,注書崔商翼,宣川府使成釴,禁府都事李晉。
左議政洪命夏七度呈辭。入啓。答曰,安心調理。
平安監司書目,病重乞遞事。傳曰,勿辭,調理察職事,回諭。
禁府朴泂·宋繼宗·劉廷式·李溫·柳濠,拿囚。啓。
兵曹判書洪重普三箚。大槪,更陳危迫之懇,乞賜遞免事。入啓。
吏曹判書金壽恒三疏。大槪,不避瀆擾之誅,更申危懇,本職兼帶及新授掌樂院提調,竝賜鐫免,以安微分事。入啓。
院前啓,請諸臣及內侍加資之未及收回者,一倂還收。新啓濫刑殺人,濫騎驛馬,自有其律,不可撓改,前水原府使具文治之濫刑,前星州牧使李之濫騎,俱係不法,而所犯現發之後,本道止於罷黜,該曹亦不覆啓,終至於倖免,物情皆以爲駭,請令攸司,取考當該兩道狀〈啓〉具文治·李等,竝依律科罪。措語見上答曰,毋庸瀆擾,新啓依啓。
府前啓,請隨駕藥房外,諸臣及內侍加資,一倂還收。措語見上答曰,毋庸瀆擾。
上在昌德宮。停常參·經筵。
夜一更,月暈。
下直,丹陽郡守鄭必達,南桃浦萬戶尹商彦,所斤僉使表儼,加德僉使尹時近。
謝恩,坡興副令斗瞻,坡平副令翼瞻,陽智縣監任慶昌,鷹司牌頭金壽應,尙州牧使李松齡,學諭安漢珪,刑曹佐郞蘇柲,尙衣直長洪萬熙。
進宴廳啓曰,進宴日期,定於二月旬後,整頓凡事,一日爲急,而掌樂院正朴增輝,以推考敬差官在外,主簿金萬重,病親受由下鄕,不可等待其回還,竝改差,其代,以在京無故人,當日內,卽爲口傳差出,何如?傳曰,允。
明日專經文臣殿講時,考官二金壽恒·趙復陽,參考官四曺漢英·李元禎·李程·南二星。
政院啓曰,明日專經文臣殿講時,命官,何大臣進去乎?敢稟。傳曰,右相進去。
判尹吳挺一初度呈辭。入啓。給由。
吏曹口傳政事,以金益廉爲掌樂正,辛暅爲掌樂主簿。
謝恩,掌樂正金益廉,主簿辛暅。
府前啓,措語見上請隨駕藥房外,諸臣及內侍加資,一倂還收。
院前啓,措語見上請諸臣及內侍加資之未及收回者,一倂還收。答府院曰,勿煩。
答兵曹判書洪重普箚曰,省箚具悉。予不多誥,卿其勿辭,從速察職。
答吏曹判書金壽恒疏曰,省疏具悉。予不多誥,卿其勿辭,從速察職。
答朴平·崔寬疏曰,省疏具悉。嗚呼,今日災異之層疊,可謂極矣。憂惶之心,其可忽哉?今觀疏辭,懃懇誡誨之意,溢於言表,深可見忠君憂國之誠。予當留心而服膺焉,疏中陳弊等事,當令廟堂議處,爾其勿辭察職。
答正言李世長疏曰,省疏具悉。嘉爾進言之誠,疏未事,似出泛聞,未得其詳也。爾其勿辭,從速察職。
全羅監司書目,掌令郭聖龜病重,上去不得事。啓遞差。
上在昌德宮。停常參·經筵。
夜自一更至三更,月暈。
謝恩,刑曹參議金禹錫。
吏曹啓曰,臺諫有闕,政事,取稟。
殿講考官金壽恒改差,代趙釗改落點。
副摠管權堣初度呈辭。入啓。給由。
刑曹參判金始震辭職上疏。入啓。
慈殿,藥房問安。答曰,知道。
藥房啓曰,伏未審數日來,慈殿氣體若何,聖候亦何如?臣等憂慮未弛,敢來問安。答曰,知道。慈候無事。
假注書尹理病,代以李璾爲假注書。
進宴廳啓曰,本廳都廳,依例以掌樂院正金益廉差下,使之察任,而事目單子中,付標以入之意,敢啓。傳曰,知道。
禁府啓曰,因兩司啓辭,罪人朴泂·宋繼宗·劉廷式·李溫·柳濠等,已爲還囚,依前判付,竝爲加刑之意,敢啓。傳曰,知道。
禁府啓目,劉廷式刑問四十八次,李溫二十二次,鄭德謙二次,宋繼宗八十四次,柳濠二十二次,朴泂六十七次,不服加刑。啓依允。同府前甲山府使慶一會原情公事判付內,姑停刑推,覈處。瑞山監牧官朴安義原情公事判付內,姑停刑推,議處。承傳色全胤鄭原情公事判付內,除刑推,照律。蔚山監牧官朴礪己原情公事判付內,姑停刑推,議處。同府高斗興,恩津縣平山驛定配。啓。
專經文臣殿講,裵榮成春通,洪萬衡書粗,金潤璋書略。
吏曹判書金壽恒上疏。大槪,狗馬之疾,日漸沈苦,殿講考官之命,亦不得趨承,逋慢之誅,實所難逭,更謁至懇,本職及掌樂院提調,乞先鐫免,以便公私事。入啓。
刑曹啓目,具文治之濫刑,李之濫騎,俱係不法,且是朝官,移義禁〈府〉處置,何如?啓依允。
備忘記,殿講居首中學敎授裵榮成,半熟馬一匹賜給。
傳曰,政事,明日爲之。
院前啓,措語見上請勿留難,諸臣及內侍加資,一倂還收。
府前啓,措語見上請隨駕藥房外,諸臣及內侍加資,一倂還收。答府院曰,亟停勿煩。
左議政洪命夏八度呈辭。傳曰,嗚呼,此何時也,天怒民怨,可謂極矣。是誠大臣乞閑之時耶?卿辭雖懇,予無允許之理,況今春日漸和,昔疾宜瘳,亟斷來章,安心善攝,臥閤論道,以副予如渴之望。
承文副正字吳挺昌,專經文臣殿講時,稱病不進,依承傳罷職。
禁府,具文治拿囚。啓。
大司諫鄭萬和,司諫鄭繼胄,獻納崔逸啓曰,臣等於平丘察訪朴興仁,俱不識面目,而其爲人之庸下,擧措之顚錯,頗有人言,故相議論啓,繼又聞興仁前後居官,以擧職見稱云,臣等初聞,似非實狀,旣知其然,而仍爲論啓,事理不當,卽爲停啓矣。今聞物議,以爲旣承詳審之敎,不以失實引避,而遽卽停啓,有違循例云,臣等處事率爾,不能詳審之失,著矣,何可晏然仍冒?請命遞斥臣等之職。答曰,勿辭,退待物論。
正言李世長啓曰,三公主陪往溫泉之說,傳播於閭巷之間,臣竊不勝區區憂慮,略及於陳病乞免之章矣。伏承聖批,乃以似出泛聞,未得其詳爲敎,夫豈泛而聖明言之?臣有以知殿下必令諸公主陪往,以惑道路之觀瞻,使至愚之民,終無所竊議,而臣之所聞,旣聽未詳,則有不可晏然。且有狗馬之疾,不得不尋單請急矣。卽者長官以下,以平丘察訪朴興仁事,引避退待,臣於此論停啓之時,雖緣以病陳疏,不書謹悉,當初論劾之啓,旣已聯名,一切失實之嫌,臣亦難免。不可苟冒,請命遞斥臣職。答曰,勿辭,退待物論。以上朝報
義禁府啓曰,以本府罪人㮨·檍·朴礪己·全胤鄭等元情公事判付內,㮨·檍·朴礪己·全胤鄭照律事,命下矣。判府事臣洪重普,方在陳箚辭職中,待其出仕,擧行之意,敢啓。傳曰,知道。以上義禁府謄錄
備邊司啓曰,開城府前後留守,累次陳啓,請許貿販駄馬入送北京,而曾前所許管餉·運餉·雇馬廳等處,貿販馬渡送之際,濫雜之弊,逐年增加,慮有生事之患,臣等之意,旣許之處,終必停罷,故每於松都之請,不爲聽許矣。今聞松都事勢,實爲難支,亦有不均之歎云,不可無變通之擧。管餉及雇馬廳駄馬各五匹內,除出各一匹,運餉馬八匹內,除出一匹,合三匹,許令松都,自前頭謝恩使行,入送宜當,以此意,平安監司·義州府尹處,竝爲知〈委〉,何如?傳曰,允。以上備局謄錄
上在昌德宮。停常參·經筵。
午時,白氣一道,起自巽方,直指艮方,長竟天,廣尺許,良久乃滅。
整理使鄭致和,殿閣看審事,溫陽地出去。
謝恩,慶興府使李萬枝,宣傳官李碩馪,內贍奉事李葂,坡知僉使許頊。
以左議政洪命夏箚子,傳曰,遣承旨,敦諭,遣內醫,看病。
吏曹判書金壽恒上疏,啓下該司。
下直,全羅都事權斗樞。
禁府,朴成後拿囚。啓。
院啓,竝引嫌而退,隨聞論劾,得實而止,揆以臺體,別無所失,不爲引避,未爲違例,初雖聯名,不參停啓,則尤無可避之嫌,大司諫鄭萬和,司諫鄭繼胄,獻納崔逸,正言李世長,請竝命出仕。答曰,依啓。
司憲府照本,長興奉事尹坪矣,去十二月二十日夜巡檢時,無緣闕直罪,笞四十,收贖,依大典罷黜,私罪。啓依允。
禁府,前水原府使具文治原情公事判付內,姑停刑推,議處。同府照本,承傳色全胤鄭矣,正朝方物進上阿多介捧入之時,初無命令,而敢以不可不退送之意,再三入啓,至於渠之作俑,終難掩伏之後,又爲變辭,如是眩亂罪,決杖一百,徒三年,盡奪告身。啓功減一等。
吏曹啓曰,來十五日,祿都目政事爲之之意,敢啓。傳曰,知道。
副摠管權堣三度呈辭。以國忌齋戒,留政院。
大司諫鄭萬和,司諫鄭繼胄,獻納崔逸,正言李世長就職。
同副承旨金萬基書啓,臣承命,傳諭于左議政洪命夏,則以爲猥將狗馬之疾,冒陳危迫之懇,冀蒙允兪,以延殘喘,不意玆者,近侍來臨,一札十行,聖諭丁寧,感激于中,涕淚自下。仍念臣之病勢,一向沈苦,委頓床褥,蠢動無期,恐未免孤恩負義之歸,臣誠惶恐,不知所達云矣,敢啓。傳曰,知道。
備邊司啓目,粘連吏曹判書金壽恒上疏云云,金壽恒三度呈告之後,繼以四疏,必欲遞免,可見其出於至懇是白在果,東銓之長,得人爲難兺不喩,年非衰老,雖有疾病,自可差復,使之調理出仕爲白乎矣,新兼樂院提調,以其方在政曹之故,終有所不安於心,如是累辭,進宴日期已迫,亦不可久曠此任,今姑許遞,何如?啓依允。
忠淸道推考敬差官魚震翼,入來。
弘文館啓曰,本館僚員之不齊,未有甚於近日,應敎李敏敍,副修撰李端夏,或以掃墳,或以加土,皆受由在外,校理沈梓,以親病陳疏,受由,上下番,只有副應敎臣李程,副修撰臣朴世堂,方爲入直,他無替直之員,不但前頭疾病事故,未可豫料,本館方有議諡及經書校正之事,僚員未備,每至遷延,故頃以闕員差出草記蒙允,而該曹不卽擧行,事涉未安,上下闕員,勿論吏曹郞官·外任相避人員,明日政,竝爲差出,牌招察任,何如?傳曰,允。以上朝報
義禁府啓曰,以忠淸道推考敬差官啓本,因刑曹粘目,弑主罪人承世,淫奸罪人義香等,旣已取服,移本府處置事,允下矣。依例發遣本府都事,拿來,何如?傳曰,允。以上義禁府謄錄
上在昌德宮。停常參·經筵。
申時,日有重暈,暈內有背,色內赤外靑。夜自一更至三更,月暈,流星出北極星下,入乾方天際,狀如鉢,尾長五六尺許,色赤。
兵曹判書洪重普,身病出仕。
下直,金甲島萬戶尹廷國。
謝恩,禮曹判書朴長遠,奉常直長朴相馨。
吏曹參判李慶徽初度呈辭。入啓。給由。
判尹吳挺一再度呈辭。入啓。加給由。
府前啓,請隨駕藥房外,諸臣及內侍加資,一倂還收。新啓畿邑大同設法之後,申明事目,旣不得科外侵徵者,非不嚴矣,而近來守令,不能一遵朝家法令,或稱以煙戶,或托以貿易物産,巧作元目,貽害民間,不一其端。且客行時,人夫刷馬之價,或減散以給,大小差役之際,種種病民之弊,漸至滋蔓,致令民怨日深,事甚可駭。各邑守令之違越事目者,請令本道監司,嚴査啓聞,依法科罪,以杜此弊。近來禁綱不嚴,侈靡日甚,閭巷下賤,僭服綾段,習俗至此,誠可寒心。昨日本府禁吏,捉一犯禁爲漢,所着,乃唐物耳掩,所服,乃色段襦衣,而乃反毆打禁吏,奪取被捉人,隱匿其家,臣等聞不勝驚愕,發差捉致,則所謂犯禁者,乃富商之孫,而其父則朴成後云。成後則雖曰出身,本以賈竪之子,乃敢使其子,僭着段衣,無所顧忌,及其被捉之後,又與其族類,使肆然奪取,隱匿不出,若令國綱,少有所憚,則此輩之犯法橫恣,豈至此極?不可不嚴加痛懲,以申法禁,以革侈習,犯禁人及同參毆打奪取者,自本府囚治,而朴成後,則係是出身,故不得一體推治,請令攸司囚禁嚴刑重治,以爲懲勵之地。答曰,不允。査啓科罪事,依啓。朴成後,拿問定罪。
吏曹,丙午式年監試覆試,小學·家禮考講,試官金慶和·李守恒。
左議政洪命夏箚子。大槪,伏承聖敎,不勝惶感,而病勢沈苦,漸至危境,乞賜遞免,以延殘喘事。入啓。
謝恩,五衛將李元禎。
禁府都事李晉,弑主罪人拿來事,公山地出去。
謝恩,副校理南二星。以上朝報
備邊司啓曰,〈中〉江開市,例在於二月十五日,依前商賈豫爲整齊,多持物貨,及期入送,俾無壞沒之弊事,兩道監司及開城留守等處,分付擧行,何如?傳曰,允。以上備局謄錄
上在昌德宮。停常參·經筵。
辰時,日暈兩珥,暈上有背,色內赤外靑。
碧沙察訪金韶夏,差使員還下去。
謝恩,監察睦志善,甑山縣令崔俊輿。
判尹吳挺一三度呈辭及吏曹參判李慶徽再度呈辭,以國忌,留政院。
傳曰,史官一員待命,騎馬三匹,卜馬二匹立之,厚陵失火處摘奸。
慈殿,藥房問安。答曰,知道。
藥房啓曰,伏未審數日來,慈殿氣體若何,聖候亦何如?臣等憂慮未弛,敢來問安。答曰,知道。慈候無事。
司憲府照本,繕工直長宋誨吉矣,春享大祭受香時,中路犯馬罪,杖一百,收贖,盡奪告身。啓功減一等。
左議政洪命夏箚子。大槪,近侍來臨,惶感罔措,第臣所患,尙在危境,萬無自力之勢,亟賜遞免,以延殘喘之地事。入啓。
禮曹參議李袗,佐郞金邦杰,厚陵案山外失火處奉審事,出去。
上在昌德宮。停常參·經筵。
夜四五更,月暈。
下直,全羅兵虞候李聖賚。
以左議政洪命夏箚子,傳曰,安心調理。
京畿監司書目,交河呈,以應敎李敏敍病重上去不得事。又書目,陳弊上疏上送事。又書目,臣賤疾沈苦,職名亟命鐫改事。
平安監司書目,三登縣令權德徽,本月初四日,遭父喪事。
同知事李尙眞書目,辭職上疏上送,所幹形止,竝以馳啓事。
禁府,內官全胤鄭,楊州延曙驛,徒三年定配。啓。
判尹吳挺一三度呈辭,吏曹參判李慶徽再度呈辭。加給由。
副摠管權堣三度呈辭。入啓。遞差。
以應敎李敏敍辭狀,傳曰,遞差。
院前啓,措語見上請諸臣及內侍加資之未及收回者,一倂還收。新啓六鎭府使,非他守令之比,必須十分擇送,新除授慶興府使李萬枝,爲人顚妄,本不合字牧之任,曾爲順川郡守時,居官不謹,處事鄙瑣,未久見敗,決不可復授北邊重鎭,請慶興府使李萬枝罷職。答曰,不允。李萬枝,遞差,可也。
府前啓,措語見上請隨駕藥房外,諸臣及內侍加資,一倂還收。新啓禁軍劉世亨,爲其妻姪之僣衣犯禁,毆打禁吏,奪取犯禁人,事極可駭。不可不痛懲,而係是禁軍,故依例囚單啓下,因爲捉囚矣,今聞出身禁軍云,旣是出身,則自本府,直爲刑推,有違常規,請令攸司,依法重治。新除授掌令尹文擧,時在忠淸道林川地,請斯速乘馹上來事,下諭。答曰,不允。末端事及下諭事,依啓。
禁府,李經漢拿囚。啓。
有政。政事軸無
上在昌德宮。停常參·經筵。
夜一更,月暈兩珥,暈上有冠,色內赤外靑。自二更至四更,月暈。五更,月暈。流星出北方密雲中,入乾方天際,狀如鉢,尾長四五尺許,色白。
答大司憲李尙眞疏曰,省疏具悉。卿無所失,不必爲嫌,卿其勿辭上來。
答刑曹參判金始震疏曰,省疏具悉。摠管之任,當勉副焉。卿其勿辭,調理察職。
濟原察訪趙爾炳,祥雲察訪尹材,差使員還下去。
下直,聞慶縣監趙汴,抱川縣監權大胤,多慶浦萬戶李赫,蒿浦萬戶權益新。
謝恩,五衛將金壽翼,慈山郡守柳徽,訓鍊主簿鄭梡,中樞經歷尹均。
左議政洪命夏九度呈辭。入啓。傳曰,安心調理。
吏曹判書金壽恒辭職上疏。入啓。
兵曹參判柳赫然初度呈辭。入啓。給由。
黃海監司書目,病重乞遞上疏上送事。
以京畿監司辭狀,傳曰,勿辭,調理察職事,回諭。
弘文館啓曰,新除授修撰宋奎濂,時在忠淸道懷德地,經筵入番事緊,請斯速乘馹上來事,下諭。傳曰,允。
戶曹啓曰,本曹佐郞兪檜,頃差永寧殿春享大祭執事,重得寒疾,症勢彌留,久未供仕,職務曠廢,當此多事之時,不可等待其差復。兪檜改差,其代,以在京無故人,差出,何如?傳曰,允。
答京畿監司金壽興疏曰,覽卿疏辭,懃懇之意,憂愛之誠,溢於辭表,予用歎感,可不留心而愓念焉?疏末議處事,當令廟堂,議而處之。
禁府,李拿囚。啓。
府前啓,措語見上請隨駕藥房外,諸臣及內侍加資,一倂還收。答曰,不允。前啓李萬枝罷職事,停啓。
領議政鄭太和,繕工提調鄭知和,副奉事具夢協,禮曹參判南龍翼,佐郞任相元,寧陵奉審事,出去。
禮曹郞廳,以領議政意啓曰,臣以寧陵奉審事,今當進去矣,觀象監提調,亦將偕往,而臣旣帶本監領事之任,可以兼察,京畿夫馬廚傳之弊,不可不念,在前或有提調不往之時,今亦依此分付,何如?傳曰,允。
上在昌德宮。停常參·經筵。
辰時,日暈兩珥,暈上有背,色內赤外靑。巳時午時,日有交暈,外暈有兩珥,暈上有背,背上有戴,暈下有履,左右有戟,皆內赤外靑,白虹貫日。未時,日暈兩珥,暈上有冠,暈下有履,色皆內外赤。申時,日暈兩珥。
下直,木浦萬戶尹承宗。
謝恩,部將朴勵行。
吏曹參判三度呈辭,入啓。加給由。
禮曹判書朴長遠,掌樂提調辭免上疏,入啓。
慈殿,藥房問安。答曰,知道。藥房啓曰,伏未審數日來,慈殿氣體若何,聖候亦何如?臣等憂慮未弛,敢來問安。答曰,知道。慈候無事。
禁府照目,蔚山監牧官朴勵己矣,場內牧馬虛錄罪。瑞山監牧官朴安義矣,遺失之馬,不知其實數而虛錄罪,各決杖一百,徒三年,盡奪告身,私罪。啓功減一等。又照目。甄昌令㮨等矣,祭官差定後,不爲受由,私自出外,檍段,其兄果出楊州,則所當以實狀,移文改差,而偃然竝參於祭班,則㮨段,決杖一百,罷職不敍,檍段,決杖八十,徒二年,竝只盡奪告身。啓功議各減一等。又照本,前水原府使具文治矣,五善,無論年歲多少,因杖致斃罪,決杖一百,永不敍用,盡奪告身。啓功議各減一等。同府,前宣川府使李經漢,出身朴成後等原情公事判付內,姑停刑推,議處。同府,安箕檍,衿川盤乳驛,徒一年,朴礪己,楊州延曙驛,徒二年半,朴安義,燕岐金沙驛,徒二年定配,啓。同府,前星州牧使李原情云云,照律,何如?啓依允。
左副承旨李尙逸,在外上來。
吏曹,式年監試覆試小學·家禮考講,試官金克和·李守恒有頉,代,李東潤·李光載改啓下。
禁府都事李晉,三省罪人承世·義香拿來。
院前啓,措語見上請諸臣及內侍加資之未及收回者,一倂還收。
府前啓,措語見上請隨駕藥房外,諸臣及內侍加資,一倂還收。答府·院曰,不允。
禁府啓曰,弑主罪人承世,淫奸罪人義香,旣已拿來,依例三省推鞫,何如?傳曰,依啓。
政院啓曰,公山弑主罪人承世,奸淫罪人義香等,三省推鞫事,命下矣。委官,何大臣進去乎?敢稟。傳曰,右相進去。
又啓曰,弑主罪人承世,奸淫罪人義香,三省推鞫事,命下矣。兩司進參事,城上所牌招,命送,何如?傳曰,知道。
禁府,劉世亨拿囚。啓。
領議政鄭太和,禮曹參判南龍翼,佐郞任相元,繕工提調鄭知和,副奉事具夢協,寧陵奉審後入來。
黃海監司姜裕後上疏,啓下該曹。
禁府,三省問事郞廳二李程·洪萬衡。
答吏曹判書金壽恒,禮曹判書朴長遠疏曰,省疏具悉。卿其勿辭,從速察職。
修撰吳斗寅上疏,入啓。答曰,省疏具悉。爾其勿辭,從速察職。
蓬山君烱信,洪陽地焚黃呈辭,入啓。給由。
政院啓曰,近年以來,邦國不幸,災異沓臻。仰觀俯察,無非可駭可愕。至於淫虹貫日之變,尤其大者,而式月斯生,天之警告,不翅諄諄。噫,日者衆陽之宗,人君之象,而當此泰長之候,履端之時,乃爲陰沴之所干逼,則其爲陽氣之閼抑,剛德之虧闕,徵應昭昭,良可懼也。臣等雖不敢效漢儒五行之說,而洪範咎徵之義,亦可以類推,則竊恐聖明所以體天者,有未盡於陽剛之道而然也。聖志不立,而大本顚倒,則陽剛之道乖矣,朝綱不振,而百度廢弛,則陽剛之道失矣。以至引接之稀濶,筵席之久停,皆有以長其燕安怠惰之習,而使淸明莊敬之氣象,有時而有闕,則實非所以養陽剛之道也。噫,天之降祥與災,只係於人主之一心,此所以游衍出往之天,遄加威怒,而欲以玉成我殿下也。惟願聖明,反求諸心,振作奮發,以堯舜自勉勵,而豎立其志,以公明應事物,而整頓朝綱,引臣隣而詢訪謨猷,開書帷而講劘聖學,日夕乾乾,行健不息,以盡夫陽剛之道,則庶可期天心或回,妖孼自消矣。倘或狃於累見,而漸懈敬畏之心,因循苟且,而不思應天之實,則蕫子所謂恬不知戒,傷敗乃至者,必然之理也。臣等待罪近密之地,目覩變異之慘,不勝區區憂慮之懇,敢此仰達。答曰,憂虞萬端,罔知攸爲。今觀啓辭,誡誨殊切,予當留心而省察焉。
觀象監,夜三更,月暈。五更,蒼白氣一道,起自艮方,直指巽方,長竟天,廣尺許,良久乃滅。月暈,月入太微西垣內,啓。以上朝報
義禁府啓曰,以司憲府啓辭,因刑曹啓目,出身劉世亨,移本府處置事,啓下矣。劉世亨,方被囚於典獄,卽爲拿囚之意,敢啓。傳曰,知道。
又啓曰,弑主罪人承世,淫奸罪人義香等,當爲行刑,而法典內,夜未明,勿行死刑云,待明行刑之意,敢啓。傳曰,知道。以上義禁府謄錄
上在昌德宮。停常參·經筵。
未申時,日暈兩珥。夜自三更至五更,月暈。
吏曹〈判書〉金壽恒,身病出仕。
司圃別提韓振夏,田畓摘奸事,開城府出去。
謝恩,修撰吳斗寅。
下直,彦陽縣監姜膺。
備忘記,嗚呼,災異之作,至於今日而極矣。陰虹累貫,變怪層疊,是何景象耶?靜思厥咎,亶由於寡昧之否德,上不能格天心,下不能答民望,以至此耳。憂惶慚赧,罔覺攸爲,而至於益加修省之道,可不勉哉?承旨代予草敎,廣求直言,以補不逮,然而百司之怠職,大小臣僚之不能寅協奉公,誠今日痼弊,不可不責勵,使之能勤於職事。寅協奉公此一款,添入於草敎,以爲申飭之地。
左議政洪命夏十度呈辭,入啓。
京畿監司書目。辭職上疏上送事,啓。答曰,省疏具悉。疏末事,當令該曹稟處,卿其勿辭,從速察職。
禮曹啓曰,今日寧陵奉審時,本陵參奉,所當合番待候,而前日陵上有頉處牒報參奉,不爲來待,奉審時屛風石罅隙寸數,與當初報狀有異,而無憑可問,事甚可駭。請當該參奉宋旻,從重推考,何如?傳曰,所管之職何事,而如是怠慢,誠極駭愕。拿問定罪。
政院啓曰,臣等伏覩求言備忘記,遇災警愓之意,出於至誠,一字一辭,足以上格天心。凡在瞻聆,孰不欽歎感泣?臣等固當奉敎代草,而聖旨懇惻,溢於言表,辭到意切,無可容議,以臣等膚淺之辭,固難彷彿其萬一。以此聖敎,播告中外,允合事宜,以備忘頒布之意,敢啓。傳曰,辭短意拙,不能通暢,承旨代草,可也。又啓曰,臣等伏承批辭,撝謙太過,必欲使臣等代草,有以見聖不自聖,至誠求助之盛心,尤不勝聚首感歎之至。固當奉行之未暇,而第念實者,因心而發,文者,因言以述。不假於外,必由於中。是故成湯六責,大雨千里,宋景三言,熒惑退舍,至諴所感,有不可掩,亦何嘗鋪張藻繪,徒事彌文末節爲哉?臣等竊聞應天以實,不以文,今日上下之交相務者,尤當以實,不宜文,今下備忘,實出於聖上敷心懇惻之至言。聽卑之天,已臨之矣,在傍之神,已質之矣,何必借臣等循例代言,以爲文具之歸哉?臣等非敢游辭餙說,自速阿好之誅,只欲使聖明,應以實而不以文。伏乞依前啓請,以備忘頒告,何如?傳曰,予之代草云者,豈爲舍實取文之擧乎?深恐語意不暢,未盡予意之故也。措辭代草,有何傷哉?依遵前旨,擧行,可也。
三省罪人義香,原情承服,承世刑問二十一度承服,禁府三省罪人義香·承世,堂古介行刑。啓。
禮曹參議李袗,佐郞金邦杰,厚陵奉審後入來。
領議政鄭太和箚子。大槪,乞罷臣職,以答天譴事。入啓。
以左議政洪命夏十度呈辭,傳曰,遣承旨敦諭。
院前啓,措語見上請諸臣及內侍加資之未及收回者,一倂還收。
府前啓,措語〈見〉上請隨駕藥房外,諸臣及內侍加資,一倂還收。答府·院曰,亟停勿煩。
備忘記,噫,今此進宴,豈爲豐亨豫大之擧而爲哉?誠出於人子不忍愛日之情矣。今者天怒孔棘,變異層生,此時行禮,深乖於畏天之威,豈無變通之道乎?今春進宴之禮停止,待秋稟處事,分付有司。
右議政許積箚子。大槪,乞賜策免,以應天災事。入啓。
左副承旨李尙逸書啓,臣承命,往諭于左議政洪命夏,則以爲臣之病勢,一向沈痼,不避煩瀆,屢呈辭單,實出於萬不獲已,而誠未上格,尙靳兪音。旬日之內,至於再遣近侍,聖諭丁寧,臣是何人,獲此異數?感激莊誦,惟有涕淚。臣雖無狀,旣非木石,當此天怒孔棘,聖上警懼之日,苟有一分自力之勢,何敢引入丐閑,以爲自便之計哉?臣誠惶恐,不知所達云矣。傳曰,知道。
答領議政鄭太和箚曰,省箚具悉卿懇。嗚呼,今日之國事,可謂汲汲乎殆哉,陰虹貫陽,式月斯生,是何天怒之孔棘至此也?變不虛生,必由所召,則寡躬凉德之致,烏可辭乎?予以是愧懼,誠欲鑽地循墻而不可得也。卿何遜辭撝謙若是?安心勿辭,責勵群工,振起頹綱,以補寡躬,感回天心,使予庶免顚覆之患。
答右議政許積箚曰,省箚具悉卿懇。嗚呼,今日之國事,可謂汲汲乎殆哉,陰虹貫陽,式月斯生,是何天怒之孔棘至此也?變不虛生,必由所召,則寡躬凉德之致,烏可辭也?予爲是愧懼,誠欲鑽地循墻而不可得也。卿何遜辭撝謙若是?安心勿辭,責勵群工,振起頹綱,以補寡躬,感回天心,使予庶免顚覆之患。至於末端事,予當留意焉。以上朝報
政院啓曰,罪人行刑之時,國忌相値,則例有頉稟之規,而私忌相値之時,則無可據前例,弑主罪人承世等行刑單子到院,何以爲之?敢稟。傳曰,入之。以上義禁府謄錄
上在昌德宮。停常參·經筵。
下直,永川郡守許崙,連山縣監尹敏道,咸陽郡守權淑,藍浦縣監羅得聖,迎日縣監李允溥,三陟府使許燁,慶尙右兵虞候李行益,魚面萬戶鄭震彦。
謝恩,內禁將李必馨,都摠經歷黃碩鳴。
左議政洪命夏箚子。大槪,近侍敦諭,至於再降,而身嬰痼疾,罪甚癏曠,亟賜策免,以答天譴事。入啓。
傳曰,明日晝講爲之。
政院啓曰,玉堂·兩司,來詣請對矣。傳曰,引見。
答左議政洪命夏箚曰,省箚具悉卿懇。嗚呼,今日之國事,可謂汲汲乎殆哉,陰虹貫陽,式月斯生,是何天怒之孔棘至此也?變不虛生,必由所召,則寡躬凉德之致,烏可辭乎?予爲是懼,誠欲鑽地循墻而不可得也。卿何遜辭撝謙若是?況是微恙,宜收勿藥之效,安心勿辭,速出論道,責勵群工,振起頹綱,以補寡躬,感回天心,使予庶免顚覆之患。至於懃懇誡誨之意,予雖不敏,可不留心愓念焉?嚴飭諸道事及一切停寢事,當依箚辭施行。
三司請對引見時,大司諫鄭萬和所啓,措語同院前啓請諸臣及內侍加資之未及收回者,一倂還收。上曰,不允。掌令成後卨所啓,措語同府前啓請隨駕藥房外,諸臣及內侍加資,一倂還收。上曰,不允。又所啓,諸臣賞加還收啓辭中,有職分內事之語,今承未安之敎,不勝惶恐。獨啓累日,不能刪去,勢難晏然,請命遞斥臣職。上曰,勿辭。副提學趙復陽所啓,明日晝講之命,出於累年停廢之餘,群下之情,莫不欣聳。當此之時,在野儒臣,不可不至誠召致,況此天災孔慘之日,尤宜趁速召致矣。上曰,宋時烈·宋浚吉處,遣史官,召之,可也。復陽曰,然則宋時烈·宋浚吉·李惟泰等,召之乎?上曰,宋時烈·宋浚吉及李惟泰·尹宣擧,竝召之,可也。副修撰朴世堂所啓,糴穀及軍布侵徵於隣族之患,罔有紀極。實爲當今之巨弊,前者諫臣,以京衙門捧債時,限其寸數事,陳啓定式矣。今此外方隣族之弊,若不定限,則民將不堪,亦依京衙門徵債例,定其寸數,只徵近族,何如?上曰,令廟堂稟處,可也。校理南二星所啓,近來朝廷體面不嚴,一有相規,輒起而爭辨,臺閣之上,爲一造訟之場,誠極寒心。大司憲李尙眞,前秋以賞加事陳疏,而其中區別差等之語,其時物議,皆以爲非矣。而今者尙眞疏中有曰,疏後經月,不聞公議云,未知當時屋下竊議之言,尙眞果皆家聞而戶聽乎?且曰,玉堂之人,猝□一言獨疑處置云,其時處置,果非一人之所爲。同參之人,今方入於榻前矣,且處置中,强爲區別之强字,自是循例措語,而今乃拈出,謂之侵薄。其所謂無中生有者,正自道也。當今之人,皆以一毫不詘,爲能事,故人皆蓄縮,不欲犯其鋒鋩,近日朝紳之間,安能無小過失而其敢一言及於宰相者乎?此實關於朝廷體面,且啓日後無窮之弊矣。副應敎李程曰,玉堂處置,强爲區別云者,且是循例措語,別無深意,而尙眞,果以爲嫌,費辭爭辨,殊未可曉也。復陽曰,尙眞當初上疏,已有非之者,而乃因循例處置間事,陳疏爭辨,有傷事體,請大司憲李尙眞遞差。上曰,依啓。大司諫鄭萬和所啓,溫泉行幸,如不得停止,則當此天災孔慘之時,一路凡事,務從簡略之意,懇惻措辭,下諭于道臣,何如?上曰,天災孔慘,一應凡事,各別除弊事,下諭於京畿·忠淸兩道監司。獻納崔逸所啓,近來賦役,別無大段繁重之事,而民之愁怨,亦多矣。遐遠之地,民間弊瘼,有難詳知,請令各道監司,訪問民瘼啓聞後,齊會三司,商確變通,何如?且當此艱虞之日,又須廣聚賢材,與之共濟,而十室之邑,必有忠信,則草野之間,豈無人才之可用者乎?今若分付八道監司,使之訪問其地人材之有俊傑者,以爲啓聞,隨才收用之地,何如?上曰,民瘼及人材啓聞事,分付八道監司,可也。
上在昌德宮。停常參,只晝講。
下直,玄風縣監權是經。
慈殿,藥房問安。答曰,知道。藥房啓曰,春雨霏微,日氣沈鬱。伏未審此時,慈殿氣體若何,聖候亦何如?臣等憂慮未弛,敢來問安。答曰,知道。慈候無事。
進宴廳啓曰,傳敎矣,進宴,旣已退定於來秋,本廳姑爲停罷,趁秋還設,妓生亦爲罷遣,臨時知委聚集,依此擧行,何如?傳曰,允。
兵曹參判柳赫然再度呈辭。傳曰,勿辭,從速察職。
以賓廳座目單子,傳曰,晝講後引見。
大司諫鄭萬和啓曰,昨日登對時,力請停止溫泉之幸,上敎懇至,論諭丁寧,終不允從。臣竊不勝悶慮,敢以雖不得已而行幸,不可無遇災變常之道,必須十分從簡之意,仰達矣。今聞物議,以不能固爭而輕發此言,爲非云,臣之率爾陳啓之失,著矣。勢難晏然,請命遞斥臣職。答曰,勿辭,退待物論。
晝講入侍,知事金壽恒,特進官南龍翼,玉堂趙復陽·吳斗寅,承旨金萬基,假注書姜弼周,史官李選·尹敬敎,正言李世長。
吏曹啓目,粘連黃海監司姜裕後上疏云云,姜裕後再上疏本,乞遞甚懇,必出於病勢彌留之致是在果,雖有一時所患,從容調治,自可差復,方伯重任,似僅輕遞是白乎矣,藩臣進退,該曹不敢擅便,上裁,何如?啓依回啓施行。
今日晝講時,正言李世長所啓,措語同院前啓請諸臣及內侍加資之未及收回者,一倂還收。上曰,勿煩。又所啓,引嫌而退,溫泉行幸,出於萬不得已,而當此天災孔棘之時,實是大小群情之所共悶者,三司登對,必欲停止,反覆陳達,終未蒙允兪。最後從簡之言,亦可見其萬分悶迫之重,而旣已率爾陳啓,見非物議,則勢難在職,請大司諫鄭萬和遞差。上曰,依啓。
今日引見時,掌令成後卨所啓,臣於昨日登對時,避辭記草,以送政院,而臣大病之餘,精神昏錯,不能記憶所達之言,今承未安之敎,矇然書送。伏聞致勤聖於政院云,不勝惶恐。臣之不能詳審之失,在所難免,請命遞斥臣職。上曰,勿辭,退待物論。
傳曰,明日晝講爲之。
吏曹啓曰,臺諫有闕,政事,取稟。
引見時,上曰,昨日掌令成後卨,請爲審理矣,但從前審理之擧,非不數矣,而外方罪人,如非理好訟,壓良爲賤,全家定配之類,只觀其罪案,則無以審覈其情而疏決。故各道文書,曾已聚來,令右相主管,而差出堂上二人,使之査出,欲待其査出後,擧行矣。右議政許積曰,臣非不欲速爲査出,而所差堂上,間有事故,尙未得爲之矣。領議政鄭太和曰,曾以金壽興·金始振二人差下,而壽興,則方爲外任,始振,則近當赴燕,俱無以察其任,今當更出堂上,然後,方可査出文書矣。上曰,然則堂上四人差出,使之從速査出,稟處。上曰,昨日副提學,有所言矣。復陽曰,上年諸道間,不免失稔,而京畿尤甚,民間飢困方甚,大同收米,不可不減其斗數矣。積曰,上年農事,京畿及平安道尤甚失稔,而平安道,則已有蠲減之擧,畿甸亦當竝施實惠矣。領議政鄭太和曰,畿甸飢荒之狀,臣亦聞之,不可無軫恤之道,丙午春等收米六斗內,減其一十,何如?上曰,依爲之。又所啓,元子冊封之禮,昨日陳達請行於春夏間之內,則似當議于大臣以定爲敎矣。領議政鄭太和曰,冊封之禮,群情皆以欲從速擧行,春節則勢未及行,而若於夏間定行,不亦宜乎?上曰,我朝則六歲冊封,只仁宗大王,而曾觀實錄中所謄來者,則歧嶷異常,而中宗大王,獨以年幼,有所持難矣。元子則長在宮中,只與輔養官,相接而已,雖數十人聚會處,尙未得見。大庭行禮,恐難堪行,若以秋冬,爲不當行禮,則寧欲於明年首春,定行矣。太和曰,群下之意,則行禮之際,可無難行之意也。不可不速行冊禮於五月間矣。上曰,五月則急促矣,且疾病事故,未可豫料,而夏節,則疾病尤可慮也。復陽曰,今姑遵行,將來或有事故,則雖不得不退行,卽日無事之時,不可豫慮其或有事故,而不爲定期於夏間也。積曰,冊封之禮,不可少緩,群情皆欲速行,前頭若有疾病事故,則雖或退行,而姑以五月內,定期行禮,似當矣。上曰,以五月定行事,分付,可也。兵曹判書洪重普所啓,以全羅監司狀啓,鄭德謙耗穀濫用,而別爲問目,更爲捧招後,以泛稱遲晩,循例請刑矣。依啓判下。故方爲刑推,而招辭中,官中所用爲言,至稱有文書云,不爲査覈,直爲刑推,其在獄體,未知如何?且所用耗穀,監司亦不言入己,而只稱濫用,以六朔所用之數計之,則一朔所用之租,不過十六七石矣。積曰,臣亦熟聞重普之言,詳知此事矣。德謙所用,非會錄之耗,乃守令所應用者,則與私用入己者,有異矣。太和曰,此非入己之比,其罪不過濫用而已,且別無査覈之事,論以濫用之律,似當矣。上曰,然則照律,可也。在於三月初七日大臣·備局堂上引見時,副提學趙復陽所啓,取考各道身役逋欠成冊,則其中黃海道,丁丑以前渡遼戰亡·物故·被擄·逃亡,合一百八十二名,平安道五名,京畿亂前流亡一百十名,如此久遠物故·逃亡之類,尙在軍案,不可不永爲蕩滌矣。領議政鄭太和曰,此亦在甲辰以上身役價布蕩滌之中,而若不永爲蕩滌,則乙巳以後,當爲仍捧,永除其名於軍案,其代,使其各邑,充定,可矣。上曰,依爲之。以上備局謄錄
上在昌德宮。停常參,只晝講。
夜四五更,沈霧。
禁府都事李光翼,前兵使洪舜民拿來事,黃州地出去。
下直,牙山縣監成熙胄,咸悅縣監趙仲耘,鏡城判官柳涀。
左議政洪命夏十一度呈辭,入啓。傳曰,安心調理。
待敎崔後尙,實錄謄出後入來。
京畿監司書目。砥平呈,以副修撰李端夏病重,上去不得事。
禁府啓曰,弑主罪人承世,旣已承服正刑,依律文,妻子爲奴,破家瀦澤,降其邑號,罷其守令等事,令各該司擧行之意,奉承傳,何如?傳曰,允。
晝講入侍,知事洪重普,特進官朴世模,玉堂趙復陽·吳斗寅,承旨李尙逸,假注書姜弼周,史官李選·尹敬敎,獻納崔逸。
吏曹,式年監試覆試,小學家禮考講試官李光載有頉,代,李秞,改啓下。
備邊司啓目,粘連平安監司狀啓云云,新都事姜汝豪,時在嶺南,待其赴任,往察江邊飢饉緩急,則必致失時兺不喩,西路人馬,往來嶺南之弊,亦不可不慮,都事姜汝豪改差,其代,令該曹,極擇在京無故人差出,急速下送,何如?啓依允。
今日晝講時,獻納崔□所啓,措語同院前啓請諸臣及內侍加資,一倂還收。上曰,不允。
傳曰,明日政事爲之。
觀象監,申時,日暈。夜四五更,沈霧。
上在昌德宮。停常參·經筵。
自昧爽至辰時,有霧氣。未申時,日暈兩珥,暈上有冠,色內赤外靑。夜四五更,月暈。
下直,全羅左水使李敏發,陽智縣監任慶昌。
謝恩,執義李敏迪,社稷參奉金洧,司饔參奉朴世址,部將韓以夢,典獄主簿權亨吉。
藥房啓曰,伏聞醫官所傳之言,自再昨之夕,上候薰熱之氣,有時升降。近日所患結核之處,亦頗堅硬,兩眼互相澁痛,至有欲爲受鍼之敎,臣等不勝驚慮之至。卽與諸醫入診後,議定鍼藥宜當,敢來問安,竝此仰稟。答曰,知道。
大殿入診正時,巳正。
大殿入診時,仍爲受鍼,受鍼後,藥房·政院·玉堂·二品以上·六曹問安。答曰,知道。
府前啓,措語見上請隨駕藥房外,諸臣及內侍加資,一倂還收。新啓近日災變異常,人懷疑懼,而大小群情,莫不以請停溫泉之幸爲言,人情之所大願,亦天意之所知也。朝廷此擧,特出於萬不獲已,凡在臣工,孰不諒聖上之至意哉?然而憂悶怫鬱,若是遑遑者,殿下於此,何不反求而深思乎?災害之慘,古今所罕,而適當今日,丁寧警告,國勢至此,兩宮警畏之道,正宜貶損靜俟,力行好事,以答天怒,庶幾恐懼之實,有以消弭於昭格之中,而今乃動駕於數百里之遠,擧國驚懼,閭巷繹騷,實非貶損靜竢之道,況伏念慈殿氣候,非可比於聖上之盛年,而溫泉之效,瘡疹風毒之外,未聞竝治諸疾者,群下之憂,不但在於長道震撼之慮而已,請加三思,亟停溫泉行幸之命。連歲飢凶之餘,前年年事,又爲不登,竊聞民間,無食已久,有絶災望哺者,有流離之四者,臣之所聞者,畿甸·湖西,尤爲慘急。臣所不聞,可以勢推,赤子入井,何可豫計事力?請令該曹及諸道道臣,審度災分地方,急速開賑,湖南山郡大同,已令停罷,而一復舊例,但舊例中,貢物多少,甚有不均處,而官需多少,亦爲懸殊。今當改法之際,若以山郡田結,通融合算,以定各邑貢物多寡於貢案中,最爲無益於實用,而有關於民弊者,竝可減除,且各邑所納,隨其土宜,所納之日,無過二三,則此於國計無損,而民役,無不均之患,民財,無浪費之處,外方少刁蹬之弊矣。各邑官需,亦爲定式,使無濫徵,可也,請令該廳與道臣,依此施行,從長善變,引嫌而退。其所爲嫌,不過措語間小失,當此廣開言路之日,不可以此微文偶錯,輕遞言官,請掌令成後卨出仕。
正言李世長啓曰,臣竊聞湖右民生,飢困太甚,斥賣田土,流離者多,至於移來都下者,或有之云。故臣於伊日登對之時,以飢饉之後,生民流散,爲請停行幸之一端,則聖明,若以臣所達,問於道臣,此固聖明欲詳民事之至意,而臣之愚妄,竊以爲外方啓聞之例多不實。且聖上保民之道,雖聞過實之言,惟當以軫恤爲念。故敢以是意,仰申矣。臣於昨日,伏聞再昨筵中聖敎,若以臣爲慮其言之或不實,而更爲說破者然,臣不勝瞿然之至。臣之所聞,初非泛然風傳,大臣之間,亦有目見而言之者,咫尺申復,而願聖明不見之是圖,而緣臣無狀,不能見信於君父,臣非不知卽爲引避,而累日城上之役,宿患轉苦,無路詣臺自列,方切悶蹙。卽聞物議,以臣處置長官之後,不卽請寢溫泉之行,有乖臺例,深以爲斥云。決不可一刻苟冒,不得不扶曳來避,請命鐫削臣職。答曰,勿辭,退待物論。
司諫鄭繼胄,獻納崔逸啓曰,當此天災疊現,憂虞溢目之際,溫陽行幸,萬分悶迫,而前日榻前,誠未格天,泯默而過,而至於前大司諫鄭萬和之輕發從簡之請,似涉率爾。故臣等於再昨處置請遞之啓,循例隨參矣。今聞物議,旣以鄭萬和之率爾請遞,則卽當請寢行幸,而數日寂寥,有乖臺例云,臣等之曠職,於此著矣。不可晏然仍冒,請命遞斥臣等之職。答曰,勿辭,退待物論。
答府曰,不允。開賑一款,令該廳商度災分地方,分付諸道,趁卽擧行。末端事,亦令該廳詳議稟定。出仕事,依啓。
掌令成後卨就職。以上朝報
義禁府啓曰,以江原道推考敬差官啓本,因刑曹粘目,生埋弑父罪人玉只,生埋殺外祖父罪人於屯金,同參罪人良金等,移本府處置事,允下矣。依例發遣府都事,拿來,何如?傳曰,允。以上義禁府謄錄
上在昌德宮。停常參·經筵。
謝恩,義盈直長李永輝,慶興府使盧濈。
大殿,政院·玉堂問安。答曰,知道。
慈殿,藥房問安。答曰,知道。
慶尙監司書目。見陵於大臣,不可一刻苟冒,辭職上疏上送事。政院啓曰,藩臣上疏,若涉時弊,則語雖過中,不必深咎,而今見慶尙監司金徽上疏,則以自己之事,侵侮大臣,有傷事體,請從重推考。傳曰,觀此金徽上疏,則盛張辭氣,抑揚侵凌,極其狼藉。大臣體面自別,朝家待之,超異諸卿,渠何敢恣意凌詈至此?不可推考,以快其心。朝廷體面,不可不尊。慶尙監司金徽先罷後推,以懲他人,以存體面。
藥房啓曰,伏未審夜來,聖候若何?昨日受鍼之後,眼候核患,得有差減之效乎?熱候升降,亦何如?今日受鍼,依前定以巳正宜當,臣等不勝憂慮,敢來問安。答曰,知道。
持平崔寬啓曰,臣積病沈痼之中,面腫又生,冒上辭單,瀆擾是懼,反蒙溫批,感激兢惶,惟當就列奔走,而第臣症勢,一向危急。復上長單,攔阻政院,兩旬癏曠之罪,已無所逃,且同僚引避,臣當處置,而瘡口未完,病勢如此,至經二日,終未詣臺,旣犯邦憲,不敢晏然。請命遞斥臣職。答曰,勿辭,退待物論。
正言申□□啓曰,同僚引避,臣當處置,而臣於前啓,有不敢可否之嫌,與前無異,若以處置詣臺,則不傳前啓,有違臺體,何敢安然仍冒?請命遞斥臣職。答曰,勿辭,退待物論。
禁府都事李碩賢,弑父罪人拿來事,江華府出去。
忠淸監司書目。有旨道內有食物題給之後,因各邑所報,右贊成宋時烈,行副護軍宋浚吉·尹文擧·李惟泰·尹宣擧等上疏上送事。
大殿受鍼後,藥房·政院·玉堂·二品以上·六曹問安。答曰,知道。
江原道推考敬差官朴增輝入來。
兵曹參判柳赫然上疏。入啓。答曰,省疏具悉卿懇。卿辭至此,本職當勉副焉。卿其勿辭,從速察職。
左議政洪命夏十二度呈辭,傳曰,予意已竭於前後之批矣。卿辭,胡至於十數之多?國勢揑抗,時事孔艱,卿何一向引入,罔念國事至此也?予不多誥,斷無允許之理。宜勿控辭,亟斷來章。臥閤論道,以副朝野之望。
備忘記,慈殿未寧時,藥房都提調領議政鄭太和,鞍具馬一匹,提調故禮曹判書李一相,副提調前都承旨大司諫李慶億,竝加資。奉敎李選,陞敍,待敎崔後尙,假注書柳梴,竝六品遷轉,御醫李東馨·權愉·崔聖任·韓道昌,竝加資。柳後聖·鄭後啓,各熟馬一匹面給,柳德澤·金藎誠·尹弘任·南應琛·朴生榮,各半熟馬一匹,議藥同參趙徵奎·梁濟臣·黃益俊,各兒馬一匹。內醫金立誠·邊永淸·柳諶·金慶華·金顮·金汝器,掌務官李時晳·朴廷奎,各上弦弓一張,鍼醫崔有泰·尹後益·金尙誠·安禮·金萬直·李後聃·陸士衡·金有鉉·崔胤績·李應斗,各不粧弓一張賜給。醫女等,從自願免賤,下人等,令該曹米布前例相考,磨鍊題給。王大妃殿承傳色差備官朴昌壽·金孝業,承傳色內官石承緖,各半熟馬一匹賜給,差備內官李·李希程,各上弦弓一張賜給。司謁李之元·尹亨祥,各兒馬一匹賜給,別監等,令該曹米布題給。
今日受鍼時所啓,黃海監司之代,不可不速爲差遣,當日政官命招,開政,何如?上曰,依啓。
副提學趙復陽,受鍼時引見。
府前啓,措語見上請隨駕藥房外,諸臣及內侍加資,一倂還收,請加三思,亟停溫泉行幸之命。新啓今見監試覆試二所考講監察呈課,則儒生一人,久坐講席,不爲句讀,試官,以不字抽籤,儒生强爲久坐,終不書不字,試官李光載,親自執券書不,事涉可駭。試官李英馧,則發言於講席,欲爲改講,且兩試官,多有相詰,每每避坐云。李光載之自書不字,相詰避坐,虧損體面,李英馧之發言改講,顯有循私,事涉科場,請濟用正李光載罷職,禮曹正郞李英馧拿推,竝引嫌而退,筵中申達,非出於說破前言,則一時下敎,有非本情,請停行幸,旣已發端力爭,則論啓差遲,不必爲嫌。疾病而不得處置,有嫌而不敢連啓。其勢固然,尤無可避之嫌,請正言李世長,司諫鄭繼胄,獻納崔逸,持平崔寬,正言申厚載,竝命出仕。答曰,不允。末端事及出仕事,依啓。
觀象監,卯時,日暈。辰時,日暈兩珥,暈上有背,色內赤外靑。白氣一道,出自左珥,長五六丈,廣尺餘,逶迤指北,良久乃滅。啓。
受鍼時,副提學趙復陽引見時,上曰,前日副提學,以金堤堤堰事啓,而欲與大臣相議爲之矣。今日領相,雖以病不來,右相在此,且其事,不可不速往議定。故副提學使之入侍。趙復陽曰,此堤堰,欲爲修築已久,而其利害,右相亦知之矣。右議政許積曰,小臣曾爲全羅監司,出巡之時,路過此堤,故其周回形勢,詳細見之,廣濶無比,而且右道,則無川深貯水之處,若遇旱災,則列邑居民,酷被其害,此堤堰,若得修築,則民之蒙惠,大矣。然而其堤內起耕之數甚多,初雖出於冒耕,而今爲民田,亦已久矣。如此之類,則必怨之,而堤下之蒙利無窮,以利害論之,則利多害少。趙復陽曰,堤內耕食之民,亦多有堤下之田,失於堤內,則得於堤下者不少,雖其只有堤內之田者,築堤之後,堤下可食之土極多,雖或竝作,必不至失業矣。積曰,此堤,廢棄已久,役且大矣。不可不問於本道而爲之矣。上曰,副提學,以私書,已問于監司云,而私書相問,與朝家詢問,事體不得。自本司,卽問利害于監司,從速啓聞,郞廳亦爲下送,詳察利害大少,功役多寡而來後,稟處,可也。副提學趙復陽所啓,頃因臺臣所啓,以搜訪人才啓聞之事,有分付諸道之擧矣。卽日朝臣罷散中,亦頗有已試可用之才,當此遇災之日,收拾人才,最爲急務,或自上收聚,使歲抄之規,或下詢大臣,以爲變通之地,何如?上曰,何人耶?復陽曰,外議如此,故敢爲陳達,雖未知某某人可取,而其中如金宇亨者,亦以可用之才,久在罷散中矣。右議政許積曰,李殷相,其才亦可用矣,而其所坐之罪,乃薦新事也。封進之後,因中路稽傳,以致變味,故其稽傳之人,已皆被罪,實非封進官之罪也。上曰,七月令薦新事耶?都承旨吳挺緯曰,果是七月事,而時任官三人,則只贖,以除迎送之弊,李殷相等二人,以前官,奪告身矣。上曰,金宇亨敍用,李殷相公事,還入罷散中,毋論文武蔭官中,如趙復陽所達者,問于大臣,抄出稟啓。右議政許積所啓,今聞黃海監司身死,此人久出邊塞,終爲客死,誠可矜惻矣。趙復陽曰,姜裕後,以淸謹剛明著名,而久在關塞,仍爲海西方伯,終未得還朝而死,誠可矜惻矣。上曰,姜裕後自定州,由江界,爲義州,以褒啓,陞資爲監司,而客死,誠可矜惻。如此之人,在前亦有護送之時矣。積曰,令一路護送,何如?上曰,依爲之。以上朝報
政院啓曰,備邊司郞廳,以右議政意來言,今日賓廳坐起日次,而領議政,病不來,左議政,方在呈告中,右議政,來詣藥房,爲問安,大臣位不齊,不得開坐云矣,敢啓。傳曰,知道。
受鍼後,右議政許積所啓,咸鏡道事,使之句管,而必有堂上然後,凡事可以相議,吏曹判書金壽恒,曾以往來北路,詳知其道之事,使之句管,何如?上曰,依爲之。
受鍼後,副提學趙復陽引見時,右議政許積所啓,曾以全家罪人等文案査出,因爲撰集受敎事,堂上四人,使之差出,其擧行條件,旣已啓下,而可合之人,誠爲難得矣。前日差下金壽興,方以京畿監司仍任,故臣欲以李慶徽·李尙眞·閔點差下,而金壽興之代,則不得其人矣。上曰,其時金壽興,亦以堂上爲之,卽今堂上中,更無可合之人耶?許積曰,若以堂上中差出,則鄭萬和,最爲可合矣。上曰,然則以李慶徽·李尙眞·閔點·鄭萬和差出,可也。
大臣·備局堂上引見時,刑曹判書金佐明曰,南漢山城失火之事,極爲不幸矣。左議政洪命夏曰,三十年經營之物,燒燼於一朝,事極驚駭。金佐明曰,事變有無,難以逆料,不可不趁速備充,而以本廳本府物力,決難辦措,故備局旣以從長變通事回啓,今日當爲定奪矣。竊聞三南熖硝,每年煑取,多有會付餘數,此亦似當取用,而訓鍊都監·御營廳·軍器寺等處,皆有所儲,亦爲若干除送,以爲漸次充足之地,如何?工曹判書李浣曰,曾前送熖硝·硫黃於江華時,備邊司句管,以餘丁木,給價備送矣,今亦依此爲之,似當矣。上曰,依爲之。以上備局謄錄
上在昌德宮。停常參·經筵。
判尹吳挺一,身病出仕。
吏曹正郞洪萬寅,卒龜川君睟賜諡官,以洪陽地出去。
謝恩,大司憲朴長遠,副摠管南龍翼,黃海監司李尙逸,綾州牧使閔汝老,咸鏡都事金澂,三登縣監李德益,保安察訪尹理,長興奉事宋光謙,敬陵參奉宋有光,江華經歷金命說。
司諫鄭繼胄,獻納崔逸,正言申厚載,持平崔寬就職,正言李世長,牌不進。
大殿,政院·玉堂問安。答曰,知道。
政院啓曰,自上方在未寧中,平復間,視事,頉稟。傳曰,知道。
假注書姜弼周服制,代,以李日井爲假注書。
禮曹啓曰,新除授本曹判書尹絳,時在京畿安山地,斯速乘馹上來事,下諭,何如?傳曰,知道。
藥房啓曰,伏未審夜來,聖體若何,熱候·眼候·核候,尙無加減之效乎?今日仍爲受鍼事,昨已定奪,而雨雪不止,雲霧沈鬱,諸醫皆以爲如此之日,不宜受鍼云,今日則姑停,以待明日似當。臣等不勝憂慮,敢來問安,竝此仰稟。答曰,知道。仍爲受鍼,可也。
領議政鄭太和箚子。大槪,再昨公退,病勢甚重,未參問安,無望供仕,本職及新差都監提調之任,爲先乞遞事。入啓。
大殿受鍼後,藥房·政院·玉堂·二品以上·六曹·大司憲問安。答曰,知道。
黃海監司李尙逸上疏。大槪,敢陳危懇,乞遞本職,以便公私事,入啓。
吏曹參判李慶徽,身病出仕。
院前啓,措語見上請勿留難,諸臣及內侍加資之未及收回者,一倂還收。新啓今此溫泉之幸,大小臣庶,皆知其不可,聖意亦豈不知其不可,而猶且抑而行之者?蓋出於萬不獲已,然,無前之變,咸萃一時,擧國憂懼,罔敢知吉。殿下政宜恐懼修省,靜竢而勿動,宵衣旰食,勵精圖治,惟日孜孜,無所間斷,實爲弭災之至要,則動駕遠外之地,淹延旬月之久,使百司廢務,萬機稽滯,恐非所以上答天意,下悅民心之道,而況臣民之私憂過慮,有不但止於斯而已乎?且溫泉之竝治諸疾,諸醫亦不能詳知,則慈殿患候,有驗與否,何可臆度,而徼幸於十有一分之效,驅馳數百里之程,以犯萬有一危之戒乎?此臣等之所以晝夜遑遑,不得不疾呼於聽卑之聰也。臣等前日榻前,旣承聖敎之懇惻,非不感動于中,而群下悶迫之情,又有甚於殿下之萬不獲已,請留三思,亟停溫泉行幸之命。
今日受鍼時,都承旨吳挺緯所啓,左承旨李後山,與新除授承旨閔熙,有相避。故朝纔啓辭,而今日啓辭,未下矣。上曰,李後山似爲衰老,年歲幾何?右議政許積曰,雖似康健,年已七十,而久廢之餘,纔有恩命,故黽勉行公云矣。上曰,左承旨改差,可也。
府前啓,措語同上請隨駕藥房外,諸臣及內侍加資,一倂還收,請加三思,亟停溫泉行幸之命。
答黃海監司李尙逸疏曰,省疏具悉。卿其允合,卿何辭爲?卿其勿辭,速往欽哉。
答府·院曰,不允。
受鍼時,右議政許積所啓,文書査出堂上,以閔點,陳達差出矣。昨日政,除授慶尙監司,其代,又當差出,而可合之人,實未易得矣。外議皆以爲,金壽興最合此任云,而且其瓜滿已過,若差出其交代監司,以金壽興,差下堂上,則似好矣。上曰,瓜滿已過耶?積曰,上年十一月,乃瓜滿也。上曰,然則金壽興遞差,使察査出堂上之任,可也。又所啓,冊禮都監提調,以禮曹判書尹絳,依例差出矣。尹絳,以老病之人,上來無期,而都監之役,一日爲急,禮曹判書尹絳遞差,其代速爲差出,何如?上曰,尹絳遞差,其代,當日內,開政差出。兵曹判書洪重普所啓,宗簿寺書寫忠義,舊例,自忠勳府,必以宗室子孫或功臣子孫,差送矣,近來本寺,勿論忠義與否,閑雜人竝爲差出,事甚未妥矣。右議政許積曰,自前例以士族忠義,差定書寫,故號稱書寫忠義矣,豈可以如此雜類,差定乎?洪重普曰,雜流汰去,此後依舊例,自忠勳府,擇以士族,差送書寫,何如?上曰,依爲之。
上在昌德宮。停常參·經筵。
夜二更,火星,退入太微東垣內。五更,月暈。
司果尹世晉,堤堰摘奸事,金堤地出去。
右水運判官許暹,漕運事出去。
護軍李東馨,加資肅拜。
下直,兔山縣監李聖麟,雲峯縣監許濟,海美縣監趙碩耉,茂朱縣監沈轍。
謝恩,護軍柳赫然·崔山望,南別殿參奉安敦熙,兼養賢奉事趙始允,京畿監司吳挺緯,平市奉事李行敏,古阜郡守鄭邵,濬源殿參奉白以泰,右承旨金禹錫,左副承旨閔熙。
左議政箚子。大槪,賤疾尙劇,末由承命出仕,不得不更申危懇。亟賜遞免,以延殘喘事。入啓。
大殿,政院·玉堂問安。答曰,知道。
吏曹判書金壽恒辭職上疏,入啓。
藥房啓曰,伏未審夜來,聖體若何,連日受鍼之後,諸症尙無差減之效乎?今日受鍼時刻,依前定以巳正宜當,臣等不勝憂慮,敢來問安。答曰,知道。
明日監試覆試,一所試官二金壽恒·朴世模,參試官三李敏敍·慶㝡·洪柱國,二所試官二朴長遠·趙復陽,參試官三朴世堂·李翊相·閔宗道。
開城留守書目。病重辭職事,啓。傳曰,勿辭,調理察職事,回諭。
大殿受鍼後,藥房·政院·玉堂·二品以上·六曹問安。答曰,知道。
答領議政鄭太和箚曰,省箚具悉卿懇。今日朝家體統,可謂虧矣。藩臣之凌辱大臣,豈至此哉?誠極寒心,況今卿之引嫌,無傷於體面乎?予不多誥,卿宜諒哉,卿其安心勿辭,以存體面。
禮曹郞廳,以右議政意啓曰,臣以穆陵奉審事,今當進去,繕工提調一員偕往,例也,而臣亦該監提調之一也,可以兼察,他提調,則依近例勿爲疊往,以除夫馬廚傳之弊,何如?傳曰,允。
院前啓,措語同上請勿留難,諸臣及內侍加資之未及收回者,一倂還收,請加三思,亟停溫泉行幸之命。
戶曹判書鄭致和上疏。大槪,猝患癨亂,痛勢甚重,不得趨赴召命,乞罷臣職,仍治臣罪事,入啓。
謝恩,禮曹判書朴長遠,應敎李敏敍。
右議政許積,觀象監提調吳挺一,禮曹參議李袗,佐郞金邦杰,繕工奉事李壽徵,穆陵奉審事出去。
左尹李時楳上疏。大槪,痰喘脚病,決無趨蹌闕庭之望,未赴召命,乞遞臣職,仍治臣逋慢之罪事,入啓。
持平崔寬啓曰,大臣,國之綱紀也,監司,卽古之藩鎭也。朝廷內外之則,有截然不可犯之義者,乃所以綱紀之存也。卽見前慶尙監司金徽上疏,因一時自己之事,詬詈大臣,侵侮廟堂,略無顧忌,此實曾所未有之事也,誠可寒心。世變至此,體統隨夷,凡在聽聞,莫不駭惡。自上雖有罷推之命,其所負犯,自有其律,則公議所在,不可不置之以法,故以拿問欲論之意,發簡同僚,往復商確,終未歸一,此無非臣言不見信之致。臣何敢晏然苟冒?請命遞斥臣職。答曰,勿辭,退待物論。
正言李世長啓曰,臣處事不審,厚招物議,臣誠慚懼,引避退待,不意憲府,泛然請出,聖明亦循例允從,繼以召牌下臨,臣於是,益不知其所以自處也。伊日榻前處置也,臣旣請遞諫長,則仍請停止行幸,臺例誠然,而臣昏謬不察,未能竝請而退矣。公議如是偏斥臣身,至有當劾云,臣雖萬萬無狀,職是臺官,豈敢以一時請出,抗顔就列,下壞廉隅,上貽淸朝之羞辱哉?況聞群議,以處置之應避苟出爲言云,此亦臣之尤不敢冒進者也。情勢之外,賤疾又劇,召命之下,終未祗赴,逋慢之誅,固無所逃,而靜攝之中,瀆擾至此,臣罪又加一節。以此以彼,決不可一刻苟冒,請命遞斥臣職。答曰,勿辭,退待物論。
答院曰,不允。末端事,已諭,勿煩。
司諫鄭繼胄啓曰,頃日遞差諫長之後,不卽請停溫泉行幸之失,臣與同僚,少無異同,而卽者正言李世長,以見斥公議,至有當劾之論,處置之應避苟出,亦以爲言等語自避,其所云云,臣實當之。旣聞物議之後,則臣何敢一刻苟冒?請命遞斥臣職。答曰,勿辭,退待物論。
答吏曹判書金壽恒疏曰,省疏具悉卿懇。卿其安心,勿辭察職。
答戶曹判書鄭致和疏曰,省疏具悉卿懇。卿其安心勿辭,調理察職。
答左尹李時棋疏曰,省疏具悉。卿其勿辭察職。
監試覆試監試官,一所金光,二所盧說之。
執義李敏迪,掌令成後卨,持平蘇斗山啓曰,臣等卽見持平崔寬避辭,其曰大臣·藩臣,內外截然者,臣等亦以爲然也。其曰金徽侵侮廟堂,略無顧忌者,臣等亦以爲然也。其曰世變體統等語,此亦臣等之所慨然也。然則臣等固非以金徽爲無可罪也,只是拿問太重耳。聖上旣已深罪明斥,而特罷其職,情罪俱當,人無異論,綱紀體統,自可振肅,已於拿問,則前此詆斥大臣,未聞有下理治罪者,未知自有其律者,更有何據也。西漢最尊貌大臣,翟方進劾治勳,以詆辱大臣,只免官而已,數年前藩臣,亦有詆辱大臣者,只遞職而已,臣等所見如此,反覆至再,終未歸一,同僚竟以此引避,言不見信,彼此何異?不可晏然仍冒,請命遞斥臣等之職。答曰,勿辭,退待物論。
禮曹啓曰,監試覆試試官,磨鍊擬望,而二品以上無故可擬之人乏少,依近例,以二員備擬以入之意,敢啓。傳曰,知道。
政院啓曰,傳曰,從二品中乏人,而如是備擬以入耶?問于禮曹以啓事,命下矣。問于禮曹,則從二品中,試官可合人員,其數甚少,而其中吏曹參判李慶徽,以本曹判書,旣擬於試官望,參議尹鏶,方爲呈辭,禮曹參判南龍翼,則難於自擬,刑曹參判金始振,以使臣行期不遠,戶曹參判南老星,則聞其有病,不爲擬望云矣,敢啓。傳曰,尹鏶之呈辭,旣不入啓,則雖有開政之事,自當進參,試官之任,旣是苦役,則此比於自擇華官,大相不同,今日旣多,則該曹之獨聞南老星之有病,於事不當,槪科場事體,至嚴且重,雖是苦役,亦不可人人而避,今日事體,誠可寒心。若不糾正,日後之弊,有不勝言,今此監試覆試擬望,當該禮曹堂上,先罷後推,以警日後,應罷禮曹現告,參判南龍翼,參議李袗。傳曰,今此試官望,正二品,雖或不足,從二品,亦一二,而以如李尙眞·李時楳有病之人,苟充擬望,有此牌不進之擧,衆所共知其有病,則初何備擬,致令試官望,不成模樣,何以如此耶?以上朝報
備邊司啓曰,各道甲辰以上還上逋欠各穀及諸般身役價布蕩滌之數,別單書入,以備睿覽,而忠淸道還上逋欠,則因監司狀啓,以耗穀充上事,定奪分付,時未知其實數,忠淸道·慶尙道諸般價布,則方有更査之擧,待其査報,追後書入之意,敢啓。傳曰,知道。以上備局謄錄
義禁府啓曰,本府罪人李經漢,以忠淸道藍浦縣馬梁鎭充軍定配,啓下矣。今聞馬梁,移屬於本道庇仁縣云,藍浦二字,以庇仁,改付標以入之意,敢啓。傳曰,知道。以上禁府謄錄
上在昌德宮。停常參·經筵。
夜一更,流星出星星上,入王井星下,狀如甁,尾長五六尺許,色白。
下直,栗峯察訪李壽曼,高城郡守沈樑,三陟府使丁有燾,鎭岑縣監蔡時鎭。
謝恩,濟用正閔光熽,內禁將柳時楨,全平君柳淰,五衛將鄭好信,典籍李元祿,平安都事朴純。
答左議政洪命夏箚曰,省箚具悉卿懇。已竭予意於前日之批,復何多誥?卿其安心勿辭,從容善攝,以副予望。
大司諫李□□上疏。大槪,新授賞資,亟許還收,以安微分事。入啓。
慈殿,藥房問安。答曰,知道。
大殿,政院·玉堂問安。答曰,知道。
藥房提調洪重普,右承旨金禹錫啓曰,伏未審夜來,聖候調攝何如,諸症別無加減乎?臣等區區憂慮,敢來問安。答曰,知道。
禮曹郞廳,以右議政意啓曰,臣以穆陵奉審事,與觀象監提調吳挺一,禮曹參議李袗,於昨夕,先肅拜,今日將趁曉鍾進去之際,禮曹郞廳來言,參議李袗,有特罷之命,參判南龍翼,一體罷職,判書朴長遠,方入試所,而臣等則旣已辭朝之後,不可淹留,不得不仍爲進去,而禮曹堂上,則令該曹,卽爲差出,急急追送,以爲備員奉審之地宜當。傳曰,知道。
持平崔逸啓曰,臣伏見同僚,以行幸之不卽請停,處置之應避苟出,相繼引嫌,臣與同僚,終始同事,則見斥物議,與同僚無異。決不敢晏然仍冒,請命遞斥臣職。答曰,勿辭,退待物論。
全羅監司書目。全州府尹沈梡,到任之後,仍襲謬例,居在營下,尙阻一接,大同旣罷,官需改式,要與面議,不爲入見,有損事體,不可仍置,罷黜事。又書目。錦山呈,雌牛一頭,子産一體兩頭之犢,事係異常事。
又書目。各邑癘疫,方痛四百五十六名,死亡十四名事。
謝恩,禮曹參判金始振,參議姜栢年。
禮曹參判金始振,穆陵奉審事,出去。
正言申厚載啓曰,前日同僚之引避也,臣有難便形勢,不敢處置矣。同僚今又引避,而顧臣形勢之難便,與前無異,不得不連事瀆擾,臣罪尤大,請命遞斥臣職。答曰,勿辭,退待物論。
慶尙監司閔點上疏。大槪,新授職任,決難堪當,草土之餘,賤疾又痼,冒死陳懇,亟賜遞免,以便公私事。及都承旨金壽興上疏。大槪,喉司之長,決非所堪,亟命遞以安微分事,入啓。
司憲府照本。江陵府使姜瑜,三陟前府使金震標,平海郡守權道經等矣,宗廟薦新銀杏等,體傷有惡臭不謹罪,杖八十,贖,奪告身三等。啓依允。權道經乙良節哛只贖,以除迎送之弊爲乎矣,金震標·姜瑜等乙良,功減一等。又照本,茂長縣監金厦梴等矣,去秋三朔月課不作罪,私罪笞五十,收贖,解見任,別敍。啓依允。又照本,鄭東燁矣,以兼春秋引見時,不爲入來,左右史未備罪,笞五十,贖,解見任,別敍。啓。
玉堂箚子。大槪,執義李敏迪,掌令成後卨,持平蘇斗山,正言李世長,司諫鄭繼胄,獻納崔逸,正言申厚載,請竝命出仕,持平崔寬遞差事,入啓。答曰,依啓。
答慶尙監司閔點疏曰,省疏具悉。卿才允合,何用辭爲?卿其勿辭,速往欽哉。
答都承旨金壽興疏曰,省疏具悉卿懇。卿其勿辭,從速察職。
答大司諫李□□疏曰,省疏具悉。卿其勿辭,從速察職。
上在昌德宮。停常參·經筵。
夜四五更,流星出北斗星下,入乾方天際,狀如鉢,尾長三四尺許,色赤。
謝恩,慶尙監司閔點,護軍權愉·崔聖任·韓道昌。
執義李敏迪,司諫鄭繼胄,掌令成後卨,持平蘇斗山,獻納崔逸,正言申厚載就職。
正言李世長,牌不進。
大殿,政院·玉堂問安。答曰,知道。
右議政許積,觀象監提調吳挺一,禮曹參判金始振,佐郞金邦杰,繕工奉事李壽徵,穆陵奉審後入來。
吏曹啓曰,臺諫有闕,政事,取稟。
藥房提調洪重普,右承旨金禹錫啓曰,伏未審夜來,聖候調攝何如?伏聞昨日入侍醫官之言,則眼候別無加減,缺盆上核患,又出二處,幾至相連,且尾骶骨近處,濕腫更發云,臣等不勝憂慮之至,卽與諸御醫商議,則升陽調經湯,最爲治核之良劑,且宜於濕瘡,加連翹·玄參各八分,元方黃栢倍入,連進數十貼爲當云,此藥五貼,姑先劑入,而今日受鍼,依前定以巳正宜當,臣等敢來問安,竝此仰稟。答曰,知道。
禮曹啓曰,生·進放榜,初以二月十二日推擇啓下,而與謝恩使方物封裹相値,放榜及封裹,竝行於一日,皆以爲難便云。故生·進放榜吉日,問于日官,則同月十一日亦吉云,以此日進定,改付標以入之意,敢啓。傳曰,知道。
政院啓曰,以司憲府曺漢英照律公事,傳曰,此等推勘,用如此之律耶?本院察啓事,命下矣。考見憲府所擬之律,則不將祭祀之節,豫先告樂,因而失誤行事者,杖一百,其已承告樂而失誤者,罪坐失誤之人云者,不告樂而失誤,則不告樂者,受杖一百之律,承告樂而失誤,則失誤者,受杖一百之律之謂也。以此觀之,則今此照勘,不無所據,論以公罪,似以爲陳疏在外,與無緣不進者差別,而如是照律矣,敢啓。
政院啓曰,傳曰,凡推勘照律,有司,惟以傳旨內辭意照斷,法例當然,公故及病親呈辭,則實有可恕,而掃墳受由,與祭享,公私懸殊,執法之官,所當據例照入,以俟朝家處分,而此則不然,只觀其緘辭,以在前所不用之律照勘,論以公罪,如是爲之耶?此所以問于本院者也事,命下矣。昨日該房承旨回啓時,臣亦同參相議,而不能詳知下問本旨,未得明白回啓矣。凡事係祭享,則照以私罪,乃是應行之規,而今此照律之有違前例,誠如下敎,此公事還出給,使之改入,何如?傳曰,允。
傳曰,明日政事爲之。
執義李敏迪,掌令成後卨,持平蘇斗山啓曰,臣等伏見以戶曹參議曺漢英公事下政院之敎,臣等不勝慙惶震越之至。臣等只知陳疏受由之與無緣不進者有間,而不察祭享與掃墳,公私輕重之大別,誤以公罪照律矣。聖敎之下,始乃大悟,臣等昏謬迷錯,至此而更無所逃矣,至於政院啓辭中,凡事係祭享,則照以私罪,乃是應行之規云者,亦有不然,今若不辨情罪,無論眚故,只係祭享,皆擬私罪,則一律官足矣,何用臺臣議讞爲哉?且前祭享事,照律以公罪入啓者,亦非一二,非臣等所自創也。臣等處事昏錯,大本旣誤,固宜竢罪之不暇,不宜更爲煩說,而此則事關後弊,亦欲終日言之也。執法之臣,旣以誤讞爲罪,則決不可一刻仍冒,請命遞斥臣等之職。答曰,勿辭,退待物論。
同副承旨金萬基上疏。大槪,乞遞臣職,以謝人言事,入啓。
大殿受鍼後,藥房·政院·玉堂·二品以上·六曹問安。答曰,知道。
院前啓。措語同上請勿留難,諸臣及內侍加資之未及收回者,一倂還收,請留三思,亟停溫泉行幸之命。新啓竝引嫌而退,照以公罪,雖在參酌,旣違常例,勢難在職,請執義李敏迪,掌令成後卨,持平蘇斗山,竝爲遞差。答曰,不允。處置事,依啓。
答同副承旨金萬基疏曰,省疏具悉。爾無所失,爾其勿辭,從速察職。
答護軍李惟泰·尹宣擧等疏曰,省疏具悉爾懇。古有周之之義,爾何辭爲?安意勿辭領受。昨者寸付予意於下諭之書,予之所望,豈偶然哉?須勿固辭,從速上來,以副予如渴之望。
答右贊成宋時烈,護軍宋浚吉疏曰,省疏具悉卿懇。古有周之之義,孟子亦受宋薛之金,矧今送食物於卿者,尤有異於此者乎?卿毋可辭之義,安心勿辭領受,以副予意。昨者寸付予意於史官之行,予之望之,若大旱之望雲霓也。須體至意,亟回遐心,速圖幡然,毋負予日望之意。
答護軍尹文擧疏曰,省疏具悉卿懇。卿其安意,勿辭焉。
上在昌德宮。停常參·經筵。
夜五更,流星出織女星下,入大角星上,狀如甁,尾長四五尺許,色白。內日記
謝恩,護軍金宇亨,部將鄭道遠,大司諫李□□,繕工直長朴乃章。
大殿,政院·玉堂問安。答曰,知道。
禮曹參議姜栢年辭職上疏,入啓。
藥房都提調許積,提調洪重普,右承旨金禹錫啓曰,伏未審夜來,聖體若何,核患諸症,比昨加減何如?今日受鍼,依前定以巳正宜當,臣等區區憂慮,敢來問安。答曰,知道。
京畿監司書目。富平府使姜元亨,稱以妻病,不爲受由,徑先下去,罷黜事。
司諫院監司薦,閔點·朴烶一。工曹監司薦,金禹錫·宋時喆·李時術。
司諫院兵使薦,金眞運·鄭斗齊。司憲府兵使薦鄭斗齊·尹昌亨·李必馨。工曹兵使薦,柳斐然·尹起商·李益亨。
院前啓。措語見上請勿留難,諸臣及內侍加資之未及收回者,一倂還收。兩宮溫泉之幸,誠出於萬不得已,若在平常無事之時,臣等何苦爭之至此哉?秪緣變異之慘,愈往愈深,戒告之丁寧,至於此極,此必禍亂之幾,出於冥冥之中,特未及發耳,言念及此,憂懼之切,不翅痛於肥膚。雖殿下戰兢獨畏,以謝高穹,修德正事,以慰群黎,猶懼不足以轉災爲祥,易危爲安,今乃徑涉遠外之地,淹延旬月之久,使百司廢務,萬機稽滯,勞動軍民,繹騷村縣,此豈所以上當天心,下順民情者乎?況悔吝之生,恒由於動,臣民之深憂至慮,又有不可勝言者哉?臣等前日榻前,旣承懇惻之敎,非不感動于中,而群下悶迫之情,有甚於此,此臣等之所以連日呼籲而不知止者也。請留三思,亟停溫泉行幸之命。新除授大司憲宋浚吉,時在忠淸道懷德地,請斯速乘馹上來事,下諭。
大殿受鍼後,藥房·政院·玉堂·二品以上·六曹·大司諫問安。答曰,知道。
答院曰,不允。下諭事,依啓。
司憲府監司薦,沈榥·鄭綸·宋時喆。
都承旨金壽興上疏。大槪,罪人文案査勘之任,決難堪當,亟收成命,以安微分事。入啓。答曰,省疏具悉。卿無可辭之事,安心勿辭,從速察職。
答禮曹姜栢年疏曰,省疏具悉。爾其勿辭,從速察職。
觀象監,卯時辰時,日有重暈,內暈有兩珥,白氣出自左珥,長三四尺許,良久乃滅。自巳時至未時,日暈,啓。以上朝報
備邊司啓曰,今月十九日三司請對時,副修撰朴世堂所啓,命下矣。曾於甲辰年,諫院以負債者侵及一族之事,親父子外,一切禁斷之意論啓,則批答以立法之初,不可不善處,令廟堂從長稟處爲敎。故本司以侵徵疎遠之族,理固不可,而親父子外,三四寸,竝不擧論,使之視若路人,亦似不當等意,覆啓蒙允之後,諫院,以本司覆啓爲不可,而更請親父子外勿侵,又蒙允從,則是爲定式,而臣等之意,三四寸之親,竝置不問,終未知其合當。臣等所見,與前無異,敢啓。答曰,國穀糶糴,軍布收捧,與各衙門負債不同,不可定其寸數之法,分付諸道,禁其疎遠族侵徵之弊,可也。
又啓曰,守令迎送之弊,在農時尤甚,苟非罪犯重大,不可仍置者,則不當數遞,茂長縣監金厦梴到任,在於上年,而以月課不作推考,無功臣付標之故,終至遞職,此時遠邑夫馬之弊,不可不念。姑爲付送還職,似爲便當,而自下不敢擅請,敢此仰稟。傳曰,只贖還官,可也。
又啓曰,會寧·慶源兩處開市,旣已完畢,依前例,撰出咨文,付諸前頭使臣之行,何如?傳曰,允。以上備局謄錄
上在昌德宮。停常參·經筵。
下直,江華經歷金命說,平安都事朴純。
謝恩,寧陵參奉李震華。
司僕僉正李箕徵,牧場檢飭事,江華出去。
大殿,政院·玉堂問安。答曰,知道。
藥房都提調許積,提調洪重普,右承旨金禹錫啓曰,伏未審夜來,聖體調攝若何?今日受鍼時刻,依前定以巳正宜當,臣等區區憂慮,敢來問安。答曰,知道。
傳曰,受鍼後,大臣·備局堂上當爲引見,豫爲來待閤門外,卽爲引見。
大殿受鍼〈後〉,藥房·政院·玉堂·二品以上·六曹·大司諫問安。答曰,知道。
院前啓。措語見上請勿留難,諸臣及內侍加資之未及收回者,一倂還收,請留三思,亟停溫泉行幸之命。答曰,不允。
兵曹監司薦,李殷相·李元禎·金宇亨。
大臣·備局堂上引見時,戶曹判書鄭致和所啓,因領府事李景奭箚子,本曹所儲之太,分給都民與畿甸事,旣已定奪矣。以六千石,分給畿民,四千石,分給都民,何如?右議政許積曰,都下四千石,畿內六千石,似不贍矣。致和曰,以上年失稔之故,朝家軫念民事,各邑稅太,已令減封,今年農事,若復如上年,則前頭之事,實爲可慮,萬石之外,加給爲難矣。領議政鄭太和曰,畿民七千石,都民三千石分給,何如?上曰,依爲之。兵曹判書洪重普所啓,以忠義口傳事,自勳府,收捧忠義單子,送于兵曹者,其數多至六千人,其中冒濫之類必多。故不出口傳,姑爲留置,査出之擧,似不可已也。領議政鄭太和曰,自前忠義口傳之際,元非功臣子孫之類,冒出口傳者甚多,今番所捧單子,爲先査正,至如宗簿寺璿源錄單子,亦多有冒屬之事,尤極痛駭。此類皆與該吏符同,致有濫雜之弊,不可不一體明査。洪重普,乃忠勳府堂上,勳府冒屬之類,則令洪重普査正,璿源錄單子,則令本寺査正,何如?上曰,依爲之。
觀象監,夜五更,流星出織女星下,入大角星上,狀如甁,尾長四五尺許,色白。卯時,日暈兩珥,白氣一道,起自日傍,直指西方,長竟天,廣尺餘,良久乃滅。辰時巳時,日暈兩珥。午時,日暈兩珥,白氣出自兩珥,逶迤指北,長各五六尺許,良久乃滅,啓。
上在昌德宮。停常參·經筵。
申時,日暈。酉時,右珥。
謝恩,都摠管朗善君俁,刑曹參議李後山,護軍李殷相,茂長縣監李以濟。
大殿,政院·玉堂問安。答曰,知道。
藥房都提調許積,提調洪重普,左承旨李延年啓曰,伏未審夜來,聖體調攝若何,昨日受鍼之後,引接良久,不瑕有添傷之患乎?臣等憂慮未弛,敢來問安。答曰,知道。核處一樣。
司錄,以領議政·右議政意啓曰,本府,例於正月內合坐,薦擧觀察·節度使可合之人,而左議政洪命夏,病未出仕,右參贊趙珩,新遭服制,限內不得開坐薦擧之意,敢啓。傳曰,知道。
吏曹啓曰,節度使可合之人,例於正月內議薦,而本曹判書金壽恒,方在試所,不得同議薦擧之意,敢啓。傳曰,知道。
禮曹啓曰,觀察使·節度使可合之人,例於正月內議薦,而本曹判書朴長遠,方在試所,不得同議薦擧之意,敢啓。傳曰,知道。
戶曹啓曰,觀察使·節度使可合之人,例於正月內薦擧,而本曹參判南老星,病未行公,參議曺漢英,推考公事,時未結末,不得同議薦擧之意,敢啓。傳曰,知道。
政院啓曰,三省推鞫事,命下矣,委官何大臣進去乎?敢稟。傳曰,右相進去。
又啓曰,三省推鞫爲之事,命下矣,兩司當爲進參,諫院城上所,則似當依例牌招定送,而憲府之官,皆未肅拜,卽爲牌招肅謝後,一體定送,何如?傳曰,允。又啓曰,禁府郞廳,以委官意,來言明日則國忌,今日則齋戒,三省推鞫,來初二日爲之之意,敢啓。傳曰,知道。又啓曰,憲府之官,皆已承牌,來詣闕門外,而三省推鞫,旣已退行,今日夜深留門入來,亦涉重大,待開門,肅拜似當,且諫院之官,亦已來詣,明日憲府官肅拜後,一時定送之意,敢啓。傳曰,知道。又啓曰,憲府官員,持平兪櫶,則家在城外,缺待開門牌招,一時肅拜之意,敢啓。傳曰,知道。
禁府,三省問事郞廳二金益廉·洪萬衡。以上朝報
義禁府啓曰,江陵生埋弑父罪人玉只等,旣已拿囚,依法例,三省推鞫,何如?傳曰,依啓。以上禁府謄錄校正郞廳李益普。日記郞廳金鳳瑞。
上在昌德宮。停常參·經筵。
內日記自卯時至未時,日暈。
藥房日記提調洪重普,右承旨金禹錫啓曰,伏未審夜來,聖候調攝何如?臣等區區憂慮,敢來問安。答曰,知道。
朝報上缺疊書備邊司啓曰,守令迎送之弊,在農時尤甚,苟非罪犯重大,不可仍置者,則不當數遞,茂長前縣監金厦梴,到任在外上年,而以月課不作推考,無功臣付標之故,終至遞職,此時遠道夫馬之弊,不可不念,姑爲附過還職,似爲便當,而自下不敢擅請,敢此仰稟。傳曰,只贖,還官,可也。
謝恩。富平府使嚴鼎耉,執義李秞,掌令孟胄瑞,持平魚震翼。
大殿,政院·玉堂問安。答曰,知道。
禁府,呂安弼拿囚,啓。
政院啓曰,三省罪人玉只等,昨夕皆爲拿來,國忌相値,仍囚經日,明日則不可不早早設鞫,禁府堂上,必須備員爲之,而堂上一員未差,同知事兪㯙,時未肅拜,卽爲牌招肅拜,以爲及時會參之地,何如?傳曰,允。
謝恩,兵曹參判兪㯙,持平兪根。
上在昌德宮。停常參·經筵。
卯時,日暈左珥。夜二更,艮方東方,有氣如火光。
京畿監司吳挺緯,到界事出去。
下直,黃海監司李尙逸,綾州牧使閔汝老,玉連萬戶李萬興,撫夷萬戶邊起望,造山萬戶崔重卓,朱乙溫萬戶金英男。
傳曰,今下弓矢,造山萬戶崔重卓,玉連萬戶李萬興,撫夷萬戶邊起望,朱乙溫萬戶金英男等處,給送。
謝恩,禮賓主簿柳星天,成均博士朴以文。
慈殿,藥房問安。答曰,知道。大殿,政院·玉堂問安。答曰,知道。勿爲問安。
正言李□□初度呈辭,入啓。給由。右尹李尙眞辭職上疏,入啓。
忠淸監司書目。林川呈,以前正言兪命胤上疏上送事。
京畿監司書目。廣州府尹閔周冕民弊上疏上送事。
刑曹啓目,粘連全羅監司啓本云云,前海南縣監尹弼□矣,烈婦玉杯自決之初,其娚義吉,旣已呈官,而掩匿不覈罪,杖八十,贖,奪告身三等,私罪。啓依允。
藥房啓曰,伏未審夜來,聖體調攝若何,核患,近日別無加減乎?臣等區區憂慮,敢來問安。答曰,知道。證候別無加減,今後勿爲逐日問安。
定平府使柳檉,差使員上來。
禮曹參判金始振上疏。大槪,赴京驛馬扶軍,請令該曹變通事。入啓。
左議政洪命夏箚子。大槪,賤疾尙痼,無望陳力,懇乞遞免,專意調治事。入啓。
都承旨金壽興,京畿監司遞來。
院前啓,請勿留難,諸臣及內侍加資有未及收回者,一倂還收。請留三思,亟停溫泉行幸之命。臣等伏見以備局覆啓,有國穀糶糴軍布收捧,與各衙門負債不同,不可定其寸數之法,分付諸道,禁其疎遠侵徵之弊可也之傳敎,臣等不勝失望之至。目今一族之侵,實爲第一巨弊,民生困瘁,職由於此,流散相繼,怨聲徹天,感傷和氣,召致災沴,危亡之形,不待察影,爲今之計,所宜大段變通,以解倒懸之急。豈可因循苟且,蹈襲謬規,坐視民生之墜於塗炭而莫之恤乎?臣等伏念各衙門徵債,亦爲軍國之需,則與國穀軍布,無大分別,而侵族之法,輕重懸殊,聖旨之下,臣等竊惑焉。夫負債不償,責徵於父子之間,容有情義之不得已者,而猶有救死不贍,遑恤我後之嘆,況其他異居之親戚乎?今若不定其寸數之法,但令禁其疎遠之侵徵,則臣等竊恐其展轉蔓延,始於三四寸,漸及於五六寸,終至十餘寸而不肯捨也。國家設一定之法,以示百官,猶不能守之如金石,恒有汎濫之患,今乃不定其法,泛然分付,則族隣之被侵,有甚於前日,而困苦之民,無時可救矣,豈不大可惻然哉?昔馮驩,爲其主,徵錢於薛民,其終不能與者,焚其券曰,使薛民親君,似此擧措,實非拘俗之士所能及,而誠今日之所當取則也。大典有曰,負公私宿債者,雖身死,有妻子財産者許徵云,而無徵於一族之文,則一族侵徵之法,先朝之所無也。請加睿念,斷自宸衷,國穀糶糴軍布收捧之際,亦依前日本院啓辭,定限分付,以蘇殘民。答曰,不允。
府前啓。請隨駕藥房外,諸臣及內侍加資,一倂還收。請加三思,亟停溫泉行幸之命。答曰,毋庸瀆擾。
答左議政洪命夏箚曰,省箚具悉卿懇。卿其安心勿辭焉。
答右尹李尙眞疏曰,省疏具悉卿懇。卿其安心勿辭,察職。
京畿監司吳挺緯,到界後入來。
禮曹參判金始振上疏,下該曹。
延曙察訪張汝衎,差使員上來。
謝恩,刑曹參判朴世模。
禮曹判書朴長遠上疏。大槪,本曹與憲府同僚,旣已罷遞,做錯之罪,臣獨難免。乞賜鐫免職名,以警後人事。入啓。
三省罪人於屯金,原情後刑問施威次承服,玉只原情承服,良金移刑曹。
禁府,三省罪人於屯金·玉只,堂古介行刑,啓。
監試覆試一二所,詣闕出榜。
上在昌德宮。停常參·經筵。
夜一更,艮方巽方,有氣如火光。二更,黑雲一道如氣,起自東方,直指西方,長十餘丈,廣尺許,良久乃滅。
月串僉使李油然,開城敎授金嶷,差使員上來。
下直,羅暖萬戶金錄生。
傳曰,今下弓矢,羅暖萬戶金錄生處,給送。
謝恩,護軍李亨信。
答禮曹判書朴長遠疏曰,省疏具悉。卿其勿辭,從速察職。
正言李世長再度呈辭,入啓。加給由。
忠淸監司書目。保寧縣監任映,病重罷黜,其代,趁速差出事。又書目。懷德呈,以修撰宋奎濂上疏上送事。答曰,省疏具悉。爾其勿辭,從速上來。
傳曰,前正言兪命胤疏辭,與賜米謝箋一體,故不爲批答之意,政院知悉。
戶曹啓曰,本曹太一萬石,除出七千石,則分給畿民,三千石,則分給都民事,已爲定奪矣。更思則都民所給三千石,似爲太少,加出二千石,題給宜當,依此擧行,何如?傳曰,允。
掌令孟胄瑞上疏。大槪,病勢情勢,俱難供職,懇乞遞免,以便公私,仍略陳北路弊端,冀蒙賜幸事,入啓。
吏曹正郞洪萬容,龜川君睟賜諡後入來。
政院啓曰,今此丙午式年吏例薦擧單子八十四張及年例守令薦擧單子一百八張,邊將薦擧單子一百九張,依例捧入,此外應薦不薦人員,令該曹察處,何如?傳曰,允。
禁府啓曰,弑父罪人玉只,弑外祖罪人於屯金等,旣已承服正刑,依律文,妻子爲奴,破家瀦澤,降其邑號,罷其守令等事,令各該司,依律文擧行之意,捧承傳,何如?傳曰,允。
司僕僉正李箕徵,牧場檢飭後入來。
傳曰,大臣·備局堂上,引見。引見時司諫鄭□所啓,措語見上請諸臣及內侍加資之未及收回者,一倂還收。上曰,勿煩。又所啓,措語見上請亟停溫泉行幸之命。上曰,毋庸瀆擾。又所啓,措語見上請國穀糶糴軍布收捧之際,亦依前日本院啓辭,定限分付,以蘇殘民。上曰,國穀軍布與各衙門徵債,公私輕重自別,屑屑定其寸數,未知其當也,不允。持平魚震翼所啓,措語見上請隨駕藥房外諸臣及內侍加資一倂還收。上曰,勿煩。又所啓,近日災變異常,人懷疑懼,而大小群情,莫不以請停溫泉之幸爲言,人情之所大願,亦天意之所在也。朝廷此擧,特出於萬不獲已,凡在臣工,豈皆不諒聖上之至意哉?然而憂悶怫鬱,若是遑遑者,殿下於此,何不反求而深思乎?災害之慘,古今所罕。適當今日,丁寧警告,國勢至此,災孼至此,亦何事不憂,何慮不生?其在兩宮警畏之道,正宜貶損靜俟,力行好事,以答天怒,庶幾恐懼之實,有以消弭於昭格之中,而今乃動駕於數百里之遠,擧國驚懼,閭里繹騷,實非貶損靜俟之道,況伏念慈殿氣候,非可比於聖上之盛年,而溫泉之效,瘡疹風毒之外,且未聞竝治諸病者,群下之憂,不但在於長途震撼之慮而已,請加三思,亟停溫泉行幸之命。上曰,毋庸瀆擾。吏曹判書金壽恒所啓,慈殿未寧時,藥房提調等賞加之典已下,而李一相,今已身死,故本曹不能下批矣。上曰,前例如何?金壽恒曰,故判書蔡裕後,以實錄廳堂上,身死之後,有賞加之命,其時小臣,待罪本曹,曾爲稟定,則自上使之追贈贊成矣。上曰,依此例爲之。金壽恒曰,蔡裕後則本資資憲,而自上超贈一品,李一相則本資乃正憲,命加一資,則自當爲一品,與蔡裕後事,雖似差別,亦依此例爲之乎?右議政許積曰,若超贈則似當矣。上曰,若用蔡裕後陞品之例,則贈以輔國,可矣。金壽恒曰,然則以輔國追贈乎?上曰,依爲之。副提學趙復陽曰,呂曾齊,以曾經臺侍之人,遭其父喪,不勝喪而死,而以不安大段之罪,奪告身,故銘旌,不得書職名云,罪名不重,而身死之後,不書職名,殊涉惻然矣。右議政曰,臣亦欲仰達而未及矣。呂曾齊罪名,元非大段,前日如此之類,亦或因筵中陳達,有給其職牒事矣。上曰,職牒還給,可也。以上朝報
備邊司郞廳,以右議政意啓曰,各道定配罪人文書査正事,已爲定奪矣。設廳事同別單磨鍊以入之意,敢啓。答曰,知道。以上備局謄錄
上在昌德宮。停常參·經筵。
下直,宣川府使成釴,坡知僉使許頊,將軍坡萬戶尹有義。
傳曰,今下弓矢,坡知僉使許頊,將軍坡萬戶尹有義等處,給送。
正言李□□三度呈辭,入啓。遞差。
慈殿,藥房問安。答曰,知道。
大殿誕日,政院·玉堂·二品以上·六曹·大司諫問安。答曰,知道。
大王大妃殿·王大妃殿·中殿,政院·玉堂問安。答曰,知道。
平安監司書目。所患賤疾,有加無減,更乞遞免,以便公私事。
禁府啓目。前三水郡守魏天會元情云云,刑推,何如?啓姑停刑推,議處。又啓目。前主簿呂安弼元情云云,刑推,何如?啓姑停刑推,議處。又啓目。禮曹正郞李英馧元情云云,刑推,何如?啓姑停刑推,覈處。
藥房啓曰,伏未審夜來,聖體調攝若何,昨日引接臣僚,不瑕有添傷之患乎?臣等憂慮未弛,敢來問安。答曰,知道。
冊禮都監啓曰,都監郞廳尹以濟,前任兵曹時啓下,而今則遷轉,其代,以兵曹佐郞趙遠期差下,察任何如?傳曰,允。
吏曹啓曰,臺諫有闕,政事,取稟。
府前啓。措語見上請隨駕藥房外,諸臣及內侍加資,一倂還收,請亟停溫泉行幸之命。答曰,亟停勿煩。
院前啓。措語見上請諸臣及內侍加資之未及收回者,一倂還收,請亟停溫泉行幸之命。昨日伏承聖諭,以國穀軍布,與各衙門徵債,公私輕重自別,屑屑定其寸數,未知其可也爲敎,臣等亦豈不知其屑屑?而第伏念一族之侵,實爲當今巨弊,民生困瘁,職由於此,旣不能治其本淸其源,以遏其弊,又以爲屑屑而不定其限,任其展轉蔓延,則一國之內,不被其禍者,能幾人哉?國穀軍布,與各衙門徵債,雖有輕重之別,而其爲毒民則一也。何可因循苟且,坐視民之墜於塗炭而莫之恤乎?且一族侵徵之法,決非王者之政,而必出於衰世掊克聚斂之臣也。夫一人所負之債,當責於其人,其人或死,或飢餒不能償,則蠲除之可也,退徵之亦可也。豈可移徵於別人,頭會箕斂,以求必充其數而後已乎?傳曰,財聚則民散,所謂財聚者,言聚其不當聚之財也,然則今日之侵徵一族,以實府庫,豈非聚財者乎?無怪乎民散於下而天怒於上也。今雖不能一倂蠲免,豈忍侵及於族黨,使萬萬無辜生靈,受無限苦禁,興無限怨讟,以益天心之不豫乎?臣等此言,雖若遠於事情,而慰悅民心,鞏固邦本之道,無大於此者,請加聖念,國穀軍布收捧之際,親父子兄弟外,勿許侵徵,以蘇殘民。新啓玉果縣監宋以穎,爲人無識,性且孱劣,及授本職,不能了事,委政下吏,一任其所爲,侵漁之弊,遍及村閭,一境嗷嗷,怨聲載路,如此之人,不可使一日在官,重貽民害。請玉果縣監宋以穎罷職。答曰,不允。朝報
上在昌德宮。停常參·經筵。
府前啓。措語見上請隨駕藥房外,諸臣及內侍加資,一倂還收,請亟停溫泉行幸之命。答曰,不允。
應敎李敏求上疏。大槪,臣被人詆辱,義難仍冒,乞賜遞許,以安微分事。入啓。答曰,省疏具悉。爾其勿辭察職。
以平安監司辭狀,傳曰,勿辭察職事,回諭。
咸鏡監司書目。前三水郡守魏天會,係干贓法,令攸司依法處置事。
院前啓。措語見上請諸臣及內侍加資之未及收回者,一倂還收,請亟停溫泉行幸之命,請國穀軍布收捧之際,親父子兄弟外,勿許侵徵,以蘇殘民。請玉果縣監宋以穎罷職。答曰,不允。宋以穎事,更加詳察,處之。以上朝報
司僕寺官員,以提調意啓曰,前日江華留守,請以軍人折受場內田畓,牧子折受外田畓換給,而江華留守,則只知軍人情願,故本寺郞廳去時,採取牧子情願後處置事,覆啓蒙允矣。今見僉正李基德稟目,則郞廳下去牧場,詳問於牧子等,則皆言折受之田,在於場外者居多,身役苦重之牧子,不能作農於遠外之地,皆給竝作,生計爲難,無以保存,今若換給,則彼此兩便云云,依願換給之意,分付施行,何如?傳曰,允。以上備局謄錄
上在昌德宮。停常參·經筵。
慈殿,藥房問安。答曰,知道。
備邊司郞廳,以右議政意啓曰,各道定配罪人文書査正事,已爲定奪矣。設廳事目,別單磨鍊以入之意,敢啓。傳曰,知道。
吏曹,疏決廳都提調右議政許積,提調李尙眞·李慶徽·金壽興,副提調鄭萬和。
藥房啓曰,天氣沈陰,春寒料峭,伏未審數日來,聖體調攝若何?臣等區區憂慮,敢來問安。答曰,知道。症候,當言于醫官矣。
傳曰,政事,明日爲之。
傳曰,史官一員待命,騎馬三匹立之,社稷祭所內摘奸。
上在昌德宮。停常參·經筵。
自卯時至未時,日暈。夜一更,月入暈星。
藥房都提調許積,提調洪重普,副提調金壽興啓曰,昨伏聞醫官所傳之言,自上有微感之候,咽喉之間,亦且紅爛云,伏未審夜來,聖體調攝何如?必須詳知卽今症候,方可議定當劑,臣等終宵憂慮,敢來問安,竝此仰稟。答曰,知道。外感則和解,而咽喉,與昨無異矣。以上燼餘
左議政洪命夏箚子。大槪,屢日調治,賤疾尙痼,懇乞遞改,以殘喘事。入啓。
正言申□□初度呈辭,入啓。給由。
疏決廳,以都提調意啓曰,本廳自今爲始設局,旣已設局,則許多文案考閱之事,不容少緩,而提調漢城府右尹李尙眞陳疏批下之後,猶不行公,本廳之事,遲滯可慮。李尙眞卽爲牌招,使之察任,何如?傳曰,允。
府前啓。措語見上請隨駕藥房外,諸臣及內侍加資,一倂還收,請亟停溫泉行幸之命。答曰,勿煩。
右尹李尙眞上疏。大槪,緣臣賤疾,屢違召牌,乞削臣職,仍治臣罪事,入啓。答曰,省疏具悉。卿其勿辭察職。
禁府都事李光翼,前兵使洪舜民拿來。
獻納崔逸啓曰,頃日同僚,以玉果縣監宋以穎不治之狀,言及於臣,臣於此人治迹之美惡,雖不詳聞,而同僚之言明白。故相議擧劾矣。今聞物議,多以爲失實,而南來士夫,亦言其爲治精詳,見譽於道內云,臣之不能愼重,率爾論事之失,在所難免,不可晏然於耳目之地,請命遞斥臣職。答曰,勿辭,退待物論。
司諫鄭繼胄啓曰,玉果縣監宋以穎,本以卑微之人,素無行檢,濫登仕籍,貽羞衣冠,性又孱劣,全不解事,及授本職,大小官令,專委下吏之手,民不堪苦,一境嗷嗷,臣聞之素矣,而未詳其的然,適因南來之人,得其實狀,頃與同僚,相議請罷,其時同僚,非不知臣言之明白,今以物議失實,見譽道內等語來避,物議所稱,果何指也?見譽之說,亦非親聞,而以爲眞的不易之論,臣之所聞,固非泛然風聞之比,而反謂之失實,則其意所在,殊未可曉也。人心不古,公議莫伸,苟有所論,黨援群起,胥作浮言,恇脅恐動,欲使論者,爲失實之避而後已,一爲所動,旋啓旋避,則臺閣之上,將無可論之人,世道至此,良可慨也。無非臣見輕之致,何可一刻苟冒?請命遞斥臣職。答曰,勿辭,退待物論。
答左議政洪命夏箚曰,省箚具悉卿懇。卿其安心勿辭,更加善攝。以上朝報
上在昌德宮。停常參·經筵。
下直,古阜郡守鄭勔,慈山郡守柳徽。
慈殿,藥房問安。答曰,知道。
藥房都提調許積,提調洪重普,副提調金壽興啓曰,伏未審夜來,聖體調攝若何,咽喉之證,加減何如?臣等區區憂慮,敢來問安。答曰,知道。與昨無異。
宋時喆,以刑曹言啓曰,以典醫監提調洪重普啓辭,以刑曹啓辭,移設本曹於典醫監,而典醫監,乃淸臺之司,且有醫官旬朔取缺之擧,而逐日藥材進排之際,缺便之事,令刑曹移設於他空閑公廨,何如?傳曰,依啓事,命下矣,非但自本曹有故,則移設於本監,至如掌隷院·漢城府,亦有移設於本監之例,故如前啓下矣。今則移設於古兵曹之意,敢啓。傳曰,知道。
傳于金萬基曰,辛卯年設都監於刑曹之時,刑曹移設於備邊司矣,今番都監,又設於刑曹,刑曹請移設於典醫監,而本監,有他空閑公廨移設之啓,則刑曹所當依辛卯年例,移設於備邊司,而今乃請移於古兵曹,何也?備邊司廨宇頹廢,不得移設而然耶?何如是啓請乎?問于刑曹。
宋時喆,以刑曹言啓曰,傳敎矣,臣等亦皆欲依辛卯年例,移設於備邊司,而圍籬罪人缺妻在於備邊司西墻外,義禁府當直,其間只隔缺今若本曹移設於備邊司,則詞訟間雜人,必多缺入於圍籬缺守直等事,恐有難便不嚴之缺故缺得請設於此處之意,敢啓。傳曰,知道。
又以御營廳言啓曰,本廳七番中,部中各司屬京缺黃海道缺哨合十哨及開城府各差備軍兵,來月二十五日,京中逢點,四月初一日與六番軍兵,當缺替代立番,兩道監兵使處,以此依前知會調送之意,敢啓。傳曰,知道。
又以弘文館言啓曰,新除授副校理李端夏,時在京畿驪州,經筵入番事緊,請斯速乘馹上來事,下諭。傳曰,允。
又以弘文館言啓曰,本館上番副應敎臣李程,以冊禮都監都廳,今日本廳坐起晝仕出去之意,敢啓。傳曰,知道。
以兵曹,靑山縣監許欽照律公事,傳于宋時喆曰,此公事之以大明律失火條,倉庫失火者,杖八十,徒二年照斷,固是當律,而本律之以公罪收贖之文,不著於名例中,則其以公罪勘入者,何也?問于兵曹。
宋時喆,以兵曹言啓曰,傳敎矣,律文中,有官吏犯公罪該笞者官收贖之語,故徒配收贖之文,雖不著於律文中,常以缺雖徒配之罪,若涉公罪,則例以贖照入,而且大典刑典缺條小註,有文武官犯缺奸盜,非法殺人,枉法受贓外,笞杖竝收贖,公罪徒配罪,杖一百以上決杖之語,蓋其文勢,徒配則雖以公罪見贖,杖一百,則必決杖之意。故凡罪人,應爲徒配而公罪者,徒則贖,杖則依律文決杖,已成規例,本曹靑山縣監許欽照勘,亦出於此,而更無可考之文矣,敢啓。傳曰,後日登對時,稟處。
正言鄭載禧啓曰,臣以前月殿講不通,試射無分,前後被推,俱未勘畢,何可一刻仍冒於臺職?請命遞斥臣職。答曰,勿辭。
宋時喆啓曰,正言鄭載禧,再啓煩瀆,退待物論。傳曰,知道。
大司諫李慶億啓曰,竝引嫌而退,參論之後,旣有所聞,則慮其失實,旋卽引避,意在愼重,守令彈劾,所宜詳審,而不治之狀,論之太泛。及其引避,怒色相加,辭語太過,殊欠穩當,方在推勘之中,則自有應遞之例,請獻納崔逸出仕,司諫鄭繼胄,正言鄭載禧遞差。答曰,依啓。
執義李秞,持平魚震翼啓曰,措語見上請隨駕藥房外,諸臣及內侍加資,一倂還收,請加三思,亟停溫泉行幸之命。答曰,不允。
獻納崔逸啓曰,凡彈劾之論,非必耳聞目見。多出於風聞,而風聞之言,或未免詿誤,故苟有稱其實狀,則隨卽引嫌,自是臺閣之規也。近來習尙偸靡,雖或誤聞而妄劾,事涉微末之人,則率皆憚於自咎,終至於文過而遂非,臣於此,竊嘗痛之。頃者玉果縣監宋以穎不治之聲,同僚力言而欲論之,則臣之信而從之者,出於公心也。旋聞士大夫言,其才識有可取者,非止一二,又聞搢紳之往來湖南者,多說其政治精詳,至於本道方伯,亟稱譽之云,則臣之以失實引嫌者,亦出於公心也。不意同僚,乃以臣所聞,謂非親聞,而峻加詆斥,臣之所聞,固非親聞,而同僚所聞,亦果親聞之耶?彼此所聞,俱非親聞,則前聞其不治而論之,後聞其詿誤而停之,抑何傷乎?況宋以穎,本一卑微之人,起自鄕曲,拔身賤任,則有何權勢,可以締結黨援,脅持臺閣乎?朝士雖疲弊,誰肯爲卑微之人,而群起造言,恐動臺閣乎?臣雖軟弱,亦安忍受人指嗾,而故爲不當避之避,以犯當世之譏乎?同僚所斥,俱非意慮所到,而猝然以身當之,臣不勝錯愕之至。此無非臣行身無狀,素不見信於儕友之致,臣何敢抗顔臺閣,更貽淸朝之羞辱乎?又況稟啓請出,實出意外,尤非公議之所見,以此以彼,決不可一刻仍冒,請命遞斥臣職。答曰,勿辭。
宋時喆啓曰,獻納崔逸,再啓煩瀆,退待物論。傳曰,知道。
又以吏曹言啓曰,臺諫有闕,政事,何以爲之?取稟。以上燼餘
繕工監役洪住文,草薍監刈事,高陽地出去。
謝恩,正言鄭□□,司藝成後卨,學錄權脩,兼春秋朴信圭,禮曹正郞卞榥。
答掌令孟胄瑞疏曰,省疏具悉。深嘉爾爲國進言之誠矣。所陳之事,當令廟堂議處,爾其勿辭察職。以上朝報
上在昌德宮。停常參·經筵。
司饔直長李葆,白土掘取事,原州地出去。
下直,尙州牧使李松齡,甑山縣令崔俊衡,三登縣令李德益,茂山僉使丁爰相,城津僉使車憲,保安察訪尹瑆。
謝恩,五衛將柳震立,兵曹佐郞尹以濟,監察柳錫昌,保寧縣監安後昌。
正言申□□三度呈辭,遞差。
傳曰,今下弓矢,城津僉使車憲,茂山僉使丁爰相等處,給送。
藥房提調洪重普,副提調金壽興啓曰,伏未審夜來,聖候調攝若何,咽喉之症,比昨別無加減乎?臣等區區憂慮,敢來問安。答曰,知道。症候,當言于醫官矣。
再啓曰,卽伏聞醫官所傳之言,感冒之候,則已盡和解,而咳嗽,比前似加云,臣等不勝憂慮之至,仍與鄭後啓等諸御醫商議,則二母淸順湯,乃潤肺消痰之劑,而治嗽最效,加連翹一錢,黃連薑汁炒七分,連進三貼宜當云,此藥,卽爲劑入之意,敢啓。答曰,知道。
禁府照目。李英馧覈處云云,今已罷場,他無覈得之處。李光載·柳元立,當該監察,竝以拿問稟處,何如?啓依允。
禁府,李光載·柳元立,當該監察盧說之拿囚,啓。
大司諫李慶億啓曰,獻納崔逸,於宋以穎請罷之論,始雖同參,終聞物議之稱冤,乃卽引避,蓋出於公心,實非文過遂非之比。故昨日處置,率意請出矣。旋聞物議,皆以爲隨參臺官,徑先引避,非但有違舊例。亦關後弊,在所當遞,且以請出失實之臺官,曾無其例爲非,及見同僚再避之辭,又以處置請出,未見公議爲言,臣不勝瞿然之至。臣旣有處置乖當之失,何敢一刻冒居臺閣乎?請命遞斥臣職。答曰,勿辭,退待物論。
府前啓。措語見上請隨駕藥房外,諸臣及內侍加資,一倂還收,請加三思,亟停溫泉行幸之命。新啓竝引嫌而退,啓不詳審,率爾同參,而諉以失實,旋自徑避,意外深詆,何與於己?而張皇辭說,有若相較,當遞請出,物議爲非,則揆以臺例,勢難在職,請獻納崔逸,大司諫李慶億,竝命遞差。答曰,不允。遞差事,依啓。
傳曰,政事,明日爲之。
政院啓曰,下番翰林尹敬敎,褒貶居中,遞職出去,上番崔後尙,還降下番。豫備李選,當以上番入直,而以其有損於本館體例,不卽入來,陳疏辭職,其疏則本院旣已還出給,而史局重地,不可暫曠,李選卽爲牌招,入直,何如?傳曰,允。以上朝報
上在昌德宮。停常參·經筵。
申時酉時,日暈左珥。夜一更,月犯東井星,月暈。二更,月暈。五更,坤方,有氣如火光。
藥房都提調許積,提調洪重普,副提調金壽興啓曰,伏未審夜來,聖候調攝若何,湯劑進御之後,咳嗽之證,復有差減之效乎?臣等區區憂慮,敢來問安。答曰,知道。與昨無異。以上燼餘
奉常主簿柳時蕃,柴場監刈事,通津地出去。
下直,富平府使嚴鼎耉。
謝恩,戶曹佐郞洪藼,兼春秋李煿,校書正字禹拜昌。
慈殿,藥房問安。答曰,知道。
平安監司書目。冬至使行次,前月二十日北京離發,今月望間,當爲渡江緣由事。
答廣州府尹閔周冕疏曰,覽爾疏辭,嘉爾憂國之誠。疏中事,當令廟堂,議處。
府前啓。措語見上請隨駕藥房外,諸臣及內侍加資,一倂還收,請加三思,亟停溫泉行幸之命。新啓當此遇災警畏之日,進宴廳,旣爲停罷,大小臣民,亦當仰體聖意,而務爲節損,今此生·進文·武科放榜後,遊街設宴,不可任其所爲,一如平常無事之時,而行之也,請遊街設宴等事,一切禁斷。答曰,不允。末端事,依啓。
忠淸監司書目。懷德呈,以行大司憲宋浚吉病重上去不得事。以上朝報
備邊司啓曰,臣等伏見啓下堤堰司郞廳尹世喬書啓及全羅監司閔維重狀啓,則碧骨堤修築之役,實難輕擧,爲先以停止之意,行會該道,以定堤內居民疑懼之心,何如?答曰,允。以上備局謄錄
上在昌德宮。停常參·經筵。
藥房都提調許積,提調洪重普,副提調金壽興啓曰,微雨之後,風日不佳。伏未審夜來,聖候調攝若何,咳嗽之症,尙無差減之效乎?臣等區區憂慮,敢來問安。答曰,知道。諸症幾盡減歇,而咳嗽,一樣無減矣。
傳曰,領·右相來待賓廳事,分付。以上燼餘
謝恩,大司諫李□□,獻納李□□,同義禁李慶億,禮曹正郞李煿,學正李三錫。
以大司憲宋浚吉辭狀,傳曰,遞差。
吏曹啓曰,臺諫有闕,政事,取稟。
兵曹判書洪重普箚子。大槪,乞遞判義禁,以便公私事。入啓。
禮曹參議姜栢年,正郞卞榥,獻陵垓子內失火處奉審事,出去。
獻納李□□啓曰,臣性本駑庸,最居人下,前後忝竊,俱非所堪,心常愧懼,若無所容。不意玆者,新命又降,臣誠惶慄感激,不知置身之所。揆以分義,惟當奔走供職之不暇,而第臣前任江陵時,境內有綱常之變,而未及覺察,方在問備中,臣之不職之狀,於此益著,而事之梗槪,已盡於緘辭,今不敢覼縷,而旣被推勘,何可一刻仍冒於臺列?請命遞斥臣職。答曰,勿辭,退待物論。
大司諫李□□啓曰,今玆新除之命,遽及於久違禁闥之餘,臣誠惶感。固當奔走供職之不暇,而第臣方被推勘,未及備對,槪臣曾任安邊時,移配罪人尹善道之私通,自南關,替傳來到本府,人馬供饋之數,幾至八十,且有定送藍輿軍境上待候等語,有若先丈者然,臣見而驚駭。卽以罪人移配之際,奴馬之數,何如是多耶?本府則只以刷馬待候之意,答通以送,及其善道之來到境內也,依事目,只給刷馬及守直軍,使之交替於地境矣,旋因臺啓,有令本道,査出各邑之擧,監司査啓中,亦擧臣答通中措語,而該曹之不爲區別,一倂請推,臣實未曉其故也。毋論事之是非,罪之有無,旣在推勘之中,勢難仍冒臺職,請命遞斥臣職。答曰,勿辭,退待物論。
假注書李日井受由,代,以吳始復爲假注書。
戶曹啓曰,本曹郞官,頻數遞易,則事多虛疎。故切勿遷動之意,非但陳達於榻前。累次捧承傳矣。本曹正郞李時橝,以版別應辦色郞廳,兼察別營,詳知首末,頗有擧職之效,而不意今日政,除拜江陵縣監,本曹之事,誠甚悶慮。李時橝江陵縣監改差,使之仍察本任,何如?傳曰,允。
禮曹啓曰,科擧事目中,出榜後,京外榜目,令漢城府,一一考籍,如有漏籍者,卽爲入啓拔去,依律科罪事,啓下矣。卽接漢城府移文,則今此式年文科初試,慶尙道醴泉忠義衛金汝澤,癸卯帳不入籍云,冒赴國試,事極可駭。拔榜後,令該曹依律科罪,何如?傳曰,允。又啓曰,每年各陵展謁,春則二三月,秋則八九月,恒式取稟事,曾已定奪矣。今春陵幸,定於何陵,而擇日於何間乎?卽今自上方在調攝之中,欲待登對時,意欲稟達矣,大臣之意,亦如此,敢稟。傳曰,今春則姑勿爲之,可也。
傳曰,兵曹判書洪重普,工曹判書李浣,行副護軍李慶億,竝爲牌招。
政院啓曰,領相·右相·兵曹判書洪重普,工曹判書李浣,副護軍李慶億,來詣賓廳之意,敢啓。傳曰,引見。
傳曰,禮曹堂上,亦爲入侍。
府前啓。措語見上請隨駕藥房外,諸臣及內侍加資,一倂還收,請加三思,亟停溫泉行幸之命。新啓新除授正言李□□時在忠淸道西原地,請斯速乘馹上來事,下諭。竝引嫌而退,以前任時事,推勘未畢,在例當遞,本道査啓,擧其答通措語,卽當區別,則該曹之混同請推,殊甚不察,而旣在問備之中,勢難在職,請獻納李□□,大司諫李□□竝命遞差。答曰,不允。下諭事及遞差事,依啓。
大司諫出仕。
答兵曹判書洪重普箚曰,省箚具悉。勘定律名,當使副貳之官爲之,卿何辭爲?安心勿辭察職。
刑曹判書鄭知和上疏。大槪,矇然不察,混同請推,以致諫長之避,冒死陳懇,冀蒙遞免事,入啓。答曰,省疏具悉。卿其勿辭察職。
傳曰,大司諫李□□推考,分揀。
傳曰,政事明日爲之。
引見時,領議政鄭太和所啓,前檢閱尹敬敎,以下番,不參褒貶,似是故犯,臣欲加其罰以徵之,而適足以售其願,故只置中考矣。厥後聞之,則其時果有實病云,且卽今史官不備,至以兼春秋,代察豫備之任,事甚苟簡,似當有變通之道矣。上曰,尹敬敎居中,勿論,可也。右議政許積所啓,武弁守令之事,陳達未安,而甲山府使梁侙,其母年今八十有二歲矣,甲山爲武弁厭避之地,而遠離老病之母,若未免奔喪,則孝理之下,豈不矜憫乎?上曰,然則遞差,可也。又所啓,綱常之變,近來頻出,該邑守令,坐罷者多,此事不可不定式矣。領相曰,罷其守令者,以其不能行敎化之致,則變出時守令,似當坐罷,而近例則成獄時守令見罷。故朴賢·姜瑜皆罷職,至於姜瑜,臨其敬差官下去之時,乃爲到任,而亦未免坐罷矣。上曰,今後變出時,守令罷職,可也。右議政所啓,疏決廳文書,今方査出,而其文書皆癸卯年七月上送者也。厥後全家之數亦多,一體査考乎?上曰,癸卯後全家之數,竝爲査考,可也。以上朝報
上御養心閤。引見時,入侍臣領議政鄭太和,右議政許積,兵曹判書洪重普,禮曹判書朴長遠,工曹判書李浣,行副護軍李慶億,右承旨金禹錫,注書崔商翼,記事官李選·崔後尙。許積曰,近來咽喉與咳嗽之證,其有差減之效乎?上曰,因感冒,致有咳嗽之證,而或苦或歇,輕重無常。缺今日與卿等,有相議之事,使之入對矣。冊禮都監缺冠禮後行冊禮磨鍊,擇日,何以爲之?太和曰,該曹一依辛卯謄錄,書入草記。故其擇日如此矣。上曰,仁祖朝,予以元孫,行冊禮時,以黑缺行禮,今則以何服色,爲之乎?太和曰,當以章服行禮矣。上曰,章服甚重,平天冠亦太重,何以行禮乎?太和曰,元子歧嶷,似無不勝之慮矣。上曰,曾在中宗大王朝,仁宗行冊禮時,先着未加冠人缺之冠,冊禮之後,缺行正冠禮云,考見中宗朝缺冊禮冠禮,先後可知矣。許積曰,冊禮時姑以平天冠行禮,冠禮則退行似好矣。上曰,冠禮則姑勿擧行,先行冊禮可矣,至於服色,則雖非冊禮之時,予缺丑年間,受學於輔養官之時,常着袞龍袍矣。朴長遠曰,該曹則只依辛卯年謄錄,冠禮竝爲磨鍊以入矣。缺如此,當以此擧行,而仁宗大王冠禮先後,未得其詳矣。上曰,仁宗大王先行冠禮後,行冊禮與否,予亦未詳矣。朴長遠曰,臣見小說,則仁宗大王出見大臣之時,常以絳紗袍玉帶見之,而加冠與否,未能詳知矣。仁宗大王行狀,當在於弘文館,考缺似可矣。太和曰,缺聖行狀,在於弘文館云,卽爲考見,何如?上曰,卽令考出,可也。朴長遠曰,然則以冠禮吉日,進定冊禮乎?上曰,考見其事缺定奪,可也,又謂洪重普曰,本曹公事,曾有登對時定奪之敎矣。重普曰,靑山縣監許欽照律公事,今方捧入矣。上曰,倉庫失火杖一百,徒二年,乃是的當之律,而非如比律,則當依律施行,何以公罪收贖,照勘乎?鄭太和曰,盜出倉庫之物。故爲衝火者有之,而如守令之失火,出於無情。故軍器失火之守令,自前照以公罪,先王朝似有如此之敎,倉庫失火,輒以徒二年照律,則下吏輩,怨其邑倅者,不無故爲衝火之事,後弊可慮。如陵官之失火陵上而不之罪者,亦以此也。上曰,自今律則以本律照律,而公罪贖,則以受敎懸入,以爲定式,可也。上見漢城府缺時,戶籍事目謂李慶億曰,此事目,有未盡處矣。慶億曰,頃日登對時,親承聖敎。故不爲擧行條件,直以事目,改書以入,而臣未能的知其某處差誤矣。上曰,詞訟者,如不入籍,勿許接訟,當以專家徙邊磨鍊,而此一款,無之矣。太和曰,不入籍,勿許聽理,在缺事目矣。上曰,事目中,或全家缺定水軍云者,不當如是爲之矣,慶億曰,在役中,水軍爲最,而至於私賤,不可定役於水軍,當施全家缺上曰,缺勿定水軍,直以全家,定爲事目,可也。李慶億曰,公私賤缺而此節目,使漢城府堂上,就議廟堂,更爲商確磨鍊,何如?上曰,依爲之。缺也。太和曰,文書必須簡略而後,便於擧行,今此事目中,李尙眞狀啓及李慶億所啓冊,去其煩文,只以落漏戶籍發覺者,全家徙邊及詞訟者,先考戶籍後聽理,而如或漏籍,勿許治訟,先治其罪。全家徙邊及大小罪犯,應爲照律者,亦必先考戶籍等三件事,作爲事目,何如?上曰,依爲之。太和曰,江原道原州居儒生權國衡,監試初試入格之後,漢城府,以不入帳籍,拔去矣,今聞權國衡,曾已入籍云,缺之今未赴會試,事甚冤抑,而當該官之初不詳審,極爲非矣。權國衡則許給陳試公文,使赴後科,漢城府當該官推考,何如?上曰,言于禮曹,陳試公文出給,而漢城府官員,不爲詳査,殊涉可駭。堂上郞廳,竝從重推考。朴長遠曰,赴擧儒生之書以加資者拔去事,曾有朝家分付。故儒生中,或書加資於戶籍者,多有疑缺之心矣。許積曰,監試則赴擧儒生,勿書加資事,已有事目,而以其戶籍中,書其加資之故,入格之後,考出拔去,則似涉冤枉矣。太和曰,姓名與父名,若不差違,則不可以此拔去矣。上曰,監試參榜儒生,戶籍中,雖有書以加資者,父名及渠名,不爲相左,則勿爲執頉,可也。洪重普曰,冒屬忠義,方爲査出,而雖非冒屬,不入帳籍者,則似當拔去勿施矣。許積曰,落漏戶籍者,自有其律,豈但拔去而已乎?太和曰,忠義之落漏戶籍者,汰定軍役,宜當。上曰,不入籍忠義與冒屬者,竝定軍役。以下缺
上在昌德宮。停常參·經筵。
夜三更四更,月暈。五更,月暈左珥。
藥房都提調許積,提調洪重普,副提調金壽興啓曰,伏未審夜來,聖體調攝若何,昨日引接移時,不瑕有添傷之患乎?前劑入二母淸順湯三貼,當盡於昨日,詳知卽今咳嗽加減,然後方可議定繼進之藥,臣等不勝憂慮,敢來問安,竝此仰稟。答曰,知道。與昨無異,湯藥加劑以入,可也。
慈殿,藥房問安。答曰,知道。
金壽興啓曰,小臣方物封裹進去,下直。傳曰,知道。
閔熙,以兵曹言啓曰,政院啓辭,今此丙午式年邊將之缺人員,令該曹察處,何如?傳曰,允事,命下矣。除在外老病人外,邊將應薦不薦人員,別單書入之意,敢啓。傳曰,知道。
宋時喆,以義禁府言啓曰,以咸鏡監司狀啓,因刑曹粘目,前三水郡守魏天會,令本府處置事,允下矣。魏天會之殺獄掩置事,方囚繫本府,未及照律。咸鏡監司狀啓缺私用綿布濫取貂蔘之罪,別爲問目,捧招後稟處,何如?傳曰,允。
又以義禁府言啓曰,以咸鏡監司狀啓,因刑曹缺目,前甲山府使慶一會,令本府處置事,允下矣。慶一會之殺獄掩置事,方在囚繫本府,未及照律,今此咸鏡監司狀啓中,濫刑殺人之罪,別爲問目,捧招後稟處,何如?傳曰,允。
又以兵曹言啓曰,當日忠翊衛李以儉稱名人,自缺門入來,差備門外擊錚,極爲駭愕。令攸司囚禁治罪,同門守門將潘禮績,常時不能禁斷雜人,以致闌入,亦爲非矣,推考,何如?傳曰,允。
金禹錫啓曰,臣卽者親承下敎,缺取考弘文館所在列聖行狀冊,則仁宗大王行狀缺歲請封于中朝,八歲行冠禮,以此見之,則冠禮在於冊缺後矣,本冊付標以入,而本朝冊禮年月,則蓋以行狀乃缺聞中朝文字。故不爲擧論矣,敢啓。傳曰,知道。
傳于金禹錫曰,此禮曹公事,還爲出給。
掌令孟胄瑞,持平魚震翼·兪櫶啓曰,今此諸臣賞加還收,論執已久,今又經年,天聽愈邈,群情益激,臣等竊惑焉。留都藥房及史官缺皆以無勞可酬,已爲收回,則至如環衛·整理·傳宣等任,有何特異之功,而必施恩賞之典乎?況內侍之官,奔走使令之勞,亦不當超陞資品,以貽濫觴之譏,請隨駕藥房外,諸臣及內侍加資,一倂還收。臣等,以請停溫泉行幸事,論執已久,兪音尙靳,每以不允爲批,臣等竊不勝悶鬱之至。臣等非不知聖上此擧,實出於萬分不得已,而猶且苦口力爭者,蓋以近日災變,前古所罕。上天警告,不翅丁寧,大小群情,無不疑惑,有若禍患,朝夕立至者然,其在消弭之道,惟當恐懼修省,貶損靜竢,以答天怒之萬一,而今乃動駕於數百里之外,使閭里繹騷,遠邇奔波,有乖於遇災警愓之意也。況伏念慈殿氣體,亦非聖上盛年之比,而溫泉之效,瘡疹風毒之外,且未聞竝治諸證者,群下之憂,不但在於長途震撼之慮而已。請加三思,亟停溫泉行幸之命。答曰,不允。以上燼餘
謝恩,長興主簿李䅖。
忠淸監司書目。尼山呈,以前執義尹宣擧上疏上送事。
禮曹參議姜栢年,正郞卞榥,獻陵奉審後入來。
修撰吳斗寅上疏。大槪,冒陳危懇,乞削臣職,仍治臣罪事。入啓。以上朝報
上在昌德宮。停常參·經筵。
下直,保寧縣監安後昌。
辰時巳時,日暈。
藥房都提調許積,提調洪重普,副提調金壽興啓曰,伏未審夜來,聖體調攝若何,咳嗽之證,尙無差減之效乎?臣等區區憂慮,敢來問安。答曰,知道。時無加減矣。
金禹錫,以承文院官員,以都提調意啓曰,今此使行齎去文書正書後,更加議察,則謝恩表文中,有可改處。故五字改付標以入之意,敢啓。傳曰,知道。
以賓廳進不進單子,傳于閔熙曰,過數日後來會事,言送。
閔熙,以都摠府言啓曰,今日入直軍士,當爲中日習射,而兵曹判書參政,故不得爲之之意,敢啓。傳曰,知道。
有政。
吏批,判書金壽恒進,參判李慶徽疏決廳進,參議尹鏶進,右承旨金禹錫進。兵批,行判書洪重普進,參判兪㯙病,參議吳挺垣病,參知張善瀓進,左副承旨閔熙進。
缺以李慶億爲大司憲,郭聖龜爲獻納,黃碩鳴爲甲山府使,李達意爲典籍,尹敬敎爲檢閱,鄭承明爲江陵縣監,朴元開爲監察,成後卨缺䎘爲兼校書校理,崔逸爲獻納,崔寬爲正言,李時缺仍任,綾峯君偁爲副摠管,梁侙爲訓鍊副正,趙缺宋浚吉爲副護軍,李東溟爲副司直。以上燼餘
下直,濬源殿參奉白以泰。
謝恩,公山縣監權大載。
左議政洪命夏箚子。大槪,病根已痼,差復無期,不避煩瀆,懇乞遞免事。入啓。答曰,省箚具悉。卿其安心勿辭焉。仍傳曰,遣內醫看病。
謝恩。檢閱尹敬敎。
傳曰,修撰吳斗寅上疏,還出給。
府前啓。措語見上請隨駕藥房外,諸臣及內侍加資,一倂還收,請加三思,亟停溫泉行幸之命。新啓坡州牧使柳頲,雖有幹能之稱,而居官處事,多有濫猾,頃於本州館舍重修之時,自宣惠廳,有劃給之米,而稱以自爲拮据,還納其米於本廳,分給糶穀之際,農民之來待於官門者,逐名虐使,淹滯累日,民不堪苦,而至於本州除役,每結有租十二斗收捧之謬例,而當此稅太蠲減之日,以太十斗,代捧於民間,怨咨日甚,人言藉藉,如此衒能斂怨之人,不可一日在官,重貽民害,請坡州牧使柳頲罷職。答曰,不允。
左承旨李延年上疏。大槪,家有女息所患,症涉可疑,決難出入於近密之地,亟賜遞免事。呈政院。
政院啓曰,左承旨李延年,家有病患,不爲仕進,數日矣。卽者陳疏到院,以女兒之病,症涉可疑,決難出入於近密爲言,元疏不敢捧入,而似當有變通之道,何以爲之?敢稟。傳曰,遞差。
平安監司書目。德川郡守李宇柱,初八日遭母喪事。以上燼餘
上在昌德宮。停常參·經筵。
下直,公山縣監權大載。
巳時,四方昏蒙,黃光照地,仍爲下雪,雪上如有浮埃。申時,雨雹,狀如小豆。
慈殿,藥房問安。答曰,知道。
藥房提調洪重普,副提調金壽興啓曰,春寒料峭,雨雪連宵,伏未審聖體調攝,何如,咳嗽之症,尙無差減之效乎?臣等區區憂慮,敢來問安。答曰,知道。別無顯效,今後,勿爲逐日問安。
金壽興啓曰,今日爲政事,命下矣。今十七日,乃世宗大王缺明日乃缺何以爲之乎?敢稟。傳曰,當日爲之。
又啓曰,左承旨李延年,昨已遞差,右承旨金禹錫,左副承旨閔熙,皆以式暇,不爲仕進。廳中只有臣壽興及右副承旨宋時喆,而臣壽興,亦將仕進於疏決廳,出納之際,事多苟簡。金萬基則旣已行祭,卽爲牌招,使之察任,何如?傳曰,允。
又啓曰,今此文武科試所,諫院之官,無以推移,在外之員,昨已啓稟變通,差出其代矣。司諫李翊,正言李嵆,及昨日新除授獻納崔逸,正言崔寬,今日竝不出謝,卽爲牌招肅拜,何如?傳曰,允。
宋時喆,以禮曹言啓曰,文科講經試官望,從二品中,備擬之人乏少,依近例,以通政□可合人,竝擬,何如?傳曰,允。
又以兵曹言啓曰,今式年會試武科試官,方爲磨鍊,而武臣中,嘉善以上之人不足,依近例,堂上中可合人,竝擬,何如?傳曰,允。
又啓曰,事變假注書李璾,素患胸腹之痛,數日來添劇,不得仕進,催促進來,則痛勢加重,不能運動云,李璾改差,他假注書差出,何如?傳曰,允。
以權愈爲事變假注書。
金壽興啓曰,今日爲政事,命下矣。兵批政廳,則左副承旨宋時喆當爲進去,而吏批,則臣壽興,與政官,有相避,廳中只有同副承旨金萬基。吏批政廳,何承旨進去乎?敢稟。傳曰,吏·兵批兼進。
有政。吏批,判書金壽恒進,參判李慶徽進,參議尹鏶病,右副承旨宋時喆進。兵批,行判書洪重普病,參判兪㯙病,參議吳挺垣進,參知張善瀓缺,右副承旨宋時喆進。
以洪處大爲承旨,卞榥爲咸鏡都事,韓碩良爲德川郡守,吳挺一爲兼同知義禁,金三缺爲司藝,安永錫爲西學訓導,李延年爲副護軍,郭聖龜爲副司直,李東稷爲副司果。
金壽興啓曰,今日本院,位甚不齊,同副承旨金萬基,方在式暇中,而將啓達牌招矣。新除授左承旨洪處大,卽爲牌招肅拜,何如?傳曰,允。
宋時喆,以兵曹言啓曰,今此式年武科會試,試官可合之人乏少,依近例堂上以上,則以各二人備望以入之意,敢啓。傳曰,知道。
又以刑曹言啓曰,以刑曹李藎益參酌徒配公事,傳曰,回啓措語,殊欠明白,還出給,使之入來,傳敎矣。覆啓時,未及詳察,致勤聖敎,不勝惶恐。元公事,改回啓以入之意,敢啓。傳曰,知道。
以工曹參判具仁墍掃墳呈辭,傳曰,給由馬,澆奠床備給。
大司憲李慶億啓曰,臣以庸陋,濫蒙洪造,恩資荐加,班序驟進,惶愧方深,踧踖未已。不意今者,復膺新命,顧此憲官之長,責任甚重,決非如臣無似所可叨冒,揣分量己,實難堪承。且臣頃忝京兆佐貳,考籍不實,致令入格儒生,無罪拔榜,大臣以此陳達於榻前,至有從重推考之命,旣在推勘之中,何敢一刻晏然仍冒?請命遞斥臣職。答曰,勿辭。
宋時喆啓曰,大司憲李慶億,再啓煩瀆,退待物論矣。傳曰,知道。
執義李秞,掌令孟胄瑞,持平魚震翼·兪櫶啓曰,今此諸臣賞加還收,論執已久,今又經年,聖聽愈邈,群情益激,臣等竊惑焉。留都藥房及史官陞遷,皆以無勞可酬,已爲收回,則至如環衛·整理·傳宣等任,有何特異之功,而必施恩賞之典乎?況內侍之官奔走役使之勞,亦不當超陞資品,以貽濫觴之譏。請隨駕藥房外,諸臣及內侍加資,一倂還收。臣等以請停溫泉行幸事,論執已久,兪音尙靳,每以不允爲批,臣等竊不勝悶鬱之至。臣等非不知聖上此擧,特出於萬分不得已,而猶且苦口力爭者,特以近日災變,前古所罕,上天警告,不翅丁寧,大小群情,莫不疑惑,有若禍患朝夕立至者然。其在消弭之道,猶當恐懼修省,貶損靜俟,以答天怒之萬一,而今乃動駕於數百里之外,使擧國驚憂,閭里繹騷,實有乖於遇災警愓之意。況伏念慈殿氣候,亦非聖上盛年之比,而溫泉之效,瘡疹風毒之外,且未聞竝治諸症者,群下之憂,不但在於長途震撼之慮而已。請加三思,亟停溫泉行幸之命。坡州牧使柳頲,雖有幹能之稱,而居官處事,多有濫猾,頃於本州館舍重修之時,自宣惠廳,有劃給之米,而稱以自爲拮据,還納其米於本廳,分給糶穀之際,農民之來待於官門者,逐名虐使,淹滯累日,民不堪苦,而至於本州除役,每結有租十二斗收捧之謬例,而當此稅太蠲減之日,以太十斗,代捧於民間,怨咨日甚,人言藉藉。如此衒能斂怨之人,不可一日在官,重貽民害,請坡州牧使柳頲罷職。答曰,不允。
大司諫李殷相,司諫李翊,獻納崔逸,正言崔寬·李稽啓曰,諸臣賞加還收之論,已至經年,而聖批尙靳允兪,臣等不勝悶鬱。當行幸之時,環衛車駕,傳宣使令,及承命整飭,此不過各率其職,可幸無罪而已,有何特異之勞,可以酬報者乎?況內侍之奔走役使,尤不當與論於施賞之中,加之以命德也。賞不可僭,倖不可啓,請勿留難,諸臣及內侍加資之未及收回者,一倂還收。近日災異之慘,前古所無,仁天戒告,不翅丁寧,未知何樣禍患,伏於冥冥之中,未及發也。當此國家憂遑汲汲之日,在聖上修省之道,惟當一心恐懼,抑損靜俟,思所以答天譴順民情之不暇,何可動駕於遠外之地,淹延旬月之久,暴露軍卒,繹騷村縣,有若不恤天戒者然哉?臣等非不知此時此擧,實出於萬不獲已,而群情憂懼,靡所不用其極,殿下所當從容講究,務出至當之歸,而伏聞向日筵中,有先事分付之擧,而至下未安之敎,殿下待臺閣之道,恐不當如是,實非臣等所望於聖明者也。請加三思,亟停兩宮溫泉行幸之命。答曰,不允。
執義李秞,掌令孟胄瑞,持平魚震翼·兪櫶啓曰,大司憲李慶億引嫌而退,旣被推勘,勢難仍在,請大司憲李慶億遞差。答曰,依啓。以上燼餘
謝恩,戶曹正郞李時橝,尙衣主簿尹搢,禮賓正成後卨。
答前執義尹宣擧疏曰,省疏具悉。已諭予意於前疏之批矣,爾其勿辭,上來安意領受。
疏決廳郞廳,以都提調意啓曰,本廳提調右尹李尙眞,身有疾病,尙不得行公,如欲等待其差復,則事多稽滯,李尙眞提調之任,今姑遞改,以行司果李元禎差下,使之趁卽察任何如?傳曰,允。
吏曹啓曰,新除授咸鏡都事金澄,呈狀于本曹曰,老母本以殘疾之人,新經大故,哀毁致傷,宿證添劇,奄奄危綴,朝夕莫保,人子情理,不忍遠離,而加以草土之宿患風症,發作無常,手足痲痺,口眼未正。又自近日,濕腫重發,編身成瘡,處處膿潰,完合尙遠,旬月之間,決無跨馬登道之望,斯速入啓處置云。金澄,頃者呈狀於政廳,而或慮有厭避之弊,使之調理赴任矣。今聞其親病身病,果是實狀,勢難等待其差復,咸鏡道都事金澄,改差,何如?傳曰,允。
明日式年文科講經,一所試官三,趙珩·兪㯙·沈世鼎,參試官四,李敏敍·鄭繼胄·鄭載禧·尹以濟。二所試官三,吳挺一·李慶徽·金宇亨,參試官四,朴增輝·金益廉·申厚載·曺憲卿。武科覆試,一所試官三,洪重普·朴敬祉·李重信,參試官三,李翊相·李泰英·鄭后亮。二所試官三,朴世模·李元老·金汝水,參試官三,閔重魯·權儔·朴材。
謝恩,司諫李翊,獻納崔逸,正言李稽·崔寬。
謝恩,大司憲李慶億。
謝恩,知義禁吳挺一,護軍鄭繼胄。
監試官,文一所,李翊·魚震翼,二所,李稽·孟胄瑞。武一所,崔寬·李秞,二所,崔逸·兪櫶。
副提學趙復陽疏曰,伏以,臣賤疾猝劇,委頓叫痛,冒死陳章,冀幸解職,終始見阻政院,危懇未得上徹,方切悶鬱。試官召牌遽下,如使臣所當有一分自力之勢,則何敢偃然退伏,自速罪戾,而證勢方且苦劇,萬無起動之望,終未得趨詣,祗合逋慢之誅無所逃免,惶恐悶迫,置身無所。竊伏念臣樗櫟無用,蒲柳易衰,疾病侵尋,軀殼徒存,逐日供劇,筋力殆盡,未至顚仆,不敢言病。頃者纔出試所,旋經釋奠大祭,已得外感失音之證,五六日前,遭一家切近之喪,久處冷地,觸冒風寒,添感極重,食飮專廢,元氣苶然,委身枕席。此證出於積傷之餘,非旬月之內,所可差愈。叨冒之職,俱係劇任,不可暫曠,臣之忝長論思,已至經年,絲毫無補,愧懼常切,況今疾患如此,供職無期,而未赴召命,爲罪尤大。伏乞聖明,俯垂憐察,亟命罷臣本職及兼帶備局國子之任。且臣久聞碧骨堤,爲國中水利之第一,若使修築,可爲民生永久之利,只憑傳說,率意上缺至遣官看審,終未免爲不實之歸,亦無非臣愚妄不識事之致,臣誠悚慄,若無所容。所兼堤堰司之任,竝乞亟賜遞免,不勝幸甚。謹昧死以聞。答曰,省疏具悉。卿其勿辭,從速察職。
全平君柳淰疏曰,伏以,臣於草土中,重得風痺之證,至於口眼喎斜,幾至危域,多般鍼藥,僅得回生,而病根猶在,發作無常,雖久爲治療,尙無望於復爲完人,此則同朝之所共知也。逮至服闋,襲封新命,猥及於久廢之餘,分義所在,稽謝恩命,旣有所未安。且緣亡妻歸葬,迫於私情,敢爲扶病出肅,而觸風往來,前證復發,專廢食飮。缺意玆者,忝擬於試官之望,召牌遽降,臣聞命兢惕,不知攸措,欲起還仆,末由運動,揆以人臣不竢駕之義,臣罪大矣。狗馬賤疾,苟不至萬分危重,則臣何敢退伏私室,自速逋慢之罪哉?伏願聖明,亟罷臣缺以安微分,不勝幸甚。謹昧死以聞。答曰,省疏具悉。卿其勿辭察職。以上朝報
上在昌德宮。停常參·經筵。
宋時喆啓曰,大司憲未差,執義李秞,掌令孟胄瑞,持平魚震翼·兪櫶,監試官進去,掌令尹元擧在外,今日以監察茶時之意,敢啓。傳曰,知道。
金萬基,以吏曹言啓曰,臺諫有闕,政事,何以爲之?取稟。
金壽興啓曰,左承旨洪處大,昨日承牌,來詣闕外,陳疏退去,今日亦不出肅。本院非閑漫之地,固不可一日曠闕,而右承旨金禹錫,左副承旨閔熙,皆以式暇,不爲仕進。今此拜表時,亦多苟簡之事,左承旨洪處大,更爲牌招,何如?傳曰,允。
金萬基,以武科二所差備官,以試官意啓曰,地字擧子正兵李車日,木箭三箭不及,拾箭·都廳試冊及廳上試冊三件,俱以三箭不及,明白載錄,而錄名單子中,公然着名,有若入格者然,六兩試取之際,混入於夜射擧子之中,及其呼名,始爲現露,其爲情迹,殊極驚駭。當該差備官亦難免其罪,擧子李車日及差備官金黈等,令攸司依法科罪,何如?傳曰,允。
夜一更,月入太微垣。以上燼餘
謝恩使沈益顯,副使金始振,書狀官成後卨出去。
謝恩,咸鏡都事卞榥,德川郡守韓碩良,奉常副奉事權脩,學諭柳英三。
右尹李尙眞辭職上疏,入啓。
謝恩,左承旨洪處大。朝報
上在昌德宮。停常參·經筵。
世宗大王忌辰齋戒。
慈殿,藥房問安。答曰,知道。
藥房都提調許積,副調提金壽興啓曰,雨雪之餘,春寒似臘。伏未審此時,聖體調攝,若何,咳嗽之証,尙未差減乎?臣等區區憂慮,敢來問安。答曰,知道。時無加減矣。
閔熙啓曰,大司憲未差,執義李秞,掌令孟胄瑞,持平魚震翼·兪櫶,監試官進去,掌令尹元擧在外,今日以監察茶時之意,敢啓。傳曰,知道。燼餘以下缺
謝恩,羽林將韓休,吏曹正郞李䎘,甲山府使黃碩鳴。
答右尹李尙眞疏曰,省疏具悉。卿其安意勿辭,往浴焉。
答副司直鄭萬和疏曰,省疏具悉。爾其勿辭,調理察職。
右議政許積上疏。大槪,冒陳私懇,乞賜旬望之暇,俾得歸展松楸事。入啓。答曰,省疏具悉卿懇。卿其安心往來焉。仍傳曰,給由馬,澆奠床備給。
義州府尹·平安監司書目,冬至使行,本月十三日午時,還渡江事。
傳曰,政事,過國忌後爲之。以上朝報
上在昌德宮。停常參·經筵。
世宗大王忌辰。
自未時至酉時,日暈左珥。
宋時喆啓曰,大司憲未差,執義李秞,掌令孟胄瑞,持平魚震翼·兪櫶,監試官進去,掌令尹元擧在外,今日以監察茶時之意,敢啓。傳曰,知道。
洪處大啓曰,政事,過國忌後爲之事,命下矣。明日當爲政,而與宗廟·南別殿春奉審相値,何以爲之?敢稟。傳曰,明明日爲之。
夜一更,月暈兩珥。二更三更四更,月暈。五更,月暈,暈上有背,暈下有履,色內赤外靑。以上燼餘
謝恩副使書目,本職不可久曠,令該曹稟處事。
同副承旨金萬基上疏。大槪,妄陳所懷,致勤未安之敎,乞遞臣職,仍治臣罪事。以國忌,留政院。
武科一所·二所,出榜詣闕。以上朝報
上在昌德宮。停常參·經筵。
下直,德川郡守韓碩良。
酉時,日暈左珥。
慈殿,藥房問安。答曰,知道。
藥房提調洪重普,副提調金壽興啓曰,伏未審數日來,聖候調攝,何如,咳嗽之症,尙無顯然差減之效乎?臣等區區憂慮,敢來問安。答曰,知道。
閔熙啓曰,江原道,旣以原襄道改號,監司處,兵符新造下送,而舊兵符,則上送燒火之意,敢啓。傳曰,知道。
洪處大啓曰,假注書吳始復,家有拘忌之疾,勢難出入於近密之地,今姑改差,他假注書差出,何如?傳曰,允。
假注書李寅煥。
執義李秞,持平兪櫶啓曰,措語見上前啓請隨駕藥房外,諸臣及內侍加資,一倂還收。請加三思,亟停溫泉行幸之命。請坡州牧使柳頲罷職。答曰,不允。
大司諫李殷相,獻納崔逸,正言崔寬啓曰,前啓措語見上請加三思,亟停兩宮溫泉行幸之命。答曰,勿煩。
夜一更,東方,有氣如火光。
夜三更,大殿受灸後,藥房問安。缺三提調口傳啓曰,瘇處,今雖施灸,而與他症有異,臣等不可退去。臣等中一人,率醫官,仍留直宿之意,敢啓。答曰,知道。今已灸之,有何慮乎?提調則勿爲直宿,只受灸時入侍醫官等直宿,可也。
缺政院·玉堂問安。傳曰,知道。以上燼餘
冊禮都監監造官李三錫,採玉事,南陽地出去。
謝恩,全州府尹李晩榮。
禁府,洪舜民,沃川郡比仁驛,徒二年半定配。啓。
忠淸監司書目,懷德呈,以修撰宋奎濂病重上去不得事。啓遞差。
全羅監司書目,興德縣監金兌一,遭母喪事。以上朝報
上御養心閤受灸。入侍,都提調許積,提調洪重普,注書崔商翼,記事官崔後尙·尹敬敎,醫官鄭後啓·崔有泰·尹後益·金尙誠。
都提調以下,入伏于熙政堂,醫官等入缺都提調請承傳色口傳啓曰,卽今或受鍼或受灸,而臣等,雖不敢請爲入侍,此處□稍遠,醫官等所達之言及上敎,皆未聞知,不勝憂慮。臣等進伏于養心閤楹外之意,敢啓。上使承傳色傳敎曰,症候則已令醫官缺亦不遠何缺一室乎?崔有泰來言缺侍診察則大缺上腫處凸出缺有尾長五分許,以手按捫則微缺上尾端,卽當受灸三七壯,而此意自上使缺泰還爲入侍,兩處受灸各三七壯。遂退出。燼餘
上在昌德宮。停常參·經筵。
答同副承旨金萬基疏曰,具疏具悉。爾其勿辭察職。
大殿,政院·玉堂·二品以上·六曹·大司諫問安。答曰,知道。
藥房都提調臣許積,提調臣洪重普,副提調臣金壽興啓曰,伏未審夜來,聖體調攝,若何?受灸之後,腫候仍有消散之效乎?眼患又有復發之漸,今日當爲受鍼事,傳敎矣。受鍼時刻,定以巳正,宜當,臣等不勝憂慮之至,敢來問安,竝此仰稟。答曰,知道。受灸後,別無肆毒之漸矣。
禮曹,今丙午年重試對擧別試,文武科初試來七月二十七日,講經八月二十三日,殿試九月初九日,文武科重試九月十八日,放榜九月二十九日卯時,推擇。啓。
大殿受鍼後,藥房·政院·玉堂·二品以上·六曹·大司諫問安。答曰,知道。
吏曹啓目,粘連謝恩副使金始振辭狀云云,向前禮曹參判金始振,旣已奉命出疆,本職不可久曠,似當許遞是乎矣,宰臣進退,該曹不敢擅便,上裁,何如?啓依回啓施行。
院前啓,措語見上請勿留難,諸臣及內侍加資之未及收回者,一體還收。請加三思,亟停兩宮溫泉行幸之命。新啓,工曹正郞金壽弘,昏妄怪戾,立心行己,多有可駭,又倡邪說,妄議朝家已定之大禮,至於作爲文字,傳示於人,欲爲眩亂是非之計,其言無倫,固不足責,而造意陰慘,亦足爲怪論者藉口之資,如此之人,不可齒在衣冠之列,請工曹正郞金壽弘,削去仕版。
府前啓,措語見上請隨駕藥房外,諸臣及內侍加資,一倂還收。請加三思,亟停溫泉行幸之命。請坡州牧使柳頲罷職。答曰,不允。柳頲事,更加詳察處之。
答院曰,不允。
左議政洪命夏箚子。大槪,久病之餘,氣力澌敗,不得進參於問安之列,惶恐待罪,仍乞鐫罷事。入啓。
執義李秞啓曰,大司憲趙復陽,卽臣同姓四寸妹夫也。在法當遞,請命遞斥臣職。答曰,勿辭。
答左議政洪命夏箚曰,省箚具悉卿懇。卿其安心勿辭,亦勿待罪。
府啓,引嫌而退,相避之法,在下當遞,請執義李秞遞差。答曰,依啓。
卯時,日暈右珥。辰時,日暈。夜二更,東方,有氣如火光。已上朝報
金禹錫,以禮曹言啓曰,上年因左議政洪命夏所啓,咸鏡道各陵,自今年爲始,五年一奉審事,定奪矣。禮曹堂上,今將進去,而頃見咸鏡監司閔鼎重狀啓,則歲飜之後,纔行奉審矣,今又禮官繼缺奉審,似不着實,姑勿發送,待秋擧行,宜當,而禮官往來之弊,亦不可不慮,以此分付,何如?傳曰,允。以下缺以上燼餘
有政。吏批,以羅八紀缺,趙復陽爲大司憲,尹舜擧爲社稷令,金斗翼爲興德縣監,金澄爲兵曹正郞,洪處厚爲判決事,蔡之沇爲禮曹正郞。
上在昌德宮。停常參·經筵。
京畿監司吳挺緯,南道各陵奉審後,仍爲巡歷事,出去。
謝恩,忠淸水使鄭漢驥。
大殿,政院·玉堂問安。答曰,知道。
藥房都提調臣許積,提調臣洪重普,副提調臣金壽興啓曰,伏未審夜來,聖體調攝,若何?腫候今已快差乎?昨日受鍼之後,眼患亦有減歇之效乎?今日受鍼時刻,依前定以巳正,宜當,臣等區區憂慮,敢來問安。答曰,知道。
禁府,金黈拿囚。啓。
吏曹啓曰,臺諫有闕,政事,取稟。傳曰,明日爲之。
大殿受鍼後,藥房·政院·玉堂·二品以上·六曹·大司諫問安。答曰,知道。
文科一所講畢後,詣闕。
院前啓,措語見上請勿留難,諸臣及內侍加資之未及收回者,一倂還收。請加三思,亟停兩宮溫泉行幸之命。請工曹正郞金壽弘,削去仕版。答曰,不允。末端事,說話不明,其謂文字者,是何文字?邪說妄議者,是何邪說妄議耶?告君之辭,辨邪之說,洞然明白,無所未盡之事,其可若是之不明乎?予思究兩月,終未知其啓辭之本意也。
府前啓,措語見上請隨駕藥房外,諸臣及內侍加資,一倂還收。請加三思,亟停溫泉行幸之命。其他剝割病民之狀,不一而足,此非遠外泛然風聞之比,有何更爲詳察之事乎?如此衒能斂怨之人,不可一日在官,重貽民害,請坡州牧使柳頲罷職。答曰,毋庸瀆擾。已上朝報
金萬基啓曰,都摠府郞廳來言,闕內各處入直軍士,夜巡檢云矣。傳曰,知道。已上燼餘
上在昌德宮。停常參·經筵。
禮曹佐郞金萬重,繕工副奉事具夢協,部將鄭道遠,寧陵莎草修補事,出去。
謝恩,護軍李慶億,興德縣監金斗翼,南學訓導李昌來。
大殿,政院·玉堂問安。答曰,知道。
藥房都提調臣許積,提調臣洪重普,副提調臣金壽興啓曰,近日風寒,無異深冬,伏未審夜來,聖體,若何?腫候·眼患,漸向差減乎?今日受鍼時刻,依前定以巳正,宜當,臣等區區憂慮,敢來問安。答曰,知道。
明日文科會試,試官三,金壽恒·南老星·李慶億,參試官四,李程·洪萬容·李端夏·閔宗道。
大殿受鍼後,藥房·政院·玉堂·二品以上·六曹·大司諫問安。答曰,知道。
院前啓,措語見上請勿留難,諸臣及內侍加資之未及收回者,一倂還收。工曹正郞金壽弘,以己亥大喪時,大王大妃喪服之制,又倡邪說妄議,朝家已行之大禮,至於做作一件怪戾文字,傳示中外,欲爲眩亂國是之計,其語意陰慘,實非等閑論說之比,輿論咸憤,敢請削版之律,而遣辭之際,有欠明白,致勤聖敎,臣等不勝瞿然之至。當初論禮諸臣,議定服制時,禮經本意,明有可據,而猶不敢直斷,參以國朝已行之禮,斷以大明時王之制,援古證今,與大臣稟議以定,蓋宗統與服制,有自爲一貫者,有各爲一義者,繼序承統,固不係服制之輕重。此理甚明,前後諸臣獻議中,旣已備陳無餘,其時聖上,亦已洞察而明敎之矣。厥後善道,乃敢首倡凶論,假托議禮,欲爲因此嫁禍之計,而聖鑑孔明,情狀畢露,公議所在,旣正其罪,則陰邪樂禍之徒,宜不敢更肆窺覘之態,而今者壽弘,掇拾善道輩餘論,作一無倫可駭之書,寫出數本,親自傳播於搢紳之間。其書旣未經睿覽,則今不可逐條辨破,槪其一篇主意,則拈出獻議中,庶之一字,致疑於不當疑之地,至謂之直加賤稱於先王,其所指斥擬議者,有非臣子之所敢言,反覆譸張,極其陰慘,作爲陷人之奇貨,勒成諸臣之罪案,造意傾巧,吁,亦甚矣。立心行己,本多怪駭,而亦足爲一種邪論者藉口之資,如此之人,豈可齒在衣冠之列乎?請工曹正郞金壽弘,亟命削去仕版。新啓,忠淸水使鄭漢驥,性本貪婪,曾所履歷,多有不廉之誚。前任宣川府使時,沈惑邑妓,凡諸政令,一從其言,貽弊之端,不一而足,至被邑民之侮辱,閫外重任,不可付諸如此之人,請忠淸水使鄭漢驥遞差。前啓,亟停溫泉行幸之事,停啓。
大司憲趙復陽命招,病不進上疏。大槪,賤疾苦劇,委身枕席,召牌之下,末由趨詣,乞罷臣職,以正臣罪事。入啓。
護軍權堣上疏。大槪,脚病甚重,不得趨赴召命,乞削臣職,仍治臣逋慢之罪事。入啓。
謝恩,執義鄭繼胄,護軍李秞。
府前啓,措語見上請隨駕藥房外,諸臣及內侍加資,一倂還收。請坡州牧使柳頲,亟命罷職。前啓,請停溫泉行幸之命事,停啓。
答院曰,不允。金壽弘事,依啓。
答府曰,不允。
監試官,大司諫李殷相,執義鄭繼胄。參試官李有相相避,代,李端夏改落點。已上朝報
夜一更,流星出北斗星上,入乾方天際,狀如拳,尾長二三尺許,色白。一更二更,巽方坤方,有氣如火光。三更,東方巽方,有氣如火光。
有政。吏批,以趙亨耘爲內贍寺主簿,鄭繼胄爲執義,柳淰爲禮曹參判。李浣爲工曹判書。
上在昌德宮。停常參·經筵。
自辰時至申時,日暈。
大殿,政院·玉堂問安。答曰,知道。
藥房都提調臣許積,副提調臣金壽興啓曰,伏未審夜來,聖體調攝,若何?眼患日漸差減乎?臣等憂慮未弛,敢來問安。答曰,知道。今後勿爲逐日問安。
金萬基,以都摠府言啓曰,今日入直軍士,中日習射,請出標信。傳曰,知道。
又以兵曹言啓曰,今丙午武科重試初試吉日,令日官推擇,則來八月十七日爲吉云,以此日設行之意,頒布京外,何如?傳曰,允。
金萬基啓曰,卽伏見開城軍兵缺開坐啓本及本定啓本,則俱用橫紙連貼,亦有不爲踏印之處,殊欠致察之意。請開城留守權大運推考。傳曰,允。
司諫李翊,正言崔寬,李嵆啓曰,措語見上請勿留難,諸臣及內侍加資之未及收回者,一倂還收。請忠淸水使鄭漢驥遞差。答曰,不允。
府前啓,措語見上請隨駕藥房外,諸臣內侍加資,一倂還收。請坡州牧使柳頲亟命罷職。今此洪舜民,送遺巨室,無所畏忌之狀,已發於臺啓,至有拿問之命,渠敢餙辭發明,罪止徒配,臣等竊不勝駭歎之至。當初舜民,敢以重物,送遺大臣·重臣家,而因其退却,終至敗露,人言藉藉,有難掩伏,而就理之後,亦不據實納招,大臣家送遺見却之事,全不擧論,至於重臣,則以金吾之長,露章引嫌。故渠不敢終掩其迹,一則曰舊時大將,一則曰妄送婚資,其誣餙期罔,殊甚可惡。未知大臣家以何物餽之而見却也,如此輕朝廷無忌憚之人,若不繩以重律,則將何以懲貪饕而振紀綱乎?請洪舜民,嚴鞫得情,以重律照勘。答曰,不允。末端事,依啓。
漢城府左尹李時楳疏曰,伏以,臣犬馬缺臣齒衰病痼,不堪供劇之狀,聖明亦已俯燭,孤負涓埃,徒積尸素之罪,聖恩如天,不加誅責,臣非木石,寧不知感?一息未泯,前不計後,素患痰喘,已成痼疾,加以前冬,重得寒病,幸獲生路。缺症勢苦劇,兩足蹇躄,不能行步,闕庭趨蹌,決無其望,以此前後問安之列,命召之下,俱未得趨赴,至於禮官之罷遞,亦出於臣逋慢之所致,惶愧縮蹙,罪合萬殞。頃日講經試官望,該曹承乏,復以臣備擬,召牌臨門,每每違命,極爲惶恐。忍死力疾,曳入於闕門之內,冒夜還家,病勢添重,委頓床席,日夜苦痛,敢將危懇,累呈辭章,已浹旬月,而政院,終始退却,狼狽悶縮之際,昨者以臣又爲擬望,命牌下降,臣誠惶悚,罔知攸措。臣之所患,尙在危篤之中,如起還仆,竟未趨赴,臣罪至此,萬死難赦。臣病勢情勢,萬分危迫,詞訟之地,決難久冒,玆敢觸冒萬死,仰籲於天地父母之前。伏乞聖明,特命先治臣罪,仍削職名,以便公私,以安微分,不勝幸甚。臣無任兢惶戰灼殞越之至,謹昧死以聞。答曰,省疏具悉。卿其勿辭,調理察職。已上朝報
上在昌德宮。停常參·經筵。
辰時,日暈右珥。自巳時至未時,日暈,暈上有冠。申時,日暈兩珥。夜一更,艮方,有氣如火光,流星出狼星下,入坤方天際,狀如鉢,尾長五六尺許,色白。
以禁府擊錚罪人韓樹立,令該曹更爲査決事,草記,傳于金萬基曰,査決事,禁府不得爲之,而移送于該曹耶?
金萬基,以刑曹言啓曰,本曹佐郞兪柲,病未供仕,今已累日,詞松多事之地,不可等待其差復,兪柲今姑改差,令該曹以在京無故人,後政差出,何如?傳曰,允。
判中樞府事吳竣疏曰,伏以,臣衰病垂死中,伏覩冊禮缺之文,則以臣,竹冊文書寫官啓下云,臣不勝驚訝之至。臣之犬馬之齒,今已八十歲矣。眼昏腕弱,不能作字,尋常漫浪之書,蕪絶久廢,都監豈不知臣之實狀?決難承當,而必以臣從前屢寫玉冊,名在謄錄,故因循舊例,遽爾抄啓也。豫差禮曹參判臣柳淰,當今善書,無出其右,今臣老病如此,自有以豫陞實之規,而臣若泯默不言,恭竢都監處置,則亦涉惶恐未安,玆敢不避煩瀆,仰首一鳴。伏乞天地父母,特憐一縷濱危之命,亟賜遞改,回授其人,公私幸甚。臣無任激切祈懇之至,謹昧死以聞。答曰,省疏具悉卿懇。卿其安心勿辭,寫進。
傳于金萬基曰,大臣·備局堂上,引見。
金萬基啓曰,大臣·備局堂上引見事,命下矣。兩司長官皆有缺卽爲牌招入侍之意,敢啓。傳曰,知道。
司諫李□□所啓,措語見上請勿留難,諸臣及內侍加資之未及收回者,一倂還收。上曰,勿煩。請忠淸水使鄭淳驥遞差。上曰,依啓。
掌令孟胄瑞所啓,措語見上請隨駕藥房外,諸臣及內侍加資,一倂還收。上曰,不允。請坡州牧使柳頲亟命罷職。上曰,依啓。又所啓,臣以姜錫圭事,敢陳於疏末者,非以錫圭,爲無罪也,監司閔鼎重之入錫圭於稟秩中者,亦非爲錫圭地也。錫圭竄配絶域,母死不得赴,兒亡而不得見,情理矜惻,故適當遇災疎決之日,敢爲陳達,而至於李溟事,臣聞之於搢紳間,不翅明白,故有所援引矣。臣言辭失當,致勤嚴敎,何敢一刻仍冒?請命罷斥臣職。上曰,勿辭,退待物論。司諫李□□啓曰,臺諫所啓,例多出於風聞。故或未免失當之弊矣。卽聞大臣之言,則曾爲宣川府使,沈惑邑妓,貽弊官家一款,乃鄭倜之事,而非是鄭漢驥所爲云。臣之風聞失實著矣,不可晏然仍冒。請命遞斥臣職。上曰,勿辭,退待物論。以上朝報
上御熙政堂。大臣·備局堂上,引見。領議政鄭太和,右議政許積,兵曹判書洪重普,工曹判書李浣,戶曹判書鄭致和,禮曹判書朴長遠,判尹吳挺一,護軍柳赫然,江華留守徐必遠,同副承旨金萬基,司諫李翊,掌令孟胄瑞,應敎李敏敍,假注書柳榮厚·權愈,記事官崔後尙·尹敬敎入侍。許積曰,近來日氣不佳,聖體,若何?上曰,昨今稍勝。鄭太和曰,玉音重濁,亦有鼻塞之候,伏未審,眼候及咳嗽,亦何如?上曰,眼候別無加減,咳嗽則或加或減矣。太和曰,日候不齊,尤極伏慮。缺風氣之惡,未有甚於今日。太和·許積合辭言曰,向者雨雪色黃,殊甚非常。上曰,然矣。許積曰,似屬災變矣。上曰,然矣。
鄭太和曰,全羅監司閔維重,以赤裳山城變通事,有所啓稟,請於榻前定奪。上曰,其言,如何?鄭太和,取其啓本,展於榻前曰,赤裳山城絶險,自古屢經兵亂,一不被鋒,故戊午始藏實錄,缺又安璿源錄,置參奉二員,守僕二十四名,射夫八十四名,又左右寺刹,募入僧徒,以爲守護之地。且以此城,介於湖·嶺間,爲路要衝,不可無備,以茂朱·龍潭·錦山三邑軍兵缺,又割鎭安軍四十九名,珍山軍三十名,長水軍缺添屬,平時則兵使巡到,春秋習操,臨亂則茂朱縣監,獨當防守。維重之意,以爲此城,若只爲藏史之地,則不必設倉庫備器械置軍兵,以爲招盜速寇之資,若兼爲保障之地,則所屬軍兵,足以把列於城堞,所儲糧餉,不足以繼給於兩月,且習操與防缺別其人,將卒不嘗慣習,緩急無以統攝。又當習操之時,長水·珍山·鎭安三邑軍兵,分屬兩處,官吏奔走彼此,事勢相妨,其弊不貲,爲今之計,莫如悉罷軍兵糧器之備,絶寇盜覬覦之端,只令參奉·守僕·射夫及僧徒,相與典守,一如太白缺四行以鎭安軍三百十名,專屬山城,如錦山·龍潭之例,長水·珍山兩邑軍,悉數還屬左後本營,則山城軍額,比前有加,而其在兩邑,亦無所不便之勢。有此條稟之擧,維重此言,不爲無見,似當參酌變通。上曰,當初設施,亦必有意,卽今大段變通,其可容易乎?鄭太和曰,如所敎大段變通雖難,卽今規衡中,長水·珍山·鎭安等邑軍兵,屬左後營,而又割若干名,分屬山城,當其習操之時,官吏奔走彼此者,誠爲不便,平時如此,臨亂可知此,則不可不變通矣。上曰,城之大小,如何?只茂朱軍兵,可以獨守乎?又謂崔後尙曰,翰林纔已目睹,其險絶,果如何?後尙曰,三面絶險,人不能通行,只缺通人馬,而亦極險阻矣。許積曰,德裕山,在安陰·錦山間,而安陰則屬於他道,故只就本道旁近者,茂朱·龍潭·錦山三邑軍兵,專屬焉,又割鎭安·珍山·長水軍兵添屬,而道臣狀啓中,猶稱所屬軍兵,不足以把列於城堞云。以此觀之,則只茂朱軍兵,似難缺矣。上曰,險阻如許,則三面雖不守,可也。不必多用軍丁缺三邑軍給之,如何?李浣曰,險阻雖如許,以守城之規言之,則不可以下缺。許積曰,非不欲多屬軍兵,而亦爲峙缺。上曰,此城旣畢缺地,所儲糧餉又少,則不必更爲添加,茂朱·龍潭·山陰三邑軍數,〈亦〉不足保守,則鎭安軍兵,雖不屬,可也。以下缺太和曰,臣等出外定議,更爲稟處。缺太和曰,冊禮都監儀仗,取見舊例,則多有破落,不可復考者,勢將全然改備,而輦及上馬臺·日傘等物,在於闕內,未可取見,而亦有必改修補處,取來考見後,磨鍊稟處,何如?上曰,依爲之。徐必遠曰,臣前日狀啓中,通津·金浦軍兵,不欲移屬本府者,蓋其操鍊之難也。夫兵,在精不在多,本府軍兵,爲先分作砲射兩隊,習藝,何如?上曰,凡器之利射,不如砲,全敎砲藝,如何?必遠曰,雨中放砲,反不如射,不可廢矣。且射·砲手旣分之後,射手則猝難成才。以下缺以上燼餘
右議政許積所啓,兩殿行幸,則藥房提調,當盡爲隨駕,而提調一人,亦不可不爲留都,依上年金佐明加出提調例,以禮曹判書朴長遠,臨時差下提調,使之留直,何如?上曰,依爲之。領議政鄭太和所啓,禮曹判書朴長遠留都,則禮曹參判當爲隨駕而參判柳淰,素有風病,勢難陪從,似當變通矣。上曰,然則遞差,可也。又所啓,漢城府戶籍之事方急,而左尹李時楳,右尹李尙眞,皆有實病,不得行公,且前頭行幸之時,判尹吳挺一,以長官隨駕,則尤不可不變通矣。上曰,然則左·右尹,竝爲遞差。領議政曰,從二品中,可擬之人絶無,其代差出,似難矣。上曰,堂上中可合人,問于大臣而竝擬,可也。兵曹判書洪重普所啓,故判書李一相,以輔國追贈事命下,而第輔國資級,半自吏批追贈無可言之職,故吏曹不得擧行,判書金壽恒,欲爲申稟,而方入試所,故未及矣。卽聞李一相發引不遠,而將不得書於銘旌,故敢此仰達矣。領議政曰,若有正一品追贈之命,則例贈領議政,而此則以輔國追贈爲敎,輔國之品,則例有領中樞,而乃是西班也。曾經顯職之人,贈以此職,似涉不合,故該曹尙不得擧行。上曰,然則正一品追贈,可也。應敎李敏敍所啓,竊聞畿甸及京中飢饉太甚,而前頭行幸已定,設粥·賑救等事,令大臣,豫講節目,着實擧行,何如?太和曰,曾因臺臣所啓,已令該道,査啓災分地方,以爲開賑之地,而設粥一事,更爲分付京畿,擧行似當矣。上曰,依爲之。敏敍曰,京中,亦令就廳,設粥賑救,何如?上曰,依爲之。戶曹判書鄭致和所啓,卽今都民,無不饑餒,而欲爲賑救,則力有所不逮,兩倉所在年前所捧陳太數千石除出,輕價發賣,以爲飢民一分蒙惠之地,何如?上曰,依爲之。以上朝報
上在昌德宮。停常參·經筵。
申酉時,日暈。
謝恩,訓鍊副正梁試。
慈殿,藥房問安。答曰,知道。
疊書刑曹啓曰,本曹佐郞兪柲,病未供仕,今已累日,詞訟多事之地,不可等待其差復,兪柲今姑改差,令該曹以在京無故人,後政差出,何如?傳曰,允。
藥房都提調許積,副提調金壽興啓曰,伏未審夜來,聖體調攝,若何?昨日引接臣僚,酬酢竟夕,不瑕有添傷之患乎?臣等區區憂慮,敢來問安。答曰,知道。
右議政許積箚子。大槪,乞遞內局都提調之任,以便公私事。入啓。答曰,省箚具悉卿懇。卿其安心,勿辭往來。
府前啓,措語見上請隨駕藥房外,諸臣及內侍加資,一倂還收。竝引嫌而退,有嫌必陳,無隱之義,雖承未安之敎,別無可避之嫌,論劾罪人,大體固好,未免一款差誤,勢難仍在臺職,請掌令孟胄瑞出仕,司諫李□,正言崔□·李□,竝命許遞。答曰,不允。處置事,依啓。
掌令孟胄瑞就職。以上朝報
義禁府啓曰,以政院啓辭,知道事,批下矣。當初草記,乃是循例啓稟之事,而伏承聖敎,不勝惶恐,略爲措辭仰稟,以俟聖批,而辭中前後語意,未免相違云者,似未詳察本府草記本意也。凡擊錚罪人議啓後,例有放送之命,而今此韓樹立議啓中,以移送該曹査決之意,依例仰稟,旣已蒙允後,樹立則未有放送之命,該曹査決之時,則所當元隻一處憑準,故初以放送與否啓稟者,乃以此也。以査決事,禁府不得爲之,而移送該曹耶爲敎,則似出於別傳敎,故悉陳本府規例,仍以勿爲移送該曹,本府査決乎仰稟者,只是稟啓而已。今有草記改入之敎,樹立似當放送,使之應訟於本曹,當初草記還入之意,敢啓。傳曰,放送,可也。以上禁府謄錄
備邊司啓曰,今二月二十三日大臣·備局堂上引見時,江華留守徐必遠所啓,射·砲手旣分之後,射手則猝難成才,無才者,則百放乃成,故今此數少之軍,技藝又爲齟齬,極爲可慮。勿論會付藥丸,爲先取用後,追後貿得充上,何如?上曰,以本府物力,措備旣不易,逐年貿得充上,亦爲不便,會付藥丸,爲先取用後,本府物力,不能措備之數,報于備局,限今年,卽爲充上爲可。又所啓,本府規式,雖役一丁,必給役價,以倣京中募軍之例,而治浦堤堰修築時,以分信地軍丁,使之修築,此役之外,則切勿調用軍丁,以爲定式,何如?上曰,依爲之。又所啓,先王朝,以本府留守,不可無私財,會外米一千石,使之每年取用矣。今則會內外爲一色,切勿用下事,曾已啓下,故如試才賞格之物,他無出處矣。自朝家參酌題給,何如?上曰,如有可用處,取用後,開錄其數爻,報備局而會減,可也。
副護軍柳赫然所啓,東萊所在鑞鐵二萬斤,以本廳銀子一千兩,已爲相換,本廳他無運致之路,自備局,分付三南水使,次次替載,納於本廳,何如?上曰,依啓。以上備局謄錄
上在昌德宮。停常參·經筵。
有政。
卯巳辰時,日暈兩珥。酉時,日暈。
謝恩,監察羅八紀。
吏曹啓曰,臺諫有闕,政事,取稟。
慶尙監司閔點上疏。大槪,父母墳,在楊根地,欲爲展掃,旣赴外任,不敢私自取道,伏乞特許允兪事。入啓。答曰,省疏具悉。卿其安意往省焉。
傳曰,政事,明日爲之。
府前啓,措語見上請隨駕藥房外,諸臣及內侍加資,一倂還收。答曰,勿煩。
大司憲李□□啓曰,同僚以鄭漢驥所啓中,宣川一款失實之故,皆已引嫌見遞。臣去試所,不得自劾,今始來避,而當初任事不審之失,臣亦難免,何可一刻久冒?請命遞斥臣職。答曰,勿辭,退待物論。以上朝報
義禁府啓曰,本府罪人李經漢,以忠淸道馬梁鎭充軍定配,啓下矣。今聞馬梁,移屬於本道庇仁縣云,南浦二字,以庇仁,改付標以入之意,敢啓。傳曰,知道。以上禁府謄錄
都摠府啓曰,中日試射時,兵曹眼同試才,例也,而參知臣張善瀓,在直重患寒疾,不得起動,未得進參,參判臣兪㯙,且以身疾,不得參於都試云,判書臣洪重普,參議臣吳挺垣,方爲都試開場,勢難入來。今日軍士中日習射,兵曹堂上,竝皆有故,標信已下,而事勢如此,不得爲之意,敢啓事,呈政院,則政院以爲,信標已下之後,兵曹堂上入直稱病,事甚不當是如,此草記還給,故吳挺垣自都試來參事。以上都摠府謄錄
上在昌德宮。停常參·經筵。
有政。
卯辰時,日暈左珥。午未時,日暈,暈上有冠,色內赤外靑。申酉時,日暈。
謝恩,監察朴元開。
慈殿,藥房問安。答曰,知道。藥房啓曰,伏未審數日來,聖候調攝,何如?臣等區區憂慮,敢來問安。答曰,知道。
府前啓,措語見上請隨駕藥房外,諸臣及內侍加資,一倂還收。引嫌而退,參論同僚,以此見遞,揆諸臺例,勢難仍在,大司諫李□□請命遞差。答曰,不允。遞差事,依啓。
持平兪櫶啓曰,凡傳啓之後,書送座目簡通,則政院謄書以入,例也。臣於今日傳啓之後,未及送簡通,而聞已入啓,驚問政院,則獨以臣名入啓云,臣不勝瞿然之至。連啓及大司諫避嫌處置,旣與同僚,相議爲之,而今獨以臣名入啓,事極驚駭。連啓中,旣書臣等字,而政院之不爲簡通相問,任意刪去等字,抑何故也?此事雖出於中間下吏之誤傳,而臣之不卽書送座目簡通,以致徑先入啓之失,實所難免,不可一刻仍冒,請命遞斥臣職。答曰,勿辭,退待物論。
政院啓曰,凡臺諫所啓,傳啓之後,同參之員,城上所,別出簡通於注書然後,始爲正書矣。今日憲府啓辭,只書持平兪櫶,累度招問注書陪使令,則以爲憲府書吏,來傳城上所獨啓,如是書之云矣。入啓之後,臺官送言城上所外,又有同參之員,而不待簡通,徑先入啓,極爲驚該。更招憲府吏及陪使令推問,則互相推諉,而注書之不待簡通,徑先書入,事甚無據。憲府傳言之吏及注書·陪使令,竝爲囚禁治罪,而請當該注書從重推考。傳曰,允。
吏曹啓曰,吏曹正郞南二星除授後,過限未肅拜,改差,何如?啓依允。
府啓,持平兪櫶,引嫌而退,做錯之失,雖在政院,而座目簡通,初不書送,則疎漏之責,亦所難免。請持平兪櫶遞差。答曰,依啓。
兵曹,武科殿試規矩,柳葉箭五矢百二十步一巡,落點。
上在昌德宮。停常參·經筵。
左議政洪命夏,身病出仕。
謝恩,工曹正郞權,雲羅萬戶韓之相,承文正字兪夏益。
下直,全州府尹李晩榮。
兵曹參判兪㯙辭職上疏,入啓。
吏曹啓曰,臺諫有闕,政事,取稟。
兵曹啓曰,今丙午年重試對擧別試初試,自禮曹,已爲擇日,啓下矣。武科初試取人之數,前後文書相考,則去丙寅年對擧別試,則分兩所,各取三百人,丙子年則各取五百人,兩年取人多少之不同,未知其由,而丙戌·丙申兩年,則兩所取人,皆用各二百人,今亦依近例,分兩所,各取二百人乎?敢此仰稟。傳曰,依近例,兩所各取二百人,可也。
傳曰,政事,明日爲之。
府前啓,措語見上請隨駕藥房外,諸臣及內侍加資,一倂還收。六鎭守令,責任甚重,而近來全不擇差,識者之寒心,久矣。新除授慶興府使盧濈,爲人庸孱,年紀已衰,曾爲穩城府使時,昏不省事,尸居度日,吏緣爲奸,民不堪苦,而遞歸未久,旋除本職,絶塞守牧之任,豈可復授非人,重貽民弊乎?請慶興府使盧濈遞差,各別擇送。答曰,不允。末端事,依啓。
上在昌德宮。停常參·經筵。
有政。
夜一二更,東方乾方,有氣如火光。五更,東有氣如火光。
下直,慶尙監司閔點。
謝恩,坡州牧使李惟老,護軍鄭漢驥,兼學諭李有成。
慈殿,藥房問安。答曰,知道。
判中樞府事吳浚再疏。大槪,老病已極,竹冊文書寫,斷無自力之勢,陳情乞免事。入啓。
平安監司書目,今月十三日,博川郡下雪三寸,而下一寸,則白雪,上二寸,則朱黃色,變異非常事。
藥房啓曰,伏未審夜來,聖體調攝,若何?痎患,比前別無加減乎?眼患則近來,亦何如?臣等區區憂慮,敢來問安。答曰,知道。
院前啓,措語見上請勿留難,諸臣及內侍加資之未及收回者,一傡還收。新除授正言李東稷,時在忠淸道西原地,請斯速乘馹上來事,下諭。答曰,不允。下諭事,依啓。
傳曰,慶尙監司閔點,引見。
府前啓,措語見上請隨駕藥房外,諸臣及內侍加資,一傡還收。
前參議姜栢年上疏。大槪,濫蒙陞擢,惶蹙無地。卽自陵所,還到門外,不敢晏然反節,冒死陳情,冀蒙還收成命,以重名器,以安淺分事。入啓。
答府曰,不允。
答判中樞府事吳浚疏曰,省疏具悉卿懇。卿其勿辭焉。
答兵曹參判兪㯙疏曰,省疏具悉。卿其勿辭,調理察職。
答右尹姜栢年疏曰,省疏具悉。卿其勿辭,從速察職。
上在昌德宮。停常參·經筵。
謝恩,大司諫鄭□□,兵曹正郞金澄,兼春秋蔡汝垣,典獄奉事韓廓,禮曹參判朴世模。
大司諫鄭□□上疏。大槪,本職與庶官不同,乞遞疏決之任事。入啓。
前參議姜栢年再疏。大槪,冒萬死,更申至悃事。入啓。
府前啓,措語見上請隨駕藥房外,諸臣及內侍加資,一傡還收。答曰,不允。
院啓,措語見上請勿留難,諸臣及內侍加資之未及收回者,一傡還收。答曰,不允。
義禁府啓□□□□□□狀□□□□刑曹粘目,□□□□□□□□□□處置事,允下矣。金行鎰方在任所,依例發遣本府羅將,拿來,何如?傳曰,允。禁府謄錄校正李益普。郞廳金鳳瑞書。
上在昌德宮。停常參·經筵。
辰時,日暈左珥。巳時,日暈,白氣一道起自西方,直指暈上,長十餘□□□□良久乃滅。
藥房提調洪重普,副提調金壽興啓曰,昨日風雨,近來所未有之災,伏未審此時,聖候調攝,何如?臣等區區憂慮,敢來問安。答曰,知道。
王大妃殿問安。答曰,知道。
謝恩,持平蘇斗山,忠淸水使李璞,工曹佐郞吳斗憲,刑曹佐郞鄭東卨。
大司諫鄭萬和,疎決廳堂上辭免上疏,踏啓字。以上朝報
備邊司啓曰,去二月二十八日,□慶尙監司閔點引見時,閔點所□□□全羅監司狀□□啓,他道牙兵,一體勿爲收布,專意操鍊事,旣已定奪行會矣。本道牙兵,今將作隊鍊習,鳥銃·藥丸,勢難使渠輩自備,自管中當爲備給,鍊習之際,亦不可無施賞勸奬之事,而本道近年以來,物力甚爲凋弊,實無料理之策。備局所管本道留軍布元數內,或以一半參酌題給,則本道凡事,庶可成樣矣。上曰,言于備邊司,稟處事,命下矣。慶尙道留軍布,自本司照管,始於先朝,以爲三南各營軍兵賞格及凡干軍務之需,此非等閑餘儲之致而本道營簿米布之數,比他道最多,牙兵勸奬,自可以此優爲,不必新得留布,然後方可成樣,今姑置之,何如?答曰,允。以上備局謄錄
上在昌德宮。停常參·經筵。
典牲奉事金汝南,柴場監刈事,楊根地出去。
謝恩,右尹姜栢年,都摠管金佐明。
刑曹判書鄭知和再度呈辭,國忌,以留政院。
傳曰,政事,明日爲之。
成均館官員,以知館事意啓曰,今三月初三日,儒生課試,當爲設行,而初四日,卽文科殿試,試官磨鍊,當在初三日,不得爲之之意,敢啓。傳曰,知道。諫院朝報
上在昌德宮。停常參·經筵。
辰時,日暈兩珥,暈上有背,背上有冠,暈下有履,色皆內赤外靑。巳時,日暈。夜一更二更,北方巽方,有氣如火光。
右水運判官尹緱,漕運事出去。
歸厚別提金重器·加定官柳桓,卒東昌尉權大恒禮葬事,楊州地出去。
下直,坡州牧使李楚老。
慈殿,藥房問安。答曰,知道。
全羅監司書目,金堤郡守徐必成,以母病受由歸家,久不還任,罷黜事。
京畿監司書目,金浦呈,以副修撰朴世堂病重,上去不得事。
明日武科殿試,參試官三,鄭致和·李浣·柳赫然,參考官三,金澄·鄭后亮·權儔。文武殿試讀券官三,鄭太和·金壽恒·朴長遠,對讀官四,李延年·李後山·李敏敍·朴增輝。
藥房提調洪重普,副提調金壽興啓曰,伏未審夜來,聖體調攝,何如?卽伏聞醫官之言,則眼候又有赤澁之患,自今日當爲受鍼,議穴以入之敎,臣等不勝驚慮之至。卽與崔有泰·尹後益等諸鍼醫商議,則不病邊手部,少澤·商陽·大淵,足部,大敦·厲兌·至陰·竅陰穴,受鍼宜當,今日亦無拘忌云,而不可不姑先入診,更爲議定當穴,敢來問安,竝此仰稟。答曰,知道。受鍼,可也。大殿受鍼正時,巳初。
謝恩,同知柳赫然,刑曹參判李慶億。
大殿受鍼後,藥房·政院·玉堂·二品以上·六曹·大司諫問安。答曰,知道。
院前啓,措語見上請勿留難,諸臣及內侍加資之未及收回者,一倂還收。答曰,不允。
大司憲趙復陽上疏。大槪,賤疾沈綿,無望供職,問安之列,亦不得趨參,本職及兼任大司成,竝乞鐫免,使得調治,以延殘喘事。入啓。
執義鄭繼胄,掌令孟胄瑞,持平蘇斗山啓曰,記曰,爵人於朝,與衆共之,是知爵賞者,非人君之所自私也。仲虺贊成湯之德曰,功懋懋賞,此言賞加於有功也。今此諸臣賞加,論執經年,物情愈激,其可曰與衆共之乎?環衛·整理·傳宣等任,各率其職而已,旣無特異之功,則其可曰功懋懋賞乎?至於內侍之官,奔走使令之勞,尤不當混入於陞資之中,而況今溫泉行幸,又不得已,則論賞之典,其可視此爲例,每貽濫觴之譏,此臣等之所以不得請,則不知止者也。請隨駕藥房外,諸臣及內侍加資,一倂還收。醴泉郡守沈瑞肩,爲人貪鄙,縱恣無忌,曾爲長城縣監時,專事肥己,重取民怨,其後屢除外任,動遭臺評,而及授本職,舊習未除,滑手浸漁,罔有紀極。闔境嗷嗷,如在水火,又與新監司,有相避之嫌,自謂應遞,汲汲橫斂,馱載絡繹,道路相望,聽聞所及,莫不駭愕。請醴泉郡守沈瑞肩,罷職不敍。新除授掌令申命圭,時在原襄道原州地,請斯速乘馹上來事,下諭。答曰,不允。下諭事,依啓。
政院啓曰,明日式年武科殿試時,兩司長官進參事,城上所,牌招言送之意,敢啓。傳曰,知道。又啓曰,武科殿試時,命官,何大臣進去乎?敢稟。傳曰,左相進去。
謝恩,禮曹參議李延年。
明日殿試開門,罷漏時。
校理南二星,牌招肅拜。以上朝報
以江華留守狀啓,以開倉時不得啓缺待罪事。傳曰,勿待罪事,回諭。
閔熙,以兵曹言啓曰,今日政,許沙僉使差出之時,披閱官案,則折衝閔應愼,方爲忠翊衛將,故循例擬望,至於受點矣。今聞閔應愼,本非出身,而以缺別將時優備屯穀之功,賞除加設僉知,而未有履歷云。邊將不可不擇送,許沙僉使閔應愼,改差,何如?傳曰,允。以上燼餘
有政。吏批,以李慶億爲刑曹參判,申命圭爲掌令。
辰時,上御養心閤。受鍼。入侍,提調洪重普,副提調金壽興,注書崔商翼,記事官崔後尙·尹敬敎,醫官鄭後啓·崔有泰·尹後益·金有玹。提調以下,伏于楹外,醫官鄭後啓等入侍。受鍼,手部右邊,少澤·商陽·大淵,足部右邊,大敦·厲兌·至陰·竅陰。燼餘
上在昌德宮。停常參·經筵。
辰時,日暈右珥。午未時,日暈。
以副修撰朴世堂辭狀,遞差。
慶尙監司書目,寧海府使全命龍,二月二十五日,遭母喪事。
平安監司書目,去二月二十八日安州南門外,商賈金貴文家失火,延燒一百五十一戶。管餉泉流庫,竝以燒燼,女兒一名及馬七匹,亦爲致損緣由事。啓傳曰,燒死人,令本道各別恤典擧行。
大殿,政院·玉堂問安。答曰,知道。藥房提調洪重普,右承旨金禹錫啓曰,伏未審夜來,聖體調攝,何如?昨日受鍼後,眼候顯有差減之效乎?今日受鍼時刻,亦依前定,以巳初宜當,臣等區區憂慮,敢來問安。答曰,知道。
常平廳啓曰,因應敎李敏敍榻前所啓,京中飢民,令該曹設粥賑救事,命下矣。分付各部,使之成冊立呈,則五部飢民都數三百名,自今月初五日,設粥賑饋之意,敢啓。傳曰,知道。
金萬基,以戶曹意啓曰,本曹正郞金弘振,受由下鄕,病重不得上來,當此多事之時,不可久曠職任,金弘振改差,其代,後日政差出,何如?傳曰,允。
大司諫鄭萬和,司諫李程,獻納崔逸啓曰,諸臣賞加還收之論,已至經年,而聖批尙靳允兪,臣等不勝悶鬱焉。當行幸之時,環衛車駕·傳宣號令及承命整飭,此不過各率其職,可幸無罪而已,有何特異之勞,可以酬報者乎?況內侍之奔走役使,尤不與論於施賞之中,加之以命德之器也。賞不可僭,倖不可啓,請勿留難,諸臣及內侍加資之未及收回者,一倂還收。
府前啓,措語見上請隨駕藥房外,諸臣及內侍加資,一倂還收。醴泉郡守沈瑞肩,居官處己,無一善狀,曾爲長城縣監時,專事剝割,重取民怨,其後屢除外任,動遭臺評,而及授本職,舊習未除,滑手侵漁,罔有紀極。闔境嗷嗷,如在水火,又與新監司,有相避之嫌,自謂當遞,汲汲橫斂,馱載絡繹,道路相望,聽聞所及,莫不駭愕。不可以應遞之故,置而不論,請醴泉郡守沈瑞肩,罷職不敍。答曰,不允。沈瑞肩事,更加詳察處之。
答院曰,不允。
大殿受鍼後,藥房·政院·玉堂·二品以上·六曹·大司諫問安。答曰,知道。
巳時,上御養心閤。受鍼入侍,提調洪重普,右承旨金禹錫,注書崔商翼,記事官崔後尙·尹敬敎,醫官鄭後啓·崔有泰·尹後益。缺提調以下,伏于楹外,醫官等入侍。受鍼,右邊手部,少澤·商陽·大淵,足部缺大敦。
上在昌德宮。停常參·經筵。
藥房提調洪重普,左承旨洪處大啓曰,伏未審夜來,聖體調攝,何如?眼候有差減之效乎?臣等區區憂慮,敢來問安。答曰,知道。別無顯效矣。
承文院官員,以都提調意啓曰,權知副正字吳挺昌,方在罷散中,依前例肄習官啓下,付軍職,冠帶常仕,何如?傳曰,允。
京畿監司書目,朔寧郡守任奎,病重,罷黜事。
金萬基,以吏曹言啓曰,新恩及守令有闕,政事,取稟。
大司諫鄭萬和,司諫李程,獻納崔逸啓曰,前啓措語見上請勿留難,諸臣及內侍加資之未及收回者,一倂還收。答曰,勿煩。
府前啓,措語見上請隨駕藥房外,諸臣及內侍加資一倂還收。醴泉郡守沈瑞肩,本以貪吏,曾爲長城縣監時,坐贓就理,終至編配,其後屢除外任,動遭臺評,而及授本職,舊習未除,滑手侵漁,罔有紀極。闔境嗷嗷,如在水火,又與新監司,有相避之嫌,自謂應遞,汲汲橫斂,馱載絡繹,道路相望,傳播之說,不勝藉藉,此非泛然風聞之比,有何更爲詳察之事乎?請醴泉郡守沈瑞肩,亟命罷職不敍。新啓,近來諸宮家折受之弊,愈往愈甚,以致民生失業,貽怨國家,識者之寒心久矣。今此長水·任實等邑,民人耕食之地,宮家稱以折受,公然冒占,當初量案,雖以無主載錄,其後三十餘年,相繼開墾,作爲己物,或傳之子孫,或轉相買賣,而一朝見奪,民人呼冤,固其所也。道臣之査啓,該曹之粘目,反覆陳稟,必欲還給本主者,蓋出於此,而殿下乃以一從文券之有無而決給爲敎。凡陳荒之地,起耕者爲主,而宮家折受,旣在於開墾之後,則豈可以文券有無,有所與奪,使編戶殘氓,終至流散而莫之恤乎?天變之來,民怨所召,當此災異沓至之日,凡係厲民之事,固宜汲汲變通,以爲消災之實,則以殿下之明聖,何不惕念而重取民怨乎?請長水·任實等邑,宮家未折受前,民人開墾之處,勿論文券有無,竝令還給本主。紀綱解弛,朝家命令,藩臣不卽擧行,使小民呼冤者,有之矣。全義縣金南吉稱名人,其祖先奴婢,屢次造叛,至欲殺害南吉,情跡敗露,已盡於南吉上言之中,而本道趁不査決,又因臺臣之疏,備局回啓,申飭於本道者,不啻丁寧,而其道監司,遷延掩置,使莫重啓下公事,終歸虛套,事極可駭。請當該監司,從重推考,着令本道依前備局行會,從速明査啓聞。答曰,不允。沈瑞肩事,及末端事,依啓。
答大司憲趙復陽疏曰,省疏具悉。嗚呼,災異之作,未有甚於今日,予心憂懼,曷有其極哉?今觀卿疏,可見憂愛之誠,予心嘉之。疏末事,予未知其卿意之必善也。卿其勿辭,從速察職。諫院朝報
大司憲趙復陽疏曰,伏以,臣累以賤疾,上瀆宸嚴,罪合萬殞,而疾勢彌留,供職無望,日呈長單,見阻喉司,狼狽悶迫,罔知攸措,敢復冒昧籲呼,伏惟聖明,少垂省焉。臣之得此疾,今已二十餘日矣,五六日以來,大勢雖似少減,而積傷之發,重痛之餘,脾胃虛弱,食飮厭却,元氣大損,心神昏瞀,餘熱未祛,升降無常,缺達夜咳嗽,少有起動,喘息未定,語音全失,不能出聲,缺深處,沈綿萎薾,長在枕席,病根旣深,醫缺須解職調治,庶尋生路,雖欲强起出謝,缺虛帶職名,已過半月,憲司之長,豈是養病之坊?缺曠職之罪,惶恐危迫之情,有難陳列。伏缺察,亟命遞臣本職及兼大司成,使得缺生成之澤,天地莫量。且伏念頃日下雪之有黃赤色,缺西,又有是報,良是非常之異,而昨者暴風缺毁,天氣晦冥,景色陰慘,斯亦缺聖上之所以恐懼修省,缺天之道,或有未盡其實,警懼缺慇懃未已也。伏願殿下,痛自克責,益加缺德,專精心學,尋究義理,頻接臣僚,講缺之臣,以治天職,奬進忠諫之士,以廣言路,缺之防,崇儉約之節,以爲表率之方,擺脫缺之明,哀恤下民之困窮,常存懷保之念,必求缺則消弭之術,轉移之機,其庶幾矣。諸臣缺經年,是何大事,堅拒至此,傷損事體,實爲缺後,拔去數臣之敎,若使數臣,誠有可賞之功,則豈有獨爲拔去之理,若終有拔去之意,則又何一兪之久靳乎?此亦未免私意之發,好勝之歸,而有害於大公之道,恢弘之量者也。吳斗寅之陳達無實之事,固有不能詳審之失,而亦不害爲有懷必達,竊聞殿下,斥其不實,顯示聲色。夫人臣進言於君上,自古以爲至難,苟以無實而爲非,則實事之不得上聞者,亦多,缺故事,其有妨於言路,則亦恐非細也。臣之此言,非爲此一二,缺聖上深加睿念,隨事省察,秉至公之道,勿容缺廓包容之量,以致群情之畢達,此臣懇懇之忱也。臣缺無路自力,當此聖候未寧之時,旣不得趨參於缺之列,又未免塵瀆於靜攝之中,罪戾冞深,若無缺困劣,心思昏昧,區區瞽言,亦不盡所懷。伏惟缺幸焉。臣無任惶悶祈懇之至,謹昧死以聞。批答見上
上在昌德宮。停常參·經筵。
申時,日暈,暈上有冠,色內赤外靑。夜三更,東方有氣如火光。
謝恩,花川副正淝,刑曹正郞姜汝豪,尙瑞直長金楦,監察宋時勳,注書趙師錫。
備邊司啓曰,本司武郞廳安弘毅,已滿十五朔,或陞敍或守令除授事,依例捧承傳施行,何如?傳曰,允。
大殿,政院·玉堂問安。答曰,知道。藥房提調洪重普,副提調金壽興啓曰,伏未審夜來,聖體調攝,何如?昨日伏承別無顯效之敎,臣等不勝悶慮之至。今日當爲受鍼,受鍼時刻則依前定,以巳初宜當,敢來問安,竝此仰稟。答曰,知道。
黃海監司〈書目〉,海州·信川呈,以去二月二十九日,大風疾作,天氣晦冥,變異非常事。
忠淸監司書目,公山呈,以行護軍李惟泰上疏上送事。
大殿受鍼後,藥房·政院·玉堂·二品以上·六曹·大司諫問安。答曰,知道。
執義鄭繼胄,掌令孟胄瑞,持平蘇斗山啓曰,前啓措語見上請隨駕藥房外,諸臣及內侍加資,一倂還收。請長水·任實等邑,宮家未折受之前,民人開墾之處,勿論文券有無,竝令還給本主。答曰,毋庸瀆擾。
大司諫鄭萬和,獻納崔逸啓曰,前啓措語見上請勿留難,諸臣及內侍加資之未及收回者,一倂還收。答曰,毋庸瀆擾。
謝恩,校理吳斗寅。
刑曹判書鄭知和上疏。上槪,身病彌留,供職無望,冒死陳懇,冀蒙遞免事。入啓。答曰,省疏具悉卿懇。卿其勿辭,從速察職。
答護軍李惟泰疏曰,省疏具悉。爾其勿辭上來。以上朝報
有政。吏批,判書金壽恒,以□提調,雜科覆試進,參判李慶徽〈□〉,參議尹鏶進,左承旨洪處大進。李□□爲應敎,吳斗寅爲校理,金玉鉉爲寧海府使,李山賚爲朔寧郡守,成玩爲戶曹正郞,金壽賓爲宗簿主簿,尹趾完爲承文正字,尹趾善爲□正字,姜碩賓爲承文副正字,韓命遠爲醴泉郡守,柳千之爲禁府都事,李厚徵爲典籍。文甲科第一人車廷轍爲禮賓主簿,武甲科第一人李夏鎭爲司饔直長,文甲科第二人任以道爲尙衣直長,文甲科第三人,依法典例授,沈之治爲歸厚別提,崔致翁爲典籍,崔寬爲兼高山察訪,閔燾爲金堤郡守。
兵批,行判書洪重普藥房進,參判兪㯙式暇,參議吳挺垣進,參知張善瀓病,左承旨洪處大進。以朴世堂缺爲司果,吳挺昌爲副司勇,閔應愼爲副司缺金昌翼·李鼎來爲副司正。武甲科第二人第三人,依法典例授。
吏批啓曰,文科甲科第二人第三人,當付七品職,而時無窠闕,缺已准朔參軍·直長,陞遷後塡差,何如?傳曰,允。
金萬基,以漢城府言啓曰,缺府戶籍事目中,士夫家外居缺本主單子事及外方入作缺民,更加一層缺民,更加一層,則缺度其可行定制,方可無臨缺之上,遽加一層,殊涉過重,似缺體論罪,且公私賤,必不無紛紜缺各官主,竝爲懸錄,以憑後考,缺改付標,添書以入之意,敢啓。傳曰,知道。
又以弘文館言啓曰,本館下番,只有修撰臣吳缺移拜校理,下番無他入直之員,不得已以上番姑降下番,推移替直,而非但事體之苟簡,且方有書冊校正之事,僚員不可不備,後日政,本館闕員,勿論相避·外任,竝爲差出,牌招入直,何如?傳曰,允。
洪禹錫,以吏曹言啓曰,曾因副提學趙復陽所啓,朝臣罷散中,毋論文·武·蔭官,如趙復陽所達者,問于缺抄啓事,命下矣。文·武·蔭官中合收用之人,議于大臣,別單書入,而此與歲抄缺目盡爲謄書,則似涉支煩,故只議其缺睿覽,大臣之意如此,敢啓。傳曰,知道。
巳時,上御養心閤。受鍼。入侍,提調洪重普,副提調金壽興,注書崔商翼,記事官崔後尙·尹敬敎,醫官鄭後啓·崔有泰·鄭後益·金有鉉。提調以下,伏于戶外,醫官鄭後啓等,入侍。受鍼,右邊手部,少澤·商陽·大淵,足部,大敦·厲兌·至陰·竅陰。燼餘
上在昌德宮。停常參·經筵。
未時申時,日暈。
慈殿,藥房問安。答曰,知道。
藥房提調洪重普,副提調金壽興啓曰,伏未審夜來,聖候調攝,何如?今日受鍼,依前定,以巳初宜當,臣等區區憂慮,敢來問安。答曰,知道。大殿,政院·玉堂問安。答曰,知道。間
金萬基,以常平廳郞廳,以都提調意啓曰,設粥賑救之擧,專爲飢民糊口之地,不可不着實擧行,而當初啓下飢民賑濟之數三百名矣。近日則朝夕食粥者或爲三百名,或爲四百名,其間多有不實之狀,故卽聚各部開錄成冊觀之,則皆是士夫家奴婢,無告窮民,不過若干名,誠可寒心。京中貧寒士人,不能自資,致有奴僕飢餓之患,則以飢民置簿,可也,至於有職士大夫家之奴婢,亦錄以飢民,一體賑粥,此豈朝家賑恤之本意哉?各部官吏所爲,殊甚不當,着令本廳,更加嚴飭各部,査出京中無依飢民,依例賑粥,士夫鰥寡孤獨絶火之家,則題給乾糧,俾無飢死之患,且城中癘疫又熾,東西活人署出置病幕之類,亦依近例,量給乾糧鹽醬宜當,以此分付,何如?傳曰,允。
大殿受鍼後,政院·玉堂·藥房問安。答曰,知道。二品以上·六曹·大司諫單子問安。答曰,知道。
大司諫鄭萬和,司諫李程,獻納崔逸啓曰,諸臣賞加還收之論,已至經年,而聖批尙靳允兪,臣等不勝悶鬱焉。當行幸之時,環衛車駕,傳宣號令,及承命整飭,此不過各率其職,可幸無罪而已,有何特異之勞,可以酬報者乎?況內侍之奔走役使,尤不當與論於施賞之中,加之以命德之器也。賞不可僭,倖不可啓,請勿留難,諸臣及內侍加資之未及收回者,一倂還收。答曰,亟停,勿煩。
執義鄭繼胄啓曰,卽者僚議,以義城縣令蔡翊俊,不能禁抑任意作拿之輩,勘爲請推,而臣與翊俊,同生同壻,在法應避,不敢可否於其間,何可一刻仍冒?請命遞斥臣職。答曰,勿辭,退待物論。
缺持平蘇斗山啓曰,記曰,爵人於朝,與衆共之,是知爵賞者,非人君之所自私也,仲虺贊成湯之德,功懋懋賞,此言賞必加於有功也。今此諸臣賞加,論執經年,物情愈激,其可曰與衆共之乎?環衛·整理·傳宣等任,各率其職而已,旣無特異之功,則其可曰功懋懋賞乎?至於內侍之官,奔走使令之勞,尤不當混入於陞資之中,而況今溫泉行幸,又不得已,則論賞之典,其可視此爲例,每貽濫觸之譏乎?此臣等之所以不得請則不知止者也。請隨駕藥房外,諸臣及內侍加資,一倂還收。近來諸宮家折受之弊,愈往愈甚,以致民生失業,貽怨國家,識者之寒心久矣。今此長水·任實等邑民人耕食之地,宮家稱以折受,公然冒占,當初量案,雖以無主載錄,其後三十餘年,相繼開墾,作爲己物,或傳之子孫,或轉相買賣,而一朝見奪,民人呼冤,固其所也。道臣之査啓,該曹之粘目,反覆陳稟,必欲還給本主者,其意蓋出於此,而殿下乃以一從文券之有無而決給爲敎。凡陳荒之地,起耕者爲主,而宮家折受,旣在於開墾之後,則豈可以文券有無,有所與奪,使編戶殘氓,終至流散而莫之恤乎?天災之來,民怨之所召,當此災異沓至之日,凡係厲民之事,固宜汲汲變通,以爲消災之實,則以殿下之明聖,何不惕念而重取民冤乎?請長水·任實等邑,宮家未折受前,民人開墾之處,無論文券有無,竝令還給本主。臣等得見義城縣令蔡翊俊枚報監司文狀,則道內儒生百餘人,稱以疏會,擁遮官家大門前路,禁斷官人之出入,捉致公兄,數罪邑倅,吹角坐衙,謂非禮士之道,仍闕進排,謂欠優待之意,大肆威怒,鞭扑狼藉,小童三十,責立吏喚,床排二百,勒令措辦,各樣物種,公然分定於各面,有若公家徵捧者然,正木二百五十三疋,淸酒三千一百七十二鐥之外,其他雉鷄魚果等物,亦皆稱是,至於鄕校奴婢各一名,許令免賤,收捧木同,亦用於酒食之資。凡儒生疏事,非與官家督過命吏,推治官人,蹴踏凌轢,不遺餘力,科外橫斂,豈所擅爲,而許多物件,私自責徵,無名之役,毒害一境,校奴免賤,亦非儒生所私,而不告邑宰,任意許贖,憑依弄幻,略無顧忌。其群聚作亂,蔑法貽害之罪,不可置之。首倡作拿之人,嚴査啓聞,考律科斷,以杜弊習。義城縣令蔡翊俊,目見儒生作挐之狀,論報監司,誠爲得體,而儒生輩許多物件,分定各面之時,雖以公故出去,還官之後,亦不痛禁,緩緩論報,不可謂全無所失。其時監司金徽,見其所報,備知可愕之事,而諉以已遞,終始掩置,按道之體,豈如是?請義城縣令蔡翊俊,前慶尙監司金徽,竝從重推考。執義鄭繼胄,以卽者僚議,以義城縣令蔡翊俊,不能禁抑任意作拿之輩,勘爲請推,而臣與翊俊,同生同壻,在法應避,不敢可否於其間,何可一刻仍冒?引嫌而退,雖有應避之嫌,不爲聯名,已成近例,不可以此,輕遞言官,請執義鄭繼胄出仕。答曰,不允。未端兩件事及出仕事,依啓。
宋時喆,以禮曹言啓曰,頃因本曹啓辭,仁宗大王冊禮時冠帶服色,其時實錄考出以來事,蒙允矣。今見史官書啓,則當依此,以冕服磨鍊節目以入,而但其書啓中,三公及禮曹議冠禮事啓辭,一則曰,杜詩通典,皇太子具服遠遊冠註,若未冠則雙童䯻,以此觀之,未冠而受冊封,則別有所着之冠,而但其制度,今不可考云。一則大臣議啓曰,雖一日䯻髮而還童子之衣冠,其於瞻視,爲舛錯矣,冊封時總角,則百官皆知其未冠年幼故耳,可於後日行禮,事得分明矣。傳曰,僉意皆同,依議行之云云。其下有冊封王世子之文,而分註諸議,在五禮云,則蓋其時,亦緣未冠前行冊禮之故,到有前後議啓之擧,而冊封時,以總角歸一行禮,雖若無疑,亦無儀註可據之條。莫重禮節,自臣曹不敢擅便,議大臣定奪,何如?傳曰,依啓。
金萬基,以兵曹言啓曰,上年十月,因禮曹啓下公事,東關王廟破落處,別定監役官改修補,而所入物力,則自戶曹題給,工役價則自本曹上下。監役官稱以工役浩多,累次牒報,請價之數甚多,而近來營繕之官,每有濫報之弊,故太半減給,前後上下之數,尙至於步木一同三十九疋之多矣。昨日臣重普,適因事住東王廟,始得看審役處,則所修補者,只泥馬二箇,正殿退兩壁及兩廡左右壁,只塗白土,而所塗甚麤,將不可起畫,兩簷水桶,亦不鍊正,塞責改造,以此工役觀之,則其專不看檢,濫報役價之狀,殊極事惡。當該監役官,姑先汰去,色吏則令該曹囚禁刑推後,所給役價一半,還徵,何如?傳曰,允。
金萬基啓曰,臺諫出仕事,命下矣。今已夜深,明日待開門牌招之意,敢啓。傳曰,知道。
大司憲趙復陽疏曰,伏以,臣伏見近來變異層疊,常切悲懼,日者赤雪暴風之變,亦甚可怪可愕。缺有不自已,乃於祈免之疏,略陳固陋之見,缺苟於一心之間,有所偏倚,將迎缺免計較作爲,則天理之流行,許多病痛,由此出來,此正人主所宜省念處也。今此賞加之事,聖意欲錄其微勞,言路共爭其濫賞,上下初非有他意,而只緣一時閭巷之言,以致天意之激惱。前日下敎,有疑於群下之疑聖上之有所偏私,辭氣之發,失於和平,執嫌之處,便是私意,殊有乖於公正之道,洪大之量,恐非所以示國人者也。臣之區區微忱,常願聖上一言一動,皆合於聖人無情順應之道,無有一毫偏係,中心耿耿,敢申憂慮,而辭不達意,誠未上格,臣誠惶恧隕越,若無所容,而臣之所患之疾,出於積傷極敗之餘,非如一時偶感之比。病根旣深,症勢彌留,委頓枕席,將及一月,多方醫藥,未見寸效,元氣薾然,一向沈綿,雖欲自力,其路無由。憲司國子之長,不得閒漫,豈容如臣無似,虛帶養病?癏曠之罪,日深一日,悶迫之情,晷刻難安,不得不缺冒萬死,復此塵瀆於靜攝之中,臣之罪戾,尤合萬隕。伏乞聖上,天地父母,曲垂俯察,亟命遞臣本職及兼任大司成,使須專意調治,公私幸甚。臣無任缺謹冒死以聞。答曰,省疏具悉。卿其勿辭,從速察職。已上燼餘
謝恩,寧海府使金玉鉉,歸厚別提沈之治,禁府都事柳千之,承文副正字姜碩賓。
繕工監役洪柱文,草薍監刈後入來。以上朝報
巳時,上御養心閤。受鍼。提調洪重普,副提調金壽興,注書崔商翼,記事官崔後尙·尹敬敎等,伏于戶外,醫官鄭後啓·崔有泰·尹後益·金有鉉等入侍。受鍼,右邊手部,少澤·商陽·大淵,足部,大敦·厲兌·至陰·竅陰。
上在昌德宮。停常參·經筵。
大殿,政院·玉堂問安。答曰,知道。
藥房提調洪重普,副提調金壽興啓曰,伏未審夜來,聖體調攝,何如?今日受鍼,依前定,以巳初宜當,臣等區區憂慮,敢來問安。答曰,知道。間缺
金壽興啓曰,卽者左承旨洪處大,陳疏到院,而以家奴僕數人,相繼臥痛,卽已出送,自數日來,孫兒又爲作痛,症情可疑,勢難出入於近密之地云。元疏則不得捧入,而合有變通之事矣,敢啓。傳曰,遞差,可也。
金萬基,以禮曹言啓曰,頃因本曹啓辭,仁宗大王冊禮時冠帶服色,其時實錄,遣史官考出以來事,蒙允矣。今見史官書啓,則當依此,以冕服磨鍊節目以入,而但其書啓中,三公及禮曹議,冠禮事啓辭,一則曰,杜氏通典,皇太子具服遠遊冠註云,若未冠則雙童䯻,以此觀之,未冠而受冊封,則別有所着之冠,而但其制度,今不可考云。一則大臣等議啓曰,雖一日䯻髮而還童子之衣冠,其於瞻視,爲舛錯矣。冊封時總角,則百官皆知其未冠年幼故耳,可於後日行禮,事得分明矣。傳曰,僉議皆同,依議行之云云。其下有冊封王世子之文,而分註諸議,在五禮云,則蓋其時,亦緣未冠前行冊禮之故,致有前後議啓之擧,而冊封時,以總角歸一行禮,雖若無疑,亦無儀註可據之條。莫重禮節,臣曹不敢擅便,依大臣定奪,何如?傳曰,依啓事,傳敎矣。議于大臣,則領中樞府事李景奭以爲,未冠時冊封之禮,古典·國制,明有缺不違古禮,後日進行之議缺考出之語,其時大臣等議啓缺而還童子之衣冠,其於瞻視爲舛錯缺覺前所聞者誤也。七章冠服,俱不可闕,雙童䯻而用冕,無難便之事,則依此磨鍊,恐或無妨。此出臆見,實未知其合禮與否,惟在禮官參酌稟定,伏惟上裁。左議政洪命夏以爲,歷觀前代太子冊封,多行於未冠之前,其時服着之制,雖未可考,以杜氏通典朝賀儀註觀之,則太子未冠時,以雙童䯻行禮,此爲可據之文,而惟我祖宗朝,王世子未冠時,冊封服色,屢詢大臣,而有已行之禮,今亦固當遵行,但實錄中儀註未詳,臣不敢知,當時總角之制,一遵中國之儀歟?大抵總角雙童䯻,其制不甚相遠,雖雙䯻,苟有便於用冕,則以此磨鍊,亦似不違於古禮與祖宗之制,伏惟上裁。右議政許積在外,大臣之議如此,上裁,何如?傳曰,依議施行。
宋時喆啓曰,諫院啓辭,罪人尹善道移配時,藍輿擔夫調給守令,其中現告者,罷職事,蒙允矣。本院今將捧傳旨,而啓辭措語,非欲其所經各邑守令,一倂論罷,欲就其中,區別施罰之意,而不爲拈出其名,其調給現告者之爲某某,自本院無以現出,前日各邑推勘照律公事,在於該曹,令該曹査啓現著人員後,捧傳旨,何如?傳曰,允。間缺
缺府前啓,措語見上請隨駕藥房外,諸臣及內侍加資一倂還收。請長水·任實等邑,宮家未折受前,民人等開墾之處,無論文券有無,竝令還給本主。答曰,不允。
大司諫鄭萬和,司諫李程,獻納崔逸啓曰,前啓措語見上請勿留難,諸臣及內侍加資之未及收回者,一倂還收。新啓臣等取見刑曹公事,則罪人尹善道移配時,藍輿擔夫調給守令推考照律,有只贖之命,臣等竊以爲不然也。其時各邑守令,乃據善道私自傳通之文字,多發民丁,肩擔護送,供饋許多所率人馬,有若使命之行,此實曾所未有之事,事之可駭,莫甚於此。其蔑有國法,私護罪人之罪,豈但收贖而已哉?其中調給現著守令,請竝命罷職。答曰,不允。末端事,依啓。
金萬基,以吏曹言啓曰,承旨有闕,政事,何以爲之?取稟。傳曰,明日爲之。已上燼餘
謝恩,禮曹正郞蔡之後,戶曹正郞成玧,金堤郡守閔燾,社稷令尹舜擧,朔寧郡守李山賚,宗簿主簿金壽賓,高山察訪崔寬。
執義鄭繼胄就職。
大殿受鍼後,藥房·政院·玉堂·二品以上·六曹·大司諫問安。答曰,知道。
禁府都事李鴻逸,以前任尙衣直長,柴場監刈後入來。
明日放榜時,開門差早。
京畿監司書目,廣州呈,以左尹李廷夔病重,上去不得事。入啓。遞差。諫院朝報
巳時,上御養心閤。受鍼。提調洪重普,副提調金壽興,注書崔商翼,記事官崔後尙·尹敬敎等,伏于戶外,醫官鄭後啓·崔有泰·金尙誠·金有鉉等,入侍。受鍼,右邊手部,少澤·商陽·大淵,足部,大敦·厲兌·至陰·竅陰。燼餘
上在昌德宮。停常參·經筵。
慈殿,藥房問安。答曰,知道。大殿,政院·玉堂問安。答曰,知道。
藥房提調洪重普,副提調金壽興啓曰,伏未審夜來,聖候調攝,何如?臣等憂慮未弛,敢來問安。答曰,知道。間缺
金禹錫啓曰,明日王世子定名時,大臣以下命招,會議事,命下矣。原任大臣亦爲命招乎?敢此仰稟。傳曰,亦爲命招,可也。
金禹錫啓曰,成均館典籍崔致翁,肅拜單入啓之後,來在闕內,不爲行禮,雖未知其由,而殊甚可駭,請推考。傳曰,允。
宋時喆,以禮曹言啓曰,大臣收議,王世子冊封時,以雙童䯻用冕行禮事,傳曰,依議施行事,啓下,故節目依此磨鍊以入之意,敢啓。傳曰,知道。
大司諫鄭萬和,司諫李程,獻納崔逸啓曰,前啓措語見上請勿留難,諸臣及內侍加資之未及回收者,一倂還收。答曰,勿煩。
執義鄭繼胄,掌令孟胄瑞,持平蘇斗山啓曰,前啓措語見上請隨駕藥房外,諸臣及內侍加資一倂還收。請長水·任實等邑,宮家未折受前,民人等開懇之處,無論文券有無,竝令還給本主。答曰,勿煩。
左副承旨閔熙疏曰,伏以,臣母墳,寄在廢楊根地,守奴單弱,看護齟齬,向於寒食後日,得聞山火入林,延熱塋域,緣臣不孝,震驚亡靈,痛泣崩隕,何以爲心?誠宜奔走往省,掃除煙熖餘燼,仍澆一觴之奠,少伸罔極之懷,這間往返,不至數日,而正値受鍼連仍,不敢以私煩籲,默默悲痛,且浹旬矣。仰惟玉候尙在靜攝缺終有所不能已者,敢冒萬死,以聲缺俯垂矜憐,許遞職名。以下缺已上燼餘
內贍奉事李葂,柴場監刈事,廣州地出去。
下直,忠淸水使李璞。
謝恩,都摠管金佐明,典籍崔致翁。
政院啓曰,來初十日巳時,王世子定命事,命下矣。明日,大臣及政府·館閣堂上·六曹參判以上命招,會議之意,敢啓。傳曰,知道。
禮曹啓曰,頃日引見時,溫泉擧動擇日,以今月旬前更稟事,命下矣。行幸吉日,以何日間推擇乎?敢此仰稟。傳曰,自念後至開月初旬前,排日擇吉,可也。
答左副承旨趙復陽疏曰,省疏具悉。爾其勿辭往來。
右議政許積,掃墳後入來。諫院朝報
上在昌德宮。停常參·經筵。
自卯時至巳時,日暈兩珥,暈上有背,色內赤外靑,白氣出自兩珥,逶迤指北,長各二三尺許,移時乃滅。午時未時,日暈。白氣一道,起自西方,直指東方,長十餘丈,廣尺餘,良久乃滅。申時,日暈,暈上有背。
藥房都提調許積,提調洪重普,副提調金壽興啓曰,伏未審夜來,聖體調攝,若何?臣等憂慮未弛,敢來問安。答曰,知道。症候當言于醫官矣。再啓曰,卽伏承醫官所傳之言,自昨日午後,兩眼赤暈白氣,今又復發,卽有受鍼之敎,臣等不勝驚慮之至。問於醫官,則今日別無拘忌云,而日勢已晩,受鍼時刻,隨時爲之,似當,敢啓。答曰,知道。
以元子定名,大臣·原任大臣·二品以上會于賓廳。領府事李景奭,領議政鄭太和,左議政洪命夏,右議政許積,右參贊趙珩,吏曹判書兼大提學金壽恒,戶曹判書鄭致和,禮曹判書朴長遠,兵曹判書洪重普,刑曹判書鄭知和,工曹判書李浣,吏曹參判李慶徽,戶曹參判南老星,兵曹參判兪㯙,禮曹參判朴世模,刑曹參判李慶億,大司憲兼藝文提學趙復陽,工曹參判具仁槩賓廳啓曰,元子定名,在於今日巳時矣。當用二字與一字及用一字,則取傍邊何邊字?必先稟旨,然後方可考出,當用之字,趁吉時書啓受點,敢此仰稟。傳曰,宜用一字,而從火擇字,可也。
再啓曰,以元子定名取稟啓辭,從火擇字可也事,命下矣。擇火邊可合三字,備望以入,而取考韻書,以四箇之點,亦作火字通用,群議皆以爲,偏傍從火,似不如取下着四點字,故擇次三字,亦爲備望,以備睿擇之意,敢啓。答曰,知道。
元子定名兩單書入,爌,音廣,光明也,炯,音逈,明也,光也,熉,音黃,〈?〉貌,首望受點,一單,從火傍邊。煦,音句,溫潤也,燾,音道,覆照也,謙,音兼,敬貌,二單,從火四點。
金禹錫啓曰,元子旣已定名矣。所當仍爲定字,而冠後字之,乃是古禮,何以爲之?敢稟。傳曰,依古例爲之。
又啓曰,元子定名單子,今已啓下矣。依前例,禮曹郞廳招致傳給之意,敢啓。傳曰,知道。
以黃海監司李尙逸狀啓,出身喪人崔有祥家出火,挺身投火,奉母神主,終至燒火事,傳于金宇亨曰,燒死人,令本道各別恤典擧行。
大殿受鍼後,藥房問安。答曰,知道。
政院·玉堂問安。答曰,知道。
二品以上·六曹·兩司長官單子問安。答曰,知道。
執義鄭繼胄,掌令孟胄瑞,持平蘇斗山啓曰,前啓措語見上請隨駕藥房外,諸臣及內侍加資,一倂還收。請長水·任實等邑,宮家未折受前,民人開懇之處,無論文券有無,竝令還給本主。答曰,勿煩。
大司諫鄭萬和,司諫李程,獻納崔逸啓曰,前啓措語見上請勿留難,諸臣及內侍加資之未及收回者,一倂還收。答曰,勿煩。
金禹錫啓曰,卽接京畿監司吳挺緯,以廣州山城百濟始祖廟位版見失之狀啓,則府尹閔周冕,聞變之初,所當躬進奉審,而發遣鄕所奉審之說,誠極駭異。廣州府尹閔周冕,請推考。答曰,允。
夜一二更,月暈兩珥。三更四更,月暈。
巳時,上御養心閤。受鍼。都提調許積,提調洪重普,副是調金壽興,注書崔商翼,記事官崔後尙·尹敬敎,入伏于熙政堂。醫官李東馨·崔有泰·尹後益·韓道昌·金有鉉等,入侍。受鍼,左右穴,手部,三間·中渚·後谿,足部,行間·崑崙·絶骨·三里。已上燼餘
下直,咸鏡都事卞榥。
謝恩,大司憲趙復陽。
謝恩,左承旨金禹錫,左副承旨宋時喆,右副承旨金萬基。
謝恩,同副承旨金宇亨。
副修撰朴世堂,牌招肅拜。
京畿監司書目,廣州呈,以百濟始祖位版見失事。
平安監司·義州府尹書目,謝恩使一行,本月初七日,無事越江入往事。以上朝報
有政。吏批,判書金壽恒進,參判李慶徽進,參議尹鏶病,右承旨金禹錫進。以金宇亨爲同副承旨,金萬基爲右副承旨,宋時喆爲左副承旨,閔熙爲右承旨,金禹錫爲左承旨,金益勳爲軍器僉正,尹鴻擧爲司議,權惕爲繕工副奉事,崔致翁爲分差兼東學敎授,李厚徵爲分差兼中學敎授,柳英立爲奉常奉事,趙珩爲尙衣提調,李尙眞爲左尹,李敏道爲禁府都事,朴世堂爲副修撰,趙復陽爲司譯提調,朴增輝爲司僕正。嶺陽君儇,海川君暎,嶺興副正倀,嶺州副正,嶺林副正俙,漢平副守演,烏川監烱深,烏昌監烱涵。
兵批,行判書洪重普進,參判兪㯙進,參議吳挺垣病,參知張善瀓病,左副承旨宋時喆進。柳屹然爲許沙僉使,申汝楈爲宣傳官,吳道弘爲宣傳官,文起質爲乾川權管,朴贄爲副司果,李東龜爲司果,李廷夔·洪處大爲副護軍。金昌翼今加折衝,登科前資窮准職。李鼎來今加折衝,武甲科第三人,登科前資窮。以上燼餘
上在昌德宮。停常參·經筵。
辰時巳時,日暈兩珥,暈上有冠,色內赤外靑,白氣二道,起自兩珥,逶迤指北,長各十餘丈,廣皆尺許,良久乃滅。自午時至申時,日暈。
慈殿,藥房問安。答曰,知道。
藥房都提調許積,提調洪重普,副提調金壽興啓曰,伏未審夜來,聖體調攝,若何?昨日受鍼之後,眼候有差減之效乎?今日受鍼時刻,依前定以巳初,臣等終宵憂慮,敢來問安。答曰,知道。間缺
金禹錫,以吏曹言啓曰,守令有闕,政事,何以爲之?取稟。傳曰,明日爲之。
金禹錫啓曰,明日爲政事,命下矣。宗廟修理後奉審相値,何以爲之?敢稟。傳曰,明明日爲之。
金禹錫,以講學廳言啓曰,元子今已畢講孝經,熟讀間姑停講學乎?敢稟。傳曰,依爲之。
假注書權愈受由,代,李藼·李璾·李壽慶,落點李藼。
大殿受鍼後,藥房問安。答曰,知道。
政院·玉堂問安。答曰,知道。
二品以上單子問安。答曰,知道。
大司諫鄭萬和,司諫李程,獻納崔逸啓曰,前啓措語見上請勿留難,諸臣及內侍加資之未及收回者,一倂還收。答曰,不允。
大司憲趙復陽,執義鄭繼胄,掌令孟胄瑞,持平蘇斗山啓曰,前啓措語見上請隨駕藥房外,諸臣及內侍加資,一倂還收。請長水·任實等邑,宮家未折受前,民人等開懇之處,無論文券有無,竝令還給本主。新啓忠淸道沿海各邑煑鹽之地,自水營,有鹽貿販·甲折米等事,所謂鹽貿販者,則給米布于浦氓,勒定鹽石,使之貿納,而一斗米,一疋布,各捧一石之鹽,其視市直,不啻懸絶。名雖買賣,實同白奪,一邑所貿,隨其大小,或三百石,或五六百石,通計列邑,至近萬石。所謂甲折米者,春間分給百石米於浦民,其年秋,還捧二百石,而一年則爲鹽貿販,一年則捧甲折米,輪回分定,以爲恒式。窮殘浦氓,不能堪命,失業流散,十常八九,其橫斂病民,莫甚於此。又有軍丁厚紙價收捧之事,厚紙云者,水軍歲抄啓聞紙也。其紙地之價,定以米布,行關列邑,使之收合以納,歲抄啓聞紙之所入至小,而以此爲名,徵斂於身役偏重之水軍,已極可駭。況大同之後本營,旣有劃給紙價米,則紙價之徵於水軍,尤爲無據,此皆湖西沿海流來痼弊,不可不痛革。請令本道監司,嚴査啓聞,一切革罷。答曰,不允。末端事,令本道姑先從實査啓。
夜一更至四更,月暈。已上燼餘
謝恩,禁府都事李敏道,典籍崔致翁,醴泉郡守韓命遠,宣傳官申汝楈,許沙僉使柳屹然。
判中樞府事吳竣上疏。大槪,老敗眼昏,竹冊決難寫出,陳情乞遞事。入啓。
大殿,政院·玉堂問安。答曰,知道。
刑曹啓目,罪人尹善徵移配時,藍輿軍調給守令,罷職現告,前三水郡守魏天會,前甲山府使慶一會,前北靑判官南夢星,洪原縣監李明彬,咸興判官鄭河,前永興府使李益達,高原郡守李商霖。
巳時,上御養心閤。受鍼。都提調許積,副提調金壽興,提調洪重普,注書崔商翼,記事官崔後尙·尹敬敎,醫官崔有泰·尹後益·李東馨·韓道昌·金有鉉入侍。受鍼,左右穴,手部,三間·中渚·後谿,足部,行間·崑崙·絶骨·三里。醫官等退出後,都提調以下,請對入侍。許積曰,小臣得蒙恩暇,歸鄕之際,聞自上有眼患受鍼,方切伏慮,而旋卽停止,頗缺奉未久,又有受鍼之擧,此時憂慮,何可勝缺醫官之言,兼有感冒咳嗽之症,尤極憂慮缺感冒,纔已和解,而咳嗽頓苦。以下四行缺許積曰,今番擧動,缺以除一分民弊矣。上曰,何事耶?許積曰,缺軍,亦爲民弊矣。金壽興曰,今番則修治道路之功,缺於前,而若非大段修治之處,則不可不省弊矣。上曰,道路草根,盡爲除去,則亂塵益苦,言于整理使,仍存勿治,可也。許積曰,一路晝膳,去番則自上特令減除,而今則奉行慈殿,事體自別,故各邑守令,不敢依上年擧行云矣。上曰,晝膳今亦減除,可也。許積曰,生獐日次之際,民弊亦不貲云矣。上曰,生獐及生雉,不必日次,隨所得進排,而頃於整理使之去,旣已分付矣。許積曰,臣上來後,得見京畿監司,而無此缺分付云矣。上曰,各別言于整理使,分付監司,可也。許積曰,慈殿擧動,亦用駕轎乎?抑以輦陪磨鍊乎?上曰,駕轎或似便宜於行路,而勝於輦陪與否,時未的知,當竢數日,欲爲量處爲之矣。許積曰,若以人夫陪輦,則不可不預爲造備者輦,故敢此仰達矣。上曰,以兩件事分付,似爲錯亂,故輦則自內旣已造備矣。洪重普曰,畿伯往于素沙,看審晝停處,則西邊高危且狹,今番則欲爲移設於東邊云矣。上曰,西邊則地勢頗高矣。許積曰,西邊窄迫,兩殿幕次,似難恢恢,故欲爲移設矣。上曰,慈殿幕次,不可各設於稍遠之地,西邊洞里相接,設幕次則似爲便好耳。許積曰,此極便當,而自下不敢仰請矣,聖批如此,當依此爲之矣。洪重普曰,上年掌務官隨駕,今番則何以爲之乎?上曰,隨駕御醫則落點,而掌務官則自藥房循例缺以去,可也。缺輕重,如何?洪重普曰,以其私事殺其議吏之母缺之律有間,而不至死罪矣。上曰,此罪若非死罪,則缺照勘,可也。重普曰,一會以還上虛錄事,今當徒年定配,則濫刑之罪,不得疊施矣。上曰,二罪從重處斷,乃是律文,慶一會議處公事,以此照律,可也。許積曰,疎決廳文書,擧動之前,似難盡爲査出,而自上行幸忠淸道,故本道及京畿文書,先爲査出,行幸前,切欲稟定疎決矣。眼候如此,今方受鍼,當待受鍼停止,別有上敎,然後乃可疎決矣。上曰,觀勢爲之矣。許積曰,大司諫鄭萬和,曾差疎決廳堂上,察任有日,而以除拜諫職之故,陳疏蒙遞矣。凡都監之任,差出之時,若居臺職,則不得差下,而旣已差下之後,則雖除臺諫,仍爲察任,自是規例。且已査文書,榻前疎決之時,不可付諸他人,似當仍察矣。上曰,勿遞引任,可也。遂罷出。燼餘
上在昌德宮。停常參·經筵。
午時,日暈。自未時至酉時,日有重暈,內暈有兩珥,暈上有背,色內赤外靑,白氣出自兩珥,逶迤指北,長各二三丈,廣皆尺許,移時乃滅。
大殿,政院·玉堂問安。答曰,知道。
藥房都提調許積,提調洪重普,副提調金壽興啓曰,伏未審夜來,聖體調攝,若何?連日受鍼之後,得有差減之效乎?臣等區區憂慮,敢來問安。答曰,知道。別無顯效矣。間缺
缺掌令孟胄瑞,持平蘇斗山啓曰,諸臣賞加之論,爭執已七箇月矣。苟其賞典,不至過重,物情不至太激,臣等亦何苦而力爭渴論而不知止哉?當初許多加資之命,聖明再從兩司之論,幾盡減去,所餘無多,而國言之未已,愈往愈甚,則聖明又豈可以若干人微勞,固拒一時之公論,乃至於此哉?諸臣之環衛·傳宣·整飭等事,本無殊異之功,可施陞資之賞,而內侍之奔走使令,有何與論於酬報之典者乎?嚬笑尙愛,弊袴有待,則爵賞之重,其可濫施,而溫泉行幸,今又將近,論賞之典,亦將視此爲例,重貽濫觴之譏乎?此臣等之所以不得請則不敢止者也。請諸臣及內侍加資,一倂還收。近來諸宮家折受之弊,愈往愈甚,以致民生失業,貽怨國家,識者之寒心久矣。今此長水·任實等邑民人耕食之地,宮家稱以折受,公然冒占,當初量案時,雖以無主載錄,其後三十餘年,相繼開懇,作爲己物,或傳之子孫,或傳相買賣,而一朝見奪,民人呼冤,固其所也。道臣之査啓,該曹之粘目,反覆陳稟,必欲還給本主者,其意蓋出於此,而殿下乃以一從文券有無,決給爲敎。凡陳荒之地,起耕者爲主,而宮家折受,旣在於開懇之後,則豈可以文券有無,有所與奪,編戶殘氓,終至於流散而莫之恤乎?天災之來,民怨之所召,當此災異沓至之日,凡係厲民之事,固宜汲汲變通,以爲消弭之實,則以殿下之明聖,何不愓念而重取民怨乎?請長水·任實等邑,宮家未折受前,民人等開墾之處,無論文券有無,竝令還給本主。答曰,勿煩。
大司諫鄭萬和,司諫李程,獻納崔逸啓曰,前啓措語見上請勿留難,諸臣及內侍加資之未及收回者,一倂還收。答曰,勿煩。
夜一更,月暈,白氣一道,起自東方,直指西方,長竟天,廣尺許,良久乃滅。自二更至五更,月暈,回火星。已上燼餘
判中樞府事吳竣上疏,啓下都監。
謝恩,司僕正朴增輝,宣傳官吳道弘,典籍李厚徵,司饔直長李夏鎭,尙衣直長任以道,禮賓主簿李廷轍,奉常奉事柳英立。
上在昌德宮。停常參·經筵。
下直,朔寧郡守李山賚。
大殿,政院·玉堂問安。答曰,知道。
慈殿,藥房問安。答曰,知道。
藥房都提調許積,提調洪重普,副提調金壽興啓曰,伏未審夜來,聖體調攝,若何?眼候尙無差減之效乎?今日受鍼時刻,依前定,以巳初宜當,臣等區區憂慮,敢來問安。答曰,知道。
有政。吏批,判書洪重普,參判李慶徽,參議尹鏶進。左承旨金禹錫進。缺以韓楫爲高原郡守,金光爲洪原縣監,任允錫爲咸興判官,朴長建爲南別殿參奉,李秞爲宗簿正,南二星爲吏曹正郞,張世良爲江邊敎養官。
兵批,行判書洪重普藥房進,參判兪㯙病,參議吳挺垣習儀進,參知張善瀓進,右副承旨金萬基進。以李鼎來·金昌翼爲副護軍。
辰時巳時,日暈。
大殿受鍼後,藥房問安。答曰,知道。
政院·玉堂問安。答曰,知道。
二品以上單子問安。答曰,知道。
金禹錫啓曰,小臣聖節望闕禮初度習儀,進去,下直。傳曰,知道。
金宇亨啓曰,領議政箚子批答,當爲傳諭,而政府無郞廳,遣史官傳諭之意,敢啓。傳曰,知道。
金禹錫,以禮曹言啓曰,曹啓辭,溫陽擧動行幸吉日,以何日間推擇乎?敢此仰稟,而傳曰,自念後至開月初旬前,排日擇吉可也事,命下矣。令日官推擇,則今月二十一日不宜出行,二十二日平吉,二十三日國忌齋戒,二十四日國忌,二十五日不宜遠行,二十六日最吉,二十七日不宜出行·沐浴,二十八日不吉,二十九日國忌齋戒,三十日國忌,來四月初一日,不宜出行,沐浴吉,初二日不吉,初三日,不宜乘舡渡水,沐浴平吉,初四日,忌沐浴·出行,初五日不吉,初六日國忌齋戒,初七日國忌,初八日不宜乘舡渡水,初九日不宜出行,初十日忌出行·沐浴云,依日官所擇,排日以入,而以何日爲定乎?敢此申稟。傳曰,以今月二十六日定行,可也。
金萬基,以兵曹言啓曰,缺差出事,旣承傳敎矣。宣傳官缺身死未出,代,崔橚方在染病中。缺不遠,宣傳官崔橚,改差,亦爲一體口傳差出,何如?傳曰,允。
金宇亨,以禮曹言啓曰,今此溫陽擧動時,所經一路名山大川祭,漢江及果川冠岳山·稷山聖居山,各於大駕宿所之日設行,漢江,今月二十六日曉頭先行,溫陽溫井祭,則三十日曉頭設行,而各處香祝及祭物·祭官,一依上年例,自京下送,犧牲,各其道精擇進排事,分付擧行,何如?傳曰,允。
金宇亨,以禮曹言啓曰,今此溫陽沐浴擧動,以今月二十六日定行可也事,傳敎矣。出宮吉時,令日官推擇,則同日卯時巳時爲吉云,此兩時中,以何時擧行乎?敢稟。傳曰,卯時用之。
金萬基啓曰,忠淸道發兵標信下送事,旣已定奪於榻前矣。擧動日期不遠,必須預爲分付,然後可以整齊待候。明日,內官·宣傳官,齎持標信及兵符下送,依例下諭于監·兵使處,而臨時聚會於境上,俾無如上年久留之弊事,竝爲措辭,何如?傳曰,允。間缺
宋時喆,以兵曹言啓曰,都摠管金佐明,除標信缺起進去之意,敢啓。傳曰,知道。
兵曹口傳政事,李漢雄爲宣傳官,姜栢年爲副摠管,崔柱華爲宣傳官。
掌令孟胄瑞,持平蘇斗山啓曰,前啓措語見上請諸臣及內侍加資,一倂還收。請長水·任實等邑,宮家未折受前,民人開墾之處,無論文券有無,竝令還給本主。答曰,不允。
領議政鄭太和箚曰,伏以,臣衰朽已甚,病日常多,近又觸風,寒疾方苦,而昨日宗廟雜物修改時,不敢不進參矣。還家之後,熱勢暴盛,頭顱如破,右邊尤重。兩眼浮起,瞳子酸疼,不能開視,精神昏憒,今日賓廳日次之會,受鍼問安之列,皆不得致身,臣不勝惶恐之至。仍念溫泉擧動,當隨駕,冊禮都監都提調之任,有難暫曠,臣不可仍帶而行。伏願聖明,亟命移授留都大臣,公私幸甚。答曰,省箚具悉卿懇。卿其安心勿辭,調理。仍傳曰,遣內醫看病。
上御熙政堂。受鍼。入侍,都提調許積,提調洪重普,副提調金壽興,記事官趙師錫·崔後尙·尹敬敎,醫官崔有泰·尹後益·李東馨·韓道昌·金有鉉。受鍼,左右穴,手部,三間·中渚·後谿,足部,行間·崑崙·絶骨。已上燼餘
忠淸監司書目,韓山等官呈,以染病方痛者九百六十六名,死亡者五十六名事。又書目,尼山呈,以副護軍尹宣擧謝箋上送事。
慶尙左水使書目,本營虞候李時雨,聞父喪奔去,其代,差送事。
傳曰,大臣·備局堂上,引見。
護軍李尙敬,忠淸水使遞來。
引見時,大司憲趙復陽所啓,元子定名之字,外議頗以爲未穩,臣欲以請爲更議之意,稟議于諸大臣而未及矣。倉卒入侍,徑先陳達,重被大臣之面斥,不可冒居臺席,請命遞斥臣職。答曰,勿辭,退待物論。
大司諫鄭萬和所啓,前啓措語見上請勿留難,諸臣及內侍加資之未及收回者,一倂還收。上曰,不允。又所啓,淸安縣監金千鎰,爲人孱劣,性又嗜酒,官事不擧,政委下吏,日與品官狎昵,對酌昏醉,至被詬辱,列邑相傳,作一笑囮,如此之人,不可仍置臨民之官,淸安縣監金千鎰,請命罷職。上曰,更加詳察處之。
開城敎授金嶷,求言應旨上疏。大槪,進君子退小人事。入啓。
引見時,左議政洪命夏所啓,湖南山郡大同之革罷,雖在於民情之不便,而各司貢物下人則極亦爲悶,故前頭貢物價,姑以山郡各在餘米劃給,而近來外方各送貢物,非但趁不備送。或不無私預防納於所親之人,其弊不可不痛禁。令該廳分付湖南山郡,使之直給各司貢物主人,俾無呼冤之弊,何如?上曰,依爲之。又所啓,近來城中染患大熾,而趁不出送,致有蔓延之患,令漢城府申飭五部,閭閻間染痛之人,盡爲出送於東西活人署,使之各別救病,俾無城中傳染之弊,何如?上曰,依爲之。
上在昌德宮。停常參·經筵。
大殿,政院·玉堂問安。答曰,知道。
藥房都提調許積,提調洪重普,副提調金壽興啓曰,伏未審夜來,聖體調攝,若何?昨日引接移時,不瑕有添傷之患乎?伏聞醫官之言,眼候今日向差,姑停受鍼,更觀前頭宜當云,臣等區區憂慮,敢來問安。答曰,知道。間缺
掌令孟胄瑞,持平蘇斗山啓曰,前啓措語見上請諸臣及內侍加資,一倂還收。請長水·任實等邑,宮家未折受前,民人開墾之處,無論文券有無,竝令還給本主。新啓大司憲趙復陽,以元子定名之字,外議頗以爲未穩,臣欲以請爲更議之意,稟議于諸大臣而未及矣。倉卒入侍,徑先陳達,重被大臣之面斥,不可冒居臺席。引嫌而退,有懷必陳,出於無隱。雖被大臣之斥,別無可遞之嫌,請大司憲趙復陽出仕。答曰,不允。處置事,依啓。
大司諫鄭萬和,司諫李程,正言李東稷啓曰,前啓措語見上請勿留難,諸臣及內侍加資之未及收回者,一倂還收。淸安縣監金千鎰,爲人孱劣,性又嗜酒,官事不擧,政委下吏,且與品官狎昵,對酌昏醉,至被詬辱,列邑相傳,作一笑囮,臣等聞之已熟,有何更爲詳察之事乎?淸安縣監金千鎰,請命罷職。新啓西原營將韓汝尹,刑杖過濫,大失軍政,曾前鍊習成才之軍卒,多因請托而減下,督令代定列邑騷擾,以致兵民俱怨,臣等已得其詳,非泛然風聞之比,決不可仍置其任,西原營將韓汝尹,請命罷職。答曰,不允。末端事,依啓。間缺
金宇亨,以司僕寺官員,以提調意啓曰,今此溫陽行幸時,所把馬匹數,別單書啓,以此整齊,而其中驛馬,則依上年例,令兵曹知會該道,使之直爲入把,何如?傳曰,依此付標施行。
自辰時至午時,日暈。夜一更,月暈。五更,南方有氣如火光,已上燼餘
禮曹正郞李煿,卒姜裕後致祭事,漣川地出去。
謝恩,洪原縣監金光。
司憲府啓目,香室入直官魏定相矣,長陵寒食祭祝文,以寧陵祝文,換封以進,罪杖八十,贖,奪告身三等,私罪。啓功減一等。又啓目,前慶尙監司金徽矣,觀此上疏,則盛張辭氣,抑揚侵陵,極其狼藉。朝家體面,不可不尊,此而置之,則無以懲他人,罪杖八十,依大典加二等,決杖一百。告身盡行追奪。啓功減一等。
吏曹判書金壽恒箚子。大槪,冒陳情懇,乞免輔養官之任事。入啓。
大司憲趙復陽上疏。大槪,賤疾復作,委頓苦劇,召牌之下,未得趨詣,不勝惶恐,恭俟逋慢之誅。且相臣,以不先言於大臣而徑先啓達,顯加面斥,緣臣疲劣,有傷臺閤事體,冒昧陳列,乞賜罷免事。入啓。
上在昌德宮。停常參·經筵。
下直,彌串僉使鄭碩達。
慈殿,藥房問安。答曰,知道。
藥房提調洪重普,副提調金壽興啓曰,伏未審夜來,聖體調攝,何如?昨日停鍼後,眼候漸加差復乎?臣等區區憂慮,敢來問安。答曰,知道。今後勿爲逐日問安。間缺
傳于金宇亨曰,長番內官李缺下,政院知悉。
未時,日暈,白氣一道如氣,起自坤方,橫過日下,逶迤指東,長十餘丈,廣尺許,移時乃滅。申時酉時,日暈。
大司諫鄭萬和,司諫李程,獻納崔逸,正言李東稷啓曰,前啓措語見上請諸臣及內侍加資之未及收回者,一倂還收。答曰,勿煩。
掌令孟胄瑞,持平蘇斗山啓曰,前啓措語見上請諸臣及內侍加資一倂還收。請長水·任實等邑,宮家未折受前,民人開懇之處,無論文券有無,竝令還給本主。答曰,勿煩。
金萬基啓曰,咸鏡監司閔鼎重,以北靑人李得立妻及子女烈孝事狀啓聞,而粘褙不爲着署,殊無致敬之意,請推考。傳曰,允。
金禹錫曰,右議政箚子批答,當爲傳諭,而政府無郞廳,在外史官,傳諭之意,敢啓。傳曰,知道。
金禹錫,以禮曹言啓曰,王世子受冊訖,進謝箋於大殿·大王大妃殿·王大妃殿·中宮殿事,節目中磨鍊啓下,而辛卯年則王世子冊禮後進謝箋時,以權停例行禮矣。今番則何以爲之?敢稟。傳曰,後日登對時稟處。
金禹錫,以禮曹言啓曰,王世子受冊禮後,大王大妃殿·王大妃殿·中宮殿,朝謁之禮,節目磨鍊啓下,而辛卯年冊禮時則。以下四行缺
夜一更,月暈兩珥,白氣二道,起自西方,直指東方,長竟天,廣尺餘,良久乃滅。二更,月暈。三更,月暈兩珥。四更,月暈。
議政府右議政許積箚曰,伏以,臣於昨日自內局歸路,忽覺滿身寒縮,精神昏憒,急馳還家,厚覆取汗,不移時而少歇,意謂偶然,强赴疎決廳,仍致添傷,頭顱如碎,骨節若刺,項之右邊,連喉深痛,胸膈頗悶,寒熱互至,人事在省不省之間,頹倒床席,無計起動。當此玉候未寧之日,不得進參於起居之列,勢雖使然,罪實難逭。伏乞聖慈,先治臣罪,仍將臣本職及內局提調之任,亟許遞免,以便公私,不勝萬幸。取進止。答曰,省箚具悉卿懇。卿其安心,勿辭調理。仍傳曰,遣內醫看病。
吏曹判書金壽恒箚曰,伏以,天佑我東,國有元良,睿質夙彰,休聞大播,今日宗社之慶,孰大於是?顧臣無狀,猥添輔養之列,每造講席,冒當不敢當之禮,密邇岐嶷之表,仰聽誦讀之音,顧語諸僚,且榮且懼,歸詑廷臣,喜不自定。一部孝經,今旣畢講,德器學業,時敏日將,愚臣欣抃之私,實有萬倍於他人也。第臣竊念設官輔導,非專爲講解章句而已,蓋欲親近外臣,以資警發之益也。特因溫習,姑掇講學,而其間二字缺進見,以至時月之久,則恐非所宜以下六行缺不離正人,造次必由正道,其輔導四字缺矣。今之規模,大異於古,內外有截,進對三字缺使賢德之士當之,猶恐有十寒之憂,況如臣之蔑蔑乎?假令臣等逐日進見,至於宮中之事,燕居之地,有非臣等之所及知者,此則惟在殿下,隨事提撕,導以義方,而固不可狃於安逸,亦不可至於拘迫,必須優游諉掖,兩盡其道,庶無厭倦難久之病也。然而苟求其本,又在於殿下之以身敎也。凡殿下一言一行,無非元子之所擩染,則誠宜無微不謹,無處不敬,日用云爲之間,動循天則,無一不可爲法,而常以聖祖道心之訓,先王大有爲之志,體於心而驗之身,以爲繼述之家法,又必嚴肅宮闕,杜絶邪逕,使便侫之人,無得以鑽進,玩好之物,不接於耳目,于以端本而澄源,則貽謀裕後之道,實基於此,而其爲增益於聖躬,亦豈淺鮮哉?書曰,若生子罔不在厥初生,自貽哲命,惟聖明之加意焉。向者輔養之加選也,有必用老成之敎,聖意所在,臣竊欽歎。以臣空疎眇末,豈不自知其不似,而徒以昵侍瞻望爲榮,不敢遽爾辭退,遲徊荏苒,以至于今,愧懼深矣,譏誚多矣。矧今進修方急,責任彌大,不可一向僥冒,以重其罪戾。伏乞聖明,俯察臣懇,亟賜遞免,以安愚分。取進止。答曰,省箚具悉。省覽箚事,誡誨寡躬,輔養元子之意,可謂至矣。誠觀卿之憂愛之忠,予用感歎,卿須安心,勿辭察職。已上燼餘
謝恩,副摠管姜栢年,宗簿正李秞,咸興判官任允錫,宣傳官崔柱華·李漢雄,護軍金昌翼,北部參奉崔從赫,軍器僉正金益勳,吏曹正郞南二星。
全羅監司書目,獒樹察訪張遇一,尸居其職,罷黜事。以上朝報
傳曰,今下弓矢,彌串僉使鄭碩達處給送。以上記草
上在昌德宮。停常參·經筵。
卯時辰時,日暈兩珥。
下直,甲山府使黃碩鳴。
金壽興啓曰,今日,注書崔商翼,事變〈假〉注書李藼,竝皆稱病不來,其怠慢之習,不可不懲。請崔商翼·李藼從重推考。傳曰,允。缺
金禹錫啓曰,以禮曹今此王世子冊封時敎命文,又當爲安寶單子,傳曰,己丑世孫冊封時敎命,辛丑世子冊封時敎命,皆安施命之寶,而今以他寶磨鍊,此出於詳察而然耶?問啓事,傳敎矣。問于禮曹,則以辛卯七月二十日本曹啓辭,今此中宮殿敎命文,王世子冊封時敎命文,安寶時,依前謄錄,以朝鮮國王印安寶,何如?傳曰,知道,事載謄錄,故依辛卯年例啓稟云。取考本院所在日記冊,則其時禮曹啓辭,果爲載錄矣,敢啓。傳曰,辛卯年冊禮敎命冊,王世子敎命安篆劃,皆是施命之寶,明矣,禮曹啓辭之載於謄錄云者,未知其由也。
傳于閔熙曰,歸厚署棺板貳部送于內需司事,言于該曹。
掌令孟胄瑞,持平蘇斗山啓曰,前啓措語見上請諸臣及內侍加資,一倂還收。請長水·任實等邑,宮家未折受前,民人開墾之處,無論文券有無,竝令還給本主。新啓今此大小科放榜時,遊街設宴等事,本府論啓,一切禁斷,而工曹參判具仁墍,京畿監司吳挺緯,爲設聞喜宴,張樂速客,極其狼藉,道路喧傳,聽聞皆驚。當此災異孔棘之日,自上特停進宴,以示警懼之實,則其在臣隣,固宜動色相戒,仰體聖意之不暇,而身居宰列,爲衆人唱,不有禁防,肆然無忌。人言之來,雖不足恤,分義所在,亦豈自安於心乎?其蔑法縱恣之狀,誠極駭異。請工曹參判具仁墍,京畿監司吳挺緯,竝命罷職。凡犯禁被捉者,必使呈課于本府在職之官者,蓋所以重事體也。再昨監察韓翊周,分臺之後,無端退去,遂令禁吏呈課于其家,怠慢之習,殊極可惡。法府如此,則將何以糾庶官之不職乎?請監察韓翊周罷職。答曰,不允。具仁墍·吳挺緯,從重推考,末端事,依啓。
大司諫鄭萬和,司諫李程,獻納崔逸,正言李東稷啓曰,前啓措語見上請勿留難,諸臣及內侍加資之未及收回者,一倂還收。答曰,不允。
金宇亨啓曰,工曹參判具仁墍,京畿監司吳挺緯推考事,命下矣。臺諫方以罷職論啓,推考傳旨,不得捧入之意,敢啓。傳曰,允。
初昏月出時,月色赤。已上燼餘謝恩。司議尹鴻擧。
上在昌德宮。停常參·經筵。
卯時辰時,日暈。巳時,白氣一道,起自西方,直指日傍,長十餘丈,廣尺餘,漸移南方,移時乃滅。
慈殿,藥房問安。答曰,知道。
藥房提調洪重普,副提調金壽興啓曰,昨今風氣頗冷。伏未審聖體調攝,何如?眼候今已快復乎?臣等區區憂慮,敢來問安。答曰,知道。時無快復之效矣。
宋時喆,以都摠府言啓曰,都摠管鄭知和,刑曹坐起,進去晝仕,請出標信。傳曰,知道。
金禹錫啓曰,今此溫陽擧動時,諸道監司,依上年例,各其道境上來待事,下諭,何如?傳曰,允。
金禹錫啓曰,今此溫陽擧動時,王大妃殿寶陪往尙瑞院假官一員,依例差出,何如?傳曰,允。
閔熙啓曰,上年溫陽擧動時,多有致祭降香之事,香及祝文紙與書寫忠義,給馬追往,事體窘迫,今番則忠義一員與香陪守僕一名,使之隨行,何如?傳曰,允。
閔熙啓曰,明日聖節望闕禮,依近例爲之之意,敢啓。傳曰,知道。
大司諫鄭萬和,司諫李程,獻納崔逸,正言李東稷啓曰,前啓措語見上請勿留難,諸臣及內侍加資之未及收回者,一倂還收。答曰,勿煩。
掌令孟胄瑞,持平蘇斗山啓曰,前啓措語見上請諸臣及內侍加資,一倂還收。請長水·任實等邑,宮家未折受前,民人開懇之處,無論文券有無,竝令還給本主。今此大小科放榜時,遊街設宴等事,本府論啓,一切禁斷,而工曹參判具仁墍,京畿監司吳挺緯,爲設聞喜宴,張樂速客,極其狼藉,道路相傳,聽聞皆駭。當此災異孔棘之日,自上特停進宴,以示警懼之實,則其在臣隣,固宜動色相戒,仰體聖意之不暇,而身居宰列,爲衆人唱,不有禁防,肆然無忌,人言之來,雖不足恤,分義所在,亦豈自安於心乎?其蔑法縱恣之狀,誠極駭異,豈但推考而止哉?請工曹參判具仁墍,京畿監司吳挺緯,竝命罷職。新啓前冬客使時,大通官,求請黃獷皮百領於金泉郡,本郡貿得好品以給,則開城府富商締結於大通官者,亦爲乘時射利之計,陰囑通官,終始點退,乃以自己之物,公然防納,督徵六十石米於本郡。且江華申姓人等,以大通官族屬,迎候中路,多般指嗾,圖得食物米五十石於海西頭站,分載於刷馬回馱,到松都舡運以去,大通官求請之弊,其來已久,彼人操切,計無奈何,而若其本國之人,則生殺在我,豈可任他所爲,以啓站路無窮之弊哉?此而置之,交通之輩,爭相倣效,藉勢自恣,日以益甚,將無所不至,州縣物力之蕩盡,固不暇論,而日後之憂,必有大於此者。請開城府富商及江華申姓人等,令本道·本府,嚴査摘發,論以一罪。客使一路接應之事,主管檢飭,專在遠接使,而前冬勅行時,交通之輩,圖囑於大通官者,如彼狼藉,且舌官之乘時濫雜,比前尤甚。守令至缺諛於彼人者,亦多有之,站路以下三行缺北部主簿李會一,爲人庸下,目不知書,尸居其職,擧措駭異,如此之人,不可留在衣冠之列,請命汰去。答曰,不允。推考事及汰去事,依啓。令本道嚴査摘發,啓聞後定罪,可也。
夜自一更至五更,月暈。已上燼餘
典牲奉事金汝南,內贍奉事李葂,柴場監刈後入來。
謝恩,正言鄭載禧,江陵縣監鄭承明,護軍安格,承文正字尹趾完,海川君暎。
禮曹正郞李煿,卒姜裕後致祭後入來。
上在昌德宮。停常參·經筵。
下直,寧海府使金玉鉉。
金萬基,以都摠府言啓曰,副摠管姜栢年,漢城府坐起,進去晝仕,請出標信。傳曰,知道。
金禹錫,以吏曹言啓曰,守令有闕,政事,何以爲之?取稟。
傳于金禹錫曰,兵曹判書·戶曹判書·禮曹判書命招。
金禹錫啓曰,兵曹判書洪重普,戶曹判書鄭致和來詣,而禮曹判書朴長遠,以病不進矣,敢啓。傳曰,引見。
閔熙,以禮曹言啓曰,頃因禮曹今此王世子冊封時敎命文,又當爲安寶單子,傳曰,己丑世孫冊封時敎命,辛卯世子冊封時敎命,皆安施命之寶,而今以他寶磨鍊,此出於詳察而然耶?問啓事,傳敎矣。問于禮曹,則以爲,辛卯七月二十日本曹啓辭,今此中宮殿冊封時敎命文,王世子冊封時敎命文,安寶時,依前謄錄,以朝鮮國王印安寶,何如?傳曰,知道,事載在謄錄,故依辛卯年例啓稟云。取考本院所在日記冊,則其時禮曹啓辭,果爲載錄矣,敢啓。傳曰,辛卯年冊禮敎命冊,王世子敎命安印篆劃,皆是施命之寶,明矣。禮曹啓辭之載於謄錄云者,未知其由也事,傳敎矣。臣曹只依辛卯年冊禮時啓辭謄錄,依例磨鍊入啓矣,其時以施命之寶安寶之由,必有所以,而謄錄無現出處,未能覺察於書啓之際,致勤前後聖敎,不勝惶恐。今番當依辛卯年安印篆刻,安寶乎?敢此仰稟。傳曰,臨時稟定。
金萬基,以兵曹言啓曰,溫陽擧動時節目,略倣上年節目,磨鍊以入,而其中未盡處,則姑待入侍,稟定之意,敢啓。傳曰,知道。
金萬基,以訓鍊都監郞廳,以都提調意啓曰,頃日入侍時,戶曹判書鄭致和,以行幸時都監軍三字缺事,定奪於榻前,而臣亦四行缺第以禁軍言之,則科五字缺則一也,而受祿之外,題給口食,料軍三字缺以元料分給於彼此,事雖微細,厚薄自別,一依軍兵等赴防例,勿以元料分給,口食料,別爲題給事,定奪云。臣詳問赴防時給料之規,則應受之料,依數題給其妻子,別無減給之事云。軍兵等,援以爲例,非但如此,且隨駕朝官許多將士,旣受常祿,又受奴馬竝散料,則樹於都監軍兵,有此分給之擧,則渠等之呼冤,勢所固然。依上年例施行,何如?傳曰,允。
金萬基,以兵曹言啓曰,卽者招致事知兼司僕,所沙站晝停所地形,更爲詳問,則依上年例,排設幕次於中央,則左右前後餘地,果爲不足,而今若因地形近東設幕次,諸侍衛及挾輦·炮手等,竝令扈衛於岸下,則似無狹窄之患云,依前分付擧行之意,當知委本道,而外方,未詳分付之意,或不無虛費民力之弊,事知兼司僕,更爲下送,使之詳細指揮之意,敢啓。傳曰,知道。
執義鄭繼胄,掌令孟胄瑞,持平蘇斗山啓曰,前啓措語見上請諸臣及內侍加資,一倂還收。請長水·任實等邑,宮家未折受前,民人開墾之處,無論文券有無,竝令還給本主。請工曹參判具仁墍,京畿監司吳挺緯,竝命罷職。答曰,勿煩。
大司諫鄭萬和,司諫李程,獻納崔逸,正言鄭載禧·李東稷啓曰,前啓措語見上請勿留難,諸臣及內侍加資之未及收回者,一倂還收。新啓監司之遞歸者,必於本道境上交替,法例至嚴,而前慶尙監司金徽,不代交代,徑先逾嶺,來到忠州地,淹留累日之後,始爲交印,此曾所未有之事。其越法自便之狀,誠甚可駭,此而置之,後弊難防,請前監司金徽,罷職不敍。載寧郡守韓希卨,因人誣訴,初不詳覈,枉殺人命,旣悟其非,又殺發告之人,前後致斃,至於三名之多,傳播藉藉,物情爲駭。請令本道監司,査覈啓聞後,依法科罪。答曰,不允。末端事,依啓。
大司憲趙復陽疏曰,伏以,臣妄有所言,重被大臣之斥,引避退伏,恭俟罪免。不意玆者,召牌遽下,臣誠惶感,義不俟駕,而臣重患內傷外感之症,沈綿月餘。頃以賓廳會議,不敢退處,强起出仕,供職數日,仍致添減,達夜呻痛,委頓苦劇,雖欲作勢趨詣,其路末由,臣之罪戾,誠合萬隕,縮伏惶悚,無所措躬。精神昏瞀,加以語音全失,聲不出口,陳達之辭,不成語脈,追思耿耿,不容但已,復此略陳梗槪焉。臣於賓廳會議之日,首望之字,於心未安,再三發口,言未得行。出而聞之,則群議深以爲未安,臣不勝瞿然。卽與吏曹判書金壽恒,禮曹判書朴長遠相議,則其意亦然。昨日問安,欲爲共缺往復於金壽恒,則答以領相不以下四行缺,況元子定名,所當萬分詳愼,如有毫末缺則更議遄改,許多文字,豈無可擇嘉美無欠之字乎?此臣之所以不得不率意上陳者也。臣初旣預論於會議之時,而且必須議于大臣,方可有所定奪,故初欲以此,議于諸大臣矣。至於入對前席,則臺臣,於國家大小事,皆應直陳,無所不可言,其可以不及言於大臣,而不陳於聖明之前乎?臺臣有所陳論,相臣議其當否,自是當然之事,又何不可之有乎?相臣之以不先言於相臣,而先陳於上前,爲非而斥之者,臣亦未知如何也。若使臺官之事,必先稟于相臣,則豈是朝廷美事,而其弊,又當如何?此則竊恐相臣,或未之深思也。緣臣疲劣,損傷事體,且啓後弊,又何可一日苟冒臺閣之上乎?伏願聖明,俯諒臣疾病情勢,亟命遞臣職名,仍置臣逋慢之罪,不勝幸甚。臣無任惶悚屛營之至。答曰,省疏具悉。卿其勿辭察職。已上燼餘
謝恩,司藝金三樂,嶺陽君儇,嶺興副正倀,嶺州副正,嶺林副正俙。
原襄監司書目,道內三陟等邑,去二月二十九日大風,民戶延燒四百十一戶,燒死四名,溺死五名事。
全羅監司書目,沃溝縣監權迪病重,罷黜事。以上朝報
引見時,兵曹判書洪重普所啓,卽見京畿水使狀啓及備邊司謄錄,則御供物膳,分定於本府,故水使以兼府使,將爲進去沙斤川晝停所云,當此風和待變之時,水使之離陣出來,似爲不當矣。上曰,水使則勿爲出來事,分付,可也。以上備局謄錄
上御養心閤。引見。入侍,兵曹判書洪重普,戶曹判書鄭致和,都承旨金壽興,注書崔商翼,記事官崔後尙·尹敬敎。洪重普曰,近來風氣頗冷,眼候,何如?上曰,雖未快差,別無所加矣。上於榻上,披覽行幸節目磨鍊單子訖。問于金壽興曰,禮曹判書,今日不爲來待,而此節目中王大妃殿乘輦到江津一款,及大駕出宮時,百官陪從節目,皆差誤矣。金壽興曰,差誤處則當改付標矣。上曰,射隊後百官陪從,至果川,改以常時戎服,可也。洪重普曰,臣有稟定之事矣。上曰,何事?重普曰,大駕先導,慈殿隨後,則當使駕後軍官,慈殿擧動某處來到事,一一啓達矣。且常時慈殿擧動時則無標旗矣,今番則大駕後,侍衛諸將,陪從諸臣,各以班列隨往,標旗則當殿慈駕之後矣。上曰,標旗,所以號令一行者也。慈殿擧動,本無標旗,今番當在兵曹官員之後矣。鄭致和曰,上年則扈駕軍兵及百官,各持五日糧,到彼之日,卽爲放料矣。今番則慈殿擧動,定日內得達溫泉,似難預料,齎糧之數,不可不稍優於上年矣。上曰,自水原至振威三十里,自振威至稷山六十里,而自此抵彼,通計不過五日程,中間雖或留滯,六日內當到溫陽耳。鄭致和曰,若齎七日糧,則似無不足之患,依此磨鍊事,分付,宜當矣。洪重普,披讀節目,至朱杖差備磨鍊處。上曰,朱杖亦一體落後。慈殿擧動,朱杖差備,何必獨爲渡江乎?重普曰,此處當改付標矣。上曰,慈殿擧動節目,別爲磨鍊,可也。重普曰,依常時慈殿擧動例,磨鍊乎?上曰,然矣。至乘船後行船及下船時放炮節目。上曰,乘船時亦當放炮,而節目中,以乘船後行船時書之,乘船時則無放炮乎?此未盡之處,以乘舡時及行船下船時放炮,改書,可也。重普曰,當以此改付標矣。上曰,輦陪軍,當以此軍,分爲四運,到彼,可也。中路若以他軍代用,必不閑習輦陪矣。重普曰,精抄軍,自闕內到江頭,以三番輦陪事,旣以磨鍊,自果川以各邑軍代用,則十里一站,分番遞運事,亦已磨鍊,而但各邑之軍,身之長短不齊,亦不得閑習,精抄軍一半除出,自此輦陪,仍爲到彼,則列邑調發之弊,亦省矣。上曰,精抄軍二百名內,一百名除出分運,輦陪則各邑無調發之事,輦陪安穩,亦勝於鄕邑軍兵矣。重普曰,當以磨鍊矣。鄭致和曰,輦陪軍供饋,則勿以糧米分給,熟設以饋事,別爲分付,可也。上曰,然矣。又曰,輦陪軍似有缺端,故每以此爲悶矣。致和曰,以精抄軍得達缺弊,無大於此矣。重普曰,吹螺赤所騎。以下四行缺重普曰,輦陪軍行步,必不如馬行,大駕擧動前,馬兵盡爲先導,則慈殿擧動前威儀,似爲虛踈,何以爲之乎?上曰,慈殿擧動,落後若稍遠,則當以禁軍,侍衛慈殿擧動矣。重普曰,然則到津頭,禁軍留陣,觀勢爲之,似可矣。上曰,當臨時觀勢耳。重普曰,柳後聖年老,當以別例給驛馬,而右相之意,則欲給騎卜馬矣。上曰,御醫皆有騎卜,則柳後聖,豈不給之乎?重普曰,藥房茶所載卜馬,亦當給之矣。上曰,茶所載馬,則在於磨鍊中矣。重普曰,此非載茶之馬,乃煎茶時所器具所載馬,而茶缺驅馬者,擔負以隨,多有窘迫之事矣。上曰,生脈散別爲持去,此茶則無所用處,勿爲持去,可也。上曰,素沙晝停處,何以爲之?致和曰,小臣往彼之時,親爲看審,則西邊旣已修治,故平夷,東邊則未及削平,稍似高危,而事知司僕,今番往審之後來言,若加削平,則地勢雖似狹窄,必無傾危之患云矣。上曰,御幕後有餘地,故似爲狹窄,侍衛軍兵,退立於幕次後稍遠,不置餘地,則似不窄迫矣。致和曰,上年刑曹判書金佐明,以整理使先往溫泉,故刑曹郞廳一員隨駕矣。今年則小臣亦當於擧動前,先往溫泉,本曹堂上·郞廳中一員,不可不隨駕矣。上曰,郞廳一員隨駕,可也。金壽興曰,禮曹判書朴長遠,當此多事之時,身帶重任,出往江上,已極不當,而今日特爲命招,亦不趨詣,雖未知其病勢之如何,而事體未安,請朴長遠推考。上曰,依啓。洪重普曰,卽見京畿水使狀啓及備邊司缺物膳,分定於本府,故水使以兼府使以下四行缺。上曰,水刺間,皆設一處,可也。重普曰,御乘馬以下缺江上輦陪,亦依此調習,駕驕則司僕例爲騎習以下缺空輦調習,行步疾徐,在上安穩與否,末由知之。外議以爲,調習之時,醫女乘之,則可知其便安與否云矣。上曰,依此爲之,無妨矣。遂罷出。燼餘
上在昌德宮。停常參·經筵。
下直,興德縣監金斗翼,雲寵萬戶韓之尙。
慈殿,藥房問安。答曰,知道。
藥房提調洪重普,副提調金壽興啓曰,伏未審夜來,聖體調攝,何如?臣等昨日入侍,瞻望玉色,則眼候猶未快復,不勝憂慮之至,敢來問安。答曰,知道。
備忘記。缺間缺
宋時喆,以義禁府言啓曰,本府罪人慶一會照律公事,已爲啓下矣。慶一會,以前日還上虛錄之罪,方在徒配中,還發配所之意,敢啓。傳曰,知道。
金宇亨,以兵曹言啓曰,武臣賓廳講書及武經七書前後被抄之員,或在喪,或外任遷轉,故武臣中可合者加抄,別單書入之意,敢啓。傳曰,知道。
金宇亨,以兵曹言啓曰,擧動日期已迫,交龍旗捧持馬,當爲連日調習,依例出郊外,試習之意,敢啓。傳曰,知道。
備忘記。傳于金宇亨曰,此魚産出,今已久矣。廚院封進,幾至盡矣。京畿薦新,今日始封,殊無致誠於太廟之意,誠極驚駭。監司從重推考,當該封進官,先罷後推。
大司諫鄭萬和,司諫李程,獻納崔逸,正言李東稷·鄭載禧啓曰,諸臣賞加還收之論,已至經年,而聖批尙靳允兪,臣等不勝悶鬱焉。當行幸之時,環衛車駕,宣傳號令,及承命整飭,此不過各率其職,可幸無罪而已,有何特異之勞,可以酬報者乎?況內侍之奔走役使,尤不當與論於施賞之中,加之以命德之器也。賞不可僭,倖不可啓,請勿留難,諸臣及內侍加資之未及收回者,一倂還收。監司之遞歸者,必於本道境上交替,法例至嚴,而前慶尙監司金徽,不待交代,徑先逾嶺,來到忠州地,淹留累日之後,始爲交印,此曾所未有之事。其越法自便之狀,殊甚可駭。此而置之,後弊難防,請前監司金徽,罷職不敍。答曰,不允。末端事,依啓。
執義鄭繼胄,掌令孟胄瑞,持平蘇斗山啓曰,諸臣賞加之論,爭執已七箇月矣。苟其賞典,不至過濫,物情不至太激,臣等亦何苦而力爭,渴論而不知止哉?當初許多加資之命,聖明再從兩司之論,幾盡減去,所餘無多,而國言之未已,愈往愈甚,則聖明,又豈可以若干人微勞,固拒一時之公論,乃至於此哉?諸臣之環衛·傳宣·整飭等事,本無殊異之功,可施陞資之賞,則內侍之奔走使令,有何與論於酬報之典者乎?嚬笑尙愛,弊袴召待,則爵賞之重,其可濫施,而溫泉行幸,今又將迫,論賞之典,亦將視此爲例,重貽濫觴之譏乎?此臣等之所以不得請則不知止者。請諸臣及內侍加資,一倂還收。近來諸宮家折受之弊,愈往愈甚,以致民生失業,貽怨國家,識者之寒心,久矣。今此長水·任實等邑,民人耕食之地,宮家稱以折受,公然冒占,當初量案,雖以無主載錄,其後三十餘年,相繼開墾,作爲己物,或傳之子孫,或轉相買賣,而一朝見奪,民生呼冤,固其所也。道臣之査啓,該曹之粘目,反覆陳稟,還給本主者,其意蓋出於此,而殿下乃以一從文券有無而決給爲敎。凡陳荒之地,起耕者爲主,而宮家折受,旣在於開懇之後,則豈可以文券有無,有所與奪,使編戶殘氓,終至於流散而莫之恤乎?天災之來,民怨之所召,當此災異沓至之日,凡係厲民之事,固宜汲汲變通,以爲消弭之實,則以殿下之明聖,何不愓念而重取民怨乎?請長水·任實等邑,宮家未折受前,民人開墾之處,無論文券有無,竝令還給本主。臣等以工曹參判具仁墍·京畿監司吳挺緯請罷事,論列已久,兪音尙靳,臣等竊惑焉。當初聞喜宴禁斷之意,實非偶然,而身居宰列,蔑法自行,甘爲縱恣無忌之歸,朝家初不禁斷則已,旣已禁斷之後,則隨見科罪,在所不已。此而置之,禁令不行,而後弊難防,豈但推考而止哉?請工曹參判具仁墍·京畿監司吳挺緯,竝命罷職。答曰,不允。末端事,依啓。
傳于金禹錫曰,政事,明日爲之。
夜一更,北方有氣如火光。已上燼餘
謝恩,高原郡守韓楫。
刑曹啓目,咸鏡監司啓本云云,死囚罪人朴禮文,擅自減死,其時推官及監司,竝從重推考,禮文等結案啓聞之意,回移,何如?啓答曰,依回啓施行爲乎矣,近來國綱解弛,人不畏法,大小官吏,不遵命令,越法違制,未有甚於今日。莫重死囚,僭自疏決,比比有之,誠極寒心,不可不引古懲今,以警他日。其時咸鏡監司,拿問定罪。拿推現告,前咸鏡監司趙啓遠。
以禮曹黃石首魚薦新單子,傳曰,此魚産出,今已久矣,廚院封進,幾至盡矣。京畿薦新,今日始封,殊無致誠於太廟之意,誠極驚駭。監司從重推考,當該封進官,先罷後推。疊出現告,重林察訪李世章。以上朝報
傳曰,今下弓矢,雲寵萬戶韓之尙處給送。以上記草
上在昌德宮。停常參·經筵。
下直,寧邊府使李道彬,許沙僉使柳屹然。
金宇亨,以都摠府言啓曰,今日入直軍士,當爲中日習射,而兵曹判書參政,不得爲之之意,敢啓。傳曰,知道。
又以都摠府言啓曰,副摠管姜栢年漢城府坐起,進去晝仕,請出標信。傳曰,知道。間缺
金壽興啓曰,擧動日期已近,而京畿監司,不意遞易,一路凡事,十分可慮。新除授京畿監司李慶億,卽爲牌招肅拜,使之今日內到界,以爲策應檢飭之地,何如?傳曰,允。
金壽興啓曰,注書趙師錫,除授本職之前,重患傷寒,少差之後,始爲肅謝察任矣。卽者陳疏以爲,舊症未祛,又自昨日,更得寒疾,症勢非輕,無路察任云。元疏則還出給,而擧動臨迫,決難等待其差病,姑爲改差,假注書差出,何如?傳曰,允。
假注書申晸。
有政。吏批,判書金壽恒都試進,參判李慶徽式暇,參議尹鏶進,左承旨金禹錫進。兵批,判書洪重普進,參判兪㯙病,參議吳挺垣病,參知張善瀓進,右副承旨金萬基進。以朴元度爲淸安縣監,崔致翁爲沃溝縣監,李壽恒爲順川郡守,李元祿·金益昌爲監察,李慶億爲京畿監司,淸平君詮嫡一男榥爲西川守。以刑曹參判望單子,傳曰,李殷相除授。以閔泰亨爲同知。尹·金城·盧惟敏爲僉知,鄭好信爲兼司僕將,閔暹爲訓鍊僉正,愼亨胤爲慶尙左水虞候,李卓男爲西原營將,閔錡爲都摠經歷,李尙立爲僉知,南益善爲忠翊衛將,李鼎來爲五衛將,閔暹爲晉州營將,元夢鱗爲副摠管,金浚說爲格浦別將。閔昇·南弘纘·鄭薰爲副護軍。
吏批啓曰,判書金壽恒,都試終場進,參判李慶徽式暇,小臣獨政未安,何以爲之?敢稟。傳曰,只出緊任。
兵批啓曰,忠翊衛將,乃是闕內入直之任,而忠翊衛將申晉翼·李尙立,俱以別軍職,前頭擧動時,當爲隨駕,竝改差,何如?傳曰,允。
金宇亨啓曰,以刑曹具鋈等照律公事,傳曰,凡功議付標之規,有則懸錄,無則例以餘非功臣議親懸入,而此公事,獨不書之者,何耶事,命下矣。凡照律公事,功議有無,例爲書入,而此公事則獨不懸錄。以下缺以入直捧入之際,不能致察,不勝惶悚。以下缺刑房色吏囚治。傳曰,允。間缺
金萬基,以備邊司言啓曰,全羅監司閔維重,濟州牧使洪宇寬狀啓,啓下本司,皆是事係變通,而領相,以嶺儒之疏,不得行公,右相,病未出仕,趁未覆啓之意,敢啓。傳曰,知道。
大司諫鄭萬和,司諫李程,獻納崔逸,正言鄭載禧啓曰,諸臣賞加之僭,臣等論之詳矣,殿下聞之熟矣。相持經歲,尙靳一兪,豈殿下以諸臣之賞,爲必可行,而臣等之言,爲必不可從也耶?當初閭巷之議,雖出於妄相揣度,而在聖上虛受之道,惟當反求諸己,懋昭大公,服人心而開群疑,不宜如是堅執,終爲失當之歸也。從前國家,因慶行賞,侍衛奔走之勞,不得與焉,則上年溫泉慶賞,及於調護聖躬之藥房,猶有可據之例,其餘有司贄御之徒,不當混受,其理甚明。殿下非不灼見於斯,而猶且强拂群情,久未允從,此所以國人之惑滋甚,而臣等之請不已也。請加思量,諸臣及內侍加資之未及收回者,一倂還收。答曰,亟停勿煩。
執義鄭繼胄,掌令孟胄瑞,持平蘇斗山啓曰,諸臣賞加之論,爭勢已七箇月矣。苟其賞典不至過重,物情不至太激,臣等亦何苦而力爭,渴論而不知止哉?當初許多加資之命,聖明再從兩司之論,幾盡減去,所餘無多,而國言之未已,愈往愈甚,則聖明又豈可以若干人微勞,固拒一時之公論,乃至於此哉?諸臣之環衛·傳宣·整飭等事,本無殊異之功,可施陞資之賞,則內侍之奔走使令,有何與論於酬報之典者乎?嚬笑尙愛,弊袴有待,則爵賞之重,其可濫施,而溫泉行幸,今又將迫,論賞之典,亦將視此爲例,重貽濫觴之譏乎?此臣等之所以不得請則不知止者也。請諸臣及內侍加資,一倂還收。近來諸宮家折受之弊,愈往愈甚,以致民生失業,貽怨國家,識者之寒心,久矣。今此長水·任實等邑,民人開墾之地,宮家稱以折受,公然冒點,當初量案,雖以無主載錄,其後三十餘年,相繼開墾,作爲己物,或傳之子孫,或轉相買賣,而一朝見奪,民生呼冤,固其所也。道臣之査啓,該曹之粘目,反覆陳稟,又欲還給本主者,其意蓋出於此,而殿下乃以一從文券有無,而決給爲敎。凡陳荒之地,起耕者爲主,而宮家折受,旣在於開墾之後,則豈可以文券有無,有所與奪,使編戶殘氓,至於流散而莫之恤乎?天災之來,民怨所召,當此災異沓至之日,凡係厲民之事,固宜汲汲變通,以爲消弭之實,則以殿下之明聖,何不惕念而重取民怨乎?請長水·任實等邑,宮家未折受前,民人開墾之處,無論文券有無,竝令還給本主。忠淸道牙山縣,有掘浦之事,民田之被掘者甚多,呼冤之狀,罔有紀極。曾前本府論啓,令本道嚴査禁斷,首唱者至於刑推矣,今聞射利之輩,不有禁令,或托以上言,或稱以呈本道,乃敢更擧前事,脅掘民田,無所顧憚,使窮民失業而無處告訴,事極痛駭。請令本道嚴明査覈,其首唱之人,從重科罪。答曰,不允。末端事,依啓。
金壽興啓曰,兵曹判書洪重普,來詣請對矣。傳曰,引見。
夜一更二更,北方巽方南方,有氣如火光。三更月出時,月色赤。已上燼餘
禁府都事李敏道,趙啓遠拿來事,保寧地出去。
京畿監司李慶億謝恩後仍爲到界事,出去。
謝恩,僉知金城以上朝報
巳時,上御養心閤,兵曹判書洪重普,請對入侍,都承旨金壽興,注書崔商翼,記事官崔後尙·尹敬敎。洪重普曰,輦陪軍,今方調習,而立軍之間,以四行磨鍊,左右各一行,中間爲二行,立軍則中間多力,左右無力,不如左右爲二行,中間爲一行矣。上曰,以五行立軍調習,可也。重普曰,挾輦·炮手,上年則以八百名,左右挾輦矣。今番則大駕挾輦軍外,慈殿挾輦軍,當以八十名,分二番挾輦矣。上曰,一千名內,除出二百名,分番以八十名挾輦,則四十名爲餘軍矣。重普曰,然則當以一千二百名磨鍊矣。又曰,慈殿禁喧,則本以衛將定之,而今番則異於常例,當使禁府都事禁喧,故衛將至江頭落後爲可,而至於大駕擧動之時,則每以兼司僕,近在駕前,到處沿路地名,一一上達,城內地名,則鳳頭別監,例爲上達矣。今此慈殿擧動,則兼司僕,不可近立輦前,當以別監代行,別監言于內官,內官言于內人,使之上達,可也。以下一行缺何以知其地名乎?重普曰,大駕前兼缺道路之人,而別監中,亦難得熟路者矣。金壽興曰,兵曹缺色書吏,往年隨駕者,必有熟諳地名之人,以此定之,何如?上曰,依爲之。重普曰,諸將單子,纔已入啓矣,其中挾輦將,上年隨駕,到彼仍爲禁喧,今亦依前差定,而挾輦將,例以訓鍊奉事,差定從事官云,而此則似不緊矣。上曰,挾輦將從事官,則勿往,可也。重普曰,禁府堂上二員,當爲隨駕,二員則當留都矣。擧動後拿來罪人,囚禁本府,依上年例,使留都堂上,成送囚單子於行在所,而上年則禁府堂上,只一員留都,故不得開坐捧元情矣。今年則二員留都,可以開坐,而但無印信,或以奉使之印取用乎?上曰,本府印信,判義禁雖持去,使留都堂上開坐,捧其元情,以白文成送啓目於行在所,則議處時踏印以入,可也。金壽興曰,留都大臣,例自政院,取稟矣。今番,亦當取稟矣。上曰,旣以左相定之,自本院雖取稟,而留都大臣,旣以左相爲定之意,取稟,可也。重普曰,科擧時節目及凡諸禮貌節次間,不可無朴牛屎,故上年率往溫泉,而其時雖不啓下給馬,自兵曹給馬率去矣,亦依例稟定後,當自兵曹給馬矣。上曰,給馬,可也。金壽興曰,王大妃殿寶陪往事,尙瑞院假官一員,旣以差出,而本院殘弊,只有書員一名,無以推移,假官所帶書員一名,不可不加出矣。上曰,往來間加給一名,可也。金壽興曰,金虎門·敦化門外各門,依上年例,皆當閉鎖矣。洪重普曰,輦陪精抄軍,以一運二十八名磨鍊,則通三運當爲八十四名,而輦陪缺抽軍,又當加出矣。上曰,精抄軍則限百名抄定,而新番精抄軍,未上來間及還宮時,輦陪次,下去溫陽間,都摠府炮手百名,替直於精抄入直之處,可也。以下四行缺儒疏,出示金壽興曰,政院以下缺詳覽,承旨讀之。金壽興跪受而讀,至以下缺。上曰,稅字,何義耶?壽興曰,如脫字之義也。至以下缺子云云處。上曰,庶字之義,有二耶?壽興曰,儀禮註疏中缺庶子,是謂妾子,而衆子通謂之庶子矣。上曰,然矣。庶子乃衆子之義也。金壽興曰,下正之庶,則臣雖不知禮文,似是衆子之嫡孫矣。至稱嫡云云處。上曰,所謂稱嫡,何義耶?金壽興曰,只繼禰之嫡,而於祖猶謂之庶,此指衆子之嫡孫也。上曰,將所傳重云者,何謂耶?金壽興曰,將以重傳之爲後嗣者也,此不必以長子爲嫡,雖衆子承統者,通謂之嫡也。上曰,母弟者,何謂也?金壽興曰,同生弟也,長子死後,同母弟立爲後,此所謂母弟也。上曰,第一子死則服制,如何?金壽興曰,小臣,何以知禮乎?但立爲嫡子者死,則當有應服之服矣。洪重普曰,此則當服三年矣。上曰,第二子亦謂之庶子之庶字,渠指以爲妾子乎?金壽興曰,然矣。上曰,朱·程碪破云者,何謂耶?壽興曰,朱子自修家鄕·邦國·王朝禮,而居喪·祭禮,則屬勉齋編定,故議禮之臣以爲,喪祭禮,未經朱程碪破云,而此疏則以其言爲非矣。上曰,魯本侯爵者,何耶?壽興曰,此尤不近之說,魯爵本侯,而尊重之故謂之公,豈可引此爲援乎?壽興讀疏訖,上又以冊子出給壽興,使之逐條而讀。上曰,第一子死後,第二子立亦名長子,服三年云者,渠有所證之文耶?壽興曰,儀禮有第一子死,第二子立,亦名長子之文,而所謂服三年者,第一子無後或廢疾,不得傳重而死,則第二子傳重者之死,當服三年云矣。洪重普曰,仰瞻玉色,頗有熱候,不瑕有所傷乎?上曰,有何熱候乎?至昭顯世子當服三年之處。上曰,閔公之說,何謂耶?壽興曰,此言最爲凶慘矣。僖公,兄也,閔公,弟也,閔公,先立而薨,僖公,繼統而立,祔於閔公之下,此則兄弟相繼,而豈以此爲服制之證左乎?其意則凶而其言無據。以下四行缺至伯邑考以下缺。上曰,此言,何如?壽興曰,伯邑考,兄也,武王,弟也,而文王以下缺等,以爲伯邑考死,若服三年,而武王死,不服三年,則以下缺絶,此言凶慘矣。上曰,昭顯世子之喪,有服制議定之文耶?壽興曰,其時議禮文,必有之矣。上曰,考出以入,可也。至檀弓免。上曰,免,何字意?壽興曰,免布之免字也。上曰,今番小學考講時,儒生誤讀之字也。重普曰,其字也。至昭顯喪已服三年云云處。上曰,更讀之。壽興讀之曰,此宋時烈之議以爲,昭顯之喪,旣服三年,則何可再服云,此是不二斬之義也。又曰,禮文微妙難知,自古比之於聚訟,若只爲論禮則似無大害,而其意不在議禮,故此疏捧入之時,臣等略陳意見矣。上曰,本院之啓,卽當批答,而元疏末及詳見,故尙未批下矣。壽興曰,事過八年之後,如是繼起,日後之慮,何可勝言乎?所恃者,天鑑孔昭,今番只望明辨痛斥,以絶此輩之覬覦矣。洪重普曰,擧動只隔五日,領·右相皆未出仕,摠戎使之事,不得稟定變通,將未免窘迫之患矣。上曰,畿伯則雖遞,新監司可以代察,而摠戎使之任,則似難付諸生手矣。重普曰,聖敎,允當矣。上曰,右相疾病,時未快愈乎?壽興曰,雖得差歇,未至於起動之境云矣。遂罷出。以上燼餘
上在昌德宮。停常參·經筵。
慈殿,藥房問安。答曰,知道。
藥房提調洪重普,副提調金壽興啓曰,伏未審夜來,聖候,何如?昨日引接臣等,良久調攝之餘,不瑕有傷乎?終宵憂慮,敢來問安。答曰,知道。
閔熙啓曰,來四月十一日,專經文臣殿講日次,而行幸相値,頉稟之意,敢啓。傳曰,知道。
金壽興啓曰,缺依上年例,假副提調差下,以下缺左副承旨差下。間缺
備忘記。傳曰,摠戎使具仁墍,昨罷其職,卽今擧動已迫,發兵等事,一日爲急,若付生手,則必多顚倒之患,罰已行矣。前參判具仁墍敍用,仍授摠戎使諭書·密符,使之發兵等事,趁速擧行。
金壽興啓曰,以左議政留都事,已爲榻前傳敎矣。以左議政留都之意,敢啓。傳曰,知道。
金壽興啓曰,擧動後,政院·玉堂·都摠府入直之官,竝依上年例,以一員輪回替直乎?敢稟。傳曰,依爲之。
金壽興啓曰,留院承旨所用印信,依上年例取用事,旣已定奪矣,奉使之印一顆輸送事,分付該曹之意,敢啓。傳曰,知道。
金壽興啓曰,各司坐不坐單子,依上年例,呈于本院,上送於行在所事,旣已定奪矣,以此分付各司,擧行之意,敢啓。傳曰,知道。
傳于金萬基曰,慶安察訪金德遠推考公事入之。
金萬基啓曰,行幸日期已迫,摠戎使處發兵標信及密符,京畿監司·京畿左防禦使處發兵標信及兵符,竝使宣傳官齎持下送,依例下諭,何如?傳曰,允。
金萬基,以訓鍊都監言啓曰,溫陽擧動時,南營入直馬兵,設數扈駕,明日替直時,以留都步兵代立之意,敢啓。傳曰,知道。
金萬基,以御營廳言啓曰,今此六番軍兵及五番別馬隊射砲用劒試才賞格,從分數多寡,以本廳所儲木綿面給後,別單書入之意,敢啓。傳曰,知道。
金萬基,以摠戎廳言啓曰,本廳從事官前判官宋明奎,已爲啓下,而時在罷散中,依例令該曹付軍職,冠帶常仕,何如?傳曰,允。
金宇亨,以忠翊府言啓曰,綾豐君具仁墍,旣已復職,依前本府堂上察任之意,敢啓。傳曰,知道。
金宇亨,以忠勳府言啓曰,本府有司堂上具仁墍,旣已復職,依前例仍察有司之意,敢啓。傳曰,知道。
右邊捕盜從事官金贊。
執義鄭繼胄,掌令孟胄瑞,持平蘇斗山·魚震翼啓曰,諸臣賞加之論,爭執已七箇月矣。苟其賞典不至過重,物情不至太激。臣等亦何苦而力爭渴論,而不知止哉?當初許多加資之命,再從兩司之論,幾盡減去,所餘無多,而國言之未已,愈往愈甚,則聖明又豈可以若干人微勞,固拒一時之公論,乃至於此哉?諸臣之環衛·傳宣·整飭等事,本無殊異之功,可施陞資之賞,則內侍之奔走使令,有何與論於酬報之典者乎?嚬笑尙愛,弊袴有待,則爵賞之重,其可濫施,而溫泉行幸,今又將迫,論賞之典,亦將視此爲例,重貽濫觴之譏乎?此臣等之所以不得請則不敢止者也。請諸臣及內侍加資,一倂還收。近來諸宮家折受之弊,愈往愈甚,以致民生失業,貽怨國家,識者之寒心久矣。今此長水·任實等邑民人耕食之地,宮家稱以折受,公然冒點,當初量案,雖以無主載錄,其後三十餘年,相繼開墾,作爲己物,或傳之子孫,或轉相買賣,而一朝見奪,民生呼冤,固其所也。道臣之査啓,該曹之粘目,反覆陳稟,必欲還給本主者,其意蓋出於此,而殿下乃以一從文券有無,而決給爲敎。凡陳荒之地,起耕者爲主,而宮家折受,旣在於開墾之後,則豈可以文券有無,有所與奪,使編戶殘氓,終至於流散而莫之恤乎?天災之來,民怨所召,當此災異沓至之日,凡係厲民之事,固宜汲汲變通,以爲消弭之實,則以殿下之明聖,何不愓念而重取民怨乎?請長水·任實等邑,宮家未折受前,民人開墾之處,無論文券有無,竝令還給本主。答曰,勿煩。
大司諫鄭萬和,司諫李程,獻納崔逸,正言李東稷·鄭載禧啓曰,諸臣賞加之僭,臣等論之詳矣,殿下聞之熟矣。相持經歲,尙靳一兪,豈殿下以諸臣之賞,爲必可行,而臣等之言,爲必不可從也耶?當初閭巷之議,雖出於妄相揣度,而在聖上應受之道,惟當反求諸已,懋昭大公,服人心而開群疑,不宜如是堅執,終爲失中之歸也。從前國家,因慶行賞,侍衛奔走之勞,不得與焉,則上年溫泉慶賞,及於調護聖躬之藥房,猶有可據之例,其餘有司暬御之徒,不當混授,其理甚明。聖明非不灼見於斯,而猶且强拂群情,久未允從,此所以國人之惑滋甚,而臣等之請不已也。請加三思,諸臣及內侍加資之未及收回者,一倂還收。答曰,勿煩。已上燼餘
承文正字吳始復卒,東昌尉權大恒題主官,以楊州地,出去。
謝恩,慶尙左水虞候愼亨胤,沃溝縣監崔致翁,都摠經歷閔錡,僉知盧惟敏。
全羅監司書目,綾州牧使閔汝老應旨陳弊上疏上送事。
政院啓曰,重林察訪有闕,當此擧動臨迫之時,不可不速出其代,當日內使之口傳差出,何如?傳曰,允。
吏曹口傳政事,綾豐君具仁墍,重林察訪安鏶。
端川郡守洪錫龜,冊禮時玉印篆文書寫官,上來。
謝恩,重林察訪安鏶。已上朝報
上在昌德宮。停常參·經筵。
下直,金堤郡守閔燾,醴泉郡守韓命遠。
午時,日暈。未時,白雲二道如氣,起自坤方,橫過暈下,逶迤指東,長三十餘文,廣尺許,良久乃滅。
夜一更至三更,艮方有氣如火光。
金萬基啓曰,內乘來言,自今日至明日,缺旗軍洗馬云矣。傳曰,知道。
大司諫鄭萬和,司諫李程,獻納崔逸,正言李東稷·鄭載禧啓曰,諸臣賞加之僭,臣等論之詳矣,殿下聞之熟矣。相持經歲,尙靳一兪,豈殿下以諸臣之賞,爲必可行,而臣等之言,爲必不可從也耶?當初閭巷之議,雖出於妄相揣度,而在聖上應受之道,惟當反求諸己,懋昭大公,服人心而開群疑,不宜如是堅執,終爲失中之歸也。從前國家,因慶行賞,侍衛奔走之勞,不得與焉,則上年溫泉慶賞,及於調護聖躬之藥房,猶有可據之例,其餘有司之臣,暬御之徒,不當混授,其理甚明,聖明非不灼見於斯,而猶且强拂群情,久未允從,此所以國人之惑滋甚,而臣等之請不已也。請加三思,諸臣及內侍加資未及收回者,一倂還收。答曰,不允。
掌令申命圭啓曰,無狀小臣,病伏鄕曲,經冬入春,長在死生之中,和暖之後,始得小間,而百脈俱虛,冷汗如泉,四體萎憊,猶未起動矣。夢寐之外,恩召下降,道路之傳,行幸又迫,疾病雖劇,分義至嚴,不敢言私,忍死就途,處處作痛,今始來肅,而卽到闕下,始聞宰臣數人,以修省之日,設行聞喜,重被臺彈,不覺悚愓,無所容身也。臣亦有子,獲忝小科,老母在堂,不忍虛度,略具小盃,以供娛悅,窮鄕設席,雖不廣張,大小之間,違越禁令,其罪惟均。方在臺職,決不敢泯默自匿,一刻冒據,請命罷斥臣職。答曰,勿辭。
金萬基啓曰,掌令申命圭,再啓煩瀆,退待物論矣。傳曰,知道。
大司憲趙復陽,執義鄭繼胄,掌令孟胄瑞,持平蘇斗山·魚震翼啓曰,諸臣賞加之命,再經收回,所餘無多,而國言未已,公議愈激,其故何哉?誠以諸臣無可紀之勞,賞典無可據之例,而內侍之奔走使令,尤不足與論也。爵賞非人主之所私,陞資爲賞典之最重,其不可輕施於人人也明矣。僭賞之路一開,則流弊有不可言。況今溫泉行幸已迫,日後論賞之擧,其將視此爲例,重貽濫觴之譏乎?此臣等之所以不得請則不敢止者也。請諸臣及內侍加資,一倂還收。長水·任實兩邑民人開墾之地,當初量案,雖以無主懸錄,量後三十餘年之間,相繼起耕,作爲己物,或傳之子孫,或轉相買賣,而一朝見奪於宮家,民生之失業呼冤,當如何哉?本道之査啓,該曹之覆啓,皆欲還給其民人者,自是法例當然,而殿下乃以一從文券有無而決給爲敎。凡陳荒之地,起耕者爲主,而逐年收稅,載錄於田案,亦一文券也。宮家折受,旣在開墾之後,則何可不計其先後,只以文券有無,有所與奪,重取小民之怨咨乎?揆之事理,不啻較然,而論執已久,天聽邈然,此群情之所共竊歎者也。請長水·任實等邑宮家未折受前,民人開墾之地,無論文券有無,竝令還給。掌令申命圭,引嫌而退,鄕家略具,雖異廣張,旣已犯禁,不可在職,請掌令申命圭遞差。答曰,不允。遞差事,依啓。
金壽興啓曰,時御所宮城門,依上年例,敦化門·金虎門外,竝爲封鎖,昌慶宮宣仁門·通化門,亦皆封鎖,勿令開閉事,昨已定奪矣。宮門開閉,事體重大,不可以口傳擧行,以此分付兵曹之意,敢啓。傳曰,敦化門·金虎門·曜金門外,竝封鎖。
金宇亨,以內醫院官員,以都提調意啓曰,醫女丹春·玉芝·菊香等,溫陽擧動時隨駕事,旣已定奪矣。其中菊香則非差備待令醫女,而隨駕之後,似當與正玉等,一體待候於差備。醫女菊香,亦以差備啓下,何如?傳曰,允。
金萬基,以義禁府言啓曰,出身許挺立,前古群山別將李文規等,移本府處置事,允下矣,許挺立·李文規等,卽爲拿囚之意,敢啓。傳曰,知道。
金萬基啓曰,左議政洪命夏,淸風府院君金佑明,工曹判書李浣,吏曹判書金壽恒,來詣請對矣。傳曰,引見。
金壽興,以內醫院官員,以都提調意啓曰,牛黃抱龍丸二劑,大聖奪命金丹,保生錠等藥劑入事啓下,此藥皆入眞珠,而新捧之珠,已盡於頃日抱龍丸劑入之時,卽今遺貯無幾,量計容入,則當用五錢,令該曹急急貿易,以爲及時劑入之地,何如?傳曰,允。已上燼餘
整理使鄭致和,一路檢飭事出去。
綾豐君具仁墍,水原府出去。
謝恩,都摠管元夢鱗,僉知尹㯙,兼司僕將鄭好信,工曹佐郞柳星天,順川郡守李守恒,護軍閔昇,監察金益昌。
刑曹參判李殷相上疏。大槪,擢陞之命,遽及於千萬意慮之外,惶恐悶縮,罔知攸處。懇乞亟收新命,以安微分,以重名器事。入啓。
掌令申命圭,在外入來。
吏曹口傳政事,內醫提調加出朴長遠。以上朝報
政院啓曰,各司坐不坐單子,依上年例呈于本院,上送於行在所事,旣已定奪矣。以此分付各司之意,敢啓。傳曰,知道。疊出
慶尙道儒生柳世哲等上疏,伏以,嗚呼,我先王服制之失,尙忍言哉?議禮一差,而宗嫡廢壞,倫紀倒置,令君臣父子之間,無一不失其序。嗚呼,此豈細故也哉?臣等竊聞之,臣子之致隆於君親,此乃天地之常經,古今之通誼也。昔者武王之末受命也,周公成文武之德,追王太王·王季·文王,上祀先公以天子之禮,蓋推武王之心,以尊三王,又追三王之心,以及於無窮,使周家宗嫡之統,益明益尊於天下後世,此周公之所以爲孝也。設令其時,無周公制作之盛,議禮之臣,乃以季歷爲太王之季子,武王爲文王之長子,欲貶絀名號,待以庶子之禮。又以文王·成王,爲下正之庶,使不得與於宗嫡之統,則將使宗廟不得爲宗廟,王室不得爲王室,周之先王,不得受尊於其子孫,周之子孫臣庶,不得致缺於先王,斯乃人倫之大變,尙可謂能明曲禮以下缺問,則今日之事,何以異於此乎?恭惟我孝宗大王,以下缺長,受命仁朝,入承大統,上體先祖之重,下膺庶以下缺君臨十年,以主宗廟,與武王之事,前後一揆,小無異同,則孝廟實仁祖之武王也,武王,旣纘太王·王季·文王之緖,爲周家八百年之宗,則我孝廟,獨不得繼列聖之統,而爲朝鮮億萬年之宗乎?己亥之事,追惟罔極。孝宗大王,以堯·舜之聖,不克缺有遐齡,一朝天崩,變生倉卒,擧國含生之類,莫不攀號皇皇,靡所逮及,所當盡心者,惟在於愼終一事而已,而其時議禮臣宋時烈等,不知禮文,乃以庶子指我先王,遂請大王大妃,降服朞年,嗚呼,此何爲者?臣等皆嶺外寒賤士也,與朝廷如隔弱水,當初議禮諸說,無由得聞,亦何從與聞於外廷末議之萬一乎?及其旣久,群情日益鬱結,國言日益藉藉,然後始見時烈等所進文字,得審其服制降定首末,不覺失聲而長吁也。臣等試取其說而觀之,有曰,孝宗大王,不害爲仁祖大王之庶子,此以孝宗大王,爲四種服制中不正之庶子也。又曰,次嫡旣名長子而服斬,則嫡統不嚴,此以孝宗大王,爲不得爲長,不得爲嫡,不得爲宗廟之主也。又其所引下正庶,檀弓免,子游衰等說,無謂益甚,而其中下正庶一款,亦極悖理,蓋下正,是禰嫡也,本以凡衆子所生長子而言,豈其謂立爲父後之長子也。議者乃以此略不關涉之語,擬之於不當擬之先王,終必證成其以先王爲庶子之說,此果何所見也?況下正禰之嫡,故只得祭禰,而不得祭祖,若如此言先王爲庶子,而殿下爲下正,則先王不得繼仁祖之統,而殿下不得祭仁廟耶?此不忍言之說也。且如此言,則文王之立武王爲非,而武王不得爲宗廟正體之主,成王不得以正嫡之禮,尊武王以下缺太宗大王以下列聖,皆不得爲宗嫡,而以以下缺亦皆爲下正之庶,不得爲宗廟之主,使我國家以下缺相傳宗嫡之統,終歸於暗昧而不明,嗚呼,此豈合於情理哉?雖其內無他腸,而其爲誣罔則亦甚矣。臣等請姑以禮經所載亦名長子,遠別庶子,體而不正庶子,三件條列,就加辨訂,以備殿下之看詳裁處焉。伏願殿下,試垂省念焉。臣等謹按儀禮通解續喪服篇斬衰章,經曰,父爲長子,此乃周公所作之文也。子夏傳曰,何以三年也?正體於上,又乃將所傳重也。此言長子將代已爲宗廟主,正體於上。故父爲之服三年,此乃尊祖之義也。鄭玄註曰,不言嫡子,通上下也。賈氏缺之曰,若云長子,通立嫡以長也,此言自天子至於庶人,通立嫡爲父後者,皆名長子之義也。然則孝宗大王,果不得爲長子乎?鄭註,又曰,亦言立嫡以長,亦言之亦字,卽母弟旣立爲長子,則亦爲嫡子之明文也。然則孝宗大王,果不得爲嫡子乎?疏曰,亦言立嫡以長者,欲見嫡妻所生,皆名嫡子,此賈氏釋鄭註之義如此,此又母弟立爲父後,則便是長嫡,不可謂之庶子之明文也,然則孝宗大王,果爲庶子乎?疏又曰,第一子死,則取嫡妻所生第二長者立之,亦名長子,此亦賈氏釋鄭註之言,此又母弟旣立爲長子,則不可復謂庶子之明文也。然則孝宗大王,旣立爲君之後,反爲庶子而果不得爲長嫡乎?疏所謂亦名長子之長子,卽經文父爲長子之長子,則仁祖大王之於聖考,有應服三年之義矣。父之所不降,母亦不敢降,則大王大妃,其可爲孝廟不服三年乎?此明白可見者也。臣等又按子夏傳曰,庶子不得爲長子三年,不繼祖也。此所謂庶子,指凡衆子而言,初非次嫡之立爲父後者而言也。故鄭玄註曰,庶子者爲父後者以下四行缺時烈等,以我先王爲庶子,不可服以下缺禮之甚者乎?臣等又按,疏曰,雖承重不得三年者有四,其一曰,正體不得傳重,謂嫡子有廢疾,不堪主宗廟也,其二曰,傳重非正體,庶孫爲後是也,其三曰,體而不正,庶子爲後是也,其四曰,正而不體,立嫡孫爲後是也。疏說止此此所謂體而不正之庶子,是妾子,庶子之爲妾子,非但賈氏疏說已言之。其他證佐之見於禮經者皆是,何可以此庶子,謂非妾子而加於我先王?況此不正云者,乃是蘖庶之稱號,又何可以此賤稱,加於先王乎?此其悖經之尤甚者也。且此庶子之獨爲妾子,臣等不須廣引諸說,只就此四種中所論正體二字上,參互觀之,則名義瞭然,一見可知。何者?正者,正室之嫡子也,體者,父子之一體也。子,爲嫡出之親子,故曰,正體。庶孫,非嫡出,非親子,故曰非正體。嫡孫,雖嫡出而非親子,故曰正而不體,庶子,雖親子而非嫡出,故曰體而不正,此庶子之果爲妾子,於此四說,自爾著見,終諱不得,則此乃單行妾子之名,斷不可以此加之於立爲父後之長子也,明矣。此非次嫡不爲庶子之明文乎?況經文父爲長子,亦以其將所傳重者而言也。若旣立爲天子·諸侯,則所居者乃是宗嫡之位,雖妾子,父母之爲之也。當待以正嫡,爲服三年。禮曰,天子·諸侯之喪,皆斬衰無期,此其明文也。然則孝宗大王,以第二正嫡,正位宸極,名義尊嚴,又與將所傳重時自別,則目之以衆子,猶所不敢,況可指謂庶子,以四種中不正庶子之服,服之乎?此皆不可不辨者也。議者又欲立其私見,以文其失,則反以勉齋所編入賈氏疏說,爲上下矛盾,未經朱·程勘破,不足取信,抑何其無據甚也?蓋朱子,自修家鄕·邦國·王朝禮,而其喪祭禮,屬勉齋編定之,勉齋固朱門之高弟,其平日涵以下缺之餘,能獨得古聖人制禮之本意,而其所以下四行缺嘉悅奬與之意,不啻尋常,非但經勘破以下缺者,指次嫡而言也。其曰不正庶子者,指妾子而言也。以下缺關涉,開卷了然,人皆可知,寧復有一毫矛盾之理乎?此等文字,時烈,非不見之,而猶且曲爲辭說,以亂其實,夫如是則豈復得其所安於心,而能制天下萬口一辭之公論哉?蓋其所見一差,便爲所蔽,太重而難反。故至乃捨朱子已定之論,而强辨不已,敢曰與不正庶子,一串來歷。又曰,次嫡之不與於不正之庶子,未能深信,吁亦異矣。臣等抑又聞之,臣子之致隆於君親,此又春秋之義也。故魯本侯爵,而夫子於春秋,稱公以尊之,蓋聖人所以爲君父致愛敬,以盡臣子之分,而使合於人情天理者,無所不用其極,如此。孟子所謂聖人,人倫之至,正指此等處也。然則今之降嫡爲庶,以絀君父之尊者,無乃非聖人之旨,而與春秋之義,大相反歟?臣等俱以蒙學,妄論朝家典禮,極知僭畏,無所逃罪,而幸生昭明之世,沐菁莪之化,其於君臣分義,嘗竊有聞,則亦何敢以其身之不肖,而不爲一言明辨,以達於黈纊之下哉?嗚呼,臣等此言,不知者,必以爲欲攻時烈,而爲藉口之弊也。臣等雖汚,亦不爲此。臣等所惜者名敎,所重者人倫,所明者先王之正體,所捄者世道之日敗,故不得不披露悃誠,上瀆宸嚴,實非得已也。伏願殿下,特加惕念,裁自聖衷,如以臣等之言,或有可採,則亦乞因下臣等此章于廟堂,廣收廷議,亟擧辨正之典,告于宗廟,然後頒示八方,使中外臣民,曉然皆知宗嫡之在我聖考,而詖滛邪遁之說,不得復行於天地之間,則名正禮尊,百事皆順,先王之汚衊始雪,殿下之追孝克盡,可以無憾於幽明,有辭於萬世矣。若然則聖考在天之靈,豈不和豫於穆淸之上,錫羡缺休,以裕于後乎?將見擧國之內,莫不欣欣皷舞,治爲以下缺大快,和氣隨應,無有邪沴,或干其間,以下四行缺以備乙覽,雖無足觀,亦區區獻忠以下缺所激,不能自抑,觸犯時諱,縷縷至此,伏願以下缺裁幸而赦其罪焉。臣等無任祈天望聖激切之至,謹昧死以聞。答曰,省疏具悉。疏文疏意,出沒無定,異而不同,言東意在西,言西意在東,士風之不美,奚至此哉?誠可駭矣,況疏中所謂朱子云云之說觀之,則許多說話,反倍於朱子之意,誠極未安。爾等須勿煩瀆,退修學業。出燼餘
刑曹參判李殷相上疏,伏以臣,下質凡才,百無一能,偏蒙兩朝生成之澤,前後忝竊,無非猥濫,絲毫無補,愧懼徒積。今玆擢授之命,遽出於千萬夢寐之外,臣始焉惝怳驚疑,終焉感懼惶蹙,撫躬環顧,不知所以自處也。竊念秋曹非閑漫之地,亞卿是命德之器,固非人人所可承當,而駑劣如臣,猝然躐陛於人望之外,臣猶自知其不似,物議當以爲,如何?臣聞命以來,徊徨數日,寢食不安,若負罪戾者然,不得不仰籲於天地父母。伏乞聖慈,俯察悶迫之危懇,亟收陞擢之新命,以安微分,以重公器,不勝幸甚。臣無任祈懇屛營之至,謹昧死以聞。答曰,省疏具悉。今玆擢用,意非偶然,何用辭爲?卿其勿辭,從速察職。
開城敎授金嶷上疏,伏以臣,仰觀俯察,心郭泰之私慟,太息長吁以下四行缺傍求賢哲,使之左右,不可須臾離。以下缺縮伏於山林,空老於宇宙哉?雖然君子之進也,以下缺,亦必有小人焉間之,小人之於君子,猶氷炭不同器,梟變缺翼,是以吹毛求疵,思欲中傷,必去君子,期於一網打盡,搏擊善類,若韓胄之於趙汝愚,朱熹,或指之爲黨人,或目之以僞詐,此其甚者。是以古之君上,審邪正之歸,辨取舍之分焉,所謂任賢勿貳,小人勿用,豈不信哉?竊以聖朝之事觀之,儒臣宋時烈·宋浚吉兩人,孔思周情,升堂入室,指南後學,在東師表。以往者鳳儀於先王之世,衆皆拭目,以待有爲,而奈之何鴻去先後於聖明之時,衆皆相弔,皆惜其去。臣在草野,未知其故,雖然兩臣之來也,必有善人焉推之,其去也,亦必有小人焉間之,豈天未欲平治一世歟?若欲平治一世,則舍斯人而其誰歟?或以謂兩臣,雖顯於世,而不能復古之治,臣竊痛焉。在昔程·朱之於趙宋,雖出於世,而當時邪正不辨,取舍不明,齎志而歿,豈可謂程·朱之不能復古之治,而容議於其間哉?以此推之,則今世之議者,多見其不知量也,雖然一薛居州,其於宋王何?則此兩臣,於今世亦無如之何也。若又入朝見嫉,衆口鑠金,則臣恐胄之媢疾,復起於今也。噫,木秀於林,風必摧之,行高於人,衆必非之,今古皆然,豈不痛哉?然則爲今之計,莫若先去小人進君子,不但求言以塞天譴也。噫,忠言莫若此兩臣,直言莫若此兩臣,舍斯人而求言,臣未之信也。嗚呼,今也天災時變,可言者多矣,神怒民怨,可陳者衆矣,臣非不知一一縷擧,以盡蘇軾之萬言,而先區區於〈諸〉葛亮之進君子退小人,何也?君子進小人退,則天災時變,可以消矣,神怒民怨,可以止矣。昔者成王,迎周公之聖,而偃禾盡起,太戊聽伊陟之諫,而祥桑枯死,人事之得失,天應之休咎,捷於影響,此其昭昭也。伏願殿下,進賢是急,禮以下缺杜絶投杼之讒,置之賓師,朝夕左右以下四行缺納履而去,亦恐遠近草野之賢,緘口斂跡,以下缺胄媢疾之輩,相繼接跡而出也。伏願殿下,應天缺誠,進賢必去邪,不以人而廢言,臣不勝激切屛營之至。答曰,覽爾疏辭,深嘉爾爲國之誠矣。
敎京畿觀察使李慶億書,王若曰,顧念屛翰之重藩,最在畿輔之內地。禹貢九品,成賦必愼於冀都,周制十章,施仁亦先於洛邑。故委寄有異於他道,而承宣必揀於宰臣。惟卿,才華夙成,耿介特立。臺堂風彩,著東京直切之聲,經幄論思,秉南牙公正之氣。衣繡渡海,有傳檄開諭之勞,秉鉞巡湖,有攬轡澄淸之志。居然歷試之有素,所以惟簡之在衷。玆授卿以京畿觀察使兼兵馬水軍節度〈使〉,開城府留守,江華〈府〉留守,莫非隨時而擇人,實惟量能而付閫。二陜之路宣化,詎憚原濕之驅馳,九里之澤潤京,佇望河內之治效。念近來年運之屢歉,慘目前民事之多艱。無食無衣,老弱那免於流散,靡家靡室,遠近皆困於誅求。撫摩安集之方,一日急矣,顚頓勞悴之狀,四境同然。況玆春節之當農,未免溫泉之命駕。蠲除租賦,雖已示矜恤之恩,騷屑閭閻,恐或貽弊瘼之怨。凡觀便設施之合理,只在卿規畫之得宜。世道民風,形漸異於曩日,征謀治法,事又繁於外方。修完繕緝之時,緩急隨勢,奬厲作興之道,黜陟宜公。凡係大小之罪刑,自有裁稟之常典。於戱,乾文垂警,彌切愓兢,旱氣示徵,只省愆咎。中宵不寐,若痌癏之在身,對食還忘,愧拯濟之無策。往盡乃職,須體我懷,故玆敎示,想宜知悉。知製敎朴日省製進竝出燼餘日記
同日時,上御熙政堂,左議政洪命夏,領敦寧金佑明,工曹判書李浣,吏曹判書金壽恒,請對引見,右副承旨金萬基,假注書申晸,記事官李選·尹敬敎入侍。命夏曰,近來日氣,寒暖不適,不審聖候調攝,若何?上曰,近日則頗似差愈矣。命夏曰,元子定名之字,有可稟之事。故敢爲請對矣。其時趙復陽,不言於臣等,直爲稟達。故臣等初以爲非矣,其後得聞外議,則果如復陽所言矣。臣往見領·右相相議,則皆以爲,不可不更稟以定云矣。壽恒曰,趙復陽所達之事,固臣等之所共議者,臣亦欲陳箚仰達,而恐涉煩猥,未果爲之矣。上曰,旣有所言,則不可仍用其字矣。命夏曰,昔宋寧宗時,年號以隆平議定,而時人有言隆字似降字,不可用之云。故或者就問於朱子,則朱子以爲,此說雖非,而旣有此說之後,則不可不改之,竟以慶平代之。邵壅之出行也,不爲擇日,而人言不吉,則不爲發,凡事初雖以下缺亦不可因而不改,況此莫重定名之事,以下四行缺命夏曰,火傍字不好之說,乃是不經,以下缺上曰,以相克言之耶?命夏曰,皆是不經之言,而其所云云者,以下缺相生而亦有相克之義故也。朱子之父名松,朱子以四點字名之,四點與火字相同,而其義勝於火傍字故也。臣意則以四點字擇用,爲好矣。上曰,火傍若有好字,則何可不用?命夏曰,大提學所得火傍定字,字畫相稱,最勝於諸字矣。壽恒曰,此字出於海編心說,字畫果爲相稱,而未詳其字義,故不得用之矣。上曰,凡定名,必用稀罕之字,爲可矣。命夏曰,四點字及火傍字,竝爲書入乎?上曰,前日書入四點字,非但常用之字,朝官亦有以此作名者,似難用之矣。萬基曰,煦字則乃是宋哲宗之名也,何可用之?上曰,分付禮曹,更令會議以定,可也。萬基曰,令禮曹推擇吉日以定乎?命夏曰,行幸前會議改定,宜當矣。上曰,二十五日早朝,來會議定,可也。上曰,敎命文及竹冊文,昨日製入,而稱譽之辭,太過矣。命夏曰,元子天資粹美,聰明夙成,詞臣所撰之文,恐未能盡其實也。壽恒曰,臣等所達之文,無一毫溢美之辭,其中戒誨之語,亦多矣。命夏曰,行幸之後,扈衛軍官,當爲入接於古兵曹,而卽令刑曹移設於此處,刑曹則移於他處,扈衛軍官,入接於古兵曹,宜當矣。上曰,依爲之。佑明曰,臣以守宮大將,當爲入直闕內,而臣之所率,只是本府若干下人,不成貌樣,依諸都監例,書吏·使令,令兵曹別爲定送,何如?上曰,依爲之。又曰,近來入直軍士,兒弱居多,至於近仗軍士亦然,常時亦不能禁斷雜人,況此擧動之後,闕內守直,甚爲虛疎,近仗軍士,申飭兵曹,必以壯實者抄定,俾無如前之弊,何如?上曰,依爲之。命夏曰,柳赫然,今方陪從下去,所帶捕盜大將之任,不可久曠,卽爲改差,以李浣差出察任,何如?上曰,柳赫然,不必遞差,擧動回還間,使李浣代察其任,可也。佑明曰,臣只管闕內之事,闕外之事則以下四行缺,命夏曰,留都百官服色,上年以下缺定奪矣,今番亦當依上年爲之,而或者以爲,缺留在京中,留都百官,則祗送之後,不可仍爲戎服云,此說亦似有見,而自上旣爲戎服,則雖留都諸臣,何可以常服供仕乎?上曰,依上年例爲之,可也。佑明曰,闕內入直軍士,例自衛將所,爲苦歇,分軍以送矣。今番則限還宮間,闕內入直軍士,使之勿爲分軍,何如?上曰,依爲之。命夏曰,前判書趙啓遠,以咸鏡監司時,罪人減等事,至有拿命,而第啓遠,以八十之年,至於就理,恐非待耆舊之道矣。曾前尹順之·金應祖,皆以年老,特命直爲照律,依此例爲之,似當矣。壽恒曰,雖有罪過,耆老之人,至於就吏則不可矣。上曰,啓遠,爲耆老所堂上乎?壽恒曰,爲之矣。上曰,死罪人減等之事,極爲可駭。故有此拿命,而不必拿問後定罪,令該府直爲照律,可也。命夏曰,今此戶籍中事目,男女一二歲以下,竝令書名入籍,非但民間騷擾,至於士夫女子之名,亦爲書錄,事甚不便,合有變通之事矣。上曰,男丁則雖一二歲,皆爲載錄,女子則成昏後,以其夫名載錄,可也。李浣曰,都監炮手,寄托於士夫家行廊者,不得入籍,妻上典戶籍中,以率婢夫載錄,似當矣。上曰,如此之類,則自都監直爲成冊,移送於漢城府,而成冊中,以某家婢夫,一一載錄,可也。壽恒曰,藥房提調加出事,曾已定奪矣。行幸之前,雖無政事,口傳差出,何如?上曰,依爲之。命夏曰,上年則往來擺撥,以三時爲限。故多有不及之患,至於撥將,以此被罪,今番則以一日爲限宜當矣。上曰,雖曰限以三時,通計往返則爲一日矣。浣曰,一日之內,定爲往返,則人馬必難支矣。上曰,急通之事則限以四時,不緊之事則限以一日,可也。命夏曰,行幸只隔數日,首相尙不出仕,臣一番往見,又爲書問,則欲待嶺疏批旨,以下四行缺議,斷然行之,而渠輩到今陳疏,至請告廟,以下缺宋時烈於極罪,豈不凶慘乎?夫以庶子爲妾子之說,以下缺之而妾子故三字,乃以己意添入,此甚無據矣。朱子旣謂庶子乃世子之同母弟云,則此實明文,而渠輩乃敢截去本文,拈出其上一句,以爲眩亂之計,此則固不難辨,而邪正是非,國家之存亡係焉。雖不知聖批之果如何,而若不痛辨,則其害可勝言哉?且以服制論之,明廟之喪,恭懿殿服制,先正臣李滉,初以嫂叔無服,奇大升曰,雖是嫂叔,旣有父子之義,何可不服三年乎?李滉聞而瞿然曰,若非奇明彦,幾不免爲千古罪人。然其答金就礪之問則以爲,豈有不止於朞年之理乎?且古禮長子外,其餘繼統之君,皆不爲三年,而我朝時王之制,則雖長子,亦不爲三年。故李滉之論如此矣。上曰,昭顯世子喪時,仁祖果不爲三年矣。金萬基曰,時王之制,乃是大明之律,國朝行之已久,何敢任意詆毁,而渠等敢以爲出於武后云,尤可痛駭矣。命夏曰,尹鐫當初以爲當服斬衰三年,而宋時烈以爲,斬衰乃臣服君之服,豈可爲斬衰三年云,則鐫乃欲必勝其說,至以長書往復爭辨,許穆之論,亦不過祖述尹鐫而已,今此嶺儒之疏,專是掇拾其緖餘,而其意則實在於構陷儒臣矣。上曰,觀其疏辭,則至以爲臣等此疏,不知者,必以爲欲攻宋時烈云云者,其情狀可痛矣。壽恒曰,設令此事,果有可論,服制議定,已過八年,渠輩何往而到今投疏,敢爲此擧,其揣摩經營,決非一日之積,原其情態,殊甚可惡。自上處分,若不明辯痛斥,則前頭必有繼起者矣。上曰,此後若有繼起紛紜之事,則朝家豈可以儒生待之乎?萬基曰,渠等疏,列錄千餘人,故自上待以儒生,至下批答,蓋渠輩只爲論禮,則雖置之可矣,而觀其主意,則非爲論禮,而至於義城縣聚會作弊之事,豈士子之所爲乎?以下三行缺停擧,甚至於黜鄕。故其中雖有非其本以下缺士習之惡,至於此極矣。最可痛者,鄕校奴婢,爲儒生者,任自受價免賤,若推此心則何所不至?至於構陷宋時烈之事,亦何足怪也?臣等雖不識禮文,至如渠輩所上冊子與疏辭,則攻破不難,而捧入之際,勢未及逐條論辯。故姑先以情狀之可駭,啓達矣。今見批答,則有士習不美可駭等敎,渠輩之情狀,固已洞燭無遺,而大聖人辭氣,從容不迫,眞所謂不怒而威於鈇鉞者也。但以渠輩之頑悖,恐不能服膺聖訓,以自懲艾矣。命夏曰,承旨之言是矣,而第義城事,是其枝葉也。欲爲告廟者,乃欲以宋時烈,爲告廟罪人也,其心所在,實爲叵測矣。祖宗不幸,士禍最酷,己卯·乙巳之秋,其端甚微,而終成大禍,先王嘗以此慨然,必欲任用儒賢,召致山林,委任國事,意非偶然。豈謂今日,反有此事乎?今若不爲痛辨,則日後之禍,當如何哉?上曰,其疏辭,頃日使承旨讀而聽之,然後始詳其意。予非不知痛斥,而恐致紛紜,故只斥其心迹之不美而已。萬基曰,渠輩初旣作拿於義城,邑守文報之後,更會於他處,至於査治命下之後,乃敢偃然上來,渠等若知朝家事體,則豈敢如是乎?聖批出於治以不治,而臣之過慮,則以爲當有再起之擧矣。上曰,此事必須永爲定制,然後可無他日之慮矣。命夏曰,然矣。若不辭而闢之廓如,則日後之慮,庸有免乎?上曰,若不及今定制,則雖數十年之後,必將更起紛紜矣。命夏曰,若還下其疏及冊子於政院,若下傳敎而痛斥則尤好矣。壽恒曰,嶺南,儒賢輩出,素稱鄒魯之鄕,而近來風習之惡,日以益甚,先朝,至有御批僞造之變,首倡一人,正刑而死矣。此輩假托儒名,僞造御批,則何所不至?到今朝家,不可以待士之道待之矣。上曰,缺御批僞造之事乎?命夏曰,李珥·成渾從祀以下四行缺若難知之事,則易以眩亂,而此則不然,言西意東,言東意西,灼可知矣。命夏曰,此事不可不痛斥矣。禮文以下缺是論禮則置之亦可,而乃欲以此陷人於大罪,豈可不爲痛斥乎?上曰,予意則不必以痛辨爲急也。欲與相議立法,以杜日後之患矣。今若以一二言斥之,則不足以塞源,而此後每每繼起,則不勝其紛紜矣。後日諸臣齊會後,相議立防,以爲久遠遵行之地,可也。命夏曰,聖敎至此,實臣等意見之所未及處矣。若果如此,則豈非國家之幸乎?上曰,備局必多稟定之事,二十五日元子定名後,卽爲引見,可也。壽恒曰,元子熟讀前日所受之書,故姑停講學矣。不審今已畢讀乎?上曰,旣已畢讀,而近來風氣不佳,故不得出入受學矣。壽恒曰,曾講之書,旣已卒業,則前頭當講冊子,不可不預定矣。上曰,當講何書則爲可也?壽恒曰,莫如小學矣。上曰,小學初·二卷,頗似艱深,未易解聽,而三·四卷則文義平順,先講三·四卷,文理稍進之後,讀初·二卷則何如?趙復陽曰,初·二卷,雖似艱深,躐讀則不可矣。壽恒曰,千字,元子旣已慣習,而初學莫先於多識字義,進講訓蒙字會則爲可,而亦不可專講此書,講讀他書之暇,兼讀尤好矣。上曰,予欲先敎字會,曾問於宋浚吉,則以爲,莫如孝經云,故始講孝經矣。今此擧動之後,則勢難講學。其間溫繹孝經,專讀字會則爲好矣。字會解釋處,俚語甚多,使玉堂校正繕寫以入,而校正之後,猶有俚語矣。萬基曰,臣待罪玉堂時,與同僚參校,而所見孤陋,亦緣倉卒,未能精校以入矣。壽恒曰,元子當講之書,待諸大臣齊會後議定,何如?上曰,冊封後則講院之官,例爲議定於師傅,而今則異於常例,待諸大臣齊會後議定,可也。上曰,禮曹儀註中,無船所祗迎節目,此儀註改入。缺侍衛軍士都監一千馬軍缺無用火箭之事,而開門時缺浣曰,然則持去矣。遂罷出。出燼餘日記
上在昌德宮。停常參·經筵。
昭憲王后忌辰齋戒。
慈殿,藥房問安。答曰,知道。
藥房都提調許積,提調洪重普,副提調金壽興啓曰,天氣沈陰,伏未審此時,聖體調攝,若何?臣等憂慮未弛,敢來問安。答曰,知道。
金萬基,以都摠府言啓曰,今日入直軍士,當爲中日習射,而以以下缺不得爲之之意,敢啓。傳曰,知道。間缺金壽興啓曰,以下缺承旨,何承旨進去乎?敢稟。傳曰,右承旨進去。
金禹錫啓曰,新除授淸安縣監朴元度,今日肅謝,而不得署經,趁未辭朝,過國忌後,卽爲署經之意,兩司城上所,牌招言送,何如?傳曰,允。
金禹錫啓曰,京畿監司李慶億,摠戎使具仁墍等敎文,旣已安寶矣。本院書吏,依例給馬下送,竝爲傳授于所到處,以此下諭,何如?傳曰,允。
傳于金宇亨曰,慶安君祿俸,限三年仍給。
宋時喆,以兵曹言啓曰,昨日輦陪軍,調習於江頭,則精抄軍,以外方軍士,素不習如此等事,且甚庸殘,陪輦行步之際,十分檢飭,而終不能善步。外衛入直軍士中,雇立軍三十名,別爲抄出,使之陪輦,則勝於精抄軍,不啻倍蓰。精抄軍則使之仍前入直闕內外衛,雇立軍百餘名,加抄陪輦宜當,而初以三運相替之意,定奪矣,一站之間,三運之軍,似難得達。抽軍後,一運加抄,何如?傳曰,以雇立軍輦陪,事體未安。精抄軍,雖曰庸殘,豈無健壯之人乎?勿論精抄與外衛軍,通融擇其可合者,以四運定數,領去出用,各處軍士代,則自兵曹給價雇立,可也。
政院啓曰,卽者嶺南生員柳世哲等,來呈一疏,追論己亥大喪時服制之失,其立意之陰慘,實爲前後醜正者之赤幟。臣等讀之未了,心骨俱寒,有以見世道之危惡,人心之陷溺,日以益甚,詖淫邪遁之說,肆行於世,而將無所不至,可不懼哉?臣等倉卒之間,有不可一一攻破,姑最其大者而言之,宗統嫡統云者,卽善道之所以構揑儒臣之嚆矢,而此輩之所祖述而傳法者也。一則曰倫紀倒置,二則曰關係綱常,一則曰以賤稱加於先王,二則曰以殿下爲下正之庶。其所以反覆譸張者,類多善道之所未發者,其主意,專在於傾陷議禮之臣,而自不覺其矯誣先王,擬之於不當擬之地,仍且上論列聖之承統,下及聖上之傳重,創爲臣子不忍聞不敢道之言,比擬抑揚,略無忌諱,其用心之奸毒,設辭之凶譎,一至於此哉?嗚呼,當初喪服之定,本非出於一二儒臣之獨見,大臣之所折衷,聖上之斷而行之者。誠以三年之制,古禮旣無可據,而時王之制,祖宗之所已行,莫不斷之以期故也。此輩今日之議,始出於八年之後,其經營揣摩,有不可測,而渠輩尙慮其過時之嫌,則曰時之早晩,非所當論,望朝廷如隔弱水,當初議禮諸說,無由得聞,欲掩其陷人之迹,則曰臣等此言,不知者以爲攻時烈,而爲藉口之資,乃敢自托於惜名敎扶人倫之義,其伸縮操縱之意,有不忍正視者,吁亦慘矣。作爲此論者,旣以宗嫡二字,爲其樂禍之奇貨,猶不足以售其不逞之心,則遂以庶子之說,在於禮書者,不顧稱謂之不同,旨意之如何,一切割裂扭揑,附會杜撰,作一可笑可愕之文字,以爲驚動上心,網打善類之計,掩蔽日月之明,欲騁鬼蜮之怨,人誰欺,欺天乎?至於冊子中所論,一倍狡險,僭引古文,攙入己意,顚倒是非,眩亂黑白,作爲陷人之坑坎,其輕蔑朝廷,欺慢聖聰,孰甚於此,而渠輩所謂背經悖理,汚衊先王等語,正是自道,可勝痛哉?伏惟天鑑高懸,無微不燭,聖學淵源,率禮罔愆。雖有此輩千百,終難以恣意誣罔,而若不明辨而痛斥之,大明千古之是非,則其流之害,不但止於嫁禍議禮之臣而已,豈不大可懼哉?臣等待罪出納之地,似此凶言,所不當上徹宸覽,而渠旣假借儒名,則亦不可無端退却,敢此捧入。伏願聖明,快示好惡,以絶陰邪之跡,以解國人之惑,不勝幸甚。傳曰,覽其疏冊,邪滛不正之意,如見其肺肝焉。朝家處置,宜有塞源之擧,豈但示好惡之意哉?
金宇亨,以禁府言啓曰,今此溫陽擧動時,限江頭,本府侍衛郞廳,當如儀隨駕,慈殿擧動左右考喧二員,大殿擧動左右考喧二員,挾輦左右二員,導駕左右二員,駕後左右二員,當直一員本府留司一員,當直留司一員,合而計之,則以十三員,可得備員,而本府郞廳十員內,一員則出使在外,只有九員,不足四員,令該曹以假官差出,何如?傳曰,允。
金宇亨,以工曹言啓曰,今此溫泉擧動,西氷庫過涉時,御駕船缺裝,一依榻前定奪。結船四雙,排木鋪板,依例缺把子之意,敢啓。傳曰,知道。
金宇亨啓曰,領議政上疏到院,而國忌齋戒,不敢捧入,留院之意,敢啓。傳曰,入之。
金禹錫啓曰,臺諫有闕,政事,何以爲之?取稟。傳曰,過國忌後爲之。
金宇亨啓曰,館學儒生洪得禹等三百餘人,以嶺南儒生柳世哲等上疏辨誣事,陳疏到院,而今日乃國忌齋戒,明日國忌正日,凡公事不得入啓,而但館學多士之疏,事體重大,與凡例陳疏有異,捧入乎?敢稟。傳曰,入之。
金宇亨啓曰,李領府事上疏到院,而國忌齋戒,不得捧入,留院之意,敢啓。傳曰,入之。
金禹錫啓曰,領議政批答,當爲傳諭,而政府無郞廳,以在外史官傳諭之意,敢啓。傳曰,知道。上燼餘
謝恩,西川守榥,淸安縣監朴元度,南別殿參奉朴長建。以上朝報
政院啓曰,備邊司郞廳,以右議政意來言曰,今日賓廳坐起日次,而國忌齋戒相値,不得開坐云矣,敢啓。傳曰,知道。出備邊司謄錄
領中樞李景奭上疏,伏以臣避寓城外,凡耗漠然,側聞嶺儒疏斥己亥喪服之失,未見疏草,不得其詳,而其是非,非臣所可言,亦不欲較,只念臣於是時,忝在獻議之列,若謂之有失,當任其咎,況臣有尤焉?迺引仁祖朝服昭顯之喪也,從先王之制之事以達之,臣心之瞿然益切,且臣方在屛伏中,行幸迫頭,而隨例就列,亦所不敢,惶懼良甚,罔知攸措。伏願聖明,察臣情悃,亟鐫職名,以謝人言,以安愚分,不勝幸甚。臣無任戰灼之至,謹昧死以聞。答曰,省疏具悉卿懇。卿無所失,卿何辭爲?卿其安心勿辭焉。
領議政鄭太和上疏,伏以臣頃有狗馬之疾,獲蒙分外之恩,以下缺深劑對證,曾未多日,旋致差愈,區區感以下四行缺不得不冒昧自列,臣罪尤重。己亥國恤,大王大妃服制收議,臣素不識禮文,只據以下缺見者,爲獻其時諸大臣及儒臣,適皆從臣議定,爲朞年服矣。伏聞慶尙道儒生柳世哲等疏中語,毛髮竦淅,置身無所。其出入辭說,雖甚多端,要其歸則惟在於朞服之失禮,以此爲罪。罪實在臣,何可以不擧臣名爲幸?自若於議政之列,獨使同參之人,替受其攻乎?伏乞聖明,亟命鐫削臣職,以正臣罪,千萬幸甚。臣無任惶懼煎迫之至,謹昧死以聞。答曰,省疏具悉卿懇。噫。邪陰不正之意,誠可驚心,卿何以此深加引嫌,反損事體耶?卿其安心勿辭,速出行公,毋負予意。
上在昌德宮。停常參·經筵。
昭憲王后忌辰。
閔熙啓曰,元子定名事,依前例,大臣·原任大臣·政府東西壁·館閣堂上·六曹參判以上,明日待開門命招之意,敢啓。傳曰,知道。
宋時喆,以御營廳言啓曰,本廳舊番軍兵及別馬隊,自今月二十六日,以下缺日,依例三營入直,東營·集春營則四月以下缺局軍兵替直後放送,而新營則本以下三行缺。傳曰,知道。
金宇亨,以兵曹言啓曰,今此擧動江上過涉時,隨駕軍兵及各衙門所乘船,依上年例,各其衙門下船數,磨鍊別單缺,敢啓。傳曰,知道。
金宇亨,以工曹言啓曰,今此擧動江頭過涉時,許多軍兵及各衙門所乘船,以水上水下到江船隻執捉,量其人馬容載,已爲分定於各衙門矣。知委各司,擧動日前夕,預送下人分把,臨時各乘其船,俾無爭奪之弊。還宮時過涉,一依上年例,勿爲分把,從便渡涉,如有違令爭渡者,毋論上司下人,卽於船頭,從重決棍,甚者,入啓重罪之意,隨駕各司,捧承傳施行,何如?傳曰,允。
閔熙,以禮曹言啓曰,今此王世子冊禮後,百官·諸道進箋陳賀時,大殿箋文·方物物膳,及大王大妃殿·王大妃殿·中宮殿·世子宮方物物膳,依前例封進事,移文知委,何如?傳曰,只封物膳,方物則勿爲封進,可也。已上燼餘
上在昌德宮。停常參·經筵。
辰時,日暈左珥。
慈殿,藥房問安。答曰,知道。
藥房都提調許積,提調洪重普,副提調金壽興啓曰,連日下雨,天氣沈陰。伏未審此時,聖體調攝,若何?臣等區區憂慮,敢來問安。答曰,知道。
金萬基,以兵曹言啓曰,本曹留都堂上,當爲逐日以下缺依上年例,禮曹印信一顆,使之取用事,分付該曹之意,敢啓。傳曰,知道。
宋時喆,以刑曹言啓曰,因左議政洪命夏所啓,行幸之後,扈衛軍官,當爲入接於古兵曹,而卽今刑曹,移設於此處,刑曹則移於他處,而扈衛軍官,入接於古兵曹,宜當。上曰,依爲之事,命下矣。空閑公廨,無可合之處,不得已移設於掌隷院之意,敢啓。傳曰,知道。
有政。吏批,判書金壽恒,參判李慶徽,參議尹鏶,左承旨金禹錫進。以尹元擧爲掌令,李稹爲典牲主簿,李櫋爲尙衣別提,李文會爲北部主簿,李循先爲獒樹察訪,洪處深爲工曹正郞,柳梴爲典籍,李時楳爲工曹參判,鄭始大爲禮曹正郞,南二星爲漢學敎授。兵批,行判書洪重普,參判兪㯙,參議吳挺垣,參知張善瀓,承旨金萬基進。以金纘先爲忠翊衛將,朴振翰爲訓鍊僉正,申命圭爲副護軍,宋明圭·趙師錫爲副司正。
金萬基,以兵曹言啓曰,溫陽擧動後,內乘一員,當爲留都入直,而其間疾病事故,有不可預知,依上年〈例〉,假內乘一員,差出,何如?傳曰,允。
閔熙啓曰,香室書寫忠義一人,香陪守僕一名,溫井下去事,旣已稟啓蒙允矣。守僕旣爲陪香,則事當給馬,敢啓。傳曰,一依上年例擧行。
閔熙,以承文院官員,以都提調意啓曰,近來寫字官肄習勸奬之路全廢,人無願屬,或有已屬而投避他司者,若干肄習中,未有成才之望,莫重文書,誠爲可慮。廣取補闕,以爲培養之道,誠不可已。學生金得兼·金鼎禹·金宗柱·張昌翼·崔始昌·金重·李明錫·金昌周·金得鍊·李三錫·李純·金振聲·宋時徽·洪萬載·張昌漢·田後單,旣已試才,入屬于寫字肄習,使之鍊業,此後復有厭避而投屬他司者,從重科罪,何如?傳曰,允。間缺
賓廳缺單子,傳于金萬基曰,大臣及賓廳來會缺引見,三司則日勢已晩,勿爲命招,可也。
金萬基,以備邊司郞廳,以左相意啓曰,臣承命留都,依上年例,自今夕來在本司,明日動駕時,祗送于紅馬木西邊信地之意,敢啓。傳曰,知道。
金萬基,以備邊司意啓曰,京畿監司李慶億,以各站撥馬瘦瘠,每站每匹,若給太二升,粥米一升,使之喂養,則可以支吾云,此是規外之事,而卽今畿邑民間事勢,果難自辦,令該曹依狀啓題給宜當,以此分付,何如?傳曰,允。
宋時喆,以刑曹言啓曰,本曹堂上一員,當爲隨駕,而凡干公事,不可無行用印信,二品奉使印一顆,令禮曹輸送,使之持去,何如?傳曰,允。
金萬基,以都摠府言啓曰,上年溫泉擧動回還間,中日習射停止矣。今亦依上年例,還宮前姑停之意,敢啓。傳曰,知道。
傳于金禹錫曰,福昌君口傳事,分付該曹。
閔熙啓曰,元子改定名單子,今已啓下矣。依前例禮曹郞廳招致傳給,而前單子置於外處,似爲未安,還入之意,敢啓。傳曰,知道。
金萬基啓曰,領府事李景奭,依上年例,與左議政一體留都事,榻前下敎矣。以此分付之意,敢啓。傳曰,知道。
金宇亨,以扈衛別將,以領敦寧府事意啓曰,臣旣承守宮之命,領率各廳軍官,明日開門,卽時詣闕,仍爲入直之意,敢啓。傳曰,知道。
閔熙,以冊禮都監郞廳,以都提調意啓曰,玉印篆文書寫官預差,端川郡守洪錫龜,旣已上來。依禮曹啓下公事,以五字寫本矣。今日榻前,以四字書寫事,下敎矣。以下缺可仍留,追詣行宮以下缺敎調捧留其寫本以下缺官以除一分之弊,何如?傳曰,允。
閔熙,以禮曹言啓曰,本曹印信,則隨駕堂上齎去,而凡干以下缺行用印信,奉使印一顆,依上年例行用之意,敢啓。傳曰,知道。
金萬基,以備邊司言啓曰,卽見義州府尹鄭錀上送禮部咨文二道,潛越入往崔順一稱名者,及女人出送事也。鄭錀,所當卽爲推問其根脚潛越曲折,捧招啓聞,而時無所報,姑爲等待。得其實狀,然後依法處斷之意,措辭撰出回咨,別定譯官入送,何如?傳曰,允。
大司諫鄭萬和啓曰,本院,今將請罪嶺南儒生柳世哲等,而其疏大旨,以己亥國恤初,大王大妃朞服,爲失禮,力攻議禮之臣,語意甚慘。臣兄,以其時首相,獻議講定,方在被斥之中,臣於是論,不敢可否,勢難仍冒,請命遞斥臣職。答曰,勿辭。
宋時哲啓曰,大司諫鄭萬和,再啓煩瀆,退待物論矣。傳曰,知道。
宋時哲,以兵曹言啓曰,精抄哨官許櫓,方爲入直,而卽聞其母病危急,請訴本曹,仍爲出去。以把摠金柱廈,別省記以入之意,敢啓。傳曰,知道。
大司憲趙復陽,執義鄭繼胄,掌令孟胄瑞,持平魚震翼·蘇斗山啓曰,諸臣賞加之命,再經收回,所餘無多,而國言未已,公議愈激,其故何哉?誠以諸臣乏可紀之勞,賞典無可據之例,而內侍之奔走使令,尤不足與論也。爵賞非人主之所私,陞資爲賞典之最重,其不可輕施於人也,明矣。僭賞之路一開,則流弊有不可勝言,況今溫泉行幸已迫,日後論賞之擧,其將視此爲例,重貽濫觴之譏乎?此臣等之所以不得請則不知止者也。請諸臣及內侍加資,竝命還收。長水·任實等邑民人開墾之地,當初量案,雖以無主載錄,其後三十年之間,相繼開墾,或傳之子孫,或傳相買賣,而一朝見奪,民生呼冤,尙如何哉?本道之査啓,該曹之粘目,必欲還給民人者,自是法例之當然,而殿下乃以一從文券有無而決給爲敎,凡陳荒之地,起耕者爲主,而逐年收稅,載錄於田案,亦一文券也。宮家折受,旣在開墾之後,則何可不計其先後,只以文券有無,有所與奪,重取小民之怨咨乎?揆之事理,不啻較然,而論執已久,天聽邈然,此群情之所共竊歎者也。請長水·任實等邑宮家未折受前,民人開墾之地,無論文券有無,竝令還給。近來人心日惡,邪說肆行,見善類則必欲構揑而陷害,當論議則必欲譸張而交亂,含沙射影,寔繁有徒,積慮造意,靡所不至,恣爲誣罔,無所忌憚,世道之憂,可勝言哉?今者嶺南生員柳世哲等,追踵善道,掇拾餘謀,引聚明類,相率而至,假托議禮,欲逞禍心,其陰凶醜穢之狀,詖淫邪遁之辭,不能逃於天鑑之下。聖敎嚴截,痛斥無餘,而納言論思之臣,亦頗論辯,臣等不容復贅辭說,而蓋當初大王大妃服制議定之時,禮經註疏,不無異同,定行時王之制,遵用國朝之典,其於大禮,明白正當,無有一毫未盡,而世哲等,乃曰,宗嫡廢壞,倫紀倒置,君臣父子之間,無一不失其序,先王不得繼仁祖之統,殿下不得祭仁祖,不知此輩,安所受此語,而忍爲此不忍聞之言也?吁,亦慘矣。註疏中明有可據之文,則掩匿而不論,所引禮經諸說,率皆反倍而變幻,敢以賤稱之庶,加之於先王,下正之庶,歸之於殿下,而終以告于宗廟,頒示八方爲言,其言之凶慘,至此而極矣。噫,小人之媢疾君子,嫁禍士林者,自古有之。今日此輩,亦無足怪,而其設爲陰慝之言,逞其醜正之計,欲以上欺天日,下誣一世,若此說恣行而莫之禁,則其爲禍,豈止於洪水猛獸也哉?詩云,取彼讒人,投畀有北。大學曰,惟仁人,放流之,迸諸四夷,不與同中國,懲惡之法,不如是之嚴,則其何以絶讒賊之萌,而正邦家之憲也?世哲等罪惡至此,有不可以假名疏儒,而置之不問,請疏頭柳世哲,令有司考律定罪,以正人心,以熄邪說。訓鍊僉正朴振翰,爲人濫猾,處身不正,曾任湖邑,以貪鄙而敗,邑民之唾罵,久而未已,臺閣之擧效,前後非一。如此之人,決不可復通仕路,請訓鍊僉正朴振翰罷職。答曰,不允。邪陰不正之態,予已知矣,豈不欲深治?予意所在,不在於治其罪,在於欲杜他日之弊也。
司諫李程,獻納崔逸,正言李東稷·鄭載禧啓曰,諸臣賞加之僭,臣等論之詳矣,殿下聞之熟矣。相持經歲,尙靳一兪,豈殿下以諸臣之賞,爲必可行,而臣等之言,爲必不可從也耶?當初閭巷之議,雖出於妄相揣度,而在聖上應受之道,惟當反求諸己,懋昭大公,服人心而開群疑,不宜如是堅執,終爲失中之歸也。從前國家因慶行賞,侍衛奔走之勞,不得與焉,則上年溫泉慶賞,及於調護聖躬之藥房,猶有可據之例,其餘有司之臣,暬御之徒,不當混授,其理甚明,聖明非不灼見於斯,而猶且强拂群情,久未允從,此所以國人之惑滋甚,以上略臣等之請不已也。請加思量,諸臣及內侍加資,一倂還收。臣等取見嶺南生員柳世哲疏本,其立言造意,極其兇慘,不覺心寒而膽慄也。當初尹善道之禍心凶言,專在於網打士林,而幸賴聖鑑孔昭,洞燭其狀,快示投畀之典,終不得售其計矣。今者世哲等,復敢傳法善道之心,掇拾善道之言,追論已定之禮,探試君上之意,眩亂是非,傾陷善類,究其心迹,吁,亦慘矣。其服制之議,大臣儒臣參議時王之制,國朝之禮,稟而行之,此果一二臣創出之己見乎?惟我祖宗朝曁皇明之世,名儒碩輔,布列于朝,議定以朞年之制,則此皆貶薄先王,不以宗嫡之統,歸之於君上之慮耶?世哲等疏曰,宗嫡廢壞,倫紀倒置,致令君臣父子之間,無一不失其序。又曰,先王不得繼仁祖之統,而殿下不得祭仁祖,其凶譎危險之說,有不忍言者。其所論,不過善道之緖餘,而至以告廟頒敎等語,形諸文字,必欲嫁禍而後已,此則善道之所不敢爲言者,而世哲等,肆然發說,略無顧憚,其心之陰凶,有甚於善道。噫,善道心跡敗露之後,則雖有孔壬之人,迄可止矣,而世哲等,八年經營,假托論禮,誘脅群黨,附會不近之說,謀欲陷人於不測之地,而不知自陷於汚衊先王之罪,豈料人心世道,一至於此乎?天日下燭,凶狀罔逃。凡在群下,孰不欽仰好惡臧否之睿鑑,而第彼戕賢樂禍之人,若不深惡而痛絶之,則殊非傳所謂惟仁人,不與同中國之義也,誠恐邪論日益恣橫,公議日益湮鬱,讒說終至於殄行,小人終至於亂邦,日後之憂,有不可勝言。疏頭柳世哲等,請令有司考律科罪。大司諫鄭萬和,引嫌而退,嫌不可否,勢所固然,而不爲聯名,已成近例,大司諫鄭萬和,請命出仕。答曰,不允。邪陰不正之態,予已知矣,豈不深治?予意所在,不在於治其罪,在於欲杜他日之弊也。出仕事,依啓。
宋時喆啓曰,臺諫出仕事,命下矣,今已閉門,明日待開門牌招之意,敢啓。傳曰,知道。已上燼餘傳曰,前左參贊尹順之,左尹趙壽益,參判南龍翼,參議李袗,府使姜瑜·尹友諒,副修撰金錫胄,縣監李柙·朴贄·李尙稷·李穦正·李光載,僉使尹聖擧,郡守申翰周·姜琠·洪曦·金洪慶,都事愼景尹等敍用。
謝恩,漢學敎授南二星,訓鍊僉正朴振翰,護軍申命圭,典籍柳梴,工曹參判李時楳,正郞洪處源,尙衣別提李櫋,校書著作禹拜昌。
下直,淸安縣監朴元度。
禁府都事李敏道,趙啓遠拿來事出去,還爲入來。
傳曰,福昌君楨敍用。
謝恩,東學兼敎授李英馦。
吏曹口傳政事,福昌君楨。
明日溫泉擧動時,出宮卯正四刻,王大妃殿出宮正時,辰初一刻。
玉堂箚子,兩司批答同。
引見時,兵曹判書洪重普所啓,前判書趙啓遠,特命直爲照律,前例所無。向者金應祖則自本曹發緘取招,然後照律,尹順之則先罷後推矣。領議政鄭太和曰,趙啓遠亦先罷後推,何如?上曰,先罷後推,可也。已上朝報
館學儒生洪得禹等上疏,伏以臣等,伏見慶尙道生員柳世哲等疏辭,則祖述善道,嫁禍士林之計,妄論聖朝已定之大禮於八年之後,其造意之凶慘,立言之悖逆,百倍於善道,此豈臣子之所忍見,亦豈人臣之所敢道者哉?噫,臣子之於君父,其所以愼終追遠者,一以禮爲準,無於禮者之不敢有所加者,乃所以君臣父子,各盡其分,而當初諸臣之獻議,聖上之截斷,旣愼且盡,務合於禮,則渠何敢以君臣父子之間,無一不失其序爲言乎?我聖上,折衷群議,以定大禮,克率先祖之攸行,足爲後世之定制,則渠何敢以關係綱常,人皆可正爲言乎?自古人君統緖之繼絶,本不係於服制之隆殺,而況我朝貞熹王后,爲睿宗服朞,何害於睿宗,缺文定王后,爲仁宗服朞,何害於仁宗?以下二行缺非創於今日,而聖上裁定,旣有所以下缺以貶絀名號,待以賤庶等語,加於先王,而以不得與於宗嫡之統等語,加之於聖體乎?朞服之制,罔愆於列聖之典禮,則渠何敢以亟擧辨正,告于宗廟爲請乎?聖朝大禮,無一不盡於送終,則渠何敢以先王之汚衊始雪爲辭乎?聖上大孝,盡誠盡禮,有何所憾,而渠敢以追正服制,然後追孝克盡,幽明無憾爲說乎?先王在天之靈,有何不豫於上,聖上裁定之禮,自足聽聞於後,而渠敢以追改服制,然後方可和豫於穆淸,有辭於萬世爲說乎?其大不敬大不道之罪,不自覺其難容於覆載之間,則臣等實不欲申辨,而其指斥聖朝,悖亂無道,構陷儒賢,輕蔑朝廷之罪,則亦有所不得不辨破者。伏願聖明,洞察而夬斷焉。當初議禮之時,旣取經傳之意,定行時王之制,臣等請先言我朝已行之禮,而後及世哲等所引禮經變亂之狀焉。若稽我德宗·睿宗·仁宗之喪,大王及王大妃,竝不服三年之服,及至仁祖大王·大王大妃,服朞於昭顯之喪,不用三年之制,蓋所以遵用先祖已行之禮,而至於次嫡承重之服,當爲三年云者,旣非國制,古禮亦無明文。故己亥大喪時,首相鄭太和,問議大王大妃服制于宋時烈等,時烈,以禮經爲長子三年條及疏說四種爲對,而經傳註疏,亦不無逕庭處,未可以臆見斷定,而先朝已行之典,大明時王之制,不啻明白。故首相以爲可以此爲定,諸大臣及朝廷群意,皆與之相合,稟奏聖明,遂定以朞服,其時議論,不過如斯,則宋時烈之心,神明缺國人之所同知,而今者世哲等,乃以宋時烈以下缺,吁,亦慘矣。以下一行缺所論,亦不出於議禮註䟽中以下缺朞年四種說中,立庶子爲後之庶子一款,以下缺妾子於疏說之外,故宋時烈不能以許穆之缺信以此意,及於獻議中,宋浚吉箚中,亦曰其在古禮,不十分明白,無寧遵用國典之爲愈。又曰,註疏旣明第二嫡,通謂庶子之義,而許穆則乃執不得爲三年條下,庶子爲後之庶子,斷爲妾子,未知禮意,果如是否,此豈非可據之論歟?嗚呼,庶之一字,許穆,始以賤稱臆斷,而儒臣所執,乃禮經所謂衆字同義之庶子,則雖欲以許穆臆斷之賤稱,勒成儒臣之罪案,其可得乎?善道始以宗統嫡統之說,爲構陷儒賢之奇貨,而世哲等,復以先王不得繼仁祖統,殿下不得祭仁祖等語,敢爲不忍言之說,欲陷人而反不免爲自陷於矯誣先王,語逼乘輿之罪,吁,亦異矣。自古人君主祀傳重者,豈以服三年而方繼其統,服朞年而不傳其統也?兄弟叔姪傳繼之主,次嫡旁支入承之君,莫不紹其傳國之統,而皆非正體,則曷嘗以服制之等限,爲統緖之輕重乎?況我祖宗累朝以來,雖長嫡之喪,皆未行三年之制,只服朞服,而宗統之傳,固自如也。至如明廟之喪,恭懿殿之所服,先正臣李滉,以豈有不止於朞之理爲說者?誠以繼統之義,不係於服制之輕重故也。世哲等所謂,使我國家三百年宗嫡之統,終歸於暗昧者,豈非凶悖之甚者乎?且季歷嗣太王,而不曰太王之長子,必曰太王之小子,武王嗣文王,而不曰文王之長子,必曰文王之長子,然則雖有聖德而君天下,長幼之本序,未嘗易也。況太伯·伯邑考,是第一子,而旣非將傳重之長子,則卽禮所謂有廢疾,有故之類,而季歷·武王,是其次嫡之爲長子也。與今日典禮,大相不同,豈可同條而共論哉?禮家稱謂,有別於長缺別,嫡而謂之庶者,若別於長而謂之庶,則以下缺之通名,臣子之君父以下缺次長之爲庶,此豈理也哉?以下缺統,只明長幼之序而已,此何貶於朞年以下缺耶?世哲等,必欲以次長而謂之長,次嫡而謂之缺加隆於孝廟,益尊於孝廟耶?儀禮朞服缺曰,君之嫡夫人第二子以下及妾子,皆名庶子,此乃明白證據之文,儒臣獻議,執此爲證,而世哲等之疏於一款,略不提此論之者,可知其辭之窮,而尤可見回互蔽藏之態也。至於儒臣之引朱子下正庶之說者,以其下正雖正,而亦謂之庶,故以明庶子之非賤稱也,曷嘗有以國家萬年之統,爲祭禰之宗之意哉?語意明白,孰不知此,而世哲等,乃沒其本旨,而以爲有所指斥,作爲陷害儒賢之穽坎,其處心用意,不亦甚乎?禮家,嫡長謂之正,非嫡則不正也。父子謂之體,非子則不體也。適子·適孫,同謂之正,而子爲體,孫爲不體,長子·衆子,同謂之體,而長爲正,衆爲不正也。世哲等,乃以嫡室之子,皆論正體,而但必妾子,然後乃爲體而不正,豈非悖禮之甚者乎?至於通上下之說,以喪服篇,摠抱天子以下之文觀之,則可知家國通行之禮,而世哲等,敢爲國家不同之說者,抑何處耶?儀禮註,旣曰立嫡以長,而其疏乃曰,第一子死,取嫡妻所生第二長者立之,亦名長子,長之一字,只下於第二長立爲後者,而第一子之死者,只謂之第一子,不曰長子者,以其第一子有故,不得立爲長,而死而不服三年,卽所謂正體而不得傳重者也,則第二長之爲後者,自當亦名長子,若其死也,則自當服三年矣。善道·世哲等之掩其註疏之旨義,而引以比擬於今日者,豈不乖謬哉?至其以將傳重已傳重,分而言者,尤是不經之大者。夫禮言將傳重,不言已傳重者,父之服子,皆在於將傳重,將傳重者,從父言之也。母之服子,或在於已傳重,而不言已傳重者,母之服子,不問夫之在否,如夫之服子也。誠如世哲等之說,則帝王之於太子之喪,缺年,而必待太上皇之於嗣君之喪,方可服以下缺宗圖,朱子說曰,宗子只得以下一行缺子則亦立庶子,所謂世子之以下缺世子死則立世子之親弟,亦是次嫡也。朱夫子以下缺次嫡,則次長之亦名庶子,爲益明矣,而世哲等缺文,只取親弟次嫡之言,其傅會之奸狀,於此益敗露缺,疏說所謂同名於庶子者,遠別長子,故與妾子同號云者,世哲等,亦以同是一母弟釋之,則此庶子與衆子同義缺亦言之,而獨於不得爲三年條下,庶子之庶字,斷以爲賤妾之子,至謂賈氏疏說已言之,又謂證左之見於禮經者皆是,此則雖許穆,亦未敢言者也。同是一庶字,而時烈則以爲衆子之庶,許穆則以爲賤稱之庶。至於世哲等,則敢謂以賤妾子之庶,而誣證經疏,直加於先王,其背理悖經之罪,果歸於誰歟?禮所謂天子諸侯之喪,有斬衰無期云者,乃臣服君之制,而世哲等,不知子無臣母之義,傳會經訓,文餙奸言,吁,亦甚矣。且勉齋喪禮之續成,在於朱子易簀之後。故其所講論凾丈者,皆以謹按師說書之,其他註疏之以類編入者,未及一一勘破,乃其實事也。世哲等乃曰,時烈所蔽,太重而難反,乃舍朱子已定之論,渠所謂朱子已定之論,著於何書,而乃敢肆意矯誣,一至於此哉?噫,仁祖大王與大王大妃,旣於昭顯之喪,只服朞年,己亥大喪時,大王大妃,亦服朞制,皆以國典而已,設使前後服制,差有輕重,本不害於傳統之義,況前後之服,俱用朞年之制,而先正臣李滉之言,亦曰諸侯雖絶,兄弟朞而不服,若衆子繼統,則必服朞者,據適孫·適曾孫·玄孫服朞而知之也,此豈非今日典禮之明證乎?至如成之爲君,不成之爲君云者,此何等語,而且加於人人之所不忍爲,亦不忍加於人?世哲等,亦人耳,胡忍此哉?噫嘻,慘矣。當初宋時烈所引檀弓·子游之事,只明長子之爲長子而已,而世哲等,紹述善道之凶言,必欲售其戕害之計,以下缺謀而特其甚者也。夫宋時烈之於以下缺而平生心事,聖明以下一行缺孤忠,仰恃吾君,益修以下缺疏極言無諱,夫豈知含沙鬼蜮之徒,潛缺之謀哉?今此世哲等疏辭,其意不在於論禮,缺論禮,構陷忠賢,必欲以賤稱之庶,歸之於先王,下正之庶,歸之於聖明,至以服制之輕重,爲統緖之斷續,凶言悖語,無所不至,所以罪狀時烈等者,每托以宗廟之重,其所謂綸紀倒置,關係綱常,君臣父子,無一不失其序,請告宗廟,幽明無憾等語,此豈臣子之所忍聞所敢言,而其處心積慮,豈一日之計哉?伏惟聖明在上,洞照魑魅之狀,臣等固知此等千百,雖極其誣罔,不足以搖宸聰,而世哲等,不但逞其禍心,謀陷士類,且其不道之語,略無顧忌,安得不明示痛斥,以杜讒賊之口,以正悖亂之罪哉?伏願聖上,亟恢离明,夬揮乾斷,使陰邪之氣,不復干於太陽,凶陰之說,不復行於聖世,以扶士林,以壽國脈,不勝幸甚。臣等無任激切祈懇之至,謹昧死以聞。答曰,省疏具悉。陰邪之態,如見其肺肝,何待爾等之疏而後始覺乎?朝家處置,自有其道矣。
同日□時,上御熙政堂。大臣·備局堂上,引見,領府事李景奭,領議政鄭太和,左議政洪命夏,右議政許積,兵曹判書洪重普,知事金佐明,工曹判書李浣,吏曹判書金壽恒,禮曹判書朴長遠,判尹吳挺一,副護軍柳赫然,右副承旨金萬基,假注書申晸,事變假注書李藼,記事官崔後尙·尹敬敎入侍。景奭曰,臣久未得瞻望天顔,伏未審日間,聖體若何?上曰,近患感冒,纔得差愈矣。景奭曰,久旱之餘,得此甘雨,喜幸之心,難可容喩矣。命夏曰,此雨雖未洽於畓穀,田穀則頗爲周洽,誠可幸矣。上曰,行期已迫,而旱氣太甚,深以爲悶矣,得此好雨,實爲喜幸矣。積曰,瞻望天顔,則眼候頗勝於前日,極以爲幸,而雨意如此,明日擧動之時,若不開霽,則誠爲可慮矣。上曰,非明日則無他吉日,雨意若不至大段,似難退行矣。太和曰,頃日引對時,臣疾未進參,而伏聞聖敎,以爲世子冊禮,自以下二行缺上曰,曾言此意而以下缺之故,未得相議矣。小兒行禮,不可不累次以下缺則日字已迫,恐未及周旋。故予意則必欲退行矣。缺群情皆願速行,恐不可又爲退定矣。上曰,元子缺雖大,稟氣素弱,暑熱行禮,則不無致傷之患矣。積曰,臣等皆願速行,故欲爲臨時定奪矣。自上若以致傷爲慮,則臣等亦何敢强請乎?太和曰,卽今都監諸事,雖已措備,還宮日字,若或遲延,則果有窘迫之患,似當預爲定奪,都監限還都間姑爲停止,何如?積曰,今若退行,則未知更定於何間乎?上曰,予意則欲退行於明年春初矣。命夏曰,國家事故,未可預知,莫如趁今無事之時,速爲行禮矣。上曰,其間有何事故乎?正月實爲長養之節,而小兒之漸長,雖五六箇月,亦似有異,若到春初,則冕服行禮,亦必勝於今年矣。太和曰,行禮時當服平天冠乎?上曰,不然。只爲雙童䯻而着冕服矣。太和曰,冕服乃是法服,旣着法服,則似不可只爲雙童䯻矣。上曰,然矣。中廟朝仁宗冊禮時,群議以逍遙巾着冕服爲定,而中廟以爲,旣着冕服則不可着逍遙巾矣。蓋逍遙巾則天子·諸侯元子之兒時所服,而平天冠則成人之服也。命夏曰,然則着冕服於雙童䯻之上,可矣。群情皆欲速行冊禮,而明春太遠,退定於八九月,則暑氣已退,日候淸凉,此時,似好矣。上曰,春夏行禮,乃是古禮。故欲於春間行之矣。積曰,若退定於明年,則群情必以爲缺然矣。雖非長養之月,亦何妨也?壽恒曰,若適値春夏則固好矣,何可必以此爲拘,而又此漸退乎?春夏雖爲長養之節,而秋間亦是萬物收成之時,不可不定行於秋間矣。上曰,然則退行於秋間,可也。太和曰,王世子玉印,依辛卯以下缺書以王世子之印,而左右字數多少,則以下一行缺,上曰,考見前後印寶則以下一行缺時印則書以王世子,以下缺時印則書以王世子,字數或均或不均,以下缺釐正定式,可也。壽恒曰,凡印寶篆文,或有以下缺者則用之字,以均其字數,而今此玉印則不用之字,以王世子印四字書塡,則實爲均適矣。太和曰,然則以王世子印改書,何如?上曰,依爲之。太和曰,臣得見北來咨文,始以爲別無生事之患矣。其後細看,則咨文內以爲,初入去見捉之時,則只爲刷還元籍官,而至於再次見捉,則不可不執送北京云,如是則前頭不無査詰之事,甚爲可慮。灣尹推問狀啓入來云,見此之後,可以稟啓矣。上曰,狀啓纔爲啓下,而見其原情,則言語謊亂,似是風漢矣。太和曰,當依其原情,製出咨文,而以依法處斷之意,著爲措辭,擇送齎咨官,探問彼中處置,宜當矣。佐明曰,彼旣無令我處置之事,而自我先示依法處斷之意,似爲不可矣。太和曰,此則然矣,回咨擧動前,勢難及矣。下去溫陽後,當爲製出,而咨文中所安之寶,不可不持去矣。命夏曰,近來輔政輩,無侵虐我國之意,勅使則不必來矣。上曰,此人,初旣出萬死逃回,又爲出萬死入去,此何故耶?命夏曰,此則我國之恥也。初有懷土之念,忘死逃還,而旣還本國,生理艱難,反不如在彼之時,故又爲入去,豈非我國之恥乎?佐明曰,此人本來極惡,在彼時曾爲逃入福建,回還時見捉於中路,至於黥面云矣。命夏曰,海防舟師摘奸事,曾達於榻前,而自上以爲,待領相出仕後議定矣。卽今領相入侍,何以爲之?太和曰,舟師久不巡視,以有名望人差出,巡檢使,使之往來巡視則好矣,而目前姑無警急,如此等事,非但有煩聽聞,且不無民弊,故不得爲之矣。今若一番巡視,則豈不好乎?上曰,然則近當差出耶?太和曰,卽今非但擧動已迫。風和之節已過,且當農時,姑待秋節,差送巡視,似當矣。上曰,依爲之。積曰,以下一行缺領府事以下缺,依上年例爲之乎?上曰,依爲之。以下缺預稟而尙不爲之,殊可怪也。上曰,今番禮曹事,甚爲虛疎矣。慈殿動駕時,無嚴時刻,而亦缺註中矣。長遠曰,兩殿擧動儀註,一時書入,故此一款,不能致察,誤爲混書矣。積曰,前路每站慈駕隨到時,自上祗迎之處,禮曹儀註中,以大門外磨鍊,而若以闕門言之,所謂大門,乃是敦化門也。闕中祗迎,例於敦化門內爲之。臣意則祗迎於大門之內,宜當矣。上曰,大門外祗迎,則亦有設幕之弊,大門祗迎事,改付標以入,可也。積曰,上年則留都藥房提調,直宿於闕內,而以産室廳待侯矣。今番則何以爲之乎?上曰,勿爲直宿,可也。積曰,行幸後醫官別入直事,命下矣。鄭後啓及尹弘任·權愉等,使之輪回入直,而鍼醫等,亦令相替直宿乎?上曰,鍼醫術精者,亦令別入直,可也。積曰,百官則當陪從於後班,而藥房提調一人,不可不隨駕矣。上曰,兵判,以藥房提調,當爲陪從矣。積曰,然則小臣,當陪從於慈駕矣。上曰,慈殿有宿患,如或未寧於中路,則駕後不可無保護之人,令駙馬一人陪從,如何?太和曰,駙馬非外廷之臣,陪從慈駕,則當親承分付矣。上曰,非但爲分付而已。亦有保護之事,宗室中一人,亦欲使之陪從矣。命夏曰,上年行幸時,宗室駙馬,多有褺狎之事,外議皆以爲不當,臣意則不必以此輩,別爲陪從矣。上曰,駙馬中年長解事者,時帶摠管,以將官例爲陪從則好矣,而益平尉,近以相避,不得爲摠管,故欲爲別令陪從矣。上曰,慈駕每於所到之處,當爲診脈,而醫女輩,不習騎馬,不無落傷之患,醫女所騎之馬,別擇良順者以給,可也。積曰,內缺御藥帖,依上年例爲之乎?上曰,依上年例爲之。以下二行缺積曰,以下一行缺着皮靴,而遠路作行,皮靴不如草鞋,缺則好矣。上曰,自京中直着草鞋,可也。重普曰,大駕到溫陽之後,摠管及別雲劒,盡爲入直,今則只兵曹摠府,交替入直乎?太和曰,闕內狹窄而人多恒留,則不無蒸鬱之患,依常時入直例爲之,當宜矣。重普曰,入達溫陽之日,必多紛擾,預入省記,宜當矣。上曰,依爲之。積曰,隨駕醫官之數,似爲不足。卽今司僕馬,當有餘數,醫官一員,加率以去,當宜矣。上曰,欲率何人以去耶?積曰,尹弘任,本是名醫,而李時碩,年雖少,術業亦精,此兩人中欲爲率去矣。景奭曰,近來厲疫熾甚云。內局相當藥,優數持去,發給監營,使之分給於各邑民間,以爲救活之地,宜當矣。太和曰,上年下去月令之醫,多有厭苦之事,故今番則以技拙無勢者定送云,極爲不當矣。重普曰,典醫監則以新進中術精者差送矣。積曰,醫官不爲加率以去乎?上曰,此處病患,亦不可不慮,醫官不可盡率以去矣。積曰,各道監司,今方來住於境上,而江原道則原州乃是境上,故來住於興元倉云,不無民弊,使之還到任所,何如?上曰,依爲之。壽恒曰,元子繼講之書,令議大臣爲之矣。議于大臣,則以爲,字會只爲識字,而無文理漸出之益,進講童蒙先習,爲可云,未知如何?景奭曰,元子方在沖年,只宜優游涵養,以爲成就之地,何必刻苦兼讀乎?積曰,大凡兒童,幼稚時過爲程督,則非但聰明減損,骨氣亦消鑠矣。壽恒曰,若講童蒙先習,則當預爲繕寫矣。上曰,溫習前讀之冊,還都後更爲議定,可也。積曰,疏決文書,雖不可盡爲持去,忠淸道文書,若爲持去,則疏決廳堂上中金壽興·鄭萬和,亦皆陪從下去,到彼之後,亦可爲之矣。上曰,京畿·忠淸兩道文書,持去,可也。命夏曰,嶺儒事以下缺之敎,今日諸大臣皆爲以爲二行缺之患,未知何如?景奭曰,自上以下缺勿貳,使魑魅魍魎,不敢見形於白日之下,則以下缺如此乎?上曰,曾以此事,被罪者有之,而今又繼起缺則必欲塞其源矣。景奭曰,臣之愚見,則自上扶陽抑陰,使陽氣常盛,則邪說無由而起矣。太和曰,臣則國恤初,待罪首相,猝遇天崩之慟,而臣素昧禮文,只以國制之已行者,相議於儒臣,則儒臣亦以臣言爲是。故稟定而行之矣。今此嶺疏,說話雖多,而其大旨則專擧服制一款,攻斥儒臣,極其陰慘。雖不斥言臣名,而臣亦在論罪中,若以此受罪,則臣實當之,在臣自處之道,固不敢有所與論,而第自上欲爲立防之意,實爲允當,若其立防之,如何?則亦非在下者之所敢容議矣,積曰,儒疏中論禮之說,臣不敢知,而至於八年之後,如是紛紜,果爲不當矣。觀其疏辭,則以宋時烈,爲內無他腸,若謂之構陷,則誠非本情矣。竊見前後批答,有處置之敎,臣意以爲,渠輩旣名儒疏,則論罪似涉過重矣。今承立防之敎,此則可矣,第未知何以立防乎?景奭曰,所謂立防,欲用刑章之謂乎?命夏曰,當初議禮之時,大臣及宰臣,廣議以定,故右相許積,其時以戶判,亦於筵中,以斷以國制之爲當,陳達矣。蓋朞服旣是國朝定制,故昭顯之喪,仁祖大王,亦爲朞服,先王之喪,大王大妃,豈可獨爲三年乎?渠等至言宋時烈,以宗嫡之統,不歸於孝宗,而必欲陷之於不測之地,其構誣之狀,不亦慘乎?且其所引伯邑考事,尤不近似。伯邑考則文王,捨之而立武王,昭顯則姜氏雖廢,而世子之位不廢,渠等缺豈不誣乎?上曰,祖宗朝禮制,本不行三年缺昭顯之喪,旣不爲三年,則今豈可獨行以下三行缺。上曰,考見乙酉年服制講定時以下缺請行三年之制矣。景奭曰,臣於其時,以下缺仁祖大王,初令收議于大臣,則大臣之議不齊,終乃缺制矣。上曰,李敬輿收議中以爲,若行三年缺將復見云,以此見之,祖宗朝不行三年之制,可知。積曰,當初若以爲吾先君莫之行而遵用禮儀,豈有至今紛紜之事,而一自援引古禮之後,輾轉至此矣。萬基曰,服制議定之後,別無他議矣。許穆始倡爲三年之說,自以爲援引古禮,而其所引者,非古禮之本旨,出於臆說矣。太和曰,若可以追服則猶或可也,服不追而年久之後,追擧前事,攻斥儒臣,至於此極,其心所在,誠極痛惡矣。命夏曰,前後此輩之意,不在於論禮,惟在於陷人。其時宋時烈,若爲三年之論,則必以不知禮,爲其罪案。臣意則必爲立防,然後可無日後紛擾之患矣。上曰,今此嶺南疏儒,非不欲論罪,而第一時施罰,不足以懲之。國家必有定制,然後可無千百年後紛擾之患矣。當初服制,一遵五禮儀而行之,到今不可更改,此後如有憑藉論禮,惹起鬧端者,則當施以刑章,斷勿撓改之意,自政院布告中外,可也。積曰,臣有不肖之子,猥點小科。故放榜之日,略設酒果,亦觀倡夫雜戱矣。其後臺諫,以吳挺緯爲子設慶之故,至於論啓,以爲挺緯爲諸人之倡,而臣家小酌,先設於挺緯,則倡冒之罪,臣實難免,惶恐待罪。上曰,若不張樂,則有何不可乎?景奭曰,新來輩,雖不得帶率倡夫,有父母者設酌,則情不可已矣。上曰,安心勿待罪。壽恒曰,全羅監司閔維重,今已瓜滿,當爲出代,而以下缺代爲當云,何以爲之?敢稟。以下缺,遂罷出。出燼餘日記
上奉慈殿,幸溫陽溫井。
大王大妃殿·慈殿·大殿·中宮殿,藥房問安。答曰,知道。
金萬基啓曰,內乘來言,駕轎捲簾,取稟。傳曰,捲三窓。
卯時,上羽笠·蟒龍紅天益,佩弓劍,乘小輿,由仁化門出,以下缺外,降輿乘馬,出崇禮門,至靑坡船橋,乘駕轎,由露梁沙邊,迤向西氷庫。辰末,到船所,入幕次後,政院·玉堂·藥房問安。答曰,知道。間缺
卯末,慈殿乘輦,由大殿以下缺肅章·進善西門,出敦化門,輦前陳樂。巳時至缺上出外幕次,祗迎後,還入幕次。政院·玉堂·藥房問安于慈殿。答曰,知道。
寶劍,都摠管朗善君俁,完原君缺,副摠管禮曹參判朴世模,蓬山君烱信。侍衛,都摠管知事金佐明。別雲劍,檜原君倫,東平尉鄭載崙,吏曹判書金壽恒,判尹吳挺一,都承旨金壽興,左承旨金禹錫,右副承旨金萬基,假注書申晸,檢閱尹敬敎,校理李端夏,修撰朴世堂,兵曹判書洪重普,兵曹正郞金澄·呂儆,佐郞尹以濟,禁府都事李光翼·李缺,宣傳官李仁夏等十五人,武兼趙謹行等十人,尙瑞直長金楦,副直長李之晳,左通禮金宗泌,右通禮李明溥,司僕僉正李箕缺判官鄭載岱,尙衣直長任以道,醫官尹後益·崔有泰·韓斗昌·梁濟臣·金汝器·金有鉉。陪從大駕,禁府都事李基稷。導駕,藥房都提調右議政許積。侍衛,益平衛洪得箕,福昌君楨,都摠管興平尉元夢麟,右承旨閔熙,注書崔商翼,待敎崔後尙,兵曹參知張善瀓,正郞閔重魯,禁府都事蔡蓍龜,武兼趙缺等四人。奉寶官,濟用奉事尹聖敏,醫官李東馨。陪從慈駕,樂善君潚,領議政鄭太和,福平君㮒,福善君柟,朗原君儼,刑曹參判李殷相,大司憲趙復陽,大司諫鄭萬和,錦昌副尉朴泰定,吏曹正郞洪萬容,持平魚震翼,正言李東稷,戶曹正郞李時橝,佐郞朴信圭,禮曹佐郞任相元,刑曹佐郞鄭東卨,監察羅八紀·盧說之,軍器主簿呂奎齊,承文正字尹趾完。奏時官,觀象監主簿姜孚紀,以下二行缺
以上缺鄭致和,以整理使先往溫泉,迎謁於振威以下缺於百官班列,御營大將柳赫然,中軍兪椗缺鄭漢驥,千摠曺無敵,率步軍一千三百缺人,別馬隊五十七人,別哨武士四十九人,別破陣三十二人,缺抽軍三百三十一人,訓鍊千摠具文治,率挾輦砲手缺千人,禁軍別將李東顯,前哨將黃應都,左哨將名缺中哨將崔嵂,右哨將趙裒,後哨將韓休,率禁軍缺百五十人,馬隊別將閔昇·鄭韺率馬兵五百人,扈衛前後。留都大臣領府事李景奭,左議政洪命夏,直宿于備局。訓鍊大將李浣,領兵鎭北營,護衛宮城。淸風府院君金佑明,以守宮大將,率從事官朴世長,護衛闕內。
申末,大駕次于果川宿所,政院·玉堂·藥房問安。答曰,知道。
慈駕隨到,上祗迎于中門之外。
大殿·慈殿,二品以上問安。答曰,知道。
慈殿,政院·玉堂·藥房問安。答曰,知道。
金萬基啓曰,百官就次之意,敢啓。傳曰,知道。
金萬基啓曰,御船近處飮南草之人,使兵曹査覈,則沙工二人捉來云矣。傳曰,飮南草者,必是跟隨官員之人,而査覈命下之後,不卽擧行,終以不干之人現告,極爲駭惡。兵曹當該郞廳推考,沙工二人則放送,可也。
傳于金萬基曰,慈殿輦陪軍,飢乏殊甚,堇堇至遞運之處,則倒臥不能起動,若復有十里之程,必致大段難處云,兵曹何如是爲之耶?此後則俾無飢乏之患事,申飭兵曹。
閔熙啓曰,卽者栗峰察訪李壽曼,修呈下直單子,循例捧入矣。肅拜旣下之後,始言修呈上來單子,而誤呈下直單子云,其顚錯缺推考。傳曰,允。間缺
以上缺出次時刻,以單嚴磨鍊啓下,而以下缺以今爲之矣,今則何以爲之?敢稟。傳曰,依前例爲之。
金萬基啓曰,挾輦砲手輩,當此日候猝熱,不堪疾走,多有顚仆路邊者矣。卽聞其中李湖陽稱名者,因氣急窒塞,以致物故云,事甚驚慘,敢此仰達。
又啓曰,砲手李湖陽物故,纔已啓達矣。卽伏聞御營軍林仁,伊亦以氣急窒塞物故云,故敢此仰達。傳曰,在前亦有驅馳之時,而今者初頭,有所見物故之事,誠可矜惻。該曹輸來木布及空石,題給顧恤事,分付。且此外氣窒顚仆之類頗多云,其能差歇與否問啓。李湖陽·林仁等物故緣由,更爲詳問于各其將官以啓。
金萬基啓曰,李湖陽·林仁等物故緣由,更爲詳問于各其將官以啓。此外氣塞顚仆之類頗多云,其能差歇與否,問啓事,傳敎矣。問于都監及御營廳,則以爲,李湖陽,到本縣前野,猝然顚仆,卽使同伴砲手負來,觀其症勢,似是中熱,而救療官,爲見他軍士,徑先多用冷藥,仍致不救。林仁則未及朝飯,奔走虛乏,仍爲昏倒,窒塞落後,於十里之外,多般救療,而終至物故。此外御營軍延白,奔走之後,忽然寒戰氣窒,有若中惡者,然時方救療,而似無生道。挾輦砲手一名,腹痛·頭痛俱發,症勢漸重,使之落後調治。御營各哨落後,追來三十三名,則氣息稍定,已得差歇云矣。敢啓。傳曰,知道。
大殿·慈殿,政院·玉堂夕問安。答曰,知道。
大司憲趙復陽,持平魚震翼啓曰,諸臣賞加之命,再經收回,所餘無多,而國言之未已,公議愈激,其故何哉?誠以諸臣,乏可紀之勞,以下缺,此臣等之所以不得請則不知止者也。請諸臣及內侍加資,一倂還收。長水·任實兩邑民人開墾之地,當初量案,雖以無主載錄,量後三十餘年之間,相繼開墾,作爲己物,或傳之子孫,或轉相買賣,而一朝見奪於宮家,以致失業,呼冤當如何哉?今殿下,乃以一從文券有無而決給如敎,凡陳荒之地,起耕者爲主,而逐年收稅,載錄於田案,亦一文券也。宮家折受,旣在於開墾之後,則何可不計其先後,只以文券有無,有所與奪,重取小民之怨咨乎?請長水·任實等邑宮家未折受前,民人開墾之地,無論文券有無,竝令還給。近來人心日惡,邪說肆行,見善類則必欲構揑而陷害,當論議則必欲譸張而交亂,含沙射影,寔繁有徒,積慮造謀,靡所不至,恣爲誣罔,無復忌憚,世道之憂,可勝言哉?今者嶺南生員柳世哲等,追踵善道,掇拾餘謀,引聚朋類,相率而至,假托儀禮,欲逞禍心,其陰凶醜穢之狀,詖滛邪遁之辭,不能逃於天鑑之下,聖敎嚴截,痛斥無餘,而納言論思之臣,亦頗論辯,臣等不容復贅辭說,而蓋當初大王大妃服制議定之時,禮經註疏,不無異同,定行時王之制,遵用國朝之典,其於大禮,明白正當,無一毫未盡,而世哲等乃曰,宗嫡廢壞,倫紀倒置,君臣父子之間,無一不失其序,先王不得繼仁祖之統,殿下不得祭仁祖。不知此輩,安所受此語,而忍爲此不忍聞之言也,吁,亦慘矣。註疏中明有可據之文,則掩匿而不論,所引禮經諸說,率皆反倍而變幻,敢以賤稱之庶,加之於先王,下正之庶,歸之於殿下,而終以告于宗廟,頒示八方爲言,其言之凶慘,至此而極矣。噫,小人之媢疾君子,嫁禍士林者,自古有之。今日此輩,亦無足怪,而其設爲陰慝之言,逞其醜正之計,欲以上欺天日,下誣一世,若此說恣行而莫之禁,則其爲禍,豈止於洪水猛獸也哉?今玆榜示之命,可破奸人之膽,庶杜群枉之門,明旨一下,孰不欽仰感歎,而第世哲等,指斥聖明,嫁禍士林之罪,在所罔赦。今若假貸而不加重究,則非但懲惡之道,不容如是,此後陰邪之徒,亦將視此自恣接迹而起,可不懼哉?請疏頭柳世哲,亟令有司考律定罪。訓鍊僉正朴振翰,爲人濫猾,處身不正,曾任湖邑,以貪鄙見敗,邑民之唾罵,久而未已,臺閣之擧劾,前後非一。如此之人,決不可復通仕路,請訓鍊僉正朴振翰罷職。今日江頭班坐時,有禁軍,馳馬掠過於相臣坐前,幾至逼犯班列,沙場廣濶之地,非如狹路之比,而橫放自恣如此,殊甚可駭。爲其將領者,常時不能檢飭之罪,在所難免,請禁軍別將推考,其禁軍使之査覈治罪。答曰,不允。末端事依啓。
大司諫鄭萬和,正言李東稷啓曰,諸臣賞加之僭,臣等論之詳矣,殿下聞之熟矣,相持經歲,尙靳一兪,豈殿下以諸臣之賞,爲必可行,而臣等之論,爲必不可從也耶?當初閭巷之議,雖出於妄相揣度,而在聖上應受之道,惟當反求諸己,懋昭大公,服人心而開群疑,不宜如是堅執,終爲失中之歸也。從前國家,因慶行賞,侍衛奔走之勞,不得與焉,則上年溫泉慶賞,及於調護聖躬之藥房,猶有可據之例,其餘有司之臣,暬御之徒,不得混受,其理甚明。聖明非不灼見於斯,而猶且强拂群情,久未允從,此所以國人之惑滋甚,而臣等之請不已也。請加思量,諸臣及內侍加資之未及收回者,一倂還收。
正言李東稷啓曰,嶺南生員柳世哲等疏本,其立言造意,極其凶慘,不覺心寒而膽栗也。當初尹善道之禍心凶言,專在於網打士林,而幸賴聖鑑孔昭,洞燭其狀,快施投畀之典,終不得售其計矣。今者世哲等,復敢傳法善道之心,掇拾善道之言,追論已定之禮,探試君上之意,眩亂是非,傾陷善類,究其心迹,吁,亦慘矣。其時服制之議,大臣·儒臣,參考時王之制,國朝之禮,稟而行之,此果一二臣創出之已見乎?惟我祖宗朝曁皇明之世,名儒碩輔,布列于朝,議定以朞年之制,則此皆貶薄先王,不以宗嫡之統,歸之於君上之慮耶?世哲等疏曰,宗嫡廢壞,倫紀倒置,致令君臣父子之間,無一不失其序。又曰,先王不得繼仁祖之統,而殿下不得祭仁廟,其凶譎危險之說,有不忍言者,其所論,不過善道之緖餘,而至以告廟頒敎等語,形諸文字,必欲嫁禍而後已,此則善道之所不敢爲言者也,而世哲等肆然發說,略無顧憚,其心之陰凶,有甚於善道,豈不痛哉?噫,善道心迹敗露之後,則雖有孔壬之人,迄可止矣,而世哲等,八年經營,假托論禮,誘脅群黨,附會不近之說,謀欲陷人於不測之地,而不自知陷於汚衊先王之罪,豈料人心世道,一至於此乎?天日下燭,凶狀罔逃,凡在群下,孰不欽仰好惡臧否之睿鑑,而第彼戕賢樂禍之徒,若不深惡而痛絶之,則殊非傳所謂惟仁人不與同中國之義也,誠恐邪論日益恣橫,公議日益湮鬱,讒說終至於殄行,小人終至於亂邦,日後之憂,有不可勝言。昨日伏承聖批,以予意不在於治其罪,在於欲杜後弊爲敎,臣非不知聖意之所在,而如世哲凶邪之人,不以法繩之,則雖欲杜後弊,其可得乎?疏頭柳世哲,請命有司考律定罪。答曰,不允。
金萬基啓曰,上年則初昏懸燈,人定後刁斗之意,自御營廳逐日取稟矣。今日昏黑已久,尙未缺問于兵曹,則以爲,上年則開閉門,自御營廳爲之,故懸燈刁斗,亦爲取稟矣。今番則開閉門,都監千摠主之,故閉門之後,懸燈刁斗,御營將官,不得入來取稟。都監,則只有挾輦砲手,無懸燈刁斗等事,故不爲取稟云云。更以不可闕稟之意,分付,則都監將官,始爲來言,而懸燈則旣以起火號令,故只以人定後刁斗來稟矣。事異前例,不知自何處取稟爲當,合有指一定奪之擧,故敢達。傳曰,御營廳,取稟。
金萬基啓曰,明日以何軍兵爲頭局乎?傳曰,以水原軍爲之。已上燼餘
謝恩,福昌君楨,禮曹正郞鄭始大,校書正字李碩蕃。
大司諫鄭萬和,就職。
玉堂箚子,大槪,伏見挾輦軍卒之顚仆道路,隨聞隕命,至於兩人。請自今節愼驅馳,趁念軍卒,勿令後有今日之患事。入啓。答曰,省箚具悉。箚辭當留意焉。以上朝報
兵曹啓曰,駕後禁軍,依上年例,使之入接於內作門外,外作門內之意,敢啓。傳曰,知道。出兵曹謄錄
上奉慈殿,行幸溫泉。
自昧爽至卯時,沈霧。辰時,日暈兩珥。巳時,日暈。
宋時喆,以兵曹郞廳來言啓曰,闕內各處入直軍士夜巡檢。傳曰,知道。
上在果川行宮。
金萬基啓曰,訓鍊都監將官來言,開門吹之意,敢啓。傳曰,知道。
大殿·慈殿,政院·玉堂·藥房問安。答曰,知道。
大駕,卯時動駕,向沙斤川晝停所。慈駕隨發。
上使內官持信箭,絶勿踏損民田事,分付前後軍兵。
巳時,次晝停所。政院·玉堂·藥房問安。答曰,知道。
慈駕隨到。上祗迎于幕次外。
政院·玉堂·藥房,問安于慈殿。答曰,知道。間缺
以上缺大駕,次于水原宿所,政院·玉堂·藥房問安。答曰,知道。
慈駕隨到,上祗迎于大門之內。
政院·玉堂·藥房,問安慈殿。答曰,知道。大殿·慈殿,二品以上問安。答曰,知道。
金萬基啓曰,百官就次之意,敢啓。傳曰,知道。
金萬基啓曰,御營軍林仁物故緣由,問于本廳,則以軍人延白,亦以窒塞之症,將爲物故,竝爲來言,故昨已啓達矣。卽聞延白,竟致物故,敢啓。傳曰,延白,依林仁例,令該曹顧恤。
金萬基啓曰,明日以何軍兵爲頭局乎?敢稟。傳曰,以水原軍爲之。
以內乘捲簾取稟,傳于金萬基曰,此後則勿爲取稟。前路皆依昨日例爲之。
傳于金萬基曰,予意其軍兵之病傷,由於津頭之未及喫飯矣。今果如此,還宮時則到津頭,使軍兵等喫飯後發行事,分付。
傳于金萬基曰,御營軍,與京居軍兵不同。題給之物,必須加數於京居軍兵,可以示顧恤之本意,以此分付該曹。
大司憲趙復陽,持平魚震翼啓曰,諸臣賞加之命,再經收回,所餘無多,而國言未已,公議愈激,其故何哉?誠以諸臣乏可紀之勞,賞典無可據之例,而內侍之奔走使令,尤不足與論也。爵賞非人主之所私,陞資爲賞典之最重,其不可輕施也,明矣。僭賞之路一開,則流弊有不可勝言,此臣等之所以力爭而不知止者也。諸臣及內侍加資,請竝命還收。長水·任實兩邑民人開墾之地,當初量案,雖以無主懸錄,量後三十餘年之間,相繼開墾,作爲己物,或傳之子孫,或轉相買賣,而一朝見奪於宮家,民生之失業,呼冤當如何哉?今殿下,乃以一從文券有無而決給爲敎。凡陳荒之地,起耕者爲主,而逐年收稅,載錄於田案,亦一文券也。宮家折受,旣在於開墾之後,則何可不計其先後,只以文券有無,有所與奪,重取小民之怨咨乎?請長水·任實等邑,宮家未折受前,民人開墾之地,無論文券有無,竝令還給。近來人心日惡,邪說肆行,見善類則必欲構揑而陷害,當論議則必欲譸張而交亂。含沙射影,寔繁有徒,積慮造謀,靡所不至,恣爲誣罔,無所忌憚,世道之憂,可勝言哉?今者嶺南生員柳世哲等,追踵善道,掇拾餘謀,引聚朋類,相率而至,假托議禮,欲逞禍心。其陰凶醜正之狀,詖淫邪遁之辭,不能逃於天鑑之下。聖敎嚴截,痛斥無餘,而納言論思之臣,亦頗論辨。臣等不容復贅辭說,而蓋當初大王大妃服制議定之時,禮經註疏,不無異同,定行時王之制,遵用國朝之典。其於大禮,明白正當,無一毫未盡,而世哲等乃曰,宗嫡廢壞,倫紀倒置,君臣父子之間,無一不失其序,先王不得繼仁祖之統,殿下不得祭仁祖。不知此輩,安所受此語,而忍爲此不忍聞之言也。吁,亦慘矣。註疏中明有可據之文,則掩匿而不論,所引禮經,率皆反倍而變幻,敢以賤稱之庶,加之於先王,下正之庶,歸之於殿下,而終以告宗廟頒示八方爲言,其言之凶悖,至此而極矣。噫,小人之媢疾嫁禍士林者自古有之,今日此輩,亦無足怪,而其設爲陰慝之言,逞其醜正之計,欲以上欺天日,下誣一世,若此說恣行而莫之禁,則其爲禍,豈止於洪水猛獸也哉?今玆榜示之命,可破奸人之膽,庶杜群枉之門。明旨一下,孰不欽仰感歎,而第世哲等,指斥聖明,謀禍士類之罪,在所罔赦。今若置之而不問,陰邪之徒將無懼懲惡之道,豈容如是?請疏頭柳世哲,亟命有司,考律定罪。訓鍊僉正朴振翰,爲人濫猾,處身不正,曾任湖邑,以貪鄙見敗,邑民之唾罵,久而未已,臺閣之擧劾,前後非一。如此之人,決不可復通仕路,請訓鍊僉正朴振翰罷職。答曰,不允。
大司諫鄭萬和,正言李東稷啓曰,諸臣賞加之僭,臣等論之詳矣,殿下聞之熟矣。相持經歲,尙靳一兪,豈殿下以諸臣之賞,爲必可行,而臣等之論,爲必不可從也耶?當初閭巷之議,雖出於妄相揣度,而在聖上虛受之道,惟當反求諸己,懋昭大公,服人心而開群疑,不宜如是堅執,終爲失中之歸也。從前國家因慶行賞,侍衛奔走之勞,不得與焉,則上年溫泉慶賞,及於調護聖躬之藥房,猶有可據之例,其餘有司之臣,暬御之徒,不當混受其理甚明。聖明非不灼見於斯,而猶且强拂群情,久未允從,此所以國人之惑滋甚,而臣等之請不已也。請加思量,諸臣及內侍加資未及收回者,一倂還收。正言李東稷啓曰,臣取見嶺南生員柳世哲等疏本,其立言造意,極其凶慘,不覺心寒而膽栗也。當初尹善道之禍心凶言,專在網打士林,而幸賴聖鑑孔昭,洞燭其狀,快施投畀之典,終不得售其計矣。今者柳世哲等,復敢傳法善道之心,掇拾善道之言,追論已定之禮,探試君上之意,眩亂是非,傾陷善類,究其心跡,吁,亦慘矣。其時服制之議,大臣·儒臣,參考時王之制,國朝之禮,稟而行之。此果一二臣創出之已見乎?惟我祖宗朝曁皇明之世,名儒碩輔,布列于朝,議定以朞年之制,則此皆貶薄先王,不以宗嫡之統,歸之於君上之意耶?世哲等疏曰,宗嫡廢壞,倫紀倒置,致令君臣父子之間,無一不失其序。又曰,先王不得繼仁祖之統,而殿下不得祭仁廟。其凶譎危險之說,有不忍言者,其所論,不過善道緖餘,而至以告廟頒敎等語,形諸文字,必欲嫁禍而後已。此則善道之所不敢爲言者,而世哲等肆然發說,略無顧憚,其心之陰凶,有甚於善道,豈不痛哉?噫,善道心迹敗露之後,則雖有孔壬之人,迄可止矣,而世哲等,八年經營,假托論禮,誘脅群黨,附會不近之說,謀欲陷人於不測之地,而不知自陷於汚衊先王之罪,豈料人心世道,一至於此乎?天日下燭,凶狀罔逃,凡在群下,孰不欽仰好惡臧否之睿鑑,而第彼戕賢樂禍之徒,若不深惡而痛絶之,則殊非傳所謂惟仁人,不與同中國之義也。誠恐邪論日益恣橫,公議日益湮鬱,讒說終至於殄行,小人終至於亂邦,日後之憂,有不可勝言。頃者伏承聖批,以予意不在於治其罪,在於欲杜後弊爲敎,臣非不知聖意之所在,而如世哲凶邪之人,不以法絶之,則雖欲杜後弊,其可得乎?疏頭柳世哲,請命有司,考律科罪。答曰,不允。
兵曹判書洪重普口傳啓曰,閉門後懸燈刁斗之令,御營廳取稟事命下,而第軍中號令,自中營分付外營,則外營只當遵行而已。今若自外營直爲取稟,則事體不當,此後則中營閉門吹後起火取稟,而仍放火箭以爲號,則外營卽爲懸燈刁斗,何如?傳曰,依爲之。
金萬基啓曰,水原下道軍兵,旣以整齊來會,以此使之侍衛,上道軍則罷送之意,敢啓。傳曰,知道。
又啓曰,明日則以何軍兵爲頭局乎?傳曰,以御營軍爲頭局,以禁軍爲尾局,依上年例,欲觀水原下道軍兵於靑好,而上年結陣處則似爲狹窄,曾見其近處,有廣濶之地,察其地形,預爲結陣以待,而駕過之後,使其軍,殿於禁軍之後,可也。
傳于金萬基曰,明日宿所則只是一站,而路里亦且不遠,動駕時刻,不必太早,退定於差晩,可也。
藥房都提調許積啓曰,卽聞明日自上欲御鞍馬云,卽今御乘缺馴之馬,且驅馳之餘,不無顚躓之憂,雖或缺馬,而不可自此仍御,以達振威矣,敢稟。傳曰,以下缺鞍馬使之待令而已矣。
大殿·慈殿,政院·玉堂·藥房夕問安。答曰,知道。以下缺以上燼餘
上奉慈殿,行幸溫泉。
藥房提調朴長遠,副提調宋時喆問安。大王大妃殿答曰,知道。中宮殿答曰,知道。
政院·玉堂問安。大王大妃殿答曰,知道。中宮殿答曰,知道。
二品以上問安。大王大妃殿答曰,知道。中宮殿答曰,知道。
自昧爽至卯時,有霧氣。巳時,日暈。未時,日暈,白雲一道如氣,起自暈傍,直指艮方,長竟天,廣尺許,良久乃滅。
留都大臣領中樞府事李景奭,左議政洪命夏,領敦寧府事金佑明等,同日辰時成貼狀啓,大王大妃殿·中宮殿問安,安寧敎是白乎旀,正三品以上官,依儀註,亦爲進參於問安之班爲白乎旀,宮城內外宿衛段置,無事爲白乎旀,去夜闕內別巡衛將,則北所衛將朴完寧外,巡將則行副司果盧濈,行副司果柳震亨,監軍則兵曹佐郞曺憲卿,宣傳官鄭台壽等,以差定,使之受牌分巡爲白乎旀,城門及各處,發遣備邊司郞廳摘奸,則皆無見頉云是白乎旀,臣佑明,從事官李世長,亦爲闕內入直之意,竝以馳啓爲白臥乎是良爾,詮次善啓向敎是事。啓下備邊司。
工曹判書兼訓鍊都監大將李浣,同日辰時成貼狀啓,宮墻內外各營侍衛及城門諸處把守巡邏,竝只無事爲白良厼,詮次善啓向敎是事。啓下備邊司。
左副承旨宋時喆,同副承旨金宇亨等,同日辰時成貼狀啓,闕內無事爲白在果,缺今二十六日,一二所行巡無事單子一度,烽燧候望無事單子一度,同日觀象監日變沈霧單子一度,義州府尹鄭錀及平安監司李正英,淸人還越江入往狀啓各一度,北兵使李汝發,春操後行營城改築事狀啓一度,咸鏡監司閔鼎重,境上待候事有旨祗受事狀啓一度,慶尙左水使尹起商,合操後還信待變狀啓一度,東萊府使安鎭萬松院送使禁徒倭還入館所事狀啓一度,合九度捧上監封上送爲白乎旀,北兵使李汝發,新出身金繼信奔喪事狀啓一度,及黃海監司李尙逸,江華中軍邊宥推考啓本一度段,姑爲留置本院緣由,竝以馳啓爲白臥乎是良厼,詮次善啓向敎是事。啓下本院。
上在水原行宮。
金萬基啓曰,訓鍊將官來言,開門吹之意,敢啓。傳曰,知道。
大殿·慈殿,政院·玉堂·藥房·二品以上問安。答曰,知道。
金萬基啓曰,水原下道軍兵先爲發送之意,旣已啓達,以待平明發送爲敎矣。今已平明,卽爲發送,而挾輦軍缺亦爲一時發送,何如?傳曰,知道。
大駕,辰時動駕,缺靑好,到水原軍陣外,謂兵曹判書洪重普曰,上年曾見沙邊頗廣,故使之結陣以待矣。何以結陣於如是狹窄處耶?重普曰,曾以分付而如是爲之矣。上曰,此處則狹窄如是,地勢且卑,似難觀兵矣。重普曰,此處亦必有可容之地,故摠戎使結陣於此矣。雖不及於缺方陣則亦可爲之矣。上曰,問於摠戎使,可也。遂令缺宣傳官,往問地形。上曰,踰峴後火砲三聲,乃所以報缺而軍中徑先吹打,此甚不當矣。重普曰,然矣。宣傳官,往問來達曰,問于摠戎使,則以爲,其處雖不廣濶,亦可容陣矣。上更令內官陸後立,往問曰,其處若欲變陣,則田疇無損傷處耶?後立,以此意往問後來達曰,若欲變陣,則當移陣沙邊,方可爲之矣。上入水原軍中,命宣傳官,招摠戎使具仁墍以入,上謂仁墍曰,欲爲變陣於何所,而陣於如是狹處耶?仁墍曰,沙邊則廣濶,而御路不直,故陣於此處矣。上命回駕轎,以摠戎使大旗幟前導,還向沙邊,上謂仁墍曰,以此旗幟號令,變爲方陣,仁墍出而遂變爲方障。上更招仁墍,仁墍入來。上曰,更能變爲何陣乎?仁墍曰,能作圓陣矣。仁墍出而變作圓陣,上又招仁墍入來。上曰,能爲六花陣乎?仁墍曰,倉卒之間,不能爲之矣。重普曰,此軍素不能爲六花陣矣。金佐明曰,地狹不能爲之矣。上曰,然則夾路左右,分爲兩方陣,而馬軍則別爲陣也。重普曰,兵馬則結陣於前沙上,何如?上曰,可也。仁墍遂出去,號令結陣。佐明曰,兩方陣則已成矣。上曰,然耶?此軍久不操鍊耶?重普曰,近來連値文官守令,久不爲之矣。上曰,雖不甚精鍊,亦不至於生疎矣。重普曰,此軍甲於畿內,非南陽等軍比也。馬兵又成陣,上命辟大旗幟而觀之。重普曰,慈駕將近矣。上曰,使摠戎使解陣,還爲札住,可也。上曰,司僕馬來耶?重普曰,來矣。上使重普,招具仁墍及中軍李重信入來。上曰,此軍久不操鍊,而不至生疎,近頗鍊習耶?仁墍曰,上年則無形。故今番頗爲敎鍊矣。內乘,牽馬二匹而來,上命重普,謂摠戎使及中軍曰,雖不至甚鍊,而比上年則頗勝,故特爲賜給矣。仁墍及重信,拜賜而退。
午時,大殿次振威宿所。政院·玉堂·藥房·二品以上問安。答曰,知道。
慈駕隨到,上祗迎于大門之內。政院·玉堂·藥房·二品以上,問安于慈殿。答曰,知道。
金萬基啓曰,百官就次,取稟。傳曰,知道。
又啓曰,明日以何軍兵爲頭局,而擧動時刻早晩,何以爲之?敢稟。傳曰,以水原軍爲頭局,時刻則依果川離發時時刻爲之。
大司憲趙復陽,持平魚震翼啓曰,諸臣賞加之命,再經收回,所餘無多,而國言未已,公議愈激,其故何哉?誠以諸臣乏可紀之勞,賞典無可據之例,而內侍之奔走使令,尤不足與論也。名器至重,不可輕施,爵賞一濫,流弊難言,此臣等之所以力爭而不知止者也。請諸臣及內侍加資,竝命還收。長水·任實兩邑民人開墾之地,當初量案,雖以無主懸錄,量後三十餘年之間,相繼開墾,或傳之子孫,或轉相買賣,而一朝見奪於宮家,民生之失業,呼冤當如何哉?今殿下,乃以一從文券有無而決給爲敎,凡陳荒之地,起耕者爲主,而逐年收稅,載錄於田案,亦一文券也。宮家折受,旣在開墾之後,則何可不計其先後,只以文券有無,有所與奪,重取小民之怨咨乎?請長水·任實等邑,宮家未折受前,民人開墾之地,無論文券有無,竝令還給。服制一事,爲讒人謀禍士類之奇貨,積慮造意,傍伺潛窺,靡所不至,而八年之後,嶺南之疏又起,是其日夜營營,非一朝一夕之故,而假托陰賊之計,不止於一二人而已矣。幸賴聖鑑孔昭,洞燭小人之情,魍魎鬼蜮,不得行於大明中天之下。今玆榜示中外之擧,特出於乾斷,而永絶讒賊之原,以杜群枉之門,奸人缺輿論咸服以下數行缺今世哲等,數行缺廢壞宗嫡,倒置倫紀爲罪案,欲熒惑是非,激動天意,則以先王不得繼仁祖之統,殿下不得祭仁祖,賤稱下正之庶以下缺斥聖朝,其心以爲如是,則禮說可反,聖意缺士類可戕,一世可誣,肆然爲不敢道不忍聞之言,缺肝難掩,罪惡自盈,若是而全然假貸,不加之罪,則包藏孔壬之徒,將無所畏忌,豈不爲今日失刑之大者乎?公議益激,邦憲至嚴,請疏頭柳世哲,亟命有司,考律定罪。訓鍊僉正朴振翰,曾任湖邑,逞私於詞訟之間,以爲利己之資,情迹敗露,臺論重發,而査覈不明,倖免其罪,人言騰藉,至今未已。如是之人,不可復通仕路,請訓鍊僉正朴振翰罷職。再昨車駕,臨次果川之時,陪衛軍兵中路致斃者,至於三人。事極驚慘,而皆因飢乏氣盡,爲其將領者,所知軍卒飢飽之節,難免其責,昨日水原道上,僵臥將死者又二人,而及時救療,皆得生活。以此觀之,則果川三人之死,亦似由於不能急救,請當該將領,竝命推考。今後別爲申飭,俾無軍人失時顚仆之患。答曰,不允。
大司諫鄭萬和,正言李東稷啓曰,諸臣賞加之僭,臣等論之詳矣,殿下聞之熟矣。相持經歲,尙靳一兪,豈殿下以諸臣之賞,爲必可行,而臣等之論,爲必不可從也耶?當初閭巷之議,雖出於妄相揣度,而在聖上虛受之道,惟當反求諸己,懋昭大公,服人心而開群疑,不宜如是堅執,終爲失中之歸也。從前國家因慶行賞,侍衛奔走之勞,不得與焉,則上年溫泉慶賞,及於調護聖躬之藥房,猶有可據之例,其餘有司之臣,暬御之徒,不當混受,其理甚明,聖明非不灼見於斯,而猶且强拂群情,久未允從,此所以國人之惑滋甚,而臣等之請不已也。請加思量,諸臣及內侍加資,一倂還收。正言李東稷啓曰,臣取見嶺南生員柳世哲等疏本,其立言造意,極其凶慘,不覺心寒而膽栗也。當初尹善道之禍心凶言,專在於網打士林,而幸賴聖鑑孔昭,洞燭其狀,快施投畀之典,終不得售其計矣。今者世哲等,復敢傳法善道之心,掇拾善道之言,追論已定之禮,探試君上之意,眩亂是非,傾陷善類,究其心迹,吁,亦慘矣。其時服制之議,大臣·儒臣,參考時王之制,國朝之禮,稟而行之。此果一二臣創出之已見乎?惟我祖宗朝曁皇明之世,名儒碩輔,布列于朝,議定以朞年之制,則此皆貶薄先王,不以宗嫡之統,歸之於君上之意耶?世哲等疏曰,宗嫡廢壞,倫紀倒置,致令君臣父子之間,無一不失其序。又曰,先王不得繼仁祖之統,而殿下不得祭仁廟,其凶譎危險之說,有不忍言者,其所論,不過善道之緖餘,而至以告廟頒敎等語,形諸文字,必欲嫁禍而後已,此則善道之所不敢爲言者,而世哲等,肆然發說,略無顧憚,其心之陰凶,有甚於善道,豈不痛哉?噫,善道心迹敗露之後,則雖有孔壬之人,迄可止矣,而世哲等,八年經營,假托論禮,誘脅群黨,附會不近之說,謀欲陷人於不測之地,而不知自陷於汚衊先王之罪,豈料人心世道,一至於此乎?天日下燭,凶狀罔逃,凡在群下,孰不欽仰好惡臧否之睿鑑,而第彼戕賢樂禍之徒,若不深惡而痛絶之,則殊非傳所謂惟仁人,不與同中國之義也。誠恐邪論日益恣橫,公議日益湮鬱,讒說終至於殄行,小人終至於亂邦,日後之憂,有不可勝言。頃者伏承聖批,以予意不在於治其罪,在於欲杜後弊爲敎,臣非不知聖意之所在,而如世哲凶邪之人,不以法繩之,則雖欲杜後弊,其可得乎?疏頭柳世哲,請命有司考律科罪。答曰,不允。
兵曹判書洪重普口傳啓曰,明日以水原軍爲頭局事命下,而上年則以御營軍爲頭局,水原軍爲尾局,駕次素沙,水原軍則落後,而御營軍,解出湖西軍陣中,仍爲頭局,以湖西軍爲尾局矣,皆若以水原軍爲頭局則交替之際,必有攔阻紛踏之患,何以爲之?敢稟。傳曰,以御營步兵爲頭局,以馬兵爲次隊,而水原軍則爲尾局,可也。
大殿·慈殿,政院·玉堂·藥房問安。答曰,知道。
金萬基啓曰,訓鍊將官來言,閉門後仍爲起火懸燈之意,敢啓。傳曰,知道。已上燼餘
大駕,辰正四刻,動駕十餘里,到孤山野,摠戎使具仁墍結陣處。移時住駕,使之爲營陣習後,具仁墍及中軍李重信,各內廐馬一匹面給。以上內日記
上奉慈殿,行幸溫泉。
藥房提調朴長遠,左副承旨宋時喆問安。大王大妃殿答曰,無事。中宮殿答曰,知道。
巳時,日暈。未時,日暈。酉時,日暈。
工曹判書兼訓鍊大將李浣,同日辰時成貼,去夜宮墻內外各營,侍衛及城門諸處把守巡邏,竝只無事爲白良厼,詮次善啓向敎是事,啓下備邊司。
左副承旨宋時喆,同副承旨金宇亨等,同日成貼狀啓,闕內無事爲白在果,來四月宗廟朔祭,今月三十日貞熹王后忌辰祭,來初一日雩祀祭,全羅道康津縣鄕校聖廟正門俠門改造時先告事由祭,原襄道通川鄕校東西廡重創時聖廟先告事由祭,京畿廣州百濟王溫王位版見失改造時奉安祭祝文,臣宇亨,代押爲白乎旀,今月二十七日一二所巡將行巡無事單子一度,烽燧候望無事單子一度,觀象監日變單子一度,以下三行缺開城留守權大運雨降農事形止狀啓一度,合七度,監封上送爲白乎旀,留院公事姑無緣由,竝以馳啓爲白臥乎事是良厼,詮次善啓向敎是事,啓下本院。
領中樞府事李景奭,左議政洪命夏,領敦寧府事金佑明等,同日辰時成貼,宮城內外宿衛無事爲白乎旀,去夜闕內別巡衛將,則南所入直衛將洪宇缺外巡將則行副司果李必馨,行副司果南淑,監軍則都摠經歷朴晟,兵曹正郞李翊相等,以差定,使之受牌分巡爲白乎旀,軍營及各處把守巡邏夜禁等事,另加申飭緣由,竝以馳啓爲白臥乎事是良厼,詮次善啓向敎是事。啓下備邊司。
上在振威行宮。
貞熹王后忌辰齋戒。
金萬基啓曰,訓局將官來言,開門吹之意,敢啓。傳曰,知道。
大殿·慈殿,政院·玉堂·藥房·二品以上問安。答曰,知道。
大駕,卯時動駕,巳時駕次素沙晝停所。政院·玉堂·藥房問安。答曰,知道。
慈駕隨到,上祗迎于外幕次。
政院·玉堂·藥房問安于慈殿。答曰,知道。
金萬基啓曰,百官就次,取稟。傳曰,知道。
上御幕次,招兵曹判書洪重普謂之曰,前野廣濶耶?重普曰,此野雖廣,而左右皆是民田,故湖西軍,亦皆夾路札住矣。上曰,欲觀都監馬兵及禁軍,而此處無可排陣之所矣。今見幕次越邊路左,則皆是陳荒之田,而地勢且廣,其處可以觀兵矣。重普曰,其處則可以結陣矣。上曰,馬兵,勿令先往,姑留以待,可也。重普曰,使之䬴馬午飯,然後聚會結陣,何如?上曰,午飯後使之就彼結陣,可也。重普曰,今日左廂,亦以御營軍爲之乎?上曰,依爲之。
大司憲趙復陽,大司諫鄭萬和,持平魚震翼,正言李東稷,請對入侍,復陽曰,今日以國忌齋戒,不得爲前啓,而臣等有區區所懷,敢此請對矣。昨日路中,移時閱軍,致令慈駕久住路次,殊甚未安矣。萬和曰,今年則異於上年,動駕歷過之際,尤不可爲觀兵等事,而昨日靑好之路,駐駕觀兵,至於慈殿,久滯路次,豈不爲未安之甚乎?臣等遠在後班,未及陳達,而聞今日,又有觀兵之擧云,臣等不敢含默,陳此所懷矣。又曰,聞掖庭下人,有徵責官吏之事云,所徵雖是微物,如此之輩,不可不覈出懲治矣。上謂金萬基曰,兵房知之乎?萬基曰,因兵判聞之,則有一別監,懲捧草鞋於官吏云。故雖不啓達,而自外已爲治罪矣。上曰,草鞋雖曰徵物,渠何敢任意徵責乎?掖庭下人,如或作弊,則雖是微細之事,不可不上達矣。復陽曰,水原之軍,皆是饑民,草食爲命,而湖西軍尤甚云,自上隨事趁恤宜當矣。
上引見洪重普謂之曰,御營軍,今方留住於何處耶?重普曰,留住於近處矣。上曰,觀兵時,欲竝觀御營軍,使之一時聚會,而觀兵後,以御營軍爲頭局,以湖西軍爲後隊,可也。重普曰,御營軍,不可以口傳號令,何以爲之?上曰,以信箭傳令於大將,使之聚會,可也。
校理李端夏,副修撰朴世堂,請對入侍,端夏曰,今日乃是國忌齋戒,而聞有觀兵之擧云,以下缺敢來請對矣。朴世堂曰,上年以下缺今日又是以下一行缺不可爲之矣。以下缺世堂曰,國忌以下缺未得出納,蓋以淸齋之日,不可有動作也。況此觀兵缺不爲未安之甚乎?上曰,常時則齋戒之日,豈有擧缺事乎?端夏曰,國之大事,在祀與戒,今日觀兵,恐有缺古人訓戒之辭矣。
上乘小輿登幕次越邊峯上,承旨·史官·玉堂·侍衛將士,皆步從。上命發送信箭,禁軍別將及馬兵別將,竝爲招來。金禹錫曰,乘輿之時,通禮任意退在,不得啓乘輿,事極不當,請推考。上曰,依啓。兵馬別將閔昇及禁軍別將鄭韺·李東顯,上來伏地,上使之進前。三人跪於前。上曰,各哨各布方陣,而自此放砲,吹天鵝聲,然後合爲一陣。昇曰,旣是三人,誰爲主將耶?上曰,別將等誰某耶?洪重普曰,閔昇·鄭韺·李東顯,而昇及韺則嘉善也。上曰,鄭韺號令,可也。上曰,禁軍之陣於路右者,亦爲越來左邊,爲十哨方陣,而速出擧行,三人皆退出。上曰,五百爲三哨耶?重普曰,禁軍則每一百爲一哨,哨各有將,馬隊則五百爲三哨矣。諸陣皆放砲排陣。上曰,成陣之後,各陣皆令列立於道上,仍作行軍節次,卽令御營軍,入來結陣,可也。上曰,閔昇先爲成陣耶?重普曰,閔昇則結陣處最近。故先爲成陣矣。上曰,三軍皆已成陣耶?重普曰,皆已成陣,使之放砲,吹天鵝聲乎?上曰,依爲之。重普,招宣傳官,分付,使別破陣,放子砲三聲內,吹螺,吹天鵝聲,三馬軍合爲一陣。上又送信箭,分付于鄭韺曰,自此爲放砲,吹天鵝聲,偃旗號令,然後罷陣,列立于道上,使御營軍入來,可也。金佐明曰,此處無旗幟,當偃以何旗乎?上曰,大旗幟,可矣。佐明曰,大旗則不可偃矣。上曰,然則兵曹標旗,使之待令,可矣。宣傳官,持信箭往令于軍中,兵曹標旗,立於御前別破陣,放砲三聲,以標旗,偃之三次,禁軍馬兵,皆一時解陣而未及解。上曰,若欲速解其陣,則何以號令耶?重普曰,若有金鼓則當爲號令矣。上曰,金鼓不爲待令耶?遂令吹螺赤所持鼓,置於前,使之點鼓麾旗,而其鼓聲不能成音。上曰,駕前所用金鼓,如是無形,軍器寺官員,推考,可也。萬基曰,兩司以避嫌,來待于外,而承旨出待之時,不可無史官,而入侍翰·注之外,無推移之人,何以爲之?上曰,慈駕未及發,以在彼史官,出待,可也。萬基曰,然則承旨,亦以其承旨待接,何如?上曰,依爲之。上曰,御營軍入來耶?重普曰,先導已爲入來,馬軍幾已解陣,列立於道上矣。上命送信箭,招御營大將柳赫然入來,上謂赫然曰,卿之號令旗鼓,雖在陣外,而亦能結陣耶?赫然曰,能之矣。第當先知陣名,然後可以爲之,未知當結何陣耶?上曰,能爲六花陣乎?赫然曰,已送布帳,不能依法成陣,形樣則粗可排置矣。遂立御前,持缺旗六麾,上曰,此何號令耶?俄而軍中,放六火箭。佐明曰,此乃分付置六花陣之意也。御營軍,遂馳進各成陣勢,爲六花。上招前面小陣,謂赫然曰,此乃一花耶?赫然曰,此乃一花,而其中一軍則是謂花蕊,以此合爲七矣。子壁缺疎處則乃軍門也。上曰,何以謂之六花耶?赫然曰,外面周圍六處,爲六花陣法,相去七十步爲陣,而此則地勢狹窄。故相去纔四十步許矣。上曰,變而能爲何陣耶?赫然曰,九軍陣則兵少不能成陣矣。上曰,此外能置何陣乎?赫然曰,五行陣中,惟所命而當置矣。上曰,何謂五行陣耶?赫然曰,方圓曲直,銳爲五行陣矣。上曰,然則置曲陣,可也。赫然,遂出而號令,馬兵罷出奔馳。上曰,遠行之軍,不可如是馳突,使之分付從容解出,可也。赫然,背立以小旗麾之。上曰,何以如此耶?赫然曰,兵法,曲陣爲後殿。故必須背立號令,然後軍中能知之矣。上曰,曲陣之狀,何如?赫然曰,後面則方陣,而前面則圍繞如半月之形,又如人之開口而呑物也。大司憲趙復陽,大司諫鄭萬和,持平魚震翼,正言李東稷啓曰,臣等纔以昨日中路閱軍未安之意,請對陳達矣。罷對之後,旋有馬兵等排陣臨觀之擧,此雖與臣等所陳差異,而其所以閱軍則同也。似此擧措,竊恐有欠於聽受之道也。殿下雖以臣等爲不足有無,獨不念朝家置臺閣之體乎?無非臣等誠意淺薄之致,請命遞斥臣等之職。上曰,勿辭。萬基曰,此批答,使注書傳授其處承旨,使之傳諭,何如?上曰,依爲之。遂招注書崔商翼以傳,旣置曲陣之後,上又命置銳陣。赫然,又爲坐颭小旗,號令布成直陣。上曰,此銳陣耶?直陣耶?赫然曰,此乃直陣矣。臣誤聞以爲命置直陣,故如是矣。遂直颭小旗一次,改爲銳陣。上曰,銳陣如此耶?赫然曰,四面皆方,而一面則銳,此乃我國行用之陣,非戚法也。上曰,圓陣不得見之,改置圓陣,可也。赫然麾小旗,以四面布成圓陣。上曰,此所以令置圓陣乎?佐明曰,四面麾旗,乃所以置圓陣也。萬基啓二吹。上曰,御營軍使之解陣,可也。萬基啓三吹,赫然遂退出。
京畿監司李慶億,祗送于境上。
大駕到忠淸道地界,入兵使軍中,使宣傳官持信箭,招兵使閔震益入來。上謂震益曰,兵使何以出在陣外乎?震益曰,爲延候御駕,故出在陣外矣。上曰,留待幾日耶?震益曰,再昨來待矣。上曰,昨今頗爲操鍊耶?震益曰,來此之後,粗爲鍊習矣。上曰,上年秋,爲習操耶?震益曰,爲之矣。上曰,比上年,何如耶?震益曰,今年則改造旗幟,故軍容似勝於上年矣。上曰,迎候節次,與上年有異者,何故耶?震益曰,上年則結陣作門,故迎候於陣中。今年則夾路札住結陣,故出迎於路上矣。
忠淸監司任義伯,祗迎于境上。
大駕,未時到稷山。
大殿,政院·玉堂·藥房問安。答曰,知道。
慈駕隨到。上祗迎于中門之外。
政院·玉堂·藥房,問安于慈殿。答曰,知道。
大殿·慈殿,二品以上問安。答曰,知道。
以上缺啓曰,上年擧動時,國忌日,自上服色及從臣服色,大臣曾有稟達之事矣。明日乃是國忌,自上似當有變服之節,令禮官稟處,何如?傳曰,允。
又以禮曹言啓曰,因政院啓辭,上年擧動時,國忌日,自上服色及從臣服色,大臣曾有稟達之事矣。明日乃是國忌,自上當有變服之節,令禮官稟處,何如?傳曰,允事,傳敎矣。上年則適値國忌於駐駕行宮時,故有澹色變服節次,而今則大駕方在師行之中,似無變服之事。自上旣無變服之事,則從臣服色,非所可議。大臣之意亦如此,敢啓。傳曰,知道。
金萬基啓曰,兵曹路程中,天安以後則晝停與宿所,不爲磨鍊,欲爲臨時啓稟矣。明日天安站,以晝停爲定乎?宿所爲定乎?敢稟。傳曰,以晝停爲定,可也。
又啓曰,訓局將官來言,閉門吹後,仍爲起火懸燈之意,敢啓。傳曰,知道。
又啓曰,明日則以何軍兵爲頭局乎?傳曰,以湖西軍爲頭局。已上燼餘慈殿·大殿,藥房·政院·玉堂夕問安。答曰,知道。出朝報
上奉慈殿,行幸溫泉。
貞熹王后忌辰齋戒。
藥房提調朴長遠,左副承旨宋時喆問安。大王大妃殿答曰,知道。中宮殿答曰,知道。
夜一更,流星出攝提星下,入天紀星上,狀如甁,尾長七尺許,色白,光照地。內日記三十日
自卯時至午時,日暈。酉時,日暈。內〈日〉記三十日
金宇亨,以兵曹郞廳言啓曰,闕內各處入直軍士夜巡檢。傳曰,知道。燼餘
三月二十九日,領中樞府事李景奭,左議政洪命夏,領敦寧府事金佑明等,同日辰時成貼狀啓,宮城內外宿衛無事爲白乎旀,去夜闕內別巡衛將,則西所入直衛將南淑外,巡將則行副護軍盧濈,行副司果洪宇紀,監軍則兵曹佐郞趙遠期,宣傳官李東榮等,以差定,使之受牌分巡爲白乎旀,軍營及各處把守·巡邏·夜禁等事,一樣嚴飭之意,竝以馳啓爲白臥乎事是良厼,詮次善啓向敎是事。啓下備邊司。
工曹判書兼訓鍊都監大將李浣,同日辰時成貼狀啓,宮墻內外各營侍衛及城門諸處把守·巡邏,竝只無事爲白良厼,詮次善啓向敎是事。啓下備邊司。
左副承旨宋時喆,同副承旨金宇亨,同日辰時成貼狀啓,闕內無缺在果,以下缺兵曹今月二十八日缺無事單子一度,及烽燧候望單子一度,觀象監,三月二十八日,日變單子一度,義禁府,金行缺單子一度,原襄監司李俊耉境上待候事狀啓一度,平安監司李正英境上待候事狀啓一度,東萊府使安鎭漂倭回謝禮曹東萊釜山了書契別幅等上送事狀啓一度,及書契二度,別幅三度,內禁衛將鄭後諶,實差內禁衛,今丙午夏等付祿薦狀一度,合十五度,監封上送爲白乎旀,黃海監司李尙逸,白領定配罪人李弘植物故狀啓一度段,姑爲留院緣由,竝以馳啓爲白臥乎事是良厼,詮次善啓向敎是事。啓下本院。
上在稷山行宮。
貞熹王后忌辰。
金萬基啓曰,訓局將官來言,開門吹之意,敢啓。傳曰,知道。
大殿·慈殿,政院·玉堂·藥房·二品以上問安。答曰,知道。
卯時,動駕。辰時,次天安晝停所。政院·玉堂·藥房問安。答曰,知道。
慈駕隨到,上祗迎于大門之內。
政院·玉堂·藥房,問安于慈殿。答曰,知道。
大駕,未時,到溫陽溫泉。政院·玉堂·藥房·二品以上問安。答曰,知道。
慈駕隨到,上祗迎于大門之內。政院·玉堂·藥房·二品以上,問安于慈殿。答曰,知道。
兵曹判書洪重普啓曰,挾輦砲手,以宮墻外護衛事,曾已定奪,而來缺四面,各司廨宇連接,無布帳可容之地,惟缺隙地而漏局設於其處,若移設漏局則可容一缺軍,西北邊,亦有可容五十餘人,而此外無可容缺之處,何以爲之?且湖西軍兵,若欲放送,則當直自設陣處,使之罷歸,而御營軍兵,命屯營於四壁,依此爲之,敢此仰稟。答曰,湖西軍則卽爲罷遣,御營軍缺護衛於宮墻之外,挾輦砲手則只令缺名,入衛宮城之內,可也。
大殿·慈殿,政院·玉堂·藥房問安。答曰,知道。
傳于金萬基曰,上年則闕內各司入直下人,別單書啓矣。今年則何不書入耶?分付兵曹,依上年例,使之竝爲書入,可也。
又以御營將官,以大將意啓曰,湖西軍兵,旣已罷歸,而兵使仍爲留住,營將則依上年例罷送乎?敢稟。傳曰,依上年例爲之。
又啓曰,訓局將官來言,閉門後仍爲起火懸燈之意,敢啓。傳曰,知道。以上燼餘
備邊司郞廳,以領·右相意啓曰,溫泉近邑民人等,自擧動之前,設場市於此處,兌換有無,主客相資,於公於私,甚爲便益,而但若有藉勢橫奪之弊,則遠外迷氓,必將駭散,怨咨因此而起矣。令御營大將柳赫然,專管禁戢之事,上自掖庭,下至諸各司下人·宮家·士夫率奴等,如有橫奪一物而現發者,則卽於軍前,從重決罪。且京畿之民,或有下來,設肆隴斷者云,此輩雖不可驅逐,亦令摘發,其中尤甚專利自恣者,治罪宜當,以此分付,何如?答曰,各別嚴明分付,可也。出朝報
上奉慈殿,行幸溫泉。
貞熹王后忌辰。
藥房提調朴長遠,左副承旨宋時喆問安。大王大妃殿答曰,無事。中宮殿答曰,知道。
政院·玉堂問安。大王大妃殿答曰,無事。中宮殿答曰,知道。
自午時至申時,日暈。夜二三更,乾方·艮方·東方,有氣如火光。四更,缺。以上燼餘日記日記廳郞廳李萬育校。日記郞廳金鳳瑞〈書〉。
上奉慈殿,在溫泉行宮。
藥房提調朴長遠,左副承旨宋時喆問安。大王大妃殿答曰,知道。中宮殿答曰,知道。
政院·玉堂·二品以上問安。大王大妃殿答曰,知道。中宮殿答曰,知道。
自昧爽至卯時,有霧氣。
領中樞府事李景奭,左議政洪命夏,領敦寧府事金佑明等,同日成貼狀啓。措語缺
工曹判書兼訓鍊都監大將李浣,同日成貼狀啓。措語缺
右副承旨宋時喆,同副承旨金宇亨,同日成貼狀啓。措語缺以上燼餘
上在溫陽行宮。
金萬基啓曰,訓鍊將官,來言開門吹之意,敢啓。傳曰,知道。
大殿·慈殿,政院·玉堂·藥房·二品以上問安。答曰,知道。以上燼餘
府前啓,措語同上請諸臣及內侍加資,竝命還收。請長水·任實等邑宮家未折受前,民人開墾之地,無論文券有無,竝令還給。臣等近以柳世哲科罪事,論列有日矣。此輩之罪惡,不待臣等之言,天日之明,旣已照燭無餘,而尙靳一兪者,特以一時論罪,不如永塞其源,特示寬假之典,以不治治之,聖意之所在,臣等亦非不知,而第念服制一款,參酌古今之宜,遵用時王之制,卽是國朝之所已行,衆議之所同然,而陰邪樂禍之徒,供此爲名,作一機穽,百計陰伺,一節加於一節,必欲陷士類於不測之地而後已,未知此事塾主張之,而積年經營,改頭換面,溱合背經之說,附會譸張,至作冊子,肆然投進,欲售其凶計,其曰內無他腸,其曰非攻時烈者,尤可見其奸回俯仰之態,此輩本以鄕曲蠢愚,有何知識?不過承望掇拾,轉相誘脅,自不覺其陷於包藏陰賊,誣罔指斥之罪,此固可哀,有不足深誅,而其罪狀之彰明,如上所陳,此而不治,全然容貸,則爲惡者,無所忌憚,而朝廷處置,亦未免爲失刑之歸。如欲永杜姦萌,不可不先正此輩之罪,請疏頭柳世哲,亟有司考律定罪。訓鍊僉正朴振翰,曾任湖邑,逞私於詞訟之間,以爲利己之資,情迹敗露,臺論重發,而査覈不明,倖免其罪,人言騰藉,至今未已,如此貪饕濫猾之人,不律科罪。答曰,不允。
慈殿沐浴後,藥房·政院·玉堂·二品以上·兩司長官問安。答曰,知道。
大殿沐浴後,藥房·政院·玉堂·二品以上·兩司長官問安。答曰,知道。
慈殿·大殿,藥房·政院·玉堂夕問安。答曰,知道。以上朝報
午前,王大妃殿沐浴爲之,而流頭三百瓢。
午後,自上流頭八百瓢,沐浴則七百數爲之。以上內日記
上奉慈殿,在溫泉行宮。
藥房提調朴長遠,左副承旨宋時喆問安。大王大妃殿答曰,知道。中宮殿答曰,知道。
自辰時至未時,日暈。燼餘
上在溫陽行宮。
政院啓曰,訓鍊長官,來言開門吹之意,敢啓。傳曰,知道。燼餘
慈殿·大殿,藥房·政院·玉堂·二品以上·兩司長官問安。答曰,知道。
政院啓曰,訓鍊僉正朴振翰遞差事命下,而臺諫方以罷職論啓,遞差傳旨不得捧入之意,敢啓。傳曰,知道。
留都大臣書目,宮城內外宿衛無事事。
府前啓,諸臣賞加之命,再經收回,所餘無多,而國言未已,公議愈激者,其故何哉?誠以諸臣乏可紀之勞,賞典無可據之例,內侍之奔走使令,尤不足與論也。名器至重,不可輕施,爵賞一濫,流弊難言,此臣等之所以力爭而不知止者也。請諸臣及內侍加資,竝命還收。長水·任實兩邑民人開墾之地,當初量案,雖以無主懸錄,量後三十餘年之間,相繼開墾,作爲己物,或傳之子孫,或轉相買賣,而一朝見奪於宮家,民生之失業,呼冤爲如何哉?今殿下乃以一從文券有無而決給爲敎,凡陳荒之地,起耕者爲主,而逐年收稅,載錄於田案,亦文券也。宮家折受,旣在開墍之後,則何可不計其先後,只以文券有無,有所與奪,重取小民之怨咨乎?請長水·任實等邑,宮家未折受前,民人開墾之地,無論文券有無,竝令還給。臣等近以柳世哲科罪事,論列有日矣。此輩之罪惡,不待臣等之言,天日之明,旣已照燭無餘,而尙靳一兪者,特以一時論罪,不如永塞其源,特示寬暇之典,以不治治之,聖意所在,臣等亦非不知,而第念服制一款,參酌古今之宜,遵用時王之制,卽是國朝之所已行,衆議之所同然,而陰邪樂禍之徒,借此爲名,作一機穽,百計陰伺,一節加於一節,必欲陷士類於不測之地而後已,未知此事,塾主張之,而積年經營,改頭換面,湊合背經之說,附會譸張,至作冊子,肆然投進,欲售其凶計,其曰內無他腸,其曰非攻時烈者,尤可見其奸回俯仰之態。此輩本以鄕曲蠢愚,有何知識,不過承望掇拾,轉相誘䝱,自不覺其陷於包藏陰賊,誣罔指斥之罪,此固可哀,有不足深誅,而其罪狀之彰明,如上所陳,此而不治,全然容貸,則爲惡者,無所忌憚,而朝廷處置,亦未免爲失刑之歸,如欲永杜姦萌,不可不先正此輩之罪。疏頭柳世哲,亟令有司,考律定罪。前啓,朴振翰罷職事,停啓。
院前啓,措語見上請加思量,諸臣及內侍加資,一傡還收。請勿留難,嶺南生員柳世哲,令有司考律科罪。
慈殿沐浴後,藥房·政院·玉堂·二品以上·兩司長官問安。答曰,知道。
大殿沐浴後,藥房·政院·玉堂·二品以上·兩司長官問安。答曰,知道。
答府·院曰,不允。
政院啓曰,留都各衙門官員,雖値國忌,不得開坐,事異常時,所當逐日齊會本司,而三月朔坐不坐單子中,二十九日·三十日兩日,漢城府·刑曹,則以國忌懸頉,義禁府則以國忌懸頉於兩日,且於二十八日之下,書以行宮,未至溫泉前不坐,此未知何取據,而至如吏曹,則泛以不坐二字,懸錄於兩日,俱未免怠忽之失,請漢城府·刑曹·吏曹·義禁府當該堂上,從重推考。傳曰,允。
慈殿·大殿,藥房·政院·玉堂問安。答曰,知道。以上朝報
午時,慈殿沐浴爲之,而流頭四百瓢,自上流頭一千二百瓢爲之。以上內日記
傳曰,史官二員待命。宮城內外夜摘奸以上記草
政院啓曰,留都大臣狀啓,則辰時成貼,酉時來到。留院承旨狀啓,則卯時成貼,酉末來到。政院狀啓之成貼在先,來到在後,撥路稽傳之狀,極爲駭愕。當該撥將,令京畿·忠淸兩道監司査出治罪,何如?傳曰,允。以上備局謄錄
政院啓曰,上年則如此雨下之時,覔給空石于軍兵處,俾無沾濕之患矣。今者軍兵等衣服旗幟,得免沾濕耶?問于兵曹事,傳敎矣。問于兵曹,則以爲昨日臣重普,出巡宮墻,仍往見各陣,則禁軍及左右馬兵結陣處,最爲凉薄,故分付本道,以空石一千立,先爲分給於三陣,而御營軍挾輦砲手等處,則空石不足,今朝始爲分給,而軍兵等,各有布帳·雨備·旗幟·衣服,則時無沾濕之患矣,敢啓。傳曰,知道。
傳曰,嚴禁南草事,旣已下敎於引見時,而卽今風勢如此,不但禁飮南草者,藏置其具者,竝爲搜出痛禁。
兵曹判書洪重普,引藥房問安口傳啓曰,頃日入侍時,令御營軍,結陣宮墻外越邊高陵,夜則懸燈事下敎。故今方依聖敎使之懸燈,而御營大將之意,以爲抄馬兵各一哨作隊,列陣于宮墻外西邊崗陵,則雖不懸燈,別無虛疎之慮,而除出步軍,又令懸燈,則各哨軍額,其數未滿,以致行伍疎缺云,何以爲之?敢稟。傳曰,然則勿爲懸燈,可也。以上兵曹謄錄
上奉慈殿,在溫泉行宮。
藥房提調朴長遠,左副承旨宋時喆問安。大王大妃殿答曰,知道。中宮殿答曰,知道。
政院·玉堂問安。大王大妃殿答曰,知道。中宮殿答曰,知道。
夜二更,流星,出文昌星下,入八穀星上,狀如鉢,尾長一二尺許,色白。內日記初四日以上燼餘
上在溫陽行宮。
金萬基啓曰,訓局將官,來言開門吹之意,敢啓,傳曰,知道。以上燼餘慈殿·大殿,藥房·政院·玉堂·二品以上·兩司長官問安。答曰,知道。
留都大臣書目,宮城內外,宿衛無事事。
禮曹啓曰,初次祈雨祭,來初六日設行事啓下,昨已分付於京各司矣。卽今雨勢如此,不可仍爲設行。今姑停止,何如?傳曰,允。
院前啓,措語見上請加思量,諸臣及內侍加資,一傡還收。請勿留難,嶺南生員柳世哲,令有司考律科罪。
府前啓,措語見上請諸臣及內侍加資,竝命還收。請長水·任實等邑宮家未折受前,民人開墾之地,無論文券有無,竝令還給。前啓嶺南疏頭柳世哲,令有司考律定罪事,停啓。
大殿沐浴後,藥房·政院·玉堂·二品以上·兩司長官問安。答曰,知道。
答府·院曰,不允。
慈殿·大殿,藥房·政院·玉堂夕問安。答曰,知道。
以司憲府孫大逸等照律公事,傳曰,此罪照律,何以用制書有違律耶?以違令照斷爲當。此公事還出給。
大司憲趙復陽,持平魚震翼啓曰,臣等卽伏見本府孫大逸等照律公事還出給之命,不勝瞿然之至。臣等照律時,取見傳旨及其緘辭,則乘船砲,上船後爲之事命下之後,經先放砲之罪,與奉制書有所施行而違者相似,而紛踏之中,內外隔絶,不聞改分付之事,依當初事目,卽爲放砲云者,似涉公罪,考見前例,則如此之類,以此律照斷,故臣等依此照入矣。今承下敎,臣等不察之失著矣。請命遞斥臣等之職。答曰,勿辭,退待物論。以上朝報
慈殿,日寒故沐浴姑停。
午時,自上流頭八百瓢爲之。以上內日記
備邊司啓曰,以京畿監司撥路公事,及私書不由備局者,一切禁斷事狀啓,傳曰,初一日引見時,撥路申飭事,定奪矣。今見此狀啓,則少無申飭之事,何以如是耶?問于備局事,傳敎矣。臣等爲慮撥馬疲勞,公事遞滯之患,自到行宮以後,別作公事,入盛布帒,且造木牌,書塡天地玄黃字,堂上竝爲着押。各司公事及往來書封,竝入於布帒中,自本司出付撥將,而朝問安後,一番通報於留都大臣。夕問安後,亦如之。留都守宮無事狀啓,每日一番打撥,而亦爲收合諸衙門公事書封,還盛於上去布帒,懸牌以送,而別無規外付撥下送之弊矣。伏承下敎,只取見京畿監司李慶億狀啓,則自京下來諸各司私書封物等,亦有紛紜付撥之擧云,雖曰不由備局,亦是順付一日內一番下來之使,而此則自畿站,以爲有妨於馳馬,竝皆還送京中。故臣等不知有如此之事,而至於藥房·政院,亦不由備局,有直自傳送者云。此則似指初一日內局下送藥材,政院狀啓一度,而藥材則係是御用,狀啓則政院初不致察,直自付撥,而自京畿,以爲違格而還送,則京備邊司,致責於京畿,故不得已付撥下送者。今後則政院狀啓,依上年例,出送備局,同封於留都大臣大將狀啓以送,而李慶億狀啓中,所謂諸各司私書雜物各衙門公事,不入於備局布帒之內,別封以付之類,令京備邊司,一一査出治罪,何如?傳曰,允。以上備局謄錄
上奉慈殿,在溫泉行宮。
藥房提調朴長遠,左副承旨宋時喆問安。大王大妃殿答曰,知道。中宮殿答曰,知道。
金宇亨,以都摠府郞廳來言啓曰,闕內各處入直軍士夜巡檢。傳曰,知道。
夜五更,有霧氣。以上燼餘
上在溫陽行宮。
金萬基啓曰,訓局將官,來言開門吹之意,敢啓。傳曰,知道。以上燼餘
以下朝報,慈殿·大殿,藥房·政院·玉堂·二品以上·大司諫問安。答曰,知道。
答護軍尹文擧疏曰,省疏具悉卿懇。卿其安意勿俟罪。大槪缺
留都大臣書目,宮城內外,宿衛無事事。
黃海監司書目,載寧郡守韓希卨罷黜事。
院前啓,措語見上請加思量,諸臣及內侍加資,一傡還收。請勿留難,嶺南生員柳世哲考律科罪。新啓,大司憲趙復陽,持平魚震翼,竝引嫌而退。制書有違與違令,其文小異,而其意相近。雖承改入之敎,別無可遞之失。請大司憲趙復陽,持平魚震翼,竝命出仕。答曰,不允。出仕事,依啓。
大司憲趙復陽,持平魚震翼就職。
府前啓,措語見上請諸臣及內侍加資,竝命還收。請長水·任實等邑,宮家未折受前,民人開墾之地,無論文券有無,竝令還給。
大殿,藥房都提調以下入診,而領議政,亦爲引見。
慈殿沐浴後,藥房·政院·玉堂·二品以上·兩司長官問安。答曰,知道。
大殿沐浴後,藥房·政院·玉堂·二品以上·兩司長官問安。答曰,知道。
答府曰,不允。
今日入診引見時,上曰,今此設科時,隨駕蔭官及闕外時留差使員,竝爲許赴。領議政鄭太和所啓,文武擧子之曾前未入籍之輩,上年竝令追成冊,此則所當許赴。至於不入於上年追成冊,而今丙午式年應爲戶籍,故諉以已呈單子,皆欲赴擧云。未及成籍之前,似難許赴矣。上曰,如此之類,決不可許赴。以此意,卽爲知委,可也。
兵曹,行在所庭試別試武科,□□箭五矢百二十步,一巡三分,落點。
慈殿·大殿,藥房·政院·玉堂夕問安。答曰,知道。朝報
金萬基啓曰,訓局將官來言,閉門吹後,仍爲起火懸燈之意,敢啓。傳曰,知道。燼餘
午前,慈殿流頭五百瓢。
自上流頭一千一百瓢。以上內日記
備邊司郞廳,以領·右相意啓曰,各司假家,皆有守直之軍,諸官來接之後,亦爲仍留以待云,竝卽還罷,以除一分妨農之弊宜當,以此意,分付各該司及本道監司處,何如?傳曰,允。以上備局謄錄
藥房入侍時,都提調許積曰,柴木之規,上年則本道終始進排矣。今與監司相議,則當以某條繼之云,而如此農時,民弊可慮。故以司僕寺卜馬,輪回載籍矣。御營大將以爲軍中樵蘇,自是軍法,當使渠輩,各司樵採以來。故其器具,自京已爲備來,而都監軍,則器具不爲措備云矣。無批答以上兵曹謄錄
上奉慈殿,在溫泉行宮。
藥房提調朴長遠,左副承旨宋時喆問安。大王大妃殿答曰,知道。中宮殿答曰,知道。
政院·玉堂·二品以上問安。大王大妃殿答曰,知道。中宮殿答曰,知道。
自昧爽至辰時,有霧氣。夜一更,月暈。缺流星,出河鼓星下,艮方天際,狀如拳,尾長三四尺許,色白。燼餘
上在溫陽行宮。
文定王后忌辰齋戒。
金萬基啓曰,訓局將官來言,開門吹之意,敢啓。傳曰,知道。
又啓曰,臺諫有闕,政事,何以爲之?取稟。傳曰,過國忌後爲之。
又啓曰,祿都目政事,來初八日爲之之意,敢啓。傳曰,知道。
大殿·慈殿,政院·玉堂·藥房·二品以上問安。答曰,知道。
藥房都提調許積口傳啓曰,明日是國忌,而慈殿供上,不可用素膳,以供上捧入之意,敢啓。答曰,依爲之。間缺
金萬基啓曰,訓局將官,來言閉門吹後,仍爲起火懸燈之意,敢啓。傳曰,知道。以上燼餘
忠淸監司書目,林川呈,以掌令尹元擧病重上去不得事。啓遞差。
留都大臣書目,大王大妃殿·中宮殿,問安安寧,宮城內外宿衛無事事。
大殿沐浴後,藥房·政院·玉堂·二品以上·兩司長官問安。答曰,知道。
慈殿·大殿,藥房·政院·玉堂夕問安。答曰,知道。以上朝報
慈殿,日寒故沐浴停。
自上流頭一千二百瓢。以上內日記
政院啓曰,今此擧動時,爲慮撥路之弊,各司公事,竝令同封於備局狀啓,以爲一時付撥之地。故撥路往來,比上年借歇,別無難支之患,而伏見留院承旨前後狀啓,初一日·初二日兩日狀啓,旣已付撥之後,撥將之輩,稱以無備邊司三字,至於還送云。留院承旨狀啓,雖或未及同封於備局狀啓,偶一各封,此非外方汗漫狀啓之比。闕中無事與否,有所上達,而事體自別,則撥路唯當急速傳送,而監司有由申稟定奪,未爲不可。今者不然,撥將輩,諉以監司,約束中間,任自還送,有若不緊公事者然,誠極無據。且聞監司分付內,備局留都大將及本道忠淸監司公事,只許傳送云。本道·忠淸道循例傳通公事及不緊狀啓續續付撥者,果重於留院承旨狀啓,而亦不害於撥路之往來乎?此則尤未曉其意,而設令撥將之還送政院狀啓爲得當,初一日卯時成貼狀啓,到果川乫山站,初二日申時,始爲還送。中間掩置,至於兩日,撥將所爲,殊甚痛駭。其掩置之罪,終不可置之。令備邊司分付該道,各別治罪警責,何如?傳曰,允。以上備局謄錄
上奉慈殿,在溫泉行宮。
文定王后忌辰齋戒。
藥房提調朴長遠,左副承旨宋時喆問安。大王大妃殿答曰,知道。中宮殿答曰,無事。
辰時,日暈。白雲一道如氣,起自乾方,直指東方,長竟天,廣尺許,移時乃滅。巳時,日暈右珥。自午時至申時,日暈。
金宇亨,以兵曹郞廳言啓曰,闕內各處入直軍士夜巡檢。傳曰,知道。
上在溫陽行宮。
文定王后忌辰。
金萬基啓曰,訓局將官來言開門吹之意,敢啓。傳曰,知道。
大殿·慈殿,政院·玉堂·藥房·二品以上·兩司長官問安。答曰,知道。
金萬基,以都摠府言啓曰,今日別中日試射之際,雨勢如此,不得已姑停,待晴畢試之意,敢啓。傳曰,知道。
又啓曰,訓局長官來言,閉門吹後,仍爲起火懸燈之意,敢啓。傳曰,知道。以上燼餘
留都大臣書目,宮城內外,宿衛無事事。
慈殿·大殿,藥房·政院·玉堂夕問安。答曰,知道。以上朝報
自上流頭,則雨下風寒,故停。
上奉慈殿,在溫泉行宮。
文定王后忌辰。
藥房提調朴長遠,左副承旨宋時喆問安。大王大妃殿答曰,知道。中宮殿答曰,無事。
政院·玉堂問安。大王大妃殿答曰,知道。中宮殿答曰,知道。
申時,日暈。燼餘
上在溫陽行宮。
金萬基啓曰,訓局將官來言開門吹之意,敢啓。傳曰,知道。
大殿·慈殿,政院·玉堂·藥房·二品以上·兩司長官問安。答曰,知道。
金萬基,以備邊司言啓曰,忠淸監司任義伯,以兵使閔震益,限武科場所設行間來待事,狀啓矣。上年武科諸事,兵使果爲句管整齊,仍爲禁戢其雜亂。今亦依前施行,而自備糧饍,切勿貽弊於列邑,一如道臣之所爲事,另加嚴飭,何如?傳曰,允。
有政。吏批,判書金壽恒進,參判李慶徽,參議尹鏶留都,左承旨金禹錫進。李東老爲掌令,姜琠爲載寧郡守,南龍翼爲左尹,李雲林爲黃州判官,宋浚吉爲左參贊,兪命胤爲副修撰,李殷相爲司譯提調,尹順之爲社稷提調,沈之淹爲文化縣監,李敏迪爲司成。
兵批,行判書洪重普進,參判兪㯙,參議吳挺垣留都,參知張善瀓,左副承旨金萬基進。李復吉爲五衛將,李公望爲訓鍊僉正,尹聖擧爲洪陽營將,成胤章爲忠淸虞候,趙壽益·姜瑜爲大護軍,李袗·李尙眞·尹元擧爲副護軍,李敏迪爲副司直。
閔熙啓曰,以兵曹今番式年武科新出身赴防啓目,傳曰,扈從一人,何時扈從,而且他道,則皆以定領將發送懸錄,慶尙道下,獨以定領發送懸錄,何者爲是耶?命下矣。問于兵曹,則廣州金起獻,丙子年南漢山城扈從,而慶尙道下領將之將字,正書之時落書云,兵曹書吏,卽爲治罪,而臣等捧入之際,亦未及致察,不勝惶恐,敢啓。傳曰,知道。
金萬基,以義禁府言啓曰,本府都事,只四員隨駕,而皆赴試,文武所禁亂官,則依上年例,令本道別定差使員,使之禁亂,而當直則令吏曹,假郞廳一員差出,何如?傳曰,允。
閔熙,以弘文館言啓曰,新除授副修撰兪命胤,時在忠淸道林川地,經筵入番事緊,請斯速乘馹上來事下諭。傳曰,知道。
大司諫鄭萬和,正言李東稷啓曰,前啓措語見上請加思量,諸臣及內侍加資,一傡還收。答曰,不允。
大司憲趙復陽,持平魚震翼啓曰,前啓措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。嶺南之疏,起於服制議定八年之後,欲以熒惑天聽,構陷士類,誣罔指斥,無所不至,人心至此,其亦不幸甚矣。其有陰爲主張,釀成玆事者,豈非可惡之大者乎?安東府使李星徵,與鄕曲不令之類,經營謀議,假托議禮之說,敎誘本邑儒生,通文道內,致此鬼蜮之擧,情迹彰著,萬口喧騰。身爲守令,陰嗾儒生,鼓煽邪論,詿誤一道之罪,不可不懲,請安東府使李星徵削去仕版。答曰,不允。末端事,依啓。
金萬基啓曰,訓局將官來言,閉門後仍爲起火懸燈之意,敢啓。傳曰,知道。以上燼餘
謝恩,繕工副奉事權愓。
留都大臣書目,宮城內外,宿衛無事事。
忠淸監司書目,懷德呈,以行護軍宋浚吉·李惟泰上疏上送事。
議政府新除授左參贊宋浚吉,時在忠淸道懷德地,乘馹上來事下諭,何如?依所啓施行。
大殿沐浴後,藥房·政院·玉堂·二品以上·兩司長官問安。答曰,知道。
慈殿·大殿,藥房·政院·玉堂夕問安。答曰,知道。以上朝報
自上流頭千瓢。以上內日記
上奉慈殿,在溫泉行宮。
藥房提調朴長遠,左副承旨宋時喆問安。大王大妃殿答曰,知道。中宮殿答曰,無事。
夜二更,月暈。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
大殿·慈殿,政院·玉堂·藥房·二品以上問安。答曰,知道。
金萬基,以兵曹言啓曰,今庭試武科參試官,可擬之人不足,不得已依近例,各二員備望,而武臣則堂上竝擬之意,敢啓。傳曰,知道。
閔熙啓曰,上年庭試時,以設場處,去此頗遠,□□日出題若如在京時,累次往復,則事□□□榻前定奪,前一日大提學牌招,各樣文名□□□入矣。今亦依上年例爲之乎?敢稟。傳曰,依上年例,爲之。
又啓曰,庭試試官元數,乃是十七員,而上年此處設場時,只以陪從之官,無以備數,定奪於榻前,試官可擬之人,無論臺諫,沒數書入,以備睿鑑,而落點之數,十三員矣。今亦依上年例,試官可擬之人,沒數書入之意,敢啓。傳曰,知道。以上燼餘
謝恩,忠淸虞候成胤章,訓鍊僉正李公望,掌令李東老。
留都大臣書目,宮城內外,宿衛無事,雨澤形止事。
領議政鄭太和箚子。大槪,病重,未參問安之列,惶恐待罪事。入啓。
明日武科庭試時,參試官三,金佐明·李元老·李仁夏,參考官三,呂儆·鄭后亮·申汝哲。文科庭試時,讀券官,許積·金壽恒·吳挺一·趙復陽·李殷相·鄭萬和·李明溥·李東老·洪萬彦·李端夏·朴世堂·金澄·閔重魯。
掌令李東老啓曰,臣於前月,見差溫泉祭官,先詣享所,行祭之後,祗迎車駕於路左,卽宜歸待於闕下,而臣父任所新昌縣,在此至近,且與病母,離違累月。過路省見,留滯數日,而不意玆者,新命遽下,驚惶震越,無地自容。惟當感激恩私,奔走就列,而掌令臣孟胄瑞,卽臣之婚姻家也。在法當遞,不可仍冒,請命遞斥臣職。答曰,勿辭,退待物論。
政院啓曰,明日武科庭試所,兩司進參之意,城上所牌招,言送,何如?傳曰,允。
院前啓,措語見上請加思量,諸臣及內侍加資,一傡還收。
府前啓,諸臣賞加之論,兩司爭執,亦已久矣。經年之後,車駕再臨溫泉,而不知止者,可見公議之愈久而愈激也。公議如此,雖欲已,得乎?殿下豈可以數臣微勞,拒一時之公議,一至於此哉?賞典有常,名器至重,上不可以虛授,下不可以虛受。今此慶賞之行於藥房,固有前事,至於有司之臣,督御之徒,實無可據之例。無可據之例,而混加以重賞,啓日後僭賞之路,則公議之日激,不亦宜乎?臣等之力爭而竭論者,此也。請諸臣及內侍加資,竝命還收。長水·任實民人,開墾陳荒之地,作爲己物者數十年,一朝見奪於宮家,其失業呼冤,當如何哉?無主之地,起耕者爲主,乃是國中通行之例。民間之以此爭訟,皆以開墾先後決折,而獨於宮家,不計先後,只以無文券而奪之,則公家之法,判而爲二,民心之不服,固其所也。豈可使宮家,與小民爭此些少之利,而歸怨於國家哉?請長水·任實宮家未折受前,民人開墾之地,無論文券有無,竝令還給。引嫌而退,相避之法,自有應遞。旣非在下,別無所嫌,請掌令李東老出仕。答曰,不允。出仕事,依啓。
答院曰,不允。
掌令李東老就職。
政院啓曰,明日武科庭試時,命官何大臣進去乎?敢稟。傳曰,兵判進去。
大殿沐浴後,藥房·政院·玉堂·二品以上·兩司長官問安。答曰,知道。
慈殿·大殿,藥房·政院夕問安。答曰,知道。
答領議政鄭太和箚曰,省箚具悉卿懇。卿其安心勿辭,亦勿待罪。以上朝報
自上流頭一千二百瓢。以上內日記
上奉慈殿,在溫泉行宮。
政院·玉堂問安。大王大妃殿答曰,知道。中宮殿答曰,無事。
藥房提調朴長遠,左副承旨宋時喆問安。大王大妃殿答曰,知道。中宮殿答曰,無事。
巳時午時,日暈。申時,日暉。夜一更二更,月暈。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
又啓曰,小臣武科殿試進去,下直。傳曰,知道。
大殿·慈殿,政院·玉堂·藥房·二品以上問安。答曰,知道。
傳于金禹錫曰,以行副護軍宋浚吉上疏批答之意,撰出有旨,右贊成處,竝爲遣史官傳諭。
金禹錫啓曰,右贊成宋時烈,行副護軍宋浚吉處,遣史官下諭事,傳敎矣。缺日差下假注書尹趾完,使之傳諭,何如?傳曰,允。
右承旨閔熙,自文科所來啓曰,今此設科處所,與京中公廨有異,開場於野中,猝遇無前大雨,累千儒生,無所依庇,露立沾濕,非但不敢生意於製述,終日寒噤不能忍耐之狀,所見誠爲閔惻。齊聲呼訴,願得出去求生者甚多。事勢至此,不可無別樣變通之道。或以爲其中,設有持雨具而能製呈者,莫重特設之科,不可以若干張,苟充出榜,或以爲不拘先呈後許出之規,願出之士,則許令出去,俾免多士致傷之弊爲當。事異常規,臣等不知所處,何以爲之?讀券官之意如此,惶恐敢稟。傳曰,終日寒噤,不能忍耐,願出求生之類,則勿拘常規,許令出送,可也。間缺
金萬基啓曰,訓局將官來言,閉門吹後,仍爲起火懸燈之意,敢啓。傳曰,知道。
二更,文科科次詣闕,試券三張入啓。傳曰,上年本郡人,初不得參榜,而以其慰悅之道,異於他邑。故援於落幅中,特爲賜第矣。此事不必每每援例,而若以缺言之,則今年與上年無異,落幅中,本郡人製述者幾人,而若依上年爲之則,如何?讀券官右議政許積啓曰,上年特命賜第之擧,元不洽缺上意專在於慰悅本郡,故臣等不爲爭執矣。且以科次等第言之,上年則本郡人所製之文,以次上,升爲三下,而今番則本郡人所製,只是次下二張,更一張而已,越次升之,尤爲不當。決不可復用上年之例矣。傳曰,依啓。以上燼餘
下直,忠淸水虞候成胤章。
留都大臣書目,宮城內外,宿衛無事事。
慶尙監司書目,高靈縣監趙逢源,病重罷黜事。
答行副護軍宋浚吉疏曰,省疏具悉卿懇。噫,人心世道,一至於此,誠非國家之福,可勝云喩。予不多誥,卿宜量哉。自到溫泉之後,思卿一念,誠不少弛,史官回啓,曁卿疏章,深加引咎,辭意漠然,卿何不諒予意至此?予之今日之望,誠在於面諭予懷之萬一也。復遣史官,諭以至意。卿須體日望之意,卽改遐心,速圖幡然,毋負予望。
大殿沐浴後,藥房·政院·二品以上問安。答曰,知道。
慈殿·大殿,藥房·政院夕問安。答曰,知道。以上朝報
自上流頭千瓢。以上內日記
政院啓曰,以禁府李文規覈處公事回啓粘目,傳曰,凡有覈處之命,而若無憑據査出者,則以無可査覈之意,回啓可也。若其罪犯之輕者,則以今雖査覈,不外於此等罪目,以此參酌照律之無,回啓亦可也,而今此公事,乃是啓請刑推,則將以輸情爲限,而覈處之命,無端防啓,未可知也。所謂前査云者,乃是監司啓本中,所以爲文規罪案者也。該府所當奉行覈處之命,乃以今雖更査,必與前査無異爲辭,而更請刑推,該府所爲無據,政院亦何以捧入耶事,傳敎矣。禁府回啓之更請刑推者,以其監司請罪啓本,出於再三詳査,親加究問之後,今雖更査將文本道爲之,與前査一般,理勢必然故也,而臣亦未能覺察其差誤矣。今承下敎,不勝惶恐,此公事還出給,使之改入,何如?傳曰,允。以上義禁府謄錄
上奉慈殿,在溫泉行宮。
藥房提調朴長遠,左副承旨宋時喆問安。大王大妃殿答曰,知道。中宮殿答曰,知道。
政院·玉堂·二品以上問安。大王大妃殿答曰,知道。中宮殿答曰,知道。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
又啓曰,小臣武科試所進去,下直。傳曰,知道。
大殿·慈殿,政院·玉堂·藥房·二品以上問安。答曰,知道。
傳于金禹錫曰,昨日軍兵處,分給空石事,已爲啓達矣。今日雨勢不止,果能已盡分給,俾無霑濕之患耶?句管放糧後,空石何以處置耶?
金禹錫,以義禁府言啓曰,因刑曹粘目,前判官李震夏,移本府處置事,允下矣。李震夏方在京中云,卽爲拿囚,何如?傳曰,允。
又以義禁府言啓曰,以黃海監司狀啓,因刑曹粘目,前載寧郡守韓希卨,移本府處置事,允下矣。依例發遣羅將拿來,何如?傳曰,允。
又以義禁府言啓曰,古群山前別將李文規事,本道監司旣已別定査官,按覈實狀。又爲巡到格浦,親自究問,則其所査覈,似爲詳盡,而文規元情中,列錄軍器雜物修改之數,折價太濫,以爲必充監司所算,出二十六筒十八疋之數。其飾辭納招,情狀可惡,故以依前請語未瑩,致有下政院之嚴敎。臣等不勝惶恐之至。前啓目改入之意,敢啓。傳曰,知道。
假注書尹趾完啓曰,臣敬奉聖旨,傳諭于右贊成宋時烈,行副護軍宋浚吉,則時烈以爲,小臣前月祗承食物領受之敎,臣命誠無所措,只以臣負罪甚重,國言愈甚,其時缺嶺外人相告之文,至以臣爲陰奪嫡統,是則莾之罪,亦不踰焉。臣求死不得,晨夜躑躅,祗俟刑宰之不暇,何敢自同諸臣,叨忝恩賜哉?是故不敢受,而亦不敢疏宰,陳此情勢,其情雖可哀,而其不恭之罪,則又益甚矣。本犯之外,添此一科,雖則擢髮,罪且有餘。人或勸臣以爲,當此大駕行幸之日,宜亟束缺道泣訴於駕前,以明無罪。臣竊以爲,人臣負此罪名,一日食息於覆載之間,且甚冥頑。況敢冒進於天仗之下,以下五行缺瞻望行宸,但垂涕淚而已云。浚吉以爲,罪戾甚重,席藁俟命,雖聞兩殿行幸溫泉,而旣未能迎謁於境上,又不得起居於行宮,但有瞻望頌祝之誠而已。不料聖慈,曲加鴻私,特施仁霈,拯之不測之淵,置之平地之上,又遣史官,別諭宣召,溫論十行,懇惻丁寧,此實前古以來所未聞之事。臣誠蹙激,不覺涕淚之沾衣。顧臣疾病情勢,萬分悶蹙,從當以疏宰,少暴危悃,姑不敢猥有煩浼云矣。
慈殿,沐頭部七百瓢。慈殿沐浴後,政院·玉堂·藥房·二品以上問安。答曰,知道。
大司憲趙復陽,掌令李東老,持平魚震翼啓曰,前啓措語見上請諸臣及內侍加資,竝命還收。請長水·任實宮家未折受處,前民人開墍之地,無論文券有無,竝令還給。答曰,不允。
大殿,沐頭部千瓢。大殿沐浴後,政院·玉堂·藥房·二品以上問安。答曰,知道。
金萬基啓曰,今日擧子試射二千三百餘人,入格十人矣,敢啓。傳曰,知道。
又啓曰,訓局將官來言,閉門後,仍爲起火懸灯之意,敢啓。傳曰,知道。以上燼餘
留都大臣書目,宮城內外宿衛無事事。
刑曹啓目,韓希卨·李震夏,移義禁府處置,何如?啓依允。
慈殿·大殿,藥房·政院·玉堂夕問安。答曰,知道。以上朝報
兵曹啓曰,傳曰,昨日軍兵處,分給空石事,已爲啓達矣。今日雨勢不止,果然已爲分給,俾無沾濕之患耶事,傳敎矣。今朝分送臣重普軍官於各陣,問其沾濕與否,則或以空石作爲假家,或覆蓋於布帳之上,僅免全爲沾濕之患,而地勢傾側處,則急注之時,未能周防自高流下之水云。故今日,分付,使之各開小渠,而戶曹放料空石及馬草所盛空石,仍給各陣。故當初分給空石外,連有所得,以爲覆蓋,而臣重普,方在試所,不能親自往見,只憑各陣將官之言,敢此啓達。傳曰,知道。以上兵曹謄錄
上奉慈殿,在溫泉。
藥房提調朴長遠,左副承旨宋時喆問安。大王大妃殿答曰,知道。中宮殿答曰,知道。
政院·玉堂問安。大王大妃殿答曰,知道。中宮殿答曰,知道。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
又啓曰,小臣武科所進去,下直。傳曰,知道。
大殿·慈殿,政院·玉堂·藥房·二品以上問安。答曰,知道。
閔熙,以刑曹言啓曰,本曹刑推罪人,文案浩多,撥便□啓,殊涉難便,依義禁府定奪。今此罪人金衡立·孟豪業亂同等加刑啓目,不爲粘連,前啓目敢啓。傳曰,知道。
以備邊司統制使狀啓,戰船改造事粘目,傳于閔熙曰,公事則啓下,而不拘年限四字,似爲未瑩矣。
閔熙,以備邊司言啓曰,以本司統制使狀啓戰船改造事粘目。傳曰,公事則啓下,而不拘年限四字,似爲未瑩矣事,命下矣。今承聖敎,更加詳察,則只稱不拘年限,果爲未瑩,略添措語,改付標以入之意,敢啓。傳曰,知道。
大司憲趙復陽,掌令李東老,持平魚震翼啓曰,前啓,措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。答曰,不允。
慈殿,沐頭部八百瓢。慈殿沐浴後,政院·玉堂·藥房·二品以上問安。答曰,知道。
大殿,沐頭部一千瓢。大殿沐浴後,政院·玉堂·藥房·二品以上問安。答曰,知道。
大殿·慈殿,政院·玉堂·藥房·二品以上問安。答曰,知道。
傳于金禹錫曰,近日則沐浴之後,日勢自至晩暮,今後藥房·政院·玉堂,勿爲夕問安,可也。
金萬基啓曰,今日擧子千餘人試射,入格六人矣,敢啓。傳曰,知道。
又啓曰,訓局將官來言,開門後,仍爲起火懸燈之意,敢啓。傳曰,知道。以上燼餘
謝恩,司成李敏迪,載寧郡守姜琠,文化縣監沈之淹,護軍尹聖擧。
右議政許積箚子。大槪,腫痛甚重,久未參問安之列,惶悚待罪事。入啓。答曰,省箚具悉卿懇。卿其安心調理,亦勿待罪。以上朝報
中部水標直手本內,初十日午時水標看審,則二尺流下云云。以上內日記
上奉慈殿,在溫泉。
藥房提調朴長遠,左副承旨宋時喆問安。大王大妃殿答曰,知道。中宮殿答曰,知道。
行副護軍李惟泰上疏。伏以臣,於前月中,伏聞聖上,奉侍慈殿,復有溫泉之幸,臣義當趨伏中路,祗迎車駕,而有不敢焉者,蓋嶺南儒生,以己亥喪服之制,至於上章指斥當初議禮之臣。故宋時烈·宋浚吉等,方在待罪中,缺不足爲重輕於其間,而嘗於庚子,冒參儒議缺有同被之律,屛息縮伏,用違宿心,兼且老母缺不可暫離,然區區犬馬之忱,何嘗一刻不懸於行宮哉?不意玆者,伏蒙聖慈,不加誅責,反下召旨,臣驚惶隕越,措躬無地,臣之情勢,以此以彼,俱不可進。伏乞聖慈,缺還收特召之命,以安微分,不勝幸甚。臣無任瞻天望聖,震慄屛營之至,謹昧死以聞。答曰,省疏具悉爾懇。噫,人心世道,一至於此,誠非國家之福,可勝云喩爾,其頃勿引咎,體予至意,俟母病之少間,許予懷之一見,則此誠予之所望,復何多誥?更勿爲嫌,速許相見,毋孤予望。燼餘
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
又啓曰,小臣武科試所進去,下直。傳曰,知道。
大殿·慈殿,政院·玉堂·藥房·二品以上問安。答曰,知道。
大司憲趙復陽,掌令李東老,持平魚震翼啓曰,前啓,措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。答曰,不允。
慈殿,沐頭部八百瓢。慈殿沐浴後,政院·玉堂·二品以上問安。答曰,知道。
大殿,沐頭部千瓢。大殿沐浴後,政院·玉堂·藥房·二品以上問安。答曰,知道。間缺
金萬基啓曰,今日擧子缺千二百人,試射入格七人矣,敢啓。傳曰,知道。
又啓曰,訓局將官來言,閉門吹後,仍爲起火懸燈之意,敢啓。傳曰,知道。
又啓曰,兵曹郞廳來言,闕內各處,入直軍士夜巡檢云矣。傳曰,知道。以上燼餘
留都大臣書目,宮城內外宿衛無事事。
咸鏡監司書目,定平府使柳椐罷黜事。
上奉慈殿,在溫泉。
藥房提調朴長遠,左副承旨宋時喆問安。大王大妃殿答曰,知道。中宮殿答曰,知道。
政院·玉堂問安。大王大殿答曰,知道。中宮殿答曰,知道。
夜二更,月暈,暈上有冠,色內外靑。三更,月暈兩珥。四更五更,月暈左珥。燼餘
上在溫陽行宮。
恭惠王后忌辰齋戒。
金萬基啓曰,訓局將官,來言開門吹之意,敢啓。
又啓曰,小臣武科所進去,下直。傳曰,知道。
大殿·慈殿,政院·玉堂·藥房·二品以上問安。答曰,知道。
金壽興啓曰,明日是國忌也。素膳單子,今雖捧入,而慈殿供上,則以常膳捧入之意,敢啓。傳曰,知道。
閔熙,以武科庭試差備官,以命官意啓曰,公山擧子,缺陸戒香,錄名於月字,旣已試射不中之後,又爲疊錄於崗字,呼名入射之際,現露推問,則無辭□情狀,殊極痛駭。自試所,卽已囚禁,依上年例,所當定役,而旣有身役,令該曹考律稟處,何如?傳曰,允。
又以武科差備官,以命官意啓曰,稷山擧子黃有瑞,錄名於成字,旣已入射之後,又爲疊錄於罪字,而試所長冊中,割去姓名。推問入門官,則入門官李眞,稱以知其疊錄,不爲書名於長冊云,此與符同追錄名之再射者有間,而不告試所,莫重試場文書,私自割去,難免其罪。令該曹考律科罪,擧子黃有瑞,則依上年疊錄者例,令本道定役,何如?傳曰,允。
又啓曰,卽者留院承旨狀啓中,齎送公事九度而其中七度,沈水沾濕,其不謹持來之狀,極爲可駭。當該持來撥軍,令備邊司摘發治罪,何如?傳曰,允。
慈殿,沐頭部八百瓢。慈殿沐浴後,政院·玉堂·藥房·二品以上問安。答曰,知道。大殿,沐頭部千瓢。大殿沐浴後,政院·玉堂·藥房·二品以上問安。答曰,知道。
金萬基啓曰,今日擧子三千五百人,試射入格十二人矣。傳曰,知道。
又啓曰,訓局將官來言,閉門吹後,仍爲起火懸燈之意,敢啓。傳曰,知道。以上燼餘
留都大臣書目,宮城內外宿衛無事事。
忠淸監司書目,前執義尹宣擧上疏上送事。
上奉慈殿,在溫泉。
恭惠王后忌辰齋戒。
藥房問安。大王大妃殿答曰,知道。中宮殿答曰,無事。
卯時辰時,日暈兩珥。午時,日暈。
金宇亨,以兵曹郞廳來言啓曰,闕內各處,入直軍士晝巡檢。傳曰,知道。
四月十四日左副承旨宋時喆,同副承旨金宇亨等,同日辰時成貼狀啓。闕內無事爲白在果,今十五日宗廟望祭及恭惠王后忌辰祭,臣宇亨依例傳香兩處,獻官望單子一度,司饔院素膳單子一度,兵曹今十三日,一·二所巡將行巡無事單子·烽燧候望無事單子各一度,觀象監月暈單子一度,義禁府李震夏囚單子一度,兵曹馬牌單子一度,刑曹楊州牧使沈之溟推考照律粘目一度,慶尙監司閔點上年冬三朔虎皮上送事狀啓一度,合九度監封工送爲白乎旀,同虎皮一令·豹皮十二令,內弓房依例捧上,到付成給事分付爲白乎旀,北兵使李汝發,明·吉兩官所屬鎭堡巡審狀啓一度,姑爲留院緣由,竝以馳啓爲白臥乎事是良厼,詮次善啓向敎是事,啓下本院。
工曹判書兼訓鍊都監大將臣李浣同日辰時成貼狀啓。宮城內外各營侍衛及城門諸處把守巡邏竝只無事爲白良旀,詮次善啓向敎是事,啓下備邊司。
領中樞府事李景奭,左議政洪命夏,領敦寧府事金佑明等,同日辰時成貼狀啓。宮城內外宿衛無事爲白乎旀,去夜闕內別巡將,則東所入直衛將李鼎來,外巡將行副護軍洪處□,副司果柳時禎,監軍則兵曹佐郞□憲卿,宣傳官曺弘益等,以差定,使之受牌分巡爲白乎旀,軍營及各處把守巡邏夜禁等事,一樣申飭之意,竝以馳啓爲白以臥乎事是良旀,詮次善啓向敎是事,啓下備邊司。燼餘
上在溫陽行宮。
恭惠王后忌辰。
金萬基啓曰,訓局將官,來言開門吹之意,敢啓。傳曰,知道。
又啓曰,小臣武科所進去,下直。傳曰,知道。
傳于金禹錫曰,政事,明日爲之。
大殿·慈殿,政院·玉堂·藥房·二品以上問安。答曰,知道。
傳于閔熙曰,今問當該內官,則逐日所封生獐隨所得者頗少云,當初只許隨所得之意,大相不同,徒爲捉得之有弊,何必引捧,以費民力乎?今後生獐,勿爲封進事,分付廚院。
以御營廳軍兵別試射,傳于閔熙曰,賞格旣有上年前例,依此磨鍊以給。
慈殿,沐頭部九百瓢。慈殿沐浴後,政院·玉堂·藥房·二品以上問安。答曰,知道。
大殿,政院·玉堂·藥房·二品以上夕問安。答曰,知道。
金萬基啓曰,今日擧子三千三百人,試射入格二十人矣。傳曰,知道。
又啓曰,訓局將官來言,閉門吹後,仍爲起火縣燈之意,敢啓。傳曰,知道。以上燼餘
謝恩,慶興府使邊宥。
下直,順川郡守李守恒。
留都大臣書目,宮城內外宿衛無事事。以上朝報
自上微有熱候,故不爲沐浴。以上內日記
上奉慈殿,在溫泉。
恭惠王后忌辰。
藥房問安。大王大妃殿答曰,知道。中宮殿答曰,知道。
政院·玉堂·二品以上問安。大王大妃殿答曰,知道。中宮殿答曰,知道。
夜四更,白雲一道如氣,起自巽方,直指月傍,長數十丈,廣尺許,良久乃滅。五更,有霧氣。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
又啓曰,小臣武科所進去,下直。傳曰,知道。
大殿·慈殿,政院·玉堂·藥房·二品以上問安。答曰,知道。
閔熙,以禮曹言啓曰,武擧子,數日後,當爲畢射云,文武科放榜,依上年例,自行在所爲之乎?敢此仰稟。傳曰,依上年例,爲之。
金禹錫啓曰,今日爲政事,命下矣。吏批政廳,則臣當進去,而都承旨金壽興,廚院監膳進去,右副承旨金萬基武科試所進去,廳中只有右承旨閔熙,兵批政廳,何承旨進去乎?傳曰,吏·兵批兼進。
有政。吏批,判書金壽恒進,參判李慶徽,參議尹鏶留都,左承旨金禹錫進。
吏批啓曰,新除授載寧郡守姜琠呈狀內,老母年今八十七歲,且有疾病。上年自同生弟泰安郡任所,還爲上京,方在調治之中,本郡道里尤遠,決無將往之路,亦不可捨去。情理萬分切迫,斯速入啓處置云,親年七十,勿敍三百里之外,載在法典,而旣不得將毋以去,則勢難强令赴任,載寧郡守姜琠,改差何如?傳曰,允。
以愼景尹爲高靈縣監,洪錫龜爲定平府使,金錫胄爲修撰,崔寬爲安東府使,李至爲掌樂主簿,黃命耉爲童蒙敎官。
兵批,判書洪重普進,參判兪㯙,參議吳挺垣留都,參知張善瀓進,左承旨金禹錫進。以李光載,爲副司直。
閔熙啓曰,兩司長官來詣請對矣。傳曰,引見。
金壽興,以戶曹言啓曰,扈駕軍兵等,此處犒饋事,已爲定奪矣。還宮之日,西氷庫江邊犒饋事,依上年例擧行乎?傳曰,依上年例爲之。
又以戶曹言啓曰,京各司春三朔會計,例於四月內,修正以入,而御覽帖冊,不得退出,還宮後,修正以啓之意,敢啓。傳曰,知道。
慈殿,沐頭部九百瓢。慈殿沐浴後,政院·玉堂·藥房·二品以上問安。答曰,知道。
大殿,政院·玉堂·藥房夕問安。答曰,知道。
金萬基啓曰,今日擧子三千六百,試射入格十人矣。傳曰,知道。
又啓曰,訓局將官來言,閉門吹後,仍爲起火懸燈之意,敢啓。傳曰,知道。以上燼餘
謝恩,引儀朴相漢,繕工副奉事權惕,獒樹察訪李循先。
留都大臣書目,宮城內外宿衛無事事。
禮曹,行在所庭試別試文武科放榜,來二十三日推擇,啓。以上朝報
自上暫有感冒之候,故沐浴流頭,姑爲停止。以上內日記
丙午四月十六日,上御溫泉行宮,兩司長官請對入侍,大司憲趙復陽,都承旨金壽興,大司諫鄭萬和,注書崔商翼,記事官崔後尙·尹敬敎。趙復陽曰,行幸之後,凡所設施之事,皆出睿念,自下更無大段陳達之事。且臣近以腹痛之症,久未進參於起居之列矣。今日有若干仰達之事,敢爲請對矣。上曰,何事耶?復陽曰,今此行幸,雖爲聖躬沐浴,而亦可比於省方之行,上年則車駕臨此之後,郞接道臣,訪問民瘼。故群情胥悅矣。卽今道內守令,雖難一一引接,道臣及若干守令,特賜引對,詢問弊瘼,以示恤民之盛意,則豈不好乎?鄭萬和曰,上年則召見道臣,詢訪道內民瘼矣。今番則臨幸已久,尙無引對道臣之擧,群情或慮聖上之趁念民隱,不如上年矣。上曰,上年再見監司,亦無大端設施之事,而臨還引見之□措置之事矣。今年有異於前,大臣亦不能頻頻□已畢後,若有餘暇,則道臣,當爲引見矣。萬和曰,上年則行宮近處民田,以軍兵踐踏之故,自該廳,量其被損多少,分給斗未矣。今年則宮墻外各司假家所造之處,皆是居民之土田,旣設假家之後,則不得還爲耕作,將未免失業,非但踐傷禾穀之弊而已,此實可矜,分付本道監司,詳細査啓後,令該曹或換給他處田畓,或量給其價,何如?上曰,令該曹問于本道,區處,可也。復陽曰,當此農節,雨水如是浹洽,此實數十年來所未有,故農民之喜悅,豈有其極?而自上雖有省弊之命,各邑之人,來待於此處者甚多,至於私立擺撥,且留待令軍於各其假家云,此類則專廢農事,似當竝爲罷歸矣。上曰,依此分付,可也。復陽曰,此事特以聖敎,書出,分付,使閭巷小民,皆知聖上趁恤之意,則似好矣。金壽興曰,私立擺撥待令軍,皆是朝家所未知之事,擧行條件頭辭,先書自下仰達之語,繼以聖敎書出,方可詳盡矣。上曰,果如承旨所言,頭辭則以大司憲陳達之言書之,而私擺撥待令軍及其餘不緊留都之類,竝令罷歸,專務農作,俾無失業之弊之意,書出擧行條件,可也。復陽曰,自古人君行幸所到之處,凡孝行表著之人,必加褒奬,亦或有召見之事,此實美事,今此道內孝行最著之類,□老人例,或題給食物,以示優異之典,似好矣。上曰,問于本道,食物題給,可也。復陽曰,牙山愼仁立,孝行特異,至於其父患腫,將至不救,而吮其腫處,竟得回生。故一鄕之人,莫不稱美。又有尹槮者,亦吮其父之腫,此人孝行,則自本道報于朝廷,除授陵參奉,而尹槮辭不拜,尤爲可尙。且下賤中,亦有表著之行,牙山官婢,早喪其夫,終始守節,其子官奴,養其母,極盡誠孝,本縣公議皆以爲,節婦孝子,多出下賤之一家云,臣之所聞旣如此,則此外道內忠孝節義之類,亦必有之,不可不特爲旌表,以爲聳動風俗之地矣。上曰,他道則雖不得一時擧行,本道前後啓聞中,忠孝節義之類,卽爲等第擧行,可也。復陽曰,山野儒賢,自上再遣缺實聖德事,而皆引咎不來,殿下終未一見而回,缺欠事乎?上曰,近當拔例更召之耳。復陽曰,前正郞李翔,以缺行曾爲侍講官,出入書筵,則其在先朝,恩眷可知。卽今居在不遠之地,亦爲召見,何如?上曰,李翔,以前日出入書筵之人,居在近地云,予欲相見。以此意,特爲下諭,可也。上曰,來路民田,有踐踏處乎?鄭萬和曰,軍兵則有將領禁止之故,不踐田疇,而觀光之人,雖或踐踏,亦不至大段矣。上曰,軍兵則成列以來,故無踐踏田疇之事,而雜類之踐踏者多矣。復陽曰,今番設科時擧子輩,踐踏民田,禾穀致傷之處甚多矣。金壽興曰,許多文武擧子,不無踐踏傷稼之弊矣。復陽啓曰,諸臣賞加之論,兩司爭執,亦已久矣,而經年之後,車駕再臨溫泉,而猶不知止者,可見公議之愈久而愈激也。公議如此,雖欲已得乎?殿下豈可以數臣微勞,拒一時之公議,一至於此哉?賞典有常,名器至重,上不可以虛授,下不可以虛受。今此慶賞之行於藥房,固有前事,至於有司之臣督御之徒,實無可據之例,而混加以重賞,啓日後僭賞之路,則公議之日激,不亦宜乎?臣等之力爭而渴論者,此也。請諸臣及內侍加資,竝命還收。上曰,不允。又啓曰,長水·任實民人開墾陳荒之地,作爲已物者數十年,一朝見奪於宮家,其失業。呼冤當如何哉?無主之地,起耕者爲主,乃是國中通行之例,民間之以此爭訟,皆以開墾先後決折,而獨於宮家,不計先後,只以無文券而奪之,則公家之法,判而爲二,民心之不服,固其所也,豈可使宮家,與小民爭此些小之利,而歸怨於國家哉?請長水·任實宮家未折受前,民人開墾之地,無論文券有無,竝令還給。上曰,不允。鄭萬和啓曰,諸臣賞加之僭,臣等論之詳矣,殿下聞之熟矣。相持經歲,尙靳一兪,豈殿下以諸臣之賞,爲必可行,而臣等之論,爲必不可從也耶?當初閭巷之議,雖出於妄相揣度,而在聖上虛受之道,惟當反求諸己,服人心而開群疑,不宜如是堅執,終爲失中之歸也。從前國家因慶行賞,侍衛奔走之勞,不得與焉,則上年溫泉慶賞,及於調護聖躬之藥房,猶有于據之例,其餘有司之臣,督御之徒,不當混授,其理甚明,聖明非不灼見於斯,而猶且强拂群情,久未允從,此所以國人之惑滋甚,而臣等之請不已也。請加思量,諸臣及內侍加資,一傡還收。上曰,不允。燼餘
上奉慈殿,在溫泉。
藥房問安。大王大妃殿答曰,知道。中宮殿答曰,無事。
自昧爽至卯時,有霧氣。辰時,日暈,暈上有冠,暈下有履,有履色皆內赤外靑。自巳時至未時,日暈。申時,日暈,暈上有冠,色內赤外靑。酉時,日暈。燼餘
四月十六日左副承旨臣宋時喆,同副承旨臣金宇亨等,同日辰時成貼狀啓。闕內無事爲白在果,十五日兵曹一二所巡將行巡無事單子,烽燧候望無事單子各一度,觀象監霧氣單子一度,宣惠廳及常平廳未布出納及時遺在數單子各一度,原襄監司李俊耉,鐵原府使金萬均推考啓本一度,合六度,假監封上送爲白乎旀,原襄監司李俊耉,權國衡赴擧成冊中,所居面名誤書色吏推考事啓本,春三朔內枉逢濫騎人無事啓本,春三朔義禁府徒流定配罪人,到配年月日開坐事啓本,安昌驛定配罪人李應寶到配事啓本,春三朔刑曹徒流定配罪人到配年月日開坐事啓本,各一度合五度段,姑爲留院緣由,竝以馳啓爲白臥乎事是良厼,詮次善啓向敎是事,啓下本院。
左副承旨臣宋時喆,同副承旨臣金宇亨等,同日辰時成貼狀啓。闕內無事爲白在果,今十五日宗廟望祭及恭惠王后忌辰,無事行祭爲白乎旀,香室行缺單子一度,兵曹今十四日,一·二所巡將行巡無事單子一度,烽燧候望無事單子一度,觀象監日暈單子一度,全羅道高山等邑,社稷位版改題時,先告事由祭祝文一度,東萊府使安鎭倭船入歸事狀啓一度,咸鏡監司閔鼎重驛奴婢括出事狀啓一度,改貢案便否事啓本一度,黃海監司李尙逸四月朔缺魚産石秀魚等,進上封進及石秀魚卵未及封進事狀啓一度,合九度監封上送爲白乎旀,石首魚卵醢等段,令該院趁卽捧上缺事分付,物種段,依前後錄爲白乎旀,缺緣由,竝以馳啓爲白臥乎事是良厼,詮次善啓向敎是事,啓下本院。
領中樞府事臣李景奭,左議政臣洪命夏等,同日成貼狀啓。廣州府尹閔周冕本月十四日成貼報狀內,當日丑時量,開元在火藥庫間良中,出火,同火藥八千斤內,七千八百斤段,飄失,只二百斤缺所盛兩樻子,飄落於南漢山城近處,天明後,僧人拾得而來爲有旀,僧人震驚,致傷而不至重傷,火藥庫東邊火砲入懸庫六間內,二間段,毁撤,三間半破,而火砲段,別無飄失之物,此必奸人,乘隙放火,逞其生事之計,無非府尹居官無狀,不能鎭服人心之致是如爲白臥乎所,上年火藥一萬五千餘斤,一時燒燼,今年一千八百斤,又爲失火,此丁丑以後所未有之度,本府人心,自前最爲不淑,而獨於數年以來,至於此極,極可寒心是白齊,監司·守禦使,必以啓聞於行朝是白有在果,旣接閔周冕所報,則殊極驚駭是白乎等,以緣由馳啓爲白臥乎事是良厼,詮次善啓向敎是事,啓下備邊司。
領中樞府事臣李景奭,左議政臣洪命夏,領敦寧府事臣金佑明等,同日辰時成貼狀啓。宮城內外宿衛無事爲白乎旀,去夜闕內別巡衛將,則北所入直衛將朴宗寧外,巡將行司果鄭好信,行司果柳時楨,監軍則兵曹佐郞趙遠期,宣傳官鄭允壽等,以差定,使之受牌分巡爲白乎旀,軍營及各處把守巡羅夜禁等事,另加嚴警之意,竝以馳啓爲白臥乎事是良厼,詮次善啓向敎是事,啓下備邊司。工曹判書兼訓鍊都監大將臣李浣,同日辰時成貼狀啓。宮墻內外各營侍衛,及城門諸處把守巡羅,竝只無事爲白良厼,詮次善啓向敎是事,啓下備邊司。
領中樞府事臣李景奭,左議政臣洪命夏,領敦寧府事臣金佑明等,同日辰時成貼狀啓。大王大妃殿·中宮殿,問安安寧敎是乎旀,宮城內外宿衛段置,無事爲白乎旀,去夜闕內別巡衛將,則西所入直衛將金壽翼外,巡將則行司果李元禎,行司果洪錫,監軍則兵曹佐郞李翊相,宣傳官李東榮等,以差定,使之受牌分巡爲白乎旀,城門及各處把守巡羅等處,發遣備邊郞廳摘奸,則別無見頉之事是白乎等以,緣由馳啓爲白臥乎事是良厼,詮次善啓向敎是事。燼餘
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
又啓曰,小臣武科試所進去,下直。傳曰,知道。
大殿·慈殿,政院·玉堂·藥房·二品以上問安。答曰,知道。
大司憲趙復陽,掌令李東老,持平魚震翼啓曰,前啓措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。答曰,不允。
以全羅監司靈巖郡稅船格軍渰死狀啓,傳于閔熙曰,渰死人等,令本道恤典擧行。
以全羅左道水操時營使令缺仁明等渰死狀啓,傳于閔熙曰,渰死人等,令本道各別恤典擧行。
閔熙,以禮曹言啓曰,今四月十六日兩司長官請對入侍時,大司憲趙復陽所啓,道內忠孝節義之類,不可不特爲旌褒,以爲聳動風俗之地矣。上曰,他道則雖不得一時擧行,本道前後啓聞之類,爲先卽爲等第擧行可也事,傳敎矣。曾前本道啓本,則留在京中,當於撥便取來,而今此等第,事異常規,旣不得與本曹諸堂上同議定奪,則莫重旌褒之典,臣不敢獨自擅斷,持此啓本,就議于大臣後,等第何如?傳曰,允。
大殿·慈殿,政院·玉堂·藥房問安。答曰,知道。
金萬基啓曰,今日本道擧子畢試射後,隨駕軍兵仍爲試射,竝三千四百人,□二十七人矣。傳曰,知道。
又啓曰,訓局將官來言,閉門吹後,仍爲起火懸燈之意,敢啓。傳曰,知道。以上燼餘
謝恩,靑水萬戶朱希卨。
留都大臣書目,宮城內外宿衛無事事。以上朝報
慈殿·大殿,沐浴則停止。以上內日記
上奉慈殿,在溫泉。
藥房問安。大王大妃殿答曰,知道。中宮殿答曰,無事。
政院·玉堂問安。大王大妃殿答曰,知道。中宮殿答曰,無事。
自辰時至申時,日暈。酉時,日暈兩珥,白雲一道,起自天中,直指北方,長十餘丈,廣尺許,良久乃滅。初昏,白雲一道如氣,起自坤方,直指艮方,長竟天,廣尺許,良久乃滅。夜二更三更,月暈。
宋時喆,以都摠府郞廳來言啓曰,闕內各處,入直軍士夜巡檢。傳曰,知道。燼餘
四月十七日左副承旨臣宋時喆,同副承旨臣金宇亨等,同日辰時成貼狀啓。闕內無事爲白在果,兵曹今十六日,一·二所巡將行巡無事單子,烽燧候望無事單子各一度,觀象監日暈單子一度,刑曹缺照律粘目,李車日照律粘目,金衡立加刑粘目,孟豪業加刑粘目,亂同加刑粘目,罪人禹順式故縱辭緣,安乭金等請刑事粘目,李重開刑推事粘目各一度,義州府尹鄭錀,齎咨譯官渡江事狀啓及渡江人馬數別單各一度,江華留守徐必遠農事雨澤狀啓,井浦倉移設,待秋擧行事狀啓,戶籍事目指揮事狀啓,甲串等三處橋樑造作事狀啓,還上加給事狀啓,智島堡旣已造成,鎭下募民來接田畓柴場等處指揮事狀啓,信地泒定軍兵缺賤砲射後錄事啓本各一度,合十九度,監封上送爲白乎旀,留院公事段,姑無緣由,竝以馳啓爲白乎臥乎事,詮次善啓向敎是事,啓下本院。
領中樞府事臣李景奭,左議政臣洪命夏,領敦寧臣金佑明等,同日辰時成貼狀啓。宮城內外宿衛無事爲白乎旀,去夜闕內別巡衛將,東所入直衛將李時省外,巡將行副護軍盧濈,行司果朴宗寧,監軍則都摠府經歷閔錡,宣傳官曺弘益等以差定,使之受牌分巡爲白乎旀,軍營及各處把守巡羅夜禁等事,一樣申飭之意,竝以馳啓爲白臥乎事是良厼,詮次善啓向敎是事,啓下備邊司。
工曹判書兼訓鍊都監大將臣李浣,同日辰時成貼狀啓。去夜宮城內外各營侍衛及城門諸處把守巡羅,竝只無事爲白臥乎事是良厼,詮次善啓向敎是事,啓下備邊司。燼餘
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
又啓曰,小臣武科試所進去,下直。傳曰,知道。
金禹錫啓曰,小臣傳諭事,右贊成宋時烈,左參贊宋浚吉等處進去,下直。傳曰,知道。
大殿·慈殿,政院·玉堂·藥房·二品以上問安。答曰,知道。
傳于閔熙曰,行副護軍李惟泰,引見。
閔熙啓曰,春川府使金是聲拿來事,命下矣。金是聲旣兼防禦使之任,親受密符諭書,與兵水使無異,不可徑先拿來,待新府使交代後,拿來何如?傳曰,允。
大司憲趙復陽,掌令李東老,持平魚震翼啓曰,前啓措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。答曰,不允。
慈殿,沐頭部一千瓢。慈殿沐浴後,政院·玉堂·藥房·二品以上問安。答曰,知道。
大殿,政院·玉堂·藥房夕問安。答曰,知道。
金萬基啓曰,今日擧子二千五百人畢射,入格二十五人,而其中五分者二人,比較然後,當爲出榜,而今日日勢已暮。故未及爲之,明日比較出榜之意,敢稟。傳曰,知道。
又啓曰,訓局將官來言,閉門吹後,仍爲起火懸燈之意,敢啓。傳曰,知道。以上燼餘
謝恩,高靈縣監愼景尹,掌樂主簿李至。
下直,獒樹察訪李循先。
謝恩,行副護軍李惟泰。以上朝報
自上感冒之候,未盡和解,故沐浴仍爲停止。以上內日記
上御溫泉行宮,行副護軍李惟泰,引見。入侍,都承旨金壽興,注書崔商翼,記事官崔後尙·尹敬敎。上謂李惟泰曰,來此相見,誠可幸也。惟泰曰,臣之分義,固當出往中路,祗候車駕,而臣之情勢,實如疏中所陳,有所不敢矣。以嶺儒之疏,宋時烈·宋浚吉等,皆在待罪中,小臣則雖不足有無於其間,而當初議禮之時,臣亦參收議,宋時烈等,若以此被罪,則臣安得獨免乎?以玆方在縮伏竢罪中矣。連有召命。故不敢不來赴,而至於召賜引接,非臣始望,尤感聖恩,不知所達矣。上曰,其事,豈待區區處說而知之乎?前日疏中,至以此爲言。故予以待卿上來後,說破爲批矣。邪正自別,不須爲嫌,予於上年,來此相見之後,卿以母病,中路徑歸,心常缺然矣。今幸得復見于此,予心甚喜之矣。惟泰曰,上年不得隨駕,徑自落後,臣罪大矣,而非但不加之罪,又以特旨召之,感激之懷,何可勝達乎?上年臨浴之後,快收神效。故今番再臨,聖候則特缺慈殿氣候,則未能必其收效,臣民之憂慮實深,來此聞之,則慈候沐浴之後,一向安寧,漸有其效云,非但一二臣之喜幸,此實宗社臣民之慶矣。上謂金壽興曰,右贊成宋時烈,左參贊宋浚吉等,再遣史官,而無來意云,予到此地,終不得一見而歸,則心甚缺然,特遣承旨傳諭,而閑房無事承旨進去,可也。壽興曰,然則當往承旨入來,親承聖敎而往諭乎?依常時敦諭例,自政院撰出以送乎?上曰,不必如此,直以再遣史官,懇諭予意,而引咎深嫌,尙無來意,予之來此,已踰月矣。歸期亦將不遠,若不得相見而去,則予心缺然,當如何哉?且卿等,有何引嫌之事,而致令予心不安予懷不寧乎?前後諭旨,已盡此意,而卿等猶不相悉,貴在知心之義果安在哉?卿等,終若以此引咎而不來,則非但有損於國家體面。予之思想之懷,日以益切,玆遣承旨,特諭予意,此實與相對面談無異,卿等須顧予懸望之至意,速改遐心,幡然來思之意,書出往諭,可也。惟泰曰,議禮之事,自上旣已痛辨是非,宋時烈等,感戴聖德,爲如何哉?臣雖不得與時烈相見,聞其言,則自以爲負此罪名,難容於覆載之間云矣。上曰,若實有此罪,而朝家容貸,則引咎固宜,而初無所失,何可引嫌至此?惟泰曰,臣伏見諭旨中,有人心世道一至於此之敎,又聞朝廷有塞源之擧之敎,臣民孰不欽仰,而第臣愚意,則以爲塞源,莫如淸源,缺源則後必有復潰之患,何可每每塞之乎?孟子曰,君子反經,經正,民興於善而斯無邪慝,今殿下,若能自反而益勉,聖學日造高明,使四方皆仰,則士習自正,而邪說自熄矣。若此則嶺儒輩,亦豈敢如是紛紜乎?使此輩,初不識聖明之處置如是,而敢肆邪說者,實爲殿下之所羞也。大槪,此事,自上旣已洞燭,臣不必更煩,而第渠等因朞服之制,乃敢爲宗統嫡統之說,此實痛惡也。先王,以王世子,入承大統,服制雖如此,宗嫡之統,豈係於服制之輕重乎?上曰,予不能痛抑邪說之故,邪說之徒,意謂必售其計,缺紛紜之事,實關世道之日非矣。惟泰曰,非但此一事,缺紀綱之頹靡,推類可知也。聖上若與宋時烈等兩臣,共濟國事,則百廢修擧,而士習亦不至於此矣。臣之所大懼者,士習如此,論議橫潰,則自前終致兵禍矣。上曰,何時有兵禍耶?惟泰曰,以我朝言之,丙子年,以從祀事,論議分裂,極其紛紜,竟召丙子兵亂,至於宋朝,而洛朔分黨之後,終致靖康之禍,此無他。國綱解弛,庭議紛亂,以召外寇之禍,其理固然。此實殿下深察而警省處也。當初許穆之疏,則缺論禮,陳其所見而已。故其時公議,不爲缺之疏一出之後,邪議扇動,自上洞燭其情狀。施缺黨邪之流,足以懲戢,而尙襲餘論,如是紛紜,聖敎以爲,誠非國家之福,臣知聖慮之深遠,而未知將何以救此弊乎,且卽今民怨甚多,良民應役之類,一家雖有十人,皆有各色名目,而身役煩重,不能保存,盡賣其田宅而流散,故入作之類,皆是逃役,而良民以此,閑遊者偏逸,應役者偏苦矣。臣得見戶籍事目,則雖云詳密,而逃役入作之類,必無入籍之理,亦未知其果爲着實矣。至如兒弱收布,自朝家雖有減除之令,而其能每年蠲減缺大變通之後,民蒙實惠矣。聖上禮以待士,缺無知識而混被異數,恩召之命,連絡山野,此誠缺國家有愧之臣身,求之嶺南,豈無勝於臣者?而前後缺獨及於如臣之輩,非但臣心惶蹙不安。竊恐朝家擧措,貽笑於四方。至於講學之官,是何等重任,而如臣滅裂之學,決不敢承當矣。竊聞元子英睿夙成,實是社稷臣民之福,以臣草野微蹤,出入書筵,豈不榮幸,而自知空疎,萬分難堪,講學之任,爲先遞改,自今以後,更勿收召,則不勝幸甚。上曰,來此相見之後,深切同朝之喜,而每以母病爲辭,予不得不許歸之後,常切思想。今年則異於上年,卿之來到此處,缺回去之期已迫,卿亦同歸,以敎予元子,如或有母病而請歸,則不必强迫,歸見老母,卽爲還朝,則豈不幸乎?惟泰曰,臣母缺朝夕難保,人子情理,豈忍暫離?設令臣有才學,可堪職任,私情有所悶煎,況以臣之空疎,貪戀國恩,留滯不歸,如有不幸之事,則永爲名敎中罪人,豈可復立於天壤之間乎?上曰,事有幸與不幸,雖難適意,然聞卿老母,尙不至於莫保朝夕之境云,如或適有病患,歸見亦不難矣。卿須勿生歸意,與予偕往。缺輔元子,實予所望矣。惟泰曰,事君日長,古人有言,今臣雖老,歸養老母,他日還朝,豈無事殿下之期乎?以上三行缺上曰,予亦知其缺意耳。金壽興曰,自上累日不爲臨浴,近來玉體,未知何如?上曰,頃因日暖,適脫衣襨,暫有不收之節,雖不至大段,而或恐添傷,四五日調理後,欲爲沐浴矣。壽興曰,行朝諸臣居處,則勝於上年,而或患腹痛,或患感冒,皆未免疾恙,必緣水土不好而然矣。上曰,宮中亦無不以下缺臥痛而擧皆呻吟矣。壽興曰,以下缺上曰,以下缺效而長路震撼之時與試浴之初,氣候以下缺不能豫度,中心憂慮每切矣。無事幸臨,至收快效,此實意慮之外,其爲喜幸,何可形言?壽興曰,頭部重厚之症及其他諸症,皆得差歇乎?上曰,頭部居常重濁,中心如以物壓之,今則淸快,手足肥膚,浮氣消減,顯有神效矣。壽興曰,言語行步之際,亦覺有效乎?上曰,言語則缺重,而行步輕快矣。壽興曰,雖未知回鑾之期,定在那間,而自上沐浴,一日可惜矣。上曰,將來有大國忌,其前欲爲還宮矣。上曰,護軍李惟泰旅如多艱楚,糧饌供給事,忠淸監司處,卽爲分付。遂罷出。燼餘
上奉慈殿,在溫泉。
藥房問安。大王大妃殿答曰,知道。中宮殿答曰,無事。
酉時,日暈兩珥。夜四更五更,月暈。燼餘
溫陽幼學趙世恒上疏。臣竊惟,古者國君之敎嗣子也,旣備三公·三少,明仁孝禮義以導習之,又選天下之孝悌慱問有道術者,以羽翼之者,何也?蓋必左右前後皆正人然後,涵養備至,敎導多方,習熟以下缺德可成性,學必能正,則敎嗣子,不可不旁招賢者而輔導之也。方今元子,年已六歲矣。臣未知殿下誰使師之,誰使保之,誰使傅之,誰使與之遊,而導習之,羽翼之,居處之,出入之也?巖廊之上,必有周召之碩德,則輔養之漸,敎導之方,宜無所不至,而硏磨義理之正學,講求帝王之心法,必待程·朱之賢師,則缺日山林之下,一代之眞儒,何不畢致於前乎?以其辭退之懇懇,而莫之能致耶?抑以元子之幼沖,而姑此未遑耶?與之以禮,養之以敬,敎之以孝,古之君自始生矣。保傅之必賢,導習之必正,輔翼之盡道,古之君自孩提矣。今我元子缺貳之位,責成人之道,則豈可一日無師傅輔導乎?竊見儒賢之出處,本非高尙其事,果於缺先朝釋來幡然,明良相遇,契合風雲,方將展盡缺澤,君民不幸,東方無祿,上天降割,官車晏駕缺窮荒而大禮纔定,邪說繼起,故雖不能自安,而屛伏於山林,亦豈一日忘先王之殊遇,而少弛報殿下之誠哉?其所以招之至誠而不來,諭之至懇而不起者,以其邪說之猶未息也。彼爲邪說者,亦豈出於有所聞而做此熒惑之說也?只是私於護黨之偏,而强爲是說,欲弊儒賢之來者也,頃者嶺儒之疏,臣雖未知巧飾之何辭,而缺旣定八年之後,始構凶辭,敢欲欺天者,以下缺爲纏屬其邪說,使儒賢,不復起也。其爲設心,可謂凶矣。殿下雖以嚴辭答之,而尙不顯然罪之也。臺臣屢爭,兪音不下,此邪說之所以不終絶,而儒賢之所以不安心也。則欲致儒賢而不絶邪說者,是猶欲其入而閉之門也。誰敢冒廉恥而强顔於朝廷乎?殿下誠能屛閉群枉之門,杜塞邪說之路,然後至誠諭致,强委重焉,則曾被先朝之舊恩,重荷殿下之隆遇者,其終何辭之辭而不輔我元子乎?伏願殿下,亟命竄斥嶺儒之疏頭,痛缺邪說,以致一世之眞儒,置諸保傅之位,及元子血氣未定,盡箴規誘掖之敎方,使之習與性成,允迪厥德,則實我東億萬年無疆之休也。臣身伏草野,言嫌越位,而憂國丹忱,不後嫠婦,敢叫天門,曲陳葵誠,臣不勝屛營之至,敢冒死以聞。答曰,省疏具悉。爾之愛君憂國之誠,予用嘉尙矣。
尹宣擧上疏。伏以溫泉效靈,兩宮竝臨,遠近臣民,歡欣頌缺莫不奔走於道路,而顧臣淹廢之物,不得瞻望羽旄之儀,以伸區區犬馬之誠,有負洪造,無以缺收召之命,特出淵衷,眷寵之意,愈往愈勤,臣驚惶感激,益無所措。不計他慮,卽日束裝,而臣之缺迄今爲苦,經年伏枕,憊敗已甚。少有動作,喘缺定,强自扶策,出伏路傍,遷延數日,僅僅登程,則纔經二舍,便復添劇,弊頓旅次,末由自運,必欲待此病少歇,躬進行闕之外,則命下之後,稽慢旬朔,罪莫甚焉。故不得已,敢因縣道,冒達微情,臣之罪戾,至此而又無所逃矣。臣伏讀聖旨,以臣前夏之旣進還退爲責,而且有相見求助之敎,臣尤增隕越,不知所以爲對也。臣之情實,聖上固已無所不燭矣,授以職名,召使進對,則臣不敢冒昧承當,而至於別諭之降如今日者,則臣亦不敢偃息在家,輒卽趨進陳情而退,間或有病未遂計之時,而蓋臣本心,不過如是而已。乃若其他,則非臣力分之所能及也。今臣旣到此地,所願者只是致身黃道之側,手額群黎之後,共獻如山如川之祝,雖未足以仰答隆命,庶可自盡其螻蟻之私,而疾病爲祟,中路狼狽,未免替上猥越文字,臣誠維谷,不知所出。伏願聖慈,曲諒微臣前後所控之懇,仍察病缺徊徨之狀,加之以不能恭命之罪,使之歸俟於缺臣實甘心伏法,無所辭矣。臣無任兢惶俟罪之至,謹昧死以聞。答曰,省疏具悉。爾其勿辭,安意上來,以副予意。
副修撰兪命胤上疏。伏以臣,於本月十一日,祗受有旨,以臣爲弘文館副修撰,令臣斯速上來者,臣聞命驚惶,五內摧隕,不覺涕泗交流也。臣昨在草土之中,伏聞兩殿臨幸溫泉,遠近臣庶,莫不駿奔,瞻拜路左。顧惟小臣,私哀未畢,末由趨赴於帳殿之下,蹜踖憂慮,精爽飛越。千萬夢寐之外,新命遽下於除禫之日,缺曷勝悲惶感激之至?仍竊伏念,論思之職,缺任而猥加於萬萬不似之臣,臣雖至愚,自知則缺何敢冒受,以貽淸朝之羞哉?然臣今日分義,不暇缺唯是聞命卽進,祗候行宮,實犬馬區區之忱。故玆敢冒昧趨詣,而抑臣有迫切私懇,不得不仰籲於天地父母之前。臣禫事纔過,吉祭未行,遽出供仕,有關禮敎。頑然未滅之喘,不敢輒進於祗肅之列,咫尺天門,稽謝恩命,臣之罪戾,尤合萬隕。臣若以缺靜攝之日,爲懼而泯默不陳,則微臣情理,無以下缺伏乞聖慈,俯賜諒察,亟遞臣新授職名,仍治臣違慢之罪,不勝幸甚。謹昧死以聞。答曰,省疏具悉。禮畢行公,有何不可?爾其勿辭往來。燼餘
四月十八日左副承旨臣宋時喆,同副承旨臣金宇亨等,同日辰時成貼狀啓。闕內無事爲白在果,兵曹一·二所巡將行巡無事及北部前尙衣主簿缺草家行廊九間燒火緣由,竝錄單子,烽燧候望無事單子各一度,右邊捕盜前主簿金壽民行廊缺觀象監今十七日日暈及月暈單子各一度,缺廷式加刑啓目,宋繼宗加刑啓目,李溫加刑啓目,朴缺加刑啓目,柳濠加刑啓目各一度,刑曹定配罪人崔爾幹照律及保授人李英信刑推事粘目一度,禮曹,司圃署苽子供上隨産封進事粘目一度,掌隷院,寶城郡奴婢割給事粘目一度,開城留守權大運等,防納人李仁龍等,令該曹覆啓處置事狀啓一度,合十四度監封上送爲白乎旀,留院公事段,姑無緣由,竝以馳啓爲白臥乎事是良厼,詮次善啓向敎是事,啓下本院。
工曹判書兼訓鍊都監大將臣李浣,同日辰時成貼。去夜宮城內外各營侍衛及城門諸處把守巡羅,竝只無事爲白良厼,詮次善啓向敎是事,啓下備邊司。
領中樞府事臣李景奭,左議政臣洪命夏,領敦寧府事臣金佑明等,同日辰時成貼狀啓。宮城內外宿衛無事爲白乎旀,去夜闕內別巡將,則西所入直衛將李缺禎外,巡將則行司果柳震立,行司果南淑,監軍則都摠府經歷朴晟,兵曹正郞李翊相等以差定,使之受牌分巡爲白乎㢱,軍營及各處把守巡羅夜禁等事,一樣嚴警之意,竝以馳啓爲白臥乎事是良厼,詮次善啓向敎是事,啓下備邊司。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
又啓曰,小臣武科所進去,下直。傳曰,知道。
閔熙,以吏曹言啓曰,新恩政事何以爲之?取稟。傳曰,明日爲之。
大殿·慈恭,政院·玉堂·藥房·二品以上問安。答曰,知道。
藥房都提調許積口傳啓曰,回鑾之期,雖未知適在何日,而以某日間還宮事分付然後,輦陪軍缺下來可得休息,至於京畿供上之定於遠缺豫爲分付,可無窘急之患,而且上年則驛卒缺待令於此處矣。今年則皆已放送,本道驛子及缺當於期徵發,入把調習。故敢此仰稟。傳曰,知道。缺定日期,當觀慈殿畢浴後知之,而予所斟酌缺昨日已言于都承旨矣。
金萬基啓曰,今此武科入格居首貫一中邊二中者二人,以何技比較?敢稟。傳曰,又以柳葉箭比較。
閔熙,以武科庭試差備官,以命官意啓曰,武擧子辛尙甲,變名疊錄,欲爲入射以下缺囚禁,依他令本道,定役何如?傳曰,允。間缺
傳于金萬基曰,問安往來內官,有撥路作罪之事,單裙上從重決棍三十度。
假注書尹趾完啓曰,臣承命傳諭于右贊成宋時烈,則以爲臣之引罪,今亦已晩矣。然賤疾若不深痼,則義當歸身司敗,以俟朝廷處置,而至今皆在私次,罪戾尤大矣。伏蒙聖慈復遣史官,所以開諭之者,以下缺感泣隕越,益復如何?臣之筋力稍以下缺匍匐進前,竝請逋慢之罪,而亦恐鬼誅缺使臣終至於罔赦之地也。臣悲呼隕越,不知所爲云。傳諭聖批于左參贊宋浚吉,則以爲,臣罪如山,聖恩如海,新除復出,意外召旨,至於再降,聖批又下,丁寧懇惻,近侍更臨,德意愈隆。臣惶感隕越,益不知置身之所。臣雖至愚,豈不知今日恩命之不可不謝?行宮起居之不可終已,而惟是臣之情勢,實異尋常,有如前日所陳者,兼且年來衰病益甚,無以自力,兩難交切,百念在中。伏地悶泣,罔知所爲云矣。
大司憲趙復陽,掌令李東老,持平魚震翼啓曰,前啓措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。答曰,不允。
大司諫鄭萬和,正言李東稷啓曰,前啓措語見上請加思量,諸臣及內侍加資,一傡還收。答曰,不允。
慈殿,沐頭部千瓢。坐湯,以唱五百籌爲限。
慈殿沐浴後,政院·玉堂·藥房·二品以上問安。答曰,知道。
大殿,政院·玉堂夕問安。答曰,知道。
金萬基啓曰,訓局將官來言,閉門吹後,仍爲起火懸燈之意,敢啓。傳曰,知道。以上燼餘
下直,慶尙左水虞候愼亨胤。
行副護軍李惟泰上疏。大槪,請還收食物之命,以安微分事。入啓。
留都大臣書目,宮城內外宿衛無事事。
備邊司啓目,粘連慶尙都事狀啓云云,春川府使金是聲,前任統制使時,斫伐棺板,罪狀拿問處置,何如?啓依允。
答行副護軍李惟泰疏曰,省疏具悉。已悉予意於面諭之時矣。復何多誥?爾其須體至意,安意勿辭領受。
忠淸道儒生尹擇等上疏。一百二十七人。伏以禮者,出於天理,而根於人情。聖人爲之節文而著其儀則,以之立言缺後則經也後賢繼作,旣爲之傳,又爲之註疏,有若以下缺川之定位,夫安有不備之義,而難辨之理哉?然以下缺精微,以衆人之常情,不能明見而深得,經傳之文缺而註疏之文博雜,以末學之淺見,實難精擇而詳說,則同異之言,未免各出,而甲乙之爭,所由而起,此古人所以有聚訟之譏也。蓋自歷代以來禮訟之作,非一二計,粵至我仁祖大王朝追崇典禮之論,是非互爭,上下相持,殆將十年,當時議禮之臣,疏章說話之中,所謂宗支嫡庶之辨,不趐多矣。彼此角立,言有好否,而未聞有一傾危陰險之說,作於其間,而獨至今日,生事於無事之中,起疑於不疑之地,意日益深,言日益險,氣象愁慘,事機難測。其所執而爲言者,類皆不近於情理,明知時變之大者,有甚於天災物怪之異矣。是由世道缺然歟,抑亦人心之不古而然歟?誠可駭怪而痛甚者也。臣等伏見嶺南生員柳世哲等上疏,橫竪張皇,累數千言,而撮其大要,則不過以爲盡廢綱常,降詘君父,列聖相傳之統,暗昧而不明,此數段而已。其於經傳之文,則專以己意現化,而不復參考其本末,於儒臣之議,則或以語句構揑,而不暇徐究其辭意,要以急持疾攻爲主,而不復傾念其手足之盡露。噫,彼千餘章甫之中,獨無一箇全其羞惡之心者耶?聖批之降,萬目快覩,雖讒言百車,何足以螮蝀於大明,則臣等之名爲好缺抗章行朝,亦可謂贅矣。然竊缺謂服制之說,今已八年於此矣。彼之以此以下缺囮者禮文已爲魚兔之筌蹄矣。以下七八行缺伏願聖明,留神澄省焉。以下缺言嫡子,通上下也,亦言立嫡以長,疏,適子之號,惟缺大夫士不通,天子·諸候,若言太子,則亦不通,上下嫡妻所生,皆名嫡子,第一子死,立第二長者,亦名長子。傳曰,何以三年也?正體於上,又乃將所傳重也。註重其當先祖之正體,又將代己爲宗廟主也。疏雖傳重,不得三年有四種,一則正體不得傳重,謂適子有廢疾是也。二則傳重非正體,庶孫爲後是也。三則體而不正,庶子爲後是也。四則正而不體,嫡孫爲後是也。傳又曰,庶子不得爲長子三年,不繼祖也。註庶子者,爲父後者之弟也,言其遠別之也。疏,庶子妾子之號,嫡妻所生第二者是也。今同名庶子,遠別於長子也。經傳註疏本論缺於此只此數行文字,實今日訟端之所由出也。缺嫡妻所生第二長,亦名長子,而服三年,下疏又謂缺所生第二者,同名庶子,而又謂庶子爲後,體而不正,缺上下二言者實爲矛盾,故議者,則以下疏體而不正之庶,爲妾子也。儒臣等則以下疏之庶子,先後文義,一串來歷,未知其獨指妾子也。故疑,且疏所謂第一子死者,指其傷於殤者也,右二人者,各有據依,各自解說,此卽訟之難決者也。以下中缺,未知頭緖故不錄答曰,省疏具悉。噫,人心世道,一至於此,誠極寒心。觀覽爾等之疏辭,可見忠厚之意,予誠嘉焉。燼餘
上奉慈殿,在溫泉。
藥房問安。大王大妃殿答曰,知道。中宮殿答曰,無事。
政院·玉堂問安。大王大妃殿答曰,知道。中宮殿答曰,無事。
卯時,日有左珥。
左副承旨臣宋時喆,同副承旨臣金宇亨等,同日辰時成貼狀啓。宮城內外宿衛無事爲白在果,兵曹今十八日,一·二所巡將行巡無事單子,烽燧候望無事單子各一度,觀象監日暈單子一度,原襄監司李俊耉雨澤農事狀啓一度,黃海監司李尙逸,平山府使許珽病重罷黜事狀啓,雨澤兩麥旱災缺事狀啓一度,開城留守權大運等,申孝一米石載來緣辭査覈事啓本一度,合八度段,監封上送爲白乎旀,黃海監司李尙逸月課田未九月山城備上事啓本一度,南兵使李斗鎭等,軍糧指徵無處事啓本一度,濟州牧使洪宇缺罪人高義重,大靜縣到配事啓本一度,合三度段,姑爲留院緣由,竝以馳啓爲白臥乎事,啓下本院。
工曹判書兼訓鍊都監大將臣李浣,同日辰時狀啓。去夜宮城內外各營侍衛及城門諸處把守巡羅,竝只無事爲白臥乎事,啓下備邊司。
領中樞府事臣李景奭,左議政臣洪命夏,領敦寧府事臣金佑明等,同日辰時狀啓。宮城內外宿衛無事爲白乎旀,去夜闕內別巡將,則南所入直衛將李鼎來外,巡將則行司果盧濈,行司果朴宗寧,監軍則都摠經歷閔錡,宣傳官黃有孫等以差定,使之受牌分巡爲白乎旀,軍營及各處把守巡羅夜禁等事,一樣申飭之意,竝以馳啓爲白臥乎事,啓下備邊司。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
大殿·慈殿,政院·玉堂·藥房·二品以上問安。答曰,知道。
金萬基,以備邊司言啓曰,慶興府使邊宥,今將下直,來詣行在,而臣等觀其容貌,病敗已甚,六鎭守令,決不可付之如此之人,令該曹,速爲改差,以可合人,極擇差出,而前府使,去十二月褒貶居中見罷,至今不得交代,仍在任所,事極不當,新官催促赴任,何如?傳曰,允。
又以兵曹言啓曰,新除授全羅左水使鄭韺,以都監馬兵別將,領率馬兵缺扈衛於行在所,仍爲扈駕還都後,使之赴任,何如?傳曰,允。
有政。吏批,判書金壽恒進,參判李慶徽,參議尹鏶留都,右承旨閔熙進。權說爲典籍,文壯元孟師曾,爲司畜別提,武狀元閔晉亮,爲載寧郡守。朱楘爲端川郡守,李仁夏爲春川府使,李復吉爲平山府使,崔亨運爲慶興府使,兪櫶爲高山察訪,洪碩亨爲司畜別提。
兵批,行判書洪重普進,參判兪㯙,參議吳挺垣留都,參知張善瀓進,右副承旨金萬基進。以鄭韺爲全羅左水使,申伉爲都摠都事。
大司憲趙復陽,掌令李東老,持平魚震翼啓曰,前啓措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。新啓全羅左水營習操時,火發船中,渰死者三人,而水使李敏發,敢爲匿不以聞之計,啓本之中,全不擧論,事極可駭。不可不嚴加懲治,以警日後,請前水使李敏發拿問定罪。答曰,不允。末端事,依啓。
大司諫鄭萬和,正言李東稷啓曰,前啓措語見上請加思量,諸臣及內侍加資,一傡還收。答曰,不允。
慈殿,沐頭部一千瓢。慈殿沐浴後,政院·玉堂·藥房·二品以上問安。答曰,知道。
金萬基啓曰,訓局將官來言,閉門吹後,仍爲起火懸燈之意,敢啓。傳曰,知道。以上燼餘
謝恩,護軍尹宣擧·玄名後。
留都大臣書目,宮城內外宿衛無事事。
黃海監司書目,平山府使許珽罷黜事。
忠淸監司書目,全義呈,以前正郞李翔上疏上送事。
兵曹啓目,粘連全羅監司狀啓云云,左水營習操時,船上失火,人命渰死者,非止一人,而道臣査聞之際,泛稱落船,有若欲諱其死者然,李敏發前後處事,節節可駭,罷黜何如?啓依允。
大殿,政院·玉堂·藥房夕問安。答曰,知道。
行副護軍李惟泰上疏。大槪,卽聞老母有病,驚遑歸去,未及陛辭,惶恐待罪,仍乞鐫改講學之職,還收食物之命事。入啓。原疏缺答曰,省疏具悉。聞爾之來,心如有所得,聞爾之去,反如有所失。老母年高,疾病連綿,則今爾之行,其可已乎?然而予所恨者,不得縷縷相接,而今因爾行之促迫,又不得相見而送也。爾其勿辭,毋孤面諭之意。俟時上來,以副予望。以上朝報
上奉慈殿,在溫泉。
藥房問安。大王大妃殿答曰,知道。中宮殿答曰,知道。
政院·玉堂·二品以上問安。大王大妃殿答曰,知道。中宮殿答曰,知道。
左副承旨臣宋時喆,同副承旨臣金宇亨等,同日辰時成貼狀啓。闕內無事爲白在果,兵曹今十九日,一·二所巡將行巡無事單子,烽燧候望無事單子各一度,觀象監日變單子一度,刑曹前縣監趙䃏推考昭律粘目,尹會之移義禁府缺定配粘目各一度,東萊府使安鎭,倭船二隻入來事狀啓一度,原襄監司李俊耉,忠州田稅米太船致敗事狀啓一度,咸鏡監司閔鼎重農事雨澤事狀啓一度,合八度段,監封上送爲白乎厼,咸鏡監司閔鼎重,穩城府使李旴等,年例邊將薦,應薦不薦推考事啓本一度段,姑爲留院緣由,竝以馳啓爲白臥乎是良厼,詮次善啓向敎是事,啓下本院。
工曹判書兼訓鍊都監大將臣李浣,同日辰時狀啓。去夜宮城內外各營侍衛及城門諸處把守巡羅,竝只無事爲白臥乎事,詮次善啓向敎是事,啓下備邊司。
領中樞府事臣李景奭,左議政臣洪命夏,領敦寧府事臣金佑明等,同日辰時狀啓。大王大妃·中宮殿問安安寧敎是乎旀,宮城內外宿衛設置,無事爲白乎旀,去夜闕內別巡將,則東所入直衛將李時省外,巡將則行司果缺,行司果洪宇基,監軍則都摠都事沈選缺兵曹佐郞趙遠期期等以差定,使之受牌分巡爲白乎旀,軍營及各處把守巡羅等處,發遣備邊郞,使之摘奸,則別無執頉之事是白乎等以,馳啓爲白臥乎事,詮次善啓向敎是事,啓下備邊司。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
大殿·慈殿,政院·玉堂·藥房·二品以上問安。答曰,知道。
金萬基啓曰,前全羅左水使李敏發拿來事,命下矣。依例新水使交代後,拿來何如?傳曰,允。
傳于金萬基曰,有自京下來內官立待馬給之意,分付于留院承旨。
金萬基,以兵曹言啓曰,新除授春川府使李仁夏,以堂上宣傳官,實差備缺爲隨駕矣,還都之期不遠,仍爲隨駕還都後,使之赴任,何如?傳曰,允。
又以兵曹言啓曰,今番武科入格人入籍與否,本道之人,則以本道所在戶籍相考,隨駕軍兵,則書送姓名於漢城府,使之考出本府所在帳籍矣。卽見漢城府移文,禁軍金鋒,馬兵朴始興,御營軍金起生等,皆不入籍云,而金鋒·金起生,則或換書所居坊名,或誤書其父名,而金鋒,則上年科擧時,至於呈漢城府公文成出云,漢城府文書相考之時,恐不無未能詳察之弊,其居住父名,更爲書送於漢城府,明知其不入籍後稟處,而馬兵朴始興,則自稱本役充定後,年年寄寓於他家行廊,故果不入籍云,朴始興則爲先拔去,元榜目改付標以入,何如?傳曰,允。
傳于金萬基曰,今番擧動缺前金鼓,極爲無形,故當該進排官,旣已推考,還都時,則勿復如是事,亦已分付矣。若或如前無形,則施以重律之意,更加嚴辭申飭,至於金鼓執持之人,亦甚無形,使勿如此事,竝分付于兵判。
閔熙,以禮曹言啓曰,今朔各陵摘奸,當此畿驛夫馬多事之時,姑未得發送之意,敢啓。傳曰,知道。
大司憲趙復陽,掌令李東老,持平魚震翼啓曰,前啓,措語見上,請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。答曰,勿煩。
正言李東稷啓曰,前啓,措語見上,請加思量,諸臣及內侍加資,一傡還收。答曰,勿煩。
大殿,沐頭部一千瓢。大殿沐浴後,政院·玉堂·藥房·二品以上問安。答曰,知道。
金萬基啓曰,卽見慶州營將兼討捕使尹昌亨,明火賊劉善等,承服啓本,則本州推問劉善等時,不爲具年月日出問目,只以詰問窮推,則劉善招二三字缺爲辭,而至其同倘取招,則劉善就服辭緣,無加減云云之外,竝沒曲折,本州按覈,已失法例,而討捕使更推捧招云者,亦只是不下一杖,吐實直告等數語而已,根脚居住,作賊節次,一不究而終無結案取招一款,莫重賊獄文案,如是率略,殊無詳審之意,事極可駭。請討捕使尹昌亨,慶州府尹權坽,竝從重推考。傳曰,允。
慈殿,政院·玉堂·藥房夕問安。答曰,知道。
金萬基啓曰,訓局將官來言,閉門吹後,仍爲起火懸燈之意,敢啓。傳曰,知道。以上燼餘
謝恩,全羅左水使鄭韺,春川府使李仁夏,慶興府使崔亨運,都摠都事申伉,慶基殿參奉宋有光。
全羅監司書目,潭陽府使金益冕,病廢職事,致有兵使論報,罷黜事。
留都大臣書目,兩殿問安安寧,宮城內外宿衛無事事。以上朝報
慈殿沐浴停止。以上內日記
上奉慈殿,在溫泉。
藥房問安。大王大妃殿答曰,知道。中宮殿答曰,知道。
政院·玉堂問安。大王大妃殿答曰,知道。中宮殿答曰,知道。
上自溫泉傳曰,有自京下來內官立待馬給之之意,分付于留院承旨。以上燼餘
未時,日暈。夜一更,東坤方,有氣如火光。以上內日記
左副承旨臣宋時喆,同副承旨臣金宇亨等,同日辰時成貼狀啓。闕內無事爲白在果,兵曹,今月二十日,一·二所巡將行巡無事爲白乎旀,烽燧候望無事單子一度,禮曹,今朔各陵摘奸,畿驛夫馬多事,姑未得發送事草記一度,義禁府都囚徒一度,司憲府時推人員未行單子一度,刑曹前府使南淑推考事粘目,時推人員開錄單子,時囚罪人罪目等,後錄單子各一度,平安監司李正英祥原聖廟重修時,位版移還安祭香祝下送事狀啓一度,合九度段,監封上送爲白乎旀,刑曹決等缺單子一度,漢城府堂上不齊,議啓不得事狀啓一度,掌隷院決等公事無事單子一度,缺人弟閔應騫照律粘目一度,平安監司李正英慈山郡定配罪人金成立物故事啓本。二字缺縣令柳時成自已推奴時,多送官差缺推考事啓本,正刑罪人玉只等,奴婢田畓,竝屬公事啓本各一度,合七度段,姑爲留院緣由,竝以馳啓爲白臥乎事,啓下本院。
工曹判書兼訓鍊都監大將臣李浣,同日辰時狀啓。去夜宮墻內外各營侍衛及城門諸處把守巡羅,竝只無事爲白臥乎事,啓下備邊司。
領中樞府臣李景奭,左議政臣洪命夏,領敦寧府事臣金佑明等,同日辰時狀啓。宮城內外宿衛無事爲白乎旀,去夜闕內別巡衛將,則西所入直衛將洪錫武外,巡將行司勇盧濈,行司果南淑,監軍則都摠經歷閔錡,宣傳官鄭台壽等以差定,使之受牌分巡爲白乎旀,軍營及各處把守巡羅夜禁等事,一樣嚴警之意,竝以馳啓爲白臥乎事是良厼,詮次善啓向敎是事,啓下備邊司。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
下直,慶興府使崔亨運,高原郡守韓揖。
大殿·慈殿,政院·玉堂·藥房·二品以上問安。答曰,知道。
傳于金萬基曰,今下弓矢,慶興府使崔亨運處,給送。
金萬基,以義禁府言啓曰,卽見在京月令手本,則本府時囚罪人魏天會,自本月十五日,重得寒熱之症,症勢日漸危劇,似是可疑之疾云,仍置獄中,則不無染及他人之患,自前在囚之人,有如此病患,則例有變通之事。故敢此仰稟。傳曰,差病間保放。
閔熙啓曰,近來罷漏,或早或晩,殊無時刻之可憑矣。今則天明時,始爲罷漏,事甚可駭。當該禁漏官,令攸司推治,何如?傳曰,允。
傳于金萬基曰,還都擧動,以二十八日爲之事下令矣,更思之,則慈殿擧動,不可無餘日,二十八日動駕,則前頭日字,似爲促迫,以二十七日進定之意,分付于兵曹判書。
大司憲趙復陽,掌令李東老,持平魚震翼啓曰,前啓措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。新啓,各邑未捧還上,勿爲逐年計耗,只捧一年之耗,外方監兵·統營,一體施行之意,明有啓下行會,至於靈巖·務安兩邑統營之穀,則備局,因全羅監司狀啓,定奪分付,限五年停耗,而今聞統制使鄭傅賢,廢閣不行,仍爲督捧,使朝家德意,未究於無告之殘氓,事極可駭。請統制使鄭傅賢姑先從重推考,令本道嚴査啓聞,而以此靈巖·務安兩邑之事觀之,則各道各官,統營還上,雖有一體只捧一年耗之令,不爲遵行,亦必皆然,竝令三道監司,詳覈馳啓,以爲處置之地。答曰,不允。末端事,依啓。
正言李東稷啓曰,前啓措語見上請加思量,諸臣及內侍加資,一傡還收。答曰,不允。
慈殿,沐頭部一千瓢。慈殿沐浴後,政院·玉堂·藥房·二品以上問安。答曰,知道。
大殿,沐頭部一千瓢。大殿沐浴後,政院·玉堂·藥房·二品以上問安。答曰,知道。
藥房都提調許積口傳啓曰,回鑾日期,已定於今廾八日,來初二日當爲還宮,國忌太迫,似爲未安,如未得進定於廾七日,則路程中,以四日磨鍊,來初一日得以還宮,似爲便當,而必豫爲分付然後,沿路各邑,可無窘迫之患,領相之意亦如是,故敢達。答曰,二十八日動駕事,今缺言于兵判,而以四日改磨鍊,則不無疾馳缺觀慈殿氣候,與諸醫商議然後,可以以下缺
金萬基啓曰,訓局將官來言,閉門吹後,仍爲起火懸燈之意,敢啓。傳曰,知道。
夜一更,火星,犯太微西垣右執法星。以上燼餘
夜四五更,有霧氣。以上內日氣
下直,慶基殿參奉宋有光。
謝恩,護軍韓得敬。
留都大臣書目,宮城內外宿衛無事事。
大司憲趙復陽上疏。大槪,乞蒙恩暇數日,往省父母墳事。入啓。
政院啓曰,兵曹判書洪重普來詣請對矣,敢啓。傳曰,引見。以上朝報
義禁府啓曰,罪人李震夏,已爲拿囚,所當卽爲捧招,而本府留司堂上二員中,同知事臣兪㯙,與李震夏同壻相避,故今日之坐,亦不得捧招之意,敢啓。傳曰,知道。以上義禁府謄錄
備邊司啓曰,忠淸道軍兵,旣已特命罷遣,而兵使閔震益,營將李旴,竝仍爲留待矣。兵使則不可退去,使之簡其所率,俾無各營支供之弊,營將則旣放,其該營,別無所幹,還其信地之意,分付何如?傳曰,允。以上備局謄錄
上御溫陽行宮。兵曹判書洪重普請對引見,右副承旨金萬基,假注書申晸,記事官崔後尙·尹敬敎入侍。重普曰,行幸之期不遠,多有定奪之事,故敢爲請對矣。回鑾時,則外方軍士勿爲扈衛事,曾有聖敎,而且於榻前定奪時,無行會之事,以此行會于兩道監司,何如?上曰,依爲之。重普曰,外方之軍,旣不扈衛,則當以馬兵爲頭局,以御營軍爲尾局,而除出馬兵五百名,扈衛於慈駕前矣。上曰,依爲之。重普曰,回鑾之時,則雖不爲道路摘奸,路程記,則必須豫爲磨鍊然後,可以分付列邑,而回鑾日期,尙未的知,故未得爲之矣。上曰,以今二十八日缺定,可也。重普曰,昨日以金鼓事,傳敎矣。使宣傳官,出去豫習,臣亦親往見之,則聲調實不諧合缺則意謂不用於軍樂,而只爲待令於駕前。故缺軍器寺,持小鼓而來矣,今若用之於軍樂,則必不合矣。且常時駕前,只用太平簫,軍樂缺的而使常習太平簫者,猝爲軍樂,則不能諧合於節奏,勢所固然矣。上曰,吹手輩非但不習於缺時,亦不習太平簫。故其曲調,不合於唐樂矣。以下十餘行中缺。故不錄。上曰,犒軍何日爲之耶?重普曰,犒酒時未及熟,明之日,當爲之矣。上曰,缺中犒饋事,何以爲之耶?重普曰,戶曹雖未及啓達,而私自分付於京中,當依上年爲之矣。上曰,京畿差員,已爲來到云,然耶?重普曰,例爲前期來待,而回鑾日期未定,故尙今留在矣。上曰,輩陪軍,使之何間下來耶?重普曰,二十二日發自京中,而若催促下來,則當此苦熱,不無致傷之慮,故使之緩緩下來,二十四日朝逢點事,已爲分付矣。又曰,缺之代,以砲手代定入直,而落點啓下之後,使之替直缺當初旣已定奪矣。今見守宮大將狀啓,則已爲經二字缺送必不知當初定奪之意矣。外衛軍,則以五十名爲定矣。守宮大將狀啓,則以三十五名爲定云,果如狀啓所報,則必將有臨時狼狽之患。故更爲問之矣。上曰,扈從軍士,皆得無事乎?重普曰,挾輦軍七八名,頃得染患,故使之結幕出送矣。七八日內,卽爲退熱,今則已爲差愈云矣。以下十餘行中缺,故不錄,金萬基曰,下來時,則頭局取稟,每站爲之,而今以馬兵,定爲頭局,回鑾時,則似無每站取稟之事矣。上曰,然矣。
上曰,馬兵則每於所到處,卽爲罷去散處,而挾輦砲手,則不可不先進,作門以待矣。重普曰,將官處,當分付上敎矣。上曰,二相處傳諭承旨何日當還耶?萬基曰,今明當還,而未能的知矣。上曰,傳諭之處,距此幾日程耶?萬基曰,宋時烈,在西原淸川面先世墓下。故承旨卽往其處矣。近聞時烈以私故,往在懷德舊家云,承旨必不遇於西原,而進往所到處,想必如是遲滯矣。重普曰,缺羅鉢貳雙·太平蕭貳雙·金鼓一雙·古同二雙缺當用於駕前,而金鼓及哱囉,無捧持之人,今當爲添入,而服色只有二十件,倉卒無以覓給,缺着黑騎馬,捧持以行,則事甚便好矣。上曰,可也。以下十餘行缺
上奉慈殿,在溫泉。
藥房問安。大王大妃殿答曰,知道。中宮殿答曰,知道。
金宇亨,以扈衛廳軍官,以都大將意啓曰,闕內各處,入直軍士夜巡檢。傳曰,知道。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
金禹錫啓曰,臣與右副承旨金萬基,文武科放榜進去,下直。傳曰,知道。
金萬基啓曰,昨日兵曹啓辭,御營軍金起生,不爲入籍。故元榜目中,卽爲拔去,紅榜亦當割去後,粘付處,當爲安印,請寶。傳曰,知道。
金萬基,以兵曹言啓曰,禁軍金鋒,御營軍金起生入籍與否,更爲詳考稟處事,蒙允矣。卽見漢城府移文,則庚子式年,金鋒則入籍的實,而金起生,則再三考籍,終無姓名云,金起生,依朴始興例,卽爲拔去,元榜目付標以入之意,敢啓。傳曰,知道。
閔熙,以禮曹言啓曰,行幸之初,旣行告祭於溫陽之神,則收效回鑾之時,宜有報謝之祭,上年之闕而不行,誠爲欠缺,況今兩殿臨浴,輒奏顯效,設祭報謝,允合事宜,大駕離發翌日,似當擧行。大臣之意如此,敢此仰稟。傳曰,依爲之。
又以禮曹言啓曰,大駕·王大妃殿還宮時,依上年例,遣大臣行告廟祭,而其日不計早暮,卽爲傳香,行祭於翌日曉頭,而祝文,則令藝文館,趁卽分排,豫爲撰進啓下宜當,依此擧行事,分付各該司,何如?傳曰,允。
又以禮曹言啓曰,今四月十八日兩司長官入侍時,大司憲趙復陽所啓,道內忠孝節義之類,不可不特爲旌褒,以爲聳動風化之地矣。上曰,他道則雖不得一時擧行,本道前後啓聞之類,爲先卽爲等第擧行可也事,傳敎。故曾前本道啓本之留在京中者,取來考閱,則各人行蹟,載錄於今番啓本者太半,此則前後各人,自入於等第,而其餘二十一人,則今番啓本,獨不裁錄,未知其由,或不無冒濫之弊,更令本道監司,詳査啓聞後,稟處宜當,敢此仰稟。傳曰,依爲之。
傳于金禹錫曰,左參贊宋浚吉肅拜後,使之留待。
傳于金禹錫曰,左參贊,引見。
閔熙啓曰,朝者觀象監,以二十二日夜一更,火星,犯太微西垣右執法星,來呈單子,已爲睿覽,卽見自京來觀象監單子,則夜四更五更,有霧氣外,星變不爲擧論,其不謹測候之狀,極爲可駭。當該官,令攸司推治,何如?傳曰,允。
掌令李東老,持平魚震翼啓曰,前啓措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。答曰,不允。
大司諫鄭萬和,正言李東稷啓曰,前啓措語見上請加思量,諸臣及內侍加資,一倂還收。新啓文宗大王胎室,在於豐基郡鳴鳳山,今方依例守護,而蔚山府使南天澤,家在安東地,稱以立案,伐木設庄於禁火之中,至令奴僕,作家入接,官家禁令,亦不動念,其蔑法自肆之狀,殊極驚駭。本郡枚擧南天澤所犯,自去冬,累度牒報於監司,而監司不以啓聞請罪,至今掩置,亦難免其責。請蔚山府使南天澤拿問定罪,慶尙道前後當該監司,從重推考。答曰,不允,末端事,依啓。
慈殿,沐頭部一千瓢。慈殿沐浴後,政院·玉堂·藥房·二品以上問安。答曰,知道。
大殿,政院·玉堂·藥房·二品以上夕問安。答曰,知道。
金萬基啓曰,訓局將官來言,閉門吹後,仍爲起火懸灯之意,敢啓。傳曰,知道。以上燼餘
謝恩,護軍李時衛,平山府使李復吉,高山察訪兪櫶。
答大司憲趙復陽疏曰,省疏具悉。卿其勿辭,安意往來。
忠淸監司書目,定山呈,以副修撰兪命胤上疏上送事,禮山呈,以知事辛啓榮上疏上送事。
留都大臣書目,宮城內外宿衛無事事。
左參贊宋浚吉在外入來。以上朝報
上御溫泉行宮,左參贊宋浚吉,引見。入侍都承旨金壽興,注書崔商翼,記事官崔後尙·尹敬敎。宋浚吉曰,臣來詣竊聞,則慈殿沐浴之後,快得靈效,而上候亦有其效云,臣民之喜慶,曷有其極乎?上曰,當此天怒民怨之時,如此重大之擧,連年未已,非不知未安,而一自上年慈候未寧之後,百藥無效,焦煎之心,何所不至?今此行幸之擧,出於萬分不得已,而長路震撼,未度慈候之,如何?當初憂慮,亦難形言。自到果川以來,一向安寧,臨浴之後,雖不可謂盡祛諸症,而濕熱浮氣及頭部重濁之證,缺至差減,常時庭戶起亦不得任意,少有勞動,熱昇缺憊,長在委頓,今則行步之際,頓覺輕快,予心喜幸缺望外矣。今番之行,非爲予病而來矣。慈候漸得缺予病有若盡除矣。宋浚吉曰,慈殿宿患,如是差愈,實是聖孝所感,宗社臣民之福,可勝盡達?還宮之後,善爲將攝,則自當平復矣。自上眼候,每患復發,臨浴之後收效,與上年何如?上曰,上年來此之時,眼患甚重,到此沐浴之後,卽有其效,還宮缺差矣。今年則來時不至大段,到此之後,開眼甚苦,六七日缺之後,始有其效,以此收效之快,似不如上年矣。宋浚吉曰,卽今瞻仰,左眼尙有赤暈,不如右眼矣。上曰,常時每患左眼,今則頗愈矣。浚吉曰,今番則自上沐浴之數,不及於上年矣。上曰,以先治眼患爲急,只沐頭部矣。上曰,上年來此之後,卿等趁卽相會,予心若有所倚。右贊成雖中路徑歸,左參贊與之偕歸,心甚喜幸。意外蒼黃下來,思卿一念,寢寐難忘。今又四五字缺與卿等復得相見,不幸有邪說,深加引缺予恐時月荏苒,終未得一見而歸,故委遣承旨,諭以此意,卿以年老之人,當此炎四五字缺至意,幡然來見,其喜可言?浚吉曰,臣於上年,不得陛辭,而四五字缺大矣。自上奉侍慈殿,今又來臨,在臣分義四五字缺臣之情勢,萬分悶蹙,方在縮伏竢罪中矣。不惟不加之罪,命遣近侍,敎諭懇惻,如此無前異數,施之於不當施之人,感激聖恩之罔極,未暇顧臣之私情,扶病纔進,今始來詣,逋慢之誅,臣實難免矣。上曰,卿若無故而不來,則引咎亦宜,而卿之當初不來之意,予已知之,今日來見之意,亦可知。缺卿始欲來見,姑爲遲回,今始來見之意也。缺未來見者,豈其本情乎?浚吉曰,聖敎至此,感泣而已。古人有言曰,生竝一匹,有兄弟之義,人同此情,不甚相遠,而嶺人之不諒,今至於此乎?無非臣平日言行,不見信於人矣,只自慚竦而已。上曰,中道以下,人心不古,風俗日偸,當事輒生媢嫉之心,無非予平日待卿之誠意淺薄。故渠等以爲必遂奸計,敢爲邪說,此實予之所羞處也。豈是卿等之咎也?浚吉曰,竊覵前代事蹟,帝王家如此之事,鮮不疑惑,而今此聖敎,前古所罕,雖平日臣之涯分過溢,不敢承當,二三字缺旣發之後,得保首領幸矣,而是何異數,一至於此乎?臣學識淺陋,衰病且甚,恐無報答之日,只有缺草而已。上曰,輔養元子之責,專賴於卿等,而不幸上年,顚以下缺非但景象之不好。其時予懷,當復如何?日望卿等之以下缺此矣。今者相見,欣幸無比,而卿言乃反如此,殊非平昔二字缺之意也。浚吉曰,聖敎雖不及此,臣豈不知?而情勢悶縮,只增罪戾矣。又曰,元子近來無疾病乎?上曰,近免疾病矣。浚吉曰,竊聞諸臣之言,學業日漸長進云,臣民喜悅,何可勝達乎?上曰,有何長進之事乎?浚吉曰,臣曾已仰達,而自上敎導之方,不可不以身先之。惟願益修聖躬,以爲元子表率可矣。上曰,承旨去時,右贊成無來意耶?見其書啓,則不無來見之意,而家有病故云矣。浚吉曰,宋時烈有伯娣,年今七十缺患疾病,症勢危劇,時烈極其蒼黃,今則少免危境云。蒙此承旨敦諭之命,豈不欲卽赴祗謝乎?其情勢萬分切迫矣。上曰,老人病患,差歇未易,遣近侍,則右贊成,必不能自斷去就矣。浚吉曰,時烈若來赴召命,其間有不幸之事,則將爲遺恨。故缺決定矣。又曰,回鑾之期,已定云乎?上曰,慈候缺效之後,則似當留之加浴,而醫家之言缺熱旣降之後,若缺沐浴則不無致傷之慮云,且日氣漸次炎熱,趁此未盛熱之前,奉而還宮,善爲調攝,庶得安寧,故過數日後,欲爲還宮矣。浚吉曰,自上濕瘡,亦得收效乎?上曰,來此之後,所謂汗毒,多在於身上,而非濕瘡也。浚吉曰,然則此亦湯浴之效矣。上曰,然矣。曾前百藥無效,每當正二月間復發,而今則其缺尙不更發矣。浚吉曰,閭閻之人,沐浴之後,以善攝爲難,況聖躬乎?還宮之後,伏望益加善攝焉。上曰,卿旣來此,依上年與予同歸,豈不幸乎?予之區區二字缺非但願一見而開懷。所望者實多,緣予平生缺不見信於人,致令卿之蹤跡,每至狼狽,予豈安缺心,世道降至宋時,亦不如上世,而近來尤甚。今番以下缺時故予欲面諭此懷,而仍與偕歸矣。浚吉曰,溫泉行幸後,遠承不世異數,而今始來謝,逋慢之罪,臣實難免。情勢雖萬分切迫,聖敎至此,何敢遽陳於今日乎?缺容仰達矣。上曰,卿之來去,非但關係國家。以予私心言之,卿自先朝,出入書筵,以恩情交結。故向卿之心,實非尋常。卿之來也,心如有所得,卿之去也,心如有所失,不能自定矣。浚吉曰,如此聖敎,何敢承當乎?感泣之外,不知所達矣。上謂金壽興曰,回鑾之期雖不遠,左參贊旅邸,必有艱楚之事,糧饌卽爲輸送事,分付于忠淸監司。金壽興曰,路程記入啓,而時未啓下矣。上曰,自稷山到水原,里數太遠矣。自此抵稷山,亦不近,而連日遠缺似難,自此離發後二日程,則從近磨鍊,其後觀慈候如何?若得安寧,則自振威,抵果川雖遠,可以得達,自果川至京最近,以此磨鍊則好矣,而自稷山至水原,自振威至果川,孰遠孰近?壽興曰,自稷山抵水原百里,自振威抵果川缺十里,振威與水原兩邑,皆以宿所磨鍊,臨時觀勢以定,似可矣。上曰,路程記,則水原·振威,姑以宿所磨鍊,當觀慈殿氣候,或以水原爲宿所,或以振威爲宿所,可也。所以磨鍊餘日者,非以陰雨爲慮,未知中路慈候之如何耳。壽興曰,然則路程記還下後,當改入矣。上曰,以此意,言于兵曹判書,可也。遂罷出。燼餘
上奉慈殿,在溫泉。
藥房問安。大王大妃殿答曰,知道。中宮殿答曰,知道。
政院·玉堂問安。大王大妃殿答曰,知道。中宮殿答曰,知道。
自昧爽至卯時,有霧氣。自辰時至午時,日暈。申時酉時,日暈。夜五更,月暈。
左副承旨臣宋時喆,同副承旨臣金宇亨等,同日辰時成貼狀啓。闕內無事爲白乎旀,今二十二日兵曹一·二所巡將行巡無事單子,烽燧候望無事單子各一度,觀象監霧氣單子一度,義禁府罪人李震夏,與本府堂上相避,不得捧招事草記,尹全之囚單子,朴泂加刑啓目,劉廷式加刑啓目,宋繼宗加刑啓目,李溫加刑啓目,柳濠加刑啓目各一度,刑曹亂同加刑粘目,孟豪業加刑粘目,金衡立加刑粘目各一度,合十三度段,監封上送爲白乎旀,留院公事段,姑無緣由,竝以馳啓爲白臥乎事是良厼,詮次善啓向敎是事,啓下本院。
左副承旨臣宋時喆,同副承旨臣金宇亨等,同日辰時成貼狀啓。闕內無事爲白乎旀,兵曹今二十一日一·二所巡將行巡無事單子,烽燧候望無事單子各一度,觀象監日變單子,有氣單子各一度,禮曹櫻桃供上太早,代封事粘目一度,刑曹李重開照律粘目,前府使朴希閔照律粘目,李仁龍等缺啓聞事粘目各一度,申孝一刑推啓缺粘目各一度,訓鍊都監把摠等望單子一度,合十度單,監封上送爲白乎旀,留院公事,姑無緣由,竝以馳啓爲白臥乎事是良厼,詮次善啓向敎是事,啓下本院。
左議政臣洪命夏同日成貼狀啓。昨日酉時量,犯越罪人崔□□及愛化等,自義州府,軍官色吏押送爲白去乙,分付刑曹,卽於眼前,改枷缺獄,令禮賓寺,依前例饋飯,俾無徑斃之患,而刑曹竝以申飭之意,馳啓爲白臥乎事是良厼,詮次善啓向敎是事,啓下備邊司。
工曹判書兼訓鍊都監大將臣李浣同日辰時成貼狀啓。去夜宮城內外各營侍衛及城門諸處把守巡羅,竝只無事爲白臥乎事是良厼,詮次善啓向敎是事,啓下備邊司。
領中樞府事臣李景奭,左議政臣洪命夏,領敦寧府事臣金佑明等,同日辰時成貼狀啓。宮城內外宿衛無事爲白乎旀,去夜闕內別巡衛將,則東所入直衛將洪宇紀外,巡將行司直沈世鼎,行司果李鼎來,監軍則都摠府經歷朴晟,宣傳官曹弘益等以差定,使之受牌分巡爲白乎旀,去夜臣佑明,令從事官李世長,闕內入直軍兵等摘奸,則別無執頉之事是白乎旀,軍營及各處把守巡羅夜禁等事,一樣嚴飭之意,竝以馳啓爲白臥乎事是良厼,詮次善啓向敎是事,啓下備邊司。
工曹判書兼訓鍊都監大將臣李浣,同日辰時成貼狀啓。去夜宮墻內外各營侍衛及城門諸處把守巡羅,竝只無事爲白臥乎事是良厼,詮次善啓向敎是事,啓下備邊司。二十一日
領中樞府事臣李景奭,左議政臣洪命夏,領敦寧府事臣金佑明等,同日辰時成貼狀啓。宮城內外宿衛無事爲白乎旀,去夜別巡衛將,則南所入直衛將朴宗寧外,巡則行司果李必缺,行司果洪宇紀,監軍則都摠府都事沈選,宣傳官李東箕等以差定,使之受牌分巡爲白乎旀,軍營各處把守巡羅夜禁等事,一樣申飭之意,竝以馳啓爲白臥乎事是良厼,詮次善啓向敎是事,啓下備邊司。二十一日燼餘
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
又啓曰,兵曹判書洪重普,以軍兵犒饋事進去,下直。傳曰,知道。
大殿·慈殿,政院·玉堂·藥房·二品以上問安。答曰,知道。
金萬基,以兵曹言啓曰,缺日交龍旗捧持馬調習之意,敢啓。傳曰,知道。
金禹錫,以吏曹言啓曰,溫井神報謝祭祭官,當以堂下三·四品差出,而陪從官員缺禮則皆有職任,不可落後。無故之員,只有缺老臺官則親祭執事外,例不得差定,缺旣是當初告祭獻官,此外又無變通之路,分以下缺格差定,其餘執事,亦難以從官推移塡差缺外,以守令差定之意,知委本道,何如?傳曰,允。
閔熙,以禮曹言啓曰,溫井報謝祭物,令本道進排事,旣已啓下,而卽聞應入祭物,皆代以他物,莫重祀典,不可如是苟簡,前頭行祭前,日字尙多,令該曹,差出典祀官,而使奉常寺精備,依告祭時例,急急給馬下送事,撥上知委各該司,何如?傳曰,允。
傳于閔熙曰,史官一員待命,騎馬三匹立之,軍兵犒饋處內摘奸。
閔熙,以禮曹言啓曰,還都日,不計早暮,卽爲傳香,遣大臣告廟祭設行事,已爲啓下。故祝文,今方撰進,而以路程記觀之,則三十日當爲還都,勢將與朔祭相値,祝文末端,添入兼行之意,仍遣大臣行祭,而朔祭受香,姑令缺還都後傳香之意,分付擧行,何如?傳曰,允。
又啓曰,以端午帖子製述官抄啓單子,令前大提學·提學,出韵科次事啓辭。傳曰,端午帖子,例於初一二日製述,則還宮當在於晦日,還宮後,時任大提學,可以出韵科次,有何使前大提學·提學科次之事,製述官,亦何只以留都人員抄錄,而陪從官則不爲竝抄也事,傳敎矣。帖子製述,晦日還宮之後,亦可無未及之患,而前頭日候之陰晴,未可豫知。故姑依上年例定奪,而擧動果以晦日入京,則時任大提學,自當主之,留都百官抄錄,則被抄官員,例有各其司捧甘之缺意,在前期知委,陪從官,則不爲竝抄矣。今承聖敎,極爲允當,陪從中應製之人,竝爲抄錄,啓下何如?傳曰,允。
掌令李東老,持平魚震翼啓曰,前啓措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。新啓今此行幸之日,軍卒之作弊,不可不嚴防,昨者訓局軍兵數人作倘,有刦奸村女之事云,聞來極爲驚駭。請令該曹,明査得其正犯,依法處,當該將領不能嚴束之罪,在所難免。亦爲從重科罪,以爲懲後之地。答曰,不允。末端事,令兵曹趁卽査考後,從重科罪,可也。
大司諫鄭萬和,正言李東稷啓曰,前啓措語見上請加思量,諸臣及內侍加資,一倂還收。答曰,不允。
金禹錫啓曰,臣承命傳諭于右贊成宋時烈,左參贊宋浚吉,則宋時烈以爲,臣當初竊聞大駕,以前月二十六日動駕南巡,臣不敢偃然在家,卽日起發,走伏西原之村舍,蓋以西原,是方州節鎭之下,庶可遞聞行宮起居之節,而又臣丘墓之地,則雖此被累之蹤,亦不至於怒罵驅逐故耳。日者再蒙史官諭旨之異數,而所患諸症,一倍添劇,未敢承命,臣之負犯愈益。四五字缺人臣之道,不待宣召,自當缺伏周衛之四五字缺只以狗馬之疾,淹延到今,臣罪至此,益難容誅。臣又有不幸所遭切迫者,臣夙喪父母,惟七十歲孀姊是依,孀姊亦以臣爲命,忽於數日前,宿症危劇,家人走告,臣自寓所,蒼黃出來,缺線喘綿綿將絶,臣相守號泣四五字缺此際,又被無前異數,至遣承旨,諭意愈懇,臣之崩隕皇惑,何可堪勝?謹當與傳命之臣,一倂走赴,而私情之迫,如上所陳,此不敢以缺於公朝者,而聖上旣貸臣死,則君父之前,何言不盡哉?且伏念朱子被召之日,適値其叔母營葬之役,以爲無得力子弟,須當躬親營奉,若遽舍之而出,則愈見狼狽。夫當時情勢之迫,視臣今日之事,則不趐懸殊,而猶敢再以爲請,則是君臣之義,便同父子。故不嫌於從實陳懇也。然大賢之事,臣不敢援以爲例,而亦不敢一向震懾自外於缺之天,以冀萬一矜諒,同氣之疾,或可二字缺則卽當戴星奔趨,以俟執法之臣裁處云。宋浚吉則以爲,臣以至愚極陋,蒙被異恩,隆三四字缺此,此豈涯分所堪,夢寐所及,臣誠驚惶感激,不知置身之地。臣雖情勢悶蹙,衰病危惙,而一息尙存,何敢不趁卽起身,寸寸前進,祗肅恩命,以謝逋慢也,臣心神飛越,不知所言云矣。傳曰,知道。
大殿,沐頭部一千瓢。大殿沐浴後,政院·玉堂·藥房·二品以上問安。答曰,知道。
慈殿,政院·玉堂·藥房夕問安。答曰,知道。
藥房都提調許積啓曰,二十六日昭顯世子忌日。非大殿私忌,其在禮文,不當進兩日素膳,況此調攝之時乎?自上必欲行素,只以正日宜當。敢此仰稟。答曰,依爲之。
金萬基啓曰,訓局將官來言,閉門吹後,仍爲起火懸灯之意,敢啓。傳曰,知道。以上燼餘
上奉慈殿,在溫泉。
藥房問安,大王大妃殿答曰,知道。中宮殿答曰,知道。
自卯時至酉時,日暈。
工曹判書兼訓鍊都監大將臣李浣,同日辰時成貼狀啓,去夜宮墻內外各營侍衛及城門諸處把守巡羅,竝只無事爲白良厼,詮次善啓向敎是事,啓下備邊司。
領中樞府事臣李景奭,左議政臣洪命夏,領敦寧府事臣金佑明等,同日辰時成貼狀啓。宮城內外宿衛無事爲白乎旀,去夜闕內別巡衛將,則西所入直衛將金壽翼外,巡將則行司果李時萬,行司果李必馨。監軍則兵曹佐郞趙遠期,宣傳官黃有孫等以差定,久之受牌分巡爲白乎旀,軍營及各處把守巡羅夜禁等事,一樣申飭之意,竝以馳啓爲白臥乎事是良厼,詮次善啓向敎是事,啓下備邊司。
左副承旨宋時喆,同副承旨臣金宇亨等同日辰時成貼狀啓。闕內無事爲白在果,兵曹今二十三日一·二所巡將行巡無事單子,烽燧候望無事單子各一度,觀象監月暈單子·霧氣單子各一度,統制使鄭傅賢,全羅左水使李敏發,水操時渰死不報緣由事狀啓一度,東萊府使安鎭倭船出來事狀啓一度,倭書契五度,黃海監司李尙逸進上墨五十張封進狀啓,新産乾秀魚卵大王大妃殿·王大妃殿各五十部封進事狀啓各一度,合十三度段,監封上送爲白乎旀,忠淸道五月朔膳進上小螺大王大妃殿·中宮殿各五斗,慶尙道五月朔竹筍進上大王大妃殿·王大妃殿各一百本及上項乾秀魚卵·墨進上等,令各該司,趁卽捧上,成給到付事分付爲白乎旀,黃海監司李尙逸,安岳郡定配罪人尹墡物故檢屍啓本,載寧郡囚推罪人金俊敏等,令該曹處置事啓本各一度段,姑爲留院緣由,竝以馳啓爲白臥乎事是良旀,詮次善啓向敎是事,啓下本院。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
又啓曰,內乘來言,旗軍洗馬云矣。傳曰,知道。
大殿·慈殿,政院·玉堂·藥房·二品以上問安。答曰,知道。
傳于閔熙曰,領·右相·戶曹判書·忠淸監司命招。
以戶曹湯直米布題給單子,傳于金壽興曰,缺一疋加給。
金萬基,以兵曹言啓曰,司憲府啓辭,今此行幸之日,軍卒之作弊,不可不嚴防。昨者訓局軍兵數人作儻,有刦奸村女之事云,聞來極爲驚駭。請令該曹,明査得其正犯,依法處置,當該將領不能嚴束之罪,在所難免,亦爲從重科罪,以爲懲後之地。答曰,令兵曹趁卽査考,從重科罪可也事,傳敎矣。昨日,有兩人來訴於臣重普所在處曰,都監軍士刦奸村女,吾已追蹤,知其所在布帳而來告云云。臣問曰,汝等於其女,爲何人乎?對曰,一人則其女之夫,一人則乃是其女之同生娚。臣卽令臣所帶軍官,率其兩人,送于挾輦砲手結陣處,與千摠具文治,眼同査覈,而其兩人所指布帳中軍士十名,盡令出帳外,使其人,指示所犯之人,則其兩人曰,面目則不知,但砲手三人,沐浴於前,其中一人刦奸云云。砲手十人,盡脫其所着衣服,見其沐浴與否,則皆非入水之人,而所告之人,亦曰此人則果不入水,吾輩亦無由摘發云。臣又送將官於陣中,使其所告之人,率來其妻,指示犯奸之人,而如許之際,陣中軍士,告其千摠曰,隣隊軍士三人,今日捉魚於前川而入來云,竝與其三人而問其妻,則其女熟示各人面目曰,此人等皆非刦我之人。問其當初所訴兩人曰,砲手刦奸之時,汝親見之乎?其人對曰,吾輩則在家,吾妻獨往田間矣。聞有此事,急往見之,則男女皆不在其處,四面周觀之際,砲手三人,適持川魚,過其前路,意謂此人。犯奸吾妻,追蹤而已,實不知某人之所犯云云。所謂捉魚砲手三人,則以擅離陳之罪,卽爲從重決棍,而刦奸之人,則渠輩亦不知爲誰某,慚赧而退去。臺啓未發之前,已爲査覈,而其間曲折,不過如斯,今雖更査,若無摘發之路,何以爲之?敢稟。傳曰,然則置之,可也。
掌令李東老,持平魚震翼啓曰,前啓措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。答曰,不允。
大司諫鄭萬和,正言李東稷啓曰,前啓措語見上請加思量,諸臣及內侍加資,一倂還收。新啓武臣兼宣傳官南涑,私自出外,歐打溫陽之吏,至於氣絶更甦云,當此行幸之日,陪從諸臣,各司謹飭,而南涑乃敢作弊如此,聞者莫不駭異。此而不爲嚴治,則將無以懲礪他人,請武臣兼宣傳官南涑拿問處置。答曰,不允。末端事,誠極驚駭。旣設禁令,如是犯之,不可以常用之罰施之,從重決棍,以警他人。
金萬基啓曰,武臣兼宣傳官南涑決棍事,命下矣。臺諫方以拿問處置論啓,姑未得擧行之意,敢啓。傳曰,知道。
又以兵曹言啓曰,以本曹草記,村婦刦奸軍士,今雖更査,萬無摘發之路事,然則置之可也事,批下矣。不得査考,則當該將領,雖無以此科罪之事,而但陣中軍士三人,出幕捉魚於前川,則不能嚴束之罪,在所難免,當該將官決棍,何如?傳曰,允。
大殿·慈殿,政院·玉堂·藥房夕問安。答曰,知道。
藥房都提調許積啓曰,今日榻前,伏承明日欲爲疏決之敎,而還宮臨迫,終日酬酢,或慮聖候之致傷。故臣以還都後爲之之意,仰達矣。出而考見文書,則其中罪名稍輕者十七人,自上欲爲疏決,則此類爲先疏決似當。敢此仰稟。答曰,知道。疏決文書,明日待令,可也。
金萬基啓曰,訓局將官來言,閉門吹後,仍爲起火懸灯之意,敢啓。傳曰,知道。以上燼餘
忠淸監司書目,尼山呈,以前執義尹宣擧病重上去不得事。
留都大臣書目,宮城內外宿衛無事事。以上朝報
答兵曹粘曰,洪繼立等三人乙良,加資爲乎矣,今後乙良,雖過於此數,加資一款,勿爲擧論,可也。平安道館餉銀子監官生殖事以上記草
上在溫陽行宮,領議政鄭太和,右議政許積,戶曹判書鄭致和,忠淸監司任義伯引見,都承旨金壽興,假注書申晸,記事官崔後尙·尹敬敎入侍。積曰,今年則異於上年,未得頻頻入侍,而回鑾日期,只隔數日,伏不審近日,眼候益有差減之效乎?上曰,今年則眼候自路中,已有所患。故沐浴之後,雖得差效,而似不如上年之爲快矣。太和曰,駕到行宮之翌日,入侍瞻望,則左眼,頗有赤色矣,今則快缺不勝喜幸矣。積曰,慈候則臨浴之後,果有差減之效乎?上曰,風患濕熱之證,雖未知快去其根,缺以卽今觀之,似有奇效矣。積曰,上候則去年已見神效。故今番再臨之時,不爲疑慮,而慈候,則曾未經驗,故臣等不無憂慮之心,收效至此,臣民喜慶,何可盡達?上曰,積年沈痼之中,藥四字缺故作此重大之擧,而未及收效之前,未知五字缺晝夜焦慮矣,得此神效,私心喜幸,誠缺上曰,下來時,欲爲疏決於此處,京畿·忠淸兩道三字缺何以不爲稟達耶?積曰,鄭萬和·趙復陽兩人所掌文書,皆爲持來,近日連爲考見,而今年則異於上年,不得頻頻入侍,故尙未稟達矣。上曰,明日內爲之,可也。積曰,文書極爲浩繁,一日之內,未定了矣。上曰,訟場文書,雖未及査閱,定配罪人,爲先疏決,可矣。積曰,臨浴之後,纔見差效,考閱文書,恐有致傷之患矣。太和曰,一日之內,如難完了,則還都後,從容爲之宜當矣。積曰,忠淸道則本道人,雖定配於他道者,亦皆類聚,以便考閱,此則雖一日,可以完了,而擧動已迫,上京爲之,亦何妨乎?上曰,擧動前爲之,可也。上曰,江頭犒饋事,依上年例爲之乎?致和曰,上年則臣親往爲之,今亦依前爲之乎?積曰,犒饋時,戶判不可不進去,駕前威之後除三四字缺先爲前進,宜當矣。上曰,然矣。太和曰,各司假家所造處,民田及家垈價本,當令本道監司磨鍊題給,而闕內守護事,則上年旣已分付,今番亦依此擧行乎?上曰,依上年例爲之。上曰,湯井之水,廢而不浴,則煖氣不盛。故今番初到之時,煖氣不及於上年,累度臨浴之後,煖氣乃復如前,此後願浴者,許令入浴,毋使置,可也。積曰,湯井則使之許諾,而守直人,則入接於闕內各司,大內則封鎖宜當矣。上曰,凡干家舍廢置,則易爲頹覆,雖大內,亦可許人入接矣。致和曰,他處則雖不封鎖,大室則不可使之任意入接矣。上曰,予意則不然,沿路館宇,擧動過去之後,則皆許入接,此處三四字缺亦何必封鎖以置也?許人入接,時時開閉,以納四五字缺也。義伯曰,浴室及殿閣,雖或封鎖,若傳四五字缺點火,時時開閉看審則好矣。太和曰,四五字缺後日當用之時,則不過改塗壁而已。臣意則四五字缺之宜當矣。上曰,還都之後,湯井許令沐浴,浴室及寢室,竝許入接,沿路館宇,亦依上年例許入事分付,可也。太和曰,聞任義伯之言,則以爲差定缺以溫泉別將,領率湯直而守護,則爲好云矣。缺本郡鄕所中一人,行宮營造時,監司使之監役,則頗爲勤幹云。故與監司相議,欲以此人,差定別將,給料守直,而不必啓下差定。故欲自備局,直爲差出矣。任義伯曰,民田之入於闕內及諸各司假家造作處,使之査出給價矣,就考田案,則闕內基址,皆以公田,懸錄於甲戌量案,不必給價,北門內,則亦是公田,而民人二字缺已久,可以量宜題給矣。民居撤毁處,則只是二家,而擧動過去後,皆願入接於各司假家。故使之依所願入接矣。太和曰,田畓損傷處及未得耕作處,令本道監司,分別啓聞後,量宜給價宜當矣。上曰,年年擧動,民必重困,不可不特爲蠲役,以示矜恤之意。溫陽及本道各邑,京畿一路,所經五邑,蠲役等事,一依上年例擧行,可也。太和曰,年年減役,實是難繼之事,而自上特爲蠲減,以示德意,亦是好事矣。太和曰,闕內各司假家,覆瓦非難,而若年年草覆,則非但民力重困,霖雨之際,不無朽破之患,令本道監司,從便覆瓦則好矣。上曰,依爲之。義伯曰,湯井許諾之後,則朝士之受由來浴者,必將紛紜,而本郡依例供饋,則勢所難支,自朝家,似當有定式之擧矣。上曰,給馬人員外,切勿官供,可也。致和曰,近處列邑之收捧於此處者,百官軍人頒料之外,尙有餘缺七八邑使之受去,待秋改色宜當。上曰,依爲之。致和曰,還都時百官軍人糧資,以五月磨鍊。以下缺上曰,軍人等一日糧資,以幾許磨鍊耶?致和曰,以二升爲定矣。上曰,在此時,則雖二升,可以繼糧,而三四字缺則二升似爲不足,加數以給,可也。太和曰,宋浚吉昨日引接,其意欲爲隨駕上去乎?若欲隨駕,則給馬以去矣。積曰,浚吉欲爲中路落後云,落後則承旨趁卽啓達,敦勉以去宜當矣。壽興曰,臣則在於作門之內,而浚吉在外落後,則趁卽聞知似難矣。上曰,若或隨駕,則其所騎之馬,必難得達,特爲給馬事,分付可也。積曰,上年隨駕之官,來此移拜他職者,則大駕還都後,肅拜於各殿,而留都官之移拜他職者,則大駕還都後,不爲肅拜,殊涉未安,似當變通矣。太和曰,事體果爲未安,今番則留都官之移拜他職者,還都後,亦令肅拜於兩殿爲當矣。上曰,依爲之。致和曰,上年湯直等處,題給米太及鹽斗矣。今亦依上年題給乎?太和曰,今年則異於上年,依輦陪軍例,加給布匹,爲好矣。上曰,湯直人等,令該曹,米太布匹磨鍊題給。上曰,行宮月廊及諸家缺當令湯直等,入接守護,而新舊十八名,亦似數少,加定則好矣。義伯曰,各司奴婢中,貧殘無依,願入者多矣。上曰,以各司奴婢,參酌加定,可也。缺曰,溫陽鄕所全珩者,上年行幸時,以董役監官,累度受刑於監司,及至大駕到此之後,監司三四字缺則懼罪逃避,旋卽自現,監司以逃避之罪缺定配云,當初逃避之狀,固爲可惡,而旣自還現,則不無可恕之道。且定配缺年,年且衰老云,當此施惠本郡之日,似當別樣寬典矣。上曰,放釋。太和曰,忠淸監司入侍,或不無民瘼上達之事矣。義伯曰,民間身役之弊,罔有紀極,若不變通,民無以支保矣。身役多端,而其中三四字缺之役,尤爲難堪,一年所納,至於正木九疋,且有四五字缺擧之規。故人皆厭避,流亡相繼矣。太和曰,水原四五字缺之弊如此,而皆云救弊無策矣。積曰,以下七八字缺義伯曰,頃因災異,下諭民瘼五六字缺鄕薦有異,不可不詳問採取,且値擧動,尙未論啓,臣當退而條列啓聞矣。上曰,今番隨駕人中,登科之類,依上年例,還都後翌日爲始,許令三日遊街,可也。太和曰,更令遊街,則合爲六日矣。上曰,缺父母親戚,皆在京中,若只於此處遊街,則必以落莫矣。上曰,犒軍時,登科者亦進參乎?太和曰,竝令進參矣。積曰,凡事旣令,一依上年例爲之。上年本道老人加資之時,以八十爲限。故年七十九歲三人,不得參於其中者,及至今年,不無希望矣。上曰,令本道査出啓聞事,京畿一路五邑,亦依上年例,一體擧行,可也。太和曰,辛啓榮,旣已加資,而今年已滿九十矣。此人仁祖朝,爲玉堂·銀臺,官至參判,而退老於鄕,旣是先朝耆舊,而年滿九十,則別施恩典,以示優老之意,似當矣。上曰,以從一品加資,可也。壽興曰,致祭諸臣事,上年旣已擧行矣。延陽府院君李時白,以先朝勳舊大臣,墓在公州,而獨不入其中,實爲欠典矣。上曰,上年不爲致祭耶?壽興曰,只祭延平府院君李貴,而不及於時白,只祭金長生,而亦不及於金集矣。上曰,上年未及致祭,則此二臣墓,特造禮官,致祭可也。壽興曰,還都之期不遠,而連有雨意,亦可悶也。上曰,連有雨意,而東西風互起,此乃旱徵矣。遂罷出。燼餘
上奉慈殿,在溫泉。
藥房問安,大王大妃殿答曰,知道。中宮殿答曰,無事。
政院·玉堂·二品以上問安,大王大妃殿答曰,知道。中宮殿答曰,無事。
夜二更,流星出左角星下,庫樓星上,狀如拳,尾長三四尺許,色白。五更月出時,月色赤。
宋時喆,以都摠府郞廳來言啓曰,闕內各處,入直軍士夜巡檢。傳曰,知道。
工曹判書兼訓鍊都監大將臣李浣,同日辰時成貼狀啓。去夜宮城內外各營侍衛及城門諸處把守巡羅,竝只無事爲白臥乎事是良厼,詮次善啓向敎是事,啓下備邊司。
領中樞府事臣李景奭,左議政臣洪命夏,領敦寧府事臣金佑明等,同日辰時成貼狀啓。大王大妃殿·中宮殿問安敎是乎旀,宮城內外宿衛段置,無事爲白乎旀,闕內別巡衛將,則南所入直衛將南淑外,巡將則行司果盧濈,行司果柳震立,監軍則兵曹佐郞李翊相,都摠都事沈選等以差定,使之受牌分巡爲白乎旀,城門及各處把受等處,發遣備邊司郞廳摘奸,則別無執頉之事是白乎等以緣由,竝以馳啓爲白臥乎事是良旀,詮次善啓向敎是事,啓下備邊司。
左副承旨臣宋時喆,同副承旨臣金宇亨等,同日辰時成貼狀啓。闕內無事爲白在果,兵曹今二十四日一·二所巡將行巡無事單子,烽燧候望無事單子各一度,觀象監星變單子一度,全羅高山等十八邑社稷位版改題時,香祝齎去書吏所騎馬牌缺義禁韓希卨囚單子一度,平安監司李正英,民間染病方痛事狀啓,各邑農事及雨降雪霜緣由事狀啓,缺山郡守鄕校聖廟畢建,香祝下送事狀啓各一度,原襄監司李俊耉來五月朔上番諸邑軍士摠數缺事啓本一度,慶尙左兵使金東屹來五月朔上番忠翊衛開坐事啓本一度,慶尙右兵使李俊漢來五月朔上番忠翊衛開坐事啓本一度,合十一度段,監封上送爲白乎旀,留院公事段,姑無緣由,竝以馳啓爲白臥乎事是良旀,詮次善啓向敎是事,啓下本院。燼餘
前正郞李翔上疏。伏以臣昨日,祗受有旨,十行綸音,辭旨懇惻,人非木石,寧不知感?奉讀再三,涕淚盈襟,臣誠無以爲懷也。噫。當此兩殿臨幸溫泉之日,雖遐荒賤隷,莫不奔走道路,欣聞玉候康寧之慶,況如臣曾添講席之末,特蒙殊異之寵,凡幾年矣。其爲國之誠,戀主之意,豈是凡氓比也?其欲延候路左,復瞻天顔者,乃臣之所願,則臣豈必待召命而後至者哉?第臣昔年承命,參議於宋時烈等講定服制之後矣。時烈等,近以被斥於嶺儒之疏,而有席藁待罪之事,則臣之不安,與時烈等,實無異焉。此臣之所以屛迹不敢出門者,以致咫尺行朝二字缺承候之節,臣子分義,到此掃地,常懷耿耿,五內以下缺聖度包涵,非惟不以爲罪,反加非常之恩,降此三字缺旨,此乃國家待賢之禮,胡爲渾加於如臣萬不近似者,以來四方之譏,而貽我朝之累乎?此臣待鈇鉞之誅,不敢冒進者,伏願聖明,還收以下缺野獲安微分,不勝幸甚。臣不任瞻天望聖激切之至,謹昧死以聞。答曰,省疏具悉爾懇。予不復多誥,爾其須體至意,從速上來,以副予望。
知中樞府事辛啓榮上疏。伏以蟣虱微臣,受恩三朝,常懷無路報效。病伏草野,積有年月,只願須臾毋死,一瞻天光,還仆溝壑,庶幾瞑目。適値天馭再臨邇境,所當舁疾以進,得參起居之列,而犬馬之齒,已滿九十,雖欲作氣趨造,少酬宿願,筋力澌盡,襯侍床席,致身行在,勢所末由。尺疏陳悃,尙爾稽遲,分義掃地,生不如死,臣罪萬死,臣罪萬死。瞻天缺越不知所云,謹昧死以聞。答曰,省疏具悉。卿其安心勿辭。
掌令李東老上疏。伏以臣有病母,方在臣父所任新昌縣,去此十餘里之地,數年沈痼積傷之餘,近得暴痢,一晝夜八九度泄瀉,少有飮食,輒卽嘔吐,元氣薾然,症甚危篤,臣聞此病狀,卽欲歸省,而職名在身,不敢自由,心魂飛越,只自煎泣。伏乞天地父母,憐臣情事,特許恩暇,俾得往護,以伸人子至情,千萬幸甚。臣無任煎迫祈懇之至,謹昧死以聞。答曰,省疏具悉。爾其勿辭往來。
副修撰兪命胤上疏。伏以臣禍罰餘生,冒赴嚴召,猥陳私懇,恭俟誅譴,不意聖恩優渥,曲察微忱,許令往來,臣奉讀聖敎,不勝惶隕感泣之至。臣仰遵聖旨,卽尋來路,而第臣職名,未蒙恩禠,不但臣之私情,終有所難安。顧臣所叨,萬不近似,決無仍據,以辱名器,至於虛帶往來,尤豈微臣之所敢安意哉?仍竊自念,喪期纔畢,不忍急趨名宦。是臣區區所願,幸蒙聖上矜許,則臣之情理,可以獲伸,臣感缺唯有涕淚。然,臣旣詣行在咫尺之地,竟未祗肅,則迹涉違慢,罪合萬隕。臣於來時,則辭缺籲而見阻政院,終不得上聞,臣惶恐蹜踖,缺縣道更申前懇。伏乞聖慈,亟鐫臣職,仍治臣罪,以重名器,以安私分,不勝幸甚。瞻望行宮,無任煎迫祈懇之至,謹昧死以聞。答曰,省疏具悉。爾其勿辭察職。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
大殿·慈殿,政院·玉堂·藥房·二品以上問安。答曰,知道。
閔熙啓曰,端午帖子製述官,改抄以入,而前單子入啓爻周之意,敢啓。傳曰,知道。
以上缺啓曰,中禁一人將爲落後,使本官,仍爲救護,病歇間留糧及上來時糧資,令該曹磨鍊題給,何如?傳曰,允。
傳于金禹錫曰,疏決廳堂上領議政·左參贊命招。
金壽興啓曰,疏決廳堂上領議政·左參贊命招事,命下矣。今此疏決時承旨,則臣壽興,旣以疏決提調入侍,而刑官及三司之官,似當入參,何以爲之?敢稟。傳曰,竝令入侍,可也。
傳于金萬基曰,右贊成使之入來。
金萬基啓曰,前正郞李翔,卽者承召來詣,而時無職名,令兵曹,口傳付軍職似當,敢此仰稟。傳曰,知道。
傳于金萬基曰,前正郞李翔,使之入來。
金萬基啓曰,以本院兵曹郞廳來言,武兼南涑從重決棍三十度啓辭。傳曰,臺啓旣停,將爲決棍,則度數所當取稟,或承旨監視決棍,或自兵曹決棍,亦宜取稟,而何如是爲之耶事,傳敎矣。決棍度數,不爲申稟事問于兵曹,則以爲自上以從重決棍爲敎,而棍打三十度,卽軍中用罰之重者。故不覺其度數之當爲申稟云,而至於承旨之當爲監視與否,則臺啓旣停,循例分付該曹,而未及取稟,不勝惶恐,敢啓。傳曰,知道。
傳于金萬基曰,右贊成及前正郞李翔,引見。
傳于金萬基曰,右贊成處糧饌,令本道依左參贊例輸送事,分付。
以右贊成宋時烈,左參贊宋浚吉上疏,傳于金萬基曰,此兩疏,旣已面諭於榻前。故不爲批答矣。
大司諫鄭萬和,正言李東稷啓曰,前啓措語見上請加思量,諸臣及內侍加資,一倂還收。答曰,不允。
大司憲趙復陽,持平魚震翼啓曰,前啓措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。答曰,不允。
大殿·慈殿,政院·玉堂·藥房問安。答曰,知道。
金萬基啓曰,訓局將官來言,閉門吹後,仍爲起火懸灯之意,敢啓。傳曰,知道。以上燼餘
留都大臣書目,宮城內外宿衛無事事。
右贊成宋時烈在外入來。
前正郞李翔在外入來。兵曹口傳政事,副司直李翔。以上朝報
上御溫陽行宮引見,入侍領議政鄭太和,右議政許積,左參贊宋浚吉,大司憲趙復陽,都承旨金壽興,刑曹參判李殷相,大司諫鄭萬和,校理李端夏,注書崔商翼,記事官崔後尙·尹敬敎。許積曰,伏聞醫官之言,則夜間聖候,有微熱云,言等不勝憂慮矣。上曰,不至大段矣。鄭太和曰,擧動臨迫,缺且熱而自上眼候,尙有赤暈,酬酢文書,大有妨於調攝,今日疏決,似不可爲之矣。上曰,文書幾何耶?許積曰,疏決文書,甚爲浩繁,其中抄出十七人文案,今方持入,而此亦不少,一經睿覽,則不無熱候之上升矣。太和曰,擧動隔宵,而眼候如此,今日疏決,亦非不得已之事,豈必强而爲之乎?上曰,若爲疏決,則一時爲之,不可抄出而爲之也。太和曰,聖敎允當矣。許積曰,事體果如聖敎矣。臣待罪藥房,區區憂慮,自別於諸臣,莫如不爲之萬全也。上曰,如不得一日四五字缺還宮後一時爲之。許積曰,卽今諸臣入侍五六字缺疏決則決不可爲之矣。上曰,以下缺模寫欲待相面,從容說破。故批答趁不爲之矣。缺今番則景象大異於前,卿必與予偕歸而後,可以缺三四字而卿若欲沐浴,則秋節,雖不如春節,未及深秋下來四五字缺難乎?宋浚吉曰,小臣情勢切迫,敢爲陳達矣。臣之三四字缺極,雖得沐浴,收效難必,而所患眼眩風頭之症,庶缺除減,自上年,每欲試浴,而事不如意,迄今未果,儻蒙恩許,豈非生成之德也?上曰,將來日氣漸向炎熱,卿雖缺不可沐浴,今番則與予偕往,留三四箇月,乘凉下來,不亦兩便乎?宋浚吉曰,臣上年來此,不得留住沐浴,其秋下來之時,亦不得缺凡追後經營之事,不可期必也。趁今幾會,少試沐浴,如得收效,從容上去,亦何難乎?上曰,沐浴之時,設令收效,沐浴之後,調理亦難,予意則不如今番偕往,趁秋下來矣。浚吉曰,聖敎丁寧,臣豈不知乎?第臣衰朽癃病,比來益甚,臣之死亡,朝夕難期,汲汲上去,無益於聖朝,而少留沐浴,則有益於臣身,若蒙恩許,公私兩便矣。上曰,卿年今衰老,日氣且熱,而溫井異於冷井,沐浴之際,收效未易,沐浴之後,若有病患,則卿雖欲上去,其可得乎?浚吉曰,非敢托以沐浴,以爲落後之計也。自上每以君臣間情義未孚爲敎,今臣請浴,是臣實情,而聖上不諒賤臣,極爲惶悶矣。上曰,予非謂卿托此欲留,日氣此熱,實恐卿沐浴而致傷矣。浚吉曰,臣當初惶恐不敢請浴矣,昨因諸臣,伏聞許浴湯井之命,卽爲陳達,欲試數三番沐浴,而以臣衰病,沐浴之後,收效難必,而每年缺一未得試,失今幾會,何時可望乎?上問大臣曰,左參贊如是懇請,卿等缺如何?鄭太和曰,筵中聖敎,臣隣莫不感泣,而況宋浚吉,豈不感動于心乎?缺許留此而沐浴,則前頭上去,未可必也。許積曰,聖敎所謂鎭定浮議三四字缺當而日氣漸熱,不可沐浴之敎,尤爲允當,宋浚吉若留此不去,則窺缺上意之輩,必以爲君臣之間如此事,無可爲云,決不可許留矣。且聖敎勤懇如此,而宋浚吉必欲留此,則浚吉所陳情義不相孚之說,正自道也。病患雖未知如何,而何敢不遵聖敎乎?上曰,右相之言,以下二行缺上曰,沐浴之後,若有病患,卿亦難自由,今雖五六字缺上來則好矣。浚吉曰,聖敎至此,臣敢不追後從容上去也。缺曰,呈敎只許行路間數日差遲,非許落留沐浴也。上曰,缺病患何可必乎?卿若從容上來,不必隨駕而來,一時離發缺之後,從容上來則好矣。浚吉曰,微臣賤疾如是趁念,不勝感激,臣雖沐浴,自當參酌氣力而爲之,豈至於生病而後已乎?上曰,不負予意而上來,則予豈一向强迫乎?浚吉曰,聖上之趁念賤臣,如是至極,臣雖無狀,亦人耳。豈不知聖意之勤懇,而終負聖敎,不爲上去乎?許積曰,臣於閤門外聞之,則宣傳官決杖處,自上有令承旨監視之敎云,當初決杖時,不稟度數,直爲決棍,雖未妥當,而內外重務,專使兵判而任之,則一武臣決杖,是何大段事,而豈可疑其歇杖,有若摘奸爲哉?上曰,予意不然。臺諫,旣請拿問,則聽從非難,而雖拿致,別無缺事,莫如直爲決棍。故使之決杖矣。自兵曹,不稟度數,雖不至歇杖,缺然故予意則臺啓之事,不欲如是放過而然矣,寧有不信之意乎?浚吉曰,右相之言,似是矣。趙復陽曰,臣見路程記,則自振威至果川,磨鍊宿所,當此炎熱,侍奉慈殿之行,似不可疾驅,軍兵之致傷,亦不可慮乎?上曰,上年自稷山,到水原,自水原到京,而一行,無因此致傷者缺慈候言之,如是炎熱,五日路上震撼,反不如四日內還宮矣。許積曰,雖如此磨鍊,軍兵則必不至顚仆矣。上曰,到果川時,別無疾驅之事,而缺不盡,致令軍士死者,至於三人,誠可矜惻矣。許積曰,路程記,則雖如此磨鍊,而道中當觀慈候而進退之幸甚。上曰,然矣。到此之日,有一人,抱其老母而來觀云,然耶?金壽興曰,此人,乃全義校生玄大後也。自全義,移來于此地,而渠年六十三歲,其母則年今八十七歲云矣。上曰,此人,令本道,優給食物而啓聞,可也。復陽曰,年八十以上者,曾有題給食物之擧矣。九十以上者,則別給木布,何如?上曰,依爲之。許積曰,三四字缺類多集於此,而第此則非爲就食也。以擧動時觀光三四字缺上曰,其數幾何云耶?積曰,多至八十餘人云矣。金佐明乃四五字缺故臣分付佐明,而使郞廳招來,以賑恤餘米,分給二斗,四五字缺德意則皆感悅而去矣。以下三行缺壽興曰,明日擧動嚴時刻,何以爲之乎?上曰,依下來時例爲之。壽興曰,昨聞兵判之言,則夾輦砲手缺狂猘所咬,來此之後,厥症復發,昨日身死,而聞是天安人缺旣給木布,使之輸去云,而旣是軍士,故敢此仰達。上曰,上年四五字缺者,旣爲題給米布,此亦依前例,別給米布,可也。許積曰,此人無可給之處云矣。渠雖天安之人,而兒時上京,又無族屬,而聞渠缺葬處在天安云,故使之歸埋於一處云矣。鄭太和曰,聞渠之妻子在京云,若令該曹,訪問于京中,而題給其妻子,則豈不感恩乎?上曰,依爲之。金壽興曰,上年還宮時,許捧上言,今番亦當許捧上言,而聞欲爲擊錚者亦多云,此輩亦當嚴禁,而禁止之際,必致紛紜,其勢難便矣。上曰,分付沿路各邑,擊錚之人,豫爲禁斷,以篤缺擊錚者,當被重罪之意,傳言敎諭,則似無紛擾之弊,分付缺且擊錚者,雖囚禁治罪,可也。宋浚吉曰,在臣情義,豈不欲隨駕,而臣之衰病此極,古人所謂飾巾待罪之秋也。苟延一息之前,何敦缺而忘君乎?旣不得隨駕,區區所懷,敢爲仰達矣。臣聞元子冊禮,已定於來秋云,小臣愚意,則四時之序,春夏屬陽,秋冬屬陰,古者行禮,皆用春夏者,以屬陽之故也。今此大禮,豈可行之於屬陰之時乎?且元子,旣已岐嶷,雖無不堪行禮之慮,而聖意亦不缺慮,則四五朔之間,亦且有異矣。向來許穆之疏,雖未知有何缺而其時大臣云,元子誕生之日,邦本已定,此言誠是也。冊禮之差遲數月,少無不可,何必於屬陰之時行禮乎?上曰,予意欲於缺月間行禮矣,卿言正合予意。浚吉曰,臣非敢自以爲是,旣有所懷,不敢不仰達,與諸臣相議爲之,則似好矣。鄭太和曰,群下之情,皆欲速行冊禮。故臣等之意,亦以爲當行於來秋,今聞宋浚吉所陳,其言是也。許積曰,臣意,亦與宋浚吉無異矣。趙復陽曰,四五字缺王,有六月冊封元子之時,群情皆願速行故也。浚吉曰,四五字缺合行禮之時,臣未得諳鍊史記,雖未知行禮於夏以下五六字缺行之者,皆是苟且以下三四行缺上曰,今番四五字缺眼患頗重,累次沐浴之後,始有其效。故收效之。四五字缺鄭太和曰,車駕到此之後,眼患添重,臣意則自上冒熱缺三字於駐駕之處,祗迎慈駕,當此烈月,露立鞠躬,以致熱缺然矣。還宮之時,似當變通節目矣。浚吉曰,此乃節目間小事,旣有所妨於聖躬,豈可以此拘礙,强而爲之乎?上曰,慈駕來到,不爲祗迎,於心未安。儀註中,去其鞠躬節目,只爲俯伏,可也。浚吉曰,閭閻間,皆言沐浴後調理爲難,必須善攝,然後可得收效云,凡民亦然,況聖躬乎?車駕還宮之後,益加愼攝,此臣區區所望矣。所謂調理者,非惰其四肢之謂也。臣聞曾在先朝,別處缺之時多云,今者聖上,遵先王之美事,別處小閤,頻接儒臣,缺與親宦官宮妾之時,其所損益,爲如何哉?古人所謂治心與致病,同一揆模者此也。調攝之方,不在廢事,凡干時急公事,不缺卽酬應,至於燕閑之時,勿拘禮貌,引接儒臣,使讀古史臥缺難則豈非遵先王之盛事乎?且臺諫啓辭,非一人所見,乃是公論。故臺諫雖欲停止,不可得也。今此加資還收,宮家折受等事,實是國家公論,而經年論執,上下相持,不亦未安之甚者乎?近來宮家折受,實爲病民之痼弊,亦關人心之去就,而車駕臨此以來,凡諸慰悅民心之事,靡所不擧,今日快從臺啓,明日回鑾,則遠近民心,莫不洽然矣。上曰,此事初因憲府箚子而發矣,曾在先朝,旣已折受,已過數十年後,竝皆缺有所未安。故不能聽從矣。卿言如此,庚子以後折受者,依缺査出開墾先後,還給本主,可也。浚吉曰,愚臣陳達之言,如是缺臣不勝感激,而若不大段變通,則今雖還給,此後安保其以下缺曾在先朝末年,各邑諸宮家折受之處,竝令査聞以下缺聖意將何以處置,而未及處置,遽遭天崩之禍,以下缺至今如割,此正殿下繼志述事之時也。以下二行半缺鄭太和曰,自上定年限者,以爲事在先朝,不欲變改之意也。浚吉曰,臣初未知聖意所在矣,今聞領相之言,聖意若果以事在先朝,而有所持難,則尤三四字缺在先朝洞察此弊,旣有査啓之命,而未及革罷二三字缺革,豈非繼志之美事乎?上曰,久遠受敎,到今盡爲缺爲未安。故玆欲限年之罷之也。浚吉曰,上年回鑾之時,先正儒臣及忠節諸臣墳墓之在道內者,竝令賜祭,甚盛擧也。臣缺一二人,而第尙有未及擧行者,誠爲欠典矣。竊聞今番又有賜祭之擧云,而尙有可達之人矣。上曰,誰耶?浚吉曰,延陽府院君李時白,文孝公趙翼,曾經三公,則乃師傅也。文敬公金集,配亨廟庭,勳業學問,姑置不論,而只以此賜祭,則豈非盛擧乎?昨已賜祭兩處,而趙翼不得與焉。故敢達。上曰,趙翼,曾經左議政耶?太和曰,然矣。上曰,一體致祭,可也。浚吉曰,其人非但曾經師傅之職,學問行誼,乃士林所宗也。且此郡人姜鳳壽,乃至孝之人也。上曰,儒疏中所言之人耶?浚吉曰,臣曾見儒疏,則不能成形矣。曾聞俗傳之言,則都事來到此郡,考講校生時,都事問於校生曰,孔子缺人云,則校生答曰,如姜正郞之人云云,此言雖俚,而以此推之,則可知其人矣。外方啓聞,多不着實。故姜鳳壽孝行啓聞之時,缺泛然只請贈職云矣。今日自上訪問忠孝之人,而如此之人,未蒙特爲旌表之典,則豈非欠事乎?禮曹則雖以旣爲贈職,未得疊施爲啓,而若下特敎,使之旌表,則豈非聳動之事乎?上曰,如此則特爲旌表,豈不可乎?李端夏曰,前頭溫泉沐浴人,只令給馬人外,勿爲官供事,已爲稟定,而第若不別爲定式,則本郡將無以支堪,雖尊貴之行,一切勿令官供,何如?上曰,此乃朝家折衷之令也。雖資憲以上,給馬之處甚三四字缺豈可常有乎?端夏曰,近日兩司所啓,出於公論,而尙靳一兪,群情皆以爲鬱抑矣。今日宋浚吉縷縷陳達,而亦不快從,誠可悶矣。伏望快賜允兪幸甚。以下二行缺上曰,予意非必定其限處所也。卿必不負以下七八字缺受,可也。遂罷出。燼餘
上御溫陽行宮。右贊成宋時烈,司果李翔引見,左承旨金禹錫,假注書申晸,記事官崔後尙·尹敬敎入侍。上謂時烈曰,來此之後,益切思想,累度諭旨,冀與相見,而缺引咎久不來赴,心甚缺然,幸此來會,喜悅之情,無以言諭。時烈曰,臣之罪戾,輾轉深重,卽今蹤迹,異於上年,而加以疾病沈痼,無以自力,累蒙恩諭,趁未祗赴,深缺懼矣。伏聞兩殿臨浴,快收神效,臣民喜幸,曷勝仰達?上曰,慈候累年違豫之中,藥餌無效。故作此重大之擧,而未及收效之前,未知畢竟如何,日夜焦慮矣,今則快得神效,其爲喜幸,何可言乎?時烈曰,上候,則收效比上年,何如?上曰,今年則眼候,自路中,已有所患。故沐浴之後,雖得差效,而似不如上年之爲快矣。時烈曰,臣頃蒙食物題給之命,而不敢祗受,行幸之後,連降恩諭,而又不敢祗赴,四五字缺重酷被物議,踧踖惶隕,求死不得。以下二行缺起居而狗馬之疾,不幸沈綿,終未能遂願矣。承旨宣諭,又出於夢寐之外。故臣不敢一向退伏,忍死登途,祗詣行宮,今日賜對溫諭,乃至於此,惶恐感泣之外,不知所達矣。上曰,嶺儒之事,已言於左參贊。渠輩每以此事,爲一鬧端,缺頭情態可惡,而今又繼起紛紜,是蓋予之待卿誠意淺薄,缺乃敢如是無忌矣。世道人心,日漸乖戾,每每有如此之事,予缺赧,卿何有所失哉?時烈曰,聖敎至此,尤不勝惶懼矣。當其缺時臣與諸臣,相議以定,而諸臣,則本無過惡。故嶺儒不爲擧論,而獨擧臣名,是蓋臣之平生言行,無見服於人,而處事無狀,罪戾尤重,人言至此,自訟之外,更何怨尤?自古以來,被人詆斥者,固不爲少,而未有千餘多士,聚會請罪之擧,臣之罪戾,若不深重,則豈至此乎?且念國朝三百年來,未有儒生被罪之事,而今以嶺儒之事,至有榜示之敎,而兩司請科其罪,知緣臣罪戾,輾轉至此,益無置身之所矣。上曰,卿缺先朝當事頗久。故人多媢嫉,乃敢作鬧於當時,到今如是,是予之過,卿豈有所失哉?上世則不可知,而以後世觀之,當局重臣,未有不被人忌嫉,豈必有所失而然乎?時烈曰,古人則雖被人忌嫉,固有裨益於當世,而臣則絲毫無補,徒被人言,豈非臣之罪也?上曰,當其在朝之時,豈無裨補之事?卿言太撝謙矣。時烈曰,臣屛伏田野,而亦有所聞矣。殿下久廢經筵,而史學則高明云,未知然否。史書雖不及經書,而連看不輟,以考歷代治亂,則亦當有補於聖學矣。上曰,不幸有病,暫時看書,則輒爲復發。故有意而還止者累矣。朱子則以學得眼病,而予則以眼病廢學,殊可悶矣。時烈曰,殿下萬幾之暇,留意於甚事耶?上曰,眼病之外,又多他病,缺病爲事,而無他留意之處矣。時烈曰,心者,乃是活物,若不留意於學問,則必且混入於雜事,殿下則學問高明,必不至如是,而衆人則難免此患矣。上曰,此說誠然矣。若不做工於學問,則缺二字流放之患乎?以下三行缺臣以衰暮之年,死亡無日,而得蒙殊渥,四五字缺無餘憾矣。惟是退歸丘墓,以畢餘齡,實臣區區之願也。上曰,卿之引咎,一向如此,予心甚不寧矣。上年來會之時,四五字缺卿適有沐浴之請,故不得强勉,以沐浴後上來,丁寧相約,而缺後終不如約,缺然之懷,殆無以自慰,今番則必欲與之偕往,而卿引咎至此,卿之自處,則雖如此,以國體言之,豈容如是?時烈曰,上年之不得承命,臣罪誠大矣。蒙恩沐浴之後,計擬趁卽上洛,一瞻天顔,辭退而還矣。沐浴之後,非但舊恙添劇,決無趨進之望。旋聞流言罔極,罪名深重,至有臣子不忍聞之說,臣於斯時,肝肚摧蝕,心骨俱痛。旣不敢冒入修門。故爲陳一疏,以申危悃,而縷縷罔極之懷,亦不能盡達於文字間矣。厥後惡言缺布,日甚一日,入於耳者,無非覆載間難容之罪,爲人臣子,而旣聞此言,豈有一日視息之念哉?古人不幸遇如此罔極之事,則缺引決而自明者,臣之微命,固不足惜,而聖明之世,不敢爲如此事,隱忍以過矣。上曰,此何言耶?疏辭則未盡其曲折。故予不聞其說矣。時烈曰,臣之情事,若不陳暴於今日,則更待何時乎?上年春間,有一種惡言,以爲臣向元子,無一分誠悃,輾轉流播,入於臣耳,臣雖無狀,若有一端秉彝,則逆實悖理,詎至於此乎?先王禮陟之翌日,臣在闕中矣,故相臣沈之源,招臣相賀曰,此間不無喜事之事矣。臣問其故,則以爲嬪宮,方有胎候,庶有元子之慶矣。臣聞之不勝喜幸,出言於朝班矣,其後醫官梁濟臣來言,中宮殿誕生公主,且聞宮中老宦輩,皆望元子之慶,而今誕公主,此輩莫不嘆慨涕泣,濟臣亦自掩泣以言,此固出於人情之所同。臣雖無狀,向國之誠,詎不及於此輩乎?元子之慶,雖不敢私賀,天理四五字缺無喜慶之心,而人之爲言,至於此極,寧欲溘死無知而不可得也。先王禮陟之後,臣之遭謗,非止一再,而惡言痛酷,更加一層,四五字缺生之心乎?今承聖諭,辭旨勤懇,至有偕往之敎,五六字缺效之地,則老死輦下,亦是至願,而已試見敗之。以下二行缺上曰,缺虞祭後,卿以意外之事,顚頓下鄕,已經累歲,四五字缺後得與聚會,若或與之偕往,則恐不利於渠輩,四五字缺爲動擾之地,夫豈有他故而然也?卿之心事,予皆知之,四字缺耶?卿在朝端,則渠輩必將畏戢,而浮言亦可鎭定,不然則缺之說,無日可定,而渠輩必欲使卿,不得復容於當世矣。時烈曰,古人當局之時,雖或有謗言,而退歸則還止矣。今臣則不然,屛退已久,人言愈激,此固臣之自取,何敢復入廊廟,以累淸明之治乎?上曰,卿之自處,政中渠輩之計矣。渠輩煽動浮言,以爲動擾之地,而卿乃終始引咎,則殊非鎭定之道矣。時烈曰,自上如是洞燭。故尙今保全微命。不如是,則豈得復容於天地之間也?上曰,卿之每每顚頓,豈是國家之福也?時烈曰,公議方張,而職名尙在,以臣自處之道,不勝悶縮。特加曲趁,許令鐫免,則非但私分爲幸。抑大聖人缺之盛意也。昔在宣廟朝,先正臣李珥,被斥於人,仍爲退去,宣廟雖知言者之非,而珥之職名,特許遞免,以安其心,臣不敢自擬於先儒,而宣廟體下之意,則可謂盡善矣。上謂禹錫曰,此何事,承旨知之乎?禹錫曰,其時蕃胡作梗,故宣廟命招李珥,以詢方略,而適以眩疾,不得進參,言者以偃謇慢上論劾矣。上曰,此則言者雖過,而猶有可指之事,今卿則本無所失,而每致人言,卿雖自處如是,以此遞職,則於國體何如耶?禹錫曰,宣廟雖暫遞其職,而以特旨,竄黜言者,卽拜珥爲吏判矣。時烈曰,承旨傳諭時,非爲身病深重,七十孀姊,宿證危劇,綿綿將絶。故不忍離去,不得與銜命之臣,一倂走赴,而敢以私情之切迫,猥陳於覆啓之中矣。以國法言之,固不敢如是,而顧念君臣之間,苟有情懷,則何敢不達?昔周公之勞東征將士也,至以其家室思想,發之於詠四五字缺厚藹然之意,溢於辭表。故先儒以爲周家享四五字缺實基於此,蓋其體下之意,有足以感結人心故也。則四五字缺僭越,以瀆天聽者,亦以周公之事,望之於殿下四五字缺猥矣。上曰,人情天理,豈不如是?回鑾之期已迫,以下三行缺至情,卿可退而思量矣。時烈曰,聖敎至此,不勝惶感。缺二字之蹤,歸意甚忙矣。上曰,予則以爲太忙,卿不可少缺禹錫曰,右贊成,旣以李珥事陳達矣。李珥下鄕之後,三四字缺吏判連降召旨,故李珥不敢一向退在,旋卽上來,今三四字缺此則右贊成亦安得無意於祗奉乎?時烈日,聖諭勤懇,三四字缺則深矣,自上斥彼太甚,臣心則轉不安,不知所以爲計矣。上曰,群議則以不爲深治爲言,而予則有意存焉,卿必知之矣。時烈曰,李珥還朝之後,論己者,尙在竄黜中。故心甚不安,引見之日,力請寬赦,而未蒙允音,退而與成渾相謂曰,以言獲罪,旣非盛世事,亦不可以示後嗣,將欲力爭以放,而李珥先死,成渾亦退去,遂不果矣。頃者尹善道之被竄也,非但攻斥臣身,亦有多般說話。故自上深罪,而亦涉於以言獲罪,卽今累年竄逐,且甚衰老,固宜有放赦之典,而今此嶺儒,若或以此獲罪,則豈是盛世之事乎?如此缺臣亦終始不敢進矣。上曰,以言獲罪,豈謂如此輩乎?昔舜誅四凶,四凶若有言而被罪,則亦可謂之以言獲罪乎?時烈曰,此則豈不差異?而大凡以言獲罪,本非盛事矣。李翔曰,纔旣終喪,宿病添重,退伏山野,不省人事,只與田間父老,仰祝聖候康寧而已,不意謬恩,猥及於臣身,不勝惶恐矣。上曰,曾爲出入於筵席,而聞在近地,故欲見而召之矣。翔曰,素有脚病,不能行步,而承召之後,不敢偃然退在,敢慈祗赴,至蒙賜對,獲近淸光,臣誠感激,不知所達。上曰,昔年筵席之事,每每思想,今此相逢,予心喜幸。今若與之偕往則好矣。翔曰,聚會一時有名之士於朝廷,以圖國事,則國家之幸也,如臣不似者,混被異數,則必貽四方之笑矣。禹錫曰,左參贊,則聖敎勤懇。故四五字缺上去之意陳達矣,聞自此落後云,敢此仰達矣。上曰,雖四五字缺而終欲上去。故予亦有云云矣,今無上去之意耶?四五字缺駕之日,特令前進於稷山則好矣。時烈曰,聖諭四五字缺而思量之敎,而偏塞之性,終不能自挽以下二行缺之忱,豈不欲一番祗赴,得拜元子,而緣臣四五字缺敢自同平人,復入修門乎?聞抄選一時之望四五字缺夔足矣。如臣罪戾之身,豈敢廁迹於其間乎?且四五字缺傅開筵講說者,孔子所謂以言敎也,自上躬行心四五字缺盡善,使之觀感於左右者,孔子所謂以身敎也。愚臣所缺在於是矣。上曰,前後所諭,卿宜細量,毋使予缺然,可也。時烈曰,臣之自處,若是過當,則自上不許,亦或可矣,而情勢如此,豈無趁恤之道乎?上曰,許卿退歸,則雖曰體下,旣非本缺且傷國體,何可輕許乎?雖難久留京中,一見元子,還欲下去,則容或許之,而自此落後,則決不可許之矣。時烈曰,臣若上去,則士夫之知臣心者,以爲聖眷勤篤,不得不上來,以此容或可貸,而至於輿儓下賤,則必衆指群罵曰,是人也,被千餘人疏斥,而貪冒榮寵,復入朝班云,則臣之廉隅,於此掃地,廉隅旣喪,則臣雖上去,亦何用也?上曰,卿意則豈不知之?更復思量,以副予至望,可也。遂罷出。燼餘
上奉慈殿,在溫泉。
藥房問安。大王大妃殿答曰,知道。中宮殿答曰,知道。
日出時,日色素。卯時,日暈。辰時,日有重暈。巳時,日暈,白雲一道,起自缺直指坤方,長竟天,廣尺許,良久乃滅。午時,日暈右珥,白雲一道,出自右珥,指日傍四五字缺廣五六寸許,良久乃滅。未時申時,日暈。
領中樞府事臣李景奭,左議政臣洪命夏,領敦寧府事臣金佑明等,同日辰時成貼狀啓。宮城內外宿衛無事爲白乎旀,去夜闕內別巡衛將,則東所入直衛將柳震立外,巡將行司果洪宇紀,行司果李鼎來,監軍則兵曹佐郞趙遠期,宣傳官李東榮等以差定,使之分巡爲白乎旀,軍營及各處把守巡羅夜禁等事,一樣申飭之意,竝以馳啓爲白臥乎事是良厼,詮次善啓向敎是事,啓下備邊司。
左副承旨臣宋時喆,同副承旨臣金宇亨等,同日辰時成貼狀啓。闕內無事爲白在果,全羅道金堤·茂長·高山等邑聖廟及社稷等處香室代押傳香四五字缺兵曹今二十五日一·二所巡將行巡無事單子,烽燧候望無事單子各一度,觀象監星變單子以下二行缺方物四殿進上及物膳進上四五字缺捧上成給到付物種段,依例後錄,以備睿覽爲白乎旀,刑曹慶州討捕使尹昌亨四五字缺權坽大償賊人譏捕事啓本粘目一度,四五字缺物單子四度,合五度段,姑爲留院緣由,竝以馳啓爲白臥乎事是良厼,詮次善啓向敎是事,啓下本院。
工曹判書兼訓鍊都監大將臣李浣,同日辰時成貼狀啓。去夜宮城內外各營侍衛及城門諸處把守巡羅,竝只無事爲白臥乎事是良厼,詮次善啓向敎是事,啓下備邊司。
上在溫陽行宮。
金萬基啓曰,訓局將官,來言開門吹之意,敢啓。傳曰,知道。
大殿·慈殿,政院·玉堂·藥房·二品以上問安。答曰,知道。
傳于金萬基曰,都承旨·左承旨·右副承旨,引見。
傳于金萬基曰,右贊成處給馬。
上,巳時,步出行宮中門以下缺大門外,降輿,乘駕橋,向天安晝停所。
傳于金禹錫曰,捧上言。
大駕,午時到天安晝停所。
政院·玉堂·藥房·二品以上問安。答曰,知道。
慈駕隨到,上,祗迎于中門之外。
政院·玉堂·藥房·二品以上,問安于慈殿。答曰,知道。
大駕,申時到稷山宿所。
政院·玉堂·藥房·二品以上問安。答曰,知道。
慈殿隨到,上,祗迎于中門之外。
政院·玉堂·藥房·二品以上,問安于慈殿。答曰,知道。
大司憲趙復陽,持平魚震翼啓曰,諸臣賞加之論,兩司爭執,亦已久矣。經年之後,車駕再臨溫泉,而猶不知止者,可見公議之愈久而愈激也。公議如此,雖欲已得乎?殿下豈可以數臣微勞,拒一時之公議,一至於此哉?賞典有常,名器至重,上不可以虛授,下不可以虛受,今此慶賞之行於藥房,固有可據之例,至於有司之臣暬御之徒,實無可據之例,無可據之例,而混加以重賞,啓日後僭賞之路,則公議之日激,不亦宜乎?臣等之力爭而竭論者此也,請諸臣及內侍加資,竝命還收。長水·任實民人開墾陳荒之地,作爲己物者數十年,一朝見奪於宮家,其失業,呼冤當如何哉?無主之地,起耕者爲主,乃是國中通行之例,民間之以此爭訟,皆以開墾先後決折,而獨於宮家,不計先後,只以無文券而奪之,則公家之法,判而爲二,民心之不服,固其所也,豈可使宮家,與小民爭此些小之利,而歸怨於國家哉?昨因儒臣陳啓,雖有庚子以後開墾處還給之敎,庚子以前開墾而被奪者,其怨一也,一與一奪,宜無異同,其不可以庚子前後,有所定限也,亦明矣。請長水·任實宮家未折受前,民人開墾之地,無論文券有無,竝令還給。答曰,不允。
大司諫鄭萬和,正言李東稷啓曰,上年溫泉賞加之僭,臣等論之久矣。今已經歲,未蒙一兪,切不勝悶鬱焉。此非臣等之言,乃國人之言也。人君施賞,必循公議,豈宜强拂群情,終始堅執,有若好勝者哉?從前國家,因慶行賞,雖有其例,而有司之臣,暬御之徒,不曾與焉。今此濫授,實關後弊,此臣等之所以苦口力爭而不知止者也。請加思量,諸臣及內侍加資,一倂還收。答曰,不允。
金萬基啓曰,訓局將官,來言閉門吹後,仍爲起火懸灯之意,敢啓。傳曰,知道。
右贊成宋時烈疏曰,伏以無狀小臣,嘖有頗言無將不道之目,叢沓一身,至缺臣不安,儕友狼狽,鬨然累月,餘瀾未已,臣雖滅身沈缺足以小謝神人哉?自聞大駕南巡,卽欲走伏行宮,缺亟請刑章,而疾病深痼,殘喘垂盡,三蒙恩召,猶委缺昨者竊聞,回鑾有時,輿衛已警,臣忍死作氣,匍匐登途,今始赴詣,逋慢之罪,又抵罔赦。臣常自揣,況實如身沒缺廁之中,鼻頂不見,雖蒙聖慈沐之以江波,薰之以二缺惡臭尙在,人所掩鼻,其敢冒進於淸巖之下哉?臣伏藁待罪,祗俟大誅。伏乞聖明,先削臣職,亟治臣罪,以示刑四五字缺之意,不勝幸甚。臣無任惶兢隕越之至,謹昧死以聞。旣以面諭。故批答未下。
左參贊宋浚吉疏曰,伏以臣晩赴行在,卽蒙賜對,以下二行缺承當,在臣分義,祗宜遵奉聖旨,七八字缺他念,第臣有切迫私懇,不敢不控於五六字缺叢中,眼患最甚,兩目昏花,殆不辨白黑,醫治多般,少無見效,惟願一試溫泉,儻收奇效,前秋蓋嘗以是陳三四字缺諭有春來與予偕往之敎,臣銘鏤在心,感涕盈襟。三四字缺之後,遽値日寒,以至于今,不敢爲計,昨日伏聞還都之後,有臣民許浴之命,臣願蒙恩暇,姑留缺賴天之靈,或有一分差效,臣雖衰悴,豈敢忘曠世異數,丁寧聖敎耶?伏乞聖明,俯諒微懇,特許留浴,俾臣得以憑藉寵靈,少祛宿患,實天地父母生成之澤也。臣無任震灼祈懇之至。謹昧死以聞,旣以面諭。故批答未下。以上燼餘
留都大臣書目,宮城內外宿衛無事事。
玉堂箚子。大槪,請敦勉儒臣,勿令落後事。入啓。
忠淸監司書目,尼山呈,以副護軍李惟泰上疏上送事啓。原疏決答曰,省疏具悉爾懇。已悉予意於前後之批,夫復何言?爾其安意勿辭,宜遵前旨,毋孤予望。
原箚缺答玉堂箚曰,覽爾等之箚辭,缺然之懷,其可量乎?方付予意於承旨之諭矣。
禮曹佐郞任相元,延陽府院君等致祭事,連山等地出去。以上朝報
上御溫陽行宮引見,都承旨金壽興,左承旨金禹錫,右副承旨金萬基,注書崔商翼,記事官崔後尙·尹敬敎入侍。金壽興曰,雨勢如此,今日擧動,早晩難定,而雨若不止,可慮也。上曰,餘日只一日,而磨鍊餘日者,非爲陰雨爲慮,中路慈候之缺而發行之日,雨勢如此,可悶。金禹錫曰,午後若霽,則可以達天安矣。壽興曰,卽今時刻辰末巳初,今若開霽,可以達稷山,雖於午後開霽,亦可抵天安耳。上曰,以風勢見之,只今日下雨,明日開霽,亦未可必,而前頭多缺之事,是可慮也。壽興曰,卽今似有回風之候矣。上曰,此雨農事則似好矣。金萬基曰,以農事言之,則以下缺上曰,雨勢若此霏微,可以發行矣。金壽興曰,雨勢以下缺自下不敢請冒雨擧動,況卽今雨勢以下缺上曰,卽見玉堂箚子,則兩宋皆有徑歸之意。以下三行缺壽興曰,自上敎諭懇惻,兩臣極以下七八字缺落後則上來未易矣。上曰,都承旨往于右贊成處,以昨日以從容上來五六字缺矣。今聞落後之意已決云,不勝驚歎。予意則已盡三四字缺至意,與予偕往事敦諭,而左參贊處,則以一時隨駕缺偕向前路,某處落後,從容上去之意,出去敦諭。壽興曰,臣出去,以聖敎敦諭矣。上曰,擧動則當待晴爲之,而軍兵早食,今當更飯,可以缺矣。壽興曰,雨勢若暫歇,則當啓請初吹,而二吹之後,寬時刻,軍兵可以喫飯矣。遂罷出。
上奉慈殿,自溫泉回鑾,次稷山。
藥房問安,大王大妃殿答曰,知道。中宮殿答曰,知道。
政院·玉堂問安,大王大妃殿答曰,知道。中宮殿答曰,知道。
自午時至酉時,日暈。夜缺出貫索星下,入房星上,狀如鉢,尾長缺色白。五更,白雲一道如氣,起自艮方,以下七八餘字缺餘丈,廣尺許,良久乃滅。
領中樞府事臣李景奭,左議政臣洪命夏,領敦寧府事臣金佑明等,同日辰時成貼狀啓。宮城內外宿衛無事爲白乎旀,去夜別巡衛將,則西所入直衛將尹缺外,巡將行司果朴宗寧,行司直沈世鼎,監軍則都摠府經歷閔錡,兵曹佐郞曺憲卿等以差定,使之受牌分巡爲白乎旀,軍營及各處把守巡羅夜禁等事,一樣申飭之意,竝以馳啓爲白臥乎事,詮次善啓向敎是事,啓下備邊司。
工曹判書兼訓鍊都監大將臣李浣,同日辰時,成貼狀啓。去夜宮城內外各營侍衛及城門諸處把守巡羅,竝只無事爲白臥乎事,詮次善啓向敎是事,啓下備邊司。間缺
左副承旨臣宋時喆,同副承旨臣金宇亨等,同日卯時成貼狀啓。闕內無事爲白在果,兵曹今二十六日一·二所巡將行巡無事單子,烽燧候望無事單子各一度,觀象監日變單子一度,司憲府缺尙玄囚單子一度,刑曹觀象監奉事黃益耉缺啓目一度,東萊府使安鎭差倭接待緣由事狀啓一度,慶尙右兵使李俊漢內醫院納麝香狀啓一度,合七度段,監封上送爲白乎旀,麝香段,令該司,趁卽捧上,成給到付事分付爲白乎旀,留院公事段,姑無緣由,竝以馳啓爲白臥乎事是良厼,詮次善啓向敎是事,啓下本院。
上在稷山行宮。
金萬基啓曰,訓局將官,來言開門吹之意,敢啓。傳曰,知道。
大殿·慈殿,政院·玉堂·藥房·二品以上問安。答曰,知道。
大駕卯時動駕,巳時到素沙晝停。
政院·玉堂·藥房問安。答曰,知道。
慈駕隨到,上,祗迎于幕次之外。政院·玉堂·藥房問安于慈殿。答曰,知道。
大駕,午時到振威晝停,政院·玉堂·藥房問安。答曰,知道。
慈駕隨到,上,祗迎于中門之外。政院·玉堂·藥房問安于慈殿。答曰,知道。
大駕,申時到水原宿所,政院·玉堂·藥房·二品以上問安。答曰,知道。
慈駕隨到,上,祗迎于中門之外。政院·玉堂·藥房·二品以上問安于慈殿。答曰,知道。
以上缺啓曰,百官就次,取稟。傳曰,知道。
金萬基啓曰,左參贊宋浚吉,昨日自溫陽陪從,到天安,以病落後云矣,敢啓。傳曰,卽遣韓道昌看病。
又以備邊司言啓曰,伏見留都大臣等狀啓,大駕還宮之日,出迎江上事,以除常例變通爲請矣,自前不離信地,各於其處祗迎,意有所在,依前施行,何如,傳曰,允。
大司憲趙復陽,持平魚震翼啓曰,請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。措語見上答曰,不允。
大司諫鄭萬和,正言李東稷啓曰,請加思量,諸臣及內侍加資,一倂還收。答曰,不允。前啓措語見上
大殿·慈殿,政院·玉堂·藥房夕問安。答曰,知道。
金萬基啓曰,訓局將官來言,閉門吹後,仍爲起火懸灯之意,敢啓。傳曰,知道。以上燼餘
京畿監司李慶億上來。
忠淸監司書目,稷山呈,以右贊成宋時烈上疏上送事。
留都大臣書目,宮城內外宿衛無事事。
上奉慈殿,回鑾次水原。
藥房問安,大王大妃殿答曰,知道。中宮殿答曰,知道。
卯時,日暈兩珥。辰時,日暈,白雲一道,起自北方,橫過暈傍,直指巽方,長竟天,廣尺許,漸進東方,移時乃滅。夜四更,流星出天津星下,入氐星上,狀如甁,尾長五六尺許,色赤,光照地。燼餘
上在水原行宮。
大殿·慈殿,藥房·政院·玉堂·二品以上·兩司長官問安。答曰,知道。
答右贊成宋時烈疏曰,省覽卿疏,決意退歸,槪可想矣。驚愕之心,缺然之懷,可勝量哉?今因一家疾病,懇辭力請,疏中亦有留疏作行之意,其於予懷,嗟惜失望,固不足言,其於國家之關係,可勝云諭?然而同氣之疾,已至苦極,卿之焦煎之懷,宜不可遏,已發之行,勢難及止,則予心之缺然殊深,復何言哉?唯卿思面諭之至意,念國家之關係,俟病少間,速圖幡然,毋孤予望,以慰予懷,則古人所謂貴相知心,正在斯矣。仍傳曰,遣史官傳諭。
都承旨金壽興啓曰,藥房都提調右議政許積,髮際腫患甚重,而僅僅陪從於王大妃擧動矣,自去夜,痛勢尤劇,勢將落後,小臣進去陪從,而小臣旣已陪從,則右承旨閔熙,當爲還來本院,陪從於大駕矣,敢啓。傳曰,知道。右議政處以下七八字缺看病以啓。
寅時,大駕動駕,辰時到沙斤川晝停,大殿·慈殿,藥房·政院·玉堂問安。答曰,知道。
午時,大駕到果川宿所。大殿·慈殿,藥房·政院·玉堂·二品以上·兩司長官問安。答曰,知道。
明日,大駕還宮時時刻,寅正四刻。
府前啓,措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。
院前啓,措語見上請加思量,諸臣及內侍加資,一倂還收。
答府·院曰,不允。
政院啓曰,史局之官,雖有疾病事故,不得出番,乃所以重其事也。卽見留院承旨狀啓,則奉敎李選,以其子病,任情出去,仍致闕直,此實前古所未有也。請從重推考。傳曰,奉敎李選,以下番入直,任自出去,仍致闕直,而本院承旨狀啓中,雖不得直爲請罪,所當令政院稟處,不此之爲,或云子病,或云身病,只以惶恐結語,矇矓莫甚,事極可駭。留院承旨從重推考,李選,卽爲拿問。
大殿·慈殿,藥房·政院·玉堂夕問安。答曰,知道。
留都大臣書目,宮城內外宿衛無事事。
留都大王大妃殿,藥房·政院·玉堂問安。答曰,知道。中宮殿問安。答曰,無事。以上朝報
辰巳時,日暈。午時,日暈,暈下有履,色內赤外靑。以上內日記
上在水原行宮,引見兵曹判書洪重普謂之曰,昨日分付之事,未能詳知其意乎?洪重普曰,昨日誤聽。分付。故失其所對矣。上曰,予意則以爲以若干人往來傳語,則非但傳語稽滯,人馬驅馳之際,必有致傷之患矣。慈駕前導之軍,連亘列立五里十里之間,次次相傳,來報於兵曹,而兵曹又使禁軍,卽爲啓知,則傳語不至稽滯,而人馬無致傷之患矣。重普曰,上敎至當,如是則甚好矣。上曰,傳語,當以地名來報,而若未詳地名,則以長栍,前後遠近爲標,可也。上曰,日氣甚熱,而傳語之軍,頻頻往來,人馬無致傷之患耶?重普曰,昨日軍士一人有致傷者,而其病不至大段,使之落後,調理數日後,當爲追到矣。上曰,挾輦軍,不可不着實喫飯矣。重普曰,此軍則使之着實喫飯矣,昨日三四軍士,自晝停所,未及喫飯,顚仆於路中,而戰馬亦有因饑乏致斃者云,今日則稍緩初·二吹之間,使得從容喫飯喂馬,宜當矣。以上兵曹謄錄
上在果川行宮。
大殿·慈殿,藥房·政院·玉堂·二品以上·兩司長官問安。答曰,知道。
留都大臣書目,宮城內外宿衛無事事。
兵曹判書洪重普請對入侍。
傳曰,百官雨具。
午時,大駕動駕,未時到船所後,大殿·慈殿,藥房·政院·玉堂問安。答曰,知道。
大駕還宮後,大殿·慈殿,藥房·政院·玉堂·二品以上·六曹·兩司長官問安。答曰,知道。
謝恩,左尹南龍翼,修撰金錫胄。
留都大王大妃殿,藥房·政院·玉堂·留都大臣·入直堂上問安。答曰,知道。中宮殿問安。答曰,知道。以上朝報
上御果川行宮,兵曹判書洪重普請對入侍。洪重普曰,雨勢如此,差晩少得開霽,則可以擧動,而終日不止,則前路橋梁,必爲川水崩頹,水漲無梁,過涉亦難矣。上曰,在溫陽時,軍兵等,以空石庇,而此處則,只有軍幕,勢難經過矣。重普曰,卽今則姑無添濕致傷者,而雨若連夜,則上以冒雨,下處濕地,勢難經過矣。上曰,雨中不爲擧動者,所以爲軍士,若至難過之境,則留此亦難矣。金壽興曰,今日若未還宮,則都監軍,必留待江頭,城內亦爲虛疎矣。上曰,許多所率,冒雨發行,亦可悶矣,而露處軍兵,若過今夜,則傷斃亦易,勢不可留宿矣。重普曰,雖非寒冷之節,而軍兵或有添濕者,勢難經夜矣。上曰,江頭犒軍,何以爲之?重普曰,雨勢如此,則大駕入城後,犒饋于城中,亦可矣。上曰,犒軍則到彼觀勢爲之事,分付戶曹,而卽爲擧行,可也。重普曰,曉喂軍馬,不可仍爲隨駕,作粥以喂事,旣已分付,而挾輦砲手,只着戰巾而冒雨,使之改着戰笠,何如?上曰,着戰笠事分付,可也。
上御船上幄次,引見兵曹判書洪重普謂之曰,今番則各色軍人,可以一時齊渡耶?洪重普曰,挾輦砲手則一齊渡,而他軍兵,則分二運以渡矣。上曰,馬兵則雖分運以渡,而其餘步兵,則一時齊渡,可也。重普曰,諸軍都數不過千餘名,以水上船八九隻,可以渡涉矣。上曰,諸軍乘船之後,御營大將及都監千摠,來到於御船之傍,一時吹打號令,可也。上謂兵曹判書洪重普曰,都監軍,已爲盡載耶?重普曰,都監軍及御營步兵,幾已盡載,而禁軍及馬隊,則今方渡涉矣。上曰,雨意如此,還宮時,必有沾濕之患矣。重普曰,以風勢觀之,則還宮時,雨必不下矣。上命招御營大將柳赫然入來,上謂赫然曰,分付之事,其已聽知乎?赫然曰,以軍人盡載之後,來待御船之傍,分付矣。上曰,誤傳矣。御船放行船砲後,大將及都監千摠□□□御船之傍,以大吹打,號令諸軍可矣。赫然曰,我國之人,不見操舟,號令之際,恐不能如意行船矣。上曰,行船砲之具,豫爲待令,而放砲之後,都監及御營軍所載之船,挾御船以渡矣。赫然曰,諸軍雜立於舟中,不能以旗幟號令,起火號令,何如?上曰,兩陣起火□□□□螺□□□□□□船之前,一時吹打,可也。上在御船□□兵曹判書洪重普曰,舟上載旗幟,見之壯矣。洪重普曰,然矣。諸船或先或後,不□□□重普曰,風勢不順,不能如意行船矣。上曰,左右之船,孰先孰後耶?重普曰,御船稍後矣。上曰,戰船如此難知,則何以□□重普曰,如是則何可□□□曹□以百□□□乘船□□□時不能勝捷,其行船節次,則亦必可觀矣。御船□□岸,重普□□軍已爲下片□騎馬□立擧動□□留則使□馬□□何以□□上曰,□□□待,可也。上曰,□□□軍盡渡耶?重普曰,盡渡矣。上曰,□□豫爲喫飯,可也。御船泊岸□□□□□泊於船倉□□上□□行船□□官耶?重普□□城府□爲主管□,上曰,行船則工曹矣。
政院啓辭。以御船不得直爲□泊船倉矣工曹官員推考事,允下矣。啓辭下船砲爲之事命下,而軍器寺不爲待令,當該官員從重推考事。傳曰,允。先罷後推。郞廳李朝望校正。日記郞廳金鳳瑞。
上在昌德宮。停常參·經筵。
無事。
謝恩,護軍李時術,平山府使□□□司成□□□□□□李文會,黃州判官李雲林,全羅左水使鄭,典牲主簿李稹,□川府使李仁夏,引儀朴相漢,高山察訪兪櫶,掌令李東老,都摠都事申伉,文化縣令沈之淹。
大王大妃殿·慈殿·中殿,藥房·政院·玉堂問安。答曰,知道。
大殿·慈殿,二品以上·六曹·兩司長官問安。答曰,知道。
大殿,政院·玉堂問安。答曰,知道。
藥房提調洪重普,副提調金壽興,□□□□□□□□□□□□啓曰,伏未審夜來,聖體,若何?慈候亦□□□□□臣等,區區憂慮,敢來問安。答曰,知道。慈候無事。
司諫李程啓曰,臣以春三朔月課不作,方在推勘應遞之中,職添臺閣,宜卽自列,而旣不得躬詣行宮,又不可等待回鑾,封疏上送,冀蒙恩遞,蓋以臺官被推,例不得一日在職也。雖當行幸之時,合有處置之道,而喉司□諒終始退却,悶縮情勢,無路上徹,虛帶縮伏,已至一朔,公私狼狽,惶悚罔措。昨日擧動還宮之時,不敢不趨進於陪從之列,而日勢已暮,今始引避,所失尤大,請命遞斥臣職。答曰,勿辭,退待物論。
掌令孟胄瑞啓曰,臣與掌令李東老,有婚家應避之嫌,而旣已留都,不得躬詣引避,則封疏□籲實非獲已,而未免見阻於政院,□非臣始慮之所及也。臣雖無狀,職在臺官,而相避之法,如彼截然,則政院非不知臣之事勢,合有變通之道,而終不稟處,□令淟涊而等待,臣之狼狽,固不足言,朝家事體,恐不當如是也。臣縮伏數旬,無地自容,分義所在,不得不趨造於江郊祗迎之列,而虧壞法例,莫此爲甚。昨緣日暮,今始來避,所失尤大,請命遞斥臣職。答曰,勿辭,退待物論。
進士洪得禹等上疏。大槪,前日疏中,有誤書二字之失,適値擧動臨迫,未及自暴,今始冒瀆,臣等之罪,益無所逃。惶恐伏地,冀蒙察納事。入啓。
領議政鄭太和,果川地掃墳呈辭。傳曰,給由馬,澆奠床備給。
院前啓,上年溫泉賞加之僭,臣等論之久矣,今已經歲,未蒙一兪,竊不勝悶鬱焉。此非臣等之言,乃國人之言也。人君施賞,必循公議,豈宜强拂群情,終始堅執,有若好勝者然哉?從前國家因慶行賞,雖有其例,而有司之臣,暬御之徒,不得與焉。今此濫授,實關後弊,此臣等之所以苦口力爭,而不知止者也。請加思量,諸臣及內侍加資,一倂還收。引嫌而退,旣在應推之中,勢難仍帶本職,請司諫李程遞差。
掌令李東老啓曰,掌令孟胄瑞引避退待,本府當爲處置,而臣旣是相避之嫌,不敢可否於其間,決難仍冒,請命遞斥臣職。答曰,勿辭,退待物論。
答院曰,不允。遞差事,依啓。
府前啓,前歲溫泉之賞爭論,今已經年,再幸溫泉,以至回鑾,而猶不知止者,可見公議之愈久而愈激也。公議如此,雖欲已,得乎?殿下豈可以數臣微勞,拒一時之公議,一至於此哉?賞典有常,名器至重,上不可以虛授,下不可以虛受,今玆有司暬御之陞資,實無可據之例,無可據之例,而混加以重賞,啓日後僭賞之路,則公議之日激,不亦宜乎?臣等之力爭而竭論者此也。請諸臣及內侍加資,竝命還收。長水·任實民人開墾陳荒之地,作爲己物者數十年,一朝見奪於宮家,其失業,呼冤當如何哉?無主之地,起耕者爲主,乃是國中通行之例,民間之以此爭訟,皆以開墾先後決折,而獨於宮家,不計先後,只以無文券而奪之,則公家之法,判而爲二,民心之不服,固其所也,豈可使宮家與小民,爭此些少之利,而歸怨於國家哉?頃於儒臣陳啓,雖有庚子以後開墾處還給之敎,庚子以前開墾而被奪者,其冤一也。一與一奪,宜無異同,而不可以庚子前後,有所定限也,亦明矣。請長水·任實宮家未折受於民人開墾之地,無論文券有無,竝令還給。凡朝會班列,堂下官則政府郞廳押班,無政府郞廳,則吏曹郞官一員押班,其餘,隨品序坐之例也。昨日江頭百官祗迎時,吏曹郞官四人,稱以押班,皆坐於三品之上,朝班事體,至嚴且重,豈容混雜如是?應爲押班一員外,其餘三人,請竝命從重推考。昨日江頭班列,有宗班一人,酗酒罵坐,語多悖理,見者莫不駭異,請令宗簿寺,摘發推考,竝引嫌而退。相避之法,在下當遞,嫌不處置,其勢固然,請掌令孟胄瑞遞差,掌令李東老出仕。答曰,不允。推考事及處置事,依啓。
嶺陽君儇,楊州地掃墳呈辭。給由馬。
上在昌德宮。停常參·經筵。
無事。
謝恩,訓鍊僉正李公望,掌樂主簿李至,司畜別提洪碩亨。
右議政許積初度呈辭,入啓。傳曰,不允批答。
大殿,政院·玉堂問安。答曰,知道。
藥房提調洪重普,副提調金壽興啓曰,伏未審夜來,聖候何如?臣等區區憂慮,敢來問安。答曰,知道。
政院啓曰,大駕旣已還宮,諸道監司勿爲留待境上事,下諭何如?傳曰,允。
領議政鄭太和箚子。大槪,懇乞還收澆奠床備給之命,俾得安心往來事。入啓。
掌令李東老就職。
吏曹啓曰,臺諫有闕,政事,取稟。
戶曹判書鄭致和初度呈辭,入啓。給由。
傳曰,政事,過國忌後,爲之。
院前啓,措語見上請加思量,諸臣及內侍加資,一倂還收。
答領議政箚曰,省箚具悉卿懇。卿其安心,勿辭往來。
府前啓,措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。新啓,頃者嶺南之疏,聖上洞燭其陰邪不正之狀,至今榜示中外,使邪說不得復作,聖敎至嚴,國是自定,不令之類,訖可少戢,而承文副正字姜碩賓,乃於四館停擧柳世哲簡通中,敢以經文何可誣乎等語,肆然立異,略無忌憚,凡在瞻聆,無不駭愕。請姜碩賓削去仕版。答曰,不允。末端事,依啓。
答院曰,不允。以上朝報
都摠府啓曰,入直軍士中日習射事,擧動前,啓請姑停矣,今日爲始,依前例中日習射,請出標信。傳曰,知道。以上都摠府謄錄
上在昌德宮。停常參·經筵。
國忌齋戒無事。
右水運判官尹緱,漕運後入來。
謝恩,護軍尹順之,載寧郡守閔晉亮。
領議政鄭太和,果川地掃墳事出去。
答進士洪得禹等疏曰,省疏具悉。爾等勿竢罪。
慈殿,藥房問安。答曰,無事。
大殿,政院·玉堂問安。答曰,知道。
刑曹啓目,閔應謇矣,前任吉州牧使時,金景文奴婢買得文記,奪來不給罪,杖八十,贖,奪告身三等。啓,功減一等。
藥房提調洪重普,副提調金壽興啓曰,伏未審夜來,聖體何如,慈候一向安寧否?臣等區區憂慮,敢來問安。答曰,知道。慈候無事,今後勿爲問安。
刑曹啓曰,本曹正郞姜汝㦿,以親病,受由下鄕,詞訟多事之地,不可久曠其職任,正郞姜汝㦿改差,令該曹,以在京無故人差出,何如?傳曰,允。
吏曹啓曰,平安監司李正英,旣已瓜滿,依近例,令備邊司議薦,何如?傳曰,允。
右議政許積初度呈辭,不允批答。王若曰,不瑕有傷?予方爲卿而深慮,庶可無疾,卿胡棄予而求辭?纔當得歸之辰,未有可去之義。故敷心腹,庸誥股肱。惟卿以間世之才,自少蘊經邦之略。疏通萬務,則如決江河,照燭群疑,則若叩龜筮。試西南而藩維克壯,歷中外而績庸愈彰。玆忠勤獨久於三朝,伊謨猷足可乎一代。爰置之群僚之首,傾廈可支,凡措諸政爲之間,操刀必□。房善謀杜善斷,庶追貞觀之有□,姚尙通張尙文,自詑開元之得相。頃者南狩之復決,實因東朝之未寧。調護寡躬,已至兩年而益勣,警衛慈駕,未嘗一日而或安。肆惟以予病爲憂,而不曾自憂其病。何意言旋之日,便有求退之章?予感卿忠悃之冞眙,非尋常君臣之間可擬,予知卿神明之所扶,豈一二鍼砭而後乃瘳?矧國家揑扤之秋,當災沴荐疊之會。民怨尙酷,矜哀拯救之奚宜,士趨不端,敎導誘掖之何策?皆將待卿而爲政,庶幾助予而圖治。卿豈曰在家不知?予日望爲國自愛。於戱,夢語憂國,馬遷且不忘,强起造朝,彦博老猶未退。宜量勵乎晩節,毋過執乎撝謙。所辭宜不允,故玆敎示,想宜知悉。知製敎金錫胄製進
上在昌德宮。停常參·經筵。
國忌無事。
夜一更至五更,東方,有氣如火光。內〈下〉日記
嶺陽君儇,楊州地掃墳事,出去。
右議政許積再度呈辭,入啓。傳曰,不允批答。
上在昌德宮。停常參·經筵。
夜二更,乾方,有氣如火光。五更,流星出南斗星上,入南方天際,狀如拳,尾長三四尺許,色赤。內記
戶曹判書鄭致和再度呈辭,入啓。加給由。
黃海監司書目,道內染病都數一千三百四十名內,方痛九百九十二名,差歇二百七十名,死亡七十八名緣由事。
全羅監司書目,綾州·同福·和順之間,惡虎出沒,前後咬殺之人,至於八名之多緣由事。
忠淸監司書目,天安呈,以左參贊宋浚吉上疏上送事。
慶尙監司書目,機張呈,以別隊吳汝員四月十一日雷震致死事。又書目,道內染病人,卽今方痛者三千四百三十七名,物故者七十六名事。
府前啓,措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。
院前啓,措語見上請加思量,諸臣及內侍加資,一倂還收。新啓,閫帥之職,武弁中極選,不可人人而輕授,新除授全羅左水使鄭韺,爲人無識,行己麤鄙,曾爲州府,謾不省事,一從娼妾之言,恣行不法之事,害及一境,傳笑道內。到處見敗,爲世所棄,如此之人,豈宜擢授重任,以貽海防軍卒之弊哉?除目之下,物情爲駭,請全羅左水使鄭韺遞差。
校理吳斗寅上疏。大槪,母病危重,冒死哀籲,冀蒙恩遞,俾得專意救護事。入啓。
答府·院曰,不允。
右議政許積再度呈辭,不允批答。王若曰,惟大臣之去留,所係甚重,以一時之疾病,豈合遽辭?卿不强起而何?予庸多誥用亶。蓋自眇眇,予七八歲恭位,孔賴斷斷,猗一介臣無他。孝友出天,始家庭而及宗黨,忠亮秉節,貫金石而質神明。器局峻嚴,正色而山立,精神挺動,遇事而風生。忠勤久著於三朝,事業益茂於八座。若非明機而達變,察無不固,豈可急難而解紛,用之有裕。倚舟楫克圖共濟,登鼎鼐將恨其遲。委任責成,予旣如視手而如視足,鞠躬盡瘁,卿亦知有國不知有身。契合之隆,可謂之出常萬萬,鎭安之量,每歎其有容休休。立砥柱於中流,眞是六丁難挽,作棟樑於大廈,不可一日無卿。顧予行幸之連年,蓋出於萬不得已,煩卿調護之重任,以致有獨賢之勞。惟其憂愛之深,未免疾恙爲祟,念玆相須之義,常若恫瘝在躬。趁卿无妄之災,自忘沈疴在體。鍼砭已試,幸收少愈之功,神明所扶,庶冀勿藥之喜。今見至再之懇,冞切缺望之懷。若夫當盡其責之辭,已悉前批,更以決無可允之意,庸答來章。上下交孚,此誠共貞之會,才德兼備,亦何自歉於心?今胡卿果於丐閑,古有人病且憂國。於戱,知遇之盛,已自先后之朝,倚毗之誠,非獨寡躬如渴。追惟殊眷,毋決遐心。所辭宜不允,故玆敎示,想宜知悉。知製敎吳挺垣製進
副修撰李端夏上疏。大槪,賤疾危劇,乞遞職名,仍陳所懷事。入啓。
答校理吳斗寅疏曰,省疏具悉。爾其勿辭,救護母病。
有政。吏批,以金宗沇爲高靈縣監,權大運爲平安監司,李秞爲司諫,李光迪爲掌令,趙師錫爲注書,朴昌文爲監察,李世翊爲潭陽府使,柳志立爲蔚山府使,慶㝡爲開城經歷。兵批無以上政事軸
上在昌德宮。停常參·經筵。
無事。
辰時,日暈。夜一更二更,月暈。內記
謝恩,宣傳官李重信。
注書崔商翼,掃墳事,楊州地出去。
大司諫鄭萬和初度呈辭,入啓。給由。
判尹吳挺一初度呈辭,入啓。給由。
右議政許積三度呈辭,入啓。傳曰,不允批答。
宗簿寺官員,以提調意啓曰,今此兩殿行幸溫泉還都之日,大小臣民,無不祗迎江上,而許多宗班中,無緣不參者甚多,非但班列稀疎,揆以事體,誠極未便,如此怠慢之習,不可置諸尋常,除衆所共知老病人外,無故不參人員,竝從重推考,何如?傳曰,允。
院前啓。措語見上請加思量,諸臣及內侍加資,一倂還收。請全羅左水使鄭韺遞差。新啓,上年失稔,海西山郡爲最,冬春阻飢,涉夏轉甚,民多殿屎,失業流離,或有飢餒顚仆,終至死亡者,聽聞所及,誠可哀矜。本道飢荒,至於此極,而監司尙無啓聞設賑之擧,事甚可駭,況今麥秋尙遠,民命近止,若不汲汲救活,前頭溝壑之塡,必不止此,請黃海監司李尙逸從重推考,亟令本道,嚴飭列邑,絶火濱死之類,及時賑救。答曰,不允。末端事,依啓。
府前啓。措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。新啓,守令解由之規,計其在官實仕,十朔以前,則只爲文書傳掌而已,十朔以後,則該管無虧欠然後,乃許出給,其爲法甚重,近來列邑逋欠多端,各司奴婢推刷之後,身貢之積年未收,在今皆然,守令解由之拘礙,職此尤倍。當守令而過十朔多逋欠者,患其解由之難出,計仕之際,巧僞甚多,或有在官至於二十朔之多,而或法外計除,或巧增虛故,乃以未滿十朔,公然冒出者居多,人言騰藉,聽聞皆駭,不可不明覈懲治,以杜蔑法虛僞之弊。十年以後,守令之過十朔,而法典外巧僞冒出之類,請令該曹,一一詳査,隨現論罪,其解由,勿施。新除授掌令李光迪,時在開城府任所,請斯速乘馹上來事,下諭。答曰,不允。末端兩件事,依啓。
政院啓曰,弘文館應敎李敏敍,修撰金錫胄,來詣請對矣,敢啓。傳曰,引見。
禮曹啓曰,今此溫泉行幸,自上上爲慈殿,出於不得已之擧,而群下區區憂慮之情,曷有其極?幸賴皇天眷佑,靈液呈祥,慈殿積年未寧之候,一朝快收神效,已底萬安之境,聖上眼患諸證,益有勿藥之喜,中外臣民之歡欣皷舞,固不可形言,而仰惟祖宗在天之靈,所以喜悅於冥冥之中者,當如何哉?宗社之福,國家之慶,實有倍於上年。告廟·陳賀之禮,不可少緩,不但大臣之意,亦皆如此,實是擧國輿情之所同然者也。告廟·陳賀等事,趁速擧行,何如?傳曰,慈候積年沈綿之餘,今就復常之境,歡欣予心,慶溢家國,曷有極哉?依啓辭,趁卽擧行,而至於予則不幸今春,緩治病根,以故纔到溫泉,眼病復發,旋卽收效,還宮以後,餘氣未散,難可謂勿藥之效。病情如此,而謂之勿藥而告廟,實非誠敬之意,予深未安,況於陳賀一款,則推此而亦可知尤爲不當,勿爲擧行。
請對時,應敎李敏敍所啓,今番行幸有異於上年。兩殿臨幸,凡干供億,民間勞費,比前倍重。自上雖已趁念民事,使之蠲役,而此不足以償其勞費,且去歲,湖西失稔尤甚,不可無別樣施惠之道。今年本道耗穀,特令盡減,則國家之所費不多,而其所以爲惠於窮民則大矣。上曰,令廟堂稟處。又所啓,今年癘疫熾盛,京外同然,城中則無如近日之甚,自前例有自朝家垂恤之典,似當及時救活,而至如癘祭等事,亦當依例擧行矣。上曰,救活事,則分付該廳,癘祭事,則分付該曹。
禮曹啓曰,傳敎矣,近日京外癘疫熾盛,凡在聽聞,殊極驚慮。今此玉堂之臣,至於請對時陳達於榻前,有此別設癘祭之敎,事甚合宜。考見前例,則往在壬寅五月,亦因玉堂之官所請,不卜日而先行發告祭於南郊,別遣重臣,設祭於北郊,今當依此擧行,而不卜日,來初九日先行南郊發告祭,十二日,遣重臣於北郊,設行厲祭宜當,令各該司劃卽擧行,何如?傳曰,允。以上朝報
備邊司啓曰,今五月初六日應敎李敏敍,修撰金錫胄請對入侍時,應敎李敏敍所啓,今番行幸,有異於上年,兩殿臨幸,凡干供億,民間勞費,比前倍重,自上雖已趁念民事,使之蠲役,而此不足以償其勞費,且去歲,湖西失稔尤甚,不可無別樣施惠之道。今年本道耗穀,特令盡減,則國家所費不多,而其所以爲惠窮民則大矣。上曰,令廟堂稟處事,命下矣。湖西前後蠲役,非不至矣,耗穀,亦令充補於列邑逋欠,時未完了,今此丙午秋冬應捧耗數,不必前期議減,姑觀前頭民事,更爲稟定,何如?傳曰,允。以上備局謄錄
上在昌德宮。停常參·經筵。
國忌齋戒無事。內記
謝恩,副摠管李殷相,高靈縣監金宗沇,護軍金起聲,蔚山府使柳志立,宣沙浦僉使庾陽宇,五衛將盧濈。
領議政鄭太和,掃墳後入來。
注書崔商翼受由,代以李夏鎭爲假注書。
右議政許積三度呈辭,不允批答。王若曰,卿雖有疾,進退奚可自輕?予豈多言?上下貴在相信。見辭章之又至,愧誠意之未孚。蓋觀歷代之安危,唯係置相之得失。知人則哲,任之難而辨之尤難,當局者迷,說時易而做時不易。必須得人而久任,庶可措國於長治,矧今時勢之漸艱,重以人材之益眇。憂虞滿目,誠志士痛哭之時,災沴連年,亦上天疾威之甚。獨可求賢而共理,所以望卿之逾甚。業由才興,實有弘濟之望,人爲時出,方切倚毗之誠。以予觀之,君臣馳騖而不足,爲今計〈之〉,其輔弼退休之奚宜?前後勤勞,雖有舊患之重發,精力秉建,尙冀昔疾之今瘳。卿宜自思,時不可去。若使宰相,皆懷旅進旅退之心,未知國家,誰任不救不扶之責?庶深體乎至意,須亟斷於來章。所辭宜不允,故玆敎示,想宜知悉。知製敎李敏敍製進
禮曹啓曰,傳敎矣,以慈候復常之慶,告廟·陳賀等事,依聖敎,當爲趁卽擧行,而自上眼候復發,纔到溫泉,旋卽收效,還宮以後,餘氣未散,難可謂勿藥之效,如此而告廟,實非誠敬之意,陳賀尤爲不當,勿爲擧行之敎,固知聖敎實出於祗承宗廟,盡其誠敬之道,着不得一毫未盡之意,而旣以慈候平復,撰文告廟,則上候雖有餘氣未散,以今番收效實狀,添入一款措語,恐不可已,而至於大殿陳賀一事,則往在壬寅年慈候平復陳賀時,中外亦於大殿,進箋陳賀,而上年上候平復陳賀時,亦竝行於大王大妃殿·王大妃殿·中宮殿,則揆以已行之禮,今不可有所異同,依前啓辭擧行,何如?傳曰,慈候,今就復常之境,此誠予難遇之慶。依壬寅之例受賀,誠非勿爲之意也。謂之勿藥而異於往例,則此所謂受賀之不可也。至於告廟之文,如入勿藥之意,則此非事之以誠敬之道也,今若慈候平復告廟文中,添入一款實狀措語,是豈予深未安之謂也?然則依此擧行,可也。又啓曰,以本曹啓辭,王大妃殿平復告廟陳賀,趁卽擧行事,傳敎矣。告廟·陳賀吉日時,令日官推擇,則來初八日國忌,初九日國忌齋戒,初十日國忌,十一日不吉,而十二日爲吉云,十二日曉頭,先行遣大臣告廟祭,同日巳時,百官陳賀行禮之意,知委各該司擧行,何如?傳曰,允。
上在昌德宮。停常參·經筵。
國忌無事。內記
謝恩,司諫李秞,開城經歷慶㝡。
右議政許積四度呈辭,入啓。傳曰,安心調理。
藥房提調洪重普,副提調金壽興啓曰,近來朝晝之間,日候不齊,伏未審此時,聖體何如,慈候一向安寧否?臣等區區憂慮,敢來問安。答曰,知道。慈候無事。予則時無疾患,而瘡處潰爛,因日氣之漸熱,有加無減,以此爲苦矣。慈殿,藥房問安。答曰,無事。
禮曹佐郞任相元,延陽府院君等處致祭後,入來。
上在昌德宮。停常參·經筵。
國忌齋戒無事。內記
謝恩,刑曹正郞鄭東燁。
右議政許積五度呈辭,入啓。傳曰,安心調理。
禮曹,今五月十七日中宮殿誕日,百官陳賀,何如?啓,權停例,爲之。
上在昌德宮。停常參·經筵。
國忌無事。
日出時,日色赤。自卯時至未時,日暈。夜三更,月暈。五更,有霧氣。內記
右議政許積六度呈辭,入啓。傳曰,安心調理。
禮曹,來十二日王大妃殿平復陳賀時,以親臨事節目單子,依所啓施行。
政院啓曰,今十二日頒敎時敎書,明日大提學命招,使之製進之意,敢啓。傳曰,知道。
持平蘇斗山啓曰,近日守令之拘礙解由者,計仕之際,巧增虛故,法外冒出之說,不勝喧藉。故臣於頃日,與同僚,相議論啓矣,今聞物議,以爲湖邑解由,過十朔後,以文書傳掌成出,亦不能無嫌云,臣於此,不得不略有所陳焉。臣前任舒川,居官首尾,以月計則十四朔,而大典所載雜凡緣故計除,則實歷,乃九朔零,故該曹,一依法典,以未滿十朔,文書成給,行會本郡,該管無一虧欠,雖以十朔後論之,少無妨礙之事,而該曹之以此成給,槪出於法例之當然,且非臣之所可豫知,則臣於此論,別無所嫌,而旣有物議,何可晏然?請命遞斥臣職。答曰,勿辭,退待物論。
獻納崔逸啓曰,臣於頃日,得聞海西大飢,民多死亡,不勝驚慘。意謂本道監司,不爲啓請賑恤,有此餓莩之患,而又聞本道亢旱比甚,兩麥不成,民無所貯,大命將近,朝家賑恤之擧,一刻爲急。故不暇訪問監司狀啓之有無,而率爾請推矣。今聞本道春間,曾有請賑之啓,而特未能着實擧行,致有此患云耳。若謂之初無啓聞設賑之事,則未免失實,臣之論事不審之失,於此著矣。不可晏然仍冒,請命遞斥臣職。答曰,勿辭,退待物論。
府啓。引嫌而退,曾前在官,雖過十朔,計仕出由,一從法例,則有何可避之嫌?請持平蘇斗山出仕。答曰,依啓。
院啓。引嫌而退,今年海西之飢饉特甚,爲道臣者,旣不能着實賑救,飢民死亡之狀,至有目見而傳說者,諫臣之擧劾,誠爲得體。雖有一番啓聞之事,不可謂失實,請獻納崔逸出仕。答曰,依啓。
獻納崔逸,持平蘇斗山就職。
上在昌德宮。停常參·經筵。
無事。
卯時,日暈右珥。自辰時至未時,日暈。內記
下直,平山府使李復吉。
謝恩,護軍李程·孟胄瑞,監察朴昌文,安東府使崔寬。
判尹吳挺一,大司諫鄭萬和再度呈辭,入啓。加給由。
右議政許積七度呈辭,入啓。傳曰,安心調理。
藥房提調洪重普,副提調金壽興啓曰,伏未審數日來,聖候若何,濕瘡加減,亦未知何如?臣等區區憂慮,敢來問安。答曰,知道。
京畿監司書目,驪州呈,以副護軍趙壽益辭職上疏上送事。
戶曹判書鄭致和三度呈辭,入啓。加給由允下。
府前啓。措語見上請諸臣及內侍加資,竝命還收。請長水·任實,宮家未折受前,民人開墾之地,無論文券有無,竝令還給。
明日陳賀時,殿坐時刻,巳初一刻。
答府曰,勿煩。
禁府,南天澤自現,囚。啓。
注書崔商翼,掃墳後入來。
正言李東稷啓曰,臣於頃日,文宗大王胎室禁火處,伐木設庄人南天澤請拿時,以當該前後監司不爲啓聞,姑先從重推考論啓,蒙允矣。物議以爲監司之掩置不聞,厥罪惟均,只請推考,擬律太輕,而臣意則姑待天澤就理,觀其供辭而更論,亦似未晩。故不卽自列矣,今聞群議,久而益激,臣何可晏然仍冒乎?且於昨日獻納崔逸之處置也,同僚來問可否,臣方欲以前事引避。故處置措語,不欲明白議定,而請出之意,則槪與之同矣。繼聞該道監司於春間,以營米設賑之意啓聞,其後,又以賑穀將乏馳啓,自備局,題給常平廳穀物,則一番啓聞等語,殊非實狀。物議皆以爲非云,臣旣以聯名,則處置乖當之失,在所難免,以此以彼,尤難冒居,請命遞斥臣職。答曰,勿辭,退待物論。
正言鄭載禧啓曰,頃者行幸溫泉時,本院論啓蔚山府使南天澤胎封禁火內設庄之罪,仍爲請推本道前後方伯,臣雖在京,不得聯名,旣書謹悉於簡通中矣。今者同僚,以擬律太輕引避,臣亦何敢晏然?且於昨日,處置獻納也,臣意以爲,今年海西,飢饉太甚,餓殍相望,顚仆道路,西來之人,至有目見而傳說者,本院之啓,適在急賑,未暇詳察啓聞之有無,則此特措語間差誤之失,不可以此輕遞論事之臣。故與同僚相議請出矣。今聞物議,以一番啓聞之語,謂之失實,臣處置乖當之失,著矣。以此以彼,俱難仍冒,請命遞斥臣職。答曰,勿辭,退待物論。
獻納崔逸啓曰,臣昨以論事不審,引咎自列,而處置請出,出於意外,臣於此,實有所未安於心者,而召牌之下,不敢不黽勉趨詣,方切悶縮矣。卽者同僚,以處置垂當,至於引避,臣不可引冒也決矣。且頃日慶尙監司請推之時,臣亦書送謹悉,而同僚又以擬律太輕,相繼引避,臣之所失,至此尤著,請命遞斥臣職。答曰,勿辭,退待物論。
司譯院官員,以都提調·提調意啓曰,近來譯學輩,圖避本役,投屬他任,將無以禁斷,極可寒心。如此之類,今方査出,以爲充定軍役之地,而平壤府譯學鄭忠一,上年仕滿,交代下去之後,稱以新陞堂上,尙不來仕,忠一之加資,朝家所不知之事,未知本道以何故,成給通政帖文乎?事甚可駭。令攸司査出科罪,以懲他人,何如?傳曰,允。
假注書李藼病,代以李寅煥爲假注書。
院前啓。措語見上請加思量,諸臣及內侍加資,一倂還收。請全羅左水使鄭韺遞差。新啓,竝引嫌而退,設庄於胎封禁火之內,不爲啓聞,則旣云掩置,只請推考,擬律太輕,見非固矣,該道賑救馳啓至再,則當時論啓,已是失實,請出措語,殊涉苟且,則揆以臺例,勢難仍在,請正言李東稷·鄭載禧,獻納崔逸,竝命遞差。答曰,不允。遞差事,依啓。
以全羅左水使鄭韺遞差傳旨,傳曰,鄭韺,則不入於遞差批答之中矣。
上在昌德宮。停常參·經筵。
無事。內記
大司諫鄭萬和三度呈辭,入啓。遞差。
答左參贊宋浚吉疏曰,省疏具悉卿懇。自卿病留之後,予懷耿耿,只念昔疾今瘳,宜有造朝之喜,今觀卿疏,予心缺然。其何爲懷?卿行已發,致誠挽留底意,竟難着得。噫,卿等今日之進退,關係非細。去年卿之留京也,深歎贊成之不得俱致矣,今日則與卿而竝無之乎?深缺予心之企望,亦失士林朝野之望,予深恨歎。卿其安心勿辭,善攝速改遐心,予於日夕,若待幡然之期,惟卿,無孤予望。
政院啓曰,頒赦·百官加爲之事,命下矣,某罪以下宥之乎?敢稟。傳曰,雜犯死罪以下,竝宥。
吏曹啓曰,臺諫有闕,政事,取稟。
右議政許積箚子。大槪,病勢危苦,不得進參於賀班之末,冒死陳懇,乞遞臣職名,仍治臣逋慢之罪,以便公私事。入啓。
敎,王若曰,慈闈有不豫之候,久切危慮,靈液賞勿藥之功,遄膺神祐。肆頒渙汗之號,庸示喜慶之懷。言念眇眇予寡躬,幸承怡怡於長樂。三朝問寢,詎盡孝子之婉言?八載承基,寔藉文母之胎敎。第惟美疢之爲苦,遂被玉體之愆和。彌留歲時,尙違復膳之節,焦煎夙夜,不暇正履而行。惟其殫藥石之方,所以決溫泉之幸。祓除之效,雖云親見於身,撼頓所傷,豈無遠涉之慮?纔行殿之奉御,果神水之蠲痾。忽覺起居之淸寧,無復榮衛之湮鬱。自顧誠孝之淺薄,敢徼福於皇天,實賴祖宗之降監,俾有瘳於翼日。无妄之疾有喜,百沴自消,大安之輦初旋,六宮同抃。歡均朝野,奚止一人之私?壽齊岡陵,爭騰萬歲之祝。旣祗告於太廟,仍頒布於多方。歸美歇休,期永世而靡替,滌瑕蕩垢,囿群品而竝生。自本月十二日昧爽以前雜犯死罪以下,咸宥除之。在官者,各加一資,資窮者,代加。於戱,更始自今,用彰新又新之化,擧斯加彼,庶推老吾老之仁。故玆敎示,想宜知悉。大提學金壽恒製進
護軍李時術,抱川地掃墳呈辭,入啓。給由。
府前啓。措語見上請諸臣及內侍加資,竝命還收。請長水·任實宮家未折受前,民人開墾之地,無論文券有無,竝令還給。新啓,今日賀班,直講李晩吉拜跪之際,不成禮貌,痿病之狀,雖云人所共知,至嚴之地,有駭瞻視,不可以有病而置之。請直講李晩吉推考。
戶曹判書鄭致和上疏。大槪,病勢甚重,不得趨造於賀班,惶恐踧踖,置身無地。伏乞亟遞臣職,仍治臣罪事。入啓。
院前啓。措語見上請諸臣及內侍加資,一倂還收。請全羅左水使鄭韺遞差。新啓,先王胎封,在於豐基地,旣定火巢,又置守軍,事體重大,與陵寢無異,而前府使南天澤,稱以古廢胎封,圖出立案,肆然設庄於禁火之內,自本郡,有論報禁斷之擧,而略不顧忌,驅逐守護之僧,添入守庄之奴,此實前所未有之變也。爲道臣者,旣見本郡報狀,則所當卽爲一邊啓聞,一邊禁治,而少無驚動之意,草草題送,只令刑推其奴,旋卽放送,及其再報之時,本郡以所報虛妄,則自當重罪之意,請爲摘奸,而又諉以乞遞,終始掩置。新監司到界之後,本郡,又以胎封火巢內設庄處禁斷之意,枚擧文報中,而亦不啓聞,先王胎室,是何等重地,而視之尋常,至於如是,聽聞所及,莫不痛駭。事體莫重,不可推考而止,請前監司金徽拿問定罪,新監司閔點罷職。答曰,不允。末端事,依啓。
答府曰,不允。推考事,依啓。
全羅道生員安崟等四百七十人上疏。大槪,敢陳柳世哲等兇邪之狀,請施懲惡之典,以正人心事。入啓。
自巳時至申時,日暈。夜自一更至三更,月暈。五更月暈。以上朝報
備邊司啓曰,以本司江華留守狀啓粘目,綾原大君畓庫,依當初狀啓施設,待本主呈訴給價事。傳曰,此回啓措語,以元狀啓辭意觀之,則殊爲未瑩,還出給,使之改入事,命下矣。江華留守徐必遠啓本覆啓時,措語不能詳盡,致勤下敎,不勝惶恐之至。前粘目中,改付標以入之意,敢啓。傳曰,知道。以上備局謄錄
義禁府啓曰,當此無前大霈,只放一人,似有欠於曠蕩之典,而各人等罪名,或係殺人,或係犯贓,自下不敢擅便,皆以未放秩書入之意,敢啓。傳曰,知道。以上義禁府謄錄
上在昌德宮。停常參·經筵。
卯時,日暈右珥。未申時,日暈。夜一更至五更,月暈。內記
以右議政許積箚子,傳曰,遣承旨敦諭。
都承旨金壽興初度呈辭,入啓。給由允下。
判尹吳挺一三度呈辭,入啓。加給由。
綾山君僖鍼灸呈辭,入啓。給由。
藥房提調洪重普,左副承旨宋時喆啓曰,伏未審夜來,聖候若何?昨日大禮親臨,移晷勞動,玉體不瑕有傷?濕瘡加減,數日來亦復何如?臣等區區憂慮,敢來問安。答曰,知道。時無加減矣。
吏曹啓曰,頒赦後,例有別歲抄之擧云,則何以爲之?敢稟。傳曰,依例爲之。
右副承旨金萬基上疏。大槪,賤疾苦劇,無望陳力,冀蒙恩遞,以保螻蟻之命事。入啓。
府啓。前歲溫泉賞加還收之請,今已九閱月矣。自聖上臨御以來,雖重大之論,有過於此者,未有若是之持難也。經年爭執,支離日甚,亦豈臣等之所欲哉?爵賞者,天下之公,而人主之所以褒有德,而亦勸有功者也。賞一僭,則國柄輕而名器舛,罔功者,擧皆生心,其流之弊,有不可言。公議怫鬱,愈久而愈激,臣等之力爭而不知止者,此也。一時之公議至此,則殿下亦何可以終拒之哉?請加思量,亟賜一兪。無主陳荒之地,起耕者爲主,乃是國中通行之法例也。長水·任實民人開墾陳田,三十年來,作爲永業,而宮家以一紙折受,無端奪取,不顧法例之如何,只論文券之有無,非但民怨,有難勝言。其在事理,豈容如是?庚子以後開墾處,旣有還給之敎,則此之爲弊,殿下亦已下燭矣。庚子以前被奪之類,其怨一也,其所與奪,宜無異同,不可以庚子前後,有所定限也,明矣。請宮家未折受前,民人開墾之地,竝令還給。
院前啓。措語見上請加思量,諸臣及內侍加資,一倂還收。前啓全羅左水使鄭韺遞差事,停啓。
答府·院曰,不允。
注書趙師錫,待敎崔後尙,檢閱尹敬敎,修撰金錫胄加資肅拜。
左議政洪命夏,繕工提調鄭知和,監役尹掞,觀象監提調南老星,禮曹參議李延年,佐郞金邦杰,章陵奉審事出去。
注書崔商翼遷轉,代以金潤璋爲假注書。
吏曹啓曰,別歲抄,依例爲之事,傳敎矣,准期不敍,永不敍用,災傷罷黜,褒貶居中居下,竝爲書入乎?敢稟。傳曰,依爲之。
傳曰,右議政處,遣御醫李東馨,看病。
同副承旨金宇亨書啓,臣承命,往諭于右議政許積,則以爲無狀小臣,猥蒙洪造,謬廁鼎象,今已三載,百無猷爲,久妨玄路,愧懼之心,常切于中。雖無疾病,理宜斂退,況臣所患,斷無差復之望者哉?臣之乞免,誠出於萬不獲已,而允靳允兪,悶蹙方深。不意玆者,近侍臨門,十行溫綸,誨諭丁寧,不啻若慈父之誨子,臣是何人,得此於聖明哉?臣非木石,寧不感隕?揆以分義,惟當趨造承命之不暇,而顧臣病勢,一向危苦,種種症情,已悉於前箚。伏想聖明,亦必俯照矣,今不敢更煩,而腫毒漸熾,氣力益敗,阽身床席,與死爲隣,深恐一朝溘然,終不免爲孤恩負國之鬼,伏地涕泣,不知所達云矣。傳曰,知道。
吏曹啓目。司饔院直長李夏鎭,登科前,已行副司果,依法典,六品遷轉,何如?啓依允。
備忘記。昨觀黃海監司李尙逸狀啓,則官奴婢還本役事也。其中亦擧於義宮賜牌,此乃先朝潛邸時賜牌也。尙逸雖欲沒數推還,乃敢偃然列錄於紙末,混書於他宮之下,一無敬謹底意,人臣分義,豈容如是?欲觀備局回啓矣。備局亦不知體例,循例措語外,一無他語,亦極駭異。黃海監司李尙逸拿問定罪,備局堂上,竝從重推考。以上朝報
有政。吏批。以兪瑾爲監察,李興祿爲直講,李齊泰爲健元陵參奉,李慶億爲副提學,趙䃏爲直講,李端錫爲正言,洪禹錫爲假引儀,朴烶爲慶尙監司,呂聖齊爲副應敎,任潚爲開城敎授,金澄爲正言,李正英爲禮曹參判,洪處大爲全州府尹,朴崇衍爲臨津渡丞,安漢珪·柳英立爲學錄,兪夏益·尹趾完爲承文著作,朴仁禎爲平壤敎授,李碩蕃爲奉常參奉。單付,兪柲爲軍資判官,朴世模爲開城留守,李時術爲大司諫,呂聖齊爲副校理,鄭始大爲靈巖郡守,崔商翼爲典籍,姜汝㦿爲忠淸都事,權誢爲英陵參奉,孟胄瑞爲獻納,李晩榮爲全羅監司。益平尉洪得箕,靑平尉沈益顯,東平尉鄭載崙,興平尉元夢鱗,今加成祿。加資承傳,百官加下批。兵批政無以上政軸
上在昌德宮。停常參·經筵。
無事。
巳時至酉時,日暈。內記
謝恩,奉常參奉李碩蕃,兼學錄安漢珪,靈巖郡守鄭始大。
原襄監司書目。染病方痛人四百八名,死亡二十名,差歇五十一名緣由事。
禮曹啓曰,自上奉侍慈殿,就浴溫泉,玉體平復,旣已告廟,陳賀頒赦,因慶設科,所當次第擧行,依近例,以別試,設行之意,敢啓。傳曰,知道。
吏曹啓曰,水原府使有闕,依近例,令備邊司議薦,何如?傳曰,允。
戶曹啓曰,以司憲府啓辭,傳敎矣,解由之式,除公私忌·病故·受由,計其在官,實仕滿三百日,則謂之十朔,而必考各衙門各司納未納無頉,然後許出,雖過十朔,而計其實仕,未滿三百日,則只文書傳掌,而更不憑考各衙門無頉與否而出之,此久遠流來之規也。第其中公私頉有無虛實,本曹皆憑各道監司反貼文書,而文書中,或泛稱雜凡緣故,不爲分別者居半,設有巧增虛僞之事,到今年久之後,在處官吏,已盡遞易,冒出之類,一一詳査,其勢末由。今取本曹所有成出文書考之,則丁酉以來,十朔以上守令,以未滿十朔出解由者,一百二十六人內,二十朔一人,十八朔二人,十六朔三人,十五朔二人,十四朔四人,十三朔十五人,十二朔十九人,十一朔四十一人,十朔三十九人,論罪一款,則令該曹,參酌稟處,何如?傳曰,允。
政院,以宗簿寺官員,以提調意啓曰,宗親府啓辭,溫泉行幸之時,中外臣民,莫不奔走,各盡其任,而行錦陵副守惟賢,錦城副守惟善,錦川副守惟直,錦洲副守惟亨,住在行在所不遠之地,兩年行幸之時,一不來參於本府問安之列,揆諸分義,殊甚駭愕。自宗簿寺,似當入啓請罪,而茫然不察,尙無形影,本府則以接待諸宗之府,似不可直爲請罪,而今若置之不糾,則將來怠慢之習,不能以懲,行錦陵副守惟賢等,請令宗簿寺,參酌科罪,以懲日後之習,何如?傳曰,允事,命下矣。年前本寺啓辭,外居宗室,依法典,盡數挈家上京事,非不嚴明申飭,而外居者,不畏法令,乍來乍往,殊極駭異。今見宗親府啓辭,則行錦陵副守惟賢等,任意還鄕,兩年溫泉行幸之時,居在洪州地,一不問安於行朝云,其爲無識,甚矣。本寺之官,旣不得隨駕,則其來與否,無以知之,恐非本寺茫然不察之比,臣等不勝瞿然之至。行錦陵副守惟賢,錦城副守惟善,錦川副守惟直,錦洲副守惟亨等,爲先罷職,使之依前啓下辭意,捲家上來事,更爲移文本道監司處,着實擧行,何如?傳曰,知道。
右議政許積箚子。大槪,更申危懇,乞遞本職及兼帶,以便公私事。入啓。
領議政鄭太和箚子。大槪,備局回啓,皆臣所爲,亟罷臣職,以正臣罪事。入啓。答曰,省箚具悉卿懇。卿其安心勿辭焉。
以右議政許積箚子,傳曰,安心調理。
答右副承旨金萬基疏曰,省疏具悉。爾其勿辭察職。
答戶曹判書鄭致和疏曰,省疏具悉。卿其安心勿辭,調理察職。
答護軍趙壽益疏曰,省疏具悉。卿其勿辭,從速察職。以上朝報
都摠府啓曰,入直軍士,當爲中日習射,而月食齋戒,不得爲之之意,敢啓。傳曰,知道。以上都摠府謄錄
上在昌德宮。停常參·經筵。
無事。
下直,高靈縣監金完沇。
謝恩,全州府尹洪處大,直講趙䃏,開城留守朴世模。
政院啓曰,黃海監司李尙逸,拿來事,命下矣。依例,新監司交代後,拿來,何如?傳曰,允。
禁府,蒙宥李震夏放送,魏天會定配。
禁府,魏天會,龍川府定配。啓。
判尹吳挺一上疏。大槪,眼病漸痼,將至廢明,本職兼任,竝乞遞改,俾得往浴溫泉,專意治療事。入啓。
都承旨金壽興再度呈辭,入啓。加給由。
吏曹參判李慶徽初度呈辭,入啓。
右議政許積八度呈辭,入啓。傳曰,安心調理。
以吏曹參判初度呈辭,傳曰,近日呈告之紛紜頗甚,本院之捧入,亦極可駭。此呈辭,還出給,今後非大段疾病不得已之事,則勿爲捧入。
持平蘇斗山啓曰,近日守令解由,巧增虛僞,多有法外冒出之類,人言喧播,不勝其藉藉,故臣隨聞卽論,敢請査出,此蓋出於欲蠲弊習之意,而觸犯旣多,譏誚尙至,揆以臺體,不可晏然。其間事狀,略陳於前日之避矣,今見該曹覆啓,過十朔者,勿論冒出與否,以年久難査,混請論罪,臣不勝瞿然之至。凡解由之規,公私忌·病故·受由幾箇日字,必明白懸錄於各其文書,然後該曹乃准此計減,當出者出之,不當出者不出而已。設令其中,或有雜凡緣由,不爲辨別懸錄者,不過其時官吏矇矓之致,奚可以彼矇矓之失,竝此明白無疑者,而不爲詳査,遂令巧增虛故而圖出者,與依法自減而應出者?本不虛實,混同稟啓,隱然以冒出之罪,歸之於當初發論之人,脅勒拑制,使不敢復言,噫,戱亦甚矣。臣以遐外孤蹤,不識忌諱,妄有所論,自取顚隮,一身狼狽,固不足恤,而羞辱臺閣,莫此爲甚。旣在請罪之中,不可一刻苟冒,請命罷斥臣職。答曰,勿辭,退待物論。
左議政洪命夏,觀象監提調南老星,繕工提調鄭知和,監役尹掞,禮曹參議李延年,佐郞金邦杰,章陵奉審後入來。
持平魚震翼啓曰,頃日本府,以守令解由冒出之類,詳査科罪事,有所論啓,而臣亦同參矣。今見該曹啓辭,則不分冒出與否,過十朔,而文書傳掌者,混同査出,其中以十二朔·十三朔,解由成出者數人,則臣曾爲戶曹郞官時,隨參成給者也。數人,旣以此方在査勘之中,臣何可晏然而已?請命遞斥臣職。答曰,勿辭,退待物論。
院啓。上年溫泉賞加之僭,論執已久,今已經歲,而未蒙一兪,臣竊未曉聖意之所在也。經歲論執,猶不知止,則可見國言愈久而愈激也。人君施賞,必循公議,豈宜强咈群情,終始堅執,有若好勝者然哉?從前國家,因慶行賞,雖有其例,而有司之臣,暬御之徒,不曾與焉,則今此數臣,旣無可賞之勞,又無可據之例,而混施賞典,以啓罔功者希冀之心,公議所在,實關後弊,此臣之所以苦口力爭者也。請加思量,諸臣及內侍加資,一倂還收。臣伏見備忘記,有黃海監司李尙逸拿推之命,臣不勝震怖致惑之至。尙逸,身爲方伯,目見各邑奴婢凋弊之狀,而因諸邑請報之擧,諸宮家移屬之類,以至啓聞變通,而亦擧先朝賜牌,混錄於諸宮之下,做錯之失,固所難免,而原其本情,則不過悶其列邑之凋殘,以俟朝廷之處分,而列錄之際,自不覺其入於妄冒之罪也。至若備局,深慮殘邑之弊,乃以循例回啓者,亦出於未及覺察,則尙逸之旡妄,於此益可見矣,而天怒震疊,至以一無敬謹等語,斷爲罪案,遽下拿推之命,不料今日,有此過當之擧也。夫一無敬謹,乃人臣莫大之罪,尙逸雖或無狀,分義所在,必不至此,而聖明,亦必恕量矣。因此文書間錯誤之失,反加縲絏之罰,則直恐有累於聖度之包容也。請平心徐究,亟收黃海監司李尙逸拿推之命。
府前啓。措語見上請加三思,亟賜一兪。賞加還收事請宮家未折受前,民人開墾之處,竝令還給。新啓近以守令解由冒出之弊,人言不勝藉藉,此臣等請査之論,所以發也。伏見戶曹啓辭,抄出丁酉以來十朔以上守令,以未滿十朔出由者,一百二十六人,無論久近虛實,諉以査出之難,竝請刑曹論罪,臣等竊未曉其故也。凡解由之規,開錄告假·患病等日數,以雜凡緣故計除,而算出實歷,未滿三百日者,只爲文書傳掌,乃是法例。今以該曹啓辭觀之,計仕之法,不外於此,在任雖過十朔,計除若依法典,夫誰曰不可?其中巧僞冒出者,乃爲可惡耳。前後出由之數,如是許多,該曹若難逐一査出,則就其節數最多,而緣故不實者,區別啓稟,或自該曹詳査,或令該道更覈,何所不可?而今乃混同列錄,都無分別,一倂歸之於刑曹,何哉?近來列邑解由,拘礙多門,可用之才,由此廢塞者甚多,實爲當今痼弊,而又將法典當出之類,不辨是非,只據十朔以後竝置論罪之地,而廢其應行之法,奚有是理?臣等所論,法典外巧僞冒出査出之請,豈謂是哉?該曹所爲,殊甚無謂,請戶曹當該堂上推考,更令嚴査處置。竝引嫌而退,久近虛實,都無分別,則混請論罪,責在該曹,在已無咎,不必深嫌,雖過十朔,在法應出,則隨參成給,未見其失,不可以此輕遞臺官。請持平蘇斗山·魚震翼,竝命出仕。批答缺
答院曰,不允。混錄於諸宮之下,可謂敬歟?關係先朝,則擬罪必重,拿問之命,果加於本情之可惡歟?係於太廟·先王,則擬罪必重,國中通行之法,今爾挺身救護,反欲輕之者,何歟?其爲尙逸,則可謂至矣,其報先王,則無必敬必愼之意,掃盡君臣之分義,予誠驚駭矣。
備忘記。噫,國綱解弛,能知體統者,幾希。今者李尙逸狀啓,措語無倫,混書列錄,無非不敬之擧,拿問之罰,烏可免乎?然則諫院之啓,奚取焉?此出於以渠不敬之意,料度尙逸不敬之擧也,誠極痛駭,深關體統。司諫李秞罷職。
上在昌德宮。停常參·經筵。
無事。
司饔主簿金夏鉉,捉魚後入來。
下直,全羅左水使鄭韺,開城經歷慶㝡。
謝恩,軍資判官兪柲。
禁府都事鄭洙碩,前全羅左水使李敏發拿來事,出去。
左議政洪命夏箚子。大槪,伏見備忘記,惶恐待罪,仍乞鐫罷,以便公私事。入啓。答曰,省箚具悉卿懇。卿其勿辭,亦勿待罪。
右議政許積九度呈辭,入啓。傳曰,安心調理。
持平魚震翼,就職,持平蘇斗山,牌不進。
政院啓曰,臣等卽伏見答諫院之批,已切驚悚,而繼有備忘記,辭意嚴峻,至下罷職之命,臣等尤不勝未安之至。李尙逸狀啓,雖極做錯,不過出於昏不能覺察,臺諫之請寢拿推,只慮聖上之用罰過重而已,豈有忘君臣之分義,無必敬必愼之意,而救護尙逸,反欲輕之也哉?今此特罷,實非優容臺閣之道,恐聖明過擧之歸,臣等待罪近密,不敢承順,惶恐敢啓。傳曰,勿煩。
全羅監司書目。全州府尹赴任之初,來接城外,稱以落傷,不爲迎命,今又以啓下罪人逃失之故,徑先棄任發行,罷黜事。又書目。全州府啓下罪人見失之罪,府尹·判官多員同被與否,令該曹指揮,仍爲後式事。
忠淸監司書目。禮山縣監黃道平,天安縣監黃道先,今月十二日母在喪事。又書目。鎭川等官,染病方痛二千四百六十八名,已差一百六十五名,死亡一百七十六名事。
右副承旨金萬基辭職上疏,入啓。
大司憲趙復陽啓曰,同僚以前司諫李秞罷職之命,將爲還收之請,李秞,卽臣之妻四寸娚也,法當相避,不敢可否於其間,勢難晏然。且竊念黃海監司李尙逸拿命之下,物情無不驚惑,臺閣之臣,職當爭執,而係是錯謬之甚,未敢輕論矣。第以某宮之爲某宮,外廷之臣,鮮有得以詳知者,臣亦於年前,以賑恤事,有所關涉而後,始知之。以此思之,則如尙逸者,連出外方,久在鄕曲,此必不知,而有此妄發,不然,先朝潛邸時賜牌臧獲,何敢生請刷之意,而又何敢列錄混書於諸宮之下乎?尙逸平日,素稱謹愼,今玆之事,人皆知其爲不知無情之犯,如是而乃有此過重之擧,則物論之驚惑,固其所也。如臣無似,忝居臺席之長,含默之誚,又安得以辭乎?不可仍冒之狀,種種昭著,請命遞斥臣職。
執義鄭繼胄啓曰,同僚前司諫李秞罷職之命,將啓還收之請,而臣與李秞,有婚家應避之嫌,不敢可否其間,不可晏然。況此黃海監司李尙逸拿問之命,物情皆以爲過重,事係錯謬之甚,雖不敢輕論,而含默之誚,臣固難辭。以此以彼,決不可冒居臺席,請命罷斥臣職。答曰,勿辭,退待物論。
弘文館啓曰,新除授副應敎呂聖齊,以北評事,時在咸鏡道鏡城府任所,經筵入番事緊,請斯速乘馹上來事,下諭。傳曰,允。
吏曹啓曰,臺諫及守令有闕,政事,取稟。
玉堂箚子。大槪,還收黃海監司李尙逸拿問,司諫李秞罷職之命事。入啓。
持平魚震翼啓曰,臣伏見司諫李秞特罷之敎,欲與同僚,論請還收矣。同僚皆有應避之嫌,相繼引避,而其避辭中,以李尙逸拿命旣下之後,不免含默之誚爲辭,則臣亦臺席之一也,何敢獨爲晏然乎?請命遞斥臣職。答曰,勿辭。退待物論。
答大司憲趙復陽避辭曰,驚惑者,何謂也,以不敬罪之,謂之驚惑耶?又曰,某宮之爲某宮,外廷之臣,鮮有得知者,其何急於救尙逸,而不思其不直之歸也?雖云尙逸,久在鄕曲,年過六十,立朝有年,則其敢曰在鄕曲而不知乎?又曰,尙逸平生,素稱謹愼云,而謹愼之人,處事若是者,予未之見也。今觀避辭,重言複言,救解備至,張皇說話,蓋可知矣。噫,人臣事君,盡其誠實而已,欲解其同僚,虛辭誣說,敢告君上,猶不覺其欺君護黨之罪,誠可怪也。卿已事兩朝,豈不知分義體統?今日之言,都爲尙逸救解中出,人臣事君以誠之道,果若是乎?勿辭,退待物論。
掌令李東老啓曰,臣於昨今,適有私故,不與僚議,而黃海監司李尙逸拿命之下,同僚皆含默之誚,相繼引避,臣亦忝在臺席,與同僚無異,何敢獨爲晏然,處置同僚乎?請命遞斥臣職。答曰,勿辭,退待物論。
答全羅道生員安崟四百七人等疏曰,省疏具悉。已諭予意于館學之批矣,須勿爲煩,退修學業。
上在昌德宮。停常參·經筵。
夜三更,白氣如虹,起自西方至於乾方,長十餘丈,廣尺許,良久乃滅。內記
謝恩。大司諫李時術,獻納孟胄瑞,正言李端錫,典籍崔商翼,學錄柳英立。
中殿誕日,大王大妃殿·王大妃殿·大殿·中殿,政院·玉堂問安。答曰,知道。
都承旨金壽興三度呈辭。加給由。
右議政許積十度呈辭,入啓。傳曰,遣承旨,敦諭。
平安監司書目。祥原郡守黃應吉,今五月十四日身死事。
持平蘇斗山啓曰,疎遠如臣,過蒙鴻造,前後誤恩,無非忝竊,區區犬馬之忱,惟思殫竭心力,以爲一毫報效之地,而惟是素性伉拙,動輒生疣,無裨國事,但速官謗。向日解由請査之論,只爲矯革虛僞之弊,元非大段難定之事,而一言才發,睢盱當至,畢竟反被該曹之論罪,重貽臺閣之羞辱,自顧慚靦,置身無地。召牌之下,雖欲强顔趨造,其如廉隅,何哉?此臣所以寧受違慢之誅,而終不敢冒進者也。臣之罪戾,至此益大,何可一刻苟冒?請命罷斥臣職。答曰,勿辭,退待物論。
獻納孟胄瑞啓曰,憲府多官引避處置,歸於本院,而掌令臣李東老,卽臣之婚姻家也,法當相避,不敢可否。請命遞斥臣職。答曰,勿辭,退待物論。
院前啓。措語見上請加思量,諸臣及內侍加資,一倂還收。國家用罰,如權衡稱物,必使分毫不差然後,方可得其平而人心服矣。今者黃海監司李尙逸修啓之際,矇然放過,致令先朝賜牌臧獲,混錄於諸宮之下,做錯之失,固無所逃,而若其本情,則槪出於不覺察之致也。殿下於此,聲色大厲,至以不敬,斷爲罪案,而遽下拿推之命,夫不敬,乃人臣極罪也,尙逸,如非病風喪心之人,則何敢作此擧措,自陷於不測之誅哉?揆以常情,斷無是理,而前後聖敎,愈往愈嚴,豈不有傷於推恕體下之道?而因此一事,上下疑阻,言路索然,景色不佳,此豈平日所望於聖明者哉?藩臬之臣,以文書間不察之失,加以縲絏,略不寬假,終恐有乖於包荒之量,而適爲過當之擧。請平心徐究,還收黃海監司李尙逸拿推之命。前司諫李秞,身爲臺官,隨事盡言,乃其職耳。今此李尙逸拿推之命,殊非大聖人喜怒中節,應物和平之道,故自附於無隱之義,有所論列,而究其本情,只欲納吾君於無過而已,有何一毫他意於其間?而天怒遽震,摧折太甚。嚴批纔下,譴罰隨加,情外之敎,至有臣子所不忍聞者,瞻聆所及,莫不悚慄,臣未知此何爻象也。噫,人心不甚相遠,尙逸之事,如有一毫故犯之迹,則何敢不顧分義,私相救護,同歸於罔測之地哉?特以文書間不察之失,出於萬萬無情,而殿下責之太甚,故旣在言地,不得不言耳。以殿下之明聖,寧有不諒,而乃以不敬之極罪,歸之於言事之臣,優容臺閣之道,恐不當如是,而此後過當之擧,雖有大於此者,誰肯爲殿下,進無益之言,自獲罪戾哉?言路開閉,所關非細,請加三思,還收前司諫李秞罷職之命。竝引嫌而退,旣有相避,不敢可否,則引以爲嫌,勢所固然,而論事之體,貴在愼重,則未卽爭執,何所深嫌?公議所在,旣已請出,而情勢難便,不敢祗赴,則不可以此輕遞臺官,嫌不處置,在例當然。請大司憲趙復陽,執義鄭繼胄,持平魚震翼,掌令李東老,持平蘇斗山,獻納孟胄瑞,竝命出仕。答曰,不允。出仕事,依啓。
義州府尹·平安監司書目。回還謝恩使,先來出來事。
答副校理李端夏疏曰,省疏具悉。疏末事,當令廟堂議處,爾其勿辭察職。
答判尹吳挺一疏曰,省疏具悉。卿其勿辭,安心往來。以上朝報
備邊司啓曰,以東萊府使安鎭,因館守倭等所言,譯官金謹行下送事狀啓,禮曹覆啓,事係邊情,不可不商確指揮,令廟堂議處事,命下矣。此事前後曲折,有難以文字詳盡陳達。若於無故日賜對,則願至榻前,面稟之意,敢啓。傳曰,知道。以上備局謄錄
上在昌德宮。停常參·經筵。
待敎崔後尙,實錄移安事,奉化地出去。
下直,靑水萬戶朱希昌。
傳曰,今下弓矢,靑水萬戶朱希昌給送。內記
謝恩,校書副正字金澤。
答右副承旨金萬基疏曰,遞差。
大司憲趙復陽牌不進,執義鄭繼胄,獻納孟胄瑞,掌令李東老,持平魚震翼·蘇斗山就職。
原襄監司書目。狼川呈,以本月初七日初八日下霜,變異非常事。
左副承旨宋時喆書啓。臣承命,往諭右議政許積處,則以爲臣誠不幸,毒疾纏身,沈痼四十日,差復無期。前後陳懇乞免,實出於萬不獲已也,寧有一毫就閑自便之計?而誠未格天,兪音久閟,旬日之內,近侍再臨,諭臣分義,迫臣速出,此實曠世希有之異數。臣非木石,寧不感隕?一向退臥,自速逋慢之罪,豈臣所欲哉?只緣賤疾危苦,奄奄垂盡,卽今所望,惟在於釋負一日而就木而已。臣之情事,其亦慽矣,伏地涕泣,不知所達云矣。傳曰,知道。
禮曹啓曰,慈殿平復,別試設行事,啓下矣。取考前後謄錄,則辛未年,以仁穆王大妃殿愆候平復,設行別試,咸聚京師,初試六百人,又於庚寅年,王大妃殿愆候平復,設行庭試,癸巳年,王大妃殿愆候平復,設行別試,咸聚京師,初試六百人,壬寅年,大王大妃殿愆候平復,因一時變通,設行庭試,上年,以上候平復,設行別試,分京外,初試六百人。今亦當依前例,設行別試六百館試,而前頭年例重試,對擧別試,曾已擇日,知委中外,則今此慶科別設先行,實合事宜,而群議皆以爲,科擧頻數,各設有弊,先設慶科,推移擇吉於八月間,而以重試·別試,合設於慶科,咸聚京師,分三所,各取二百人,除講經擧行,爲當云。問議于大臣,則大臣之意亦如此,仰稟。傳曰,依啓。
備邊司郞廳,以領·左相意啓曰,水原是畿輔,關防重地,必須得人而久任,軍民之情,方可修擧,而府使數遞,未有甚於近年。李壽昌·朴敬祉,纔過數朔而遞差,具文治,到任不多日,旋卽坐罷,朴烶爲其代,今僅七朔,移拜慶尙監司。方伯重任,固不可請仍前職,而水原之事,將不得收拾,誠非細慮,曾前亦以節度使,擬差府使,蓋緣非他守令之比。前府使朴烶,姑勿遷動,使之仍爲察任,何如?傳曰,允。
右議政許積箚子。大槪,再蒙敦諭,客使且至,而病勢危苦,無計運動,乞遞臣本職兼帶,以便公私事。入啓。
備邊司啓曰,今有勅行先聲,而平安監司·開城留守遞易,適在此際,新官赴任之後,整飭接待之事,必有窘速之患。平安前監司李正英,開城前留守權大運,姑爲仍任,過客行後,差出交代,何如?傳曰,允。又啓曰,客使今將出來,西路諸事,必須豫爲整飭以待,而黃海監司李尙逸,旣有拿命,爲先遞差,其代,當日開政差出,催促赴任,何如?傳曰,允。
以備邊司坐起進不進單子,傳曰,賓廳坐起,爲之。
政院啓曰,大臣·備局堂上,來詣請對矣。傳曰,引見。
禁府,金徽拿囚。啓。
院前啓。措語見上請加思量,諸臣及內侍賞加,一倂還收。請平心徐究,還收前黃海監司李尙逸拿推之命。請加三思,還收前司諫李秞罷職之命。
府前啓。措語見上請加三思,亟賜一兪。賞加還收事請宮家未折受前,民人開墾之地,竝命還給。新啓,司諫李秞,身居言地,目見君父過中之擧,有此還收之請,蓋出於隨事盡言之意,豈有一毫爲尙逸營救之私?而聖明不諒,乃以不敬等語,遽加峻責,而至罷其職,殿下待臺閣之道,吁亦太薄矣。人臣之罪,莫大於不敬,以此罪名,輕加於言事之臣,而不少顧藉,一時物情之震駭,已不可言,而日後言路之閉塞,因此益甚,豈非可憂之大者乎?請加三思,少霽雷威,還收司諫李秞罷職之命。
答府·院曰,不允。
答右議政許積箚曰,省箚具悉卿懇。卿其安心勿辭,更加善攝。仍傳曰,遣御醫李東馨,看病。
引見時,領議政鄭太和所啓,世子冊封之禮,初定於五月十九日,又爲退定於秋間,今番溫泉行幸時,因左參贊宋浚吉之言,將以明年歲首,退行矣。左議政洪命夏,領中樞府事李景奭之意,皆欲行之於今秋,外議亦多如此,何以爲之乎?左議政洪命夏曰,國本已定,冊禮雖差遲數月,恐無所妨,而臣等之意,則元子天資夙成,不可不趁速行禮矣。上曰,元子年齡尙幼,冊禮,退行於明年正月,可也。又所啓,守令解由査出之類,多至一百二十六人,年久文書,多般懸頉,今難一一明査,必須區別朔數多少,以爲査治之地,而自今以後,定以十朔,若准十朔,則雖過一日,亦勿計減雜凡緣故,永爲定式,何如?上曰,今此解由徑出之類,十五朔以下,則依臺諫啓辭勿施,更出解由十四朔以上,則勿論,而此後則以三百六十日爲限。若過此限,則勿計公私雜頉,以此定式,可也。左議政洪命夏所啓,今番溫泉擧動之後,湖西一道,則旣蒙蠲役之惠,而京畿,則所經五邑外,其他各站,竝定諸邑,獨未蒙惠,必爲稱冤矣。站上支供輸運之時,其所勞費,與五邑無異,竝定各邑夫馬輸運之價,亦當計減,以爲均惠之地矣。上曰,令該廳,問于本道監司,量宜計減,可也。又所啓,近來史官不備,只有上下番,而上番史官崔後尙,今日出往太白山,故上番及豫備,皆以兼春秋啓下,事極苟簡,合爲變通矣。前後被薦之人,有三人,而尹趾善,則與領相相避,申晸,則與臣相避,李敏采,則與知春秋朴長遠相避,故不得取才。自前本館堂上,則例有變通之時,朴長遠今姑遞差,李敏采,使之取才,何如?上曰,依爲之。以上朝報
備邊司啓曰,本司有司堂上,不得兼帶摠管,例也,而金佐明除授摠管,適値溫陽擧動臨迫之日,故未遑啓遞矣。今則又有勅使先聲,本司文書酬酢,比前頗多,金佐明都摠管,依前例改差,使之專察本司有司之任,何如?傳曰,允。又啓曰,以謝恩使,狀啓觀之,則勅使起馬,當在於今月望間,遠接使問禮官,爲先差出裝束,待牌文,卽爲發送,俾無窘急之患,宜當。以此分付該曹,何如?傳曰,允。以上備局謄錄
備局堂上引見時,知中樞府事柳赫然所啓,本廳火藥監官許廷立,有生松偸伐之事,移文漢城府,依法治罪,而其心如此,他事可疑,故卽爲稱量其庫中火藥,則二百七十餘斤偸用。許廷立當爲査得實狀,徵捧其所偸火藥然後,欲爲仰請梟示矣,臣隨駕還來之後,始聞以偸松事,自禁府已爲定配云。渠旣任事,偸竊如是,不可不別樣重處,以懲他人矣。上曰,計贓則四十兩者,於律當死,況軍需之物乎?許廷立梟示,可也。又所啓,許廷立,已作禁府罪人,何以爲之?敢稟。上曰,自本廳直爲發關,本道監司處拿致,軍前梟示,可也。以上禁府謄錄
有政。吏批,京畿監司李慶億,平安監司李正英,開城留守權大運,水原府使朴烶,仍任事承傳。以尹趾善爲承文正字,崔後尙爲奉敎。單付曺敬彬爲天安縣監,李泰淵爲慶尙監司,李尙敬爲春川府使,朴晟爲祥原郡守,閔熙爲黃海監司,鄭萬和爲兵曹參議,朴世模爲禮曹參判,趙威鳳爲兵曹正郞,金壽賓爲禮山縣監,趙亨耘爲文化縣令,金得信爲禮曹正郞,金萬基爲全羅監司,兪瑒爲右承旨,吳挺垣爲左副承旨,宋時喆爲右副承旨。兵批無以上政事軸
上在昌德宮。停常參·經筵。
無事。
內記卯時,有霧氣。午未時,日暈。
謝恩,祥原郡守朴晟,文化縣令趙亨耘,開城敎授任潚,春川府使李尙敬,右副承旨宋時喆,健元陵參奉李齊泰,承文著作尹趾完。
下直,載寧郡守閔晉亮,黃州判官李雲林。
刑曹參議李後山初度呈辭,入啓。給由。
禮曹啓曰,慈殿愆候平復,別試,今丙午年重試對擧別試合設,六百館試事啓下矣。別試吉日,令日官推擇,則文武科初試,來八月十二日,殿試九月十七日,文武官重試,同月二十九日,文武科及重試同時放榜,十月初十日辰時爲吉云。以此日時擧行,而別試初試規矩,則依近例,初場賦表,終場策問,一道試取事,急速知委中外,擧行,何如?傳曰,允。
慶尙監司書目。長水察訪黃暉,病重罷黜事。
兵曹判書洪重普上疏。大槪,病勢危劇,差復無期,乞賜遞免,以便公私事。入啓。
右議政許積十一度呈辭,入啓。傳曰,安心調理。
大司憲趙復陽啓曰,臣於昨者,伏承聖批,辭旨至嚴,有若嚴父之責愚子,臣奉讀震怖,直欲鑽地以入,而至於已事兩朝之敎,自不覺涕淚之交迸也。由臣事君無狀,致勤聖敎,至於此極,臣之罪戾,擢髮難贖,伏地循省,祗俟重誅,萬萬不意,召牌反降,惶隕感激之極,愈知臣罪難容,更有何辭,自暴於聖明之下?而區區情實,亦不敢自列於天地父母之聽,敢冒萬死,略陳其槪。李尙逸拿命之下,天威嚴重,物情惶惑,人皆言臺閣當爭,臣以尙逸錯謬之甚,事體係關之重,不爲論執,而意謂其所犯,則出於不知,引避之辭,敢有所陳。蓋以此事,殊極怪訝,若非病風,安敢乃爾?諸宮之事,有非外臣所能明知,矧彼遠鄕之臣,誠有不知之理,且以臣前日之不知,料彼之必不能知。當初對人,以此言說,數三宰臣,亦聞此言,而皆以爲然,此非一時有意之言,則曾聞臣言者,皆當知之,卽今在廷之臣,不知諸宮之事者,實爲甚多,此非獨臣之言也。但以臣心所料,與衆所共言者,率爾直陳,非敢一毫虛妄,而臣之避辭,只因物論,一陳不得晏然之意而已。臣之從前徑情直行,未嘗隨人俯仰,卽同朝之所共知也。臣賦性至愚,雖無取才可言,乃其竭其所知之至誠,勿欺之心,則實生平肝血,而見人之有不是,則雖至親切之間,亦不能容護。況於尙逸之妄犯事體,一番置對,元非大事,初不論啓,自有其意,則動於浮議,變其所執,至於虛誣之辭,爲營護之計,豈臣意念之所到哉?只慮其事,若出於不知,則聖上擧措,或涉過中,率意妄言,言不知擇,乃自陷於不測之罪。所恨者,平日言行,不能見信於君父,慈母之疑,一至於此,此情未白,終爲不直不誠,欺君護黨之歸,其何以自立於世乎?臣歷事三朝,今至白首,衰病已甚,萬事灰心,受恩至深,未敢決去,所仰恃者,只是聖明,而負犯至此,不可復容,無非臣愚妄昏謬,有以自取,尙復何言?昨日召牌之臨,自顧罪戾,不敢抗顔,瞻望徊徨,竟未得赴,今始冒死自列,逋慢之誅,亦無所逃。請命先削臣職,仍治臣罔赦之罪,以爲人臣之戒。答曰,勿辭,退待物論。
院前啓。請加思量,諸臣及內侍賞加,一倂還收。請平心徐究,還收前黃海監司李尙逸拿問定罪之命。請加三思,還收司諫李秞罷職之命。措語見上答曰,不允。
吏曹,遠接使金佐明,問禮官鄭載禧,啓。
府前啓。請加三思,亟賜一兪。賞加還收事請宮家未折受前,民人開墾之地,無論文券之有無,竝令還給。措語見上前司諫李秞,身居言地,目見過中之擧,有此還收之請,豈有一毫營救之私哉?李尙逸之事,誠爲謬妄,而原其本情,則不過昏不覺察之致。秞之請寢拿命,蓋出於隨事盡言之意,而聖明不諒,乃以不敬等語,遽加峻責,至罷其職,殿下待臺閣之道,吁亦太薄矣。人臣之罪,莫大於不敬,以此罪名,輕加於言事之臣,而不少顧藉,一時物情之震駭,已不可言,而日後言路之閉塞,因此益甚,豈非可憂之大者乎?請加三思,少霽雷威,還收前司諫李秞罷職之命。引嫌而退,當初避辭,斷無他腸,只陳妄犯之狀,非爲營救之計,而嚴旨之降,出於情外,不敢赴召,事勢固然,別無可避之嫌。請大司憲趙復陽出仕。答曰,不允。出仕事,依啓。以上朝報
備邊司啓曰,全羅監司閔維重,以山郡二十六邑官廳所捧雜物,磨鍊定式,開錄啓聞,以此欲作事目,以爲永久遵行之地。觀其列錄,似爲詳盡,使之依此施行,而元啓本物目細瑣,粘連覆啓,至經判下,有傷事體。留置本司,以爲日後憑考之地,宜當。以此意,行會,何如?傳曰,允。以上備局謄錄
司饔院啓曰,今此全羅道六月朔竹笋進上,以生沈兩品,修膳狀封進,而生笋看審,則腐黑不合上供。依近例,以沈笋捧入,而各殿進上斗量,則三殿所封,僅得准數,王大妃殿所封,元數內五升不足,不得已以二斗五升捧入。此雖生笋沈鹽遠來之際,致有欠縮之弊,而當該陪持人,難免不謹之罪,令攸司推治,何如?傳曰,允。以上司饔院謄錄
上在昌德宮。停常參·經筵。
無事。
都承旨金壽興,身病出仕。
謝恩,禮曹參判朴世模,兵曹參議鄭萬和,黃海監司閔熙,監察兪瑾。
大司憲趙復陽,牌不進。
右議政許積十二度呈辭,入啓。傳曰,安心調理。
府前啓。措語見上請加三思,亟賜一兪。賞加還收事請宮家未折受前,民人開墾之地,竝令還給。請加三思,少霽雷威,還收前司諫李袖罷職之命。
左副承旨吳挺垣上疏。大槪,前任水原府解由,當在更出之中,而等待結末,癏曠罪積,不得不冒死呼籲,冀蒙鐫改事。入啓。
答府曰,不允。
院前啓。措語見上請加思量,諸臣及內侍賞加,一倂還收。請平心徐究,還收前黃海監司李尙逸拿問定罪之命。請加三思,還收前司諫李秞罷職之命。答曰,不允。
答左副承旨吳挺垣疏曰,遞差。
吏曹啓曰,承旨有闕,政事,取稟。
副修撰兪命胤,在外入來。
傳曰,政事,明日爲之。
答兵曹判書洪重普疏曰,省疏具悉卿懇。卿其安心勿辭,調理察職。
吏曹,迎接都監提調鄭致和,館伴金壽恒,郞廳八,朴增輝·崔逸·洪藼·李煿·尹以濟·吳斗寅·鄭東卨·李時顯,啓。以上朝報
義禁府啓曰,定配罪人高斗興子世泰,爲其父訟冤,故府使朴永緖妻李氏,爲其子朴泝訟冤,呈上言,已爲啓下,而判義禁臣洪重普,身病甚重,方在辭職之中,待其出仕,回啓之意,敢啓。傳曰,知道。以上禁府謄錄
都摠府啓曰,今日入直軍士,中日習射,請出標信。傳曰,知道。
又啓曰,今日入直軍士,中日習射事,標信已下矣,雨勢如此,不得爲之之意,敢啓。傳曰,知道。以上都摠府謄錄
上在昌德宮。停常參·經筵。
戶曹判書鄭致和,身病出仕。
下直,春川府使李尙敬,文化縣令趙亨耘。
謝恩,天安縣監曺敬彬,禮山縣監金壽賓。
兵曹啓曰,今此重試,武科初試,當爲退定,故令日官推擇,則來八月二十六日爲吉云,以此日設行之意,知委京外,何如?傳曰,允。又啓曰,今丙午年重試對擧別試,武科初試,分兩所,各取二百人事,前因本曹啓辭,已爲判下,知委京外矣,今以禮曹啓辭,重試別試,合設於慶科事,旣已蒙允。武科初試,似當更爲稟定,故取考前後文書,則丙寅年重試對擧別試及王世子入學別試合設時,分兩所,各取三百人,丙子年重試對擧別試及元孫誕生別試合設時,各取五百人,而此則爲其防戌,特爲廣取,不必引以爲例。今此武科初試,依丙寅年例,試取似當,敢此仰稟。傳曰,依丙寅年數,取之。
藥房副提調金壽興啓曰,時雨支離,日氣蒸濕,伏未審聖體若何,濕瘡加減,亦復何如?慈候則一樣安寧否乎?臣不勝區區之慮,敢來問安。答曰,知道。慈候無事。
全羅監司金萬基上疏。大槪,譾劣不稱之狀,未暇及論,而冒陳崩迫情理,乞蒙哀憐事。入啓。
刑曹參議李後山再度呈辭,入啓。加給由。
大司憲趙復陽上疏。大槪,罪戾旣極,逋慢又積,冒死呼籲,乞削臣職,仍治臣罪,以爲人臣之戒事,入啓。
司直李慶果,承文著作兪夏益,副正字吳始復·李宇鼎·張鎭·權烈,司業吳挺昌,文臣朔試射時,稱病不進,依承傳罷職。
戶曹啓曰,以領議政所啓,傳敎矣,前載寧郡守李德夏,前潭陽府使李箕徵,前洪陽縣監李儁耉,前醴泉郡守崔浣,前砥平縣監李益昌,前臨陂縣令許秩,前蔚山府使鄭承明,前水原府使吳挺垣等解由,則以十五朔以下勿施,其餘十四朔以上,則竝勿論。自今以後,以三百六十日爲限,過此則勿許計除雜頉,定式擧行之意,敢啓。傳曰,知道。
政院啓曰,近日本院,位甚不齊,事多苟簡,而右承旨兪瑒,則纔遭其外三寸叔服制云。新除授右副承旨李元禎,卽爲牌招肅拜,何如?傳曰,允。
謝恩,左副承旨宋時喆,右副承旨李元禎。
政府,翰林取才,李敏采·宋瑞晷。
院前啓。措語見上請加思量,諸臣及內侍賞加,一倂還收。請平心徐究,還收前黃海監司李尙逸拿問定罪之命。請加三思,還收前司諫李秞罷職之命。
右議政許積十三度呈辭,入啓。傳曰,安心調理。
副校理李端夏上疏。大槪,前疏末端,辭意疎謬,致令議處事,歸於無實,不得不更陳曲折,伏乞治臣進言不審之罪事。入啓。
府前啓。措語見上請加三思,亟賜一兪。賞加還收事請宮家未折受前,民人開墾之地,竝令還給。請加三思,小霽雷威,還收前司諫李秞罷職之命。
掌令李光迪上疏。大槪,敢陳所懷,仍乞遞改事,入啓。
答府·院曰,不允。以上朝報
義禁府啓曰,以刑曹啓目,折衝高信,移本府處置事,命下矣。高信,卽爲拿囚之意,敢啓。傳曰,知道。以上禁府謄錄
司饔院啓曰,安山漁箭日次生物,例於待開門來納矣,今日則陪持人,稱以阻水,今始來納。如或阻水,則似非人力之所爲,而莫重御供,如是遲滯,若不治之,則日後雖有微雨,亦不無阻水之稱。當該陪持人,令攸司推治,以懲將來遲滯之弊,何如?傳曰,允。以上司饔院謄錄
有政。吏批,以宋時喆爲左副承旨,李元禎爲右副承旨,沈再昌爲兼引儀,姜栢年爲歸厚提調,李得民爲軍器直長,宋周亨爲軍器奉事,鄭士謙爲軍器副奉事,金國爲軍器參奉,崔逸爲宗簿寺正,權說爲長水察訪,李碩堅爲內瞻主簿。兵批無以上政軸
上在昌德宮。停常參·經筵。
無事。
謝恩,軍器直長李得民,奉事宋周亨,副奉事鄭士謙。
領議政鄭太和,禮曹判書朴長遠,佐郞金萬重,繕工提調鄭知和,假監役趙汝耘,寧陵奉審事,出去。
京畿監司書目。竹山府使朴敏道,五月十八日父在喪事。
玉堂箚子。大槪,略陳所懷,冀蒙察納事。入啓。
府前啓。措語見上請加三思,亟賜一兪。賞加還收事請宮家未折受前,民人開墾之地,竝令還給。請加三思,小霽雷威,還收前司諫李秞罷職之命。
院前啓。措語見上請加思量,諸臣及內侍賞加,一倂還收。請平心徐究,還收前黃海監司李尙逸拿問定罪之命。請加三思,還收前司諫李秞罷職之命。
領議政鄭太和,禮曹判書朴長遠,佐郞金萬重,繕工提調鄭知和,假監役趙汝耘,寧陵奉審後入來。
答府·院曰,不允。
大司諫李時術上疏。大槪,冒陳情勢,懇乞遞差事。入啓。
右議政許積十四度呈辭,入啓。傳曰,安心調理。仍傳曰,遣御醫看病。
答大司憲趙復陽疏曰,遞差。
全羅監司金萬重上疏,下該曹。
答掌令李光迪疏曰,省疏具悉。爾其勿辭察職。
吏曹啓曰,臺諫及守令有闕,政事,取稟。
傳曰,政事,過國忌後,爲之。
上在昌德宮。停常參·經筵。
國忌齋戒。無事。
巳午時,日暈。內記
東平尉鄭載崙,興平尉元夢鱗,加資肅拜。
謝恩,宗簿正崔逸,長水察訪權說。
右議政許積十五度呈辭,入啓。傳曰,安心調理。
兵曹啓曰,本曹正郞呂,溫陽擧動還都之後,素患疝症,症勢甚重,委身貼席,不能屈伸,累次呈狀,使之調理察任矣,今過半月,末由行公。當此勅使先聲來到,本曹多事之日,不可等待其差復,正郞呂改差,以在京無故人,後日政,差出,何如?傳曰,允。
吏曹啓曰,以戶曹啓辭,解由中十五朔以下勿施事,啓下矣。其中時任郡守李德夏,司僕僉正李箕徵,豐德府使許秩,江陵縣監鄭承明四人,皆以未解由施行,則不可仍在其任。竝改差,何如?傳曰,允。
謝恩使書目。臣等一行,本月二十日,無事還越江事。
平安監司·義州府尹書目。謝恩使一行,本月二十日申時量,無事還越江事。
答玉堂箚曰,省箚具悉。爾等所謂偏係等語,予終未曉其意也。噫,淟涊回沍之態,是予之生平所惡,未嘗如今日年少輩之所爲也。人臣事君,貴乎中心之端直,今觀箚辭,則一篇辭意,槪可知矣。盛怒於罪尙逸文字中,爾等所謂予失之言,反加以中外,或以爲偏係扶摘億逆等語,此無他焉。抑揚之語,顯加拑制之意,如此之態,誠極驚駭矣。
執義鄭繼胄,掌令李東老,持平魚震翼啓曰,臣等頃日,以含默之誚,有所引避,旣出之後,則卽發其論,自是臺體之當然,而只請諫臣還收,不爲竝論李尙逸之事,臣等做錯之失,固所難免。今聞物議喧藉,皆以爲非云,何敢一刻仍冒?請命遞斥臣等之職。答曰,勿辭,退待物論。
府啓,竝引嫌而退,當論物議爲非,則揆以臺體,不可仍在。請執義鄭繼胄,掌令李東老,持平魚震翼,竝命遞差。答曰,依啓。
上在昌德宮。停常參·經筵。
國忌,無事。內記
謝恩,兼引儀沈再昌。
右議政許積十六度呈辭,入啓。傳曰,嗚呼,國事多艱,憂虞溢目,此誠何時?宜君臣上下,用功之秋也。卿以碩才重德,曩事先朝,已有賢哉之稱,知遇之恩,殊異群臣。逮予倚毗,不啻若大厦之棟樑,風浪中舟楫。卿之視國事,亦不能邁邁,不幸年年遽遘毒腫,誠出於驅馳之餘,焦慮之過,予心慮念,當復如何?今則神明所扶,勿藥有效,昔疾今瘳,造朝日望,其何引入,殆將閱月,疾病之外,無乃有不安之意耶?客使先聲已到,事機異常,予之疇倚之重若是,國家憂虞之事多端,卿何恝視就閑?安心善攝,亟斷來章,臥閤論道,以副朝野之望。
答府曰,不允。下諭事,依啓。
答院曰,不允。出仕事,依啓。內下起草
上在昌德宮。停常參·經筵。
午未時,日暈。內記
吏曹參判李慶徽辭職上疏,入啓。
副修撰兪命胤辭職上疏,入啓。
謝恩,右承旨兪瑒,司畜別提孟師曾。
京畿監司書目。安山呈,以判決事洪處厚病重,上去不得事。
刑曹參議李後山三度呈辭,入啓。遞差。
吏曹啓目,粘連全羅監司金萬基上疏云云。金萬基,以其偏母,累經毒疾,委頓床席,而今將爲朞年,年前宿症,由是添劇,寢食具廢,涕泣度日,人子情理,決不忍捨去是如,有此陳疏爲白臥乎所,懇迫之辭,有足感動,其在孝理體下之道,似當許副其願是白乎矣,南藩重任,臣曹不敢擅便,上裁,何如?啓依回啓施行。
應敎李敏敍上疏。大槪,賤疾方劇,乞賜遞斥,且略陳近日處分之失當,冀蒙加察事,入啓。
獻納孟胄瑞避嫌。大槪,臣曾有論事不審之失,請遞事,入啓。答曰,勿辭,退待物論。
院前啓。措語見上請加思量,諸臣及內侍賞加,一倂還收。請平心徐究,還收前黃海監司李尙逸拿問定罪之命。請加三思,還收前司諫李秞罷職之命。新啓引嫌而退,贊順定行,同是馬軍,則其所爲嫌,元非大段,而欲南謬應,大意自好,不可以此輕遞言官,獻納孟胄瑞,請命出仕。
府前啓。措語見上請加三思,亟賜一兪。賞加還收事請官家未折受前,民人開墾之地,竝令還給。請平心徐究,還收前司諫李秞罷職之命。新啓前黃海監司李尙逸之事,可謂謬妄之莫甚,而原其本情而言,則只是矇然不覺察之致也。以妄發爲其罪,則誠是也,以不敬爲其罪,則此豈大聖人原情定罪之道乎?夫不敬,人臣之極罪也,尙逸,有不敬之心,則三司之臣,當按法而請罪,聖度包荒,雖欲容貸,邦法至嚴,安得拿問而止哉?今日廷臣,雖甚無狀,豈爲一尙逸,擧自陷於欺君護黨之罪哉?物情怫鬱,愈久而愈激,則今此還收之請,實是臺體之不容但已。請加思量,還收前黃海監司李尙逸拿問之命。新除授大司憲尹文擧,時在忠淸道石城地,執義呂聖齊,時在咸鏡北道,持平李夏,時在黃海道都事任所,請竝斯速乘馹上來事,下諭。
京畿監司書目。富平府使嚴鼎耉,病重罷黜事。
副校理李端夏上疏,啓下備邊司。
答大司諫李時術疏曰,省疏具悉。爾其勿辭察職。
答院曰,不允。出仕事,依啓。
答府曰,不允。下諭事,依啓。
修撰李程,牌招肅拜。
上在昌德宮。停常參·經筵。
無事。
下直,安東府使崔寬。
謝恩,端川郡守朱楘,校書博士禹拜昌,軍器參奉金國,竹山府使李公望。
藥房副提調金壽興啓曰,伏未審近日,聖體若何,慈候亦一向安寧否乎?臣不勝區區之慮,敢來問安。答曰,知道。慈候無事。
獻納孟胄瑞就職。
院前啓。措語見上請加思量,諸臣及內侍加資,一倂還收。請平心徐究,還收前黃海監司李尙逸拿問定罪之命。請加三思,還收前司諫李秞罷職之命。
府前啓。措語見上請加三思,亟賜一兪。賞加還收事請宮家未折受前,民人開墾之地,竝令還給。請平心徐究,還收司諫李秞罷職之命。請加思量,還收前黃海監司李尙逸拿問之命。
答府·院曰,不允。
答吏曹參判李慶徽疏曰,省疏具悉。卿其勿辭,調理察職。
答副校理李端夏,副修撰兪命胤疏曰,省疏具悉。爾等勿辭察職。
兵曹啓曰,本曹判書洪重普,病未行公,凡啓下公事,限內不得回啓之意,敢啓。傳曰,知道。以上朝報
義禁府啓曰,前監司金徽元情公事判付內,照律,前府使南天澤元情公事判付內,議處事,判下矣。判府事臣洪重普,病勢甚重,時未行公,待其出仕,擧行之意,敢啓。傳曰,知道。以上禁府謄錄
上在昌德宮。停常參·經筵。
無事。
申時,白雲一道,起自坤方,直指東方,長竟天,廣尺許,良久乃減。內記
京畿都事李奎齡,回還謝恩使迎候事,開城府出去。
下直,開城敎授任潚。
謝恩,榮川郡守任濬,引儀金基發,奉常參奉金澤,司僕僉正姜琠,兵曹正郞李嵆。
正言金澄辭職上疏,入啓。答曰,省疏具悉。爾其勿辭察職。
府前啓。措語見上請加三思,亟賜一兪。賞加還收事請宮家未折受前,民人開墾之地,竝令還給。請平心徐究,還收司諫李秞罷職之命。請加思量,還收前黃海監司李尙逸拿問之命。
院前啓。措語見上請加思量,諸臣及內侍賞加,一倂還收。請平心徐究,還收前黃海監司李尙逸拿問定罪之命。請加三思,還收司諫李秞罷職之命。
答府·院曰,不允。
上在昌德宮。停常參·經筵。
無事。
下直,高山察訪兪櫶。
謝恩,掌令李東稷,豐德府使洪錫武,江陵縣監崔錫佑,靖陵參奉李台揆。
綾山君僖,廚院提調辭免上疏,入啓。
平安監司·義州府尹書目。勅行五月十九日,自會同館起馬,牌文出來事。
忠淸監司書目。公山呈,以新除授慶尙監司李泰淵辭職上疏上送事。
以賓廳口傳啓辭,右議政處拔例勸出事。傳曰,多有講定事,右相處,別遣承旨,使之入來,可也。
政院啓曰,右相處,別遣承旨,使之入來事,命下矣,何承旨進去乎?傳曰,左承旨進去。右議政許積,身病出仕。
傳曰,大臣·備局堂上,引見。
府前啓。措語見上請加三思,亟賜一兪。請宮家未折受前,民人開墾之地,竝令還給。請平心徐究,還收司諫李秞罷職之命。請加思量,還收前黃海監司李尙逸拿問之命。
院前啓。措語見上請加思量,諸臣及內侍賞加,一倂還收。請平心徐究,還收前黃海監司李尙逸拿問定罪之命。請加三思,還收司諫李秞罷職之命。
答府·院曰,不允。
引見時,右議政許積所啓,兵曹判書洪重普,纔經死疾,僅得回生,而旬月之內,決無供仕之望,今番査問時,不可無判義禁,似當變通矣。上曰,判義禁遞差,可也。左議政洪命夏所啓,洪重普與臣雖有一家之嫌,而卽今病勢如此,內醫提調之任,亦當遞差矣。上曰,內局提調,亦遞差,可也。領議政鄭太和所啓,備局有司堂上四員中,或病未行公,或將出使,或已下鄕,或未差,苟簡莫甚。同知金始振備局堂上差下,仍察有司之任,右尹南龍翼,亦差堂上,使之察任,何如?上曰,依爲之。知中樞金佐明所啓,黃州風土甚惡,人皆巧避,故判官數遞,民弊甚多,西路鉅邑,將不成模樣。臣奉使回還之時,其邑士民等,皆願以兵使,兼治民政,而判官,則只依安東·慶州判官例,使之支應而已,則庶可支保云,此事似當變通矣。左議政洪命夏曰,判官之數遞,亦由於差遣庸雜文臣之致,今後則以曾經臺侍之人差遣,使之專治邑政,似爲便當矣。上曰,此後差除時,以三司出入之人擇送事,永爲定式,而銓曹不爲奉行,則難免其罰矣。又所啓,臣奉使回還時,嘉山官奴婢等,呈訴於臣曰,本邑官婢三香,交嫁大同驛子,所生九口,屬於驛役,有違法典,請竝屬於官奴婢云。臣以此意,言於道臣,想已變通,而其時所聞如此,且嘉山,乃是路傍殘邑,此奴婢,則似當還給矣。上曰,還屬本邑事,分付該曹,可也。又所啓,兩西各邑舖子侵民之害,前賴左議政陳啓及御史書啓,幸得蕩滌,而管餉鋪子,則全無査減之擧,年年息利,會錄督捧。如監官金春吉·金得賢等,方以緩督,全家定配,使之畢納邊利,故監官親族等,負債逃故人隣族處,星火督徵,以爲得釋之計,其害有不可勝言矣。臣奉使回還時,黃州士民等,擁馬呼訴,民情如此,不得不陳達,合有査覈蕩滌之擧矣。上曰,令備局,分付平安監司,使之査覈處置,可也。右議政許積所啓,前慶尙監司閔點之被論罷職,極涉冤抑矣。閔點到界之日,豐基郡守魚尙俊,文報同郡地文宗大王胎封火巢內,有安東兩班設庄事,曾已報使禁斷云云。厥後亦無文報之擧,則閔點之不預此事,明若觀火,而終乃被劾於言官,不亦冤乎?今日入侍諸臣,無不明知矣。上曰,然則閔點敍用,可也。吏曹判書金壽恒所啓,自前有別歲抄,則年例歲抄,不爲別書以入矣。今者頒赦後,歲抄纔已入啓,年例歲抄,則似當別爲書入,而至於赦後見罷者,則何以爲之乎?上曰,年例歲抄,則勿爲書入,只赦後見罷者,別單書入,可也。以上朝報
引見時,左議政洪命夏所啓,工曹判書李浣,曾以備邊司,句管江都之事,而徐必遠變通軍制之後,所見相左,故至於文書之間,不爲可否,亦不能指揮,不可强令句管,合有變通之擧。上曰,姑令備局有司堂上句管,可也。以上備局謄錄
政院啓曰,以義禁府高信元情啓目,傳曰,凡元情公事,自初至終,無辭遲晩,則所當旣已遲晩,以照律施行爲結語。初則發明,終則泛稱遲晩,則所當泛稱遲晩,以刑推得情,爲結語,乃是禁府規例,而此則泛稱遲晩,而何如是以照律結語耶?問于禁府以啓事,命下矣。臣更爲考閱此公事,則旣是泛稱遲晩,所當以請刑結語,而以照律施行結語,殊欠公事場體例。此公事還出給,使之改入,何如?傳曰,允。
義禁府啓曰,云云事,命下矣。凡罪人元情措語,有所發明,末端遲晩,而其所發明之辭,如有倫脊,則例以泛稱遲晩,刑推得情結語,辭說雖多,而若涉虛餙,則以直爲照律,結語矣。今此高信元情,或稱目不知書,或稱兒子借書呈納,而至於其妻四祖,元不詳知云,許多說話,無非餙詐,而終稱遲晩,故臣等相議,直以照律,結語矣。今承聖敎,不勝惶恐之至。元啓目,改付標以入之意,敢啓。傳曰,知道。以上禁府謄錄
上在昌德宮。停常參·經筵。
無事。
遠接使金佐明,問禮官鄭載禧出去。
下直,黃海監司閔熙,祥原郡守朴晟。
右承旨兪瑒辭職上疏,入啓。
以咸鏡監司會寧等官,烽軍金應京等溺死狀啓。傳曰,渰死人等,令本道,各別恤典擧行。
內醫院官員,以副提調意啓曰,全羅道六月令封進靑大竹,今者來納,而不但尖細無形,太半枯黃,將無以取瀝,此實曾前所未見者,留之無用,不得已退送,而其不爲用意,苟充封進之狀,殊〈甚〉可駭。當該封進官先罷後推,本道監司推考,何如?都提調之意,亦如此,敢啓。傳曰,知道。當該封進官應罷。寶城郡守申鍵。
答慶尙監司李泰淵疏曰,省疏具悉。卿其勿辭,速往欽哉。
答綾山君僖疏曰,省疏具悉。卿其勿辭,調理察職。
院前啓。措語見上請加思量,諸臣及內侍賞加,一倂還收。請平心徐究,還收前黃海監司李尙逸拿問定罪之命。請加三思,還收司諫李秞罷職之命。
府前啓。措語見上請加三思,亟賜一兪。賞加還收事請宮家未折受前,民人開墾之地,竝命還給。請平心徐究,還收司諫李秞罷職之命。請加思量,還收前黃海監司李尙逸拿問之命。答曰,不允。
答院曰,不允。
掌令李東稷啓曰,臣頃忝諫職,聞南天澤,於胎封禁標內,設庄之事,極用驚駭。旣得見豐基郡守前後文報,則凡三度報狀,而初度則稱山腰以下,二百年斧斤不入之地,盡爲斫伐,燒火爲田云云。再度則稱旣報之後,南家奴子,一次刑推,旋卽放送,必以郡守所報,爲不足取信,別定差員,更爲摘奸云云,三度則稱文宗大王胎室火巢內,安東兩班,上年二月,出立案設庄,已爲報使禁斷云云。初報再報,則金徽爲監司之日,三報則乃閔熙到任之後也,其報狀中,雖稱已爲禁斷,而旣有胎室火巢內,立案設庄等語,則此固人所共憤。缺宜驚惕詳問,而泛然看過,有若不緊公事者然,比之金徽之掩置,雖有缺不可謂之專然無所失,緘問之後,當得缺竝請推考者,蓋出於此也。厥後物議,以擬律太輕爲非,故引避見遞矣,今聞大臣於榻前陳達,閔熙之無罪,以爲極涉冤抑云,若曰冤抑,則當初請推之論,亦未免不審之歸,臣何敢自以爲是,而抗顔臺閣之上乎?請命遞斥臣職。答曰,勿辭,退待物論。
府啓。引嫌而退,胎室火巢內,設庄處禁斷事,旣已擧論於末終文報之中,而不爲啓聞,亦有所失,而請推之論,元不過重,揆以臺體,別無可避之嫌。掌令李東稷,請命出仕。答曰,依啓。以上朝報
義禁府啓曰,前黃海監司李尙逸拿來傳旨,下本府後,因政院啓辭,新監司交代後拿來事,允下矣。新監司閔熙,今日已爲下直,本府都事,所當依例發遣,而臺諫方以還收論啓,不得發遣之意,敢啓。傳曰,知道。以上禁府謄錄郞廳金鳳瑞書。郞廳李朝望校正。
上在昌德宮。停常參·經筵。
日出時,日色赤。申時酉時,日食。
下直,竹山府使李公望。以上燼餘
忠淸監司書目,忠州呈,以行副護軍李尙眞辭職上疏上送事。
掌令李東稷就職。
史官一員待命,日食齋戒處摘奸。內下起草
上在昌德宮。停常參·經筵。
下直,豐德府使洪錫武。
兪瑒啓曰,卽者豐德府使洪錫武,將爲下直肅拜之際,昏仆於地,鼻血流出甚多,不省人事,設令回甦,差病未易。當此客使出站之時,畿邑守令,不可不處置,令該曹稟處,何如?傳曰,允。
以上缺以禮曹言啓曰,本曹佐郞金邦杰,以身病甚重,累次呈狀,使之調理察任之意,論題有日矣,今又呈狀曰,病勢日漸沈痼,差復無期云。當此多事之時,勢難待其病差行公,佐郞金邦杰,姑爲改差,其代,令該曹後政差出,何如?傳曰,允。
金禹錫,以吏曹言啓曰,政院啓曰,卽者豐德府使洪錫武,將爲下直肅拜之際,昏仆於地,鼻血流出甚多,不省人事,設令回甦,差病未易,當此客使出站之時,畿邑守令,不可不處置,令該曹稟處,何如?傳曰,允事,命下矣。豐德府使洪錫武,病勢如此,則當此客使臨迫之日,不可等待其差復,改差,何如?傳曰,允。
以平安監司李正英狀啓,傳于宋時喆曰,備邊上送三件書,亦爲入之。
獻納孟胄瑞啓曰,上年溫泉賞加還收之論,將近周年,而未蒙允兪,臣竊惑焉。人君施賞,必循公議,而國言喧藉,愈久愈激,則豈宜强咈群情,終始堅執,有若好勝者然哉?從前國家因慶行賞,雖有其例,而有司之臣,暬御之徒,不曾與焉,則今此數臣,旣無可賞之勞,又無可據之例,而混施賞典,以啓罔功者希冀之心,公議所在,實關後弊,此臣之所以苦口力爭而不知止者也。請加思量,諸臣及內侍賞加,一倂還收。司諫李秞,身爲諫官,隨事盡言,乃其職耳。今此李尙逸拿問之命,殊非大聖人參情用法之道。故自於無隱之義,有所論列,而究其本情,只欲納吾君於無過而已,有何他意於其間?而天怒遽震,摧折太甚,嚴批纔下,譴罰隨加,情外之敎,至有臣子所不忍聞者,瞻聆所及,莫不悚慄,臣未知此何爻象耶?噫,人心不甚相遠,尙逸之事,如有一毫可惡之迹,則何敢不顧分義,私相救護,同歸於不測之地哉?特以萬萬不察之失,殿下罪之太甚,故旣在言地,不得不言耳。以殿下之明聖,寧有不諒,而乃以不敬之極罪,歸之於言事之臣,優容臺閣之道,恐不當如是,而此後過當之擧,雖有大於此者,誰肯爲殿下進無益之言,自獲罪戾哉?言路開閉,所關非細,請加三思,還收司諫李秞罷職之命。答曰,不允。
初頭缺府啓。前歲溫泉賞加還收之請,爭執已久,支離日甚,天聽愈邈,群情愈激,臣竊悶焉。爵賞,天下之公器,人主所以褒德勸功也。爵賞一僭,則國柄輕而名器舛,罔功者,擧皆生心,其流之弊,有不可勝言,公議拂鬱,久而益甚,臣之力爭而不知止者此也。公議至此,則殿下亦何以終拒之哉?請加三思,亟賜一兪。無主陳荒之地,耕墾者爲主,乃是國中通行之法例也。長水·任實民人,耕墾陳田,三十年來,作爲永業,而宮家以一紙折受,無端奪取,不但民怨之罔有紀極,其在事理,豈容如是?庚子以後開墾處,旣有還給之敎,則殿下亦已下燭其爲弊,庚子以前被奪之類,其怨一也。其所與奪,宜無異同,不可以庚子前後,有所定限也。請宮家未折受前,民人開墾之地,竝令還給。司諫李秞,身居言地,目見君父過中之擧,有此還收之請,豈有一毫之私哉?李尙逸之事,誠爲謬妄,而原其本情,則不過昏不覺察之致。秞之請寢拿命,蓋出於隨事盡言之意,而聖明不諒,乃以不敬等語,遽加峻責,而至罷其職,殿下待臺閣之道,吁亦太薄矣。人臣之罪,莫大於不敬,以此罪名,輕加於言事之臣,而不少顧藉,一時物情之震駭,已不可言,而日後言路之閉塞,因此益甚,豈非可憂之大者乎?請平心徐究,還收司諫李秞罷職之命。前黃海監司李尙逸之事,可謂謬妄之莫甚,而原其本情而言,則只是矇然不覺察之致也。以妄發爲其罪,則誠是也,以不敬爲其罪,則此豈大聖人原情定罪之道乎?夫不敬,人臣之極罪也。尙逸,苟有不敬之心,則三司之臣,當按法而請罪,聖度包荒,雖或容貸,邦法至嚴,不可得以私也。今日廷臣雖無狀,豈爲一尙逸,擧自陷於欺君護黨之罪哉?物情拂鬱,愈久而愈激,還收之論,不得請則不止。請加思量,還收前黃海監司李尙逸拿問之命。答曰,不允。
李元禎,以吏曹言啓曰,臺諫有闕,政事,何以爲之?取稟。傳曰,明日爲之。
自辰時至酉時,日暈。
行大司成趙復陽疏曰,伏以臣孼自己作,罪在罔赦,雖蒙聖度天大,不加誅罰,自惟釁戾山積,有難容息,惶恐慚靦,不敢一日偃然於都下。遞職之後,卽出城外,自分屛迹鄕里,永爲棄物,不料玆者,恩命荐降,仍置國子之任,臣驚感之極,戰懼冞深,反覆循省,不知所以置身也。滓濊之臣,過蒙誤恩,負累旣多,涓埃莫效,衰朽已甚,疾病沈痼,世間萬事,皆已灰心,只緣貪恋聖恩,未忍便去,黽勉遲徊,以至于今。今則福過災生,過大行虧,罪狀彰著,不可湔雪,惟有跧伏草野,杜門省愆。以下缺答曰,省疏具悉。卿其勿辭,從速察職。
漢城左尹南龍翼疏曰,伏以臣迂疎疲劣,一白面耳。常調漫任,尙且僨敗,至如事務上,則尤是平生素昧。故自知甚明,視之如他途矣。今此備局堂上之命,遽及於萬萬意慮之外,臣竊不勝始疑終媿之至。自古樞司之任,與聞機密,所管甚重,故未嘗不愼簡精遴,而今旣濫及於臣,則固不敢引職事以讓,有若比擬古人者然,而雖使之尸居其位,隨參度日,決非如臣者所可廁跡之地也。言出由中,不是外餙,伏乞聖明,亟收新命,以安微分。臣無任慚惶祈懇之至,謹昧死以聞。答曰,省疏具悉。卿其勿辭察職。
判尹吳挺一疏曰,伏以臣眼病已痼,漸至難醫,前後疏單,實出肝膈,誠未上格,未獲允兪,格外加由,反降溫批,臣誠感惕,氷炭交中。況猥蒙寵暇,載病就浴,恩波浹骨,庶望其效,此實天地父母生成之澤,瞻望雲天,感淚自零。第念此井過溫,素稱難堪,況當盛暑,炎氣助熱,水如湯沸,若入洪爐,臣不量力,徒思速治,耐苦就浴,火熱上升,眩花益熾。視物矇然,頭腦如碎,胸膈煩鬱,精神怳惚,若墜煙霧,氣逆胃飜,飮啖專廢。欲治舊病,添得新恙,僵臥村廬,進退維谷,臣實狼狽,計無所措,不得已姑且少留,更加調治,朝暮乘凉,復試湯浴,以冀萬一之效。如是之際,自費時月,顧臣本職及兼任,俱非閑漫,自溫陽隨駕往返後,以至今日,抛棄職務,荏苒數朔,此誠何時,臣是何人?顧影踽踽,分甘廢散,濫叨諸司,一向虛帶,中夜以思,不覺驚起而危懼也。至如籌司之任,尤非臣身所可冒據,群嘲衆笑,久已自知,而只緣數登前席,昵侍淸光,其二字缺犬馬之誠,竊自榮幸,黽勉隨事,以下三四行缺亟命遞改臣本職及兼帶禁府堂上·備局提調等任,以便公私,以保殘喘。臣不勝雪涕祈祝之至,謹昧死以聞。答曰,省疏具悉。卿其勿辭,調理上來。
吏曹參判李慶徽疏曰,伏以臣敢將賤疾,猥瀆宸嚴,情勢難迫,罪死不赦,而譴責不加,溫批反下,至以調理察職爲敎,臣誠惶懼感激,繼以涕零。如臣病勢,少有陳力之望,則惟當上念恩遇,下顧分義,黽勉趨走之不暇,何敢一向籲呼,以重其違慢之誅哉?惟臣此病,非如一時偶感之比,根底已深,枯悴已極,實非旬月之間,所能差復,況目視之昏暗,心神之怔悸,又是諸症中最甚者,而鍼藥無效,日漸增加,若此不已,則縱賴生成之仁,得保螻蟻之命,其永爲廢疾之人則決矣。夫人臣之罪,莫大於癏官,臣之病伏,已至一朔,其間政事公坐,都廢進參,矧今大政不遠,客使將至,而長臥私室,供職無期,公私事勢,萬分狼狽,臣實憂悶,不知所出。臣本非不樂仕宦之人,又無蹤迹不安之嫌,衆所共知者也,惟是痼疾纏身,無以自效,犬馬之勞,冒昧瀆擾,不自知止,臣罪至此,萬殞猶甘。伏乞聖慈,俯賜矜察,許遞臣本職及兼任承文院·疏決廳·瓦署等提調,俾得專意治療,以尋生路,不勝幸甚。臣無任兢惶戰灼之至,謹昧死以聞。答曰,省疏具悉。本職當勉副焉,卿其勿辭。
京畿監司書目,抱川呈,以大司諫李時術病重,上去不得事。啓遞差。
院前啓。還收前黃海監司李尙逸拿問定罪之命事,停啓。
上在昌德宮。停常參·經筵。
藥房副提調臣金壽興啓曰,數日來,風日不佳。伏未審聖體若何,慈候亦一向安寧否?臣不勝區區之慮,敢來問安。答曰,知道。慈候無事。
宋時喆,以都摠府言啓曰,副摠管李殷相,刑曹坐起,進去晝仕,請出標信。傳曰,知道。
又以都摠府言啓曰,今日入直軍士,中日習射,請出標信。傳曰,知道。間缺
有政。吏批,判書金壽恒進,參判未差,參議尹鏶病,左承旨金禹錫進。
吏批啓曰,本曹參判今當差出,而擬望之人乏少,監司中,瓜限迫近人員,竝擬,何如?傳曰,允。
又啓曰,玉堂闕員,今當差出,而擬望之人乏少,時推外任·相避人員,竝擬,何如?傳曰,允。
又啓曰,新除授石城縣監黃玧,呈狀于政廳曰,老母自去冬,所患極重,元氣積敗,今已七朔,完復無期,以此病勢,決無俱往之理,人子之情,不忍遠離,斯速入啓處置云。本縣,係是三百里外,旣不得將母以往,則勢難仍令赴任,石城縣監黃玧,改差,何如?傳曰,允。
以張善瀓爲大司諫,朴長遠爲內醫提調,李袗爲全州府尹,李後山爲判決事,尹世喬爲富平府使,李長英爲豐德府使,趙時一爲寶城郡守,崔商翼爲禮曹佐郞,李猶龍爲工曹佐郞,李嵇爲黃海都事,宋時燾爲報恩縣監,朴纘先爲新昌縣監,閔重魯爲金山郡守,李文雄爲礪山郡守,李騫爲司圃別提,李晩亨爲敬陵參奉,李慶徽爲同知春秋,趙復陽爲吏曹參判,李程爲副應敎,尹深爲副校理,李浣爲判義禁,李時術爲兵曹參知,李昭蕃爲典籍。
兵批,行判書洪重普病,參判兪㯙外司坐起進,參議鄭萬和外司進,參知張善瀓進,左副承旨宋時喆進。
以李慶徽·金萬基·李時術·洪處大·洪錫武·閔點爲副護軍,李後山爲副司直。
以賓廳進不進單子,傳于宋時喆曰,大臣·備局堂上,引見。
宋時喆啓曰,大臣·備局堂上引見事,命下矣。兩司應入之員,牌招入侍之意,敢啓。傳曰,知道。
兪瑒啓曰,日月食看望,乃是莫重之擧,而自前外方,視之尋常,只依禮曹行關,時刻方位,泛然圖形以啓,全不着實擧行,誠可寒心。今月初一日救食時,憲曆及內外篇法,皆致差違,至申正二刻初虧,起自西方,酉初三刻,復於東北,與大明曆法,合而不差矣。卽見開城府日食啓聞,以內篇法時刻方位,依樣圖形以啓,彼此早晩起復,方位必無如是懸殊之理,殊無着實看候之意,極爲非矣。請開城留守權大運,經歷慶㝡,竝從重推考。傳曰,允。
金宇亨啓曰,卽見全羅監司閔維重左右水營藥丸措備事狀啓,則外面不書臣字,殊甚不察,請推考。傳曰,允。
又以弘文館言啓曰,本館應敎李敏敍,疏批未下,校理吳斗寅·沈梓,修撰金錫胄,方在陳疏中,副修撰朴世堂,家有染患,不得行公。副修撰兪命胤,亦爲呈辭,副校理臣李端夏,修撰臣李程,方爲入直,而臣端夏,則身病極重,臣程則今日政,陞授副應敎,下番他無替直之員。新除授副校理尹深及副修撰兪命胤,竝爲牌招入直,何如?傳曰,允。
正言李端錫啓曰,前黃海監司李尙逸拿問之命,實涉過重,公議所在,不得不爭執,而上下相持,徒傷事體,故臣於昨日,適有私故,不得聯名於啓辭中,而以私書相議停之矣。卽伏聞自上有等待其上來,次第停論之敎,臣雖無狀,豈敢曲爲尙逸地,而計較其道路日子,臨其就囚,始爲停啓也哉?此則實臣等意慮之所未及到者也。今者聖敎,出於情外,同僚旣以此引避,則率爾停論之失,臣亦難免,何敢晏然仍冒?請命遞斥臣職。答曰,勿辭。
掌令李東稷啓曰,臣被斥未遞,情迹狼狽,呈單見阻,蟄伏累日,臺中凡事,未敢參論,而昨日同僚,以前黃海監司李尙逸拿問,還收停啓事來問,臣以上下相持,徒傷事體,停論何妨?答送矣。卽伏見獻納孟胄瑞避嫌大槪,臣不勝瞿然之至。臺臣論事,一循公議,則或論或停,豈爲尙逸之地,而情外之敎,一至於此,殿下之疑臺閣,無乃太甚乎?臣旣有私相可否之事,則率爾停論之失,在所難免,請命遞斥臣職。答曰,勿辭。
金宇亨啓曰,正言李端錫,掌令李東稷,再啓煩瀆,退待物論矣。傳曰,知道。
右議政許積箚曰,伏以臣之病勢情勢,俱無仍冒之理,而適當主憂之日,遽承宣召之命,死生不足恤也,廉隅不暇顧也。顚倒衣裳,蒼黃趨詣,腦後腫處,重傷於着巾,浮氣益甚,兩膻又發,隨濃隨鍼,眞元漸鑠,固已不堪供職,而又自昨日,猝患感冒,頭疼如碎,目眩若脫,手足烘熱,肢節剌痛,胸膈煩鬱,精神昏瞀,心焦口乾,惟思呷氷,此無非臣福過災生,宜期已迫然也。今日藥房問安,賓廳會坐,俱不得進參,罪任逋慢,生不如死,伏乞聖慈,諒臣難冒之勢,憐臣將死之狀,將臣本職,先賜遞免,以便公私,不勝萬幸。取進止。答曰,省箚具悉卿懇。卿其安心勿辭,從容善攝。仍傳于金宇亨曰,遣內醫看病。以上燼餘
禁府,李尙逸自現囚。啓。
謝恩,副應敎李程。
大臣·備局堂上引見時,上曰,上年溫陽擧動回還之後,忠淸監司·溫陽郡守,竝爲加資矣,今番不可異同,未知如何?領議政鄭太和曰,似無異同,而係關恩命,自下不敢容議矣。上曰,忠淸監司任義伯,溫陽郡守朴邁,一依上年例,竝爲加資。戶曹判書鄭致和所啓曰,本曹正郞權世經,病重逾月,不得行公,當此多事之時,不可久曠,今姑改差,令該曹,後政,以在京無故人,差出,何如?上曰,依爲之。在初五日引見時,掌令李光迪所啓,前啓措語見上請加三思,亟賜一兪。賞加還收事上曰,不允。又所啓,措語見上請宮家未折受前,民人開墾之地,竝令還給。上曰,不允。又所啓,措語見上請平心徐究,還收司諫李秞罷職之命。上曰,不允。又所啓新啓,臣卽伏聞聖敎,以忠淸監司任義伯,溫陽郡守朴邁,依上年例,加資事,命下矣。今番則與初有異,每以爲例,有若謄錄者然哉?至於忠淸監司任義伯,則物議以過於鋪張,多所民怨爲非,今若混施賞典,則物情,必爲不服,而溫陽郡守朴邁,元無可酬之勞,且未經准職,則加資之命,尤不可輕施矣。上曰,此所懷耶,所啓耶?李光迪曰,臣以所啓,仰達矣。請還收忠淸監司任義伯,溫陽郡守朴邁加資之命。上曰,凡榻前所啓,緊急事外,入侍臺官,若非與同僚相議之事,不得獨自陳啓,已有先朝定奪。今此啓辭,與前例有異,不允。前黃海監司李尙逸拿問還收事停啓。又所啓,臣初入言地,有懷敢陳矣。聖敎如此,不可仍冒,請命遞斥臣職。上曰,勿辭,退待物論。獻納孟胄瑞所啓,前啓措語見上請加思量,諸臣及內侍賞加,一倂還收。上曰,不允。又所啓,措語見上請加三思,還收司諫李秞罷職之命。上曰,不允。又所啓新啓,前黃海監司李尙逸做錯之失,臣等亦豈不知?而至於拿問,則過重,故敢請還收,而爭執累日,未蒙允從,其在事體,不可一向煩瀆。昨已停論矣,聖明不諒,至以等待其上來,而停論爲敎,今日臺閣,雖甚疲劣,尙逸拿來,是何重事,而必須遲待其上來,曲爲尙逸地哉?今承情外之敎,臣之率爾停論之失,著矣,何可一刻仍冒?請命遞斥臣職。上曰,勿辭,退待物論。以上朝報
司饔院啓曰,漁夫進上主人等,聯名呈狀于本院曰,當此潦水之時,進上秀魚,切無捉得之路,願依前例,姑以雜魚鷄兒代封,俾無闕供之弊云。一時呈鷹牌頭金壽應等牒報內,近因霖雨,外方鷹師,切不上來,京鷹師家養之雉,今已乏絶,他無辦備之路,願依前例,姑以鷄兒代封云。卽今江水盛漲,漁船不得通行,則秀魚之難覔,誠如所訴,外方生雉,路阻不來,其勢亦然,似當變通之擧,而莫重御膳,自下有難擅便,敢此仰稟。傳曰,允。司饔謄錄
上在昌德宮。停常參·經筵。
李元禎啓曰,大司憲尹文擧,執義呂聖齊,持平蘇斗山·李夏在外,掌令李光迪·李東稷避嫌退待,今日以監察茶時之意,敢啓。傳曰,知道。間缺
李元禎,以都摠府言啓曰,副摠管李殷相,刑曹坐起,進去晝仕,請出標信。傳曰,知道。
金宇亨,以御營廳言啓曰,本廳九番右部左中司屬使缺道十哨軍兵,來七月二十五日,京中逢點,八月初一日,與八番軍兵,當爲替代立番,本道監·兵使處,以此依前知會調送之意,敢啓。傳曰,知道。
宋時喆,以兵曹言啓曰,羽林將韓休,猝得怪疾,方在死生間。宿衛重地,不可任其久曠,羽林將韓休,改差,何如?傳曰,允。以下缺以上燼餘
副修撰兪命胤,加資肅拜。
謝恩,豐德府使李長英,富平府使尹世喬,典籍李昭蕃,黃海都事李嵇,護軍柳好誠。
下直,豐德府使李長英,富平府使尹世喬。
持平李夏,在外入來啓曰,愚騃小臣,百不猶人,濫叨誤恩,遠辱召命,驚惶慚悸,無地措躬。分義所在,不得不黽勉就道,來肅恩命,而臣以前任黃海都事時,守令賀箋中,誤書不察之失,方被推勘,決不可仍冒臺職,請命遞斥臣職。答曰,勿辭,退待物論。
謝恩使靑平尉沈益顯,副使金始振,書狀官成後卨入來。
假注書金潤璋,以病改差代,以李夏鎭爲假注書。
上在昌德宮。停常參·經筵。
無事。
司饔直長李葆,磁器燔造後入來。
謝恩,金山郡守閔重魯,寶城郡守趙時一,禮曹佐郞崔商翼,工曹佐郞李猶龍,新昌縣監朴纘先。
政院啓曰,忠淸監司任義伯,溫陽郡守朴邁,加資事,命下矣,臺諫方以還收論啓,加資承傳不得捧之之意,敢啓。傳曰,知道。
弘文館啓曰,兩司多官處置,歸於本館,而應敎李敏敍,疏批未下,副修撰朴世堂,家有染患。校理吳斗寅·沈梓,修撰金錫胄,箚批未下,且承嚴旨,累日呈疏,不得行公。副修撰兪命胤,與持平李夏,有相避之嫌,臣李程獨爲處置,所見孤陋。副校理尹深,未肅拜陳疏,副校理李端夏,呈辭到館,而不至大段云。副校理李端夏·尹深,竝卽牌招,使之同參處置,何如?傳曰,允。
答玉堂箚曰,不允。黃海監司李尙逸還收事,司諫李秞罷職還收事
玉堂箚子。大槪,掌令李光迪,獻納孟胄瑞,正言李端錫,掌令李東稷出仕,持平李夏遞差事。入啓。答曰,依啓。
獻納孟胄瑞,正言李端錫,掌令李光迪·李東稷就職。
吏曹啓曰,臺諫有闕,政事,取稟。
掌令李光迪啓曰,臣於再昨引避退出之後,伏見諫院及同僚避辭,則前黃海監司李尙逸拿問還收停啓事也,臣於此不勝瞿然之至。尙逸之拿問定罪,實爲過重,諫臣還收之論,乃其職任,而天怒震疊,至罷其職,擧措失當,愈往愈激。兩司之竝爭,只循公議而已,有何爲尙逸地哉?論執累日,天聽邈然,而一向相持,徒傷事體,兩司之停啓,亦循公議而已,有何爲尙逸地哉?今日臺臣,雖甚疲劣,殿下旣置之臺閣,畀之言責,則其在優容之道,不宜以億逆致疑,而聖敎至以等待尙逸之上來而停啓,顯示未妥之意。噫,殿下之疑臺閣,無已太甚,而待臺閣,無已太薄乎?如臣無似,亦忝臺席,旣承情外之嚴敎,誠不敢一日冒居,而退待之中,不敢自列,泯默兩日,今始來避,所失尤大,決不可抗顔仍冒。請命遞斥臣職。答曰,勿辭,退待物論。以上朝報
司饔院啓曰,近日兩大妃殿封進日下燒酒,味甚不好,故累次申飭,而今日所封酒味,又爲薄劣矣。日勢已晩,不得已捧入,而莫重供上,如是不謹,事甚未安。當該進陪官推考警責,下吏,令攸司囚禁科罪,何如?傳曰,允。司饔謄錄
上在昌德宮。停常參·經筵。
無事。
夜一更,月暈兩珥。
水標直手本內,水標看審,則四尺六寸流下云云。以上內記
安州迎慰使尹出去。
司饔參奉李世甲,捉魚後入來。
下直,宣沙浦僉使庾陽宇。
傳曰,今下弓矢,宣沙浦僉使庾陽宇處,給送。內下記草
謝恩,刑曹參議沈世鼎,敬陵參奉李晩亨,全羅監司洪處厚。
大司諫張善瀓,校理吳斗寅·沈梓,修撰金錫胄辭職上疏,入啓。
掌令李東稷啓曰,臣以李尙逸拿問還收停啓事,纔有引避,處置請出,出於意外,黽勉就職,方深悚恧。今者同僚,又以此引嫌,臣何敢晏然處置乎?請命遞斥臣職。答曰,勿辭,退待物論。
假注書李夏鎭改差代,以金載顯爲假注書。
禁府啓曰,李尙逸元情云云,旣已遲晩,照律,何如?啓依允。
同知金始振上疏。大槪,籌司之任,萬不近似,且奉使無狀,將有置對議罪之擧,乞收備局堂上差下之命事。入啓。
獻納孟胄瑞,正言李端錫啓曰,臣等俱以無似,待罪臺閣,無一事小挽於聖心,而情外之敎,遽下於不當疑之地。臣等誠無顔面,更叨言責,冒昧自列,冀賜斥退,而聖度優容,召牌忽降,分義所在,不敢以廉隅自重,黽勉祗赴,方切愧恧矣。卽者憲府之官,又以李尙逸事,相繼引避,本院當爲處置,而臣等自救不暇,亦何敢晏然而已?請命遞斥臣等之職。答曰,勿辭,退待物論。
政院啓曰,領府事李景奭,來詣請對矣,敢啓。傳曰,引見。領府事引見時所啓,臣伏見聖上近日之事,有非群下之所期待者,凡臺閣之臣,旣置其地,則不可不優容而受之也。其言可用,則用之,不可用,則置之而已,雖狂妄愚僭之言,不可以罪之也。垂死老臣,今幸入侍,若不得請而出,則豈不缺望之甚乎?上曰,卿至誠如是言之,司諫李秞罷職還收,可也。
原襄道鐵原生員任昌宣等上疏。大槪,敢陳一府群情,乞賜故宣川郡守金應河祠宇額號事。入啓。
玉堂箚子。大槪,掌令李光迪·李東稷,獻納孟胄瑞,正言李端錫竝出仕事。入啓。答曰,依啓。
答同知金始振疏曰,省疏具悉。卿其勿辭,從速察職。
上在昌德宮。停常參·經筵。
無事。
申時,日暈兩珥。夜一更,月暈,白雲一道,起自月暈之右傍,直指天中,長十餘丈,廣尺許,良久乃滅。二更,月暈。四更,坤方,有氣如火光。內記
謝恩,護軍吳挺垣,礪山郡守李文雄。
中路問安使朴日省,出去。
工曹判書李浣上疏。大槪,新授金吾之命,萬不近似,亟賜鐫改,以重名器,以安微分事。入啓。
掌令李光迪·李東稷,獻納孟胄瑞,正言李端錫就職。
院前啓。措語見上請加思量,諸臣及內侍賞加,一倂還收。前啓,還收司諫李秞罷職之命事,停啓。
平壤迎慰使吳挺垣,出去。
府前啓。措語見上請加三思,亟賜一兪。賞加還收事請宮家未折受前,民人開墾之地,竝令還給。新啓上年行幸時,賞加之僭,兩司今方苦口力爭,而不知止者,誠以爵賞,國家之公器,決不可以濫授也。今此忠淸監司任義伯,溫陽郡守朴邁,設有微勞之可記,今番則與初有異,何可每以爲例,有若謄錄者然乎?況任義伯,則物議以過於鋪張,多取民怨爲非,朴邁則事多顚妄,人多非之,當初至有請罪之議,而以伊時遞易之難便中止,則到今遽施賞典,不但物情之驚駭,其在朝家愼賞之道,豈非乖舛之甚者乎?請還收忠淸監司任義伯,溫陽郡守朴邁加資之命。前啓,還收司諫李秞罷職之命事,停啓。
答府·院曰,不允。
禁府都事鄭洙碩,前全羅左水使李敏發拿來。
護軍李尙眞上疏,啓下該曹。
答應敎李敏敍疏曰,省疏具悉。爾其勿辭,察職。
答校理吳斗寅·沈梓,修撰金錫胄疏曰,省疏具悉。爾等勿辭察職。
傳曰,政事,明日爲之。以上朝報
備邊司啓曰,本司堂上無故參坐者,常患不多,堂上南龍翼,以黃州迎慰使,今將下去。迎慰使之任,他人亦爲之,令政院,改差,何如?傳曰,允。備局謄錄
又啓曰,以本司譯官金謹行答書,大指分付事草記,答曰知道,分付之語,書啓事,命下矣。金謹行從前與倭相接時,彼發權現堂之言,謹行,輒爲防塞,今此答書,只以不久相見,面陳爲辭,則島倭認爲如前防塞之語,或不能忍耐,以待差倭又來,難保其必無。苟有此患,事甚難便,頃日榻前,以竟難斥拒之意,已經稟定。謹行,今於所答書中,略以朝廷,旣已洞悉爾島之情,終豈無趁念之事?俺以問慰,近當入往,詳在相面之意,措辭以送,似合事宜,故以此大指分付,而今渠撰出書辭,來示於臣等矣。當初亦當備細陳啓,而或以爲係是譯官私書,以其書辭,至煩天聽,還涉未安,只陳其分付之意,今承下問,敢此具啓。答曰,知道。備局謄錄
上在昌德宮。停常參·經筵。
政事爲之。
下直,靈岩郡守鄭始大。
謝恩,正言金澄,司圃別提李騫。
政院啓曰,假注書金載顯,時無職名,付軍職,冠帶常仕,何如?傳曰,允。
吏曹啓曰,新除授報恩縣監宋時燾,呈狀于本曹曰,居住本縣,今至三十餘年,多有田結奴婢,決不可赴任,斯速入啓處置云。宋時燾時居本縣與否,初未能詳知,擬望受點矣,旣是本地居住之人,則無論田結奴婢之有無,事勢實爲難便,不可仍令赴任。報恩縣監宋時燾,改差何如?傳曰,允。
承文院官員,以都提調意啓曰,本院提調,無故者不多,褒貶考講之時,亦無以備員,漢城府左尹南龍翼,刑曹參判李殷相,提調差下,使之察任,何如?傳曰,允。
正言金澄啓曰,螻蟻微臣,至愚極陋,無絲毫可稱之善,有江河難濯之羞,露章哀鳴,誠非得已,而聖度天涵,不賜准許,稽謝閱月,分義未安。情窮勢蹙,强顔出肅,而伏見慶尙監司李泰淵辭疏,則自陳禫月未盡,不敢從仕之意,而至引朱子之說以証之。臣於昨年父喪服闋之後,旋叨恩命,禫月之內,冒昧供職,喪紀之重,生人大閑,而臣識見孤陋,讀書未博,不知先儒之論,明有可據,以致違越禮制之罪。臣誠慚悚,無以自容,何敢以事在旣往,而晏然仍冒乎?請命遞斥臣職。答曰,勿辭,退待物論。
府前啓。措語見上請加三思,亟賜一兪。賞加還收事請宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。答曰,不允。
謝恩。兵曹正郞李夏。
答工曹判書李浣疏曰,省疏具悉卿懇。今玆新命,意非偶然,卿其安心勿辭,從速察職。判義禁事
院前啓。措語見上請加思量,諸臣及內侍賞加,一倂還收。引嫌而退,禫月從仕,自是通規,不可以此,過自爲嫌,請正言金澄出仕。答曰,不允。出仕事,依啓。
上在昌德宮。停常參·經筵。
無事。
應敎李敏敍,兼春秋減下肅拜。
謝恩,持平曺憲卿,忠淸都事姜汝㦿,海運判官趙䃏,禁府都事黃震耉,掌樂僉正具文濟,英陵參奉權誢。
工曹判書李浣再疏。大槪,更申前懇,冀蒙裁察,亟收新命,以便公私事。入啓。
全羅監司書目。全州府死囚見失之責,當在判官,故判官崔繼雄,不敢自安,累度辭免,兼有疾病,曠廢職事,罷黜事。
京畿監司書目。廣州呈,以吏曹參判趙復陽辭職上疏上送事。
藥房提調臣朴長遠,副提調臣金壽興啓曰,連雨蒸鬱,伏未審近日以來,聖體若何?慈殿氣候,亦一向安寧否乎?臣等區區憂慮,敢來問安。答曰,知道。慈候無事。
持平曺憲卿啓曰,滓穢微臣,猥蒙洪造,夢寐之外,遽叨新命,環顧空空,無以承當,臣誠悚縮,不知攸處。且臣與掌令臣李光迪,有同婿相避之嫌,不可仍冒。請命遞斥臣職。答曰,勿辭,退待物論。
正言金澄就職。
吏曹啓曰,春秋館堂上中,無故之員甚少,故今日政,差出知春秋闕員,而正二品中,皆有相避,無可擬之人,以從二品備擬以入矣。取考大典,則本館知事·同知事各二員,旣有定額,此與禁府堂上隨品陞降不同,而同知春秋二員,今方見存。臣等未及致察,違例擬望,難免昏謬之失,不勝惶恐。趙復陽知春秋之任,改差,何如?傳曰,允。
兵曹啓目,粘連行副護軍李尙眞上疏云云。觀此疏辭,宿痿比前倍劇,眩症亦重,決無供仕之望是如爲白有在果,軍職閑局,別無句管之事,從容調攝,使之待差上來,宜當是白乎矣,宰臣進退,自下不敢擅便。上裁敎是白乎旀,兼帶等任乙良,令吏曹稟處,何如?啓依回啓施行。
院啓。今此諸臣賞加還收之論,將近周年,臣等辭已竭矣,意已窮矣。只以草草文字,循例連啓,有若應文塞責者然,宜聖心之有所不挽,而終始固拒之也然,而經年爭執,猶不知止,則公議所在,亦可見矣。夫爵賞者,人主所以礪世磨鈍之具也。古之明王,愛嚬笑而藏弊袴,不徒然也,則殿下何有於數三臣之僭賞,而强咈群情,一至此哉?噫,名器不可輕而殿下欲輕之,倖門不可啓,而殿下欲啓之,國言喧藉,久而愈激,而惟以不允二字,輒示堅執之意,昨日如是,今日如是,一向相持,大傷事體,此實前古未有之事也。臣等非不知瀆擾之未安,而後弊所關,斷不可止,請加三思,諸臣及內待賞加,一倂還收。答曰,不允。
府前啓。措語見上請加三思,亟賜一兪。賞加還收事請宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。引嫌而退,相避之規,在下當遞,請持平曺憲卿遞差。答曰,不允。遞差事,依啓。
答大司諫張善瀓疏曰,省疏具悉。勿辭,從速察職。以上朝報
義禁府啓曰,前別將李文規,前萬戶金行鎰等査覈啓本,已爲啓下,而新判府事臣李浣,時未肅拜,待其出仕,覆啓之意,敢啓。傳曰,知道。
上在昌德宮。停常參·經筵。
夜四更五更,有霧氣。
政事爲之。以上內記
下直,天安縣監曺敬彬,長水察訪權說。
謝恩,戶曹正郞尹世獻,判決事李後山,報恩縣監李碩寬。
答工曹判書李浣疏曰,省疏具悉卿懇。卿其安心勿辭,從速察職。
答吏曹參判趙復陽疏曰,省疏具悉。卿其勿辭,從速察職。
司諫李秞,參知李時術辭職上疏,入啓。
平安監司書目。博川郡守金□光本月初六日身死事。
忠勳府啓曰,上年新啓下,忠義之冒屬者,使本府都事具文濟,專管査覈矣,昨日政,移拜掌樂僉正,莫重査事,不可付諸生手,而中間亦必有用奸之弊。掌樂僉正具文濟,仍任本府都事,俾得完事,何如?傳曰,允。
吏曹啓曰,臺諫有闕,政事,取稟。傳曰,當日爲之。
院前啓。措語見上請加三思,諸臣及內侍賞加,一倂還收。答曰,不允。
府前啓。措語見上請加三思,亟賜一兪。賞加還收事請宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。新啓王者之政,莫大於總知民數,而我國民戶之疎漏,近來莫甚,今此戶籍之法,申明科條者,意實有在,而紀綱解弛,人不畏法,都下之民,亦多落漏,誠可寒心。臣等取考漢城府都民總數,則癸卯式年戶數二萬一千餘戶,而今年戶數,只是二萬二千餘戶,比前加數,未滿二千戶,則可見都民之漏戶甚多。京城如此,則外方可知,若不更加嚴飭,則將無以重戶籍之法,而防漏戶之弊。請五部當該官,姑先從重推考,令該府,各別摘奸,尤甚落漏之部,依事目論罪。答曰,不允。末端事,依啓。
忠淸監司書目,公山呈,以慶尙監司李泰淵辭職上疏上送事。
慶尙監司書目,仁川呈,以晉州牧使張鍵,五月二十八日身死事。
答參知李時術疏曰,省疏具悉。爾其勿辭察職。
答司諫李秞疏曰,遞差。
答慶尙監司李泰淵疏曰,省疏具悉。卿其勿辭,宜遵前旨,毋曠重任。
兵曹啓曰,本曹郞官八員內,二員迎接都監分差,一員未差,一員以堂上相避,不得行公,而正郞趙威鳳,聞其八十歲老父,草土中感冒呻痛,病勢危重,呈狀受由,蒼黃下鄕,還來遲速,未可豫料,非但前頭勅行不遠,常時事務曠廢可慮。正郞趙威鳳姑爲改差,其代及闕員,今日政,以在京無故人,差出,何如?傳曰,允。
上在昌德宮。停常參·經筵。
無事。
禮賓正成後卨,兼掌令減下肅拜。
下直,蔚山府使柳志立。
謝恩,大司諫張善瀓,宗廟令權硡,兵曹佐郞柳㝚·李猶龍,正郞魚震翼,巨濟縣令崔雲瑞,禮曹正郞金得臣,承文正字尹趾善,忠勳都事具文濟,石城縣監李晉,博川郡守魚尙佶。
工曹判書李浣辭職三疏,入啓。
下直,博川郡守魚尙佶。
鐵原生員任有立等上疏,啓下該曹。
吏曹啓曰,本曹佐郞李有相,宿患脚部不仁之証,自前月添劇,全未運步,不得行公,將至一朔,屢呈旬狀,而不敢輕易許遞,姑令調理察任矣。今則病勢一向沈苦,多施鍼灸,未見小效,委頓床席,轉側須人,此是衆所共知之實病。大政當前,本曹郞官之任,不可久曠,姑爲改差,何如?傳曰,允。
吏曹啓曰,臺諫有闕,政事,取稟。
大司諫張善瀓啓曰,無狀小臣,遽叨新命,非分之得,形迹之嫌,兩難冒出,一味惶愧,情勢所迫,猥陳危悃,未蒙聖察,不賜許遞,臣誠悶縮,狼狽冞切。第念賞資之論,兩司俱發,經年爭執,公議之嚴,不趐凡例,當此交章力請之日,諉以所論不獨臣身,竊據首席,視同他事,恬然沒恥,揚揚呼喝,則名義奈何,事理奈何?一向縮伏,亦所不安,不得不强顔出肅,而輿臺之卒亦笑,臣面背恧縮矣,揆以廉隅,決不可一刻苟居,以汚臺閣。請命遞斥臣職。答曰,勿辭,退待物論。
咸鏡道進士朱汝翼等上疏。大槪,跋涉千里而來,敢陳嫉邪之悃,請正柳世哲等假托論禮,罔上誣賢之罪事。入啓。
院前啓。措語見上請加三思,諸臣及內侍賞加,一倂還收。引嫌而退,不爲聯名,已成近例,雖有難便之勢,別無可遞之事。請大司諫張善瀓出仕。答曰,不允。出仕事,依啓。
大司諫張善瀓就職。
府前啓。前歲溫泉賞加還收之請,如非一國公共之論,則豈至周年爭執而不敢止哉?古人,以爵爲天爵,以祿爲天祿者,可見爵祿之至公,而人主亦不得以虛授也。今此諸臣之勞,乃是職分之當然,有何特異可償之績,而殿下必欲施以賞加之典,輕爵祿之公,而咈群下之情哉?臣等辭窮意竭,姑無足以格回天心,而殿下每以不允二字爲批,使臺臣論啓,反爲文具之歸,國家置臺閣之意,果安在哉?公議所在,不得請則不止。請加三思,亟賜一兪。請諸宮家未折受前,民人開墾之地,竝令還給。措語見上忠淸監司任義伯,溫陽郡守朴邁加資之命,遽下於兩司方論諸臣僭賞之日,臣等竊不勝駭惑之至。上年溫泉行幸,出於未曾經營,該道監司及地方之官,不無臨機周旋,無弊供給之勞,而至於賞加之典,則人到于今,猶稱其濫矣。今此任義伯·朴邁等前期施役,半歲措辦,而別無特異可記之勞,只速鋪張之誚,顚妄之譏,則其視上年,亦有所嫌然矣,何可引以爲例,有若謄錄者然乎?諸臣賞加之僭,公議益激,而力爭不已,況此又出其下者乎?物情之驚駭,有不暇論,而其在朝家愼賞之道,豈非乖舛之甚者乎?請還收忠淸監司任義伯,溫陽郡守朴邁加資之命。新除授持平呂儆,時在慶尙道金山地,請斯速乘馹上來事,下諭。答曰,不允。下諭事,依啓。
答工曹判書李浣疏曰,省疏具悉。已諭予意於前疏之批矣,復何多誥?卿其勿辭,從速察職。
吏曹,晉州牧使張鍵身死,曾經臺侍。啓別致賻。
上在昌德宮。停常參·經筵。
無事。
巳時,白雲一道如氣,起自坤方,直指巽方,長十餘丈,廣尺許,良久乃滅。未時,赤雲如氣,起日傍,逶迤指北,長二三丈,廣尺餘,良久乃滅。
謝恩,護軍金宗泌·李東老,全州判官權俒。
漢城府啓曰,卽接東部主簿景時煥牒報,則頃日東部,發遣部官,摘奸新戶籍家口時,監察黃德輿,稱以該部書員,誤錄其內廊爲外廊,捉致茶時,重施杖罰云。因其私事,肆然逞憤於公坐,其不識事體,甚矣。監察黃德輿,從重推考,何如?傳曰,先罷後推。
政院啓曰,來十五日,儒生殿講日次,取稟。傳曰,爲之。
傳曰,政事,明日爲之。
政院啓曰,自初伏至處暑間,視事,頉稟。傳曰,知道。
府前啓。措語見上請加三思,亟賜一兪。賞加還收事請諸宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。新啓博川郡守魚尙佶,爲人麤劣,性且貪鄙,凡所莅歷,率多見敗,曾受偏裨之任,欺蔽主將,貽弊列邑。且任北地邊將,及其罷歸,擅騎驛馬,橫行道路,因其時道臣馳啓,至被編配之律,其種種愚悖之狀,難以毛擧,頃授居昌縣監,旋遭重劾,積歲廢棄之餘,復齒仕籍,物情已駭。當此客使將迫之日,西路凋殘之邑,不可付諸此手,請博川郡守魚尙佶罷職。答曰,不允。
正言金澄啓曰,臣於今日,約與同僚,齊坐于本院,仍行相會禮矣。及期馳到,則獻納孟胄瑞,稱以有病,不爲來會,臺閣事體,豈宜如是?無非臣忝居臺席,見輕同僚之致,何敢晏然仍冒?請命遞斥臣職。答曰,勿辭,退待物論。
左承旨金禹錫上疏。大槪,□患暴下,症勢苦劇,曠職有日,陳力無期,冒死呼籲,祈蒙恩遞,俾得專意調治,以延殘喘事。入啓。
開城留守書目。判尹吳挺一辭職上疏上送事。
正言李端錫啓曰,今日相會禮之坐,亦爲進參,而獻納孟胄瑞,以病不來,同僚旣以此引避,臣亦何敢晏然?請命遞斥臣職。答曰,勿辭,退待物論。
答判尹吳挺一疏曰,省疏具悉。卿其勿辭,調理上來。
上在昌德宮。停常參·經筵。
政事爲之。
謝恩,判義禁李浣。
刑曹參判李殷相上疏。大槪,冒陳危迫之懇,乞遞本職及兼帶摠管之任事,入啓。
獻納孟胄瑞啓曰,臣不幸有狗馬之疾,每當暑月之交,胃腕之痛,輒復發作,苦歇無常,實是積久難治之症也。再昨掌吏,以正言金澄欲行相會禮之意,來問於臣,臣初不能豫料病故之有無,約與齊坐於本院,而經夜之後,宿患猝劇,厥逆嘔吐,眩瞀兼發,終無以自力往赴,揆以臺體,固已瞿然矣。及見同僚避辭,則盛氣相加,至以遽稱有疾等語,顯有深詆之意,有若以臣爲托病不赴者然,何其不諒而疑之太甚乎?無非臣不見信於僚席之致,何可晏然?而昨緣痛勢甚劇,今始扶曳來避,所失尤大,請命遞斥臣職。答曰,勿辭,退待物論。
吏曹啓目。權知承文院副正字朴紳·洪萬鍾·兪樟·成瑨·安汝石·安後泰·鄭德·李國芳·沈極·成虎德·任弘益,權知成均館學諭金鼎台·李聖益·朴文道·沈柟·尹荇·吳嶷·呂壽徵·洪覿·金益華·盧三錫·李㝡·李以挺,權知校書館副正字崔新憲·金重南·金薀·孫愚·辛蕃·文榮後·文徵後·李潤霖·李心傳·趙觀國·張斗七·金光國·許穧·高弘進等,口傳施行,何如?啓依允。
傳曰,大臣·備局堂上,引見。
大司諫張善瀓,牌不進。
今日引見時,參知李時術遞差事,捧承傳。
大司諫張善瀓上疏。大槪,疾病苦劇,情勢狼狽,召命之下,竟未祗赴,冒昧祈哀,乞賜鐫改職名,仍正臣違慢之罪事。入啓。
吏曹口傳政事,博川郡守沈緖。
引見時,掌令李東稷所啓,前啓,措語見上請加三思,亟賜一兪。賞加還收事上曰,不允。又所啓,措語見上請諸宮家未折受前,民人開墾之地,竝令還給。上曰,不允。又所啓,措語見上請還收忠淸監司任義伯,溫陽郡守朴邁加資之命。上曰,不允。又所啓,措語見上請博川郡守魚尙佶罷職。上曰,遞差。又所啓,竝引嫌而退,同僚期會不來,以致不得開坐,則責有所歸,別無可避之嫌。疾病之來,雖難豫料,旣約未赴,有乖體例。請正言金澄·李端錫出仕,獻納孟胄瑞遞差。上曰,依啓。左尹南龍翼所啓,臣待罪京兆,戶籍今方修正,而以所捧單子見之,則戶籍比癸卯帳籍,所加者二千四百餘戶,因憲府啓辭,今將兼爲査出矣。其中或以染病,或以出外,限內未及呈單者,亦有追後願入之人,而當初事目,旣以啓目爲限,故本府不敢擅便追捧矣。如此之類,何以爲之?上曰,如此之類,施罰後追捧,似可矣。領議政鄭太和曰,上敎至當,而今年癘疫大熾,若以實病,未及呈單,則施罰未知如何,而至於査出眞僞,則亦必有紛紜之弊,更爲定限,可矣。上曰,若欲無漏戶之弊,則以今月定限,追捧,可也。又所啓,慶尙監司閔點,以僧人有田土者,自願入籍之類頗多,速爲定奪指揮事,移文本府矣。如此之類,何以處之?領相曰,南龍翼,曾以此事,問于臣,臣以元無定處之僧人,今難猝然作戶,自願者,則勿爲退却,不願者,則亦勿勒捧之意,答之矣。上曰,僧人願入者,一從自願,戶籍末端,以僧人秩,付錄上送事,知委八道。應敎李敏敍所啓,本館僚員,因頃者嚴批,皆爲引入,見存之員甚少,書冊較正之際,處置可否之間,事多孤陋,極爲可悶。前者本館錄,爲之已久,而連有事故,都堂錄,尙未爲之,亦似未妥。大臣今方入侍,都堂錄,從速爲之,何如?左議政洪命夏曰,都堂錄,昨日合坐,當爲之,而右相遭服制,不爲來會,故又爲停止,待右相出仕,當卽爲之矣。上曰,依爲之。領議政鄭太和所啓,博川君守魚尙佶,則果爲不合,臺臣所論,是矣,而博川,乃龍川站也。客使當前,速爲差出其代,爲當矣。上曰,口傳差出,可也。
上在昌德宮。停常參·經筵。
無事。
水標直手本內,手標看審,則九尺流下云云。內記
謝恩,司成李秞,左通禮李明溥,兵曹正郞申厚載,工曹佐郞盧說之,博川郡守沈緖。
兵曹判書洪重普箚子。大槪,大病之餘,苶然委頓,萬無陳力之望,懇乞遞職,以延殘喘事。入啓。
藥房提調朴長遠,副提調金壽興啓曰,天氣極熱,霖鬱又甚,伏未審聖體,若何?昨日出御便殿,引接移時,不瑕有所傷乎?慈殿氣候,亦復何如?臣等不任憂慮,敢來問安。答曰,知道。慈候無事。
明日儒生殿講時,考官二,金壽恒·趙珩,參考官四,鄭萬和·金萬基·李翊·洪柱國。
下直,博川郡守沈緖。
平安監司書目。義州府馳報,勅使聲息探問,則十二日昏,至鳳城云云,以此計之,則十四·五日間,當爲越江事。
全羅監司書目。黃山呈,以持平蘇斗山辭職上疏上送事。
掌令李東稷啓曰,臣於昨日引對,將進詣閤門之際,下吏,持諫院多官避嫌草來言,諫長旣已牌不進,本府當爲處置於筵中,登對已迫,勢難往復於在家同僚,罷對後通報,亦有舊例云。臣於忙遽中,未及審問,率爾處置矣,退聞體例,則該院之官,雖未赴召,未及自列之前,他司無徑先處置之規,而不爲通議於同僚,又非前例云。臣觸事生疎,節節做錯,昏謬之失,在所難免。請命遞斥臣職。答曰,勿辭,退待物論。
正言金澄·李端錫就職後啓曰,臣等引避退伏之中,召牌遽降,不敢不趨詣,而卽伏見掌令李東稷引嫌之辭,則以昨日處置違例爲言,臣等亦何敢晏然仍冒?請命遞斥臣等之職。答曰,勿辭,退待物論。
政院啓曰,明日儒生殿講時,命官,何大臣進去乎?敢稟。傳曰,左相進去。
吏曹啓曰,臺諫有闕,政事,取稟。
兵曹判書洪重普箚子,下該曹,刑曹參判李殷相上疏,下該曹。
答左承旨金禹錫疏曰,省疏具悉。爾其勿辭,調理察職。
答持平蘇斗山疏曰,遞差。
答咸鏡道儒生朱汝翼等七十三人疏曰,省疏具悉。已諭予意於館學儒生之批矣。
答大司諫張善瀓疏曰,省疏具悉至懇。勿辭,調理察職。以上朝報
司饔院啓曰,卽者生鮮前進陪人呈狀內,近日霖雨,江水大漲,漁船不得往來,逐日供上,萬無繼封之勢,雨霽水退間,依前例,以可合雜魚及活鷄,願爲代封云。在前如此之時,亦有折半代封之規,而莫重御供,自下不敢擅便,惶恐敢啓。傳曰,代封,可也。廚院謄錄
上在昌德宮。停常參·經筵。
下直,端川郡守朱楘。
無事。
謝恩,護軍金萬基。
參考官李翊,代李敏敍改落點。
禁府啓目。金是聲·李敏發議處云云,照律,何如?啓依允。又啓目,南天澤,令本道,詳査啓聞,稟處,何如?啓依允。同府照本,前黃海監司李尙逸矣,於義宮,先朝潛邸時賜牌也,列錄於紙末,混書於他宮之下罪,私罪,杖一百贖,告身盡行追奪。啓依允。又照本,前慶尙監司金徽矣,先王胎封,在於豐基地,前府使南天澤,稱以古廢胎封,設庄於禁火之內,自本郡,論報禁斷,而爲道臣者,旣見報狀,則啓聞禁治,諉以已遞,終始掩置,罪杖八十贖,奪告身三等,私罪。啓功減一等。同府啓目,柳濠·李溫,刑問二十六次,朴泂八十一次,宋繼宗九十八次,劉廷式六十二次,不服,加刑。啓依允。
政院啓曰,卽見持平蘇斗山辭職上疏,則皮封,書以承政院開拆,有違格例。斗山則職是臺官,雖不可請推,而全羅監司閔維重監封上送之際,不爲致察。請推考。傳曰,允。
儀賓府啓曰,本府郞廳作闕,未及差出,而今丙午春夏等褒貶,不得等第,啓聞之意,敢啓。傳曰,知道。
宗親府郞廳,以有司堂上意啓曰,本府郞廳,今春夏等褒貶,當爲等第,而典簿沈光泗,今月初八日政,除授本職,日淺,限內不得磨勘之意,敢啓。傳曰,知道。
兵曹啓曰,今春夏等本曹褒貶,因判書有故,限內不得磨勘之意,敢啓。傳曰,知道。
漢城府啓曰,本府今春夏等褒貶,當爲等第,而判尹臣吳挺一,沐浴事,受由在外,限內不得磨勘之意,敢啓。傳曰,知道。
工曹啓曰,今春夏等褒貶,本曹郞廳及所屬各司官員等勤慢,與各其司提調,同議等第,而尙衣院乙巳年秋冬等褒貶,因其時提調有故,不得磨勘矣,今始竝爲等第以進。瓦署·掌苑署·四山官員,則本司提調及堂上,皆以有故,不得一時磨勘之意,敢啓。傳曰,知道。
儒生殿講,進士朴鎭圭易略,進士尹濟民大學粗,幼學朴凝慶中庸粗。
大司諫張善瀓啓曰,小臣情迹,狼狽極矣,有萬分難出之勢,無一毫苟冒之義,進退路窮,措身無所。過福之災,疾病荐臻,呻頓之中,召牌遽下,無力强起,竟未趨承,昧死陳懇,伏地隕越,譴何不及,恩批反降,感愓之至,惶恧係之。再昨同僚之引避退待也,屬臣病未赴召,未及自列,而掌令李東稷,因下吏訛誤,適會登對,先自處置矣。今以有違臺例爲嫌,本院之官,亦以此相繼引避,究厥所由,此皆臣之慢命不職之罪,臣何敢晏然自如,處置僚員乎?揆以彼此,尤不可靦然仍在,請命遞斥臣職。答曰,勿辭,退待物論。
玉堂箚子。大槪,敢陳愚慮,冀補弭災之道,且掌令李東稷遞差,備邊司新差堂上金始振·南龍翼竝命改差事。入啓。
吏曹啓目,粘連兵曹判書洪重普箚子云云,洪重普,大病之餘,元氣苶然,起動無期是如,有此乞免爲白有臥乎所,病勢雖已向蘇,如難速出行公,則當此大政臨迫之日,曠職可慮是白乎矣,本兵之長,進退甚重,非臣曹所敢擅便。令廟堂稟處,何如?啓依允。又啓目,粘連刑曹參判李殷相上疏云云,李殷相似當許遞是白乎矣,宰臣進退,臣曹不敢擅便。上裁敎是乎旀,兼帶摠管乙良,令該曹稟處,何如?啓依回啓施行。以上朝報
都摠府啓曰,今日入直軍士,當爲中日習射,而上前開拆相値,不得爲之之意,敢啓。傳曰,知道。都摠府謄錄
上在昌德宮。停常參·經筵。
無事。
水標直手本內,手標看審,則十尺流下云云。內記
司饔直長李葆,砂器燔造事,廣州地出去。
下直,忠淸都事姜汝㦿。
掌令李光迪上疏。大槪,腦後毒疽,猝然危劇,諫院多官,引避屢屢,而決無詣臺處置之望,亟賜遞改,以便公私事。入啓。
政院啓曰,統制使鄭傅賢,今春夏等褒貶啓本,皮封上面,印迹違戾,且有改糊之痕,莫重殿最啓本,殊無敬謹之意,且全羅左水使鄭韺,到任未久,不得封進殿最,理勢固然,而不爲頉啓,殊甚非矣。請鄭傅賢,鄭韺竝推考。傳曰,允。
玉堂箚子。大槪,請掌令李東稷遞差,正言金澄·李端錫,大司諫張善瀓,竝命出仕事。入啓。答曰,依啓。
政院啓曰,江華留守徐必遠,原襄監司李俊耉,忠淸水使李璞,今春夏等褒貶,邊將無一人居下,殊無嚴明殿最之意。請竝推考。傳曰,允。
備邊司啓目,粘連判下云云,兵曹判書洪重普,纔經重病,元氣苶然是如爲白在果,大勢旣歇,漸入蘇復之境,則旬日調攝,不無出仕之望。司馬之長,遞易亦難,使之更加調理,何如?啓依允。
答掌令李光迪疏曰,遞差。
傳曰,政事,明日爲之。以上朝報
備邊司啓曰,譯官金謹行處所送倭書,令渠開見於本司坐起之處,則書中辭意,以權現堂前後曲折及彦三圖書旣納之後,朝廷尙無處置等語,反覆陳說,願速通示朝廷發落云云,而其書文字,與我國行用之文不同,故他人,則不能解見矣。金謹行回答之書,若不速傳,則不無差倭又爲此事出來之弊,令金謹行,卽爲答送,而其措辭大指,則臣等相議分付之意,敢啓。傳曰,知道。分付之語,書啓。
上在昌德宮。停常參·經筵。
政事爲之。
謝恩,司諫成後卨。
大司諫張善瀓,正言金澄·李端錫就職。
判尹吳挺一辭職三疏,入啓。
院前啓,措語見上請加三思,諸臣及內侍賞加,一倂還收。答曰,不允。
吏曹啓目。校書館副正字文榮後·文德後,登科前,已行司果,成均館學諭李以挺,權知校書館副正字崔新憲·高弘進,登科前,年滿五十,無一資,竝依法典,六品遷轉,何如?啓依允。
謝恩。參知鄭萬和。
右副承旨李元禎上疏。大槪,旣發之論,雖曰停止,而廉隅所關,不敢趨赴召命,乞賜譴罪,以爲人臣逋慢者之戒事。入啓。
答判尹吳挺一疏曰,省疏具悉。本職及金吾之任,當勉副焉。卿其勿辭,調理察職。以上朝報
有政。吏批,以吳尙爲掌令,李有相爲獻納,曺憲卿爲持平,姜栢年爲刑曹參判,洪處大爲參知,李昭蕃爲監察,金夏鉉爲禁府都事,李碩臣爲南別殿參奉,尹鴻擧爲掌樂僉正,李騫爲司畜別提,朴元開爲工曹正郞,崔逸爲掌令,李夏鎭爲典籍,李慶徽爲右尹,洪處大爲兵曹參議,鄭萬和爲參知,李光載爲右通禮,宋昌爲直講。兵批,以李殷相·李光迪·李東稷爲副護軍,李時術·孟胄瑞·蘇斗山爲副司直,朴長卿爲副司果。
備忘記。殿講時居首進士朴鎭圭,給二分,進士尹濟民,幼學朴凝慶,各紙四卷·筆四柄·墨三笏賜給。以上燼餘
上在昌德宮。停常參·經筵。
無事。
下直,禮山縣監金壽賓。
謝恩,持平曺憲卿,禁府都事金夏鉉,內贍主簿尹復衡。
益平尉洪得箕,加資肅拜。
黃州迎慰使金壽翼,出去。
遠接使·義州府尹·平安監司書目。勅行,本月十四日當到鳳城云云事。
持平曺憲卿啓曰,如臣無似,最居人下,旬日之內,恩除再降,兢惶感激之極,不得不祗謝新命,而掌令臣崔逸,卽臣之異姓四寸兄也,法當相避,不可仍冒。請命遞斥臣職。答曰,勿辭,退待物論。
奉敎崔後尙,實錄奉安後入來。
兵曹判書洪重普箚子。大槪,狗馬之疾,旬月之間,萬無陳力之望,更申前懇,冀蒙恩遞事。入啓。
義州府尹·遠接使書目。勅行十四日,已到鳳城,十七日當爲渡江事。
院前啓。措語見上正言金澄請加三思,諸臣及內侍賞加,一倂還收。新啓近來國綱解弛,人心不淑,至於婦女之兇悖,尤無所懲戢,識者之寒心,久矣。前監役朴錞妻趙氏,性本悖惡,無與爲比,怒其夫所私之婢,淫刑酷罰,備盡慘毒,終至戮殺,以泄其憤,其他奴視其夫,凌辱踐踏之事,罔有紀極,而以婦女之故,尙免刑章。且故益豐君涑生時,有所眄之婢,其妻任氏,妬悍乖戾之事,不可勝言,及涑死後,其婢畏死逃匿,則捉致其母之居在外方者,酷加刑杖,至於殞命,乃暴其屍於都城之內大路之邊,使行路之人,莫不目見,傳播藉藉,人皆痛駭。此等匈悖婦女,自祖宗朝以來,有鍾樓決杖之法,請令攸司,將此二婦,依法科罪,以爲懲礪之地。引嫌而退,相避之法,在下當遞,請持平曺憲卿遞差。掌令吳尙,時在京畿果川地,請斯速乘馹上來事,下諭。答曰,不允。末端事及遞差下諭事,依啓。
答兵曹判書洪重普箚曰,省箚具悉。卿其勿辭,調理察職。
燼餘應敎李敏敍,副校理李端夏,副修撰兪命胤等箚曰,伏以日者,衆陽之宗,人君之象。眚疴祲暈,皆可以徵國事之吉凶,驗君道之得失,而日變之中,無如薄食之大缺,丁寧於天人之際,每食必書,以著其災咎,蓋皆出於衰亂之世,而其象,爲陰盛陽微,禍敗將作之兆。故詩曰,日有食之,亦孔之醜,今此下民,亦孔之哀。朱子傳之曰,王者,修德行政,用賢去奸,能使陽盛,足以勝陰,陰衰不能侵陽,則日月之行,雖或當食而月常避日,故當食而不食。若國無政,不用善,使臣子背君父,妾婦乘其夫,小人凌君子,夷狄侵中國,則陰盛陽微,當食必食,雖曰行有常度,而實爲非常之變矣。以下缺答曰,省箚具悉。嗚呼,天地之變,萬物之怪,未有如今日之甚者,而又有薄蝕之災,予之憂迫,寧有極哉?然而修省之道未臻,萬事之實未著,慚靦愧恧,無以爲諭,其於誡誨寡躬之言,可不留心焉?噫,人臣事君之義,進言之體,致其誠而無復別意于其間,然後可謂至矣,今觀箚末所陳之事,未免別意之望也。盛怒於相臣之言,施之以此易彼之擧,君相之過,非謂不敢言也,然而君相之間,似有異焉。如有大惡奸權之態,則請罷劾駁,無所不可,因其微事,引之以權奸等語結之,以啓君上非緊切下字,□無非出於偶然之意,誠爲可駭矣。李東稷,頃在溫泉,請推爲論,則先發其論,被斥大臣等語,尤無可據之處,況籌司提調,非但本司之啓,已有予意者,久矣,不愜之論,予未可曉也。且於昨者,本館之官,旣入筵中,進前奏事,則箚末之言,何由不諫,而退書於紙端乎?此予尤未曉其意之所在也。朝報
答右副承旨李元禎疏曰,省疏具悉。爾無所失,爾其勿辭,從速察職。朝報
燼餘金禹錫,以吏曹言啓曰,今日本曹開坐,各司官員發牌,考講大典,則司畜署別提孟師曾,掌苑別提金琥皆不通,汰去,何如?傳曰,允。以上朝報
都摠府啓曰,今日入直軍士,當爲中日習射,而雨勢不霽,不得爲之之意,敢啓。傳曰,此草記,何承旨捧入乎?政院啓曰,命下矣,朝者草記來呈之時,則細雨不霽,故捧入矣,聖敎如此,臣不勝惶恐。今則雨勢已止,此草記還出給,使之仍爲中日之意,敢啓。傳曰,知道。
本府啓曰,中日當爲習射,而朝者雨勢不霽,且有細雨,故不得爲之之意,入啓矣。伏見下政院之敎,不勝惶恐。今則開霽,中日習射,請出標信。傳曰,知道。都摠府謄錄
上在昌德宮。停常參·經筵。
謝恩,刑曹參判姜栢年,兵曹參議洪處大,掌令崔逸,典籍李夏鎭,掌樂僉正尹鴻擧,南別殿參奉李碩臣。
京畿監司書目。高陽郡守沈櫶,今月十八日母在喪事。
備邊司啓曰,近來小官自便之習,日以益甚,今日本司開坐,文郞廳朴增輝·洪萬容等,入參禮數之後,不待罷坐,徑先退去,事體未便。竝推考警責,何如?傳曰,允。
吏曹啓曰,臺諫有闕,政事,取稟。
政院啓曰,高陽郡守有闕,當此客行迫頭之日,本郡,以主站官,事多可慮。其代,今日內口傳差出,催促赴任,何如?傳曰,允。
又啓曰,近日本院,位甚不齊,事多苟簡,而右副承旨李元禎,雖有不安之事,陳疏自列,旣承聖批。當此多事之日,喉司緊務,決不可久曠,卽爲牌招,察任,何如?傳曰,允。
府前啓,措語見上請加三思,亟賜一兪。賞加還收事請諸宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。答曰,不允。
政院啓曰,傳曰,賓廳坐起,不久當爲之云矣,尙無開坐之擧,將於何間爲之耶事,傳敎矣。卽爲分付備局郞廳,問于大臣,則以爲十六日欲爲賓廳坐起,出令之後,右議政,以玉堂箚子,有所不安,出往城外,故其日只於本司開坐矣。玉堂箚子批下後,當爲取稟,而左議政,又於明日,將以奉審出去,欲待其還來,開坐云矣,敢啓。傳曰,承旨出往城外,入來事敦諭。
左議政洪命夏箚子。大槪,略陳所懷,冀蒙裁察事。入啓。
右議政許積上疏。大槪,乞削臣職,仍治臣罪,以謝物議事。入啓。
吏曹口傳政事,高陽郡守鄭載岱落點。
院前啓,措語見上請加三思,諸臣及內侍賞加,一倂還收。新啓原州儒生權國衡·金命胄等,去式年監試鄕試人格之後,自漢城府依例考籍,權國衡則居住誤書,金命胄則命胄之命字偶脫,故兩儒皆不得赴會試,而其入籍與否,令該道査啓,則本州戶籍中,兩人皆明白載錄,少無差誤。此乃戶籍誤謄之致,非儒生之罪,故刑曹,以勿爲論罪之意,覆啓蒙允矣。其後權國衡,則因大臣陳達於榻前,許給陳試,而金命胄陳試,則當自禮曹,啓稟許給,故命胄具由呈狀,而禮曹不爲受理,至今掩置,使鄕曲儒生,未免抱冤。請禮曹當該堂上推考,金命胄陳試,依權國衡例施行。答曰,不允。末端事,似未詳悉。
答左議政洪命夏箚曰,省箚具悉。卿辭得體,依箚辭施行。故益豐君妻任氏査覈科罪事
左議政洪命夏,繕工提調鄭知和,監役洪柱文,觀象監提調南老星,禮曹參判朴世模,佐郞金萬重,穆陵奉審事出去。
傳曰,政事,明日爲之。
上在昌德宮。停常參·經筵。
政事爲之。
謝恩,右通禮李光載,高陽郡守鄭載岱,司畜別提李騫。
同知金始振上疏。大槪,玉堂論劾,公議至嚴,兼帶備局提調,亟賜遞免,以重名器,以安微分事。入啓。
遠接使書目。勅行,十六日當到湯站云,十七日越江,未能詳知事。
藥房副提調臣金壽興啓曰,淫雨不霽,炎鬱轉甚,伏未審聖體若何?近日慈候,亦安寧否乎?臣不勝區區之慮,敢來問安。答曰,知道。慈候無事。予之瘡患,幾盡平常矣,自七八日來,處處復發,以此爲苦矣。
大王大妃殿·王大妃殿·中宮殿,藥房問安。答曰,知道。
政院啓曰,勅行臨迫,站上之事,一日爲急,高陽郡守鄭載岱,當日內署經發送之意,兩司城上所,牌招言送,何如?傳曰,允。
左尹南龍翼上疏。大槪,冒陳情勢,本職及兼帶備邊司·承文院提調等任,竝乞遞免事,入啓。
謝恩,待敎尹敬敎。
府前啓。措語見上請加三思,亟賜一兪。賞加還收事請諸宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。答曰,不允。
正言金澄啓曰,故益豐君涑妻任氏,前監役朴錞妻趙氏,妬悍殺婢之事,喧傳已久,有耳皆聞,而只以本是世族,且多杖聯,故到今因循,尙無擧正之論,臣之愚妄,實所慨然。適當言責,不敢不論矣,昨伏見大臣之箚,則以徑先決罰爲非,以究覈科斷爲請,用法之道,固亦宜然。臣之初意,非不知此,而第念欲詰於隣里,則非隣里之所干,欲訊於奴婢,則不宜使奴而訢主,欲問於親戚,則親戚又誰肯證成乎?臣恐覈實之擧,反爲漏罪之歸,故因其已著,直請照斷,昏迷之見,本來如此,而亦安敢自以爲是乎?且臣昨承以金命胄事論啓之批,以似未詳實爲敎,臣卽出外而問於該曹,則命胄陳試事,纔已啓達,而有後日登對時稟處之敎云,臣不覺瞿然之至。因得見前後文書,則命胄呈狀,在於春初,而該曹啓達,在於頃日,其間掩置,已過四五朔之久,故命胄之稱冤已極,士夫之傳說亦多。臣亦熟聞之餘,率爾論啓,而實不料前此固已啓稟也,臣之生疎顚錯,論事不審之失,著矣。以此以彼,俱難仍冒,請命遞斥臣職。答曰,勿辭,退待物論。
玉堂箚子批答中,無以出於偶然之意,無字刪去,以非出於偶然之意,改下。
政院啓曰,高陽郡守鄭載岱,當日內署經發送之意,兩司城上所,牌招言送何如事,允下矣。憲府則大司憲尹文擧,執義呂聖齊,掌令吳尙,持平呂儆,俱在外,只有掌令崔逸,且諫院之官,或呈單,或未肅拜,行公之員,只是正言金澄,而今又引避,兩司開坐無期。新除授持平申厚載及諫院多官,竝爲牌招,使之開坐,署經,何如?傳曰,允。又啓曰,漢城府,自是詞訟重地,而況今戶籍之役方張,決不可暫曠。新除授判尹金佐明,奉使出外,左尹南龍翼,陳疏辭職,右尹李慶徽,未及出謝,堂上三員,皆未行公,本府之事,殊甚可慮。右尹李慶徽,卽爲牌招肅拜,使之察任,何如?傳曰,允。
謝恩,持平申厚載。
獻納李□□牌不進。
執義呂聖齊,在外入來。
持平申厚載啓曰,賞加還收之論,本府今方連啓,而臣與柳赫然,有一家之嫌,曾參臺職之日,以此引避,非止一再矣。到今形勢之難便,與前無異,決不可晏然仍冒,請命遞斥臣職。答曰,勿辭,退待物論。
府啓。引嫌而退,嫌不參論,勢所固然,不爲聯名,已成近規。請持平申厚載出仕。答曰,依啓。
應敎李敏敍,副校理李端夏,副修撰兪命胤等上疏。大槪,臣等,旣承情外之敎,不敢晏然近前,冒陳危悃,乞賜罷斥,仍治臣等之罪事。入啓。
大司諫張善瀓,牌不進。
院前啓。措語見上請加三思,諸臣及內侍賞加,一倂還收。新啓今此金命胄之事,實爲冤枉,而春初呈狀,不卽受理,累朔之後,始爲啓稟,則其間掩置之失,不可置而不論,請禮曹當該堂上推考。引嫌而退,妬婦殺婢之事,旣已詳知,則直請照斷,未爲不可,而該曹啓稟之擧,初不審知,則率爾之失,在所難免,請正言金澄遞差。答曰,不允。推考事及遞差事,依啓。
持平申厚載就職。
政院啓曰,右尹李慶徽命招,病不進矣。傳曰,更爲牌招。
謝恩,右尹李慶徽。
左議政洪命夏,繕工提調鄭知和,監役洪柱文,觀象監提調南老星,禮曹參判朴世模,佐郞金萬重,穆陵奉審後入來。
答右議政許積疏曰,省疏具悉卿懇。噫,人心不淑,論議潰裂,愛此憎彼,先私後公,浸浸相濕,爲害非細。昨者玉堂之箚,僭付別意,擧措不正,誠極驚駭矣。不正妄論,卿何介懷用意?不得安位之計,卿何不想國家之所重者體面?卿何因一不正之言,而蒼茫出城,重傷體面乎?予庸歎惜。國家之所重,不可不顧,國事之孔艱,不可不濟。安心勿辭,幡然改圖,殊勿介懷,從速入來。予之所望,不翅若雲霓,卿宜諒哉?仍傳曰,遣史官傳諭。
右副承旨李元禎書啓,臣承命往諭于右議政許積,則以爲臣,負犯甚重,公議至嚴,不敢一刻偃息於家,蒼黃出城,屛伏閭巷,纔上一疏,恭俟鈇銊矣。臣疏,想未及登徹,而近侍遽臨于十里之地,諭以聖旨,促臣造朝,此實曠世稀有之異數,臣是何人,獲此於聖明哉?臣誠惶感,有隕如瀉,第念臣之罪名,非如語言薄過之比,欺蔽聖聰,特塞言路,人臣之大罪也。臣而有此,理合萬戮,又何敢束帶纓冠,揚揚焉復入廊廟,以重一身之罪戾,以貽淸朝之羞辱乎?臣之卽今所望,惟在於速彰王章,以謝物議,倘蒙聖明,不忍加誅,終始曲全,則亦宜早許退歸,畢命松楸而已。臣之情勢,其亦急矣,聖眷雖隆,決難承命,伏地涕泣,不知所達云矣。傳曰,知道。
上在昌德宮。停常參·經筵。
無事。
漢江丞牒呈內,江水漲溢,江邊人家五戶沈沒云云。
下直,高陽郡守鄭載岱。
謝恩,監察李昭蕃,校書副正字孫愚·許穧。
禮曹參判朴世模,正郞金得臣,顯陵奉審事出去。
遠接使書目。勅行,十七日來宿九連城,十八日當爲越江事。
吏曹啓曰,臺諫有闕,政事,取稟。
遠接使書目。勅行,十八日午時越江緣由事。又書目。迎勅吉日,以七月初六日完定事。
備忘記。諭予至意者,再矣。辭已竭而意已窮矣,體面所在,不可不恤,況今客使,已入我境,事機多端,商議宜速,苦待卿之造朝而未得也。諒哉之意安在,念國事之不可恝然,察妄言之不足介懷,亟回弘量,從速入來,扶濟國家之事事,措辭傳諭。右相許積
兵曹判書洪重普箚子。大槪,更申前懇,本職·兼帶,竝許遞改事。入啓。
府前啓。措語見上請加三思,亟賜一兪。賞加還收事請諸宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。答曰,不允。
傳曰,大臣·備局堂上,引見。
引見時,領議政鄭太和所啓,近來淫霖浹旬,而尙無開霽之望,農事極爲可慮矣。左議政洪命夏曰,臣以奉審出去,往來之路見之,則禾穀沈水,尙未茂盛,且多覆沙之處,今年雨水,實是災異矣。上曰,自前如此,則雖未及秋節,亦有祈晴之擧矣。左議政洪命夏曰,入秋之後,例不行祈雨祭,而曾以七月之旱,設行祈雨祭,則今此祈晴祭設行,似無妨矣。上曰,分付該曹擧行。
院前啓。措語見上請加三思,諸臣及內侍賞加,一倂還收。答曰,不允。
禮曹參判朴世模,正郞金得臣,顯陵奉審後入來。
傳曰,政事,明日爲之。
答兵曹判書洪重普箚曰,省箚具悉。卿其勿辭,調理察職。以上朝報
義禁府啓曰,因開城留守狀啓,刑曹回啓內,前參奉李埱,移義禁府處置事,允下矣。李埱,時在松都,發遣羅將,拿來,何如?傳曰,允。
又啓曰,前參奉李埱,移義禁府處置事,去十八日啓下,而今日始爲來傳,事甚稽緩,刑曹當該色吏,令本曹從重治罪,何如?傳曰,允。禁府謄錄
都摠府啓曰,僚員之不齊,未有甚於今日,十員內有闕,多至於四員,本府,乃是宿衛重地也。不可久曠,而兵曹判書洪重普,以身病,尙未行公。故累次開政,不得差出,其勢固然,而前頭客使入京之日,自上將有迎勅擧動,則寶劍守宮侍衛之際,必不無未備之患,且常時入番,亦多苟簡,判書或有病故,則以次官差出,自有前例。令兵曹,闕員,以在京無故人,後政竝爲差出,何如?傳曰,允。都摠府謄錄
上在昌德宮。停常參·經筵。
政事爲之。
下直,榮川郡守任濬。
謝恩,監察洪碩亨·崔定,司議李槾,儀賓都事沈之治。
執義呂聖齊辭職上疏,入啓。
京畿監司書目,廣州呈,以吏曹參判趙復陽辭職上疏上送事。
政院啓曰,右承旨兪㻛,同姓三寸叔故主簿汝熙妻宜人李氏身死,出繼降等服制,已行四日,出仕,何如?傳曰,允。
都承旨金壽興書啓。臣謹將聖旨,傳諭于右議政許積,則以爲臣有難赦之罪,無冒進之勢,承旨敦諭,史官傳批,聖旨懃懇,夐出尋常,而不敢承命,誠有所萬不獲已焉耳。不意玆者,又爲特遣近侍,責以分義,諭令速出,臣雖無狀,亦一人耳,豈不知今日國事之艱虞,亦豈不知君臣之義,無所逃於天地之間哉?顧念臣之負犯至重,且使以得逭刑章爲幸,而復入廊廟,預聞國政,實有所不敢者。臣之此言,非爲一身區區廉隅也。當以一疏,更暴危悃,伏地俟罪,不知所達云矣。傳曰,知道。
禮曹啓曰,命下矣,霖雨至此,禾稼損傷,似當有祈晴之擧,而臣曹則拘於常規,未及稟處矣。今日引對時,大臣所達如此,四門禜祭,不卜日,來卄三日爲始設行,三日而止事,知委各該司,何如?傳曰,允。
右議政許積上疏。大槪,冒萬死,更暴情悃,乞削臣職,仍正臣罪,以幸公私事。入啓。
司諫成後卨上疏。大槪,冒死陳懇,冀蒙鐫改職名,以便公私事。入啓,下該曹。
執義呂聖齊上疏,下該曹。
忠淸監司書目。石城兼任恩津呈,以大司憲尹文擧病重上去不得事。啓遞差。
答左尹南龍翼,同知金始振疏曰,省疏具悉。卿辭至此,籌司之任,當勉副焉。
掌令崔逸啓曰,諸臣賞加之僭,兩司爭執,今已周年矣。前後章牘,非不詳盡,而天聽漠然,久靳允兪,是豈聖明有所不審於輿論所在,而一向牢拒哉?良由殿下好勝之心,有以蔽之,而亦臣等之誠意淺薄,未能格天而然也。曠職之罪徒積,悚恧之懷方切矣。伏聞昨日榻前,大臣以前啓連呈,有若塞責等語,顯加詆斥,臣於此,尤不勝愧懼之至。說意回天,旣非如臣庸陋者之所可任,而抗顔臺席,更有論列,又有所不敢者,則豈可晏然仍冒,以貽淸朝之羞哉?請命遞斥臣職。答曰,勿辭,退〈待〉物論。
吏曹啓曰,臺諫有闕,政事,取稟。
假注書金載顯遷轉,代以洪萬鍾爲假注書。
持平申厚載啓曰,臣伏見掌令崔逸引避之辭,則賞加還收事也。處置同僚,仍傳前啓者,自是臺例,而臣於此事,旣不敢可否,則處置連啓,俱有所難便,何敢晏然仍冒?請命遞斥臣職。答曰,勿辭,退待物論。
上在昌德宮。停常參·經筵。
手標直手本內,水標看審,則三尺五寸流下云云。內記
謝恩,直講李興祿。
平安監司書目。龍川·鐵山·宣川·郭山·定州·肅川等官呈,以本月十四日·十五日海溢,至於人命渰死,閭家漂沒,變異非常事。
遠接使書目。勅行,十九日仍留義州事。
大司諫張善瀓啓曰,小臣情勢,可謂臲卼,欲遞不得,欲出不可,遞出俱礙,進退無便,曠日虛拘,一味恧縮矣。竊聞再昨引對,大臣以兩司之論,至擧臣名,有所云云,而一邊所啓,一邊請出,爲無據云,臣聞來惶駭,羞愧欲死。大抵不爲聯名,雖曰近例,非謂如臣自己者之事,較然著隆,而臣不能果爲之。故至今苟冒,致令處置之官,橫被大臣之斥,名義之虧,已不暇言,而臺閣之羞,當復如何?臣誠慚靦,若無所容。晩乃得聞,今始自列,憒憒之狀,吁且甚矣。決不可一刻仍在,請命遞斥臣職。答曰,勿辭,退待物論。
傳曰,政事,明日爲之。
慶尙監司李泰淵,在外入來。
修撰李有相辭職上疏,入啓。
正言李端錫啓曰,臣伏見掌令崔逸引避之辭,則以前啓連呈,被斥大臣爲言,臣亦循例連啓之人也。又伏見大司諫張善瀓引避之辭,則以引避請出,見非大臣爲言,臣卽其時處置之人也。如臣無狀,忝叨言地,力爭回天,旣非所能,而一邊論啓,一邊請出,終爲無據之歸。文具塞責之譏,處置乖當之失,俱所難免,以此以彼,何敢晏然而已?臣適以式暇,退伏私室,而居在僻迂,聞知最晩。至於自列,亦後於人,臣之所失,至此尤大。決不可一刻仍冒,請命遞斥臣職。答曰,勿辭,退待物論。
答右議政許積疏曰,省疏具悉卿懇。辭意纔竭於前後之批,卿疏已諒乎予意之懇,復何多誥?噫,國事扤揑,災異層疊,憂虞溢目,添之以客使之來,當復如何?予喩已竭而卿意邈然,予深愧歎,無以爲喩。嗚呼,卿夫豈欲忘國事而作此擧者乎?誠不得已也。然而朝家體面,不可不顧者,一也,國事艱難,不可不恤者,二也,事異常套,不可不議者,三也。如此而卿可久出城外,莫之濟耶?此予所以屢屢懃懇,惟望卿之幡然改圖,從速造朝也。卿其安心,須勿控辭,趁卽入來,以副上下之望。仍傳曰,遣史官傳諭。
吏曹啓目,粘連執義呂聖齊上疏云云。呂聖齊情勢之難便,誠如疏內所陳,見任本職,似當姑許遞免是白乎矣,臺臣進退,該曹不敢擅便,上裁,何如?啓依回啓施行。又啓目,粘連司諫成後卨上疏云云,成後卨仍帶本職,果涉難便,似當姑許遞免是白乎矣,諫臣進退,該曹不敢擅便,上裁,何如?啓依回啓施行。
刑曹啓曰,以刑曹益豐君妻任氏,朴錞妻趙氏推覈公事,傳曰,厥主之事,不當究問於厥奴,若據風聞而不實,則知之者必少,而不知者必多,風聞若實,則在朝之人,知之者必多,而不知者必少矣,以此覈實則,可也。而今此該曹啓目主意,則殊未妥當,還出給事,傳敎矣。今此査覈之事,非如據元告之言,査聞隻人之比,只以臺官所啓,覈其虛實,端緖無憑現發,不得已如前稟啓,致勤聖敎,臣等不勝惶恐。益豐君家事,曾於四月,故陽寧君家,呈狀本曹,請治婢夫李之英打殺其妻己玉,暴屍道傍之罪,推覈實狀,則本家,以容隱其女順香,爲己玉之罪,而杖殺之後,欲推諉於之英。故以此決折。陽寧君,卽益豐君之父也。己玉之罪,由於其女,聞者以爲,陽寧君夫人,必無嫉三子所眄之婢,至殺其母之理,似是益豐君夫人所爲云,此則推以事勢,疑其形迹也。其時本曹査覈,只辨明李之英不殺而已,實不知陽寧君·益豐君兩夫人中,孰主張是也,至於趙氏事,今始聞之。事在數三年前,到今覈實,尤爲不易,厥主之事,不當究問於厥奴,誠如聖敎,而凡人之爲言,明非目覩,皆出傳聞,在朝之人,雖嘗聞而傳之,旣非親見而知者,則其孰肯出而爲證也?臣等之請問執杖奴者,不過欲知因某人之令而打下也。啓下發緘,則其門長,必不敢餙辭以對也。臣等反覆思之,前啓目推問奴子,緘問門長之外,更無他道,而旣有還出給之命,不敢還入,敢此更稟。傳曰,知道。門長及家長緘問,執杖奴推捉,問其某主事,依啓辭施行。
上在昌德宮。停常參·經筵。
無事。
政事爲之。
祈晴祭設行。
謝恩,副摠管灜昌君沈,工曹正郞朴元開,司圃別提姜虎章,司饔直長朴惟儁。
政院啓曰,右承旨兪㻛,以其三寸叔母李氏服制出仕事,曾已啓達矣。喪出楊根地二日程,故備送喪需于喪家,見其答書,則隣居賊人,僞作護喪人傳訃書,以爲賺取喪需之計云,其賊人情狀,極可驚駭,而聞其虛訃,服制出仕,至於啓下,今知其僞,不得不具由啓達矣,敢啓。傳曰,姦凶之狀,殊極驚駭,令該曹分付本道,跟捕定罪,可也。
右議政許積上疏。大槪,更申崩迫之懇,亟賜鐫罷職名,以便公私事。入啓。
玉堂箚子。大槪,掌令崔逸,持平申厚載,正言李端錫出仕,大司諫張善瀓遞差事。入啓。答曰,依啓。
遠接使書目,勅行,卄一日仍雨,又爲仍留事。
掌令崔逸,持平申厚載,正言李端錫就職。
副校理洪萬容,牌招肅拜。
府前啓,諸臣賞加還收之請,今已踰年矣。公議所在,殿下亦豈不知,而上下相持,尙靳一兪,臣竊恐殿下好勝之心,有所偏着,而不能自克也。設令諸臣,有可賞之功,國人皆曰不可,則殿下亦當屈意而從之,但一時,奔走之微勞,豈宜施以陞秩之顯寵,而强拂群情,不恤僭賞之戒哉?明王之治,在於愼賞,而愼賞之道,在於衆允,衆旣未允,則上之所授,不爲寵矣,下之所受,不爲榮矣。匪寵匪榮,則何用賞加爲哉?此臣之所以苦口力爭,而愈久而不知止者也。請賜夬斷,還收諸臣及內侍加資之命。請諸宮家未折受前,民人開墾之地,竝令還給。措語見上請還收忠淸監司任義伯,溫陽郡守朴邁加資之命。答曰,不允。
院前啓,國家施賞之道,當視公論所與而與之,苟非公論所與,則雖以人君之尊,不可以强咈群情,而有所濫授也。諸臣賞加還收之請,今已經年,猶不知止,則公論之所不與,亦可見矣,而殿下一向堅拒,尙閟兪音,國人之惑,滋甚焉。夫爵賞者,爲國之大柄也。古聖王之所必愼,而今殿下特以奔走之微勞,遽施陞秩之顯寵,則名器之輕,倖門之啓,其將自今日始矣,竊爲聖明惜之。臣非不知瀆擾之爲未安,而國言喧藉,久而益激,則臣之苦口論列,在所不已。請加三思,諸臣及內侍賞加,一倂還收。新除授正言鄭載禧,以問禮官,時在西路,請斯速乘馹上來事,下諭。答曰,不允。鄭載禧,竣事後,自當上來,姑勿下諭。
答右議政許積疏曰,省疏具悉卿懇。君臣之間,貴相知心,卿何不諒辭窮意渴,而卿疏又至,不知所以爲諭也。然而一向固辭者,無乃欲望勉副之意歟?予誠萬無允許之理,須勿爲嫌,亟斷來章,從速入來,以濟時艱,毋孤予望。仍傳曰,遣史官,傳諭。
答修撰李有相疏曰,省疏具悉。爾其勿辭察職。
答應敎李敏敍,副校理李端夏,副修撰兪命胤等疏曰,遞差。
上在昌德宮。停常參·經筵。
無事。
謝恩,都摠管趙珩,掌苑別提金碩昌,學諭沈柟。
以京畿監司狀啓,撥軍渰死事,傳曰,渰死之人,令本道恤典擧行。
傳〈曰〉,前僉使朴昌後,護軍朴希敏·韓汝尹·金益厚,虞候黃宗瑞,奉事金德泂·李成立·朴夢賢,僉使鄭燦漢,司直李慶果,司勇吳挺昌,虞候尹行得,萬戶李翔·奇憕·金成沃,武兼沈峕顯,行司直吳始壽,權管張義行·李後廣·李後英·朴孝繼等,敍用。虞候洪禹民,司猛金吉輔,司正申尙稷,僉使河宗漢,兵使兪楦等,職牒還給。前府尹李晩榮,府使嚴鼎耉·李時挺,郡守趙志孟·申時豪·金厦樑,府使李,監司吳挺緯,縣監李知白,察訪黃暉,著作兪夏益,副正字吳始復·李宇鼎·權愈·張鎭,縣監金庭澤,假監役尹潡,郡守朴時淵,縣令李聖齎,縣監洪柱溟·李·金賢稷·崔孝騫·李志遠,郡守金世器·鄭雲望,參奉金萬里,縣監權佾,判官崔海聖,郡守李厚先·李祉遐,都事李嗣基,府使洪聖龜,察訪李昱,縣監宋克緯,郡守李敏厚,都事洪受河,牧使朴承健,郡守崔文活,別檢崔永世,縣監朴敏行,副正字吳挺昌,郡守李商霖,判官南夢星·鄭河,縣監任映,察訪李得麟,奉事尹坪,郡守徐必成·任奎,察訪張遇一,縣監權迪·金千鎰·趙逢源,府使柳檉·許珽,直長申禹翼,敎授金嶷,縣監羅襻,縣監金庭謹,判官金纓後,縣監權慬,參奉安健行,都事金逵,縣監柳炅·李球·薜觀德·崔勁·尹弼殷,府使崔攸之,縣監朴崇古,郡守李旭,縣監南斗樞,參奉李萬徽,府使李徽祚,郡守鄭雲望,都事金逵,郡守成震,都事李行進,判官金雄文,縣令韓井一,主簿趙弘璧,假引儀趙相綱,博士陳尙漸,郡守朴宗杓,縣監洪柱三,郡守許晟,敎養官李觀海,府使姜允亨,判官崔海聖,府使趙汝秀·金雲長,郡守沈瑞肩·李雲登·李雲招·李商彦·金宗一,府使梁禹復·林商儒,府使安應昌·李益達,淸平君·甄昌令㮨等,敍用。府使金尙重·李河岳,牧使李慶綿,縣監具鎰,察訪許湍,副正字姜碩賓,參奉李老玉·朴廷郁·安聖吉,府使呂聖齊,縣監尹壋,判官鄭華齊,郡守李厚先·李商彦,副正字洪億,郡守權碖,奉敎李選,府使李聖德,內侍府金瀷等,職牒還給。去乙巳年春夏秋冬等褒貶,居中居下,竝勿論事,下吏·兵曹。
慶尙道進士成震昇等上疏。大槪,痛斥柳世哲等邪論辨明,一道受誣事。入啓。
府前啓,措語見上請賜夬斷,還收諸臣及內侍加資之命。請宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。答曰,不允。
院前啓,措語見上請加三思,諸臣及內侍賞加,一倂還收。答曰,不允。
遠接使書目,勅行,二十二日林畔止宿事。以上朝報
政院啓曰,卽見義州府尹鄭錀狀啓,則今月二十一日成貼,今日巳末,始爲來到,且其狀啓,尤甚沈濕,字劃漫漶於外面,撥路遲滯,與不謹陪持之罪,具極可駭。令三道監司,摘發重治之意,分付備邊司,何如?傳曰,允。備局謄錄
上在昌德宮。停常參·經筵。
無事。
政事爲之。
謝恩,大司諫鄭萬和,監察安弘毅,司畜別提柳震陽,副摠管具仁墍,大司憲李慶徽,黃山察訪金載顯,兵曹正郞金澄。
京畿監司書目,果川呈,以掌令吳尙上疏上送事。
遠接使書目,勅行,二十三日定州止宿事。
藥房副提調金壽興啓曰,積雨乍晴,頗覺蘇快,伏未審聖體,若何。濕瘡加減,亦復何如,慈候一向安寧乎?臣不勝區區之慮,敢來問安。答曰,知道。慈候無事。
大司憲李慶徽啓曰,臣與兵曹判書洪重普,有婚家相避,今於賞加還收之論,不敢可否,何可苟冒首席?請命遞斥臣職。答曰,勿辭,退待物論。
大司諫鄭萬和啓曰,臣頃忝本職,論嶺南前後監司,掩置南天澤之罪,不爲啓聞之失,而只請推考矣。厥後物議,以擬律太輕爲非,諸僚以此引避遞職,而臣適病伏呈告,未及自列,常切愧恧。今者復叨此任,而公論未息,久而愈激,其時諫官,纔又見劾,臣以當初首事之人,決難晏然仍冒,請命遞斥臣職。答曰,勿辭,退待物論。
右議政許積上疏。大槪,情勢病勢,決無冒出之望,更申危懇,乞賜鐫免,以便公私事。入啓。答曰,省疏具悉卿懇。卿其安心勿辭,從速入來,無負企望。仍傳曰,遣史官,傳諭。
禮曹判書朴長遠上疏。大槪,家有奴僕可疑之疾,孫兒又痛,將母出避,方在危苦之中,決不敢出入密邇之地,懇乞遞免本職及兼帶等任,以便公私事。國忌齋戒,以留政院。
傳曰,大臣·備局堂上,引見。
傳曰,前後疏批,已盡予意,而卿無入來之意,予之缺然之懷,庸有極哉?須念國事之艱虞,從速入來事,都承旨出去,以口傳,措辭敦諭。都承旨金壽興曰,臣以下敎之意,傳諭于右議政許積,則以爲臣情勢病勢,決難更出,纔呈一疏矣。今者又爲別遣都承旨,諭以聖旨,臣於此一身廉隅,有不暇顧,卽當入城,而身病方劇,不得着衣冠起動,姑爲調理數日,果得差歇,則入城,如或一樣,則當更陳情事云矣。傳曰,知道。意以爲右相,只以情勢,不得入來矣。今聞其病勢如此,卽遣藥醫李東馨,鍼醫尹後益,看病書啓。
府啓,引嫌而退,不爲聯名,雖成近例,長官事體,異於諸僚,旣不敢可否,則勢難仍在首席。請大司憲李慶徽遞差。答曰,依啓。
當日開政,平安監司差出事,榻前定奪。
政院啓曰,卽者諫院城上所,以大司諫鄭萬和避嫌處置事,來詣臺廳,傳啓之後,今日政鄭萬和,除授平安監司,別無處置之事,啓辭不得捧入之意,敢啓。傳曰,知道。
吏曹啓曰,臺諫有闕,政事,取稟。
水標直手本內,水標看審,則四尺五寸流下云云。內記
傳曰,政事,過國忌後爲之。朝報
上在昌德宮。停常參·經筵。
懿仁王后忌辰。
宋時喆,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。間缺政院啓曰,勅使接見時說話,依前略爲加減書入,此外未盡措語,請令廟堂,豫爲講定,以備睿覽何如?傳曰,依啓。
李元禎啓曰,以兵曹前宣惠廳郞廳金卨,追入歲抄單子,傳曰,此罪目中,所謂參酌照律罪囚等語,前所未見之規,何如是耶事,命下矣。問于兵曹,則以爲自義禁府,移送文字如此,該曹則無刪改之例,故依此書入云。取見禁府元關,則果無一字之加減,莫重入啓公事,如是未瑩,難免其失。臣亦捧入之際,未及致察,致勤聖敎,不勝惶恐。此公事還出給,使之改入,禁府當該堂上竝推考,何如?無批答。
持平申厚載啓曰,臣於賞加還收之論,有不敢可否之嫌,再度引避,分當見遞,而處置請出,實是意外,形勢難便,且有賤疾,不得不冒呈辭單,而見阻政院,悶蹙度日矣。今聞物議,以啓辭不爲聯名,爲近日謬例云,臣於此,尤不當苟冒也,況長官,纔以婚家之嫌,引避遞職,難便之勢,旣無異同,則臣何獨晏然而已?臣因此一事,至於三避,瀆擾之罪,益無所逃,請命遞斥臣職。答曰,勿辭。
李元禎啓曰,持平申厚載,再啓煩瀆,退待物論矣。傳曰,知道。以上燼餘
下直,黃海都事李嵆。
謝恩,護軍成後卨,右尹李殷相,學諭。缺
遠接使書目,勅行,二十四日嘉山止宿事。又書目。還朝未易,本職判尹改差事。
政院啓曰,禮曹判書朴長遠,數日以江上本家奴婢數人,相繼臥痛,勢難出入於闕下,陳疏乞遞諸任,而江上本家,雖或不安,身在城中,別無拘忌之嫌,故連日退却不捧矣。今日又爲陳疏,以爲不但奴婢相繼臥痛,至於數日間,孫兒所患,又涉可疑,扶將老母,蒼黃避出,方在危懼之中,例兼籌司堂上·贊禮之任及兼帶藥房·廚院提調·輔養官等任,俱係密邇出入之任,不敢一日冒居,竝請遞改矣。元疏則不得捧入,而所帶諸任,無非緊重,前頭擧動,亦且不遠,其中如贊禮之任,似當有變通之道,敢此仰稟。傳曰,旣以將母出避,則過旬後,行贊禮之任,有何不可乎?
政院啓曰,新除授平安監司鄭萬和辭職上疏到院,而西路酬應之事,萬分緊急,不容暫遲,元疏則還出給矣。牌招肅拜,催促赴任,何如?傳曰,允。
謝恩,平安監司鄭萬和。
掌令崔逸啓曰,頃者持平申厚載之引避,昨日大司憲李慶徽之引避,皆以相避之嫌,而臣之處置,前後不同者,臣之愚意,凡論事之際,下僚多官,雖或有一員之不參,自有他僚,可以陳啓,故敢援近來不聯名之規例,而請出於前矣。至於長官,事體自別,雖云臺無長官,旣在首席主論之地,不敢可否於一府之論,而徒然行公,勢甚苟且。且伏聞大臣,纔以旣不聯名請出爲苟之語,陳達於榻前,臣於此,始覺前日處置之乖當也。旣知前非,不容再誤,故敢以勢難仍在首席之語,請遞於後矣。今聞物議,以前出後遞爲非,而同僚又以難便之勢無異,府長官,至於引避,臣之所失,至此尤著,臣固省愆之不暇,更何敢抗首論辨,處置同僚乎?以此以彼,決不可晏然仍冒,請命遞斥臣職。答曰,勿辭,退待物論。
答吏曹參判趙復陽疏曰,省疏具悉。疏上太煩,卿其勿辭,從速察職。
正言李端錫啓曰,憲府之官,相繼引避,臣今當處置,而掌令崔逸,以前日處置乖當爲辭,臣於本院長官處置之日,亦以不爲聯名,已成近例等語,率爾請出,顯被大臣之斥,則乖當之失,與之無異,臣因自咎之不暇,何敢晏然處置乎?揆以臺例,決難仍冒,請命遞斥臣職。答曰,勿辭,退待物論。
上在昌德宮。停常參·經筵。
仁穆王后忌辰。
李元禎啓曰,大司憲未差,執義鄭繼胄未肅拜,掌令吳尙,持平呂儆在外,掌令崔逸,持平申厚載,引避退待,今日以監察茶時之意,敢啓。傳曰,知道。
金宇亨啓曰,右議政上疏到院,而以國忌五六字缺啓,傳曰,入之。以上燼餘
禮曹佐郞崔商翼,穆陵奉審事,出去。
謝恩,護軍韓以尹·曺無敵·李時挺·李彦珪。
傳前郞廳金卨,職牒還給。
右議政許積上疏。大槪,病勢危苦,縷命垂絶,冒萬死更申危懇,冀蒙鐫免,以便公私事。入啓。
禁府啓目,粘連京畿監司放未放啓本云云。劉世亨·安昌令檍·尹全之等段,罪犯皆不至大段,放送,李鼎基·全胤鄭等,罪犯非細,似難容易放釋,李英馧·金繼信等,俱難免循私之罪,似當准期,鄭德濂·李觀夏等,濫用官穀,罪犯頗重,有難輕釋,李梬段,身爲邊將,不能譏捕犯越之人,不當放釋,李段,驛馬濫騎致斃,朴礪己段,監牧官時,場馬虛錄,慶一會段,前任甲山時,奴婢身貢虛錄,尹培段,前任三水時,還上各穀虛錄,林俊業段,前任三水時,還上各穀虛錄,事甚可惡,而猶踵弊習,缺就徒配之罪,纔經大赦,似當分揀,缺他餘罪人乙良,令各該司稟處,何如?啓依回啓施行。
刑曹啓目,粘連全羅監司啓本云云。右道推刷御史趙嗣基矣,古阜寺婢仁梅,代納其婢里德,免賤,未過十年,無後身死,法當還賤,而仁梅子宋弘,隱漏冒良,稱以他人所生,作爲里德所生,欺罔懸錄,里德無後明白,而何故冒受代婢之代婢,換作母子,更爲錄案,罪杖一百,私罪,贖,盡奪告身。啓功減一等。
玉堂箚子。大槪,持平申厚載,掌令崔逸遞差,正言李端錫出仕事。入啓。答曰,依啓。
正言李端錫就職。
禮曹佐郞崔商翼,穆陵奉審後入來。以上朝報
備邊司啓曰,政院啓辭,勅使接見時說話,依前略爲加減書入,此外未盡措語,請令廟堂,豫爲講定事,傳曰,依啓事,命下矣。政院書啓之辭,似爲詳盡,而其間亦不無或添或刪之語,後日登對時,面稟定奪,何如?傳曰,允。備局謄錄
上在昌德宮。停常參·經筵。
下直,礪山郡守李文雄,全州判官權俒,新昌縣監朴纘先。
李元禎啓曰,大司憲,掌令一員,持平一員未差,執義鄭繼胄未肅拜,掌令吳尙,持平呂儆在外,今日以監察茶時之意,敢啓。傳曰,知道。間缺
宋時喆啓曰,以兵曹前宣惠廳郞廳金卨歲抄公事,傳曰,該曹於歲抄書入之際,該府文書,如有差誤之處,則雖以文移往復,亦當刪削以入,可也,該府豈可以歲抄格例,書送於該曹乎?如欲請推,則兵曹當之,宜矣,禁府則似無所失,而承旨居近密之地,若以此爲非之敎,何如是不知東西耶事,傳敎矣。金卨照律公事,該府經年不爲移文,致令該曹,落漏於歲抄之中,以此言之,則該府不無所失,而朝者該房之請推,不以此擧論,只以文字間差誤處,至於請推,難免不察之歸。該曹則追書以入之際,一從該府文書,不有往復刪改,殊甚不當。誠如聖敎,臣以代房,再承下問,不能明白分柝,辭不達意,不勝惶恐之至。傳曰,知道。
宋時喆,以兵曹言啓曰,今此北使時,吏曹欲差定各藥差備官,分付武兼廳,使之進呈擧案,則武兼吳必寏名下,以染病懸頉矣。厥後本曹報狀中,吳必寏,以掌務官,偃然着署,其欲免苦任,虛稱染病之狀,殊甚可駭。本廳色吏,則已自本曹,從重治罪,武兼吳必寏,汰去,何如?傳曰,允。
又以御營廳言啓曰,本廳九番軍官,黃海道別缺五十一名,已爲逢點整頓矣。來七月初一日,與八番缺馬隊沙河里合操後,舊軍放送之意,敢啓。傳曰,知道。間缺
以上缺啓曰,祈晴祭,更爲設行事,命下矣。水災則此係是莫大之變,今此禜祭,不可以循常應文,而期於弭災,祭官勿拘常規,極擇差出。缺文勿用謄錄,添入遇災警懼之意,令藝文館,今日內,急速撰出,何如?傳曰,允。
以修撰李有相辭職上疏,傳于金宇亨曰,向年則堂下官如此上疏,使不得入啓,而近年則此規廢而不行矣。今則至於再度捧入,何也?玉堂官員,擧動時,盡爲隨駕耶?還出給。
金壽興,以戶曹言啓曰,鎭川居忠義衛申繼,天安居前引儀玄璞妻劉召史,安岳居私奴武賢等,上言啓下,而限內不爲現身,不得回啓之意,敢啓。傳曰,知道。
有政。吏批,判書金壽恒進,參判在外未肅拜,參議尹鏶缺左承旨金禹錫進。金禹錫,以吏批言啓曰,七八字缺闕員今當差出,而擬望之人乏少,外任竝擬,何如?傳曰,允。政事缺
兵批,行判書洪重普病,參判兪㯙,禁府坐起進,參議洪處大病,參知張善瀓進,左副承旨宋時喆進。以崔逸爲副護軍,申厚載爲副司果。
李元禎啓曰,近緣憲府久未開坐,推考積滯者,至於五十餘人。且監察現存者,只八員,而四員,已差於秋享大祭,四員又差祈晴祭,他無分臺之員,事甚苟簡。兩司未肅拜人員,竝爲牌招肅拜,仍令開坐,今日內推考照律,未署經監察四員,竝卽署經,何如?傳曰,允。以上燼餘
謝恩,兵曹參知張善瀓,五衛將李仁夏,護軍李。
司諫金□,修撰李有相辭職上疏,入啓。
遠接使書目,勅行,二十六日肅川止宿事。
政院啓曰,祈晴祭,纔已設行,而乍霽旋作,支離此甚,水災之慘,近古所無,禾穀盡傷,菜果百物,無不消損,前頭民事,有不可言,虔誠祈祭,在所不已,請令禮官,更爲設行,何如?傳曰,允。
禮曹啓曰,以政院啓辭,傳敎矣。數日間,淫雨乍歇旋作,時無開霽之望,禾穀損傷之災,有不可勝言。依政院啓辭,不卜日,來七月初一日爲始,祈晴四門禜祭,設行三日而止,而極其虔誠,期於感應之意,分付各該司,擧行,何如?傳曰,允。
答司諫金□疏曰,省疏具悉。爾其勿辭察職。
答慶尙道進士成震昇等疏曰,省疏具悉。已諭予意於館學儒生之批矣。
答右議政許積疏曰,省疏具悉卿懇。情勢之外,疾病如此云,予深憂念,當復如何?江舍路遠,醫治亦難,卿宜勉副予意,從速入來,安心善攝,俟病少間,趁卽造朝,以副朝野之望。仍傳曰,遣史官傳諭,遣御醫看病。
謝恩,大司諫南□,司諫金□,獻納李□,執義鄭繼胄,掌令金澄。
正言李端錫上疏。大槪,病勢添劇,冀蒙恩遞,兼陳所懷,以備財幸事。入啓。
執義鄭繼胄啓曰,臣頃忝本職,以守令解由冒出之類,啓請詳査,又以不辨是非,且據十朔以後竝置論罪之地,請推該曹矣。卽伏見戶曹參議曺漢英緘辭,則張皇詆斥,不遺餘力,臣不欲逐節論辨,與之相較,而其深咎臺官,怒氣相加,至以大失相敬之道,臣竊爲漢英惜之。無非如臣疲劣,忝居臺閣之致,何敢抗顔,更爲風憲之地乎?請命遞斥臣職。答曰,勿辭,退待物論。
謝恩,應敎李程。
院前啓,措語見上請加三思,諸臣及內侍賞加,一倂還收。
府前啓,措語見上請賜夬斷,還收諸臣及內侍加資之命,請諸宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。引嫌而退,橫逆之來,實出意外,在我無失,何足爲嫌?執義鄭繼胄請命出仕,故益豐君妻任氏,卽戶曹參議曺漢英之外孫女也。任氏妬悍殺婢之後,曾自刑曹,有捉致其奴,略加刑訊之擧矣。漢英發怒於刑官,乃於大庭問安之班,對面詬詆,辭氣麤悖,在庭之人,莫不駭惡。挾其私憾,凌侮法官,已極可駭,而今又伏見以解由査覈事,被推緘辭,則盛氣張皇,略無顧忌,一則曰若非不辨魚魯之人,豈不曉此文意?二則曰其心所在,誠不可測,其蔑視臺官,公肆憤詆之狀,尤爲可惡。士夫風習,豈容如是?戶曹參議曺漢英請命罷職。答曰,不允。出仕事,依啓。曺漢英,姑先從重推考。
答院曰,不允。
上在昌德宮。停常參·經筵。
無事。
京畿監司李慶億,勅使迎候事,出去。
謝恩,護軍崔逸,江華都事柳星綈,禮賓別提李守謙,護軍李東稷,廣興奉事朴時璋。
開城府問安承旨宋時喆,迎慰使朴世模出去。
遠接使書目,勅行,二十七日順安止宿事。
執義鄭繼胄就職。
政院啓曰,曺漢英從重推考事,命下矣。臺諫方以罷職論啓,推考傳旨,不得捧入之意,敢啓。傳曰,知道。
弘文館啓曰,新除授修撰尹深,時在京畿廣州地,經筵入番事緊,請斯速乘馹上來事,下諭。傳曰,知道。
吏曹啓目,粘連遠接使金佐明辭狀云云。還京之期,當在不遠,所辭本職,不必遞改是白乎矣,重臣進退,該曹不敢擅便,上裁,何如?啓依回啓施行。
府前啓,措語見上請賜夬斷,還收諸臣及內侍加資之命。請諸宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。前後所爲,俱非薄過,不可推考而止,戶曹參議曺漢英,請命罷職。答曰,不允。罷職事,依啓。
獻納李東老啓曰,臣伏見戶曹參議緘辭,則張皇說話,詆斥臺官,而至有推諉該曹,以爲分謗等語,臣不勝駭然之至。凡臺啓請査,前後非一,則本欲覈其實狀而已,曷嘗有意於推諉分謗之計哉?臣於伊時,忝在憲職,適以式暇,雖不聯名於請推該曹之啓,而初旣同參於請査之論,則臣亦同被後斥之人也,何可靦然冒居乎?請命遞斥臣職。答曰,勿辭,退待物論。
院前啓,措語見上請加三思,諸臣及內侍賞加,一倂還收。引嫌而退,所失在彼,旣有所論,則情外之斥,不必爲嫌,請獻納李。以下缺
上在昌德宮。停常參·經筵。
下直,平安監司鄭萬□。
夜一二更,下雨。
藥房副提調臣金壽興啓曰,淫霖閱月,蒸炎轉甚,伏未審聖體,若何,濕瘡加減,比前,亦復何如?慈候則一向安寧乎?臣不勝區區之慮,敢來問安。答曰,知道。慈候無事。藥房日記
答院曰,不允。前啓
答兵曹判書洪重普箚曰,省箚具悉卿懇。卿其勿辭,從速察職。以上記草
備邊司啓曰,京畿監司李慶億,請以煙軍□復戶之類□□調用於修治橋梁道路□□□□啓啓下矣。畿邑復戶,色目甚多,除去□類則□□□□少關而復始,最爲徧苦。雖在常時,猶有難支之歎,皆値□行排橋治道,費盡民力,而大雨連下,平地變作川谷,橋梁亦皆漂崩,勢將更調元役之民,功役比前益鉅,雖有別樣變通之擧,道臣之請,實出於萬不得已。特許依狀啓施行,自今勅使時則勿論復戶,通用調用,而只役於修治道路,宜當,以此分付,何如?答曰,允。以上備局謄錄
有政。吏批,以閔維重爲判決事,李光載爲鐵原府使,金萬均爲應敎,李後□爲戶曹參議,沈梓爲校理,蘇斗山爲掌令。
義禁府啓曰,伏見政院前後啓辭,一則金卨罪目,誤書移文之故,請推本府當該堂上·郞廳事也,一則金卨照律公事,該府經年不爲移文,致令該曹落漏於歲抄之中,以此言之,則該府不無所失云。臣待罪本府屬耳,雖不詳凡干公事首末,而士大夫被罪蒙放,則隨其照律輕重,枚擧移文吏·兵曹,以爲歲抄時修啓之地,自是常事。金卨照律公事,經年不爲擧行,事甚驚駭,欲治該吏之罪,取考當初公事置簿,則上年十二月二十七日,以移文兵曹,明白懸錄矣。以此觀之,則元非本府經年掩置之事,而今此金卨照律公事,因兵曹送言,改成貼以送,則色吏所當來告臣處,聽其分付成送,而不但初不告知,莫重文書,又從而誤書,致令兵曹仍誤書啓,至勤聖敎,該吏所爲,殊甚痛該。令攸司囚禁治罪,何如?傳曰,允。
政院啓曰,卽見義禁府草記,則金卨照律公事,上年十二月二十七日,移文兵曹事,明白懸錄於公事置簿中云。其時果爲移文,則歲抄落漏之失,不在禁府,令攸司就將該曹·該府當該色吏,推覈歸一後,禁推,何如?傳曰,允。以上禁府謄錄
上在昌德宮。停常參·經筵。
夜五更,流星出東方淡雲中,入巽方天際,狀如鉢,尾長三四尺許,色赤。日記
答大司憲兪㯙疏曰,省疏具悉。卿其安意勿辭,調理察職。
答正言李端錫疏曰,省疏具悉。爾其勿辭察職。藥房日記
都摠府啓曰,今日入直軍士,當爲中日習射,而闕內迎勅習儀相値,且勅使入京已迫,依前例回還間姑停之意,敢啓。傳曰,知道。以上都摠府謄錄
吏曹啓曰,咸鏡監司閔鼎重,今已瓜滿,依近例,令備邊司議薦,何如?傳曰,允。備局謄錄
都摠府啓曰,今日入直軍士,當爲中日習射,而闕內迎勅習儀相値,且勅使入京已迫,依前回還間姑停之意,敢啓。傳曰,知道。都摠府謄錄重出。
答掌令吳尙疏曰,省疏具悉。觀覽疏辭,深嘉爾憂愛之誠矣。疏中可以議處事,令廟堂議處,爾其勿辭上來。內下起草
上在昌德宮。停常參·經筵。
夜一更,流星出牛星上,入南方淡雲中,狀如拳,尾長一二尺許,色赤,光照地。三更,流星出河鼓星下,入南斗星上,狀如拳,尾長三四尺許,色白。日記
答刑曹草記曰,本曹所爲,殊極無據,今此回啓,尤涉矇矓,誠極可駭。堂上·郞廳,竝從重推考。以上記草
傳曰,大臣·備局堂上,引見。
備邊司啓曰,勅使接見時說話,各站廚供,必未稱情以上,則依政院書啓施行,而伏讀皇勅以下,則改以小邦恪遵上國禁憲,常加警飭,而每因小邦失誤之事,致勤皇上降勅,諸大人,當此暑雨,跋涉遠路,惶恐不安,無以爲喩之意,措辭言及似當,敢啓。傳曰,知道。以上備局謄錄
上在昌德宮。停常參·經筵。
夜一更,流星出南斗星下,入南方天際,狀如鉢,尾長五六〈尺〉許,色赤。日記
史官二員待命,騎馬六匹立之,宗廟大祭,永寧殿內摘奸。以上記草
今七月初三日,大臣·備局堂上引見時,領議政鄭太和所啓,以吏曹啓辭,咸鏡監司閔鼎重,旣已瓜滿,令備局議薦事,命下矣。臣意則欲待勅使回還,差出其代矣。右議政許積曰,閔鼎重,多有施役之事,有未及結末者,量田亦未完畢,若他監司則自備局直請行任,而此人則緊於備局之任,且是累擬三司長官之人也。內外輕重有別,不敢直請矣。太和曰,本道量田,時未畢役,今不可付生手,且秋成磨勘後,亦有京外文書往復詳定之事,以此推之,則結末之限,似在冬間矣。上曰,然則限今年行任。又所啓,掌令吳尙之疏,啓下本司,今當回啓,而非但奉司堂上時存者數少,疏中所論,亦無緊急之事,姑待客使回還稟處,似爲未晩矣。上曰,依爲之。頃日備局堂上請遞之論,予意則初不欲許遞,而大臣以爲,勢難行公,今姑遞差,似爲順便云,故勉副矣。金始振·南龍翼,還差備局堂上,可也。
迎接都監啓曰,卽見遠接使狀啓,則捉督李一善,有臂痛,願見鍼醫,金萬直,趁卽下送,以慰其心,似爲便當云,而萬直,係是御醫,何以爲之?敢啓。傳曰,依願下送。
政院啓曰,以迎接都監啓辭,李一善處,鍼醫金萬直,下送命下矣。依遠接使狀啓,騎撥下送之意,敢啓。傳曰,知道。以上備局謄錄
政院啓曰,刑曹,趙慧泯上言回啓之入,適當臣公退之日,未知曲折矣。昨日入侍時,自上以其回啓中,有欲許功減之意,而外方照律,無功議分揀之規,故使政院問啓,則再次回啓,而以上年因擊錚,特命功減之事,引以爲證,一時特敎,非如奉承傳之比,則該曹以此援例,殊甚不當。後勿如是事,分付該曹,如許公事,政院亦勿捧入事,親承傳敎,而該曹堂上·郞廳從重推考事,今已命下矣。以昨日傳敎之意,分付禮曹,仍爲載於承傳冊,以爲遵行之地,何如?傳曰,允。以上禁府謄錄
上在昌德宮。停常參·經筵。
有政。
夜一更,流星出東方密雲中,入句陳星下,狀如鉢,尾長五六尺許,色白。日記
答進士金時鳴疏曰,省疏具悉。所進御筆,敬奉欽玩不已,深嘉爾爲國之誠。
傳曰,此人之誠,誠爲可嘉,令該曹相當〈職〉除授,以示予嘉尙之意。
答院曰,不允。遞差事,依啓。大司〈憲〉兪㯙等遞差事
答府曰,不允。下諭事,依啓。執義尹宣擧,掌令蘇斗山上來事以上記草
吏批,洪受河爲工曹正郞,金璁單付承文博士,南斗臨爲軍器主簿,金雲長爲晉州牧使,金壽民爲軍資主簿,尹宣擧爲執義,金三樂爲右通禮,李有相爲吏曹正郞,李延年爲全州府尹,宋搏爲司饔主簿。
上在昌德宮。停常參·經筵。
兪㻛,以吏曹言啓曰,臺諫有闕,政事,何以爲之?取稟。傳曰,明日爲之。
金宇亨,以迎接都監言啓曰,卽見遠接使狀啓,則勅行,初八日定爲入京云,依此擧行之意,遠接使處回移爲該司及京畿監司處,亦爲知委何如?傳曰,允。
兪㻛,以成均館官員,以知館事意啓曰,今七月初七日,儒生上旬輪次,當爲設行,而客使臨迫,政府有故,不得爲之之意,敢啓。傳曰,知道。
都提調右議政臣許積,副提調臣金壽興啓曰,日氣蒸鬱,逾往逾甚,伏未審此時,慈殿氣候,若何,聖候,亦何如,濕瘡別無加減乎?臣等憂慮未已,敢來問安。答曰,知道。慈候無事,予亦無事,而眼候,一兩日內,頗澁酸疼。瘡處,亦無減歇之勢,以此爲苦矣。
再啓曰,卽伏承問安之批,以眼候一兩日內,頗澁酸疼,瘡處亦無減歇之勢,以此爲苦爲敎,臣等不勝驚慮之至。仍與鄭後啓等諸醫商議,則皆以爲,濕瘡非一時鍼藥可治之症,眼候則似當趁卽受鍼,而今日則是瘟㾮日也。姑待明日,更觀症候加減後,議定宜當云,敢啓。答曰,知道。以上燼餘
上在昌德宮。停常參·經筵。
下直,江陵縣監崔錫祐,金山郡守閔重魯,報恩縣監李碩寬,寶城郡守趙時一。
藥房都提調許積,副提調金壽興啓曰,伏未審夜來,聖候調攝,若何,濕瘡·眼候,得有差減之勢乎?蒸鬱特甚,擧動且迫,如非大段不獲已,則此際受鍼,事甚重難,必須詳知卽今眼候輕重,方可議定受鍼與否,臣等終宵憂慮,敢來問安,竝此仰稟。答曰,知道。症候當言于醫官矣。
兪場,以弘文館九字缺副校理沈梓,俱在服制中,上八字缺萬均,副校理臣洪萬容,方爲入直,而金萬均則因有難安情勢,明日擧動時,不得陪從,臣萬容,獨爲隨駕,事體苟簡。且自前勅使回還間,例有除服制之規,應敎□程,副校理沈梓,竝爲牌招察任,何如?傳曰,允。
勅使□時,假注書金潤璋。
有政。吏批,判書金壽恒進,參判趙復陽在外,參議尹鏶進,左承旨金禹錫進。以崔逸爲獻納,姜栢年爲大司諫,鄭繼胄爲司諫,李慶徽爲大司憲,鄭斗卿爲禮曹參議,吳挺一爲兼義禁,李東稷爲司藝,南龍翼爲刑曹參判。
兵批。行判書洪□普病,參判吳挺緯病,參議洪處大病,參知張善瀓進,左副承旨李元禎進。以兪㯙·南龍翼·金益廉爲副護軍,李東老爲副司直,朴世望爲副司果。
金禹錫啓曰,都承旨金壽興,弘濟院出去,右承旨兪㻛及右副承旨李元禎,吏·兵批政廳進去。左副承旨宋時喆,以病不來,□中只有同副承旨金宇亨,出納之際,事多苟簡,左副承旨宋時喆,卽爲牌招察任,何如?傳曰,允。
以禁嚴時刻單子,傳于兪㻛曰,時刻差退。
兪㻛啓曰,今十一日,全經文臣殿講日次,而勅使在館時,曾有頉稟之例,敢啓。傳曰,知道。
以禮曹王大妣殿平復別試科擧事目,傳于兪㻛曰,凡科擧事目,自有該曹流來謄錄,一事一語,不可任意增減,如有不得已增減之事,則或自本曹啓稟,或因筵臣所啓,亦有增減之時矣。今此事目中,以成均館四學奴子等出入場屋一款言之,外則禁亂官,內則監試官,依前痛禁云者,此非獨當之責也。且現捉者,兩界官奴永屬云者,不但現捉者被罪而已,官員亦爲罷職,明有事目,何如是刪去耶?
掌令吳尙之啓曰,諸臣賞加還收之請,今已逾年矣。公議所在,殿下亦豈不知,而上下相持,尙靳一兪,臣等竊恐殿下好勝之心,有所偏着而不能自克也。十字缺異之績,陞秩之典,又非尋常賞六字缺可則殿下固當屈意而從之,豈可强拂群情,一向牢拒,至於此極哉?明王之治,在於愼賞,而愼賞之道,在於衆允。衆旣未允,則上之所授,不爲寵矣,下之所受,不爲榮矣。非寵非榮,則何用賞加爲哉?此今日之所以苦口力爭,愈久而不知止者也。請賜夬斷,還收諸臣及內侍加資之命。無主陳荒之地,耕墾者爲主,國中通行之法例也。長水·任實民人耕墾陳田,三十年來,作爲永業,宮家,以一紙折受,無端奪取,不但民怨之罔有紀極,其在事理,豈容如是?庚子以後開墾處,旣有還給之敎,則殿下旣已下燭其弊,庚子以前被奪之類,其怨一也。其所與奪,宜無異同,何可以庚子前後,有所定限乎?請諸宮家未折受前,民人開墾之地,竝令還給。忠淸監司任義伯,溫陽郡守朴邁加資之命,遽下於兩司方論諸臣賞加之日,臣竊不勝駭惑。以下缺
副護軍南龍翼疏曰,伏以,臣於頃日榻前,猝承還差備局之命,驚惶愧恧,無地措躬。冒突萬死,敢陳情懇,而體禮所關,懷不敢盡,慌忙退出,餘汗浹背,徊惶累日,窹寐猶惕,不得不畢露危悃,仰籲宸嚴,惟日月之垂明焉。臣本疎迂疲劣一庸儒耳,前後踐歷,無非忝叨,而至於籌司之任,尤是不似之甚者。玉堂之劾,所以峻發,而天鑑未燭,反斥公共之論,聖慈曲加,卽允乞免之章,臣始焉慚懼,若無容者,終之感激,不知死所。由是强起,數日供職,而厚顔如甲,長在踧踖中矣。豈料還除之命,遽下於此際哉?臣之決不合此任之狀,聖上旣以詳悉,臣之決不可更冒之勢,聖上亦已洞察,而猶且責其所不堪,强其所難便者,抑未知聖意之何居,而豈不有乖於器使之道,有歉於體下之仁耶?假令臣,知足以識時務,才足以察機密,而不缺於廊廟之具,終若不顧公議,全喪廉隅,五字缺之鶴,在梁之鵜,則雖或裨益於國事,六字缺淸朝之棄物,況一無可取,萬不近似之臣哉?此臣所以仰呼抵死,不敢承命者也。當此客行垂入,上下憂遑之日,敢此瀆擾,臣罪萬殞。伏乞天地父母,終始生成之惠,亟收還差備局之命,以重國體,以安微分,公私幸甚。臣無任崩迫祈懇之至,謹昧死以聞。答曰,省疏具悉。卿其勿辭,從速察職。燼餘
上在昌德宮。停常參·經筵。
李元禎,以迎接都監言啓曰,以遠接使,以雨勢不止,若有仍留之弊,則本站各邑支供,極爲憫慮事,狀啓,傳曰,從前勅使,以雨仍留,則朝飯支供,站官當爲,其後支供,則都監有爲之之例乎?問于都監以啓事,傳敎矣。在前或有饌物添助之時,而飯奉支供,自都監擔當爲之,而無規例,敢啓。傳曰,知道。
兪㻛啓曰,今日郊外迎勅擧動五字缺啓下,卽今雨勢如此,待其開霽,擧動之意,分付于都監及遠接使處,何如?傳曰,允。
金宇亨,以戶曹言啓曰,卽接廣興倉所呈,則右議政許積祿牌,不爲出給,科日已過,終不受祿云,依例令倉官領送之意,敢啓。傳曰,知道。
大駕詣慕華館幕次後,政院·玉堂問安。答曰,知道。
上令司謁,傳于宋時喆曰,擧動出來時,日氣甚熱,而近仗軍兵,緩緩徐行,還宮時各別申飭,使之速行,而如或不□則當該堂上·郞廳,難免其責事,分付該曹。
傳曰,三公·遠接使,引見。
勅使到延恩門,上行迎勅禮畢後還宮。
上詣仁政殿幕次後,令司謁傳于宋時喆曰,傳語,何如是遲緩耶?宋時喆,口傳啓曰,非不十分嚴飭,而如是遲緩,誠極可駭。請兵曹當該郞廳及訓鍊都監當該二字缺推考。傳曰,允。
勅使入仁政門,上行迎勅禮。上殿覽勅,畢後就位,行回拜禮如儀,仍與勅使行茶禮。上曰,皇帝氣體,若何?勅使答曰,萬安萬安。上曰,諸臣及輔政大臣,皆平安耶?答曰,平安。上曰,僉大人,遠路驅馳,必多勞苦,氣力,何如?勅使答曰,幸承下問,感激感激。上曰,小邦連値凶歉,一路凋弊,愈往愈甚,各站廚供,必未稱情,在主人之道,不勝慚恧。勅使答曰,下念至此,尤爲感激。上曰,小邦,恪遵上國禁條,常加警飭,而每因小邦先誤之事,致勤皇上降勅,且令僉大人,當此暑雨,跋踄遠路,惶恐未安。勅使答曰,國王之言,是矣。俺等奉皇帝聖旨而來,査問罪人,不可不趁速査實,何間當査乎?上曰,今見皇勅,不勝惶恐。査事當趁卽爲之,雨勢如此,罪人未及捉來,勢當差退一兩日,不勝未安。勅使答曰,罪人再明間,當爲入來乎?上曰,再明入來,恐未可必也。設或入來,必不及於査事。勅使答曰,俺等意以爲,罪人旣已來待矣,今承國王之敎,當退行焉。且日氣甚熱,國王亦必爲勞,請罷出。上曰,依罷焉。査事前,從當往見館所矣。仍行相揖禮而罷,上下殿而送之,勅使出仁政門外,上遣史官問安。
政院·玉堂問安。答曰,知道。
藥房問安。答曰,知道。
二品以上問安。答曰,知道。
兪㻛啓曰,勅使仁政門出去時,遣史官問安,則答以爲,遣近侍下問,不勝感激云矣,敢啓。傳曰,知道。
又啓曰,勅使旣已入京,事變假注書,今日爲始,入省記,敢啓。傳曰,知道。
掌令吳尙啓曰,諸臣賞加還收之請,今已逾年矣。公議所在,殿下亦豈不知,而上下相持,尙靳一兪,臣竊恐殿下好勝之心,有若偏着,而不能自克也。諸臣奔走之勞,旣非特異之績,陞秩之寵,又非尋常賞賚之比,而國人皆以爲不可,則殿下固當屈意而從之,豈可强拂群情,一向牢拒,至於此極哉?明王之治,在於愼賞,而愼賞之道,在於衆允,衆旣不允,則上之所授,不爲寵矣,下之所受,不爲榮矣。匪寵匪榮,則何用賞加爲哉?此今日之所以苦口力爭,愈久而不知止者也。請賜夬斷,還收諸臣及內侍加資之命。無主陳荒之地,耕墾爲主,國中通行之法例也。長水·任實民人耕墾陳田,三十年來,作爲永業,而宮家以一紙折受,無端奪取,不但民怨之罔有紀極,其在事理,豈容如是?庚子以後開墾處,旣有還給之敎,則殿下旣已下燭其弊,庚子以前被奪之類,其怨一也。其所與奪,宜無異同,何可以庚子前後,有所定限乎?請宮家未折受前,民人開墾之地,竝令還給。忠淸監司任義伯,溫陽郡守朴邁加資之命,遽下於兩司方論諸臣賞加之日,臣竊不勝駭惑之至。上年溫泉行幸,出於未曾經營,該道監司及地方之官,不無臨機周旋,無弊供給之勞,而至於賞加之典,則人到于今,猶稱其濫矣。今此任義伯·朴邁等,前期施設,半歲措辦,而別無特異之績,可紀之勞,何可以上年之事爲例,有若謄錄者然乎?諸臣賞加之僭,公議益激,力爭不已,而此則比之諸臣之賞,尤有僭焉。物情之驚駭,有不暇論,而其在朝家愼賞之道,豈非乖舛之甚者乎?請〈還收〉忠淸監司任義伯,溫陽君守朴邁加資之命。今於擧動之時,侍從諸臣,豫先待候於□和門外,祗迎陪從者,例也,而大駕出仁政門,升輿之後,別雲劍福昌君楨,自外始爲入來,其蒼黃顚倒之狀,非但有駭贍視,怠慢之習,亦甚可惡。請福昌君楨,從重推考。答曰,不允。推考事,依啓。
司諫鄭繼胄,正言鄭載禧啓曰,今此諸臣賞加還收之請,歲已周矣,辭已渴矣。天聽之回無期,而苦口之爭未已者,誠以國家施賞之道,當觀公論所與,公論不許,則終不可以强拂。臺閣論事之體,亦視公論所在,公論旣激,則終不可以沮遏故也。今殿下,特以諸臣一時之微勞,輕施國家莫重之寵典,堅拒物議,尙閟兪音,不免爲務勝偏係之歸,臣等竊爲殿下惜之,名器之輕,倖門之啓,非細故也。臣等不得請則不止,請加三思,諸臣及內侍加資之命,一竝還收。答曰,不允。
大司憲李慶徽啓曰,風憲之任,本非如臣庸懦所可堪當,一旬之間,洊降誤恩,益增惶隕,若無所容。適値擧動之日,不敢不冒昧出謝,而顧加還收之論,有不敢可否之嫌,旣以此避遞於前,今又不可苟冒於後,請命遞斥臣職。答曰,勿辭。
宋時喆啓曰,大司憲李慶徽,再啓煩瀆,退待物論矣。傳曰,知道。
金宇亨,以迎接都監言〈啓曰〉,卽刻勅使來入館所之意,敢啓。傳曰,知道。
又以迎接都監言啓曰,今日爲始,各邑郞廳,依例直宿之意,敢啓。傳曰,知道。
又以迎接都監言啓曰,卽刻勅使,使之依前結棚云,依其言分付之意,敢啓。傳曰,知道。
又以迎接都監言啓曰,使差備譯官,依例請行見官禮,則勅使以爲,今日路困不得受,明日行禮,宜當云,敢啓。傳曰,知道。
又以迎接都監言啓曰,下馬宴,勅使入京翌日請行,曾是規例,而見官禮,旣退於明日,下馬宴,似當有啓下,明日以親臨請行乎?敢稟。傳曰,知道。
又啓曰,小臣馳往館所問安,則答以纔遣中使下問,又遣近侍下問,不勝感激,不知所達,且俺等無事到館所云矣,敢啓。傳曰,知道。以上燼餘
上在昌德宮。停常參·經筵。
大殿,政院·玉堂問安。答曰,知道。
兪㻛啓曰,宰臣海川君暎,館所問安進去,下直。傳曰,知道。
又啓曰,海川君暎,館所問安,則答以發遣宰臣下問,至極感激,不知所達云云。傳曰,知道。
自昧爽至卯時,有霧氣。
藥房都提調許積,提調朴長遠,副提調金壽興啓曰,伏未審夜來,聖體,若何,眼候·濕瘡加減,何如?昨日觸冒酷熱,遠臨郊外,調攝之中,必致添傷,臣等不勝憂慮之至,敢來問安。答曰,知道。時無加減矣。
宋時喆,以兵曹言啓曰,今月初十日,賓廳,武臣七書講書日次,國忌相値,不得爲爲之之意,敢啓。傳曰,知道。
金禹錫啓曰,領議政·左議政·右議政·戶曹判書鄭致和,來詣賓廳請對矣。傳曰,引見。
掌令吳尙之啓曰,大司憲李慶徽,以風憲重任,本非如臣何可堪當?一旬之內,洊降誤恩,益增惶愧,若無所容。適値擧動之日,不敢不冒昧出謝,而顧於賞加之論,有不敢可否之嫌,旣以此被遞於前,尤不可苟冒於後。引嫌而退,不爲聯名,已成近規,此時處置,何必爲例?請大司憲李慶徽出仕。答曰,依啓。
兪㻛,以迎接都監言啓曰,次通官金大□之招入樂工李承民,問其所以,則承民妻三寸,被擄在北京,故欲爲面給其書云。依其言許令入見,敢啓。傳曰,知道。
又以迎接都監言啓曰,臣等率都監郞廳,先行見官禮後,大臣以下百官,行禮罷出之意,敢啓。傳曰,知道。
又以迎接都監言啓曰,今日乃是空日,別茶啖依例排入,而雌牛亦爲責入,故依其言入給之意,敢啓。傳曰,知道。
又以迎接都監言啓曰,明日下馬宴親臨之意,使差備譯官,措辭以請,則勅使以齊會一處,答以俺等所幹之事重大,宴禮,則雖某日行之,亦爲未晩,明日若蒙親臨,則當先行査問之□,必令從速回報云。仍爲出給禮部咨文二度,故折見後送于政院之意,敢啓。傳曰,明日行査,事甚太迫,令都監措辭言之。
又以迎接都監言啓曰,走回人査問事,應査之人,提督以爲,自上必令與勅使相議之後,方可知之云。聞其語勢,則或不無探視之數字缺譯輩,觀其氣色則似是□狀云。果如其言數字缺査問之規不同,其意似在於欲令我國,先數字缺査之人,敢啓。傳曰,知道。
又以迎接都監言啓曰,都監草記,傳曰,明日行査,事甚太迫,令都監措辭言之事,傳敎矣。使差備譯官張炫等,以焰硝罪人未及來待,走回査問時,某某人應參,時無勅使分付,必令預爲整待,然後方可行査之意,措辭以言於提督,則答以焰硝罪人,旣已來囚京獄,俺所聞知,而此一款則姑徐,走回之事,先爲査問,宜當,而某某參査,自上與勅使,同坐相議之後,可以知之云。仍與副勅使,同往上使之房,良久會議之後,提督,以勅使意傳言曰,莫重査事,一日爲急云,而俺等因雨留滯,以致日字遲延,故昨日接見時,亦爲言及從速行査之意矣,明日必欲行査云云。臣等,明日則決難爲之之意,令譯官等更爲措辭,則上·副使問,今此酬答,出於何樣官員。提調以爲數字缺上兩人專管接待之事,故如是應答云云,則勅使數字缺俺等所言,今卽數字缺上敎,然後回報云。差備譯官,將以上敎,措辭開諭,期於退行之意,敢啓。傳曰,知道。
又以迎接都監言啓曰,呈才人放送之意,言於大通官,則以爲,其中善才者三十名,抄擇留待,以爲明日觀戱之地,其餘則竝令放送云。依其言分付之意,敢啓。傳曰,知道。
又以迎接都監言啓曰,明日決難行査之意,令差備譯官等,以上敎,更爲措辭開諭,則勅使以爲,査事一刻爲急,必欲於明日內爲之矣,上敎如此,不得已勉副,再明則不可不趁早爲之云,敢啓。傳曰,知道。
夜五更,流星出密雲中,入東方天際,狀如鉢,尾長五六尺許,色白,光照地。以上燼餘
上在昌德宮。停常參·經筵。
國忌齋戒無事。
答藥房問安啓辭曰,知道。慈候無事。以上記草
上在昌德宮。停常參·經筵。
自上巳初,擧動于南別宮爲之,而酉時還宮。
答藥房問安啓辭曰,知道。眼疾漸就差境,而瘡處一樣無減矣。
答府·院曰,不允。前啓以上記草
上在昌德宮。停常參·經筵。
李元禎啓曰,小臣館所問安進去,下直。傳曰,知道。
又啓曰,小臣館所問安,則答以俺等,國王德分,無事,而自上連日勞動,不瑕有添傷之患?玆用爲慮,至遣近侍,如是下問,還切感激,罔知攸達云矣。傳曰,知道。
藥房都提調許積,提調朴長遠,副提調金壽興啓曰,伏未審夜來,聖體調攝,若何?昨日駕臨館所,酬應竟夕,恐有添傷之患,臣等不勝憂慮之至,敢來問安。答曰,知道。
又以迎接都監郞廳,以左議政意啓曰,與福昌君楨,刑曹判書鄭知和,仍詣館所,翌日宴,依例設行,則宴床,使之速爲分入各房,故使差備譯官呈納御帖後,臣等退出之意,敢啓。傳曰,知道。
出宮,卯正四刻。
宋時喆啓曰,內乘來言,數字缺傳曰,捲三面。
大駕詣南別宮外幕後,政院·玉堂問安。答曰,知道。
藥房問安。答曰,知道。
傳于金壽興數字缺迎接都監堂上,引見。
上詣西宴廳,與勅使行茶禮。勅使曰,依敎,遂行茶禮。上數字缺透入鋪設袷帳於東簷事,分付都監,罷茶禮數字缺平坐,勅使亦平坐。勅使曰,國王有所欲言者乎?上曰,予昨日還去之後,終宵不安,今日來此,別無所言矣。勅使曰,今日當査走回事,而勅書旣有與國王同査之語矣。罪人今已率來,未知先問何人耶?上曰,若自地方官,有次次所失,則當次問之,而今番之事,予之所失也。群下則元無與知之事,而何可數字缺。勅使曰,走回人容隱之事,國王,何以知之?此必群下有所陳請而然矣,國王則似無所失矣。國王如欲以當當,別爲奏聞,俺等數字缺問其時諸臣而已矣。鄭泰和曰,凡公事邊臣啓數字缺公事,陳其曲折啓達,然後以奉上旨之可否,數字缺則我輩惻隱其求見父母妻子之情,以拘數字缺當報知上國數字缺啓達,則自上亦允從之數字缺受,而終至見失,事至於此,罪在我輩,自上有數字缺。勅使曰,罪人雖走來江邊,自此若不送船以渡,則豈至越來?設或潛不越來,邊臣退却,則亦豈有今日査問之擧乎?鄭太和·洪命夏曰,此等事數字缺於上前,問於我輩,可也。許積曰,咨文亦言其人乘數字缺云,邊臣之不爲送船率來,據此可知矣。上曰,雖數字缺來我國邊方把守之人,退却不受,則數字缺走回人越來之後,何官報知於何處,而七八字缺。鄭太和·洪命夏曰,義州府尹以此人走回事,報于平安監司,平安監司,以其報狀,轉報於備邊司,故我輩以備邊司首堂上,隱其還歸之情,欲使見父母妻子之後,仍送上國以達,則自上亦允從,故站站拘囚而來,捧授於厥族人處。七行缺戶曹判書鄭致和進前啓曰,今日親臨下馬宴事,命下矣。昨日勅使,以宴床分入各房爲言。故只以數字缺臣宴排設事,待令矣,何以爲之?敢稟。上曰,以親臨數字缺排設以待。勅使曰,大國人逃來小國,而掩置不送,其律當數宇缺相位,亦皆知之乎?鄭太和·洪命夏曰,豈不知之乎?當初本情,雖曰如此,而到此之後,何敢辭罪?勅使曰,走回人狀啓入來備邊司之後,備邊司官員,相議啓達於上前者,凡幾人乎?鄭太和·洪命夏曰,只我輩二人而已矣。勅使曰,此是重事,領·左相,勿爲獨當,直言同議之人,可矣。鄭太和·洪命夏曰,雖有之次堂上官,而凡如此報狀啓達之事,如我輩數字缺定,然後之次堂上官則只奉行而已,元無主管之事矣。勅使曰,所謂之次堂上官者,誰耶?鄭太和·洪命夏曰,其時金佐明爲備邊司有司堂上矣。勅使曰,金佐明,旣爲其時備邊司堂上,則豈不同參此議乎?鄭太和·洪命夏曰,雖是堂上,以之次之官,元無參議之事,只奉行我輩之議而已矣。勅使曰,豈有不爲同參之理乎?上曰,走回人報狀數字缺之日,金佐明,旣已同參備邊司坐起,則豈有元不與知?數字缺參聞而已矣。勅使曰,金佐明,以何官進參乎?此以下缺
上在昌德宮。停常參·經筵。
兪㻛啓曰,宰臣䃼平君㮒,館所問安進去,下直。傳曰,知道。
又啓曰,宰臣䃼平君㮒,館所問安,則答以每遣宰臣下問,不勝感激,不知所達云矣。傳曰,知道。
又啓曰,右議政箚子批答,當爲傳諭,而政府無郞廳,遣史官傳諭之意,敢啓。傳曰,知道。
大殿,政院·玉堂問安。答曰,知道。
藥房都提調,提調朴長遠,副提調金壽興啓曰,日氣沈鬱,夜來益甚。伏未審此時,聖體,若何,慈殿氣候,亦復何如?自上調攝之中,連日擧動,恐有添傷之患,臣等不勝憂慮,敢來問安。答曰,知道。慈候無事。
又以迎接都監言啓曰,別雌牛,例於缺日入給,而勅使今日責入,故依其言入給之意,敢啓。傳曰,知道。
又以迎接都監言啓曰,右議政與右參贊趙珩,綾豐君具仁墍,來詣館所,請行宴禮,則勅使辭而不受,故宴床分給各房,只呈御帖而退矣,敢啓。傳曰,知道。
又以迎接都監言啓曰,在前仁政殿,請宴勅使,雖不赴例,於翌日,請行回禮宴矣。明日回禮宴似當,以宰臣請行,敢啓稟。傳曰,依爲之。
又以迎接都監郞廳,以右議政意啓,臣與右參贊趙珩,綾豐君具仁墍,來詣館所請行宴禮,則勅使以文書修正爲辭,宴床使之分入各房,故臣等只呈御帖,退出之意,敢啓。傳曰,知道。
傳于宋時喆曰,大臣·備局堂上,引見。
宋時喆啓曰,大臣·備局堂上引見事,命下矣。兩司應入之數字缺入侍乎?傳曰,只賓廳來會堂上,入侍。
兪㻛,以冊禮都監言啓曰,一房數字缺趙時瑗,本職司錄解見任之後,時無職名,令該曹付軍職,冠帶常仕,何如?傳曰,允。
傳于李元禎曰,右議政,引見。間缺
兪㻛啓曰,同副承旨金宇亨,妻父幼學崔謙身死,服制已行四日,出仕,何如?傳曰,允。
李元禎啓曰,朝者,憲府城上所,以傳啓事缺臺廳,而翰林上下番,皆入侍,預備翰林崔後尙,未及來待,故臣不得出接,新進怠慢之習,極爲非矣。崔後尙請推考。傳曰,允。
掌令吳尙啓曰,前啓措語見上請賜夬斷,還收諸臣及內侍加資之命。請諸宮家未折受於民人開懇之地,竝令還給。請還收忠淸監司任義伯,溫陽郡守朴邁加資之命。答曰,不允。
司諫鄭繼胄,正言鄭載禧啓曰,前啓措語見上請加三思,諸臣及內侍賞加,一倂還收。答曰,不允。
義禁府啓曰,平安·忠淸·黃海等道放未放回啓及罪人李淑照律公事,判義禁臣鄭致和,不離館所,今日之坐,不得擧行之意,敢啓。傳曰,知道。又啓曰,前珍山郡守李聖時,當爲事母不誠,省覲亦遲,在郡而不顧其養,徑歸而亦不往省,則其平日居家,不母其母,如視路人之狀,推此可見,如此不孝之罪,不可不依律處置,以正倫紀是如爲毘,拿問定罪爲只爲,下義禁府爲良如敎,傳旨是白置有亦,向前李聖時,亦時在忠淸道西原地,依前例發遣府羅將,拿來,何如?啓依允。以上禁府謄錄
上御熙政堂,右議政引見。入侍,右議政許積,右承旨兪㻛,假注書洪萬鍾,記事官李敏采。許積曰,小臣以宴宰臣退去館所,有文書修正之事,故留在都監矣。勅使使譯官送言曰,右相入來西宴廳云,臣卽爲入去,則一善,與大通官出來,而使之辟左右云。臣曰,通事·譯官盡辟云,則渠輩以淸語久議矣。一善曰,勅使,使之通言於國王曰,此事,國王只與大臣數字缺臺諫,則元無與知之事乎?右相奏數字缺云云。臣曰,此事廣引諸官,何至於此耶?凡我國臺諫之事,司憲府則糾正風俗及禁亂等事而已,司諫院則諫君上過失,及正百僚貪贓惡行等事而已,元無與知於此等議論之事云,則一善曰,俺亦知之,自上若以臺諫之所干與爲敎,則勅使必無更問之事矣云。數字缺初狀啓入來時,只與大臣相議,臺諫八九字缺勅使若問厥後臺諫,亦無聞知之事乎云,則何以爲答耶?一善曰,亦以臺諫終不聞知答之乎云,則臣因以詼諧言之曰,我國兩司,本不與於此等事,提督豈不知之,而不干之人,蔓延侵及,至於此極,必知規例之故,貽笑於小國云,則一善之意,頗以爲然矣。臣且聞鄭致和之言,則勅使輩,行期已迫,遠人招來,亦似未易,故如是數字缺云矣。上曰,其日同査之時,予以容護群下爲數字缺問答之際,雖以臺諫,亦不無不能糾正之失爲辭,其時此事,則臺諫實無與知之事,以是爲答,可也。數字缺當以上敎,回報于彼人處矣。且巨軍·一善輩,使譯官送言于都監曰,此事,俺等之意,則以爲不至重大矣。近日上使之意,甚峻,以爲我若從汝輩之言,而輕勘大臣之罪,則還國之後,罪必及我,不可從輕議罪云矣。上曰,上使之意雖峻,副使之意,若欲輕勘,則俱是使客,上使豈有不動之理乎?積曰,上使則乃是淸人,且非行賂之路,難可回聽,故一善亦以爲悶云。且一善及通官金三達·金大□等,以爲後日査事勘罪之時,自上若極力爭之,則俺等庶可仍此得力,以爲周旋極圖,而或有感動之事,如無力爭之事,則上使爲人,固執極甚,雖周旋極圖,難可搖動云矣。上曰,議罪之時,予欲引咎自當,彼似難終始爭執矣。積·領·左相皆以爲,此事勘罪,似不下於定配云,而臣意則欲以定配以下數字缺曾在先朝,每當査事之時,我國則雖以重律勘送,而到彼之後,必有減等之事矣。上曰,自此若輕勘以送,而到彼之後,此罪何如是輕勘乎云爾,則不但慮有勅使之復來,末終之事,更無周旋容□之望,此亦□不慮處也。且頃年李時術事,自此照罪勘數字缺彼之後,降令革職,此則雖以定配勘送。此以下缺
上御熙政堂。大臣·備局堂上引見。入侍,領議政鄭太和,左議政洪命夏,右議政許積,戶曹判書鄭致和,漢城判尹金佐明,禮曹判書朴長遠,行副護軍吳挺一,同知中樞柳赫然,漢城左尹金始振,行都承旨金壽興,記事官趙師錫,假注書李璾,記事官尹敬敎·李敏采。右議政許積曰,近來暑熱甚酷,而連日擧動,酬酢移時,不瑕有勞傷之節耶?臣等區區憂慮之懷,不可盡達。上曰,連日勞動酬酢,眼疾似有加矣。領議政鄭太和曰,昨日彼人所言長官考出,則大憲則鄭致和,而因他事,未出謝而遞,大諫則淮陽府使李弘淵矣。鄭致〈和〉及其時諫院亞長入參則何?上曰,旣爲入參,則必不免勘罪之患也。積曰,臣意有數字缺人勘罪若重,則未謝之人,不可入參,而且與領相數字缺亦似難便,以未行公言之,而諫長則在外,此人數字缺之,若令招來,則其間當費五六日,設有勅使數字缺於次官入參,決不可開路矣。諫院若入次官,則數字缺令次官入參,後弊不可不慮矣。上曰,彼若不數字缺之事,則何以爲之?致和曰,如不得已,則雖以未謝人入參,次官之入,決難開路也。上曰,夜來更無所聞耶?致和曰,別無所聞矣。勅輩與一善,只爲文書間事云矣。一善則以爲,以渠之力,恐不得周旋於其間,曾受賂物,亦恐不能償,以是爲悶,別無更徵加數之意云矣。積曰,譯輩雖不敢明言,而聞勅使,至擧領府事時事,而多有云云之說,是可悶也。上曰,其時先王親臨乎?僉曰,別無親臨之擧,而只使朝臣入參,故兩司長官,亦入參矣。始振曰,臣於其時,以持平入參矣。積曰,權大德,時長官亦入之矣。上曰,權大德,彼人則免死云然耶?金壽興曰,彼人則免死矣。積曰,長官之入,乃是一善之事也。致和曰,不必然也。鄭太和曰,右相之意,欲以長官,勘定此事,而此恐不然也。在外之人,不必招也。致和曰,彼輩問之曰,臺諫幾員耶?乃是三四人耶?譯官曰,否。豈如是多也?彼笑曰,位雖卑,黑貫子最難云矣。上曰,李弘淵·李俊耉,皆當招來乎,監司不爲交代而來乎?積曰,李正英,亦不交代,中路逢着而來矣。上曰,在外之人,似當來矣也。許積曰,然則當以次官言之乎?臣意則不欲言次官之號矣。致和曰,姑以長官有故或在外言之,彼若更問無次官然後入之,似無妨也。上曰,彼人旣問臺諫之數,則彼已知有次官矣。太和曰,譯輩以爲,憲府只掌禁亂,有何故啓之事也云則,一善曰,其然乎云矣。積曰,然則當問之曰,方在外,亦當招來乎?如是問之,必不得已而後,始可入之也。上曰,大司憲旣不行公,只大司諫入乎?抑大司憲雖未行公,亦當入乎?大諫在外,亦當招來乎?以此問之,可也。壽興曰,不必以未行公言之,以未差言之,何如?命夏曰,若以未差言之,則必以次官入之矣。上曰,然則數字缺入京,抑何關也?積曰,吳斗寅雖八九字缺乎?命夏曰,以臣等之罪,歸之於朝廷,致令多五六字缺有是理。積曰,此則不然也。不過昨日欲爲歸五六字缺槪其意,指出多人,欲軟地揷木之計也。上曰,數字缺歸罪於金佐明·李正英,而右相之言,不得數字缺領相,欲防臺諫之事,彼煩作色矣。上曰,予以直言之,則一善曰,王言是矣云。積曰,金佐明事,金大獻言內,勅曰,備局有司堂上,尙不問云。金佐明亦曰,以遠接下去時,彼人亦言兼備局之事云矣。上曰,大憲旣未行公,若入次官則方爲監司,大諫則亦方爲淮陽,雖撥馬分付,當費六七日,始可入來。其間事勢,當爲遲滯之意,問於通官輩,而大憲事則只於一善處,以私問之,而大諫事則使一善直問於勅輩,可也。彼若曰,大諫雖在外,豈無次官乎云,則次官當入之也。然不論問與否問,先以撥馬,急急招來,可矣。金佐明曰,當依下敎招之,而彼若令兩司多官,竝爲入對,則何以爲之?凡事必須詳察思得,然後可以應猝矣。太和曰,必無廉問於多官矣。致和曰,彼意只在於着實査問之意,而別無遍問之擧矣。積曰,江監則路近,不必急速一時招來也。壽興曰,江監,旣已瓜滿,從速差出交代,卽卽下送,可矣。命夏曰,今日又當請宴,右相當進去,文書亦須相議定之,可矣。上曰,今此文書,彼輩遲鈍不能速勘也。積曰,文書,金佐明,雖在査事中,使之潛自眼同爲之,何如?上曰,依爲之。朴長遠曰,臣曹有登對時稟處之事,而今日多事,不得仰達。上曰,何事?長遠曰,金命胄·金漢傑陳試事也。上曰,禮曹則請一體給陳試,而予意則不然,如面名落書之類,猶可給之,而至於改名,則不可輕易許給矣。太和曰,上敎然矣。錄名時,亦云無改名犯罪者,許赴之久矣。金命胄則胄字,落書於漢城府戶籍正書之時,此則與權國亨面名落書之事,相類矣。上曰,然則與權無異矣。朴長遠曰,金漢傑則以臨場時公文未及持來數字缺金琢,入戊子張改名之後,入於庚子·癸卯數字缺。上曰,金命胄則依權國亨例給之,金漢傑數字缺,可也。上曰,凡科擧事目,所當一依謄錄數字缺增減,其中如或有刪改之處,則啓稟定稟數字缺也,而至於任意拔去,則事極不當矣。朴長遠曰,科擧事目,一依丙午式年謄錄書出,而數字缺屋一款中,官員罷職之語,不爲擧論,及承聖敎之後,始爲取考丙午以前謄錄,則辛丑年謄錄,果有此條,而自癸卯年拔去矣。金佐明曰,小臣被推,故雖已詳陳於緘辭,而蓋文書浩汗,前後詳略不同,下吏抄出謄書而示之,則官員不能詳考前後謄錄,故以致如此矣。上曰,前後事目,詳細憑考,可減者減之,可存者存之,以爲一定之規,而自今以後,一字一語,無得擅行加減,可也。太和曰,科擧事目,相避一款,不可不變通矣。蓋大典相避條,大文則泛然,而其下小註,甚爲詳密。故政官及其他上下官相避,則皆依小註,從緊用之,而如科擧相避,則只依大文以用,如三寸叔母夫之避數字缺不避之處,而獨於科擧不用,間或試官,欲依小註用之,其有相避擧子而出送,則其擧子,以事目中不爲擧論,不無稱冤之弊,此不可不一定其規也。命夏曰,朴世模於未數字缺時,以三所皆有如此相避,不得入試場,故該曹啓稟,令大臣議處,其時則朴世模,入觀其科得參矣。太和曰,小註中亦有定式矣。命夏曰,試官落點,每下於夜深之後,故事目不得詳察,致有誤看之時,多矣。太和曰,科擧相避之法,一從小註,似當矣。上曰,今此事目改定時,添入,可也。長遠曰,以前後事目,就議於大臣,加減,何如?上曰,依爲之。太和曰,今此科擧,定於八月十二日,陵官皆是赴擧之人,秋夕,當盡出假官行祭,此亦未安,合有變通矣。長遠曰,荒山碑閣額號書送事,亦有登對時稟處之敎矣。額號二字缺聖烈二字,外議皆以爲,不爲穩當,莫若依碑數字缺爲宜。至於以篆字書之,則行路過去之人,不知,直以隷字書之無妨云矣。太和曰,聖烈數字缺只以荒山大捷書之,可矣。上曰,額號則雖數字缺所書,予意則欲以篆字書之,未知何如。太和曰,碑面則例用篆字,而家舍題額則多用隷字矣。上曰,篆字,亦多用家舍之額矣。以篆直書,可也。金始振曰,臣亦見此碑。此以下缺
上在昌德宮。停常參·經筵。
兪㻛啓曰,小臣館所問安進去,下直。傳曰,知道。
又啓曰,小臣館所問安,則答以,遣近侍下問,不勝感激,不知所達。俺等,國王德分,無事經過云矣。傳曰,知道。
有政。吏批,判書金壽恒,館伴進,參判趙復陽,在外未肅拜,參議尹鏶進,左承旨金禹錫進。金禹錫,以吏批言啓曰,判書金壽恒,以館伴館所進去,參判趙復陽,在外未肅拜,小臣獨政未安,何以爲之?敢稟。傳曰,只出緊任。
以李夏數字缺,金三樂爲益山郡守,黃道宏爲珍山郡守,李。數字缺
兵批,判書洪重普病,參判吳挺緯進,參議洪處大□,參知張善瀓進,左承旨宋時喆進。
以呂儆爲副護軍,□□□爲副司猛。
金禹錫啓曰,諸道居中·下守令,不待大政,盡爲差出事,今已命下矣。曠官之弊,一日爲急,明日內開政差出之意,分付吏曹,何如?傳曰,允。
司諫鄭繼胄,正言鄭載禧啓曰,前啓措語見上請加三思,諸臣及內侍賞加,一倂還收。新啓臣等伏見全羅監司閔維重狀啓,則珍山郡守李聖時,事母不誠,省覲亦遲云,臣等不勝□□之至。在郡而不顧其養,徑歸而亦不往省,則其平日之不母其母,如視路人之狀,推此可見。如此不孝之罪,不可不依律處置,以正倫紀,請珍山郡守李聖時,拿問定罪。答曰,不允。末端事,依啓。
兪㻛,以迎接都監郞廳,以領議政意啓曰,臣與興平尉元夢鱗,福善君柟,進詣館所,請行回禮宴,則只令傳呈御帖,宴床分入各房云,故依其言入給,臣等退出之意,敢啓。傳曰,知道。
又以迎接都監言啓曰,領議政,與興平尉元夢鱗,福善君柟,來詣館所,請行回禮宴,則勅使不爲出受,故宴床分入各房,只呈御帖而還退矣。傳曰,知道。
又以迎接都監言啓曰,熖焇査問文書,爲先以諺書飜譯,勅使親自監封,出送都監,使之依此撰出奏文矣,敢啓。傳曰,知道。
又以迎接都監言啓曰,勅使與提督及大通官,率家丁等,登棚上招入樂工,彈琴唱歌時遊戱之意,敢啓。傳曰,知道。
李元禎,以迎接都監言啓曰,明日乃是別宴日次,依例以宰臣請行乎?敢啓。傳曰,親臨請行,可也。
又以迎接都監言啓曰,明日別宴日次,以宰臣請行事草記,傳曰,以親臨請行可也事,命下矣。使譯官等,以自上必欲親臨之意,措辭以請,則勅使答以爲如是極熱,自上下臨,則非但心竊不安,俺等出受,極爲未安,宴床排入則可以各自分喫,願勿親臨云。明日以宰臣進去之意,敢啓。傳曰,知道。
兪㻛,以迎接都監言啓曰,以仁政殿請宴取稟草記,傳曰,知道事,傳敎矣。今已夜深,勅使亦皆就睡,勢難傳言,待明朝措辭請宴之意,敢啓。傳曰,知道。燼餘
今七月十三日慶尙監司李泰淵引見時,李泰淵所啓,倭人所給公貿木換米之限,已滿於今年,明年以後則當以本色木綿備給,而今年本道木花,已無可望,明年公貿木,別無箝給之勢,必須先期定奪,然後民間可以措備,庶無臨時窘迫之患矣。上曰,明春以米換給事,言于備局。
□□□啓曰,淮陽府使李弘淵罔夜上來事,朝已撥馬行會矣。今則勅使旣有當爲不問之語,勿爲上來之意,更爲知悉,何如?答曰,允。以上備局謄錄
上在昌德宮。停常參·經筵。
金禹錫啓曰,宰臣戶曹參判南老星,館所問安進去,下直。傳曰,知道。
又啓曰,宰臣戶曹參判南老星,館所問安,則答以每遣宰臣下問,不勝感激,不知所達云矣。傳曰,知道。
又以迎接都監言啓曰,左議政,與判尹金佐明,行大司諫姜栢年,來詣館所,請行別宴,則勅使辭而不受,數字缺分入各房,故只呈御帖退出之意,敢啓。傳曰,知道。
又以迎接都監郞廳,以左議政洪命夏〈意啓曰〉,〈臣與〉判尹金佐明,行大司諫姜栢年,來詣館所,請行別宴,則勅使以爲,當此酷熱,勢難出受宴床,排入各房,則可以安坐而喫耳云,故依其言,床排分入各房,臣等只呈御帖而退出之意,敢啓。傳曰,知道。
金宇亨,以迎接都監言啓曰,走回人査問文書,亦以諺書飜易,勅使親自監封,令差備譯官出送,俾傳於右議政處矣,敢啓。傳曰,知道。
又以迎接都監言啓曰,卽刻勅使,招入右議政及館伴,上·副使與提督一處會坐,時方論難文書之意,敢啓。傳曰,知道。
又以迎接都監郞廳,以右議政意啓曰,走回人査問文書,勅使以諺書飜易出送,使之依此撰出奏草,而其中措語未□難解,亦不無有害於被査人之語,臣與大提學金壽恒,偕詣西宴廳,請傳曲折於提督,則勅使使之入來,臣等進去勅使房,論難定奪而退矣,敢啓。傳曰,知道。
宋時喆,以備邊司言啓曰,遠接使金佐明,旣在査問之中,其勘罪輕重,雖不可知,勢難仍爲伴送,使之令該曹改差,以無故之人啓下,何如?傳曰,允。
又啓曰,卽見統制使鄭傅賢秋操定日狀啓,則其職緘嘉善,以善嘉書塡,不察甚矣,請推考。傳曰,允。
又以備邊司郞廳,以三公意啓曰,因政院啓辭,褒貶居中·下守令有闕處,今日,將爲政差出矣。此非常時守令隨闕塡差之比,便與都目大政無異,必須判書開政擬差,而吏曹判書金壽恒,方以文書製作,不得暫離館所,勢難進參。不但此也,客使留館,該司諸官,各有所掌供給之物矣。若於此際,有所遷轉,則該司之事,亦甚可慮。居中·下守令,勅使行過後差出,何如?傳曰,允。
司諫鄭繼胄,正言鄭載禧啓曰,前啓措語見上請加三思,諸臣乃內侍賞加,一倂還收。答曰,不允。燼餘
上在昌德宮。停常參·經筵。
金禹錫啓曰,小臣館所問安進去,下直。傳曰,知道。
又啓曰,小臣館所問安,則答以,每遣近侍下問,不勝感激,不知所達。俺等,國王德分,無事經過云矣。傳曰,知道。
兪㻛,以迎接都監言啓曰,上勅使,來會於副使房,令差備譯官,送言于臣等曰,査問文書,今日相准,明日自上數字缺定,再明完畢文書,十九日定爲回程數字缺,敢啓。傳曰,知道。
依例請留。
金禹錫,以迎接都監言啓曰,卽刻右議政,與館伴持文書來詣西宴廳,令差備譯官等,通於勅使,則勅使卽數字缺及提督,一處相會,時方論難文書云矣,敢啓。傳曰,知道。
又以迎接都監郞廳,以右議政意啓曰,臣與大提學金壽恒,入往上勅使房,出示査問文書,與彼淸人所錄,逐條相準,多般論難,僅得停當,而其中邊臣馳啓一款,則相持爭難,彼終不回聽,其他若干刪改之處,不爲付標,挾書於元本,以便睿覽之意,敢啓。傳曰,知道。
傳于金壽興曰,右議政,判尹金左明,吏曹判書金壽恒命招。
金壽興啓曰,右議政,判尹金佐明,吏曹判書金壽恒,命招來詣矣。傳曰,引見。
金禹錫,以迎接都監言啓曰,臣等進詣館所,令差備譯官措辭請留,則勅使以爲,俺等留館已久,文書今將磨勘,勢難加留之矣,敢啓。傳曰,考例請留。
金宇亨啓曰,臣承命請留于館所,則以爲,方與右議政·館伴,文書修正,明日若下臨,則文書完了,明日文書正寫後,十九日則定爲發行,故再承請留之敎,而玆不得留云矣,敢啓。傳曰,考例請留。
兪㻛啓曰,今日乃是空日,依例別茶啖排入,而勅使責入別雌牛,故依其言入給之意,敢啓。傳曰,知道。
以京畿監司通津縣居趙俊逸妻壓死事,狀啓,傳于金宇亨曰,壓死人,令本道恤典擧行。
宋時喆,以義禁府言啓曰,罪人李埱照律啓目,除贖發配事,判下矣。依例令兵曹,家口推刷,定配之意,敢啓。傳曰,知道。
正言鄭載禧啓曰,前啓措語上同請加三思,諸臣及內侍賞加,一倂還收。答曰,不允。
夜五更,有霧氣。以上燼餘
義禁府啓曰,罪人李埱照律啓目,除贖發配事判下矣。依例令兵曹嚴治推處,定配之意,敢啓。傳曰,知道。以上禁府謄錄
上御熙政堂,右議政·館伴堂上引見。入侍,右議政許積,漢城判尹金佐明,吏曹判書金壽恒,都承旨金壽興,假注書洪萬鍾,記事官尹敬敎·李敏采。許積進曰,近來日氣甚熱,伏未審上體,若何?上曰,熱氣升降,故恐傷眼患,文書亦不得披閱矣。昨夕始見咨文草,而赤澁之候頗苦,明日擧動,必有添傷之患,以是爲慮。積曰,慈候,近復若何?上曰,無事矣。上以咨文草出示之曰,有更爲定奪之事乎?積曰,此草啓下後,當更議于彼人處,正書以給矣。焇黃事,一依渠輩飜譯文書爲之,而至於走回人事,則昨者,臣與金壽恒相議,若干刪改矣。上曰,何事刪改耶?積曰,走回人事,彼輩則以我國欲爲仍留等語爲辭,六七字缺以備邊司堂上,將走回人狀啓,報于數字缺則專欲歸罪於金佐明,故臣等反覆數字缺刪改矣。彼輩文書,則皆以諺文飜數字缺,故甚不分明矣。上命讀咨文草,數字缺逐節奏解,略加增減,至邊臣馳啓數字缺一款,臣等反覆開誘,而終不回聽矣。上曰,雖數字缺全刪馳啓之啓字,改以報字,亦可矣。讀畢後,上命都承旨金壽興,改書增減說話,付標于元草中。上曰,今番査事,上使專爲句管耶?積曰,上使皆句管,而雖有一善之言,終不動聽云矣。曾聞一善之言,則俺之職。此以下缺
上在昌德宮。停常參·經筵。
自昧爽至辰時,有霧氣。
兪㻛啓曰,宰臣靈豐君㵓,館所問安進去,下直。傳曰,知道。
又啓曰,宰臣靈豐君㵓,館所問安,則答以每遣宰臣下問,不勝感激,不知所達云矣。傳曰,知道。
藥房提調朴長遠,副提調金壽興啓曰,近來炎熱,老而尤甚,伏未審聖體,若何,慈殿氣候,亦復何如?臣等不任區區憂慮之至,敢來問安。答曰,知道。慈候無事。
兪㻛,以迎接都監郞廳,以右議政意啓曰,臣來詣館所,令差備譯官,更爲請留,則勅使以爲,俺等之行,緣査事未完,留滯,歸思日促,今日勘定,明日修正文書,則十九日,定欲發行,日再請而不得留者,此也。今又特遣大臣,如是懇請,雖極感激,終不敢承命云。提調使金巨軍,援擧體例,再三開諭,而勅使不肯回聽云矣,敢啓。傳曰,知道。
金壽興啓曰,右議政許積,來詣請對矣。傳曰,引見。
出宮,辰正四刻。
宋時喆啓曰,內乘來言,捲簾,取稟。傳曰,捲三面。
大駕詣館所外幕次後,政院·玉堂問安。答曰,知道。
藥房問安。答曰,知道。
上御宣政殿,右議政引見。入侍,右議政許積,都承旨金壽興,假注書洪萬鍾,記事官李敏采。上曰,所欲言者,何事?許積曰,李一善·金巨軍,昨者送言于都監曰,今此査事,自上不可一向引嫌,必於對査勘罪時,北向起立,極力爭之,則俺等,當以上敎,一一傳語於勅使處,而且欲因此得力,以爲周旋之計云云。且此事勘罪,臣等則意以爲,必在於革職定配之間矣。卽聞金大憲,使鄭升賢所傳云云之說,則大左所料矣。蓋金大憲者,方有所請之事於臣,而臣以周旋圖施之意,言之,故渠極以爲感,以爲旣被德分,雖有自中祕密之事,敢不傳說乎?因招鄭升賢,使備陳其密事於臣,所謂升賢者,卽臣所帶譯官,而素所親切者也。玆者升賢,以大憲之言,來傳曰,勅使出來時,皇帝謂勅使曰,汝等想必生疎,凡事一從李一善之言爲之云云,而數字缺爲固執,故不聽一善之言,今日勘罪事,幾數字缺將至於不測之地,一善,今方極力爭之,而尙無回聽之期,俺等與一善之言,幸而得勝,則罪至於定配而已矣。若終不回聽,則事將不測,自上對査之時,亦必極力爭執,俺等庶可因此周旋云,故敢此仰達矣。上曰,上使之匈暴,一至於此耶?積曰,甚凶矣。且聞金大憲,謂上使曰,此事非如謀叛上國之比,何如是重擬大臣之罪云云?上使終不回聽云矣。昨者,臣以咨文中上前所改邊臣馳報一款,反覆爭執,而終莫之動聽,至於發怒,其人之凶暴固執,據此可知矣。又進曰,金大憲所請之事,似當施行矣。上曰,何事耶?積曰,崔興善免賤,蓋出於軍功斬級之賞,而累代爲軍役矣。至於乙未推刷時,以爲興善,生於其父免賤之年,其免賤前後所生,不爲分揀,故因還賤籍,臣頃年爲遠接使時,因此輩呈訴,歸稟朝廷,使之免賤,而該院,以公事中無興善名字之故,不爲爻周於本案矣。今年溫泉行幸時,又有上言之事,該院覆啓,極稱其冤,而終以乙未推刷之事,不可到今呈訴,爲辭勿施云,誠爲冤抑。今者雖不可以大憲之言,有所强施,使政院詳査其公事,別爲稟處,似可矣。上曰,依爲之。積曰,擧動時刻已迫,請退出。遂罷退出。以上燼餘
上在昌德宮。停常參·經筵。
自昧爽至卯時,有霧氣。
李元禎啓曰,小臣館所問安進去,下直。傳曰,知道。
又啓曰,小臣館所問安,則答以每遣近侍下問,不勝感激,不知所達云矣。傳曰,知道。
政院·玉堂問安。答曰,知道。
藥房提調朴長遠,副提調金壽興啓曰,伏未審夜來,聖體調攝,若何,昨日冒熱擧動,酬應意夕,不瑕添傷之節乎?臣等不勝區區憂慮之至,敢來問安。答曰,知道。
李元禎,以兵曹言啓曰,今此謝恩兼陳奏使□日員役口傳,時未入啓,而行期甚急,拜表要數字缺月旬後,入把驛馬,不可不預爲分定,俾無狼狽之患。忠淸道五匹,全羅道六匹,慶尙道十三匹,則來八月初□日,京中逢點,原襄道五匹,咸鏡道五匹,則直送安州,八月初十日逢點之意,各道監司處,撥馬急急知委,何如?傳曰,允。
兪㻛,以內醫院官員,以都提調·提調意啓曰,牛黃抱龍丸二劑,劑入事,啓下矣。此藥入眞珠,而新捧之珠,已盡於頃日劑入之時,卽今遺貯乏絶,量計容入,則二劑所入,當用二錢三分,令該曹急急貿易,以爲及時劑入之地,何如?傳曰,允。
以忠淸監司,溫陽郡〈守〉元儀立等渰死事,狀啓,傳于金宇亨曰,渰死·壓死人等,令本道各別恤典擧行。
以南兵使□斗鎭待罪狀啓,傳于金宇亨曰,勿待罪事,回移。
李元禎,以刑曹言啓曰,本曹正郞鄭東燁,數字缺不合詞訟之任,今姑改差,令該曹擇差,何如?傳曰,允。
金壽興啓曰,領·左相,來詣賓廳請對矣。傳曰,引見。
司諫鄭繼胄,正言鄭載禧啓曰,前啓措語見上請加三思,諸臣及內侍賞加,一竝還收。答曰,不允。
司諫鄭繼胄,正言鄭載禧啓曰,臣等卽伏聞今日筵中大臣,以臣等之前日請拿李聖時之啓,措語失當,數字缺陳達云,臣等不勝瞿然之至。聖時之事,臣等曾所數字缺方伯狀啓中,以事繼母不能盡誠,以致不樂之數字缺先歸家,而省覲之行,亦其稽遲爲言,人之事親,當盡其誠,旣不盡誠,則是可爲孝乎?得郡偏養,亦人之所願,而使其母不樂而徑歸,則是果不爲不孝乎?先歸之後,數字缺來省,則人道絶矣。雖謂之不孝,固無不可,臣等之所謂不母其母,如視路人,蓋指此也。其平日居家,推此可知,故以此爲啓矣。大臣,旣以竣斥臣等,何敢自以爲是,而晏然仍冒乎?請命遞斥臣等之職。答曰,勿辭。
李元禎啓曰,司諫鄭繼胄,正言鄭載禧,再啓煩瀆,退待物論矣。傳曰,知道。
金宇亨,以迎接都監言啓曰,今日乃是空日,別茶啖依例排入,而別雌牛亦爲責入,故依其言入給之意,敢啓。傳曰,知道。
兪㻛,以迎接都監言啓曰,卽者提督,使差備譯官送言曰,文書今將講定,而金佐明則減等,將以革職擬罪,此意預通,似是示其周旋之意矣,敢啓。傳曰,知道。以上燼餘
上御熙政堂,領·左相請對引見。入侍,領議政鄭太和,左議政洪命夏,都承旨金壽興,假注書洪萬鍾,記事官尹敬敎·李敏采。領議政鄭太和曰,昨日自上以臣等之事,接待彼人之時,多有見辱之事,臣等當此主辱之日,未效臣死之義,而抗顔於大臣之列,不勝惶悚矣。上曰,此則我國之所失也。彼國若有走回人誅殺之律,則自此當知逃人所犯之重,而不爲還送矣。彼旣無誅殺之律,故不知畢竟之至斯,而隱其逃還故國,求見親戚之情,容護接置,以致於此,眞所謂小不忍而亂大謀者也。太和曰,丁丑年約條後,小小之事則不必致責,而今則每每執頉,且彼人遠入之後,日月已久,故人狃安不能戒愼,以致如此,此後則倍加申飭,可矣。上曰,昨日又聞有可慮之端矣。焇黃放賣人王姓者,如是自數字缺與我國人,相爲買賣之人也。今若不能祕密,而王姓人數字缺有知幾逃避之患,則彼必以我國有所通數字缺甚可慮矣。今此謝恩使入去時,一行所帶下人,亦不數字缺矣。太和曰,薜里人家甚小,且是使臣之宿所,下輩之數字缺爲可慮矣。上曰,使臣勿宿薜里站而過去,則可矣。太和曰,前站相距,只四十里之地,越站而宿,則可防漏洩之事矣。鄭太和·洪命夏曰,臣等伏聞外間傳說之言,近日大內,有鬼魅作蘖之事云,雖未知其作蘖之如何,而閭間之言,甚爲藉藉,敢問何如?上曰,慈殿所御通明殿殿角近處,果有作蘖之事,而內人所居之處,亦多有之,故移御於大造殿,已久矣。自此陪往溫泉,返駕之後,仍留而尙未還御,聞通明殿,亦有時時作妖之事云矣。太和曰,所謂作妖者,未知何如?上曰,如投石·斷髮·衝火等事,或有之,而斷髮,人所居之處,尤爲來侵,至有衣服衝火之事,以理推之,則廣厦久空,且是女人聚會之處,故純陰畜積,有此鬼魅作妖之事矣。太和曰,以儒者之論言之,則自上必修德以□而爲今之計,不可仍奉慈殿於如此鬼祟之處,數字缺移御之擧,如景德宮及駙馬諸宮,皆可移御矣。上曰,慈殿,欲仍奉於大造殿,而予欲試居于通明殿,以爲鎭定之計矣。洪命夏曰,自上若爲移御于通明殿,則不無鎭定之理,而何可以玉體,試之於不當試之地乎?此則決不可爲矣。太和曰,宮殿至近之處,樹木稠密,故有此陰鬱鬼妖之事,頃者柳赫然,極言此事矣。其稠密陰翳之處,則間間斫伐,俾得疎通向陽,似當。且卽今闕內形勢,不得不移御,而自上尙無下敎之事,無乃欲諱於外間耶?移御之處,則慶德宮似好,而多有修葺之事,勢有所不及,如駙馬四宮,合爲一宮而移御,則雖似狹窄,足以容接矣。上曰,駙馬之宮,亦或有此事云矣。金壽興曰,駙馬宮,雖或有此事,自上若移御則足以鎭定,且雖似狹窄,通合諸宮,則可以推移爲之矣。太和曰,以三駙馬之宮,合爲大內,而以一駙馬之宮,排設各司,則足以容接矣。命夏曰,移御之後,則通明殿,似當修理矣。上曰,何以修理云耶?命夏曰,經亂後丘壠之間,尙不修治,故欲爲修理矣。太和曰,外議如此,故臣等旣已請對仰達矣。上必自內商量後,明日下敎,何如?上曰,不但宮中,有鬼祟之事,近來京外染患,痘疫無歲無之,此亦時氣失節而然也。命夏曰,當此陰氣作孼之時,自上不可無扶陽抑陰之道矣。太和曰,此則正是儒者之論,而當此之時,不可不體念,自上必修陽剛之德,以爲消弭之本,何如?上曰,當體念焉。壽興曰,臣得聞館伴使之言,上勅使,終疑一善之救護我國云矣。太和曰,聞一善之言,則昨日勘罪時,金巨軍,周旋於勅使,而得力甚多云矣。命夏曰,頃日天災甚慘,而昨日之事,足以應之矣。太和曰,昨日外班諸臣,得聞聖上自當之事,及大臣,勘罪之極重,莫不驚惑云,其時氣象之愁慘,足可以應天災矣。且今番査事,地方官及監司,似當次第論罪,而終不聞之,只勘大臣之罪,在我則誠爲多幸,而以渠輩公事場言之,則可謂無形矣。壽興曰,咨文中原籍官,似當査問,而終不聞之矣。上曰,咨文,渠必以淸書翻譯以見,而終始不聞,人事之不知,據此可知矣。太和曰,自前勅使出來時,自內有備送別味之時乎?上曰,曾在先朝,數字缺封時,自內備送別味,以示優待之意,其後丁酉年,亦有此事,而常時勅使則不爲備送,勅使則未必知之,而通官輩,想必聞知之矣。上見都監草記曰,卽者金佐明之罪,彼輩降等革職云,未知其由也。壽興曰,以渠輩勘罪次第言之,則似是矣。上曰,大臣之罪,旣已重勘,故佐明之罪,必如是降等矣。太和曰,全羅監司閔維重,罷黜珍山郡守李聖時狀啓中,只云事繼母不能盡誠云,而諫院啓辭,至以不母其母,如視路人之狀,推此可見,爲言而請拿,以此勘之,則乃是三省之罪□,豈可以推此可見等語,推衍而斷爲聖時之罪案乎?似涉過當矣。上曰,諫院之官,誰某耶?太和曰,司諫鄭繼胄,正言鄭載禧,而載禧,卽臣之從姪也。壽興曰,閔維重狀啓雖如此,而得聞自其近處來人之言,則元無如此說云矣。今者雖拿問李聖時,聖時萬無自當不孝之理,必須詳査,一以公論,然後可以備知矣。太和曰,査問時,若一依臺啓,以不母其母,如視路人等語,發爲問目勘罪,則實爲過當,故敢此仰達矣。上曰,李聖時則將不得擧頭於人世間矣。命夏曰,世稱人之事繼母□云,此言誠然矣。爲子者雖欲得郡奉養,爲繼母者□戀其親生子女,則徑先棄歸者,比比有之矣。壽興曰,豈獨繼母爲然?雖親母,有他子如在於他處,而眷戀不忘,則棄歸□,不可執一而論也。太和曰,臣等知爲子者,不能善事繼母而然歟?抑繼母爲難而然歟?上笑曰,人之待繼母,誠難而然歟?命夏曰,近日臺官之事,誠爲非矣。臣請以古事上達,頃年國恤時,臺官,以持公服娶妻事,自覈金宗一,而其時大臣稱冤,故詳覈其實狀,則果爲冤枉矣。臺官,雖許風聞,如此之事,則不可不詳審,而今此臺啓,誠爲過當,此則似是臺官不文之致也。上曰,近見臺啓,至於言人過之處,則文字措語,極爲竣緊,是豈不文而然也?人心不數字缺致也。壽興曰,臺官之言,固當優容,而近日臺啓,則數字缺事多有過當文字矣。上曰,頃日別雲劍請推啓數字缺則頗重,而結末則只請推考矣。壽興曰,別雲劍請推之啓,至以怠慢之習,誠極可惡等語,爲文字而請推,亦涉過當,此非不文之致,乃人事未盡處□。命夏曰,閔維重之狀啓,亦似過當矣。上曰,閔維重之狀啓,比臺官啓辭,甚爲緩歇矣。上曰,營將兼討捕使之後,直爲狀啓,曾有定奪矣。刑曹,大丘營將李東相啓本覆啓中,以討捕使直爲啓聞,極爲未妥,此後則必報于監司,使監司啓聞云,當初特許討捕使直狀啓,意實有在,今若一切不許,則恐有緩不及事之患矣。太和曰,似聞營將兼討捕使之後,治盜之事,比前雖嚴,按覈之時,或不能詳察冤枉云矣。捕盜訊問等事,付諸營將,而至於末終啓聞,則使監司爲之,似當矣。上曰,討捕使治盜之際,設有疎漏未盡之弊,此則啓聞之後,自刑曹可以詳察指揮,自今以後,討捕使,依例按服,直爲啓聞,而末終枚報監司,則監司又以數字缺捉多少,開錄啓聞,請賞之意,定式施行,可也。以上燼餘
今日引見時,知中樞府事柳赫然所啓,本廳火藥監官許廷立,有生松偸伐之事,移文漢城府,依法治罪,而其心如此,事可疑,故卽爲稱量其庫中火藥,則二百七十餘斤偸用,許廷立,當爲査得實狀,徵捧其所偸火藥,然後欲爲所請梟示矣。臣隨駕還來之後,始聞以偸松事,自禁府已爲定配云,渠旣任事,偸竊如是,不可不別樣重處,以懲他人矣。上曰,所贓則四十兩者,於律當死,況軍需之物乎?許廷立,梟示,可也。又所啓,許廷立已作禁府罪人,何以爲之?敢稟。上曰,自本廳直爲發關本道監司處,拿致軍前,梟示,可也。以上禁府謄錄
上在昌德宮。停常參·經筵。
下直,巨濟縣令□□□□□□。
兪㻛啓曰,宰臣,禮曹參判朴世模,館所問安進去,下直。傳曰,知道。
又啓曰,宰臣,禮曹參判朴世模,館所問安,則答以每遣宰臣下問,不勝感激,不知所達云矣。傳曰,知道。以上燼餘
備邊司啓曰,中江開市,例在於八月十五日,依前商賈,預爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。以上備局謄錄
答府曰,不允。
答院曰,不允。末端事,依啓。
答迎接都監草曰,郊外餞宴,代以茶禮,於禮未安,以宴擧行事言及,可也。
答禮參鄭斗卿疏曰,省疏具悉。爾其勿辭察職。內下起草
上御熙政堂,右議政·吏曹判書,引見。右議政許積,吏曹判書金壽恒,都承旨金壽興,假注書洪萬鍾,記事官尹敬敎·李敏采入侍。右相曰,近來日氣甚熱,上體,若何?上曰,右眼頗有澁痛之候矣。右相曰,慈候,亦復何如?上曰,無事。上曰,昨日入啓咨文草,有相議事耶?金壽恒曰,勅使文書,翻譯出送,而有稟定之事,故敢來請對矣。上命讀,□壽恒奏讀一巡。上曰,觀此文書,與前所勘之律,大相不同,勅使之事,極爲非矣。旣與予同査勘罪,而到今數字缺獨自更勘,甚爲不當,以此爭執爲可矣。壽恒曰,數字缺不無難處之事乎?上曰,佐明,旣與大臣同罪,則數字缺降等,以此爲言而爭執,似可矣。此以下缺
上在昌德宮。停常參·經筵。
下直,鐵原府使李光載。
宋時喆啓曰,小臣館所問安進去,下直。傳曰,知道。
又啓曰,小臣館所問安,則答以每遣近侍下問,不勝感激,不知所達。俺等,國王德分,無事經過云矣。傳曰,知道。
有政。吏批,判書金壽恒,館伴進,參判趙復陽病,參議尹鏶進,左承旨金禹錫進。吏批啓曰,判書金壽恒,以館伴,館所進去,參判趙復陽,病不來,小臣獨政未安,何以爲之?敢稟。傳曰,只出緊任。
以成後卨爲執義,李光翼爲龍安縣監,黃晙爲丹城縣監,宋時燾爲監察。
兵批,判書洪重普病,參判吳挺緯,訓鍊院將鬼薦進,參議洪處大,訓鍊院將鬼薦進,參知張善瀓進,左副承旨宋時喆進。
以尹宣擧爲副護軍。
宋時喆啓曰,臣館所問安進去,下直,纔□下,方在政院之時,承旨來詣館所,傳語先爲來到,常時傳語之錯誤,據此可知,極爲駭愕。當該官員,難免不能檢飭之失,推考警責,令攸司囚禁治罪,何如?傳曰,允。
金禹錫,以迎接都監郞廳,以右議政意啓曰,臣與益平尉洪得□,朗善君俁,進詣館所,請行上馬宴,則勅使數字缺身困,床排使之分入各房,故臣等只呈御帖而來矣,敢啓。傳曰,知道。
金禹錫,以迎接都監言啓曰,右議政,與益平尉洪得□,朗善君俁,來詣館所,請行上馬宴,則勅使辭受,故臣等只呈御帖後,退出之意,敢啓。傳曰,知道。
金禹錫,以迎接都監言啓曰,勅使明日出令,以初吹辰初,二吹辰末,三吹已初,書出之意,敢啓。傳曰,知道。
金禹錫,以迎接都監言啓曰,右議政與館伴,來詣館所,勅使之入來,相與講定文書矣,敢啓。傳曰,知道。
金壽興啓〈曰〉,右議政許積,吏曹判書金壽恒,文書修正來詣,欲爲定奪於榻前,請對矣。傳曰,引見。
金禹錫,以迎接都監郞廳,以右議政意啓曰,臣與大提學金壽恒,持奏草進去上使房,與淸書所錄相准,無一字刪改,得以完定,而自本情雖如此,至以此自解數字缺許添入焰焇罪人崔先一押去松站指示王姓人事,上使以爲,俺等亦曾以此相議,而旣無帝命,且數字缺之任,事勢有所難便云矣,敢啓。傳曰,知道。
金禹錫,以迎接都監言啓曰,提督,使譯官張炫·徐孝男等,送言于臣等曰,使臣入往之時,數字缺爲濫數入送事,自禮部曾已移咨,故在前則使臣卜駄之數,不過三百匹矣。其後漸至濫雜,若或數字缺致責之擧,則北京貿販之利,不足以償其一番勅使接待之費,自今以後,一切痛禁,宜當云。令廟堂分付平安監司及義州府尹處,使之各別禁斷,俾無日後濫雜之弊,何如?傳曰,允。
兪㻛,以迎接都監言啓曰,提督,以例給鹿皮趁不入給之故,捉入應辦色次知書吏,決棍十二度云矣,敢啓。傳曰,知道。
兪㻛,以迎接都監啓,提督及大通官等數字缺措辭防塞,終不回聽,不得已提督三數字缺覔給之意,敢啓。傳曰,知道。
獻納崔逸啓曰,凡臺閣處置之規,只憑其辭,以爲立落之地,再昨同僚避辭中,備陳李聖時不孝之狀,罪合拿問,而直以大臣之斥,不敢晏然。臣以爲,聖時不能善事其親,使之不安而徑歸,省覲之□□□□遲,則子道虧矣。臺諫請拿,以警頹俗,未爲不可,而措語間,竣激之辭,非一篇主意,故於處置之際,取其大意之好,而略其竣激之失,敢請出仕矣。今聞物議譁然,以爲不孝大罪,不可以推此可知等語爲斷案,而處置請出,未免錯謬云,臣不勝瞿然之至。玆者正言李端錫,又以情勢難便,引避退待,而臣旣有處置乖當之失,方自內訟之不暇,更何敢晏然臺席,處置同僚乎?決不可一刻仍冒,請命遞斥臣職。答曰,勿辭。
李元禎啓,獻納崔逸,再啓煩瀆,退待物論矣。傳曰,知道。
持平洪受河啓曰,前啓措語見上請賜夬斷,還收諸臣及內侍加資之命。請諸宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。奉常參奉金澤,性行乖悖,得罪彝倫,一鄕之人,不忍正面相對,積廢之餘,復齒仕版,聞者大駭,公議咸憤,如此之人,不可使玷辱朝班,請命削去仕版。騎省郞官,淸望階梯,不可以浮薄之人,苟充備員,佐郞李猶龍,爲人愚悖,以陷人爲言於稠人廣會之之中,多發悖惡之言,士夫行□□□□□聽聞駭異,物議譁然。如此之人,不合此任,佐郞李猶龍,請命遞差。答曰,不允。
司諫鄭繼胄,正言鄭載禧啓曰,臣等論一事母不誠之人,五六字缺至擬於不孝之律,重被大臣竣斥於筵席,又勤聖未安之敎,臣等妄論之罪,固無所逃。引嫌避縮,恭俟斥退。處置請出,出於意外,形迹狼狽。數字缺臣子分義,到此掃地,進退俱窘,惶悚數字缺同僚引避之辭,則以啓辭中推此可知一款,大臣物議所非云,臣等之意,不過以聖時數字缺如此,則其平居所養,可知矣,故措語之間,四行缺亟命罷斥臣等之職。答曰,勿辭。
金宇亨啓曰,司諫鄭繼胄,正言鄭載禧,再啓煩瀆,退待物論矣。傳曰,知道。此以下缺以上燼餘
上在昌德宮。停常參·經筵。
辰時,自上慕華館餞勅擧動爲之,而巳時,還宮。
申酉時,日暈。日記
答府曰,不允。末端兩件事,依啓。金澤,先罷後推。兩件,持平洪受河出仕,李猶龍·姜弼周拿問事以上記草
義禁府啓曰,以刑曹啓目,折衝高信,移本府處置事,命下矣。高信卽爲拿囚之意,敢啓。傳曰,知道。以上禁府謄錄
上在昌德宮。停常參·經筵。
辰時灑雨,巳初乃晴。
右議政許積,請對引見。
答藥房問安啓辭曰,知道。慈候無事。
答府曰,不允。前啓
答兵粘曰,云云。李益達·金諜等所爲,俱極痛駭,竝只拿問定罪。以上記草
上在昌德宮。停常參·經筵。
左承旨金禹錫啓曰,備邊司郞廳來言,今日賓廳坐起日次,而三公有故,不得來會云矣,敢啓。傳曰,知道。
金宇亨,以禮曹言啓曰,今七月二十日,右議政許積,吏曹判書金壽恒引見入侍時,上曰,兩慈殿有移御之事,移御吉日,令該曹今朔內推擇事,傳敎矣。移御吉日,令日官推擇,則大殿今七月二十七日,大王大妃殿同月二十七日,王大妃殿同月二十七日,中宮殿同月二十四日。以下缺燼餘
答工判李浣箚曰,省箚具悉卿懇。卿其安心,勿辭察職。
答府曰,不允。末端事,依啓。金澤削去仕版事內下起草
上在昌德宮。停常參·經筵。
申時,日暈。
夜三更,流星出天津星上,入羽林星下,狀如鉢,尾長三四尺許,色赤,光照地。五更,有霧氣。
有政。吏批,判書金壽恒進,參判趙復陽,上疏未下,參議尹鏶病,右承旨兪㻛進。
兵批,行判書洪重普,典醫監取才進,參判吳挺緯,修理所進,參議洪處大進,參知張善瀓病,右副承旨李元禎進。
吏批啓,兩司闕員,今當差出,而擬望之人乏少,外任竝擬,何如?傳曰,允。
以崔攸之爲司諫,尹敏聖爲長興直長,呂端齊爲繕工副奉事,朴重輝爲刑曹正郞,崔逸爲右通禮,尹葕爲學諭,金澄爲獻納,曺憲卿爲正言,安塾爲持平,魚震翼爲正言,鄭□□爲冬至使,閔點爲副使,趙遠期爲書狀。
吏批啓曰,直講洪柱國,與本曹正郞李有相,異姓四寸兄弟,法當相避,而今日政,矇然不察,擬於正言望,臣等難免不察之失,不勝惶恐,敢啓。傳曰,知道。
又啓曰,各道褒貶居中·居下守令,因備局啓辭,過勅行後差出事,命下矣。今日政,當爲差出,而都目大政,只隔一日,且未準朔監察·禁府都事及久任時推人員,必待大政啓請,然後許多守令,可以推移備擬,故今政,姑不差出之意,敢啓。傳曰,知道。
以鄭繼胄爲副護軍,崔逸爲副司直,鄭載禧·李端錫爲司果。
以禮曹移御出宮時皷吹,陳而不作取稟草記,傳于金宇亨曰,以此草記觀之,則壬寅年,亦似以草記取稟,凡擧動時儀註,磨鍊入之,則陳而不作事命下,然後擧行,而今番則何以草記取稟耶?
金宇亨,以禮曹言啓,長鬐漂泊倭二十一名解送書契,令承文院撰出以送事,啓下分付矣。今因備邊司回啓,三陟漂到倭人解送書契,撰出事,分付,而兩處漂倭入送書契,各爲撰送,則島主例有回謝出送之擧,其時接待之際,亦多虛費之物,兩處漂倭解送之意,合爲一書契,撰出之意,分付承文院,何如?傳曰,允。
又以禮曹言啓曰,今此移御之擧,有告廟之禮,故臣等取考前例,則仁廟朝壬申年移御梨峴宮時,以暫移之事,告于廟殿,似爲煩瀆爲敎,且因擧動過後稟啓之故,停止不行。其後辛卯·乙亥兩年移御慶德宮時,亦無擧行之事,而有事則告,實係奉先不可已之禮節,今則何以爲之?敢此仰稟。傳曰,依近例爲之。
執義成後卨啓曰,前啓措語見上請還收諸臣及內侍加資之命。請諸宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。又啓曰,新除授持平安塾,時在京畿陽城任,請斯速乘馹上來事,下諭。答曰,不允。下諭事,依啓。以上燼餘
上在昌德宮。停常參·經筵。
自昧爽至卯時,有霧氣。
兪㻛,以禮曹言啓曰,來八月初二日移御時,元子,似當以講學時服色磨鍊,而乘玉轎出宮,亦爲宜當,節目中以此添入乎?且壬寅年,自慶德宮還御昌德宮時,大殿·大王大妃殿·王大妃殿·中宮殿前導皷吹,陳而不作,磨鍊啓下矣。今番移御出宮時,依前例陳而不作,磨鍊乎?竝此仰稟。傳曰,元子服色及出宮節目,姑勿磨鍊,各殿,以皷吹,可也。
又以禮曹言啓曰,以禮曹移御出宮時,皷吹陳而不作,取稟草記,傳曰,以此草記觀之,則壬寅年,亦似以草記取稟。而凡擧動時儀註,磨鍊入之,則陳而不作事,命下。然後自當擧行,而今番則何以草記取稟耶事,傳敎矣。壬寅年還御時,以陳而不作節目,直爲磨鍊啓下,別無草記取稟之事,雖未知其間曲折,而凡於擧動之際,如有取稟之事,則預爲定奪啓下,然後方爲磨鍊節目,而節目啓下後,亦當書入儀註前,如是先稟矣。致勤聖敎,惶恐更稟。傳曰,知道。似是未詳規例也。
李元禎,以漢城府言啓曰,今年戶籍事目,比前嚴明,故各部民戶,殆無漏落者。而頃因臺諫所啓,有更加搜括之擧,士夫家仰役奴婢,皆入於率奴婢秩者,以結幕於上典家門外,別炊以食之類,亦或追入於加括之中者。如此之類,旣不可自應數字缺率奴各戶,兩處疊錄,事理無據。其中稍成家數字缺外,似當竝爲削去。且如曾前外方入籍之人,謀避數字缺入空家,或贅付挾戶,成籍京中者,頗多。故一邊移文京畿,使之査覈,一邊令各部摘奸。其時居與否,則或數字缺仍置妻子於鄕中,而獨其家長上來者,或有竝與其家長不來,而虛冒入籍者,或有權借他人挾家,以爲暫住還歸之計者,如此之類,事甚可惡。所當摘發論罪,而第念未成籍之前,先行罰責,則不無騷擾之端。其中京裏有家舍,應爲仍居者,則詳察抄留其單子,而其餘則竝爲還送原籍,以杜奸民避役之習,宜當,敢此仰稟。傳曰,依此爲之。
大司諫姜栢年,誠惶誠恐,頓首頓首,謹百拜上言于主上殿下。伏以,臣病孱疲劣,最居人下,立朝四紀,無一可觀,而猥蒙前後誤恩,歷敭中外者,皆是僥踰忝叨,報蔑絲數字缺罪多瘝曠,則得免退斥,亦云幸矣。寵擢恩除,實出於非分,而京兆亞班,秋曹貳席,數月之內,如拾地芥,數字缺尙以過災爲懼。今玆新命,遽出於千萬夢寐之外,聞命驚惶,罔知攸措。仍竊伏念,諫官之長,爲任極重,決非如臣無似者,所可承當。且念,臣已試無效,徒積愆過,到今白首殘年,其何敢更玷是任,虛負恩私乎?況臣年迫桑楡,病纏膏肓,精力俱銷,筋骨已憊,只是無用之棄物,幾死之陳人也。臣雖欲貪榮戀寵,抗顔就列,而其於公議何哉?新除之日,適値迎慰復命,萬不獲已,黽勉肅謝,而卽呈短疏,見却政院。且緣客使留館,連有擧動,區區情勢,不暇自顧,包羞苟冒,過了累日,而自揣涯分,終不敢晏然行公。且狗馬賤疾,猝然危劇,尤無供職之望,敢此冒死籲呼。伏乞,聖慈俯察危悃,亟賜鐫遞,以重名器,無任幸甚。臣不勝屛營祈懇之至,謹昧死以聞。答曰,省疏具悉。卿其勿辭察職。
掌令吳尙,誠惶誠恐,頓首頓首,謹百拜上言于主上殿下。伏以,臣濫蒙誤恩,忝竊匪據,未效絲數字缺以隨行就列,不憚奔走爲心矣。不幸四五日前,左數字缺毒腫猝發,初似小癤,仍成堅核,肉色靑黑,赤暈漸盛,欲濃未濃,痛勢日劇,衣不得着,手不得近,神迷氣奪,漸向危境。昨於郊外擧動之時,不得隨參於陪從之列,連慢之罪,固不可言,而虛帶職名,瘝曠已久,風憲重任,豈是養病之行乎?臣誠惶憫,無以自容。且臣頃於迎擧動之日,以福昌君楨之事,論啓請推矣。今聞日者數字缺臣抉摘措語,以爲過當而斥之云。臣迹孤家僻,素鮮聞知,況今病伏,未與人接。雖未詳此說出於誰某,所斥之言,亦爲如何,而臣不勝瞿然之至。伊日大駕出仁政殿外,升輿之後,侍衛之臣,自外入來,則其可不謂之怠慢乎?天臨咫尺,亦且如是,則可惡二字,臣未覺其□也。昔漢文帝時,太子不下司馬門,而張釋之,劾以不敬數字缺琦,一不□班,而王陶,論以跋扈,傳之史策。以爲數字缺福昌君之尊,加以怠慢之目,未知有何大傷於事數字缺竊有所慨然於心者。比年以來,世道日下,言議日卑,臺閣之論,小有觸犯,則朝著譁然,以爲異事。抉摘疪瑕,必加摧折,謇愕無聞,迎合成風。若此不已,幾何不至國不爲國也?此無非如臣疲劣,冒居言地,動輒得咎之致,數字缺之來,亦固宜矣。臣之病勢情勢,俱不可一刻仍冒,而委數字缺席,不能詣臺自列,呈單見却,狼狽益甚,不得不露章呼籲於宸嚴之下。伏乞,聖慈亟賜鐫削職名,以謝人言,以延危喘,不勝幸甚。臣無任戰灼祈懇之至,謹昧死以聞。
行戶曹判書兼判義禁府事鄭致和,誠惶誠恐,頓首頓首,謹百拜上言于主上殿下。伏以,臣千萬不意,猥蒙寵擢,忝長金吾之任,微分決難承當。而一疏陳情之後,迫於伊時事故,不得不冒出行公,惶悚踧踖,置身無地。臣纔送客使數字缺慶德宮修理之所,冒熱奔走,積有所傷。而臣於此際,數字缺黽勉供仕,亦已累日,自再昨之夜,賤疾猝劇,寒戰數字缺熱勢極盛,頭腦如破,骨節如剌,胸膈煩悶,若將垂絶,昏迷不省,委頓床席,旬月之間,決無差復之望。移御之日,修理之役未完,而臣旣不能終始監董,禁府諸囚,亦不得開坐捧招,臣之罪戾,到此益重,病心焦煎,罔知攸措。伏乞,聖明俯諒臣悶迫之懇,將臣本職及兼帶判義禁事,亟許鐫遞,以便公私,不勝幸甚。臣無任伏地祈懇之至,謹昧死以聞。答曰,省疏具悉。卿其勿辭,調理察職。
右議政許積,伏以,臣情勢,斷無仍冒之理,病勢亦無數字缺之望。客人回程,宜卽乞免,而旣値艱虞之日,且承勤敎,不敢以微臣私懇,有所煩瀆,徊徨悶默,已有日矣。數字缺日益沈痼,種種危惡之症,業已聖明之所洞燭,數字缺陳,而若不趁今解職,專意調治,則燕行顚仆,已不須言。恐一朝溘然,上貽聖慈帷蓋之念,臣之所望,唯在於苟延殘喘而已,不但爲形迹之難安也。伏乞,聖明將臣職名,亟賜遞免,以便公私,不勝幸甚。取進止。答曰,省箚具悉卿懇。卿其安心勿辭,宜遵面諭之至意,從容善攝,以副予望。仍傳曰,遣御醫鄭後啓看病。
行都承旨金壽興,誠惶誠恐,頓首頓首,謹百拜上言于主上殿下。伏以,臣昵侍喉司,今過半年,適當朝家多事之日,唯以筋力所及,爲報效之地,故近日以來,重得暑感,症情甚苦,殆難自力,而不敢以私悃仰瀆,强疾供仕,亦有日矣。不意玆者,猝被憲臣之斥,臣何得晏然而已乎?頃日大臣請對之日,臣亦入侍,而大臣,以李聖時論啓措語之失,有所陳達,仍有略干說話。臣於此,以啓語無斟酌之意,略陳於大臣論事之後,而殿下以前日別雲劍請推啓辭措語爲敎,臣又數字缺果涉過當爲對,其間話端,不過如斯矣。今此掌令吳尙之疏,臣以式暇在家,雖未及見其原本,得其大槪,乃以福昌君請推措語之失,峻被筵臣抉摘詆斥爲言。吁,亦異矣。福昌君三字,元不出於臣口,而大臣先陳臺啓之失,臣亦隨後泛論而已。則臣何嘗獨於吳尙所啓之語,有意抉摘而詆斥也哉?無乃吳尙只聞妄傳之言,未詳曲折而然耶?臣於此,誠不勝駭然之至。早使臣深愼樞機,循例進退,則必無如此意外之斥。而臣賦性率爾,自取口過,致令臺臣謇諤之風,緣臣一言而有所摧沮,則其何可一日冒居於近密出納之地乎?伏乞聖慈俯諒危悃,亟罷臣職,以便公私,不勝幸甚。臣無任惶愧祈懇之至,謹昧死以聞。答曰,省疏具悉。卿其勿辭,從速察職。
吏曹參判兼大司成趙復陽,誠惶誠恐,頓首頓首,謹百拜上言于主上殿下。伏以,臣縮伏鄕廬,病暑甚重,呈狀申乞,冀蒙□□旣又伏聞査事未決,憂虞多端,遠近流傳,不勝驚心□□情義,不敢自安於野外,不暇他計,冒昧入來,目見憂□之極,只有悲憤雪涕而已。今則査事已過,客使已出,負累□□居之臣,斯可退去。顧臣樗櫟無用,桑楡已晩,疾病侵尋,精神消亡,當官處事,類多疎漏,陳力就列,不能者止,臣之宜去□已久矣。向日之事,顚錯亦甚。不但聖敎至嚴,且又見非□論,本職注擬之際,亦有一種是非之語,臣雖無似,猶有廉恥。尤不可從他冒進,復玷淸朝,寧爲重犯猥越之罪,不忍自喪區區之守。事過旋歸,卽是初志,屛伏田野,自臣本□,竊念本職,旣非閑漫之比。至於國子重地,不可暫曠,而臣之虛帶,已過半年。循例課試,亦皆停廢,其他瘝闕,有不□□□備局·藝苑·輔養官等任,俱係緊重,豈容在外?數字缺罪戾,狼狽悶迫,冒死呼籲。伏願聖明俯察危懇,將臣本職及兼任,竝賜鐫削。數字缺去之罪,不勝幸甚。臣無任惶恐怵惕,伏地俟罪之至,謹昧死以聞。答曰,省疏具悉。卿其勿辭察職。
李元禎,以修理所言啓曰,大內修理之役,今已完畢之意,敢啓。傳曰,知道。堂上·郞廳則罷出,可也。
以中禁望單子,傳于李元禎曰,中禁揀擇,亦付於該曹,而必使政院親見揀擇者,其意有在。而如許庸劣之輩,傳音之聲,必不善唱者,何以苟充備擬耶?此望單子還出給,使之改抄以入,可也。
李元禎啓曰,右議政箚子批答,當爲傳諭,而政府無郞廳,遣史官傳諭之意,敢啓。傳曰,知道。
執義成後卨啓曰,前啓措語見上請還收諸臣及內侍加資之命。請諸宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。答曰,不允。以上燼餘
義禁府啓曰,定配罪人高斗興子世泰,爲其父訟冤,故府使朴永緖妻李氏,爲其子朴訢訟冤,呈上言,已爲啓下。而判府事臣洪重普,身病甚重,方在辭職之中,待其出仕,回啓之意,敢啓。傳曰,知道。禁府謄錄
上在昌德宮。停常參·經筵。
未時申時,日暈。
有政。吏批,判書金壽恒進,參判趙復陽在外,參議尹鏶進,左承旨金禹錫進。
兵批,行判書洪重普進,參判吳挺緯進,參議洪處大進,參知張善瀓進,左副承旨宋時喆進。
吏批啓曰,今都目政,各歧仕滿應遷者,相避及未準朔監察·義禁府都事,各司久任,時推人員,竝擬,何如?傳曰,允。又啓曰,會寧府使,今當差出,而二品武弁可擬之人乏少,堂上中曾經閫帥可合人,竝擬,何如?傳曰,允。又啓曰,江界府使,今當以文官差出,而堂上數字缺絶乏,堂下侍從及曾經侍從·守令,竝擬,何如?傳曰,允。
傳于兪瑒曰,前後扈從有功勞人,及淸白吏,及戰亡子孫,各別收用事,言于兩銓。
以李積爲宗簿主簿,李志學爲濟用奉事,宋搏爲文義縣監,兪瑾爲狼川縣監,李元龜爲懷仁縣監,黃震耉爲懷德縣監,金城爲金海府使,邊尙一爲靑丹察訪,申纘爲參禮察訪,羅八紀爲熙川郡守,任相元爲兵曹佐郞,李慶果爲兵曹正郞,朴文道爲學諭,蔡之沇爲梁山郡守,安弘毅爲漆原縣監,李時挺爲德源府使,柳□蕃爲江東縣監,金益昌爲工曹佐郞,申汝哲爲中和府使,金命說爲南原府使,李基稷爲造紙別提,李斗光爲漢城參軍,李重信爲會寧府使,李時顯爲鴻山縣監,李萬最爲司饔奉事,吳始益爲歸厚別提,柳薀爲松羅察訪,金楦爲歸厚別提,洪處恭爲昌寧縣監,李昭蕃爲奉常判官,沈之瀗爲同福縣監,趙相遇爲沙斤察訪,李時彬爲仁同府使,柳梴爲監察,田爲禮曹佐郞,蔡時黽爲瓦署別提,李之晢爲尙瑞直長,沈之治爲衿川縣監,宋國士爲繕工監役,李海賓爲龜城府使,睦林奇爲平海郡守,李端錫爲慶尙都事,鄭載禧爲原襄都事,朴相漢·尹後衡爲監察,柳卓然爲司僕判官,宋百初爲掌苑別提,韓汝斗爲司宰主簿,崔毅量爲司饔主簿。權順元爲司䆃主簿,李萬石爲尙瑞副直長,朴泰長爲司僕主簿,李後山爲原襄監司,李仁遇爲監察,徐文緯爲濟用副奉事,李得民爲引儀,朴璿爲瓦署別提,李頊爲內贍主簿,□麟錫爲贊儀,權順元·閔灦爲監察,李至爲陽城縣監,丁之碩爲碧沙察訪,李之虎爲興陽縣監,李弘祖爲軍器僉正,朴相馨·朴以文爲典籍,金潤璋爲奉常主簿,申晟爲繕工假監役,李基稷爲司評,宋百初爲監察,閔點爲戶曹參議,禹濟萬爲內資主簿,尹掞爲繕工監役,尹昌元爲軍器判官,韓振夏爲安奇察訪,李東稷爲密陽府使,申崇耉爲江華經歷,韓井一爲順天縣監,姜瑜爲慶州府尹,李三錫·元梲爲博士,張遇一爲學正,元㯙·李馣爲學錄,金益華爲學諭,成後卨爲江界府使,李騫爲司䆃主簿,韓紀百爲良才察訪,李元祿爲刑曹佐郞,孟胄瑞爲司成,李東老爲宗簿正,金之聲爲禮曹正郞,尹希閔爲造紙別提,趙門赫爲司圃別提,吳始益爲掌樂主簿,金楦·李海寬爲義禁府都事。宋時燾爲儀賓都事,金弘振爲工曹正郞,李旭爲造紙別提,金世弼爲顯陵參奉,林嶠爲昌陵參奉,洪濟亨爲繕工假監役,金益廉爲執義,閔孝騫爲禧陵參奉,洪碩普·崔永世爲義禁府都事,成後周·李英哲爲童蒙敎官,洪世亨爲自如察訪,鄭雲漢爲麒麟察訪,李世榏爲假引儀,李冲淵爲掌苑別提,金萬元爲監察,金得完爲司畜別提,宋奎光·柳益三爲歸厚別提,金得臣·李奎齡·李端錫·崔寬·李世翊·崔致翁·姜汝㦿·權大載·禹昌績·卞榥爲兼春秋,李殷相爲提學,許穧爲奉常參奉,李䎘爲司藝,李敏迪·李□□·李有相·李端夏·洪柱國·李世長·洪萬衡爲知製敎,會寧府使李重信,今加嘉善。
以北評事望單子,傳于兵批曰,北評使望,曾不令如是擬之矣,何如是擬望耶?李翊相,亦何擬於末望耶?
兵批啓曰,以北評事望單子,傳曰,北評事望,曾不令如是擬之矣,何如是擬望耶?李翊相,何擬於末望耶事,傳敎矣。北評事,初以吏曹及出入三司之人差送事,定奪。故曾以吏曹郞官及玉堂官員,曾經兩司人,備擬矣。今日開政,披閱官案,則吏曹郞官,只有三人,而正郞李□相,則方有脚病,闕內行步之際,亦不能收拾。南二星則,前爲評事,因筵臣所啓,以病見遞。李䎘則草土之餘,亦有身病,而玉堂官員之不足,近來最甚,常時替直之時,每患苟艱,故吏曹·玉堂則旣不得擬望。宋昌·閔宗道·李翊相,俱以有名之人,出入兩司,臣等相議擬望,而三望之中,別無優劣,故次第備擬矣。今承下敎,不勝惶恐,然勿用此望,以吏曹·玉堂,改擬以入乎?敢啓。傳曰,不必拘於時任,以曾經玉堂之人,擬望,可也。
又啓曰,□廳啓辭,傳曰,不必拘於時任,以曾經玉堂之人,備擬可也事,批下矣。曾經玉堂之人,或居下,或在罷散中,絶無擬望之人,故時任及曾經人,竝擬以入之意,敢啓。傳曰,知道。
以李殷相·兪□爲副摠管,權說·金益厚·洪錫武爲五衛將,劉應文爲訓鍊僉正,金益善爲助羅萬戶,曺無敵爲羽林將,鄭峻興爲舒川萬戶,徐必厚爲武兼,韓井一爲文兼,李□白爲景福將,李爲訓鍊僉正,申汝哲爲訓諫副正,李挺□爲宣傳官,柳時雄爲忠壯將,南宮忠爲慶德將,具鎰爲兼內乘,李鼎來爲高嶺僉使,韓相周爲阿耳僉使,禹濟博爲別□僉使,金世重爲柔遠僉使,崔廷弼爲訓鍊主簿,鄭之幹爲武兼,李尙穦爲漆浦萬戶,鄭梡爲碧團僉使,申□爲都摠經歷,朴遠棋爲惠山僉使,魚震成爲部將,權道經爲益山萬戶,□穎爲慶德將,李薈爲景福將,崔橚爲宣傳官,金□□爲五衛將,金慶臣爲訓練主簿,李相勛爲都摠都事,□□□爲守門將,具仁墅爲景福將,閔應愼爲忠壯將,李光蓁爲□□萬戶,李元老爲忠淸兵使,尹爲曹司衛將,李爲都□□,李進慶爲守門將,洪湛爲彌助項僉使,李彦珪爲內禁衛將,李慶桓爲文兼,曺弘益爲訓鍊判官,金廷楫爲利津萬戶,□應曄爲武兼,趙明瑀爲訓鍊主簿,任萬重爲馬島萬戶,許□挺爲神方仇非萬戶,崔元泰爲宣傳官,柳自三爲部將,朴惟建爲麟下僉使,白以澄爲永達萬戶,朴麒麟爲吾乙足萬戶,朴興祚爲玉江萬戶,林商儒爲訓鍊副正,金友賢爲武兼,朴樑宇爲守門將,李仁夏爲宣傳官,李振晩爲宣傳官,宋基□爲四山監役,鄭后亮爲兼內乘,金鶴老爲知世浦萬戶,權晩爲□錢僉使,李正英爲都摠管,李文傳爲乶下僉使,李泰英·李□熙·安戡爲武兼,宋孝曄·張明漢爲守門將,柳俊昌爲五衛將,□俊耉爲僉知,孫萬雄爲部將,車賢爲古群山召募別將,金□□·申珏·吳俊立·朴後哲·金晰·申成吉·李時良·李希白·兪撰·朴□□·權道經爲副護軍,洪萬衡爲副司直,具鎰·李慶桓爲□□□,□世堂爲北評事。權管秩,三千李壽獻,自作仇非金萬榮,鎭□□同仁金天順,江口崔德松,吾村丁得龍,乾原池振義,秋仇非□□賢,所非浦宋榮遠,小吉號里金有男,馬馬海韓信男,廣坪吳後黃,拓坡張起文,西平曺明遠。
右尹李殷相,誠惶誠恐,頓首頓首,謹百拜上言于主上殿下。伏以,臣受氣虛薄,羸弱善病,少失將攝,輒有呻痛。自月初猝患眼包浮疼之症,適値朝家多事之時,不敢言病,黽勉供仕,連差宗廟秋享及北郊厲祭獻官,觸冒暑熱,忍死趨蹌於執事之列。仍致症勢添劇於數日之內,右眼赤爛,不能視物,有時剌痛,頭腦如碎,昏昏不省,轉側須人,雜施鍼藥,少無其效,旬月之間,決難差復。臣之所忝本職,是詞訟重地,事務煩劇,非他司之比。臣之病勢,如右所陳,不得行公,今已累日,瘝曠之罪,在所難免,臣誠惶恐悶迫之至。伏乞聖慈俯察危懇,亟遞臣職,以便公私,不勝幸甚。臣無任祈懇屛營之至,謹昧死以聞。答曰,省疏具悉。卿其勿辭察職。
兪瑒,以春秋館郞廳,以諸堂上意啓曰,本館所藏實錄,當爲奉移於慶德宮春秋館,令日官推擇,則今月二十八日爲吉云。以此日擧行,而利安之後,不可無直宿官員,兼春秋一員啓下,使之入直,何如?傳曰,允。
以中禁望單子,傳于兪瑒曰,中禁揀擇,亦付於該曹,而必使政院新見揀擇者,其意有在。而如許庸劣之輩,傳音之聲,必不善唱,何以苟充備擬耶?此望單子還出給,使之改抄以入事,傳敎矣。中禁揀擇事,司謁手本啓下之後,卽招五部官員,另加嚴飭,至於昨日抄擇之際,臣親自一一點閱,十分精擇,而其中庸劣者居多,各部該吏,自本院治罪,添入加抄者,更加精抄備擬矣。今承下敎,不勝惶恐。招致各部官吏,使之極擇搜出,而觀象監數字缺院及醫司生徒,留曹書吏,或稱捧承傳,或稱有身役,故不敢下手。此外京中,良人絶無,每以砲手軍保子枝抄入,雖數字缺擇,其勢末由。中禁元非賤任,及其稍長之後,減下還本役,則可以有身役稱頉,今則勿拘生徒,留曹書吏,極擇抄選,何如?傳曰,依此爲之。今後以此定式,擧行。以上燼餘
上在昌德宮。停常參·經筵。
辰時,日暈。
藥房提調朴長遠,副提調金壽興啓曰,伏未審近日以來,聖體,若何?慈殿氣候一向安寧否乎?臣等不勝區區憂慮之至,敢來問安。答曰,知道。慈候無事。
宋時喆,以都摠府言啓曰,入直軍士中日習射事,限勅使回還間,啓請姑停矣。旣已回還,今日中日習射,請出標信。傳曰,知道。
又以兵曹言啓曰,上番軍士,例於晦日分軍,數字缺入直於各其分派之處,故今八九月兩朔當番軍,亦於今晦日,爲先分派於時御所。而初二日移御之後,當更分軍,移入直於慶德宮,而一日之間,非但勢難周旋,分派處所,彼此無異,外方新到之軍,纔分旋移,亦不無莫適之患。自前有事,缺則舊番之軍,或有一二日加立後放送之例,今亦依此,六七月數字缺軍初二日移御後放送,新番軍則使喚於各處卜物搬運缺以除坊民雇立之弊,何如?傳曰,允。
兪瑒,以禮曹言啓曰,各陵抽栍摘奸,纔經勅使,畿甸驛路夫馬之弊,亦不可不慮。今朔不得放送之意,敢啓。傳曰,知道。
宋時喆啓曰,副司果洪宇熙,掃墳呈辭,昨日入啓,未下之前,今朝徑先下直,事甚顚倒,請推考。肅拜單子捧入之際,臣亦不能致察,不勝惶恐。洪宇熙受由後,更爲下直事,分付之意,敢啓。傳曰,允。
右邊捕盜部將鄭世益。
右議政許積,伏以,臣猥將私懇,冒瀆宸嚴,勢雖數字缺逭,而聖度包容,曲垂矜憐,譴責不加,溫批反降,大醫問疾,數字缺至。臣是何人,獲此異數?臣誠惶感,有隕如瀉,分義至嚴,豈容更煩?第念微臣情迹,旣難苟冒,狗馬賤疾,亦漸沈痼,腦後之腫,浮□連項,按摩酸疼,顧眄牽掣,不但卽今有妨着巾,深恐日後,更肆其毒。頭痛之症,始自前月,昏而輒發,夜深漸重,曉而向歇,旭升乃止。方其痛時,如撞如碎,胸膈煩悶,徧身烘熱。痰壅火升,呼吸甚急,唇焦口乾,飮冷無節,目不交睫,坐而待曙。朝晝之間,雖曰減歇,□隱微疼,猶且不止,昏昏頹倒,比夜反甚。日月旣久,氣力已盡,差復無期,去鬼不遠。釋負就閑,專意調治,則雨露生成,或可回甦。□□之行,義不敢辭,而至若陳力就列,決非可堪,玆冒萬死,仰暴至懇。伏乞,聖慈俯賜照察,將臣職名,亟許遞免,以便公私,不勝萬幸。答曰,省疏具悉卿懇。安心調理之意,予已面諭,復何多誥?數字缺益加善攝,以副予望
領中樞府事李景奭,伏以,臣向於客使之來,屛伏江郊,不能數字缺又逢主辱之時,不覺骨痛而聲失,入城之後,暑症益重,數字缺益劇,眼病又從而添苦,昏昏憒憒,萬念灰心。伏見獻納金澄之避嫌,誠可驚駭。臣愚昧不量時世,竊以爲,當此變異層疊,人心國勢,無一可恃,區區之忱,惟願朝廷,務行仁義之政,克明訟獄之斷,諫臣諫爭綜核,憲官正俗立網,庶幾聖明之下,無匹夫匹婦之或冤。苟有所懷,意在必達,適仍刑部之請,缺敢有所陳,非出於臆度,實出於曾所知者也。不意臺諫在他缺而所聞詳於同洞,在遠隣而密知,逾於近隣,何其异哉?臣雖庸駑,缺在原任之後,何可屑屑相辦也哉?聾聽見疑,瞽言無補,旣不缺更爲妄發,又不可仍玷朝端。伏願,聖明俯諒微悃,特鐫臣職,且願容光之照,益加明愼。臣無任惶恧之至。取進止。答曰,省箚具悉卿懇。卿無所失,卿其安心勿辭。
持平洪受河啓曰,前啓措語見上請還收諸臣及內侍加資之命,諸宮家未折受前,民人開墾之地,竝令還給。請還收忠淸監司任義伯,溫陽朴邁加資之命。又啓曰,光陽縣監鄭世衡,私載四十石米於稅船之說,播傳都下。臣捉致領來色吏,取見件記,則乃米十六石,太一石,燻造二石,鹽三石,靑長竹四十介,棺板十五立,新造駕轎一部,梅盆四座也。又問物種去處,則米十石,吏曹堂參價也,其餘則分送於其親舊者也。四十石之說,雖與當初所聞差異,色吏之從實見告,亦何可知也?世衡,身爲守令,不有國法,至以十七石之穀,各種雜物,冒載於稅船,其貪縱之狀,極爲可駭。請光陽縣監鄭世衡,拿問定罪。七八字缺令攸司爲先囚禁推覈。又啓曰,獻納金澄,以臣妄言五六字缺不可做爲小事,或可爲,故頃忝言責,論二妬婦五六字缺警於惡俗矣。旋因大臣之箚,其事遂緩,更緣□議之擧,竟數字缺浪。而其中原任大臣之議,縷縷証左,至有兩家推案之所不及,數字缺其仁厚懇惻之意,溢於言辭之表,臣讀來瞿然,自愧爲刻核數字缺人也。雖然宰相曰是,臺諫曰非,固是事體之所當然,臣亦安敢媕婀悶默,而不盡其所聞哉?任氏妬悍之□人所共言,姑以一事論之,益豐生時,其所眄之婢,逃匿于他家,任氏親自乘轎,多率奴僕,突入其家,捕得其婢,以索繫頸,自轎上手牽而歸,施以慘毒酷罰,此則白晝大都之上,行路之人所共見也。益豐死後,其婢畏㤼逃走,則終至移怒殺母,暴屍路傍,誠有如前日論啓之辭。數字缺或有爲任氏分疏者,欲以其事歸之於陽寧夫人,此果人情之所宜者乎?陽寧夫人不自辨之意,亦豈不以在妻則罪重,在母則罰缺也。至於朴錞妻趙氏之事,尤爲明日不可掩覆。其殺戮之時,以缺其口,而至用烙刀石塊,備盡滛刑,則其去人彘者無幾矣。數字缺閭里小民,以至外方之人,莫不藉藉傳說,而獨原任大臣數字缺也。豈大臣體尊,故人不敢以凶慘之事,及於其聽耶?大臣至數字缺外舊洞之說,此又不然。臣自年前,來寓於錞家咫尺之地,洞內之議,臣亦詳悉。何嘗有一人爲趙氏稱冤者?大臣,又以其姪長英之結婚,明趙氏之無罪,此又不然。臣聞長英之結婚,在於趙氏殺婢之□歲云。則何可逆料未來立惡行,而不與之爲婚乎?其曰,婦女決不可,法典明律,俱無現著者,尤未可曉也。婦女之有悖行者,旣不可以刑訊,又不可以決杖,則不知將何以懲其惡耶?抑置之於無可奈何,而任其所爲耶?況國典旣曰,士族婦女之遊宴山間水曲及親祭城隍祠廟者,竝杖一百云。遊宴親祭者,猶可以決杖,則妬悍殺人之罪,獨不可以決杖乎?自祖宗朝以來,婦女決杖者,非止一二,而姑置不論,只以仁祖朝事言之,如柳希發·沈大復·尹晊·李慶□·金大德之妻,數字缺臣之婦,或以不孝,或以妬悍,或以狂悖,因臺八九字缺而其時何無出力而伸救者耶?亦可見今之八九字缺仁祖朝遠矣。目今紀綱凌夷,風俗斁壞,決非照濡七八字缺正,臣誠慨然於斯,欲進黃河之寸膠,而大臣不以傷風數字缺之,亦異於臣所聞者矣。臣旣被大臣之斥,安敢晏然仍冒於臺次乎?大司諫姜栢年,以獻納金澄,以故益豐君妻任氏及朴錞妻趙氏決杖之事,仍大臣收議,有此引避,臣所當處置,而見其避辭則曰,白晝大道之上,人所共見,且曰,都下士夫,閭里小民,以至外方之人,莫不藉藉傳說云。而臣則實所未聞,故頃忝刑曹佐貳之日,草記中,以兩家奴捧招及門長緘聞外,他無憑覈之意,隨參啓達,如是藉藉之言,獨未聞知,泛然參啓,不無所失,今何敢晏然處置?竝引嫌而退,身居臺閣,意在激頹,隨事敢言,風采可□大臣之聞,雖與相左,在我無失,何必爲嫌?朴錞妻之事,已露於頃日臺臣之避辭,益豐家之事,亦發於春間該曹之推覈。事狀虛實,雖難憑據,傳說喧播,人孰不聞,而强爲引嫌,語甚苟且。請獻納金澄出仕,大司諫姜栢年遞差。答曰,不允。末端兩件事,依啓。鄭世衡,先罷後推。
金宇亨啓曰,光陽縣監鄭世衡,先罷後推事,命下矣。臺諫方以拿問定罪論啓,先罷後推傳旨,不得捧入之意,敢啓。傳曰,知道。
又啓曰,臺諫出仕事,命下矣。今已日暮,待開門命招之意,敢啓。傳曰,知道。
兪瑒啓曰,右議政箚子批答,當爲傳諭,而政府無郞廳,遣史官傳諭之意,敢啓。傳曰,知道。以上燼餘
上在昌德宮。停常參·經筵。
夜一更,流星出尾星下,入南方天際,狀如拳,尾長三四尺許,色白。二更,東方,黑雲一道如氣,起□方,直指南方,長竟天,廣二尺許,良久乃滅。
金壽興啓曰,慶尙道八月令朔膳進上,卽者來到,而考見膳狀,則前監司閔點,今月十六日所封,而推問其都會官,則乃是安東府云。安東去京城,不過六日程,中路稽滯,至於六日。且大王大妃殿膳狀,有點汚之迹,其不謹陪來之狀,殊極可駭。當該下人,令攸司推治,何如?傳曰,允。
傳于兪瑒曰,德恩府夫人遷葬云,禮葬墓幕等事,令該曹依例擧行。
傳于金宇亨曰,自明日,武德門開閉事,分付。
宋時喆,以兵曹言啓曰,慶德宮移御之後,則慶德宮假衙將,當移差於昌德·昌慶兩宮,假衙將三員中,南宮忠·宋裕善則入直於昌德宮,金穎則分直於昌慶宮,而依前例加出一員,使之輪回入直,何如?傳曰,允。
獻納金澄啓曰,臣曾聞仁祖朝金大德之弟大器妻李氏,因繼後文書僞造之事,決杖於缺樓前,故昨於避辭中,擧以爲証,以明婦女決杖之法例矣。悤忙之中,大器之妻,誤稱大德之妻。雖非事實所關,難免顚錯,請命遞斥臣職。答曰,勿辭。
又啓曰,前啓措語見上請加三思,諸臣及內侍賞加,一倂還收。又啓曰,新除授司諫崔攸之,時在全羅道南原地,請斯速乘馹上來事,下諭。答曰,不允。下諭事,依啓。
持平洪受河啓曰,前啓措語見上請還收諸臣及內侍加資之命。請諸宮家未折受前,民人開墾之地,竝令還給。請忠淸監司任義伯,溫陽郡守朴邁加資之命。又啓曰,光陽縣監鄭世衡,私載四十石米於稅船之說,播傳都下,臣捉致領來色吏,取見件記,則乃米十六石,太一石,燻造二石,鹽三石,靑長竹四十介,棺板十五立,新造駕轎一部,梅盆四座也。又問物種去處,則米十石,吏曹堂參價也,其餘則分送於其親舊者也。四十石之說,雖與當初聞知差異,色吏之從實見告,亦何可知也?世衡身爲守令,不有國法,至以十七石之穀,各種雜物,冒載於稅般,其貪縱之狀,極爲可駭,不可罷推而止。光陽縣監鄭世衡,拿問定罪。答曰,不允。
宋時喆啓曰,京畿水使李枝遠,今春夏等邊將褒貶,無一人居下,殊無嚴明殿最之意,請推考。傳曰,允。
金宇亨啓曰,武德門自明日開閉事,招致衙將分付,開金仍爲出給之意,敢啓。又以吏曹言啓曰,臺諫及守令有闕,政事何以爲之?敢稟。傳曰,知道。
全羅監司洪處厚,以八月朔進上靑大竹,趁數字缺進事狀啓,傳于金宇亨曰,勿待罪事,回諭。
都承旨金壽興請對,傳曰,引見。以上燼餘
備邊司啓曰,卽見伴送使吳挺一,今月二十六日亥時,在奉山抵臣等私書中別紙,其所云云,乃是恐喝之言。似無往見兩城之理,而正方見與不見,必已經過,但念彼旣生慾,有喝我,若恬然不動,則展轉增怒,難保其終不生梗。雖有所費,不如須便彌縫,令伴臣與平安監司詳議,密爲善圖,俾無意外之患,宜當。百爾思度,他無善策,而計其呈途,分付若緩,則恐不及機,卽刻先以此意,別定善馳之人,從撥通書伴送事,別抵同封以入,以備睿覽之意,敢啓。以上備局謄錄
上御熙政堂。入侍,行都承旨金壽興,假注書安後泰,記事官李敏采。上曰,承旨往見三公乎?壽興對曰,臣以書問之,則三公之意皆以爲,□雖不見城池,而別遣中使問安,以示厚待之意,似可云矣。上曰,中路問安中使,近當回還,疊送無妨乎?且送□境上,未知何如?壽興曰,自前有大事,則或有五六字缺庚寅年事,如此矣。上曰,今番凡事之不順,實出於意慮之外矣。壽興曰,渠輩出於無數字缺恐喝如此。正方等事,今日之間,決斷想已出矣。上曰,昨日已到鳳山,則今日當往黃州,其間不爲中火耶?壽興曰,鳳山之距黃州,其站雖遠,乃一站,故無中火之事矣。上曰,渠輩非但無聊,壑慾未塡,故如是恐喝矣。壽興曰,巨軍則我國人,乃彼國所産,故雖以通官往來,而此者尤凶矣。上曰,山城事,此輩與勅使,其果有相語之擧耶?壽興曰,小臣之意,則決知其必言于勅使矣。又曰,正方則別無修築之事,故草數字缺雖見之,姑不憂,慈母山城則形勢頗好,而自先朝留意之所,故任義伯爲本道監司時,募入人家,多積糧米器械。彼若見之,則彌縫似難矣。上曰,兩山城中,正方則雖未知其必見,而若見慈母,則必有生事之端矣。壽興曰,勅使往見,則無路遊說,而通官輩,獨爲往見,則亦或爲彌縫之路矣。上曰,渠輩往見之後,必言于勅使,勅使,眞㺚也,豈肯爲我國周旋乎?上又曰,禮段當載去,而事已急迫,一路夫馬,似難及時整當矣。壽興曰,然則中使所騎及禮段六七字缺上知委,預爲待令事,臣出去分付,何如?上曰,依爲之。上又曰,明日狀啓,午間入來,則中使雖乘夜數字缺可及於安州矣。壽興曰,若爲送之,則當送於義州,安州則不可矣。且勅使處,別爲問安,通官輩處,又以別例致慰,則似當十餘字缺敢達矣。上曰,年少內官,驅馳得達之人,當爲定送矣。上曰,吏·兵判之呈辭,自是循例也。戶判亦勞悴之八九字缺來呈告,一時沓至,何如是紛紜耶?壽興曰,戶判□腫極重,幾至必死,前頭擧動之日,勢難進參,故捧入其呈辭,而朝承下敎,極爲惶恐。戶判病數字缺非輕,初似暑感,而今則極重云矣。上曰,戶判,辛丑年間經重數字缺無乃本病復發耶?上曰,自前陵行已定之後,數字缺呈辭不得捧入,而昨日洪□紀事,何也?壽興曰,政院不能致察,曚然捧入,不勝惶恐矣。上曰,空闕事,極爲駭愕,衙將,烏得無罪?壽興曰,此事朝已啓達,而未承發落矣。大內修理,今已完畢,而各司則房舍廳事,數字缺紙塗附處,姑以政院言之,臣使人往見,則窓戶塗壁,無一遺數字缺似當責出於戶曹矣。臣又聞衙將,不能禁斷閭里之人,至以出入云。闌入如此,而雜物安保其不失乎?上曰,慶德宮與此不同,深隱處則雖或有雜亂之事,人不得數字缺將在於何處而不禁耶?壽興曰,衙將,守在各所矣。上曰,此則實是衙將輩不謹看護之致,新舊交遞之際,累數字缺傳掌,則豈有如此之弊?前後衙將,其數必不多,自壬寅年,曾任假衙將,竝拿問定罪,今後移御之時,闕內諸各司窓缺雜物有無,兵曹詳察點撿,作爲冊子二件,一一照數載錄,一件則藏置兵曹,一件則分授衙將,以爲傳掌之地,而還御之時,缺冊子中所錄,如有閪失之物,則當該衙將,當受其責事,各別申飭,可也。壽興曰,此則當爲擧行條件矣。上曰,移御已迫,而大殿出宮之後,以下缺。上曰,今番之事,如百孔千瘡,以所關重大,故渠輩恐喝,至於此矣。壽興曰,左相言,巨軍徵索貂皮五十兩及櫃枝三等物,而戶曹不給,故有發怒之事云矣。上曰,前日見之,則如此等物,必於戶曹徵索,而恐喝之言,節節不缺。壽興曰,臣見開城留守狀啓,則事多慘酷,而及聞京畿監司李慶億之言,尤爲慘酷矣。長湍·開城府之間,驛馬多數致斃云。豈有如此之時乎?且開城府,乃財利所産之地也。至於此,所欲不滿,則達夜不寐,徵索無窮,開城府事,罔有紀極矣。上曰,彼國之厚待我國,不如前日耶?抑彼國紀綱漸弛,渠輩不爲數字缺然耶?今番事,出於彼之分付,其所恐喝,固其然也。中路數字缺於渠輩之操縱,尤爲痛惋矣。壽興曰,每番賂給渠輩數字缺謄錄,兩西爲先難支矣。上曰,渠輩求索,歲加月增,物力難支矣。壽興曰,今番見辱之事,數十年來曾所未見也。夫馬事,退出,當爲預待矣。遂罷出。以上燼餘
上在昌德宮。停常參·經筵。
金宇亨,以義禁府言啓曰,今此移御擧動時,駕導·挾輦·考喧,駕後左右各一員,及大王大妃殿·王大妃殿·中宮殿,考喧左右各一員,當直數字缺各一員,合計當入十六員。而實官十員外,六員不足,依前例,令該曹假都事差出,何如?傳曰,允。
又以兵曹言啓曰,來初二日四殿移御時,本曹堂上各一員,當爲侍衛,而判書洪重普,方在呈告之中,元無侍衛之員,假參知差出,何如?傳曰,允。
金宇亨又啓曰,慶德宮假衛將等拿問事,特命。而當該書員輩,亦不可置之,依前啓請,竝令攸司數字缺嚴治,以爲警後之地,何如?傳曰,允。
金壽興啓曰,慶德宮曾任假衛將鄭震立,旣已身死云。今此拿推中,不捧傳旨之意,敢啓。傳曰,知道。
以掌令吳尙呈辭,傳于金宇亨曰,勅行纔過之後,呈辭極其紛紜。前頭有移御擧動,政院何不致察?八九字缺呈辭還出給。以下缺
金宇亨,以漢城府言啓曰,今年戶籍事目,比前加詳。數字缺父母夫妻,竝爲懸錄,戶口加出,亦至二千餘戶,故出役幾至一朔,而且以再三釐正,累退期限之故,正書兩件中一件,今纔書數字缺半,冬前畢役,恐未可必。而前頭別試,如或設場於本府,則似當停役十數日,事極可慮。別試開場,則中·西學及他無事衙門設行事,令禮曹稟旨定奪,何如?傳曰,允。
執義金益廉,持平洪受河啓曰,前啓措語見上請還收諸臣及內侍加資之命。請諸宮家未折受前,民人開墾之地,竝令還給。請還收忠淸監司任義伯,溫陽郡守朴邁加資之命。請光陽縣監鄭世衡拿問定罪。又啓曰,龜城府使李海賓,以賤卑之人,且無名稱,及除本數字缺,請龜城府使李海賓罷職。答曰,不允。
獻納金澄,正言魚震翼啓曰,前啓措語見上請加三思,諸臣及內侍賞加,竝還收。以下缺以上燼餘
義禁府啓曰,今此移御擧動時,駕導·挾輦·考喧,駕後左右各一員,及大王大妃殿·王大妃殿·中宮殿,考喧左右各一員,當直本府各一員,合計當入十六員。依前,令該曹,假都事差出,何如?傳曰,允。以上禁府謄錄郞廳李朝望校正。郞廳金世璉書。
上在昌德宮。停常參·經筵。
都承旨金壽興請對入侍時所啓,近來廟堂空虛,毋論緩急,啓下公事,不得回啓者亦多,事甚可慮矣。上曰,事之緩者,則姑待大臣出仕後擧行。其中緊急者,則有司堂上,往議于大臣家,回啓,可也。已上備邊司謄錄
答府曰,不允。拿問事及遞差事,依啓。鄭世衡,遞差可也。
答院曰,不允。遞差事,依啓。
答右相許積箚曰,省箚具悉卿懇。人心不古,一事生端,吹毛之輩爭趨,此誠世道人心之可歎處也。卿何擧此爲辭,重傷事體乎?國事日非,虞憂日加,卿受恩先朝,以補寡昧,念及於此,其何棄予而就閑?安心調治,以便遠行,已盡於面諭之時,復何多誥?宜勿控辭,安心善攝,毋孤予望,以濟時艱。內下日記
上在慶德宮。停常參·經筵。
夜二更,黑雲一道如氣,起自坤方,直指東方,漸移艮方,長竟天,廣尺許,良久乃滅。
辰正二刻,自上移御于慶德宮。
答府曰,不允。內下記草
上在慶德宮。停常參·經筵。
有政。吏批,以李益培爲珍山郡守,鄭載嵩爲持平,金萬基爲大司諫,金筬爲南部主簿,金益厚爲龜城府使,鄭伯基爲陰竹縣監,許塘爲三嘉縣監,洪處深爲陜川郡守,朴長卿爲樂安郡守,柳潝爲海州牧使。
答藥房問安啓辭曰,知道。慈候無事。
答左相洪命夏呈辭曰,給由馬,澆奠床備給。
答諫院避辭曰,觀此避辭,自嫌之說,反謂爾等也。言意之表云者,予未知其信實也,勿辭。
答府曰,不允。
答院曰,不允。出仕事,依啓。
答領中樞府事李景奭疏曰,省疏具悉卿懇。卿其安心勿辭,從容調理,遣御醫看病。
答吏判金壽恒疏曰,省疏具悉。卿其安心,勿辭察職。
答右相許積箚曰,省箚具悉卿懇。纔諭予意於前批,夫復何言?須勿爲嫌,安心勿辭,以副予望。內下記草
上在慶德宮。停常參·經筵。
卯時,日有左珥。午時,日暈。夜五更,流星出畢星上,入參星下,狀如鉢,尾長二三尺許,色赤。
答藥房問安啓辭曰,知道。慈殿氣候無事。已上內下記草
答府曰,不允。金命說·韓井一事,依啓。內下記草
上在慶德宮。停常參·經筵。
夜五更,流星出胃星上,入北極星下,狀如甁,尾長二三尺許,色赤,光照地。
傳曰,旱氣太甚,惡風連吹,已傷禾穀,難望西成,言念民事,不覺心寒。秋節雖過,不可遵守常規,祈雨祭設行事,令該曹拔例擧行。已上內下記草
答府曰,不允。
答右相許積箚曰,省疏具悉卿懇。卿其安心勿辭,從容調理。
答院曰,不允。
答兵判洪重普疏曰,省疏具悉卿懇。卿其安心勿辭,調理察職。
答戶判鄭致和疏曰,省疏具悉卿懇。卿其安心勿辭,更加調理察職。
答領府事李景奭疏曰,省疏具悉卿懇。卿其安心勿辭,益加善攝。內下起草
上在慶德宮。停常參·經筵。
午時,日暈。未時,太白見於巳地。申時,日暈。
傳曰,史官五員待命,騎馬十五匹立之。風雲雷雨·雩祠·漢江·木覓山·三角,祈雨祭摘奸以來。已上內下記草
答左相洪命夏箚曰,省疏具悉卿懇。卿其安心,勿辭往來。內下起草
上在慶德宮。停常參·經筵。
未時,太白見於巳地。
有政。吏批,以任義伯爲忠淸監司,許秩爲原州牧使,李喜年爲南原府使,宋奎光爲陰竹縣監,崔商翼爲順天縣監,朴邁爲溫陽郡守。
答右相許積箚曰,省疏具悉卿懇。卿之疾病,一向沈綿,予心慮念,無以爲諭。卿無固辭,安心調理,以副予望。
答都承旨金壽興疏曰,省疏具悉卿懇。卿辭至此,本職當勉副焉。內下起草
上在慶德宮。停常參·經筵。
未時,太白見於巳地。
傳曰,旱災此酷,西成望斷,言念民事,誠極痛迫。欲行審理,言于有司。已上內下記草
有政。吏批,以趙復陽爲大司成,具文濟爲安岳郡守,朴永繼爲昆陽郡守,趙汝秀爲高原郡守,吳挺緯爲承旨,李時術爲大司諫。政軸
答政院啓辭曰,旱災至此,望斷西成,言念民事,若恫在己,食息靡寧,方切憂悶矣。今觀啓辭,誡誨殊切,其予惕念修省之道,可不勉哉?
答領府事李景奭疏曰,省疏具悉卿懇。卿其安心勿辭,調理察職。
答左承旨金禹錫疏曰,省疏具悉。爾其勿辭察職。
答檜原君疏曰,省疏具悉。卿其安心,勿辭往來,澆奠床備給。內下起草
上在慶德宮。停常參·經筵。
夜一更,白黑氣各一道,起自西方,直指東方,長竟天,廣三四尺許,漸移東方,良久乃滅。
答藥房問安啓辭曰,知道。慈殿氣候無事。已上內下記草
義禁府啓曰,來十二日別試初試時,文武五所禁亂都事各一員,當直都事一員,本府入直都事一員,公事都事一員,竝八員,當爲應入。而本府都事見存者九員,皆以試假受由,假都事八員,令該曹,依前例,預爲差出,何如?傳曰,允。
政院啓曰,明日審理時,大臣及禁府·刑曹堂上命招事,臣於當日入侍時,親承聖敎而退,審理文書趁速修整之意,更加催促。而取考辛丑·壬寅兩年日記,則原任大臣·六卿·三司長官,竝爲命招,今亦依此爲之乎?承旨則幾員入侍乎?竝此仰稟。傳曰,依前命招,而承旨該房入侍。已上禁府謄錄
答吏草曰,旱災至此,上下憂遑之日,諸臣豈可以循例呈告,安臥其家乎?無實病呈告人,北郊獻官,可也。內下起草
上在慶德宮。停常參·經筵。
傳曰,史官三員待命,騎馬九匹立之。宗廟·北郊再次祈雨,社稷祭摘奸。已上內下記草
義禁府啓曰,今日審理時,本府罪人減死定配及移配等事,所當卽爲擧行,而判府事臣鄭□□方有身病,今日內不得察任,何以爲之?敢稟。傳曰,不可等待其出仕,今日內,急速擧行。
審理入侍時,上曰,禁府·刑曹徒年罪人,竝爲放送。以禁府文案中李聖時·李猶龍·姜弼周等事。上曰,此三人等未元情之前,似不徑先放送,明日內開座,捧招,可也。知義禁朴長遠曰,小臣,以陵奉審,當爲出去,堂上不備二員,事難開坐矣。上曰,陵奉審則禮曹參判,進去,可也。已上禁府謄錄
答領府事李景奭疏曰,省箚具悉卿懇。卿其安心勿辭,亦勿待罪。
答右相許積箚曰,省箚具悉卿懇。卿其安心勿辭,速出論道,以副予望。內下起草
上在慶德宮。停常參·經筵。
未時,太白見巳地。
有政。吏批,以柳淰爲兵曹參判,呂台齊爲戶曹正郞,高啓元爲南海縣令,呂聖齊爲司諫。李浣爲判義禁,李光迪爲掌令,張善瀓爲承旨,卞爾輔爲譯官。
吏曹啓曰,義州府尹有闕,依近例,令備局議薦,何如?傳曰,允。
政院啓曰,義州府尹鄭錀拿來事,命下矣。依近例,交代後拿來之意,敢啓。傳曰,知道。已上備局謄錄
義禁府啓曰,驛官玄德雨,發遣書吏拿來時,所騎驛馬給送事,纔已自兵曹入啓矣。此時西路立馬供饋之弊,雖不知重大,亦不可不慮。陽德縣監具鐄拿來事,下去書吏,今將空還,此書吏上來時,玄德雨,隨其所到處,仍爲拿來之意,兩西監司處,行會,何如?傳曰,允。已上禁府謄錄
答獻納金澄,持平鄭載嵩等疏曰,省疏具悉。爾其勿辭察職。
答判尹金佐明,工判李浣疏曰,省疏具悉。卿其安心勿辭。
答院曰,不允。出仕事,依啓。不允前啓及海州牧使柳潝,平山府使李時橝遞差事
答吏判金壽興,大護軍尹新之,右尹李殷相等疏曰,省疏具悉。爾其勿辭,從速察職。
答府曰,依啓。李光迪遞差事
答禮草曰,民生大命將絶,雖無可望,其可謂之今無奈何而闕云耶?一病支離,代犧之禮,令人代之,念及于此,寧欲溘然也。擇定獻官,更爲禱雨,似不可已,趁卽擧行。
答戶判金壽興疏曰,省疏具悉。今玆擢用,意非偶然,卿其勿辭,從速察職。已上內下起草
上在昌德宮。停常參·經筵。
未時,太白見於巳地。夜一更,月暈。四更,流星出五車星下,入北方天際,狀如拳,尾長三四尺許,色赤。
金宇亨啓曰,健元陵丁字閣雨漏處修改時,先告事由祭,秋夕祭兼行事,今月初三日啓下後,禮曹不爲甘結于香室,故香室茫然不知。臣以代房,只以節祭祝文代押矣。節祭兼行一行缺藝文館,急速分排,撰出之意,敢啓。傳曰,知道。
李元禎啓曰,大司憲李慶徽,武二所進,執義缺武一所進,掌令孟胄瑞,文二所進,掌令一員未差,持平鄭載嵩,文三所進,持平安塾,文一所進。今日,以監察茶時之意,敢啓。傳曰,知道。
金宇亨啓曰,今十五日,儒生殿講爲之事,命下矣。別試初試,未及罷場,二品以上試官望,無以推移備擬,何以爲之?敢稟。傳曰,停。
金萬基,以吏曹言啓曰,今三次祈雨祭獻官,所當各別擇差,而除年老實病人員外,又以文·武科五所試官進去,正二品以上,絶無推移變通之路,不得已宗班中,實預差塡差之意,敢啓。傳曰,知道。
備忘記,傳于金萬基曰,史官三員待命,騎馬□匹立之。
備忘記,傳于金宇亨曰,予以不辟,叨承丕緖,夙夜憂懼,恐墮祖宗付畀之重。七年之間,雨晹不得以時,風霜又從而害之,哀我赤子,顚連散之,不免死亡者,其將幾何?矧今不幸,一歲之內,極備極無,田疇濯濯,禾苗焦枯,西成望斷,民事奈何?興言及此,心腸摧裂。嗚呼,旻天何不降殃於予,使予寧欲溘然而不得,使民生顚仆溝壑,哀呼救生而不恤也?重言復思,若隕淵谷,不知置身之所。噫,咎實在予,天譴遽降於蒼生,爲民父母,其懷如何?若恫在己,如荊在背。其敢曰,身無其殃而忽之也?國之所依者民,民之所天者食。國無民,民無食,而能爲國者,有之歟?言及于玆,心飛神越,天譴旣降,省愆遷改,其可闕哉?予自今日,避正殿,益加警畏之道,以省旣往之愆。其令該曹,減膳禁酒等事,趁卽擧行。且念咎在寡躬,責何及人?然而今日大小臣僚,亦不可不責己恐懼,同寅協恭,夙夜勞思,恪勤乃職。嗚呼,天怒至此,予庸憂懼,息食未寧,缺言同異之說,予不赦焉。
金宇亨啓曰,備忘記十行綸綍,痛切懇懼,悶旱憂民之盛意,溢於言表,有足以回天怒而感人心者。臣等蕪拙之辭,非但不足以模糊其萬一,循常代草,亦涉文具,直以王言播告,允合應天以實之道,以此備忘,曉喩中外,何如?傳曰,文辭荒拙,無以盡予痛迫之懷,深用愧忸,承旨代草,宜矣。
金萬基啓曰,臣等伏承聖批,不許臣等之請,更命臣等代草,益見撝謙求助之盛意。臣等聚首感歎,固當承命之不暇,而第竊惟念,成湯六責,景公三言,由中而發,矢口而成,一毫無所待於外,此所以克諴天心,轉移如響者也。詞臣代言,出於後世,鋪張潤色,終爲文具之歸,則古人所謂以實不以文者,良以此也。況今下備忘記,一字一句,皆出於至誠惻怛,而足以上格天聽,則又安用文之?臣等之意,欲聖上惟以誠實爲本,克與古先哲王,齊美匹休,而後世彌文□有不足屑也。伏乞,依前啓請,以備忘頒告,何如?傳曰,辭意荒蕪,未能暢通,使之代草矣,以誠爲言,姑依啓辭施行,可也。
金萬基,以禮曹言啓曰,卽伏見下政院之敎,哀痛惻怛之誠,溢於言表。凡在瞻聽,孰不感泣?自今日避正殿減膳禁酒,則勿擊皷,撤樂等事,亦令各該司一體擧行,何如?傳曰,允。
又以禮曹言啓曰,以文科試官望單子,傳曰,二三所則可以推移,而至於一所,則無以成樣。各所試官望,通融□改擬以入事,傳敎矣。依上敎,取望單中各所試官,通融嘉善·資憲詣闕人,以二員改擬,別單以入。而其中金始振則以疏決廳,張善瀓則以承旨,竝付標,亦出於備擬之意而已。且原單子中堂下試官備九員內,分爲參試官四員受點,然後方可以成樣矣。敢此惶恐申稟。傳曰,知道。
金宇亨,以尙衣院官員,以提調意啓曰,尙方非他司之比,數少諸員,差備待候,各有所掌,不時奔走,有未敢。自年前設科之時,累次捧承傳之意,更爲入啓定奪,勿爲定送事,移文該曹矣。卽者吏曹,不但不遵啓下之意,又定易書,至於十名之多。又以今後,雖有入啓請減,切勿撓改之意,徑先入啓,未知其由。非係御供衙門,五曹·漢城府·掌藝院·兩倉及他小各司吏胥,其數極多。則三所易書,豈難充送,而有此無前之擧乎?本院事體,異於他衙門,而實有未及周旋之勢,事甚渴悶。請依前啓稟,勿爲定送之意,分付該曹,何如?傳曰,允。
金萬基,以司饔院官員,以都提調意啓曰,諸員不爲書吏之役,本院與闕外該司不同。故在前雖値三所設場時,易書分定,不及於本院者,事體然也。今者吏曹,不考規例,乃以易書九名,責出無前之事,不可到今創出,而本院提調,適皆有故,未卽變通。臣於卽刻,以復命詣闕,聞有此事,不得不陳啓,依尙衣院例,勿定事分付,何如?傳曰,允。
又以兵曹言啓曰,今日入直內禁衛將李彦珪,不意身死,其代,所當改受點,留門入直,元單子還入之意,敢啓。傳曰,知道。
金宇亨,以吏曹言啓曰,臺諫有闕,政事,何以爲之?敢稟。傳曰,罷齋後爲之。已上燼餘
上在慶德宮。停常參·經筵。
夜一更二更,月暈。
下直,高城郡守李泰英,別害僉使禹濟博,彌助項僉使洪湛。
傳于金萬基曰,今下弓矢,別害僉使禹濟博給送。備忘記,史官五員待命,騎馬十五匹立之。
金萬基,以都摠言啓曰,今日入直軍士,當爲中日習射,而祈雨祭齋戒相値,不得爲之之意,敢啓。傳曰,知道。
傳于金萬基曰,大臣·備局堂上,引見。
金萬基啓曰,大臣·備局堂上引見事,命下矣。兩司當爲依例牌招入侍,而文武試所沒數進去,不得牌招之意,敢啓。傳曰,知道。
又啓曰,右議政箚子到院,而以祈雨祭齋戒,留院之意,敢啓。傳曰,入之。
辰時,上御興政堂。大臣·備局堂上引見時,入侍,領議政鄭太和,判尹金佐明,同知中樞府事柳赫然,左尹金始振,右副承旨金萬基,校理洪萬容,假注書安後泰,事變假注書李璾,記事官崔後尙·李敏采。鄭太和曰,旱魃此酷,惡風連吹,小臣昨經奉審而還。道傍草木,被風盡枯,今年農事,所見慘矣。入來之後,伏聞備忘記,出於至誠憂勤,痛迫之意,溢於言表,有足以回天轉災,感動神人,而如臣無狀,恐未副聖意之萬一矣。上曰,向者密雲四集,似有雨徵,而卽今凄風不止,雨意漠然,前頭農事,已無可望矣。鄭太和曰,寧陵改莎草之時,見其莎根所着之土色,乾燥幾至尺許。新補莎草,自慕華館運去,而昨日則似有草色,過數日後,旋必枯死。明年似當有改莎草之擧矣。上曰,雨澤連下,則新補莎草,庶生之理,而數行缺。上曰,植梯陵傍,登此灑水,可缺而朝灑晝七八字缺沾灑,則乘其夜氣,必有生意矣。鄭太和曰,穆陵改莎草吉日,以今月推擇矣。臣聞莎草之改,必於春初及冬初爲之,乃可以着根堅固,不爲枯損云。改擇吉日,退行,何如?金佐明曰,春間則無乃太遠乎?鄭太和曰,然則十月內爲之似好矣。金萬基進稟曰,改莎草,以冬初擧行乎?上曰,九月末十月初,擇日退行,可也。上曰,農家之事,春夏則或値旱乾,苗似焦枯,而西成尙遠,猶有更蘇之望。今則秋節已半,霜降不遠,雖得雨澤,已無及矣。柳赫然曰,今年農事,初有豐稔之望,而到今如此,十日內,雨若不下,則更無可望矣。上曰,近見忠淸道狀啓,則或雨於京畿不雨之日,以此見之,畿甸旱災尤甚矣。鄭太和曰,忠淸之雨,似是驟雨耳。嶺東·襄·杆諸邑,則豆太葉盡枯萎,木綿尙未開花云,慘矣。上曰,此等地,年年被災,救之無策,悶慮深矣。上又曰,雨水雖得中,此時霜災可畏。而況先以極備之澇,繼有極無之旱,後値早霜之災則尤可悶也。鄭太和曰,客使今已渡江云矣。上曰,已渡矣。鄭太和曰,小臣,昨見舍弟西伯私書,則勅使回還時,所求之物,不至於太甚,而渠輩卜物,旣已封裹越送之後,李一善別求正木一同,又爲持去云,其慾可謂壑矣。上曰,雖小小之物,徵索而去者,自是渠輩無厭之慾也。鄭太和曰,安秋元者,勅使回還時,則防禁不嚴,我國譯輩,頗得相語。故玄德宇見而問之,則秋元以爲,越江之後,一善輩恐喝於渠曰,當此之時,汝爲直告。不然,必殺汝云云。故不得已言金化等地,有走回人之事。及到館所之後,又爲恐喝曰,査問之時,汝與前言一樣直告云云,而此皆一善輩之操弄,勅使則實不知之云。且秋元多有悔恨之言曰,我豈有害本國之心哉?彼欲殺之,故以至此地頭云云矣。且彼在二行缺臣過査事後,上章陳情矣。缺此時帶職,尤爲靦顔,而下諭勤懇,惶恐來詣耳。仍曰,旱災如此,民庶何以聊生乎?上曰,農事如此,已無可望。過霜降知其結實然後,可以區畫救民之策矣。鄭太和曰,待新戶判之出仕,可以相議爲之矣。上曰,卽今國用所餘,幾何耶?鄭太和曰,可得支用於明年七月前耳。金始振曰,前聞鄭致和多有節用之餘蓄云,必有一年之支用矣。金佐明曰,全羅·忠淸兩道,則畓穀尙有可望,而木花全不開花云矣。上曰,木花尤甚無形,徵布之役,尤不可不減矣。金佐明曰,納布之民,急於應役,多費其米,而貿布上納,則生道絶矣。臣意則納布之民,以米代捧,則民便於納官,而且以其米,可用於救荒矣。上曰,兩西則木花稍優云矣。鄭太和曰,雖或稍優,兩西上京之布,不及於三南,三南之木花不實,則莫如以米代捧,而布則以京各司所儲代用後,繼用江都之布,則民之蒙惠不少矣。金佐明曰,至於軍布,侵徵族隣,尤難堪矣。柳赫然曰,軍士價布,乃是軍士衣服之次也,減之似難矣。僉曰,以京衙所儲之布,亦可以代用矣。鄭太和曰,胥吏輩所給料布,亦難矣。朴遾爲兵判時,吏胥料布,定奪上下,而厥後元數漸多,所給之數,倍蓗於其時矣。近者連値凶荒,下人料布,自上特減。故至於擧動之日,各司下人,以料布一事,上言者紛紜矣。金佐明曰,遠方擧子,多數上來,故京中米價極高云。常平廳米四五百石,出給于米廛,使市價不至騰踊,似爲便當矣。上曰,依爲之。鄭太和曰,武科式年規矩,則載在法典,而別試初試,則臨時落點。故今番武科擧子,妄意規矩之輕歇,雖非實才,上來者甚多,及其判下之後,多有失望而還去者云矣。金□□曰,臣亦聞擧子輩,以武科規矩數行缺李元禎,亦以承旨,時未畢修,而取見鄭萬和所掌文書,則其放亦可,不放亦可者,未備三分之一矣。鄭太和曰,文案所付罪人,則赦與不赦,可以稟處,而至於內需司罪人,雖有抱冤之人,外廷不得知之。其文書,或給疏決廳,或自上親決,俾無滯獄之冤,何如?上曰,內守罪人,只有數三人,而沈賊之妾猗蘭,自內需司定配矣。鄭太和曰,姜氏之內人,有以姜氏遺書之事,身被嚴刑,不勝訊杖,歸之於其父,而親族多滯罪案云。外廷皆知冤抑,而事係內獄,故不敢陳達矣。金始振曰,外間罪人則罪名雖重,擧入於疏決廳文書中,而內獄罪人則不入於疏決廳文書。如此之類,特賜放釋,則當此旱乾之災,庶有感格之道矣。徒年以下,雖已蒙放,而限至則自當放還,此豈足以弭災也?上無發落。鄭太和曰,頃因臺啓,有譯官囚治之命,而其中鄭方立者,所聞之言,不卽告官,私自傳播於外方云,亦可治罪矣。上曰,不捧元情,分付刑曹治罪,可也。金萬基曰,鄭方立,不可自刑曹治罪而已,以其罪罪之,似當矣。鄭太和曰,我國山城等事,方立者,私語於渠之所知之人,此不過渠之人事無形所致,不必定配,而決杖似當矣。上曰,依爲之。而分付刑曹,厥罪不爲擧論,只以有所聞而不卽告官之罪,治之,可也。金佐明曰,各陵參奉之守直齋室者,墻垣屋宇,全不看護,雨漏頹落之處,不爲趁卽馳報,修改之際,至以宣惠廳給價雇立,致有物力之糜費,令該曹申飭各陵參奉。今後若有不謹看護,仍踵前習者,則入啓論罪,似當矣。上曰,依爲之。鄭太和曰,以此修改事,致有陵奉審頻數之擧,京畿驛馬,爲先難堪,而且政府觀象監大臣,例爲進去,故陵奉審,民弊不貲矣。金佐明曰,金始振,以副使半行缺名定給,似當矣。上曰,依爲之。金佐明曰,今番李一善言曰,前日多送商賈,幾致生事云。此後使臣之行,一切禁斷,何如?金始振曰,入去商賈,皆有依憑而去者矣。上曰,所謂依憑者,何也?鄭太和曰,此乃管餉·運餉等所去商賈者也。金始振曰,此輩一入彼境,大利所在,故托以正譯,多行人情而入去者,至於三百餘人之多,而所經一路,馬草糧太等物,優給善待云。彼之所費,亦爲不少矣。上曰,彼國,禁之非難,而不禁者,示其優待我國之意,故知而不知而置之耳。鄭太和曰,我國之人,與彼通貨之時,極爲優待,故至於譯官輩,有封送之物,而渠輩所贈亦多云矣。柳赫然曰,我國馬鞍,彼人多數貿去云矣。上曰,渠之戰鞍,雖合於隆冬盛夏之日,而不宜於潦水漲溢之時,豈能及於我國之鞍也?上曰,一年稍豐,則雖或間値凶稔之歲,民生庶有繼食之穀,而上年以七月風災,農事不實,今夏又以潦雨,値此大無,憂悶極矣。鄭太和曰,今則外方私債,亦無有處云矣。上曰,近年癘疫熾盛,多有致死者,而生産亦多,人物極盛矣。金萬基曰,去亂已久,則生齒例爲蕃殖矣。上曰,壬辰兵火以後,至于丁卯年間,則人物不甚繁盛云,而今時則繁盛極矣。上曰,我國馬政,極爲疎矣。名雖馬軍,而馬不能善走,將安用於戰陣乎?柳赫然曰,馬政之失,無足怪也。諸島之馬,近甚無形者,蓋緣司僕寺牧場,許民入耕,收稅以用,而只餘沙石不毛之地,以爲牧馬之所,場馬之不得蕃盛,勢所固然矣。金佐明曰,諸島牧場,一邊長養船材,一邊放牧馬匹,而凡松木長盛之處,則馬草不茂盛,不變通則馬政似難修擧矣。上曰,船材牧場,俱不可廢,而一處數行缺。鄭太和曰,鐵山則極好,而但地近彼境,往來之路,彼見之則恐有日後之弊。上曰,鐵山放馬之處,近於所經大路耶?鄭太和曰,自大路相望處,而□者,若築牧場,則亦不無民怨矣。此自是體府屯田也。金佐明曰,諸島馬,久無點馬捉來之事,故雖有可用之馬,老死於島中,亦可惜矣。上曰,每三年一番點馬,乃是規例。而近年點馬,旣甚稀罕,故諸場馬匹,多有老死者。今後除出把夫馬外,每年牧場,大者則一處,小者則二處,六禾以上,不爲分養,直爲捉送,以備國用,可也。上曰,濟州年例進上馬,每於草衰之後上送,多致瘦瘠。故趁早上送事,不啻丁寧申飭,而今始上來,其怠緩之習,不可不懲。濟州牧使洪宇亮,推考,可也。柳赫然曰,濟州馬上來者,例□箭串累日之後,方始捉給於軍兵,故多致瘦瘠矣。上曰,今後則差備賜給之後,勿使出放箭串,直爲分給軍兵之意,分付司僕寺,可也。上曰,軍兵事,所當致念處,而國有所諱之事,西北軍務,抛棄已久,誠極可慮矣。金佐明曰,西路軍務,全不顧念,故聞順安倅之言,則只有長箭十五箇,而兵器無形云矣。柳赫然曰,丁丑亂後,人皆懷憤,思見灑恥之日,而苟安度日,竟貽向者之辱,國家之勢,無時可振矣。上問於柳赫然曰,能麼兒所習者何法耶?對曰,所謂能麼兒者,刻木爲兵,布列而敎之者也。上曰,蓋爲隊伍結陣而習之者也。金佐明曰,訓鍊都監·御營廳,皆有此法矣。柳赫然曰,臣得老於知兵者二人,敎訓能麼兒之法,缺番之時,設講施賞。故其中頗有成才者,而二人中一人,年已缺其代似難得之矣。欲爲加出二人,而難於給料,未得加出矣。八字缺大將之手足,若無敎鍊官,則無以號令行伍,臨陣指揮之際,缺果爲不足矣。上曰,果如是言,令戶曹加給二人之料,可也。柳赫然曰,本廳上番軍士,臣擇其各隊中稍伶俐者各一人,敎以陣法,則頗有成才者。若無激勸之擧,則無以聳動興起,別設旗牌官二員,取其成才者陞差,自本廳給料,而久勤遷轉,一依將官例爲之,何如?上曰,依爲之。鄭太和曰,御營廳敎鍊官金世重,頗解陣法,爲大將手足,而今除僉使,本廳敎鍊之任,難得如此之人,姑令改差,其僉使,仍差敎鍊官,何如?金萬基曰,溫陽行幸時,臣亦見之,則金世重,果是人才矣。上曰,依爲之。柳赫然曰,本廳堂上將官,其數甚小,而又自兵曹除差禁軍將,故尤爲不足矣。上曰,禁軍元數,在前則一千,故以將官十員爲定矣。今則額數漸減,僅滿七百,十將差出,似爲太多。禁軍改爲團束,以作七番,而內禁將六員內,減其三員,竝羽林將兼司僕將,定爲七員,可也。鄭太和曰,統制使鄭傳賢,曾以各鎭火砲打造未畢之故,限秋仍任事,已爲定奪矣。九月之前,似難畢役,待完畢後差出交代之意,分付該曹,何如?上曰,依爲之。柳赫然曰,前日該曹所儲銅鐵二千斤,自上有令本廳取用之敎,而其時別無打造之事,故不爲輸來矣。今則本廳方鑄銅砲,此銅鐵二千斤,取用,何如?上曰,依爲之。柳赫然曰,前者以好品落幅紙造火箭,故火箭亦好矣。今則禮曹申飭科場紙樣,品甚薄劣,以此難用矣。臣且聞高嶺鎭,有唐火箭,可以取來爲法矣。上曰,取來爲法,可也。金佐明曰,山城火藥八千斤,今番燒火矣。上曰,盜取而衝火耶?柳赫然對曰,然矣。山城火藥,不可不着念備置缺料理備給,似當矣。金佐明曰,石二字缺取用九字缺何以爲之乎?上無發落。上問於柳赫然曰,御營廳布甲制度,何以爲之耶?赫然對曰,內則以布爲之,而外則以鐵粧之,制度稍異於鐵甲矣。上曰,甲衣必須寬廣,然後可以用之矣。柳赫然曰,一件所入價布七疋,而或有兵連禍結之時,則亦可以破用於他處,故所造十餘件外,輕甲亦有百餘件,槍劍皆不入,而鳥銃則雖三匝,不可防禦矣。金佐明曰,我國則無甲衣輸運之馬,故遠道赴戰,着甲衣者尤難矣。上曰,兜鍪亦以何物造作耶?柳赫然曰,兜鍪亦以木綿造作,而先鋒可以着之矣。上曰,馬軍着鐵甲兜鍪,而整齊鮮明,則軍容生色矣。柳赫然曰,鐵兜鍪,猝然着之,則壓於頂額,痛不能堪矣。上曰,國制,二品以上,乃給喪需,而李彦珪,以闕中宿衛,身死直所,極爲驚慘。令該曹拔例題給,可也。洪萬容曰,臣等前日請對時,敢陳修德弭災之道矣。聖意懇惻,念切憂民,有足格感彼蒼,而厥後雨意,一向漠然,更無所達矣。昨者伏見備忘記,十行絲綸,聖敎丁寧,王言一下,孰不感歎?第念自前求言之日,臣僚之凡所陳達,雖或有採用之言,而每以循例爲答,不爲着實擧行,終未免一張休紙,是豈求言之本意乎?向者金澄辭職之疏,兼陳所懷,而只以勿辭爲批,臣竊恐有妨於言路矣。上曰,其事近當判下。故疏批之中,不爲別樣措辭以答之耳。臨罷。上曰,承旨進來。金萬基進伏。上曰,向者闕門外至近處,人家失火,屋舍盡爲灰燼,雖無人命損傷之事,實爲矜惻。令該曹依恤典例擧行,可也。遂罷出。已上燼餘
上在慶德宮。停常參·經筵。
張善瀓啓曰,都承旨吳挺緯,異姓四寸兄晉川君柳䪷卒逝,服制已行四日,出仕,何如?傳曰,允。
李元禎啓曰,大司憲李慶徽,武二所進,執義金益廉,武一所進,掌令孟胄瑞,文二所進,掌令一員未差,持平鄭載嵩,文三所進,持平安塾,文一所進。今日以監察茶時意,敢啓。傳曰,知道。
吏批啓曰,判書金壽恒辭七字缺進,右承旨張善瀓進。
兵批,行判書洪重八字缺參議洪處大進,參知未差,右副承旨金萬基進。
以宋昌爲南原府使,趙重素爲鎭川縣監,金禹錫爲兵曹參知,閔光熽爲掌令,崔攸之爲修撰,成後卨爲義州府尹,司僕主簿朴振禧,軍資主簿金壽民,相換。
以金禹錫·李光迪·權侙·卞爾輔爲副護軍,南二星爲副司直,尹行得爲副司果。
張善瀓,以吏曹言啓曰,廣州府尹有闕,依近例令備邊司議薦,何如?傳曰,允。
又以弘文館官言啓曰,新除授修撰崔攸之,時在全羅南原地,經筵入番事緊,請斯速乘馹上來事,下諭。傳曰,允。
又以吏曹言啓曰,啓下本曹上言三十九度內,二十六人,皆於限內現身,故回啓以入。其餘陽智居幼學尹聘莘,楊州居生員朴敏才,南陽居幼學慶璸,水軍金應建,安城居砲保李成雲,廣州居武學元緖老,除兼司僕金義天,忠順衛缺天柱,長湍居校生崔惟昌,驪州居幼學韓以命,陽城居幼學缺瑞,幼學李大根,陽川居幼學權興中等十三人,過限不現,不爲回啓之意,敢啓。傳曰,知道。
又以吏曹言啓曰,自前有審理之擧,則例有別歲抄之事,今則何以爲之?敢稟。傳曰,依例爲之。
又以吏曹言啓曰,以近日各處連次祈雨祭,各陵秋夕祭疊行,而復與文武科設場相値,各所差備官及蔭官式暇人除出,則祭所諸執事,無以塡差,不得已依前捧承傳,以堂下·宗室·陵所執事塡差矣。今日受香時,靈昌副守翼哲,平陵監義憲,濟陽監匡胤,蓬城令炯仲,坡平副令斗瞻,完溪副令岌等,皆無緣不進,殊甚不當,竝推考。至於錦平令濟,則祭差貼,投棄於本府,公然不來,其爲情狀,尤極缺惡,各別從重推考,以懲其怠慢之習,何如?傳曰,依啓。錦平令濟所爲,殊極驚駭,拿問處之。
右議政許積,伏以臣之罪戾,何可勝道哉?八字缺殿下悶旱憂民之至意,溢於辭表,讀至心八字缺敎,自不覺聲之失而淚之迸也。殿下之畏天勤民,若是其至矣。而天不感應,民將盡劉者,厥咎安在?無非如臣無狀,久冒鼎席,上之不能匡君,下之足以病民之罪也。臣之罪戾,又何可勝道哉?夜而不寐,追省愆尤,惟宜早伏刑章,以謝國人,儻或聖度包容,不忍加誅,亦當亟賜鐫免,以安微分。朝家處分,理宜如此,臣之所望,亦不外是。至於狗馬之疾,臣不敢言,煩瀆之誅,有不暇避,臣之情勢,其亦急矣。伏乞聖慈,曲垂憐察,將臣職名,一倂鐫改,公私萬幸。臣無任惶悚戰迫祈懇之至。取進止。答曰,省箚具悉卿懇。卿其安心勿辭,臥閤論道,以副予望。
吏曹判書金壽恒,誠惶誠恐,頓首頓首,謹百拜上言于主上殿下。伏以臣,昨緣病勢暴急,委身路次,一日之中,三承召牌,而欲起還仆,竟未祗赴。臣子分義,掃地盡矣。冒昧陳疏,席藁竢譴。伏蒙聖慈,不加之罪,反下從速察職之敎,臣誠感激震悚,罔知所措。人臣之不赴召命者,非有疾病情勢之萬不得已,則便是驕蹇慢上之人也。臣病實狀,神明可質,而終未能自暴於日月之下,臣之平日事君,無足取信,於此可見。唯有早伏刑章,以彰罪戾,可以小安臣心也。且臣方忝文衡,而未得進參於掌試之列,待罪輔養之任,而緣臣病未入侍,以致元子輟講,臣之失職,可謂甚矣。人臣之罪,莫大於違命失職,而臣之一身,兼此二罪。今日朝廷,如欲振肅頹綱,警勵群工,誠宜自臣始也。抑臣又有區區危迫之情,不得不竝溷於天地父母之前也。臣兄壽興,新授度支之長,國有六卿,臣之兄弟,占據其二,不但臣之一家,盛滿太過,實有招損之懼。國缺命德之器,不容若是其偏,缺如臣已試八字缺以安微分,千萬幸甚。臣無任危怖戰慄之至。答曰,省疏具悉。卿其勿辭,從速察職。
副護軍金壽興,誠惶誠恐,頓首頓首,謹百拜上言于主上殿下。伏以臣,以萬萬無似之駑才,遽受萬萬難堪之重任,心神驚越,如負大罪,寤寐猶悸,食息靡寧。一身僨事之憂,固不足恤,豈不上累聖上則哲之明,下失朝家器使之道哉?況今國計板蕩,無復有着手處,民事孔艱,罔知攸濟。當此之時,雖以才足以幹事,智足以周物者當之,誠無以爲策。乃以如臣拙劣無比數者,擧於衆人之中,擢置司徒之長,責之以裕國救民之任,是所謂强僬僥以負山,寧不大可寒心也哉?百爾思量,萬無承當之望,而賤疾比劇,貼身床席。昨者再承召牌,竟未趨赴,敢以草草文字,略陳微懇,有若塞責者然,而聖批丁寧,諭以從速察職。臣尤惶悚震越,莫知所以攸處也。臣之忝侍近密,今已多年,以我聖上之明察,豈不知微臣之無所可取,而分外誤恩,乃至於此,此豈臣夢寐之所敢到哉?臣賦性輕淺,才分凡短,前後居官,非不欲竭其心力以盡職分之所當爲,而臨事不能周偏,接物太少畛域,觸處生疣,官謗蝟集。古人所謂心勞而日拙者,正爲如臣者道也。其可不自揣量,偃然擔當,以孤我拔擢之盛恩哉?不得不冒死更瀆於宸嚴之下。伏乞聖慈,俯諒危悃,亟收成命,以安微分,不勝萬幸。臣無任惶恧悶迫懇祈切祝之至,謹昧死以聞。答曰,省疏具悉。卿其勿辭,從速察職。
副司直嚴鼎耉,誠惶誠恐,頓首頓首,謹百拜上言于主上殿下。伏以臣於夏間,再罹重病,萬死一生,僅保殘喘,罷官歸家,亦以屢月。而積敗到骨,蘇醒無期,種種疾病,乘時迭作,兩脚痺痛,全不運用,跬步行動,亦且須人。又自前月念後,重患暑感,彌留浹旬,轉輾添劇,宿患痰火,亦隨而發,晝夜八字缺顚倒承命,而顧臣病勢,斷無一毫自四字缺恐如二字缺起還仆,終未得祗赴闕下。揆以分義,罪合萬殞,惶恐震越,若無所容。伏願聖明,亟命鐫削臣職,仍治臣罪,以爲人臣逋慢者之戒,不勝幸甚。臣無任惶悚隕越之至,謹昧死以聞。答曰,省疏具悉。卿其勿辭察職。
副護軍金壽興,誠惶誠恐,頓首頓首,謹百拜上言于主上殿下。伏以臣猥以譾劣,忝長喉司,臨事憒憒,無少裨補,尋常愧懼,若無所容。而至於今日,客使入境,事多倉卒,昵侍近密,蔑效周旋之勞,主辱已極,但切臣死之忱。有臣如此,實是朝廷之羞,其他小小官謗之來,亦何足道哉?臣卽伏聞檢閱李敏采,以頃日伴臣私書及臣之密啓,不先示他,侵攻承旨,語意緊深云。臣不勝瞿然之至。政院出納之規,疏箚及狀啓,則未入啓前,必先示史官,至於諸道啓本,啓目公事,各司草記,本院啓辭,則未必啓前,元無先示史官之事,批下後方示史官,此實院中流來之舊例也。當初伴臣之初度別紙,自備局具草記以入,其後小書,臣又謄書,亦爲具啓辭以入,則此雖帶得別紙,不過備局草記,及本院啓辭也。不爲先示史官者,本非有所隱諱,乃所以遵流例,而終不爲永入文書,則只當待其還下後,依例歸之於史官日錄矣。有何用意於其間,有何所損於史法乎?況其啓辭及書,未卽批下者,聖意有在,則姑待其□下,亦且未晩。設或久無發落,陳稟請□下,以備史筆,不無前例,則今其疏意,有若以承旨爲創出新規,潛進私書與密啓者然,吁亦異矣。所謂私書云者,毋論事之當否,或由暗地曲逕而投進,則不但擧措之不正,其爲日後之弊,誠不可勝言,此則不然。廟堂具啓,關由政院,諸承旨擧皆看過,然後始爲奏御,畢竟爲啓下文書,則只是各司,具別單草記而已,與他出納公事,有何異同?以臣愚昧,實未覺其壞缺國制而啓後弊也。如以承旨爲之,循流例云八字缺輕示。至於最爲忌諱之處,則史官記注,亦九字缺之爲懼,不得不奉承旨意者,誠出於萬不獲已也。事過二字缺出納文書,榻前說話,終非爲暗昧隱秘之事,竝不見漏於時政之記,而亦不聞其後,國制仍此而壞,後弊由是而啓。則今玆敏采之疏,乃以此事,爲有若大段機關者然,臣實未知其所以也。臣賦性輕率,太無城府,每以無心處事,人反以情外見疑,無非臣之言行,不能見信之致。臣誠慚恧,所不敢呶呶陳辨,而史臣之言,關係甚重,事體所在,不可晏然,敢冒萬死,略陳曲折。伏乞聖明,亟罷臣職,仍治臣輕壞國制之罪,不勝幸甚。臣無任惶懼竢罪之至,謹昧死以聞。答曰,省疏具悉。卿無所失,卿其勿辭。李敏采疏批十七日始下張善瀓啓曰,右議政箚子批答,當爲傳諭,而政府無郞廳,遣史官傳諭之意,敢啓。傳曰,知道。已上燼餘
上在慶德宮。停常參·經筵。
夜四更五更,沈霧。
下直,金海府使金城。
藥房副提調吳挺緯啓曰,旱餘小雨,日氣沈鬱。伏未審聖候,若何?慈殿氣候,亦安寧否乎?臣敢來問安。答曰,知道。慈候無事。大殿,政院·玉堂單子問安。答曰,知道。中殿,政院·玉堂單子問安。答曰,知道。大殿,二品以上,單子問安。答曰,知道。中殿,二品以上,單子問安。答曰,知道。
李元禎啓曰,本月初十日審理入侍時,徒年則竝放送,擧行條件抄出,卽爲分付於禁府·刑曹事,臣與禁府堂上,親聽傳敎。罷出之後,禁府書吏,以堂上之言,來問捧傳旨與否。臣以爲,徒年之類,不分輕重,沒數蕩滌,則元單子,別無付籤啓下之事。元單子不下,則亦無捧傳旨之事,依上敎直爲行會爲當,以此爲答。又卽分付刑曹,各道行會,謂已擧行矣。昨於臣公退之後,在直同僚,偶聞其尙不行會,招問該府·該曹書吏,禁吏則諉以元單子傳旨之不下,刑吏則稱以欲待禁吏之擧行,昨暮因本院更促,始乃行會云。聞來不勝駭然。該府入侍堂上,親聽傳敎,而稽滯五日,實是意外。至於刑曹堂上,傳敎時雖未及入侍,該曹罪人則初無捧傳旨之規,且於入侍罷出後,臣卽已分付,則與禁府,推諉先後而久不擧行,俱甚未安。禁府·刑曹當該堂上,竝推考。色吏,令攸司囚治,何如?傳曰,允。
又啓曰,大司憲李慶徽,武二所進,執義金益廉,武一所進,掌令孟胄瑞,文二所進,掌令閔光熽未肅拜,持平鄭載嵩,文三所進,持平安塾,文一所進。今日以監察茶時之意,敢啓。傳曰,知道。
金萬基,以備邊司言啓曰,災傷覆審事目,雖在常年,亦宜前期頒布,使外方得以趁時奉行。今年農事,災實諸道不齊,事目磨鍊,必須比前詳盡,而近緣戶曹堂上有故,八月過半,尙未啓下,事甚急迫,極爲可慮。新判書金壽興,辭職之疏,旣已批下,卽爲牌招出仕,何如?傳曰,允。
政院啓曰,以吏曹草記,錦平令濟拿問事,命下矣。濟,方在京畿坡州地,府羅將,當爲發送,而本府堂上判義禁李浣,未肅拜,知義禁吳挺一,伴送使,方在西路,趙珩·朴長遠,皆入試所,拿來啓目,無成貼之員云。莫重拿命,旣有之後,非但稽滯之未安,本府若有時急公事,則亦不可等待罷場。判義禁李浣,牌招肅拜,使之察任,何如?傳曰,允。
又啓曰,以本院啓辭,判義禁李浣牌招事,命下矣。卽出命牌,則李浣,以病不進,拿命旣下之後,事體重大,不可以本府啓目不得成貼之故,以致稽滯。合有別樣變通之道,何以爲之?敢稟。傳曰,勿爲啓目,直爲發送,可也。
張善瀓啓曰,因筵臣榻前所啓,儒賢徵還事,命下矣。儒賢中某某人,當爲下諭乎?敢稟。傳曰,右贊成·左參贊處,別爲下諭。傳于金萬基曰,興元門·武德門之間,雜人出入,無禁斷之事,其往來之路,去端明殿纔十步許,喧聒之聲,徹於內間。自興元門上缺之路口,自武德門下來之路口,竝以把子作門,只巡邏時開門出入,常時則鎖閉事,分付兵曹。
吳挺緯,以吏曹言啓曰,別歲抄爲之事,命下矣。永不敍用,准期不敍,災傷·罷黜·褒貶,居中·居下人員,竝書入乎?敢稟。傳曰,依例爲之。
領中樞府事李景奭,伏以臣,賤疾苦苦,尙爾委伏。伏聞憂勤痛迫之敎,有足以感動神人。十行纔下,大雨卽注,田野欣欣,便有生意。臣不勝歡抃,而耄矣病矣,未效一字之補,慚恨方積于中,今日問安,卽群下默禱之日。而瞻望紫宸,不得趨走,少伸微忱,臣罪尤積,惶恐待罪。取進止。答曰,省箚具悉卿懇。卿其安心勿待罪。已上燼餘
上在慶德宮。停常參·經筵。
自昧爽至辰時,有霧氣。
夜二更,月暈。
下直,梁山郡守蔡之沇,陽城縣監李至。
金萬基啓曰,大司憲李慶徽,武二所進,執義金益廉,武一所進,掌令孟胄瑞,文二所進,掌令閔光熽,未肅拜,持平鄭載嵩,文三所進,持平安塾,文一所進。今日以監察茶時之意,敢啓。傳曰,知道。
備邊司啓曰,今日入直軍士中日習射,而辛丑年,以旱災,特爲勿爲之敎,故得雨間姑停矣。今則自上方在避正殿,中日試射,何以爲之?敢稟。草記傳于金萬基曰,以旱災,曾無中日不爲之事,而今日則日勢晩暮,軍士罷遣,此後則依例爲之。
新授嘉善大夫忠淸道觀察使任義伯,誠惶誠恐,頓首頓首,謹百拜上言于主上殿下。伏以臣,疾病沈痼,情事憫切,敢上請急之狀,仍竊惕念而竢罪。伏蒙聖恩,與天同大,非徒不罪,反下調理之命,臣奉誦綸音,不勝隕越于下。凡人有所疾痛,必呼父母,君臣之間,亦一父子,則臣安得不疾聲更籲,以祈殘命之全活乎?臣素患土疾,根柢深痼,實非朝夕可瘳。而近來添得左邊不仁,言語短澁之症,問之於醫,則此是風懿之漸,若不汲汲就閑,專力鍼藥,逡巡之間,轉危而僵仆,則難望復起爲人,此卽臣病之實狀也。臣犬馬之齒,已踰六十,溘先朝露,有不足惜,而第疾缺如此,神思自昏,凡百酬應,未免怗滯,掩門却掃,呻吟爲事,留一日則貽一日瘝曠之罪,留二日則貽二日瘝曠之罪,病隨日而轉加,罪與病而俱深。此臣所以憂遑悶蹙,冒死陳懇而不知止者也。臣百無寸長,唯是不避燥濕,隨遇盡力,乃臣之所自勉,而人或有以此許臣者,何敢及此垂死之辰,猝然抛却生平所守,以爲便身計而自取辜負之罪乎?況臣瓜期,在來月初旬。臣雖泯默廝啀,不過旬月間耳。臣病若不危重,則何至於再瀆宸嚴之下乎?臣自揣筋力,仍商病情,則不但難擧外務,亦無以陳力於周行,必須繳納告身,退伏田野,收藏神氣,不涉世務,有若枯木死灰,然後庶保一縷餘命矣。臣所悲係者,小臣此生,無路報答聖恩,唯思結草於入地之後矣。臣仍竊伏念,自古治國,莫重於愼賞必罰,苟或有罪而不罰,無功而施賞,則其爲害治也大矣。微臣之內省恐懼,每在於修理供億,未盡其誠,而公論二字缺反出於鋪張起怨,則以彼以此,俱難免罪,十字缺之所言,俱出悃愊。伏乞聖慈,憐臣危急之病,察憫迫之情,還收賞資,亟遞職名,以重名器,以便公私,千萬幸甚。臣無任惶恐戰慄之至,謹昧死以聞。答曰,省疏具悉卿懇。卿其勿辭,從速察職。
吏曹判書金壽恒,誠惶誠恐,頓首頓首,謹百拜上言于主上殿下。伏以臣,頃在城外,暴得重病,舁載還家,昏倒不省者,有日矣。昨上自列之章,而唯以屢違召命,急於竢譴,不暇臚列病狀。伏承聖批,乃以從速察職爲敎。伏想聖明,猶有所未及下燭。以臣所辭,出於托病自便而然也,臣病裏震惕,求死不得,顧臣所患,雜試藥物,危惡之症,比初少緩,而見今症情,尙且不輕。最是頭部之痛,深至腦骨,其痛如碎,其重如壓,不能暫時擡擧。眩暈特深,一身搖搖,如在旋磨之上,風濤之中,對人視物,變作異形,合眼面壁,始得少定,虛火上二字缺神如醉,夜則煩燥益甚,發熱叫苦,不得交睫者,今已五六晝夜。缺恙日劇,眞元暗鑠,口味全失,粥飮亦廢,綿綿延延,生意薾然。此實諸醫之所共見,親舊之所共憂,臣豈敢誣也?此由臣福過涯溢,自速鬼責,陳力報國,恐難復期,撫躬自悼,尙何言哉?目今旱災切迫,宵旰焦憂,哀痛之敎,可泣鬼神,大小臣僚,莫不欽聳感奮。臣雖無狀,亦具心腸,縱不能發謀出慮,仰裨消弭之道,固宜竭其筋力,以效奔走之勞。到此地頭,何敢萠托病私便之念乎?況臣忝在元子輔養之列,每以昵侍周旋爲榮,學業間斷爲憂,耿耿此心,天實監臨。如有一分自力之勢,則講學之停,已至多日,而何敢不進,昨日問安,又異常時,而何敢不參?臣之病狀,此可見矣。臣之情事,其亦戚矣。如非天地之垂仁,日月之回光,臣將誰因誰極也?伏乞聖慈,曲加矜愍,將臣本職及兼帶諸銜,一倂鐫免,以幸公私。臣無缺惶懼憫蹙祈懇之至,謹昧死以聞。答曰,省疏具悉。卿其安心,勿辭察職。
一行缺主上殿下。伏以臣之無似,濫叨銓選佐貳,聾九字缺顚頓,固其宜也。卽伏見持平鄭載嵩疏本,則以見非公論不擬二字缺責者已久,參議與假郞廳,不加詳察,率爾備擬爲言,臣誠瞿然。凡臺閣論事之際,有乖物議者,若其微細之事,則或經數政,或過屢月,旋擬臺閣,近日常事也。鄭載嵩之因某事於某年,見阻淸望,臣實未能記憶,而曾聞往年,嘗首擬於憲府矣。雖旋改而除江原都事,實非政席抑遏之意云。當時之公議可見,而近聞物議,亦云可擬。故循例備望耳。臣雖極昏謬,非敢於獨政之時,與假郞鹵莾苟擬也。其所自列之辭如此,是豈强執所無,以爲控免之資哉?反復思惟,莫知其所由也。臣今此陳疏,非欲與鄭載嵩相較,只以有不安於心者,各欲暴陳其所懷而已。一則登徹,一則終始阻却,惟允之地,豈容如是?彼此不復以廉隅相責也。臣於前年,以李慶果事,至被臺彈。今又顯斥於憲臣疏中,而一毫微悃,不得自白於天日之下,無非臣冒沒隨行,無所比數之致。臣誠愧恧,無以抗顔於朝紳也。且臣素以宿病之人,一經暑熱,嘔吐霍亂諸症,發作無常。而近緣僚席一空,連參獨政,瑕釁之百出,有不暇言。而自昨日罷政還家,舊患諸症,一時添劇,四體委頓,氣息綿惙,雖欲自力强起,勢實末由。伏乞聖慈,察臣情勢,諒臣病狀,亟賜鐫免,以謝人言,以延危喘,不勝幸甚,臣無任兢惶祈懇之至,謹昧死以聞。答曰,省疏具悉。爾其勿辭察職。
工曹判書李浣,誠惶誠恐,頓首頓首,謹百拜上言于主上殿下。伏以臣,耳聾脚蹇,不能起動。頃者審理之時,試官參望之日,再承召命,竟未祗赴。雖緣身病之使然,揣分揆義,萬死猶輕。至今追思,不寒而慄。金吾新命,又下此際,臣誠憫迫。方構一疏,欲訴危衷,而不意玆者,召牌又降,聞命驚惶,益無所措。臣幸蒙恩由,累日調治,而醫藥無效,一向彌重,欲起還仆,無路自力,不得趨七字缺至,謹昧死以聞。答曰,省疏具悉卿懇。卿其安心,勿辭察職。已上燼餘
上在慶德宮。停常參·經筵。
下直,原州牧使許秩,昌寧縣監洪處恭,同福縣監沈之瀗,江東縣監柳時蕃。
李元禎啓曰,大司憲李慶徽,武二進,執義金益廉,武一所進,掌令孟胄瑞,文二所進,掌令閔光熽,未肅拜,持平鄭載嵩,文三所進,持平安塾,文一所進。今日以監察茶時之意,敢啓。傳曰,知道。
又啓曰,憲府多官,以文武五缺。傳曰,允。
事變假注書李璾出使代。
兪樟八字缺,金萬基,以兵曹言啓曰,今丙午重試·武科初試,定於今月二十日,曾已啓下矣。卽聞武科別試兩所,應射擧子之數,各至於八千九百餘人之多,而以已射之數觀之,則晦前出榜與否,亦不能預料云。重試·武科初試,改擇日退定,何如?傳曰,允。
又以兵曹言啓曰,今月十三日,大臣·備局堂上引見時,禁軍改團束,內禁衛將減去三員事,傳敎矣。內禁衛·羽林衛·兼司僕三廳,以七番團束之際,多有定奪之事,待後日登對,稟定磨鍊之意,敢啓。傳曰,知道。
張善瀓,以禮曹言啓曰,今八月十三日,大臣·備局堂上引見時,領議政鄭太和所啓,穆陵改莎草吉日,以今月推擇矣。臣聞莎草之改,必於春初及冬初爲之,乃可以着根堅固,不爲枯損云。雖或差遲,改擇日退行,似爲便當矣。上曰,九月末,十月初,擇日退行可也事,傳敎矣。穆陵陵上莎草修改吉日,問于日官,則九月,墓龍在朔,不宜動墓。十月十一日以前則九月節,不吉,十月十三日則旣以康陵改莎草啓下,同月十四日爲吉云。穆陵改莎草,以此日擧行,而穆陵修改,旣以退定,則章陵·昭顯墓改莎草,亦當一體退行。而自十五日至二十二日,皆有狗忌,二十三日四日,亦吉云。章陵以二十三日,昭顯墓以二十四日,次次退行宜當,以此日,原事目中,付標以入之意,敢啓。傳曰,知道。
金萬基,以戶曹言啓曰,禁軍將李彦珪喪需,拔例題給事,傳敎矣。木綿十匹,白紙七卷,油芚一番,白米三石,空石八十葉,題給之意,敢啓。傳曰,知道。
又以武科一所差備官,以試官意,啓曰,霜字擧子金振遠,再昨六兩三矢俱入,問其四祖則小無錯誤矣。今者保擧人朴之華·鄭眞慶等,來告曰,卽聞霜字擧子金振遠,代射丁寧,身爲保主,不得不現告云。捉致振遠七字缺法科罪,何如?傳曰,允。
張善瀓以禮曹言啓曰,臣長遠,於今日引見時,春間備忘記,進宴停止,待秋稟處事,仰稟於榻前。則上曰,進宴依前下敎,當趁此時設行,設廳·擇日等事,更爲啓稟事,下敎矣。進宴廳,卽依上敎還設之意,分付該曹,而擇日則設廳後,次第稟定,何如?傳曰,姑勿設廳,可也。初五日引見時入啓
又以禮曹言啓曰,臣長遠,於今日引見時,今秋陵幸,依前仰稟,則上曰,退出後以草記更稟宜當事,下敎矣。以何陵爲定,而擇日於何間乎?敢此申稟。傳曰,今秋則停止,可也。初五日引見時入啓
檢閱李敏采,誠惶誠恐,頓首頓首,謹百拜上言于主上殿下。伏以臣以無狀,待罪史局,固知人器之不稱,而顧以新進之人,有不敢辭,尋常隨行,自靦面目,臣亦不敢以史官自處,然而史局之任,專主一時記事。凡干公事之出入,何可不使之知乎?國家機密之報,雖非人人之所可預聞,而至於史官,則雖造膝密議,邊情秘報,必使聞知者,其意甚遠,其法固嚴。豈可以一時便宜,擅壞古今之史例乎?況承旨·史官,職序雖有尊卑,俱是殿下從臣,豈必在承旨而獨爲愼秘,而在史官而皆爲宣泄耶?近日私書之入,密啓之上,皆不使史官有問,是何周防太甚,慮事太過,輕壞國制,至於如此耶?蓋下番之來在於政院者,本非備數而已,蓋欲使國家大小之事,無所不知,而詳載於時政記也。若謂其人之不似,則不當使居是職,旣置其任,則不當如是隱諱,使不得知也。因一微臣不能有無,數百年史局規例,將自此墜矣。臣何敢晏然一日在職,以重史局之羞乎?臣卽當陳章自列,而有不敢者,事缺機密故也。今則客使已遠,事機稍弛,玆敢九字缺臣身,一以重史官之任,千萬幸甚。臣無任惶悚八字缺聞。答曰,省疏具悉。爾其勿辭察職。
右議政許積,伏以臣有萬分難冒之勢,有萬分難醫之病。而臣於日昨之箚,只陳情勢,不言病狀者,非有一分差減之效也,不但不敢以狗馬之疾,每溷宸嚴之下,亦以難冒之勢,甚於疾病故也。天矜于民,民欲天從,謂宜蒙聖明之燭照,遂釋負之至願。今乃大失乎所圖,反承不敢當之溫批,臣未知殿下以臣,或可負罪仍冒,而亦可强起視事耶?臣之情勢,姑舍不論,以一人之身,受百病之攻,五朔之間,眞元剝盡,如線氣息,若不保朝夕。卽今所望,唯在於釋去於重負,專意調治,雨露所濡,或延縷命,則趁期戒道,以免委君命於草莽而已,他尙何說?名忝大臣,職居保護,全不省備局之公務,一未參問安之末班,瘝曠之罪,臣固難逭。而況此疏決之設局,已過半年,而緣臣病缺尙不得稟裁,致令殿下之德意,壅而不行,累朔顒望之人,反懷愁怨之心者,無非臣之罪也。玆冒萬死,更籲天閽。伏乞聖明,俯諒崩迫之情勢,深惟曠務之有害,將臣本職及內局疏決都提調之任,亟賜遞免,以便公私,不勝萬幸。且念疏決文案之浩繁,不啻汗牛,雖使諸堂上,逐日專力於此,猶懼其未易完了。矧今諸臣,各有職事,無暇於考閱者乎?大司憲李慶徽,方在武科試所,罷場尙遠,左尹金始振,職是詞訟之地,勢難兼察,承旨李元禎,申而後出,亦不着悉,俱宜令政院有所啓稟變通也。臣於乞免之章,竝陳此說者,誠出於不獲已也。唯聖明之恕諒焉。臣無任惶悚悶迫祈懇之至。取進止。答曰,省箚具悉卿懇。卿其安心勿辭,速出論道,以副上下之望。疏決廳事,依箚辭稟處焉。
領議政鄭太和,左議政洪命夏,伏以緣八字缺行公,無異平日,則不但國人爲訝,入彼聽八字缺係不但止於臣等之私憂。伏乞聖明,俯垂諒察,先許鐫削臣等之職,以竢回話,千萬幸甚。此非循例辭職之比,實出於勢不獲已,臣等無任煎迫祈懇之至。取進止。七月入啓是日始下而無批答
金萬基啓曰,右議政箚子批答,當爲傳諭,而政府無郞廳,遣史官傳諭之意,敢啓。傳曰,知道。已上燼餘
上在慶德宮。停常參·經筵。
下直,平海郡守睦林奇,珍山郡守李益培,丹城縣監黃晙,三嘉縣監許璜,興陽縣監李之虎,鴻山縣監李時顯,梨津萬戶金廷楫。
傳于吳挺緯曰,三次祈雨祭,獻官以下書啓。
金萬基啓曰,掌令閔光熽牌招,試所進參事,言送之意,敢啓。傳曰,知道。
吳挺緯啓曰,以右議政箚子,疏決廳堂上,令政院稟處事,命下矣。大司憲李慶徽九字缺通,令該曹,卽爲稟處,何如?傳曰,依啓。
金萬基,以內醫院官員,以副提調意啓曰,本院缺在鄕材中,人蔘乏少,稱量遺儲之數,則只是四斤。以此混用於凡啓下賜與之藥,則秋採未捧之前,決無繼用御藥之路,事甚可慮。自前乏絶之時,則自戶曹取用,今亦令該曹擇可合藥用之蔘七斤,移送本院,以用於啓下之藥,遺儲蔘四斤,則別爲藏置,以繼御用。都提調之意亦如此,以此分付該曹,何如?傳曰,允。
又以司僕寺官員,以提調意啓曰,上年各邑分養馬,今五六月間,始爲上來,而提調臣許積,適有引入之事,臣重普,身病方重,其時僉正,亦以臺論,久未行公。故各廳將士,不得卽爲分給,姑令放牧於箭串矣。新到濟州封進馬,則雖有將來,皆以兒馬,不合於卽今戰馬,武士輩亦不願受。當出往箭串,以前日放牧分養馬,分給軍兵,而提調臣許積,方在陳箚辭職之中,□重普,雖不敢一向引入,力疾出仕,病後氣力,尙難遠出郊外,而訓鍊大將李浣,亦以身病陳疏,不得進去,不得已依前使本寺僉正,趁明日出往箭串,與中軍別將,眼同捉出,均一分給,何如?傳曰,允。
兪㻛,以漢城府言啓曰,本府乃是聽訟衙門,郞廳四員,常患不足。而庶尹沈檍,以常平廳郞廳,除本司判官,具鋈,以應辦官,方在試所,兼參軍則作窠已久,時未差出,只有參軍李斗光一員察任。不但所掌詞訟之積滯,戶籍都廳之任,亦不能推移代察,事甚苟簡。庶尹沈檍,閑官換差或改差,而竝與參軍闕員,令該曹擇差年少剛明有風力之人,使之修擧職事,何如?傳曰,允。
吳挺緯啓曰,注書趙師錫,重患癨亂,不得供仕,今已三日。差復間,假注書,差出察任,何如?傳曰,允。
假注書望,△沈柟·朴紳·安如石。
一行缺譴責,聖量如天,不唯不罪,反下溫批,臣九字缺單請急,未蒙恩遞,累疏陳懇,天聽邈然,竊恐淵明缺病之輕重,未及下燭而然也。臣之所患,種種諸症,不敢備陳,姑擧最切者,仰首哀籲。伏願聖明,少垂察焉。臣於頃日客使之時,重得暑感,繼患毒痢,辛苦兩旬,症甚危劇,而連値擧動,忍死奔走,輾轉添傷,元氣漸敗,脚力痿軟,掖人起動,任杖行步,耳鳴啁啾,百聲難狀。對人酬酢,不分說話,聲音重濁,人不解聽,以此病狀,少無供職之路。訓局重務,曠廢已久,金吾新命,無計肅謝,涔涔僵臥,差途靡期,此臣夙夜憂懼,罔知攸處也。噫,無狀小臣,歷事三朝,受恩最隆,糜身粉骨,未足以仰報萬一,隨事盡瘁,是臣血誠。而當此國事艱虞之日,苟有一毫陳力之勢,豈敢引疾丐閑,以爲自便之計哉?伏乞天地父母,憐臣病勢之重,察臣崩迫之情,臣之本職及兼帶訓局·金吾之任,亟許遞免,得處散班,安意調治,俾延殘缺不勝幸甚。臣無任祈懇屛營之至,謹昧死以聞。答曰,省疏具悉。卿其安心勿辭,調理察職。仍傳曰,遣內醫看病。
右議政許積,伏以臣一病支離,死亡無日,雖承速出之批,斷無强起之望。玆將崩迫之懇,更號閔下之天,臣罪萬死,臣罪萬死。臣之腦後之腫,則七八日前濃潰之後,剌痛之勢,雖似減歇,頭頂浮氣,猶夫前也。當處結核,尙不消散,日復肆毒,姑不暇論,卽今着巾,實所未能。至於頭疼之症,向日一經大泄,便覺減却十之六七,醫言熱已降矣,可報無虞,臣亦自幸,漸入差路。又自三昨,前症復發,頭部如撞如碎,肢節若剌若解,胸膈煩鬱,精神昏憒,飮冷無節,寢食俱廢,種種症情,一如前日。病根之深痼,發作之無常,此可見也。血肉之身,受病若此,至今不死亦幸耳。又豈有一分餘力,可以起動供仕者乎?微臣死生,縱不足恤,公務廣廢,亦非細慮也。伏乞聖慈,曲加憐察,將臣職名,亟賜遞免,以便公私。一行缺
金萬基啓曰,右議政箚子批答,當爲傳諭,而政府無郞廳,明日待開門,遣史官傳諭之意,敢啓。傳曰,知道。已上燼餘
上在慶德宮。停常參·經筵。
下直,仁同府使李時彬,懷德縣監黃震耉,漆源縣監安弘毅,舒川萬戶鄭峻興。
金萬基,以都摠府言啓曰,今日入直軍士中日習射,請出標信。傳曰,知道。
備忘記,獻官東平尉鄭載崙,嶺陽君儇,各熟馬一匹面給。奉常寺正金以鏡,宗簿寺正李東老,濟用監正閔光熽,各熟馬一匹。典祀官兼大祝典籍李厚七字缺,一行缺同副承旨金宇亨,以病連日不進,雖有四字缺至大缺則當此多事之時,不可曠職。金宇亨牌招察任,何如?傳曰,允。
備忘記,長番內官金玲,當爲莫重公事,不爲詳察,曚然出給,極爲非矣。從重推考。
金萬基,以兵曹言啓曰,重試·武科初試,改擇日退定事蒙允後,卽令日官推擇吉日,則來九月初九日爲吉云。以此日設行之意,改分付中外,何如?傳曰,允。
以忠淸監司狀啓,忠州居民渰死事,傳于金萬基曰,渰死人等,令本道恤典擧行。
張善瀓,以吏曹言啓曰,以右議政許積箚子,疏決廳堂上,令政院稟處事,命下矣。大司憲李慶徽,方在武科試所,而監試官有故,則曾有改付標之例。今亦以無故現存之員,元單子中付標改受點,而左尹金始振,承旨李元禎,則自本院,有難變通,令該曹卽爲稟處事,命下矣。左尹金始振,左副承旨李元禎等本職,似當改差,而漢城府則自有判尹,右尹金始振,兼察無妨。李元禎,係是近侍,不但該曹所敢擅便變通。曾前亦有往來察任之事,今亦依前,使之兼察,何如?傳曰,金始振·李元禎,竝今姑改差,以專其任,可也。已上燼餘
上在慶德宮。停常參·經筵。
下直,中和府使申汝哲,龍安縣監李光翼,文義縣令宋搏,狼川縣監兪瑾。
藥房副提調吳挺緯啓曰,伏未審雨後殘暑,聖候,若何?慈殿氣候,亦一樣安寧否乎?臣不勝區區之慮,敢來問安。答曰,知道。慈候無事。
金萬基啓曰,前左尹金始振,前承旨李元禎,以疏決廳堂上,旣遞本職,三字缺該曹缺。金萬基一行缺禁軍十四匹,訓鍊都監九十二匹,□□廳別□武士十五匹,從其擇執,與中軍別將等,眼同分給。今年所給,比前最多之意,敢啓。傳曰,知道。
金萬基啓曰,卽見江華留守徐必遠,前多大浦僉使河宗漢推考啓本,則宗漢六代祖友明,以文宗朝原從功臣書塡。非但不書功臣之號,文宗朝,元無錄勳之事,而矇然馳啓,殊欠致察之意。請江華留守徐必遠推考。宗漢所爲,不無情弊,友明之爲某朝某功與否,令本府査覈,啓聞處置,何如?傳曰,允。
金萬基,以吏曹言啓曰,守令有闕,政事,取稟。傳曰,當日爲之。
有政。吏批,判書金壽恒病,參判未差,參議尹鏶進,行都承旨吳挺緯進。
吏批啓曰,判書金壽恒,病不來,參判未差,小臣獨政未安,敢稟。傳曰,只出緊任。
又啓曰,江界府使,今當差出,而堂上中可擬之人絶乏,侍從及守令中曾經侍從人員,竝擬,何如?傳曰,允。以宋時喆爲承旨,李後奭爲善山府使,洪宇熙爲參軍,李弘猷爲義禁府都事,姜栢年爲左尹,李䎘爲應敎,李程爲副修撰,李晩英爲廣州府尹,李光載爲江界府使,許珽爲庶尹,南二星爲校理,安岳郡守李喜年仍任。
吏批啓曰,新除授江界府使李光載,無加資之命,何以爲之?敢稟。傳曰,依例加資。
吏批啓曰,小臣素性蒙昧,聞見孤陋,適値僚席一空,只與假郞廳,連當獨政,雖庶官注擬,亦多顚錯。今日之政,江界府使,以堂下侍從擬望事,旣已啓請之後,徒知極擇一時淸望,彈壓邊要重地,以執義金益廉一行缺欲爲差出,披閱官案,則曾前擬望之人,皆以考官入於試所,亦有在外者,無一員餘存,絶無備擬差出。武科兩所監試官,推移備員之路,當初不能詳審,率爾備望之失,在所難免,極爲惶恐。應敎·江界望單子,似當還入,以爲變通之地,而緣臣昏謬,致有格外立事,措躬無地之外,只候上裁。傳曰,望單子還入。
兵批,判書洪重普進,參判柳淰試官,參議洪處大病,參知金禹錫進,右副承旨金萬基進。兵批啓曰,慶尙右兵使,今當差出,而擬望之人乏少,水使及未赴任守令,竝擬,何如?傳曰,允。又啓曰,五衛將柳俊昌,自本月初生,重患痢疾,症勢危劇,累次呈狀。闕內宿衛之任,不可久曠,五衛將柳俊昌,改差,何如?傳曰,允。以朴世模爲副摠管,姜栢年爲副摠管,金始振爲同知,尹商聘爲習讀,黃渫·金順明爲習讀,鄭斗卿·尹天賚爲副護軍,李元禎·沈檍爲副司直,宋時喆·尹天賚·申洌·安應昌爲五衛將。朴之墉爲慶尙右兵使,林商儒爲晉州營將,權曦爲訓鍊僉正,朴時衡爲昌慶宮假衛將,柳椐爲文兼。裵友亮·李栢㱓爲武兼,柳頲爲兼內乘,林時赫爲古突山別將,吉瑞爲柔遠僉使。吳挺垣爲五衛將,鄭東燁爲文兼,柳椐·柳頲爲副司直,鄭東燁爲副司果。兵批啓曰,新除授晉州營將林商儒,無加資之命,何以爲之?敢稟。傳曰,依例加資。
金萬基,以刑曹言啓曰,去夜河得男稱名人,呈狀本曹曰,其兄砲手得善,被打於隣居前府使李叔達,卽爲致死云。執杖奴及看證人等,自本曹方爲囚禁査覈,而李叔達,係是朝官,移禁府處置,何如?傳曰,允。
金萬基,以兵曹言啓曰,護軍吳挺垣,今日巡將受點,而卽聞自昨夜,猝患暑霍,症勢甚重,決難詣闕受牌云。不得已元單子,改付標以入之意,敢啓。傳曰,知道。
金萬基,以弘文館言啓曰,新除授副修撰李程,時在京畿廣州地,經筵入番事緊,請斯速乘馹上來事,下諭,何如?傳曰,允。
夜三更,月暈,沈霧。五更,月暈,沈霧。
右議政許積箚曰,伏以狗馬賤疾,猥軫聖念,旣承善攝之溫批,又蒙太醫之診視,而千金珍劑,頒自內局,愛欲其生,恩至渥也。臣非木石,寧不感殞?聖眷猶隆,狼狽轉甚,誠不知置身之所也。臣之所患,非如偶發之比,一身百病,五朔沈痼,鍼藥竝缺效蔑分寸,奄奄氣息,不絶如縷,無非臣人鬼缺怒,冥期已迫而然也。天地間一蠧,死已晩矣。夫復何恨?只恐未遂釋重負之願,永作不瞑目之鬼,此爲介介耳。臣之情事,其亦慽矣。伏乞聖慈,曲垂矜察,將臣職名,亟賜遞免,俾臣得以含恩入地,則是實聖朝優恤老臣之盛典,豈但微臣私幸而已?惟聖明之更加憐憫焉,臣無任惶悶涕泣祈懇之至。取進止。答曰,省箚具悉卿懇。卿其安心勿辭焉。
右尹李殷相疏曰,伏以臣之所患眼疾,日漸危劇,酸澁昏瞀,叫號剌痛,跬步之地,亦不能自致。召牌之下,竟未趨詣,惶隕戰灼,罔知攸措。冒死哀籲,冀蒙鐫罷,而誤恩荐加,曲加寬宥,非但不以爲罪,反下溫批,至以從速察職爲敎,臣誠悶迫,不知所以□□臣之□勢病狀一行缺更溷宸廳,臣罪萬死萬死。夫提學之□□實惟□□之極選,固非章句薄識,雕篆末藝,所敢承當者也。臣竊嘗見先輩之膺時任者,亦必須文學俱優,地望竝隆,壓服衆心而始無不稱之機矣。豈如臣才望素輕,未孚物議者,所可冒叨者也?臣之家世,猥以文墨之技,世掌絲綸之美,祖子孫叔姪兄弟,連忝詞翰之地,有若傳家之物。臣最以駑質庸品,百無一能,而亦幸不墜其家聲,虛名厚誣,忝竊非一,愧懼之心,恒切于中。況此新命,尤豈臣夢寐所到耶?承乏備擬,實出衆望之外,臣自聞是命,驚悚愧恧之極,誠不知置身之所也。臣得荷光蔭,歷敭華貫,新蒙寵擢,位至亞卿。儻令臣獲能保此,得免罪戾,則縱蔑涓埃之報效,亦足以扶持其門戶矣。喪慘之餘,萬念都灰,不似之職,分外之榮,豈臣平日意望所嘗及者,而□□亦豈衰門薄祚,所宜有者耶?冥升爲災,死期將迫。頃患阿堵之疾,邇來轉劇,赤爛疼痛,若不堪忍,自右而左,兩眼俱不辨物,公然作一盲癈之人者。今已兩月,雜試鍼藥,有加無減,心火漸盛,食飮專廢,委身床席,轉側須人。臣之病狀至此,頃日移御擧動時,偃伏私室,亦不得趨參於陪衛之列,人臣分義,掃地盡矣。瞻望宸極,唯有涕淚,而前頭之復起爲人,亦未可易期,則兼帶摠管之任,尤不可久曠。伏乞聖慈,曲諒臣情勢之悶蹙,病狀之危劇,臣所忝本職及兼帶弘文提學,副摠管之任,亟命一倂遞改,俾臣得以安意治療,以尋生路,不勝幸甚。臣無任祈懇屛營之至,謹昧死以聞。答曰,省疏具悉。卿其勿辭,從速察職。
一行缺神缺省事,有時氣逆,吐血無數,左邊偏處□□足委□□達夜叫呼,痛不堪忍,貼身床席,有若僵屍,旬月之間,難望復起爲人。陳疏乞解,實出於萬不獲已,而同僚不諒,連日退却,今爲啓請牌招察任,臣之所患,若有一分自力之勢,則臣是何人,乃敢都忘分義,言病在家,怠其職事,自速其罪戾哉?臣本不强,肥病最重,濕痰凝中,腹高脚軟,少壯之日,猶不如人。況今年過始衰,筋力不逮,暑月供劇,飮冷過度,以致舊患新痛,一時交攻,數日之間,生路難尋,召牌在門,不能祇赴。玆敢冒溷於天地父母之聽,伏乞聖明,亟削臣職,仍治臣違慢之罪,不勝幸甚。臣無任煎迫祈懇之至,謹昧死以聞。答曰,省疏具悉。爾其勿辭,從速察職。
左議政洪命夏上箚曰,伏以臣,大拜之後,適有事故,曠省先壠,今已四年。伏蒙恩暇,始得展掃,官庀奠需,禮備焚黃,榮動松楸,感極幽明。顧念不肖之臣,將何以圖報聖恩之萬一乎?身未顚躓之前,雖當盡瘁之不暇,而第臣犬馬齒衰,宿病在身,船路往來,觸冒江風,雖患感傷,不至大段。故僅得詣闕祗拜而退,自去夜腰痛重發,寒熱交作,不能屈伸,痛不堪苦,此非偶然致傷之比。病根已痼,眞元銷鑠,比於朽木,遇風而易摧。若不趁卽調治,終必至難醫之域,此臣之所以哀籲宸嚴,冀蒙恩遞者也。況臣不似,忝居鼎席,智慮淺短,不善謀國,臨事憒憒,悠泛度日,以致國事孔艱,災異沓臻,人心疑懼,中外怨咨,獨使至尊,憂勞於上,臣之罪戾,至此極矣。何敢以苟免譴責爲幸,仍據三事之例,以速覆餗之患乎?且臣□□中二行缺遑,雖行圭璧之禮,而天不應焉。又從而疏□□而亦雨,唯以一言,上格天心,雨澤乃洽,當此西成之日,以蘇枯損之穀,頃刻之間,喜色遍野,古人所謂,至誠能動者,果不虛矣。殿下苟能推此誠而終始無間,則何災不消,何事不做?無失此意,益加奮發,斥退愚臣,改卜賢德,上下交懋,轉危爲安,則豈非宗社之大幸乎?昔楊萬里之告於君曰,有爲之君,其志銳,天下之所甚喜,不爲之君,其志遲,天下之所不快,此言正中其時君之病也。今殿下,前後遇災,非不驚懼,而求治之心,每爲病患所沮撓,災過之後,聖念亦不如初。今日中外,言聖躬之闕失,則皆曰無奮發之志。卽此而見之,聖德雖無疵累發於外者,未免乎遲,與其所謂不爲之君,同其道,群情之所不快者,實出於是。以臣淺薄之誠意,其何能感回聖心,能銳於有爲之幾乎?伏見備忘記,有曰,大小臣僚,不可不責恐懼同寅協恭,恪勤乃職。臣於此,尤不勝感激媿懼之至。臣聞古人曰,君臣聚精會神,與天無間,此言寅協之美也。雖在治平無事之日,苟不同寅協恭,則無以修擧庶事。況國家危急存亡之秋乎?竊觀近來朝廷之上,論議多歧,大小群工,各執己見,事多掣肘,百爲潰裂,聚會精神,固已難望於今日。以臣力量,旣不能坐鎭浮俗,保合士心,共濟艱難。雖或有時入侍,隨事陳達,而無一可觀,動輒招謗。如是而任相臣之責,而盡調劑之道乎?噫,做時不如說時,人心不如我心,空自咄咄仰屋而已。臣聞古人曰,存紀綱以立國體,今日之政令,日益解弛,體統日漸壞敗,萬事瓦解,虛僞成風,上下凌犯,不相承屬,朝家之命,不行於六部,六部之令,不行於諸道。粵自臨御之後,恤民之政,非不盡矣,而惠澤不究,怨讟朋興,小有設施,終歸虛□□不畏□無所缺無不得宜。然後紀綱不期立而自立,如臣□□□□劣,何旋於其間乎?臣聞自古有國以來,必以簡賢爲務,今□之人物渺然,大小差遣,每以乏人爲歎。豈賢能之士,擧皆遯藏而不願立於朝耶?抑亦在廷之臣,皆無可用之才耶?該曹之用人,其路不廣,聖明之取舍,或出於好惡,稍有直名者,不置三司之列,稍有廉隅者,皆懷退歸之心。頃於筵中,因收拾人才之說,請召旣退之臣,而未蒙察納。豈聖明以臣言,爲循例泛陳而然耶?難進易退之士,皆可取也。如臣貪戀之人,無足觀也。聖明如欲用人得當,則求之於難進易退之中,可乎?在野儒臣,雖有召命,時勢到此,必不肯進,而殿下若以至誠諭召,則亦豈無幡然之心乎?然與其用其人而不用其言,不若不用其人而用其言也。此則唯在聖明留神焉耳。惟我宣廟·仁祖兩朝,不幸遘難,而終恢興復之業者,豈有他哉?其所倚任者,皆是老成之臣,各自致力者,無非一時之才。當時國勢,雖到十分地頭,朝廷自尊,群策畢張,已散之心復合,已去之天命復續。以今日人心猶未散,天命猶未去者乎?伏想聖明,念及於此,亦必慨然於中矣。古人曰,天生一代之才,足了一代之事,進賢擧能,亦是大臣之責。而臣未嘗進一賢擧一能,不亦有泚於顙乎?臣伏見備忘記,有曰,哀我赤子,不免死亡者幾何?咎實在予,若痛在己,不幾於一言足以興邦乎?噫,殿下軫念民事,靡所不至,前頭救民之策,必不尋常。而姑以臣所目覩者言之,水災之餘,旱災又酷,而水田則猶不至於失望,旱災則被災最甚,黍粟雖不至於全棄,木花大無,豆太盡枯,今雖得雨,已無及矣。諸道被災輕重,姑待年分踏驗後,可知其虛實如何,而畿內則纔經客行,民間赤立。今秋賦斂,一如常時,則不但民心難支,竊恐聖敎缺終不給田災,則稅太從何以辦出乎?此不可缺大同收□則無論水田·旱田,從其結數而收捧,故該廳今將磨鍊,逐月行會畿邑。今若特命參酌蠲減,則被災之田,可蒙其惠,此不容少緩者也。唯聖明留神焉。臣之病勢情勢,俱難苟冒,伏乞聖明,曲加憐察,亟許策免,以便公私,不勝幸甚。臣無任祈懇戰灼之至。取進止。答曰,省箚具悉卿懇。嗚呼,國事日非,災異迭作,憂惶恐懼,靡有寧日。今又不幸,水旱相仍,西成難望,其將奈何?今觀箚辭,辭意忠實,誡誨殊切,予深感歎。書紳服膺,其可忽哉?宜勿控辭,從速行公,以副予望。末端事,後日登對時議處焉。
金萬基啓曰,左議政·右議政箚子批答,當爲傳諭,而政府無郞廳,明日待開門,遣史官傳諭之意,敢啓。傳曰,知道。已上燼餘
上在慶德宮。停常參·經筵。
貞顯王后忌辰齋戒。
下直,陰竹縣監宋奎光。
自昧爽至辰時,沈霧。未時,太白見於巳地,日暈。
吳挺緯啓曰,右議政箚子到院,以國忌齋戒,留院之意,敢啓。傳曰,入之。又啓曰,同副承旨金宇亨,以病陳疏,批答旣下。直其所患,不至大段,當此多事之時,不可累日曠職,卽爲牌招,使之察任,何如?傳曰,允。已上燼餘
上在慶德宮。停常參·經筵。
貞顯王后忌辰。
下直,熙川郡守羅八紀,樂安郡守朴長卿,惠山僉使朴遠淇。
金萬基,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
備忘記,今下弓矢,惠山僉使朴遠淇給送。
右議政許積上箚曰,伏以臣之丐免,亦已甚矣。分義之至嚴,臣豈不知,煩聒之罪重,臣豈不念,而猶且冒犯分義,終始缺聒而不自缺目,罔敢知稅駕之所,聖上勤勞於上,群工奔走於下,而臣獨頑然冥然,頹臥私室,問其名則大臣也,問政事則茫昧也。甚至備局郞循例來示之文書,亦未嘗一展閱,其氣息之萎薾,精神之昏憒,此尤可見。而公務之曠廢,一至於此,國家置相,豈亶使然哉?臣之罪戾,臣固自知,而朝廷亦宜早賜斥退,改卜賢德,以存國體,以濟時艱。何可使負罪抱病之臣,一向苟冒,以政事堂爲養病坊乎?以殿下之明聖,獨不念及於此乎?至若內局近來,雖聞內豎之問安,職兼保護,不得參起居之例者,今幾月日?此亦臣寤寐竦惕,不敢一刻自安者也。玆忘分義,更渴餘蘊。伏乞聖慈,俯諒至悃,將臣職名,亟許遞免,無曠庶官,俾延殘喘,公私萬幸。臣無任惶悚悶蹙祈懇之至。取進止。答曰,省箚具悉卿懇。卿其安心勿辭,速出論道,以副予望。
張善瀓啓曰,右議政箚子批答,當爲傳諭,而無政府郞廳,遣史官傳諭之意,敢啓。傳曰,允。已上燼餘
上在慶德宮。停常參·經筵。
下直,助羅萬戶金益善,漆浦萬戶李尙馪,唐浦萬戶李光蓁。
未時,太白見於巳地。夜五更,月入東井星。
金萬基,以武科二所試官言啓曰,開場數日後,臣等晨昏往來之際,擧子百餘人,呼訴馬首曰,遐方之人,千里上來,本月初十日·十一日,書呈單子,而不知錄名與否,極爲悶迫云云。臣等諭以錄名字數甚多,前頭畢射缺遠退而待令矣。此輩呼訴,愈往不已。臣等缺遺失缺二所而缺云,呼訴之數,仍令査考,則或有入錄者,或有缺錄者,其缺錄之類,雖不可追錄許赴,以啓日後之弊。而錄名官等缺情取捨,紛紜雜亂之狀,已極可駭。且今番錄名之數,自天字至短字,通共一百八十字內,場字越而不錄,其前後不謹不察之罪,不可置而不論。請當該錄名官,令攸司從重推治,何如?答曰,允。
金萬基,以兵曹言啓曰,昌德宮各處守直軍士,一依己亥年移御時例定送,而集祥堂·臥麟坪,則前日不爲定送處,故今番亦不定送矣。卽見承政院甘結,則因昌德宮守宮內官手本,兩處守直軍士,以任意減省樣,當該色吏,從重治罪,守直軍士,依前定送事分付。凡分軍守直,事體甚重,若非啓下公事,則本曹不敢任意分送。今此集祥堂等兩處守直軍,則旣已啓下,依啓下,卽爲加定送之。而近來內官,闕內凡事,不爲先啓,直爲分付於該曹。該曹不可只憑內官之言,有所施行,此後則毋論事之大小,必待政院分付後擧行,何如?答曰,允。
金宇亨,以冊禮都監言啓曰,都監堂上,當初吏曹,以戶·禮·工三曹判書,依例啓下矣。今則戶曹前判書鄭致和,已遞本職,都監之任,自當減下。其代,以戶曹新判書金壽興,啓下察任,何如?答曰,允。
金宇亨,以忠勳府言啓曰,本府雖是閑漫之地,許多功臣之後裔,冒屬忠義者,特命本府堂上洪重普査覈,而本府都事具文濟,實主張焉。頃者移拜他職,啓請仍任。曩日政,又除安岳郡守,而査事未畢,亦宜啓請留之,而累次煩瀆,亦似未安,故不敢矣。安岳郡守李喜年,因本道監司狀啓,仍任焉。則文濟,亦爲無故作散之人,而査事亦爲未完,又令該曹仍任,使之以完査事,何如?答曰,允。
金萬基,以武科二所試官言啓曰,監試呂聖齊,自昨日猝得傷寒,仍宿試所,而夜來症勢尤劇,昏到不省,不得參坐。莫重國試,兩司不備,則勢將停射。請令政院,趁卽稟處,何如?答曰,允。
金萬基啓曰,以武科二所試官啓辭,監試官呂聖齊,缺勢如此,則缺點,何如?答曰,允。
大司成趙復陽病重,上去不得之意,狀啓。傳曰,下該曹。
咸鏡監司狀啓,流民二名餓死,傳于金萬基曰,餓死人等,令本道恤典擧行。
副應敎金萬均上疏曰,伏以臣之老母,宿嬰痼疾,積年沈綿,常委床席,每於夏秋之間,輒發宿症,藥餌將理,僅得支遣矣。自前月患暑感,仍得痢疾,今過十數日,而症勢有加無減,眞元虛敗,痰火上逆,食飮專廢。人子情理,不忍暫離。而念臣所帶之職,非如閑漫之局,入番事緊,不可暫曠。敢將崩迫之懇,陳於天地父母之前,伏乞聖明,俯察哀憐,亟許遞免,俾得專意救護,不勝幸甚。臣無任激切祈懇之至,謹昧死以聞。答曰,省疏具悉。爾其勿辭,救護母病。
以賓廳坐起座目單子,傳曰,大臣·備局堂上,引見。
金萬基啓曰,大臣·備局堂上引見事,命下矣。兩司應入之員,牌招入侍〈之〉意,敢啓。傳曰,知道。
巳時,上御興政堂。領議政鄭太和,左議政洪命夏,兵曹判書洪重普,判尹金佐明,戶曹判書金壽興,護軍金始振,大司憲李慶徽,校理南二星,獻納金澄,右副承旨金萬基,假注書沈柟,事變假注書兪樟,記事官崔後尙·李敏采入侍。
領議政鄭太和曰,久旱之餘,幸得頃日之雨,未枯之穀則庶有回蘇之望,而近來夜氣頗凉,早霜之患,亦可慮也。上曰,日氣則似爲不寒矣。左議政洪命夏曰,已枯之穀,今雖得雨,無復可望,而未暵之處,已爲回生云。實爲可幸,而但豆太尙未結實云,以此爲慮矣。上曰,辛丑年則不爲早霜,故晩穀猶有所收,今若退霜於九月之後,則庶有可望矣。
領議政鄭太和曰,臣得見原襄監司狀啓,則本道凶荒之狀,極爲慘酷,蠲感賑救等事,當待新監司下去,査啓災實後稟處,而不可不着悉料理。備邊司有司堂上,雖有二三人,而其中不可無主管之人,判尹金佐明,以宣惠廳堂上,主管原襄廳者也。其道荒政,使之專管,何如?上曰,依爲之。
左議政洪命夏□□臣受由下鄕時,見畿民得見聖上惻怛之敎,感泣之餘,所望亦非細矣。今年豆太,尤甚不實,宣惠廳春秋收米,乃是通田畓結數而收捧者。故只有旱田者,亦皆以未備納矣。一結所捧,春秋各減二斗,則民蒙實惠矣。鄭太和曰,秋收米則新穀未盡,不至如春等之窘乏,只減一斗,春等則減其二斗,似爲便當矣。上曰,稅太則減半,而收米中收捧於旱田者,今秋等減一斗,明春等減二斗,可也。
領議政鄭太和曰,閔維重爲全羅監司時,以逃亡奴婢身貢指徵無處之類,抄出狀啓,請限十年除貢,以爲還集之地。而本道甲辰以前蕩滌之數,幾至五千,而今番成冊,只是千餘,各其査出,似爲精詳。而十年除貢,事其重大,雖不可輕許,當此木花大無之年,此輩徵布其□由甲辰以上,則旣入於蕩滌中,乙巳·丙午兩年身貢,不可不□除矣。上曰,乙巳·丙午兩年身貢,特爲減除,以觀其還集與否,而更議處之,可也。
兵曹判書洪重普曰,前日都目政,四山監役,以宋基泰,備望受點矣。今聞宋基泰,年限未滿,渠以此不得行公云,臣難免不察之失。宋基泰,改差,何如?左議政洪命夏曰,宋基泰,乃宋時烈之子也。其爲人,實合於百執事之任,而年限未滿矣。領議政鄭太和曰,若以其賢士之子,特命除職,則年限亦不必爲拘,而出於該曹之備擬,故洪重普所陳如此矣。上曰,其人,合於百執事,則不必盡拘年限,勿爲改差,可也。
左議政洪命夏曰,順天爲邑,物衆地大,素稱難治。雖曾經臺侍之人,必擇其有才局者,差送可也。新除授縣監崔商翼,只經注書,他無履歷,請命改差,以善治之人,差送,何如?上曰,依爲之。
又所啓,應敎及江界府使□□□□□□。上曰,吏曹參議尹鐫,推考。
右副承旨金萬基所啓,臣得見原襄監司狀啓,杆城一邑,餓死者至於十三名之多。十三人之死,必非一時之事,而邑倅不爲隨其死亡,卽報監司,已極可駭。至於秋牟種子,乃於耕種節晩之時,始爲啓請,朝廷雖欲移給他處所儲,無可及矣。監司·守令,俱難免怠緩之責矣。上曰,原襄監司及杆城郡守,竝從重推考。
兵曹判書洪重普所啓,闕中西墻內軍堡三處,初爲敬慕殿傳漏而設也,□則軍堡雖存,無入直軍士,其中一處,則與都摠府相近,不必守直,而兩處則依他軍堡例,定送守直,似當矣。上曰,依爲之。
判尹金佐明所啓,守禦廳,本無財力,故左議政洪命夏,曾爲守禦使時,安□屯田,入啓受出,以爲補用之地矣。今因明禮宮折受□在前之故,旣已出給,本廳所需,無他出處。永柔□德池筒,周回幾八九十里許,其中可耕之處,管餉前已設屯,近因堤堰司修築,罷其屯田矣。臣使軍官見之,則其中間水深處,或有五六丈者,此亦足以灌漑其下千餘石之畓矣。除中間儲水處外,給本廳設屯,以補軍門需用,何如?洪命夏曰,德池筒屯田之罷,初因堤堰修築,而依此所啓,給守禦廳,設屯補用,似當矣。金壽興曰,儲水處則從某至某,分明立標,其外則許令設屯,似爲合宜矣。上曰,依爲之。
獻納金澄所啓,新除授海州牧使柳潝,爲人麤雜,本無士夫之習,曾爲西邑,不廉不治之狀,至今傳播。營下雄州,決不可輕授,請海州牧使柳潝遞差。上曰,不允。
又所啓,新除授平山府使李時橝,名稱未著,且無履歷,以地部郞官,轉拜府使,陞遷太驟,物情爲駭。請平山府使李時橝遞差。上曰,依啓。
左議政洪命夏缺處之策矣。洪命夏曰,當此木花大無之日,價布事□□□由雖未能盡數蠲減,若或減半則似可矣。鄭太和曰,□□減捧,則必先知戶·兵曹遺在幾何,應用幾何,當減之數幾何,然後可以變通矣。洪重普曰,一年所捧,不過一千一百餘同,而以上年上下之數見之,則多至一千四百餘同,若不量入爲出,則實難繼用矣。上曰,如欲減捧,則當先減上下之數,可以爲之矣。鄭太和曰,用下之數,逐年增加,缺仁祖朝,不啻數倍矣。上曰,仁祖朝丙戌年以後,各年價布用下之數,詳細考出書入,可也。上謂戶曹判書金壽興曰,本曹一年應捧幾何?金壽興曰,臣新除授此任,雖未能詳知其數,而卽今留庫,通江都所在,僅八千餘同矣。一節使方物上下之數,多至三百餘同,而或有別使,則其數倍多矣。
兵曹判書洪重普曰,以元任大臣箚子,兒弱軍布抄出減除事,曾有下敎矣。今則成冊已爲上來,而缺已以燼餘
上在慶德宮。停常參·經筵。
夜三更,月暈。五更,月暈。
獻納金澄啓曰,新除授海州牧使柳潝,本來行己,不似士夫風習,曾爲西邑,不廉不治之狀,至今傳播,營下雄州,決不可輕授。請海州牧使柳潝遞差。法典所謂親年七十,勿缺三百里外云者,只據兩親俱存,或其父獨在,不得隨去者缺言,非指只有偏母,可以將往者也。前泰安郡守姜頊,將缺任,已經數年,其母還京,病痼不得更往,則□之二行缺論罷而止請改差,亦極不當,俱難免壞例循缺之失,缺守姜頊罷職,忠淸監司任義伯,吏曹參議尹鏶,竝從重推考。
司畜別提金得完,本以微賤之人,出自白徒,曾差□局監官之任,多有濫猾之事,見汰於主將矣。今以一時微勞,遽授東班六品之職,除目之下,物情俱駭,不可仍置。以□□官方,請命汰去。答曰,不允。推考事,依啓。
吳挺緯,以弘文館言啓曰,本館下番時存三員內,修撰崔攸之,副修撰李程,在外未上來,只有修撰尹深,入直今已四十餘日,身患添重,勢難仍在直廬,陳疏出去。他無替直之員,不得已以□番,姑降下番,應敎李䎘,亦爲牌招,使之推移入直,何如?答曰,允。
吳挺緯又啓,守令有闕,至於五邑之多,令吏曹稟政,則判書以身病陳疏,批未下,參判未差,參議昨日被推,擧行條件未下,不敢稟政云。秋務方殷,守令差遣,一日爲急,參議推考傳旨及守令中遞差傳旨□者,爲先捧入,牌招開政,五邑守令,極擇差出,數日內催促發送,何如?答曰,允。
金萬基,以武科一所試官言啓曰,凡擧子入格之後,必問其四祖,以防代射之弊矣。朝者,豈字擧子前參奉李櫓稱名者,三矢俱入,依他問其四祖之際,其祖故監司李洸之名,誤以他名,答之,辭色殊常,頗有驚惶之狀,卽招保主人金慶臣·李後泌等,問之,則金慶臣,初不着名,李後泌則着名,而實非李櫓,代射的實云,故更問姓名,果非李櫓,乃是前禁軍李時敏也,其爲情狀,殊極痛駭。代射人李時敏,自試所已爲捉囚,前參奉李櫓,亦令攸司,竝爲囚禁,依法科罪,何如?答曰,允。
傳曰,長生殿棺板一部,送于內需司事,言于該曹。
傳曰,原襄監司李後山,引見。
有政。吏批,判書金壽恒,疏批未下,參判未差,參議尹鏶進,都承旨吳挺緯進。
吏批啓曰,判書金壽恒,疏批未下,參判未差,小臣獨政未安,何以爲之?敢稟。傳曰,只出緊任。
以洪聖龜爲順天縣監,李球爲泰安郡守,兪柲爲淸道郡守,李時萬爲鐵原府使,睦來善爲平山府使,□□□□慶尙道敬差官,崔時卨爲司評。忠勳都事具文治,兵曹判書洪重普,今加崇祿,判尹金佐明,今加崇政,左承旨張善瀓,今加嘉善,內官陸後立,今加嘉善,內官文㯙·金成輝,今加通政。已上,乙巳年溫陽擧動時陪從加資事,承傳。
兵批,判書洪重普進,參判柳淰,試官進,參議洪處大進,參知金禹□,右副承旨金萬基進。
以崔千仞爲安東營將,鄭燦漢·李升成·崔好鎭爲武兼,李萬枝爲訓鍊副正,崔千仞爲護軍,李馨植爲副司果,同知柳赫龍,今加資憲。
兵批啓曰,新除授安東營將崔千仞,時無加資之命,何以爲之?敢稟。答曰,依例加資。傳曰,原襄監司李後山,明日下直。
右議政許積箚子曰,伏以臣之連章籲呼,今已四十日,猶不知止者,誠出於萬不獲已,而未蒙納察,反承速出之批,無乃殿下,猶未盡燭臣將死之狀,而謂出於退伏之計耶?無非臣誠意淺薄,不足以感動天聽,豈敢曰天地之大,人猶有所憾也?只自煎迫,罔知置身之所也。狗馬賤疾,沈痼旣久,氣血耗盡,空殼徒存,枯木朽株,蠧易生而風易摧,卽勢然也。種種危惡之症,疊見層出,鍼不能治,藥亦蔑效,惴惴焉惟朝夕不保,是懼,更何有一分氣力,一分精神,或可束帶就列,酬應庶務者哉?念及癏曠,添一重病,心火焦煎,如在洪爐之上,病日益劇,亦由於此,玆冒萬死,更瀆宸嚴。伏乞聖慈,曲垂矜憐,□臣職名,亟賜遞免,以便公私,不勝萬幸。敢進止。答曰,省箚具悉卿懇。予意已竭,而卿辭一向至此,不知所爲諭也。噫,國事捏扤,災異層疊,當今之時,謀國事□斯民,捨卿其誰?矧今西成已失,賑救等事,商議爲審理已行,疏決文書,亦不可遲,宜勿控辭,速出論□,以副朝野之望。
吳挺緯啓曰,右議政箚子批□,當爲傳諭,而政府無郞廳,遣史官傳諭一行缺。悚恧抑塞,自悼其無狀而已,不敢更有所煩□□□□□戾,泯默屛縮,只竢嚴譴之加矣。側聽□日,未有□□分,而顧臣所患,有加無減,貼身床褥,一向危惙,庭戶之間,□無出氣轉動之路,曠廢職事,爲日已多,前頭就列,姑無其期,今若無端退伏,延過時月,使銓衡重地,爲臣養病坊,則竊位瘝官之罪,尤萬萬矣,不得不仰首抗顔,又此呼籲於天地父母之前。伏乞聖慈,俯察公私悶迫之狀,將臣本職兼帶,亟賜鐫免,仍治臣瀆擾僭越之罪,千萬幸甚。臣無任惶悚震越之至,謹昧死以聞。答曰,省疏具悉。卿其勿辭,從速察職。
吏曹判書金壽恒疏曰,伏以臣,賤疾苦劇,□□計職,前後陳籲,竭盡血懇,而終未蒙聖鑑之下燭,臣誠悚恧抑塞,自悼其無狀而已。不敢更有所煩聒,徒增其罪戾,泯默屛縮,只竢嚴譴之加矣,側聽屢日,未有處分,而顧臣所患,有加無減,貼身床褥,一向危惙,庭戶之間,亦無出氣運動之路,曠廢職事,爲日已多,前頭就列,亦無其期,今若無端退伏,延過時月,使銓衡重地,爲臣養病之坊,則竊位瘝官之罪,尤萬萬矣,不得不仰首抗顔,又此疾呼於天地父母之前。伏乞聖慈,俯察公私憫迫之勢,將臣本職及兼帶,亟賜鐫免,仍治臣瀆擾僭越之罪,千萬幸甚。臣無〈任〉惶怖震越之至,謹昧死以聞。答曰,省疏具悉。卿其勿辭,從速察職。三行缺。殆欲仆地,頃刻之間,憫絶難狀,投入道傍空廨,合眼頹臥,以□定,而此際召牌再降,不但卽今病勢,無路致身於闕下,令忍死舁赴,以此氣力,豈有參政考試之望乎?宛轉叫苦,竟未趨詣,臣罪萬死,震悚罔措。臣雖無狀,亦知不俟駕之義,如使賤疾不至於此,何敢冥然不動,屢違嚴召,自速偃蹇之誅哉?伏乞聖慈,亟罷臣職,仍治臣罪,以爲人臣違慢者之戒,千萬幸甚。無□□□席藁俟譴之至,謹昧死以聞。答曰,省疏具悉。卿其勿辭,從速察職。
判尹金佐明,誠惶恐頓首,謹百拜上言于主上殿下。伏以臣,路上重患瘡腫,曳擔還朝,而義難言病於缺死之日,裹瘡忍痛,蹣跚趨走於咫尺之威,臣實惶懼。自數日前,腫毒更盛,旋潰旋濃,完合無期。又於右頰上生小癤,半面猝缺動,未克隨班,臣罪萬殞。今臣病勢,決無供仕之望,而且缺則尤不可一日帶職,缺。答曰,省疏具悉。卿其安心勿辭。
大護軍尹順之,誠惶恐頓首,百拜上言于主上殿下。伏以臣,八十衰病之身,自前歲七月,重患痰喘,仍致挾寒缺痛,今已十四朔矣。四月間,因大駕回鑾之慶,扶病出迎,仍患缺不能運身,痰結喉間,不能吐涎,呼吸之際,若將命盡,兼患泄瀉缺作毒病,食頃之矢,不啻三遺,徹座腐臭,人不得進,食飮專廢,全缺運用,精神怳惚,末由收拾,就盡之期,非朝則夕,此則同朝之所共□耳之所共聞也。不意今者,備擬試官之望,如有一分自强之勢,則何敢引病丐閑,以冀苟生耶?不得趨赴召命,瞻望象魏,感舊血泣。伏乞聖明,特察情勢,亟賜罷免,以便公私,千萬幸甚。臣不勝瞻天祈懇之至,謹昧死以聞。答曰,省疏具悉。卿其勿辭,從速察職。
右尹李殷相,誠恐頓首頓首,謹百拜上言于主上殿下。伏以臣,死期將迫,賤疾沈痼,兩眼剌痛之症,日漸危苦,食飮專廢,鍼·藥無效,不假僭猥,冒死再籲,而見阻於喉舌,臣誠悶蹙,罔知攸處。該曹不諒臣病狀,循例備擬於考官之望,不意玆者,召牌遽下,臣如有一分自力之勢,則固當趨詣之不暇,而臣之所患,轉輾苦劇,咫尺不辨,轉側須人,雖欲忍死趨進,其勢末由,欲起還仆,繞壁徊徨,竟未能祗赴召命,臣子分義,掃地盡矣。瞻望宸極,只自惶縮涕泣而已,玆敢冒昧陳懇,仰瀆天聽。伏乞聖慈,亟命鐫削臣本職及兼帶弘文提學副摠管缺任,仍治臣逋慢之罪,不勝幸甚。臣無任祈懇屛營之至,謹昧死以聞。答曰,省疏具悉。卿其勿辭,從速察職。
工曹判書李浣,誠惶誠恐,頓首謹百拜上言于主上殿下。伏以臣,昨於召牌之下,竟未祗赴,方切缺病勢深重,備擬於試官缺望,又有缺疏具悉。卿其安心勿辭。
判尹金佐明,誠惶誠恐,頓首頓首,謹百拜上言于主上殿下。伏以臣,腫患支離,閱月未瘳,加以形勢悶縮,敢陳短章,恭俟恩遞,一則蔪調身上之疾病,一則靳絶日後之嘖言,不料玆者,特下勿辭之敎,又承牌召之命,臣且驚且悚,罔知所措。竊念臣之所帶,俱是有司之任,一時有病,尋常獲遞,況今之事機非細,而臣之進退,無甚關重,何可仍處職任,以惹他日缺能必其無之事端乎?緣臣屛蟄,遂令諸務,瘝矌多日,而爲其缺名之在身,以致該曹,視同無故之人,循例備擬於考官之望,爛書出於塘報之中,幾何不入於彼人之聽聞乎?坐違嚴召,不能祗赴,逋慢之罪,死無所逃,臣誠隕越,不知置身之所。伏乞聖明,察臣危迫之懇,將臣本職兼帶,竝賜遞免,仍治臣罪,千萬幸甚。臣無任激切屛營之至,謹昧死以聞。答曰,省疏具悉。卿其安心勿辭。
兵曹判書洪重普,伏以臣昨日召牌之下,不得趨詣闕下,臣罪萬死,而反下勿辭之敎,臣誠隕越,益切惶悚矣。□□□□□於今日,召牌再降,不敢一向退伏,試爲束帶而起,則頭□眩瞀,臍腹剌痛,未免還仆,決無趨造之勢,臣之罪戾,與病俱深。伏乞聖慈,亟罷臣職,仍治臣逋慢之罪,不勝幸甚。取進止。答曰,省箚具悉。卿其勿辭,亦勿待罪。
左承旨金禹錫,誠惶誠恐,頓首頓首,謹百拜上言于主上殿下。伏以無狀小臣,賤疾暴發,冒陳危懇,恭俟斥遞,不意聖度寬容,不加譴責,溫批纔下,召命又至,臣誠惶感悶迫,罔知攸措。義當力疾匍匐,忍死祗詣,而臣所患,不以他症,小或運動,眩氣輒作,身疑臥灘,頭似轉磨,精神昏憒,手脚戰掉,食□吐瀉兼作,形骸雖存,實同土木,冥然顚仆,鬼事不遠,缺速逋慢之誅,分義掃地□□無生也。缺災孔慘,上下憂遑之日,□將病狀缺益無所逃。伏乞聖慈,俯察危悃,亟賜遞免,使得專意調治,以尋生路,仍治牌召之罪,以爲違慢者之戒,不勝幸甚。臣無任兢隕懇迫之至,缺死以聞。踏啓字。已上燼餘。
上在慶德宮。停常參·經筵。
下直,原襄監司李後山。
答藥房問安啓辭曰,知道。慈殿氣候無事。已上,內下記草。
禁府啓曰,李猶龍·姜弼周等議處及安大信子漢老等上言,啓下有日,而判府事臣李浣,方在辭職中,不得卽爲擧行之意,敢啓。傳曰,知道。已上,禁府謄錄。
傳曰,大臣·備局堂上,引見,原襄監司李後山,亦爲引見。
引見時,原襄監司李後山所啓,本道凶荒,近古所無,至於杆城,則卽今已有餓死之民,賑救之事,實未知所以爲計。今雖移轉賑救明年接續生活之弊,在於兩麥,而秋牟則旣已節晩,雖欲移給他道種子,已無及矣,春牟種子,不可不趁時移給,以爲明年耕種之地矣。左議政洪命夏曰,春牟種子移給事,則因前監司狀啓回啓,旣已定奪,而今年賑救之穀,亦將移給嶺南之粟,若不趁今分付,則恐有未及之患。嶺南沿各邑米穀五六千石,今秋則使之收捧於海倉,待新監司下去査啓,卽爲船運移給,似爲便當矣。上曰,依爲之。左議政洪命夏所啓,原襄道春牟種子,雖以嶺南所儲移給事,定奪,而嶺南所捧,分給本處民人之外,可以移給之數,未知其多少之當如何。常平廳所付牟麥頗多,金佐明,旣是常平廳堂上,而又爲主管原襄道賑恤之事,本道附近處所儲春牟種子,使之參酌,優數移給,以爲春牟着實耕種之地,何如?上曰,依爲之。又所啓,本道軍兵習操之擧,當此大無之歲,軍兵等,裹糧來會,其弊不細,至於月課軍器·軍糧備上之事,竝宜停止矣。上曰,今年月課軍器·軍糧及今秋·明春操鍊,竝爲停止,可也。已上,備局謄錄。
上在慶德宮。停常參·經筵。
未時,太白見於巳地。
傳曰,今下弓矢,麟山僉使朴惟建,阿耳僉使韓尙周給送。
傳曰,李翊·金萬均·吳始壽·申厚載·南二星·申命圭·金澄·沈梓·李夏,御使治裝事,分付。已上,內下記草。
上在慶德宮。停常參·經筵。
未時,太白見於巳地
下直,義州府尹成後卨,美錢僉使權晩。已上,內下記草。
今下弓矢,彌錢僉使權晩給送。
答右相許積箚曰,省箚具悉卿懇。予之不副卿辭者,非不知疾病之如何,誠以國計民憂,到此地頭故也。卿辭雖懇,予無允許之理,宜勿控辭,速出論道,以副如渴之望。內下記草。
上在慶德宮。停常參·經筵。
下直,忠淸兵使李元老,會寧府使李重信。已上,內下日記。
吏曹啓曰,水原府使有闕,依近例,令備局議薦,何如?傳曰,允。
忠淸兵使李元老,會寧府使李重信,密陽府使李東稷,陜川郡守洪處源引見時,會寧府使李重信所啓,臣聞北路擧子之言,則今年凶荒,特甚,民不聊生,渠等出來之時,五升布一疋,直穀數升,艱備糧資,僅得來到,入京之後,得糧無路,不得還歸,勢將行乞,以待明春,始可入去云,據此可知其飢饉之狀矣。都承旨吳挺緯曰,臣亦聞此言,招備局更問以前例,則□□濟州子弟,有給糧之規。北路之人,則曾前或有覔給留京糧資之時,而無例給歸糧之事云矣,北路之人,似當變通之道矣。上曰,令備邊司考例爲之。密陽府使李東稷所啓,本府奴婢之身貢,以庚子·辛丑凶荒退徵之故,卽今未收,多至八九十同。當此木花大無之年,尤無責納之望,似聞嶺南各邑,有倭館輸納之木,太半貿米於東萊,以給倭人云。密陽奴婢未收貢木,許令以米代納,由水路輸送東萊,以充各邑貿米之數,而以各邑貿米之木,俾代密陽奴婢之貢,則公無所損而民受實惠,庶可支保。國家常定則木一疋,直米五斗,而今則雖以七八斗定價,民情大悅矣。上曰,言于廟堂。已上,備局謄錄。
上在慶德宮。停常參·經筵。
有政。吏批,以兪㻛爲水原府使,李時潭爲端川郡守,閔點爲承旨,呂台齊爲海州牧使,朴宗杓爲博川郡守,金邦杰爲監察,李光迪爲掌令。
義禁府啓曰,以刑曹粘目,江東前縣監金錫之,移義禁府處之事,允下矣。金錫之,時在平安道安州地,依例發遣府羅將拿來,何如?傳曰,允。已上,禁府謄錄。
備邊司啓曰,北路飢荒,居民流散,亦莫之禁,刷還之令,其勢難行,限明秋停刷,何如?答曰,允。
又啓曰,會寧開市事,禮部咨文,今已出來矣。謄出咨文,行□本道,使之一依□□擧行,而回咨將令該院撰出,□□前頭□臣之□,何如?傳曰,允。
又啓曰,咸鏡監司閔鼎重,以本道飢民,流轉平安·黃海等道者,考其所傳戶口路引,明白査驗後,藉其名字,許其止接無戶口路引者,竝宜設法禁斷,別樣處置之意,啓請矣。其意實在於明秋按刷還,所當依此施行,而其間不無難便曲折,後□登對時,面稟定奪,何如?答曰,允。
又啓曰,會寧府使李重信所啓,命下矣。北路赴擧之人,曾無給糧之例,而頃因儒臣陳疏,特給留京之資。數日前本司開坐時,有北道武擧子三人□□願得草料公文,騎馬而行,此則不可聽許。分付該曹,覔給回糧,如此之類,使之來告本司,一體給糧,何如?答曰,允。
又啓曰,密陽府使李東稷所啓,命下矣。密陽在東萊不遠,以奴婢貢木未收者,作米收捧,充納於公貿米,而除出近京公木,自該曹取□則似爲兩便,令該曹與本道監司,通議,從便施行,宜當,以此分付,何如?答曰,允。已上,備局謄錄。郞廳李朝望校正。郞廳李瑞文書。
卽爲拿囚之意,敢啓。答曰,知道。
□□□,以訓鍊都監言啓曰,八月二十五日引見時,原襄監司□□□所啓,春川,有訓鍊都監屯田,伐取吐木,輸納於本廳,而近年水邊,無可伐之木,代取之處,距水邊至有十里·二十里之遠者,雖在常時,其弊不貲,當此凶荒之時,不可使菜色之民,重受其弊,姑令停罷,何如?上曰,言于都監事,命下矣。春川府柴場之設,專爲煮硝土木之致,而此不過耕食本場之人,從自願以吐木收稅,自都監,給價流下而已,別無侵及一境之弊。故自前雖値凶歲,亦無停罷之規,大槪,都監一年煮硝,多至六千斤,而吐木,則全賴此場之木。今若以年凶,不爲收捧,則許多軍兵旬習陣時所用之藥,無以繼用,決難停罷。但朝家,軫念本道之凶荒,其於恤民之政,靡所不至,本場收稅之木,亦不可一如常時,所捧量減以下缺。一以除場民斫伐之弊,何如?答曰,知道。
大司諫李時術啓曰,臣昨伏見憲府之啓,以憲府之官,不爲通議,獨停賞加之論□本院,旣不引嫌,又不論列,爲非,其時行公本院之員,竝請遞蒙允,而原啓中,有其日牌招入侍外之語,缺倖免,臣竊怪焉。臣於伊日入侍之時,亦聞憲府榻前停啓之論,而臣適以不安事,初雖引避退出,及其就職還入侍之後,則便是行公,可以論列,亦可以引避,而終無一言而退,其虧壞臺體之失,與同僚無異,而或遞或否,豈有是理?臣決不可一刻苟冒,而緣臣賤疾告劇,今始扶曳,日晩來避,所失尤大,請亟命遞斥臣職。答曰,勿辭。
金宇亨啓曰,大司諫李時術,以所啓煩瀆,退待物論矣。傳曰,知道。
右承旨張善瀓上疏曰,伏以臣,瀝血危悃,冀還誤恩,聖鑑不諒,未蒙允可,臣且惶且感,悸不自安。竊念賞典,國家之名器,必須賞得其當,人稱其勞,然後上無僭與之過,下免冒沒之僭。如或不然,上下俱失,名器一紊,大防隨壞,所損甚重,其可忽哉?缺毋論當否,爾時指點,靡所不有,則今日諫書之停,非係言說之計,較然明矣。況臣,旣無絲毫之勞,兼有形迹之嫌,而改級變品,視他尤重,則譏剌之來,勢所必然,名義奈何,國體奈何?嘑蹴之恥,聖人垂戒,嚬不苟笑,明王所愼,虛授虛受,公私交害,臣雖無狀,亦聞斯義,決不敢靦然承當,以辱淸朝。伏乞聖慈,亟命還收,俾遂徵尙,千萬幸甚。臣無任惶恧懇迫之至,謹昧死以聞。傳曰,下該曹。
判尹金佐明上疏曰,伏以臣,猥將微悃,仰瀆天聽,冀蒙反汗之典,庶幾外答公議,內安私分,而伏承聖批,諭以安心勿辭,臣兢惶隕越,尤不知置身之所,直欲循墻而不可得也。設令臣,實有可紀之勞,而國人皆曰可賞,在臣之道,固宜揆分而遜避,處滿而知畏,今臣旣乏私毫之效,又居戚畹之列,而臺閣之所論,不啻尋常爭執之比,臣雖無狀,亦有心腸,何可懵不知恥,貪冒恩寵,有若固有而應受者然哉?命德之具,不以下缺身而公議之拂,有乖於國體,反覆思惟,決難承受,玆敢冒萬死,更籲於天地父母之前。伏乞聖明,察臣危迫之懇,亟收新授之資,俾臣得免爲啓倖門者之首,而國家亦毋授後譏於來世,千萬幸甚。臣無任戰懼愧恧之至,謹昧死以聞。傳曰,下該曹。
工曹判書李浣上疏曰,伏以臣之賤疾,浹月彌苦,醫藥無效,累疏陳懇,未蒙恩遞,臣之情勢,十分狼狽,不得不更籲天閽,臣誠惶恐,萬死萬死。今臣聾蹇之病,非如少壯之人,猝得風傷之比,老敗之餘,乘時而發,雖有十全良劑,必無得力之理,而病裏無以爲懷,每與諸醫,論其病源,則或云耳鳴之症,出於鬱熱上升,以至聾閉,或云脚痿之症,由於濕痰,流注得成麻痺,雖施鍼藥,無所補益,徒害於已敗之元氣,往浴溫泉,棘散熱濕,則或可收效。臣竊自念,今此數症,乃老人缺湯沐之效,雖未可必,第臣素患燥症,入秋缺肌膚將拆,此則年前就沐,已見其效,不待醫言,固欲更試,而顧臣所帶,具是緊任,況禁府罪囚,或有原情而未及議處者,或有未及原情者,而臣病如此,供職無期,決不可虛帶,以致滯獄之弊。至於訓局,朝暮侍衛之地,臣爲將領,不敢暫離,而每以身病乞暇,遠出於數日程之外,其在分義,有所未安,莫重機務,尤不可久曠,臣固知惶恐不敢仰請,醫家技窮,更無他望,疾聲呼籲,萬不獲已。伏乞聖慈,俯察微臣病勢之深重,特軫戎務獄讞之曠廢,臣本職及兼帶,竝命遞免,許臣澡浴之暇,俾延殘喘,則自今至死之年,無非天地生成之澤。臣無任瞻天仰聖,戰灼祈懇之至,謹昧死以聞。答曰,省疏具悉卿懇。金吾之職,當勉副焉。卿其安心勿辭,從速往來。
兵曹參判柳淰上疏。大槪,伏以臣,纔經草土,重患風痺,幾死回生,實是天幸,而元氣未復,病根猶在,暫或失攝,發作無常,臣不敢以平人自處,人亦視之爲一癃疾人矣,新除思命,遽出意外,而試期將迫,召牌適降一時,臣聞命兢惶,罔知攸措。自揣筋力,決難奔走供職,而顧念區區分義,亦不敢言病退伏,强疾趨詣,肅謝恩命,仍進于武科試所,逐日晨往暮罷,幾至二十日,風露所傷,宿病復作,展轉添症,一向如此,則螻蟻微喘,不能自全,卽今所望,唯解職就閑,急時調治,且臣有憫迫情勢,不得不冒死仰籲。臣之父母墳,在於楊州地,而霾雨頹傷,今將加土,誌石埋安,兼爲卜日,臣雖抱病,其在私情,不得不躬自往視。雖曰近地,而職名在身,不敢任意往來,欲依例乞暇,則宿衛重地,亦不可暫曠。伏乞聖慈,俯察危悃,亟賜恩遞,仍許數日之暇,俾遂人子至情,不勝幸甚。臣無任瞻天祈懇之至,謹昧死以聞。答曰,省疏具悉。卿其勿辭往來。
吏曹判書朴長遠上疏。伏以臣於卽朝,以廚院監膳,元子講學,進詣於闕內,而銓長新除之命,遽下於此際,驚惶感激,靡所容措。誤恩之荐及於已敗無狀之微臣,夫豈千萬夢寐之所到乎?此猶未暇,臣一二陳而入闕承牌,則肅謝新恩,實是常規,而臣之狼狽,人所罕遇,不得不扶病退出,偃然慢令之罪,實難逃遁。伏乞天地父母,俯察危迫之悃,亟命鐫改臣新授職名,仍治臣不赴召牌之罪,以警他人,千萬幸甚。臣不勝惶隕戰怖之至,謹昧死以聞。答曰,省疏具悉卿懇。卿其安心勿辭,從速察職。
吳挺緯啓曰,今日持留院公事入侍乎?敢稟。答曰,持公事入侍。
宋時喆啓曰,持公事入侍事,命下矣。左承旨張善瀓外,竝爲仕進,何承旨留院乎?敢稟。傳曰,右承旨外入侍。燼餘。
巳時,上御興政堂。左副承旨閔點,右副承旨金萬基,同副承旨金宇亨,校理洪萬容,修撰尹深進,注書沈柟,論事官崔後尙·李敏采入侍。
左副承旨閔點,讀公事五張,右副承旨金萬基,讀公事三張,同副承旨金宇亨,讀公事五張。
校理洪萬容,進通鑑,自祕書少監虞世南,止由是始懼自戢。上曰,先釋文義。洪萬容奏釋曰,聖德論,觀藝苑誌虞世南傳,皆無之,而蓋贊揚太宗功德也。金宇亨曰,愼終甚難,此乃太宗初政,故以愼終,爲言矣。尹深曰,聖德論,多贊揚功德。故太宗之言,如此矣。金宇亨曰,自古人君,以不爲愼終亡國,以明皇言之,初政不可謂〈不〉美矣,而終至顚覆,豈非厥終之不愼乎?尹深曰,太宗,能知愼終之意,故其言如此矣。洪萬容曰,慶善宮,乃太宗時潛邸也。尹深曰,慶善宮,在武功縣,武功縣屬右扶風,蓋長安近處也。上曰,此乃唐高祖私第,故以慶善宮爲名歟?金宇亨曰,太宗潛邸,故稱之以宮矣。尹深曰,此與沛宮置酒,同也。上曰,賦詩者,誰歟?金萬基曰,唐詩品彙者,亦多太宗·玄宗之詩,以此被之管絃矣。洪萬容曰,慶善樂,後改以九功舞矣。金萬基曰,七德舞,卽秦王破陣樂而改者也。尹深曰,破陣樂,舞則謂之七德舞,歌則謂之破陣樂,蓋九功文舞,七德武舞也。上曰,朝廷所用者,文舞歟?洪萬容曰,兼用文·武舞矣。金萬基曰,書所謂六府·三司者,乃金·木·水·火·土,正德·利用·厚生也。取其九功攸敍之意,故名之以九功也。洪萬容曰,諭解,開諭意也,尉遲敬德之麤悖,據此可知矣。上曰,此乃劉武周之將,本是胡人也。至於朝班,亦有拳毆之事,麤悖甚矣。然而以自戢見之,則雖夷狄之性,亦知所畏矣。金宇亨曰,此與漢朝拔劍擊柱者類也。上曰,尉遲敬德臨戰之時,亦豈無如此擧措乎?金萬基曰,漢高,待黥布之事,亦顚倒豪傑之手端也。上曰,始入則倨床洗足見之,後則居處侍御,與之同,此亦抑揚之意也。金萬基曰,漢高,征陳豨時,至邯鄲,使擇趙子之可爲將者,而初見罵之以豎子能將乎?卽封四千侯,其所抑揚,本來如此矣。上曰,豁達大度,後世無如漢高,而太宗亦不及也。尹深曰,移都長安,此乃重事,而婁敬,以戍卒,脫挽輅陣事,而以其言,卽日移都長安,其聽言,不以人之,擧此亦可見矣。洪萬容曰,此乃漢高所爲之事,而非他君所可法者也。上曰,漢高祖事實,難依樣體法也。初頭雖似迂濶,終乃善處,此後人難學處也。金宇亨曰,不自以爲知而善用人言,故能如是矣。尹深曰,漢高,待諸將,多以權數,故其時諸將,不以誠意事上。高后時,以他人子爲惠帝子,而群臣,不能正言其非,乃以吾屬危矣,爲慮其無死社稷之意,可見矣。金萬基曰,漢高行事,自初起時,至於末年,終始如一,蓋其氣質缺其病,則在於不學處也。上曰,資品過人,故終始如一矣。上曰,唐太宗,自晉陽初起,時年纔十八,而能擧義起兵,後世,雖以怯父事胡,爲言,然其英氣,則鮮有及者矣。金萬基曰,十六,應募隷雲定興軍,突厥圍煬帝之時,太宗言於定興曰,突厥之來意,謂無援,故得以如此,若多張炬火,以爲疑兵,出其不意,示以援兵之多,則圍必解矣,其年十六而計慮如此,可謂難矣。上曰,身致太平者,無如唐太宗矣。尹深曰,文物之盛,亦莫如太宗之時矣。上曰,幅員之廣大,莫如隋室,而隋文帝,乃胡人也。金萬起曰,魏元之時,中國之人,或以其國之姓賜之胡,冒胡姓,非眞胡人也,或云漢太尉楊震之後也。
洪萬容又進講,自左光祿大夫陳叔達,止指掌大笑曰,誠有是事。洪萬容奏釋曰,武德中讜言,建成元吉,與唐高後宮,欲讒殺太宗,叔建言于高祖曰,世民有大功不疑而黜之,故云耳,以此官相報者,乃太宗之偏處也。金萬基曰,以私事相報,可謂未盡,以忠言而拔擢,則善矣。金宇亨曰,爲社稷之言,實爲善矣。上曰,此乃正大之言也。洪萬容曰,漸不如貞觀初之言,亦諷諫之道也。上曰,此作洛陽宮後歟?金宇亨曰,此在十漸疏未出之前也。尹深曰,營繕微多云者,其時,或有微細之事也。金萬基曰,誠有是事之言,可見氣像之如靑天白日也。
洪萬容又進講,自上謂侍臣,止何患君臣之不相保也?洪萬容奏釋曰,由小而致大,此實納諫之善言也。金萬基曰,微細之事,人主以爲無害,雖知其非而不爲之改,或有言者而終不聽,太宗則以此爲上下相警之事,此非但切於納諫,移用於治心則善矣。洪萬容曰,如此等事,自上不可不體念也。
洪萬容又進講,自上謂魏徵,止非才行兼備則不可用也。洪萬容奏釋曰,用君子則有拔茅彙征之美,用小人則有氷炭不同之患矣。太宗問,君子·小人進退,陰陽消長之理,而徵,答之以草創之時,缺才之人,平定之後,則用德行之人,此與太宗所問,相左,而其言,實未知穩當也。上曰,此與魏無知之言,相似也?盜嫂受金,又何足疑之之說,與不顧其行之言,同也。金萬基曰,魏徵才行之言,非但不合於太宗之問,而亦有弊也。尹深曰,光武欲保全功臣,不任吏事,故如賈·鄧之賢,亦不用也。上曰,若罹法禁,則難撓貸,故不用也。上曰,宋朝亦勿用功臣歟?金宇亨曰,宋太祖無征伐之事,功臣不多矣。金萬基曰,宋太祖功臣,如趙普·曺彬等,可以當之矣。上曰,唐時,亦有功臣被害者歟?尹深曰,侯君集,以叛逆誅死,劉文靖,高祖時,以裵寂之亂,賜死,太宗,知其冤而不能救矣。上曰,劉文靖所爲者,唐高祖也。太宗,何以知其冤而不能救歟?金萬基曰,建大事時,與太宗,同謀,亦有嫌避之事,故太宗,不得伸救矣。
洪萬容進講,自春正月,至以干譽,蓋謂此也。洪萬容奏釋曰,魏徵,每勸太宗偃武修文,故不見七德舞矣。尹深曰,此乃規諫之道也。洪萬容曰,太宗之赦死囚,實近於取名也,可殺者則殺之,可也。金宇亨曰,此假仁之處也。金萬基曰,太宗,此後更無此擧,此實難行之道故也。上曰,縱而復收之後,則以一切之法,盡爲誅殺,亦所不忍,不如當初已放之言,善矣。上曰,初縱而來者盡殺之,又再縱而如期,來者一如其初,乃可謂信,此則上有好名之心,下有希冀之意,豈可謂之信乎?
金萬基曰,頃日筵臣,以成均堂上有故,久未開坐,未安之意,陳達矣。大司成趙復陽在外,其上來遲速,未可豫料,而知館事金壽恒,遞銓長之後,已付軍職矣。大司成未上來前,令知館事金壽恒,依近例開坐,儒生通讀製述之意,分付,何如?上曰,依爲之。
又所啓,昨日戶曹草記,以京倉陳太還上,一半則以米代捧之事也。今年豆太以下缺。雖未知米價之如何,而當初不給,蓋出於爲以下缺。捧米,似有人言。故後日戶判入侍時,自上下敎詢問議定,何如?上曰,依爲之。遂罷出。燼餘。
上在慶德宮。停常參·經筵。
自昧爽至巳時,沈霧。
下直,高原郡守趙汝秀,碧團僉使鄭梡,乶下僉使李文傳,神戶仇非萬戶許天挺。
大司憲李慶徽,持平安塾啓曰,大司諫李時術,以臣昨伏見憲府之啓,以憲府之官,不爲通議,獨停賞加之論,而本院,旣不引嫌,又不論列,爲非,其時行公本院之員,竝請遞蒙允,而原啓中,其有日,牌招入侍外之語,故臣獨倖免,臣竊怪焉。臣於伊日入侍之時,亦聞憲官榻外停啓之論,而臣適以不安事,初雖引嫌避退,缺還入侍之後,則便是行公,可以論列,亦可以引避,或遞或否,寧有是理?臣決不可一刻苟冒,引嫌而退,憲府之官,所當通議可否,在於追後出仕之官,則虧壞臺體,責旣有歸,別無可避之嫌,請大司諫李時術出仕。答曰,依啓。
金萬基,以兵曹言啓曰,北兵使李汝發,旣已箇滿,依近例,令備局議薦,何如?答曰,允。
金萬基,以禮曹言啓曰,新除授本曹判書尹絳,時在京畿安山地,斯速乘馹上來事,下諭,何如?答曰,允。
金萬基,以義禁府言啓曰,以刑曹粘連,前博川郡守沈緖,移義禁府處置事,允下矣。沈緖,時在任所,依例府書吏發送,拿來,何如?答曰,允。
金萬基,以內贍寺言啓曰,本寺御供所用廣州柴場內居民等呈狀內辭緣,詳細叩問,則當初柴場設立,朝家給復五結,而五結之內,每下收稅粗一斗五升,捧食應役矣。癸卯量田之後,田畓下數,比前倍增,不論田之廣狹,依前規只給五結,而田結作者等,稱以地小,每一下,只給粗七升,田結作者之半減出稅,固其然也。場民等,徒有五結給復之名,而捧食半減之稅,誠爲冤抑,況癸卯前五結給復之時,猶且呼冤。卽今捧食半稅,而赴役爲難,故今秋等監刈之前,若不變通,則場民,家家荷擔,欲爲渙散之計云,聞來極爲可慮。似當依司饔院漁戶量田後加給卜結之例,加給結數,使之安接服役事,該曹分付施行,何如?惶恐敢啓。答曰,依所啓施行。
宋時喆啓曰,副司直洪萬衡,去夏三朔月課不作推考傳旨,以其方在臺職之故,不得捧之之意,曾已頉稟矣。及其遞職之後,則所當卽捧傳旨,而尙不擧行,其時色吏,令攸司推治,洪萬衡推考傳旨出入之意,敢啓。答曰,知道。
閔點,以兵曹言啓曰,當日私奴唜生,稱以軍士,自興元門入來,差備門外擊錚,極爲駭愕。令攸司囚禁治罪,同門守門將朴梁宇,常時不能嚴禁雜人,以致闌入,亦爲非矣,推考,何如?答曰,允。
備忘記,今下弓矢,碧圃僉使鄭梡,乶下僉使李文傳,神方仇非萬戶許天挺等處,給送。
傳曰,大臣·備局堂上,引見。金萬基啓曰,大臣·備局堂上引見事,命下矣。兩司依例牌招之意,敢啓。傳曰,知道。又啓曰,大司諫李時術,牌招不進矣。燼餘。
廚院啓曰,鷹師主人等,呈訴本院以爲,夏秋以來供上,以家養活雉,艱以繼進矣,卽今家養已盡,淫潦浹旬,新雉時未及出。莫重供上,將未免闕封之患,情勢萬分渴急,斯速入啓變通云,此時捉雉之難,誠如所訴,似當依前例,以活鷄,參半代封,而事係享上,自下不敢擅便,惶恐敢啓。傳曰,參半代捧。廚院謄錄。
巳時,上御興政堂。領議政鄭太和,左議政洪命夏,兵曹判書洪重普,副護軍吳挺一,知中樞府事柳赫然,江華留守徐必遠,左尹南龍翼,同知中樞府事金始振,大司憲李慶徽,左副承旨閔點,校理洪萬容,假注書沈柟,事變假注書兪樟,記事官崔後尙·李敏采入侍。
領議政鄭太和曰,伏聞近日,承旨持公事入侍時,自上連有玉堂進講之擧云,在外群情,莫不欣悅矣。左議政洪命夏曰,近來日氣稍暖,豆太亦爲結實云矣。上曰,近來日氣,則似爲和暖矣。洪命夏曰,近來連有承旨·玉堂引接之事,其在聽聞,孰不欣悅?此心不怠,終始如一,則可以轉災爲福矣。
領議政鄭太和所啓,咸鏡監司閔鼎重狀啓,以本道凶荒特甚,流離就食他道之類,給戶口路引,以爲他境所到處許接,明年刷還之地,似爲着實,而第北道徙民許接者,以刷還,爲巨弊,且有守令解由拘礙之事,他邑之缺接爲守令者,亦必厭苦。若以此定奪行會,則必有愁歎之患,而如最近北路之陽德縣,則尤不堪其弊,富弼作家以賑之事,雖不可法,若於流民所到,官設賑濟活之後,各於所居之地,考其本土籍外流民,則北路流徙之民,自當現出,臨時籍名,以爲刷還之地,似爲便當矣。上曰,北路人民,持路引出來者,隨其所到官賑救事,分付,可也。金始振曰,賑救之穀,自本道,會計上送,可也。
兵曹判書洪重普曰,以咸鏡監司狀啓,全家罪人,當爲定送於本道,而北路凶荒如此,不可無變通之道矣。閔點曰,得聞北道擧子,不得回糧,留京呼訴云。全家罪人,勢難得達,若或飢死道路,則似亦可矜矣。上曰,自本曹,問于本道,可也。鄭太和曰,赴防新出身,亦難下送矣,亦問於本道,似宜矣。上曰,問于本道,可也。
領議政鄭太和曰,平安監司鄭萬和狀啓,山城還上,使其各官收捧事,旣已回啓矣。上曰,前日分付事,通于監司處耶?鄭太和曰,監司,亦已知之,而今番狀啓,則欲待回下處之,故似無痕跡矣。
鄭太和曰,李進英爲監司時,召募將,以車成哲親屬爲之,而聞厥漢,侵虐太甚云,勢不可仍存,以貽其弊,而亦不可無端遞易,或可移差於北路權管,則似爲便當。此事,自上下敎兵判,何如?吳挺一曰,厥漢,非但侵虐軍卒而已,凌侮守令,不可勝言矣。上曰,移差北道權管,可也。
左議政洪命夏曰,譯官中玄德宇,盡心國事,雖不可別樣施賞,其心則誠爲可嘉矣。鄭太和曰,鄭萬和私書中亦云,此人之盡心矣。柳赫然曰,玄德宇,本來盡心國事矣。洪命夏曰,方承亨事,曾已陳達,不可不施賞矣。上曰,施之何賞則得乎?鄭太和曰,事在賞典,自下不敢擅便,而臣意則先施賞罰,似爲不當矣,此亦有煩於聽聞矣。上曰,右相,受此重任,今將遠行,有可合帶去之譯乎?太和曰,臣得見右相,則以爲,張炫·成孝男中,一人不去,則雖似無害,至於兩人,俱不入去,則彼必致疑,而玄德宇,亦入於其中,則實無率去之人,以此爲慮云,此事極爲難處矣。洪命夏曰,使臣往來後處置,則似爲便當矣。上曰,情跡若或現露,則雖施臺諫所啓之律,無防矣。鄭太和曰,元情公事,不可以議處下之,此亦似煩也。上曰,削罷以上,則不得率去乎?鄭太和曰,削罷之罰,不可用之於張炫·成孝男矣。上曰,此罰,則用之於士大夫,不可施之於此輩矣。鄭太和曰,此事,自上詢問入侍諸臣,議定,何如?上曰,其時論啓臺諫,卽今入侍矣。大司憲李慶徽曰,臣卽論啓臺諫也,更無所達矣。上曰,今番則姑爲放釋,而入送還來之後,觀其所爲而處之,與罷職而入送,未知何者得歟?洪命夏曰,臣意,則待其回還後,稟處,可矣,今番事,譯輩,實非用意之處也。鄭太和曰,原情判付已下云,似當還入矣。上曰,判付公事,還入,可也。
兵曹判書洪重普,料布上下數書入,上曰,此乃一年用下之數歟?洪重普曰,一朔用下之數也,如此其多矣。上曰,去年用下數,多至四百八十同也。洪重普曰,近來,非但營繕頗多,雖修補若干雨漏之處,公役與私事,有異,物力則多費矣。右議政洪命夏曰,兒弱軍布,不可不量減,而此事必須計除其一年儲蓄,以爲支用之地,然後可以參酌處之矣。上曰,南二星,則全減爲達矣。洪重普曰,明年則有永寧殿修改之役,以此尤慮矣。鄭太和曰,外方則已知十歲以下減布之事,今若以六歲,爲除,則此亦失信處也。柳赫然曰,十歲以下,亦難於徵布矣,御營軍,則以十一歲,定限徵布,而於人情,亦似矜惻矣。鄭太和曰,旣知如此之弊,而仍爲徵布,事甚不當矣。上曰,戊戌年,徵兒弱布,而其數,與今番尤多矣。
兵曹判書洪重普,書入水軍兒弱數,上曰,江原道軍士事,不可不急時修理矣。洪重普曰,卽今江原道上番軍士,亦不得裹糧上來云,前頭則實爲可慮。必須前期料理雇立,以爲他日變通之地矣。閔點曰,臣曾任戶曹參議,聞本曹原定軍士中,杆城軍士,則絶糧已久,方在飢餒,故自本曹,不得已或有給糧之事矣。洪重普曰,江華水軍價布,亦可自京雇立,而其價多至於二十疋,此亦可慮矣。上曰,時留庫,幾何?洪重普曰,一千同,則以封不動留置,以爲待變之地,而卽今應用遺餘,則未滿數百餘同矣。鄭太和曰,兒弱減布事,不可不斯速定奪矣。上曰,後日登對時,更議處之,可也。上曰,江華留守,以定奪事,上來云,進前建白,可也。留守徐必遠曰,雨澤事,曾啓達,而七月下雨之後,農事似爲免凶矣。本府軍兵,將習技藝矣,以別牌砲手十名,分送各信地,先敎各哨隊長,使其隊長,因敎隊下,而別牌及隊長,竝爲給糧火藥,則本府新貿五百斤外,取用會付,何如?上曰,會付一千斤,爲先取用,觀其形勢更稟,可也。又所啓,上年以稅太全減之故,豆太無出處,報於備局,則以相換用事,題送,而絶無之時,換用亦難,不得已貸用會付矣。今將換太充上,而官家貿易,動爲民弊,豆太每二石,以米一石支計充上,何如?上曰,依爲之。又所啓,江華之人,不爲不足,自今嚴立科條,新入客戶,切勿容受,以除主客具困之弊,何如?上曰,依爲之。又所啓,本府米移轉之擧,本爲改色之地,而聞頃年凶歉之際,有一人圖得移轉,因有白食之習,今年之多數請得,亦以此也。自今酌定移轉之數,若非衆所共知餓莩相連之時,則雖有啓請,切勿加給,何如?上曰,依爲之。又所啓,備局所送船隻,分授於水邊人,則受船者,又募格軍,漁採爲業,而在家無多,緩急之用,實無可望,其中靑魚貿得缺動必經冬而歸,尤不可用。今年則曾無申飭之事,依前例許往,而明年以後,則靑魚貿易格軍,切勿許送,以爲定式,何如?上曰,依爲之。又所啓,本府操弓之類,勿論軍官·軍士,使之各佩二弓,雖不能一時盡備,漸次措備,捧承傳施行,何如?上曰,依爲之。又所啓,僉·萬戶等,雖當箇滿,軍餉未準捧之前,勿爲遷轉,以爲後式,何如?上曰,依爲之。又所啓,郞廳瓜滿內,勿爲遷動,何如?上曰,依爲之。又所啓,艮倉,待明春設行於井浦,何如?上曰,依爲之。又所啓,本府烽燧軍,無著實守直之事,而老除及物故,例以閑丁,代定,其弊不貲,阿陰烽燧外,革罷,何如?左議政洪命夏曰,烽燧軍,事甚重大,決不可輕易罷之。大司憲李慶徽曰,徐必遠之言,極爲不合矣。必遠曰,聞本府軍情,則皆望觀武才,此實勸奬之道也,明春間行則可以慰悅矣。上曰,臨時更爲啓稟,可也。又所啓,今番所陳事,若無擧行條件,則遞易之際,未免廢却,此則出於擧行條件,以爲遵守之地,何如?上曰,依爲之。
兵曹判書洪重普曰,中日試射時,武藝別監,貫三中者有之,而曾有特命直赴之規,而渠之所望,亦出於此,故敢達矣。上曰,癸卯年,有武藝別監,有貫三中直赴者也。上謂柳赫然曰,軍中不可無別樣要緊之兵,必得如此精銳之類,可用於緩急矣。柳赫然曰,砲手中三放一中以上,別件成冊以置,而其後人名數,漸多矣。上曰,其數若多,則又爲抄出於其中,可也。上曰,以射才言之,則如片箭之類,可謂要緊矣。柳赫然曰,聖敎至當矣。又所啓,江原道軍士,實爲精銳,而且耐寒忍苦,此乃性悍所致也,但其數甚少,物故之後,則代定其數,而値此無前凶歲,難免飢死之患,以此爲慮矣。忠淸道內浦軍士,則此地乃衣食之鄕,而又是魚鹽之地,飽食暖衣,自少安過,故其人,少精氣多鈍濁矣,此則實是臨亂無用之軍矣。上曰,我國之人,必以三時之食,爲不可已之事,以此必不精銳矣。柳赫然曰,臣有所懷,不得不達。水原軍士,非但都下要緊之兵,而曾在丙子之亂,無一名不爲扈從之人,其忠誠,實爲可嘉。且於再度溫泉行幸之日,隨駕遠行,多有功勞,臣意以爲,自上必有激勸之道,而尙今寥寥,軍情多有落莫之歎云,不可無一番慰悅之道矣。上曰,予亦有志而未得發言矣。
左議政洪命夏曰,水原府使朴烶,盡心官事,任怨爲治,頃緣臺閣物議,有私狀之擧,而監司,旋卽啓罷,似未妥當矣。上曰,爲朴烶計,則善矣,爲國事言之,則罷黜不當。鄭太和曰,聞民情,不無善治之言,見官事,則多有修擧矣。
大司憲李慶徽曰,昨日,論遞諫院多官矣,今到閤門之外,大臣以不爲指名區別,混同論遞,爲非云,不可苟冒,請命遞斥臣職。答曰,勿辭,退待物論。洪命夏曰,近來臺諫引避之事,實爲弊端。臣於閤門之外,略言是事,至於引避矣,諫院則李時術·金澄,其時具不行公,則或遞或否,豈有是理乎?
校理洪萬容啓曰,憲府之官,論遞諫院之啓,不爲指名,混同請遞,殊失臺體,請大司憲李慶徽,掌令孟胄瑞,持平安塾,竝命遞差。上曰,依啓。
兵曹判書洪重普所啓,有謝恩副使駕馬扶抽軍定給之命矣,今者,冬至副使,則依謝恩副使之例,扶抽軍,當爲定送,而冬至上使,亦無扶抽軍定送之規,未知何以爲之乎?洪命夏曰,曾前使臣,雖無扶抽軍,無弊往來,已至三十年之久,此路一開,後弊難防,扶抽軍缺給,似當矣。上曰,依爲之。又所啓,柔遠僉使吉瑞,擬望受點矣,今聞吉瑞,八十老母,在於善山地方,痛染病故,旣已下去云。曠職已久,不可等待,請柔遠僉使吉瑞,改差,何如?上曰,依爲之。
行副護軍吳挺一所啓,前日登對時,西路守令文·武交差事,及兩驛察訪,以曾經三司之人,極擇差送事,陳達於榻前,則自上,有大臣入侍時議定之敎。今日大臣入侍,此兩件事,議定,何如?領議政鄭太和曰,吳挺一之言,是矣,依此施行,似當矣。上曰,依爲之。
兵曹判書洪重普曰,精抄軍入番之數,至於二百名,而月廊狹窄,不能容,且禁軍所處月廊,亦爲狹窄,故不得盡入,或來接於扈衛軍官廳云,其處月廊二間空,此二間,似當粧治,以爲禁軍入接之所矣。太和曰,精抄軍,則與護衛軍官廳,隔壁,軍官守直二間除出,以爲入接之所,禁軍廳東邊月廊,雖空,若於雨雪之時,有東西班分立之事,則亦不可不慮,越邊月廊,粧治以入,似爲便當矣。上曰,依爲之。
行同知柳赫然所啓,御營軍,本非賤役,先屬御營,而後有爲禁軍之類,不許移送,何如?上曰,依爲之。
左議政洪命夏所啓,應天之道,在於聖上對越之誠,而不在於避正殿矣。減膳撤樂等事,實是文具,而至於避正殿,則非但事體重大,聖候調攝之中,恐或有害於久廢之處,未知何時,還御正殿乎?上曰,以災異避正殿,則過災異後還御,而此則曾無規例,限以秋序,可也。鄭太和曰,聖敎至當矣。洪命夏曰,承旨入侍時,玉堂進講之事,實爲盛擧,而此則只是都下人所聞知而已,若設經筵,則其在遠近聽聞,孰不欣悅乎?
上謂柳赫然曰,菱鐵,要用於戰場乎?赫然曰,臣與李浣,相議,則亦云此鐵之最切矣,臨戰之時,散布水中,則奔騰之際,馬足可碎,至於夜戰,則尤不可無也。上曰,本廳所備,其數,幾何?赫然曰,一萬餘枝矣。上曰,都監亦有之乎?赫然曰,有之矣。御營廳,乃李浣創設之地,此以下缺久,而尙無弊端,可見其當初料理之善也。臣受任以來,一依其例,守而不失矣。本廳軍器,以駄數計之,則幾至千餘駄,而脫有緩急,則輸運無策,以此爲慮矣。上曰,常時則可以運轉,而當其倉皇之際,雖十駄,亦難矣。赫然曰,臣爲慮此弊,爲備立卜馬,則廝徒亦難矣。黃海道軍士中,多有私奴及年老無用者,故欲爲頉下,則渠輩自願依前仍存,可知其外方軍士,被侵之難堪矣,使其此輩,備納卜馬一匹,以爲永頉身役,則無不樂從,卽今卜馬備立之數,二十五駄矣。上曰,軍中器械,率多虛棄矣。赫然曰,軍器之虛棄,若比之於舟,則其弊甚尠也,至於戰船,則三年修補,五年改造,功役物力之費,不可勝言矣。上曰,舟制,如何?赫然曰,我國戰船,則以全木合附,而作倭船,則勿論大小,皆附薄板三立,是我國船隻,則完固而遲行,倭船則輕浮而疾行矣。遂罷出。以上燼餘。
上在慶德宮。停常參·經筵。
自辰時至申時,日暈。酉時,日暈兩珥。夜三更,流星出五車星上,入東方天際,狀如鉢,尾長五六尺許,色白。
大司諫李時術啓曰,臣情勢萬分憫迫,病勢一向苦劇,昨日嚴召之下,竟未祗赴,臣之罪戾,萬隕難逭,敢陳危迫之章,冀被違慢之誅,而見阻政院,未徹天聽,應遞之官,虛帶職名,臣之狼狽,到此益甚。不得不力疾扶曳,詣臺自列,當初憲府啓辭中,所謂俾缺入侍外之說,已涉苟且,而處置中,通議可否,不在於追後出仕之官云者,尤不成說。臣於審理日,承命詣闕,則同僚以請對事,詣臺,臣與之行相會禮,則臣之出仕,已在停啓前矣。缺
獻納李東老啓曰,慶尙兵使朴之墉,缺前在潭陽,官需米盡私用,又任金海,馱載絡繹缺請命遞差。答曰,不允。引嫌而退,停啓之前,旣行相會之禮,出仕後,終無論列缺言之責,在所難免,請大司諫李時術遞差。答曰,依啓。又所啓,新除授正言蘇斗山,時在全羅道益山地,請斯速乘馹上來事,下諭。答曰,依啓。
宋時喆,以承文院言啓曰,寫字官金以鍊,在喪終制,依例付軍職,冠帶常仕。肄習有闕,本學生玄萬世·李壽萬·田稑·朴斗根·柳益培·崔奎·李厚栽,屬于寫字肄習,使之鍊業,何如?答曰,允。
金宇亨,以戶曹言啓曰,本曹郞廳,各有所掌,事務緊重,不可一日曠闕,而正郞呂台,除授未久,移拜外任,其代尙未差出,該掌凡事,極爲可慮。後日政,勿論文·南,各別擇差,亦勿數數遷動,何如?答曰,允。
金宇亨,以戶曹言啓〈曰〉,瀋陽年例入送生梨一千箇,柏子二十斗,淸密□斗,則自兩西措備以待,而銀杏十斗,則分定於京畿,已爲來納,而自本曹,今將封裹,下送于平安監司處,以爲依例定差使員領送之地,自此至平安道,領出禁軍,令該曹定送,何如?答曰,允。
金萬基,以訓鍊都監言啓曰,卽接北一營入直哨官手本,去夜二更巡邏時,行到南營近處,搖鈴軍士來告曰,不知何樣三人,稱以捕盜軍官,各自持杖,會於開陽門外,初更巡邏過去時,則隱避於閭閻,巡邏旣過之後,則還集門外,渠等行止極爲荒唐云云。哨官聞來驚駭,停行於南營,擇定壯軍四五名,窺伺執捉之際,一人則逃走,兩人則捉來推問,夜半會闕門外辭緣,一人則張天錫稱名人,而爲厥父譯官張炫,方在被囚而放釋公事,今日當啓下,故待令於闕門外云,一人則以鍾樓軍士伏處,見借而來云,二更時,闕門外會坐,極爲可駭。執捉拘留,相考處置云。張天錫,夜深後來到闕門外,已極可駭,鍾樓伏處軍士,私自借來,事甚駭愕。本處捕盜軍官所率軍士,亦何敢許借於所知之人乎?張天錫及捕盜軍官所爲,具極痛駭。令攸司,囚禁治罪,何如?答曰,允。
金萬基,以左邊捕盜廳言啓曰,去夜六牌巡邏雇立軍元伊爲名者,軍官金禹鉉,私借於張炫之子天錫,現捉於訓鍊都監二更巡邏,金禹鉉,不有主將當時嚴飭之令,私借邏卒之狀,極爲痛惡。金禹鉉及張天錫,竝令攸司,依律科罪,何如?答曰,允。
金萬基,以都摠府言啓曰,副摠管姜柏年,漢城府坐起,進去晝仕,請出標信。答曰,知道。
金宇亨啓曰,大司憲一員未差,持平一員未差,執義鄭繼胄未肅拜,掌令閔光熽疏批未下,持平鄭載嵩呈辭,今日以監察茶時之意,敢啓。答曰,知道。
金宇亨,以吏曹言啓曰,臺諫有闕,政事,敢稟。傳曰,明日爲之。
吏曹判書朴長遠上疏曰,伏以臣,庸謬衰憒,再叨天官之長,實出於千萬夢寐之外,而昨日入闕之時,遽承新命,繼有牌招之擧,倉卒思量,惶恐罔措。咫尺之地,終不敢進,陳章退出,席藁竢罪,不意聖度竝包,不惟不罪,反下溫批,至以安心勿辭,從速察職,爲敎,臣奉讀未竟,感淚如瀉,自惟何人,叨此隆眷?唯當劃卽祗謝,奔走效勞,一身顚沛,有不可顧,而第臣有寸心炳然,不敢自欺而欺天者,亦何忍畏犯分之誅,而不暴於君父之前乎?蓋臣才望之不可堪,母子私情之難於供劇,姑置勿論,而惟是重累則哲之明,終致物情之共駭,此臣之所大懼也。仍念臣於頃年忝竊之日,猥陳萬不堪任,只竢僨敗之狀,而不避煩瀆者,不過缺審焉耳,雖迫於嚴命,終於一出,而臨事做作缺戾其時之事,業已聖明所洞察,而到今思之,寤寐慚悸。今此新除,竊恐不免爲一甚再誤之歸,臣竭聲號籲,未暇及他者,此也。臣自敍復以來,益自感激,凡有敍命,不敢蘄免,待罪宗伯,亦豈所堪,而欲辭不獲,垂一年於此矣,況此冢宰莫重之任,夫豈有一毫可堪之勢乎?以臣月異歲不同之精力,旣敗於去年之前,今焉只知惶恐,而恬然復叨於必敗無疑之地,亦豈理也哉?臣之終叨大罪,固不足言,奈公事何,奈物情何?臣之不敢叨冒,於是焉決矣。伏乞聖慈,俯垂曲察,將臣新授職名,亟賜鐫改,以安情憤,以重政體,千萬幸甚。臣無任戰灼懇祈之至,謹昧死以聞。答曰,省疏具悉。卿其勿辭,從速察職。
刑曹判書鄭知和上疏曰,伏以臣,於年來半身不仁,右手未運用,穿衣着巾,皆借於人,此則同朝所共知,病根深痼,醫藥無效,一自涼生以後,症勢日漸危加,非但目前中風可畏。臣見差冬至使行期,只隔一朔,前頭遠路得達,亦無可望,鍼灸之試,不容少懈,而顧臣所添詞訟之任,實非帶職調病之地,不得不冒死陳乞。伏願聖慈,亟許遞改臣職,俾得及時鍼灸,以全微命,不勝幸甚。臣無〈任〉屛營祈懇之至,謹昧死以聞。答曰,省疏具悉。卿其勿辭,從速察職。
刑曹參判南龍翼上疏曰,伏以臣,遠行不遠,而職事鞅掌,不敢趁卽丐閑矣,今則日限已迫,且臣所忝之職,係是詞訟重地,不可暫時瘝曠。伏乞聖慈,將臣本職及兼帶備局提調之任,竝賜遞改,以便公私,臣無任祈懇之至,謹昧死以聞。答曰,省疏具悉。卿其勿辭,從速察職。
掌令孟胄瑞疏曰,伏以臣以無似,猥膺簡命,行期已迫,只隔一旬,而不敢言病,逐日供劇,臣之狼狽,雖缺顧此下价之任,例兼臺職,而緣臣方添本府以下缺可以煩猥,爲懼,不思自處之道乎?玆敢冒昧仰籲於宸嚴之下。伏乞聖慈,亟賜遞改,以便公私,不勝幸甚。臣無任祈懇屛營之至,謹昧死以聞。答曰,省疏具悉。爾其勿辭,從速察職。
忠淸監司任義伯疏曰,伏以臣,瀝血封章,再瀆宸嚴,雖出於病勢·情勢之十分危蹙,而自揣微分,難免猥越,恭竢譴罰之及,幸蒙聖度包容,洪恩偏洽,從速察職之命,荐降於意慮之外,如臣無似,何以得此?兢惶隕越,不知置身之所。臣竊伏念,人臣事君之道,以至誠無隱,爲貴,臣身無疾恙而飭辭丐免,則實有欺罔之罪,顧臣所患,決非旬月疼缺因致職務之曠廢,而猶以煩瀆,爲嫌,儱侗媕婀,以待瓜限而順遞,則厥罪反浮于瀆擾,亦乖於居官一日不盡其職之誠,此臣所以哀籲懇乞,至于再三而不已者也。臣於實病之外,又有崩迫情私,玆敢不避煩瀆,盡露悃愊,臣實死罪。臣以朽邁,猥膺溫泉修理之命,及其辭陛登對之日,天語丁寧,惟在於遵節省弊,厥後中臣銜命,其所傳諭戒飭,亦在於簡約,臣雖無狀,亦具性情,德意所在,不命其承勤懇,若此,何敢方命?臣聚會各務差員,日夕講求,無非省約之策。但大小間旣興土木,則秋毫皆出於民力,安得全無貽弊乎?然而圖形之外,不敢有加,瓦木之運,皆給厥價,至於大小赴役僧民,儘計數而給口糧,故費了各邑公穀者,乃至二千石之多,此時守令吏民具在,何敢誣也?溫泉,雖是行宮之地,百年廢棄之餘,遽起罕見之役,當此嘵嘵之世,訛言之起,勢或固然。第未知何樣造言者,煽動幻化,必欲構誣當事之計,良可怪也。臣仄聞向者,京理之言,則或云北湯,亦造瓦家,或石鑿石創以下缺。各司,沒數蓋瓦,或云杵築過度,湯泉傷缺無形無跡之語,不一而足,躛言漸至傳說,浮謗風聞,如非止言之智者,難免疑信乎?一二公論規正之擧,頃日始發,亦已晩矣。館舍加減,難逃於朝廷之洞見,民弊無有,亦在於本道之公論,臣何敢呶呶發明,反傷朝家事體乎?但臣當玆不得已之役,雖欲從便省約,自未免役使而召些民怨,這便是公罪,臣若朝令之外,務爲誇張,强致怨讟之滋起,則非公而私,公私之間,邪正判矣。原其心術,則實是無狀底小人,有缺如此,合置重律,以爲喜事取怨之戒也。以此言之,得免刑章,亦云幸矣。賞給之降,無乃剌謬於勸懲之道乎?名登白簡,傳播遠近,嗤點叢萃于一身,何可家諭而戶曉乎?臣垂死之年,負此作弊之名,俯仰愧恧,寧欲溘然?疾病因此而益重,精神因此而益耗,自力供職,決無所望。伏乞聖慈,憐臣疾病之危篤,察臣情理之悶懇,亟遞臣職,仍收成命,以便公事,以重名器,不勝幸甚。臣無任瞻天望聖激切祈懇之至,謹昧死以聞。答曰,省疏具悉卿懇。卿其安心勿辭,從速察職。以上燼餘。
上在慶德宮。停常參·經筵。
有政。以趙復陽爲大司憲,南大夏爲長鬐縣監,洪重普爲判義禁,崔逸爲掌令,金筬爲監察,康邃學爲監察,李璾爲司錄,趙威鳳爲金化縣監,朴重輝爲戶曹正郞,趙聖輔爲持平,閔維重爲大司諫,閔維重爲同副承旨,洪天龜爲司畜別提。
夜一更,月暈。
答院曰,依啓。慶尙右兵使朴之墉遞差事。
答兵判洪重普,知中樞柳赫然疏曰,省疏具悉卿懇。此非更加引嫌之事,何用控辭乃爾?安心勿辭,速出察職。
傳曰,右相疾病,再發於溫泉行幸之時,轉輾苦劇,根柢頗深,今來快愈,又作遠行,予甚慮念。內醫院醫員一人,擇送事,分付。以上記草。
上在慶德宮。停常參·經筵。
夜一更,月暈,五更,電光。
承旨,持公事入侍,而玉堂亦爲入侍,討論冊則與前同。
答院曰,不允。
答府曰,依啓。大司憲趙復陽下諭事。
答兵曹判書洪重普,知中樞柳赫然疏曰,省疏具悉卿懇。已諭予意於前疏之批矣,卿其安心勿辭,從速察職。
答藥房問安啓辭曰,知道。慈候無事。
答再啓曰,知道。受灸事以上記草。
上在慶德宮。停常參·經筵。
夜一更,月暈。三更,流星出奎星下,入巽方天際,狀如鉢,尾長三四尺許,色赤,光照地。
國忌齋戒,無事。
藥房都提調臣許積,提調朴長遠,副提調宋時喆啓曰,秋雨驟下,日氣沈鬱,伏未審此時,聖體若何?慈殿氣候,亦一向安寧否乎?臣等無任區區之慮,敢來問安。答曰,知道。
再啓曰,卽伏聞醫官所傳聖敎,三里·絶骨等穴受灸當否,與尹後益等諸醫,商議,則皆以爲十分合當云。仍令擇日,則九月十四日·十九日·二十七日皆吉,而其中,十九日最吉云。徐觀前頭日氣溫冷,臨時更爲稟定,何如?答曰,知道。藥房日記。
上在慶德宮。停常參·經筵。
國忌,無事。
答掌令閔光熽疏曰,省疏具悉。覽爾疏辭,語意切實,其憂國愛民之誠,予甚嘉之,可不留心焉?條陳兩件事,當令廟堂議處,爾其勿辭,從速察職。以上記草。
上在慶德宮。停常參·經筵。
自午時至申時,日暈。夜四更,黑雲一道,起自坤方,直指東方,長竟天,廣尺許,良久乃滅。
傳曰,今下弓矢,永遠萬戶白以澄處,給送。
答府曰,依啓。平山府使鄭世補,正言蘇斗山遞差,慶州府尹吳䎙遞差事。
答吏曹參判李慶徽疏曰,省疏具悉。卿其勿辭,從速察職。以上記草
有政。吏批,以孟胄瑞爲濟用正,姜瑜爲判決事,金壽恒爲禮曹判書,朴昌文爲工曹佐郞,金益廉爲掌樂正,南二星爲吏曹佐郞,金得臣爲司藝,李世白爲禁府都事,李尙眞爲忠淸監司,李殷相爲大司諫,李俊耉爲禮曹參議,李慶徽爲吏曹參判,吳斗憲爲禮曹佐郞,金斗明爲中部主簿,李沖淵爲軍資判官,朴贄爲持平,趙嘉錫爲正言,李時術爲戶曹參議。
上在慶德宮。停常參·經筵。
昧爽,下霜。
未時,太白見於巳地。日記
大臣及疏決廳堂上·玉堂·兩司亞長,持公事入侍,疏決爲之。
高嶺僉使李鼎成,廣州府尹李晩榮,下直。
傳曰,今下弓矢,高嶺僉使李鼎成,給送。
答院曰,不允。下諭事,依啓。以上記草。
右議政許積所啓,原襄道,則將以嶺南之穀,移轉賑救,而北路,則嶺南之穀,勢難波及,流民之持路引出來者,旣有隨其到處賑救之擧,而北路與關西接境之邑,若到處出移轉,以爲賑救之用,則不可不趁卽料理以待矣。左議政洪命夏曰,海西亦有與北路接境之邑,各邑糴穀,着實收捧,以爲北路移轉之地,似爲便當,兩西監司處,以此知委,何如?上曰,依爲之。以上備局謄錄。
上曰,然則嶺東全減。備邊司·疏決廳引見入侍,以米代捧,而價缺,左議政洪命夏,右議政許積曰,所儲之木,缺此段,自上曰,至所儲之木以上,似誤,而燼餘本冊,盡缺,無從考正。戶曹判書金壽恒,吏曹參判李慶徽,同知金始振,刑曹參判南龍翼,參議李元禎,右承旨閔點,右副承旨金萬基,執義鄭繼周,應敎李䎘,注書趙師錫,假注書朴紳,記事官崔後尙,記事官李敏采。積進曰,臣有狗馬之疾,請告在家,久未入對,爾來玉體,未知如何?上曰,舊恙已除,微有頭疼,而不甚矣。又進曰,昨承下敎,欲爲受灸,更當稟定吉日,慈聖問安,每以無事,爲批,果未知一向安寧否乎?上曰,旣停進藥,且復平吉矣。上謂許積曰,司僕馬,準五百匹云者,指何馬也?積曰,今年濟州歲貢馬,其缺數明年國用,實爲可慮。故各道牧場馬,本寺,直缺計準五百匹,八方各邑,受去分養事,已爲行移於原襄之嶺東,咸鏡之南道,尤甚失稔,民皆流散,缺邑南道各邑,則勿爲分養,咸興牧場馬,亦令勿爲捉來。上曰,軍布減捧事,何以議定耶?命夏曰,兵曹判書,時在病中,待其出仕,商議爲之爾。太和曰,軍布事,須問于次知之後,或三分之一,或分半,以米代捧,則可矣。命夏曰,臣缺將李浣相議,則砲保價布,盡歸於砲手輩,冬缺變通云,而如原襄道凶歉之處,則可無減除之擧矣。太和曰,除減之數,何以推移調缺。命夏曰,其數不多,嶺東最甚,凶荒之邑,全減,嶺缺減其一疋,其他京畿·三南,則一疋以米代捧,亦爲實缺至於嶺南及兩湖峽邑,則以米代捧,搬運似難,缺善策,而兩西,則木花稍實,不爲擧論矣。缺數行。上曰,然則嶺東全減,嶺西減一疋,京畿·三南則三分之一,以米代捧,而價布不足之數,則以戶·兵曹及都監該色所儲之木,推移充給,可也。上曰,兒弱收布減除,何以爲之乎?命夏曰,兵曹判書,今日不爲入侍,故不得變通,而至於十歲前兒弱收布減除事,則不可不速爲定奪,而今年則木花絶無,尤可以變通矣。太和曰,兒弱之數,旣令抄出成冊以來,減布之事,不可失信,似當量宜減定,以示實惠矣。上曰,兒弱減布事,雖不可每年爲例,十歲兒弱收布事,每年特爲蠲減,可也。命夏又進曰,加定軍數旣多,而兒弱收布,旣令減除,則雇立之價,勢難變通矣。上曰,加定軍,皆雇立者乎?命夏曰,皆是雇軍,而其價,必須抄定軍數,然後該曹用布之道,可以相當,外司則自兵曹,當爲抄出,而闕內諸處,則自上,亦可以商量抄減,明日登對,令兵曹判書,加減處抄出書入,使之面稟,何如?上曰,依爲之。
命夏曰,一疋之役,水軍與砲保,無異,砲保則以米代捧,缺難,而至於旣以木花不實之故,減其一疋,以米代捧,至於水軍及舟師分防習操之時,例有給糧之規,三疋中一疋,以米代捧,則自可移用於給糧之時,而別無難便之事,水軍·舟師分防三疋之數,一疋則如砲保例,以米代捧,何如?上曰,依爲之。命夏又進曰,各司奴婢身貢,最爲苦重,而今年木花至貴,雖不得全減,若如砲保之例,三分之一,以米代捧,亦是爲惠矣。上曰,奴婢之貢,元數幾何?壽興曰,一千餘同,而三分之一,則不過六百餘同矣。上曰,可減之數,元定乎?壽興曰,奴貢二疋,婢貢一疋半,今若從奴而減一疋,太重,從婢而減半疋,則太輕,擧其大數,三分之一,以米代捧,則果爲便當矣。上曰,然則奴貢二疋內一疋,婢貢一疋內半疋,以米代捧,何如?積曰,奴婢之貢,自上軫念,此缺惠之大者,該曹缺有不足之患,戶曹判書金壽恒,仰體聖意推移,而但代捧之際,若從此缺則有乖爲民之意,此時場市一疋直一石,而然且缺貴云。當時代捧,則每一疋直米,或七斗,或六斗,今若以此斟酌定數,則似好矣。上曰,貢木一疋,以米七斗,定式代捧,可也。命夏又進曰,北道,凶荒尤甚,軍兵亦一民也。缺之際,其弊不貲,前北兵使李汝發,似當仍任矣。太和曰,北兵使旣爲瓜滿,故循例薦望矣。迎送之弊,果爲可慮,汝發且有簡略之稱,仍任,可矣。上曰,限明年仍任,可也。□□曰,以北路凶歉之故,兵使旣爲仍任,則監司亦當仍任,而監司閔鼎重,前因量田事,畢役仍任,未久當爲還來,迎送之弊,與兵使,無異,且有前頭賑救之事,似可仍任矣。命夏曰,朝廷旣有無人才之歎,閔鼎重之久任北關,實爲可惜矣。上曰,兵使旣爲仍任,則監司尤當仍任,咸鏡監司閔鼎重,限明年賑救間仍任。積曰,原襄道,則將以嶺南之穀,移轉賑救,而北道則嶺南之穀,勢難波及,流民之持路引出來者,旣有隨其所到賑救之擧,而北路與關西接境之邑,如欲受缺賑救之用,則不可不豫爲料理以待矣。命夏曰,海西·北道接境之邑,各邑糴穀,着實收捧,以爲北路移轉之地,似爲便當矣。兩西監司處,以此知委,何如?上曰,依爲之。命夏進曰,北路還上三分之一,分給民間,二分留庫之意,缺行會,而近聞各邑不爲着實擧行,間有虛錄空庫之弊云,其中尤甚者,令本道監司,摘發啓聞,何如?上曰,依爲之。䎘進曰,近來連日開講,而本館長官久闕,後日議,勿論相避外任,竝擬差出,何如?上曰,依爲之。䎘進曰,都堂錄,曾因大臣有故,不得爲之,而今則大臣旣已出仕,使之斯速圈點,何如?上曰,依爲之。太和進曰,掌令閔光熽上疏,有進上物價刁蹬之弊,此則各司缺臣見京畿監司□慶鏡移文,則廚院,點退雌雉·雄雉,必以家養雄雉,責納云,臣推問本院人,則以爲,本院捧進之後,或有城上點退云,家養雄雉,必是難事,而以此責納者,似是中間操縱之事矣。如此之弊,所當重治,故推問庫城上,則或有次知內人,分付點退之時城上使喚而已云,事甚可駭矣。積曰,如此之弊,自上留念,更缺束,何如?上曰,庫城上,爲先令刑曹,推問處之。上曰,廚院下人,則旣令該曹推治,而中間點退,不無情弊,而此一款,不可不明覈以處,令京畿監司,詳細推問於京營缺等,從速啓聞,可也。上謂鄭太和曰,大殿則有都監,各殿則有承傳色,監進供上,而監膳提調,捧進之時,缺欲出去,故有此中間點退之弊耶?太和曰,臣亦常監膳,而前無如此之弊矣。上曰,非但御供,兩慈殿所供之物,有變通之事,提調不可徑出,提調留待,知其無弊後退去,則可防此弊矣。壽興曰,自內出退之事,雖無可善,爲所退之物,提調處使之看檢,則何如?上曰,此後則監膳提調,封進供上,仍爲留待,知其畢捧,然後出去事,分付擧行,可也。太和又進曰,權現堂,旣許缺當給之數,亦至百餘同,送使之弊甚巨。臣等,曾未缺言及此事,則渠曰,此與卽今關伯,有異,只給木同缺倭,仍防送使之弊,容有周旋之路云矣。元禎曰,不爲送使缺有兼帶船矣。太和曰,權現堂,不欲許而許之必過望,更缺謹行,以旣許權現堂,則不必送使之意,百般牢拒,以探彼情。上曰,此則自備局言送,可也。太和又進曰,倭船硫黃價,將至二萬餘兩,而欲給則無路盡給,不給則私商之物,必有怨言,商賈輩,皆畏罪,初雖經官,其價不可不給矣。積曰,以常平耗穀,計給,何如?太和曰,雖以耗穀給之,不滿其數,欲置三南,則三南無缺之,自官給價貿得,入送北路,則可矣。上曰,昨見北道狀啓,其處亦已備置云矣。我國所磻,其數不贍,若如端川銀貢,有名無實,則緩急不足恃者,使軍武牙門,從便買置,可也。太和曰,訓監·御營,多有所儲,戶曹曾已負債,使糧餉廳出缺,何如?上曰,出而相議,幾斤置於三南監·兵營,幾斤置於兩都監事,別單書入,可也。朴長遠,以備局堂上先出。上曰,疏決爲之。文案浩多,其中可議者,盡爲付標耶?放者付標,不爲付標者,不當擧論矣。上曰,京中缺忠淸道,何爲一使乎?積曰,欲於溫陽行幸時爲之,缺爲一矣。自京及外,當以次第爲之,而人之所見有限,以前之缺多有差謬處,罪重而律輕者有之,罪輕而律重者有之矣。上曰,旣以疏決爲名,雜犯之罪,寧失不經,而缺之律,不可輕釋矣。承旨二人,持紙筆,蒙宥減等,更査實書之,一件留內,一件承旨持去,以憑後考。諸員鄭卓,□避身後,累次逃亡,珍島充軍,讀文案畢。上曰,何如?積曰,可矣,第但爲放之乎,放還本役乎?上曰,放還本役。私奴缺萬,以典獄使令罪人故放,正方山城全家定配,讀文案畢。上曰,何如?積曰,此與知情故放者,有間矣。命夏曰,如赦此人,恐有後弊,減等,何如?上曰,減等,不可,放之,可也。京人劉生,以人物無置處,正方山城不限定配,讀文案畢。上曰,何如?積曰,此漢與安石堅,同惡相濟矣。安石堅雖不擧論,此何爲無罪?命夏曰,限年,可矣。上曰,第缺數處之砲手洪信江,文化不限年定配,讀文案畢。上曰,何如?缺因兵曹書吏李永一,私謀偸冒入格中,而永一因審理蒙宥,似當分揀矣。上曰,放還。本役軍資監色吏張承,以本監無面缺逃避罪,海州全家,讀文案畢。上曰,此漢則本居海州,初非逃亡,良女庚生等七人,文化定配,讀文案畢。上曰,女人亦有全家法耶?壽興曰,律文則無之,而自前或有如此之事矣。太和進曰,缺故判書申埈之妾也。頃者汝拭之削版,亦此事而汝拭等,所缺人言矣。積曰,此事士夫家變,外人則不可干,而臣待罪秋曹時,缺矣。聞庚生裂破申埈畫像,使之持來,則無所傷處,大槪,庚生家,都執己物,爲可惡,庚生則雖仍配,而其子乃功臣子也。缺何?上曰,庚生不但有罪而已,汝拭等所爲不美,庚生等七人,缺。私奴水億,鍾城全家,讀文案畢。上曰,何如?積曰,水億稚弱,未缺兒,必不能打殺人,而因其時刑曹三覈,受刑累次,而以故缺元斗杓箚辭,減死定配矣。上曰,殺人例爲再檢,而此則三檢缺端,又非一再,放之,可也。私奴李愛吉等三人,慶源全家,讀文案畢。上曰,何如?太和曰,此漢,箭串馬場石磈,偸取載來,誠爲可惡矣。缺,則無乃太重乎?萬基曰,竊石而係贓,雖冤,此豈上關缺。上曰,姑爲仍配。私奴徐同,康津定配,朴應立,寧邊定配,讀文案畢。上曰,何如?積曰,徐同,知其弟潛入戶曹偸取銀子,而不爲告官,缺吹鍊銀子,而不爲告官。不告則同,而徐同知情,應立手功之缺爲分利,似未知情矣。上曰,徐同,雖死無惜,應立放之,可也。缺健等四人,寧邊全家,讀文案畢。上曰,此與李永一,同罪,缺首犯仍配。私婢玉仙,以不能善待其夫,以致縊死,江西定配,缺文案訖。上曰,何如?太和曰,此非殺夫。其夫憤一時酒肉之未缺縊而死矣。始振曰,曾見玉仙於獄中,乃游女,而其時不缺爲疑矣。上曰,然則放之,私奴乭屎·順男等九人,南漢全家定配。上曰,此等罪名,審理時,不見文案,故未原本情,所以疏決廳不缺也。元吉,初旣發狀,旋又逃去,甚可疑也。若以明火賊寡婦之罪,論之,則不可放,而今見文案則不然,盡放之。私奴莫乃缺,鍾城全家,奴勝立·希一等五人,白翎全家,讀文案畢。上曰,何如?投公之罪耶?積曰,渠輩因其族屬反主,隨參其謀,缺慶寬之奴婢矣。上曰,然則放之。奴新山,江華全家,讀文案畢。上曰,同罪二人蒙宥,此漢獨未蒙宥矣。上曰,偸取廚院砂器,缺偸取御庫中物有間,放之。奴天生,江華定配,讀文案訖。積曰,天生父,被害於明火賊,天生葬瘞其父,過十數日之後,假稱復讎,誣告其有嫌之人,及其推問,則情狀敗露,以反坐之律,全家定配,似無所惜,而復讎或可少恕乎?上曰,仍配不放。書吏韓義三人,江華定配。太和曰,此乃先朝末年事也。軍器寺角弓,偸竊掩匿,所錄現缺浣,同謀安義男,死於杖下,張興翼徒配矣。如此奸吏,當爲重繩,不可輕釋。積曰,韓義之入於疏決,非以無罪也,同謀者,旣得蒙宥,或可恕矣。上曰,仍配。得賢,吉州全家,讀文案訖。上曰,何如?初以缺。上曰,放之。私奴申立等三人,九月山城全家,罪是叛主投公也。太和曰,此豈缺也。上曰,情則可惡,而跡則無之,放之,可也。嚴唜致等二人,珍島定配,諸處作賊之罪也。上曰,見其文案,似爲放釋,而其身已故,缺可放之。奴婢四禮,以咀呪,南漢流配。始振曰,臣忝在湖南,親見缺晩尹之妻,得死狗於突中,而疑四禮,以錐鍼剌,誣服成獄,多缺。上曰,放之。羅將姜日隱等二人,以壽進宮鹽稅二十八石,問擦改八爲一罪,煙島定配。上曰,鹽七石之偸食,足以懲戢,放之,可也。金龍立缺,煙島定配,以殺人越獄罪。始振曰,龍立本非射殺六生,而推官柳浩,缺告指龍立爲首犯,龍立受刑越獄矣。上曰,龍立,初非狀辭中正缺倅使之呈狀越獄,所以求生,非爲逃躱也。當初或因別判付,定缺可也。李屹,以僞造敎書,江華全家,讀文案訖。元禎曰,此非缺李時榮假名所爲之事矣。上曰,然則放之。私奴俊戒等九人,缺公以生爲死罪,安興鎭全家。積曰,此人等,比他罪似緩矣。壽興曰,金世男虛使之致,而俊戒等,亦非無罪矣。上曰,仍配勿放。私奴缺以有夫女强奸,仍致其女結項而死,安興全家。太和曰,十六缺白晝强奸,似是虛疎,而劫人招辭,病狂之說,可信矣。上曰,放之,可也。缺等九人,以推刷時叛主,安興全家。積曰,謀叛,的實矣。上曰,缺。金一世,以與賊同儻,目見殺人罪,延豐全家,讀文案畢。缺事明白,而矇矓論罪,何如仍配勿放。奴婢貢米,中間偸食,塗擦陳省,代納苧布罪,江華全家,本曹初不査覈,若本官,以苧布爲陳省,則容有可恕矣。上曰,缺全克寬,以自點籍沒奴婢,欲爲分執罪,三水全家。太和曰,此人缺時,亦爲相訟云矣。上曰,放之。校生林輅等三人,以欺罔官家缺狀,安興全家。太和曰,此則不爲無罪矣。上曰,仍配。婢一代等五人,叛主投公,安興全家。始振曰,一代,以奴良妻叛主,而與山一·文金,同謀矣。上曰,放之。奴尙伊等三人,構誣上典,擊錚起訟罪,安興全家。上曰,如何?積曰,當爲屬公,非可以叛主,論罪,仍令屬公,可乎?上曰,殊非缺意,使之査覈,啓聞,私奴貴男,以僞稱御史部行,巨濟全家,缺減等,何如?上曰,減等。校生吳尙文,考講時虛稱喪頉,借着喪服罪,安陰全家。太和曰,此與詐稱御史者,尤可痛駭矣。上曰,如此之類,不直定軍役,而但爲定配耶?放還原籍,充定軍役,奴唜缺人,以良妻所生,叛主投公,安興全家。太和曰,此亦不爲分明,似當。上曰,更爲査問,奴唜澤等二人,以叛主投公,康津全家。上曰,此缺相近耶?太和曰,此漢則罪未現露矣。上曰,放之。洪州僧惠珍,缺謀叛舊上典,加里浦全家。積曰,此文案虛疎,必有呈狀,而今缺監司所爲,殊非訟體,監司推考,罪人等捉致京師,査問,可乎?缺監司,不可輕施罪罰,而捉來推問,事體疲然矣。太和曰,缺本道,何如?上曰,今見忠淸道罪人惠珍·澤民等文案,則缺不成說話之處,至於監司分付申玧,似有後悔等語,尤缺據大違訟體,此文案中諸款謬誤,自該曹,逐段枚擧,令本道,使之速爲明査以啓事,分付。惠珍·澤民等,盡爲放之。缺香,以其本夫,剌殺間夫時知情,寧越全家。積曰,此人之定缺。上曰,放之。李光榮,以淸河奴婢貢木領來色吏,代身換木現露,堤川定配。上曰,此人與金英立,同罪,而英立旣爲蒙放,缺放之。連福等三人,以叛主,興安全家,讀文案畢。太和曰,缺本非反主,分揀,何如?上曰,放之。白以文,以通奸四寸妻,缺寸縊死罪,翎白定配。始振曰,此獄,臣所案驗也。金應缺死,實由白文之事矣。太和曰,如此之類,不可輕釋。上曰,勿放。金忠竹等三人,以僞造文記,謀叛本主,白翎全家,忠竹已死,其妻子,似當分揀矣。上曰,忠竹妻子放之。鄭缺等三人,以謀叛妻上典,投屬內司,康翎全家。命夏曰,婢夫叛缺皆放釋,則其弊無窮。上曰,後弊雖然,此罪名,不至大缺。太和曰,一經疏決,有同經官,誠難開路矣。上曰,仍配勿放。趙缺等三人,以獄吏,故放罪囚,所江全家。上曰,減二等,何如?積曰,缺懲酒而飮醉,不省罪人之逃躱,其罪不至大段矣。上曰,放之。缺山等三人,以殺其上典之賊儻捕捉時漏洩罪,文化全家。命夏曰,此人,有本主所疑之端,則何如?上曰,知情漏洩,則不可放,而缺賊同謀之事,雖放之非失刑也,放之。驛吏池應龍等四人,缺土主,詆毁察訪,九月山城全家。積曰,本非全家之律,減等,何如?上曰,放之。金萬基進曰,此後疏決,以何日爲之乎?上曰,明日連爲之,刑曹判書,亦爲牌招入侍。上曰,武科入格者,雖不滿元數,然且缺。太和曰,頃日武一所啓稟,而苟元其數之事,非矣。缺規以入格者,多少出榜,可也。上曰,試官望筒,初不懸頉,落點之後,必爲改付標,未知有前例耶?萬基曰,以缺有此事矣。命夏曰,相避之人,則初不備望,可也。近來之弊,缺臣等出入場屋也,未聞有擧子相避試官改下批之事,且試官之牌招晩到,亦爲未安矣。粵在仁廟朝,則末至者,必缺故不能如是矣。龍翼進曰,丙午以後罪案,該曹以爲正缺。小臣,遠行當前,令參議更爲詳考,後日稟決,何如?無缺落。仍爲退出。以上燼餘。
上在慶德宮。停常參·經筵。
有政。吏批,判書朴長遠進,參判李慶徽疏決廳進,參議尹鏶呈辭受由,左承旨宋時喆進。兵批,行判書洪重普進,參判柳淰進,參議洪處大病,參知金禹錫病,左承旨洪時喆進。
宋時喆啓曰,今日爲政事,命下矣。都承旨張善瀓上疏入啓,右承旨閔點,左承旨金萬基疏決時將爲入侍,臣時喆,以缺批政廳,當爲進去,廳中只有右副承旨金宇亨,同副承旨閔維重,兵批政廳,何承旨進去乎?傳曰,吏·兵批兼進。
兵批啓曰,慶尙右兵使,今當差出,而擬望之人乏少,守令中可合人,竝擬,何如?傳曰,允。
以李溟翼爲正言,金命說爲平山府使,金始振爲右尹,朴相馨爲監察,韓井一爲禮曹正郞,李慶徽爲校書提調,吳挺緯爲司僕提調,洪處大爲慶州府使,李翊爲司僕正,姜柏年爲左尹,缺世選爲內禁衛將,許遂爲五衛將。玄德秀爲缺萬戶,尹天賚爲慶尙右兵使。副護軍尹絳·□□謙·吳䎙,同知任義伯,副司果蘇斗山。
金萬基缺啓曰,昨日疏決時,諫院無他見存之員,不得入缺矣。今則試所旣已罷場,司諫吳聖齊牌招,以爲明日入侍,大臣以下,則別無出牌之事,待其來會,啓達之意,敢啓。傳曰,知道。
觀象監□□,太白見於巳地。
閔點啓曰,大臣以下來詣矣,敢啓。傳曰,入侍。
閔點,以都摠府言啓曰,今日入直缺當爲中日習射,而兵曹判書參政,不得爲之意,敢啓。傳曰,知道。
答領中樞府事李景奭疏曰,省疏具悉卿懇。卿其安心勿待罪。
答都承旨張善瀓疏曰,省疏具悉。安意勿辭,從速察職。
夜一更,流星出缺下坤方天際,狀如鉢,尾長四五尺許,色赤。以上燼餘。
上御興政堂。大臣,兵曹判書,疏決廳·刑曹堂上,三司各一員引見入侍時,領議政鄭太和,左議政洪命夏,右議政許積,兵曹判書洪重普,戶曹判書金壽興,刑曹參判南龍翼,右尹金始振,吏曹參判李慶徽,刑曹參議李元禎,右承旨閔點,左副承旨金萬基,執義鄭繼周,司諫呂聖齊,校理洪萬容,記事官趙師錫,假注書朴紳,記事官崔後尙,記事官李敏采。上曰,今日則疏決文書,先爲稟定。徐弘逈二人等,以寡女甘德率去作缺財産罪,三水全家。積曰,甘德元非守節,作奸何大罪?上曰,放之。缺等二人,以豪强,北靑全家。太和曰,豪强者定配,未爲不可,我國有缺事,北人不可流配南道。上曰,雖是豪强,容有可恕,放還本土。缺等四人,以叛主,白翎全家。壽興曰,此非永信主張之事。太和曰,缺之事,似難輕釋矣。上曰,仍配勿放。驛奴先鶴等三人,以非理作缺驛奴,咸興定配。上曰,作弊之罪,果爲現著矣。命夏曰,全家則缺定平人,咸興定配,尤爲可笑矣。上曰,放還本土。李善文等缺御史,利城全家。太和曰,如此之輩,昨日不爲放宥矣。始振曰,缺聖齊曰,臣頃北道,亦諳此弊,不可不重繩矣。上曰,不可異缺難等二人,以拔劍驅逐官差,安邊全家。上曰,得難與先鶴,缺先鶴蒙宥,則得難亦爲放還。本役錦城座首李後南等,缺之事,罔有紀極罪,鍾城全家。上曰,罪名則多,而不爲明白,減等。嚴得一·嚴界立,以雖不與春立,同謀,殺害朴戒立,戒立馬匹物缺罪,鍾城定配。上曰,得一旣有現捉之跡,仍配勿放。戒立旣無贓物,缺。崔龍立,以明火作賊,會寧定配。命夏曰,未及就服前定配,缺。上曰,以非所干犯者誤入,則尤爲冤痛,而有罪·無罪,定配皆失刑也。放還本土。缺應敏等二人,金乭金·三人等,以定配蔘軍押去見失罪,富寧全家。上曰,徒年之罪,何爲全家耶?放之,可也。德源崔貴一,以家爲叛子國缺罪,吉州全家。太和曰,常漢中多有如此事矣。命夏曰,係關父子間,不可輕放矣。上曰,減等。端川廉哲峰等二人,以續案色吏,侵捧人情罪,富寧全家。始振進曰,觀此哲峰文案,雖哲峰已故,只有其婢缺案所載罪目,則不可追改,而此罪目所謂,以其上典云云者,出於缺非但事極不當,且後日査考,必有難解之患矣。上曰,缺罪目不得加減事,申飭各道,太仙則放之。太和曰,罪缺大內時加閱視,則可知增減之弊矣。洪原李金,以結縛保人,剌割足趾罪,慶興流配。缺北路保人侵虐之弊,罔有紀極云矣。聖齊曰,臣新自北道而來,如此缺痛惡,不可不懲治矣。上曰,仍配勿放。池連生等四人,以醉殺他婢罪,缺太和曰,雖是殺人,旣不成獄,勿問,何如?上曰,放之。端川雲·承民等二人,缺僞造印信罪,慶興全家。太和曰,此漢自稱盜印,非僞造,而其時缺奸吏作弊,不可不懲。上曰,在配已至十五年,放之。鍾城全家罪人,缺二人,渠之四寸,殺其妹時同參罪。上曰,仍配。慶源全家罪人韓仁,缺城全家罪人宋起男等三人,皆以同參殺人越獄逃躱之事也。上曰,缺罪之前放之。上曰,律文中,娚殺妹者,當何律耶?積曰,徒三年也。大槪,缺業初,德化未易,以法繩下,故如是矣。上曰,何年往耶?放之。李得天,以通官缺陷鳳山郡守之罪,鏡城定配。太和曰,此輩可惡,勿問,何如?上曰,置之。缺等六人,以驅逐三兄,奪其田民罪,慶興全家。上曰,論以缺之金得先,以假稱御史隨從,白馬山城全家。太和曰,此是陳告者,缺。上曰,放之。金立等五人,以冒錄公賤,白馬山城全家。命夏曰,錄案缺。上曰,放之。遂安監官洪斗連等三人,色吏李廷民等五人,白馬山城全家。缺成冊中落講校生,刀割免役之罪也。上曰,監官充數而已,不關其缺,洪斗連等放之,色吏必是用奸,李廷民等仍配,私奴玉祿等四人缺良罪,白馬山城全家。上曰,初以遐遠愚氓,不能生奸計,爲疑,缺情狀可惡,仍配勿放。李仁立等三人,義立等三人,龍川全家。缺重事謂之嫌怨,明有可疑,不可全釋矣。太和曰,更査,不可放缺。上曰,然則放之。金尙羽等三人,以劫奪蔘稅,慈母山城全家。太和曰,此缺無罪,姑置配所,何如?上曰,雖置之不爲冤抑,仍配勿放。安祿缺稱驛子,僞造御史關文持往罪,熙川移配。太和曰,此則分揀,缺。上曰,渠不知某公事而持去,放之,可也。江界流配罪人金永彔,與弑缺金同謀者也。上曰,若果永彔之指操,定配亦是失刑也。太和曰,缺言永彔有嫌,此或可恕也。上曰,永彔放之。咸莫金子孫缺合等五人,仍配,吳義順,以歲抄色吏,成冊加減,金溜泳,以缺順同謀,竝配江界者也。太和曰,義順不無用奸之事矣。命夏曰,溜泳缺罪狀,未署矣。上曰,義順等四人,仍配,溜泳等三人,放之。江界缺彦達等三人。上曰,更査啓聞,理山全家金成見,碧潼全家禮奉,缺。命夏曰,減等,何如?上曰,竝減等。朔州定配,金尙鎰,以誣告殺人缺嫌之罪也。上曰,仍配勿放。申禮立等,三凌漢山城全家。上曰,以賊缺疑而抵罪,不可放之。金命益等四人,以率畜官婢,擅出國穀罪。上曰,此人雖似過甚,而全家則失律。減等,可也。金千日五人等,三和全家,缺上典仍此致斃,則有傷風敎,金千日,則放之。奴婢眞僞査覈,缺以誣告其叔,江界全家。積曰,永男,陳告其叔於他人,其情可惡。上曰,此豈全家之律耶?減等。私奴萬金等三人,以叛主投公,格浦全家。缺査覈啓聞,格浦全家,千生等三人,蛇渡全家,金得卜等六人,以缺定配者也。壽興曰,此人等,雖出賊招,似爲虛疎矣。上曰,放之。缺以與妻相鬪,致斃其母罪,長城全家。太和曰,事係重大,問于缺。聖齊曰,因渠致死。故雖或定配,不可以此加諸罪矣。缺容曰,似有可恕矣。上曰,放之。色吏梁德福,扶安全家。缺竝以符同受賂,刀割續案之罪也。上曰,德福仍配,良福放之。缺能禁其子,打殺戎龍罪,長城全家。上曰,雖欲禁止,似無及矣,放之。缺以潛商,光陽定配。太和曰,如此荒唐人,不可放矣。上曰,仍配勿放。缺李缺竊貢木罪,臨陂定配,上曰,仍置之。校生鄭光先,以武學試才,時缺以謀免試才罪,光陽全家。上曰,放還。原籍充定軍役,水軍金明缺等,以嫌怨萬戶,衝火庫間罪,苙岩山城全家。太和曰,果不缺罪則似冤,衝火而蒙宥則失刑矣。上曰,旣不分明,勒加罪名,不可,武申以妻娚之妻,潛奸率逃罪,濟州定配。上曰,何年定配耶?缺放之矣。奴壬金,官庫穿墻偸米罪,濟州定配。上曰,穿墻雖惡,缺久,放之。奴六上以與賊交通罪,旌義充軍。積曰,先朝,非以六上,爲大罪,缺。上曰,放之。玉蟾,以敎誘其夫,斫殺師母罪,移配固城。命夏曰,當初定配,亦從缺姑勿擧論,何如?上曰,仍配勿放。盲人尹大信,以其奴殺人時,擇日知,東萊流配。上曰,受賂之言,旣誤,擇日亦不信矣,放之。私奴亂金,缺多大浦全家。上曰,旣非鄭橏之奴,未爲叛主也,放之。奴男缺·千奉,殺人時隨參罪,巨濟流配。上曰,知情之說,不爲近理,放之。缺妻上典病幕作賊罪,南海流配。上曰,劫其妻上典,將置缺不近理,放之。命夏曰,成瑗妻吳氏之節死,極爲可嘉,不無旌表之典,令該曹,速爲擧行,可也。奴德希,以僞造文記,叛主投公,南海全家。太和曰,德希之罪,比於金忠竹,似輕矣。積曰,請與二堂上,較其文案,更稟,何如?上曰,然矣。全以善,以奴婢相訟,刀擦戶籍罪,南海定配。上曰,渠非色吏,何自塗改也?減等。私奴壬生,以叛主,金烏山城全家。太和曰,缺主,不能成獄矣。上曰,放之。崔大賢,以僞造文記,重複放賣罪,善山定配。太和曰,僞造文記,果爲曖昧矣。上曰,放之。石正石,以水軍試才木十四同,行缺書吏罪,金烏山城定配。太和曰,原其罪狀,不至大段,十二次刑訊,二十缺足懲其罪矣。上曰,放之。奴愛男,以叛主誣呈上言,巨濟全家。金缺同謀,東萊全家。太和曰,金奉首唱,愛男隨參,似有間矣。上曰,愛男則放之,金奉則勿放。婢唜春,南海流三千里。太和曰,此不可擧論矣。缺良女春香,以其父殺人時,奸犯罪,河東流配。太和曰,代其父缺。上曰,放之。李乭伊,自以衙童,與軍官李緝,同行乘醉缺,彦陽定配。上曰,此乃予所知事,文案不須讀之。當初意其缺或有是事矣。原其本情,容有可恕。聖齊曰,當爲代殺,缺曰,李緝所爲,非兒可辦之事也。聖齊曰,雖有曲折,係是重事。上曰,今聞李緝之事,其兒似可放矣,放之。洪益祺,以改名冒錄缺單子中,改其父名罪,長鬐定配。上曰,此人不知人事,或可缺。命夏曰,減等則何如?上曰,減等。聖齊進曰,今番求言聖旨,缺不感動乎?第末端奸詐之言,予不容受等語,可知聖意之所缺害於求言,請刪改,何如?萬基曰,聖齊之言,亦云可矣,而或有陰缺則誠爲難處,故其時臣等,亦不爲爭辨矣。上曰,旣許進言,不罪兇言,則反置於罪,故爲此語,未知其必爲改之也。聖齊曰,臣意則缺進言,故敢達所懷矣。又進曰,北路聞見,旣已備陳,而又有區區之缺贊成鄭文孚倡義事績,已悉於咸鏡監司閔鼎重啓聞,缺事,李端夏陳疏中,臣不必更瀆,而朝廷旣下追褒之典,缺甚盛擧也。北方士子,向慕尊奉,營立祠宇於倡義之地,以缺人,李鵬壽·姜文祐·崔配天·池達源配享,以爲春秋香火之所,缺而遠方之人,無路上聞,故敢此仰達,自上若特爲賜額,則可缺聲,固結人心矣。上曰,言于該曹,稟處。又進曰,北路,貿貿之鄕,缺學之人,自朝家不可無勸奬之道,臣聞端川士人金時寶,請缺善,操行篤實云。如此之人,似當收用,以爲激勵之地矣。上曰,言于該曹,收用,可也。又進曰,各邑糶穀之逐年增耗,誠爲今日莫大之弊矣。缺營之穀,爲尤甚,上年冬,備局以外方還上,勿爲逐年出耗,只缺耗,以舒民力之意,定奪行會矣。統制使鄭傅賢,終不缺計捧,朝廷德意,格而不行,各邑民生,未蒙實惠,其缺成命,擅自勒捧之狀,已極痛駭。夏間籌司,因藩臣論報,缺關於統制使之査報,而今至半年,尙不擧行,前後所爲,俱缺可尋常處之,請統制使鄭傅賢,拿問定罪。上曰,姑先推問。缺北方,自古罕有醫術,近有一人,以鍼爲業,而遐遠之地,醫書絶無,缺神應經等冊子,若許刊賜,則誠爲美事,監司欲以此意缺恐不敢,故如是仰達矣。上曰,醫書板,外方亦有之,缺入來,則可問而處之。重普進曰,前者魚鱗單子,旣缺某年例爲之事,自上下敎,然後該曹可以捧行矣。上曰,缺用之數,不同,該曹隨時稟啓,不可豫爲定式矣。命夏曰,缺年例,如何?上曰,一依丁酉年例爲之,而限木花稍實之年,缺。重普又進曰,兒弱收布,旣已減除,加定軍,不可不抄減,如疾缺似無多用軍丁之事,元定十六名內六名,減除,如何?上曰,依爲之。上曰,永寧殿修改之事,禮曹以爲,春初始役,秋後成造云,其缺安處,不爲苟簡耶?太和曰,春享後移安,秋享前畢役還安,似爲便好,而未能如此,則移設大祭,實爲未安矣。上曰,難可缺出堂上料理,可也。太和曰,已令戶·禮·工三曹,差出堂上,而今或有缺他職者,將爲改啓下耶?壽興曰,材木搬運,工役多寡等事,缺量度矣。上曰,永寧殿改造之役,多有前期料理之事,都監堂上,使之速爲差出,而其中一員,稱以有司堂上,使之專管料理,缺。重普進曰,自前如此凶荒之歲,則例停不緊營繕,自今如永寧殿闕內修改之外,其他營繕,一切停止,何如?壽興曰,請缺甚爲煩數,如此之類,不可不竝爲停止矣。命夏曰,若非缺兵曹,勿給役價爲當矣。上曰,依爲之。重普又進曰,上番軍士之自願納布者,則收捧其所納之布,以爲各處守直軍雇立之價,缺木花甚貴,外方軍士,皆願自立,而不願納布,渠輩若不自願,則缺令納布,而諸上司或退送元軍,責徵雇立之價,今後雖掖庭缺定之處,納布之軍不足,則隨其不足之數,以元軍定送,勿爲準缺以除軍布費用之弊,何如?上曰,依爲之。命夏曰,都監三匹,保之缺旣令以米代捧,則各衙門諸色價布,當捧三匹之數,其缺體,以米代捧,如掌樂院樂生六匹,保則二匹之類,以米代捧,何如?上曰,依爲之。壽興進曰,原襄道砲保價布,旣以凶荒之故,或有全缺減一匹之處,奴婢身貢,亦不可不變通,嶺東則全減,嶺西則缺半匹蠲減,似當矣。上曰,依爲之。重普進曰,原襄道,本曹所缺如各司奴婢身貢,例亦爲減除,何如?上曰,依爲之。上曰,此道缺身貢代綿布二十五同,例自兵曹輸送矣。今年則雖有戶曹缺輸送,可也。上曰,北道奴婢身貢,以米代捧,以爲賑恤,何如?缺不易矣。壽興曰,奴婢之貢,只是布三十五同也。命夏曰,蠲缺奴婢中內司之貢,尤爲難堪。曾因金壽恒上疏,減其升數缺復古云矣。上曰,頃者呂聖齊上疏,有五升爲六升,六升爲七升,缺加升之事耶?以待本道監司分等狀啓,處之,可也。萬基進曰,缺傅賢,姑先推考事,命下,而臺諫,方以拿問定罪,論啓,推考缺不得捧之矣。上曰,知道。重普進曰,濟州甲辰年試才時,直付,當付於今春試年殿試,而武擧子,以阻風之故,不能及期缺來呈狀本曹,願付於前頭別試·殿試,此雖非例爲之事,缺來之人,合有變通之道矣。上曰,依願許赴,可也。遂爲退出。以上燼餘。
都承旨張善瀓疏曰,伏以臣本疎憃,百事缺歷職皆非相稱,所在尸素,罪積瘝曠,每當缺下,未嘗不咄咄駭歎,愍然有逃避意思,而不能缺矣。不圖新除,又出望外,臣誠慙悸,若無所容,缺銀臺喉舌之司,咫尺近密,地分淸切,政令攸本,缺允乃其職也,而至於知申一院之長,自古遴揀,缺苟非望實隆重者,莫宜居之,豈如臣駑下缺循序例陞者耶?況臣才識凡短,人望輕微,缺議,如何?抑臣常聞長老之言,自祖宗朝重選缺置之員,必須時望,凡時政之利病,君德之得失,缺執無或闕遺,此甚美意,而近來寢廢,無復舊缺之任,只捧行文書,爲一該吏者,雖緣世化之致,缺人之賢否,以臣不才,再忝本院,已著罔功,今雖缺奮勵,密勿王猷,隨事封綴,如古之人,爲有不可,缺冥然居右,觸事憒憒,則僨敗之患,必無缺昧,自知分明,此時此任,決難承當,以玷缺。伏乞聖慈,察臣量臣之悃,亟遞新授職名,俾缺公私幸甚。臣無任崩迫祈懇之至,謹昧死以聞。
行大司諫李殷相疏曰,伏以臣,死期將迫,賤疾缺垂劇,曠闕累朔,兼帶職名,稽謝亦久,冒缺止一再,而未蒙恩遞,每承溫批,臣方切感懼。缺至新除諫長之命,遽及夢寐之外,又因疏缺繼有召牌之降,臣尤不勝惶隕悶迫,罔知置身之所。臣雖極無狀,粗知分義,如有一分自力之勢,則缺引疾,故爲就便之計哉?臣之所患眼疾,非一時偶缺症,積傷所致,根柢深固,浮爛剌痛,比當初,雖似缺,而羞明畏風,尙不能開戶視物,此則已陳於前疏,而亦同朝之所共知也。自昨日,又患毒痢,度數缺食飮全廢,累日澌頓之餘,元氣益復苶然,病勢如此,萬無起動之望,繞壁徊徨,竟未得祗赴召命缺臣罪至此,而益無所逃矣。玆敢不避鈇鉞,冒昧陳懇。伏乞聖慈,天地父母,特量臣病狀之危苦,情勢之崩迫,亟令鐫罷臣職,仍治臣罪,以爲人臣逋慢者之戒,不勝幸甚。臣無任祈懇屛營之至,謹昧死以聞。
領中樞府事李景奭箚曰,伏以臣,幾乎喪明,缺乍止,而尙有閉眼,未能開視,卽朝政院,以疏決事缺稟,召命遞下,失相之瞽,進亦何爲?玆違不俟之義,缺粗講之戒,未缺洊犯,不勝惶恐,伏地待罪。取進止。
上在慶德宮。停常參·經筵。
金萬基啓曰,大司諫李殷相疏批已下。缺入侍,而以身病,纔爲牌不進,前頭出肅未易,缺牌招亦涉頻數,司諫呂聖齊,仍爲入侍之意,敢啓。傳曰,知道。
又啓曰,行護軍吳挺一,牌不進矣。傳曰,知道。
又啓曰,大臣以下來詣矣,敢稟。傳曰,入侍。
答閔維重疏曰,省疏具悉。爾其勿辭察職。
答刑曹判書鄭知和疏曰,省疏具悉。卿其安心勿辭,從速察職。
答領議政鄭太和箚曰,省箚具悉卿懇。卿其安心勿辭,亦勿待罪。
答張善瀓疏曰,省疏具悉。勿辭從速察職。
答大護軍吳挺一疏曰,省疏具悉。卿其勿辭,從速察職。
答副應敎金萬均疏曰,省疏具悉。爾其勿辭察職。
閔維重啓曰,領議政箚子批答,當爲傳諭,而政缺廳,以在外史官傳諭之意,敢啓。傳曰,知道。缺
□□啓曰,承文院官員,以都提調意啓曰,陳奏使行,缺黑草査對時,更加察見,則奏文中有可改之處,缺添改啓下單子中,付標以入之意,敢啓。傳曰,知道。
閔維重,以兵曹言啓曰,當日水軍安忠缺稱名人,自開陽門入來,差備門外擊錚,極爲駭愕。缺囚禁治罪,同門守門將宋時曄,常時不能嚴禁雜人,以致闌入,亦爲非矣,推考何如?傳曰,允。
觀象監,未時,太白見於巳地。
都承旨張善瀓疏曰,伏以臣,猥將微悃,仰瀆宸嚴,未遂缺旋承溫批,感愓之至,惶殞失圖。夫銀臺之長,卽古尙書缺之重,不翅尋常,逮我聖朝,尤加愼簡,前後所歷者,皆人器缺其間設有匪據之剌,此固爲朝政之疵累,則公私交病,所缺何?吁,是職也,何爲而遽加於臣身哉?臣本無似,濫被殊私,纔缺褐,遍敡華塗,待罪喉司,今亦再矣,曾無塵露之稍可,稱塞缺至隨他進退,碌碌充位而已,尸表瘝官,譏誚押至,自顧循省缺慄,矧今所授之任,且重且隆,擧職之難,有倍於前,臣雖欲貪缺戀寵,强顔冒進,其奈名器,何哉,其奈物議,何哉?伏願聖慈,察臣至懇,亟允所辭,以安愚分,不勝幸甚。謹昧死以聞。
同副承旨閔維重疏曰,伏以臣,至愚極陋,缺聖明謬知,過加眷記,數日之內,遷除洊疊,由耳目之官,缺之地,前後添叨,踰越涯分,內自揣度,萬萬不稱,豈不知缺實懇籲力辭,上絶濫授之譏,下遂安分之願,而再承缺敢竝避,感恩畏義,黽勉趨職,只欲殫走之忠,缺微效,而至於槐院兼任,實非等閑差除,自前論揀,缺幾一毫近似於是選,而夢寐之外,猥叨誤恩,臣誠震缺所以致此也。堂堂聖朝,群彦接跡,一時人望之所屬,必缺及非才,不諒其實,强而以所不能,責之以所不堪,僥冒缺瘝職墮事,孤恩速戾而後已,一身廉義,縱不是恤,缺損國體,非細故也,況今使行迫期,文書査準,事係緊急,缺近密,勢難兼察,任他虛帶,尤無是理,玆敢冒陳危懇,仰瀆宸嚴。伏乞聖慈,特賜諒察,亟遞臣兼帶承文副提調之任,以便公私,不勝幸甚。臣無任惶懼屛營之至,謹昧死以聞。
領議政鄭太和箚子。大槪,伏以臣,近患頭風齒痛之外,又感寒疾,今已數日,而缺榻前疏決之擧,不敢言病,連日早仕,服藥求汗,有所未遑,醫者缺亦以爲危,此則同席之所共知也。昨夕入侍之時,漸覺寒缺四肢似束,冷氣上衝,胸腹潰亂,俯伏忍耐,精神昏悶,缺語,未卽一一仰對,退出之後,證勢益重,僅得歸家,缺呼苦,欲起還仆,末由致身於闕下,臣不勝惶悚戰慄。缺待罪。仍乞亟命鐫罷臣職,俾得及時調治,千萬幸甚。取進止。
行大護軍吳挺一疏曰,伏以臣之眼病,根痼經年,鍼·藥缺心竊憐憫,頃叨伴使,不敢言病,冒炎驅馳,缺强赴備坐,濫側諸宰之後,再忝登對之列,缺加以六七日內,重得感寒之症,寒熱交攻,飮食全廢,危頓床席。頃於試官望,召命之下,旣不能缺再昨賓廳,又不能進參,惶恐憫蹙,無地自容。臣叔父臣缺,年八十,自十餘日來,偶得毒痢,種種諸症,日益危篤,氣息奄奄,缺其在情理,不暇自恤,長在病側,扶將救護,煎泣遑遑之中,召命臨門,揆以分義,不敢退伏,僅僅扶曳,馳到闕下,而顧臣病勢苦劇,四肢拘束,精神昏憒,若不能收拾,天威咫尺之下,頓無自力之勢,瞻天望雲,徊徨罔措,不得不疾聲呼籲於宸嚴之下,臣罪萬死。伏乞天地父母,憐臣病狀,亟命遞改臣兼帶備局提調之任,仍治臣逋慢之罪,臣不勝惶恐之至,謹昧死以聞。
刑曹判書鄭知和疏曰,伏以臣,鍼灸纔三度矣,自再昨,猝患暴下之症,夜以繼晝,又因缺之痛,一時兼作,旣不能屈伸運動,而泄瀉無數,叫苦之中,缺委頓床席,若將難支,召命之下,適當此時,末由自力,不勝惶悚隕越,措躬無地。伏乞聖慈,俯察危迫之懇,亟命削臣之職,以爲人臣逋慢者之戒,公私幸甚。臣無任祈懇屛營之至,謹昧死以聞。
副應敎金萬均疏曰,伏以臣以母病,仰陳私懇,猥蒙勿辭之命,且其俯諒哀悃體下之恩,實出尋常萬萬。缺但有涕淚,臣母所患,日漸危篤,缺而臣之所叨,乃是輪直之職,決不可一日暫曠,缺罔知所措,玆敢更籲於天地父母之下。伏乞聖明,亟許遞改,不勝幸甚。臣無任激切之至,謹昧死以聞。以上燼餘。
上御興政堂。大臣·備局堂上·疏決廳·刑曹堂上·三司一員,引見入侍時,左議政洪命夏,右議政許積,兵曹判書洪重普,禮曹判書金壽恒,吏曹判書朴長遠,判尹金佐命,戶曹判書金壽興,缺柳赫然,刑曹參判南龍翼,右尹金始振,吏曹參判李慶徽,刑曹參議李元禎,右承旨閔點,左副承旨金萬基,執義鄭繼胄,司諫呂聖齊,應敎李䎘,記事官趙師錫,假注書朴紳,記事官崔後尙,記事官李敏采。積進曰,連日□□酬應疏決,未知上候,如何?答曰,無事矣。上曰,領議政鄭太和,以病不來,遣御醫李東馨看病。上謂許積曰,忠竹·德希事,參看比較,則何缺壽興所掌,德希,始振所掌也。以本案參考,則二人皆有缺則的是私賤,忠竹則這箇他人,似可有差等矣。上曰,德希·忠竹反復,重耶?姑勿擧論,可也。矢人柳天生,與擧子相應缺南漢充軍。讀文案訖,上曰,或有是事耶?命夏曰,雖有不缺奸也。上曰,放之。驛吏李禮吉,塗改形止案,冒錄私賤,上曰,如何?禮吉,似無定配之罪矣。命夏曰,缺更査,何如?上曰,放之。鄕吏慶聖信,得罪逃亡,謗毁本官罪,上曰,所犯雖重,無可據文案,放之。營吏金碩明,陪行均田使,缺南漢全家。上曰,四年定配,足懲其惡,放之。缺十五行甲山奴介五里,三水全家。上曰,如何?積曰,此人,本非無罪,而非如大段相訟文記僞造之比,似有差矣。上曰,減等。鄕所鄭曙,空官時擅出國穀罪,端川全家。命夏曰,此缺而全家不當矣。上曰,減等。金永男,以叛主,端川全家。趙繼朴缺同謀誣飾納招罪,富寧全家。上曰,放而査問,何如?萬基曰,缺果是非理好訟者,何以處之乎?上曰,然則姑爲勿放。缺二行蔘軍之罪,舊堡全家,上曰,使之査覈啓聞。缺解裙罪,慶興全家,上曰,此人罪名,似是現露矣。積曰,缺監司之處斷,不當矣。上曰,依律無據,更査啓聞。缺金天擎,以獨占祖上奴婢,慶興全家,上曰,依配勿放。金應發,以姪訴叔罪,慶興流配,上曰,放之。金瑛缺任意削籍罪,慶興全家,上曰,朴亮則徒配,金瑛之全家,缺放之,趙廷華以僞造文記印後加書罪,慶興全家,上曰,本非當缺韓大信,以誣罔陳告罪,鏡城全家,上曰,與叛主奴婢,有間,減等,李必聲,以僞着祖名,都執使喚罪,端川流配,上曰,不可臆度。缺尹明哲,以撥軍邊報文書,棄置不傳罪,會寧流三千里。上曰,缺者減等,洪千一,以非理好訟,三水流配,上曰,先朝受敎,一度起訟,缺定配矣,放之。端川李孝禮,以劫奪其孽叔母,敎誘四寸,使之作奸罪,缺上曰,減等,可乎?積曰,作奸者,旣以杖八十,照律,則孝禮,豈獨缺,上曰,放之。缺二行魏丁弘·朱顯文,皆以非理好訟,流配者也。上曰,文案結語差異,而兩人一體,竝放之。缺一行鏡城李一生,以處處投托罪,三水流配,上曰,放之。奴幸孫·奴先生等,皆以叛主投公罪,三水流配,積曰,監司缺當,右人等罪狀,可惡矣。上曰,竝仍配。端川色吏金景生,鏡城流配,金汝豪等三人,慶興流配,元永達,三水流配。積曰,汝豪等,以擧缺吏冒錄都目,雖似可痛,而不可與色吏,同罪。上曰,色吏增減,缺律比擬耶?壽興曰,當以科場用情律,論之矣。上曰,金慶生勿放,汝豪以下四人,竝減等,元尙伯,以處女劫奸罪,三水流配。積曰,缺痛其定婚未成,稱以新郞繞客,有此擧矣。上曰,減等。缺金男,與光云,同謀,慶興流配,上曰,減等。缺以相鬪殺人,在於辜限之外,慶興流配,上曰,何以成獄耶?放之。缺成吉,他婢所生,冒錄內奴罪,慶興流配。積曰,閔鼎重之擬缺許成吉之設計,亦可痛也。上曰,仍置之。刑房鄭世昌鎖缺受賂罪囚,解枷放送罪,慶興流配。積曰,脫枷雖似有缺之事矣。上曰,減等。已鶴,與其叔母爭訟罪,慶興流配,缺而用律不當矣,上曰,放之。上謂承旨曰,未疏決者,只餘二十缺勢不至晩暮,兵曹判書及備局堂上,竝皆牌招入侍。缺以田稅監官敗船罪,白馬山城全家。上曰,有亮以代來監官缺罪矣,減等。武隊崔興胤內奴禮立等,以壓私,爲公罪,上曰,訟官之打殺訟者,似爲殊常,更査啓聞,私奴一奉,旗軍缺等同謀叛主罪,彌串全家,上曰,仍配勿放。鄕所趙興宗缺色吏徐善益,靑水全家。鄕所趙㻩,色吏金武孫等,缺全家。上曰,田稅節晩載裝,以致敗船,責在守令,右人等缺金已先,以田稅監官,稱病落後罪,江界全家。上曰,以染病缺放之。色吏李明天,初不騎船,以致敗沒罪,江界全家。上曰,缺有間,李明天,則勿放,私奴龍卜·白卜等,以牧馬偸殺罪,慈母山城全家。上曰,牧馬自死,不宜屠食,而此與故殺馬,有異,竝減等。缺二行金尙立·曺明吉等,鐵山全家。缺積曰,此輩以法,則當爲全家,而情或可恕矣。上曰,竝放之。缺運船監官,偸食載米罪,昌城全家。上曰,正犯吉大德,亟缺獨爲定配不當,放之,郭山鄭立,以詐稱御史書吏罪,昌城全家。缺前例稱者,無異,而所犯尤重,仍配勿放。私奴班先,巨濟全家,鄭銀祥,以僞造文記,上曰,勿放,南海全家。奴豆,以私賤投公事也。上曰,減等。缺此穀,色吏不爲乘船,由陸上來罪,南海全家,上曰,此與漕缺異,減等,可也。奴唜乭,以全以華打殺其母誣告罪,善山全家,缺此是無理之事也。積曰,其時推官,欲救日華,有此定配,上曰,監司,則因公誤事,推官則顯有循私之跡矣,唜乭放之。缺收其叔尸賞功別給罪,南海全家,上曰,事極殊常,缺成進,以咀呪,巨濟全家,上曰,雖無殺人之事,情狀陰兇,缺寺奴錄伊,以殺人同參罪,金烏山城全家,上曰,減等。缺斗文,熊川定配,積曰,斗文,前則以鄭介淸書院撤毁時,缺刑定配後,則以鄕論時,潛爲指嗾,毁家黜鄕。監缺令成罪,似爲不當,而斗文,本來不良。故痛治之也。缺跡則可疑,而情則可恕也。斗文之事,前則有罪,而後缺命夏仍進曰,毁官黜鄕之事,實是外方惡習。故曾缺特爲下敎,一切禁斷,而今以高斗文文案,見之,則斗文缺乃出於監司分付,事極可駭。外方此弊,尙多有之,今後缺申明禁斷事,分付諸道,何如?上曰,各別申飭,可也。漆缺承翼,以軍器色吏,偸取鳥銃者也。上曰,減等。奴義龍缺同謀者也,上曰,放之。許邦翰,以長養船材偸斫罪,南海全家。燋火之松,有公文則皆可伐取,而邦翰,旣受立旨,未及到缺罪也。上曰,立旨成給者非也。渠有何罪,放之?梁山朴得文,以自賣缺爲準納,諱匿其母罪,甄萱山城全家。積曰,其母去處,不爲缺論以罪犯綱常,似涉冤抑矣。上曰,放之。私奴李金,以屠牛,安缺上曰,放之。監官卜翰益,以自稱同騎收米船敗沒後,僅得生還云,罪缺積曰,敗船,乃沙工之罪,監官無能爲矣。上曰,放之。缺三行。且蔘軍一百五十名,同一罪也。上曰,欲爲放宥,而如未懲戢,則恐有後患也。第近來採蔘之弊,不缺數則畏法而然耶?積曰,科場用事之類,何以處之乎?命夏曰,保缺或可恕,而借射代射者,則不可全釋矣。積曰,此輩異於蔘軍,缺役,則可乎?壽興曰,其中不無可惜之才矣。命夏曰,右相之言,好矣。缺者亦多,而唯有四十餘人矣。上曰,保擧人,則竝減等,借射代射缺入,且屠牛全家者,盡爲放之。癸卯以後文案,則刑曹堂上,缺日與大臣,稟定,備局堂上外,皆退出。李慶徽·李元禎,先爲缺進曰,統制使鄭傅賢,不遵朝家命令,捧耗之罪缺蒙允兪,臣竊惑焉。外方還上未捧之類,只捧一年缺之意,備局曾已定奪行會,而傅賢,終不許減,仍前錄缺朝家事目,論報請減,則盛怒嚴題,擅自勒捧,已極痛駭。缺度行關使之査報,而今過半年,漠然不報,前後所爲缺以方有所幹,而有所容貸乎?不可推考而止,請統制使鄭傅賢,拿問定罪。上曰,觀其緘辭而處之,似當。又進曰,新除授正言□□□,時在慶尙道禮安地,請斯速乘馹上來事,下諭。上曰,依啓。上謂柳赫然曰,朴蓍龜之又爲陳疏,卿不知耶?仍出疏本,命承旨缺讀畢,上曰,疏意,如何?佐明曰,臣曾見此人,非是抱才者也。赫然曰,此人試問其才,則自稱有九車之制,器械已具云,第試之連置缺一長城也。又有掩心帳,擧而射之,下而障之,臣問曰,亦有防火之缺酒撲減云,臣曰,軍中豈能多辦酒乎?彼無言答之,而觀其缺命夏曰,置之幕下,如何?赫然曰,其氣,豈肯在人幕下也?積曰,若缺官,則可以滿望矣。佐明曰,雖末官之任,必不能堪當矣。上曰,疏原缺啓下,而回啓似難。故欲與備局堂上,相見矣。萬基曰,上循缺而旣與諸臣,相見,何異於下備局也?命夏曰,火田禁令,尤爲申飭。缺上曰,摘奸則可乎?命夏曰,摘奸,恐撓民間,不如直爲申飭也。壽興曰,缺各衙門柴場,故守令亦不得一切遵行,任意缺命夏。又進曰,三南營將巡歷,例於農歇後,逐朔爲之,故軍兵缺載塗矣。今年則木花全失,裹糧之資,雖或可備,而缺際必有寒凍難堪之患,營將巡歷,姑爲停止,何如?缺爲四朔巡歷矣。今年則四朔中一番巡歷,可也。積進曰,諸道牧場,缺長養船材,以下則放牧場馬,牧馬之地,必須燒火,豐年可以缺已分上下,定爲界限,而近來水使,不遵定式,竝禁山腰以下,使牧子缺手,雖自司僕寺行移,使勿侵犯分界之外,而本寺移文,視若尋常,不爲擧行,前定界限,更爲嚴明申飭,何如?上曰,養松牧馬,缺勿相侵犯事,申飭,可也。積又進曰,前日下敎,牧場馬捉來缺而點馬,則古例三年一送矣,近來久廢,將至十年,故纔送點馬,缺數居多,平安道則不送點馬,已過七年,今欲更送,而纔過缺歉,故以爲難矣。上曰,平安道牧場,幾處耶?積曰,元數不多,缺來之後,因爲廢閣矣。重普曰,點馬,何以爲乎?上曰,差缺上謂許積曰,司僕馬,久立生病,將爲無用之物云,使軍武缺,何如?積曰,自下雖不敢請騎,而命出習步,誠爲好事,缺營內禁衛三處,使之受去,時時習步,可也。缺竝皆減除,則必多呼怨矣。重普曰,兵曹給布,則缺事,全不擧論矣。上曰,辛丑年所減之敎,幾何?旣減缺則不可說也,兵曹判書出外,參酌定式,可也。重普曰,與缺,上曰,依爲之。重普又進曰,兒弱收布,旣已減除,則缺爲變通矣,如造紙署,則外方僧軍,例爲上來之外,本曹缺搗砧軍,而又有搗砧軍價布徵捧之事,姑爲減除,何如?缺秋成間權減。壽興進曰,永寧殿修改事,以臣呈告缺命夏曰,如昨日上敎,有司堂上差出,可矣。上曰,誰可爲之?命夏曰,金佐明,實合此任矣。上曰,然則金佐明,有司堂上差出,缺擧行條件中,都監堂上差出事,以今日施行,可也。壽興又進曰,缺避正殿已久,而卽今節屆深秋,還御正寢,何如?命夏曰,敬天修省,不在於避正殿而已,依該曹所陳,還御,何如?上曰,常規則秋以爲缺旱災入秋轉深,故以今月,爲限,何必徑還乎?又進曰,前日缺今爲復設乎?上曰,待明春更稟,佐明進曰,原襄道進上人夫價及藥材人蔘價,例爲分給矣。嶺東則元數不足,缺亦且不足,無以加給,姑置以待監司狀啓,更當稟定矣。缺木花不實之故,減布之數,甚多,本曹前頭用度,缺訓鍊都監中巡賞格木二十餘同,自戶曹,有移送都監,缺糧餉廳亦臣所管,本廳所儲,雖似不敷,今年則以缺移送都監,何如?上曰,依爲之。命夏進曰,頃見慶尙監司缺種子已盡無餘,不得移送原襄道云,常平廳會付,忠州缺使之移給,何如?上曰,依爲之。赫然進曰,上年御營軍缺給料,而使之還價,則軍情皆不悅,大爲失望矣。其數缺上曰,戶曹判書,知悉此意,勿令還償,可也。命夏進曰,缺中禁抄定時,勿論三醫司生徒,一體充定事,允下矣。缺與士大夫陪吏,有間,而陪吏,則不敢擧論,只侵生徒,渠輩缺抄定中禁之命,卽爲寢止,而勿論士大夫·陪吏,抄出充定,何如?上曰,所啓如此,政院,知悉分付,可也。佐明進曰,今年戶籍事,缺鮮有落漏之人,而入籍者,則皆以至歇役名載錄矣。缺訓鍊都監砲手三十名,無以充定,入籍中缺役。故欲以此類,移定,與鄭太和,相議,則以爲難便云,缺之類,今亦依此例,姑勿充定,何如?命夏曰,今年則外方歲抄缺歲抄充定之難,果爲如此,則亦爲停止,似當矣。上曰,然則缺進曰,呂聖齊昨日榻前所啓,北道醫書印送事,問于醫官缺傳敎矣。醫官提調,今方入侍,使之擧行,何如?重普曰,銅人經板缺不多,令戶曹印送,似當矣。上曰,依爲之。點又進曰,臣待罪嶺南,未久遞歸,缺能周知,而公作米一事,最爲莫大之弊,一萬六千石之米,每年專責缺陸邑,則難於運致,不得輪定,沿江各邑,偏受其苦,實爲矜憫。缺二斗,自該曹,以某色米移給之意,馳啓,而不得見回下,未知缺與否,雖以該曹,似難每年爲例,此事可謂無善策矣。臣曾聞,倭缺於權現堂給船,朝廷旣已許之,譯官將下去,而公作米之限,適盡缺公木,更勿作米之意,使之周旋,亦一幾會,備局諸宰在此,缺,何如?命夏曰,當退與諸堂上,商議回啓矣。上曰,依爲之。遂罷出。以上燼餘。
上在慶德宮。停常參·經筵。
金萬基啓曰,備邊司郞廳,以大臣意來言,今日缺日次,而昨日備局堂上,纔爲入侍,明日,久有受灸缺不爲來會云矣,敢啓。傳曰,知道。
張善瀓,以吏曹言啓曰,守令有闕,政事,何以爲之?敢稟。
閔點,以弘文館言啓曰,上番應敎臣李䎘,以厚陵修改都監郞廳,今日會同坐起,晝仕出去,敢啓。傳曰,知道。
假注書兪樟病,代以金奐,爲假注書。
司諫呂聖齊,獻納李東老啓曰,臣等,以統制使鄭傅賢,不遵朝家成命,逐年捧耗之罪,連日論列,而未蒙允許,臣等竊惑焉。外方還上未捧之類,只捧一年之耗,以紓缺備局曾已定奪行會,而傅賢,終不許減,仍前錄缺朝家事目,論報請減,則盛怒嚴題,擅自勒捧,缺後備局累度行關,使之査報,而今過半年,漠然缺所爲,俱極無據,豈可以方有所幹,而有所容貸?缺推考而止,請統制使鄭傅賢,拿問定罪。答曰,不允。
執義鄭繼胄,掌令崔逸·閔光熽,持平趙聖輔啓曰,近來國綱解弛,贓律不嚴,貪汚之吏,無所懲戢,缺遐遠之邑,縱恣尤甚,誠極寒心。前郡守南天漢,缺淸道郡守遞歸時,私用耗穀,多至二百缺遠近傳播,久而不已,臣聖輔,曾參本道幕官,目見缺半是發給他人者,而或與七十石,或與四十一石,或與二十一石·十七石·十三石·十石·九石出給者,耗穀本爲補用缺守令者,豈敢私自擅用,如是之多乎?與之者,固有其缺受之者,亦不可置之,請前郡守南天漢,拿問定罪。其私受者,使本道監司,嚴査啓聞,依法治罪後,所受耗物缺外方各司奴婢身貢,指徵無處之類,今方査覈缺時存奴婢,則未收雖多,尙無變通之擧,故各缺怨苦莫甚。流散之弊,職此之由,蓋自庚子以後,缺歲不實,奴婢貢木,每令退捧,仍致未收,漸多,缺至十餘疋,一家所納,或至五六十疋,田宅牛馬,盡數缺不能畢納,則雖欲保存,其勢末由。試以嶺南言之,慶州·義城·龍宮等邑,奴婢身貢之未收者,多者缺小不下數千疋,守令徒擁虛簿,畢捧無期,缺已逃之後,無寧施惠於未發之前,請各道缺未收者,限二三年,以年條許減事,令廟堂稟處。缺守令,全不擇差,民之困窮,職由於此,新除授光陽縣監閔應愼,地本卑微,起自白徒,旣無功勞,又乏履歷,缺亦以不稱而見汰,曾未幾何,又授牧民之任,官方大壞,請光陽縣監閔應愼遞差。西路守令,以文·武缺纔有榻前定奪,而新除授博川郡守沈譜,缺年且衰耋,言辭動止,不似官員模樣,西邑蘇缺所堪,請博川郡守沈譜遞差,其代各別擇送。柔遠僉使田起徵,曾爲宣傳官,以烽燧摘事,奉命北關,責徵賂物於烽軍,還歸之際,杖殺烽卒,缺謫于定平,到配之後,多行不義之事,侵暴居民,缺莫不怨苦而唾罵,如此悖惡之人,不可付以邊鎭之任,請柔遠僉使田起徵汰去。答曰,依啓。南天漢,先罷後推,田起徵事,不允。
金宇亨啓曰,南天漢缺事,命下矣。臺諫,方以拿問定罪論,啓,缺不得捧之之意,敢啓。傳曰,知道。
又啓曰,全羅監司洪處厚,刑曹罪人論禮,到配啓尤缺刑曹元關中,一家老少死亡者,人字之上,必有一字,缺啓下行移文字,有此落漏,殊甚不察,請其時,刑曹當該堂上郞廳,竝推考。傳曰,允。
觀象監,夜一更至五更,月暈,回木星。以上燼餘
上在慶德宮。停常參·經筵。
藥房都提調臣許積,提調臣朴長遠,副提調〈臣〉張善瀓啓曰,近來風日不佳,伏未審此時,聖體若何?慈殿氣候,一樣安寧乎?自上受灸吉日,初以今日及十九日·二十七日,啓稟矣。此三日中,以何日爲之乎?臣等,區區憂慮,敢來問安,竝此仰稟。答曰,知道。慈候無事。今日受灸爲之,可也。受灸後,藥房問安。答曰,知道。大殿受灸後,政院·玉堂·二品以上問安。答曰,知道。
藥房再啓曰,卽者受灸之時,伏聞聖敎,膈間時有痰滯之症,且有口渴之候,臣等不勝憂慮之至,退與李東馨等諸御醫,相議,則皆以爲,芩連二陳湯,加麥門冬·天花粉·知毋各一錢,竹茹·梔子·薑汁炒·枳實·麩炒各七分,連進數十貼,麥門冬茶,亦爲兼進,宜當云,此藥各五貼,爲先劑入,何如?答曰,知道。
答刑曹判書鄭知和疏曰,省疏具悉。卿其勿辭,從速察職。
答領中樞府事李景奭箚曰,省疏具悉。卿其安心勿辭,亦勿待罪。
答領議政鄭太和箚曰,省箚具悉卿懇。卿辭至此,所辭之任,當令該曹,考例稟處。記草
金萬基,缺興營將內上舊兵符燒火事,啓請,皮缺舊兵符之際,得見全南道兼兵馬水軍節度使兵符,兵馬節度使兵符,左·右水軍節度使兵符,缺營將兵符,錦城縣監兵符,各二隻,尙在於缺此必是全羅道及羅州牧復號之後,本道缺處兵符,則收聚燒火,而內上兵符,忘却缺火之致,各處久兵符與長興營將舊兵符缺火,何如?傳曰,允。
閔點,以厚陵參奉言啓曰,臣等今日會同開坐,磨鍊事目,缺入矣,且修改吉朔,雖在明春,臣等,必須缺陵所,詳細奉審,然後功役多少,可以前期缺陵,距京程道稍遠,往返當費四五日,自前缺宗廟雜物修改,拜表殿試缺値,姑置待過後進去奉審之意,敢啓。
金萬基,以刑曹言啓曰,本月十二缺時丙午以後,全家·充軍,不限年定配缺送於疏決廳者,自該曹,修正文案,命下矣。外方文案,未及齊到,而堂上備員缺擧行,而判書鄭知和,鍼灸受由,參判缺行已迫,勢難察任,莫重文書,臣元禎,缺有所不敢,姑待文案畢到,判書出仕,缺何如?傳曰,允。
執義鄭繼胄,掌令崔逸·閔光熽啓曰,請柔遠僉使田起徵,措語見上。亟命汰去事。答曰,依啓。南天漢事,不允。
司諫呂聖齊,獻納李東老啓曰,措語見上。請統制使鄭傅賢,拿問定罪。答曰,不允。
備邊司啓曰,執義鄭繼胄,掌令崔逸,持平趙聖輔啓曰,外方各司奴婢身貢,指徵無處之類,今方査覈蕩減,而時存奴婢,則未收雖多,尙無變通之擧,故各邑徵捧之際,怨苦莫大。流散之弊,職此之由,蓋自庚子以後,木花連歲不實,奴婢貢木,每令退捧,仍致未收漸多,一人之貢,多至十餘疋,一家所納,幾至五六十疋,田宅·牛馬,盡數斥賣,猶不能畢納,則雖欲保存,其勢末由。試以嶺南言之,如密陽·慶州·義城·龍宮等邑奴婢身貢之未收者,多者,至於百餘同,少不下數千疋,守令徒擁虛簿,畢捧無期,與其蕩減於已逃之後,無寧施惠於未發之前,請各道奴婢身貢退捧未收者,限二·三年,以年條許減事,令廟堂,稟旨定奪。答曰,依啓事,命下矣。諸道各司奴婢身貢,近年以來,因木花不實,退捧者今已累年,許多未收之貢,雖在常年,貧殘奴婢,勢難一時備納,況如今年木花大無之日,尤難辦出,故臣等亦有變通之意,令戶曹,抄出諸道各年未收,而文書浩繁,趁未抄出,頃於登對之時,變通各樣身役,而此一款,未及稟處矣。卽者戶曹判書金壽興,親自抄來,考見其年條,則或有準納者,或有半納者,或有全未納者,而嶺南尤甚不捧,今若限二三年條,一倂蕩減,則外雖有施惠之名,實有所不均之歎,未納奴婢中,力不可以辦出,姑爲延拖者,若與無根着貧殘之類,一體蕩減,則亦甚不當,不可不詳査蕩滌,以爲蒙惠澤之地,令該曹,更加査出後,稟處,何如?答曰,允。以上備局謄錄。
領中樞府事李景奭箚曰,伏以臣,一病支離,兩眼俱缺金門,致身無路,心懸紫闥,日切慨歎。伏聞受灸在卽,又阻起居之班,不敢晏然,冒陳待罪之箚,益越于下。取進止。以上燼餘。
巳時,上御熙政堂受灸。入侍,都提調許積,提調朴長遠,副提調張善瀓,記事官趙師錫·李敏采,醫官李東馨·尹後益·金萬直。缺先點背部左右穴,仍爲受灸九壯,次點脚部三里左右穴,仍爲受灸七壯,次點絶骨左右穴,仍爲受灸七壯。遂罷點。燼餘。
上在慶德宮。停常參·經筵。
藥房提調臣朴長遠,副提調臣張善瀓啓曰,伏未審夜來,聖體調攝,若何。昨日湯藥進御之後,痰滯口渴之候,其有差減之效乎?今日受灸時刻,依前定,以巳正乎?臣等,不任憂慮,敢來問安,竝此仰稟。答曰,知道。
大殿,政院·玉堂問安。答曰,知道。
大殿受灸後,藥房·政院·玉堂·二品以上問安。答曰,知道。
吏批啓曰,判書朴長遠,以藥房提調,受灸進去,參議未差,小臣獨政,未安。何以爲之?敢稟。傳曰,仍爲之。
宋時喆啓曰,今日爲政事,命下矣。都承旨張善瀓受灸進去,右承旨閔點,方物封裹進去,右副承旨金萬基缺進去,廳中,只有臣時喆及右副承旨金宇亨,同副承旨閔維重,吏批政廳,何承旨進去乎?敢稟。傳曰,吏兵。缺
吏批,判書朴長遠藥房進,參判李慶徽進,參議未差,左副承旨金萬基進。兵批,行判書洪重普進,參判柳淰方物封裹進去,參議未差,參知金禹錫進,承旨金萬基進。
張善瀓啓曰,今此啓下,缺百十三張內,申茂賢等五十九人,有違格例,宋晟等缺陳之事,殊涉猥濫。還入啓字爻周,何如?傳曰,知道。
閔維重啓曰,今日入直都監把摠,裵尙度外任,代朴振落點,而日已昏黑,未及交遞,且裵尙度,旣已省記,仍令入直之意,敢啓。傳曰,知道。
執義鄭繼胄,掌令崔逸·李光熽,持平趙聖輔啓曰,臣等,以柔遠僉使田起徵汰去事,相議論啓,而昨已蒙允矣。卽聞物議,以爲邊將缺其列,而罷職乃其當律云,臣等,難免率爾之擧,請命遞斥臣等之職。答曰,勿辭。
執義鄭繼胄,掌令崔逸·李光熽,持平趙聖輔啓曰,南天漢犯贓狼籍之狀,臣等論之詳矣。此在王法,決難容貸,而連日論列,未蒙允兪,臣等竊未曉聖意之所在也。天漢貪贓缺官庫蕩然,若經兵亂,有口皆言,有耳皆聞,傳說明白,而今此啓辭中,二百二十六石之數,特缺目見者言耳。所犯如此,猶且幸免,則貪官汚吏缺謂與人者,至於如是之多,其跡尤涉可疑,不可罷缺請南天漢,拿問定罪,其私受之人,令本道監司,嚴査缺罪後,所受穀物,一一還徵。臣等,以柔遠僉使田起徵事,論啓蒙允,而第念起徵罪狀,若是彰著,邊將汰去。缺請前僉使田起徵罷職。答曰,依啓。末端事不允。
司諫呂聖齊,獻納李東老啓曰,措語見上請統制使鄭傅賢,拿問定罪。答曰,不允。
答大司憲趙復陽疏曰,省疏具悉卿懇。卿其勿辭,從速上來。
閔維重,以缺員以提調意啓曰,自前文·武科設場,則本寺場故應辦官,雖以各司輪回差定,而本寺,則勢不缺進排。故必於監試時差定,此乃流來舊規也。今此殿試,本寺當爲進排於武科所,而該曹不察本寺事,今此武科殿試應辦官啓下,本寺方有別造之役,非缺難支,貢物下人,亦爲不多,勢難周旋於兩處,依舊缺應辦官,勿爲差定事,分付該曹,何如?傳曰,允。
答刑曹參判南龍翼疏曰,省疏具悉。卿其安意往見。
閔維重啓曰,兵曹郞廳來言,闕內各處缺夜巡檢云矣,敢啓。傳曰,知道。
刑曹參判南龍翼疏曰,伏以臣父,方在新溪縣任所,缺路僅一日程耳。臣今有異域之行,人子情理,不可不歷缺私枉傳,亦有所不敢,玆用仰籲於孝理之下,臣無任惶恐祈祝之至。謹昧死以聞。燼餘
吏批,以裵尙度爲慈山郡守,張汝衎爲殷山縣監,李以挺爲典籍,元樀爲泰川縣監。姜栢年爲大司諫,尹以濟爲江西縣令,尹鏶爲兵曹參議,李鏶爲博川郡守。柳重爲光陽縣監,吳挺緯爲漢城左尹,金始振爲漢城右尹。
巳時,上御熙政堂受灸。入侍,提調朴長遠,副提調張善瀓,記事官趙師錫·崔後尙·李敏采,醫官李東馨·尹後益·金萬直·金有鉉。受灸,腎腧九壯,三里七壯,絶骨七壯。受灸後,上命醫官診脈。遂罷出。以上燼餘
上在慶德宮。停常參·經筵。
藥房都提調臣許積,提調朴長遠,副提調張善瀓啓曰,伏未審夜來,聖體調攝,若何?痰滯口渴等症,得有差減之效乎?今日受灸,依前定以巳正宜當,臣等區區憂慮,敢來問安。答曰,知道。
大殿受灸後,藥房·政院·玉堂·二品以上問安。答曰,知道。
承文院官員,以都提調意啓曰,奏文末端,有缺語,而今日査對時,或以爲大臣二字,與上缺稱不同,語涉未妥云,故改以陪臣,且表文中缺之字。故竝付標以入之意,敢啓。傳曰,知道。
執義鄭繼胄,掌令崔逸,持平趙聖輔啓曰,措語見上,請前僉使田起徵罷職。答曰,不允。
司諫呂聖齊,獻納李東老啓曰,措語見上請統制使鄭傅賢,拿問定罪。答曰,不允。以上燼餘
巳時,上御熙政堂受灸。入侍,都提調許積,提調朴長遠,副提調張善瀓,記事官趙師錫·崔後尙·李敏采,醫官李東馨·尹後益·金有鉉·安禮。許積所啓,醫官金萬直,當爲入侍,而殿庭猝然有鼻血,不得已退出。醫官缺入侍之意,敢達。上曰,知道。受灸,腎腧九壯,三里七壯,受灸畢,上以右手第五指骨節間,有痰核,命缺按視,仍爲受針當處,醫官等罷出,上,命都提調以下留待。許積曰,連日受灸,聖體若何?上曰,仍艾灸薰熱,眼候頗缺亦不至大段矣。許積曰,艾煙上熏,缺四五字慈殿氣候,一向安寧乎?缺上曰,卿之行期迫近矣。疏決缺爲從速磨堪,代射被罪之類,十年缺則只有二人矣。積曰,科場代射用情,缺罪固重而數過十年,則亦無不放還缺爲放宥者此也,而人之意見,有萬不同,缺可放也。然若經一番審理,則此類,必缺上曰,頃者疏決時,承旨兩人,各持件記,相缺承旨則咸興人李淹·高敬立等,以減等缺承旨則以放書之,兩件相違,故予取見承旨缺未知其罪,當爲減等耶,當爲放送耶?積曰,自上觀其元公事,可減則減,可放則放,判下則好矣。積又曰,小臣頃有狗馬之疾,缺瀆之未安,而不得不連上箚辭矣。缺上,不諒臣情,旣不允許,缺二行,至於臣所帶內局都提調,缺暫曠,而臣將奉使出疆,若到碧蹄缺自當蒙遞,到彼乞免,亦涉文具,趁卽許遞幸甚。上曰,內局提調之任,當勉副矣。積曰,臣以病封去之後,更不得入侍矣。缺事,吳挺一,以私書通於臣,臣以其書,送示缺其時廟議,果有賂銀之計矣,此出於缺臣意,則不然,其所欲見城池之事,缺所,今則我國雖賂十萬之金,固無所益,缺所言,而乃渠輩自中恐嚇之言,則雖缺我防塞,綽綽有裕,何必枉費數百缺後無窮之弊乎?臣聞鄭萬和,則缺善爲設辭,渠等亦無一言及此,缺如此之說,皆出於不滿之意也。其所以不滿缺賂,一善之數,多於渠輩故也。鄭萬和缺事,頗解妙理,故旣無生梗之患,所缺無名,則賂物實爲前頭之巨弊矣。缺欲難愼,且諉以罕來,而必欲加徵,尤缺旣令遠接,善爲周旋,且嚴飭驛輩,缺尙不免如此,前頭之事,可慮矣。缺張善瀓缺使時誅求物種,其數浩多。平山府使,貸缺兩於京中勢家,約以四百兩備償,而豫缺物於松都人,以爲酬應之地矣,及其勅缺其所備之物,不果用之。故欲爲還徵其價,缺之人,不肯還給,欲爲還償於京中,本主則缺出無路,將未免分徵於民結之弊云矣。缺則未及聞知,而若果如此,則誠爲可駭,似當缺本道處之矣。缺四行至於貸物以賂,而求欲不遞耶?汝府尹之意缺也云,則其人答曰,不然也。彼人每以義州人,昔年,作爲恐嚇之端,今又有城將不待之事,將未免缺民間,各出銀兩以給,有此請貸之擧,而非缺知云。蓋義州,自前旣多富民,故若有出事缺有如此擧措,以此推之,則今番所賂之數,缺自爲者,實非鄭錀之所知也,而臺官,旣以缺論啓,將有拿問鄭錀之擧,則臣,以私自缺論者,亦難免其失矣,敢此仰達耳。上曰,用缺之責,旣在於彼,於卿,有何嫌?積曰,言兩臣之罪,減等亦未可必也。槪我國缺彼人者矣。上曰,何事?積曰,如鍊兵修缺能秘之傳,而又傳漏泄於彼國者久矣,缺所謂耶?臣云云之說,彼國以爲讖書,缺渠等,終必爲東國所亡,人多言朝鮮缺云云,彼國如無解事者則已,若有解事缺初以爲邊臣知之矣。大臣,旣已豫知,缺而峻論不發,不用寬恕之政,則極可慮矣。缺有留置於我國,所謂別馬者此也。一半缺於冬至使之行持去也。張絃所受之物,則貿易人蔘以去,缺禁蔘之貨,故今番渠等之去,不得載去云矣。缺事,若爲減等則大善,若或意外生疑,則缺永,節節不順,卿之此行,與常時有異,予其缺積曰,臣問於兩臣曰,入去之後,彼若終無減等之言,文衙未知如何云,則兩臣以爲,若又仍此生事,則也缺四行皆諱不傳,此事甚好,今此所達之語,亦勿□□。上曰,勿泄,可也。積曰,今番遠離,而有竊自欣悅於缺不得不仰達。自上曾前賜對之時,若多說缺有上氣之患,且有勞惓之色,而今則仰缺終夕康豫,頃於疏決之際,日昃忘疲,少無缺意,其所裁決,皆出好生之德。臣等退而相議缺歎矣。凡事必須視此不懈,勤勤不已,則缺臣之所望,只此而已。上曰,頃者嶺南狀缺事,有杖笞二十而殺人者,刑曹回啓,以勿缺善瀓曰,以面所任有所犯,以馬鞭打下二十,缺今則旣許笞五十自斷,而監官,則與缺回啓似未妥當矣。積曰,雖是監官,以笞五十或四十自斷,而其所缺守令所定之數,則亦可以勿論矣。缺若用濫刑之律,則似可矣。善瀓曰,缺自斷,旣與守令有異,不可以勿論回啓。善瀓曰,頃日持公事取稟,連續爲之,受灸中調攝間,持公事入侍取稟,姑停何如?上曰,允。遂罷出。以上燼餘
上在慶德宮。停常參·經筵。
藥房副提調張善瀓啓曰,伏未審夜來,聖體調攝,若何?臣不任區區憂慮之至,敢來問安。答曰,知道。藥房日記
夜五更,月暈。
答院曰,不允。末端事,依啓。大丘營將李東相,拿問定罪,當該監司,從重推考,以上記草
義禁府啓曰,大丘營將李東相,當爲上年十二月,以軍兵犒饋事,巡到淸道郡,稱以慰悅軍情,招集近邑妓生,達夜讌飮之時,本郡通引,穴窓窺見,心疑下輩之有私於厥所眄之妓,推覈捉入,以別大杖,使令三人,替臂重杖,至於四十度,其人,被罪後第九日致斃,其父,於今年正月,發狀於監司,以査報論題,則送其軍官及營吏,百般威脅,不得接狀,死者兄弟,恐有日後被禍之擧,不敢訴冤。其濫刑殺人之狀,極其驚駭是如爲昆,拿問定罪爲只爲,下本府爲良如敎,傳旨是白置,向前李東相,亦時在大丘任所,依例本府羅將書吏拿來,何如?啓依允。以上禁府謄錄
上在慶德宮。停常參·經筵。
答領相鄭太和初度呈辭曰,不允批答。
答院曰,依啓。査對日,槐院無緣不進人員,竝拿問處之,鄭傅賢事,不允。以上記草
藥房提調朴長遠,副提調臣張善瀓啓曰,伏未審夜來,聖體調攝,若何?芩連二陳湯,麥門冬茶,其已進御,則當盡於今日,加劑以入乎?臣等,不任憂慮,敢來問安,竝此仰稟。答曰,知道。湯劑加入以進上,加麥門冬·天花粉·知母各一錢,竹茹·梔子薑汴炒·枳實麩炒各七分,芩連二陳湯五貼,竝副提調監劑,掌務官臣李弘章,陪進。以上藥房日記
上在慶德宮。停常參·經筵。
藥房提調朴長遠,副提調張善瀓啓曰,伏未審夜來,聖體調攝,若何?臣等不任憂慮,敢來問安。答曰,知道。今後則勿爲逐日問安。藥房日記
答忠淸監司李尙眞疏曰,省疏具悉。卿其勿辭,從速察職。
答執義崔攸之疏曰,省疏具悉。爾其勿辭,從速上來。
拜表爲之,而謝恩正使許積,副使南龍翼,書狀孟胄瑞,以下直引見爲之。以上記草
上在慶德宮。停常參·經筵。
答領相鄭太和二度呈辭曰,不允批答。
答興平尉元夢麟疏曰,省疏具悉。卿其勿辭,調理察職。以上記草
備邊司郞廳,以左議政意啓曰,臣等昨日本司之坐,以承旨閔點,前日榻前所陳,纔已覈啓,而閔點,又以此事,至於陳疏,多有慨然之意,其中有曰,左相以爲必不從之事,何必言之云,臣旣不與閔點相接,又未及相議於僚相,又不與備局諸宰相,對發此言。未知閔點,從何得而如是慨然,上達天聽乎?近來朝家,以此事,前後所爭曲折,猶未詳知,有此云云,所當卽爲覈啓,而形諸文字,未免有煩,後日登對時,稟處何如?答曰,允。以上備局謄錄
都摠府啓曰,今日入直軍士中日習射,而拜表相値,不得爲之之意,敢啓。傳曰,知道。以上都摠府謄錄
上在慶德宮。停常參·經筵。
藥房提調臣朴長遠,副提調臣張善瀓啓曰,秋氣沈陰,日候不調。伏未審夜來,聖體調攝,若如,慈殿氣候,亦復安寧乎?臣等不任區區憂慮,敢來問安。答曰,知道。慈候無事。藥房日記
午時,太白見於未地。夜五更,白氣一道,起自乾方,直指艮方,長竟天,廣尺許,良久乃滅。以上日記
答戶草曰,移御未久,別無趁此修理之事,該曹物力,亦有所不逮,今番修理,姑勿擧行,明秋料退行,可也。
答領中樞府事李景奭箚曰,省箚具悉卿懇。卿其安心焉。
答府曰,依啓。羅萬葉事,更加詳察處之。依啓,健元陵秋夕祭時,贊者花原守孝誠,受香時,落後日晩始到,罷職事,以上記草
有政。吏批,以宋浚吉爲大司憲,吳挺緯爲右尹,洪受河爲兵曹佐郞,柳文祐爲奉常判官。趙復陽爲弘文提學,康邃學爲工曹佐郞,鄭後諶爲龜城府使,李東老爲博川郡守。申謹爲柒谷府使,尹宣擧爲執義,崔攸之爲校理,李翊爲應敎。盧說之爲咸從縣令,金益昌爲迎曙察訪,李時術爲吏曹參議,蘇斗山爲善山府使,柳重起爲光陽縣監。
上在慶德宮。停常參·經筵。
國忌齋戒,無事。
辰時,日有重暈,自巳時至申時,日暈。酉時,白雲一道,起自乾方,橫過日下,長十餘丈,廣尺許,良久乃滅。以上日記
答領相鄭太和三度呈辭曰,不允批答。以上記草
上在慶德宮。停常參·經筵。
國忌齋戒。
未時,太白見於巳地。
夜三更,流星出奎星下,入危星上,狀如甁,尾長三四尺許,色赤光照地。以上記草
藥房提調臣朴長遠,副提調臣張善瀓啓曰,霜寒乍緊。伏未審夜來,聖體調攝,若何?前劑入湯藥連進,則當盡於昨日,臣等,不任區區憂慮,敢來問安,竝此仰稟。答曰,知道。湯藥加劑以入。以上藥房謄錄
義禁府啓曰,以刑曹啓目,昌城都正佖,移本府處置事,允下矣。自前係是宗室,則自宗簿寺照律稟處,乃是法例,而未有直爲移送本府之規,今此昌城都正佖,雖無前例,依刑曹啓目,卽爲拿囚乎?敢稟。傳曰,然則移宗簿寺照勘,可也。以上禁府謄錄
上在慶德宮。停常參·經筵。
三更,流星出參星下,入南方天際,狀如鉢,長三四尺許,色赤光照地。以上日記
答左參贊宋浚吉疏曰,省疏具悉卿懇。國事揑扤,災異層疊,予懷之遑遑,曷勝云諭?今觀誡誨之言,辭約意切,可不置諸左右而愓念焉?須勿固辭,速改遐心,飜然上來,以副如渴之望。
答交河居幼生申澮疏曰,省疏具悉。憂國愛君之誠,予用嘉尙。疏中所陳,予當留意焉。
答領相鄭太和四度呈辭曰,安心調理。
答通德郞尹佾疏曰,省疏具悉。深嘉爾爲國進言之誠矣。所陳之事,當令廟堂議處焉。
答院曰,不允。前啓
答刑粘曰,雖無受賂之迹,不告次知內官,中間直退之罪,不可不治,刑推照律。以上記草
禮曹啓曰,今此還御出宮時,近侍以下各差備等,待候於崇政門外事,傳敎矣。殿庭軒架,雖陳而不作,亦當排設於崇政門外,而軒架諸具,在於殿庭行閣殿試試所,工人等,不得出入,今番則事異常規,何以爲之?敢稟。傳曰,旣已不作磨鍊,則勿陳,可也。以上掌樂院謄錄
上在慶德宮。停常參·經筵。
辰正,自上還御于昌德宮。
夜一更,電光雷動,五更月入軒轅星。日記
藥房提調臣朴長遠,右承旨臣閔維重,大王大妃殿·王大妃殿·大殿·中宮殿,口傳問安。答曰,知道。
昌德宮還御後,提調,大王大妃殿·王大妃殿·大殿·中宮殿問安。答曰,知道。藥房日記
答院曰,不允。前啓
答府曰,依啓。萬頃縣監羅萬葉罷職,龜城府使鄭後鍖遞差事以上記草
上在昌德宮。停常參·經筵。
自昧爽至巳時,沈霧。四五更,有霧氣。
藥房提調臣朴長遠,同副承旨臣鄭繼胄啓曰,昨者雨灑雷動,風日不佳。伏未審還御擧動之後,聖體調攝,若何?臣等,終宵憂慮,敢來問安。答曰,知道。以上藥房日記
答院曰,不允。前啓
答領相鄭太和疏曰,省疏具悉卿懇。卿其安心勿辭焉。
答領相鄭太和五度呈辭曰,遣承旨敦諭。
答諫院箚曰,省覽卿等之箚,辭意懃懇,誡誨殊切,忠君憂國之誠,予甚歎尙,可不書紳而服膺焉?箚末事,當令廟堂稟處。以上記草
今日入侍時,判尹金佐明所啓,山城還上,正當開倉收糴之時,本廳從事官一員,差出其代矣。自前出入侍從之人,則雖爲兼帶,不得專察,今欲以李世華差授,而此人方在奪告身中,與罷有異,不敢直爲啓下,後日大臣入侍時,更稟處之,何如?上曰,依爲之。
右副承旨閔維重所啓,自前凶歉之年,則以備堂上,使之苟簡各道矣。今年原襄·咸鏡兩道之飢荒,近古所無,原襄道,則金佐明,旣已全管賑恤,而咸鏡道,則無主管之人,亦當一體差出,使之苟簡,而今日大臣,不爲入侍,後日登對時,稟定何如?上曰,備局堂上禮曹判書金壽恒,曾已主管,咸鏡道,與判尹金佐明,同管賑政,咸鏡·原襄兩道之事,相議爲之,可也。以上備局謄錄
有政。吏批,以田爲萬頃縣監,郭聖龜爲宗簿正,李殷相爲刑曹參判,李押爲尙衣正。梁禹及爲柒谷府使,崔新憲爲典籍,金錫胄爲弘文修撰,呂奎齊爲丹城縣監。李敏迪爲司僕正,金宇亨爲刑曹參議,吳斗寅爲校理,李選單付奉敎,李慶果單付兼持平。
上在昌德宮。停常參·經筵。
藥房都提調臣洪命夏,提調臣朴長遠,副提調臣張善瀓啓曰,近來日候,冷暖不齊。伏未審夜來,慈殿玉候,何如,聖候將攝,亦何如?湯劑進御,今已累日,痰滯口渴之候,已收差減乎?臣等憂慮未已,敢來問安。答曰,知道。慈候無事。
大王大妃殿·王大妃殿·中宮殿問安。答曰,知道。藥房日記
上在昌德宮。停常參·經筵。
答院曰,不允。前啓
答領中樞府事李景奭箚曰,省箚具悉卿懇。卿其安心勿待罪。
答領相鄭太和箚曰,省箚具悉卿懇。卿其安心調理。以上記草
上在昌德宮。停常參·經筵。
未時,太白見於巳地。
答領相鄭太和六度呈辭曰,安心調理。以上記草
上在昌德宮。停常參·經筵。
夜一更,流星出北落師門星下,入南斗星下,狀如拳,尾長五六尺許,色赤。日記
答院曰,不允。前啓
傳曰,今下弓矢,吾乙足萬戶朴猉獜處,給送。以上記草
備邊司啓曰,諫院箚子,啓下本司,而其中民役一款,事係變通,後日登對時,稟處何如?答曰,允。以上備局謄錄
有政。吏批,以林爲珍島縣監,金炫文爲龍岡縣令,李元祿爲禮曹佐郞,權世經爲漢城判官。黃暉爲木川縣監,吳尙爲司藝,崔文湜爲右通禮。郞廳權穎校。郞廳金世璉書。
上在昌德宮。停常參·經筵。
未時,太白見於巳地。夜一更,電光。自二更至五更,電光。內下日記
答藥房問安啓辭曰,知道。慈候無事,予亦無事,而但近日灸瘡,頗苦矣。
答院曰,不允。遞差事依啓。正言趙嘉錫事
答領議政鄭太和七度呈辭曰,安心調理。以上記草
上在昌德宮。停常參·經筵。
辰巳時,雷動。未時,太白見於巳地。內下日記
上在昌德宮。停常參·經筵。
藥房都提調臣洪命夏,副提調臣張善瀓,啓曰,雷雨忽作,風日稍寒。伏未審夜來,慈殿玉體,何如,聖候亦何如?灸瘡尙未完合,有妨於起居之節耶?臣等,區區憂慮,敢來問安。答曰,知道。慈候無事。
有政。吏批,判書朴長遠受由在外,參判李慶徽進,參議李時術病,都承旨張善瀓進。
兵批,行判書洪重普上疏,參判柳淰病,參議尹鏶病,參知金禹錫進,左副承旨金萬基進。
吏批啓曰,判書朴長遠受由在外,參議李時術病不來,小臣獨政未安,何以爲之?敢稟。傳曰,仍爲之。
又啓曰,兩司闕員,今當差出,而擬望之人乏少,外任玆擬,何如?傳曰,允。
以李伯獜爲兵曹正郞,李㒖爲咸從縣令,李耆英爲平澤縣監,朴□相爲尙衣院主簿,李□□·宋奎濂爲正言,吳尙爲善山府使,沈世鼎爲禮曹參議,尹趾□爲承文著作,尹趾善爲承文正字,李明錫·吳始復爲承文副正字。禮賓正吳始壽加通政,重試前資窮,瓦署別提金誠吉加通政,登科前資窮。洪·李㝡爲學諭,安□□爲副護軍,趙聖輔·朴贄爲副司直,趙喜□爲副司果,李程爲東萊府使。
吏批啓曰,東萊府使李程,無加資之命,何以爲之?敢稟。傳曰,依例加資。
又啓曰,新除授善山府使蘇斗山呈狀內,老父之年,今七十七,重經篤疾,委頓床席,朝夕扶持,決難離側,且所居全羅道益山,距善山三百六十餘里云。親年七十,勿敍三百里外,載在法典,善山府使蘇斗山,改差何如?傳曰,允。
傳于閔維重曰,大臣·備局堂上,引見。
吏批啓曰,龜城府使,累次遞易,空官已過三朔,新官人馬,留京已久,貽弊不貲。頃日本道監司催促狀啓,啓下,臣曹,新府使韓汝尹除授之後,卽爲分付,使之一二日內辭朝,而至五六日,無意拜辭,又爲催促,則稱以下鄕,尙無形影,此誠國綱解弛,人不畏法之致,如此之輩,乃敢慢蔑朝令,任意行止,事極可駭。龜城府使韓汝尹,姑先罷黜,其代今政差出,卽爲發遣,而韓汝尹罪狀,令攸司從重稟處,以懲他人,何如?傳曰,允。
金萬基啓曰,慶尙都事,今日內口傳差出,數日內催促發送事,榻前定奪,分付該曹之意,敢啓。傳曰,知道。
吏曹口傳政。慶尙都事朴贄。
鄭繼胄,以吏曹言啓曰,本曹使令,兵曹給布元數八名,常時使喚,每患不足,多有苟簡之事,今此裁減時,二名又爲減省,餘存者,只有六名。三堂上引陪,及差祭時各司知委使喚等事,無以成形,在前減省之時,曾有啓請仍存之事,今亦勿減,以存衙門體例,何如?傳曰,後日登對時,稟處。
議政府領議政鄭太和八度呈辭。傳于鄭繼胄曰,安心調理。
鄭繼胄,以備邊司言啓曰,本司武郞廳姜萬碩,勤仕已滿十五朔,依例陞敍,或守令除授事,捧承傳施行,何如?傳曰,允。
觀象監,未時,太白見於巳地。
鄭繼胄,以吏曹言啓曰,新及第趙根,以前任陵參奉時事,方在奪告身中。在前罷散人,參文武科者,例有敍命,使之應榜矣,今亦何以爲之?敢稟。傳曰,敍用,可也。
又以兵曹言啓曰,以兵曹闕內掖庭所屬各處守直軍士別單,缺傳曰,此單子,慶德宮移御時,磨鍊以入,可也。缺之後,則軍士把定之處,與此不同,該曹所缺改磨鍊以啓,而尙不爲之,此單子還出給,使之改入事,傳敎矣。自慶德宮還御之後,卽當改磨鍊以入,而臣等全不覺悟,致勤聖敎,不勝惶恐之至。時御所各處守直及掖庭所屬軍士之數,改書以入之意,敢啓。傳曰,知道。
閔維重啓曰,大臣·備局堂上引見事,命下矣。大司憲宋浚吉,執義尹宣擧在外,以次官牌招入侍之意,敢啓。傳曰,知道。以上燼餘
上御熙政堂。大臣·備局堂上·三司各一員,引見。入侍,左議政洪命夏,判尹金佐明,行大護軍吳挺一,戶曹判書金壽興,知中樞柳爀然,左副承旨金萬基,行大司諫姜栢年,掌令崔逸,應敎李翊,假注書朴紳,假注書金奐,記事官尹敬敎,記事官李敏采。□□□命夏進曰,朝承問安之批,而日氣猝寒,未審聖候,何如,灸瘡亦已完合耶?上曰,無事。灸瘡雖不妨坐臥,而時或作痛矣。命夏又進曰,昨日雷聲,出於十月之交,震驚之威,雖不如上年,而變怪無歲無之,今年秋旱之餘,又有冬雷之作,此莫非如臣無似,缺黃閣之致也。伏願聖上,責免臣職,以答天怒。上曰,上年則雷在二日,今年雷在一日,災異之作,無時可止,憂懼之心,罔知攸濟。轉災爲祥,雖不可望,而疊見層出,何以消弭?責免之言,亦是循常,繼自今上下,勉加消災,可也。命夏曰,上下共貞,可答天譴,而近來紀律不嚴,無以成樣矣。頃日諫院箚辭,今日當爲稟定,而各色布役三匹之類,旣令以米代捧矣。一匹之減,非不知好,而國家經費,亦甚可慮,故不得不代捧矣。戶曹判書,今方入侍,下詢善處,何如?壽興曰,非但地部各司之需,亦皆缺國用如或少裕,則一匹之減,夫豈不可?外方奴婢之貢,非今年所用,乃是明年之需,而臺諫不思國用之罄竭,如是爲言矣。上曰,諫官之言,例如是矣。命夏曰,今年農事,初謂大無,而晩節得雨之後,禾穀豐登,木花亦少蘇矣。上曰,作米之數量,宜半減何如?雖有一分之減,爲惠則大矣。萬基曰,旣以三分之一代米,又爲折半減缺似甚細鎖矣。栢年曰,箚辭非爲戶曹而言,以兵曹砲保,及各司缺三字三匹保之類言之也。壽興曰,然則各司奴婢,不在其中矣。命夏曰,然則不爲代捧,而今猶代捧者,蓋爲來歲,若又凶荒,則將以代捧之米,推移用之爾。上曰,砲保一匹,雖欲全減,而水軍之價,事甚逕庭,何以爲之乎?命夏曰,已前則以監兵營所儲代用,而今年則外方亦已空虛,絶無推移之策矣。栢年曰,臣曾見民間,有一家五六丁應役者,或出布或出米,決非可堪,全減一匹,則均蒙實惠矣。命夏曰,窮民之雜出米布,果爲難堪,而全減一匹,亦是難繼之缺也。上曰,二匹保之類,初不擧論,而三匹類代捧之米,戶·兵曹都監,推移用之耶?命夏曰,三處應用之物爾,且水軍舟師,則遠外之缺知便否,實爲難處。爀然曰,水軍之三匹,不如砲保之二匹,而分防軍缺價,如或減省,則出役者,雖是蒙惠,而受食者,亦將爲冤矣。上曰,自朝家,他無顧恤之策,外方積畜,亦已盡矣,將若之何?栢年曰,此事,旣有廟堂,又有有司者存,非諫臣所知,而區區之懷,敢此仰達矣。上曰,樂生亦在此中耶?萬基曰,非獨樂生,司僕諸員,亦有二匹半之類矣。命夏曰,當減半匹,以米代捧,而司僕砲保,各其缺可推移,掌樂院,則自朝家,當給所減之代矣。上曰,水軍缺幾何?佐明曰,水軍之外,舟師分防軍之數最多,一匹代米之缺三字于兵·水使處,分付何如?上曰,詢問可矣。命夏曰,砲保則特減缺,何如?上曰,事甚不均,砲保尤爲簡重乎?水軍代受之類,亦欲竝除,而厥數若多,則難可遍施矣。佐明曰,其數甚多,一船所入,八十二名爾。命夏曰,此事更可商議,知數後處之,何如?萬基曰,然則砲保獨爲減之乎?上曰,水軍知數後,一體施行,可也。命夏又進曰,兒弱收布,限今年減除,而外隊,皆欲限三年,何如?上曰,缺以下兒弱,則欲爲限十年不捧,而以今年木花之大無,兒弱竝爲缺之爾。佐明曰,兒弱之弊,痛禁定役,然後方可議其定限矣。上曰,兒弱則無限,減布則定限,豈不難乎?栢年曰,十年以下,則減之可矣。佐明曰,以法言之,則十四歲之兒,亦不當定役而出布矣。萬基曰,當初査出時,皆望累年減布,而只限一年,豈不落莫乎?命夏曰,頃日擧行條件中付標,不可每年爲例之語,而兒弱定役,一切嚴禁,何如?壽興曰,此法,非不申明,而每患難防矣。栢年曰,有京衙門直爲定役之事,閑民纔滿年限,則投屬於歇後衙門。故爲缺令者,不得閑丁,先禁此弊,然後兒弱之事,可以痛抑矣。命夏曰,兒弱査出,亦多不實,原襄道則十歲以下,只三名云,以此除之,亦似不當,更爲査問何如?且此事,論議逕庭,臣意則五歲以上,當捧半匹,十歲以上,當捧一匹,而今年則盡減,此後則以十歲定限出役,可矣。上曰,左相之言,似好而但以此類減之,則不入此査中者,亦不爲冤乎?萬基曰,退年定限,則爲當而全減,則又有弊焉。上曰,此類,只以凶年,別爲蠲減矣。命夏曰,然則三年何如?上曰,限以三年,若値四年凶荒則奈何?壽興曰,凡事擧大數,限三年,似當矣。上曰,然則前日擧行條件中,以限今年,爲限三年,而自十歲爲始,可也。命夏曰,今年十歲者,明年則十歲當爲應役乎?上曰,此則該曹,知悉擧行,可也。命夏又進曰,前日呂聖齊所陳,山田收稅事,何以處之乎?上曰,此則在於年分事目中,不須更爲提起也。命夏又進曰,曾以慶尙監司李泰淵缺營將巡歷時試才賞布,留置,以米代送事狀啓,回啓有後日登對時稟處之敎矣,今日榻前定奪,何如?上曰,營將四朔巡歷內,今年則只行一巡事,旣已分付矣。試射試放之數,視缺巡歷時元數,以三分之一定數,其賞布,比前數亦以三分之一,定缺可也。命夏又進曰,金佐明,前以李世華事,陳達於榻前,而世華,方在奪告身中矣。世華當初罪犯極重,故永不敍用,邊遠定配,今始蒙宥,而聞世華有才可用,佐明之欲差守禦從事官,爲其有關於山城之事,則世華職牒,似當還給矣。上曰,依爲之。命夏又進曰,頃日登對時,閔點,以公作米復舊事,有所陳達,而雖欲復舊,其可得乎?上曰,設或不爲復舊,而若除一斗,則實爲幸矣。□□□曰,此則金謹行處,言送之爾。上曰,斗數之減,亦有易圖之勢,不限年所,逐歲作米,則可減其一二斗之米矣。壽興進曰,卽今年分過時,一日爲急,而慶尙都事李端錫,受由上京,慘遭同氣之喪,又以其弟病篤,情甚切迫,累度呈狀於吏曹,而本道監司,尙不馳啓,甚可怪矣。令該曹,速爲處置,何如?上曰,監司所爲無據,從重推考,都事李端錫遞差,今日內,口傳差出其代,數日內催促發送,承旨知悉分付,可也。佐明進曰,守禦牙兵,旣已立番,而新立之軍,缺爲練習,不請標信,與御營軍例,三日一試,何如?上曰,如中日例爲之。爀然進曰,北道之人,爲賊人妻,委奴定屬於內道,邊地之人,沒入爲官婢,則當於本官定屬,不當移送他官矣。此人則推還本土,而此後如此之類,切勿定屬於內地,如何?上曰,依爲之。又進曰,原襄道流民,來見臣曰,扞城御營軍三十七戶內,十戶姑爲安接,餘皆流散,襄陽亦如是矣。原襄道軍兵,最爲可惜,而不能保存,朝家雖爲賑恤,勢難遍活,春川之地,有數百石穀,旣令移置于原州,且使流民,往食原州,其中不甚凶荒之五邑,雖無賑恤之擧,亦且全減身役,以爲保存事,已行會焉。敢此仰達矣。命夏進曰,近來百物匱乏,內醫院牛黃,只有三部,而一部昨又用之,全羅道所捧牛黃,昨已來納,而前頭臘劑,必有不足之患,戶曹判書處,分付,使之貿用,何如?上曰,依爲之。上謂命夏曰,醫女之中,絶無能鍼善脈者,如有內殿病患,則將若之何?內醫提調,各別培養敎訓,以爲成就其才,可也。命夏因進曰,不但醫技,且乏文才,以今番殿試重試見之,則無一可取之文,我朝壬辰年中興,得賴先輩之文才蔚然,而近來文風,掃如,誠可寒心。殿講,則例於四□朔爲之,而粵在先朝,亦有逐年庭試,或及第·或初試·或賞格,皆出一時之恩典。且在孝廟朝,壬辰年,有特設庭試,厥後廢閣矣。上曰,可倣舊例設行,而以殿講之數,分半爲製述,何如?壽興曰,壬辰庭試,臣缺觀光,有韓翊周者,以壯頭,不得及第,還爲落莫矣。萬基曰,殿講則太學圓點,儒生之所占,而此輩所昧製述,不可以殿講例,爲製述也。命夏曰,此事如欲變通,則當待禮曹判書登對時,稟處何如?上曰,依爲之。佐明曰,大司成,以久任責成,趙復陽不爲行公,陞補初抄,尙未設行。故臣於頃日爲之,而廢缺至一年,久任之意,本爲責成,而全無其效,輪講之規,閔鼎重設立之意,實非偶然,而今爲循例口讀之歸,與殿講將無同矣。命夏曰,以文義爲主則可也,而但事口讀,將何用之乎?栢年進曰,近以統制使鄭傅賢事,論列已久,而兪音尙閟,臣竊惑焉。殿下以傅賢,雖不遵朝家成命,擅捧逐年之耗,其罪不至於拿問耶?抑以傅賢,雖有缺罪,方有所幹,仍置其任,姑有所待耶?罪犯如此,旣難容貸,則豈可苟然仍置,以傷朝家事體乎?當此連歲飢荒之日,逐年餘耗,終不許減,使聖上軫恤之仁澤,不及於民,朝家已頒之事目,不行於外,豈非痛駭之甚者乎?至於各邑論報請減,則盛怒題送,無所忌憚,備局累度行關,終不査報,前後所爲,俱極無據。決不可尋常推考而止,請統制使鄭傅賢拿問定罪。上曰,觀其緘辭而處之,似可矣。栢年又進曰,咫尺天威,區區所懷,不敢不畢露。近日紀律不嚴,怙侈成風,減省之策,靡不用極,而閭里之間,華美相尙繼。自今務加崇儉,則來率之地,自然觀感,去奢從儉,缺日而須耳,伏望留意焉。逸進曰,今番勅使時求請之物,罔有紀極。兩西守令措辦之際,非處處貸用,至今未償,商賈牟利輩,乘時刁蹬,至於江西,則黃獷皮一領之價,多至白米一石云,其他物種之價,推此可知。凡此之類,責出於民間,則貧殘之民,無以支保,兩西還上耗穀之數甚多,今若量宜除出,以償求請之價,則可以少紓民力矣。佐明曰,貸用之弊,不但江西爲然。以臣所聞,郭山亦有此事,以還上五百餘石,充給求請之價,而秋後收捧其數於民間,且西路各邑,擧皆有如此之弊云矣。命夏曰,崔逸·金佐明之言如此,令本道監司,摘發啓聞後處之,似可矣。上曰,依爲之。翊進曰,近來災異,式月斯生,昨日雷聲發作於陽氣閉房之時,雖若尋常,實爲憂懼。經筵,以上候違豫,廢輟已久,雖在幽獨得肆之地,益勵對越修省之道,在已之陽德已盛,則在彼之變怪不作,是乃區區所望也。古人云,君德修否,在於經筵,伏願加念焉。上謂翊曰,原襄道農事,何如?李翊曰,嶺西則水田多而粟田小,嶺東則水田小而粟田多,今年旱澇,皆不適宜,道途所經,全不掛鎌,誠可矜悶矣。海涯之民,以魚鹽爲利,山谷之人,拾橡芧延生,而最是難堪者,進上弊也。所係重大,在下之人,不敢煩達,故曾於書啓中,略陳其槪矣。如以一事言之,則銀口魚,本非嶺東土産,雖或有之,獵捉極難,故自前御供,則或使退封,而太廟薦新之物,尤不可廢,或以他道多産處移定,嶺東土産之物,相換何如?上曰,太廟薦新,何必以原襄道爲之耶?命夏曰,各道封進中,以先來者用之矣。上曰,兩殿進上,則可以減之,而兩慈殿進上,則無變通之道耶?命夏曰,御史書啓,啓下之後,商量稟處矣。翊又進曰,各司奴婢身貢之弊,尤有其缺焉。流亡絶戶,指徵無處之類,曾以李尙眞上疏,蕩減二年之條矣。其後又有徵捧之擧,守令等,以解由拘碍,侵徵督捧,以此民不堪苦,率多流散,今日戶曹判書,方爲入侍,下詢善處,何如?壽興曰,此事正類兒弱之弊,非但原襄道。八路同然,誠爲難處矣。上曰,指徵無處之類,如李翊所言者,則豈無變通之道乎?命夏曰,書啓啓下後,更爲稟處矣。翊又進曰,各司奴婢身貢,奴二匹婢一匹半,而耆老所,則獨捧三匹,故曾因臣廉按嶺南時書啓,依諸各司奴婢例收捧事,回啓定奪,而耆老所,行移本道,以其年木花大無,權減一匹爲辭,其後則依前收捧三匹云,事甚不當矣。命夏曰,前旣減定,而有此更捧三匹之事,則果爲不當,其時文書,必在於耆老所,問而處之,何如?上曰,依爲之。翊又進曰,倭館歲遣鷹,亦非小弊,大邑十餘坐,小邑六七坐,臂去人未出尺文,以待發船之際,自爾遷延,率多致斃,則還徵民間,海夫進上之價,守令不爲分給,以此多有稱冤者矣。上曰,歲遣鷹之弊,實無奈何,而進上價,則朝家所給缺守令之不爲遵行,事極不當矣。佐明曰,各官例缺是之習,而歲遣鷹,則已爲行會,一齊發送矣。上曰,歲遣鷹,入倭館死者,例有還退之弊,此後則與之相約,入館之後,雖死勿爲還退事,東萊府使下直時,言送,可也。佐明曰,所謂訓導者,尤甚點退云,誠可痛惡矣。上曰,訓導則我國之人也,如此之輩,一番重治,以爲懲勵之地,可也。佐明曰,連山收米,連三年敗船,其時船人一族,囚禁缺問,未得其情而放送矣。今聞沙工權時淡,逃隱於海州云,而時淡之同生,以事呈狀于京畿監司處,卽爲捉得,移送捕盜廳,使之推問時淡去處,則捕盜廳,不爲登時推問,今朝,自本廳移文以問,則諉以昨日大祭齋戒,不得用刑云,自前捕盜廳,雖齋戒之日,缺爲拘,而以此爲辭,該廳所爲,殊甚遲緩,請大將敬祉,推考,色吏,令攸司囚禁治罪,何如?上曰,依爲之。仍爲退出。以上燼餘
上在昌德宮。停常參·經筵。
下直,光陽縣監柳重起,防踏僉使閔孝誠。
金萬基,以都摠府言啓曰,副摠管吳廷緯,以漢城府堂上,宮城摘奸事,進去晝仕,請出標信。傳曰知道。
鄭繼胄啓曰,京外死囚,例於立春前缺度啓覆,而今番死囚,多至十三名,推案浩多,依例分付該曹,豫爲修正,以爲臨時更稟擧行之地,何如?傳曰允。
張善瀓啓曰,注書趙師錫,近得寒疾,兼患喉腫,病勢非細,連日不仕,多事之時,假注書一員,獨爲缺事甚苟簡。趙師錫,今姑改差,他假注書差出,何如?傳曰允。
假注書望,吳始復·李日井·柳榮厚。
觀象監,自辰時至午時,日暈。未時,日暈,太白見於巳地。
閔維重啓曰,禮曹判書金壽恒辭疏到院,觀其措語,則以其子病,症勢可疑,方自扶持救護,不敢出入禁闥,以致元子輟講累日。且厚陵修改之役,必先奉審,然後可以料理物力,故缺當馳詣奉審,而久病之餘,重觸風寒,宿患復作,無路起動,請遞本職及兼帶輔養之任矣,原疏則不得捧入,而厚陵奉審之行,修改都監,旣有他堂上,且備二員奉審,乃是前例,則自可推移進詣,而至於輔養官,則元子進學,一日爲急,而或有在外未上來者,或有受由在外者,無他僚員可缺勸講,曠日停廢,事甚未安。輔養官朴長遠·趙復陽處,以趁速上來之意,別爲下諭,何如?傳曰允。
掌令崔逸·閔光熽啓曰,近來州縣,專任私意,不識王法,雖有冤屈,無處伸訴,此民怨之所由滋也。臣等得見慶尙道咸安居故幼學朴思誡妻吳氏呈狀,則有曰,其夫思誡之同姓四寸大父漢驥,無後而死,其奉祀之歸於渠家,乃其法例,而漢驥之異姓六寸孫沈以文,乃敢訟其田民,三度見屈之後,以文之子禹績·夏績等,憤其見屈,白晝突入渠家,無數歐擊,折傷手腕,而女奴之年十六者,摸殺投江云云。臣等,取考其前後呈官文狀,則其言不誣,且殺人明白之狀,載在屍帳,而禹績等,略無罪罰,猶且呈官,敢以更訟,督迫吳氏,使不得安接,夫奴婢相訟,姑置不論,歐傷族姑與殺害人命,是何等大罪,而全然無問,許以更訟,至令有千里裹足,來訴法府之事,國法若在,不宜如此。請令本道監司,捉囚沈禹績兄弟,依法科斷,而其許令更訟之官,査出論罪,新除授持平李端夏,時在京畿砥平地,請斯速乘馹上來事,下諭。答曰,依啓。
行大司諫姜栢年,司諫呂聖齊,獻納李東老啓曰,臣等,以統制使鄭傅賢事,論列踰月,而兪音尙閟,每以不允爲敎,昨日之啓,至以觀其緘辭而處之,爲批,臣等,竊未曉聖意之所在也。凡罪之未著者,則容或有待其緘答而知其實狀者,今此傅賢,則罪犯如彼其難掩,列邑論報,怒見於題辭,備局催關,無意於査報,以此數款論之,更無可問之事,況朝家命令,公然廢閣不行,使聖上軫恤之仁澤,不能遍及於窮民,其前後所爲,俱極痛駭。不必等待其推緘而後,有所處置。請統制使鄭傅賢拿問定罪,新除授正言宋奎濂,時在忠淸道懷德地,請斯速乘馹上來事,下諭。答曰,不允。下諭事,依啓。
李俊耉,以內醫院官員,以都提調·副提調意啓曰,鎭缺丸一缺劑入事,命下矣。此藥元缺中,眞珠一錢當入,而本院時無所儲,令該曹酌量□入,剩數急急貿易,以爲及時劑入之地,何如?傳曰,允。
鄭繼胄,以義禁府言啓曰,以咸鏡監司狀啓,因刑曹粘目,甫吾知權管劉仁立,移本府處置事,允下矣。劉仁立,時在任所,依例發遣本府羅將,拿來何如?傳曰,允。
答兵曹判書洪重普疏曰,省疏具悉。卿其勿辭,從速察職。
答應敎李䎘疏曰,省疏具悉。爾其勿辭察職。
答副提學趙復陽疏曰,覽卿疏辭,縷縷戒誨之意,溢於言表,予深嘉歎。可不留心體念焉?疏末事,當令廟堂稟處,卿其勿辭,從速上來。
以忠淸監司李尙眞上疏,傳于李俊耉曰,下該曹。
觀象監,夜三更四更,電光。以上燼餘
義禁府,以吏曹言啓曰,前龜城府使韓汝尹,移本府處置事,允下矣。韓汝尹方待命於本府,卽爲拿囚之意,敢啓。傳曰,允。以上禁府謄錄
上在昌德宮。停常參·經筵。
藥房都提調臣洪命夏,副提調臣張善瀓啓曰,冬雨又作,日候猶暖,伏未審夜來,慈殿玉體,何如,聖候亦何如?日昨,出御冷殿,引接臣僚,酬酢移時,不瑕有傷乎?臣等,憂慮未弛,敢來問安。答曰,知道。慈候無事。
以領議政鄭太和九度呈辭,傳于鄭繼胄曰,遣承旨敦諭。
金萬基,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
鄭繼胄,以內醫院官員,以都提調·副提調意啓曰,御醫·內醫,今十月朔例給價布,依丁酉年例,上下御醫九員內一員,內醫十員內五員,皆不得與焉。大槪丁酉以後,堂下御醫七員中五員,一時陞堂上,故其代,以外醫五員代差,今則堂上御醫七員,堂下兼御醫者二員,內醫十員,今此朔布,依丁酉年例上下,則或受或否,事甚不均。且議藥同參柳後聖等三員,全減價布,則亦無以爲資,取考前例,朝家雖有裁減之時,內局則有別樣顧護之擧,意有在焉。今亦依近例,一體上下之意,分付該曹,何如?傳曰,允。
疊書鄭繼胄,以義禁府言啓曰,以吏曹啓辭,因刑曹啓目,前龜城府使韓汝尹,移本府處置事,允下矣。韓汝尹,方待命於本府,卽爲拿囚之意,敢啓。傳曰,知道。
鄭繼胄,以義禁府言啓曰,以慶尙監司狀啓,因刑曹粘目,丹城縣監黃晙,移本府處置事,允下矣。黃晙,方待命於本府,卽爲拿囚之意,敢啓。傳曰,知道。
行大司諫姜栢年,司諫呂聖齊,獻納李東老啓曰,臣等,以統制使鄭傅賢事,論列踰月,而兪音尙閟,連以不允爲敎,至以觀其緘辭而處之爲批,臣等,竊未曉聖意之所在也。凡罪之未著者,則容或有待其緘答而知其實狀者,今此傅賢,則罪犯如彼其難掩,列邑論報,怒見於題辭,備局催關,無意於査報,以此數款論之,更無可問之事。況朝家命令,公然廢閣不行,使聖上軫恤之仁澤,不能遍及於窮民,其前後所爲,俱極痛駭。不必等待其推緘而後,有所處置,請統制使鄭傅賢,拿問定罪。答曰,不允。
鄭繼胄,以刑曹言啓曰,罪人金順元,以假稱大殿別監,責出刷馬,橫行作弊,諸處作賊罪,旣己承服,結案取招,報議政府,詳覈施行事啓下矣。卽接典獄署牒呈內,金順元,昨日初昏,越獄逃躱云,臣等,聞來不勝驚駭。莫重啓覆罪人,不謹守直,以致逃失,事極可駭。當該獄官,姑先從重推考,獄卒囚禁重治。金順元,物色跟捕,左右捕盜廳,及各道監司處,分付何如?傳曰,依啓。事極驚駭,當該獄官,先拿後推。
觀象監,夜一更二更,電光。三更,雷微動。四更至五更,電光。以上燼餘
上在昌德宮。停常參·經筵。
申時,日暈左珥。
金萬基啓曰,臣承命往諭于議政府領議政鄭太和,則以爲,犬馬之疾,一向沈痼,庭戶之間,亦未出入,陳力就列,已無望矣。聖明不諒實狀,再遣近侍,諭令出仕,恩眷彌隆,臣罪益增,惶恐悶迫,不知置身之所,病心焦煎,罔知所達云矣,敢啓。傳曰,知道。
鄭繼胄,以備邊司言啓曰,副提學趙復陽上疏,啓下本司,而其中身役變通一款,似難盡悉於文字之間,後日登對時,稟處何如?傳曰,允。
行大司諫姜栢年,獻納李東老啓曰,臣等,將統制使鄭傅賢事,論列踰月,而天聽愈邈,臣等竊未曉聖意之所在也。謂其罪狀未著,則列邑題辭,如彼其狼藉,備局催關,終不肯査報,其不有成命,公然廢閣之罪,昭不可掩,謂其方有所幹,姑爲等待,則國法至嚴,所重者在此,公議益激,愈久而難遏,其不可以一時之所幹,有所容貸也明矣。此而置之,則朝家命令,將不行於外方,恤隱仁澤,終不及於窮民,所關非細,日後之弊,亦不可不慮。臣等此論,不得請則決不可止,請統制使鄭傅賢,拿問定罪。答曰,不允。
鄭繼胄,以義禁府言啓曰,以李猶龍等議處公事,傳曰,此上裁回啓,殊甚朦朧。故欲於登對時言之矣,還爲出給,使之改入事,傳敎矣。以安弼周元情觀之,則其養母,以繼後,呈禮曹啓下之後,不卽奔往,差遲日字者,實由於其生父議定變禮之致,則非如弼周故爲不往之比。旣爲繼後之後,不爲追服終三年者,非但實出於不知禮文之由,先儒亦以爲養父追服一款,議論不一,未有定制,不可以此爲弼周之罪,則似當分揀放送,而自下不敢擅便,且議啓之際,他罪人議啓亦多,分擾之中,措語未瑩,故致勤聖敎,不勝惶恐。若干文字,改付標以入之意,敢啓。傳曰,知道。
以義禁府李猶龍等議處公事,傳于鄭繼胄曰,此上裁回啓,殊甚朦朧,故欲於登對時,言之矣,還爲出給,使之改入。
金萬基,以御營廳言啓曰,本廳十一番後部前左司,屬忠淸道十哨軍兵,□十一月二十五日,京中逢點,十二月初一日,與十番軍兵□爲替代立番,本道監兵使處,以此依前知會調□之意,敢啓。傳曰,知道。
領議政鄭太和箚曰,伏以臣,昨呈九度辭單,又有遣承宣敦諭之命,旬日之內近侍再臨,實是罕有之擧。顧缺臣微分,何以承當?驚惶感泣,置身無地。狗馬之病,苟可以缺黽勉供職,則臣雖無狀,亦有知識,當此之時,累違聖旨,呼籲不已,自速逋慢之罪者,豈臣情理也哉?臣之病勢,比之當初,則非無一二分之減,而臟熱猶伏,頭痛缺口苦膈滯,欲食未食,氣鬱心煩,欲眠未眠,此皆缺之危症,而至於兩耳漸聾,兩脚不仁,言語之間,缺七使旋□際,亦待扶掖,以卽今所患,決無陳力就列之望。儻蒙聖慈曲施體下之恩,俾釋重負,息缺調治,則或冀復起爲人。伏乞天地父母,俯諒肝肺之懇,將臣本職兼任,竝許遞改,以便公私,千萬幸甚。取進止。答曰,安心調理。以上燼餘
京畿長湍進士臣尹元龍等,誠惶誠恐,頓首頓首,謹百拜上言于主上殿下。伏以臣等,竊觀古之道德,節義之士,爲後世所矜式者,則其所在州縣,必立廟而享祀之,而國家亦必揭號而表章之,此實斯文之盛事,王政之所當先者也。繇此論之,苟有享祀之人,而未蒙表章之典,則其於士林尊尙之意,國家奬勸之道,得無有所歉乎?此臣等之所以齊聲呌閽,仰瀆天聰而不敢自已者也。伏惟聖明垂察焉。臣等所居之鄕,亦有書院而享之者四人,曰文成公臣安裕,曰文靖公臣李穡,曰文敬公臣金安國,曁其弟參判臣正國也。文成公臣安裕,業已從祀文廟,則道德之高,事業之盛,臣等不必一二陳達,而文靖公臣穡,則天分甚高,文章冠古,少補中朝國子,得聞程朱之學,及其還歸本國,掌敎儒宮,興起斯文,東方理學之行,寔賴於此,聲名洋溢於中華,事業炳燿乎一世,至於革命之際,愈堅不貳之操,敢我太祖大王,亦待以故舊,淸風峻節,卓然可尙,是所謂豪傑之士也。文敬公臣安國,則自在齠齕,已以顔·閔爲法,及乎稍長,慨然有求道之志,受業於先正臣金宏弼,以能力行深造,貫穿性理之蘊奧,究極易道之精微,侍講胄筵而有啓沃之益,退處鄕閭而有化成之功。及其掌敎國學,觀風嶺南,凡所訓迪,皆以敦本興化爲先,繇此士林,仰如山斗,國家倚如蓍龜。逮夫中廟末年,際遇隆至,庶幾有挽回世道之機,歿而配享于仁宗廟庭。當時太學,至有從祀之議,則其學問事業,於此亦缺可見矣。正國,孝悌出天,資稟穎悟,年十二,與其兄安國,缺墓,又及金宏弼之門,學問淵深,大非俗儒可及,缺視安國缺謂難兄難弟者也。嘗海缺手著警民編,敎導民庶,而我孝宗大王,以爲切於牖民,命刊頒中外,其於篤學扶世之功,尤不可誣矣。嗚呼,惟玆臣,世雖有間,而道德節義,文章事業,前後一揆,是皆後賢之定論,實非臣等之臆說,而搢紳之士,莫不聞而知之,則臣等,雖不克殫擧,而伏想聖明,亦必洞察於斯矣。文成公臣裕,文敬公臣安國,參判臣正國,俱葬于本邑,文靖公臣穡,嘗寓居于玆土,使當時薰其德而善良,後世聞其風而興起者,至今賴之,一方之人,愛慕宗仰,不翅若師父,遂至立祠于所居所葬之地,以爲士子藏修之所,蓋其道德之實,取信於百世故也。夫旣有享祀之宇,則固宜有扁額之擧,而只因士風之不振,國家之多事,尙不缺陳籲於聖明之下,使聖朝常行之規,廢閣而不擧,是則臣等之罪也。臣等,竊伏念,聖朝崇儒重道,夐絶前古,先賢祠宇,缺不褒崇表章,而四臣之廟,獨未蒙恩典,臣等鬱抑之私,固不暇言耳。豈不爲聖朝之闕典,斯文之欠事乎?伏願聖明,察四臣學問之功,念群情景仰之誠,亟命該司,援例頒額,以彰國家崇重儒先之意,不勝幸甚。臣等無任祈懇之至,謹昧死以聞。
踏啓字,下禮曹。
禮曹啓目,粘連啓下是白置亦,觀此長湍儒生尹元龍等疏辭,則盛稱文成公安裕,文靖公李穡,文敬公金安國,故參判金正國等,道德之高,事業之盛,文章節行,有此建祠請額之擧是白乎矣,安裕等三臣,則已於先朝,宣額諸處書院,不無疊設之嫌是白遣,金正國,則雖元無建祠之處,而曾於庚子年間,請額儒疏覆啓判付內,有今後,則不必每每聽從之敎是白置,疏內辭緣,今姑勿施,何如?啓依允。以上燼餘
上在昌德宮。停常參·經筵。
下直,江西縣令尹以濟。
藥房都提調洪命夏,副提調張善瀓啓曰,雨後風日陰寒。伏未審夜來,慈聖玉體,何如,聖候亦何如?灸瘡今已完合耶?臣等,憂慮區區,敢來問安。答曰,知道。慈候無事。
鄭繼胄,以都摠府言啓曰,副摠管吳挺緯,漢城府坐起晝仕,請出標信。傳曰知道。
張善瀓,以內醫院官員,以都提調意啓曰,今日藥房問安啓辭,傳啓之後,副提調張善瀓,以進詣廚院,代房承旨,例爲來參,而承傳旨,傳□□不來參,事甚可駭。當該代房承旨,從重推考,何如?傳曰,允。
張善瀓啓曰,忠淸·原襄兩道暗行御史書啓,昨已啓下矣。此時各邑,秋務方急,一日曠官,其弊不些,兩道御史書啓,令該曹,今日內竝爲覆啓,罷黜守令,今明日,政官牌招開政,盡數差出,催促下送,何如?傳曰,允。
又啓曰,缺三昨日,吏曹檢營船隻啓,缺批答,則以彼元定限依內事公事,施行可也爲敎,缺恐聖上於此,或未詳察而然也。蓋格浦巡檢營之設,始自仁祖朝及至缺廟,又遣重臣,相視形便,重加規畫,缺興鎭缺五字之捍衛江都,則設置本意,有非他鎭他衛門之比也。營下旣有募民,又有所屬募船,募船缺納之稅收入,本缺以爲常時鎭下將士,廩食缺五字當初募船事目,不啻嚴明,至今遵用得缺四字自上年缺三字,戰船戰兵,同缺三,船直船匠,沙工缺七字以鎭下募民充定,而戰船等缺槊改造,缺六字什物各樣,所給料布,則皆取資缺九字倍蓰,今若一再船隻移屬之路缺九字之船,必將次第見奪,而募民輩,亦缺十字弊,此後檢營,無以成樣,事甚可慮。缺九字未有,且與兩朝創置重鎭之意,有所缺五字曲折,敢此陳稟,該曹草記,以爲還入竢裁處。傳曰,然則草記施行。
獻納李東老啓曰,臣將統制使鄭傅賢事,論列踰月,而天聽愈邈,臣竊未曉聖意之所在也。謂其罪狀未著,則列邑題辭,如彼其狼藉,備局催關,終不肯査報,不有成命,公然廢閣之罪,昭不可掩,謂其方有所幹,姑爲等待,則國事至嚴,所重者在此,公議益激,愈久而難遏,其不可以一時之所幹,有所容貸也,明矣。此而置之,則朝家命令,將不行於外方,恤隱仁澤,終不及於窮民,所關非細,日後之弊,亦不可不慮。臣之此論,不得請則決不可止,請統制使鄭傅賢,拿問定罪。答曰,不允。
鄭繼胄,以刑曹言啓曰,罪人行善行刑事,啓下矣,今已夜深,不得行刑,待明日行刑之意,敢啓。傳曰,知道。
鄭繼胄啓曰,來十一月專經文臣殿講日次,取稟。以上燼餘
上在昌德宮。停常參·經筵。
有政。
吏批,判書朴長遠受由在外,參判李慶徽進,參議李時術進,都承旨張善瀓進。
兵批,行判書洪重普都試進,參判柳淰進,參議尹鏶中日進,參知金禹錫進,左副承旨金萬基進。
以金佐明爲刑曹判書,劉應文爲龜城府使,金萬元爲鎭岑縣監,韓如斗爲尼山縣監。兪命夔爲堤川縣監,趙嘉錫爲扶餘縣監,柳文佑爲靑山縣監,李元禎爲忠淸監司。李星徵爲忠州牧使,朴增輝爲禮賓寺正,金澄爲司藝,趙億爲監察。李忔爲瓦署別提,金壽恒爲大司憲,李明傳爲襄陽府使,李鳴夏爲司宰主簿。金益炅爲戶曹參議,李堂揆爲戶曹佐郞,鄭知和爲護軍,李尙眞·吳始壽·金成吉爲副護軍。趙師錫·李挺完爲副司正,李世華爲副司果。
吏批啓曰,來十一日,祿都目政事爲之事,命下矣。今日適當開政,兼行之意,敢啓。傳曰,知道。
金萬基,以都摠府言啓曰,今日入直軍士,中日習射,請出標信。傳曰,知道。
閔維重,以戶曹言啓曰,卽接廣興倉所報,則領議政鄭太和,今冬等祿俸,科日已過,不爲隨去云,係是大臣祿俸,依前例令倉官領送之意,敢啓。傳曰,知道。
工曹判書李浣上疏。伏以臣,缺有同廢疾之情勢,缺一行五六字聾病則愈沐而愈甚,不但無效。熱鬱缺五六字,齒牙擧皆動搖,朝夕之飯,亦不能喫,糜五字缺今已二旬,元氣大敗,僅僅舁還,無計缺三字卽祗肅,臣罪萬死,臣罪萬死。竊惟微臣,年今七十,雖無疾病,猶難奔走供務,況疾病纏綿,精神已耗,筋力都盡,加以重聽,對人酬酢,問東答西,人之嗤笑,固不足恤。其在國務,豈可畀之重務,一任其癏曠哉?伏乞天地父母,憐臣衰病,諒臣至懇,臣之本職及兼帶訓局之任,竝許遞改,以便公私,不勝幸甚。臣無任懇祈屛營之至,謹昧死以聞。答曰,省疏具悉。卿其勿辭,調理察職。
金萬基,以守禦廳言啓曰,本廳從事官,前判官李世華,旣已啓下,而方在罷散中,時無職名,南漢還上收捧開倉之期已過,下送察任,一日爲急,令該曹,口傳付軍職,除朝辭出送,何如?傳曰,允。
鄭繼胄,以□□□啓曰,罪人行善行刑事啓下矣。三字缺,弦望晦朔二十四氣,勿行死刑云,今日乃上弦日也。不得行刑,待明日行刑之意,敢啓。傳曰,知道。
吏曹判書朴長遠上疏。伏以臣,伏蒙恩暇,歸掃先墓,感極幽明,涕泗交頤。所當趁限還朝,奔走就列,以冀報稱之萬一,而第臣,自數日以來,重感風寒,痛勢猝劇,晝歇夜緊,未得發汗,寒熱交戰,遍身如束。頭重目昏,有時暈倒,脾胃損敗,食飮頓減,腰脚牽疼,不能起動,其他種種陋穢之症,何敢盡陳?此雖出途路之間,外感之致,實由於積傷之餘,元氣澌敗而發,則旬望之內,病差登道,決無可望,而臣不缺實兼之職,俱係緊重之任,何可一日在外虛帶,以缺癏曠之罪哉?事勢狼狽,罔知所措。伏乞天地父母,□垂憐察,將臣本職及兼帶內醫院提調·輔養官·知義禁等任,爲先特令遞改,俾臣徐待病歇,使尋生路,以便公私,千萬幸甚。臣無任煎迫祈懇之至,謹昧死以聞。答曰,省疏具悉。卿其勿辭,從速察職。
觀象監,自昧爽至卯時,有霧氣。未時,太白見於巳地。
傳于鄭繼胄曰,專經文臣,殿講爲之。
鄭繼胄,以厚陵修改都監言啓曰,今此厚陵修改之役,極爲重大,必須詳細奉審,然後可知其功役之多少,亦且有前期料理之事。故待禮曹判書金壽恒重試試官過後,進去奉審之意,啓稟矣,因其身病,至於呈疏政院,以本陵奉審之行,旣有他堂上,且備二員奉審,乃是前例,自可推移進詣事,入啓蒙允矣。臣等,所當卽爲馳進,而但念奉審事體至重,臣等俱以次官,獨爲奉審,有所未安。況始役,當於明春,金壽恒病患,亦不至深重,姑待其差歇之期,一時偕詣奉審,以重事體,何如?傳曰,允。
獻納李東老啓曰,臣將統制使鄭傅賢事,論列踰月,而天聽愈邈,臣竊未曉聖意之所在也。謂其罪狀未著,則列邑題辭,如彼其狼藉,備局催關,終不肯査報,其不有成命,公然廢閣之罪,昭不可掩。謂其方有所幹,姑爲等待,則國法至嚴,所重者在此,公議益激,愈久而難遏,其不可以一時之所幹,有所容貸也,明矣。此而置之,則朝家命令,將不行於外方,恤隱仁澤,終不及於窮民,所關非細,日後之弊,亦不可不慮,臣之此論,不得請則決不可止,請統制使鄭傅賢拿問定罪。答曰,不允。
鄭繼胄,以吏曹言啓曰,本曹草記,以內需事公事,檢營所屬格浦船隻,皆令移屬於內司,則格浦船隻,必將無遺而後已,其在事體,誠極不當。此公事,勿施何如事,傳曰,檢營船有定數耶事,傳敎矣。凡各衙門收稅船隻元數,皆在於戶曹,而巡檢營所屬船隻,□屬於全羅監營,其元數,必在於本營,移文該道,使之從實出後,稟處。傳曰,允事,傳敎全羅監司處,移文問之,則檢營所屬船隻,或缺三字用,或敗沒見失,則減去案中,不必充代。故其數或多或少,實無定額云,敢啓。傳曰,依前草記,施行,可也。
觀象監,夜二更,流星出畢星下,入參星上,狀如拳,尾長四五尺許,色赤。以上燼餘
義禁府啓曰,以李猶龍等議處公事,依回啓施行事判下矣。李猶龍,則照律間,姑爲仍囚,姜弼周,卽爲放送之意,敢啓。傳曰,知道。以上禁府謄錄
上在昌德宮。停常參·經筵。
藥房都提調臣洪命夏,副提調臣張善瀓啓曰,伏未審夜來,慈殿玉體,何如,聖候亦何如?近來日候,寒暖不適,恐有妨於將攝起居之節,臣等憂慮未弛,敢來問安。答曰,知道。慈候無事,予之所患,已言于醫官矣。
藥房再啓曰,卽伏聞醫官所傳之言,左邊三里穴下,因灸瘡成腫,右邊三里下,亦有小癤云,不勝伏慮之至。因與御醫李東馨等相議,則成腫處,付促膿膏,小癤付大黃膏宜當云,兩藥劑入之意,敢啓。答曰,知道。
以領議政鄭太和十度呈辭。傳曰,安心調理。
獻納李東老啓曰,臣將統制使鄭傅賢事,論列踰月,而天聽逾邈,臣竊未曉聖意之所在也。謂其罪狀未著,則列邑題辭,如彼其狼藉,備局催關,終不肯査報,其不有成命,公然廢閣之罪,昭不可掩,謂其方有所幹,姑爲等待,則國法至嚴,所重者在此,公議益激,逾久而難遏,其不可以一時之所幹,有所容貸也,明矣。此而置之,則朝家命令,將不行於外方,恤隱仁澤,終不及於窮民,所關非細,日後之弊,亦不可不慮,臣之此論,不得請則決不可止,請統制使鄭傅賢,拿問定罪。答曰,不允。
鄭繼胄,以義禁〈府〉言啓曰,以李猶龍議處公事,依回啓施行事,判下矣。李猶龍則照律間,姑爲仍囚,姜弼周,卽爲放送之意,敢啓。傳曰,知道。
鄭繼胄,又以戶曹言啓曰,卽接禮曹移文,則倭人求貿雜物,令該司,措備下送事,啓下矣。其中有毛熊皮,則本非京中市上所有之物,雖欲自此貿得,缺無由,依前例急速分付於原襄道,使之從便覔缺三字以爲及時下送東萊之地,何如?傳曰,允。
金萬基,以兵曹言啓曰,今月初十日,賓廳武臣,武經七書講書日次,而文·武科放榜相値,不得爲之之意,敢啓。傳曰,知道。
觀象監,自昧爽至辰時,有霧氣,夜五更,有霧氣。燼餘
上在昌德宮。停常參·經筵。
自昧爽至辰時,有霧氣,未時,太白見於巳地。
藥房都提調洪命夏,副提調張善瀓啓曰,伏未審夜來,聖候調攝,若何?左右三里穴下瘡癤處,塗付膏藥之後,或濃或消耶?臣等,不勝憂慮,敢來問安。答曰,知道。症候已言于醫官矣。
李俊耉,以禮曹言啓曰,今十月十一日,專經文臣殿講時,應講人員校理洪萬容,直講洪萬衡,俱參重試,與謝恩肅拜時相値,勢難□參,書啓單子中,以此懸頉以入之意,敢啓。傳曰,知道。
李俊耉啓曰,明日專經文臣殿講時命官,何大臣進去乎?敢稟。傳曰,左相進去。
傳于閔維重曰,卒慶安君墓幕,量宜造給事,分付該道。
獻納李東老啓曰,臣將統制使鄭傅賢事,論列踰月,而天聽逾邈,臣竊未曉聖意之所在也。謂其罪狀未著,則列邑題辭,如彼其狼藉,備局催關,終不肯査報,不有成命,公然廢閣之罪,昭不可掩。謂有方有所幹,姑爲等待,則國法至嚴,所重者在此,公議益激,愈久而難遏,其不可以一時之所幹,有所容貸也,明矣。此而置之,則朝廷命令,將不行於外方,恤隱仁澤,終不及於窮民,所關非細,日後之弊,亦不可不慮。臣論不得請,則決不可止,請統制使鄭傅賢,拿問定罪。答曰,不允。
藥房副提調張善瀓,口傳啓曰,□□受鍼之命,都提調臣洪命夏,雖未及進來,□□小臣獨爲入診之意,敢啓。□□都提調□□□入來,同爲入侍。
上御養心閤,受鍼時,藥房都提調洪命夏,副提調張善瀓,假注書吳始復,記事官李敏采,入伏於熙政堂楹外,醫官尹後益·李東馨·金有鉉入侍。上受鍼左邊三里穴下瘡癤成濃處。
大殿受鍼後,藥房·政院·玉堂問安。答曰,知道。
忠淸監司李元禎疏曰,伏以臣之□劣,最居人下。以下缺以上燼餘
上在昌德宮。停常參·經筵。
下直,慶州府尹洪處大,知世浦萬戶宋應曄,平山浦萬戶玄德秀。
未時,太白見於巳地。
大殿,政院·玉堂問安。傳曰,知道。二品以〈上〉,單子問安。答曰,知道。
藥房都提調洪命夏,副提調張善瀓啓曰,伏未審夜間,玉體將攝,如何?昨日左邊三里穴下腫處,受鍼破膿之後,更無餘毒作孽之候,而右邊癤處,亦已消減否乎,臣等,終宵憂慮,敢來問安。答曰,知道。症候,已言于醫官矣。
鄭繼胄,以義禁府言啓曰,以忠淸右道暗行御使狀啓,因刑曹粘目,平澤縣監朴成阜,移本曹處置事,允下矣。朴成阜方待命於本府,卽爲拿囚之意,敢啓。傳曰,知道。
金萬基,以都摠府言啓曰,今日入直軍士,中日習射,請出標信。傳曰,知道。
專經文臣殿講時,以備忘記,傳于李俊耉曰,居首佐郞柳梴,之次佐郞盧說之,各半熟馬一匹賜給。
領議政鄭太和,十二度呈辭,傳于鄭繼胄曰,安心調理。
獻納李東老啓曰,臣將統制使鄭傅賢事,論列踰月,而天聽逾邈,臣竊未曉聖意之所在也。謂其罪狀未著,則列邑題辭,如彼其狼藉,備局催關,終不肯査報,其不有成命,公然廢閣之罪,昭不可掩。謂其方有所幹,姑爲等待,則國法至嚴,所重者在此,公議益激,愈久而難遏,其不可以一時之所幹,有所容貸也,明矣。此而置之,則朝家命令,將不行於外方,恤隱仁澤,終不及於窮民,所關非細,日後之弊,亦不可不慮。臣之此論,不得請則決不可止,請統制使鄭傅賢,拿問定罪。答曰,不允。
傳于鄭繼胄曰,今番溫陽擧動時,藥房□提調以下,及陪缺百官,留都大臣·大將,竝書啓。
鄭繼胄,以司饔院官員,以監膳提調意啓曰,咸鏡道十月朔進上,今日來納,而其中王大妃殿,半乾大口魚三十尾內,七尾生虫,雖緣日暖道遠,莫重進上,不謹看護,致有此弊,陪持人,令攸司,從重治罪,何如?傳曰,允。
李俊耉啓曰,來十五日,儒生殿講日次,取稟。傳曰,爲之。
夜三更,流星,出婁妾星上,入郞位星下,狀如鉢,尾長三四尺許,色赤,光照地。四更,流星出參星下,入坤方天際,狀如拳,尾長二三尺許,色白。五更,流星出畢星下,入柳星下,狀如拳,尾長四五尺許,色赤,光照地。
左議政洪命夏箚曰,伏以元子,自受學之後,缺四字日漸將就,講劘之功,不容少間,而近緣輔養官,或在外,或有故,久未開講,臣竊慨然。輔養官宋時烈·宋浚吉,講學官李惟泰·尹宣擧等,皆是山野之士,固當勤懇召致。金壽恒·朴長遠·趙復陽,亦皆受重任,而復陽退去之後,無意還朝,長遠以掃墳,受由出去,仍以病陳疏。復陽,雖以廉隅自礪,旣非長往之人,何可一向退伏,長遠,所患雖未知如何,而下諭之後,趁不上來,亦甚不當,竝更令促還于朝。壽恒之子病,雖似可疑,今已向差,則使之出避他家,過累日後,出入禁中,似無所妨,令政院稟旨擧行,不勝幸甚。仍竊伏念,元子時方所講之書,閱畢之後,小學亦當次第受講,而但小學諺解,頗有差誤處,不可不急時釐正也。蓋小學舊件,專用朱子集註,故我國諺解,本程說而爲之者也。曾在先廟朝,故相臣文忠公李恒福,欲參諸說而會通之,問於故文元公金長生,長生曰,吾師已嘗有此事矣,所謂先師,卽先正臣李珥也。遂以其所爲集註一秩授之,恒福受而卒業曰,至矣盡矣,遂以上聞,而時訓局,以活字印出爲千件,以頒中外,蓋其規例,凡正文之出於論孟等書者,專用朱子本註,其餘則參以諸議,去短取長,權度甚精,繼文公而有功於此書者,莫此書若也。頃者,湖南道臣,嘗取爲板本,而筵臣又建議,印出累百本,以分諸學宮,中外士子,爭相印看,幾乎家藏而戶有之矣,第其諺解,尙用舊件,卽所謂依程說而爲之者也。與此輯註,有所逕庭者,頗多,學者甚病之。臣缺四字請令禮曹,問于儒臣,如以臣定爲可速缺四字註,纂定諺解,俾無註與解相左之處。缺四字故,不揆僣越,敢此陳達。取進止。踏啓字,下該曹。
禮曹粘目,依箚子,小學諺解纂定之事,缺三字本曹郞廳,箚子齎去,問于在外儒臣宋時烈·宋浚吉·李惟泰·尹宣擧等處何如?啓。缺四字曹粘目,問于儒臣,則右贊成宋時烈以爲,賤臣缺三字所知識,況今蹤跡,異於他,餘不敢自與於諸臣獻議之列,不勝惶隕之至。前大司憲宋浚吉以爲,臣之蒙累,最出人下,蹤跡,亦不敢自安,而遠地旣蒙賜問,又不敢不陳所懷,小學諺解與集註,時或逕庭,學者之病之久矣。相臣陳箚,請加釐正,允合事宜,無容他議,此外諺解中,方言俚語,不惟當改者,亦不無一二,竝命精校,使元子講讀之際,無所疑閡,恐不可已。且集註訓局本,與湖南本,註說皆用小字,不便於考閱,今且竝用大字入刊,進講尤似便穩。臣之平日所思如此,竝爲陳達,不勝僣猥惶悚之至。前參議李惟泰以爲,蒙陋微臣,素昧學識,頃者,誤被元子講學缺講學官之命,猥不敢當,懇辭逾年,至今不獲,惶恐縮伏,不意禮官,奉命以元子所講小學諺解纂定之意,問及于臣,臣媿慄悚蹙,益不知所以措躬。然旣不得一日進參講席之末,仰瞻元良德容之盛,而不能有所承命,又復默然而已,則臣罪尤大,臣嘗聞之儒先,先正臣李珥所纂小學集註,最爲精當,而俗解之有所逕庭者,學者病之,則及此時釐正,恐無五字缺臣替進所聞,無任隕越之至。前執義尹宣擧以爲,蒙陋微臣,無所知識,不意禮官,遠臨俯詢以事,驚缺惑,不知所以爲對。前後恩鍚,旣出於匪缺五字不敢承當,況此書冊纂定之擧,缺輒奉末議,以速僣妄之誅乎?席藁俟四字缺,隕越,儒臣之議如此,伏惟上裁。啓議,缺四字禮曹粘目,依大臣箚辭及儒臣獻議,令弘文四字缺纂定後,擧行何如?啓依允。
大司憲金壽恒,伏以臣,原有狗馬之病。以下缺以上燼餘
上在昌德宮。停常參·經筵。
下直,殷山縣監張汝衍。
未時,太白見於巳地。
大殿,政院·玉堂問安。傳曰,知道。
藥房都提調洪命夏,副提調張善瀓啓曰,伏未審夜間,玉體調攝,若何?左邊三里穴下受鍼處,更無餘毒,而瘡口漸至完合乎?右邊瘡癤,出膿汁之後,其有差減乎?臣等,不勝憂慮,敢來問安。答曰,知道。症候,已言于醫官。
張善瀓啓曰,大司憲金壽恒上疏末端,有都監堂上,請命考例稟處,而批缺無明白指揮,十字缺稟,傳曰,一行半缺
以備忘記,傳于鄭繼胄曰,都提調許積,鞍具馬一匹,阿多四字缺給,子弟中一人除職,提調李一缺熟馬一匹賜給,朴世模,御醫李東馨,鍼醫崔有泰·尹後益竝加資。金萬直·崔聖任·韓道昌·李時晳·金有鉉·李缺聃,竝准職除授。柳後聖·鄭後〈啓〉各豹皮一領賜給。金藎誠·尹弘任·朴頵·南應琛·朴生榮,權缺十二字,張志淵·金立誠·柳諶·金慶華·全缺·朴廷建·金尙誠·安禮·睦士衡·崔胤績·李應斗·邊永缺,各兒馬一匹賜給。下人等,令該曹,米布磨鍊題給,崇缺君·樂善君,各鞍具馬一匹,領中樞府事李景奭,領議政鄭太和,左議政洪命夏,淸風府院君金佑明,各熟馬一匹賜給,子弟中一人除職。兵曹判書洪重普缺三字金佐明,御營大將柳赫然,左副承旨張善瀓,竝缺二字雲劒,益平尉洪得箕,靑平尉沈益顯,興平尉元斗杓,福平君㮒,都摠管東平尉鄭載崙,吏曹判書金壽恒,判尹吳挺一,知中樞府事鄭知和,副摠管缺二字僖,參判南龍翼,左承旨李星徽,同副承旨宋時喆,禁軍別將李枝遂,馬兵別將柳裵龍·韓汝尹,竝熟馬一匹,留都大將李浣,豹皮一領,熟馬一匹面給,禁軍將鄭好信·金誠·洪聖豪·尹時進·李益亨,別軍職申晉翼·吳孝誠·朴興元·李商立·張愛誠·金孝純·金志雄·金忠望·吳時中,竝實職除授。待敎崔缺檢閱尹敬敎,假注書金德遠·吳始復,竝半熟馬一匹賜給。校理沈梓,副修撰尹深缺熟馬一匹,福寧君栯,朗善君俁,福昌君楨,靈豐君㵓,靈愼君瀅,福善君柟·靈順正攸,靈山副令昭,缺二字君金汝水,缺二字副尉朴泰定,戶曹判書鄭致和,大司憲宋浚吉,執義吳斗寅,掌令南天澤,持平□暹,大司諫李景億,獻納成後卨,正言李奎□缺八字判官鄭載嵩,內乘鄭斗齊·李行登,各半熟馬一匹。兵曹正郞李翊相·趙嘉錫,佐郞洪萬衡·趙聖輔缺四字宗泌,右通禮李明傳,都摠經歷嚴台耉·沈樑·申鍵,都事鄭汝稷,宣傳官李相勛·成胤□·李行益·沈選·朴思齊·李道一·曺缺,李聖齎·□星瑞·□道昌·金世翊·鄭台壽·李東榮·申汝晳·尹世雄,各兒馬一匹。義禁府都事鄭洙碩·沈橒·李鼎基,吏曹正郞呂聖齊,戶曹佐郞兪櫶,禮曹佐郞柳松齊,刑曹正郞慶㝡,佐郞兪命夔,監察都汝垣·吳尙勳,尙瑞直長金義燁·李景雨,承文著作金奐,司饔主簿洪處靖,直長吳斗憲,尙衣主簿金壽民,軍器直長申禹翼,司饔直長洪處恭,掌苑別提邊尙一,武臣兼宣傳官金鎰·韓碩良·鄭禎·田起徵·閔孝誠·趙完璧·南缺三字運成震翼·車憲,守門將呂安弼·李頊·孫廷缺四字,內需司別坐朴良臣,各上弦弓一張,假引儀缺四字尙文,天文敎授黃孝恭,判官鄭德齊,奏時官缺三字崔景湖·崔澤震,典醫官直長林英,惠民奉事缺三字,各不粧弓一張賜給。下人等,令該曹,米布磨鍊題給,長番內官睦後立·文㯙·金成輝,竝加資,假缺五字,朴斗卿,長番除授,長番內官徐後行·朴滉石缺三字以性·李應順·趙希孟·安後晳·林成翼·申潭,各熟馬一匹,假長番內官宋以徵·權以中,各半熟馬一匹,趙汝弼·朴鍵·安應祿·金廷藎·朴時賢·金興善·金成說·嚴崇道,各兒馬賜給。
獻納李東老啓曰,臣,將統制使鄭傅賢事,論列踰月,而天聽愈邈,臣竊未曉聖意之所在也。謂其罪狀未著,則列邑題辭,如彼其狼藉,備局催關,終不肯査報,其不有成命,公然廢閣之罪,昭不可掩,謂其方有所幹,姑爲等待,則國法至嚴,所重者在此,公議益激,愈久而難遏,其不可以一時之所幹,有所容貸也,明矣。此而置之,則朝家命令,將不行於外方,恤隱仁澤,終不及於窮民,所關非細,日後之弊,亦不可不慮。臣之此論,不得請則決不止,請統制使鄭傅賢,拿問定罪。答曰,不允。
掌令崔逸·閔光熽,持平申厚載啓曰,近日各邑三字缺捧納時,該吏操縱點退之弊,去而益甚。民生困窮,職由於此,臣等聞,南原府使進上油芚,見退於長興庫,而本邑色吏,呈訴於戶曹,則戶曹堂上,取其退件,親見其紙品精潔,實合進獻,招致長興庫該吏,使之更捧,則該官,只詢奸吏之言,不遵上司之令,南原色吏,招致重杖,使遠邑下吏,更不敢申訴,其不恤民弊,一任吏胥之狀,誠極可駭。請長興庫當該官員汰去,該吏,令攸司,囚禁治罪。凡爲守令者,無論資級高下,三字缺自是舊例,新除授慶州府使洪處大,三字缺曾經淸顯,人莫誰何,全不見臺官而去,五字缺自恣之狀,不可無懲。請慶州府使洪處大,拿問定罪。答曰,依啓。
鄭繼胄,以禮曹言啓曰,京畿麻四字缺與王□世□上言,其曾祖王希連三代崇義三字缺去辛卯年分,爲王勛所謀奪辭緣,令本道三字缺啓本,啓下本曹,而係是相訟,事甚重大,臣不三字缺啓,待判書差出後,相議稟處,何如?傳曰,允。
夜□更,月有小暈,有霧氣。五更霧氣。以上燼餘
上在昌德宮。停常參·經筵。
自昧爽至辰時,有霧氣。
大殿,政院·玉堂問安。傳曰,知道。
藥房副提調張善瀓啓曰,伏未審夜來,聖體調攝,若何,左邊三里穴下腫處膿汁,已盡渗出,而漸有消減之候耶?臣不任憂慮之至,敢來問安。答曰,知道。與昨無異矣。
金萬基,備局郞廳來言,今日賓廳日次坐起,而左議政□陵奉審進去,不得開坐云,敢啓。傳曰,知道。
又以都摠府言啓曰,都摠管趙缺二字禁府坐起,進去晝仕,請出標信。傳曰,知道。
領議政鄭太和十三度呈辭,傳于□□字曰,安心調理。仍傳曰,遣御醫李東馨看病。
李俊耉,以禮曹言啓曰,忠淸監司粘關,禮山縣監牒呈內,本道缺三字節義人等,缺啓本除職中,本縣居士人李耉,亦旣已身故云,原啓本中,以贈職,改付標以入之意,敢啓。傳曰,知道。
行大司諫姜栢年,獻納李東老啓曰,臣等,將統制使鄭傅賢事,論列踰月,而天聽愈邈,臣等竊未曉聖意之所在也。謂其罪狀未著,則列邑題辭,如彼其狼藉,備局催關,終不肯査報,其不有成命,公然廢閣之罪,昭不可掩,謂其方有所幹,姑爲等待,則國法至嚴,所重者在此,公議益激,愈久而難遏,其不可以一時之所幹,有所容貸也,明矣。此而置之,則朝廷命令,將不得行於外方,恤隱仁澤,終不及於窮民,所關非細,日後之弊,亦不可不慮。臣等此論,不得請則決不可止,請統制使鄭傅賢,拿問定罪。答曰,不允。
鄭繼胄,以義禁府言啓曰,以忠淸左道暗行御史書啓,因刑曹粘目,前木川縣監金三俊,移本府處置事,允下矣。金三俊,方待命於本府,卽爲拿囚之意,敢啓。傳曰,知道。
李俊耉,以吏曹言啓曰,臺諫有闕,政事,何以爲之?取稟。傳曰,明日爲之。
夜一更月暈,白雲一道如氣,起自南方,橫過月傍,逶迤指北,長竟天,廣尺許,良久乃滅。自二更至四更月暈。以上燼餘
上在昌德宮。停常參·經筵。
大殿,政院·玉堂問安。答曰,知道。
藥房副提調張善瀓啓曰,伏未審夜間,聖候調攝,若何,左邊三里穴下腫處,比昨加減如何,而右邊三里下瘡癤,亦已完合耶?臣區區憂慮之至,敢來問安。答曰,知道。症候已言于醫官矣。
金萬基,以都摠府言啓曰,今日入直軍士,當爲中日習射,而兵曹判書參政,不得爲之之意,敢啓。傳曰,知道。
又以摠戎廳言啓曰,本廳壯抄軍,依前□十月十五日爲始,分缺上番九字缺□□□初運軍兵十字缺百二十三名,以此分作三番,與十一字缺軍兵,明日缺代之意,敢啓。傳曰,知道。
有政。吏批,判書朴長遠陳疏,缺二字參判李慶徽進,參議李時述進,都承旨張善瀓進。
兵批,行判書洪重普進,參判柳淰,參議尹鏶都試進,參知金禹錫進,左副承旨金萬基進。
以梁侙爲豐川府使,吳䎙爲通川郡守,尹善得爲監察,閔昀爲戶曹正郞。玄尙白爲奉常判官,尹絳爲禮曹判書,吳斗寅爲司諫,吳挺一爲判尹。崔文湜爲左通禮,朴重輝爲井邑縣監,李德耉爲海南縣監,李斗龜爲興德縣監。呂聖齊爲司成,鄭知和爲知中樞,□坽爲都摠管,朴希閔爲五衛將。李延禎爲內禁缺三字李和爲訓鍊僉正,柳炅·沈頊文缺吳必寏爲武兼,缺三字呂聖齊爲副護軍,奇慶遇爲副司正,申倎缺三字朴敬禮爲副摠管,缺二字翼爲同知,鄭英爲甫老知缺一字沈缺柳炅爲副司勇,缺楨爲副司果,柳泰新缺二字許檉·李時益·金龍鎰,今加折衝,登科前資窮。
李俊耉啓曰,明日儒生殿講時命官,何大臣進去乎?敢稟。傳曰,左相進去。
大司諫姜栢年,獻納李東老啓曰,臣等,將統制使鄭傅賢事,論列踰月,而天聽愈邈,臣等竊未曉聖意之所在也。謂其罪狀未著,則列邑題辭,如彼其狼藉,備局催關,終不肯査報,其不有成命,公然廢閣之罪,昭不可掩。謂其方有所幹,姑爲等待,則國法至嚴,所重者在此,公議益激,愈久而難遏,其不可以一時之所幹,有所容貸也,明矣。此而置之,則朝家命令,將不行於外方,恤隱仁澤,終不及於窮民,所關非細,日後之弊,亦不可不慮。臣等此論,不得請則決不可止,請統制使鄭傅賢拿問定罪。答曰,不允。以上燼餘
上在昌德宮。停常參·經筵。
未時,太白見於巳地。五更,流星出張星下,入五車城上,狀如鉢,尾長四五尺許,色赤。以上內下日記
藥房都提調臣洪命夏,提調臣朴長遠,副提調臣張善瀓啓曰,微雨之後,霧氣侵塞,伏未審此時,聖候將攝,若何?左右三里穴下瘡口,漸至完合,而惡汁已止耶?且起居屈伸之際,亦無牽引作痛之候耶?臣等不勝憂慮,敢來問安。答曰,知道。症候與昨無異。以上藥房日記
答領相鄭太和十五度呈辭曰,遣承旨敦諭。
答院曰,夜啓。鄭傅賢拿問定罪事
備忘記,仁政殿儒生殿講,居首鄭載岳,直赴會試,之次幼學柳穰,進士具有恒各給二分,幼學申㶅·李璋,進士朱宗道,各給一分,幼學劉瑞井,進士尹曼期·李重明,各紙四卷·筆四柄·墨三笏賜給。以上記草
上在昌德宮。停常參·經筵。
藥房都提調臣洪命夏,提調臣朴長遠,副提調臣張善瀓啓曰,伏未審夜來,聖體調攝,若何,腫處生肌,瘡口完合之勢,比昨差勝乎?臣等,區區憂慮,敢來問安。答曰,知道。症候幾盡差減,而瘡口完合,不可期以數日,今後,勿爲逐日問安。以上藥房日記
上在昌德宮。停常參·經筵。
未時,太白見於巳地。五更月暈。日記
備邊司,刑曹判書金佐明辭職上疏,啓下本司矣。判尹,旣已循例行公,則移拜本職,似無大段煩泄之患,使之速爲出仕,何如?答曰,允。又啓曰,今此回啓,必待明日內撰出,方及期入送,而卽聞大提學金壽恒,以厚陵修改都監堂上,待明出去云,使之姑留,卽爲撰出咨文,何如?答曰,允。又啓曰,卽見謝恩使狀啓,則刑部郞中一員,與金巨軍·金大憲等,出來鳳城,欲捕焰焇賣的王姓人,而不知文□□□人崔善一,使之急速押送,以爲指示捕捉之地,崔善一,不可不罔夜下送,令該曹,另擇年少武官善騎撥者,押去到義州,交付於本道所定差使員,押領入往鳳城回啓,令槐院,卽爲撰出,別定伶俐譯官,撥上馳送,俾傳於刑部官所在處宜當,以此分付,何如?答曰,允。又啓曰,崔善一押去宣傳官,使之交付於本道差使員之意,旣已啓下,而臣等更思之,只令差使員押去,事體未安。今去宣傳官,仍與差使員,偕往鳳城,而其咨文中,以專差某官押送爲言,似不可已。其職名,則在前不稱宣傳官之號,亦有所以,以都摠府都事,書塡於咨文中宜當,以此分付,何如?答曰,稱以都摠都事,不如刑曹郞官之稱矣。又啓曰,刑部官員,雖不到我境,在我之道,似不可全無問遣,齎咨譯官入送時,兼持南草·煙竹·黍皮·粧刀若干物,傳致曰,自上聞刑部官員,來到近境之地,令該曹送呈云爾,則似不至埋沒,巨軍等處,亦爲一體送之,在所不已。以此分付該曹,何如?答曰,允。以上備局謄錄
答領議政鄭太和箚曰,省疏具悉卿懇。卿其安心勿辭善攝。以上記草
上在昌德宮。停常參·經筵。
藥房都提調臣洪命夏,提調臣朴長遠,副提調臣張善瀓啓曰,自昨日氣斗寒,伏不審夜間,慈殿玉候,何如,聖體調攝,若何,腫處惡汁已止,瘡口漸至完合乎?臣等無任憂慮,敢來問安。答曰,知道。慈候無事,予之所患,時未完合矣。
藥房問安時,左議政洪命夏口傳啓曰,使行發程之日不遠,草査對方物封裹時,大臣例爲進參,而今番則臣等進參,事勢難便。且使行到彼之後,彼若問査對及方物封裹時,□□人同參云爾,倉卒應答之際,亦有難處之事矣。臣與領相相議,則草査對,則使承文提調進參,方物封裹時,則政府西壁及六曹堂上,竝爲進參似當云,何以爲之?敢稟。答曰,依爲之。
傳于張善瀓曰,政事,明日爲之。
張善瀓啓曰,左議政箚子,以元子講劘之功,不容少間,而近緣輔養官,或在外,或有故,久未開講,臣竊慨焉。輔養官宋時烈·宋浚吉,講學官李惟泰·尹宣擧等,皆是山野之士,固當勤懇召致。金壽恒·朴長遠·趙復陽,亦皆受此重任,而復陽退去之後,無令還朝,長遠受由出去,趁不上來,壽恒則子病向差,出避他家,屢日之後,出入禁中,似無所妨,請本院稟旨擧行矣。朴長遠·趙復陽處,則纔已下諭,姑俟其去就,金壽恒,則聞已出避他家云,數日後,當爲出入胄筵,而至於草野儒賢之召致,惟在聖上省念,更加誠禮而已,臣職在該房,敢盡區區之愚。傳曰,知道。
領議政十五度呈辭。傳曰,安心調理。
以吏曹,全羅右道暗行御史沈梓書啓,缺二字啓粘目,傳于李俊耉曰,此公事付賞典及已判下賞典,竝令一體回啓於他道御史復命之後事,分付該曹。
金萬基,以刑曹言啓曰,罪人金順元處斬事啓下矣。今日,則乃厚陵奉審,故不得行刑,明日行刑之意,敢啓。傳曰,知道。
金萬基,以兵曹言啓曰,內三廳中內禁衛,則以六番減爲三番,故內禁衛祿遞兒,亦爲減半,曾已啓下矣,卽者都試畢試射後,內禁衛十月等應受之祿,方爲陞降磨鍊,而其中,以訓鍊奉事兼內禁衛者,及堂上內禁衛,則自前例付司正,而司正遞兒,則只是三十二,兼內禁衛及堂上禁軍之數,則乃至四十二人之多,蓋堂上禁軍,則或因科第陞資,或因賞格加資,而其數不常,兼內禁衛三十八員,則隨闕出代□有減數之時,此人等,爲司正之不足陞付,司果以上遞兒,則都試入格分數之多,應付高品者,必有稱冤之弊,若降付司猛以下,則有違前例,渠輩亦必稱冤,前日啓下中副司勇十遞兒,改作副司正,以爲依前分給之地,何如?傳曰,允。
辰時巳時下雪,日沒後雷動,初昏,雷動電光。以上燼餘
上在昌德宮。停常參·經筵。
有政。吏批,判書朴長遠進,參判李慶徽進,參議李時術服制,都承旨張善瀓進。兵批,判書洪重普都試進,參判柳淰病,參議尹鏶都試進,參知金禹錫進,左副承旨金萬基進。
吏批啓曰,江界府使,今當差出,而文官堂上中可擬之人乏少,堂下侍從及外任中曾經侍從人員,竝擬何如?傳曰,允。
吏批,以呂聖齊爲執義,申命圭爲正言,尹敬敎爲注書,鄭華齊爲刑曹正郞。兪㯙爲左尹,許璋爲長興奉事,蔡奎夏爲典獄參奉,朴龍見爲穆陵參奉。文徵後爲奉常主簿,李鳴夏爲義興縣監,洪鍾聞爲谷城縣監,李敏道爲比安縣監。趙遠期爲持平,洪萬鍾爲檢閱,李榴爲草溪郡守,申謹爲居昌縣監。李聖爲河東縣監,李在容爲奉化縣監,李後奭爲右通禮,金有鉉爲禮賓別提。宋錫福爲禁府都事,金垓爲司宰主簿,徐明履爲軍資參奉。傳曰,江界府使金益廉除授。
兵批,以吳挺緯·尹宣擧爲副護軍,宋奎濂·徐必成·吳必寏爲副司果,申倎爲副司猛,李枝馨爲統制使。
金萬基以兵曹言啓曰,平安兵使有闕,依近例,令備邊司議薦,何如?傳曰,允。
金萬基以義禁府言啓曰,以本府回啓,前平澤縣監朴成阜罪犯,令本道査覈事,允下矣。本縣監官色吏等,亦當査問捧招,而御史上來時,監官色吏,移囚於振威縣,査問間姑爲放還本縣之意,分付京畿監司,何如?傳曰,允。
傳于金萬基曰,御史書啓回啓之時,不法文書入內者,例爲請下矣。今番方有議處公事,而不法文書,不爲請下何也?是無乃不知而然耶?
金萬基,以義禁府言啓曰,御史書啓回啓之時,不法文書之內入者,例爲請下矣。今番方有議處公事,而不法文書,不爲請下何也?是無乃不知而然耶事,傳敎矣。前平澤縣監朴成阜罪犯,則大同移下及貸下米石數日月,一依文書書啓於狀啓中,而旣以令本道査覈之意,覆啓本道啓聞上來後,本府稟啓結末之時,請下文書,與査啓憑考,乃是本府規例,故不卽啓請,致勤聖敎,不勝惶恐。前木川縣監金三俊元情公事,□今日始以議處判下,而臣重普,方以禁軍鍊才事,開坐於訓鍊院,未及啓稟之意,敢啓。傳曰,允。
吏批啓曰,江界府使金益廉除授事命下,而時無加資之命,何以爲之?敢稟。傳曰,依例加資。
掌令崔逸·閔光熽,持平申厚載啓曰,臣等,頃以慶州府使洪處大,全不下直於臺官,有傷事體。故相議論啓矣。今聞物論,以措語過□,殊欠相敬之道爲言,凡臺諫所處,惟觀物議,物議爲非,則不可自以爲是,而晏然仍冒,請命遞斥臣等之職。答曰,勿辭。
本院啓曰,臣等,竊見今月初二日·初五日·十八日京師缺有震變,而及接湖缺二字奏狀,則缺八畜有震死者,嶺南數縣之地震,又從而缺時缺三字天地之戒,胡至此極?比年以來,災異荐疊,雲臺之書不絶,郡邑之報相續,耳目所及,無非可愕,而至於迅雷奮擊於收藏閉固之日者,特其異之大者,臣等,危厲薰心,不知所以致此也。噫。天道不慆,降災以類而譴告之意,出於仁愛,則意者聖志不立,大體靡定,百體解弛,庶事叢脞,天以是警動,使之奮勵振作,挽回頹運歟?聖學不篤,經幄久輟,實工未進,治道無本,天以是警動,使之終始典學,厥修罔覺歟?聖量不弘,言路見壅,諂謏成習,剛直難容,天以是警動,使之翕受敷納,嘉言罔伏歟?飢荒連仍,賦役煩重,窮民失業,怨咨沸騰,天以是警動,使之隱疾祛弊,蘇復邦本歟?鞭鞾有譏,簠簋不餙,墨或漏網,廉不見奬,天以是警動,使之大明黜陟,丕變世道歟?至如偏私之擧,苟且之事,有可以累聖德而害王政者,亦無非天譴之所以作,而警動不容已者,殿下於此,其可不奉承天意,益加祗慄,思所以消災弭禍之策哉?臣等,伏覵殿下,自前遇災,責躬省愆,下敎而求助者,至誠惻怛,初非虛假,而及其日月乍久,敬畏漸弛,則擧措之間,動乖天心,古人所謂修省之功,決不如此而止。卽今變異之迭生,亦安知不由於玩忽之一念耶?深願殿下,惕然警懼,奮發有爲,內自方寸之微,外及政事之末,凡係闕失疪病,一一省檢,徵於前而補於後,舍厥舊而圖厥新,以之策勵臣工,各勤職事,而群下情僞,四方利病,無有隱伏於聖聰之下,精神所運,何事不成?應天以實之道,庶其在此,臣等,俱以無似,待罪近密,目見非常之災,不勝驚懼之至。敢陳瞽說,冀蒙察納。答曰,天災層疊,予心憂惶,豈敢忽哉?今觀啓辭,戒誨殊切,予深嘉悅,如有所得,可不留心而省察焉?
午時未時日暈。夜一更電光,三更月入東井星。
吏批啓曰,四館積,依近例,秋別遷何如?傳曰,允。以上燼餘。
上在昌德宮。停常參·經筵。
下直,咸從縣令李㒖。
藥房都提調臣洪命夏,提調臣朴長遠,副提調臣張善瀓啓曰,夜雨纔晴,日氣猶暖。伏不審此時,聖候將攝,若何,瘡口未盡完合,則惡汁猶未快止耶?臣等憂慮未弛,敢來問安。答曰,知道。腫根猶未盡出,痛勢雖除,完合未易矣。
金萬基,以都摠府言啓曰,今日入直軍士中日習射,請出標信。傳曰,允。
金萬基,以都摠府言啓曰,副摠管兪㯙,昨日□漢城府左尹除授,除標信肅拜之意,敢啓。傳曰,知道。
金萬基,以都摠府言啓曰,副摠管金汝水,以弓箭看□□進事,除標信尙衣院進去之意,敢啓。傳曰,知道。
領議政鄭太和,十六度呈辭。傳曰,安心調理。
傳于閔維重曰,頃者□□試射,柳葉箭五中人宣傳官崔元泰,邊將除授。
閔維重,以戶曹言啓曰,本曹佐郞朴信圭,十餘日前重得傷寒,呈狀受由,累日調治,而症勢一向苦劇,勢難察任云。當此節使歲幣整齊封裹之時,本曹郞官,不可暫曠,朴信圭,姑爲改差,後日政以在京無故人,極擇差出,何如?傳曰,允。
本院啓曰,注書尹敬敎同姓五寸叔父典籍尹搢妻宜人李氏身死服制,已行四日,出仕何如?傳曰,允。
卯時辰時有霧氣,未時太白見於巳地。夜一更,流星出天將軍星下,入天廩星上,狀如拳,尾長四五尺許,色赤有霧氣。以上燼餘
持平李端夏疏曰,伏以臣,負犯重疊,疾缺三字伏鄕廬,分甘棄,不自意聖度包荒,缺二字授以臺憲之職,申以馹召之命,臣感激惶悚,涕淚交流。仍竊伏念臣之無狀,本當倖缺二字控辭,畢露情悃,而恩數未輟,避免無路,去冬以來,因循尸竊,至于今夏之末,其間曾無涓塵之效,可補聖明,惟共僚員,再次論事,而輒遭嚴旨,兢惶顚沛而退,臣之不當僥冒淸選,亦已較然矣。臣循省初心,蟄處窮僻,庶幾補塞愆尤,以無負聖上飭勵之意,而曾未幾時,荷此牽復之恩,臣將何顔狀,進承寵榮,復蹈旣往之失也?且臣尤有所不安者。臣於李尙逸事,與同僚臣兪命胤,聯名進箚,同被聖責,同出闕外,陳疏待罪,仍又同被闕直推勘,事之始末,無不同也。而照律之入,臣獨蒙宥,罪同罰異,安有是理?臣誠愧恥,敢以恩私自幸也?臣之情事,如□疾亦劇,不得□赴重試,仄聞其罰,又當坐罷,臣方在□罪之中,又安敢揚袂登道,祗受召命也?臣又聞□□弘文館員,例帶知製敎,此則謂之內製,又選別知製敎,不拘淸望,惟取文才,此則謂之外製,其嘗經內製,而又被選於外製,必須文望特優之人也。臣是何人也,得與玆選也,臣□不文,同朝所共明知,無待臣覶縷自陳。伏願天地父母,特垂矜察,將臣本職及知製敎之銜,竝賜鐫改,以安微分,不勝幸甚。答曰,省疏具悉。爾其勿辭上來。
上在昌德宮。停常參·經筵。
下直,善山府使吳尙,木川縣監黃暉。
閔維重啓曰,今十月二十日,文臣朔試射單子中,射官金之聲,以手病未射懸錄矣。射官苟有疾病,不得進詣射所,則自當爲病不進,而旣已進詣,則可知其所患之不至大段,所當使之入射,雖或病不能發矢,同歸於無分而已。今乃以其進詣射所,旣免病不進罷□之罰,稱以手病未射,又免無分推考之科,則此後文官之□憚試射,不無效尤之弊,試官之以此懸頉,實是前□□未有者,殊甚不當。請當該試官金之聲,與無分被推之類,一體施行,何如?傳曰,允。
大司諫姜栢年,司諫吳斗寅,獻納李□老,正言申命圭啓曰,長興府使韓公信,居官無狀,貪濫□恣,罔有紀極。田稅大同等米收捧之時,必親自入坐庫中而捧之,其擧措已極可駭,而斗量之際,不使納者而見之,無數加徵,至於旣捧之後,又爲改量其剩捧之數,竝無置處。且於春間戶籍時,不待成籍,稱以紙價,先計戶口大小而徵其米,幾至四百餘石之多,其他種種侵虐之狀,不一而足,臣命圭,往來廉問之時,目見一邑之民,如在水火,遠近傍邑,莫不唾罵,如此之輩,不可不繩以重律,以爲懲後之地。請長興府使韓公信,拿問定罪,任實縣監洪璡,到任以後,處事無形,出役頻煩,民皆怨苦,而不謹之聲,騰播隣邑,如此之人,不可使一日在官。請任實縣監洪璡罷職。鎭安縣監李奎明,爲人庸拙,居官處事,無一可觀,大小政令,皆委下吏,民不堪苦,一境嗷嗷,不治之聲,藉藉遠邇,請鎭安縣監李奎明罷職。近因西站濫用之事,道臣·灣倅,皆被罪罰,則兵使李枝馨,去年亦有數千金濫用之事,而獨免其罪,亦云幸矣,今此移擢統制之任,又出意外,賞罰無章,物情皆以爲駭。請新除授統制使李枝馨遞差。答曰,不允。拿問定罪事,依啓。
金萬基,以都摠府言啓曰,副摠管兪㯙,漢城府坐起,進去晝仕,請出標信。傳曰,允。
李俊耉啓曰,卽伏見濟州牧使洪禹亮狀啓二度及八月朔膳狀四度,盡爲沈濕,當該陪持人不謹齎來之狀,殊甚可駭。令攸司,從重推治,以爲懲後之地,何如?傳曰,允。
鄭繼胄,以司饔院官員,以監膳提調意啓曰,當日所捧濟州八月朔進上物種中,王大妃殿·大殿·中宮殿所捧搥鰒·烏志魚色變生綠,□膳狀單子,亦爲濕傷,所見極爲未安。招問陪持人,則行到近京之地,馬跌沈水,以致如此云,陪持難免不謹之責,自本院從重治罪,其進上,則越海遠來之物,不得不捧入之意,敢啓。傳曰,知道。
傳于金萬基曰,片箭三中人兼□□金賢達直赴殿試。
鄭繼胄,以厚陵修改都監言啓曰,臣□楳·臣老星,馳進厚陵,奉審大王·王后兩陵,則十二方位各樣石物,或爲破缺,或爲退陷,無一完處,不得不改封之意,大臣,旣已定奪於榻前。臣等,無容更議,而但久遠陵寢改封之際,意外之患,不可不慮。故臣等,與屢經陵役解事工匠輩,十分詳察形勢,尺量周回,又爲推度玄宗之內,則金井之內,灰隔之厚,幾至三尺餘,金井之外,南北餘地,亦可三尺餘,合而計之,則餘地可至於六尺餘,東西餘地之有裕於南北,推此可知。莎臺·屛風等石改排時,餘地稍廣,可容杵築。且玄宮上舊土,則不必盡去,只於四面諸石安排處,改築新土,則似無未安之事,若不用莎臺諸石,以土退築,則非但兩陵相去未滿尺餘,駕石連接,其餘四方地形,亦甚狹窄,決無稍廣舊基退築之勢,莎臺等石,不可不用,而臣等意見,亦不敢自信,誠極可慮。且舊排石物魂遊石及文武石·羊馬虎石,雖被剝落,不辯貌樣,猶可仍存,而其中破缺羊石一箇,望柱石一箇,各樣石物,勢難盡數改排。兩陵工役,極其浩大,種種所入雜物之外,石役鐵物,最爲緊急。豐德一境,絶無浮石之處,勢將取用於江都或開城府,以爲及時隨用之地,而江都則隔江之地,船運便近,而若値成氷塞江,則必有狼狽之患,松都,途里稍似迂遠,運來之際,多費人力,俱極可慮。若及於開月內運致,則可免江都氷塞之患,浮石一事,急先料理爲當,竝此仰稟。傳曰,陵上修改事,則後日登對時稟處似可,浮石事,則依此擧行,可也。
鄭繼胄,以義禁府言啓曰,以金三俊原情公事,除刑推議處事判下矣。御史封入不法文書,啓下本府後,可以憑考議啓之意,敢啓。傳曰,知道。
金萬基,以備邊司言啓曰,水原府使兪瑒,南陽縣監閔時重等兩疏,啓下本司,而皆是事係大段變通,待領議政出仕後□□覆啓之意,敢啓。傳曰,知道。
夜五更,流星出大角星上,入北斗星上,狀如拳,尾長四五尺許,色白。
忠淸監司李元禎疏曰,伏以臣,間嘗待罪秋部,連値首席請急,獄囚罪人照律,多有稽滯。一日判書臣鄭知和,送言於臣曰,屬玆欽恤之日,緣吾移疾,久繫輕囚,大有不安,須勿遲待,宜速照入云。臣卽令律官就聽其照律,則有囚人張天錫者,擬犯夜拒捕之律,以杖一百照斷,而回告於臣,臣取考其文案,則天錫,果有犯夜之事,而實無拒捕之跡,問諸律官,則曰此人,以犯夜之罪,應照杖六十之律,至於拒捕,果非實狀,而判書之意,以其爲都監啓下罪人,不欲擬以輕律,以此從重科斷云,故書入啓目矣。卽伏聞金益廉疏中,執此爲言,侵斥刑官云,疏本全文,雖未及見,而至以富譯之子,擬律太輕爲說,則遣辭之緊,從可知矣。臣於此不覺駭汗之添背也。夫論囚輕重,當審情犯之如何,而爲之輕重而已,苟使觀其貧富,有所低昻,則爲人臣而有此負犯者,將安所逃其罪矣?參酌律名,雖出於長官往復商確之際,臣無異見,文書入啓之時,臣實按署,而情外之斥,今忽至此,臣何敢自以爲無失,晏然而已乎?伏願聖明,察臣危蹙之勢,治臣枉法之罪,以謝人言,不勝幸甚。答曰,省疏具悉。卿無所失,安意勿辭。以上燼餘
上在昌德宮。停常參·經筵。
下直,珍島縣監林。
藥房提調臣朴長遠,副提調臣張善瀓啓曰,連日沈陰,寒暖不齊。伏未審聖體將攝,若何?慈殿玉候,亦復安寧乎?自上所患瘡口,日有完合之漸乎?臣等,不勝區區憂慮,敢來問安。答曰,知道。慈候無事,予之所患,與昨無異矣。
鄭繼胄,以內醫院官員,以都提調意啓曰,內局唐材各種例於節使之行,自戶曹給價貿來,其中龍䐉·黃連·琥珀·無孔珠,元數不多,不能□故自京中貿易,其價倍蓰。今番貿易時,龍䐉六兩·黃連五斤·琥珀三兩·無孔珠三兩,令戶曹加給其價,使之貿來宜當,以此分付,何如?傳曰,允。
鄭繼胄,以禮曹言啓曰,曾在甲辰年,以本曹啓辭,三名〈日〉方物物膳復舊事,傳曰,明年大殿誕日方物外,只封於兩大妃殿事傳敎。故乙巳年,則只大殿誕日方物封進矣,乙巳年本曹啓辭,丙午年方物取稟事,傳曰,兩大妃殿外,明年亦爲權減可也事,命下矣。享上之禮久廢,亦甚未安,來丁未年,則正朝爲始,三名日方物物膳,依舊例封進,何如?傳曰,今亦依上年例,爲之。
鄭繼胄,以內醫院官員,以提調意啓曰,卽者牛黃抱一丸一劑劑入事,啓下矣。元材中,無孔珠一錢當入,而本院所儲,用之已盡,依例令該曹,無孔珠□□竝一錢三分,貿易以送事,分付何如?傳曰,允。
領議政鄭太和十七度呈辭。傳曰,安心調理。
行大司諫姜栢年,司諫吳斗寅,獻納李東老,正言申命圭啓曰,任實縣監洪璡,到任以後,處事無形,出役頻煩,民皆怨苦,而不謹之聲,騰播隣邑,如此之人,不可使一日在官,請任實縣監洪璡罷職。鎭安縣監李奎明,爲人庸拙,居官處事,無一可觀,大小政令,皆委下吏,民不堪苦,一境嗷嗷,不治之聲,藉藉遠邇,請鎭安縣監李奎明罷職。近因西站濫用之事,道臣灣倅,皆被罪罰,則兵使李枝馨,去年亦有數千金濫用之事,而獨免其罪,亦云幸矣。今此移擢統制之任,又出意外,賞罰無章,物情皆以爲駭,請新除授李枝馨遞差。答曰,依啓。遞差事不允。
鄭繼胄啓曰,卽見全羅監司啓本,則濟州牧使洪宇亮之祖,可臣之臣字,書以信字,宰相之名,兩處誤書,而朦然不察,殊極可駭。全羅監司洪處厚,請推考。傳曰,允。
工曹判書李浣疏曰,伏以臣,衰病日深,供職無期,累盡危懇,乞解諸務,每下調理察職之敎,臣誠感激惶憫,措躬無地。臣之所患,苟可以治療收效之症,則臣敢仰瀆天聽,至于再三而不知止哉?顧臣重聽之病,終無可瘳之狀,人所共知,而聖明未盡下燭,尙靳允許,臣情隘辭蹙,不知所喩。凡人莅官,唯以聰明濟事,而聰明有限,事務煩劇,則或未及周察,致有疎漏之患。今臣精神已耗,聾閉已痼,與人言語,不能解聽,雖尋常職事,猶不可堪,況訓局機務,酬應甚煩,責臣難强之氣力,不計顚沛而驅策,則臣身,固不足恤,其於國事何?噫。人臣事君,至死殉國,乃其職分,而若不量力,强其所不能,終至於僨事,則此非盡忠之道也。此臣所以夙夜憂懼,號號不已,而其在朝廷,亦當速爲處置,可也。伏乞天地父母,特軫軍務之久曠,俯察微臣之至懇,亟遞臣本職及兼帶訓局之任,以安病喘,以重戎政,公私幸甚。答曰,省疏具悉。卿其安心勿辭,從速察職。以上燼餘
上在昌德宮。停常參·經筵。
大司諫姜栢年,司諫吳斗寅,獻納李東老,正言申命圭啓曰,臣等,方以統制使李枝馨請遞事論啓,而今聞物議,皆以擬律太輕爲非云,臣等論事不審之失,著矣。請命遞斥臣等之職。答曰,勿辭。
大司諫姜栢年,司諫吳斗寅,獻納李東老,正言申命圭啓曰,臣等,以統制使李枝馨事,連日論啓,而未蒙允許,臣等竊惑焉。意者玆事曲折,有煩聽聞,不能畢其說,以致聖明未盡洞燭而然耶?枝馨於□年有鍊武廳重修之事,初非大段,而先自恇怯,一日枉費,多至二千餘金,今夏濫用之弊,皆由此作用,而獨免罪罰,反蒙移擢,物情莫不駭憤,不可以事在旣往而置之。請新除授統制使李枝馨罷職。答曰,不允。
鄭繼胄,以都摠府言啓曰,今日入直軍士,中日習射,請出標信。傳曰,知道。
鄭繼胄啓曰,備邊司郞廳來言,今日乃賓廳坐起日次,而左議政,以章陵修改事進去,不得開坐云矣。傳曰,知道。
李俊耉啓曰,臺諫及守令有闕,政事,何以爲之?取稟。傳曰,明日爲之。
申時,日暈。
上在昌德宮。停常參·經筵。
下直,龍岡縣令金炫文,扶餘縣監趙嘉錫,柔遠僉使禹濟民。
傳曰,今下方矢,柔遠僉使禹濟民給送。
藥房提調臣朴長遠,副提調臣張善瀓啓曰,伏未審夜來,聖體調攝,若何?腫處瘡口,其有幾盡完合之勢乎?臣等憂慮未弛,敢來問安。答曰,知道。證候已言于醫官矣。
有政。
李俊耉啓曰,今日政事爲之事,命下矣。都承旨張善瀓式暇,左承旨宋時喆呈辭受由,左副承旨金萬基兵批進去,廳中只有李俊耉,右副承旨閔維重,同副承旨鄭繼胄,而臣與政官,有相避。吏批政廳,何承旨進去乎?敢稟。傳曰,吏·兵批兼進。
吏批,判書朴長遠進,參判李慶徽病,參議李時術服制,左副承旨金萬基進。
兵批,判書洪重普病,參判柳淰病,參議尹鏶病,參知金禹錫進,左副承旨金萬基兼進。
吏批啓曰,甲山府使,今因本道監司狀啓,以文官曾經侍從人,當爲極擇差出,而無故人擬望之人乏少,外任中可合人竝擬,何如?傳曰,允。
吏批,以李夏爲正言,鄭致和爲禮曹判書,呂奎齊爲鎭安縣監,姜邃學爲任實縣監。趙相漢爲戶曹佐郞,李秞爲掌樂正,趙世煥爲甲山府使,吳始壽爲承旨。申翰周爲長興府使,申厚徵爲工曹佐郞,鄭好禮爲軍器主簿。
兵批,以尹絳爲副護軍,崔攸之爲副司直,李溟翼·朴新胄爲副司果,朴敬祉爲平安兵使,閔震益爲右邊捕盜大將。
吳始壽啓曰,捕盜大將閔震益牌招命召傳授之意,敢啓。傳曰,知道。
行大司諫姜栢年,司諫吳斗寅,獻納李東老啓曰,措語見上,請統制使李枝馨罷職。答曰,依啓。
吳始壽,以兵曹言啓曰,全家罪人及赴防出身,送于北道便否,問于本道監司矣。今見監司閔鼎重移文,則全家罪人等,雖自官賑飢,不可不實邊,而新出身入防者,則已有彼此相資之事,竝如前入送云云。故赴防出身,則發送日期,已爲磨鍊啓下,而全家罪人,依前定配於北路六鎭之意,敢啓。傳曰,知道。
金萬基,以禮曹言啓曰,卽刻冬至正使鄭太和,令譯官,送言于禮曹曰,副使閔點,猝得重疾,病勢不輕,二十七日,勢不能脫身,當初日官擇日中,來十二月初一日亦吉云,斯速入啓處置,以爲調理發行之地云。閔點之病,如是不輕,則不可以强赴,以待其差愈,拜表及方物封裹日期,元粘目中改付標以入之意,敢啓。傳曰,知道。以下缺
備邊司啓曰,卽見東萊府使安縝狀啓,則所謂阿蘭陀人,似指頃年濟州漂到南蠻人而言也。此蠻人,自訓府,曾已下送於全羅兵營及順天等五邑,而厥後連以物故報知,未知其時存幾許。年前査問生存實數于全羅監司,則以十六名成冊上送矣,今聞八名,今年夏秋間,乘小船逃日本五島云,雖未知某接置蠻人之入來,而本道尙未文報,殊甚可駭。姑先査出逃亡與否後,處置何如?答曰,允。
兵曹啓曰,統制使有闕,依近例,令備局議薦,何如?傳曰,允。以上備局謄錄
上在昌德宮。停常參·經筵。
夜一二更,東方有火光。
備邊司啓曰,卽見慶尙監司李東淵狀啓,東箂府使安縝馳啓,則別無異同,而差倭,勢將出來,接慰官,令該曹,豫爲擇差以待,宜當,以此分付,何如?答曰,允。又啓曰,卽見平安監司鄭萬和所報,則罪人崔善一,去月二十日,已爲越江云,不久當爲出來,回到義州時,仍爲堅囚於本府,以待其結末宜當。此意,本道及義州府尹處,分付何如?答曰,允。以上備局謄錄
上在昌德宮。停常參·經筵。
政事,爲之。
備局堂上,引見爲之。
藥房都提調臣洪命夏,提調臣朴長遠,副堤調臣張善瀓啓曰,近來天時愆序,日氣太暖。伏未審此時,聖體調攝,若何,腫處已盡生肥,瘡口日漸完合乎?臣等不勝憂慮,敢來問安。答曰,知道。瘡口,時未完合矣。以上藥房日記
義禁府啓曰,以金三俊元情公事,除刑推議處事判下矣。御史捧入不法文書,啓下本府後,可以憑考議啓之意,敢啓。傳曰,允。以上義禁府謄錄
備邊司啓曰,本司武郞廳宣傳官崔柱華·朴文瑞,勤仕已滿十五朔,依例六品遷轉事,捧承傳施行,何如?答曰,允。
傳曰,知事柳赫然所患不至大段云,命招。
又啓曰,水原府使兪瑒,南陽縣監閔蓍重等上疏,啓下本司,而皆是事係大段變通,待領議政出仕,相議覆啓之意,敢啓。答曰,知道。以上備局謄錄
吏批,以李選爲典籍,許苾爲谷城縣監,金始振兼知義禁,李枝茂爲江界府使。李䅖爲靑山縣監,沈玖爲江陵縣監,曺無敵爲長興府使,成楚客爲延安縣監。
上在昌德宮。停常參·經筵。
義禁府啓曰,以全羅右道御史書啓,因刑曹粘目,前珍島郡守景星翼,移本府處置事,允下矣。景星翼,方待命於本府,卽爲拿問之意,敢啓。傳曰,知道。
又啓曰,以慶尙右道御史書啓,因刑曹粘目,前河東縣監金是榮,草溪郡守禹弼漢,晉州監牧官林岱等,移本府處置事,允下矣。金是榮則時在星州本家,禹弼漢·林岱,俱在各其任所,依例發遣本府羅將,拿來何如?傳曰,允。以上義禁府謄錄
上在昌德宮。停常參·經筵。
辰時日暈左珥。巳時日暈。三更流星出參星下,入巽方天際,狀如鉢,尾長二三尺許,色黃。日記
藥房都提調洪命夏,提調朴長遠,副提調張善瀓啓曰,雨後日氣頗寒。伏未審夜間,聖體將攝,若何?腫處瘡口,猶未完合,而日昨出御便殿,引接臣僚,酬酢移時,不瑕有添傷之患乎?臣等,不勝區區憂慮,敢來問安。答曰,知道。症候已言于醫官矣。以上藥房日記
答領議政鄭太和箚曰,省箚具悉卿懇。宜遵面諭之至意,安心勿辭,益加善攝,以副予望。以上記草
備邊司啓曰,守禦廳入番牙兵,元數一千名,分五番入直,自十月至二月,每朔以二百,輪回替直矣。替番之時,當爲試才以送,而本廳無所儲,故試才時,例以餘丁木啓請題給矣。通五番賞格所用餘丁木五同題給事,分付何如?答曰,允。左議政洪命夏所啓,慶尙監司李泰淵狀啓中有曰,寺奴婢身貢作米及砲保三匹之類,則一疋作米事,朝家旣已分付,各邑收捧之後前區處,何以爲之云。此等作米,自有各邑元作所可會付之穀,且日後朝家,自當爲區處之道,依前定奪,使之收捧,以待該曹分付,宜當矣。上曰,依爲之。又所啓,內奴婢身貢,當依在奴婢例,分半作米事,旣已定奪矣。李泰淵狀啓中,所謂諸宮家云者,似是指明禮·壽進等宮而言也。此皆屬於內司,當與內奴婢身貢,一體施行,而其他諸宮家奴婢,則乃是私奴婢,非朝家所知之事,山郡民人等,或願以麻布代納身役,則從其願代納,何如?上曰,依爲之。又所啓,乙巳以後,諸般身役之數甚多,以綿布勢難徵捧,而甲辰以上諸般身役之蕩減者,旣是指徵無處之類,則乙巳以後指徵之難,無異於甲辰以上云,此言誠是,而此類一切蠲減,則前頭終無更捧之時,不可一向蠲減,亦不可無變通之道。臣意則特爲減半,似不可已也。上曰,特爲減半可也。又所啓,趙復陽上疏中,舟師分防軍布,以米代捧事,曾已考出稟處爲敎,故退而考出,則其數甚多,實難減除矣。今見慶尙監司李泰淵狀啓,則防軍之布,欲以麻布代捧以給云,以此施行,何如?上曰,依慶尙監司狀啓,或麻布·或綿布·或米隨所得捧給,而他道亦一體施行,可也。又所啓,各司奴婢虛錄之弊,不但□□言之,而亦入於諸道暗行御史別□書□□□□釐正,在所不已。先使本道監司,詳査之後,別送京官,察其虛實,似當矣。領議政鄭太和曰,前日推刷時,各邑㤼於事目,旣有虛文疊錄之弊,則不可不及時釐正,而別送京官,恐爲有弊矣。洪命夏曰,使本道監司,親執爲之,何如?左副承旨閔維重曰,監司事務繁多,當時公事,亦患不能盡察,親執釐正,勢有所不及,令本道本邑,詳査成冊上送後,備局堂上,句管釐正,似當矣。刑曹判書金佐明曰,備局堂上,句管之事甚多,何敢兼察此事乎?別設一廳,擇出堂上主管,似好矣。鄭太和曰,不必別設一廳,本道成冊修正後,上送於備局,備局堂上,主管爲之,而備局堂上外,亦有可合此任者,則別爲啓下,同議爲之,似當矣。上曰,依爲之,而以査正廳爲號,堂上可合人,相議抄啓,可也。戶曹判書金壽興所啓,各司貢物,詳定元數外,皆有加用之物,其中司宰監·繕工監·長興庫,其數最多,此則自本曹拮据給價,而價本旣不入於詳定之中,無中生有,實有難支之勢。貢物主人輩,逐日呈訴,亦難一時上下,不得已或給三四分之一,其間苟且之事,不一而足。臣等之日算出其價,則以木綿計之,至於三百十餘同,以米計之,則亦不下五千餘石,若只是一二年所給,則猶可以某條充補,而未有定限,經用難繼,必須大段變通,然後本曹,方可支堪矣。臣意則旣難以此加賦於民,而他無生財之路,平安道田稅,例爲捧留,欲錄於各官,而本道每以穀多爲苦,若以本道田稅,限年特給,或可以推移用之矣。鄭太和曰,此事不可不變通,平安道田稅,除沿海及直路江邊外,其餘各邑,限二年姑許取用,似當矣。上曰,依爲之。以上備局謄錄
有政。吏批,以金弘振爲稷山縣□□□□□□□主簿,李翊爲校理,呂爾亮爲仁□□□□□□。李殷相爲大司諫,朴之墉爲寧邊府使,李□□爲江陵縣監,李瑞夏爲修撰,李䎘爲司成,吳挺緯爲刑曹參判,趙億爲工曹正郞。
上在昌德宮。停常參·經筵。
夜二更,流星出鬼星下,入艮方天際,狀如拳,尾長二三尺許,色白。五更電光。以上內下日記
答備粘曰,依回啓施行爲乎矣。五技俱入格人金時弘·南致元乙良,竝直赴殿試,其餘三人乙良,竝直赴會試。以上記草郞廳權穎校。郞廳金世璉書。
上在昌德宮。停常參·經筵。
未時,虹見艮方。夜三更,雷動電光,雨雹狀如小豆。
下直,統制使朴敬祉。已上內下記草
府啓。堂上淸望通塞,事體甚重,雖是曾經之人,久塞還通之際,必待僚議歸一,始爲擬望,自是流來體例也。頃日諫長差出時,久不擬望之人,不議同僚,率爾備擬,難免違例之失,請吏曹當該堂上推考。頃因南兵使狀啓,甲山府使黃碩鳴,惠山僉使洪世虎拿問定罪事,自備局覆啓蒙允之後,政院不卽奉傳旨,以致□日,拿推傳旨,□閑慢公事之比,而如是稽滯,難免其失。請當該承旨推考。新除授奉化縣監李在容,家在尙州地,年前因朝家分付列邑,糶糓指徵無處者,査覈蕩減之際,在容乘其主倅病不察任之時,與監色同謀,以渠所受之糓,俾錄於指徵無處之秩,終致顯露,未售其計,而其處心行己之麤鄙,據此可知。如此之人,安可畀以字牧之任?請奉化縣監李在容罷職不敍。答曰,依啓。已上朝報
上在昌德宮。停常參·經筵。
下直,冬至正使鄭知和,副使閔點,書狀趙遠期。
謝恩,稷山縣監金弘振。
大司憲金壽恒箚子。大槪,略陳懼災之懷,冀蒙裁幸事。入啓。
政院啓曰,今日開政事,昨見命下,而吏曹郞廳,或稱病重,或以引嫌,俱不入來,尙未開政,曾所未有之事也。怠慢之習,誠極可駭,吏曹郞廳,竝從重推考,何如?傳曰,怠慢之習,誠極可駭。竝拿問處之,拿推現告,正郞南二星·李有相。
傳曰,明日晝講爲之。
戶曹判書金壽恒箚子。大槪,略陳微忱,以備遇災修省之萬一事。入啓。已上朝報。
以吳䎙爲副護軍,申命圭爲副司果。
傳于金萬基曰,冬至使臣以下引見。
吳始壽,以禮曹言啓曰,厚陵修改都監啓辭,陵上修改之役,必待地脈解凍,然後可以始役,頃日引見時,有二月太早之敎,似聞四月亦是吉朔云,令該曹詳問日官,改擇吉朔,以爲奉行之地,何如?傳曰,允事傳敎,□上修改吉朔,更令日官推擇,則來丁未爲吉云,令都監依此擧行,何如?傳曰,允。
上御熙政堂,冬至使引見。上使鄭知和,副使閔點,右副承旨鄭繼胄,書狀官趙遠期,假注書李日井,記事官李敏采·洪萬鍾入侍。已上燼餘
傳曰,原任大臣·備局堂上·三司以下,竝於晝講時入侍。禁府啓曰,各司奴婢及內奴婢,居在外方之類,任其散處,不必定居於案付之邑,移文所居官,徵捧以來,及其式年推刷之際,爲其見黜,推捉往復,其間難堪之弊,不一其端,而流散之相繼,族隣之受害,皆由於此,今當査正之日,不可不別樣變通。請令該廳移錄於所居官,以爲奴婢安保之地。答曰,依啓。已上備局謄錄
禁府啓曰,以前珍島縣監景星翼元情公事,姑停刑推,覆處事,判下矣。御使封入文書,啓下本府後,可以憑考査啓之意,敢啓。傳曰,知道。已上禁府謄錄
上在昌德宮。停常參·經筵。
下直,鎭岑縣監金萬元,柒谷府使梁禹及。
謝恩,司宰主簿金垓,開營萬戶李萬實,豆毛浦萬戶崔得良,丑山萬戶崔希□,驪州牧使崔壽翼。
領議政鄭太和箚子。大槪,尙稽退斥,又致災異,乞速鐫改,以益天譴事。入啓。
答戶曹判書金壽興,大司憲金壽恒箚曰,省箚具悉。嗚呼,予小子凉德昏愚,叨承丕緖,以致天怒之層疊,而至于今日極矣。昨夜雷電之變,燁燁轟轟,慘目驚心,遑遑痛迫之心,曷勝云喩?若恫在己,若隕淵谷,不知置身之所。噫,以今日國事,終無變通之道,將至於國不爲國而後已,誠可寒心。爲今之計,莫若去其文具,而取其誠信,上下交修,寅協爲心,則庶可以少答天譴,共濟時艱,予當佩服卿言,卿宜恪勤乃職,以補寡昧之不逮。
弘文館啓曰,新除授應敎李翊,時在全羅道扶安地,副修撰李端夏,時在京畿砥平地,經筵入番有緊,請竝斯速乘馹上來事,下諭。傳曰,允。
今日晝講時,傳曰,三司長官以下備局不進堂上,亦爲命招。
傳曰,領府事·領議政,亦爲命招。已上朝報
晝講入侍,領中樞府事李□□所啓,近來獄囚多滯,久不疏決,至如殺人重獄,亦或有拘於形勢,不得決者云,如此之類,足以感傷和氣,當此遇災之日,亟令處決,以爲消弭之一助,似當矣。領議政鄭太和曰,獄囚之滯,實有呼冤之弊,分付中外,速爲疏決,何如?上曰,獄囚中勿論輕重,斯速詳讞處決,俾無滯鬱之冤事,分付,可也。已上禁府謄錄
上在昌德宮。停常參,只召對。
傳曰,今日晝講停,召對爲之。
工曹判書李浣,知事柳赫然上疏,入啓。答曰,省疏具悉。卿其勿辭察職。
右尹金始振上疏。大槪,賤疾苦劇,召牌之下,不得趨詣,本職兼帶,乞賜鐫削,仍治逋慢之罪事。入啓。答曰,省疏具悉。卿其勿辭察職。
召對入侍,左議政洪命夏,備局堂上洪重普,玉堂趙復陽·金錫胄,承旨閔維重,假注書李日井,史官李敏采·洪萬鍾,掌令崔逸。
昨日晝講,大臣備局堂上,三司諸臣入侍時,大司憲金壽恒所啓,大臣·三司諸臣入對,方講弭災之道,別無下詢之事,而武臣堂上閔震益,敢以冗雜之說,偃然陳達,事極猥濫,請副護軍閔震益推考。上曰,依啓。
大司諫李殷相所啓,新除授正言李夏□,時在忠淸道牙山地,請斯速乘馹上來事,下諭。上曰,依啓。
又所啓,任實乃湖南稍完之邑,而近因守宰之不得其人,日就□弊,將爲棄地,新除授縣監康邃學,性本迂疎,不可畀以蘇殘之責,請任實縣監康邃學遞差,其代,令該曹擇差以送。上曰,依啓。
又所啓,受由之行,與私有異,而福寧君栯,頃日受由,沐浴於伊川地,還歸之時,枉道作行,未免貽弊他道,請從重推考。上曰,依啓。
明日朝參停止事,榻前定奪。
吏曹啓曰,守令有闕,政事,取稟。傳曰,明日爲之。已上朝報
未時,太白見於巳地。夜二更,流星出井星下,入艮方天際,狀如甁,尾長七八尺許,色白,光照地,有聲。
今日召對時,左議政所啓,昨日入侍諸臣,以兒弱減布,有所陳啓,而國家用度,亦甚難繼,限三年減布,猶爲大惠。故臣以更難變通之意,仰達矣。歸家之後,耿耿不寐,仍念當此遇災驚動之日,若不大段變通,則無以慰人心而感天意。以國家用度言之,則誠難追限減布,而在聖上恤民之道,不可不博施仁政,兒弱査出之類,以實年十歲爲限,十歲未滿之前,其身役一切蠲減似當,而且兒弱充定軍役,朝家禁令,非不申明,而各邑守令,如兩班庶泒,土豪籬下之人,則皆不得下手,衆民子支,在於襁褓者,無不搜括充定,事極可駭。自今以後,更伸兒弱冒定之禁,知委各道,必以年滿者充定,而守令如或不有法令,欺罔國家,又以兒弱充定,一如前日,則別爲施罰,何如?上曰,兒弱査出之類,以十歲爲限,限未滿前,特爲減布,自今嚴飭各道,兒弱充定之弊,一切禁斷,必以年滿者充定,而前頭當爲別遣御史,巡點各邑,或有冒錄年歲,充定軍役者,則發覺之後,繩以重律,各別處置,此意豫爲分付各道,可也。又所啓,戶籍事目,不啻申明,而今聞京外帳籍落漏者甚多云,現露之後,固當依事目論罪,而臣意則今番戶籍不入之類,更許追入,而以三朔爲限,使之追捧單子,成冊上送,則落漏者皆得以入籍,必有着實之效矣。上曰,遠道各邑,則三朔之內,似不無不及之患,限明春追成籍上送,而此後落漏之人,則勿論士族與常漢,一切充定軍役事,嚴明分付,可也。
又所啓,引接諸臣,出於遇災驚動之擧,而知事柳赫然,右尹金始振,皆引嫌不進,事甚未妥,竝推考,何如?上曰,依啓。
又所啓,昨日引對時,有收拾人材之說,如罷散之中,亦不無可用者,前縣監洪柱三,與兵使相較者,只是體面間所失,元非大段,而被罪三年,尙不收用。前修撰兪命胤闕直之罪,與李端夏無異,而方在奪告身中。玉堂之員,亦甚乏少,此兩人,似收敍矣。參贊官趙復陽曰,玉堂擬望之人乏少,則雖在常時,亦有啓稟之事,況此遇災之日乎?此兩人,不是重罪,合有收用之擧矣。左相曰,若係重罪,則臣何敢陳稟?此兩人所犯,俱非大段,如是仰達矣。上曰,然則洪柱三·兪命胤,竝敍用,可也。
參贊官閔維重所啓,臣之忝按湖南,得聞前縣監都擧元,曾宰興陽·萬頃兩邑,皆以淸白善治見稱,至今兩邑之民,追思不已,善治守令,實未易得,如擧元者,廢棄可惜。且其所犯,乃金堤兼任時,還上未捧之事云,兼任與本倅有異,此人亦合收敍,敢此仰達。上曰,按道之時,旣有所聞,有此陳達,都擧元,特爲敍用,可也。已上朝報
召對時,參贊官閔維重所啓,臣曾按湖南時,目見各鎭浦戰舡器機,無不精備,風和時所給防軍,其數不多,每當春秋水操之時,別爲徵布於水軍,添雇他人,以爲戰兵伺候,三船運往之地,平時則雇人運船,猶可爲之,倉卒之際,雖欲雇人,誰肯受其價而赴死哉?此事實非細慮,臣之愚意以爲,各鎭浦近處,多有可合築堰之處,今若築堰作畓,慕民入耕,仍爲鎭下土兵,收其稅米,以爲邊將料食及軍器修繕之資,則雖不給防軍,操舡之人,不患不足,各鎭因此爲賴,庶無虛疎之弊,凡堰畓幾至十年,醎氣消盡之後,可以作農,其效雖遲,終必大有所益矣。且各鎭附近可合築堰處,設或爲司僕牧場及諸宮家各衙門所占者,以他地換給而屬於各鎭,宜當矣,左議政曰,臣亦嘗聞閔維重之言矣。此事似合便宜,議于廟堂處之,何如?上曰,依爲之。□啓曰,云云事,命下矣。湖南各鎭浦近處,果有築堰可合之處,則作畓慕民,使之耕作,仍爲鎭下土兵,收其稅米,以爲邊將料食及軍器修繕之資,事甚便當,爲先分付本道,某鎭有可築之地,而其大小如何及空閑之處,與某衙門所屬,一一開錄啓聞後,議處,何如?答曰,允。
掌令崔逸所啓,兒弱冒定之禁,朝家非不申明,而騎兵·步兵充額之外,各衙門各營門所屬軍兵,各邑甚多,良民擧〈?〉投入,爲守令〈?〉無可下手處,雖知國禁之如此,而不得已以兒弱充定矣。閔維重曰,崔逸之言,是矣。不但兩班庶派,土豪籬下,得免軍役,各道監營統·兵·水營營將,在家軍官之類,及統·兵·水營營將·軍牢等各額甚多,而外方衙門,異於京司,號令所及,各邑無不畏憚。故此輩皆不被侵於他役,不可不一番釐正,減定其數,使各邑得以充定於軍額也。左議政洪命夏曰,京衙門,如訓鍊都監·御營廳·守禦廳,則所屬軍兵之類,元無一定之數,良民之投入,勢所固然,此輩雖有屬處,實無緊用之處,合有釐正之擧矣。兵曹判書洪重普曰,各道營將,未聞有所屬牙兵,而洪州營將尹聖擧,以牙兵充定之意,陳達於狀啓中,以此見之,則各道營將,似或有牙兵,事甚未妥矣。閔維重曰,臣在湖南時聞之,則年前監·兵·水營營將在家軍官之類,朝家使之査出,移定軍役,兵·水使營將軍官,則只以若干塞責,報兵曹而已,監司軍官,則周旋落漏,終不入於汰定之中,且外方,雖有朝家査出之命,例不以實數上聞,誠極寒心矣。上曰,此輩若是偏伍鍊習之兵,則不必厘正,而避役投入,其弊不可不防,監營·統營·兵·水營營將所屬在家軍官·牙兵·軍牢及他應役收布之類,名目幾何,額數幾何?令各道一一査出,無所漏落,詳細啓聞,以爲朝家裁處之地,而各營如或故爲減數,不以實聞,則當施以暪報軍政之罪,以此分付,可也。
左議政洪命夏所啓,凡北京使臣之行,所謂灣上軍官,以義州人帶去,蓋爲其詳知事情,而兼且慰悅邊人也。近日則每以京中市井輩,稱以灣上軍官而帶去,義州之人,無不落莫,此事殊甚不當。自今番使行爲始,灣上軍官,必以義州人帶去,仍爲後式事,分付,何如?上曰,依爲之。又所啓,邊山船材長養之處,朝家禁令,非不至嚴,近年以來,道臣因人私情,稱以戰船用餘末端木,成貼以給者,比比有之,一得貼則恣意斫伐,無所顧忌,或造家舍,或造船艘,以此之故,可用之材絶乏,前頭戰船,無路造作,誠極可慮。宜令備局行關,各別禁斷,後日繡衣廉問時,道臣·守令·邊將,如或如前犯法,論以重罪,何如?趙復陽曰,不但邊山爲然,忠淸道安眠串,亦是長養船材之處,近甚虛疎云,一體禁斷,似當矣。左議政洪命夏曰,不但此兩道,慶尙·黃海·原襄等道,亦有船材黃場木長養之山,一體嚴飭,宜矣。上曰,諸道一體嚴飭,而後日見捉於御使廉問時,則論以贓律,別樣處置,可也。已上備局謄錄
司饔院啓曰,生鮮前人等,逐日齊訪於本院以爲,江水雖未合氷,冬節已深,漁船下海,輒皆空還,日供生鮮,實無繼封之勢,若不及時變通,則將未免闕供之患,極爲渴悶。依前例代封事,入啓定奪云,自前如此之時,亦有折半代封之規,而莫重御供,自下不敢擅便,惶恐敢稟。傳曰,代封。已上司饔院謄錄
上在昌德宮。停常參,只召對。
巳時,日暈兩珥,午時,日暈。
謝恩,西生僉使白後天。
禁府啓目,南二星,李有相原情云云,旣已遲晩,竝只照律,何如?啓依允。
傳曰,召對爲之。
藥房啓曰,伏未審夜間,聖候若何,近來日氣甚寒,瘡口猶未完合,而連日臨筵,討論竟夕,別無添傷之患乎?臣等憂慮未弛,敢來問安。答曰,知道。
今日召對時,領議政鄭太和所啓,還糓逋欠指徵無處之類,特爲蕩滌者,實出於朝家恤民之至意,而虛僞滋多,貧民未蒙實惠,善山富戶還上蕩減,至於百石云,如此之類,不可不査出嚴治矣。上曰,令本道査出處之,且其謂富戶,誰也?領相曰,李東溟之兄東野云矣。刑曹判書金佐明啓曰,還上蕩滌,多有貧富相蒙之弊,如此現□之人,若不嚴治,則無以杜後日之弊,別樣重治,以爲徵戢之地,宜當矣?領相曰,守令不遵朝家恤民之意,有此循私冒錄蕩減之弊,誠極可駭。其時守令,難免其責,竝査出治罪,何如?上曰,其時守令,亦令査出治罪,可也。已上朝報
明日,大臣·備局堂上,齊會于賓廳,而或有不進者,則自政院牌招事,榻前定奪。
行大司諫李殷相,司諫吳斗寅,獻納李東老啓曰,臣等伏見正言李夏,以善山人李東野,多受糶糴,冒錄蕩滌,而不卽論啓,至勤上敎,臣等亦於再昨入侍時,略聞其說,而未詳顚末。故不敢率爾論列。臣等不職之失,與同僚無異,何敢晏然仍冒?請命遞斥臣等之職。答曰,勿辭。
吳始壽啓曰,大司諫李殷相,司諫吳斗寅,獻納李東老,再啓煩瀆,退待物論矣。傳曰,知道。
備邊司啓曰,水原府使兪瑒,南陽縣監閔蓍重等上疏,待臣太和出仕後覆啓事,啓下矣,俱係大段變通,有難以循例文字,輕易定奪,後日登對時,商確稟處,何如?傳曰,允。
又以兵曹言啓曰,昨夜未及摘奸之軍,今朝,使本曹郞廳一一點閱,則其中最爲衣薄者五十六名。故別單書入之意,敢啓。傳曰,知道。已上燼餘
禁府啓曰,以咸鏡監司狀啓,因本府粘啓,前吾乙足萬戶趙仁黃拿問事,允下矣。趙仁黃,時在本道北靑地云,依例發遣本府羅將,拿來,何如?傳曰,知道。
禁府啓曰,以咸鏡道南御使書啓,因刑曹粘目,南兵使李斗鎭,茄乙波知僉使許頊,仁遮外萬戶張萬敵,羅暖萬戶金錄生等,移本府處置事,允下矣。李斗鎭·許頊·張萬敵·金錄生等,俱在任所,依例發遣本府都事及書吏羅將,拿來,何如?傳曰,允。已上禁府謄錄
上在昌德宮。停常參·經筵。
謝恩,理山郡守尹行得,監察崔毅量,延日縣監梁命雄。
正言李夏所啓,頃日筵中,有善山人李東野,多受糶穀,冒錄蕩滌之說,臣在入侍之列,而未諳其事根因。故不欲擧論矣。今者相臣,更爲陳達,而自上又有臺諫不爲擧論之敎,臣之不職之失,著矣。請命遞斥臣職。上曰,勿辭,退待物論。
大司憲金壽恒,執義吳聖濟,掌令崔逸啓曰,頃日登對時,有善山人李東野,多受糶穀,冒錄蕩滌之說,上達,而臣等未詳實狀,不得隨欲論啓矣。伏聞昨日筵中,致勤聖敎,諫院多官,相繼引避,臣等不論之失,理無異同,何敢晏然仍冒?請命遞斥臣等之職。答曰,勿辭,退待物論。
以賓廳坐目單子。傳曰,大臣·備局堂上引見。
東萊府使李程遞差事,榻前定奪。
今日開政事,榻前〈定奪〉。
吏曹判書朴長遠所啓,東萊府使有闕,依近例令備邊司議薦,何如?上曰,允。
右承旨鄭繼胄再度呈辭,入啓。傳曰,使之勿辭察職。
明日大王大妃殿誕日陳賀時,開門差早。
答嶺陽君儇疏曰,省疏具悉。卿其安心,勿辭往來。仍傳曰,給馬。
今日引見時,吏曹判書朴長遠所啓,臣等頃日入侍時,略陳人才收拾之說,而未及畢辭矣。前者亦因災異,有大臣·備局堂上·三司及二品以上別薦之規。故今欲稟請施行,而大臣之意則以爲,曾前別薦之人,亦有未盡收用者,今不必更薦云。然臣意以爲,苟有沈鬱不拔之人才,則不可不別爲薦用,旣有所懷。故敢此仰達。上曰,二品以上及時任三司官員,各薦二人,可也。左議政所啓,文臣參下,稽滯者甚多,其中不無可用之人,而卽今郞官之望,猶且乏人,參下文官中可用之人,別薦陞出六品,未知何如?領相曰,文臣參下中,雖有可用之人,而四館遷轉,其路甚狹,別薦之擧,似不可已也。朴長遠曰,槐院言之,積滯幾至五十餘員,至於十年不調者有之,依大臣所陳,別擇調用,何如?上曰,文臣參下可用之人,今日入侍,大臣以下,各自別薦,而諸臣所薦,則更爲停當於大臣後入啓,可也。
吏曹判書朴長遠所啓,近來州郡可合之人,尤甚乏少,不可無變通之擧,而亦令依例更爲議薦,何如?上曰,依爲之。
左議政所啓,工曹判書李浣,連日違牌,一未進詣,殊甚未安。聞其所患,彌留未差云,今姑許遞,使之從容調理,何如?上曰,本職改差。
戶曹判書金壽興所啓,本曹事務煩劇,郞廳所管,俱甚緊重,而近因遷轉煩數,不得久任,事甚不可,今後則切勿遷動事,捧承傳施行,何如?上曰,依爲之。已上朝報
閔維重啓曰,大司憲金壽恒,執義呂聖齊,持平趙聖輔,掌令崔逸,再啓,退待物論矣。傳曰,知道。
又啓曰,大臣·備局引見事,命下矣。兩司當爲入侍,而諫院,全數引避,憲府,持平一員見存,牌招入侍乎?敢啓。傳曰,牌招之際,自致日晩,只來會堂上入侍。
吏批啓曰,新除授東萊府使李之翼,時無加資之命,何以爲之?敢稟。傳曰,依例加資。
以金遇賢爲丑山萬戶,吳尙善爲仁遮外萬戶,鄭後湛爲五衛將,洪萬容爲文□。金應堅爲羅暖萬戶,閔震益爲全羅兵使,李枝遠爲□□兵使,李俊漢爲京畿水使,金汝水爲右邊捕盜大將。
閔維重啓曰,新除授右邊捕盜大將金汝水,牌招命傳授之意,敢啓。傳曰,知道。
上御熙政堂,大臣·備局堂上引見。領議政鄭太和,左議政洪命夏,兵曹判書洪重普,禮曹判書鄭致和,刑曹判書金佐明,吏曹判書朴長遠,判尹吳挺一,戶曹判書金壽興,知事柳赫然,副提學趙復陽,右尹金始振,左副承旨閔維重,假注書李日井·金奐,記事官李敏采·洪萬鍾入侍。已上燼餘
備邊司啓曰,因兵曹判書洪重普榻前所啓,堂下武臣中不次擢用及將領可合人抄啓事,定奪矣。今日賓廳會坐時,相議抄擇,別單書入之意,敢啓。答曰,知道。已上備局謄錄
上在昌德宮。停常參·經筵。
五更,流星出星星下,入大角星上,狀如甁,尾長五六尺許,色白。
下直,忠州牧使南星徵。
謝恩,護軍宋時喆,掌令李東老,扶餘縣監金之孫,內禁將許遂,江界府使李枝茂,左參贊趙珩,兵曹佐郞朴信圭,司僕正李䎘,祥雲察訪洪天龜,禁府都事全璁。
政院啓曰,大庭陳賀,必須備兩司行禮,例也,而今日大王大妃殿誕日,登參諫院,無進參之員,新除人員,除在外者外,竝牌招肅拜,何如?傳曰,允。
禁府啓本,前珍島郡守景星翼,貧民戶收米文書,明白可考,屠牛犯禁,罪杖一百,徒三年,盡奪告身。啓依允。同府,景星翼長淵府徒三年定配,啓。
大王大妃殿誕日,政院·玉堂問安。答曰,知道。
謝恩,大司諫姜栢年,獻納申命圭,正言金萬重。
正言金萬重啓曰,召牌之下,不敢〈不〉出肅恩命,而臣以十月朔試射無分,方在時推中,人器不稱,姑置不論,而推勘未畢,在例當遞,請命遞斥臣職。答曰,勿辭,退待物論。
右副承旨鄭繼胄上疏。大槪,懇乞鐫改職名,以安私分事。入啓。
掌令李東老啓曰,無狀小臣,濫蒙鴻恩,徒竊營寵,昨忝諫職,坐不言之失,纔獲恩遞,旋叨新命,益增惶蹙,無地自容。惟當感激恩私,奔走供職之不暇,而第臣與兼掌令孟胄瑞,有相避之嫌,在法當遞,何敢晏然仍冒乎?請命遞斥臣職。答曰,勿辭,退待物論。
政院啓曰,引嫌而退,旣有推勘,則勢難仍在諫職,請正言金萬重遞差。新除授司諫崔攸之,時在全羅道南原地,請斯速乘馹上來事,下諭。答曰,依啓。
未時,太白見於巳地。已上朝報
上在昌德宮。停常參·經筵。
謝恩,司饔主簿陳尙漸,茄乙坡智僉使文以鳴,永登萬戶金垣,丑山萬戶金官賢,羅暖萬戶金應堅,軍器參奉徐明履,五衛將鄭後諶,全羅兵使閔震益,右參贊金壽恒,仁遮外萬戶吳尙善。
忠淸監司李元禎辭職上疏,入啓。答曰,省疏具悉。卿其勿辭,宜遵前旨速往,毋曠重任。
答右副承旨鄭繼胄疏曰,省疏具悉。爾〈其〉勿辭,從速察職。
辰時,日暈右珥,巳時申時,日暈。夜一更,月暈。已上朝報
備邊司啓曰,水原府使兪瑒疏內所陳之事,初六日引見時,旣已定奪,而其中一款,不可不商確後分付,臣等會于賓廳,登對更稟,何如?答曰,允。已上備局謄錄
禁府啓曰,以原襄監司狀啓,因刑曹粘目,祥雲察訪尹村,移本府處置事,允下矣。尹村,方在任所,依例發遣本府羅將,拿來,何如?傳曰,允。已上禁府謄錄
上在昌德宮。停常參·經筵。
下直。通川郡守閔均,□城察訪金振漢。
謝恩。京畿都事李俊漢,五衛將尹塏,司成李敏敍,判校李後奭。
咸鏡監司書目。德源前府使李晩,擅給還上之罪,處置事。
參贊官趙復陽所啓,再昨晝講時,武臣閔震益,以猥陳冗雜之說,臺諫請推,請推固是矣。纔以中庸好察邇言,隱惡揚善之義,反覆講論,而此人以妄言被推,則事雖微細,似與察邇隱惡之道有乖,而亦恐有妨於進言之路,臣意則置之,似好矣。領相曰,臺諫之請推,誠爲得體,而趙復陽之以此陳達,其意亦好矣。上曰,然則勿推,可也。
禮曹啓曰,王世子冊禮習儀,初度,來丁未年正月初四日,二度,同月初九日,三度,同月十六日,冊禮吉日,同月二十二日午時,推擇,初·二度習儀,百官以黑團領,議政府行禮,三度,依正行例,詣闕行禮,何如?啓依允。
傳曰,大臣·備局堂上引見。
□啓曰,以司憲府啓辭,米布各司濟用監·內資寺·禮賓寺·奉常寺·司䆃寺·司贍寺·內贍寺·豐儲倉·軍資監·廣興倉等處,本曹郞官·監察,眼同反庫,則司䆃寺·豐儲倉·軍資監·廣興倉·司贍寺·內贍寺,皆無面,內資寺·禮賓寺·奉常寺,則雖有若干無面,其數不多,卽當分徵於色吏等處,而至於濟用監,則無面之數,正布三十五同零,白苧布一同三十匹零,白布三同零,紅苧布一同二十匹零,黃苧布一同十匹零,可他苧絲等物種,亦多無面,事極驚駭。推覈於本監,則書員金就海,無面最多,自本監已爲徵捧之外,尙有二十餘同。故書員林景生等,無面後未及徵上者,亦將十同矣。金就海則臣曹旣已移文刑曹,方爲囚禁督徵,林景生等無面,竝令分徵於其族屬,而本監之事,比於他各司,尤甚虛疎,吏輩偸竊無面之弊,前後相續,若不繩以重律,則將無以徵戢。上項無面書員金就海,令該曹各別准徵後,考律處置,該色官員,尸居其職,致令奸吏,耗蠧庫中之物,誠極寒心,而今此無面,實不知其某年無面,則有難指名請罪,令攸司査問於本監,當給官員,使之現告稟處,何如?傳曰,允。
政院啓曰,新除授正言閔宗道,時在黃海道黃州地,請斯速乘馹上來事,下諭。答曰,依啓。
兵曹口傳政事,內禁衛將鄭後諶。
領議政鄭太和,厚陵修改都監堂上鄭致和·金壽恒,厚陵奉審事,出去。
政院啓曰,右副承旨鄭繼胄,再度呈辭,自上特下使之勿辭察職之敎。旋因上疏,又有從速察職之命,而連日不仕,事甚未安,卽爲牌招察任,何如?傳曰,允。
右副承旨鄭繼胄上疏。大槪,召牌之下,病未趨詣,亟命鐫改職名,仍治違牌之罪事。入啓。
謝恩,內禁將鄭後諶。已上朝報
尙衣院官員,以提調意啓曰,本月初五日夜,有盜,自金銀色郞庫樓底,浮揭樓板而入,開拆櫃子,偸取銀子三百餘兩,而臣等侍罪該院,常時不得申飭,致有今日偸兒之變,不勝惶恐。所失之銀,則該掌吏及當日直宿諸員等處,一一分徵,將爲入上,而觀其偸竊形止,定非外處手生人所爲,本院使令丑伊稱名者,有節節可疑之跡,一邊移文捕盜廳,另爲究問之意,敢啓。傳曰,知道。
閔維重,以兵曹言啓曰,來初十日,禁軍習陣,當設行於沙河里,入直禁軍,除標信出用習陣,罷後卽令還入直,何如?傳曰,允。
上御熙政堂,備局堂上引見。入侍,領議政鄭太和,左議洪命夏,刑曹判書金佐明,吏曹判書朴長遠,右參贊金壽恒,戶曹判書金壽興,判尹吳挺一,副提學趙復陽,右尹金始振,右副承旨閔維重,假注書李壽慶,事變假注書金奐,記事官李敏采·洪萬鍾。已上燼餘
政院啓曰,文臣參下可用人議薦,當日擧行事,命下矣。大臣進會于本院曰,右參贊金壽恒,雖不入初六日入侍之列,今方會于賓廳,似當一體議薦,何以爲之?敢稟。傳曰,一體議薦,可也。
備邊司啓曰,參下文官中可用之人,今日入侍大臣以下各司,別薦事,命下矣。諸臣所薦,別單書啓,而知中樞府事柳赫然則旣無所知,不敢薦擧之意,已陳於榻前云,而不爲書呈之意,敢啓。答曰,知道。已上備局謄錄
都摠府啓曰,今日入直軍士,中日習射,請出標信。傳曰,知道。又啓曰,今日入直軍士,中日習射事,命下矣。雨勢如此,不得爲之之意,敢啓。傳曰,允。已上都摠府謄錄
上在昌德宮。停常參·經筵。
下直,豐川府使梁。
藥房啓曰,雨後日氣沈陰。伏未〈審〉夜間,慈殿玉體何如,聖候亦復若何?臣洪命夏·朴長遠,昨於榻前,伏聞瘡口猶未完合之敎,而自上頻接臣僚,咨訪愈勤,恐有添傷之患,臣等不勝憂慮,敢來問安。答曰,知道。慈候及予之所患,已言于醫官矣。再啓曰,伏聞醫官所傳之言,自初七日間,自上左眼,微有赤澁之候,今日則白瞖又發,至有受鍼之敎,臣等不勝驚慮之至。卽與諸醫相議,則皆以爲,受鍼在所不已云,以鍼家空日推擇,則今日明日皆吉,而以曆書考之,則皆不宜鍼剌之日,姑先入診後,更爲稟定,何如?答曰,知道。
以右副承旨鄭繼胄辭職上疏。傳曰,旣已一番陳疏,何可每爲辭免耶?此上疏還出給。
咸鏡北道暗行御史司藝金澄,入來。
待敎尹敬敎,實錄考出後入來。
大殿入診,仍爲受鍼。大殿受鍼後,藥房·政院·玉堂·二品以上·六曹·大司諫問安。答曰,知道。藥房啓曰,自上膈間痰滯症候,今有復發之漸,依下敎與諸醫商議,則芩連二陳湯,依前加入五貼,當爲劑入,而且伏聞慈殿熱候,自今日復發云,不勝驚慮。卽與李東馨諸醫商議,皆以爲,今此熱候,似是近日時令感冒之症,柴胡四物湯,加麥門冬·連翹·金銀花·黃連酒炒·知母酒炒·乾葛·山梔炒各一錢,黃栢酒炒七分,石膏二錢,連進五貼,而日再進宜當云,此藥五貼,亦爲劑入之意,敢啓。答曰,知道。
刑曹判書金佐明所啓。因咸鏡監司閔鼎重狀啓,本道應上納諸各司貢物之價,自備邊司覆啓,或有蠲減,或令以本道上納,而至於係于御供之物,則令該曹給價事,蒙允矣。左相曰,咸鏡道應上納貢物中,可以蠲減者則許減,而如尙房貂皮,內局牛黃,則不可蠲減。故臣令該曹給價之意,覆啓矣。貂皮則當自戶曹給價,而牛黃則曾自湖西大同,捧價於咸鏡道,令醫司貿納矣。今此金佐明所陳,乃是牛黃價出處稟定也。上曰,所謂係于御供,未知爲何樣物件,欲待該曹面啓而蠲減矣。此乃尙房所納貂皮云,特爲減除,可也。金佐明曰,咸鏡道被災邑減除上送事,自宣惠廳覆啓行會矣,未回下之前,本道又將諸船貢物價,縣錄啓聞矣。牛黃十二部價全減,自常平廳給價,備送內局之意,更爲行文知委于本道,何如?上曰,依爲之。上曰,湖南山郡大同之不便,人多言之,道臣亦陳其弊。故不得不革罷,今見御史申之玉啓則以爲,民情皆願後設云矣。左相曰,臣不待獻納申之玉啓,而前以聞知,自罷大同之後,湖南人,至有歸咎於臣,以非責之者,蓋當初願罷,只是數三大邑而已,上年小邑民則皆不願革罷云矣。領相曰,臣於上年,亦知革罷之重難,而三司之臣,皆言其不便,問于本道,亦以爲願罷。故不得不革罷矣。今聞民情,皆以爲革罷爲非,且閔維重,以其時監司,啓請革罷事,頃以敦諭,往于臣家,審問其便否,則閔維重,亦知其革罷之率爾,前日己見,不自爲是,以爲渠之臨遞時,已聞民間,皆欲復設之意云矣。閔維重曰,在京稔聞山郡大同不便之說,及按本道,則各邑之民,皆願革罷,巡歷之時,處處呈訴,而猶不敢率爾上聞,及至朝廷下詢便否,臣備擧所聞,馳啓請罷矣。臣之臨遞之時,又聞民間,反以革罷爲不便云,蓋未罷之前,大小邑,皆以出米之多,作木之難,爲大段難堪之弊,必欲革罷,而旣罷之後,則京各司上納貢物價,亦皆以綿布措備,而木品反加於大同前,如上納人情及點退之弊,則乃大同時所無。故民之不便,實在於此,且在前貢物之制,名色甚多,徵責甚煩,而大同之法,則一時出米,民雖爲苦,旣納之後,公私無事,此亦簡便矣。上年纔罷,今年復設,朝家擧措,雖以顚倒,如可復設,須速定奪。日久則恐有難處之弊也。但一結十三斗中,今春革罷時,雖永減一斗於沿海,然十二斗猶似過多,今若又減一斗,定爲一結十一斗之制,則勿論大小邑,民情必皆爲便矣。領相曰,十二斗中又減一斗,則民情豈不爲悅,而但用度必爲不足之後,亦不可加賦,欲存餘米,蓋爲此也。且餘米有裕,則觀勢減捧,以舒民力,乃先朝廷大同設行時本意也。上曰,民情如此,山郡大同,復設,可也。金佐明曰,今春沿海大同,一結十三斗中,旣減一斗,永爲定式,山郡大同,亦一體施行,何如?上曰,依爲之。金佐明曰,取考山郡應上納貢物價納未納之數,則二十四司內,丙午條各樣貢物,幾盡上納,而未上納之價,以米計之,則二千三百餘石,此則可以本廳所儲,推移分給,而待明春沿海收米之來,繼給丁未條貢價,則似無難事矣。但今年木花絶無,難可作木,湖南則以米八斗,作木一匹矣。八斗內除出三斗,爲出浦馬價,而船運五斗米,則雖有減縮之數,而亦可自此推移充用,欲爲作木者,作木,欲以米船運者則亦從所願施行,何如?閔維重曰,山郡距海程不遠者,或以便好,而但田稅不載之船,猶患難得,其勢似不易矣。領相曰,得船果難,而其中或不無自願者,令本道問其便否於山郡各邑,似當矣。上曰,問于本道處之。閔維重曰,春秋分等收米,乃是大同事目,而湖南則壬寅年,從新結合捧,而兩等遂以爲例,每等收稅案下去後,春秋收竝督,窮春民,一時備納爲苦,今依事目,秋等用舊結,春等用新結收捧,何如?上曰,依爲之。金佐明曰,依當初事目,秋等用舊結,春等用新結事,旣已定奪矣,今後則秋用舊結而作米,春用新結而作米,則必無一時辦出作米窘速之患矣。上曰,依爲之。金佐明曰,今年各邑官廳所納,想於十月磨鍊收捧矣。如油·淸·紙地之價,及所用官需米,計其實用與儲,竝爲計減於收米元數米,則可無疊出之患矣。上曰,依爲之。閔維重曰,湖西大同則設行之時,朝廷累加嚴飭,監司·守令,至有被罪者。故一遵事目之外,不敢違越,而湖南則去京甚遠,民間事情,不達於朝廷,前後監司,亦不能逐日整頓。故各官頗有越法之弊,復設之時,不可不申明釐正矣。金佐明曰,湖西大同設行時,則金弘郁,爲本廳都廳,詳知立法本意。故除拜本道監司,終雖以不能擧職被罪,行法之始,事有條理,無科外濫雜之事矣。湖南則不能因湖西之成制,擧而行之,而監司不能致察,使列邑,仍存大同未行前雜役。故越法侵民,其弊甚夥,臣之前日陳疏,請爲試可於湖臬者,有意專在於欲知民間,科外侵擾之弊也。今番復設之時,下送京官,革去疵弊,與之更始,則似好矣。閔維重曰,監司主管其事,而別遣京官,則政爲其弊,專責本道監司,使之釐正,似當矣。上曰,依爲之。
夜自一更至三更,月暈,四更,黑雲一道如氣,起自巽方,直指艮方,長十餘丈,廣尺許,良久乃滅。已上朝報
李俊耉啓曰,右副承旨鄭繼胄辭疏,旣已還下,至以何可每爲辭免爲敎,而今日亦不仕進,事體所在,殊甚未安,卽爲牌招察任,何如?傳曰,允。
上御熙政堂受鍼時,藥房都提調洪命夏,提調朴長遠,副提調張善瀓,假注書李壽慶,記事官李敏采·洪萬鍾,入伏於楹內。醫官尹後益·崔有泰·李東馨·金有鉉入侍房中。上受鍼,右邊足部,到陰·竅陰,厲兌·大沖,手部,商陽·後谿·大淵·神門,面部,攅竹等穴,罷出。
大殿受鍼後,藥房·政院·玉堂問安。答曰,知道。已上燼餘
義禁府啓曰,以咸鏡監司狀啓,因刑曹粘目,前德源府使李晩,移本府處置事,允下矣。李晩,方待命於本府,卽爲拿囚之意,敢啓。傳曰,知道。已上禁府謄錄
上在昌德宮。停常參·經筵。
慈殿,大殿,政院·玉堂問安。答曰,知道。
慈殿,藥房問安。答曰,知道。
政院啓曰,今月初六日引見時,二品以上時任三司,各薦二人事,擧行條件,昨已啓下矣。此事定奪之後,三司之官,多在遞易,似當以卽今三司,使之議薦,且考前例,則二品以上之未經實職者,不爲擧論,而外任或有議薦時,今番則外任及在外未上來之人,亦令一體薦聞乎?竝此仰稟。傳曰,竝一體議薦,可也。
今月初九日引見時,左議政洪命夏所啓,冊禮都監堂上,禮曹判書,例爲兼帶,而時任判書鄭致和,與都提調,爲一家之人。故不敢啓下矣。領議政鄭太和曰,此事豈有相避之嫌乎?都監堂上之任,必以戶·禮·工判書兼差,而吏曹判書朴長遠,曾爲禮判時,以例兼啓下,今雖移拜他職,仍察都監之任宜當,戶曹當爲至管,時任判書金壽興,亦爲啓下,工曹判書李浣,則當初雖以例兼啓下,已遞本職,其代不必差出,禮曹判書鄭致和,則前以戶曹判書例兼矣。依金壽恒厚陵修改都監堂上之例,使之察任,何如?上曰,依爲之。
領議政鄭太和所啓。罷散中表表可用之人,令該曹議于大臣書入事,旣已定奪矣。罷職外奪告身之類,自前亦有竝爲書入之規,何以爲之?上曰,竝爲書入,可也。又所啓,修撰李程,曾差冊禮都監郞廳,而除授東萊之後,未出其代矣,今則已遞外任,都監之任還差,察任,何如?上曰,還差,可也。
左副承旨閔維重所啓。頃見刑曹啓目,則因潭陽人李雲挺擊錚之事,論以部民告訴之律,本府府使李世翊囚推曲折,令本道査啓事,判下矣。此是臣按道時事。故備知其顚末,蓋於今夏,潭陽品官輩,稱以私大同所捧木品過好,乘其空官,聚會鄕廳,擅開大同庫,取見木品,因爲駁遞,大同監官其時府使金益炅,略加罪罰而止,益炅罷歸之後,又爲鄕會,以前日告知主倅之故,大同色吏,私自重杖,其前後作變之狀,誠極驚駭。聽聞所及,無不憤痛,及至李世翊到任之後,臣以作變品官輩,沒數囚推之意,行關分付,而李世翊旣已捉囚,牒報請刑,臣以刑推査問,題送矣。査報之中,各人等,各自覈明,不可不親査處置。故移囚營下,卽欲依律重治,而一境品官四十餘人,皆被重刑,足以懲戢。故參酌放送,而被罪中三人,因此致斃,李雲挺之父,卽其一也。當初刑推,非李世翊擅自爲之,不過因上司題送而施刑,元非濫刑事,而今以土民之誣訴,使之査覈,則不但事體有損,土豪因此生氣,以冀主倅之萬一見遞,世翊則査覈啓聞,而有不敢晏然行公,本府以積弊之邑,山城收糴等事,尤甚緊急,旬月曠官,亦甚可慮。如欲査覈其囚推曲折,則今臣所達之外,更無可査之事矣。刑曹判書金佐明曰,臣曹則擊錚人原情所訴之事,不可不問。故欲知曲折,啓請査覈矣。閔維重所達如此,査覈公事,勿施,何如?上曰,然則勿爲査覈,可也。
藥房啓曰,夜來日氣峭寒。伏未審聖體若何,昨曰受鍼之後,眼候比昨差減,而膈間痰滯之漸,進御同劑之後,亦有其效乎,慈殿所患熱候,比昨加減如何?臣等不勝憂慮,敢來問安。且今日受鍼初刻,定以巳正,何如?竝此仰稟。答曰,知道。慈候已言〈于〉醫女矣。
平安監司書目。宣川呈,以本月初一日雷動電光,事係變異事。
領府事李景奭箚子。大槪,賤患,觸寒添苦,受鍼時,未參問安之列,惶恐待罪事。入啓。答曰,省箚具悉卿懇。卿其安心,勿待罪。
右副承旨鄭繼胄上疏。大槪,承牌出仕之際,有失肅拜之節,冒昧自列,冀蒙鐫改事。入啓。答曰,省疏具悉。爾其勿辭察職。已上朝報
上御養心閤受鍼時,藥房都提調洪命夏,提調朴長遠,副提調張善瀓,假注書李壽慶,記事官李敏采·洪萬鍾,入伏於熙政堂楹內,醫官尹後益·崔有泰·李東馨·金有鉉,入侍房中。上受鍼,右邊足部,僕參·厲兌·竅陰·太衝,手部,商陽·後神門·尺澤,面部,攅竹,罷出。
大殿受鍼後,藥房·政院問安。答曰,知道。已上燼餘
上在昌德宮。停常參·經筵。
下直,江界府使李枝茂,理山郡守尹行得,興德縣監李斗龜,西生僉使白後天。
謝恩,延安縣令成楚容,禮賓正朴增輝。
慈殿,大殿,政院·玉堂問安。答曰,知道。
慈殿,藥房問安。答曰,知道。
藥房啓曰,自昨寒事漸緊。伏未審夜間,聖體調攝若何,眼候連日受鍼,有差減之效乎?慈殿調候,亦復如何,熱勢升降,比前漸減乎?前日劑入湯劑,日再進御,則當盡於今日,必須詳知卽今症候,然後方可以或加劑入,或議他藥,自上受鍼時刻,則依前定以巳正,而但風日如此,恐或違於愼重之道,臣等尤不勝悶慮之至,敢來問安,竝此仰稟。答曰,知道。慈候已言于醫女矣。
政院啓曰,同副承旨吳始壽,本月初八日出直之後,以式暇連日在家,式暇旣盡而不爲仕進,今又二日矣。體例所在,已極未安,而出納之際,亦甚苟簡,卽爲牌招,使之察任,何如?傳曰,允。
吏曹判書朴長遠啓曰,今月初五日政,理山郡守擬望時,尹行得,載於西班官案中。故備擬受點,今日辭朝臨出之際,兵曹色吏來言,尹行得,以前任全羅兵虞候試官時事,方在奪告身之中云,臣不能詳察,至擬望受點,不勝惶恐待罪。尹行得改差,其代,卽爲差出發送,何如?傳曰,依啓。勿待罪。
政院啓曰,卽因吏曹判書朴長遠待罪啓辭,理山郡守尹行得改差事,命下矣。江邊地緊,不可久曠其任,且有本道監司催促狀啓,其代,卽令該曹口傳差出,催促發送,何如?傳曰,允。
政院啓曰,自上方在調攝中,平復間視事頉稟之意,敢啓。傳曰,知道。
水原府使兪錫上疏。大槪,乞得賜對,備陳弊瘼,以濟一境塗炭事。入啓。
未時,太白見於巳地。已上朝報
巳時,上御熙政堂受鍼時,藥房都提調洪命夏,提調朴長遠,副提調張善瀓,假注書李壽慶,記事官李敏采·洪萬鍾,入伏於楹內,醫官尹後益·崔有泰·李東馨·金有鉉,入侍房中。上受鍼,右邊足部,厲兌·僕參·竅陰·太沖,手部,商陽·後神門·尺澤,面部,攅竹,罷出。
大殿受鍼後,藥房·政院·玉堂問安。答曰,知道。
鄭繼胄,以吏曹言啓曰,左議政洪命夏所啓,令該曹議于大臣,罷散中表表可用之人,別爲書入事,命下矣。臣依下敎,就議于大臣,抄書五十員,各其名下列目,依前別抄書入時例,刪其繁擾,開錄別單,書入之意,敢啓。傳曰,知道。已上燼餘
備邊司啓曰,慶尙監司李泰淵,東萊府使安鎭等狀啓,啓下本司,所當卽爲覆啓,而但觀此狀啓中末端云云之語,則其意不難知矣。渡海一事,亦有故爲遲遲之狀,則不必急速指揮,待領議政復命後,適議稟處之意,敢啓。傳曰,知道。已上備局謄錄
都摠府啓曰,副摠管具仁墍,以摠戎廳上番軍士點考事,慕華館進去晝仕,請出標信。傳曰,允。已上都摠府謄錄
上在昌德宮。停常參·經筵。
吏曹口傳政事,理山郡守崔元立。
下直,驪州牧使金壽翼,比安縣監李敏道。
謝恩,校理吳斗寅,訓鍊僉正李克和,宣傳官申琠。
忠淸監司李元禎辭職上疏,入啓。答曰,省疏具悉。卿其安意勿辭。
慈殿,藥房·政院·玉堂問安。答曰,勿爲問安。
大殿,政院·玉堂問安。答曰,知道。
刑曹啓目。前抱川縣監李翰衢矣,大槪〈?〉,狀退送之後,不報陳起,徒以災傷事目,充數磨勘,百餘結之多,事極驚駭。罪杖一百,贖,罷職不敍,私罪,盡奪告身。啓功減一等。
政院啓曰,伏見吏曹判書朴長遠啓辭,則以理山郡守尹行得,方在奪告身中,而誤擬受點,待罪矣,銓曹設或不察,有此差授,其蒙敍與否,行得自當知之,而除職之後,不爲擧實呈狀,乃敢偃然辭朝,事極可駭。尹行得,請從重推考。且尹行得付軍職曲折,問於兵曹則以爲,以捕盜從事官,御營廳郞廳等任,再度啓下云,奪告身之人,例不得啓差於卽廳將官之任,而該廳,該曹,不能詳察,致有格外誤謬之擧,俱甚未妥當,該捕盜廳·御營廳·兵曹堂上,亦爲推考,何如?傳曰,依啓。吏曹當該堂上,亦爲一體推考。
傳曰,水原府使兪錫下直時,政院啓達,可也。
藥房啓曰,夜來寒氣倍緊。伏不審此時,聖候調攝若何,眼候加減,比昨如何,慈殿熱候,日漸有減乎?所進柴胡四物湯,當盡於昨日,依前加入五貼,亦爲劑入乎?臣等不勝憂慮,敢來問安。且今日,乃鍼家拘忌之日。姑停受鍼之意,竝此仰稟。答曰,知道。慈候已言于醫女矣。
京畿都事李奎齡,災傷覆審後入來。
護軍李廷夔,在外入來。
領議政鄭太和,修改都監堂上鄭致和·金壽恒,厚陵奉審後入來。
護軍李廷夔上疏。大槪,特召之下,不得不祗謝恩命,而優異之典,決不敢承當,又有逋慢之罪,玆敢冒死陳悃。乞賜鐫免,歸伏田里,將護老母,以安愚分事。入啓。答曰,云云,卿其勿辭,從速察職。已上朝報
領議政鄭太和,禮曹判書鄭致和,右參贊金壽恒啓曰,臣等進詣厚陵奉審,則所見與所聞差異,改封陵一節,事甚重難,而有難以文字詳察陳達,後日登對時,面稟,何如?答曰,依啓。
鄭繼胄,以義禁府言啓曰,罪人李溫·柳濠等推案,漸至浩煩,啓下出入之際,有所不便,依前例浮取以入之意,敢啓。傳曰,知道。已上燼餘
上在昌德宮。停常參·經筵。
大殿,政院·玉堂問安。答曰,知道。
政院啓曰,假注書宋光淵,時無職名,依例付軍職,帶冠常仕,何如?傳曰,允。
藥房啓曰,微雪乍晴,日氣陰寒。伏未審夜間,聖體將攝若何,眼候加減,比前如何,慈殿熱侯,不復發作乎?自上所進芩連二陳湯,以日計之,則當盡於今日,加劑以入乎?受針時刻,則依前定以巳正爲之,而日寒如此,臣等不勝區區悶慮之至。敢來問安,竝此仰稟。答曰,知道。慈候已言于醫女矣。
全羅都事書目。長興府使韓公信漏田現捉,依事目爲先罷黜事。
大殿受鍼後,藥房·政院·玉堂·二品以上·六曹·大司諫問安。答曰,知道。
辰時,日暈,未時,太白見於巳地。已上朝報
上御養心閤受鍼時,藥房都提調洪命夏,提調朴長遠,副提調張善瀓,假注書李壽慶,記事官李敏采·洪萬鍾,入伏於熙政堂楹內,醫官尹後益·崔有泰·李東馨·金有鉉,入侍房中。上受鍼,右邊足部,內庭·俠谿·崑崙·太衝,手部,陽谿·前尺澤,面部,攅竹·巨髎,罷出。
大殿受鍼後,藥房·政院問安。答曰,知道。已上燼餘
上在昌德宮。停常參·經筵。
謝恩,護軍李殷相,居昌縣監申謹,部將金最。
大殿,政院·玉堂問安。答曰,知道。
藥房啓曰,夜來寒氣倍緊。伏不審此時,聖體調攝如何,眼候昨又受鍼,有一分差減之效乎,慈殿熱候,日漸向歇,寢睡安寧乎?今日雖是十五,旣非望日,諸醫以爲,受鍼無妨云,時刻則依前定以巳正宜當,臣等不勝悶慮,敢來問安,竝此仰稟。答曰,知道。慈候已言于醫女矣。
大殿受鍼後,藥房·政院·玉堂·二品以上·六曹·大司諫問安。答曰,知道。
禁府,金是榮·禹弼漢·劉仁立拿囚,啓。
未時,太白見於巳地。夜五更,月暈。已上朝報
閔維重,以都摠府言啓曰,今日入直軍士當□射,而國忌相値,不得爲之之意,敢啓。傳曰,知道。
又以摠戎廳言啓曰,壯抄二運軍兵,今已上□點實數三百二十六名,以此分作三番,與廣智營□直初運軍兵,明日替代之意,敢啓。傳曰,知道。
上御養心閤受鍼時,藥房都提調洪命夏,提調朴長遠,副提調張善瀓,假注書李壽慶,記事官李敏采·洪萬鍾,入伏於熙政堂楹內,醫官尹後益·崔有泰·李東馨·金有鉉,入侍房中。上受鍼,右邊足部,內庭·俠谿·崑崙·太衝,手部,陽谿·前諸·尺澤,面部,攅竹·巨髎,罷出。
大殿受鍼後,藥房·政院·玉堂問安。答曰,知道。已上燼餘
上在昌德宮。停常參·經筵。
下直,京畿水使李俊漢,慶尙右水使李鏶。
謝恩,司畜別提洪柱溟,正言李□□,掌令李柙。
大殿,政院·玉堂問安。答曰,知道。
藥房啓曰,伏未審夜來,聖體若何,眼候差減之效,比昨益勝乎,慈殿調候,已占差境,而餘熱猶未盡祛乎?且今日乃是望日,適與月蝕相値,此爲鍼家所忌,姑停受鍼宜當,臣等區區憂慮,敢來問安,竝此仰稟。答曰,知道。慈候已言于醫女矣。
政院啓曰,新除授守令,近因憲府之官有故,久未開坐署經,以此守令,不得下直,事甚未妥。除在外者外,憲府未肅拜之員,明日待開門牌招,使之卽爲署經,何如?傳曰,允。
政院啓曰,頃日平安監司,以理山郡守催促下送事,狀啓矣。新除授理山郡守崔元立,分付該曹,使之急速赴任,則以爲,元立,方在全羅道羅州本家,上來遲速,不可豫知云,江邊緊地,異於他官,且此冬務方殷之時,尤不當一任久曠,令該曹斯速稟處,而當初本道啓請,口傳差出,意非偶然,而該曹不能詳察,在外人擬望受點,以致如此,亦爲非矣。請吏曹當該堂上推考。傳曰,允。
吏曹啓曰,命下矣。崔元立上來赴任,其勢未易,不可等待,以致曠官,理山郡守崔元立,改差,其代卽爲差出,催促赴任,何如?傳曰,允。
政院啓曰,以吏曹草記,理山郡守崔元立改差,其代卽爲差出事,允下矣。今日內口傳差出,使之催促發送,何如?傳曰,允。
冊禮都監郞廳,禮曹正郞韓鼎一,佐郞吳斗憲,戶曹正郞崔繼雄,工曹正郞趙億,兵曹佐郞任相元,改啓下。
冊禮都監啓曰,郞廳遷轉,有頉之員甚多,各出其代,別單書啓,而郞廳權世經,前任戶曹正郞時,已爲差下,今雖移拜漢城府判官,使之仍察該監之任宜當。且監造官有頉人員,亦於當初啓下單子,改付標以入矣。其中監造官姜碩賓,停役之間,罷散無職,依例付軍職,冠帶常仕,何如?傳曰,允。
京畿監司書目。楊州呈,以執義李端相辭職上疏上送事。
辰時,日有重暈,內暈有兩珥,暈上有背,外暈上有戴,色皆內赤外靑。申時,日暈左珥。夜一更,月暈兩珥,暈上有冠,色內赤外靑,白虹貫暈。二更,月暈,暈下有履,色內赤外靑,白虹貫暈,月食。三更,月暈,月食。已上朝報
上在昌德宮。停常參·經筵。
吏曹口傳政事,理山郡守鄭粲翰。
下直,仁川府使呂爾亮,義興縣監李嗚夏,江東縣監李聖雨,永登萬戶金垣。
謝恩,司宰僉正元萬春,理山郡守鄭粲翰,修撰李程,釜山僉使李世選。
大殿,政院·玉堂問安。答曰,知道。
掌令李柙,牌不進。
藥房啓曰,伏未審夜來,聖體調攝如何,眼候日漸差減乎,慈殿調候安寧,更無餘熱臨夕微升之患乎?臣等區區憂慮,敢來問安。且今日受鍼時刻,則依前定以巳正之意,竝此仰稟。答曰,知道。慈候幾盡差復矣。
大殿受鍼後,藥房·政院·玉堂·二品以上·六曹·大司諫問安。答曰,知道。
禮曹啓曰,王世子冊禮吉日,以來正月二十二日,推擇啓下矣。冊禮旣行之後,則各司供上雜物及各道所産物饍,依例封進事,豫爲分付,何如?傳曰,允。
政院啓曰,弘文館應敎李翊,前以亡妻歸葬,受由下往全羅道扶安地,承召上來,聞有兒息,患得拘忌之病,父子情理,不得不看攝,旣已犯染,不敢出入於禁中,陳疏至院,而經筵入番,俱係緊重,久未出肅,事體未安,原疏則不得捧入,而合有變通之道,敢此仰稟。傳曰,然則遞差。
慶尙都事書目。咸安郡守姜好奭,災傷差錯,罷黜事。已上朝報
執義李端相上疏。大槪,伏以臣,痼疾纏身,分作廢棄之人者,久矣。伏乞聖明,亟命遞臣職名,仍治臣罪事。入啓。答曰,云云爾懇,爾其勿辭,從速察職。
上御養心閤受鍼,面部,巨膠左右穴,手部,陽谿·前谷中·尺澤左右穴,足部,內庭·俠谿·崑崙·太沖〈衝〉。醫官鄭後啓·李東馨·崔有泰·尹後益·金有鉉入侍。都提調洪命夏,提調朴長遠,副提調張善瀓,注書宋光淵,待敎李敏采,檢閱洪萬鍾,入伏於熙政堂楹內,受鍼畢後,罷出。已上燼餘
上在昌德宮。停常參·經筵。
謝恩,正言李□□。
掌令李柙辭職上疏,入啓。
大殿,政院·玉堂問安。答曰,知道。
京畿監司書目。砥平呈,以副修撰李端夏病重,上去不得事。安山呈,以行副護軍尹絳辭職上疏上送事。
黃海監司書目。金川郡守李悅,厭避差員,罷黜事。
忠淸監司書目。扶餘呈,以掌令閔光熽病重,上去不得事。
藥房啓曰,乍雪乍晴,寒暖不適。伏不審夜來,聖體調攝若何,眼患日益差愈乎,瘡處散鍼之後,無燥癢之氣乎,慈殿微熱往來之候,比昨何如?自上取進芩連二陳湯,當盡於今日,加劑以入乎?且受鍼時刻,則依前定以巳正,臣等無任憂慮,敢來問安,玆此仰稟。答曰,知道。慈殿候,已言于醫女矣。
禁府啓目。前祥雲察訪尹材原情云云,遲晩照律,何如?啓依允。
假注書金奐改差,代李潤朝。
大殿受鍼後,藥房·政院·玉堂·二品以上·六曹·大司諫問安。答曰,知道。
今日受鍼時,忠淸監司李元禎遞差,當日開政差出事,榻前定奪。
以守令署經事,今日新除授憲官員,卽爲牌招肅拜,時未出肅,掌令李柙,亦爲一體牌招肅拜事,榻前特爲傳敎。
以掌令閔光熽辭職,遞差。
答掌令李柙疏曰,省疏具悉。爾其勿辭,從速察職。
以副修撰李端夏辭狀,遞差。
政院啓曰,二品以上時任三司,別薦應薦人員,啓下之後,卽爲分付該曹,而今至累日,尙無薦單來呈之人,此必當初不爲定限而然也。京中則以今月二十日,近道則以今月晦日,中道則以十二月初十日,遠道則以十二月二十日,竝爲定限,令該曹更爲知委,及期擧行,何如?傳曰,允。
謝恩,掌令李柙·金澄。
掌令金澄啓曰,頃忝諫職時,以不論前執義金益謙做錯之失,被彈見遞矣。彈墨未乾,有此新除,命牌之下,不得不出肅,而廉隅所在,決難仍冒,請命遞斥臣職。答曰,勿辭,退待勿論。
未時,太白見於巳地。已上朝報
閔維重,以都摠府言啓曰,今日入直軍士,中日習射事,請出標信啓請矣。開政,兵曹判書參政,中日不得爲之之意,敢啓。傳曰,知道。
鄭繼胄,以禮曹言啓曰,今此王世子冊禮時,應行節目,及冊禮翌日,百官陳賀箋文頭辭,已爲磨鍊,啓下告目,則直爲分付各該司擧行,而箋文頭辭,則當初推擇日期,不可仍存,原單子中,以康熙六年正月二十二日,改付標以入之意,敢啓。傳曰,知道。
閔維重啓曰,掌令金澄,再啓煩瀆,退待物論矣。傳曰,知道。
上御養心閤,手部,陽谿·前谷·中諸·尺澤左右穴,足部,內庭·俠谿·崑崙·太衝,受鍼。醫官鄭後啓·李東馨·崔有泰·尹後益·金有鉉入侍。都提調洪命夏,提調朴長遠,副提調張善瀓,假注書宋光淵,待敎李敏采,檢閱洪萬鍾,入伏於熙政堂楹內。受鍼畢,都提調以下,招承傳色口傳啓曰,自上連日受鍼,而未得入侍,不勝區區憂慮之至,敢請缺。已上燼餘
受鍼後,左議政洪命夏所啓,鍼醫料布,自前例給二疋,近因裁省,減給一疋矣。醫官等備持人馬,逐日來待於藥房,只以一疋之木,勢難資賴,其爲寒薄之狀,實甚可矜。上曰,然則以餘丁木加給,可也。都承旨張善瀓曰,前日,自兵曹所給一疋之外,又以餘丁木加給乎?上曰,依爲之。已上備局謄錄
都摠府啓曰,今日入直軍士,中日習射,請出標信。傳曰,知道。
又啓曰,今日入直軍士中日習射事,請出標信啓請矣。當日開政,兵曹判書參政,中日不得爲之之意,敢啓。傳曰,知道。已上都摠府謄錄
上在昌德宮。停常參·經筵。
兵曹參判柳淰,鍼灸出仕。
下直,理山郡守鄭粲翰。
謝恩,都摠經歷朴恩濟,谷城縣監許苾。
大殿,政院·玉堂問安。答曰,知道。
藥房啓曰,夜來風雪釀寒。伏不審此時,聖體調攝若何,眼候差減,比昨益勝乎,慈殿熱候安寧,更無微熱之候乎?臣等憂慮未弛,敢來問安。答曰,知道。慈候已言于醫女矣,今後勿爲逐日問安。
平安監司書目。渭原郡守蔡時鎭,吾老梁權管金世鐫,□洞權管□□榮,乫所權管韓世忠,竝爲先罷黜,罪狀令備邊司處置事。
禁府啓目。祥雲察訪尹村矣,本驛卜定駕轎馬二匹,不以本驛馬定送,以京中馬匹,買立貸出,價錢買立,不當貧殘驛卒等處,任意分徵,實是各驛所無之事。本價外,邊利人情,多至二十兩,罪杖一百,徒二年,盡奪告身。啓功減一等。同府□權管劉仁立,惠山僉使洪世虎,河平縣監金是榮,草溪郡守禹弼漢等原情公事判付內,姑停刑推議處,同府,尹村,廣州□豐驛,徒二年定配。啓。
昨日受鍼後請臺入侍時,左議政洪□□所啓,醫官必不可無激勵之擧,自前如忠壯衛將□□衛將等任,或有以堂上醫官差除之時矣,今亦依此,或隨闕差除,則自可入直於闕內,似爲便好矣。上曰,依爲之。
傳曰,大臣·備局堂上引見,大司諫姜□□請對入侍。
府啓。引嫌而退,一時相規,非有深意,旣往之事,何必爲嫌?請掌令金澄出仕。答曰,依啓。
今日引見時,左副承旨閔維重所啓。北道暗行御史金澄,復戶之事,來詣本院,欲爲請對,而適値上候未寧,連日受鍼,不敢啓稟矣。上曰,後日引見時,使之入侍。
掌令金澄,就職。
申時酉時,日暈兩珥。夜一更二更,月暈,五更,月暈。
今日引見時,領議政鄭太和所啓。臣進詣厚陵奉審,則所見與所聞差異,前日右議政奉審時,則有隙處,未及塗灰,今臣往審,在於旣塗灰之後,故所見如此,而文字陳達,必不詳密,故復命之日,以登對時面稟之意,仰達矣。大槪,陵上所排,石品不好,製造不精,如魂遊石,非但不爲磨正,亦不細琢,其時之事,有不可知也,所謂裳石,元非他陵裳石之製,以薄石連接平舖,石之方圓,亦隨其本體而舖設,有如龜文,而歲月旣久,多致傾仄,或有外高內底之處,此則不可不改排整頓,俾無水向內面之患,至於改封陵一節,以臣所見,極爲重難,陵上形勢,若有不久傾頹之患,則不得不改,而卽今所見,似無此慮,以其石物有罅隙之故,至改封陵,事甚未安,宜加愼重矣。上曰,全改封陵,果爲重難,莎臺石則仍存勿改,而屛風石·裳石,則新造改排,似當矣。禮曹判書鄭致和曰,若仍存莎臺石,而只改裳石,如他陵制,則必須欄干石,盡爲撤去,削除其地面,低舖臺石,然後水勢方順,如此則破土動役,極爲浩大,寧盡改封陵,似當矣。上曰,然則欄干竹石,姑爲撤移,只改排裳石,而舖石時地勢,必令內高外低,使雨水順下,可也。鄭致和〈曰〉,前排裳石,可用者則仍用,可改者則當代以新石,而新石比舊石,不過當用三分一,量其容入,臨時磨鍊取用矣。上曰,依此爲之,而旣不改封陵,則不必別設都監,修改都監撤罷,依各陵修理之例,禮曹句管擧行,可也。鄭致和曰,臣與提調金壽恒句管,而郞廳監官各一員,差定蕫役,似當矣。上曰,依爲之。郞廳則禮曹郞官,爲之,可也。
吏曹判書朴長遠所啓,王世子冊禮,旣已定日,春坊僚屬,當爲差出,而考見前例,則或有前期一朔差出之時,或有前二朔差出之時矣。左相曰,習儀定於正月初四日,侍講院翊衛司官員,若爲臨時差出,或有在外者,則勢必不及,似當前期差出矣。上曰,今晦開初間,差出,可也。上曰,補養官中在京者,只有三人,嘉善以上,又有可合之人耶?左相曰,李廷夔何如?上曰,以書筵常例言之,則只講院上下番進講,而予意則欲加補養官一員,冊禮之後,以補養官四人,仍差賓客副賓客等任,上下番外,亦令輪入講學,以爲敎導之地耳。左相曰,李廷夔,自少頗識儒家書,且其爲人,可合此任矣。上曰,李廷夔,補養差除。
刑曹判書金佐明曰,王世子冊禮後,朔饍封進事,禮曹旣已啓下,而原襄道則兩大妃殿朔饍外,大殿·中宮殿所封物,令蠲減矣。今當新行冊禮之日,似不可全減,依兩大妃殿例,自常平廳給價封進,何如?上曰,冊禮後初朔,則依例封進,其後則大殿朔饍例,一體停止,可也。
又所啓,永寧殿修改都監,必須設廳,而宗廟近處,無可合公廳,丹鳳門外內農圃設園頭處,與宗廟外西門相近,若設假家於此處,捧置雜物,排設冶所,則俱涉便當,姑爲借用,何如?上曰,依爲之。
禮曹判書鄭致和所啓,王世子冊禮後,諸道例爲封進方物之饍,故前日臣曹啓稟,則只物饍封進事,批下矣。今此冊禮陳賀,事體重大,方物封進,亦不可廢,方物物饍竝爲封進事,分付,何如?上曰,一依辛卯年爲之,可也。
左相所啓,關節之禁,非不申明,而近來國綱解弛,犯之者頗多,臣得聞兪錫之言,則只以軍兵頉下,有請囑之事云,兪錫,以近侍之人,出爲守令,地位不比庶官,而請囑猶且如此,世道寒心。且今者大司諫姜□□,亦以別薦命下之後,不無奔競之弊爲言,關節之禁,非止一再,果有冒犯之人,則不可不隨現科罪,令兪錫現告,何如?兪錫曰,軍兵頉下事,元無請囑之人,此則大臣,未詳臣之所言而然,而如婚喪求請之事,則頗或有之,而天威咫尺之地,安敢有隱?頃日兵曹佐郞柳㝚,爲其老母,求其饌物,使京主人傳簡,而以答簡稽遲之地,捉致京主人,屢度催促矣。左相曰,柳㝚管節事,兪錫旣已陳達,而大司諫姜栢年,不爲論啓,發論之後,不可置之矣。上曰,柳㝚,先罷後推。
左副承旨閔維重所啓,備局堂上,日次引見,則三司應入之員,例爲牌招,非日次引見之時,則自本院啓稟,有牌招命,然後出牌矣。引見日則毋論日次與否,兩司官員,來待於闕下,而每於引見命下之後,始爲出牌,不但時刻遲延,出牌之擧,亦甚煩數,此後則三司應入之員,其日來待於闕內,引見命下之後,勿爲牌招,與備局諸臣,一體入侍,何如?上曰,日次引見時,依所啓勿爲出牌,而非日次引見之時,則依前啓稟,可也。已上朝報
閔維重啓曰,摠戎使具仁墍,水原府使兪瑒,來待闕中,亦爲入侍乎?傳曰,竝令入侍。
又以兵曹言啓曰,來二十日禁軍習陣,當爲設行於沙阿里,入直禁軍,除標信出用習陣,罷後卽令還入直,何如?傳曰,允。
又以兵曹言啓曰,兼司僕將成晩達,以傷寒病勢甚重,久未出仕,習陣之時,每以假將代行,事甚苟簡,兼司僕將成晩達改差,以他無故人,口傳差出何如?傳曰,允。
掌令李柙,持平申厚載啓曰,掌令金澄,以臣頃參諫職時,以不論前執義金益濂做錯之失,被彈見遞,彈墨未乾,有此新除,召牌之下,不得不出拜,廉隅所在,決難仍冒,引嫌而退,一時相規,非有深意,旣往之事,何必爲嫌?掌令金澄,請命出仕。答曰,依啓。
上御熙政堂,大臣·備局堂上,引見。領議政鄭太和,左議政洪命夏,行兵曹判書洪重普,行禮曹判書鄭致和,刑曹判書金佐明,右參贊金壽恒,吏曹判書朴長遠,戶曹判書金壽興,御營大將柳赫然,摠戎使具仁墍,水原府使兪瑒,假注書宋光淵·李潤朝,待敎李敏采,檢閱洪萬鍾入侍。命夏曰,日氣陰寒,昨日受鍼後引接臣等,不瑕有傷乎?傳曰,已入差境,自可平復矣。已上燼餘
上在昌德宮。停常參·經筵。
兵曹口傳政事,兼司僕將黃應都。
下直,草溪郡守李□□,永興府使李。
謝恩,副摠管李殷相·申瀏,金川郡守元萬春,奉常奉事張遇一,魚川察訪崔商翼,兼司僕將黃應〈都〉。
忠淸監司李敏迪上疏。大槪,猥陳危悃,伏乞還收湖臬之命,以重名器,以便公私事。入啓。
副護軍李浣上疏。大槪,病伏累月,曠廢職務,再承召命,亦未祗赴,惶恐竢罪,更冒萬死,冀蒙恩遞事。入啓。
昨日引見時,大司諫姜栢年所啓。今此二品以上別薦之擧,實固好矣,第念從前此事,例不着實,若不別爲科條,則恐未免終爲無實之歸,今番應薦者,多至九十餘員,而每人各薦二人,則其數幾至二百,旣云別薦,則不宜如是之多,事亦恐未着實,不可無變通之擧,內則令各司應薦之官與其僚員,齊會于公廳,相議可否,一司薦二三人,外則令道臣訪問道內列邑,擇其才行表著,亦薦以二三人,則擧措嚴正,事亦着實,且定限太迫,不無窘速之弊,二品以上別薦之擧,請姑寬期限,而令廟堂更爲稟處。上曰,二品以上應薦之員,政院更爲抄出以啓,而定限日字,差退。
又所啓。湖西大同,以春秋收捧五斗米定式,而其他雜役,則一切勿煩民力事,嚴立科條,至於印出事目,頒送各邑,而臣於其時,忝按本道,詳知事目之嚴極,民情之甚悅矣。其後各邑,不能一遵事目者,間或有之,果如所聞,則民情之怨苦,國綱之解弛,誠爲可慮,湖西大同事目外,橫斂之邑,請令該道監司,各別嚴査,啓聞處置。上曰,依啓。
又所啓。凡軍保,切勿以兒弱充定事,已爲嚴明申飭矣,各道各邑,想必依此擧行,而第念從前痼弊,若不變通,則外方事勢,亦爲可慮。近年以來,直自京中各衙門各司,擧名定役之事,其弊甚多,各邑閑丁之難得,蓋以此也。各衙門及各司,直爲定役事,請自今各別嚴禁。上曰,此後不至濫雜事,分付,可也。
又所啓。前郡守尹行得,方在奪告身中,而都監將官及捕盜從事官,偃然察任,又極可駭,而及授邊倅,不見臺官,急急辭朝,其爲情態,尤極痛惡。前郡守尹行得,請命削去仕版。上曰,依啓。
又所啓。今日入侍時,兵曹佐郞柳㝚關節事。
水原府使兪錫,旣已發端啓達,則臣所當卽爲論劾,而見事遲鈍,未卽論啓,致令大臣陳達,臣之不職之失,在所難免,不可晏然仍冒,請命遞斥臣職。上曰,勿辭,退待物論。
答護軍李浣疏曰,省疏具悉。卿其安心勿辭,從速察職。
答忠淸監司李敏迪疏曰,省疏具悉。卿才允合擢用,何庸辭爲?卿其勿辭,速往欽哉。
吏曹粘連啓目。咸鏡北道暗行御史金澄書啓云云,觀此書啓,則富寧府使李鳳齡段,居官平平,別無病民不法之事,而量案紙,以衙儲出給,捧價於民結,境內土兵成冊者,栢子·雉羽·樺皮等物,計口徵捧,煙戶之役,不有事目,一切勿減,頗有怨言是如爲白乎旀。慶興府使崔聲運段,爲人昏迂,尸居其職,凡百政務,一委下吏,托以魚膠·弓弦·眞荏等物,貿易刷馬,責出民結,上送京城,新迎刷馬一疋不足之價,徵捧布二十五疋於民結,載送京家,全不解文,民有呈訴,矇矓不決。且係病懶,坐衙甚稀,隣邑之人,亦言其不治是如爲白臥乎所,此兩邑守令不治之狀,俱極可駭。竝只罷黜爲白乎旀。富寧前府使林商儒段,罷歸時,以衙馬二疋,充數刷馬,徵捧其價於民結,二疋之價,五升布四十疋是如爲白臥乎所,商儒,雖已罷歸,其罪不可不徵,先罷後推爲白乎旀。穩城府使李旰段,爲政周詳,有譽無毁,邑城改築,方便使役,不至煩擾,量案紙地,亦自官備,民有捉魚犯禁者,因此嚴飭把守是如爲白臥乎所,別無大段不任之事,今姑置之,以責來效爲白乎旀。慶源府使洪宇翼段,老於吏事,凡所施爲,頗有條理,上年稅太,以官儲充數,全減營造,大同廳,以耗穀千餘石,糶糴取息,諸般徭役,自此辦出,勤勞職事,未嘗怠廢,役民均平,皆曰善治。且兼營將,頗得各色將士之心是如是白乎旀。鍾城府使李之馧〈段〉,律己淸苦,冷淡如僧,氷檗之操,到老如一,爲塞上諸郡之矜式,守法不撓,有罪必罰,邑民之出居外村者,秋後撤入城中,留意學校,盡誠勸課,今年應捧白米·田米·粘米等百餘石,及其餘所納,沒數蠲減,飢民蒙惠,量案紙七百餘卷,亦自官備給,治聲傍達,爲北路之最是如是白臥乎所,李之馧之治行特優,洪宇翼之善治可稱,合有分等褒賞之典是白乎旀。監司禹鼎重段,律□至嚴,奉公甚勤,爲政明正,一道畏愛。都事卞榥段,騶率供俸,務從簡約是如是白臥乎所,俱無可論之事,置之宜當是白置,上裁,何如?啓依回啓施行。
吏曹啓曰,守令多闕,政事,取稟。傳曰,明日爲之。
政院啓曰,大司諫姜栢年,引嫌而退,關節之言,出於造次,未及論劾,勢有使然,而大臣陳達,亦非深斥,則不可以此輕遞諫長,大司諫姜□□,請命出仕。答曰,依啓。
大司諫姜栢年就職。
未時,太白見於巳地。已上朝報
閔維重,以都摠府言啓曰,副摠管李殷相,武臣講書事,除標信賓廳進去之意,敢啓。傳曰,知道。
又啓曰,今日武臣賓廳講書時,□將張鳴漢,以病不進,羽林衛朴義賢,中庸竝請推考。
獻納申命武啓曰,大司諫姜栢年,以今日入侍時,兵曹佐郞柳㝚關節事,水原府使兪瑒,旣已發端啓達,則臣所當卽爲論劾,而見事遲鈍,未卽論啓,致令大臣陳達,臣之不職之失,在所難免,不可晏然仍冒,引嫌而退。關節之言□,則不可以此輕遞諫長,大司諫姜栢年,請命出仕。答曰,依啓。已上燼餘
政院啓曰,卽見備邊司,水原府使兪瑒上疏回啓,則以步軍三十哨,馬軍十哨爲限,此外不得加減一名爲辭矣。此事,頃日榻前定奪時,自上以步軍三十哨,馬軍十哨爲限,而其餘錚鼓手隨率等諸色軍兵,不在此限,且此後則不得加一名減一名,而每年隨其有闕,卽爲充定爲敎,臣謹依聖旨,退而記錄,送于備局。今此回啓中諸色雜軍,不在此限一款,未免見漏。故欲問於本司,而夜凉之後,勢未及往復,且備局回啓,例不得經宿,敢此捧入,而臣待罪該房,親承聖敎,軍政變通,係是大事,慮或有疎漏未盡之弊,惶恐敢啓。傳曰,非獨此一款,順贊等名目,亦爲見漏於擧行之中,竝令添改以入事,分付。
備邊司啓曰,政院啓辭,節該本司水原府使兪瑒上疏回啓中,旗鼓手隨率等,不在於步軍三十哨,馬軍十哨定數之內,及哨軍隨其有闕,卽爲充定等落漏事。傳曰,非獨此一款,順贊等名目,亦爲見漏於擧行之中,竝令添入事,命下矣。旗鼓手隨率等,不在元敎之內,哨軍有闕者,每年卽爲充定等款,果爲遺漏,卽付標添入,而順贊等名目,則昨日榻前定奪時,旣不許移屬本邑,承旨逐行稟定,不加勾抹於順贊之上。故不爲擧論矣,敢啓。答曰,知道。已上備局謄錄
上在昌德宮。停常參·經筵。
下直,長興府使曺無□,居昌縣監申謹,靑山縣監李䅖。
謝恩,尙衣正呂聖齊。
忠淸監司書目。溫陽郡守朴遵,身病受由上京,久不還任,罷黜事。
全羅監司書目。沃溝縣監崔致翕病重,罷黜事。
藥房啓曰,伏不審數日來,聖體若何,慈殿調候,亦復如何,自上眼候向差,才停受鍼,而日昨出御別殿,引接臣僚,不瑕有添傷之患乎?臣等憂慮之地,敢來問安。答曰,知道。慈候無事。
司憲府照本,扶安縣監金之□矣,前任禮曹正郞時,文臣朔試射,稱以手病不射,罪笞五十,贖,解見任,別敍。啓依允。又照本,前扶安縣監李埛,平安都事朴純等矣,夏三朔月課,無緣不作,罪各笞五十,贖,解見任,別敍。啓依允。
掌令金澄啓曰,近來搢紳之間,有藉藉傳播之說,以爲頃日統制使朴敬祉,未辭朝時,有若干宰臣求請木花。故敬祉頗懷其聞,對人言說,而不爲明言某某云,朝臣中果有如此之人,則鄙汚無恥之狀,極爲驚駭。不可不摘發重處,以爲徵勵之地。故臣發論於今日相會禮之坐,欲請拿問敬祉,使之指名現告,則持平申厚載以爲,同僚雖聞,而吾則未聞,姑待一二日,訪問於方外之人,然後可以論啓云,臣答以凡臺閣之規,不必多員盡聞,一人有聞,則自可信從,何乃不信同僚之聞,而欲信方外之言乎?厚載復曰,不爲擧名,泛稱宰臣,亦似未妥云。臣答曰,敬祉初不言某某,則何以知其姓名爲誰乎?此所以有拿問指名之請也。反覆商確,終未歸一,其周章愼察,無乃太過乎?無非如臣愚劣,忝居臺閣,不見信於同僚之致,何敢晏然仍冒乎?請命遞斥臣職。答曰,勿辭,退待物論。
持平申厚載啓曰,卽者同僚,以統制使朴敬祉,未辭朝時,若干宰臣求請木花之說,傳播搢紳,不可不拿問敬祉,使之指告,臣以爲,宰臣之索賂武臣,極可驚駭。果有此事,論啓固當,而病蟄僻巷,罕與人接,傳播之說,全無所聞,且泛言若干宰臣,則恐有深斥之嫌,不如廣加聞見,指名請罪之爲宜,一兩日後,相議論啓,有何所妨云,則同僚之意,必欲卽爲論啓,而臣意在詳審,終未苟斥,致使同僚,先啓引避,至有周章太過之斥,臣何敢一刻仍冒乎?請命遞斥臣職。答曰,勿辭,退待物論。
掌令李柙啓曰,卽者,統制使朴敬祉請拿之論,發於席上,臣見聞孤陋,雖未曾聞,而聞來極涉驚駭。其羞辱搢紳,莫此爲甚,不可不隨卽擧劾,且念臺閣體例,苟有可論之事,而僚席所聞,卽非泛然,則固當相議論列,未必身親聞見而後可論也。同僚意見,終始參差,至於起鬧,臣何敢仍爲晏然乎?請命遞斥臣職。答曰,勿辭,退待物論。
諫院啓曰,今此別薦之擧,實是朝家之美意,而若不別爲科條,則終必爲濫雜之歸,自前旣薦之後,屢爲停罷之時,此蓋應薦之人,初不惕慮之致也。與其旣薦旋罷,不若先加警飭,以爲着實無濫之爲得。故昨日榻前,以此陳啓,而伏承應薦之員抄啓之敎,聖意非不允當,而均是實薦之中,有所取舍,其在事體,亦似難便。依歲首監·兵使擧薦之後,齊會其司,商確議薦,則擧措嚴正,事似着實,請令廟堂,更爲稟處,京中各衙門,直爲定役之事,實爲當今痼癈,諸般役名,各有苦歇,歇處太歇,百計投入,苦者甚苦,抵死謀避,外方奸民,無論遠近,率皆圖屬於諸衙門役歇之處。故各邑閑丁絶無,諸色軍保定屬之際,多不免闕額之弊,實亦由此致也。聖明雖欲不至濫雜,而若不嚴杜其源,則末流之濫雜,何以防塞乎?諸衙門應定之類,勿令直爲定役,皆使本邑交定,然後事體得當,而弊亦可祛。請自今以後,直爲定役事,各別嚴禁,諸衙門應定額數,各其該邑依定軍歲抄例,充定。
漢城府兼參軍洪宇熙,爲其榮墳下鄕之時,到銅雀津,奪取統制使朴敬祉渡船,將渡之際,敬祉先導軍官,奉敎諭書而至,欲爲上船,宇熙大怒,叱退其軍官,遲自中流,使其蒼頭,無數叱辱,敬祉□沙步,待其船還歸乃渡,聞者莫不駭怪,宇熙之擧措顚妄,不識事理,敬祉廢劣恥辱,重傷法體,俱不可不懲,請漢城府兼參軍洪宇熙先罷後〈推〉,統制使朴敬祉,從重推考。答曰,不允。末端事,依啓。
未時,太白見於巳地。夜一更,東方有氣如火光。已上朝報
鄭繼胄啓曰,卽見原壤都事鄭載禧田結稅本,則有惶恐待罪之語,宰列之外,未有待罪之□,以此措語,揆諸事體,殊甚猥濫,原襄都事鄭載禧,請推考。傳曰,允。
又啓曰,卽見忠淸道兩殿冬至進上膳狀,則油漆處甚多,殊欠敬謹,忠淸監司任義伯,請推考。傳曰,允。
有政。吏批,朴長遠進,參判李慶徽式暇,參議李時術病,都承旨張善瀓進。兵批,行判書洪重普式暇,參判柳□□,參議尹鏶病,參知金禹錫習儀進,左副承旨閔維重進。
以申翰周爲富寧府使,鄭后亮爲慶興府使,閔震昌爲渭源郡守,李敏行爲肅川府使,權世經爲溫陽郡守,吳挺一爲惠民署提調,李尙眞爲宗簿提調,徐亨履爲司宰僉正,曺挺融爲司饔,金□□博士,李淹·沈柟爲學正,李程爲□□,□憲爲扶安縣監。已上燼餘
上在昌德宮。停常參·經筵。
謝恩,忠淸監司李敏迪。
政院啓曰,竝引嫌而退,隨事欲論,俱有風采,過於詳審,有違臺體,請掌令金澄·李柙出仕,持平申厚載遞差。答曰,不允。處置事,依啓。
右尹金始振初度呈辭,入啓。傳曰,使之勿辭察職。
掌令金澄·李柙就職。
司憲府啓。近來搢紳間,有藉藉傳播之說,以爲頃日統制使朴敬祉,未辭朝時,有若干宰臣求請木花及他物件。故敬祉,頗懷苦悶,對人言說,而不爲明言某某云,宰臣中果有如此之人,則其鄙陋無恥之狀,極爲可駭。不可不摘發重處,以爲徵勵之地。請統制使朴敬祉拿問,使之指名現告。水原府使兪錫,旣以關節煩多之說,言於大臣,及至榻前下問之時,只以柳㝚爲母求饍之事,塞責陳達,錫到任之後,書札請托,只㝚一人,則必不至言說於大臣,而若㝚外又有他人,而有所煩藉,不爲盡言,則殊非事君無隱之義也。且旣發婚喪求請之說,而旋復含糊,咫尺天威,安敢乃爾?事極可駭,請水原府使兪錫拿問,使之一一現告,以爲科罪之地。新除授典獄參奉蔡奎夏,乃尙州人也。上年本州還上指徵無處之類査覈時,奎夏爲監官,乘其主倅病重之時,以邑中土豪及渠之所食之穀,盡爲混錄於應爲蕩減中,前日前縣監李在容之被劾,亦以此也。其時奎夏,罪狀發覺,囚繫受刑矣。今者監司李泰淵,審知其所爲,移囚營下,累度嚴刑,而其除職,出於此際,嶺南之人,莫不爲駭,如此之人,不可齒在衣帶之列,典獄參奉蔡奎夏,削去仕版。答曰,依啓。朴敬祉則姑先緘問後處之,可也。
未時,太白見於巳地。已上朝報
上在昌德宮停常參·經筵。
下直,豆毛浦萬戶崔得長,開雲萬戶李萬實。
謝恩,護軍金鏡,東萊府使李之翼,渭源郡守崔益昌,富寧府使申翰周,沃溝縣監金□杰,扶安縣監吳斗憲,□□□李馣,肅川府使李敏行。
吏曹啓曰,臺諫有闕,政事,取稟。傳曰,明日爲之。
禁府,兪㻛拿囚。啓。
黃海監司書目。正言閔□□上疏上送事。
答副護軍尹墇疏曰,云云卿懇。卿其安心勿辭,從速上來。
藥房啓曰,伏未審夜來,聖體調攝若何,慈殿調候,一向安寧乎?臣等憂慮未弛,敢來問安。答曰,知道。慈候無事,今後勿爲間日問安。
禁府啓目。李漌·柳濠,刑問四十五次,不服,加刑。啓依允。
又啓目。前郡守禹弼漢議處云云,國穀外濫徵之罪,在所難免,以此照律,何如?啓依允。
又啓目。前縣監金是榮議處云云,鐵物元數之外,加捧於民間,難免濫徵罪,以此照律,何如?啓依允。
又啓目,全羅監司啓本云云,前縣監鄭世衡,私家貢膳等物,稅船粧之時,添載以送,難免其罪,以此照律,何如?啓依允。
答正言閔□□疏曰,省疏具悉。爾其勿辭,從速上來。
大司諫姜栢年啓曰,臣卽到闕下,聞外議,則以前日榻前,不卽論劾兪㻛有罪云,臣當論而不卽論,當避而不卽避,臣之處事,疎謬甚矣。決不可晏然仍冒,請命遞斥臣職。答曰,勿辭,退待物論。
傳曰,大臣·備局堂上,引見。
今夜,外各司內摘奸。
未時,太白見於巳地。
今日引見時,掌令金澄所啓,宰臣之求請木花貨物於閫帥,是何等貪鄙,羞辱搢紳,莫此爲甚。措語見上泛然緘問,豈能得實?其在事體,亦極歇後,請統制使朴敬祉拿問,使之指名現告。上曰,此非敬祉身犯之罪,論以國體,緘問未爲不可,緘問之後,不以實告,則拿問科罪,宜矣,不允。
獻納申命武所啓,諸衙門定役之類,實爲今日之痼弊,歇處太歇,苦者太苦,遠近閑丁,率皆投入於役歇之處,聖明雖令不至濫雜,而若不嚴杜其源,何以防塞乎?請自今以後,直爲定役事,各別嚴禁。上曰,兵曹擇保軍務外,竝依啓。
又所啓。大司諫姜栢年,引嫌而退,其時未卽論啓之失,在所難免,請命遞差。上曰,依啓。
前啓,二品以上別薦變通事,令廟堂更稟事。停啓。
吏曹判書朴長遠所啓,侍講院官員,今晦開初,一卽差出事,旣已定奪矣。贊善·□善等職,自前以單望差出,而贊善雖是堂上職,嘉善以上,旣有兼帶之例,今亦依此擧行乎?領議政鄭太和曰,右贊成宋時烈,則職品當爲貳師,而護軍宋浚吉,則當初行贊善矣。上曰,竝單望啓下,而行贊善,自有先朝故事,依此爲之。戶曹判書金壽興所啓,左副承旨閔維重,爲全羅監司時,敗船監色沙□中,不能備納所徵之米者,從自願邊遠定配事,旣已命下分付矣。康津格軍石璧稱名者,以不能備納,入於定配之中,其女以水婢,方爲使喚於京中厥主家,而自備銀兩,呈狀於本曹,其父未納米十九石零,願以銀折價納曹,以贖父罪,此則合有分揀之道,而啓下之事,自下有難〈擅〉便,敢此仰達。上曰,古有願沒入爲官婢之事,而女之納銀贖父,異於他人,特爲分揀,可也。閔維重曰,敗船徵米之類,力可備納者,定限準捧,力不能備納者,全家徙邊事,臣在湖南時,啓聞定奪矣。有財力者,恐被全家之律,無不趁限畢納,無根着未納之類,區別徙邊,亦無滯囚之弊,此法不但行之於湖南,依臣當初狀啓,令諸道一體施行,似合便宜矣,上曰,此於實邊之道,亦善矣,自戶曹分付諸道,依此擧行,可也。
掌令金澄所啓,咸鏡道飢荒慘酷之狀,臣於御使往來之際,目見而詳悉,其地飢民,已自秋間,流離四方,平安·黃海·原襄等道接境之地,連續不絶,凡係□恤之政,當如救焚拯溺,不可少緩。臣意則咸鏡道今年田稅,全數蠲減,則庶可爲實惠矣。左議政洪命夏曰,雖是凶年,列邑之中,必不無被災輕重之別,似不當一體盡減矣。上曰,其中尤甚凶荒處安邊·德源·文川·寧源·洪源·利城·鏡城·富寧等八邑田稅,特爲全減。左副承旨閔維重所啓,近例外任受密符之官,如有拿命,則禁府以發遣都事拿來之意,入啓蒙允之後,政院,更以交代後拿來事,啓稟矣。今者,水原府使兪㻛,適在京中,請爲自現於禁府,係是外任,禁府當有啓稟之擧,而不此之爲,直呈囚單子,其在事體,極爲不當,請禁府當該堂上推考。上曰,當該堂上推考。又所啓,在前則受密符之官,拿來之時,必有先遣宣傳官合符之擧,而近例則只送禁府都事拿來矣。諭書中有如有非常之命,合符無疑,然後就命之敎,而不待合符,徑先就命,非所以防意外之奸也。不遣宣傳官,雖除一時廚傳之弊,日後之慮,恐有大於此矣。上曰,此事予嘗欲言之而未果矣,諭書中非常之命云者,正謂拿來等事也。不合符則不可就命,今後政院,依舊例,發遣宣傳官合符,然後拿來,而以此定奪之意,爲先下諭於各道監司,仍爲分付於所管有密符之官,俱皆知悉,可也。已上朝報
上在昌德宮停常參·經筵。
下直,寧邊府使朴之墉,稷山縣監金弘振,鎭安縣監呂奎齊,井邑縣監朴重輝,延安縣監成楚容,海南縣監李德耉。
謝恩,慶興府使鄭后善,五衛將宋時喆。
承文副正字朴紳,卒貞正翁主□〈題〉主官,安山地出去。
禁府,林岱拿囚。啓。
禁府,韓公信原情公事判付內,姑停刑推覆處,黃碩嗚·兪瑒等原情公事判付內,姑停刑推議處,同府照本,前河東縣監金是榮,鐵物加捧於民間,難免濫徵罪,決杖六十,私罪徒一年,盡奪告身。啓功減一等。又照本,前草溪郡守禹弼漢,甲辰·乙巳兩年,已減之耗六十五石,仍爲徵捧,罪決杖一百,私罪,流三千里,奪告身。啓功減一等。又照本,前光陽縣監鄭世衡,稅船粧送之時,至以私家貢膳等物,添載以送,罪杖一百,贖,私罪,盡奪告身。啓功減一等。
咸鏡監司狀啓,金界一·李莫同等渰死事。傳曰,渰死人等,令本道各別恤典擧行。
政院啓曰,諫院欲論別薦事,今日已爲停啓矣。本院當依聖敎,更爲抄啓,而其中北京奉使臣,復命尙遠,似不必擧論,但謝恩上使,係是大臣,自下不敢擅決,何以爲之?敢稟。傳曰,依啓。大臣與他宰臣有異,上使則一體書啓,可也。
政院前啓,各衙門勿令直爲定役事。停啓。
南兵使李枝遠,京畿水使遞來。
府前啓,朴敬祉拿問事。緘答間姑停。
吏曹啓目。宗簿寺正郭聖龜,除授後過限未上來,改差,何如?啓依允。
戶曹判書金壽興箚子。大槪,略陳所懷,冀蒙財幸事。入啓。答曰,省覽箚辭,深嘉卿愛君之誠忠。箚辭予當留意焉。已上朝報
吏批。以李翊相爲持平,□□□爲刑曹正郞,趙錫祿爲漢城府〈判〉官,李重輝爲兼參軍。李英馦爲監察,李選爲禮曹佐郞,李養年爲司饔院奉事,柳命吉爲典獄署□□。尹㙫爲童蒙敎官,兪㯙爲大司諫,尹敬敎爲注書,李馣爲兼養賢庫直長。李爲□□寺副奉事,金益華爲學錄,李廷夔爲□□,趙聖輔爲兵曹佐郞,柳卓然爲金川郡守。
以姜栢年·申厚載爲副司直,李三錫爲副□。已上燼餘
上在昌德宮停常參·經筵。
下直,全羅兵使閔震益。
禮曹正郞韓井一·李燔,康陵樹木斫伐事,出去。
謝恩,持平李翊相,引儀兼護軍李重輝,禮曹正郞李惟源,佐郞李善·愼景尹,兵曹佐郞趙聖輔,注書尹敬敎。
兵曹判書洪重普上疏。大槪,亟削臣職,仍治臣罪事。入啓。
禁府,禹弼漢,堤川縣泉南驛,徒三年定配。啓。
京畿監司書目。楊州呈,以執義李端相病重,上去不得事。
講學廳啓曰,新除授輔養官李廷夔,時在京畿廣州地,講學事緊,請斯速乘馹上來事,下諭。傳曰,允。
政院啓曰,京畿水使李俊漢,本月十六日辭朝,而前水使李枝遠,遞任上來,□於今日,考見李俊漢到任狀啓,則今二十二日到任矣。□□水營,不過二日程,辭朝後七日,始爲到任,其怠慢自便之狀,極爲可駭,請李俊漢從重推考。傳曰,允。
又啓曰,今番別薦,因諫院所啓,定限日子,差退事,命下矣,京中則今月二十八日,近道則十二月初十日,中道則十二月二十日,遠道則十二月晦日,更爲定限分付之意,敢啓。傳曰,知道。
又啓曰,統制使朴敬祉緘問事命下,而臺諫方以拿問論啓,緘問事不得擧行之意,曾已啓稟矣。臺諫旣已緘問,則姑停□緘推問之意,敢啓。傳曰,知道。
持平李翊相啓曰,執義李端相,卽臣之從弟也。法可相避,請命遞斥臣職。答曰,勿辭,退待物論。
政院啓曰,頃以□官受香,不爲待門入來,自本院請推矣。卽□學至□受香時,宗廟□官福善君柟,厚陵新□行靈春正涏,再三催促之後,方始入來,以致受香之差晩,殊欠駿奔之意。請福善君柟·靈春正涏推考。傳曰,允。
副提學趙復陽上疏。大槪,寒疾彌留,供職無望,本職及國子備局兼任,竝乞遞免。仍略陳瞽說,以備□事。入啓。
執義李端相辭狀,傳曰,遞差。
慶尙左道災傷敬差官李慶果入來。
府啓。引嫌而退,應避之人,今已見遞,請持平李翊相出仕。答曰,依啓。
吏曹啓曰,臺諫有闕,政事,取稟。傳曰,明日爲之。
四學及忠淸·慶尙·平安·原襄等道儒生沈兼徵等上疏。大槪,亟許文成公臣李珥·文簡公臣成渾從祀文廟之請,以幸斯文事。入啓。
持平李翊相就職。
辰時,日暈兩珥。巳時午時,日暈。未時,日暈左珥,白氣出自左珥,長二三丈,廣尺許,良久乃滅。申時,日暈,暈有冠,色內赤外靑。夜四更五更,月暈。
答兵曹判書洪重普疏曰,省疏具悉。卿其勿辭,從速察職。
答四學儒生沈兼徵等疏曰,省疏具悉。已諭於前疏之批,予不多誥,爾等退修學業。
答副提學趙復陽疏曰,省覽疏辭,深嘉卿戒誨之意。可不留心焉?卿其勿辭,從速察職。已上朝報
備邊司啓曰,東萊府使狀啓,始知全羅道分置南蠻人中八名,逃入日本五島,行文本道,使之査報時存名數矣,卽接全羅監司洪處厚査覈牒報,則南原所接三名,則皆在官門,左水營所接八名中,三名逢點,而五名出去未還,順天所接五名中,二名逢點,三名出去未還,推問其同類及保授主人,則皆於八月初六日,稱以求乞木花,向往諸島,至今不來云云。常時出入,旣不拘禁,乞得木花,自是年年例事,仍爲脫逃,雖出於意外,該管之官,難免其罪,左水使鄭韺,拿問定罪,順天縣則其時舊官遞歸,新官未赴。故已自本道,囚禁鄕所色吏云,此則令本道嚴刑後,啓聞定罪宜當,以此分付,何如?答曰,允。已上備局謄錄
上在昌德宮停常參·經筵。
下直,利城縣監盧說之,祥雲察訪洪天龜。
謝恩,金川郡守柳卓然,司饔奉事李養年,典獄參奉柳命吉,玉浦萬戶朴應啓。
大王大妃殿·王大妃殿·大殿·中殿,政院·玉堂·二品以上·六曹,冬至問安。答曰,知道。
禁府前啓。權官林岱原情公事判付內,姑停刑推議處。同府啓目,前長興府使韓公信居官貪濫之狀,令本道明査啓聞後,稟處,何如?啓依允。
咸鏡監司書目。居山察訪朱震楨,不遵號令,致有良民抱冤之弊,罷黜事。
義州府尹書目。冬至使一行,本月二十二日,無事越江事。
冬至使書目。臣等一行,二十二日,渡江入去事。
政院啓曰,日月食不盡之分,其形如玦,乃是常法,此不待曉解象緯者,仰而見之,則人皆可知,而今此慶尙道啓本內,月食圖形,與常法不啻相反,其全不着候,率意圖形之狀,殊甚不當,請監司李泰淵推考。傳曰,允。
慶尙監司書目。十二月朔進上□封,漆原縣監安弘毅罷黜事。
禁府,趙仁黃拿囚。啓。
夜一更二更,電光。已上朝報
政院啓曰,以備邊司啓辭,順天縣所授蠻人五名內,三名逃失,當該鄕所色吏,令本道嚴刑啓聞定罪事,允下矣。蠻人逃失,不是細事,本縣空官之時,必有兼任之官,似當與水使,一體科罪,而獨不擧論於啓辭之中,其在事理,不宜如是,令備局更爲稟處。傳曰,允。
備邊司啓曰,云云事,命下矣。朝者,全羅監司洪處厚,蠻人逃失事査覈報狀,搆出草記以啓,而取其元狀辭意而措語矣。今見政院啓辭,事體似然,當初道臣,不爲擧論兼官於査報之中,未知其由,而臣等亦未及致察,卽爲分付本道,摘發順天當該兼官,指名啓問後,一體拿問,何如?答曰,允。已上備局謄錄
上在昌德宮停常參·經筵。
下直,南兵使李枝遠。
禁府都事宋錫祚,前兵使李斗鎭拿來事,出去。
謝恩,護軍李浣。
政院啓曰,全羅左水使鄭韺拿來事,旣已命下,其代當爲差出。兵曹判書洪重普,疏批已下,而今日不爲參政云,卽爲牌招,使之開政,何如?傳曰,允。
兵曹判書洪重普,牌不進。
傳曰,閫帥重任,不可久曠,兵曹判書,更爲牌招開政。
政院啓曰,全羅左水使鄭韺拿來事,命下矣。依近例新水使交代後,拿來之意,分付,何如?傳曰,允。
領敦寧金佑明箚子。大槪,臣於別薦,不敢奉承成命,惶恐待罪事。入啓。答曰,省箚具悉。卿其安心勿待罪。
禮曹正郞李燔,章陵樹木斫伐後入來。
承文副正字朴紳,卒貞正翁主題主後入來。
府啓。近來參下文官之積滯,其數甚多,大臣之請出六品,以爲調用之地者,意實有在,而但參下參上,自是官秩之大防,□固不可無端陞遷,以啓濫觴之路,今番別薦抄啓之類,多至十餘人,其中不無混雜之弊,且各薦之擧,物情亦以爲未妥,請已出六品者,爲先改正,其餘令廟堂更爲稟處。頃日水原府使兪瑒,言於士夫多會處曰,兵曹判書洪重普,以家間有事之故,委伻致書,求得鷄首,適於其時〈金〉吾長入京,故見書於中路,以行中所持五六首送副云,及瑒就理之後,重普以金吾之長,依例議□物情頗以爲異矣,卽見其自首之疏,則曰藥局黃鷄不得於市,適値兪瑒入京,偶然通及書,而儱侗遷就,不爲明白直陳,與兪瑒今言,未免〈逕〉庭,告君之辭,不宜乃爾,大官如此,則小官何責?請兵曹判書洪重普,先罷後推。捕盜大將,乃武弁極選,其不可濫授也,明矣。捕盜大將金汝水,曾以貪贖見〈罷〉,罪犯狼藉,得免刑〈章〉,於渠亦幸,至於收敍,屢叨宿衛之職,已極僣猥,而及授本任,物情皆以爲駭,請捕盜大將金汝水罷職。谷城縣監許苾,爲人庸孱疎迂,不合字牧之任,湖邑蘇殘之責,決非所堪,請命遞差。答曰,依啓。金汝水事,不允。
未時,太白見於巳地。已上朝報
吏批啓曰,以輔養官四人,左右賓客,副賓客,仍爲命下矣,今政當爲下批,以單望啓下乎,依例備三望乎?傳曰,單望啓下。
吏批啓曰,春坊多官,今當差出,而不可不備擬,相避時推及外任,竝擬,何如?傳曰,允。
又啓曰,新除授牧使許珽,以其吐血之病,日以益深,委頓床席,氣息奄奄,決難肅謝赴任之意,累度呈狀,使之調理論題退送,而今又一向呈狀,久未赴任,此邑非□地,而累月空官之弊,亦不可不慮,牧使許珽,改差。傳曰,允。
吏批。以鄭太和爲兼世子師,洪命夏爲世子傅,宋時烈爲兼世子貳師,宋浚吉爲兼□□□,金壽恒爲兼世子左賓客,朴長遠爲兼世子右賓客,趙復陽爲兼世子左副賓客,李廷夔爲右副賓客,李惟泰爲贊善,洪億·尹理爲衛率,崔後亮·李宣岳爲侍直,徐文尙·柳碩禥爲守門將。已上燼餘
上在昌德宮停常參·經筵。
下直,釜山僉使李世選。
謝恩,副摠管金鏡,承文博士兪夏益,兼養賢直長李䅖,成均博士張遇一·金啓光,學錄金益華,應敎李程。
弼善金益濂上疏。大槪,臣於秋間,猝被同席之論,舊諐尙重,新命遽降,不得不略陳危懇,而且伏聞兪瑒原情中,有女婿葬嫂送物助需之語,其所謂女婿,卽臣之子也,不但兒子之有書於其舅,臣亦不無送書之時,雖無求乞之事,旣受所送之物,則何敢以不擧臣名爲幸,而掩置不言乎?玆敢不避僣猥,有由陳達,請命亟罷臣職,仍治臣罪事。入啓。
藥房啓曰,夜來凝嚴。伏未審聖體靜攝若何?臣不任區區憂慮之至,敢來問安。答曰,知道。
禁府都事李弘猷,前統制使鄭傅賢拿來。
吏曹啓曰,兵曹判書及守令有闕,政事,取稟。傳曰,當日爲之。
司憲府照本,右副承旨鄭繼胄,牌招不進,罪笞五十,贖,解見任,別敍,私罪。啓依允。
政院啓曰,水原府使,畿輔重鎭,不可久曠其任,況今軍額整頓及許多捧糴等事,不啻緊急,而府使兪瑒,方在囚禁之中,自前守令被逮者,或有不待結末,差出其代事,請令廟堂,劃卽稟處,何如?傳曰,兪瑒之代,令該曹趁卽差出,一二日內發送,可也。
府啓。捕盜大將金汝水罷職之請,昨承聖批,以不允爲敎,臣等竊惑焉。汝水貪贓之罪,實國人之所同憤,論以三尺,合伏刑章,雖使終身廢痼,得保性命,於渠亦幸,至蒙收敍,濫授武弁極選之任,物情大駭,公議益激,捕盜大將金汝水罷職。答曰,不允。
全羅監司書目。益山郡守金三樂,本月十八日身死事。
典獄摘奸,□囚放釋。
昧爽,流星出庫樓星上,入巽方天際,狀如鉢,尾長三四尺許,色赤。未時,太白見於巳地。
答弼善金益濂疏曰,省疏具悉。爾其勿辭,從速察職。已上朝報
義禁府啓曰,兪瑒議處公事,此議處公事,似甚歇後,還出給,使之改入事,傳敎矣。臣與前判義禁臣洪重普,相議以啓矣。今承似甚歇後之敎,不勝惶恐之至。待新判義禁臣鄭□□出仕,更爲議處以入之意,敢啓。傳曰,知道。又啓曰,以咸鏡北道御使書啓,因刑曹粘目,前乾原堡權管林世馨,移本府處置事,允下矣。林世馨,時在京畿水原地云,依例發遣本府羅將,拿來,何如?傳曰,允。已上禁府謄錄
上在昌德宮停常參·經筵。
謝恩,全羅左水使柳槿,五衛將成晩達,兵曹正郞李夏,司贍主簿黃玧,右副承旨閔維重。
全羅監司書目。全州才官呈,以今月十三日地震事。
傳□,前牧使李哲,府使任有後·金應祖,牧使洪錫箕,監司金激·李尙逸,府使金震標,府尹閔周冕,府使朴烶,兵使兪格,府使李經漢·具文治,牧使閔應騫,府使金是□,護軍成震炆,府使韓□尹,郡守沈攸,府使李□□,郡守柳□,縣監朴世賢,郡守李厚先,判官李奎鎭,府使李東□,持平鄭載嵩,正言元萬里,司果魚震翼,縣令柳之發,府使李叔達,縣監金錫之,司果李世長,正郞李有相,都事柳東發,郡守鄭德謙,經歷朴世基,郡守朴由樂,縣監李益昌,佐郞鄭時亨,郡守宋時默·姜頊等敍用事,下吏·兵曹。
弘文館啓曰,新除授副修撰宋奎濂,時在忠淸道懷德地,經筵入番事緊,請斯速乘馹上來事,下諭。傳曰,允。
以兪瑒議處公事,傳曰,此議處公事,似甚歇後,還出給,使之改入。此段倒次,當在上
左副承旨閔維重所啓,臣承命馳往典獄署,在囚罪人,一一點閱,則除啓覆罪人五名,啓下罪人七名外,刑曹所囚來□所囚,各司□囚,竝六十一名矣。其中奴末云·繼天,一則私奴繼伊之妻娚,一則繼伊之異父弟。繼伊,貸木十五疋於金伏□徵正木卜馬等物,容隱不現之罪,而繼伊之妻,方爲囚禁,則此兩人,不必竝囚。婢夜禮,以叛主爲其罪名,而問其曲折,則渠以內婢,其夫身死已久,夫上典,以不爲來現,呈狀捉囚云。□以盜賣奴婢之罪,而渠之兄,負債身死之故,賣其兄衿得之婢云,與他婢盜賣所犯有異□。奴貴先,以內贍□貢官木四疋偸食之罪,而受刑一次,已爲備納云,辰三他婢招引罪人容隱事也。刑曹使令良伊,敦寧府使令金士男·權戊辰等使喚遲晩事也。同福京主人次知莫禮,受由醫女催促事也。婢愛今·奴金伊萬等,不入番別監次知〈事〉也。書吏朴義寬及金孝一,次知孝悉等,軍士納布逢授後,趁不備納事也,李愼,其弟李□雲,以憲府禁吏,犯罪逃走不現事也。右十五名,觀其罪目,聽其所言,皆不至大段。故仰體聖上欽恤之意,卽爲放送,而其餘啓下及各衙門所囚罪人,似當令該曹及本衙門,斯速疏決,俾無滯獄之弊,而硫黃犯禁罪人黃山·朴有先兩人,皆着單袴,凍死可慮,亦令該曹,先給襦袴宜當。且典獄守直軍士十四名內八名,闕點本署下吏,稱以二名待令於憲府,六名待令於刑曹,而憲府則□時已罷,刑曹則未及開座,必是托辭,且其醫官,亦不待候,事甚可駭。竝令攸司推治,而當該官員,亦難免不能檢飭之失,推考,何如?傳曰,依啓。他餘罪人,令該司趁卽疏決,可也。
左副承旨李元禎上疏。大槪,纔被物議,決不可更□邇列,冒陳危懇,冀蒙恩遞事。入啓。
禮曹判書鄭致和上疏。大槪,敢陳憫迫之懇,乞遞所授判義禁事。入啓。
府啓。捕盜大將金汝水罷職事。措語見上請命罷職。答曰,遞差,可也。
政院啓曰,今此別薦,京中則以二十八日定限,啓下矣,應薦人員,除罷職及三司之移拜他職者外,薦單來呈者,只卄四員,而無故不薦者,至於七員,薦單及推考傳旨,竝爲捧入,而行大司諫兪□□,獻納申□□係是臺官,推考傳旨,不得捧入之意,敢啓。傳曰,知道。
答禮曹判書鄭致和疏曰,省疏具悉。卿其勿辭,從速察職。
獻納申□□啓曰,王□曰,□俗習日下,朝廷之上,私意橫流,士夫之間,廉恥都喪,無論大小之事,只事奔走而請托。故近來官□之紊亂,法令之不行,鄙之成風,無不職此之致,而至於朴敬祉·兪瑒等事,實皆由此而發,則今日之國事,孰不寒心?臣嘗竊以爲,爲先痛抑此弊,然後國可以爲國矣。今此別薦之擧,實爲搜□揚側,盡收一時人才,以賁王庭,此政何等盛擧,而奔競□囑之說,藉藉喧播,未薦之前,人言若此,則旣薦之後,淆雜可知。曾前屢有纔薦請罷之擧者,亦皆如此之故,而與其旣薦旋罷,不如未薦之前,停罷之爲愈。故臣於登對之時,略因言端,猥以欲罷初意,仰□於注纊之下,而且念臣初雖慨然,欲爲論罷,以此□終致闕薦,則實涉故犯,不敢違命,欲爲薦進,則難得其人,方且憫慮而趑趄矣。昨夕忽聞長銓之臣以爲,已發薦人之誤,臣有欲罷之言,引爲已嫌,闕薦陳疏,而疏雖不入,措語之間,不無譏刺之意云,臣之本意,只爲□之擧,而終若虧事之歸,何其不諒?良可歎也。大槪,堂后之臣,旣以臣言而引嫌不薦,則臣不可晏然獨薦。故終不呈薦,而罪涉愚慢,無被推□則又不可一刻仍冒,請命遞斥臣職。答曰,勿辭,退待物論。
館學黃海·平安道儒生權尙夏等上疏。大槪,敢陳一國公共之論,冀許兩賢臣從祀之請,以擧斯文之闕事,以成國家之盛典事。入啓。
未時,太白見於巳地。
答左副承旨李元禎疏曰,省疏具悉。爾其勿辭,從速察職。
答館學儒生權尙夏等疏曰,云云,已諭於前疏之批,予不多誥,爾等勿爲來煩。已上朝報
上在昌德宮停常參·經筵。
下直,玉浦萬戶朴應啓。
謝恩,世子傅左議政洪命夏,副摠管綾山君儉,水原府使金始振,司僕判官沈之淹,益山郡守宋時燾。
吏曹判書朴長遠辭職上疏。入啓。
吏曹啓目。判下云云,御使復命後通融等第,稟處可也事,命下矣。鍾城府使李之馧措語見上爲北路之最是如爲白乎旀,寧海府使金有鉉,年紀雖衰,爲治不倦,嚴束下吏,撫恤小民,衙省略少,自奉簡約,歲幣次木及其人木,自官備納,不責一疋于民結,山柴海鹽,以有易無,設置一廳,各以常惠,存本取利,以補大同之役。戶籍之事,尤爲嚴明,十家作統,使無落漏,其他治績,爲隣邑之最是如爲白乎旀,綾州牧使閔汝老,居官淸白,奉職愛民,日夜孜孜,上下俱得,一邑晏然,州東産竹,官用錢役,皆賣竹而爲之,其姪欲得詩筒,而不爲私與,亦非出於要譽是如爲白乎旀,咸陽郡守權淑,政務恤民,簡以律己,官廳貿販,一切停罷,火田收稅木,亦爲減除,統營火器改造正鐵,及倭館所送饌物,皆以官儲及訟作,措備其半,以紓民力,一境稱譽,以爲近所未有是如爲白乎旀,羅州牧使李峻岳,到任以來,一心奉公,衙眷甚簡,取民有制,公役之外,牌子不出,民不見吏,四境晏然,政用疎通,獄訟無滯,還上逋欠,奴婢身貢,多般拮据,幾盡充數,倉舍改造之役,自官料理,不煩民力是如爲白乎旀,金化前縣監李挺岳,諳練通敏,吏戢民安,進上白淸,革其流來之弊,收捧官庫,趁卽監封,使其色吏,無得侵民,鄕校改造,官舍修補之役,不煩民力,事皆就諸,凡干收捧之際,亦能曲察民情,使無弊害,一境之內,譽聲喧藉,治最列邑是如爲白乎旀,慶源府使洪宇翼,措語見上頗得各邑將士之心是如爲白乎旀,機張縣監李一臣,恪勤吏事,早衙晩罷,到任二年,謹愼如一,自官貿鹽取息,以代秋大同之役,曉解兵事,舡滄軍器之修治,皆有妙理,而地望卑微,多被傷索於上司軍官輩,民以此爲病是如爲白乎旀,尙州牧使李松齡,熟諳吏事,且有幹才,秋等大同木,自官料理,專不賦民,改造官舍,不用刑杖,而工役幾完,民訟無滯,治聲茂著是如爲白乎旀,三水郡守朴宣興,爲政詳明,做事着悉,收拾民心,修擧職務,鄕校衙舍移造工役,一時俱興,而民不爲擾,官捧之時,曲察民情,不使下吏容手,商稅捧木,間或分給民之赤脫者,多有譽聲是如爲白乎旀,洪川縣監金世行,簡約自持,政務寬慈,料理節省,蠲役亦多,今春田稅,太半添補,科場需用,亦皆自備,戶籍書寫人供饋之弊,不襲舊規,代以官米,境內稱頌,隣近亦言是如爲白乎旀,洪原縣監金光瑨,生長本道,頗解物情,衙率甚少,自奉亦簡,小心奉職,爲政詳明,志在愛民,以訟作移補大同之役,或分給軍人之貧寒無衣者,民皆稱譽是如爲白臥乎所,此十二邑守令治績,依下敎等第,則李之馧·金有鉉等兩人,合爲優等,閔汝老·權淑·李峻岳·李挺岳·洪宇翼等五人,爲次,李一臣·李松齡·朴宣興·金世行·金光瑨等五人,又爲其次宜當是白乎矣,論賞重事,自下不敢擅便,上裁,何如?啓李之馧·金玉鉉,竝加資,閔汝老·李峻岳·洪宇翼,竝熟馬一匹面給,權淑·李挺岳,竝□職除授,李一臣·李松齡·朴宣興·金世行·金光瑨,竝表裹一襲賜給。
兵曹啓目。以御使書啓判下云云,全羅左道前水使李道彬,不犯秋毫,竭心職事,以至官舍城堡,舟楫軍器,無不一新繕修,而尤以惠愛軍兵爲意,急設解懸廳,優給米布,以爲凡使迎送夫馬之費,鎭下土兵·營屬諸軍,至今稱頌是如爲白乎旀,時水使鄭韺,營中所率,只軍官三人,男女奴各一名,而爲其土疾之祟於海物,到任之後,絶不近口,初非有意於自奉儉約,而只以藥菓·乾魚,隨所得以供云,則可見其不爲豊盛是白乎旀,到任未滿三朔,大戰船一隻,龜船一隻,什物,竝以一時改造,其他器械,盡爲修葺,而鎭下土兵等,無一怨言,只稱其盡心官事是白乎旀,防軍中,只捧其自願納布者,而木品不爲點退,無布願立者,亦令依願立番,而切不勤令納布,且其雇立時段置,各各準給其價,而凡事別無侵擾煩苛之政,遠近水陸防軍及鎭下土兵,無不稱譽,與李道彬,竝稱爲一是如爲白乎旀,兵使柳汝,撫恤軍卒,務去浮文,常時立番,亦從簡約,試才勸課,賞費雖廣,自奉甚薄,營儲有裕,而軍民語及兵使,無不稱譽是如爲白乎旀,右水使柳斐然,撫愛軍卒,繕治舟楫,諸般事務,無不修擧,騶從供奉,有所不暇是如爲白乎旀,南挑浦萬戶尹商彦,爲人勤幹,頗解事務,撫恤土兵,得其歡心,到防軍新番時,每人例捧五升米,以爲萬戶之私用,而一切不捧,陸軍番布備納之際,如不得可合之木,則一匹之代,例捧平木七疋,而商彦,量減一疋,所屬陸軍,無不悅感是如爲白乎旀,阿吾地萬戶金孝吉,以本道之人,爲人勤幹,能擧職事,城機改築,軍器修補等事,與些少土卒,勤勞不怠是如爲白乎旀,同仁權管咸順吉,爲人開明,且有幹能,盡心職事,不敢懈怠,弓矢器機,手自修補,愛恤土卒,無少侵責是如爲白臥乎所,以其優劣言之,則李道彬爲最,鄭韺·柳汝·尹商彦,當爲其次,柳斐然·金孝吉·咸順吉,又當其次是乎矣,賞典一事,自下不敢擅便,上裁,何如?啓李道彬,加資,鄭韺·柳汝,竝熟馬一匹面給,尹商彦,陞敍,柳斐然,熟馬一匹,金孝吉·咸順吉,竝表裹一襲賜給。
政院啓曰,今年啓覆爲之事,命下矣。除拘忌,捧其無故日,以來十二月初十日初覆,十二日再覆,十六日三覆爲之之意,敢啓。傳曰,知道。
政院啓曰,臣伏見諸道閫帥·邊將論賞等第啓目判付,有李道彬加資,鄭韺·柳汝竝熟馬一匹面給,柳斐然熟馬一匹賜給之命,竊念褒善奬能,雖所以勸礪人心,然非國家應行舊典,則決不可創開於一時,貽弊於後日也。蓋觀察·節度等任,委寄俱重,選授非偶。故朝廷之待之者,異於守令,自國朝來,繡衣廉問,未嘗及此,似是重事體而然也。孝廟末年,適値大饑,守令廉問之時,騶從多寡,供奉豐儉二條,監·兵使以下,亦令察啓,自後騶從供奉外,監·兵·水使,政治善惡,亦爲書啓,因以成例,而至於論賞一節則猶未擧也。今者等第優劣,施以褒典,一如守令之爲,其在事體,恐未允當,雖其功績可嘉,固不必如是,苟或一毫爽實,必不免見譏於列邑,此事論以舊典·近例,俱無可據,而因循濫觴之弊,亦不可不慮矣。臣於己亥,奉命廉察于嶺南,其時尙州牧使朴長遠,纔已移拜江原監司,臣之書啓,盛稱長遠善治之狀,而吏曹回啓,以長遠遷拜他道方伯,與時任守令有異,褒賞之典,有難議入啓允下,監司旣不可論賞,則兵·水使,何獨有異?況柳汝·鄭韺·柳斐然等,擧職雖善,別無特異之事,李道彬,雖曰最優,亞閫重秩,恩擢屬耳,復此論賞,無乃太過乎?臣待罪該房,區區愚見,不敢不達,不勝惶恐之至。傳曰,今此啓辭,頗有意見,而然行與不行,在於他日之如何?況用罰斗鎭,則褒賞他人,似不可闕,至於李道彬,則擢用屬耳,亦爲一體熟馬面給,可也。
政院啓曰,右邊補盜大將金汝水,遞差事,命下矣。臺諫方以罷職論啓,遞差傳旨,不得捧之之意,敢啓。傳曰,知道。
忠淸監司書目。忠州呈,以大司憲李尙憲上疏上送事。又書目,全義呈,以持平李翔上疏上送事。
謝恩,兼說書尹敬敎。
答吏曹判書朴長遠疏曰,省疏具悉。卿其勿辭,從速察職。
左副承旨李元禎,牌招肅拜。
政院啓,引嫌而退,意在矯弊,至欲停罷,則雖非無故不薦之比,而旣在應推之中,勢難仍在其職,請獻納申□□遞差。答曰,依啓。
政院啓曰,去十月朔朔書等第中,學錄沈柟居首,啓下矣。凡朔書朔篆之科次施賞者,出於朝家勸課之至意,不可容僞於其間,而近來借書之弊,人多有之,今此沈柟之拙筆,衆所共知,而至於借書居首,仍蒙賞典,事甚可駭。請沈柟從重推考,其賞格亦爲勿施。傳曰,依啓。
又啓曰,啓覆爲之事,纔已排日啓下矣。許多文書,必須前期修正査準,然後可無臨時窘迫未盡之患,該房承旨,不可不及時察職,左副承旨李元禎,疏批已下,卽爲牌招肅拜,何如?傳曰,允。
謝恩,左副承旨李元禎。
吏曹啓曰,臺諫有闕,政事,取稟。已上朝報郞廳權穎校。郞廳李瑞文書。
上在昌德宮停常參·經筵。
未時,日有右珥。
上在昌德宮停常參·經筵。
未時,太白見於巳地。
義禁府啓目。前甲山府使黃碩鳴依處云云,其矣自明之辭,不可取信,啓辭旣已詳査啓聞,依例刑推,何如?啓依允。已上朝報
上在昌德宮停常參·經筵。
夜二更,流星出井星下,入巽方天際,狀如拳,尾長二三尺許,色赤。
答左議政洪命夏箚曰,省箚具悉卿懇。卿意如此,予當依箚辭施行矣。
沙斤察訪洪相遇,差使員還下去。
謝恩,世子師領議政鄭太和,左參贊金壽恒,執義李翊,柒谷府使權濤,谷城縣監洪碩亨,右通禮鄭世輔,折衝崔逸。
兵曹佐郞李克果,兼持平減下肅拜。
副提學趙復陽初度呈辭。入啓。
兵曹判書李浣再疏。大槪,身病彌留,差復無期,更申前者新除本職及兼帶訓局之任,亟許遞免,以安私意辭〈事〉。入啓。已上朝報
答藥房問安啓辭曰,知道。慈候無事,予之所患,當言于醫官矣。已上內下記草
有政。吏批。一□以李東老爲獻納,李殷相爲大司諫,權諿爲司僕寺正,康邃學爲司憲府監察。李奎鎭爲典籍,朴世相爲漢城府判官,元萬里爲副修撰,柳東發爲刑曹正郞。朴珽爲承旨,沈樞爲溫陽郡守,李有相爲吏曹正郞,金義燁爲監察。姜栢年爲兼同義禁,趙珩爲工曹判書,李厚先爲平安都事,兪㯙爲漢城府右尹。
傳曰,大臣·備局堂上,引見。
備邊司啓曰,憲府啓辭,命下矣。當初榻前陳達者,爲其六品以上人才之乏少,且慮參下文官之積滯,而臺官,以參下參上,官秩之大防,不可無端陞遷,爲慮有混雜之弊,則不必仍存此薦,竝爲勿施,何如?答曰,大臣薦外,勿施,可也。已上備局謄錄
上在昌德宮停常參·經筵。
未時,太白見於巳地。
副提學趙復陽再度呈辭,入啓。加給由。
下直,延日縣監梁命雄。
謝恩,慶平君□□,弼善金益廉,說書申翼相,校書博士金聖佐,奉化縣監李碩堅。
備邊司啓曰,本司有司堂上有闕,以堂上金壽恒,仍察有司之任,何如?傳曰,允。
以備邊司粘目,前江西縣監南宗標拿問,郭山郡守高處明先罷後推事。奉承傳。
政院啓曰,同副承旨朴挺,昨日牌不進,今日亦不肅謝,本院流來規例,不可任其墜落,更爲牌招,何如?傳曰,允。
謝恩,同副承旨朴挺。
兵曹判書李浣,牌不進。
政院啓曰,兵曹判書李浣,牌招不進矣。今日政事,當爲閫帥差出,而判書不進,何以爲之?敢稟。傳曰,更爲牌招開政。
兵曹判書李浣,再牌不進。
政院啓曰,今日政事,當爲閫帥差出,而兵曹判書李浣,召牌再下,不爲入來,尙未開政,其在事體,殊極未安,此與常時牌不進有異,請李浣推考。傳曰,依啓。又爲牌招。
答成均進士權尙夏等疏曰,省疏具悉。從祀之事,事體重大,今不可率爾行之,爾等須勿來煩。
禁府,南宗標拿來。啓。
兵曹判書李浣上疏。大槪,召命至再至三,惶隕蹙迫。忍死趨造,而喘促脚痿,咫尺天陛,不能自力肅謝,祗伏闕外,亟削臣職,仍治臣罪事。入啓。答曰,省疏具悉卿懇。今玆新命,實非偶然,卿何固辭乃爾?安心勿辭,從速察職。
政院啓曰,卽者,兵曹判書李浣,陳疏承批之後,亦不入來,自闕下已爲退去,其在事體,豈容如是?請李浣從重推考。傳曰,允。已上朝報
吏批,以申命奎爲宗簿寺正,李端夏爲修撰,李克和爲郭山郡守,高弘進爲奉常寺主簿,金時寶爲章陵參奉。
上在昌德宮停常參·經筵。
未時,太白見於巳地。
謝恩,工曹判書趙珩。
副提學趙復陽三度呈辭,入啓。加給由。
備邊司啓曰,政院啓辭,全羅左水使鄭韺,已有拿命,其代所當劃卽發送,而柳槿被遞之後,昨日爲此開政,緣兵曹判書李浣辭職,屢次牌招,終不入來,不得差出,事甚未安。從前判書或有事故,則大臣亦有陳啓變通之規,請令廟堂速爲稟處,何如?傳曰,依啓事,命下矣。在前兵曹判書有闕之時,或有時急閫帥差送之事,則次官差出,亦有前例,令該曹考例擧行,何如?傳曰,允。
副修撰元萬里辭職上疏,入啓。答曰,云云。爾其勿辭,從速察職。
京畿監司書目。廣州呈,以右尹李廷夔辭職上疏上送事。
禁府啓本,李泰相,勿論金萬業罪犯輕重,法外用刑,以致□命於辜限之內,難免濫刑殺人,罪決杖一百,永不敍用,盡奪告身,私罪。啓依允。
兵曹判書李浣上疏。大槪,冒萬死更申前懇。新授本職及兼帶訓局之任,竝乞遞免,俾得專意調治,以延殘喘事。入啓。
政院啓曰,以備局,全羅左水使,令該曹考例差出事草記,允下矣。卽者,兵曹郞廳來言,本曹堂上,今方依前例就議于大臣云,當日內開政差出,何如?傳曰,允。
掌令李柙啓曰,頃者,本府故縣監南斗炳妻呈狀事,欲劾戶曹參判南老星。臣於南老星,有相避之嫌,不可同參此任,請命遞斥臣職。答曰,勿辭,退待物論。
府啓。參下官除拜,自有其規,不可躐等也,明矣。翊衛司副率,卽七品官也,侍直,卽八品官也。曾無以儒臣直授之時,而頃日政,副率申命澄,侍直李喬岳,俱以進士,擬望受點,揆以舊例,實有違越者。該曹注擬,亦難免不察之失,請副率申命澄,侍直李喬岳,考例改正,兵曹當該堂上推考。今此各道廉按守令治績最著者,有加資之命,此固出於褒賞懲惡之意,而其中寧海府使金有鉉,則雖以御史書啓觀之,別無特異之績,且其莅任,未滿半年,豈有成效可言而濫被陞資之典?物情皆以爲過濫,請寧海府使金有鉉,新授加資改正。近來居官者,貪汚成風,誅求無厭,民受其害,蓋緣懲惡之典不嚴,而黷貨之輩無畏故也。驪州牧使金壽翼,曾在先朝,以濟州牧使,爲御使所案,仍以廢錮幾數十年,到今衰老且甚,尤無可取,而該曹不顧公議,復加收錄,至畀字牧之任,其在爲法,豈容如是?請驪州牧使金壽翼罷職,吏曹當該堂上郞廳竝推考。士夫之間,廉恥都喪,財利是重,雖傷紀敗俗之事,亦無所不爲,良可寒心。兼內乘柳潝,以其孼子,爲富商朴姓姓人之子,名曰以朴强,做父子之號,加於族類之列,其亂俗悖理之狀,極爲可駭。如此之人,不可齒在衣冠之列,請兼內乘柳潝,削去仕版。頃日本府之坐,故縣監南斗炳之妻李氏呈狀,而戶曹參判南老星,以其妾子,爲其家翁之後,而僞造文書,有若斗柄臨死手書者然,臣等,今日齊坐,詳細憑閱,則文書僞造之跡,雖未明白,而斗炳之於老星,族係分派,不知其幾許,而利其財産,容置斗炳之妻于其家,以其妾子爲斗炳夫妻之侍養,呈官立案,不以爲恥,其全沒義理,不顧廉隅之狀,昭然難掩。豈料宰臣之間,有此可羞之擧?請戶曹參判南老星,罷職不敍。益平尉洪得箕,東平尉鄭載崙及兵曹當該堂上,竝爲罷職事。入啓。答曰,依啓。金壽翼遞差,洪得箕·鄭載崙·南老星,竝姑先從重推考。金有鉉事,不允。
答右尹李廷夔疏曰,省疏具悉。卿其勿辭,從速上來。
答兵曹判書李浣疏曰,云云卿懇。卿其安心勿辭,從速察職。仍傳曰,遣御醫李迎登看病。已上朝報
有政。吏批。
以金君錫爲敦寧府判官,鄭載嵩爲兵曹正郞,沈梓爲校理,李敏敍爲檢詳,呂聖齊爲舍人。
上在昌德宮停常參·經筵。
下直,惠山僉使權克用。
謝恩,大司諫李殷相,工曹佐郞李積,漢城判官權世相,刑曹正郞尹弼敎,郭山郡守李克和,檢閱趙師錫,護軍柳汝。
政院啓曰,驪州牧使金壽翼遞差,益平尉洪得箕,東平尉鄭載崙,戶曹參判南老星推考事命下,而金壽翼·洪得箕·鄭載崙,則臺諫方以罷職論啓,南老星則方以罷職不敍論啓,遞差推考傳旨,不得捧之之意,敢啓。傳曰,知道。
弘文館啓曰,新除授修撰李端夏,時在京畿砥平地,經筵入番事緊,請斯速乘馹上來事,下諭。傳曰,允。
靑平尉沈益顯上疏。大槪,臣之罪,與洪得箕等無異,亟罷臣職,仍治臣罪事。入啓。答曰,云云卿懇。卿其安心勿辭。
興平尉元夢麟上疏。大槪,奴子被囚,臣與諸臣無異,同受罪罰,以安愚分事。入啓。答曰,云云卿懇。卿其安心勿辭。
府啓。今此各道廉按守令,治績最著者,有加資之命,此固出於褒賞懲勸之意,而其中寧海府使金有鉉加資改正事。措語見上及戶曹參判南老星,身居宰列,不顧廉隅,甘於斗炳之妾,財利之誘,旣已容置斗炳之妾於家中,不計族係近遠,以其孼子,爲其父之子,使之專管家産,令其主母,不得措手,致有斗炳妻呈狀之擧,士夫風習,豈容如是?羞辱紳,莫此爲甚。不可推考而止,請戶曹參判南老星罷職不敍。引嫌而退,而所論之人,若有相避,則不爲聯名,已成近例,請命拿令李柙出仕,益平尉洪得箕,東平尉鄭載崙,靑平〈尉〉沈益顯,興平尉元夢麟等,竝命罷職事。入啓。答曰,不允。沈益顯·元夢麟等,竝一體姑先推考,出仕事,依啓。
館學京畿·黃海·平安道儒生權尙夏等三疏。大槪,更申一國公共之論,冀許兩賢臣從祀之請事。入啓。答曰,省疏具悉。已諭予意,爾等勿爲煩瀆。
忠淸監司李敏迪上疏。大槪,冒死陳情,乞於在任,往省父母墳事。入啓。答曰,省疏具悉。卿其依願往省。已上朝報
上在昌德宮停常參·經筵。
謝恩,舍人呂星齊·李夏相,柒谷縣監柳震陽。
副修撰元萬里上疏。大槪,更申崩迫之懇,冀蒙恩遞,以安愚分事。入啓。
掌令李柙就職。
政院啓曰,靑平尉沈益顯,興平尉元夢麟推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
禁府,李英萬·南宗標,皆元情公事判付內,姑停刑推議處,□□□·洪世虎·黃碩嗚,刑問二次,李漌·柳濠,四十七次不服,加刑。啓依允。
都承旨張善瀓上疏。大槪,猝得寒疾,症勢危苦,冒死陳情,乞蒙恩遞事。入啓。
兵曹判書李浣上疏。大槪,更陳崩迫之懇,新授本職及兼帶訓局之任,竝賜遞改,以便公私事。入啓。
忠淸監司書目。恩津官呈,以今月十三日·十五日,連有地震之變事。
答兵曹判書李浣疏曰,省疏具悉卿懇。卿其安心勿辭,從速察職。
答都承旨張善瀓疏曰,云云卿懇。卿其安心勿辭,從速察職。
答副修撰元萬里疏曰,遞差。已上朝報
上在昌德宮停常參·經筵。
未時,太白見於巳地。
謝恩,承文著作尹趾完,戶曹正郞鄭載嵩,雲山察訪金潤璋。
藥房啓曰,夜來大雪凝寒。伏不審此時,聖體調攝若何,慈殿玉侯,亦爲安寧乎?臣等憂慮未弛,敢來問安。答曰,知道。
府前啓。國忌齋戒,以今明日姑停。
造紙署別提尹希閔上疏。大槪,略陳本署各項弊端,冀蒙變通,而國忌齋戒,以留政院。
假注書宋光淵改差,代鄭維岳。
政院啓曰,以司憲府啓辭,益平㷉洪得箕等奴子,北道入獵時,勿禁公文成給,兵曹當該堂上,罷職事允下,而公文成給時,堂上及月日,本無置簿文書,無憑査出,移文本道,被囚宮奴輩所持公文,取來考見,然後當該堂上,可以現告云,自本院非不累度催促,而事勢如此,該道回移間,罷職傳旨,不得捧之之意,敢啓。傳曰,知道。
全羅監司書目。順天當該兼官,光陽縣監鄭世衡,實令擔當事。
備邊司粘連啓目。全羅監司狀啓云云,光陽前縣監鄭世衡,拿推事,何如?啓依允。
禁府,鄭世衡拿囚,啓。已上朝報
上在昌德宮。停常參·經筵。
謝恩,宗簿正申命圭,監察金象燁,典籍李奎鎭,翊贊徐必成,中部參奉許炯,東學訓導金鼎台。
明日啓覆時,殿座正時,巳初一刻。已上朝報
上在昌德宮停常參·經筵。
謝恩,護軍李栢,獻納李東老,奉常副奉事李㝡,承文正字尹趾善,侍直崔後廉,洗馬南壽挺,咸陽郡守趙錫祿,刑曹正郞李有相,校理沈梓。
政院啓曰,啓覆時,六承旨竝爲入侍,乃所以重其事體也。都承旨張善瀓,辭疏之批,旣下於再昨,而今日亦不仕進,事當牌招入侍,而拘於本院規例,不得直請牌招,敢此仰稟。傳曰,然則牌招,可也。
禮曹啓曰,平市署官員,以藏氷立梗官,當爲出去,而本署令蔡以恒,不意身死,其代,令該曹口傳差出,何如?傳曰,允。
館學京畿·黃海·平安道儒生權尙夏等四疏。大槪,更申兩賢臣從祀之請,冀蒙允許事。入啓。答曰,云云,勿煩。
今日啓覆時,左議政□□□所啓,內局臘劑方急,而提調朴長遠,方在引入之中,副提調張善瀓,亦以病不得仕進,故臣獨逐日入來監劑,不但事體不當如此,內局之規,凡係大小之事,提調專管爲之,而朴長遠,兼職旣多,事務甚煩,內局提調,今姑改差,何如?上曰,依爲之。
又所啓,凡武臣除授邊邑,則雖有老親,不敢呈遞,乃古例也。頃因一二邊倅之以親老啓遞,自此武臣之除邊邑者,輒思圖免之計,今者富寧府使申翰固,慶興府使鄭后廉,皆以老母,相繼呈狀,此習不可不防,似當有各別定式之道矣。上曰,朝家知其親老而許遞則猶之可也,渠何敢呈狀乎?雖有老親,不至於衆所共知,難保朝夕,則亦何可每每啓遞也?左議政洪命夏曰,文臣則或有啓遞之時,武臣則曾無此規,而近無邊警,故武臣亦有往往啓遞之時,頃日甲山府使梁侙,以有老母,情勢矜惻之故,右相陳達,至蒙遞改,今此申翰固,有老母無他兄弟,鄭后廉則以嶺南之人,其老母率來京中,而除授邊倅,無處寄托云矣。上曰,申翰固·鄭后廉,旣有近來已行之規,姑依梁侙例遞差。此後則勿論文武,除授邊倅之後,使之勿爲呈狀,亦勿許遞,以杜希冀僥倖之路,可也。領議政□□曰,近來國法解弛,非徒厭憚邊地,雖內地守令,若非自願之處,則必欲不赴,百般圖免,該曹纔已擬除,而因其呈狀,旋復啓遞,此習亦甚可惡,一體申飭禁斷,何如?上曰,依爲之。已上朝報
吏批,以崔時卨爲平市令。
上在昌德宮停常參·經筵。
未時申時,日暈。夜一更,月暈。
吏曹口傳政事,平市令崔時□,茄坡智僉使文以明,羅暖萬戶金應基,仁遮外萬戶吳尙善。
謝恩,司宰僉正徐亨履,護軍洪錫□,載寧郡守都擧元,平市令崔時□。
以正言閔□□辭狀。傳曰,遞差。
藥房啓曰,伏未審夜間,聖候若何?昨御法殿,正當嚴寒,議□刑獄,竟夕乃罷,別無添傷之患乎?臣等不勝憂慮,敢來問安。答曰,知道。慈殿氣候無事。
吏曹啓曰,臺諫有闕,政事敢稟。
禁府都事宋錫祚,前兵使李□□拿來。
昨日啓覆時,執義李翊所啓,寧海府使金有鉉加資改正事。措語見上曾爲嶺南御使時,以密陽府使李之□治績最著啓聞,至有加資之命,今旋因臺啓改正,再度褒啓之人,雖爲增秩,容或可矣,至於金有鉉,則以前例言之,亦不可濫施賞典,請寧海府使金有鉉,新授加資改正。上曰,依啓。
又所啓,任實縣監李弘猷,嗜酒成病,事多顚妄,曾爲禁府都事時,以統制使鄭傅賢拿來事,出使嶺南,所經各邑,到底沈酗,可笑可愕之事,不一其端,至於上來,留連道次,先送罪人,或過一兩日後,始爲追及,此曾所未聞之事,極爲驚駭。請任實縣監李□□拿問定罪。上曰,依啓。
又所啓,文臣之不得往來於武臣之家者,蓋所以礪名節而遠嫌疑也。曾於統制使朴敬祉辭朝,宰臣中或有親往其家者,或有送遠外者,人皆傳說,不勝其藉藉,向來嚚嚚之言,未必不由於此等無恥之致,豈非紳之羞辱乎?不可不明査痛懲,以正士夫風習,請統制使朴敬祉處,爲先緘問,使之指名現告。上曰,依啓。
又所啓,益平尉洪得箕,東平尉鄭載崙,靑平尉沈益賢,興平尉元夢麟等竝罷職事。上曰,不允。
大司諫李殷相所啓,今番別薦,蓋爲甄拔人材,以爲調用之地,與年例□任薦,固自不同,不可不精擇,而幼學權啓興,爲人庸下,年且衰耗,無足可取,而濫參於薦擧中,聞之者莫不爲駭。請權啓興拔去,薦主兵曹參判柳淰,從重推考。上曰,依啓。
兵曹判書李浣上疏。大槪,寧受違牌之誅,決不可玷辱名器,加以筋力衰敗,訓局之務,亦難堪經,臣之本職及兼帶,竝賜遞免,一以遵國體,一以安微分事。入啓。
奉常判官玄尙白,東氷庫鄭錢,工曹正郞都汝須,佐郞李積,司僕判官沈之淹,主簿金賴民,軍器判官尹昌元,主簿南斗臨,司宰主簿金垓,直長尹德來,平市令崔時□,奉事李行夏,藏氷事出去。
傳曰,政事明日爲之。
府啓。益平尉洪得箕,東平尉鄭載崙,靑平尉沈益顯,興平尉元夢麟,竝罷職。
府啓。頃日定山居許通安泰吉妻徐召史,呈狀本府曰,其夫泰吉,以奴婢事,接訟於公山官,縣監權大載,諉以文書中有塗擦之跡,嚴刑一次後,將欲加刑,渠以冤痛之狀,呈訢于監司,則監司取見文記,以塗擦,非狀者所爲,略治其罪,屈訟足矣,何必加刑乎?分揀放送事題送,則權大載,不有上司之令,更爲嚴刑,終至殞命,其時憲府之官,移文本道,問其曲折,則回報辭意,果與泰吉妻所訴無異。大槪,當初權大載請刑題辭,及泰吉妻議送放釋題辭,俱到本官,則大載雖欲加刑,當有更稟之擧,而不此之爲,違越上司之令,汲汲加刑,以快其心,終殞人命,其顚妄濫刑之罪,在所難免。請公山縣監權大載,拿問定罪。京畿水使李俊漢,爲人濫猾,性且貪婪,曾爲黃海兵使,多斥財貨,買一庄於隣道,及爲慶尙兵使,貪黷侵虐,罔有紀極。遞歸之時,駄載人馬,連亘道路,南方之人,莫不駭憤。頃赴本任,眷率濫雜,人言甚多,如此之人,不可授以閫帥之任,以貽軍民之害,請京畿水使李俊漢罷職。內需司奴婢,亦一王民也。懷保軫恤之政,宜無間於凡民,而其身役之偏重難堪,特甚於諸般民役之中,試以作米納貢處言之,每口元貢,乃十斗也,一人十斗之貢,元非太重之役,所謂偏重難堪者,非指元貢也。乃中間侵漁之謂也。臣等竊聞內奴婢納貢之時,內司所任輩,巧作名目,侵徵百端,一人十斗元貢外,必有數倍剩數,然後方得准納,或不滿此數,則無面欠縮之責,歸於頭目,頭目,別造大斗,每口必捧二十斗,一人所納,以平斗量計,則幾至三十斗,一家之內,父子兄弟,累口同居,而各辦此數,則其數幾何?捧米如此,他可推知。雖使連逢樂歲,民有恒産,尙其難支,況水旱飢饉之災,無歲無之,救死不贍,而責供是役,奈之何不窮困失所,呼號怨苦也?古語曰,一夫向隅,滿堂不樂。今玆累萬生靈,盡在疾苦愁痛之中,則豈不足以感傷和氣,馴致變異也?一不變通,則弊將難救。臣等伏見咸鏡道暗行御史書啓中,亦備陳此弊,而捧納時定送臺監之請,自備局防啓,臣等竊念內奴婢此弊,其來已久,而實爲病國之源,若不別樣變通,而且分付申飭,則萬無懲戢之理,而終歸於虛套。請自今以後,內司奴婢納貢時,必令地部郞官及臺監,主張其事,眼同監捧後,移送內司,俾無操縱橫侵之弊。答曰,依啓。李俊漢事及末端事,不允。已上朝報
都摠府啓曰,副摠管綾山君僖,以司饔院提調,今日監膳,除標信進去,而此後雖欲監膳,入直相値之時,頻頻啓稟,似涉煩瀆,且有前例,亦爲除標信進去之意,敢啓。傳曰,允。已上都摠府謄錄
上在昌德宮停常參·經筵。
下直,丑山萬戶金壽賢。
禁府,李弘毅拿囚,啓。
左副承旨閔維重上疏。大槪,臣於都擧元之事,有失實誤達之罪,兼以寒疾猝劇,決難陳力於出納之地,乞遞職名,仍治臣罪事。入啓。
答曰,省疏具悉。辭出無情,爾其勿辭,從速察職。
禁府啓目。前光陽縣監鄭世衡原情云云,刑推,何如?啓姑停刑推,議處。又啓目,前江西縣令南宗標議處云云,其矣自明之辭,有難取信,以此照律,何如?啓依允。
又啓目。前理山郡守李英萬等議處云云。各人等,旣已箇箇直招,其指揮犯禁之狀,終難掩諱,依前啓請刑推,何如?啓依允。
備邊司啓曰,兵曹判書李浣上疏,啓下本司矣。李浣,奧自先朝,屢擬西銓之長,今玆除拜,小無可辭之道,而觀其陳辭,旣陳疾病之狀,以本曹·訓局兼帶爲難,此則似出於實情,今姑許遞本職,俾當都監之任,何如?傳曰,允。已上朝報
有政。吏批□□□□以朴世相爲任實縣監,呂儆爲舒川郡守,金斗明爲漆原縣監,李袗爲驪州牧使,金佐明爲司僕提調,金徽爲戶曹參判,李端夏爲副校理,魚震翼爲正言,鄭致和爲內醫院提調,李文會爲司評,玄尙白爲兼良才察訪,李雲登爲富寧府使,洪柱溟爲中部主簿,李騫爲漢城府判官,鄭庥爲成歡察訪,李華岳爲慶興府使,吳挺一爲刑曹判書。
上在昌德宮停常參·經筵。
大臣·備局堂上引見爲之。內下記草
謝恩,校書正字李蘊·李心傳。
副提學趙復陽辭職上疏。入啓。
吏曹粘連啓目。左副承旨閔維重上疏云云。觀此上疏,則都擧元被罪曲折,實是萬頃縣庚子年所受山城移轉米過限未納之事,而金堤兼任之說,出於傳聞之誤,率爾陳啓,已有格外別敍命,奏事無實是如爲有臥乎所,都擧元特爲敍用,初出於閔維重所啓,而被罪根因,未免無實,則仍置收敍之類,果爲未安,都擧元敍用之啓,還收,何如?啓依允。
弘文館啓曰,新除授副校理李端夏,時在京畿砥平地,經筵入番事緊,請斯速乘馹上來事,下諭。傳曰,允。
政院啓曰,假注書鄭維岳,時無職名,依例付軍職,冠帶常仕,何如?傳曰,允。
政院啓曰,三覆只隔數日,刑曹堂上,不可不備,且其推案煩多,必須豫爲詳覽,然後議讞奏覆之際,可無未盡之患,判書吳挺一,卽爲牌招察任,而參判吳挺緯,與判書吳挺一,相避應遞,明日開政,差出其代,牌招肅拜,何如?傳曰,允。
吏曹判書吳挺一,牌不進。
禁府,□□□張萬毅·金祿武拿囚,啓。
掌令金澄啓曰,穩城前府使李尙敬等事,臣於廉問時,備知實狀,錄入於別單中矣。昨問備局,已爲回啓,卽送下吏謄來,則備局該吏,卽爲出給,使之謄去。臣得見其謄本,則只請推考,似涉輕歇,故因與同僚相議論啓,而所不料者,正書未入而徑先出給也。卽伏聞筵中,致勤聖敎,而入侍同僚,旣以此引避,臣之率爾論事之失,著矣,何敢晏然仍冒?請命遞斥臣職。答曰,勿辭,退待物論。
掌令李柙,持平李翊相啓曰,昨日李尙敬事,因同僚相簡,有所論列矣。卽伏聞,筵中,以備局公事,時未入啓,而徑先論啓,致勤聖敎,同僚旣以此引避,臣等率爾論事之失,與同僚無異,亦何敢晏然乎?請命遞斥臣等之職。答曰,勿辭,退待物論。
同副承旨朴珽上疏。大槪,身病危重,決難供職,冒萬死敢陳危懇之悃,亟遞臣職名,以便公私事。入啓。答曰,遞差。已上朝報
備邊司啓曰,今日登對時,伏承聖敎,憲府啓辭中,以北道御使書啓,本司覆啓之語,有所云云,此是未入啓公事,臺諫之徑先得見,事極驚怪。臣等退而査問,則有司堂上構草之後,將待開座之日,議定於臣等,裹封以付於咸鏡道次知色吏矣。掌務書吏,因臺官求見,不言於該吏,直爲給送云,下吏所爲,殊極痛駭。自本司決杖除名,而後弊所關,不可不痛徵,令攸司囚禁重治。且近來此弊,不但下輩不察之致,凡干大小公事,未回啓之前,自三司任意取去,該吏或有持難不送,則臺官至於欲爲囚治,故下吏輩,不無畏怯,致有如此之弊,今後則本司啓下公事,無論回啓與否,雖三司,必移文取見,以防宣泄之患事,嚴明定式施行,何如?答曰,依啓。今後復有如此之弊,則與受同罪之意,各別申飭,可也。已上備局謄錄
義禁府啓曰,穩城前府使李尙敬·盧,兼官朴希閔等拿問事傳旨,下本府,而盧則今年四月,旣已身死,不得拿問之意,敢啓。
政院啓曰,春川府使李尙敬拿來事,允下矣。春川,例兼本道防禦使,依近例新府使交代之後,拿來之意,分付,何如?
引見時,上曰,鄭世衡,以順天兼官被罪,未知如何?判事鄭致和曰,世衡雖是兼官,旣不在於順天,則以此被罪,似涉冤抑矣。上曰,此非世衡之罪,八九月以後在任之官,終始掩置,不爲報知者,誠極可駭。世衡,分揀放送,卽今在任之官,拿問定罪。上曰,日寒如此,則典獄罪囚,亦有摘奸放釋之擧。禁府重囚外,不至應死者,則從速疏決,可矣。領相鄭太和曰,他人罪犯,臣姑未詳,而其中平澤縣監朴成阜事,外間或稱其冤矣。禮曹判書鄭致和曰,御史廉問之時,民間所聞,未必盡實也。朴成阜事,以本道査啓觀之,則貸出倉米,上納於京大同,果是實狀,而前後出庫之數,疊錄於文書,與京上納之數相左,御史必置疑於此也。大槪平澤元會付之數,不過二百餘石云,然則雖沒數貸下,未滿現捉文書所付之數,此一款,可以辯明矣。雖有國穀那移之罪,別無入己之跡,凡罪犯俱發者,從重論斷,乃是規例,以國穀那移之律,照斷,似當矣。領相鄭太和曰,判義禁,旣已陳達於榻前,與議啓無異,自上卽令疏決,俾無滯獄之弊,似當矣。上曰,勿爲議啓,以那移之律,直爲照入,可也。已上義禁府謄錄
上在昌德宮停常參·經筵。
謝恩,司諫李文憲,漢城判官李騫,漆原縣監金斗明,任實縣監朴世相,中部主簿洪柱溟,護軍閔光熽。
京畿監司書目。楊州呈,以正言李□□病重,上去不得事。啓遞差。
禮曹啓曰,今月二十五日孝肅王大妃殿誕日,百官陳賀及命婦朝賀磨鍊節目,權停爲之事,判下矣。百官陳賀則依例行禮於外庭,而命婦朝賀則依近例權停乎?敢稟。傳曰,依例權停之。
忠淸監司書目。懷德呈,以前正言宋奎濂病重,上去不得事。
禁府,朴希閔拿囚。啓。
大司諫李殷相所啓,成顔介,在畿湖之間,路傍策應,比他驛尤難,屢經匪人,日就凋弊,察訪不可不擇送,而新除授察訪鄭庥,爲人庸孱,地望卑微,決難彈壓,請成歡察訪鄭庥遞差,其代,各別擇送。上曰,依啓。
政院啓曰,三覆只隔一日,新除授刑曹判書金壽恒,牌招肅拜,何如?傳曰,允。
謝恩,左承旨金禹錫,右承旨金萬基,左副承旨李元禎,刑曹判書金壽恒。
大司諫李殷相啓曰,憲府多官,相繼引避,本院當爲處置,而持平李翊相,卽臣之同生弟也。臣有不敢可否之嫌,請命遞斥臣職。答曰,勿辭,退待物論。
館學京畿·黃海·平安道儒生權尙夏等五疏。大槪,更申兩賢臣從祀之請,冀蒙允許事。入啓。
以修撰宋奎濂辭狀,遞差。
政院啓曰,竝引嫌而退,隨聞論事,乃其職耳。別單回啓,旣見□本,則正書未入,非所逆料,揆以臺體,別無所失,旣有相避,則不得處置,在例當然,俱無可避嫌。請執義李翊,掌令金澄·李柙,持平李翊相,大司諫李□□竝命出仕,啓。答曰,依啓。
答館學儒生權尙夏等疏曰,已諭,勿煩。已上朝報
有政。吏批,以金禹錫爲□承旨,金壽恒爲刑曹判書,沈柟爲養賢庫奉事,鄭載嵩爲正言,姜萬碩爲軍器主簿,趙珩爲左參贊,金佐明爲知義禁,李屹爲北部主簿,朴烶爲兵曹參知,吳挺一爲漢城府判尹,閔昇爲春川府使,柳淰爲軍器寺提調。
昨日引見時,領議政鄭太和所啓,前日慶尙道硫黃,皆以商賈之物,貸給其價,而尙未還償,商賈輩頗以爲怨云矣。上曰,其價未償者幾何?太和曰,幾萬餘兩,而皆未還償,令金佐明主管料理,速爲還償,何如?上曰,依爲之。右參贊金壽恒所啓,北道各邑砲手五千餘名,而軍器中鈆丸最難,脫有緩急,無可恃用,自朝廷合有料理備給之擧矣。上曰,當給幾何?金壽恒曰,臣與柳赫然相議,每一人給十斤,合而計之,則不過二十五萬介也。當得鈆鐵五千一百四十斤,然後可以作丸云。鄭太和曰,曾聞慶尙監營,多有鈆鐵,欲爲取用而問之,則只有二百餘斤,此不可不急速料理備給,而硫黃之價,尙不備給,又欲多貿鈆鐵,其勢末由也。上曰,戶曹常鑞,除出用之如何?戶曹判書金壽興曰,此亦本曹出買補用之物,而貿鉛之價,若責於本曹,則無寧以本邑常鑞,移送之爲便也。上曰,然則戶曹所管東萊常鑞五千二百斤入送北道,可也。又所啓,我國鈆鐵,産於端川,而商賈輩,每爲私自取來,北道鉛鐵之甚貴,亦由於此也。請自今以後,端川鉛鐵,令本道監司痛禁,使不得出來,亦令京中軍門,切勿貿用,何如?上曰,監司若是剛明之人,則可以禁之,而此豈易乎?鄭太和曰,前頭則雖未可知,而如閔鼎重則可以禁之矣。上曰,令本道監司,一切痛禁,而此後如有不能痛禁之弊,則監司難免罪罰之意,分付。已上備局謄錄
上在昌德宮停常參·經筵。
三更五更,月暈。
答兵曹判書金佐明辭職疏曰,云云卿懇。卿其安心勿辭,從速察職。
答行副提學趙復陽辭職疏曰,云云,卿其勿辭,從速察職。
謝恩,護軍金是聲,兼養賢庫奉事沈柟。
下直,東萊府使李之翼。
左尹兪㯙上疏。大槪,臣與統制使朴敬祉,有試院同差之分,且有摠府同僚之誼,而敬祉辭朝後,適宿於臣家至近處,臣因事往來之際,偶然歷見矣。伏見臺啓,不任驚駭之至,略陳實狀。伏乞聖明,亟治臣罪,以爲他人之戒事。入啓。
大司諫李殷相,執義李翊,掌令李柙·金澄,持平李翊相就職。
兵曹啓曰,今丙午年秋冬等本曹褒貶,因判書有故,限內不得磨勘之意,敢啓。傳曰,知道。
議賓府啓曰,本府郞廳,只有都事一員,而作闕未差,今丙午秋冬等殿最,不得爲之之意,敢啓。傳曰,知道。
訓鍊都監啓曰,都監郞廳及將官等,今丙午秋冬等褒貶,當爲等第,而大將臣李浣,以身病時未出仕,限內不得磨勘之意,敢啓。傳曰,知道。
忠勳府啓曰,今丙午年秋冬等褒貶,限內當爲磨勘啓聞,而有司堂上咸陵君臣李澥,病未行公,不得爲之之意,敢啓。傳曰,知道。
禁府啓曰,慶源前府使李尙敬·盧濈,兼官朴希閔等拿問事傳旨,下本府,而盧濈則今年四月,旣已身死,不得拿問之意,敢啓。傳曰,知道。
慶尙監司書目。辭職上疏上送事。
備邊司進不進單子。傳曰,領·左相入來。
明日三覆時,殿座正時,巳初一刻。
執義李翊,掌令李柙·金澄,持平李翊相啓曰,臣等旣有率爾之失,故引避退伏矣。處置請出,實出意外,召牌之下,不敢不趨任,而伏見備局啓辭,尤不勝驚駭之至。卽時回啓之未入,旣非意慮之不及。故依例謄來,不復審問,此則臣等不察之失也。備局下吏,亦不知其未入,而無辭出給,此則下吏不察之罪也。均是不察,而及至生事之後,則獨使下吏受其罪矣,此豈事理之當然乎?且臺官之欲治不送文書之吏者,雖未知其爲誰,而備局事體,與庶司自別,若於平日,嚴秘愼察,堅封謹□,則臺官雖欲取言,何可得也,下吏雖欲出給,亦何可得乎?不愼於下吏專管之弊,而欲愼於三司取見之際,此非臣等所敢知也。至於殿下,從而有與受同罪之敎,此雖假設之辭,尊卑之序,太無分別,而辭令之間,殊欠稱停,臣等竊不勝慨然之懷也。無論別事,啓草出給之下吏,旣被囚治,則徑先論啓之臺官,安得晏然而已乎?不敢仍冒之嫌,轉加一層,請命遞斥臣等之職。
傳曰,下直守令留待。
政院啓曰,領·左相,來待賓廳矣。傳曰,領·左相引見,下直守令,亦爲入來。
大司諫李殷相啓曰,憲府多官,又皆引避,本院當爲處置,而臣之嫌不敢可否,猶夫前日,請命遞斥臣職。答曰,勿辭,退待物論。
獻納李□□啓曰,凡臺閣處置之規,觀其避辭而定其立落,例也。昨日憲府之避,以旣聞回啓,取見謄本爲言,則其時正書之未入,實非逆料之所及。臣之妄意,別無可遞之失,故竝請出仕矣。今見憲府再避之辭,至有處置請出意外等語,臣何敢自是己見,更爲處置乎?請命遞斥臣職。答曰,勿辭,退待物論。
弘文館啓曰,兩司處置,歸於本□令□臣李程,與掌令李柙,同生兄弟相避,校理洪萬容服制,臣尹深,不可一人孤陋之見,獨爲處置,校理沈梓,卽爲牌招,同參處置,何如?傳曰,允。
校理沈梓,牌不進。
玉堂箚子。大槪,執義李翊,掌令李柙·金澄,持平李翊相,大司諫李殷相,獻納李□□竝爲出仕事。入啓。答曰,依啓。已上朝報
都摠府啓曰,今日入直軍士,當爲中日習射,而上前開拆相値,不得爲之之意,敢啓。傳曰,知道。已上都摠府謄錄
上在昌德宮停常參·經筵。
下直,金川郡守柳卓然。
謝恩,兵曹判書金佐明,左參贊趙珩,同義禁姜栢年,春川府使閔昇,北部主簿李忔,右副承旨閔維重。
大司諫李殷相,獻納李東老,執義李翊,掌令李柙·金澄,持平李翊相就職。
政院啓曰,三覆,漢城府堂上,當爲入侍,而判尹吳挺一未肅拜,左尹兪㯙疏批未下,右尹李廷夔在外,時無應入之員,吳挺一,卽爲牌招,肅拜,何如?傳曰,允。
又啓曰,三覆,入侍承旨,不可不備員,左承旨金禹錫,以其母病,不爲仕進,同副承旨吳始壽,身有犯染,昨纔出避,勢不暇入來,莫重啓覆,承旨不備,事甚未安。左承旨金禹錫,卽爲牌招入參,何如?傳曰,允。
注書尹敬敎春秋館殿最居下,代假注書尹趾完。
政院啓曰,咸鏡監司閔鼎重,黃海監司閔熙,今秋冬等褒貶守令等第,無一人居下,江華留守徐必遠,原襄監司李後山,邊將等第,亦無一人居下,殊無嚴明殿最之意,請竝推考。傳曰,允。
左承旨金禹錫上疏。大槪老母痰厥之病,猝然危急,召牌之下,竟未趨造,冒陳血懇,祈蒙恩遞,仍治臣不赴召命之罪事。入啓。答曰,遞差。
今日啓覆入侍時,以牛脯私造罪人有吉推案。上曰,牛脯乃是禁□所用,私造防納,不可不痛禁,律文雖無當律,此後如有犯者,私造及貿納人,竝以死罪論斷,永爲定式,斷不撓改事,分付該曹。
領議政鄭太和所啓,京畿水使李俊漢,雖是武臣,臺啓措語,不是尋常,且其濫率一款,實有所犯統禦使之任,勢難仍察,姑先許遞,何如?上曰,然則遞差。
左議政洪命夏所啓,近來閭巷之間,癘疫大熾,申飭王部,盡爲出送城外,分付醫司,覔給相當藥物,何如?上曰,依爲之。
又所啓,閭閻家毋得控入事,自先朝已有禁令,而紀綱解弛,人不畏法,近來士夫家,雖無避病之事,當此寒節,公然奪□,請令該府一切禁斷,何如?上曰,依爲之。
刑曹判書金壽恒所啓,刑曹郞官,甚是苦務,而□四朔之前,勿許遷動,故人思厭避。本曹佐郞柳梴,頃日承文院褒貶,只行禮數,不爲入講,旣居中考,當遞本職,意在圖免,其習可惡。不可任其所爲,似當有變通之道矣。上曰,待中考之盡還,除刑曹郞官,可也。
領議政鄭太和所啓,昨以越等蕩滌事,稟定於榻前,則聖敎以有聲績可用之人,抄出入啓事,傳敎矣。臣退而思之,此事雖未妥當,抄啓之際,未必無不均不精之弊,而且越等,元非重罪,只是成出解由之後,計其越等之數,不給祿之罰也。此類無論等數多少,各樣拘碍,竝皆蕩滌,似或無妨矣。上曰,自今日以前,越等人員,竝爲蕩滌,而後勿爲例。且此後越等,無論諸司,所拘毋過七等,定式遵行,可也。
戶曹啓曰,今因大臣所啓,越等人員,竝爲蕩滌事,命下矣。臣曹抄出前後越等人員,則其數一百七十人,故以此移之吏曹之意,敢啓。傳曰,知道。已上朝報
上在昌德宮。停常參·經筵。
傳曰,日寒如此,宿衛軍士,空石題給耶?問于該曹。已上內下記草
下直,忠淸監司李敏迪。
謝恩,護軍鄭繼胄。
大王大妃殿,藥房問安。答曰,知道。
慈殿·中殿,藥房問安。答曰,無事。
兵曹公文成給當該堂上,應罷洪重普。
藥房啓曰,夜來寒氣最嚴,伏不審此時,聖體,若何,昨日出御便殿,終日議讞,不瑕有傷乎?臣等不勝憂慮,敢來問安。答曰,知道。暫有微感之候矣。
又啓曰,卽於問安之批,以暫有微感之候爲敎,臣等不勝憂慮之至,趁卽入診症候,何如?答曰,知道。症候已言于醫官矣。
以咸鏡監司,慶源等官,爲雪所壓,三人致死狀啓,傳曰,壓死人等,令本道恤典擧行。
兵曹判書柳淰辭職上疏再呈。入啓。給由。
答左尹兪㯙疏曰,省疏具悉。卿其勿辭察職。
藥房三啓曰,伏聞醫官所傳之言,爲與御醫鄭致啓等相議,則皆以爲,自上感寒之候,雖不至大段,不可不趁卽發散,人參敗毒散,加荊芥·蘇葉·乾葛·黃連·黃芎竝酒炒各一錢,連進三貼宜當云,此藥劑入之意,敢啓。答曰,知道。
昨日啓覆時,執義李翊所啓,京畿水使李俊漢,性本貪婪,善事發身,曾爲黃海兵使,多斥財貨買庄等事,措語見上請命罷職。上曰,遞差。
又所啓,內需司奴婢,身役之偏重難堪,特甚於諸般民役之中。措語見上臣等此請,只欲禁於其中間操縱之弊而已,亦非有損於內司也。請自今以後,內司奴婢納貢時,必與地部官員及臺監,主張其事,眼同監捧後,移送內司。上曰,不允。
又所啓,頃日本部之坐,交河居生員尹肅霖呈狀內,其弟肅雨,乙巳年,追戶籍于所居交河官,至於受出戶籍公文,而因單子落漏於正案,今年初試入格後,拔去榜目中,仍被徒配之罰,極爲冤抑云。臣等取見該曹前後公事,則果如肅霖所訴。乙巳戶籍時,肅雨之呈單,明白無疑,本官不卽踏印以置,則落漏正案,元非渠罪,而該曹疑其本官之用情,不得明査,泛施徒配之律,該曹所爲,殊極不當。請該曹堂上從重推考。肅雨徒配,則請令該曹,更爲稟處。上曰,依啓。
又所啓,交河縣監李夏賢,莫重戶籍,不爲詳察,以致肅雨之被罪,極爲可駭,請命罷職。上曰,推考,可也。
又所啓,內贍寺提調尹□□之年至大耄,老耗已甚,不能察務,勢所固然,事多有鄙瑣之事,奸吏憑依作弊,故下官亦不抖檢,以致殘司日復凋弊,請命遞差。上曰,依啓。
又所啓,左尹兪㯙,身居宰列,不避嫌疑之迹,往見閫帥,士夫風習可惡,請命罷職。上曰,推考,可也。
又所啓,刑曹參判吳挺一,於朴敬祉出宿門外之日,亦爲往見,宰臣中至有目睹而傳說者,人皆嗤點,不勝其喧藉。□情□爲駭□終不自量,士夫廉恥,豈容如是?請命先罷後推。上曰,依啓。
又所啓,潭陽人李雲連,以其父受刑而致死,擊錚訟冤,此非部民告訴之比,而至被全家之罪,此路若開,則雖有抱冤之人,終無自伸之言,參以情法,容足可恕,請命放釋。上曰,放釋,可也。
大司諫李殷相所啓,啓覆時,六承旨,各有所掌,全數入侍,乃所以〈重〉事體也。今日承旨二人,不爲進參,其間疾病事故,雖不可處置,而設有不得已之事,莫重啓覆時,終不進參,揆以體例,殊甚不當,請不參承旨竝推考。上曰,依啓。
政院啓曰,本院僚員,多有事故,廳中位不齊,未有甚於近日,而至於今日,則臣元禎及右副承旨閔維重外,無他仕進之員,文書出入之際,事甚苟簡。左承旨金禹錫,旣已遞差,當日內開政差出,其代,卽爲牌招肅拜,何如?傳曰,允。
府啓,京畿水使李俊漢貪婪事。措語見上不可遞差而止,請罷職。內需司奴婢身貢事。措語見上納貢時,必令地部官及臺監,眼同監捧後,移送內司。左尹兪㯙,身居宰列,不避嫌疑之跡,往見閫帥,殊失士夫風習,不可推考而止,左尹兪㯙,請命罷職。昨日有一宰臣,馳馬督過於闕門之外,而公然不下,送人問之,則乃陵山君儉也。儉以秩高宗宰,過闕而不知下馬,其無識,甚矣。陵山君儉,請命罷職。軍器正尹世經,自授本職,多有別瑣之事,取侮吏胥,人言謄抵,如此之人,不可置諸一軍之長,以辱名器,請軍器正尹世經罷職。前啓,交河縣監李□□罷職事,停啓。答曰,不允。綾山君儉,推考,尹世經,遞差,可也。已上朝報
有政。吏批,□□□□,以李廷夔爲刑曹參判,李昌炫爲良才察訪,都擧元爲順天縣監,李厚徵爲成歡察訪,吳熽爲咸安郡守,朴日省爲承旨。
上在昌德宮。停常參·經筵。
下直,肅川府使李敏行,扶餘縣監吳斗潤,益山郡守宋時燾,沃溝縣監金邦勳。
謝恩,右承旨李元禎,左副承旨閔維重,正言鄭載嵩,同副承旨朴日省。
都承旨張善瀓初度呈辭。入啓。給由。
兵曹參判柳淰再度呈辭。加給由。
大殿,政院·玉堂問安。答曰,知道。
藥房啓曰,伏未審夜來,聖候調攝,若何?,昨日劑入湯劑,進御之後,有發散之效乎?臣等不勝區區憂慮之至,敢來問安。答曰,知道。證候已言于醫官矣,今後勿爲逐日問安。
政院啓曰,左尹兪㯙,交河縣監李□賢,推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
傳曰,日寒如此,薄衣軍士,令該曹襦衣題給。
未時,太白見於巳地。
掌令金澄啓曰,臣頃在北路,聞宮奴輩冒禁畋獵之事,欲與道臣相議追捕,而未及捕得,臣先還縣矣。其後得見道臣書到,爲報已捕之由,且言是益平·東平之奴云,臣□□無地,不得不論罷矣。今聞東平尉鄭載崙,則本不送奴,而道臣追後更査,實狀亦然,此是前書差誤之致,而臣論事不□未免失實之歸,何可晏然仍冒乎?請命遞斥臣職。答曰,勿辭,退待物論。
執義李翊,掌令李柙,持平李翊相等啓曰,臣等頃以東平尉鄭載崙送奴畋獵事,相議論罷矣。今聞東平家,則元不送奴,而臣等論事失實之嫌,與同僚無異,請命遞斥臣職。答曰,勿辭,退待物論。
正言鄭載嵩啓曰,憲府多官,以論罷東平尉鄭載崙,未免失實,引嫌退待,本院當爲處置,而鄭載崙,卽臣之同生弟也。臣於此事,不敢可否,請命遞斥臣職。答曰,勿辭,退待物論。
夜三更,月暈。五更,月犯軒轅第四星。已上朝報
上在昌德宮。停常參·經筵。
答工曹參議李時楳疏曰,云云,卿其勿辭,調理察職。
傳曰,史官三員待命,騎馬六匹立之,內氷庫·東氷庫·西氷庫摘奸。
答左議政洪命夏箚曰,云云卿懇。卿之深嫌,無乃太過乎?伊日說話,斷無他腸,予已知之,卿何辭爲?安心勿辭,以副予意。已上內下記草
下直,渭原郡守崔震昌。
謝恩,護軍李浣,良才察訪李昌炫。
都承旨張善瀓再度呈辭。入啓。加給由。
兵曹參判柳淰三度呈辭。入啓。遞差。
工曹參判李時楳上疏。大槪,冒死敢陳病勢情勢之危迫,乞遞職名,以延殘喘,以便公私事。入啓。批答見上
黃海監司書目,本道兵使金漢文,今月十五日身死事。
政院啓曰,卽見黃海監司閔熙狀啓,則兵使金漢文,不意身死,其代,似當急速差出送,政事,何以爲之?敢稟。傳曰,當日爲之。
禁府啓目,黃碩嗚·洪世虎,刑問三次,李英萬,一次,柳濠·李漌,四十八次,不服,加刑。啓依允。
政院啓曰,卽者兵曹郞官來言,判書金佐明,自備局之坐,承召來詣本曹,而以式暇不得參政云。今日開政,當爲差出閫帥身死之代,則事係緊急,判書不可不參政,何以爲之?敢稟。傳曰,使之仍爲參政,可也。
政院啓曰,都承旨張善瀓,呈辭受由,左承旨金萬基,病未入來,右副承旨吳始壽,出避已久,服制亦過,而今日又不仕進,出納之地,事多苟簡,吳始壽,牌招察任,何如?傳曰,允。
謝恩,右副承旨吳始壽。
政院啓曰,竝□□引嫌而退,臺閣論事,雖存風聞,而査出實狀,旣無送臘之事,則當初竝論,難免不審之歸,嫌不處置,其勢固然,請掌令金澄,執義李翊,掌令李柙,持平李翊相遞差,正言鄭載嵩,大司諫李殷相出仕。答曰,依啓。
大司諫李殷相,正言鄭載嵩就職。
傳曰,前日臺諫啓辭,罷職傳旨中,東平尉鄭載崙,拔去改付標。
吏曹啓曰,臺諫有闕,政事,敢稟。
左議政洪命夏箚子。大槪,亟賜遞免,以懲臣老謬妄言之失事。入啓。
未時,太白見於巳地。已上朝報
有政。吏批,□□□□,以元梲爲禁府都事,元萬里爲持平,李以挺爲工曹佐郞,吳始益爲交河縣監,姜栢年爲兵曹參判。
備邊司啓曰,司直李翔上疏,啓下本司,而事係大段變通,後日登對時,稟處,何如?答曰,允。已上備局謄錄
都摠府啓曰,今日入直軍士,中日習射,請出標信。傳曰,知道。
又啓曰,今日入直軍士,中日習射事,標信啓請,命下矣。罪人行刑,不得爲之之意,敢啓。傳曰,知道。已上都摠府謄錄
上在昌德宮。停常參·經筵。
下直,谷城縣令洪碩亨。
謝恩,兵曹參判姜栢年,持平元萬里,咸安郡守吳熽,軍器主簿姜萬碩,成歡察訪李厦徵,洗馬徐文尙。
傳曰,前牧使李塡·李廷機,府使李昌胄·李之,縣監洪柱天·許欽·南宮榞·崔致龍·尹就殷·李煦·安弘毅·林夏儒,縣令李馥·崔俊彦·沈益善,判官李世華·具德望,郡守洪玩·韓希卨·李悅,主簿柳夢弼,監察韓翊周,察訪成瑑·朴世冕·尹埛,參奉張克智,副正字吳挺昌·李國芳·任弘益,正字李碩蕃,佐郞柳㝚,判書洪重普,錦城副守惟善,錦川副守惟直,錦洲副守惟益,錦陵副守惟賢,花平守孝誠,安昌令檼,直長宋誨吉,博士魏定相,同知李正英,水使尹起命,僉使朴遠淇·劉屹,統制使李枝,萬戶尹命裕·吳世明·宋士元·金克立,權管全萬裕,習讀官鄭逴,守門將呂安弼,虞候洪禹民,副司□朴來後·文翊順,水使李敏發等,敍用。前縣監李馥,縣令林夏儒·李東耉,副正字申晸·李菍·柳譚厚·李寅煥·姜碩昌·權愈·兪樟·安後泰·成虎徵·沈極·成,縣監鄭世奕,府使南天澤,參軍李稷,中軍邊宣,營將申命奎等,職牒還給事,下吏·兵曹。
傳曰,政事,當日爲之。
忠淸監司書目,懷德呈,以贊善宋浚吉上疏上送事。又書目,尼山呈,以進善尹宣擧病重,上去不得事,啓。傳曰,勿辭。從速上來事,回諭。
持平元萬里啓曰,臣曾忝諫職,言不知擇,重激天威,辭旨極嚴,至今追思,魂骨俱驚,臣何敢免罪爲幸,復叨言責,貽辱名器乎?且臣家有染患,奴僕盡痛,將母倉黃,出避閭舍,纔有日矣。伏聞大臣建白,至有該府禁斷之令,冒犯之罪,臣實有之,以此以彼,俱不可晏然。請命遞斥臣職。答曰,勿辭,退待物論。
都承旨張善瀓三度呈辭。入啓。傳曰,勿辭察職。
藥房啓曰,近日寒威一向凜冽,伏未審此時,聖候調攝,若何?連進湯劑之後,微感之候,已盡和解,臣等不勝憂慮,敢來問安。答曰,知道。時未快愈矣。
禁府,前南兵使李斗鎭原情公事判付內,姑停刑推覆處,穩城前府使李尙敏,兼官朴希閔,前坡智僉使許頊,前仁遮外萬戶張萬毅,前羅暖萬戶金祿武等,原情公事判付內,姑停刑推議處。同府啓目,前任實縣監李弘猷,旣已遲晩,照律,何如?啓依允。
刑曹啓目,前平山府使李後吉,勅使時所用皮物,臨急貸出於京人,罷歸之時,不爲區處,還報之責,至令監色等,尋各傳掌交代,有此應徵民結,罪杖八十,贖,奪告身三等,私罪。啓功減一等。
備邊司啓曰,以持平李翔上疏,當令廟堂從容議處事,批下矣。元疏啓下本司矣,後日大臣及諸堂上齊會時,當爲入侍定奪,未卽循例回啓之意,敢啓。傳曰,知道。
傳,前昌城都正佖,錦平令濟,靈昌副守翌哲,平陵監義潤,尋陽監匡胤,蓬城監烱仲,坡平監斗贍,完溪副令岌等,職牒還給。
左副承旨閔維重上疏。大槪,寒疾猝劇,決難起動供仕之路,敢陳危懇,冀蒙恩遞事。入啓。答曰,云云,爾其勿辭,從速察職。
左承旨金萬基初度呈辭。入啓。傳曰,使之勿辭察職。
政院啓曰,銀臺職是喉舌,爲任最重,非人之所可冒居,同副承旨朴日省,素乏人望,年且衰耗,出納惟允之任,決非所堪,請同副承旨朴日省遞差。守令之治績最著者,自有當施之賞典,不可濫授以官階,鍾城府使李之,淸白律己,治最一道,固宜褒奬,以爲激勵之地,而至於加以資級,則實爲過當。況命德之器,尤不可以輕授,物情皆以爲過濫,請李之新授加資改正。持平元萬里,引嫌而退,旣往之事,不必追以爲嫌,出避閭舍,亦在申禁之前,則不可以此輕遞其官,請命出仕。答曰,不允。出仕事,依啓。
持平元萬里就職。
禁府啓,近來銓曹差除,多不厭望,銀臺淸選,朝論所重,而朴日省·尹塏之備望,皆出於人望之外,吳䎙·金壽翼,俱以先朝廢錮之人,除拜守令,前後相續淸望還通,未愜公議,正卿注擬,或歸老職,其間亦有親姻指點之疑,則人言之來,焉得自解?請吏曹當該堂上郞廳,竝命從重推考。左承旨金萬基被推之事,物議皆以爲未安,而大臣亦已陳箚自別,則萬基之本無所失,據此可知。仍帶推勘,殊極未妥,而且垂後弊,請還收金萬基推考之命。經筵之任,責專輔導,苟非極望,莫宜當之。同經筵大司諫李殷相,文華雖優,名論素輕,請同經筵李□□遞差。已上朝報
有政。吏批,缺,以李程爲執義,趙聖輔爲持平,李翊爲副應敎,閔光熽爲掌令,權諿爲宣川府使,朴增輝爲掌令,朴純爲兵曹正郞。
上在昌德宮。停常參·經筵。
下直,春川府使閔昇。
謝恩,護軍成震炆,順天縣監都擧元,工曹佐郞李以挺。
政院啓曰,都承旨張善瀓,左承旨金萬基,因其呈辭,特下察職之命,左副承旨閔維重,疏批已下,而今日俱不仕進,同副承旨朴日省,被參出去,廳中只有臣元禎及右副承旨吳始壽,出納之地,苟簡莫甚。張善瀓·金萬基,則拘於院例,臣不敢爲請牌招,閔維重,爲先牌招,使之察任,何如?傳曰,竝卽牌招,可也。
禮曹啓曰,來丁未年正朝百官陳賀及命婦朝賀磨鍊節目,權停例事,判下矣。百官陳賀則依例行禮於外庭,而命婦朝賀則依近例權停乎?敢稟。傳曰,依近例爲之。
謝恩,左承旨金萬基。
禁府權大載拿囚,啓。
司僕判官沈之淹,主簿金壽民,司宰主簿金垓,直長尹湊,藏氷後入來。
政院啓曰,同副承旨朴日省,人望素輕,雖在盛壯之時,猶不合銀臺淸通之職,況今年踰七十,老敗已甚,出納惟允之任,決非所堪,始有擬望,皆以爲訝,及受天點,物情益駭,請命遞差。鍾城府使李之,以御史之褒啓,至有加資之命,之曾所履歷,果有治績之名,而若非如此,則何取於之,而至於由堂下陞拜本職乎?是朝廷已施嘉奬之典,到今謂以前後治績之累聞,而遽加增秩之賞,殊涉過濫,況嘉善資級,是謂命德之器,尤不可輕授。請李之新授加資,亟命改正。答曰,不允。遞差事,依啓。
全羅監司書目,南原呈,以司諫崔□□辭職上疏上送事。
奉常判官玄尙白,東氷庫別提鄭俴,平市令崔時卨,奉事李行敏,藏氷後入來。
副應敎李翊,牌招肅拜。已上朝報
吏批,以尹鏶爲吏曹參議。
禁府啓曰,云云事,傳敎矣。忠淸監司任義伯査覈啓本,不爲回啓傳敎,直爲照律以入之意,敢啓。傳曰,允。已上義禁府謄錄
上在昌德宮。停常參·經筵。
下直,任實縣監朴世相。
謝恩,掌令閔光熽,正言魚□□,兵曹正郞朴純,禁府都事元杭。
吏曹判書朴長遠上疏。大槪,賤疾猝重,難望起動,大政當前,勢極狼狽,懇乞先削臣本職,以便公私事。入啓。答曰,云云,卿其勿辭察職。
副提學趙復陽上疏。大槪,賤疾一向沈綿,供職無望,閔迫之至,更申危懇,本職及國子備局兼任,乞賜遞免,以便公私事。入啓。
軍器判官尹昌元,主簿南斗□,藏氷後入來。
藥房啓曰,伏不審夜間,聖體調攝,若何?微感之候,日漸差愈,更無餘症乎?臣等不勝憂慮,敢來問安。答曰,知道。徵有咳嗽,而不至大段,今後勿爲間日問安。
吏曹參判李慶徽初度呈辭。入啓。
備邊司啓曰,宣川府使,非他守令之比,例兼淸北防禦使,西路守令,文武交差,雖已定奪,而宣川則今以文官差送,似未妥當。新府使權改差,其代,依前以武臣,極擇差出,催促發送,而黃海新兵使成釴,除宣川交代,斯速赴任事,亦爲分付,何如?傳曰,允。
戶曹啓曰,本曹佐郞趙相漢,有左邊不仁之症,病勢甚重,累日不得察任,本曹煩劇之地,郞官各有所掌,決不可暫時曠闕。佐郞趙相漢改差,其代,後日政各別擇差,以爲久任之地,何如?傳曰,允。
政院啓曰,吏曹堂上,因臺論,或陳疏或呈辭,竝皆引入,承旨有闕,尙不得稟政。明日乃國忌齋戒也,不可不趁今日差出,判書朴長遠上疏,參判李慶徽呈辭,纔已捧入,參議李時術,雖在引嫌之中,卽爲牌招開政,何如?傳曰,允。
政院啓曰,近日本院,僚員不齊,連有牌招之擧,而今日自外仕進之員,只都承旨張善瀓一人,而藥房問安進去,右承旨李元禎,不爲入來,右副承旨吳始壽,以頃日臺諫誤推之啓,呈辭到院,而臺啓云云,雖似未安,只是泛然下語,且出於不諒其時事勢而然,則不當深以爲嫌。請右承旨李元禎,右副承旨吳始壽,竝牌招察任,何如?傳曰,允。
兵曹啓曰,以司憲府啓辭,命下矣。取考本曹所在萬曆壬寅以後來歷官案,則副率·侍直,皆無以生·進直拜之人,且考翊率司先生案,則亦無直授者,副率申啓澄,侍直李宣岳,竝改正,其代差出,何如?傳曰,允。
政院啓曰,朝因本院政官,竝皆引入,不得稟政啓辭,吏曹參議李時術牌招事,允下矣。卽爲牌招,則李時術,稱病不來,他無無故之員,非但今日不得開政,前頭亦無爲政之期,其在事體,殊涉未安,合有別樣變通之道,令廟堂稟處,何如?傳曰,允。
禁府啓,前京畿水使李俊漢,性本貪婪,善事發身,曾爲黃海兵使,以五百金,買庄於中和地,措語見上至於稱以弓弦所用,閭閻植桑之家,計株捧絲,其他徵歛,據此可知。遞歸之時,駄載夫馬,連亘道路,非但南方之人,莫不憤罵,渠之儕僚,亦多唾鄙。前後罪犯,決不可遞差而止,請李俊漢罷職。內需司奴婢身貢事,措語見上請納貢時,必令地府郞官及臺監,眼同監捧後,移送內司。頃日一宰臣,馳馬過闕而不下,措語見上不可推考而止,綾山君儉,請命罷職。經筵之任,責專輔導,苟非極望,莫宜當之,同經筵李命相,文華雖優,名論素輕,請同經筵李命相遞差。父之於子,無論嫡庶,旣使之奉祀,則他人安敢予奪於其間哉?永平縣監權衍,卽故庶尹澳之從弟也。澳之死也,其孼子,旣已旁題奉祀,而澳死之後,其妻當家頗久,亦無他議。及澳妻旣死之後,衍也,乃出其叔父數十年前片簡曰,澳之生也,欲以渠之子爲侍養云云,而封鎖其財産,使其孼子,不得下手。又囑其族人,通文於遠近親戚,欲奪其奉祀,而澳之子,其言若果,則澳之生也,何無呈禮曹啓下之事,而澳妻亦何不奉行其遺意乎?夫父子之倫,通天地亘萬古,不容他人破壞,而其血屬奉祀數十年之後,衍也,敢出其不可信之文字,以爲奇貨,而欲占不當得之田民,士夫所爲,豈宜如是?永平縣監權衍,請命削去仕版。林川郡守呂孝曾貪婪不治之狀,極其狼籍,不可殫擧,獨以一事言之,多定吏胥,授以廉價,而廣貿苧布,下輩無以責辦,橫行場市,恣意掠奪,以此商賈畏怯,爲之罷市。臣頃日,行過其近境,怨詈盈路,不忍聽聞,林川郡守呂孝曾,請命罷職不敍。定山縣監李徵厚,爲人庸愚,訟斷不明,坐衙之時,必使諸子,羅列左右,凡所指揮,一任其言,以此境內,惟知有衙子弟,而不知有太守,且其所屬廢州靑陽,素多店舍,而下吏之輩,侵漁百端,人不堪苦,定山縣監李徵厚,請命罷職。答曰,不允。遞差事及罷職事,依啓。權衍事,更加詳察後,處之。
答右贊成宋時烈,贊善宋浚吉疏曰,省疏具悉卿懇。噫,一自行宮之別,倐忽光陰,已過半載,願言之懷,誠不能一日忘耳。況今歲律將新,大禮有期,國家之事,關係重大,而關係之重,誠在於卿,所佩者若是,而卿辭又至,此豈予所望於卿者哉?不知所以爲諭也。卿如諒予之懷,則幡然改圖,何難之有?寒沍將盡,春和在卽,宜勿再辭,趁卽上來,輔翼元子,扶濟國事,以副如渴之望。
答贊善李惟泰疏曰,覽爾疏辭,憂愛之忠,溢於言表,予雖不敏,可不留心而惕慮焉?爾其勿辭,從速上來,毋孤予望。
答進善尹宣擧疏曰,省疏具悉。爾其勿辭,從速上來。
備邊司啓曰,命下矣。吏曹參議李時術,旣未赴召,仍以家有拘忌之疾,身病且劇,呈疏,而政院不捧云。數日之內,勢難行公,今姑改差,差出其代,使之開政,何如?傳曰,允。
未時,太白見於巳地。已上朝報
司饔院啓曰,全羅道各殿臘肉進上,今方來到,而大王大妃殿,潭陽所封生猪一口,王大妃殿,光州·淳昌所封生猪二口,大殿,雲峰·長水所封生猪二口,中宮殿,高山所封生猪一口,世子宮,任實所封生猪一口,大段不足於尺量,似當退送改備,臘日不遠,勢難及期封進,不得已捧入,而莫重享上之物,如是不謹,此雖與全然闕封有異,事甚可駭。當該封進官潭陽府使朴昌厚,光州牧使李益命,淳昌郡守李浤,雲峰縣監趙畛,長水縣監權萬斗,高山縣監洪禹諧,任實縣監李東益,竝罷其職,本道監司,亦難免不察之失,推考警責,何如?傳曰,依啓。諸道守令,竝從重推考。已上司饔院謄錄
上在昌德宮。停常參·經筵。
謝恩,京畿水使具文治,持平趙聖輔。
政院啓曰,昨以備局啓辭,吏曹參議李時術改差,其代差出事,命下矣。卽者大臣送言曰,在前如此之時,則亦有自備局差出政官之事,而有異常規,不敢直爲擬望,政院須以此意稟云,敢啓。傳曰,令備局擬望,可也。
府·院前啓,國忌齋戒,以今明日姑停。
兵曹正郞都汝垣,佐郞李積,藏氷後入來。
備邊司薦望,吏曹參議尹鏶。
吏房承旨啓曰,在前緊窠,則雖値國忌齋戒,亦有開政之時,政事,何以爲之?敢稟。傳曰,爲之。
吏曹參議尹鏶,牌不進。
政院啓曰,吏曹參議尹鏶,牌不進矣。日已昏黑,勢難開政,何以爲之?敢稟。傳曰,然則過國忌後爲之。已上朝報
上在昌德宮。停常參·經筵。
傳曰,史官三員待命,騎馬九匹立之。宗廟·社稷臘享大祭,南別殿摘奸。已上內下記草
明日王大妃殿誕日,陳賀時開門差早。
上在昌德宮。停常參·經筵。
謝恩,執義李程。
大司諫李殷相初度呈辭。入啓。給由。
吏曹參判李慶徽再度呈辭。入啓。加給由。
參知朴烶初度呈辭。入啓。給由。
慈殿誕日,四殿,政院·玉堂問安。答曰,知道。
慶尙監司書目,慶州呈,以刑曹參判李廷夔病重,上去不得事。
平安監司書目,永柔縣令李迪,致殞人命,且有潛奸邑婢之事,罷黜事。
原襄監司書目,平康縣監金壽增,瓜期將迫,限年仍任何如事。又書目,伊川縣,蘇復間,以文官差遣事。
慶尙監司書目,□統制使朴敬祉,當初宰臣之中,求請木花者,指名現告辭緣,緘問馳啓事。
答都承旨張善瀓疏曰,云云,勿辭往來。仍傳曰,給由馬,澆奠床備給。
政院啓曰,再昨爲政事命下之後,吏曹參議尹鏶,牌招不進,不得開政,故有過國忌後爲政之敎,而尹鏶,今日又不肅拜,當初尹鏶之除授本職,專爲緊窠差出,出於變通,則雖有情勢不安之事,至於再度命下之後,終未開政,事甚未安。尹鏶更爲牌招肅拜,卽爲開政,何如?傳曰,允。
謝恩,吏曹參議尹鏶。
禁府啓,權衍族人之通文,臣光熽,得見之矣。粘一小紙於通文之上曰,此權澳與衍之書也。其書有曰,吾欲以爾子爲侍養云云。設令今書,果爲權澳之手筆,澳之夫妻在世之日,旣無侍養之事,而其孼子旁題奉祀,已過數十年之久,則權澳夫妻之意,可知也。財主之自處如此,則衍何敢囑其族人,欲奪其血屬之奉祀而與之子乎?且考見澳書所載年月,則乃去壬午年也,今去壬午,已至二十五年之久,而藏其隻字,以待其澳妻之死,而欲售其擾奪之計,此豈士夫之所忍爲者哉?雖以族人議論之携貳,不得改書旁題,而其田民財産,一任權衍之區處,誠極可駭。實狀如此,更無審察之事。永平縣令權衍,請命削去仕版。漢城判官李騫,爲人麤鄙,凡所營爲,無非悅人肥己之事,所到之處,貪穢彰聞,姑擧其一二款而言之,曾經義興縣監,定送境內木工於牙山本家,營造房舍,嬖妾用事,刑杖任意,下輩怨苦,逃散煩多。及爲司䆃寺主簿,與其長官相詰,蹴踏杯盤於公會,沾汚衣冠,聽聞無不爲駭。如此貪鄙悖戾之人,不可置在縉紳之列。漢城判官李騫,請命削去仕版。新除授咸安郡守吳熽,性本庸闒,不合字牧之任,遐邑蘇殘之責,決非所堪,且前者南天澤之設庄於豐基地,文宗大王胎峰也。熽爲其時郡守,聽其所言,許其冒占,焚燒斫伐,一任所爲,遂至侵及胎峰至近之地,遞歸之後,始爲後官所發,掩置不聞之道臣,旣被拿推,則熽以當初許設之邑倅,何獨俾免?請新除授咸安郡守吳熽,罷職不敍。今此別薦,實出於朝家明揚仄陋之意,而副率宋明奎,以衆所共棄之人,亦參其中,物情皆以爲駭,請宋明奎拔去薦目,薦主綾豐君具仁墍,推考。副司正李三錫,鄕居歛聚,醜說多行,況其父兄之累,爲世賤惡,而遽被堂后之薦,物情駭然。或以夤緣爲疑,玷辱名器,莫此爲甚,請李三錫削薦之主罷職。答曰,不允。推考事及削薦事,依啓,薦主亦爲推考。
謝恩使書目,臣等十二月初四日北京離發,十二日來到山海關,先來出送事。
以刑曹參判廷夔辭狀,傳曰,遞差。已上朝報
有政。吏批,□□□□□□,以金宇亨爲□承旨,蔡時龜爲定山縣監,吳挺垣爲兵曹參議,都汝垣爲林川郡守,尹友諒爲宣川府使,南夢賚爲兵曹佐郞,沈梓爲應敎,李俊耉爲刑曹參議,洪柱三爲副修撰,李正英爲刑曹參判。
禁府啓曰,云云事,傳敎矣。律文文勢則似以出外境者,復減三等,而復減三等,則應爲杖九十,徒三年半,以杖一百,徒三年,減三等,則應爲杖七十,徒一年半,此則皆過杖一百之律,以律文中所謂罪止杖一百觀之,則雖減三等,罪無過於杖一百,乃是法文本意,故以罪止杖一百照入矣,敢啓。張萬敵,照律,罪止杖一百,法文本意事,草記。傳曰,知道。已上禁府謄錄
上在昌德宮。停常參·經筵。
謝恩,都摠管金壽興,同知宋文徵,僉知李必馨,敦寧判官金君錫,副率李之濂。
下直,咸陽郡守趙錫祿。
左尹兪㯙上疏。大槪,旣有不避嫌疑之罪,且有被人立證之失,亟削臣職,仍治臣罪事。入啓。答曰,省疏具悉。卿其勿辭,從速察職。
吏曹判書朴長遠上疏。大槪,敢申前懇,亟削臣本職,以便公私事。入啓。答曰,云云卿懇,卿辭至此,本職當勉副焉。
吏曹參判李慶徽三度呈辭。入啓。遞差。
大司諫李殷相,參知朴烶再度呈辭。入啓。加給由。
禁府啓目,前木川縣監金三俊矣,不赴該廳,以田結出定刷馬,而客舍成造,稱以煙戶調用,不稟上司,任意役民,罪杖一百,贖,自願受杖者,論盡奪告身。啓依允。
又啓目,前萬戶金祿武議處云云。其矣自明之辭,不可取信,令本道詳査啓聞後,稟處,何如?啓依允。
又啓目,前僉使許頊議處云云。越境山行之事,本鎭上下之人,萬無不知之理,令本道啓聞後,稟處,何如?啓依允。
又啓目,前穩城兼官朴希閔議處云云。李尙敬拿來後處置,何如?啓依允。
又啓目,前兵使李斗鎭覆處云云。御使書啓,出於民間所聞,旣無文書現捉,有難覈其虛實,令本道嚴査啓聞後,稟處,何如?啓後日登待時稟處。
同府照本,前萬戶張萬毅矣,卽被把守不嚴之罪,不敢報知,犯越各人等,重施棍罰,退却稅參,果如御使書啓,則此非知情越送之比,以不覺潛越,不報上司之罪照斷,罪杖一百,贖,盡奪告身。啓依允。
吏曹參判尹鏶辭職上疏。入啓。答曰,云云,爾其勿辭,從速察職。
開城府進士權聖與等上疏。大槪,文成公·文簡公請從祀文廟事。入啓。答曰,云云,已諭于館學儒生之批矣。
傳曰,召對爲之。入侍,領議政鄭太和,備局堂上鄭致和,玉堂洪萬容,承旨張善瀓,假注書柳尙運,史官洪萬鍾·趙師錫,掌令閔光熽。
左議政洪命夏上疏。大槪,亟削臣職,以謝國人事。入啓。答曰云云卿懇。卿之不安,情雖由衷,予以爲有不然者然,卿何引以爲嫌乎?不必多誥,宜默量哉,安心勿辭,以副予望。
政院啓曰,廳中位不齊,未有甚於近來,至於變通政官,啓請差出,意非偶然,而昨日卽除授右承旨金宇亨,無緣不爲出肅,事甚未安。金宇亨,卽爲牌招肅拜,何如?傳曰,允。
又啓曰,迎祥詩,明日當爲製進,大提學金壽恒,明日待開門,牌招出韻科次,何如?傳曰,允。
假注書趙□□服制,代柳尙運。
謝恩,右副承旨金宇亨。
明日開政,春坊闕員差出事,榻前定奪。
今日召對時,掌令閔光熽所啓,內司奴婢納貢事,措語見上不允。又所啓,權衍之欲占不當得田民之狀,臣等言之已盡矣。措語見上請命削去仕版。上曰,依啓。
又所啓,漢城判官李騫,爲人麤鄙,貪穢彰聞,措語見上請命削去仕版。上曰,依啓。
又所啓,咸安郡守吳熽,性本庸闒,遐邑蘇殘之責,決非所堪,且前者南天澤之設庄於豐基地,文宗大王胎峰也,熽以其時郡守,許其冒占,焚燒斫伐,一任所爲,其時道臣,至被拿罷,則當初許設之邑宰,何獨俾免?咸安郡守吳熽,請命罷職不敍。上曰,遞差。
又所啓,李三錫之不合堂后,物議所同,而循私蔑公,其事可惡,誤薦坐罷,古例亦然,決不可推考而止。李三錫薦主,請命罷職。上曰,依啓。
又所啓,臣以前啓,咸安郡守吳熽罷職不敍事連啓,而啓達之時,只請罷職,臣昏謬不察之失著矣,何敢仍冒?請命遞斥臣職。上曰,勿辭。
持平元萬里啓曰,臣伏見吏曹參議尹鏶疏辭,不勝驚愕之至。吳䎙·金壽翼貪汚不法之狀,該府之文案尙在,先朝之判敎極嚴,臣請略陳其槪焉。吳䎙,爲江界府使,因御史書啓,以益稅濫捧,怨謗甚多之事,下吏査問,終至受刑編配。金壽益,爲濟州牧使,亦以買馬匹,徵納眞珠,國恤張燈,率妾縱觀等罪,朝廷別遣御史,按驗實狀,累次刑訊,終被遠配之律,則啓辭所謂先朝廢錮之人者,據其實事,而尹鏶,曾居銓職,旣不能詳愼於取舍之際,及今臺啓旣發之後,猶不知非,乃反曲爲游辭,一則曰爲下官孔訐,坐廢十五年,不當以暗昧之罪,永棄明時,一則曰監司査本,該府議啓,皆明其無罪,一二名流,亦稱冤狀,終以天道尙且有變等語,爲吳䎙·金壽翼分揀之地,何其異哉?壽翼徵珠入衙,跡涉暮夜,而國恤張燈,豈是暗昧?䎙之査啓,其時監司,至有特推之敎,名流稱冤,皆非文案之公證,而鏶,不有公議,周章掩護,終未免苟且之歸,臣實惜之。臣忝據臺閣欲糾銓曹用人之失,而致意外之人言,何敢自以爲是乎?且堂后誤薦之罪,在例應罷,一啓卽停,恐非得當,臣於習儀,議定連啓之意,而同僚不卽發簡相通,致此起鬧之端,臣亦不敢晏然,請命遞斥臣職。答曰,勿辭,退待物論。
刑曹參判李正英初度呈辭。入啓。給由。
今日召對時,判義禁鄭致和所啓,以南兵使李斗鎭原情公事,有後日登對時稟處之敎矣,何以爲之乎?上曰,向者閔維重啓辭以爲,守令廉問時,監·兵使,竝爲廉問,因以給賞,事體不當,且關後弊云,此言不無意見。此後監·兵使廉問與否,從當觀勢爲之,而監·兵使,與守令有異,廉問論賞,旣云事體不當,則從而論罪,亦似未妥。但旣爲拿問之後,則亦不可全釋,予意則欲爲罷職放送,未知如何?領議政鄭太和曰,兵使事體,異於守令,自上特爲參酌處置,固無不可矣。上曰,李斗鎭,罷職放送,可也。
副應敎李翊所啓,本館僚員之不齊,未有甚於近日。當此開講之時,又有公冊較正之事,而如臣滅裂之學,獨忝經幄,事多苟簡,都□錄則固難續續陳請,至於今番殿最,居中之人亦多,而以該曹有故,不爲開拆坐起之故,居中人員,亦不得循例降等,備擬在外人外,更無替直之員,似當變通矣。上曰,然則不待開拆褒貶,居中之人,後政備擬,可也。
都承旨張善瀓所啓,冊禮習儀,定於正月初四日,期已迫,而春坊之官,兼輔德·兼司書·兼說書·說書,或居中考,或居下考,此亦緣該曹未及開拆之故,不得差出其代,事甚窘急。今不可等待,吏曹開拆,似當速爲差出矣。上曰,勿拘吏曹開拆之坐,一體破格爲之。
又所啓,昏朝時冤死者甚多,而其中牧使崔沂之死,尤極冤痛。如此之人,曾有贈職□□之擧,至於沂之子崔有石,亦於其時,同死於獄中,而尙無褒卹之典,依他冤死人例,贈職,似當矣。上曰,追贈,可也。
又所啓,前承旨尹□卿,遭母喪,未及發引之前,家內失火,延及殯所,□卿之妻,爲救其姑之柩,冒火突入,仍爲致傷而死,此亦可以旌表矣。上曰,分付該曹,旌門,可也。
李翊所啓,趙溭,以昏朝立節,旣已褒贈,而故正趙慶起,亦於昏朝,首上疏章,極陳不可廢母之義,乃是扶植彝倫之人也。尙無褒贈之典,此亦可以追贈矣。上曰,一體贈職,可也。已上朝報
上在昌德宮。停常參·經筵。
五衛將鄭繼曹。
大司諫李殷相,參知朴烶三度呈辭。入啓。遞差。
藥房啓曰,伏未審夜來,聖候,何如,昨日引接臣僚,不瑕有妨於調攝乎?臣等不勝憂慮,敢來問安。答曰,知道。
領議政鄭太和上疏。大槪,更申榻前之懇,乞遞鐫罷事。入啓。傳曰,召對爲之。
掌令閔光熽啓曰,臣於再昨,以注書薦主罷職事,相議論啓,而聖敎許以推考,臣意以爲,此等薄罰,不必固爭,故昨朝發簡同僚,欲爲停啓矣。繼而得見發論之同僚於政府習儀□言不可停啓之意,臣欲待簡通之回,而更告同僚矣。簡通未還,而臣入侍召對,不得不連啓請罷,而公退之後,卽以此意,通於同僚,則以未及更報爲非,此雖出於事勢急遽之致,旣有僚議,則臣何敢晏然仍冒?請命遞斥臣職。答曰,勿辭,退待物論。
左議政洪命夏上疏。大槪,更申前懇,亟許鐫免事。入啓。答曰,云云,纔諭予意,復何多誥?卿其安心勿辭焉。
答領議政疏曰,云云,已竭予意於面諭之時,復何多誥?卿其安心勿辭焉。
副提學趙復陽上疏。大槪,疾病深劇,無路起動,召牌之下,未得趨詣。臣本職及兼任提學,先賜鐫罷,以治臣逋慢之罪事。入啓。答曰,云云,卿其勿辭,從速察職。
執義李程,持平趙聖輔啓曰,昨朝掌令閔光熽,以堂后薦主罷職事停啓之意,發簡,臣等,答以謹悉矣。差晩,得見小報,則薦主以罷職,連啓於榻前而蒙允,日昏後,得見其罷對後簡通,則以爲,聞發論同僚之㪚不可停論,故不得已連啓云。發論之僚堅執,則簡通雖未及回,所當更通此意於未及入侍之前,而不此之爲,直爲連啓,此豈非臣等見輕同僚,不能有無之致,何可晏然苟冒?請命遞斥臣等之職。答曰,勿辭,退待物論。
政院啓曰,迎祥詩出韻科次事,大提學金壽恒,牌招,而以服制未成服,不進,自前大提學有故,則有提學代行之時,藝文提學趙復陽,疏批未下,弘文提學李□□呈辭受由,趙復陽辭疏批下之後,似當牌招,何以爲之?敢稟。傳曰,依爲之。
又啓曰,藝文提學趙復陽,病重,牌不進,弘文提學李□□遞職之後,出往加平地云,依甲辰端□帖時定式,試官二員差出,明日待開門牌招,使之出韻科次,何如?傳曰,允。
以大司諫李殷相遞差傳旨,傳曰,只遞本職。
政院啓曰,竝引嫌而退,初欲□論僚□益差,則不爲回報,遽爾連啓,揆以臺體,不當如是。糾正銓曹之失,實出公議,張皇自明之辭,何必爲嫌?不待更通,徑先陳啓,責有所歸,有何可避?請持平元萬里,執義李程,持平趙聖輔,竝命出仕,掌令閔光熽,遞差。答曰,依啓。
迎祥詩出韻試官,金佐明·姜栢年啓下。已上朝報
上在昌德宮。停常參·經筵。
謝恩,掌令朴增輝,宣川府使尹友諒,林川郡守都汝垣,定山縣監蔡時龜,戶曹佐郞南夢賚,交河縣監吳始益,應敎沈梓,驪州牧使李袗,護軍南淑。
執義李程,持平趙聖輔就職。
昨日召對時,正言魚震翼所啓,司䆃寺正李惟明,頃於本直之坐,與主簿李騫,爭詰於席上,聽聞可駭。其間不無胥失之事,而李騫旣被重論,則爲長官者,亦安得偃然行公乎?請司䆃寺正李惟明遞差。上曰,依啓。
又所啓,師傅之任,不可不擇,而成均館司藝曺挺融,直講李興祿,年旣衰耗,名稱素輕,俱不合此任,請成均館司藝曺挺融,直講李興祿,竝命遞差。上曰,依啓。
左副承旨閔維重所啓,領·左相上疏批答,旣下之後,政府郞廳,發牌催促,而舍人李敬□□趁不入來,怠慢甚矣。請推考。上曰,依啓。
又所啓,寧海府使金有鉉加資,因臺啓旣已改正矣。其時之次善治守令,亦皆論賞,則此亦似當一體施賞,敢此仰稟。上曰,一體熟馬一匹面給。
禁府前啓,國忌齋戒,以今明姑停。
禁府,權大載原情公事判付,覆處以議處,改付標。已上朝報
上在昌德宮。停常參·經筵。
謝恩,全平君柳淰,護軍□□冕,僉知鄭好信,兵曹參議吳命恒,衛率吳始復,同副承旨吳始壽。
政院啓曰,開政翌日之早朝,修正御覽官案,乃是流來規例,而今日吏曹郞官等,自本院屢度催促,而稱以身病,俱不入來,極爲非矣。吏曹郞廳南二星·李有相,竝推考,更爲催促,何如?傳曰,允。
又啓曰,朝以御覽官案不卽修正,吏曹郞官等,竝請推考,更加催促,而終不入來,至於日勢已暮,省記旣不親呈本院,則省記設有情勢之不安,該曹郞官之□□□□□□□□□□□□請推考。省記則□得捧入之意,敢啓。傳曰,□□。
四殿,政院·玉堂·二品以上·六曹過歲問安。答曰,知道。已上朝報郞廳權穎校。郞廳李瑞文書。
