上在昌德宮。停常參·經筵。
仁聖王后忌辰,齋戒。
大殿,過歲單子問安。傳曰,知道。
世子宮,過歲單子問安。傳曰,知道。
嬪宮,過歲單子問安。傳曰,知道。
二品以上,大殿單子問安。答曰,知道。
世子宮問安。答曰,知道。
二品以上,中殿單子問安。答曰,知道。
政院,慶德宮中殿,歲謁問安。答曰,知道。
王世子,中殿問安。答曰,入來。
兪榥,以兵曹言啓曰,宣仁門守門將金禹績,慢不擧職,以致狂易失性之人,闌入闕門,極爲駭愕,請從重推考。傳曰,□□□□□□□□□□□□□□□王世子,慶德宮,當爲問安,而肅寧殿拜謁先行事下令之意,敢啓。傳曰,知道。
又啓曰,大司憲李基祚,掌令沈澤,持平申洬在外,執義金應祖,調理察職,持平南重晦未肅拜,掌令一員未差,今日以監察爲茶時之意,敢啓。傳曰,知道。以上燼餘
上在昌德宮。停常參·經筵。
自昧爽至辰時,有霧氣。夜五更,有霧氣。
仁聖王后忌辰。
南老星,以都摠府言啓曰,副摠管林墰,禮曹正朝箋文,物膳監封開坐,進去晝仕,請出標信。傳曰,知道。
兪榥啓曰,卽者,忠勳府郞廳來言,昇平府院君金瑬,病勢危重云,今日乃國忌,似不敢啓達,而係是元勳大臣,故敢啓。傳曰,遣崔得龍看病。
持平南重晦啓曰,庸陋微臣,幸沐鴻恩,屢叨言地,蔑效涓埃,惟事瀆擾,環顧隕越,罪當萬死。臣自去冬,觸風重傷,頭疼目眩,寒熱交作,彌留數旬,有加無減,及忝本職,不能出謝,呈單見却,狼狽已極。且凡課製之限,在於季月之晦,臣於此時,所患方劇,伏枕呻痛,不遑吟詠,有嫌於故犯,僅得搆成繕寫之際,不免日暮,心實未安,而曾見課製之呈,若不出於期限之日,則雖或至夜,曾無退却不捧之規,故仍令呈納矣。翌朝下吏來言,昨夕玉堂之吏,稱以日已昏黑,拒以不受云,臣竊訝焉,未知其故也。身爲法官,旣入於推勘之中,固不可一刻晏然,而昨日未及肅謝,今始扶曳來避,臣罪尤大,請命鐫削臣職。答曰,勿辭。
金霱啓曰,持平南重晦,再啓煩瀆,退待物論矣。傳曰,知道。
又啓曰,大司憲李基祚,掌令沈澤,持平申洬受由在外。執義金應祖,上疏調攝,持平南重晦,避嫌退待,掌令一員未差,今日以監察,爲茶時之意,敢啓。傳曰,知道。以上燼餘
上在昌德宮。停常參·經筵。
自昧爽至辰時,有霧氣。巳時,太白見於未地。午時,日暈。未時,日有重暈,內暈有兩珥。申時,日暈左珥。
有政。吏批,判書趙絅進,參判呈辭,參議李行遇,都承旨金光煜進。兵批,判書具仁垕病,參判崔惠吉病,參議洪得一病,參知黃㦿進,右副承旨南老星進。
以廉友赫爲掌令,金鉽爲正言,洪憲爲江原監司,金□□爲刑曹參議,權悟爲江原都事,吳熙胤爲平安都事,殷溪君炯倫·蓬山守炯信·蓬洲守炯佶·達城令炯仲·達豐令炯任·蓬興令炯佐·達川令炯佑·蓬溪令炯伋·蓬江令炯健,以上在喪終制,全洽·朱楘爲校書副正字,安山郡守朴泰元,高陽郡守宋熙業相換,韓興一爲司饔提調,鄭光後爲南部主簿,沈之治爲禁府都事,李喜年爲禁府都事,徐必遠爲司饔奉事,李慶植爲兵曹佐郞,李奎老爲禮曹正郞,林聖翊爲直講,睦兼善爲典籍,張仲仁爲坡州牧使,呂·崔天柱爲學諭,姜栢年爲副護軍。
藥房都提調金自點,提調趙絅,副提調金光煜啓曰,冬寒已甚,獻歲不歇,伏未審此時,玉候比前,若何?臣等不勝區區伏慮之至,敢來問安。答曰,時無加症矣。
假注書申混。
南老星啓曰,事變假注書南宮培,時無職名,令該曹,依近例付軍職,何如?傳曰,允。
傳于金霱曰,持平南重晦,與全然不作者有異,勿爲推考。
執義金應祖,持平申洬啓曰,持平南重晦,引嫌而退,課題及期,日暮見却,雖異於全然不作,而方被推勘,勢難仍在,持平南重晦,請命遞差。貳公爲任極重,自非差除有命,廟堂所薦,不敢循例注擬,而頃於贊成差出命下之日,該曹不爲稟議於相臣,率爾備擬,物議皆以爲非,請當該堂上·郞廳,竝命推考。答曰,依啓。南重晦,勿爲遞差。
南老星,以備邊司言啓曰,今年春市二月望日之限,今已迫近,兩西所定商賈,使之及期入送,而譯官則曾因勅使言,令義州譯學仍察事,已爲定奪矣。管市差使員,亦令本道監司,依例差定事,行移,何如?傳曰,允。
上在昌德宮。停常參·經筵。
南老星,以都摠府言啓曰,副摠管金鍊,以掌隷院坐起,進去晝仕,請出標信。傳曰,知道。
大司憲李基祚,執義金應祖,掌令沈澤啓曰,新除授掌令廉友赫,時在咸鏡道安邊地,請斯速上來事,下諭。答曰,依啓。
上在昌德宮。停常參·經筵。
夜一更,流星出天苑星下,入南方天際,狀如鉢,尾長七尺許,色赤。
兪榥,以吏曹言啓曰,都目政事,來初六日爲之之意,敢啓。傳曰,知道。
以南兵使狀啓,高原郡軍器監官河大林等,焚死事,傳于兪榥曰,焚死人,令本道,恤典擧行。
吏曹參判韓興一上疏曰,伏以臣,自少多病,人所共知,乙卯年間,傷感發表,偶觸隙風,顴骨之內,至於成腫,二字缺半年始得痊可,自是之後,左邊偏虛,暫冒風寒,卽發肩脅之刺痛,寢處失宜。又有牙頰之浮腫,常時調護,十分加愼,頃日寢頭之處,不覺有穴,重觸風邪,痛勢如刺,出入供仕,其勢末由,正當歲時,不獲已請急,至于再三,不意今者,又有加由之命,天恩罔極,隕結是期,而病勢不歇,一向危苦,雖欲强疾行公,其勢實難。且臣遇事計較,實非本心,聞見孤陋,處事乖當,人言忽至,勢固當然,三告繼疏,煩瀆極矣,知而仍冒,臣罪亦多。臣於此際,進退狼狽,伏乞聖明,俯察危懇,臣本職及兼帶賓客,卽賜鐫改,以便公私,臣無任兢惶悶縮之至,謹昧死以聞。答曰,省疏具悉卿懇。卿其勿辭察職。
傳于洪命一曰,史官一員待命,騎馬三匹立之。以上燼餘
上在昌德宮。停常參·經筵。
辰時巳時,有霧氣。巳時,太白見於未地。
下直,鉢浦萬戶崔元男。
政官。吏批,判書趙絅,參判韓興一,參議李行遇,都承旨金光煜。
吏批啓曰,今都目政,各岐仕滿應遷者,相避及未準朔,監察·禁府都事,各司久任時推人員,竝擬,何如?傳曰,依啓。又啓曰,水原府使具仁墍,箇滿代今當差出,而堂下守令可合人,竝擬,何如?大臣之意如此,故敢啓。傳曰,依啓。
傳于金光煜曰,前縣監李碩龍,敍用。
傳于吏批曰,前縣監李碩龍,槐山郡守除授。
以北靑判官全命龍,林川郡守擬望事,傳于吏批曰,判官全命龍箇滿乎?
吏批啓曰,全命龍雖未箇滿,而曾有陞敍承傳,故擬望矣。傳曰,知道。
傳于吏批曰,仁同府使,武臣差下。
以趙松年爲金山郡守,李命悅爲義興縣監,安廷煜爲大興縣監,姜爲咸悅縣監,金克譓爲軍威縣監,李雲栽爲林川郡守,朴而立爲庇仁縣監,具鏊爲水原府使,禹敬錫爲江陰縣監,許曙爲慶源府使,許檍爲肅川府使,金鉽爲獻納,韓尙玄爲禮曹佐郞,李興浡爲錦城縣監,李幼洙爲司䆃主簿,沈棇爲慶山縣令,安鈸爲德川郡守,李松齡爲瑞興府使,辛喜道爲谷城縣監,李恢爲金溝縣令,李惟寅爲高山縣監,鄭養爲右水運判官,洪處尹爲正言,禹尙中爲寧邊府使,崔東亮爲引儀,崔克亮爲司評,吳挺相爲司宰直長,姜與載爲司䆃正,李厚載爲軍器副正,鄭之益爲奉常僉正,洪宇量爲戶曹佐郞,申濩爲富平府使,洪重普爲星山縣監,趙聖達爲銀溪察訪,姜栢年爲刑曹參議,趙汝彬爲監察,南斗杓爲廣興主簿,申爲司饔奉事,白大璡爲仁同府使,朴廷生爲碧潼郡守,金時卨爲博川郡守,閔埏爲熙川郡守,許恪爲寧遠郡守,金夢男爲南海縣令,李憕爲渭原郡守,丁彦璧·吳燦·許悅爲典籍,姜復先爲校檢,權大運爲司䆃直長,尹舜擧爲尙衣主簿,朴靖爲金郊察訪,柳爲禮賓別提,姜說爲三水郡守,洪孝孫爲益豐君,具仁墍爲綾豐君。
傳曰,前府使李馨益,金浦郡守除授。
加前經歷李稶,前僉使張相漢,通政老職。
兵批,兼判書具仁垕,參判崔惠吉,參議洪得一,參知黃㦿,右副承旨南老星。
以兪懋爲五衛將,李圾爲慶尙右兵使,南壽□爲洪淸水虞候,閔寅亮爲北虞候,尹廷俊爲所江僉使,黃道興爲彌助項僉使,朴時亮爲許沙僉使,金義立爲西生僉使,朴繼永爲柔遠僉使,洪沅爲茄乙波知僉使,盧得宗爲淸城僉使,洪振道爲判中樞府事,李彦珪爲都摠都事,朴有成爲雲寵萬戶,南斗臨爲井浦萬戶,金忠男爲西北萬戶,金貴素爲彌串僉使,李楘爲造山萬戶,申俊克爲會寧浦萬戶,李得培爲蛇梁萬戶,鄭潤立爲尙州浦權管,鄭榏爲訓鍊都正,李閑爲內乘,宋時吉爲副摠管,邊士紀爲同知中樞府事,咸應元爲兼司僕將,金大鎰爲仁遮外萬戶,徐義一爲水口萬戶,鄭善爲方山萬戶,李鳳祥爲玉江萬戶,尹思晟爲都摠都事,元徵爲新門召募別將,朱慶善爲菁川召募別將,金世浣爲西平權管,鄭時雄爲宣傳官,許啓爲副摠管,金天民爲魚面萬戶,金夢龍爲神方仇非萬戶,金元孝爲森森坡萬戶,金益徽爲防垣萬戶,鄭尙古·李敬達爲武兼宣傳官,林時茂爲廟坡權管,鄭瑾爲吾村權管,韓義爲西水羅權管,朴松直爲廣平權管,李善爲細川權管,朴見龍爲乾原權管,金孝鍵爲同仁權管,白承潤爲廟洞權管,趙景立爲牛頭里權管,安廷憲爲直叱洞權管,朴起星爲楸仇里權管,金夢龍爲斜下北權管,文德貴爲馬馬海權管,李泗龍爲梨洞權管,鄭尙一爲從浦權管,金得南爲小古里權管,許楠爲雲頭里權管。
南老星,以兵曹言啓曰,賊人通告從事官趙璧,首捕軍官尹慶徽等事,加資事,命下矣,此則法典所載,而運餉監官前判官李士興,前司果劉繼漢·李敬立等論賞加資事,入啓蒙允矣。頃因臺諫所啓,未準職之人,則勿爲加資事,旣已二字缺李士興等加資,不得下批之意,敢啓。傳曰,準職後加資之規,似難用於此輩。依他例施行,可也。
洪命一,以成均館言啓曰,今正月初七日,儒生上旬輪次,因春享大祭齋戒,不得行之之意,敢啓。傳曰,知道。以上燼餘
上在昌德宮。停常參·經筵。
辰時,有霧氣。巳時,太白見於未地。
政官。吏批,判書趙絅,參判韓興一,參議李行遇,都承旨金光煜進。以金周爲尙衣直長,金尙重爲義盈庫主簿,洪采·權儁·尹以益爲義禁府都事,崔千仞爲內資主簿,羅斗天爲活人別提,朴慶應爲司宰監僉正,吳燦爲司憲府監察,丁彦璧爲禮曹佐郞,成時亮爲典籍,李爲兵曹正郞,鄭榮漢爲儀賓府都事,李九淵爲尙衣院別提,咸卿祥爲禮賓寺主簿,宋□奎爲校書博士,柳貞立爲成均學錄,申塯爲學諭,申澣爲學正,李益新爲成均博士,柳貞爲司宰監參奉,禹惟一爲軍資監參奉,權蹟爲大君師傅,李命式爲典設別檢,柳廷瑗爲昌陵參奉,李時省爲齊陵參奉,趙錫祿爲孝陵參奉,沈若河爲漢城參軍,權躋爲工曹正郞,嚴聖耉爲歸厚署別提,車達源爲開城敎授,元振溟爲司成,崔文湜爲直講,柳寅亮·呂焯·尹珩爲典籍,玄禹錫爲引儀,楊萬古爲右通禮,尹爲司僕主簿,鄭攸爲副校理,嚴鼎耉爲修撰,洪宇紀爲氷庫別檢,李秞爲內贍直長,崔櫓爲氷庫別檢,韓有性爲景陽察訪,沈廷直爲敦寧奉事,李海昌兼司書,李迥爲忠勳都事,安光郁爲尙瑞直長,辛得榮爲司饔參奉,崔琇爲假引儀,蔡振後爲尙瑞副直長。
兵批,判書具仁垕,參判崔惠吉,參議黃得一,參知黃㦿,右副承旨南老星。以閔仁佺·申景爲五衛將,林恒壽爲羽林衛將,李克和爲內乘,柳悌元·吳必承爲武兼宣傳官,李碩老·安世益爲兼宣傳官,李必馨爲都摠都事,劉應全爲永建萬戶,李行涉爲永宗浦萬戶,洪舜民爲訓鍊副正,宋相弼爲兼宣傳官,權震益爲部將,金應緝·朴廷賢爲訓鍊主簿,李敏達·景維閔·金義潔爲守門將,鄭孝俊爲僉知,蔡裕後·金振爲司直,加趙璧·尹慶徽·李士興·劉繼漢·李敬立折衝階。
兵批啓曰,衛將廳牒呈內,五衛將金益熙,腫症危重,不省人事,旬月之間,差復無期云。宿衛重地,不可久曠,改差,何如?傳曰,允。以上燼餘
上在昌德宮。停常參·經筵。
春享大祭齋戒。
巳時,太白見於未地。
藥房都提調金自點,副提調金光煜啓曰,春寒比甚,伏未審近來,玉候調攝,比前,何如,前日所患諸症候,今已快復耶?臣等不勝區區伏慮之至,敢來〈問安〉。答曰,去冬所患之症,皆已差復矣。
洪命一啓曰,卽者昇平府院君病症,書啓到院,觀其書啓末端,有藥材啓請,而今日大祭齋戒,不得入啓,留院之意,敢啓。傳曰,知道。藥材令內局送之。
兪榥,以修理都監言啓曰,儲承殿修理等事,雖待解氷後始役,修藏細箭材木,則不可不預爲引鉅乾正,姑以募軍若干名,趁速赴役宜當,領役都將二員,令兵曹爲先定送。且監造官以下員役,從當追後差出,而容入各項諸具,則方以都監用餘米布,隨便措備。謄錄郞廳二員,專掌次知,而今者郞廳李松齡,除拜外任,其代前佐郞權聖源差下,付軍職,冠帶常仕,何如?傳曰,依啓。
南老星啓曰,卽者都摠府郞廳來言,闕內入直軍士,夜巡檢矣。傳曰,知道。以上燼餘
上在昌德宮。停常參·經筵。
巳時,太白見於未地。
春享大祭齋戒。
傳于金霱曰,史官一員待命,騎馬三匹立之。以上燼餘
上在昌德宮。停常參·經筵。
巳時,太白見於未地。
春享大祭。
下直,防踏僉使孫仁及。
兪榥,以內醫院言啓曰,嬪宮産室廳,自明日,醫官直宿事,命下矣,提調一員,亦爲直宿之意,敢啓。傳曰,依前例爲之。
南老星,以摠府言啓曰,副摠管金鍊,掌隷院坐起,進去晝仕,請出標信。傳曰,知道。
金霱啓曰,假注書李垕,三朔察任之餘,得寒疾,症勢苦劇,累日不仕,請改差。傳曰,知道。
李克誠爲假注書。
南老星,以都摠府言啓曰,入直軍士,中日習射,頃因上候受鍼,調攝間姑停矣,今又嬪宮産室廳排設,依前例,因爲姑停之意,敢啓。傳曰,知道。
兪榥,以內醫院言啓曰,産室廳,與本院相近,提調直宿本院之意,敢啓。傳曰,知道。
兪榥,以修理都監言啓曰,材木預先引鉅乾正事,已爲允下矣,卽今日氣漸長,春氣向和,本月十六日爲始,引鉅軍二十四名·木手十名,具助役,使之赴役,仍爲初鍊乾正之意,敢啓。傳曰,知道。
兪榥,以賑恤廳言啓曰,老職通政帖文,前日啓請,分送諸道,使之募粟矣,卽接慶尙監司所報,則老職通政帖,當初下送二百八十張,幾盡許募,前頭應募之人,亦必有之,自本廳參酌多少,及時下送,以爲募得之地云。老職通政帖二百張,令該曹趁卽來送,何如?傳曰,減半成送,可也。
兪榥,又以賑恤廳言啓曰,以司諫院啓辭,贊成閔馨男箚子,賑活之擧,歲後料理設行事,自備局分付矣,取考各年謄錄,則或於二月,或於三月,設粥分賑,隨其飢饉之或緩或急,有所進退,而今年則京外飢民,遑遑汲汲,非如昨年之比,依丙寅年例,自二月初一日爲始,擧行似當。諸道之中,京畿等四道,尤甚飢饉,而公私赤立,不得救荒,若聞設賑之奇,則遠近飢民,勢將雲集於京中,只以廳中若干所儲,萬無繼用之勢。上年則下三道各營各官所儲米布,湊合取用,得以拮据支度矣,今年則更無移粟補用之事,一開分賑之路,而飢民踏至,用度中絶,將未免餓莩載路,則其爲悶迫,未有甚於此者,前頭措辦米穀之策,宜無所不用其極,兩南農事,不至大無,故官廳所儲有裕之邑,欲爲會錄者,亦有之云。近日各官別備及富民願納之穀,隨其會錄,爲先取用,而魚鹽·甘藿等物所産之地,亦令依前例,隨力上送,以補賑救之用,何如?傳曰,依啓。
海豐君潛上疏,伏以臣稟賦素弱,年紀亦衰,數年之內,疾痛相仍,自上年十一月,重得感冒,症勢非輕,所當引疾解任,其時自上方在鍼灸中,臣子分義,不敢言病,黽勉從仕,以致添傷,委頓床席,差復無期。視膳重地,不可久曠,伏願聖明,曲察愚衷,亟遞司饔提調之任,以便公私。答曰,省疏具悉。卿其勿辭,調理察職。
觀象監,夜二更三更,月暈。以上燼餘
上在昌德宮。停常參·經筵。
辰時,日暈。巳時,太白見未地。
兪榥,以敦寧府言啓曰,全南道茂長縣蛤嶼箭及扶安縣保安隅箭,皆是祖宗朝本府賜牌等處,本府累年收稅,而蛤嶼箭,則頃者逆姜郡主奪占矣,今則棄置,本府似當依舊例還推,保安隅,則一王子折受,此則不敢請還,其代扶安縣熊所新結箭折受,竝爲收稅之意,惶恐敢啓。傳曰,知道。
掌令沈澤啓曰,臣之疲庸,最居人下,尋常職務,猶患不濟,況此風憲之地,其敢驟玷,自從忝冒,已四十餘日,曾莫有發一聲糾一事,以稱其職,徒竊虛寵,常懷深靦。昨於高陽關節回啓公事,判下之批,以糾察無人之致爲敎,糾察之責,實臣所司,臣於此,尤不勝瞿然之至。如臣無狀,叨此匪據,不能擧職,乃至於此,何敢抗顔而仍冒?請命遞斥臣職。答曰,勿辭。
獻納金鉽,正言任重·洪處尹啓曰,近來禮讓掃地,廉恥都喪,貪戀華要,耐彈行公,識者唾罵。兵曹佐郞金震遠,素無名稱,初授是職,有一臺官,發論院席,不知自處之道,猶懷冒進之計,又拜安州判官,偃然呈狀,厭避不赴,圖遞未久,復忝騎省,物情駭異,請命罷職。兵曹佐郞李慶桓,爲人庸孱,名稱未著,遽授西銓要貫,物情皆以爲不合,請命遞差。佐幕之官,彈壓一道,爲任甚重,非如尋常職務之比,慶尙都事崔振溟,除授之初,已有物議,到任之後,駄妓橫行,多有可笑之事,且以稱念,私通列邑,推促奴婢,南來之人,無不目見而言之,請命罷職。新除授全南水虞候蔡蓍漢,曾以宣傳官,在瀋時,兼察刷馬兵房,多受商賈賂物,略無顧忌,淫奸被攄婦女,幾至生事,其他凶悖之事,不一而足,陪從諸人,無不目見而唾鄙,如此之人,不可齒在衣冠之列,請命削去仕版。興德縣監趙時亨,爲人愚悖,作事泛濫,到任以來,沈酗度日,率畜私娼,賄賂公行,且不能齊家,悍妻妬忌,辱及鄕所品官之婢,減除還上,買及其妾,其他貪虐之事,難以毛擧,如此之人,不可一日在官,重貽民弊,請命削去仕版。北道兵馬虞候閔寅亮,爲人愚濫,酗酒顚妄,自前居官,到處見敗,及授本職,物情駭異,頃日兵曹郞官,齊進堂上家時,多有驕蹇狂悖之事,其不識事體,甚矣,如此之人,不可畀以北邊重任,請命罷職不敍。新除許沙僉使朴時亮,本以賤隷,冒屬醫司,曾未幾何,圖差吹鐵別將,已極寒心,頃日大政,濫授西班實職,名器混淆,莫此爲甚,此路一開,後弊難防,請命駄去。答曰,依啓。金震遠·蔡蓍漢遞差。閔寅亮推考。趙時亨,風聞未必盡實,更加詳察,勿爲煩論。
金霱啓曰,金震遠·蔡蓍漢遞差,閔寅亮推考,命下矣,臺諫方以罷職·削去仕版·罷職不敍論啓,遞差·推考承傳,不得奉之之意,敢啓。傳曰,知道。
南老星,以吏曹言啓曰,吏曹判書有闕,政事,何以爲之?敢稟。
傳于南老星曰,史官待命,騎馬三匹立之。以上燼餘
上在昌德宮。停常參·經筵。
夜一更,月暈。
下直,高原郡守李之馧,永達萬戶劉應全。
辰時,日暈。巳時午時,日暈右珥。申時,日有左珥。
鄭維城,以內醫院都提調言啓曰,近來各道藥材,苟充封進之弊,有不可勝言,極爲寒心。江原道上年臘藥所用十四種中,白茯苓三斤·赤茯苓四斤·熊膽三部·白花蛇七條·鹿茸二對半·麝香二部等材,尤甚品劣,倂爲退送,且人蔘元數五斤中,只一兩餘稍好,其餘則或品劣,或陳久不合御用,故亦爲退送矣。聞洪川縣民戶所採納人蔘極好,而見退於審藥,仍到京中云,臣等取來見之,則果爲體大堅白,曾所罕見之極品,而退却不捧,使他人防納,徵布於飢民,尤極痛駭。咸鏡道丁亥秋等所封十五種中,白茯苓九斤·赤茯苓六斤·熊脂四升·鹿麋茸竝四對·五味子六斤·牧丹皮七斤·熊膽一部等材,最爲陳久不精,竝爲退送。如甘草,則本道所産,而所封二十斤,比前莖細且舊陳,故亦爲退送。黃海道封進臘藥所用十三種中,七種則捧上,熊膽十部中,只六部捧上,香薷·地骨皮·薄荷·燈心·連翹等材,非但太半不精,至於霑水取濕,使之斤重,其爲情狀,尤極痛駭。此無非審藥輩,行私於各官藥干處,不爲擇捧所致,若不隨現重治,莫重御藥,將無以成形,請三道審藥,姑先罷黜,以警他道,何如?傳曰,依啓。江原道審藥,拿推定罪。
傳于南老星曰,今下弓矢,永達萬戶劉應全,給送。
傳曰,禁府,今始開坐,其間以何故,久不開坐乎?問啓,金霱以禁府言啓曰,禁府問啓事,傳敎矣,本府去月二十一日開坐後,二十二日·二十三日非日次,二十九日乃臘享大祭,自二十四日至二十九日,皆以齋戒廢坐。且歲前歲後各三日,則例不開坐,亦有前例,自正月初四日至初十日,春享大祭齋戒,依例廢坐,故昨日始爲開坐之意,敢啓。傳曰,知道。
持平南重晦啓曰,伏見同僚引避之辭,竊不勝惶愧之至,臣忝居糾察之地,致勤無人之聖敎,臣何敢擧顔仍冒?請命遞斥臣職。答曰,勿辭。
大司憲李基祚啓曰,無狀,濫蒙鴻恩,前後忝竊,日月已多,而性本庸愚,素乏風稜,緘噤苟容,紀綱日頹而不能振,請謁公行而不能糾,以致主憂于上,至有嚴排,罪實在臣,驚懼罔措。且洪淸道進上不擇精,推考啓本照勘時,律官手本,只書居首淸州官吏姓名,故臣泛然看過,未及詳察。臣妻同生泰安郡守申湸緘辭,亦在其中,而混同擬律,及其啓下之後,始覺其非,相避之人,不爲啓稟,廢却法例,臣昏昧慢忽之狀,於此益著,以此以彼,俱不可一刻仍冒,而昨緣薪水之憂,今始自列,臣罪尤大,請命罷斥臣職。答曰,勿辭。
獻納金鉽啓曰,臣以無似,屢忝言地,性本疲軟,緘默度日,不能糾察之失,臣亦難免,兩司一體,少無異同,何敢晏然仍冒,處置憲府多官乎?請命遞斥臣職。答曰,勿辭。
正言任重啓曰,臣伏見高陽郡守宋熙業關節公事,前後査報,終未吐實,所謂干請之中,如束伍擔持婚需等事,始發於報狀,而終焉全沒,或云久遠,不能記憶,或云書簡裂破,此豈人臣告君無隱之道乎?其回互之態,已極駭異。至於現告之人,竝其女壻,僅至於八,熙業之到任,日月已久,則渠所謂一日再三至者,豈特七八人而已,果止於此,則渠所謂一月數十度者,亦何所據而發乎?用意取舍,終始庇護之狀,豈可置而不問?當初憲府,不爲據法處置,而諉諸査考,遷就累月,已極不當。所犯之人,容隱甚多,而前日本府啓目中,此一款全不擧論,請推七人。待其緘辭者歇後,苟且,甚矣,執法之官,豈容如是?臣昨於齊坐,以熙業請拿,憲府請遞等事,發論則僚議不一,姑待明日云,故臣亦與之苟從矣。今又發簡,亦未歸一,此無非臣疲軟之致,而且同僚以不敢處置,憲府旣爲引避,則臣何敢晏然而已乎?以此以彼,決難仍冒,請命遞斥臣職。答曰,勿辭。
正言洪處尹啓曰,昨日齊坐,同僚以憲府之論,宋熙業前後辭意,有所未盡,欲請拿熙業,竝與憲府多官而論之,臣以爲宋熙業終始變辭,欺誣君父之狀,莫不痛駭,請拿之論,不可少緩。憲府處置,或似未盡,而但論事之體,貴在愼重,且憲府之啓,必不容易停止,更觀其所爲之如何,論之未晩,相與議妥而罷矣。今日同僚,又以此事發簡,臣亦執前見,再三往覆,未及停當之際,臣等以兩司一體,不敢處置,憲府之意,相繼來避矣。及到臺廳,得見正言任重,以僚議不一爲避辭,臣不勝瞿然之至。臣以萬不近似,濫蒙洪造,忝叨言地,旣不能糾正,少效愚忠,沮遏公議,重被同僚之斥,臣何敢一刻苟冒乎?請命遞斥臣職。答曰,勿辭。
金霱啓曰,大司憲李基祚,掌令沈澤,持平南重晦,避嫌,執義金應祖呈辭,掌令廉友赫在外,持平一員未差,明日以監察茶時之意,敢啓。傳曰,知道。又啓曰,大司憲李基祚,持平南重晦,獻納金鉽,正言任重·洪處尹,再避煩瀆,退待物論矣。
觀象監,夜一更,白雲二道如氣,起自坤方直指艮方,長各竟天,廣各尺許,良久乃滅。二更,流星出□星下,入軒轅星上,狀如拳,尾長三四尺許,色白。啓。以上燼餘
上在昌德宮。停常參·經筵。
仁獻王后忌辰,齋戒。
下直,江原都事權悟仁,遮外萬戶金大鎰,森森坡萬戶金元孝。
辰時,日暈兩珥,白雲一道如氣,起自坤方直指日傍,長竟天,廣尺許,良久乃滅。巳時,日暈兩珥,太白現於未地。
兪榥,以弘文館言啓曰,兩司全數避嫌,本館當爲處置,而在外同僚,或有事故,或呈辭,到館皆不來參,多官處置,臣等不敢獨爲,請應敎林,校理李天基,副校理洪處亮·鄭攸,修撰金重鎰,牌招,使之同參。傳曰,允。
弘文館箚子,應敎林,校理成以性,副校理洪處亮,修撰金重鎰·李正英等,伏以掌令沈澤,持平南重晦,大司憲李基祚,獻納金鉽,正言任重·洪處尹,倂引嫌而退,關節之弊,其來已久,不能糾察之失,似難全責於今日,而請遞之論,旣發於諫院席上,則勢難仍在其職,糾劾憲府,出於臺閣之相規,而不厭商確,意在愼重,請獻納金鉽,正言任重·洪處尹,竝命出仕。掌令沈澤,持平南重晦,大司憲李基祚遞差。取進止。答曰,依啓。
南老星,以都摠府言啓曰,副摠管林墰,以備邊司堂上,除標信賓廳坐起,進去之意,敢啓。傳曰,知道。
兪榥啓曰,昇平府院君病症書啓。到院而國忌齋戒,留院之意,敢啓。傳曰,知道。
又啓曰,臺諫出仕事,命下矣。闕門將閉,明日待開門命招之意,敢啓。傳曰,知道。
傳于南老星曰,今下弓矢,仁遮外萬戶金大鎰,森森坡萬戶金元孝等處,給送。
觀象監,夜一更二更,月暈,有霧氣。自三更至五更,月暈。啓。
南老星啓曰,昇平府院君病症書啓。又爲到院,而國忌齋戒,留院之意,敢啓。傳曰,知道。以上燼餘
上在昌德宮。停常參·經筵。
仁獻王后忌辰。
藥房副提調金光煜啓曰,數日來寒事稍解,伏未審此時,玉候調攝,比前何如?無任區區伏慮之至,敢來問安。答曰,與前一樣。
傳于南老星曰,今下弓矢,坊垣萬戶金益徽〈處〉給送。
南老星,以都摠府言啓曰,副摠管宋時吉,以會同分軍事,除標信內兵曹進去之意,敢啓。傳曰,知道。
獻納金鉽啓曰,頃日齊坐,同僚以宋熙業拿推,憲府遞差事論啓云,臣以爲熙業之事,誠爲可駭。請拿之論,在所不已,而憲府回啓,雖似未盡,論事之體,不厭熟講,從容論列,亦爲未晩矣。翌日同僚,又爲發簡往復,商確之際,憲府多官,適皆引避,本院旣不可處置,故臣亦不得不引嫌。路上又逢簡通,而旣以避嫌詣闕,則不敢坼見,未得歸一,勢所固然,而及見同僚引避之辭,始知同僚,以此爲咎,臣何敢晏然仍冒?當此淸齋之日,又復瀆擾,臣罪尤大,請命遞斥臣職。答曰,勿辭。
南老星啓曰,大司憲,掌令一員未差,持平二員未差,執義金應祖呈辭,掌令廉友赫在外,今日以監察爲茶時之意,敢啓。傳曰,知道。
傳于兪榥曰,政事,明日爲之。
南老星啓曰,卽者昇平府院君病症書啓。到院而以國忌,不得入啓矣,其中九味淸心丸啓請,故敢啓。傳曰,令內局送之。
兪榥,以侍講院言啓曰,今日王世子,下令于本院曰,今後慶德宮問安時,展謁肅寧殿,何如?本院回達曰,正朝則異於例朔,行禮於肅寧殿,可也,至於常日,又爲拜謁,恐涉煩瀆,未知何如。又爲下令曰,朔望亦非常日,詣不遠之地,獨不拜謁,心有所未安,入啓稟處,似可矣,故敢啓。傳曰,依此爲之,似合於情禮也。以上燼餘
上在昌德宮。停常參·經筵。
下直,富平府使申濩,蛇梁萬戶李得培,會寧浦萬戶申俊克。
傳于兪榥曰,世子慶德宮問安退行事,言于講院。
以都擧元爲假注書。
有政。判書未差,參判韓興一進,參議李行遇呈辭受由,都承旨金光煜進。
吏批啓曰,判書未差,參議臣李行遇呈辭,小臣獨政未安,何以爲之?敢稟。傳曰,仍爲之。
以閔馨男爲吏曹判書。
吏批啓曰,新判書閔馨男,命招參政,何如?傳曰,允。
以金振爲承旨,金南重爲大司憲,洪瑱爲掌令,李弘淵·李惟碩爲持平,金以鏡·丁産璧·金迬爲兵曹佐郞,李廷楫爲慶尙都事,朴吉應爲司諫,朴遾爲兼同義禁,鄭倜爲寧邊俯使,閔汝鎭爲工曹佐郞,成信耉爲刑曹佐郞,韓尙玄爲兼春秋,許悅爲禮曹佐郞,林墰爲同義禁,南老星爲左副承旨,兪榥爲右副承旨,金振爲同副承旨。
吏批啓曰,新除授寧邊府使禹尙中戶奴,呈狀于政廳曰,上典無妹獨子,家有八十五歲,老母方在公山地,氣息奄奄,朝夕可慮,而上年冬間,得聞副摠管除授之命,感激天恩,不得已上來。今此都目政,寧邊府使除授,本府距公山一千二百之程,今若赴任,母子生死訣矣,罔極之情,不得不達云。本曹當初擬望時,只知其可合,而不知有老母,相議擬差矣。此邑旣非邊地,情理亦且切迫,似當改差,何以爲之?敢稟。傳曰,依啓。
兵批,判書具仁垕,參判崔惠吉,參議黃㦿進,左副承旨南老星進。
兵批啓曰,前主簿朴繼永,不覺其敍命之未下,徒以力戰之功勞,率爾備擬於柔遠僉使末望,至於受點,臣等未及致察,極爲惶恐,朴繼永改差之意,敢啓。傳曰,知道。今後承傳,勿爲疊施。
傳于金霱曰,朴繼永,付歲招單子,入之。
以朴信吉爲仁慶假衛將,鄭琳爲全南右水虞候,申俊明爲許沙僉使,成震煜爲部將,韓商·韓忠後·申緝爲習讀,洪翼聖爲武兼宣傳官,趙絅爲副護軍,李基祚·洪命一·李必達·申晉翼·宋國澤爲副護軍,南重晦·申洬爲副司直,嚴鼎耉·申淯爲副司果,梁曼容·禹尙中爲副護軍。
鄭維城,以戶曹言啓曰,金溝縣令李梣,六朞居官,十分節用,官廳所儲米,多至數千石云。故欲知虛實,發文査問于本道,則監司回答內,見存實數,果至千餘石矣。勅使一番應用正銀,多至一萬三千餘兩,此外別樣之用,隨其勅行,各具多寡,雖難預料,其數亦多。故自前每當春間米貴之時,除出京倉米穀萬餘石,貿銀以用,而今則正米五萬餘石,出給於各道陳災之役,餘儲不敷,經費所用,亦患難繼而出於不得已。頃於歲前,除出米三千餘石,分給市民人,僅貿五千餘兩,其他給價料理,亦近數千兩,不足之數幾乎居半,罔知攸爲。今此李梣節用別儲米一千石,沒數貿銀,所補不貲,分付該道監司,依數取用,何如?傳曰,依啓。令該曹論賞。
金霱啓曰,大司憲,掌令一員·持平二員未差,執義金應祖呈辭,掌令廉友赫在外,今日以監察茶時之意,敢啓。傳曰,知道。
金振,以兵曹言啓曰,卽者,入直敦化門守門將金禹績,聞其母喪出去,勢未及使他員替直,同門守門將高信,姑爲兼察之意,敢啓。傳曰,知道。
傳于金振曰,慶尙監司金壽益辭職狀啓,卿其勿辭調理察職事,回諭。
獻納金鉽,正言任重·洪處尹所啓,兵曹佐郞金震遠,請命罷職。前虞候蔡蓍漢,請命削去仕版。興德縣監趙時亨,請命削去仕版。北道兵馬虞候閔寅亮,請命罷職不敍。措辭竝見上高陽郡守宋熙業,請命拿推。措辭見上前大司憲鄭世規,曾以關節事引嫌自列,而其曰喪家奴子,下去長湍時,書通發引日字云者,極爲泛然,若無干請之事,則何必書通日期乎?身爲重臣,告君之辭所當據實陳達,苟且之言,飾辭之跡,物情皆以爲駭愕,請鄭世規從重推考。答曰,旣已酌處,勿復煩論。宋熙業事,雖有所失,猶勝於不言者,依前判下,置之宜當。鄭世規推考事,依啓。
司諫梁曼容疏曰,伏以無狀小臣,猥蒙天眷,前後忝竊,非止一再,而受性愚昧,才識庸下,不能陳一策獻一言,仰裨弘化,少答隆恩,惟以陳力就列,不貳夷險,爲委命效忠之地者,是臣素所畜積也。數年以來,痼疾在身,月增歲加,至于今日,而極矣。召命頻煩,一未就謝,逋慢之罪,自知難逭,屛伏田廬,秪俟譴罰,夢寐之外,新命又下,臣誠悚惕,無地自容。臣雖無識,亦知分義之所在,目今天災時變,疊見層出,水旱相仍,公私俱困,嘯聚之徒,在在作梗,襁負之民,相屬於途,內憂外患,不一其端,此正上下憂惶,不遑暇食之秋,豈臣子偃息退在之日乎?顧臣所患,非一朝一夕之致,植根深固,積有年所,春間類中之後,一倍添劇,鍼藥無效,展轉沈痼,寸步之地,亦必待人而行千里之路,萬無得達之理,瞻望宸極,心魂飛越。且臣,以前任興陽縣監時,移用校生願納木於西船之故,方在推勘之中,則自是應避之人,偃然赴召,固所不敢,身病又復如此,末由趁造,不得不仰籲於天地父母之前。伏乞聖慈,諒臣情曲,遞臣職名,使之專意調治,得延數年之命,則其恩輕重,不但生死而肉骨也。伏惟天地父母,哀憐而矜察焉。臣無任兢惶戰灼之至,謹昧死以聞。答啓字。
觀象監,夜一更二更,月暈有霧氣。三更四更,月暈。啓。以上燼餘
上在昌德宮。停常參·經筵。
下直,江原監司洪憲,固城縣監吳熽,西生僉使金義立。
金霱啓曰,大司憲金南重,掌令洪瑱,持平李弘淵未肅拜,執義金應祖呈辭,掌令廉友赫,持平李惟碩在外,今日以監察茶時之意,敢啓。傳曰,知道。
傳于兪榥曰,御史沈澤·李正英命招。
獻納金鉽,正言洪處尹,前啓請前虞候蔡蓍漢,興德縣監趙時亨,削去仕版。措辭見上宋熙業事,國人皆曰,不可不拿問,而昨日聖批,以雖有所失,猶勝於不言者爲敎,臣等竊惑焉。熙業當初報使啓聞,則可謂得矣,而前後査報,辭語顚錯,所謂干請之事,如束伍擔持婚需等事,始發於報狀,而終不吐實,或云久遠不能記憶,或云書簡,見卽裂破,此豈人臣告君無隱之道乎?其爲情態,已極駭異,至於現告之人,竝其女壻,而僅止於八人,熙業,到任日月已久,則其所謂一日再至,二日或三至者,緣何而發,其所謂一月數十度者,亦何所據而言乎?以此觀之,則非特此八人而已。而其用意取舍,終始庇護之狀,尤極痛駭,決不可置而不問,高陽郡守,請命拿推。答曰,已諭勿煩。趙時亨事,依啓。
敎江原監司洪憲書。王若曰,惟今臬司,寔古岳牧,地宜有饒瘠,視饒地而愈難,世運異安危,在危世而益重,眷我江原爲道,介彼嶺海之間,隘塞之形則據上游之勝,襟喉之勢則當北關之衝,厥田鹵墝,歲歲告歉,其民呰窳,廑廑偸生,比當荊棘之餘,仍置映澇之極,朝廷非不施蠲除之澤,詎能普沾中外。且將以賑救爲先,奈此懸罄誰堪,委旬宣之寄,予敢紓宵旰之虞,興言僉擧之時,恨乏試可,迨玆虛佇之日,固無踰卿,惟卿醇美之資,剛方其操,偉然稱遠大之器,望而知厚重之人,累世箕裘,夙騫騰於科甲,中年際會,尙逡巡於夷庚,暫入銀臺,遂聞峭論,歷典巖邑,輒著政聲,蓋爲國盡瘁,其心則淸家素秉之物,宜爾望實之茂,所以眷注者深。玆授卿云云水陸兼銜,可忘顧名之義,節鉞載路,斯重專利之權,卿其恪遵舊條,毋循近轍,撫摩推惠。故長德之優爲,綢繆詰戎,亦通儒之當務,勿謂興在於流峙,何如人得於湖山,民飢則猶己飢,王事奚異我事,黜陟之公,施措之策,宜盡心焉,稟處之典,裁斷之規,有掌故耳。於戲,勵卿攬轡澄淸之志,體予臨軒懇惻之辭,用底于休,云何弗勖。故玆敎示,想宜知悉。兵曹參知黃㦿,製進。以上燼餘
上在昌德宮。停常參·經筵。
金霱啓曰,大司憲金南重,持平李弘淵未肅拜,掌令洪瑱避嫌退待,廉友赫·持平李惟碩在外,今日以監察爲茶時之意,敢啓。傳曰,知道。
兪榥,以吏曹言啓曰,臺諫有闕,政事,取稟。
掌令洪瑱啓曰,無狀小臣,身有痼疾,分甘廢伏,千萬夢寐之外,復叨新命,兢惶感激,罔知攸措,第念上年冬初,亡友士人李聖益妻,送言于臣曰,高陽地,有薄田應役戶奴,身死欲移他處,奴以代戶名,此乃官例,應行之事,而色吏阻搪,要索人情,願通此意於郡守云。臣適與宋熙業素厚,不覺抵書之有罪,只憐寡婦之無告,率爾作書,以給其家矣。今有關節査報之擧,而臣名不在其中,無乃臣書,未得傳達而然耶?抑以臣書不由關封而然耶?臣未曉其故,然通書之罪,臣旣有之,何敢以名未現出爲幸,而不爲之自列乎?請命先削臣職,亟定臣罪。答曰,勿辭。
行大司諫李曼避嫌啓曰,諫長之職,實非庸陋如臣,所敢玷汚,新授之命,固當病伏辭免,不宜遽出,有若可以承當者然,而顧臣再忝藩臬,三年未得省墓,思將分外之榮,施及於泉路,未除本職之前,已受恩由,及其移拜,已近新正,至情所發,不顧他事,慌忙肅謝,顚倒拜辭,輕名器重私恩,不得無責焉。且緣日促路遠,晨夜兼行,冒觸風寒,未免有狗馬之疾,調治旬日,僅得向差,而臨行馬又病蹇,借騎鄕人,始克登途,扶病策駑,寸寸前進,由限之過,已多日矣。淹留苟且,負犯尤大,自念無似之身,虛受誤恩,前有躁妄之失,後積逋慢之罪,揆分據例,俱不可仍冒言地,請命罷斥臣職。答曰,勿辭。
獻納金鉽,正言洪處尹啓曰,臣等以蔡蓍漢事,累次論列,而兪音尙閟,竊未知聖意之所在也。若以臣等所論,爲失實也。則其時陪從諸人,莫不目見而唾鄙,若以蓍漢罪名,爲似重也。則多受商賈賂物,淫奸被擄婦女,以此罪惡,決不可尋常遞差而已。如或有一分可恕之狀,當此靜攝之日,臣等亦何敢連日瀆擾,而不知止乎?請蔡蓍漢,亟命削去仕版。高陽郡守宋熙業,請命拿推。措辭見上答曰,不允。
金霱啓曰,掌令洪瑱,再啓煩瀆,退待物論矣。傳曰,知道。
金振啓曰,大司諫李曼,再啓煩瀆,退待物論矣。傳曰,知道。
吏曹判書閔馨男疏曰,伏以庸陋小臣,濫蒙洪恩,未經再旬,寵命荐加,況此東銓之長,乃古寵宰之職,一時淸選,責任尤重,決非如臣駑劣者,冒居之地也,臣素無學識,又乏才能,曾在昏朝,隨參廷請,淸議所棄,無足可觀,所長者是犬馬之齒,已過耋加五,痼疾嬰身,心昏神憒,耳聾眼暗,痰塞腰痛,種種難醫之症,日益添劇,雖欲感激恩渥,竭力供職,何可得也?臣性本庸拙,加以老病,杜門窮巷,只待死日,値此情勢之悶迫,不得不瀝肝以達,伏乞聖慈,還收成命,以便公私,不勝幸甚。臣無任激切屛營之至,謹昧死以聞。答曰,省疏具悉卿懇。卿之才器,允合此任,宜勿控辭,從速察職。以上燼餘
上在昌德宮。停常參·經筵。
南老星,以都摠府言啓曰,都摠管金鍊,掌隷院坐起,進去晝仕,請出標信。傳曰,知道。又啓曰,大司憲金南重,持平李弘淵未肅拜,執義未差,掌令洪瑱避嫌,廉友赫·持平李惟碩在外,今日以監察爲茶時之意,敢啓。傳曰,知道。
兪榥,以侍講院言啓曰,王世子,論語今已畢講矣。本院官員,承令往師金自點,賓客鄭太和·趙絅·金光煜·韓興一處,問以繼講書,則皆以孟子爲當云,以此爲之之意,敢啓。傳曰,知道。
金霱,以義禁府言啓曰,安獻徵未原情公事,判府照律事,傳敎矣。臣等取考律,且考前後受敎,則他無可據之律,大明律囑託公事條,未施行者笞五十,已施行者杖一百,丙子五月初二日傳敎內,犯關節者,論以死罪,而大典依牒條,新法之立,舊法之改,議政府,擬議以聞,司憲府·司諫院,署經依牒施行云,而擬議署經,其時俱未擧行。論以死罪,乃是極律,而亦無斬與絞覆啓定頉之事,今不可徑先擧行,且囑托公事,已是當律,此外更無可議之律,不得已以已施行杖一百盡奪告身照律以入之意,敢啓。傳曰,此律太輕,改照律,可也。
兪榥,以禮曹言啓曰,臣等伏聞祖宗朝故事,元孫當八歲,則自有應行典禮,置員勸講,且有入學之擧。今此元孫,年旣八歲,其於國本保養之道,不可少緩,凡事考例擧行宜當,臣等職忝該曹,敢啓。傳曰,依啓。入學姑徐。
獻納金鉽,正言洪處尹所啓,請蔡蓍漢,亟命削去仕版,宋熙業,請命拿推。措語見上平市署奉事嚴可訥,爲人貪婪,作事麤鄙,率畜市人之女,賄賂公行。且頃者一家之喪,喪布專責於市人,至於醮子之時,盤肴又徵市民,蠲減雜徭,私賞其費。故出役不均,民怨日滋,物議喧騰,恬不悛改。不可使如此貪鄙之人,一日在職,重貽民弊,請嚴可訥罷職不敍。掌令洪瑱,大司諫李曼,避辭竝見上倂引嫌而退,雖無關封之事,旣有干請之嫌,似不可仍居執法之地,扶病策駑,遲滯固然,而由限已過,亦難在職,請掌令洪瑱,大司諫李曼,竝命遞差。新除授持平李惟碩,時在慶尙道高靈地,請斯速上來事,下諭。答曰,依啓。蔡蓍漢罷職,宋熙業事不允。
南老星啓曰,蔡蓍漢罷職事,命下矣。臺諫,方以削去仕版論啓,罷職承傳不得捧之之意,敢啓。傳曰,知道。
校理李天基疏曰,伏以臣,愚陋無狀,才學空疎,而幸廁朝端,曲荷天造,歷揚華顯,復叨近密,涯分已滿,靦懼冞深,位列論思,而立仗而已,官備顧問,而就直而已。旣無絲毫,可以報答,筋力所及,奔走爲期,經年供職,不敢言病,臣實誓心自勉者,惟此而已。去冬聞母病劇,蒼皇請急,賜暇往來,母子感泣,不知死所,母病少間,促令還朝,不得淹留,帶寵仍歸,臣今忝冒,八朔于玆,引告自便,非臣之心也。狗馬之病,作於慮外,自本月初一日,卒患虛炊心痛,水穀不化,旬日之間,差可無望,禁直難曠,瘝職未安,不得已冒呈辭單,累度見却於政院,必以爲循例引病而退却也。畏犯紛紜,黽勉停止,而數日之前,忽覺胸乳左部,隱隱浮痛,肩脅絞急,關隔不通,着手堅硬,已成腫漸,醫曰成腫於內,則必無生理,急施砭灸,驅毒內消,旬月之內,難望收效云。久伏私室,情勢狼狽,又呈辭單,一向退却,臣實迫隘,罔知所處,雖欲强疾奉職,臣之所患,勢不能也。經幄是何等地,帶職養病,冥然自安而已乎?天日在上,容光必照,微臣危懇,庶幾洞燭而無遺,伏乞聖慈,天地父母,特加生成,亟賜恩遞,俾專意治療,公私幸甚。臣不勝兢惶戰灼祈懇之至,謹昧死以聞。答曰,省疏具悉。爾其勿辭,調理察職。
吏曹判書閔馨男疏曰,伏以小臣徊徨悶迫之情,冒萬死陳達,冀蒙新命之還收,而不惟不卽允許,溫批丁寧,異渥愈隆,臣之情勢,益增惶縮,本朝二百年來,以八十餘歲垂死之人,虛授秉銓之任者,絶未之聞焉。不料聖明在上,賢宰滿廷之日,有此前所未聞之事,而羞朝廷辱名器,至此之甚也,臣心猶愧,物議謂何?臣近日腰痛轉劇,不能屈伸,痰熱交攻,氣息奄奄,決無强起出仕之望,危衷益急,敢冒再瀆之誅,伏乞聖慈,特加憐察,亟賜收還新除之命,以安愚分,千萬幸甚。答曰,省疏具悉至懇,卿雖年老,精神言論,年少莫及,勿以老病爲辭,從速行公。
二更三更,月暈。以上燼餘
上在昌德宮。停常參·經筵。
巳時,太白見於未地。
南老星,以都摠府言啓曰,副摠管林墰,禮曹取才坐起,進去晝仕,請出標信。傳曰,知道。
以義禁府李晟傳定配單子,傳于南老星曰,中道定配。
鄭維城,以漢城府言啓曰,本府案付車夫車珍等,呈狀于本府曰,所用車子及牛隻,非如他衙門官家備給之比,各自私備喂養,以應官家之役,兼爲受雇價資生之計,近年以來,國役之外,諸宮家各衙門輸載之物,極爲浩繁,不爲關由於該府,直發差使,日日侵毒,罔有紀極,本價或自戶曹磨鍊,或有私給之處,而五六度所運之價,不滿一車之價。又當凶年,太粥絶乏,黃草如金,不能喂養之牛,逐日驅載,往往致斃,亦無趁卽改備之路,車夫應役,通京外只是八名,萬無保存之理,莫重國家之役,勢將生事,通天竭悶,自本府商量入啓變通云。數少車夫情勢之悶迫,果如所訴,而反覆思惟,他無變通之策,今當儲承殿修理之時,輸運之物,最爲緊急,姑限畢役間,大小輸載之役,一切停罷,如有勒定差役之處,則一一入啓,處置依當,敢啓。傳曰,依啓。
傳于南老星曰,政事,明日爲之。
獻納金鉽啓曰,高陽郡守宋熙業,請命拿推。措辭在上答曰,勿煩。
觀象監,夜一更,流星出參星中,入南河星上,狀如拳,尾長四五尺許,色白。以上燼餘
上在昌德宮。停常參·經筵。
巳時,太白見於未地。
金霱,以義禁府言啓曰,以安獻徵等照律草記。傳曰,此律太輕,改照律,可也事,傳敎矣。臣等遍考律文,他無可據,而囑托公事,似是當律,故以此照入矣。今承聖敎反覆參考,更無近似之律,不得已以誤毁制書,杖九十·徒二年半,改照付標,以入之意,敢啓。傳曰,知道。
傳于金霱曰,安獻徵,遠道定配。
金光煜啓曰,今日政事爲之事,昨昏命下云,而中有遲滯,今曉始爲傳告,極爲駭愕。請當該司謁推考。傳曰,允。
有政。吏批,判書閔馨男未肅拜,參判韓興一進,參議未差,都承旨金光煜進。
吏批啓曰,判書未肅拜,參議未差,小臣獨政未安,何以爲之?敢稟。傳曰,只出臺諫。
大司諫望,沈之源·李行遇·蔡裕後。傳曰,大司諫加望。
以崔惠吉爲大司諫,卞時益爲掌令,趙珩爲執義,南重晦爲持平,李袤爲正言,金溝縣令李梣引任,李曼爲完原君。
兵批,判書具仁垕進,參判崔惠吉進,參議洪得一病,參知黃㦿入直病,左副承旨南老星進,以季元榮爲分副摠管,朴遾爲同知,李大仁爲柔遠僉使,尹時元爲慶德宮假衛將,任國翰·南官煜爲武兼,李時良爲守門將,具義俊爲五衛將,尹得說·金應祖爲副護軍,李弘淵·李行雨爲副司直,嚴鼎耉爲司果,李廓爲副司猛,洪瑱爲司直,任重爲副司果。
鄭維城,以觀象監言啓曰,天文學兼敎授有闕,代宣敎郞金玎,曉解天文術業,兼敎授稱號,付軍職,冠帶常仕,何如?傳曰,允。
又以吏曹言啓曰,新除授仁同府使白大璡,呈狀于本曹曰,得病今已八年,曾爲慈山郡守時,不得赴任,今此都目政,仁同府使除授,本職又爲不得赴任,極爲惶恐。力疾上來,調治數日後,始爲肅謝,拜起趨蹌之際,膝痛更仆,扶曳出去,狼狽極矣,入啓處置云。白大璡疾病,人所共知,頃日政,意其差復,相議擬望,今觀狀辭,前病果爲未差,改差,何如?傳曰,允。
金霱,以兵曹言啓曰,頃因守牒軍兵姜得龍等擊錚,陞付忠壯衛後,徵兵雇立價布,願爲分揀,刑曹覆啓,請令兵曹,參商善處矣。本曹書吏劉天男,掩置其公事,不爲擧行,情狀現露,不可不治罪,竊考大明律,事應奏不奏條,若將不合行事務,乘時曚矓,稟說施行者,依詐傳各衙官員言語科罪,其律杖一百·徒三年,書吏劉天男,依此定罪,何如?傳曰,依啓。
司諫朴吉應,獻納金鉽啓曰,宋熙業,請命拿推。措辭見上槐山郡守李碩龍,本以卑賤之人,性且愚悖,而當初告變,非其本情,蓋出於不得已也。錄勳封君,亦云濫矣,曾爲漆原縣監,貪縱見敗,不意今者,又有特除之命,字牧之任,決非此等人所可承當,官吏視猶同類,村氓亦不敬心,號令何由而行,官事何由而擧,名器可惜,物情皆以爲未安。請李碩龍亟命改差,其代擇送。答曰,不允。李碩龍,渠必改過,更爲試可,宜矣。以上燼餘
上在昌德宮。停常參·經筵。
巳時,太白見於未地。
下直,彌助項僉使黃益興。
金霱,以都摠府言啓曰,副摠管林墰,備邊司·義禁府兩處坐起,進去晝仕,請出標信。傳曰,知道。
藥房都提調金自點,提調趙絅,副提調金光煜啓曰,春寒峭緊,伏未審近來,玉候調攝,比前,何如?臣等不勝區區伏慮之至,敢來問安。答曰,與前一樣。
司諫朴吉應,獻納金鉽啓曰,請宋熙業拿推。措辭見上槐山郡守李碩龍,地甚卑微,性且愚悖,而當初告變,實非本情,勳冊之錄,亦云濫矣,特除之命,又何下焉?字牧爲任,決非此等人所可承當,而殿下,以渠必改過,試可宜矣爲敎,臣等竊惑焉,已試漆原,而貪縱見敗者,更試於槐山,則槐山之民奚罪焉?李碩龍之改過,不須待也。請亟命改差,其代擇送。新除授正言李袤,時在洪淸道保寧地,請斯速上來事,下諭。答曰,不允。下諭事,依啓。
兪榥,以弘文館言啓曰,本館下番,見存二員內,副修撰李正英,奉命出使,只有修撰臣金重鎰,今方入直,而身有疾病,他無替直之員,請於後政,下番闕員,以在京無故人,盡爲差出,牌招肅拜,使之替直。傳曰,依啓。
又以司饔院言啓曰,咸鏡道新産進上生海參,太半消濃,生黃魚亦有色惡者,此必陪持人,中路不謹看護之致,請令攸司,囚禁治罪。且封進之物,尤爲如是,不合御供,則雖是陪持人之罪,封進官吏,亦不無其責,從重推考,何如?傳曰,允。
以禮曹,元孫入學草記,傳于兪榥曰,此實錄,入之。
觀象監,夜五更,月入氐星中。啓。以上燼餘
上在昌德宮。停常參·經筵。
下直,所江僉使尹廷俊。
金霱啓曰,小臣聖節望闕禮,以初度習儀進去,下直。傳曰,知道。
鄭維城,以修理都監言啓曰,儲承殿修理時,各項應入之物,皆以都監所儲米布拮据,不欲取辦於各司,而至於工匠推捉用後還下之物,則不得不依例使之進排,而該曹,諉以都監旣罷,凡干分付之事,不爲趁卽擧行,時急工役,將未免以此稽緩,極爲可慮。上年謄錄中,若干事目,爲先抄出啓下,以爲奉行之地,何如?傳曰,依啓。
以修理都監草記,傳于兪榥曰,烟家之役,何如是太多乎?問啓。
兪榥,以禮曹言啓曰,曹啓辭,臣等,伏聞祖宗朝古事,元孫年當八歲,則自有應行典禮,置員勸講,且有入學之擧。今此元孫,年旣八歲矣,其於國本保養之道,不可少緩,凡事考例,擧行宜當。臣等,職忝該曹,惶恐敢啓。傳曰,依啓。入學姑徐事,傳敎矣。元孫入學,則雖依聖敎姑徐,而第念癸未年,以元孫策名封拜等事,本曹屢度啓稟。且因筵中大臣所啓請,令春秋館實錄,考出擧行事。入啓蒙允。及其實錄考出啓下之後,師傅爲先差出,封拜等事,姑徐事,傳敎〈矣〉。其時只出補養官,今若又依此施行而已。則祖宗朝已行之典禮,每爲廢闕,實涉未安,更議大臣,就實錄所載,隨其可行節目,參酌定奪,似爲宜當,敢稟。傳曰,已許之事,如是更稟,殊涉不察也。
又以兵曹言啓曰,當日寺奴亐音同稱名人,自丹鳳門入來,差備門外擊錚,極爲駭愕。令攸司,囚禁治罪,同門守門將金全,常時不能禁斷,以致闌入,亦爲非矣,請推考。傳曰,允。
司諫朴吉應,獻納金鉽啓曰,請宋熙業拿推,槐山郡守李碩龍,亟命改差。措辭見上答曰,勿爲更煩。
兪榥,以修理都監言啓曰,卽接黃海監司所報,則闕內所用磚石,今方浮出船所,而所載船隻,自本道勢難盡爲辦得,京江船,亦爲下送云。此時私船執促,事涉有弊,右水站船隻應運之米,元數不多云。田役未及載運之前,爲先載來宜當,且仁慶宮蓋瓦方磚等物,已盡取用,更無所餘,前頭容入,其數不少,不可不預爲措備,方磚二十訥·防草四訥·中瓦十訥·烟家八十坐,竝令戶曹,急速磨鍊擧行,何如?傳曰,依啓。
又以修理都監言啓曰,以蓋瓦方磚等物,預爲措備事草記。傳曰,烟家之數,何如是太多乎?問啓事,傳敎矣。烟家應入之數,大槪計之,則儲承殿當用三十五坐,而大內外月廊及諸處,亦多有未及措置之數,不可不竝爲磨鍊,且輸置之際,或不無破傷之患。故欲爲加備若干坐,以除臨時卒辦之弊矣。今承下問,元數內減其十坐,何如?傳曰,依啓。
又以禮曹言啓曰,卽見肅寧殿參奉馳報,則殿祭器次知守僕金紙宗進告,內殿銀筯一每也,中宮殿別監鄭仁祥偸去。其銀筯及所裹苧布水巾,竝爲執捉來告云,極爲驚駭。鄭仁祥,令攸司捉囚,依律定罪。且其日本殿入直官員及守僕等,亦不無罪責,官員推考,守僕則囚禁處置,何如?傳曰,允。
大司憲金南重,執義趙珩啓曰,新除授掌令卞時益,在洪淸道淸州地,請斯速上來事,下諭。答曰,依啓。
觀象監,申時,日暈兩珥。夜自三更至五更,月暈。以上燼餘
上在昌德宮。停常參·經筵。
兪榥,以吏曹言啓曰,守令多闕,政事,何以爲之?敢稟。傳曰,明日爲之。
兪榥,以備邊司言啓曰,今見謝恩使狀啓,鄭也言,義州拘留漂漢四十五名,鳳凰城守堡將處,押付入送云。令本道,別定差使員,領往交付,而其中物故者,則一從同類看檢,埋置立柱之意,言說於堡將宜當,以此意,平安監司處,行會,何如?傳曰,允。
又以備邊司言啓曰,伏見謝恩使馳啓,則衙門咨文回答,必於十五日內及到,令承文院,滿將·邊將·沙格等供辭及累次刑推一向稱冤之由,徐勝手書所供尙存曲折,急速撰出回咨,而齎去宣傳官,亦令該曹,極擇啓下,今明日內,發送,何如?傳曰,依啓。徐勝手書,亦爲入送,,可也。
又以備邊司言啓曰,以本司回咨撰出,今明日內發送事草記。答曰,依啓。徐勝手書,亦爲入送可也事,傳教矣,當初具由移咨,且以徐勝手書,付送於謝恩使之行,而今見狀啓,則因鄭所言,竝不得呈納云。今此回咨齎去宣傳官入往時,行文于謝恩使,使之給付入送宜當,敢啓。傳曰,允。
又以備邊司言啓曰,卽見謝恩使狀啓,則勅使四員,已爲差出,不久當出來云,遠接使及迎接都監官員,令該曹,預爲差出宜當,敢啓。傳曰,依啓。
又以備邊司言啓曰,本司堂上,各有兼掌,時急開坐,不得一一齊會。今又有勅使先聲,尤爲多事,刑曹判書吳竣,本司堂上差下,且有司堂上金尙重,方以臺諫,不得察任,以本司堂上李基祚,仍察其代,何如?傳曰,依啓。且本司堂上,不爲不多,姑勿加出。
又以備邊司言啓曰,宣傳官齎咨入往時,若無譯官,一路及到彼傳語之際,不無可慮。令該院擇送解事之人,使之帶同以往,何如?傳曰,人馬有弊,勿爲定送。
又以備邊司言啓曰,因京畿監司狀啓,勅使時,南方驛馬調用及入居木加定等事,不可施行。故如有客使先聲,則別爲變通之意,纔已覆啓,允下矣。今聞勅使四員,已爲差出,不久當起程云。餘丁木十同,特爲題給京畿,令本道監司,參酌殘盛,分給各驛,使之預爲料理,備立人馬而卽今凶荒,畿甸尤甚。故有此別樣擧措,後勿爲例之意,亦爲知委,何如?傳曰,依啓。
又以兵曹言啓曰,今見謝恩使洪柱元狀啓,勅使四員,已爲差出,想其不久出來,所把驛馬,不可不預先整齊發送,依前咸鏡道初面驛馬八十匹,移送平安道,江原道驛馬五十匹,移送黃海道,而慶尙·全南·洪淸等道驛馬,則優數整待,知其員役數,改行會發送之意,各道監司處,發馬行會,何如?傳曰,允。
又以兵曹言啓曰,上年秋,摠戎使李時白,榻前啓稟。上番精抄軍,旣已作束,不可無方色之旗,急速製作事,蒙允矣。各色·旗面,則本曹措備,長槍及燭籠等物,軍器寺已爲畢造,自今番爲始,依其方色,分給之意,敢啓。傳曰,知道。
以兵曹齎咨官單子,傳于兪榥曰,極擇差出乎?問啓。
又以兵曹言啓曰,以兵曹齎咨官單子。傳曰,極擇差出乎?問啓事,傳敎矣。初令宣傳官廳,極擇抄出,臣等又招見其人後,入啓之意,敢啓。傳曰,知道。
以兵曹,慶尙兵使定甲取才狀啓帖目,傳于兪榥曰,當初稟定公事,入之。
又以吏曹言啓曰,來月初一日,行宗廟肅寧殿朔祭,同日穆陵,行昭敬大王忌辰,初二日行文宣王釋奠祭,同日行三角山·木覓山·漢江祭,初三日,行社稷祭,一時相値,文官應差之數,俱備實預差,則其數甚多,不得已蔭官中生進人員,依前例交差,常時不爲差祭之員,竝爲通融塡差之意,敢啓。傳曰,知道。
又以備邊司言啓曰,二月初二日爲始,設局賑飢事,曾已啓下定奪,而堂上李時昉,方管修理之役,戶曹判書,雖有兼察之規,而判書元斗杓,亦以迎接都監提調,勢將不離館所,賑恤堂上二員,別爲差出,何如?傳曰,依啓。
又以兵曹言啓曰,今日宣傳官·都監將官,朔試射分數別單書啓,而其中武臣兼宣傳官成震熻,病不進,請推考。傳曰,允。
又以修理都監言啓曰,都監土木之役,當待春和日長之後,方可始役,而今年日候早暖,先以若干木工,收合新舊材木,漸次修藏,則功易就而事不煩,二月旬後,先營木工之役,而三月爲始,竝擧土役宜當,且容入鐵物,則不可不爲先打造,監造官預爲差出,隨其功役之先後,使之鱗次察任,何如?傳曰,依啓。望後始役,可也。
司諫朴吉應,獻納金鉽啓曰,安山郡守宋熙業,請命拿推。槐山郡守李碩龍,亟命改差。措辭見上答曰,勿煩。
左副承旨南老星疏曰,伏以臣老母,以十年宿疾,長在床褥,而前月念後,又因微感,患勢猝急。臣自直廬出來,欲爲解職看救,上疏乞遞,而自上不爲準許,反賜恩由,臣驚感鴻私,泣涕無從,奔走調治,母病少差,臣出謝恩命,仍以隨行矣。數日以來,前患復發,種種諸症,日漸沈痼,晝夜苦苦,元氣危淺,臣之情事,悶迫極矣,切念臣,以終尠之人,且無解事之子姪,臣親湯藥,不能廢離,而況臣所帶之職,非他閑局之比,夙夜出納之務,不可每使同僚代行,臣若有一分就列之勢,則何敢瀆冒於靜攝之中,至於再乎?伏乞天地父母,俯察危懇,亟遞臣職,俾專調救,千萬幸甚。臣情迫辭蹙,無任戰懼屛營之至,謹昧死以聞。答啓字。
傳于兪榥曰,前判書閔聖徽,不以老病爲辭,遠赴京師,意外卒逝,予甚驚慘,不覺潸然也。其令三道監司,喪柩出來時,各別護送,又令該曹,葬需題給。以上燼餘
上在昌德宮。停常參·經筵。
下直,洪淸水虞候南壽星。
金霱啓曰,小臣,慶德宮監膳進去下直。傳曰,知道。
鄭維城啓曰,今日爲政事,命下矣。都承旨金光煜,吏批進去,左承旨金霱,慶德宮監膳進去,左副承旨南老星遞差,同副承旨金振受由未還,廳中只有右承旨臣鄭維城,右副承旨臣兪榥,而臣維城,與參知黃㦿相避。兵批,何承旨進去乎?敢稟。傳曰,右副承旨進去。
以承文院回咨草本,傳于兪榥曰,只爲査報,嚴訊一款,刪去似當,經年二字,亦似未妥矣。
有政。吏批,判書閔馨男進,參判韓興一受由,參議未差,都承旨金光煜進,以洪命一爲承旨,沈之源爲吏曹參議,沈櫶爲安岳郡守,安世亮爲興德縣監,閔仁佺爲仁同府使,許厚爲殷山縣監,趙絅爲右參贊,韓必遠爲右尹,林墰爲兵曹參判,李基祚爲副提學,尹珩爲軍器正,李弘淵爲文學,金鳴遠爲分兵曹佐郞,嚴鼎耉爲副修撰,李行進爲修撰,李穀爲監察,金壽弘爲宗簿主簿,尹惟謹爲平市奉事,左副承旨洪命一,以宋光心爲承文著作,郭硏爲校書著作,昆陽郡守李廷顯,今加通政,別備正租五百石,以蔡裕後爲大司成,沈儒行爲說書,崔夢旭爲奉常判官,奉事單崔天柱,以吳挺緯爲兵曹正郞,李弘載爲典籍,兪省曾爲戶曹參議,韓縝爲京畿都事,左尹韓必遠,右尹許啓,以權克經爲司贍主簿,鄭太和爲尙衣提調。兵批,判書具仁垕病,參判未差,參議洪得一病,參知黃㦿進,右副承旨兪榥進,以南老星·金素爲副護軍,韓必遠·吳挺緯爲副司直,崔逸爲副司正,金玎爲副司勇。
司諫朴吉應,獻納金鉽啓曰,安山郡守宋熙業,請命拿推。槐山郡守李碩龍,亟命改差。措辭見上答曰,不允。李碩龍功重而家貧,故有此特命。爾等,勿以後弊爲慮。
兪榥,以吏曹言啓曰,因戶曹啓辭,金溝縣令李梣,六朞居官,十分節用,官廳所儲米,多至數千石云。故欲知其虛實,發文査問于本道,則監司回答內,見存實數,果至千餘石矣。勅使一番應用正銀,多至一萬三千餘兩,此外別樣之用,隨其勅行,各有多寡,雖難預料,其數亦多。故自前每當春間米貴之時,除出京倉所儲米穀萬餘石,貿銀以用,而今則正米五萬石,出給於各道陳災之役,餘儲不敷,經費所用,亦患難繼,而出於不得已。須於歲前除出米三千餘石,分給各市民人,僅貿五千餘兩,其他給價料理,亦近數千兩,不足之數,幾乎居半,罔知攸爲。今此李梣節用別儲米一千石,沒數貿銀,所補不貲,分付該道監司,依數取用,何如?傳曰,依啓。令該曹論賞事,傳敎矣。金溝縣令李梣,別儲米一千石,戶曹沒數取用貿銀,則李梣節用聚以補國用,誠爲可嘉,論賞重事,自下不敢擅便,上裁,何如?傳曰,加資。
輔德趙贇疏曰,伏以臣之衰老疾病之狀,人所共知,非待臣一二言也。痰積成脹,已作沈痼,今則顔面手足,皆有浮氣,將恐從此轉爲浮腫,終不可醫也。數月以來,冒居講院,而入侍書筵之際,喘急氣短,不能遠音作聲,讀所講書,稟令東宮,使下番替講,慶德宮問安之時,病脚萎脾,膝骨酸痛,不能行步,以此陪從之班,亦未進參,尸居瘝職,徒積官謗,貪戀榮寵,又不知退,環顧自恧,萬死難贖。且臣之父母墳塋,在楊根地,而歲月旣久,頹圮且甚,將以二月加土改莎,已有日期,伏望聖慈,悶念臣病,許遞職名,然後往完其事,則天地洪造,庶有結草之日矣。臣不勝感幸屛營之至,謹昧死以聞。答曰,給由。以上燼餘
上在昌德宮。停常參·經筵。
下直,釜山僉使鄭檝,許沙僉使申俊明,渭原郡守李憕。
鄭維城,以都摠府言啓曰,副摠管金鍊,掌隷院開坐,進去晝仕,請出標信。傳曰,知道。
金霱啓曰,假注書申混,自數日前,重得傷寒,累日不仕,當此多事之時,勢難察任,他假注書差出,何如?傳曰,依啓。
行大司憲崔惠吉,司諫朴吉應,獻納金鉽啓曰,宋熙業,請命拿推。請槐山郡守李碩龍,亟命改差。措辭見上當此春饑方急之日,四勅先聲已爲來到,目前渴悶之狀,不須更言,上年再逢勅使,公私蕩然,幾不能支梧,秋勅之時,朝家以江都·南漢及兩西監兵營管餉之儲,分給各站,僅得成樣矣。今春事勢,比去秋尤有甚焉,若無別樣處置之事,則許多供億之需,萬無辦出之理,百爾思量,計無所出,江都諸處所儲,雖曰不敷,而捨此更無他策,上年秋勅時例,除出各處米布,以助站上之費,似不可已。請令廟堂,參商善處。寧邊,乃關西雄府,物衆地大,素稱難治,而新除授府使鄭倜,爲人愚濫,曾爲六鎭守令,頗有不治之聲,此時西路重地,不可付諸如此之人,鄭倜請命遞差,其代令該曹,各別擇送。上年別薦之擧,意非偶然,薦擧之人,所當一遵其時事目,詳愼爲之,而成川府使李井男,只薦一人,肅川府使洪孝孫,碧潼郡守韓恒吉,宣川府使李迪等,各只薦二人,平安兵使金逸寧遠郡守金得聲,江界府使金益鍊等,竝薦堂上官,有違事目,殊欠詳愼,請竝命推考。答曰,依啓。且站上之費,似非臺官之任,然啓辭如此,令廟堂酌處。宋熙業·李碩龍事,已諭。
金霱啓曰,小臣慶德宮監膳進去,下直。傳曰,知道。以上燼餘
上在昌德宮。停常參·經筵。
下直,永宗萬戶李時陟。
巳時,太白見於未地。午時,日暈。
金霱啓曰,小臣,慶德宮監膳進去,下直。傳曰,知道。
傳于洪命一曰,今此齎咨宣傳官,到義州,本州譯學,仍爲率往,似爲便當,此意言于備局。
黃儁耉,爲假注書。
金霱,以戶曹言啓曰,各道年終錢穀會計,必於正月二十五日內,上送,晦日內修正入啓,例也。平安道元會計及兩西管餉會計,未及上來,平安監司,請推考,待其齊到後,方可修正之意,敢啓。傳曰,知道。
金振,以弘文館言啓曰,新除授副修撰嚴鼎耉,時在江原道春川地,經筵入番事緊,請斯速上來事,下諭。傳曰,允。
又以迎接都監言啓曰,郞廳李丕顯,曾爲宴享色郞廳,見忤於勅使,至被決杖,又任都監之任,事極難便,改差,何如?傳曰,允。
又以迎接都監言啓曰,臣等今日會同坐起,應行事目及加出郞廳,磨鍊以啓,使喚·書吏·使令等,亦爲差定,而設局太早,則不無料布浪費之患,姑待先來的報,而設行,何如?傳曰,允。
行大司憲崔惠吉,司諫朴吉應,獻納金鉽啓曰,宋熙業,請命拿推,請槐山郡守李碩龍,亟命改差。措辭見上答曰,不允。
判尹李時白箚曰,伏以駑劣之臣,久叨匪據,效蔑涓埃之報,每以犬馬之疾,累瀆天聽,臣罪萬死,臣之痼病,不但人所共憐,亦聖明之所洞燭,而近緣國家多事,不敢言病者久矣。素患腰痛之症,比來轉劇,眞元日鑠,記前忘後,屈伸牽引,坐臥不得自由,食飮頓疎,痛不堪忍,以如此之疾,其不能供仕也,明矣。況此京兆,詞訟之劇地,王府讞獄之重任,其得以兼之乎?臣雖無狀,亦知事君之道矣。當此靜攝之日,敢有煩瀆者,非自爲逋慢取便之計,情有所悶迫,而勢有所不獲已也。伏願聖慈,察臣祈懇之至,益加生成之恩,先遞臣兼帶金吾之長,以便公私,不勝幸甚。取進止。答啓字。
金振,以迎接都監言啓曰,郞廳朴守文·成俊益,時無職名,付軍職常仕,何如?傳曰,允。
夜一更,艮方巽方有氣,如火光。
上在昌德宮。停常參·經筵。
下直,林川郡守李雲栽,博川郡守金時卨。
兪榥啓曰,應敎林呈辭,連日到院,而一向退却矣。今聞病病勢危重,不能供職云,不得已捧入矣。傳曰,知道。
金霱啓曰,小臣,今日聖節望闕禮二度習儀,進去下直。傳曰,知道。
洪命一啓曰,寧邊府使·大同察訪,有闕,政事,何以爲之?取稟。傳曰,明日爲之。
又以禮曹言啓曰,臣等以元孫典禮應行事草記。傳曰,已許之事,如是更稟,殊涉不察也事,命下矣。臣等竊念,元孫冊封盛禮,祖宗朝以來,絶無而僅有,此實國家莫大之慶,當初避辭措語,似不明白,必須更爲詳盡申稟,以爲奉行之地,蓋出於區區愼重之計,而辭不達意,致勤聖敎,極爲惶恐,謹依實錄所載,抄出應行節目,爲先別單書入之意,敢啓。傳曰,待秋成擧行。
司諫朴吉應,獻納金鉽啓曰,宋熙業請命拿推。槐山郡守李碩龍,請亟命改差。措辭見上答曰,勿煩。
金振,以備邊司言啓曰,勅使先聲已到,西路守令·馬官,不可暫曠,而寧邊府使及大同察訪,有闕未差,令該曹,急速差出,發送,何如?傳曰,允。
又以備邊司言啓曰,勅使差備官,遠接使下去時,例爲帶去,而其數甚多,一路人馬之弊,亦爲可慮,以回還謝恩使行中譯官,仍充差備,事勢便當,以此計除,其餘不足之數,自京差送之意,分付該院,何如?傳曰,允。
又以備邊司言啓曰,司諫院啓辭,啓辭見上答曰,站上之費,似非臺官之任,然啓辭如此,令廟堂酌處事,傳敎矣。當大無之歲,四勅之行,今將出來,一路供億,實爲渴急,臣等,方擬講究顧濟之策,而未及啓稟矣。諫臣之意,亦出於此,而江都·南漢之穀,係是軍餉,不可每爲除出,關西則因監司馳啓,該曹旣已覆啓區處,海西則本道不無所儲,自當料理措置,惟獨畿甸,最爲無形,不可不別樣變通,而他無推移除出之路,姑以該曹,移送宣惠廳米一千石,題給本道監司,使之分給於各站,以爲支過之地,待秋除耗還捧宜當,依此擧行,何如?傳曰,依啓。以上燼餘
上在昌德宮。停常參·經筵。
下直,肅川府使許檍,瑞興府使李松齡,高山縣監李惟寅,神方仇非萬戶金夢龍。
傳于鄭維城曰,今下弓矢,神方仇非萬戶金夢龍處,給送。
洪命一啓曰,玉候方在調攝之中,明日聖節望闕禮權停之意,敢啓。傳曰,知道。
金霱啓曰,今日爲政事,命下矣。兵房承旨臣兪榥,病不仕進,右承旨臣鄭維城,以代房當爲進參,而與參知黃㦿,相避,兵批政廳,何承旨進去乎?敢稟。傳曰,左承旨進去。
有政。吏曹判書閔馨男,參判韓興一倂進,參議沈之源未肅拜,行都承旨金光煜進,以吳挺一爲舍人,元䎘爲寧邊府使,盧尙義爲大同察訪,李曼爲禮曹參判,李光勉爲監察,李必成爲宗簿主簿,尹履之爲知義禁,孟世衡爲禮賓寺正,蔡顯俊爲禮賓寺參奉,崔克弘爲孝陵參奉,魚尙儁·申得洪爲典籍,司饔提調密山君澯,平原君俅,順平君善鳳單子,還下傳于政廳曰,司饔提調,不待發引而差出乎?吏批啓曰,司饔提調不待發引而差出乎事,傳敎矣。凡提調,發引後差出,乃是常例,而今則勅使先聲已到,本院次提調,多有宴享習禮專管之事,故前期差出矣。敢啓。傳曰,提調二員,足以行禮,姑勿差出,可也。以沈詻爲兼同春秋,崔惠吉爲同成均,兪得曾爲司宰主簿,任重爲禮曹正郞,鄭承明爲兼春秋,金玎爲天文敎授。
兵批,判書具仁垕,參判林墰,參議洪得一進,參知黃㦿坐起進,左承旨金霱進,以李克華爲五衛將,李時挺爲平安虞候,李象羽爲武兼宣傳官,朴遾爲副摠管,金孝純爲景福宮假衛將,柳爀然爲都摠都事,朴琳爲五衛將,鄭倜·沈東雄爲副護軍。
兵批啓曰,羽林衛將,牒呈于政廳曰,衛將朴世重,病勢危重,察任無期云,宿衛重地,不可久曠,改差,何如?傳曰,允。
金霱,以賑恤廳意啓曰,五部飢民,成冊相考,則至於三千七百十五名之多,比丙戌年賑恤飢民,三倍其數,初頭如此,前頭追到之類,亦必相繼,作粥饋給之際,供頓看檢,實爲浩大,只以宣惠廳郞廳,勢難周旋,限賑濟事畢間,別郞廳二員,依例差出之意,敢啓。傳曰,知道。
金振,以兵曹言啓曰,當日保人朴二成稱名人,自敦化門入來,差備門外擊錚,極爲駭愕。令攸司囚禁治罪,同門守門將李克誠,常時不能禁斷,以致闌入,亦爲非矣,請推考。傳曰,允。
司諫朴吉應啓曰,宋熙業,請命拿推。槐山郡守李碩龍,請亟命改差,措辭見上目今天災可言,時變可言,民瘼可言,邊憂可言,而請姑捨是,先格王心之非,殿下撥亂之初,心乎圖治,近年以來,漸不如初,久廢經筵,常近宮妾,喜怒以私,賞罰失當,惡聞逆耳,惟樂順旨,孔子所謂一言喪邦,今於殿下有之,臣竊慨焉。殿下以今日之天災,爲緣何而出,以今日之民怨,爲由誰而起,蓋王心一非,而國事日非之故也。殿下反正之後,三遭大亂,丁卯之亂,甚於甲子,丙子之亂,甚於丁卯,經亂而猶不懲亂,上下玩愒,不修人事,太白晝見,一何數焉,冬雷地震,又何疊焉,歲何惡焉,民何急焉,臣恐今若有亂,則禍必甚於丙子也。伏願殿下,其危其危,其亡其亡,罔或怠忽焉,殿下誠能反躬自省,而先儉約以禁奢侈,恢公道以用人才,杜倖門以正官方,省浮費以施實惠,虛己聽言,親賢遠色,則其於轉危爲安乎何有,噫,天心之向背,人心之離合,只在殿下之一心,可不敬哉,可不懼哉?臣爲殿下,百爾思之,殿下之政,漸不如初,無他。格言不聞,而心學不明也。繼自今請開經筵,以講治心之書,載道之文,且當此賑飢之時,四勅將到,一邊營建,於心不安,請停儲承殿之役,以待秋成。答曰,因病重,久未開筵,予亦自嘆也。東宮役事,當問于大臣處之。宋熙業·李碩龍等事,竝不允。
傳曰,昇平府院君家,欲見柳後聖,給馬上送事,言于政院。
金振,以兵曹言啓曰,別抄騎兵,今日開坐,試才分等,別草書啓之意,敢啓。傳曰,知道。
又以戶曹啓曰,戊子條歲幣上木及雜物價木,例於春初分定。故今方磨鍊,而上木元數一百四十二同,則淸國減除,其餘應送者,一百同,而四十二同,則又以丁亥已捧仍用,不足五十八同,依前例分定於下三道,每一百四十七結九十負二束,出定一疋,雜價木元數,四百九十四同四十疋內,下三道應捧四百四十五同三十疋,則因備局啓辭,沒數減除,其餘四十九同十疋,就將江原·咸鏡兩道田結磨鍊,則每十六結十九負八束出木一疋。故亦依前例分定之意,敢啓。傳曰,知道。
又以戶曹言啓曰,上年春初,枚擧法典,所載漕轉事目,條列啓下,知會諸路,道臣及海運各站判官等處,非不嚴明,爲各邑官吏,不謹奉行,領船監色騎船沙格,非但苟充定送,或有臨時遞易者,或有公然落後,由陸上來者,或有沿海各邑,專不指路護送者,以致敗船,亦多有之,莫重漕轉,幾乎廢絶,極爲寒心。事目中如有不爲遵行者,則監司·運臣,入啓請罪,該邑守令,竝皆罷黜,監官·色吏,依漕軍代身之律,全家定配,備悉擧論,而厥後監色等科罪之際,自上特下減等之敎,因此犯罪者,得蒙寬典,此則出於一時欽恤之典也。今年則八路失稔,穀貴如金,中外紀綱,日漸解弛,若不申明事目,更加嚴飭,則船人輩作奸行詐之弊,有難防禁,前頭漕轉時,犯令之人,則監司以下,一依事目處置,斷不饒貸之意,更爲知會于各道及江華留守·海運各站判官等處,何如?傳曰,依啓。
又以刑曹言啓曰,本曹郞廳六員內,正郞李艪·邊麟吉,佐郞朴廷蓍病親呈辭受由在外,正郞朴嶔兼春秋入直,只有佐郞鄭百順·成信耉二員,而詞訟煩劇之地,事多積滯,極爲可慮,朴嶔兼春秋改付標,使之專察本曹之任,何如?傳曰,依啓。
又以刑曹言啓曰,凡胥吏輩,各有所掌之務,定其廩料之數,長立於使喚之役,如本曹則刑獄詞訟,極爲煩劇,八房本有所屬之吏,而不可那移者,蓋重其文書典守閪失之事,往在平時,八路災傷贖木,雖屬於本曹,而且患料布之不足。今則災傷贖木,盡歸經費,本曹書吏七名單料,自戶曹亦爲裁減,本曹旣無料布題給之資,書吏元額四十六名中,餘存者只有數十人,其中所屬,則抵死謀避,投屬他司,只以若干之吏,常兼數事,分掌八房,不成模樣,極爲可慮。吏曹不知此間曲折,逐朔每每移差二三名,又定奇別之吏,其他使喚派定之役,罔有紀極,竊考宣廟朝受敎,則本曹書吏無得移差,聖慮所及,必非偶然,前者本曹書吏,不爲移定之意,累度啓辭,受敎非一,自今以後,本曹書吏,勿定移差,奇別他處派定之役,更爲申明,捧承傳施行,永爲恒式,斷不撓改,何如?傳曰,依啓。捧承傳事,不允。
巳時,太白見於未地。以上燼餘
上在昌德宮。停常參·經筵。
宣祖大王忌辰,齋戒。
卯時辰時,日暈兩珥。自巳時至酉時,日暈。
藥房啓曰,近日春寒,伏未審玉候調攝,比前,何如?臣等不勝區區伏慮之至,敢來問安。答曰,與前一樣。
侍講院啓曰,王世子,來二月初一日,當爲中殿問安,而國忌相値,不得爲之之意,敢啓。傳曰,知道。
吏批啓曰,咸陽郡守朴守文,金溝縣令李梣等,竝加資事,判下矣。此守令,未經準職,依承傳不得下批之意,敢啓。傳曰,竝准職除授。
以戶曹啓目,三南其人木,輸納江都事,傳于金振曰,江都輸入之數,幾許乎?
藥房都提調金自點,提調趙絅,副提調金光煜啓曰,臣等伏聞嬪宮,今日未正一刻,解娩,進芎歸湯一貼,氣候平安,臣等不勝喜幸之至,自今日臣等三人,竝爲入直之意,敢啓。傳曰,依舊例爲之。
藥房再啓曰,醫女傳言王世子嬪,連進羹湯,氣候則如初平安,而但腹中似有不平之候,醫官等,皆以爲此是産後例有之症,而餘血未及盡散之致,宜以加桃仁泥·酒紅花各一錢,芎歸湯連進,以俟腹中平常云。依此連入之意,敢啓。答曰,知道。
洪命一,以內醫官員,以都提調意啓曰,王世子嬪解娩之後,自前諸御醫,例爲入直,依此入直之意,敢啓。答曰,知道。
藥房三提調啓曰,卽刻醫女來言,王世子嬪,産後進羹湯,前後六次,而腹中不平之候如初,而不爲大段,閉門後頗有頭疼之候,又爲煩熱。故問用淸心丸當否。臣等卽與御醫等相議,則皆以爲頭疼煩熱,乃是産後例症,産初不宜輕用涼散之藥,加桃仁泥·酒紅花各一錢,芎歸湯,夕後已進一貼矣。更加荊芥穗一錢·乾薑炮黑五分,以治産熱又於羹湯,和醋少許連進,柿霜間用亦當云。依此進用之意,敢啓。答曰,知道。嬪宮解娩後,政院·玉堂,問安于東殿,答曰,知道。以上燼餘郞廳崔大潤書。郞廳金弘澤校正。
上在昌德宮。停常參·經筵。
辰巳時,日暈。
下直,廣州府尹具鏊。
藥房,世子宮問安。答曰,知道。
三提調啓曰,世子嬪,昨夜人定後,用加入芎歸湯一貼矣。頭疼·煩熱之候,則自夜半後,似爲減歇,而今朝醫女傳言,自前腹中,微有血塊之患,今番産後,比前頗盛,時復牽引,宜加破血之材云。臣等卽與諸御醫等,詳細商議,則皆以爲芎歸湯,加三稜·蓬朮竝醋炒,酒紅花·桃仁泥各一錢,連用二貼宜當云,依此劑入之意,敢啓。答曰,知道。內局謄錄
修理都監啓曰,以諫院啓辭。答曰,東宮役事,當問于大臣處之事,傳敎矣。問于大臣,則領議政金自點,領府事李景奭,右議政李行遠,以爲當此凶年,方講賑救,而又有勅行接待等事,難可成形,深用渴悶。司諫朴吉應,慨然奮發,有此獨啓,請停儲承殿之役,其爲國之誠,極可歎尙,第念東宮處所,旣云不潔,臣子分義,不可久試於危疑之地,而儲承之役,上年冬前,旣皆蓋瓦,特未及修粧耳。以都監用餘米布,募得飢餓之民,若趁日長之時,以完垂畢之役,則不害於民力,有益於賑救,此正先儒飢歲興土木,以活飢民之意也。況其工役,不過一兩月,可以完畢,勅使雖至,似無所妨,而諫臣之言,亦非偶然,着令董役之臣,速爲完畢,俾無引日玩愒之弊,何如?伏惟上裁。昇平府院君臣金瑬,春城府院君臣南以雄,皆以有故,不得收議,領敦寧府事臣金尙憲在外,大臣之意如此,伏惟上裁。答曰,依議施行。以上備局謄錄
上在昌德宮。停常參·經筵。
自昧爽至巳時,有霧氣。午時,日暈。
下直,碧潼郡守朴挺生,德川郡守安鈸,寧遠郡守許恪,江陰縣監禹敏錫,居昌縣監朴而㫥,軍威縣監金克譓,星山縣監洪重普,庇仁縣監朴而立。
鄭維城,以戶曹言啓曰,以本曹啓目,三南其人木,輸納江都事。傳曰,江都輸入之數,幾許乎事,傳敎矣。取考乙·丙·丁三年數字缺數,則乙酉年慶尙道作木,六百五十數字缺作米十三斗,合五百六十三石五斗,丙戌丁亥數字缺啓辭減其作米,以本色木,收捧於同曹。全南道作木一千三百匹,每匹作米十三斗,合一千一百二十六石十斗,洪淸道作木一千十九疋,一尺九寸四分,每疋作米十三斗,合八百八十三石二斗七升四合四勺。丙戌年全南道作木七百二十匹,每匹,作米八斗,合三百八十四石,作木五百匹,則因工曹啓辭,減其作米,以本色木,收捧於同曹。洪淸道作木七百匹六十四尺,每匹作米七斗,合三百二十六石十四斗,合六百七十二石,洪淸道作木七百匹四十四尺,每匹作米十二斗,合五百八十三石十二斗四升,而各年作米,隨其年事豐歉,或加或減,故厥數不齊,只其人價布,例於當年上納,故今番洪淸監司狀啓,作米定奪,乃戊子條矣,敢啓。傳曰,知道。
兪榥,以分兵曹言啓曰,去夜入直,北所部將文時進,三更二點量,請謁曰,卽今巡更時,有人自外越入宮墻之內,捕捉來告云。事極驚愕,請令攸司,囚禁治罪之意,敢啓。傳曰,知道。捕捉人論賞。
金振,以侍講院言啓曰,卽刻王世子下令曰,明日中宮殿,問安爲之,可也。明日,王世子,中宮殿問安擧動之意,敢啓。傳曰,退行。
兪榥,以都摠府言啓曰,副摠管金振,以會同分軍事,除標信內兵曹進去之意,敢啓。傳曰,知道。
傳于兪榥曰,史官一員·騎馬三匹,立之。以上燼餘
上在昌德宮。停常參·經筵。
下直,熙川郡守閔延,慶山縣令沈棇,谷城縣監辛喜道,大興縣監安廷煜。
社稷,春享大祭。
自卯時至午時,日暈。
藥房都提調金自點,提調趙絅,副提調金光煜啓曰,醫女傳言,王世子嬪,夜間氣候平安,自今日,依前加入芎歸湯五貼,劑入,一日一貼自內煎用之意,敢啓。答曰,知道。
兪榥,以兵曹言啓曰,統制使金應海,今已箇滿,依近例,令廟堂議薦,何如?傳曰,允。
金振,以戶曹言啓曰,得接廣興倉所報,則春城府院君南以雄,正月等祿捧,未及肅拜之故,一朔已盡,終不受去云。大臣祿捧,事體甚重,以倉官領送之意,敢啓。傳曰,知道。
洪命一,以司饔院官員,以提調意啓曰,洪淸道二月朔節産,正月二十日,自公山封進,二月初二日,始爲來納,稽留至於五日半,其中生秀魚及生鰒魚,爲半色敗臭惡。中宮殿,所封生獐,亦如之,如此日氣稍暖之時,不爲照氷,以致如此,其不謹封進之責,在所難免,封進官推考,陪持人,令攸司囚禁治罪,何如?傳曰,依啓。封進官勿推。
兪榥,以左邊捕盜從事官,以大將意啓曰,伏見文乙里金等梟示啓目,則告捕人等,依法例論賞事,判下矣。當初從事官李尙善,捕捉文乙里金等,告于臣,卽令嚴囚後,李尙善適以親病,卽日受由出去,承服大賊,急於施刑,捕捉曲折,未及詳問以啓矣。今者李尙善來見,其公事言于臣曰,出身金萬山,卽被殺人興孫之妹夫,而文乙里金窺捕時,用力執捉,論其功勞則萬山當爲首功,而其名落書於啓目中,看來不勝驚駭,此由於小的受由出去之致也。而論賞重事,若不及於應受之人,則非但蒙賞者,有愧其心,抑亦亦有失於國家施賞之典,願卽入啓處置云。臣聞來不覺悚然,率爾之失,臣固難免,而李尙善,旣以金萬山爲首捕云,則事不可置而不達,故惶恐敢啓。傳曰,知道。
洪命一啓曰,假注書都擧元,今月初一日替出之際,落馬重傷,不能運動,連日不得仕進,請遞差,他假注書差出,事變〈假〉注書,廳中最歇之任,而假注書南宮培,除授四十三日內,稱病至於十四日之多,臣等囚其陪使令,每加警督,而一向不仕,請南宮培遞差,從重推考,以懲年少新進怠慢之習,何如?傳曰,依啓。南宮培,先罷後推。
事變假注書望,△李垕·鄭曙·申混。
假注書望,△李之馨·崔孝騫·崔逸。
洪命一啓曰,今戊子式年,守令·吏任薦擧單子,二百三十四張,邊將薦擧一百張,捧入矣。未及薦擧之人,令該曹察處,何如?傳曰,允。
金振,以修理都監言啓曰,宣政殿·仁政殿御榻所用,各項物件,方以都監米布,拮据措備,而其中每漆,非市上可貿之物,以該曹所儲,取用宜當。且仁政殿前後階砌頹圮之處,亦當修改於迎勅之前,故令日官推擇吉日,則今月十一日卯時爲吉云。收合工匠及募軍等,是日將爲始役之意,敢啓。傳曰,知道。
金振,又以修理都監言啓曰,都監役事方急,監造官,逐日董役,勤苦倍他,而監造官李益基·姜元禧,軍職啓下,在於頒祿料後,令該曹,依前例司正遞兒料,題給,何如?傳曰,依啓。
藥房再啓曰,醫女,午間出來言內王世子嬪,頭痛之候,臥時似歇,故不爲言及矣。起坐則微疼,病根不除而然耶?自當初至今,汗出不止,大便亦自産後至今不通。且無思食之念,雖勉强少進,而味亦不甘,此因熱候而然耶云云。臣等卽與崔得龍及諸御醫等,詳細商議,則皆以爲諸症,皆因熱候所致,四物湯去熟地黃,代生乾地黃酒炒,加桃仁泥·酒紅花各一錢,荊芥穗·黃芩酒炒各五分,乾干炒黑三分,連用二貼,而牛黃膏,亦爲預備以待,宜當云。依此劑入之意,敢啓。答曰,知道。
大司憲金南重,執義趙珩,掌令廉友赫啓曰,守令遞歸之際,仍留近地,而刷馬之價,或京或鄕,各以本家遠近道里,爲准徵捧而來,已成弊習,良可寒心。前星山縣監尹鏶,前仁同府使權井吉,前高原郡守許謙,遞任之後,皆寓近境,而夫馬雇直,從遠加徵,事極無謂,前縣監尹鏶,前府使權井吉,前郡守許謙,請竝命罷職不敍。大君師傅,爲任極重,自前必以士林有名望者擇差,固非人人所可堪任,而近來該曹,專不擇人,已極未便,師傅權蹟,爲人悖妄,見棄士論,除目一下,物情駭異,權蹟,請命遞差,今後各別擇差,以重其任。自古爲守令者,居官廉簡,省費節用,則自有嬴餘,官庫充溢,或遇水旱,賑活飢民,科外有役,救助民力,乃是職分事也。何嘗有報朝廷以冀恩賞者乎?廉隅所在,不敢乃爾也。近來穀物別備,輒蒙賞典,爭相慕效,遂成弊習,非徒反貽民瘼,實爲士夫所羞,識者之寒心固也。昆陽郡守李廷顯,以租五百石別備之故,至蒙加資之命,此輩廉恥,雖不足責,而所辦之穀,旣非私儲,皆出民力。且五百之租,亦不關重,濫陞資秩,物情尤駭,請還收李廷顯加資之命。仁同府使,自前文官差送,其意有在,而近年以來,連差武弁,且經匪人,官庫蕩然,民不支堪者久矣。新除授閔仁佺,曾所莅任,不治見敗,年迫八十,精力昏耗,蘇殘救民之責,決非此人所堪。仁同府使閔仁佺,請命遞差,其代有聲績文官,各別擇差。答曰,依啓。李廷顯,旣已施賞,勿爲煩論,文官差送事,令該曹考例處置。
夜一二更,有霧氣。以上燼餘
上在昌德宮。停常參·經筵。
下直,雲寵萬戶朴有成,魚面萬戶金天民。
傳于兪榥曰,今下弓矢,魚面萬戶金天民,雲寵萬戶朴有成等處,給送。
兪榥,以都摠府言啓曰,副摠管金鍊,掌隷院開坐,進去晝仕,請出標信。傳曰,知道。以齎咨宣傳官,人馬越江事別單,傳于兪榥曰,義州小譯帶去事,不爲行會乎?
以仁同府使閔仁佺遞差承傳,傳于鄭維城曰,此傳旨誤矣。
以江原監司啓本,傳于鄭維城曰,以平安道換書單抄,承旨所幹何事?如此之事,不爲致察乎?
兪榥,以兵曹言啓曰,以分兵曹啓辭,去夜入直,北所衛將文時進,三更二點量,請謁曰,卽今巡更時,有人自外越入宮墻之內,捕捉來告云,事極驚愕,請令攸司,囚禁治罪之意,敢啓。傳曰,知道。捕捉人論賞事,傳敎矣。大明律越城條,越皇城者,論以絞罪,捕捉人,別無論賞之條,大典捕盜條,捕强盜一人,給綿布五十疋云。而取考前例,則丙戌年十月初三日曹啓辭,昌慶宮通化門越墻人韓禮立,捕捉守門將朴廷賢,六品遷轉。今此部將文時進,似當依此施賞,而恩命重事,自下不敢擅便,上裁,何如?傳曰,勿爲泛然論賞,首捕人,査出,稟處。
又以備邊司言啓曰,以齎咨宣傳官人馬越江事,別單,傳曰,義州小譯帶去事,不爲行會乎事,傳敎矣。齎咨宣傳官,義州譯學帶去事,正月二十六日命下卽時,撥上行會于平安監司及義州府尹矣。卽接平安監司鄭致和,正月二十八日戌時成貼馳報,則義州府尹處,卽爲,分付云。宣傳官渡江,在於二十九日,則雖不得一時渡江,馳送譯學,則或可追及,而義州府尹,時無擧行之報,敢啓。傳曰,知道。
司諫朴吉應啓曰,臣冒居言地,論啓有三,而皆不蒙允,是臣之誠意淺薄也。殿下,近來以百里之民,爲酬功報勞之物,臣竊惑焉。邦本惟民,而民之休戚,係於守令,擇守令不可不愼也。李碩龍,貪而且賤,當此飢饉之歲,使貪夫虐民可乎?太守乃一邑之主,使賤人臨民可乎?況殿最居下者,毁法特敍可乎?臣之論碩龍不已,蓋爲民也,慮後弊也,而殿下不聽臣言,久廢經筵,雖緣玉候之不寧,而第於輕安之日,每因儒臣相親相近,有若家人父子,使之各陳所懷,以釋疑阻,且講經書,以明義理,且講史記,以鑑興亡,則大有益於修省,亦無妨於調攝也。而殿下不從臣言,前年營建,雖出於不得已,而正當水災之極,其時民心,猶且不悅,新殿移御之後,又有臘雷之變,此誠君臣上下戒懼之日也。奚暇興土木哉?矧又四勅將到,一國多事,臣之請停儲承殿之役,蓋爲畏天怒也,慰民心也。而殿下不用臣言,如此誠意淺薄者,將焉用乎?噫,以今日之天災,今日之民困,觀之則危亡之禍,朝夕可慮,而上下晏然,視若太平,臣欲痛哭焉。若使古之直諫者,出於今則庶可格殿下之心,臣則不能,臣自罪焉。旣無格王之誠,且有闕啓之失,勢難仍冒,請命遞斥臣職。答曰,勿辭。
大司憲金南重,掌令廉友赫啓曰,請溫陽郡守李廷賢,還收加資之命,措語見上今年飢饉,諸道同然,而江原道嶺西峽中,尤甚凶荒,臣友赫,來路所經驛卒村氓,處處號訴,其遑急之狀,誠爲矜惻。請令本道監司,從便移粟,及時賑救,以副飢民之喁望。前高原郡守許謙,遞任之後,仍留近地,濫徵夫馬之價,則昨纔請罪。臣等更聞,許謙,欲圖仍任,出給官米十五石,誘其親切品官,使之擊錚。如此之人,不可齒在衣冠之列,請許謙削去仕版。且其擊錚之人,令監司査出首唱,啓聞治罪,以杜後弊。答曰,依啓。李廷賢事已諭。
鄭維城啓曰,臣待罪刑房,凡大小出納公事,十分詳察,非不惕念察任,而昨夕替出之後,江原道推考啓本入來,夜間,該吏單抄付標之際,以平安道誤書,而未能覺察,朝已入啓,致勤聖敎,臣以該房,矇然不察之失,固所難免,不勝惶恐待罪。傳曰,勿爲待罪。
洪命一,以吏曹言啓曰,守令多闕,政事,何以爲之?取稟。傳曰,明日爲之。
兪榥啓曰,司諫朴吉應,再啓煩瀆,退待物論矣。傳曰,知道。
左參贊金壽賢疏曰,上言于主上殿下,伏以臣,於數年前,忝叨經筵,卽以老病不堪之意,累疏乞免,而不獲承命,繼以玉候違豫,久停講筵,虛帶華銜,黽勉有年,臣今年八十有四矣。精神筋力,日異而時不同,雖蒙聖上優老之義,眷遇之極,感激惶懼,不敢每每煩瀆,而泯默者久矣。玆者伏見諫院陳啓之辭,此誠今日之急務,而藥石之言也。臣尸素之狼狽,至此而尤極矣。仍竊伏念,玉體,以積年沈痼之候,當陽春布和之節,幸而昔疾小間於今日,則有時引接臣僚於淸讌之暇,論病論治,首以古繼以今,開襟虛受,以盡正心出治之本,則其於治道,不可謂無小補,而私邪退聽之餘,玉體亦必蘇快矣。老臣自無修養之力,而得至于今日者,無非聖上惠養之造化,區區之望,臨死而益切,願效一言而死。第臣近年以來,百病交侵,耳聾而眼昏,脚痿而腰疼,種種危症,日加而月增,乘化溘然,非朝則夕,何敢望出入禁闥,登降陛級,亦何能出氣發慮,收召精神,備顧問於萬一哉?伏願天地父母,憐臣老病,察臣危衷,兼帶經筵之職,亟賜鐫免,以便公私,不勝幸甚,謹昧死以聞。答曰,省疏具悉卿懇。卿其勿辭,安心調理。以上燼餘
上在昌德宮。停常參·經筵。
巳時,太白見於未地。
藥房都提調金自點,提調趙絅,右承旨鄭維城啓曰,醫女傳言,王世子嬪,氣候和平,而但塊氣,尙未盡消云。與諸御醫等商議則皆以爲前劑入芎歸湯,加酒紅花·桃仁泥·蓬朮·三稜竝醋炒各一錢,四貼,尙在此藥連用宜當云,敢啓。答曰,知道。
有政。吏批,判書閔馨男進,參判韓興一進,參議沈之源呈辭,都承旨金光煜進,以林爲司僕寺正,以郭弘址爲海美縣監,以崔琢爲靈光郡守,以林葵爲全南都事,修撰官減下,以鄭維城爲奉常寺正,羅緯素今加通政,仕滿,以李以存爲應敎,姜栢年爲大司諫,申洬爲持平,權躋爲戶曹正郞,吳竣爲弘文提學,南斗夏爲繕工監假監役,朴啓榮爲奉常寺主簿,權坽爲軍資監正,尹珩爲仁同府使,權省吾爲保寧縣監,李台瑞兼養賢庫主簿,副司直李希憲,內官柳大春,今加資憲,敬一今加明善,大護軍尹命立今加通政,以上老職。李後天·金宗泌·李惟碩兼春秋,李光載爲工曹正郞,李培元爲刑曹參議,李懷爲刑曹正郞,郭之欽爲兵曹正郞。
吏批啓曰,仁同府使,因司憲府啓辭,令該曹考例處置事,命下矣,自前有文武交差之例,而今則本府蕩然,臺諫啓辭如此,何以爲之?敢稟。傳曰,文官差送後,勿爲例。
兵批,判書具仁垕中旬進,參判林墰進,參議洪得一病,參知黃㦿病,右承旨兪榥進,以崔惠吉·羅緯素爲副護軍,閔仁佺爲副司直,南老星·沈之源·南重晦行副護軍,曺昌緖·韓嵂爲副司果,邊士紀爲統制使,安夢尹爲右邊捕盜大將。
金振啓曰,右邊捕盜大將安夢尹命招之意,敢啓。傳曰,知道。
吏批啓曰,上年守令別薦,因諫院啓辭,兩司署經事,已爲定奪矣。今此年例薦,亦爲署經乎?敢稟。傳曰,依前例勿爲。
金振,以賑恤廳言啓曰,本廳所儲太米,今有五千六百石零,而諸處湊合之穀,精麤相雜,不合於作粥之資,若爲舂簸取精,則非但靡費不貲,欠損亦多,殊甚可慮,前頭戶曹移送宣惠廳米,九千八百五十三石零中,準此數相換,趁卽輸致本廳,以爲推移支用之地,何如?傳曰,從略相換,勿爲準數。
又以兵曹言啓曰,以本曹草記,越城捕告人文時進,論賞上裁事。傳曰,勿爲泛然論賞,首捕人査出,稟處事,傳敎矣。捕捉時,首從査問于分兵曹,則新昌正韓景守,先覺有人越墻,與竹山正李介福,同爲捕捉,部將文時進,領率來告云云。以此觀之,則韓景守,似當爲首捕之人矣。在前通化門越墻人,韓禮立捕捉軍二名,有賞布題給,除番下送之例,皆出於特命,非本曹所敢擅便,竝此具由仰稟。傳曰,依前例施賞。
大司憲金南重,掌令廉友赫啓曰,溫陽郡守李廷顯,請還收加資之命,措辭見上司諫朴應吉,以冒居言地,論啓有三,而皆不蒙允,民之休戚,係於守令,李碩龍貪而且賤,當此飢饉之歲,使貪夫虐民可乎?太守一邑之主,而使賤人臨民可乎?殿最居下者,毁法特敍可乎?臣之論碩龍,蓋爲民也,慮後弊也,而殿下不聽臣言,久廢經筵,雖緣玉候不寧,坐于便殿,每引儒臣,且講經書,以明義理,且講史記,以鑑興亡,則大有益於修省,亦無妨於調攝。而殿下不從臣言,前年營建,雖出於不得已,而正當水災之極,民心猶且不悅,矧又四勅將到,一國多事,臣之請停儲承殿之役,蓋爲畏天怒慰民心。而殿下不用臣言,危亡之禍,朝夕可慮,而上下晏然,視若太平,臣欲痛哭焉。旣無格王之誠,且有闕啓之失,勢難仍冒,引嫌而退,身爲臺諫,有懷必達,誠深憂愛,言甚剴切,諍臣風采,有足可尙。且闕啓勿遞,曾有受敎,別無可避之嫌,請司諫朴吉應出仕。答曰,依啓。李廷顯不允。
司諫朴吉應啓曰,關節于淸,有輕有重,而宋熙業,所達其輕者,爾今只罪其輕者,不問其重者,則人心不服,國法不行,宋熙業,請命拿推。可愛非民乎?可擇非守令乎?槐山郡守李碩龍,請亟命改差。治病莫善於養心,養心莫善於寡慾,寡慾莫善於親賢遠色,請於便殿,開筵引接,先講心經,堯·禹太平之世,不嫌茅茨,猶安卑宮,矧今艱虞之日,固可崇宮室乎?上焉而天災疊見,下焉而民困方極,若不敬畏,如天怒何?若不保恤,如民怨何?此非營建之時,請停儲承殿之役。答曰,已諭,因傳曰,有病君上,强請開筵,其有舊規乎?承旨察啓事,命下矣。玉候違豫,久未開筵,下情抑鬱,臺諫啓辭,欲於便殿,時接儒臣,講論治道而已。舊規有無,臣等未能詳知矣。敢啓。傳曰,勅使今將來到,予方以病,未出接爲慮,而此官所論,有若他國人之言也。
初昏,流星出張星上,入鬼星下,狀如拳,尾長五六尺許,色赤。
金振,以備邊司言啓曰,勅使入京後,會寧·鍾城越境人等,如有詰問之擧,則遠路拿致之際,淹滯可慮,會寧鎭將以下四人及鍾城軍官以下四人,各自其囚推官,次次押送,堅囚於初面官,以待朝廷分付之意,本道監司處,預爲行會,何如?傳曰,允。以上燼餘
上在昌德宮。停常參·經筵。
下直,寧邊府使元䎘,咸悅縣監姜,西北萬戶金忠男,乫坡地僉使洪沇,彌串僉使金貴素,井浦萬戶南斗臨,慶尙左虞候黃道昌。
傳于鄭維城曰,今下弓矢,乫坡地僉使洪沇,彌串僉使金貴素,西北萬戶金忠男等〈處〉給送。
藥房都提調金自點,提調趙絅,副提調金光煜啓曰,近日春寒,伏未審玉候調攝,何如?勅行不久出來,而聖候尙未差復,臣等尤不勝區區伏慮之至,敢來問安。答曰,與前無異。
洪命一啓曰,勅使越江之期已迫,道路站上諸事措置,萬分緊急,而西路新除守令中,因諫院位不齊,時未署經,不卽發行云,令該曹速爲稟旨處置□□。傳曰,除署經發送。
又以內醫院官員,以都提調·提調意啓曰,今日乃世子嬪解娩後七日,産室撤罷,入直提調及醫官下人等,竝爲罷出之意,敢啓。傳曰,知道。
傳于洪命一曰,崇善君徵,夫人揀擇事,言于該曹。
金霱,以賑恤〈廳〉言啓曰,本廳郞廳,逐日仕進,勤苦倍他,而韓嵂·曺昌緖·申淯,郞廳啓下,俱在於頒祿料後,令該曹,依例副司果朔料,題給,何如?傳曰,允。
金振,以修理都監言啓曰,上年都監所餘米布元數,旣以別單啓下,而□頭·工匠·役軍料布費用多少,有難預度。且各項容入之物,不得取辦於各該司,皆自都監拮据貿備,功役未完之〈前〉如有匱乏之患,則誠極悶慮,仁政殿階砌修改等事,今方料理而兩殿御榻所用物件,亦已措備,付諸尙衣院,將爲一時始役,諸色工匠料布,依例令戶曹,計日題給,以省都監一分之費,何如?傳曰,依啓。
金振,以兵曹言啓曰,當日正兵李二男稱名人,自丹鳳門入來,差備門外擊錚,極爲駭愕,令攸司,囚禁治罪,同門守門將崔起宗,常時不能禁斷,以致闌入,亦爲非矣,請推考。傳曰,允。
傳于金振曰,慶德宮越墻人,刑曹,何至今不爲捧招乎?
以譯官馬牌單子,傳于金霱曰,回遠使臣所帶譯官,仍用於勅行,其餘不足之員,發送之意,前已定奪,而今此西行譯官,何如是多乎?
洪命一,以迎接都監言啓曰,勅使越江之期,只隔六七日,都監之役,十分緊急,而都廳林新差,司僕正李後天,昨政兼春秋下批,軍色郞廳郭之欽,亦於昨政,差兵曹正郞,俱未出謝,竝爲牌招肅拜,察任,何如?傳曰,允。
金振,以迎接都監言啓曰,儺禮郞廳,軍器寺官員,兼察之時,居多。前判官李昌漢,啓下矣,臣等,今日開坐于都監,招問其應行節目,則爲人孱拙,難以擧職,且本寺簿正,竝皆老病主簿,人微望輕,亦不合於此任,李昌漢都監郞廳改差,其代,以正郞李瀤差定,何如?傳曰,允。
洪命一,以司譯院官員,以提調言啓曰,以譯官馬牌單子。傳曰,回還使臣所帶譯官,仍用於勅行,其餘不足之員,發送之意,前已定奪,而今此西下譯官,何如是多乎事,傳敎矣。上年四勅差備堂上八員,堂下八員,大通官差備二員,遠接使差備一員,通共十九員,今此回還謝恩使譯官,堂上三員,堂下九員,合十二員,而除貿易譯官五員,及先來譯官一員,則餘存者六員,自京下送者十三員,參酌定送矣。今承下敎,貿易譯官五員,一時領來過多,而各有所管,似不可移用於勅行,何以爲之?敢啓。傳曰,知道。貿易譯官二三員,亦爲差送,可也。
金振,以禮曹言啓曰,今此勅使,進見便殿時,接待諸事,依近例,預爲磨鍊擧行事,已爲啓下,而但便殿,以何殿爲之乎?敢此仰稟。傳曰,當接見於熙政堂矣。
又以戶曹言啓曰,取考謝恩使狀啓中,別錄禮單所減物種,則皆是自本曹措備之物,而其中虎皮應入元數,二十四張內,十張則啓下分定於諸道監兵營,以冬三朔山行捕捉取用,油扇二千十八柄,亦爲分定西南所産之邑,給價換貿矣。虎皮·油扇,竝爲全減云,所當卽爲,分付,使之勿爲上納,而但今此別單,出於鄭使私傳,則徑先計減,或不無臨時窘迫之患,待其勅書傳書上來,分付諸道,俾勿上納,何如?傳曰,卽爲行會,俾勿措備,可也。以上燼餘
上在昌德宮。停常參·經筵。
自昧爽至卯時,有霧氣。辰時,日暈。
金光煜,以吏曹言啓曰,臺諫及守令有闕,政事,何以爲之?取稟。傳曰,明日爲之。
鄭維城,以都摠府言啓曰,昨日北所衛將,以本所入直軍士,麟蹄正兵鄭雲,無緣闕直,各別重治事牒報,故卽爲捉來,麟蹄旅帥沈義然推問,則所謂鄭雲,京居金宗海處,給價許代,的實納招矣。莫重侍衛軍士,不有國法,如是代立,極爲駭愕,旅帥則亦有當初不告之罪,自本曹治罪,鄭雲及金宗海等,則令攸司,依法科罪,何如?傳曰,允。
又以刑曹言啓曰,傳曰,慶德宮越墻人,刑曹何至今不爲捧招乎事,傳敎矣。本月初五日坐,所謂越墻人,推問捧招時,問其姓名,則言語荒亂,有若失性者,渠之姓名,亦不能明白言說,考其腰牌,則訓鍊都監右司,前哨砲手申一祥,年十七,乙酉年入屬者,百端詰問,而終不明言,亦不分明,似是顚狂而不可取信,故欲知其實狀,招致其接主人及渠之所屬旗隊摠,詳問得情,然後欲爲捧招處置矣,敢啓。傳曰,事甚怠慢,色郞廳推考。
洪命一,以禮曹言啓曰,傳曰崇善君澂,夫人揀擇事,言于該曹事,傳敎矣。處女單子,自某歲至某歲捧入乎?且京中及外方,當爲知委,而京中則今月十五日,外方近道則今月二十五日,中道則來三月初五日,遠道則同月十五日定限,捧單上送事,撥馬行會,何如?傳曰,依啓。自八歲至十三歲爲限。
金光煜,以司饔院官員,以提調意啓曰,江原道二月朔新産進上封進中,淸蜜入盛陶缸,開封之際,片片破碎,莫重進上封進之器,不謹擇封,致有如此,極爲駭愕,當該封進官吏,請推考。且陪持人,亦難免不謹護來之罪,令攸司推治,何如?傳曰,允。
鄭維城,以兵曹勅使時,差備順贊等,調發,下諭事,啓目。傳曰,數日退定。
又以吏曹言啓曰,因迎接都監啓辭,內資寺直長李士淑改差,其代,口傳差出事,命下矣。明日政差出之意,敢啓。傳曰,知道。以上燼餘
上在昌德宮。停常參·經筵。
夜一更,月犯土星。
有政。吏批,判書閔馨男進,參判韓興一進,參議未差,都承旨金光煜進,以李以存爲執義,以鄭昌胄爲獻納,以李時淵爲內資直長,以李長英爲咸陽郡守,金念祖爲安山郡守,以李淑鎭爲咸昌縣監,以許穡爲分承旨,以趙珩爲軍器正,以濟用正李厚基,換掌樂正柳俊昌,以李光載兼春秋,以李九淵爲監察,以黃道亨爲漢城府判官,以林聖翊爲弼善,以李行進爲應敎。
傳曰,吏曹參議加望,以南老星爲吏曹參議。
兵批,判書具仁垕進,參判林墰進,參議洪得一進,參知黃㦿進,右副承旨兪榥進,以吳達周爲世子翊贊,以羅善興爲羽林衛將,以崔惠吉爲副摠管,以趙搏爲武臣,以金仁爲內禁衛將,以申景琥兼訓鍊都正,以李大根爲北虞候,以梁應涵爲宣傳官,以睦敍欽爲同知中樞府事,以李義一爲古群山別將,以尹文擧爲五衛將,以李克華爲曹司衛將,以李愇爲舊所非浦別將,以趙備爲世子衛率行,副司猛李稷,今降嘉善,慶尙右兵使李圾,今降折衝,副護軍沈之源·趙珩·金應海,副司直金鉽,以韓必久爲世子翊衛,以羅斗星爲副率,以朴世謨爲侍直,以徐相民爲司禦,以金弘錫爲衛率,以尹弼殷爲洗馬,以李士淑爲副司直,以朴世堅爲翊贊,以閔熙爲副率,以朴世橋爲侍直,以朴崇古爲洗馬。
兪榥,以勅使時,差備軍順贊等,調發有旨單子,傳曰,此輩,勅使出來時,每爲上來乎?問啓。
又以都摠府言啓曰,入直軍士,中日習射,頃因嬪宮産室廳排設,故啓請姑停矣。今則産室廳旣已罷出,今日當爲設行,而政事相値,依前例,不得爲之之意,敢啓。傳曰,知道。
傳曰,史官一員待命,騎馬三匹立之。
兪榥,以兵曹言啓曰,以勅使時,差備軍順贊等調發有旨單子。傳曰,勅使出來時,每爲上來乎問啓事,傳敎矣。自前勅使時,各樣差備·順贊·定甲·忠壯衛等,例爲調發於諸道,或値農節,則別樣啓稟,貸出他色木,雇立之後,徵捧其價,以充其數,而此非應行之例。且乏貸下之木,今此勅行,不得已依前調發之意,敢啓。傳曰,每年再三上來,則其勢難堪,自今勿爲全數調用,使之輪回上來。
又以兵曹言啓曰,今此勅行,各樣差備軍,不得已徵發于洪淸·江原兩道,已爲入啓矣。竊念此時,正與春耕相値,外方之民調發,關係甚重,京中五部順贊·定甲·忠壯等,沒數抄出調用,其未足之數,則上年雇立餘木,尙有二同零數,以此雇用,洪淸·江原兩道順贊等入番,勿爲徵發,何如?傳曰,允。
金振,以修理都監言啓曰,上年都監,爲木石輸入,敦化西挾門,啓請塡土,而今日啓辭中,西挾門之西字,誤以左字書入,不勝惶恐,敢啓。傳曰,知道。
又以修理都監言啓曰,仁政殿階砌修改等役,已定於今十一日,而勅行入京之期,不遠,其前恐未及完役,極爲悶慮。仁政殿外御路及禁川橋等處,塡積雜土負出之際,必用許多人力,今月二十五日逢點到防軍士,沒數調用,而勅行若於晦間入京,則不得已勢將調用坊民,一邊所積瓦礫,許令外人,任其取去宜當。且十一日始役之後,則若干階石及磚石,當爲取用,今日爲始,車馬自敦化西夾門,亦許出入,何如?傳曰,依啓。坊民,勿爲調用。
仁興君瑛箚曰,臣瑛,伏以瀆擾宸聰,人臣太戾,一上封章,汗透重裘,惟思殫誠,夙夜匪懈,是臣所蓄于中者,而身罹關節,名騰白簡,臣何敢一向退伏,晏然而已乎?竊惟聖朝法令,宜先近列,臣名旣在八人之中,斷無獨免之理也。臣以無似,驟沐渙渥,錫賚便蕃,頂戴異數,數載之間,至兼三司,撫躬感惕,顧影慙恧,人非鬼責,理所必至。伏願聖慈,察臣危迫之懇,將臣所帶司饔院宗簿寺都提調,及新授宗親府有司堂上之任,竝賜鐫免,仍正臣罪,以伸國法,不勝幸甚。答曰,省箚具悉所陳,關節,一家常事,宜勿控辭,安心行公。以上燼餘
上在昌德宮。停常參·經筵。
自昧爽至辰時,有霧氣。自二更至五更,有霧氣。
藥房問安,中殿答曰,一樣。
金振啓曰,卽者勅使牌文到院,送于都監之意,敢啓。傳曰,知道。
又以修理都監言啓曰,監造官李士淑,以內資直長,積年勤仕之餘,因延接都監啓辭,遽爾作散,逐日蕫役之官,不可失祿而供仕,依例令該曹,副司正遞兒散料,題給,何如?傳曰,依啓。
刑曹參判金蓍國疏曰,伏以臣,素患旋暈,已成沈痼,平居猝起,或致顚仆,閉眼調息,良久蘇醒,近來日氣寒暖不適,感冒添傷,痰挾激熱,升降無常,加以脚病極苦,不能任意行步,左邊偏虛,顯有中風之漸,不得已屢呈辭單,而政院以勅行先聲已到,不爲捧入。詞訟重地,不可暫曠,而狗馬之疾,日漸危苦,公私俱極可慮。伏乞聖明,天地父母,察臣危悃,憐臣至情,亟許遞免,俾得及時調治,臣不勝祈懇激切之至,謹昧死以聞。答曰,省疏具悉。卿其勿辭,調理察職。以上燼餘
上在昌德宮。停常參·經筵。
自昧爽至辰時,沈霧。
下直,三水郡守姜說。
金光煜,以弘文館言啓曰,本館下番三員內,副修撰李正英,奉命出使,副修撰嚴鼎耉,在外未上來,只有修撰臣金重鎰,今方入直,而身有疾病,他無替直之員,下番闕員,以在京無故人,後政差出,牌招肅拜,使之替直,何如?傳曰,依啓。
金振,以修理都監言啓曰,今日爐冶所失火,燒盡一二間,而卽爲撲滅之意,敢啓。傳曰,知道。
兪榥,以兵曹言啓曰,當日譯官皮振門稱名人,自敦化門入來,差備門外擊錚,極爲駭愕,令攸司囚禁治罪,同守門將李敏達,常時不能禁斷,以致闌入,亦爲非矣。請推考。傳曰,允。以上燼餘
上在昌德宮。停常參·經筵。
卯時辰時,有霧氣。自巳時至酉時,日暈。
慶源府使許曙,慶尙右兵使李圾,槐山郡守李碩龍,竝下直。
金光煜啓曰,來十五日儒生殿講日次,何以爲之?取稟。傳曰,仁政殿軍匠出入,勢難爲之矣。
又以吏曹言啓曰,臺諫有闕,政事,何以爲之?取稟。
傳于兪榥曰,今下弓矢,慶源府使許曙處,給送。
兪榥,以都摠府言啓曰,今日入直軍士,中日習射,請出標信。傳曰,知道。
金振,以修理都監言啓曰,今日卯時,砲手四十名,具助役募軍八十名,仁政殿階砌修改始役之意,敢啓。傳曰,知道。
金光煜啓曰,左副承旨臣洪命一,纔經草土,風眩尤重,及其發作,汗出如注,卒然窒塞,殆不省事,如是者一日再三,當此勅行多事之時,禮房承旨,尤不可帶病察任,其所請急,似非循例,故不得已呈辭捧入之意,敢啓。傳曰,知道。
吏曹判書閔馨男疏曰,伏以臣,近患痢病,昨日暮夜,因內急忙,遽出戶失足,顚墜於戶外石磴之上,仍致氣絶,移時僅蘇,而左脚下骨重傷,半身全然不遂,痛勢漸劇,轉側須人,今日備局之坐,亦不得進參,極爲未安。仍念,臣年迫九十,死亡無日,而又得重病,如此數月之內,決無差復之望,勅使臨到,銓官之長,尤不可暫曠。伏乞聖慈,亟遞臣本職,以便調治,俾活螻蟻之命,不勝幸甚,臣無任悶切祈懇之至,謹昧死以聞。答曰,省疏具悉。卿其勿辭,調理察職。仍傳曰,遣內醫看病,內醫院錄事高日新,奉事安景昌,出去。
傳于兪榥曰,進善門外,積土運出事,曾令到防軍士,使之運出矣。到防軍士,若或不足,則隨便善處,從速運移。
金光煜,以司饔院官員,以都提調意啓曰,濟州朔膳進上封進之數,考諸丙戌年捧入謄錄,則多有闕封之物,而莫知其由,問于本州,回答關內,因禮曹行會,八月令爲始,依丁丑以後例封進,至於柑橘,只封八運之後,今已晩節,不得追封事回牒,而丙戌年,亦是物膳減省之時,則該曹之捨其近規,遠引丁丑亂初之例,渾減不可減之御膳,臣未曉其由也。本州之一不啓聞,稟定擅減,許多酸果,亦所未曉,舊例,柑橘二十四運定式,而近來旣減四運,則逐年所捧之數,乃二十運也。今此減去十二運,實涉無據,請令該曹,通査規例,更爲明白行會,以爲遵行之地,〈何如〉?答曰,依啓。
金振,以修理都監言啓曰,儲承殿監造官四員內,二員則分掌殿內左右所之役,一員則時敏堂上處外所董役,一員則鑪冶所專察,故明日仁政殿階砌修改時,不得已除出監造官二員,使之董役,而來十六日儲承殿始役之後,則此監造官等,當爲來察本所之任,御榻監造尙衣院色官,仍令兼察修理之役,何如?傳曰,依啓。
金霱,以修理都監言啓曰,傳曰,進善門外積土運出事,曾令到防軍士,使之運出矣。到防軍士,若或不足,則隨便善處,從速運移事,傳敎矣。前頭到防軍,逢點多少,雖未可預料,而若沒數調用,其數必不下千有餘名,依前例二日赴役,則猶或可以運移,第闕門內外許多積土,勢難一時掃出,而防民旣不得調用,都監米布,其數不敷,募軍亦不得優立,極爲悶慮,罔知攸措,無已則今此仁政殿階砌畢役後,以此募軍,爲先移赴於運土之役,與到防軍,合力運出,而猶有未盡之處,則使募軍限完畢赴役,似當,敢啓。傳曰,依啓。
兪榥,以兵曹言啓曰,當日餘丁裵禮福稱名人,自宣仁門入來,差備門外擊錚,極爲駭愕,令攸司囚禁治罪,同門守門將蔡洵,常時不能禁斷,以致闌入,亦爲非矣。請推考。傳曰,允。
兵曹參判林墰疏曰,伏以臣,本昏愚拙劣,毫髮無能,出入外內,濫荷恩眷之備至,寤寐兢惶,糜粉難酬,惟思竭其筋力,未敢自便,是臣之所勉也。第臣西路遞歸之初,重患痰眩之症,閱月委席,僅得回蘇,而憊敗已極,病不離身,尋常職事,亦未免瘝曠。今者本職及兼帶備局賑恤禁府之任,俱是劇務,彼此追趨,晨夕不暇,隨事僨潰,罪戾山積,適値聖候未寧,朝野憂遑之時,告病猥屑,悶默度日,臣誠媿懼,罔知攸處。仍竊伏念,臣暫時關臬,昧於折旋,深忤客使之意,入境之後,偏受困暴,不一其事,及到中和落後之際,始許容接,陳說殷山等數處守令之罪狀,作氣面嚇,意在重究,而臣猶未能循其言,良以藩臣事體,不當妄自處置,苟冀取悅之故也。竟以此不得仍在其任,只以頹靡無比。若欲使俺再來,則不可不處置等語,直斥不遺,實非泛然,其時之事,聖明旣已洞燭,臣無以自容。頃見謝使狀啓,則玆行所幹,多推覈議囚之事,到此後例爲帶同禁府之官,有所論難,而陞爲三使臣,位勢加重,以臣忝居推官之列,對面一座則必無喜見之理,此固常情之所同然,況彼此如何?若或發於言色,則臣之狼狽,雖不足念,而生一梗於無事之中,似非得宜,緣臣無狀,恐又貽辱朝廷,煩陋下情,不得不仰瀆淸聽,臣罪萬死。伏願天地父母,參諒彼間事勢。且憐臣狗馬有疾,負乘難强之狀,爲先遞改臣所帶金吾之任,以便公私,不勝幸甚。臣無任區區戰灼之至,謹昧死以聞,答啓字。以上燼餘
上在昌德宮。停常參·經筵。
巳時午時,日暈。夜一更,月入東井星,月暈。二更,月暈。五更,流星出傳說星下,入巽方天際,狀如鉢,尾長四五尺許,色赤。三更四更,月暈。
金振,以刑曹慶尙監司趙益壽照律粘目,傳曰,此律是乎?問于本院律官,以啓事,傳敎矣。卽問于律官,則以爲取考律文,制書有違條云,凡奉制書有所施行,而違者,杖一百宜當云。此公事還出給,使之改照律,何如?傳曰,允。
又以漢城府言啓曰,國綱日壞,人多不率,凡有犯法,不但謀免其罪而已。必欲中毒於禁斷之人,使官司莫敢下手者,比比有之,誠可寒心。頃日靑坡居李司果稱名人,屠牛爲事,現捉於禁吏,以同生家奴,換面代囚,而結聚無賴之人,晝夜作亂於禁吏之家,本府欲爲推促,則散匿不現,問于當部,則李司果,乃是李旻慶云,所謂旻慶,未知何樣人物,而旣負宰殺之重罪,所犯現露之後,反爲肆惡,至於此極,如此無賴之徒,若非捕盜廳,則無以捉致,令該廳密速跟捕,嚴訊得情,移送攸司,照律定罪,以杜惡習宜當,敢啓。傳曰,允。
又以刑曹言啓曰,以刑曹慶尙監司趙壽益照律粘目,改照律,何如?傳曰,允事,傳敎矣。今承聖敎,極爲惶恐,改照付標,以入之意,敢啓。傳曰,知道。以上燼餘
上在昌德宮。停常參·經筵。
卯時辰時,日暈。暈上有冠,色內赤外靑。自卯時酉時至,四方昏蒙,若下塵。夜自一更至四更,月暈。
下直,金山郡守趙松年,平安虞候李時挺。
傳曰,政事,明日爲之。
傳于兪榥曰,今下弓矢,平安虞候李時挺〈處〉給送。
金振,以兵曹言啓曰,當日內奴士命稱名人,自宣仁門入來,差備門外擊錚,極爲駭愕,令攸司囚禁治罪,同門守門將方振英,常時不能禁斷,以致闌入,亦爲非矣。請推考,何如?傳曰,允。
又以漢城府言啓曰,崇善君夫人揀擇事。今月初七日,禮曹因傳敎,以十五日內單子收捧事,移文到本府,臣等卽日開坐,牌招各部官員,躬親訪問,以初十日內無遺畢捧之意,申明面諭以送矣。十一日會坐督捧,則各部所捧,僅十餘丈,臣等更爲嚴飭加捧,而今日之坐,所捧單子,南部十丈,北部四丈,西部三丈,東部三丈,中部一丈,蓋緣綱紀解弛,人不趨令,所捧單子,如是數少,極爲寒心。中·東·西部當該官,竝姑先推考,終始欺隱者,則自當部,一一摘發,來告入啓處置,何如?傳曰,允。
兪榥,以兵曹言啓曰,近來各驛,凋弊日甚,又値無前大荒,吏卒飢饉,無以資生。靑坡·蘆原兩驛位田,多是近水之處,故上年大水,尤甚被災,川反浦落,蕩然無餘,訴冤相繼,而無策可賑。今見兩驛吏二百餘人,連名等狀,備陳飢餒困頓之狀,將不免流離散亡之弊。願就賑濟廳,冀延朝夕之命,其爲情理,誠可矜惻。第念兩驛馬卒,分二番逐日交替,雖當下番之時,在家不過半日,而勅使入京,則例爲合番立待,東西奔走,無一刻可離,就食賑廳,勢所不遑,今若使之依願就食,則軍營立待,不可暫曠,不許則難免流離餓莩之患,百爾思之,他無可賑之策,賑恤廳乾糧之給,雖不開路,今此驛卒,非他飢民任意往來就食之比,旣不許就食,又不給乾糧,則遠近飢民,皆蒙賑恤之恩,而惟獨若干驛卒,拘於立番,專未蒙惠,則非但流離塡壑之患,迫在朝夕,其於馬政,亦甚可慮,不可不別樣變通,俾得保存,二百餘名,雖難盡給,姑就其中尤甚飢餓者,小名載錄,分賑若干乾糧,實合便宜,着令賑恤廳擧行,何如?傳曰,乾糧分給,有難創開,令本廳量處。
大司諫姜栢年疏曰,伏以臣,至愚庸陋,百無所能,雖尋常職任,常懼不稱,而曲被洪造,濫竊匪據者,幾至十有餘年矣。曾無分寸之效,徒積瘝曠之辜,常懷戰兢,若無所容,不意玆者,新命遽出於千萬夢寐之外,臣聞命驚惶,不知所以自處也。況念諫長爲任,是何等職,苟非剛方正直,負一時重望者,則其不宜冒據也,明矣。今臣百爾思惟,萬不近似,點檢平生,不過疲癃殘劣庸人耳。臣雖欲貪榮戀寵,强顔就列,其如公議何?其如名器何?負乘之恥,不幸近之,過福之災,臣竊憂焉。區區惶蹙之情,不啻若束縛者之求解也。伏乞天地父母,俯察危懇,亟賜鐫免,以安愚分,以重官方,公私幸甚,臣無任悶迫祈懇之至,謹昧死以聞。答曰,省疏具悉。爾其勿辭察職。
正言李袤疏曰,伏以臣,前月二十八日,秪受有旨書狀,以臣復拜司諫院正言,恩深滄海,榮動蠻材,感激嗚咽,秪自泣涕而已。伏念小臣,旣非遺逸,又非學行,出身科目,已試無用之一庸夫也。窮殘痼疾,未堪從仕,退伏田畝,乃分之宜,而頻繁召命,每下於蓬蓽之下,臣有何能,可以當之,何心可以安之?以榮爲憂,憂極添病,睡不交睫,食不知味,晝夜思度,莫知所以爲計也。然臣素性偏狹,不肯與世從順伋伋,常切痛恨者,自古朋黨之禍,促亡人國家,卽今人才眇然,雖大小戮力,一心共濟,猶恐不逮,況彼此盱睢,相攻擊如仇敵乎?如臣疲劣,何敢廁跡其間?曾忝本職,言輒矛盾,顚頓狼狽,舁疾還鄕,杜門忍飢,豈臣所欲哉?蓋亦不得已也。臣亦有知覺,寧不識君父之可愛,天威之可畏,分義之至嚴,而當此玉候平復,朝野臣民,蹈舞忭賀之日,一向退縮,坐違恩命,自速其逋慢之誅哉?欲進則世道難容,欲退則聖主難忘,臣之情事,可謂慼矣。臣伏見聖上,警天責己,不啻宋景之一言,恤民蠲減,亦邁漢文之十行,而臘月之雷,經天之宿,變怪層生,驚動耳目,中外人心,危懼疑怯,有若大亂大禍,伏於冥冥之中。古人曰,不見其形,顧察其影,願聖明戒哉。臣聞,遠近百姓,皆曰不願裁減,願得良吏,雖有裁減,不得良吏,則不蒙其澤故也。民雖至愚,豈不思今日之多事乎?今有兩邑於此,土同也,民同也,賦役同也。太守之賢否,而民之苦樂懸殊焉。臣目見,故能詳之,急今之務,擇良吏爲第一,而已陳芻狗,擧莫能施,謂之何哉?願聖明懋哉。嗚呼,時勢如此,安保其無事乎?急病讓夷,義所當先,臣雖在外,允蹈斯言,耿耿此心,斷斷無他,數斯之戒,聖訓丁寧,而有懷必達,臣子至情。伏乞聖慈,憐臣蹤跡之孤單,察臣疾痛之哀呼,亟收新命,俾全殘喘,得守先臣之塋域而沒,則雖死之日,猶生之年,臣無任激切瀝血懇祝之至,謹昧死以聞。答啓字。以上燼餘
上在昌德宮。停常參·經筵。
夜五更,流星出亢星下,入南方天際,狀如拳,尾長三四尺許,色白。
藥房問安。答曰,與前一樣。又啓。答曰,知道。
藥房,中殿問安。答曰,一樣。二品以上,中殿問安。答曰,一樣。
兪榥,以都摠府言啓曰,都摠管趙絅,以問安事,慶德宮進去,請出標信。傳曰,知道。
又以都摠府言,啓曰,今日入直軍士,當爲中日習射,而政事,不得爲之之意,敢啓。傳曰,知道。
有政。吏批,啓曰,判書臣閔馨男,呈辭受由,參議臣南老星,未肅拜,小臣獨政未安,何以爲之?敢稟。傳曰,仍爲之。又啓曰,慶尙監司,今當差出,而擬望之人乏少,本道守令,竝擬,何如?大臣之意,如此,敢啓。傳曰,依啓。以沈之源爲承旨,以金應祖爲司諫,以南重晦爲正言,以金鉽爲修撰,以金慶恒爲綾州牧使,以鄭太和兼同知義禁,以南銑爲刑曹參判,以閔煦爲尙衣別提,以權以伋爲金井察訪,以愼愿爲繕工監役,以鄭曙爲學錄,以兪榥爲左副承旨,以金振爲右副承旨,以沈之源爲同副承旨,以柳慶昌爲直講,以朴緻爲繕工假監役。傳曰,慶尙監司加望,以李曼爲慶尙監司。
兵批,判書具仁垕,慶德宮五六字缺參判林墰未肅拜,參議洪得一進,參知黃㦿呈辭,右副承旨兪榥進,以金蓍國·洪命一·朴吉應·金添齡爲副護軍,以李袤爲副司果。
政院啓曰,今見全南監司李時楷狀啓,所送長興居進士朴懷瓊所進冊子,則非但語意荒雜怪妄,且違格例狀啓,旣曰,此人接魅失性,分付捉囚云,則其人所呈之書,當嚴辭斥拒,而矇然捧送于本院,極爲非矣。請監司李時楷推考,冊子還爲下送之意,敢啓。傳曰,知道。勿推。
兪榥,以都摠府言曰,副摠管許啓,以會同分軍事,除標信內兵曹進去之意,敢啓。傳曰,知道。
又以兵曹言啓曰,當日私奴一男稱名人,自宣仁門入來,差備門外擊錚,極爲駭愕,令攸司囚禁治罪,同門守門將方振英,常時不能禁斷,以致闌入,亦爲非矣,請推考。傳曰,允。以上燼餘
上在昌德宮。停常參·經筵。
辰時,日有兩珥。自巳時至未時,日暈。
王世子,中殿問安。答曰,入來。
金光煜啓曰,勅行,今月十五日渡江之報,已爲入來,此時出站支待及責應賑救等事,一日爲急,新除授各道守令,速爲署經發送之意,招兩司城上所言之,何如?傳曰,除署經發送。
又以禮曹言啓曰,司饔院啓辭,濟州朔膳進上封進之數,考諸丙戌年捧入謄錄,則多有闕捧之物,而莫知其由,問于本州,則捨近規引前例,減去十二運,實涉無據,請令該曹通査規例,更爲明白行會,以爲遵行之地。傳曰,依啓事,傳敎矣。丁丑以後,各道朔膳停罷,只以新産物膳封進,而自上年正月朔,凡進上,因本曹啓辭,始爲復舊矣。同年五月間備忘記,旱災極慘,民將塡壑,慙懼俱極,憂心如焚,其令諸道,朔膳停罷,三名日方物,亦爲勿封事,傳敎矣。本曹覆啓,以朔膳及方物,限凶歉間依傳敎,停罷勿封,只新産物膳,依丁丑以後所封之數,隨所得封進事,知委各道,濟州之減封酸果,亦必由此也。但柑橘,則土産木實,不出於民力,舊規定式,乃以二十四運,旣減四運之後,逐年所封二十運,而今至於減去十二運,只封八運,殊甚薄略,揆諸享上之儀,缺七八字定限封進事,更爲行會,何如?答曰,知道。
沈之源,以內醫院官員,以都提調·提調意啓曰,鍼醫金尙誠鍼術,優於諸醫,此人當日內發送,以副勅使之請。燒酒所用各種藥材,定書員李應吉齎持,依前撥上下送,金尙誠所帶騎卜馬,亦令該曹給送,何如?傳曰,允。
傳于沈之源曰,産室廳都提調以下,書啓。
沈之源,以繕工監官員,以提調意啓曰,上年因工曹啓辭,國缺四五字定奪事,本監亦爲入啓,略陳本監偏苦之狀,及其人等投屬工曹事顚末矣。傳敎內,姑依近例施行事,命下。臣等取考大典,則繕工監炭其人,一人一日炭五斗五升,一朔價布五疋,其後其人等上言,加受價布五疋,一人一朔價布十疋,專掌進排者,蓋至二百餘年所矣。頃在昏朝,因緣宮掖,其人等,多用賄賂于奇自獻,回啓請屬工曹,而賴本監正南宮㯳等,上疏爭辨,始令其人與本監,分半進排矣。及至丁丑亂,事多急遽,分半進排之規,又爲廢閣,而專責於本監,會錄不行,餘炭歸虛。況上年傳敎內姑依二字,實欲待後日之變通,故敢此冒陳,自今令該曹,大典所載會錄一款,各別擧行,而自丁丑爲始之意,竝爲奉承傳施行,何如?傳曰,令該曹察處。
傳于沈之源曰,闕內各門左右夾門,有溲溺汚穢之物云,令兵曹,各別嚴禁,而如有猶踵前習者,摘發治罪。
以大殿薛里內官手本粘啓單子,傳于沈之源曰,當該郞廳,亦爲推考。
以戶曹當該郞廳推考傳旨。傳曰,本司郞廳,亦爲推考。以上燼餘
上在昌德宮。停常參·經筵。
巳時,太白見於未地。申時,日暈兩珥,暈上有背,色內赤外靑。自二更至五更,月暈。
下直,高敞縣監李尙達。
兪榥啓曰,昇平府院君金瑬,病症,書啓到院,而今日以國忌齋戒,留院之意,敢啓。傳曰,知道。
接慰官望,禮曹正郞鄭好仁。以接慰官望單子,傳曰,接慰官擇差。
沈之源,以訓鍊都監言啓曰,卽接北營入直哨官金振手本,則去夜□更量,哨官,領率軍兵,宮墻外巡邏之時,到宗廟大門前,有一人從西邊越墻之際,哨官姜應龍,執捉卽爲推問,則朴景立稱名者,而渠與宗廟庫直金生,前有相議之事云。莫重廟墻,深夜潛越之狀,極爲驚駭,令攸司推治,何如?傳曰,依啓。執捉人,令該曹論賞。
又以迎接都監言啓曰,勅行已迫,都監凡事檢督,一日爲急,而都廳宗簿寺正李後天,例兼璿源錄廳都廳,故不得專察都監之任,李後天本職,閑官換差,何如?傳曰,允。
接慰官望,獻納鄭昌胄。
備邊司啓曰,藤倭已到東萊,奉行又將出來,多有策應之事,而本道前監司罷遞,未得行公,新監司李曼,數日內催促發送,何如?傳曰,允。以上燼餘
上在昌德宮。停常參·經筵。
夜一更,月暈兩珥,暈上有背,色內赤外靑。自二更至五更,月暈。
下直,仁同府使尹珩,咸陽郡守李長英,靈光郡守崔琢,咸昌縣監李淑鎭。
在前啓曰,昇平府院君金瑬,病症,書啓到院,而今日以國忌,留院之意,敢啓。傳曰,知道。
金振,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
沈之源,以賑恤廳言啓曰,以兵曹草記,靑坡·蘆原兩驛吏卒二百餘人,飢餒困頓,將未免流離之患,尤甚飢餓者,分賑若干乾糧擧行事。傳曰,乾糧分給,有難創開,令本廳量處事,傳敎矣。兩驛吏卒等,呈訴於本曹者,似出於悶迫所致,本廳設賑之後,毋論京外之民,惟其飢餓來訴願食之人類,輒爲入籍給標,無遺賑饋矣。今此驛卒等,所當循例就食,而以其立番之故,如是呈狀,意在乾糧之分給,此輩情理雖切,自前賑廳乾糧開路,則奸僞之弊,有難盡防。今者,前朝官以下,士族之來食本廳者,三十餘人,而朝夕觀其氣色,實爲矜惻,不避混同飢民之嫌,奔走上下之列,其情之不獲已者如此,每以乾糧受去爲請,缺慮其後弊,不敢從願,缺兩驛吏卒中,尤甚飢餓者,使之依他例,來現于本廳,飢民案立錄之後,下番時依例給粥,立番時則乾糧計給,雖似破格,亦或兩便,以此擧行。以下缺以上燼餘
上在昌德宮。停常參·經筵。
卯時,有霧氣。
禮曹粘連啓目。答曰,事極駭異,漢城府當該堂上·郞廳,姑先推考,五部色官員,竝爲拿推,以懲其慢蔑之罪。崇善君夫人揀擇捧入單子
院啓。答曰,依啓。臺諫上來事
府啓。答曰,依啓。仁同府使尹珩遞差,結城縣監李昫罷職事以上內下記草
上在昌德宮。停常參·經筵。
未申時,日暈。
傳曰,今下弓矢,柔遠僉使李大仁處,給送。
答左參贊趙絅疏曰,省疏具悉。卿其勿爲過慮,調理行公。
傳曰,王世子嬪産室廳都提調領議政金自點,提調左參贊趙絅,副提調都承旨金光煜,各熟馬一匹。捲草官工曹判書鄭太和,御醫鄭聃壽,各半熟馬一匹。奏時官吳進·金英俊,各弓子一丈賜給。令本衙門,高品付祿,醫女下人等,令該曹米布題給。
次知內官徐俊行·金彦謙,各兒馬一匹,賜給。
答備粘曰,勅書開見後,當爲擧行之意,使之言及。
答吏草曰,知道。事甚不當,今後厭避之人,從重治罪。
答吏粘曰,依允。郡守趙涑,表裏一襲賜給爲乎矣。牧使申翊全乙良,推考,勿爲罷職。
答府曰,不允。吏曹判書閔馨男請遞差事
司憲府粘連啓目,答曰,依允,功減一等爲乎矣。歙谷官吏乙良,棄。以上內下記草
上在昌德宮。停常參·經筵。
未時至酉時,日暈。
迎接都監啓曰,卽接遠接使移文,勅行各站中火·宿所,排列後錄,而以碧蹄中火,弘濟院宿所,懸錄。曾仍謝恩使先來狀啓,弘濟院移站一事,勅使到館後,定奪之意,自備局覆啓行會,而今此儐臣,移文如此,昨因判下,勅書開見後擧行事,雖使言及,而彼之回聽,有不可必,彼欲自今定式,館宇雖未及造,排設帳幕,止宿受宴云云,則臨急措置,勢尤窘速,事甚可慮,碧蹄站,只中火而過,則勅使宴享,各官終當移待於弘濟院,該道,亦須早爲分定料理,然後方可及措,一邊以遠接使移文事意,知委京畿監司,爲先區劃磨鍊,更待勅使動聽與否,卽爲擧行,宜當,敢啓。傳曰,依啓。備局謄錄
有政。吏批,以柳慶昌爲吏曹正郞,李時萬爲副應敎,元植爲結城縣監,柳行昌爲恭陵參奉,李襑爲大君師傅,沈詻爲兼知經筵事,李一相爲錦城縣監,韓尙玄爲保寧縣監,洪宇遠爲注書,柳植爲厚陵參奉,柳德昌爲昌原府使,金鋿爲仁同府使,金蓍國爲禮曹參判,金素爲晉州牧使,李厚培爲平山府使,慶基殿參奉李益昌,社稷署參奉徐必成相換,宗簿寺正李後天,濟用監正柳俊昌,相換。吏批政事
上在昌德宮。停常參·經筵。
巳時,太白見於未地。
答府曰,不允。前啓記草
上在昌德宮。停常參·經筵。
巳時,太白見於未地。
答備粘曰,依回啓施行爲乎矣。碧蹄中火時乙良,遠接使以下,勿爲供饋,以除一站加出之弊爲遣,彼此人員入接之處,竝設帳幕,俾無搬運結幕之弊。
答府曰,不允。前啓
答禁粘曰,竝除刑推照律爲乎矣,南部官吏乙良,姑爲分揀放送。內下記草
上在昌德宮。停常參·經筵。
夜一更,巽方艮方,有氣如火光。
藥房啓曰,春寒未解,氣候不適,伏未審此時,玉候調攝,比前何如?臣等,不勝區區伏慮之至,敢來問安。答曰,近日前患腰痛復發,耳病亦似還蔽矣。
再啓曰,伏承近日,前患腰痛復發,耳病亦似還蔽之敎。臣等,不勝憂遑煎慮之至,仍念春寒未解,日候不齊,此時節宣尤難,故遂致聖候之如此,必須入診脈候,然後兩症和解之藥,可以議定,敢此仰稟。答曰,過數日後更觀症候加減,議定鍼藥,可也。
三啓曰,臣等,伏承過數日更觀症候加減,議定鍼藥,可也之敎,尤不勝遑悶之至。臣等卽與諸御醫等相議,則皆以爲,凡病患發作之初,趁卽治療而後易以見效,況聖候於調攝之中,復作兩症,治之若失此時,恐未免後悔,不可等待數日云。卽日入診之意,敢此申稟。答曰,不至大段,觀勢爲之。內局謄錄
備局啓曰,弘濟院設站,出於急遽,顚倒罔措之狀,有不可說。而今雖依其所言,或設假家,或設帳幕,草創無形,必未免埋沒之患,在我待客之道,殊甚未安。今番則姑依舊例,止宿碧蹄。及其後行,排設站所於弘濟,如儀迎接,方合事體。令遠接使,更爲開諭,則雖不得回聽,似不以未備爲歉,以此意行會于儐臣,何如?答曰,允。
又啓曰,慶尙監司李曼,明日將爲辭朝,道臣之行,不可無所帶,而本道人馬,未及上來,軍官所騎刷馬三匹題給,前亦有例,以此分付該曹,何如?答曰,允。備局謄錄
司饔院啓曰,今日日下雉·鮮,以體小未準尺生鮮,及瘦瘠不合生雉,苟充進排,再三點退,終不改納,以致闕供,殊極駭然。當該生鮮廛,防納主人及鷹師掌務,令攸司,囚禁重治,何如?傳曰,允。司饔院謄錄
答吏粘曰,勅使之時,每爲巧避,殊甚無據,先罷後推。輔德趙贇事
答戶粘曰,依允。且邊邑儲穀,移入內地,似未妥當,此一款乙良,更爲議處。
答院曰,依啓。大司憲金南重·李以存·卞時益·廉友赫·申洬遞差事
答禁粘曰,依允。功減一等爲乎矣,西部官員乙良,罷職,色吏分揀。以上內下記草
上在昌德宮。停常參·經筵。
辰時,日有交暈兩珥。暈上有冠,冠上有背,色皆內赤外靑。自巳時至酉時,日暈。夜一更,黑雲一度如氣,起自乾方,長十餘尺,廣尺許,良久乃滅。
藥房啓曰,伏未審夜來,玉候調攝,何如,而耳患·腰痛之症,比昨日如何?臣等不勝憂遑煎悶之至,敢來問安。答曰,與昨無異。內局謄錄
備局啓曰,今此勅使之行,多有減省禮單站上除弊之事,當有謝恩之行,而勅使回程之時,例有催促之擧,使臣差出,方物措備等事,豫爲分付何如?答曰,允。備局謄錄
禁府啓曰,五部官吏照律啓聞,判付內,依允,功減一等事,命下,故依前例卽爲放送矣。今又以除贖決杖,改付標判下,故中部參奉李胤培,東部參奉洪瑞翰,北部參奉辛喜永等,還囚決杖之意,敢啓。傳曰,允。禁府謄錄
上在昌德宮。停常參·經筵。
巳時,太白見於未地。
藥房啓曰,伏未審夜間,玉候調攝,何如?臣等,昨日伏聞玉體腰痛,至今未已,欲爲丹地灸,或經絡鍼,今日退去,明日待候,下敎於醫官。臣等會于藥房,趁時鍼藥之意,欲爲啓稟,與諸御醫等相議,則醫官等皆以爲,旣有明日待候之敎,又日勢已晩,不必更爲煩瀆云,故不敢仰請矣。經夜之後,腰痛加減,比昨何如?耳患,亦復何如?今日入診,或灸或鍼或藥,可以議定,臣等不勝憂遑煎悶之至,敢來問安,竝此仰稟。答曰,知道。證候,與昨一樣。
大殿,受鍼,正時,巳正,入侍都提調金自點,提調趙絅,副提調金光煜,御醫崔得龍·朴頵,鍼醫柳後聖點穴,朴泰元執鍼。
受鍼後,生脈散一貼,煎進。
三提調問安。答曰,知道。藥院謄錄
答玉堂箚曰,俱曰予公,其賢邪難辨,與烏之雌雄無異也。雖然,其相議,無明快之語,則諫院,亦有所失,依箚辭施行。
答戶草曰,依回啓施行爲乎矣。一半乙良,待秋收捧。內下記草
有政。以李慶桓爲典籍,李克誠爲典籍,崔文活爲典籍,沈之漢爲校理,尹珩爲司藝,洪碩亨爲東部參奉,李志亮爲中部參奉,柳元慶爲西部參奉,金鳴遠爲直講,許悅爲兵曹佐郞,金萬元爲北部參奉,成時亮爲禮曹佐郞,李行進爲輔德,李時苾爲戶曹佐郞,李台瑞爲分兵曹佐郞,李弘載爲兵曹正郞,金以鏡爲兵曹正郞,柳赫然爲德山縣監,沈澤爲弼善,李東星爲昌原府使,李季榮爲理山郡守,洪淸道檢律單金孝一,西溪令炯淑,西原令烱敏,西興令烱郁,西昌令烱彬,金益熙爲泰安郡守,申得洪爲玉果縣監,元振溟爲掌令,林聖翊爲掌令,李爲持平,崔惠吉爲大司憲,成以性爲執義。
上在昌德宮。停常參·經筵。
下直,統制使邊士紀。
藥房啓曰,伏未審夜間,玉候調攝,若何?行灸之後,腰痛之候,比前加減之異耶?臣等不勝憂悶之至,敢來問安。答曰,時未差愈,今日欲爲更灸矣。
再啓曰,臣等伏承時未差愈,欲爲更灸之敎,不勝憂遑煎慮之至,卽與柳後聖·朴泰元及諸鍼醫等,詳細商議,則皆以爲,凡缸灸,一二日之內,浮處不卽就平,且此灸與鍼有異,不可連日行灸,姑待明日證候之何如,而爲之宜當云。臣等所見,亦如此,敢此仰稟。答曰,依啓。以上內局謄錄
司饔院啓曰,本院案屬沙器匠,依前例擇定,差使員無遺領率,期限內交付分院,使無闕役之弊,而慢不擧行,官吏,則依前事目施行。海西及京畿過勅行後,差員上來之意,竝爲移文各道,何如?傳曰,允。司饔院謄錄
答兵草曰,依允。水使金是聲等,各賜表裏一襲。記草
上在昌德宮。停常參·經筵。
巳午時,日暈。
藥房啓曰,伏未審夜間,玉候調攝,何如?而腰痛耳患等症,比昨何如?臣等,不勝憂悶煎慮之至,敢來問安。答曰,腰痛減歇矣。內局謄錄
禁府啓曰,勅使所館處,各門把守及勅使出入時,禁喧假都事五員,假書吏六人,依前例,令該曹各別豫爲擇差,俾無臨時生事之患,何如?傳曰依啓。禁府謄錄
答迎接都監草曰,此禮,依前行之,可也。記草
上在昌德宮。停常參·經筵。
藥房啓曰,伏未審夜來,玉候調攝,何如?昨日伏承腰痛減歇之敎,伏切欣幸之至,脹候及耳患,比前亦復,何如?臣等,不勝憂遑煎慮之至,敢來問安。答曰,腰痛,幾盡差愈矣。
再啓曰,臣等,伏承腰痛幾盡差愈之敎,不勝欣幸之至,今日受灸與否,更與諸御醫等,詳細商議,則皆以爲,脹候·耳患,方進丸藥,而至於鍼灸,則專爲腰痛矣。腰痛幾盡差愈,日候亦且陰濕,姑停今日缸灸,更觀明日證候之如何,而爲之宜當云,敢此仰稟。答曰,依啓。內局謄錄
答府曰,依啓。臺諫上來事,內下記草
上在昌德宮。停常參·經筵。
辰時,日暈兩珥。自巳時至申時,日暈。
藥房啓曰,夜來寒冷,伏未審玉候調攝,比前何如?脹候·耳患,時無加減之異耶?腰痛差減,與昨日何如?臣等不勝憂遑煎慮之至,敢來問安。答曰,腰痛,旣已快差,勿爲問安。內局謄錄
答禮草曰,依啓。該府色郞廳拿推。處女單子事
答忠勳府草曰,依啓。祭床及石灰造墓軍,前例相考題給。平興君母在喪事內下記草
上在昌德宮。停常參·經筵。
自午時至申時,日暈。夜一更,艮方有氣如火光。四更,東方有氣如火光。
藥房都提調金自點,提調趙絅,分承旨許穡,中宮殿問安。答曰,一樣。內局謄錄
司饔院啓曰,三月初二日,國忌,內贍寺素膳供上,例於今朝進排,而無緣闕供,中宮殿·世子宮,素膳供上,竝爲不納,官吏亦無形影,事極駭異。請當該官,從重推考,色吏,令攸司囚禁治罪。傳曰,允。
又啓曰,昨日捧入慶尙道三月朔新産,世子宮進上,以乾錢魚四十尾,小鹽生鰒四斗,膳狀中書塡封標宛然,而乾錢魚十尾,小鹽生鰒一斗,竝爲欠縮。取考路次物目,則與未納之數無異,雖未知誤書與否,而方伯,旣以此數,懸錄於膳狀,則封進之官,矇然減捧之責,勢所難免。請封進官吏推考。傳曰,允。司饔院謄錄
答刑粘曰,依允。告捕人等,依法論賞。御寶僞造
答備粘曰,勅使入來後,下去似無所妨,依狀啓施行。內下記草郞廳金弘澤校正。郞廳崔大潤書。
上在昌德宮。停常參·經筵。
卯時,日暈兩珥。自巳時至申時,日暈。
藥房都提調金自點,提調趙絅,副提調金光煜啓曰,昨間伏未審,玉候調攝,何如?大小痞丸進御,爲日已多,脹候·耳患諸症加減,比前何如?勅行入京之日已迫,而諸般症候,至今彌留,便殿接見之時,致勞動添傷之患,臣等,不勝憂遑煎慮之至,敢來問安。答曰,與前一樣。內局謄錄
備邊司啓曰,卽見遠接使吳竣馳啓,二三兒,因痘疫俱死之由,直言于鄭使,則乃曰,爾之所言,與上年館伴之言,不同云云。去冬,勅使渡江還歸,在於十一月,兩兒之死,在於十二月,而海路,開春始通,故轉報朝廷亦屬耳,今玆告知勅使者,兩兒旣死之後也。當初館伴所言者,兩兒未死之前也。事勢實然,有何可疑等語?更令李馨長,從便開陳,以釋其意宜當,以此行會于儐臣,何如?答曰,事甚不關,置之可也。備局謄錄
上在昌德宮。停常參·經筵。
辰時,日暈兩珥。午時,日暈。未時,日有交暈,左右有戟,色皆靑赤,白虹貫暈。申·酉時,日暈。夜自一更至五更,巽·艮·乾方,有氣如火光。
藥房啓曰,近來日候不調,伏未審此時,玉候調攝,何如,而脹候·耳患,比前何如?臣等,不勝憂悶之至,敢來問安。答曰,時無加減矣。藥房日記
備邊司啓曰,卽見遠接使馳啓,自上方在未寧中,不得郊迎之意,別問安官金重鎰,馳到金川,旣已備陳,而勅使,乃以非俺等所知,爲答云,依前更遣承旨於中路,在不可已,令政院急速稟旨,擧行宜當。且歲幣量減事致謝一款,非但曾無規例,在前或以如此稱謝之言,及於鄭使,則返嫌其私謝之煩,故臣等,亦不慮及於別爲遣官矣。儐臣前後之啓,必出於詳探其意,依狀啓,另差侍從之官,急急發送,使之與遠接使相議,措辭致謝,何如?傳曰,依啓。致謝一事,入京後爲之,未晩也。備局謄錄
司饔院啓曰,以本曹王世子宴禮儀註,傳曰,還執盞臺,乃進爵時禮也,副提調,豈有還執盞臺之理乎?且此外亦不無未盡節目,詳察爲之事,傳敎矣。今此儀註,與前有異,故參商前後節目,更爲磨鍊之際,似不無朦朧不明之處,極爲惶恐,還執盞臺一款,則果爲舛錯,其下又有誤書之字,竝皆付標以入之意,敢啓。傳曰,知道。
又啓曰,傳曰,書中拂掎擧著行酒及宰臣行酒等禮,竝行停免之意的實,則承旨詳察,分付該曹。世子宴禮儀註中,勿爲磨鍊事,傳敎矣。王世子宴禮儀註,依下敎更爲磨鍊以入,勅使前所送儀註,亦以此改書以送,何如?傳曰,依啓。以上司饔院謄錄
上在昌德宮。停常參·經筵。
政院啓曰,卽接領議政遠接使狀啓,勅使冒雨驅馳,爲主人之道,似當別遣近臣,有勞問之擧云,而日勢已暮,啓下回啓之際,必致遲延,自此直爲出送,何如?傳曰,同副承旨進去,措辭往來。
政院入啓曰,都監郞廳,往弘濟院勅使前問安,則鄭使曰,此地乃京畿站,而曾無京畿站問安之例也。不言于他使,獨爲答曰,遣郞廳問安,不勝感激云矣。傳曰,送于弘濟院不可,此後則勿爲。
迎接都監啓曰,卽聞弘濟院問安郞廳之言,則弘濟院,今爲京畿站,京官問安,不可開例,故不使諸使知之,俺獨回答,都監郞廳,來問於沙峴之下,宜當云,依其所言,施行何如?傳曰,允。迎接謄錄
禁府啓曰,本府,乃奉敎推鞫之地也。囚推罪人之外,元無回啓請拿之規例,而今此刑曹移送啓目,李晩榮·李壽昌·申湸·文益晙·金時豪等所犯,旣曰不無輕重,則當有分等,稟處之事,而混同以移義禁府處置入啓,有若自本府,辨別其輕重,殊甚曚曨。且罪人拿推,政院,捧傳旨下本府,然後方爲擧行,而只憑該曹移送粘目,拿來啓目,徑先以入,亦違前規,令政院及刑曹,參考舊例定奪,捧傳旨施行,何如?傳曰,依啓。禁府謄錄
上在昌德宮。停常參·經筵。
夜一更,巽方有氣,如火光。
王世子,慕華館擧動時,入幕次後問安。答曰,知道。還宮後問安。答曰,知道。便殿勅使接見後,大殿問安。答曰,知道。
迎接都監啓曰,勅使,卽刻還館之意,敢啓。傳曰,知道。又啓曰,勅使入館之後,自今日爲始,各色郞廳各一員,直宿之意,敢啓。傳曰,知道。又啓曰,勅使,令差備譯官傳言,庭才·雜戲,欲爲更觀,上色才人,勿爲放送,嘯竿·馬木,亦爲待候云。故才人四十名,則留置,其餘竝令放送之意,敢啓。傳曰,知道。
又啓曰,勅使到館之日,下馬宴,當爲設行之意,例爲告知於勅使,以俟其進退,故卽者,令差備譯官,依前言及第三使,則明日見官禮後,又有所爲之事,受宴遲速,時未的定云矣,敢啓。傳曰,知道。
又啓曰,諸勅,齊送差備譯官,傳給戶部咨文一道,乃會寧·鍾城越境被捉人事也。原咨,送于政院,令備邊司議處,何如?傳曰,允。
又啓曰,咸鏡道越境被捉人二十二名,勅使行中押來,而令差備譯官傳言,此人等,堅囚以待,與咸鏡道上送罪人,分置各處,俾不得相通云,以此分付典獄署之意,敢啓。傳曰,知道。
又啓曰,卽者,勅使差備譯官傳言,今日已晩,見官禮,明日爲之云,敢啓。傳曰,知道。
又啓曰,第三使,令差備譯官傳言,上·副兩房,伽倻琴·玄琴·琵琶善彈者,及舞童各二雙覓入,依此,分付該掌之意,敢啓。傳曰,知道。
又啓曰,今番勅使,除弊甚多,西路人民,勅使前稱謝與否事,依下敎問于遠接使,則以爲,一路守令·人民,皆欲稱謝,安·定之民,至有爲鄭勅立碑之議,而時無朝廷分付,故來時無稱謝之擧云矣,敢啓。傳曰,知道。回還時,使之依前例爲之。
又啓曰,勅使,令差備譯官傳言,見官禮後,三公·六卿·禁府·刑曹堂上及兩司長官留待,守令以下罪人,則具枷杻以待云,敢啓。傳曰,知道。
又啓曰,勅使設遮日於南別宮北園,排鋪板子,其高與墻相齊,而共與登臨,仍令張帿於故沈㤿家東墻之外矣,敢啓。傳曰,知道。以上迎接都監謄錄
禮曹啓曰,王世子下令曰,此儀註付標中,旣無拂椅之禮,則與勅使,當中相揖之禮,似當無之,勅書中所無行茶之禮及饌案大小膳助進之禮等諸節目,倂皆付標以入,似乎不可,言于該曹,改磨鍊以入事,下令矣。今此儀註,初因傳敎,改磨鍊入啓,旣以啓下,而王世子下令如此,更將啓稟定奪之意,告于侍講院矣。講院稟達,則王世子又下令曰,勅書中,只擧拂椅席·送杯著數款,竝令停免云,則其他節目,竝因此混同廢却,似乎不可,故下令矣。該曹之意,如此,則入啓稟定,亦可也。且勅使前,旣行再拜禮,則又何當中相揖乎事下令,似當更有酌定之事,而勅使前所呈儀註,依下敎已送於都監,使之頒勅後呈納,必須急速完定,敢此仰稟。傳曰,今番磨鍊,果爲未盡,趁卽改書,可也。
又啓曰,傳敎矣,當初勅書中,有曰禮敬太過。今後宴禮之時,拂椅席·送盃著儀節,俱不必行,只對坐擧盃,竟席而止云,而自上以拂椅擧·著行酒及宰臣行酒禮等,竝行停免之意的實,則承旨詳察,分付該曹,世子宴禮儀註,勿爲磨鍊事傳敎矣。以此儀註磨鍊時,茶禮及饌案大小膳助進之禮,則依前儀註,付標改書。且當中相揖一款,亦付標以入矣,啓下卽令承文院,更爲繕寫,勅使前進呈,何如?批答未下
侍講院,因司饔院稟定,達曰,伏見該曹改磨鍊儀註,則茶禮及饌案大小膳助進之禮,則依前當中相揖,宰臣行酒等禮則刪去,而旣去宰臣,則行酒之禮,亦當減去。蓋前日座上行酒之禮,王世子與勅使,同時擧盃,相揖而進,巡巡如是而已。今此節目,則雖曰座上行酒酬酢,盃數一如前日宰臣行酒之時,以此言之,則一巡行酒。王世子所進盞數,通計四盞,勅使則各止二盃,主客之間,非但盞數不均,又與座上行酒之禮,不同如是,則只去宰臣,而行酒禮,則仍存其間,似有參酌變通之擧,敢稟。下令曰,達辭是矣。此儀註還出給,使之改入,可也。以上司饔院謄錄
上在昌德宮。停常參·經筵。
夜一更,月有左珥。
藥房啓曰,夜來寒峭,伏未審玉候調攝,何如?昨日接見,玉體勞動移時,恐致諸症添傷之患,臣等,不勝達夜憂悶煎慮之至,敢來問安。答曰,雖未如前,不至大段。藥房日記
迎接都監啓曰,今日不設下馬宴,故別茶啖,依前排入之意,敢啓。傳曰,知道。
又啓曰,朝因勅使分付,張帿以待矣。出坐西廳之後,鄭使,言其難便於諸勅,卽令撤去矣,敢啓。傳曰,知道。
又啓曰,勅使行見官禮後,仍爲平坐。領·右相及六卿·禁府·刑曹堂上·大司憲,竝令入坐于西邊,推覈會·鍾兩邑守令·軍官越境人等後,使大臣退出,具由啓稟云矣,詳在大臣啓辭,敢啓。傳曰,知道。
又啓曰,明日下馬宴設行事,使差備譯官等,探問于諸勅使,則依例設行云,敢啓。傳曰,知道。
又啓曰,在前不設宴享之日,間有別給牛隻之規矣。今日大通官,依前責納,故牛一首入給之意,敢啓。傳曰,知道。
又啓曰,柳後聖,以鄭使看病事,來到館外,使之入見之意,敢啓。傳曰,知道。
又以領·右相意啓曰,見官禮後,諸勅使仍坐西廳,令臣等及六卿·禁府·刑曹堂上·大司憲,竝爲入坐,先問會寧府使徐弼文曰,何以送人越境田獵乎?弼文對曰,其時自公出他,身不在官,送人越境,非我所知云。次問越境被捉人,則對以釋奠所用祭肉,自前有獵得之例,故本府兵房軍官,抄定以送云。更問府使知與不知,則皆以府使出去不知答之。又問兵房軍官,則答曰其時,府使出去他處,而釋奠山行,依例定送,渠輩越境,實爲未料云。仍使軍官及越境人等面質,則越境十二人,皆云,常時禁令至嚴,旣有江灘把守,又有烟臺候望,若非軍官所送,誰敢擅許越去乎?軍官則每以只令畋獵我境爲答,別無可據發明之跡。勅使,與徐弼文與越境人等,置於東邊。軍官李敏德,則置諸西邊。次問鍾城府使金元立曰,何以送人越境田獵乎?元立答曰,其時病重,廢衙累日,而釋奠臨迫,故軍官初不告知,循例送獵之後,始爲來言。獵人限一日定送,今夕當還云,而至翌日不還,慮有越境之弊,軍官及獵人妻子,竝爲囚禁捧招,馳報監·兵使,其非府使所送,據此可知。又問越境被捉人等,則皆以爲其時府使病重,久廢坐起,兵房,定送田獵于彼邊,故越境畋獵見捉。次問軍官,以爲府使病重不出,而釋奠臨迫,故依例定送獵于我境而已,越境之罪,國法甚嚴,知其必死,而豈敢使之擅越乎云,則與越境人等,面質詰問,而軍官所答,不能自辨。勅使,以金元立,置之於徐弼文一處。軍官金仁範,則置之於李敏德一處。又以會寧越境人等中哨官金益鎌,軍官李徵海,鍾城越境人等中愛奉·暹伊等四名,同置一處。此則謂其自中領去者也。査問旣畢之後,諸勅盡屛左右而言于臣等曰,大臣以下,同聽各人所供及面質之言,何以處之?臣等,答以勅使,旣已備陳察其情犯,惟在諸大人酌處。勅使又言,此非俺等所可先斷,大臣退去,具由啓達,定奪後回報,則俺等,亦當有可否之言云。臣等答以諸勅使詳査之事,小邦安敢容議於其間云。則鄭使曰,在前如此之事,例爲啓稟處置,須速出去啓知,卽爲回報云。前者,承旨來參于査問之時,故承旨以勅使之言,啓達而自上以不敢擅斷之意,遣承旨措辭還報,今亦依前遣承旨回答,似或便當,敢此仰稟。傳曰,允。
迎接都監郞廳,以領·右相意啓曰,卽者,承旨奉命來到,而探得彼意,則自上,依前以寡人法令不行。復有邊民越境犯法之事,慙懼不安,何可容議於其間乎?守令以下之罪,一任諸大人處分云云,則諸勅當有善處之事。臣等,以此措辭,令李馨長等傳言,則鄭使與諸勅使,會于上使之房,相議而言曰,國王所敎至當。會寧·鍾城兩邑守令,則旣無身犯,卽爲放釋。兩邑兵房軍官,則罪無所逃,論以死律。兩邑領去四人,則決棍各五十度。其餘則決棍四十度。又以隨從入去逃還者,則決棍三十度宜當,以此啓知,而竝姑堅囚,以待明朝處置,守令爲先放送云,故依此分付後,臣等罷出之意,敢啓。傳曰,知道。
政院啓曰,臣承命馳往,與大臣及館伴相議,更爲措辭,言于諸勅,則答云,上敎至當。會寧·鍾城兩邑守令,元無罪犯放送。兩邑兵房軍官,死律論斷。越江時兩邑領將四人,決棍各五十度。越境軍人中罪重者,四十度。輕者三十度,以此論斷,何如云矣,敢啓。傳曰,知道。兵房軍官,獨當死律,是乎?問于大臣以啓。以上迎接都監謄錄
上在昌德宮。停常參·經筵。
藥房啓曰,伏未審夜來,聖候調攝,若何?自經接見之後,更無脹候·耳患加減之異耶?臣等,不勝區區伏慮之至,敢來問安。答曰,諸症雖似有加,而不至大段,勿爲問安。藥房日記
政院啓曰,傳曰,知道。兵房軍官,獨當死律是乎?問于大臣以啓事,傳敎矣。罪人面質推問之後,臣等言於勅使曰,小邦禁令,非不嚴峻,而頑民不戢,生事國家,又至於此,若不用法於越境之人,後弊難防云,則諸勅,相議良久,不爲回答。臣等出外,及至勅使論罪停當。臣等又言曰,只誅兵房軍官,後弊難防,譯官等來言,旣已停當,不爲回聽云。臣等相議曰,日已昏暮,不必强爭,不如自我從容,稟處,因而罷還矣。今承聖敎,極爲允當,更將此意,通於勅使乎?勅使回還之後,令該掌分輕重,稟旨處置,以杜犯禁生事之弊乎?伏候睿裁。傳曰,知道。只誅兵房軍官,則後弊難防之立,更遣承旨通諭,似當矣。
迎接都監啓曰,勅使,今曉催入,發賣皮物,當於午前,論定。下馬宴,則午後設行云,敢啓。傳曰,知道。
又啓曰,卽者第三使,招致禁府·刑曹書吏,分付曰,會寧·鍾城兵房軍官,昨以死罪定奪矣。罪人行刑,若與世子擧動相値,則事勢難便,速爲擧行云,敢啓。傳曰,知道。宴享罷後擧行之意,措辭言之。
又啓曰,第三使,招致禁府刑曹書吏言之曰,會寧·鍾城兵房軍官二名行刑時,依年前碧潼人例,凌遲處斬,以其頭足,傳示於咸鏡道邊上云,敢啓。傳曰,知道。
又啓曰,第三使,將於北京,有營造家舍之事,欲爲擇日,而淸國日官,皆是漢人,其言不可準信,願得觀象監官員云,使之入見,何如?傳曰,依啓。
又啓曰,第三使,令差備譯官傳言,殷山品官康汝耄族下女論生,咸鏡道端川葦田坊金龍家止接,而不爲出送,此是俺切親之婢也。欲爲刷還,其於國法,亦是應行之事,須自都監,論移本道,俾卽押付原籍官云,枚擧行會,何如?傳曰,依啓。
又啓曰,會寧·鍾城兵房軍官,速爲行刑事,勅使屢度催促,而卽又出送差備譯官等傳言曰,昨日已定之事,今已日晩,何不擧行?急急分付刑官云。且令行刑於紅箭門外,決杖於館門之內,而臨時大通官,出往見之云,敢啓。傳曰,如難開諭,則依所言施行。
備邊司啓曰,只誅兵房軍官,則後弊難防之意,遣承旨通諭,似當矣事,傳敎矣,聖敎允當,卽遣承旨通諭,何如?答曰,允。
迎接都監啓曰,以都監草記,罪人行刑事,傳曰,宴享罷後擧行宜當,措辭言之事,傳敎矣。卽令李馨長傳說,則罪人等,姑爲退置,待宴享罷後,行刑決杖云,敢啓。傳曰,知道。
又啓曰,臣太和,以今日下馬宴排設看檢事,進詣館內,則第三使,聞臣來到近處,要與相見,臣依其言入往,則例敍寒暄之外,乃曰,曾以弘濟院館宇圖形,付諸遠接使,使之轉送于都監,其圖形之紙,今在何處?臣若以弘濟院,旣爲畿站,故京畿營吏,持去云,則第三使曰,此役不可委之於京畿,載於勅書之事,若不着實擧行,則殊甚不好。必自朝廷,卽爲營造,後勅之行,俾無未備之處,可也。太平館,空棄無用,撤此構彼,勢似便當,而太平館,自前爲接待漢官之所,已錄於北京文書。本國必不敢擅毁,故俺其於國事,無微不慮,已爲定奪而來,材瓦則以此足用,而本國,欲以新材造建,則俺不必勸用太平館舊材,此意須速入啓,定奪,分付云。令備邊司參酌,稟處,何如?傳曰,允。
政院啓曰,以大臣啓辭,答曰,只誅兵房軍官,則後弊難防之意,更遣承旨,通諭似當矣事,命下矣。昨者以若不用法於越境之人,則後弊難防之意申請,而旣已停當,不爲回聽云。在我峻法不撓之意,彼旣知之。今若再三强請,或致觸怒生梗,則慮有難處之患。欲防後弊,則自我從容處置,未爲不可矣。臣等待罪近密,區區淺見,不敢不達。傳曰,此非越境人盡誅之意,速往言之,可也。
備忘記,今番第三使,功勞極重,民之蒙惠,實爲不淺,秩升輔國,殷山各司奴婢,量宜賜給,以表予嘉悅之意。
迎接都監啓曰,第三使駕轎長杠短弱,以二年木趁速改備云,而此木非該司所儲,他無得處,獨於尙方有儲云,而不敢擅用,惶恐敢稟。傳曰,取用。
又啓曰,王世子入宴廳,與勅使行禮對坐,將爲設宴之意,敢啓。傳曰,知道。
又啓曰,王世子與勅使,座上行酒,入酌而退出之意,敢啓。傳曰,知道。
又啓曰,第三使,令李馨長傳言,有尊貴處應求之事。六味地黃元四劑,以精材劑給云,分付醫司,何如?傳曰,依啓。
又啓曰,明日翌日宴設行與否,令譯官稟定於勅使,則答曰,王世子若來臨,則連日擧動,似爲未安,再明設行宜當云,敢啓。傳曰,知道。
又啓曰,王世子還宮之後,大通官,出往紅箭門外,監刑會寧·鍾城兵房軍官。此外棍打罪人,竝爲以此決放之意,敢啓。傳曰,知道。以上迎接都監謄錄
兪榥,以禮曹言啓曰,順陵奉審啓辭,臣等承命奉審于順陵,則丁字閣左右薍簾及陵上石物破傷之處,略與參奉所報相同,而數字缺尤甚缺破,圖樣以進。文武石中武石二坐,八九字缺傷破,此則不入於圖形,缺右邊文石一坐,則所破不至大段,或爲仍存,而其餘則決難仍存,至於魂遊石,則自有尺度,不可不改備云。臣等所見亦然,敢啓。答曰,卽爲改備事,傳敎矣。陵上石物等修理之役,事勢緊急,功力浩大,非比尋常之比,令該曹次知堂上郞廳,爲先差出,稱以修改都監,凡事料理,斯速擧行,何如?傳曰,允。以上燼餘
上在昌德宮。停常參·經筵。
夜一更,月暈二更月暈右珥。三更,月暈。
有政。吏批,判書閔馨男被論,參判韓興一進,參議南老星進,都承旨金光煜進。兵批,兼判書具仁垕進,參判林墰進,參議洪得一病,參知黃㦿進,右副承旨金振進,以黃㦿爲大司諫,金鉽爲獻納,崔後胤爲正言,李以存爲舍人,申敏一爲永興府使,洪宇遠爲奉敎,李慶桓爲禮曹佐郞,權省吾爲典籍,朴廷蓍爲結城縣監,丁彦璧爲司書,洪命一爲參知,洪興祉爲典籍,金希儉爲所斥僉使,劉成益爲昌洲僉使,宋得男爲玉達萬戶,金應敏爲訓鍊主簿,李俊望加折衝,姜栢年爲副護軍,鄭昌胄爲副司直,南重晦爲司果,李尙眞爲副司勇,李舜民爲副司果,成豐烈爲忠壯衛將,金櫓爲守門將,李大根·權侙·李惕然爲副護軍,張繼禹爲方山萬戶。
傳曰,李基祚三陟府使,姜栢年淸風郡守,除授。
兪榥,以觀象監官員,以領事提調意啓曰,今番淸國曆書,與我國曆書相準,則非但節候差異,閏朔不同。以舊例言之,則本監推算之官,難免罪責,而淸國則時用湯若望新方,我國則仍用舊法。以致如此,大槪曆算之法,以日月食驗之,我國日月食,未嘗有差誤之時,曾於己卯年,與淸國曆書月之大小有異,其時亦以具由入啓矣。本監術官,前日累往北京,欲與湯若望,質正其算法,而不得相接。只李應霖,因其子奇英,被擄在彼,一見湯若望之面,而渠未解推算之法,亦不得詳知而來。彼此閏朔,如是各異,淸國入送文書所塡月日,則依淸國曆書行用,何如?傳曰,依啓。
沈之源啓曰。傳曰,備局堂上,來會乎事,傳敎矣。問于備局,則領相以病不得早詣,差晩開坐事,分付于諸堂上,故時未來會云矣。傳曰,來會後啓知。
金振,以兵批言啓曰,殺越賊文乙里金首捕,出身金萬山,加資事,判下矣。前加資相考,則只有司果職帖,時未資窮,不得下批之意,敢啓。傳曰。數字缺
金霱,以戶曹言啓曰,因暗行御史書啓,以吏回啓。傳曰,善治守令,各年貢賦未收與否,問于戶曹以啓事,傳敎矣。取考各年納未納,則江陵府甲申條田三稅,作木元數二十五同九疋零內,已納二十同十五疋零,未納四同四十三匹。丙戌條元數三十二同二十匹零內,已納十一同三十匹零,未納二十同四十匹。壬·癸·甲·乙四年條奴婢貢賦,元數三同三十二匹零內,已納二同二十六匹,未納一同六匹。大丘府則各年貢賦,已爲畢納,而奴婢貢木一匹七尺,未收矣,敢啓。傳曰,知道。通川所納,亦爲考啓。
上御熙政堂,引見領議政金自點,右議政李行遠,兵曹判書具仁垕,判尹李時白,禮曹判書沈詻,右參贊趙絅,延城君李時昉,兵曹參判林墰,護軍金南重,大司憲崔惠吉,注書崔孝騫·李垕,記注官朴嶔入侍。自點進曰,小臣適有賤疾,不得早詣,惶恐。上曰,有何症乎?自點曰,昔有寒縮之證,雖不甚重,恐致添傷,李行遠,自順陵回還之時,終日冒雨,重患感傷,故亦不能早進矣。上曰,順陵之變,不勝驚慘。行遠曰,國家不幸,遭此大變,前頭役事,亦甚可慮。自點曰,參奉未必皆賢,或不無侵虐守卒之事,似不可不治。上曰,不無權道,姑舍之。上又曰,今日所欲問者,乃三兒事也。二兒,旣以已死爲言,長兒事,亦何以言之,可也?自點曰,當初不以俱死爲言,今若猝言已死,則事涉未便,徐爲之,似可矣。臣竊聞彼中語,勅使有曰,欲率長兒而去云,則鄭勅曰,吾行則探知其生死而已。豈敢率去云云矣。以此料之,二兒之生死,固未知鄭勅之信不信,而鄭勅初聞二兒之死,乃大驚云矣。鄭勅又言,長兒猶存,則不無後弊,若曰俱死,則大善,而恨不及此也云矣。臣又聞彼言,有親達上前事,而大臣若出弘濟院,則可言云矣。臣往弘濟院,謂諸勅曰,草創新站,雨勢如此,自上益切憂慮。勅曰,畿伯多才,善爲周旋,而老相冒雨來問,不勝感激云矣。上曰,以事體言之,則以生爲死,未安,以利害言之,則凶徒,得以藉口,予意則必有害於予國,是以爲慮,彼之所爲,不過尊重其國體而已,固不足憂缺憂者,凶徒也。自點曰,似有大事矣。十餘字缺上曰,予意,則必有凶徒陰囑之事也。行遠曰,不無其理也。自點曰,此非小事,日夜煎憂。上曰,凶人之計,有不可測,若曰已死,則必以藉口,若曰未死,則禍將不測,以此以彼,皆爲凶徒地也。自點曰,臣在外與李行遠相議曰,事若不幸,以死當之,彼若惹起事端,臣等,何敢愛死?上曰,長兒不可不以死爲言,而發行之時,則言之似不便當矣。行遠曰,臣意亦然,彼若致訝於生死之說,而有詰問之事,則臣當對曰,吾則目所見也。以目所見而言之,而爾以傳聞而致疑,寧有是理云,則彼必無辭矣。自點曰,若終始必欲率去,則雖從某處,置而不可使率去也。上曰,漏泄之人,不過譯官,譯官中有可疑者乎?自點曰,聖敎至此,臣切悶焉,未得其端,先致其疑,不可矣。行遠曰,彼若或以詐死爲言,則我當責之曰,汝於誰聽問云,則彼有所答,而凶謀自見矣。自點曰,以此之故,大有侵督,則臣未之料也,而國事,豈非可慮之甚耶?上曰,逆姜,極爲凶惡,多儲眞珠·段匹,以締凶徒,淸國固不足憂,而大可慮者,我國之凶徒也。姜逆所儲,散盡無餘,其餘存,皆無用之段也。前所蓄儲,置於何地,而但有無用之物也。又有遺書,則其有心腹之凶,可知也。行遠,欲對而未分明。上曰,非卿相之謂也。豈無締結之人乎?我國士大夫,亦豈不大可介然也?不信君上,以姜賊爲聖,朝廷氣習,豈宜如此乎?朝野之間,必有喜聞勅使之言者矣。自點曰,當初姜逆之事,人有不信者,而至於敗露之後,群情氷釋,無不快之者矣。又曰,臣竊聞今此勅行,西路各官,不費一錠銀,故有欲立碑者云矣。臣詣館所,問馨長曰,立碑之說,出於何處耶云,則曰,實出於民,而彼得聞之,數字缺臣謂曰,固善矣,而淸國若聞立碑之事,則必謂私交於本國,若於殷山立碑,則未知何如云,則鄭勅聞之大喜曰,非徒於我心有所忻幸,亦豈不有光於子孫乎云,大槪其費,不至於大段,爲之無妨矣。上曰,彼欲爲之,則爲之可也。自點曰,鄭勅所給奴婢,未知以幾口爲限乎?上曰,卿意以爲幾許,可乎?自點曰,六口似可矣。上曰,似少矣。曰,然則以八口爲限,何如?行遠曰,職牒雖不關,彼必爲幸矣。自點曰,鄭勅聞之大喜云矣。上顧謂六卿曰,諸卿之意,則以爲,何如?願聞勅使之所以出也。仁垕曰,臣未有知,而以臆料言之,則彼不可無事往來,故爲是說,以爲往來之道也。時白曰,臣聞勅書恐嚇之言,不勝憂悶,夜不能寐,彼之往來,非必有大段事款也。數爲往來,必是多得之謀也。至於春秋四勅之往來,臣亦未料其深意也。上曰,卿等之言,非予所問之事也。時白曰,勅書中,無及三兒等事,此不過借三兒,而爲自重之計也。上之所憂,亦或然矣,而臣未知其必生大事也。絅曰,頃於勅使接見之日,臣不在六卿之列,不得參觀,而竊聞勅使宣言之際,至使聖上,屈體前席,有若親承敎令者然,臣聞言罔極,不知所達,此所謂主辱臣死之日也。彼之巧計,則臣不敢逆料,而臣之愚意,則彼知南方之有喝,乘我國情之疑懼,欲以三兒,有若質子然。行遠曰,大不然,所謂質子者,以其重於我,而爲信於彼故也。彼三兒,有何取重於我國,而取以爲質乎?上曰,彼無心之事耶?抑凶徒陰囑而致然乎?詻曰,亦或然矣,而非所聞見,固不可全然致疑。臣意則彼於往來之間,冀有所得也。絅曰,彼以勅中所無之事,若是言說,臣數三字缺防塞之,可也。自點則遠缺時白曰,旣以兩兒已死,第一兒已疾爲言,勅行還時,以何說講定耶?上曰,去時,不欲言之也。上又曰,人心不可測,萬古豈有護逆之理乎?行遠曰,必無是理也。上曰,彼無心之事耶?凶徒之暗囑耶?二者之中,明言其是非,可也,而卿等所言,曚曨至此,極爲非矣。大臣之言,有所明白,而六卿之言如此,所謂問東答西也。自點曰,上之所敎恐懼者,臣實恐之。上曰,大臣之憂,爲國憂也。六卿之憂,爲身憂也。時白曰,身在後行,未得詳聞聖敎,故未有所達耳。豈敢有愛姜護姜之心,而有所難言乎?臣之所論者,不過彼之處置何如而已,彼三兒,則旣置於海島中,夫豈有所恐懼乎?雖有凶邪陰囑之事,何以不睹不聞者,而遽有云云乎?上敎至此,南北憂懼,不知所達矣。自點曰,臣在外亦與時白相議,時白亦不勝憂懼矣。惠吉曰,臣於勅使接見之時,目見聖體之屈辱,臣心罔極,不知所達矣。下問之事,諸臣旣已陳達,以臣淺見,不能臆決,而天下之事變無窮,安知其必無所憂也?然不能明知其計,不可謂某事如此,某事如此也。上曰,姜賊,死已三年矣,彼豈有至今愛惜之理乎?必有陰助之者矣。仁垕曰,自上有曚曨之敎,臣之所見不明,則有之矣,夫豈有爲姜之心乎?伏承上敎,不勝惶恐。上曰,非曰卿等之若此也。人心到此,皆恐獲罪於姜,是以,人不能明言之也。墰曰,臣往在西路,習知其土軍情,商賈四五字缺朝廷,雖有祕密之事,彼缺慮也。自點曰,自上所憂,止此而已,臣意,則不當如此而止也。臣竊聞之,淸國偵探,不絶於西路云,後日之憂,不可紀極。自點又曰,平壤失火,三千餘家,一朝燒盡,當此凶年,有此慘酷,甚爲不幸,何可道哉?人馬亦多燒死云矣。上曰,非徒慘酷,實惟大變,其處人家有幾許耶?行遠曰,人家櫛比矣。自點曰,臣前往西路時,常調習三千兵,而火患忽起,得賴軍卒之力救,僅免燒盡,所焚亦三百餘家矣。蓋其地,連墻比屋,若遭火患,則勢難救止矣。惠吉啓曰,臣來詣闕下聞之,殿下,以李基祚,爲三陟府使,姜栢年爲淸風郡守,天意所在,有不可知,無乃諫院論啓,玉堂陳箚而然乎?前者憲府之論閔馨男無他,只以其曾參庭請,年紀又衰,故有此論啓,栢年等,待其公論可也,而乃敢乘機狙擊憲府多官,玉堂箚遞,安得不爾?只請遞差,實惟輕典,尋常處置,亦有遞差之例,基祚等,有何所失乎?凡事自有是非,是非不明,則國不爲國,必須好惡得宜,然後公議乃行,豈有兩是兩非之理乎?此關世道,不可不辨,請還收李基祚補在之命。上曰,姜栢年,獨補外任乎?當天災踏至之時,雖大小臣僚,協心同力,而猶且若不能保朝夕,渠何敢分黨相仇,急急進箚,若報私讎乎?惠吉曰,此非黨論,實欲明其是非耳。姜栢年等失實之言,何所據而云云耶?栢年等事,豈不非哉?玉堂,公論所在,箚論是非,在所不已。上不答。詻曰,元孫冊封之事,旣已陳達,而自上有待秋爲之之命,國家莫大之慶,不可少緩,勅使回還之後,擇日擧行,何如?臣待罪該曹,不敢不達。上不答。自點曰,我國曆書,與淸曆不同,淸國所送文書中,不可以我國曆書閏三月書之,必須以四月書塡,何如?上曰,依爲之。上曰,彼文書中,用彼曆法可也,而不可每每如此,別遣聰敏一員,就學於淸國可矣。自點曰,其勢有未易者,我國使行,雖往淸國,僅留十餘日,且彼禁不得出入,必須通于彼處,力圖之然後庶或可學,而此非一二日之所可學,未知何如也。上曰,一番未學,則每行遣聰敏官一員,學可也。自點曰,然則必使聰敏一員,每行隨往密學,可也。上曰,依爲之。自點曰,朝臣窮窘,到今方極,皆仰夏等之祿,而以我國之曆觀之,則閏月在間,四月加遠,若依淸曆之排月,頒祿於閏月,則庶救目前之急矣。上曰,依爲之。加給閏月之俸似可,未知如何。自點曰,聖上軫念之意至矣,而蠲減賦稅,國用垂乏,不敢更請矣。自點曰,臣伏見咸鏡監司李厚源狀啓,以爲他道皆蒙減稅,而本道未得均蒙云,未知何以爲之?上曰,其地豐歉,卿等必有聞知,諒處之可也。自點曰,端川以北,則稍豐,而以南則比諸畿甸,又稍優云矣。時昉曰,其田稅,元不上納於京中,留在於其處,以狀啓辭意觀之,則雖不比他道所減,而所欲減者,乃四分之一也。時白曰,人自湖西來言,慶尙·洪淸兩道之間,土賊結黨,往來之人,敎誘聚嘯。頃者金素來言,有一兩班厥族屬,亦脅從於其黨中,極爲可悶云云。去月十四日,淸州居朴安亨稱名人,以收貢事,往金山,則厥奴僕言曰,明日速還,不然,被害,卽爲回程,行十五里許,砲手等執馬轡,渠黨中有一人,傳呼放送云云。松樹之間,四十餘人,屯聚,其數多少,未能的知云云。臣與兵判數字缺兵使辭朝時言送矣。兵使,卽爲下將問捕捉缺十餘名,而其中有贓物者云矣。今年甚凶,湖嶺之間,比比結聚,極可慮也。臣待罪大將之列,敢此啓達,伏願申飭守令,譏察窮捕,何如?上曰,討捕使,申飭爲之可也。以上燼餘
迎接都監啓曰,兵曹,以第三使輔國官敎,送于都監,卽令李馨長齎傳,且以備忘記之意,措辭開說,則第三使,驚喜動色,稱謝曰,俺別無所爲之事,而恩典至此,罔知所達,卽當向闕肅拜,而有煩瞻視,此則俺獨行於人所不覩之中,只慮死亦難報國恩,感祝之外,別無所喩云云。仍以其茶啖盤排,出饋兵曹下人,其爲欣悅,未有甚於今番矣。勅使,若問賜給奴婢口數,則以幾口答之乎?令該司速爲定數宜當,敢啓。傳曰,依啓。
備邊司啓曰,以都監啓辭,太平館撤毁,移構弘濟院,令備局參酌,稟處。傳曰,允事,命下矣。弘濟院,旣已設站,則造成館宇,在所不已。太平館,今爲無用空廨,則撤此移構,比諸新備材瓦,庶除一分之弊,而但念久遠館舍,不無腐朽之患,勅使回還後,卽令該官與主站守令,眼同看審處置,而材瓦等物,雖不可專責於畿邑,工匠·役夫,則本道豫爲料理宜當。此意令都監,言于勅使,仍爲知會本道,何如?傳曰,知道。卽爲看審,可用與否,言于勅使,宜矣。
迎接都監啓曰,令李馨長,探問于第三使,則慶尙道沙格等,今番別無推問之事云。勅使留京間,雖不可放送,遠道飢民,久在獄中,不無怨苦,姑爲保放,何如?傳曰,竝放送,可也。
又啓曰,第三使,令差備譯官李馨長,傳言,迷子鄭善,特蒙朝廷恩典,得拜義州邊將,感祝難諭,而年少身病,不堪在職,呈狀于兵使,已爲啓罷矣。俺有五寸族下張繼禹,曾經殷山座首,爲人可用。且於俺之母喪,極力顧見,常感其恩意。今若以此人,代差鄭善之任,則國恩尤爲罔極。願將此意,措辭啓稟云,不得已惶恐敢啓。傳曰,知道。
又啓曰,諸勅使差備譯官,竝爲出來,以第三使之言傳說曰,弘濟院館宇營造之事,昨已面陳于館伴矣。俺等別無留滯之事,將於今十一日回程,必於過去時,見其基址始役,歸報皇帝,可明本國奉行勅書之意,更爲啓達,須速分付可也。若謂京畿之站,而責令本道移當,則饑餓之民,殘弊之邑,必未易辦得,後巡勅使之來,未及完備,則淸國聞之,不以爲喜,自京衙門,料理蕫役,保無未盡之弊云云。令備邊司稟處,何如?傳曰,允。
又啓曰,今日別茶啖,依例排入之意,敢啓。傳曰,知道。
又啓曰,差備譯官,以勅使之言,來傳,翌日宴,午後設行宜當云,敢啓。傳曰,知道。以上迎接都監謄錄
金振,以兵曹言啓曰,當日閑良方繼賢稱名人,自宣仁門入來,差備門外擊錚,極爲駭愕,令攸司囚禁治罪,同門守門將金友仁,常時不能禁斷,以致闌入,亦爲非矣。請推考。傳曰,允。
又以兵曹言啓曰,以曹草記,殺越賊文乙里金首捕,出身金萬山加資事,判下矣。前資相考,則只有司果職帖,時未資窮,不得下批之意,敢啓。傳曰,前例相考爲之事,傳敎矣。前例相考,則金彦璜,以獷悍賊捕捉功勞,加階事命下,而以六品資窮之故,陞堂上階矣。今此金萬山,則雖曰六品,其資未準,不可與金彦璜,一體賞加,依前啓辭,不得下批之意,敢啓。傳曰,知道。燼餘追錄
上在昌德宮。停常參·經筵。
卯時,日暈。辰時,日暈右珥。
兪榥啓曰,小臣,館所問安,進去下直。傳曰,知道。
又啓曰,館所問安,則答以每遣近臣下問,不勝感激,不知所達云矣。傳曰,知道。
又啓曰,小臣,請留事,館所進去,下直。傳曰,知道。
金光煜啓曰,小臣,館所請留事進去,下直,傳曰知道。
兪榥啓曰,三月初七日備局堂上引見時,禮曹判書沈詻所啓,元孫冊封之事,旣已陳達,而自上有待秋爲之之敎。此乃國家莫大之慶,不可少緩,勅使回還後,卽令日官,擇日擧行,何如?臣待罪該曹,不敢不達,事無發落,取稟。傳曰,依前例判下擧行。以上燼餘
迎接都監啓曰,再昨下馬宴罷後,勅使以爲,在前則每酌有果盤,而今後務從省約,且王世子宴禮,則座上行酒而已,旣無助進之禮,果盤中果子之器,移設於饌案,永除果盤之規,惟宰臣宴禮,則行酒之後,不可無助進果盤之禮,似難全廢。諸使之傍,各置一盤於高足床,以此仍用,勿爲奉持出入云云。依其言施行,而係是變更前式,敢啓。傳曰,知道。
又啓曰,諸勅使,齊送其差備譯官。傳言曰,俺等,今無所幹,不可留滯,定於初十日發去,一路夫馬等事,豫爲分付可也。應行宴禮,雖未盡完,不必以此爲拘云云。初十日回程之說,雖非眞的,今番旣無館內工匠監董之役,顯有從速登道之意,敢啓。傳〈曰〉,知道。依前例請留。
又啓曰,第三使,令差備譯官李信儉等傳言,身有病患,回還時針醫金尙誠,仍爲同往則幸甚,而此是內醫,不敢擅自帶去,願將此意啓稟云,敢啓。傳曰,使之隨去。
又啓曰,王世子入宴廳,將爲設宴之意,敢啓。傳曰,知道。
又啓曰,王世子,與勅使,座上行酒六爵,而罷矣,敢啓。傳曰,知道。
金光煜啓曰,臣承命詣館所,使差備譯官,更爲措辭請留,則答以再遣近侍,如是勸留,不勝感激,但俺等所幹,旣已完了,雖留一兩日,更無所爲之事,已定行期,不可退却云矣。傳曰,依前例,遣大臣請留。
政院啓曰,遣大臣請留事,命下矣,何大臣進去乎?傳曰,右相進去。
迎接都監啓曰,留待才人四十名,今日宴罷後,勅使以其床排分給,仍令退送矣,敢啓。傳曰,知道。
又啓曰,明日請宴,當爲設行之意,令譯官告知於勅使,而不爲可否矣。勅使卽聞麟坪大君,將爲來見乃曰,大君,則只行茶禮而罷還,其後設宴宜當云,敢啓。傳曰,知道。
又啓曰,今番發賣一事,最爲渴悶,其中水獺皮,決無辦出之勢,令譯官累次開陳,而不爲回聽。臣等,今日宴禮罷後,就見第三使,極言實狀,則答曰,因譯官等所傳,旣已備知,而俺亦不得自由,然當周旋於諸使,水獺則已貿五百三十九張,外更勿加貿,靑黍皮五六百張,明朝擇好入之,則與勅使相議完了,銀子雖有餘數,當還爲持去云。且言及平安前後監司,論其長短而乃曰,林監司,初雖因我遞職,其後聞之,實爲善治,後悔莫及,他日相逢,則當以此懷陳謝云矣,敢啓。傳曰,知道。
又啓曰,因掌隷院移牒,賜給奴婢,以八口定數之意,令李馨長等諸差備驛官,傳言于第三使,則感祝稱謝曰,俺有何功而上恩,一至於此乎?不知所達,唯以雖死難報,爲念。歸奴,當詳知奴婢名字,望定受出,而俺有切迫情願,不敢不陳,俺身雖不在此,父母墳墓,兄弟族屬,俱在此國,胸中一念,何嘗不係于斯乎?娶得一女,使居于墳山之下,以奉祭祀,實出於戀土之至情,其女,乃是義州內奴敬男良妻,竝産婢愛玉,今番恩賜奴婢三口,代納贖身,則平生志願,到此畢矣。事雖猥濫,願爲啓達云,故敢稟。傳曰,知道。俾勿代納,特爲免賤以給。以上迎接都監謄錄
傳于兪榥曰,上使永安尉洪柱元,鞍具馬一匹。副使閔聖徽,熟馬一疋賜給。書狀官李時萬,譯官趙孝□·李信儉,先來譯官玄德宇,軍官鄭繼立,各加一資。譯官李馨長,熟馬一疋。崔承朴·李茂·黃信益,各半熟馬一疋。譯官趙東立等六軍官,李廷尹等九寫字官,宋昌言,醫員李時尹,書員權悅,各兒馬一疋賜給。
傳于金霱曰,江陵等官戶曹草記,入之。
沈之源,以戶曹言啓曰,以江陵·大丘兩邑貢賦納未納考啓,曹草記。傳曰,知道。通川所納,亦爲考啓事,傳敎矣。取考貢案,則丙戌以上各年貢賦及奴婢貢木,已爲畢納,而丙戌條大同作木,元數九同五疋零內,已納一同二十三疋,未納七同三十二疋零矣,敢啓。傳曰,知道。以上燼餘
上在昌德宮。停常參·經筵。
藥房提調趙絅,左副承旨兪榥啓曰,夜陰繼雨,時候不適,伏未審玉候調攝,何如?前患諸症,數日來有加減之異耶?臣等不勝區區奉慮煎悶之至,敢來問安。答曰,與前一樣。
大司憲崔惠吉啓曰,臺閣故事,凡有新啓,或爲齊坐,或爲簡通,商確以啓,若値入侍之時,未暇通議,隨事論列,而至於前啓,則只發簡數字缺例也。臣於再昨,趨詣闕下,聞有李基祚·姜栢年等除授外任之命。臣意以爲,若以缺一字事體言之,則玉堂·薇垣之臣,特爲補外,雖似俱涉未安,而此則不然,兩人論事,是非懸殊,不辨其是非,混被譴罰,則好惡無別,公論不行,豈不爲淸朝之過擧乎?且姜栢年,旣遞諫院,與李基祚,方居經幄之長,遽遷嶺海之外,尤有所不同,故臣敢以還收李基祚補外事,有所仰達,而退出之後,卽通於同僚矣。昨日以循例連啓之意,得簡往復,則同僚,乃以齊坐相議爲言,若是新啓,從容議處,固所當然,而榻前旣達之論,故爲闕啓,更待後坐,非但有乖前例,揆以事理何如耶?凡論事之道,不須强而同之,各隨所見,明示可否而已,何必爲牽强退托之言如是哉?其意所在,有未可曉,臣之前後忝叨,非止一再,而素性愚拙,不喜鬧擾,平日自勉者,謹愼二字,曾未爲過言激論,惟以鎭靜爲心。至於今日之事,是非所在,關係非細,固不容不言,而適又獲侍咫尺,未敢含默,略陳所懷,以致僚意參差,終使旣發之論,未免闕望,臺官舊規,到此墜落,此由如臣無狀,猥忝長官,見輕同僚而然也,何敢强顔仍冒?況當此靜攝之日,不得不瀆擾,臣罪尤大,請命遞斥臣職。答曰,勿辭。
獻納金鉽啓曰,臣伏見政目,有副提學李基祚補外之命,繼以伏聞,答大司憲崔惠吉榻前啓辭,至以分黨相仇,急急進箚,若報私讎爲敎。臣曾忝玉堂,同議陳箚,而不惟不被譴罰,乃反復叨言責,臣誠惶悚,措躬無地,第臣不得不陳其梗槪焉。頃者諫院所論之事,是非曲直,數三字缺洞燭,今不復覼縷,而當初姜栢年·鄭昌數字缺院也。未厭衆望,頗有物議,而乃敢冒恥,乘機先發,狙擊憲府,不避汲引之嫌,只爲酬報之地,此豈士夫者所爲哉?玉堂之箚,不過因一時公共之論,明義理定是非,以杜日後不靖之漸而已,豈有一毫他意於其間哉?臣與李基祚,終始無異,嚴批之下,決不可一刻仍冒,請命遞斥臣職。答曰,勿辭。
沈之源啓曰,問安宰臣,全平君李慶禎,館所進去下直。傳曰,知道。
兪榥啓曰,問安宰臣全平君李慶禎,進館所問安,則答以每遣宰臣下問,不勝感激云矣,敢啓。傳曰,知道。
金霱啓曰,大司憲崔惠吉,獻納金鉽,再啓煩瀆,退待物論矣。傳曰,知道。
兪榥啓曰,執義成以性,再啓煩瀆,退待物論矣。傳曰,知道。以上燼餘
迎接都監啓曰,第三使到館之後,煮取藥·燒酒二劑矣。今又令差備譯官李信儉等傳言曰,俺上來時,覓置燒酒於一路,願得四劑藥材,歸路加煮而去云,分付醫司,使之覓給之意,敢啓。傳曰,知道。
迎接都監郞廳,以右議政意啓曰,臣進詣館所,令差備譯官,措辭請留,則諸勅使,答以竣事之後,更無所爲,留滯一日,民弊亦多,昨日再遣大臣,今又至遣大臣請留,感激則極矣,而歸意甚促,行期已定,上敎雖如是勤懇,而迫於情勢,不得從命云,敢啓。傳曰,知道。
迎接都監啓曰,捲帳譯官,來傳麟坪大君,與勅使相接時,請留,則勅使,答以勉留一日,當於十一日發行云,敢啓。傳曰,知道。
又啓曰,麟坪大君,來詣館所,則諸勅使,出接于西廳,行茶禮後,罷出之意,敢啓。傳曰,知道。
又啓曰,李馨長,以第三使之言來傳,行中旣有內醫金尙誠隨去,遠接使醫員減祛,以除夫馬廚傳之弊云,依此分付,施行之意,敢啓。傳曰,知道。又啓曰,中使請留之後,勅使分付曰,的於十二日發行,牌文急速出送云,敢啓。傳曰,知道。
又啓曰,昨夕,繕工監役官,與京畿差使員,眼同看審太平館材瓦,開錄以來,元數六十一間內,二十三間,則可以撤用,其餘三十八間,則積年雨漏,幾盡腐朽,可用者甚少,故將此辭緣,令譯官言于第三使,答曰,當此饑歲,新辦材木,必多貽弊,爲省民力,撤彼移構,事勢如此,則惟在本國料理善處云,令備邊司議處,何如?傳曰,依啓。
迎接都監郞廳,以領議政意啓曰,臣進館所請宴,則諸勅使,各送差備譯官傳言,上司,適傷寒不平,三勅,亦有病患針灸,朝者大君之來,僅得出接,今難起勢,宴床分入各房云,臣呈御帖,卽爲罷還之意,敢啓。傳曰,知道。
迎接都監啓曰,勅使,曾以弘濟院館宇圖形,送于都監,授諸京畿,而監役官及差使員等,只見其圖,似有未審之處,令譯官稟定於第三使,則卽招監役官與差使員,手自指示而言,大槪都數五十餘間,月廊溫堗十房矣。第三使,仍爲申飭該官曰,後巡勅使之來,在於七月·八月,雖未的定,營造之役,未完於其間,則必有生事之患,斯速開基始役,使諸勅,目覩其擧行之狀,宜當云,敢啓。傳曰,知道。措辭開諭,減其間數。
又啓曰,第三使,令差備譯官李信儉傳言,六味地黃元四劑,願得之意,曾已陳達矣。更思之,一時多劑,則經霾難用,今行只一劑,合丸以去,又一劑,則前頭冬至使行中付送,其餘二劑,則以生材留置以待,宜當以此,分付醫司云,敢啓。傳曰,知道。以上迎接都監謄錄
執義成以性啓曰,前日諫院,有躁妄之失,玉堂之相規宜矣。今者李基祚補外之命遽下,長官之請還收,亦宜矣。但凡大小論啓,必與同僚議定,登對時急,雖未暇待其回答,一邊書示其例,退而議啓,亦無不可,而長官,先發於榻前,罷出之後,乃爲簡通。臣意以爲有違常規,而不欲惹起鬧端,循例答送,昨日簡通往復,臣答之以榻前獨啓,旣不與同僚議定,則雖違常規,而今欲相會商確而後議啓者,似合愼重之道,臣之謬見,非以還收之請,爲不可也。又非以諫院,非無意見也。第以今日紛紜,俱出於激而爲過,必欲會議商確者,欲審其措語,歸之不激而已。長官,旣以此引避,臣何敢仍冒?請命遞斥臣職。答曰,勿辭。燼餘追謄
上在昌德宮。停常參·經筵。
下直,淸風郡守姜栢年。
鄭維城啓曰,小臣館所問安,進去下直。傳曰,知道。
金光煜啓曰,三陟府使李基祚,下直肅拜單子來呈,而時無結末,故其單子還爲出給矣。傳曰,知道。
鄭維城啓曰,小臣館所問安,則答以每遣近侍下問,不勝感激,俺等至蒙厚恩,好爲寢息矣。傳曰,知道。
掌令元振溟啓曰,三昨日,長官簡通李基祚補外之命還收事,榻前啓達云。再昨日以還收事連啓事簡通,臣商確處之之意答送。蓋臺閣故事,若入侍之時,遇有可論之事,則旣啓而後簡通,若未入侍之時,遇有可論之事,則未啓之前簡通,使同僚預知,然後出而相議,連名以啓,例也。今長官,以未入侍時所聞之事,始通於旣啓之後,則是同僚未嘗豫其論也。又其再簡,無他措語,直書連啓,則是同僚不能爲有無也。臣意以爲,未嘗豫論而遽爲參啓,則有苟同之嫌,不能有無而遽爲可否,則有苟賤之羞,故答以商確而已。昨見長官避辭,則以故爲闕啓,牽强退托等語,攻斥同僚,不遺餘力,此亦緣臣無狀見輕之致,何敢强顔仍冒?適有身病,今始來避,所失尤大,請命遞斥臣職。答曰,勿辭。
正言洪處尹啓曰,大司憲崔惠吉,獻納金鉽,執義成以性,掌令元振溟,竝引嫌而退。還收之請,不容小緩,榻前論啓,未暇通議,牽强退托,責有所歸,曾在玉堂,同議箚陳,出於公論,斷無他意,且是前事,有何可嫌?旣知諫院之有失,又曰還收之亦宜,而必欲商議,可謂論事愼重,未嘗預知其議,亦可簡通停當,而托稱苟同之嫌,欲沮已發之論,請大司憲崔惠吉,獻納金鉽,執義成以性,竝命出仕,掌令元振溟遞差。答曰,依啓。崔惠吉遞差。
鄭維城,以戶曹言啓曰,今番謝恩使入往時,攝政王及龍將三四字缺等處,禮單有無,令李馨長,探問于第三使,則答以回還謝恩使持去物種,龍將甫大,竝皆不受,今難更送。只於攝政王前,樻枝三·靑黍皮·倭劍·水獺皮,備送似當,敢啓。傳曰,依其言備送。
永安尉洪柱元疏曰,愚魯小臣,百無才長,猥膺奉使之任,猶恐不能勝堪,適無所幹,得免僨事而還,亦荷天地生成之澤,而至於省弊之擧,皆出於譯官之周旋,而無非彼中欲爲國家生光之地,其間有何臣一毫可紀之勞,而不意玆者,有鞍具馬賜給之命,感激之外,只切慙悚。設令微臣,有奔走效力之勞,固是臣子職分之所當爲,況臣無有分寸之勞,而敢承恩賞之典乎?十餘字缺伏願聖慈,特垂諒察,還收賜給之命。答曰,省疏具悉卿意。今番除弊之事,實是卿等之功,宜安心勿辭。以上燼餘
迎接都監啓曰,差備譯官,來傳勅使之言,京中發賣時,次知譯官兩人中,一人仍爲押領,隨往義州通融,開城府以西所貿之物,照算入納宜當,自都監依此,分付云,敢啓。傳曰,知道。
又啓曰,卽者,勅使出示路程記,弘濟院·坡州·開城府·平山·瑞興·黃州·中和·平壤·肅川·安州·嘉山·定州·林畔·良策等處,皆以宿所磨鍊,其餘則中火矣。以此知委三道之意,敢啓。傳曰,知道。
迎接都監郞廳,以領議政意啓曰,臣進館所請宴,則四勅使,各送差備譯官言曰,俺等皆有病患,不得出往宴廳,宴床分入各房云。臣呈御帖,招李馨長,送言于鄭使曰,承上命,有所相議之事,令譯官傳言乎?可得相見而面陳乎?鄭勅使·李馨長要見,臣入見鄭使,未及發言。鄭乃曰,今番之事,有三款,漂漢則必至無事。三兒得病死亡之日,欲爲詳知,歸奏皇上,倭情亦爲詳知,來到釜山之日,又欲知奉行之必來與否,臣稱謝皇恩,又謝諸勅除弊之惠,而仍以第三兒,去十二月十一日,先得痘疫,症勢不順,同月十七日身死。第二兒傳染此疫於十八日,至二十九日身死矣。長兒本以孱疾,久處島中,病勢危劇,而見兩兒痘死,仍添驚癇,方在死生中矣。前日自上接見時,三公以下,細陳逆姜進毒咀呪於君父者,皆爲此三兒之地。其乳母·保母·宮女及奴子等,同謀覓納毒藥咀呪之物,皆爲此三兒及其姜母與奴婢,皆爲承服,盡誅其族,爲人臣子者,孰不欲食其肉也?朝廷屢請誅此三兒,自上不忍,置於絶島,而因疫致死,實是皇天行誅。願勅使,備將此意,陳達於皇上如何?鄭勅答曰,接見時,自上已盡下敎,當一一奏陳,但長兒則生存,善爲養育,當有後問。臣曰,卽今病勢如彼其重,人之死生,非人力所及,若或不救奈何奈何云。則鄭使曰,俺則自當以生存奏知,此外或咨或奏,非俺所知。臣曰,勅使,每於本國,不能無情,此外不知之說,吾不之信,都在勅使,善爲周旋。鄭使曰,俺豈無情於本國乎?臣又曰,倭情,近來叵測,至以前所未有之事。請貸米布甚多,雖使國家豐富,揆之義理,不當許無理之請。況近來凶荒連歲,民不資生,何得以許之。渠雖百般恐嚇,至於不告而去,不須挽留之意,已爲分付矣。倭情異於前日,如有邊報,只恃上國威靈而已,望勅使留意,如何?奉行出來之說,必是借重之語,而未能知其的報也。至於漂漢事,多謝云云,則鄭勅喜笑,頗有德色,問答之際,自致良久,臣辭謝罷出之意,敢啓。答曰,知道。
迎接都監啓曰,以都監草記,弘濟院館宇事。傳曰,知道。措辭開諭,減其間數事,傳敎矣。臣等令李馨長,備陳於第三使,則答以碧蹄,大臣·都承旨別爲出往之站,而廳事狹小,補簷遮日之下,大臣出坐,所見埋沒,常以爲欠。今當移站之日,欲恢其大廳,以五間圖形矣。役巨有弊,則雖三間無妨云,然則前面月廊間數,亦當隨此而減,更爲分付于監役官及差使員等處,何如?傳曰,允。以上迎接都監謄錄
上在昌德宮。停常參·經筵。
兪榥啓曰,宰臣安夢尹,館所問安,進去下直。傳曰,知道。
執義成以性啓曰,長官簡通,臣以相議商確答之,與元振溟,商確處之之答,少無異同,而立落有異,長官,則以牽强退托,故爲闕啓之語,及諫院處置中,牽强退托,責有所歸等語,皆指臣身及元振溟,而數三字缺請出使,廉恥所在,臣何敢强顔仍冒,請命遞斥臣職。答曰,諫院處置,殊甚不當,其心所在,不難知也,勿辭。
正言洪處尹啓曰,臣於昨日,竊見執義成以性避辭,則有曰,非以還收之請,爲不可也。又不以諫院,爲無所失。又曰必欲商確,歸之不四五字缺則以爲是非所在,不可不論也。商確云者,尤見愼重之意,掌令元振溟避辭曰,未嘗豫論而遽爾參啓,則有苟同之嫌,不能有無而遽爲可否,則有苟賤之羞,故答以商確而已。數字缺長官初不通議,終不可强,而同之不焉參啓,不爲商確二字,何時可用乎?其果牽强退托,沮撓已發之論也,審矣。故臣知兩人商確字,適爲不同也。大槪今日所爭,是非易見,而紛紜至此,臣竊寒心,一出一遞,惟觀是非之所在矣。成以性復以立落有異,引嫌而退,臣竊以李基祚補外之命,只爲淸朝之過擧矣。大司憲崔惠吉,適因入侍,榻前陳啓,論事好惡自別,臣實韙之,故乃敢請出,而伏承聖批,以遞差爲敎,臣處置乖當之事,非止一事,況今嚴旨之下,尤不可一刻仍冒,請命遞斥臣職。答曰,勿辭。以上燼餘
迎接都監啓曰,第三使,令差備譯官傳言,明日回還時,百官及都民,當有致謝之擧,節目之間,若致失當,則亦涉不好,須豫飭該官可也。百官於慕華館宴廳前大路西邊,向迎恩門立班,而重行整齊,都民在於其後,而切勿紛亂,倂行三拜九叩頭之禮,諸勅使,若問其何故,對以今番皇恩罔極,小邦臣民,如是拜謝云,而百官仍詣常時祗送之處,都民亦隨其後,諸勅使過去之時,措辭稱謝宜當云云,故漢城府及通禮院官員,招致,分付之意,敢啓。傳曰,知道。
又啓曰,齎咨宣傳官金元瑋,還自北京,而第三使諺文家書及淸書兩封持來,故卽爲傳給之意,敢啓。傳曰,知道。
又啓曰,宣傳官金元瑋,齎來淸書中事意,令譯官探知,則漂漢事,衙門旣已停當回咨,諸勅則勿爲干預云云矣,敢啓。傳曰,知道。上馬宴時,措辭致謝宜矣。
迎接都監郞廳,以右議政意啓曰,臣來詣館下,請行上馬宴,則諸勅使,答曰,各有所爲之事,不得出接,宴床分入各房云,故只呈御帖,退出之意,敢啓。答曰,知道。
迎接都監啓曰,卽日勅使,令差備譯官,書出明日發行軍令,初吹辰正,二吹巳正,三吹午正矣,敢啓。傳曰,知道。
又啓曰,第三使,令差備譯官李信儉傳言,李馨長病重之狀,人所共見,俺若仍爲帶去,則必死於道路,當爲落留而去,此意都監知悉云云,敢啓。傳曰,知道。
又啓曰,三兒,丁亥十二月十一日先得痘疫,症勢順,同月十七日身死,第二兒傳染此疫於十八日,同月二十九日身死事,書給。
又啓曰,以都監淸書中事意探知,則漂漢事,旣已停當,諸勅使勿爲干預云云事草記。傳曰,知道,上馬宴時,措辭致謝宜矣事,傳敎矣。臣等上馬宴時,當爲進參,故入坐館內,宴床分入各房之後,臣等以行路好去之意,令差備譯官,傳言于第三使,則答以戶判館伴,來坐近處,暫爲相見云。臣等,依其言就見,因以漂漢之事,措辭極陳感謝之意,則第三使,答曰,理雖固然,事若不幸而有尾,則俺亦可悶,今得善完,多幸多幸云,而不無自功之色,敢啓。傳曰,知道。以上迎接都監謄錄
吏曹判書閔馨男疏曰,伏以臣萬死餘喘,罪戾積躬,前後陳疏,瀝盡心肝,而曲荷洪造,未獲譴免,果見物議甚峻,臺評重發,固已自料,實所甘心。雖是庶官凡職,當難冒居,天官冢宰,是何等地望,而忍恥竊據,以辱淸朝之名器之乎?朝廷之上,廉隅爲重,臣若貪戀榮寵,耐彈而出,則非但平素所守,一朝都喪,二字缺聖明,厥罪難貸,伏乞聖明,少垂察焉。臣旣隨參廷請,則雖非其本心,而亦出於怵禍,收議之是非,固不可論矣。至於林下讀書之人,其果在臣收議中,而其時凶黨滿朝,慘論方張,而獨逆臣仁弘,方在嶺外,以讀書爲名,故有所指而初不料終,乃黨惡而從逆也。豈有一毫私意於其間哉?此一款之下,有博考前史,十分商確,善處人倫之變,毋使聖代,被議於百世之後之語,故凶黨呂後望等,連上疏章,論以逆獄之二字缺此則人所共知,而未見全文,則致有疑惑,亦其缺臣,旣有難赦之罪,又患痰厥之症,伏願聖明,亟遞臣職。答曰,省卿上疏,始知卿之立異,若是其牢實也。彼循私伐異之論,無足介懷,宜勿固辭,速出行公。燼餘追謄
上在昌德宮。停常參·經筵。
自卯時至巳時,日暈。白氣如虹,逶迤暈傍,良久乃滅。未申酉時,日暈右珥。夜自一更至三更,月暈。四更,月暈左珥。五更,月暈。
藥房啓曰,近來春氣不適,伏未審此時,玉候調攝比前,何如?丸藥進御,爲日已多,時無顯效耶?臣等不勝區區煎慮之至,敢來問安。答曰,時無加減。藥房日記
迎接都監啓曰,卽刻,勅使館所,離發之意,敢啓。傳曰,知道。
又啓曰,勅使到慕華館,王世子出迎,而諸勅,仍立於下轎臺上,待百官都民,北向謝禮訖,就坐行宴禮,六爵而罷矣,敢啓。傳曰,知道。
又啓曰,王世子餞禮罷後,勅使行到迎恩門外,大臣以下百官及都民等,分立路傍,行禮致謝以送,敢啓。傳曰,知道。以上迎接都監謄錄
備邊司啓曰,卽接戶部回咨,則漂漢等事,旣已結末,而邊將·沙格等,俱着釋放云,而沙格等則曾因迎接都監啓辭,已有自上放送之敎,而邊將尙在囚繫之中,令禁府放送,何如?答曰,依啓。齎咨官,令該曹參酌施賞。備局謄錄
侍講院啓曰,今日勅使回還時,都民致謝之事,該官所當豫先來告本院,以爲入達之地,而終不言及,故王世子,與勅使揖讓陞階之時,始爲得知,左右上下遷次之際,事甚顚倒。餞宴時,王世子前所進味數,多有不精,至於毛物,雜於其中,亦極可駭,當該官員,竝推考,何如?傳曰,允。
司饔院啓曰,今日勅使餞宴時,王世子前所進味數,多有不精,至於毛物,亦雜於其中,事極駭愕,迎接都監當該郞廳,請從重推考,次知下人,令攸司囚禁治罪,何如?傳曰,允。以上司饔院謄錄
上在昌德宮。停常參·經筵。
自卯時至未時,日暈。
上在昌德宮。停常參·經筵。
夜二更,月暈。
侍講院,王世子慶德宮擧動時刻,取稟。答曰,有感冒之候,退行。
藥房都提調金自點,世子宮問安。仍達曰,感冒之症,趁不和解,則恐或彌留,卽爲入診議藥,何如?答曰,不爲大段,勿爲入診議藥問安。藥房日記
義禁府啓曰,臣等取考李晩榮見捉文書,則官家例用之外,所謂內入者,木末·膠米若干升,而其供饋私客及與人穀物,竝皆依法抄出,叩算折米作貫照律以入之意,敢啓。傳曰,知道。禁府謄錄
司饔院官員,以都提調意啓曰,再昨本院啓辭時,臣適有事故,未及聞知,而僞稱臣意,欺罔入啓,事雖當然,其漸,誠不可長也。請當該郞廳推考,謄錄色吏·書寫等,令有司繩以本律,以警後人。司饔院謄錄
有政。吏批,以沈詻爲大司憲,林堜爲工曹參議,沈澤爲掌令,趙珩爲執義,安應亨爲安東府使,丁彦璧爲正言,檢閱單李尙眞,校書正字單朱楘,自如察訪李蒤,濟源察訪金楦相換,李惕然爲軍資監正,郭聖龜爲掌令,平雲君俅爲司饔院提調,李慶桓爲兵曹佐郞,成以性爲應敎,尹舜擧爲刑曹佐郞,任重爲司書,元振溟爲軍器寺正,呂爾弘爲內資寺奉事,丁彦璜爲淮陽府使,李正英爲修撰,李時億爲刑曹佐郞,金震遠爲禮曹佐郞,申洬爲弼善,李晛爲引儀,李文望爲尙衣主簿,鄭太和爲禮曹判書,原昌君玖司饔院提〈調,除〉授事傳敎。吏批政事
上在昌德宮。停常參·經筵。
下直,昌洲僉使柳成益。
藥房都提調金自點,左承旨金霱啓曰,近來風日甚亂,寒氣亦峭,伏未審此時,玉候調攝,何如?臣等不勝區區伏慮之至,敢來問安。答曰,與前一樣。
世子宮問安。答曰,比昨向差,勿爲入診議藥。藥房日記
以禁府金時豪原情公事,傳曰,所謂御營廳所納價布,自本廳勒定耶?問啓。啓曰,傳敎矣。使本府郞廳,問於金時豪,則上年五月分,各營分送火藥二十四斤於本鎭,而此乃御營廳所送價木三十六疋,納于各營云,故二十一疋,前已備送,十五疋追後備送,而有各營所捧書目云,故取考時豪所納書目,則十五疋追送的實,敢啓。傳曰,知道。此事的實與否,問于御營廳以啓。禁府謄錄
上在昌德宮。停常參·經筵。
初昏,月出時色赤。
義禁府啓曰,張自好見捉文書,臣等詳細取考,則雖無入已之跡,亦無公用之事,故從重以入已論斷,依法典抄出叩算,折米計貫照入之意,敢啓。傳曰,與李晩榮事有異,事甚不當也。啓曰,傳敎矣。張自好見捉文書中,內入之物,有多於李晩榮,故從重照入矣。今承聖敎,不勝惶恐之至,似求素所部內財物者,改照律付標以入之意,敢啓。傳曰,知道。
又啓曰,自該曹移送暗行御史書啓粘目,取考,則吏曹覆啓內,韓得良,今方囚推,書啓中數款,令禁府察處云,故招出御史書啓中衙祿及大同木紙價等加捧數款,更推流入於刑推問目以入之意,敢啓。傳曰,允。
以義禁府張自好照律公事,傳曰,此律是耶?此罪何以重於李晩榮乎?承旨察啓事,命下矣。張自好所犯之罪,旣已遲晩納招,故文書被捉之物,計貫議律,則雖似當律,而比李晩榮加等議律,似爲過重。此公事還出給,更爲稟旨處置,何如?傳曰,允。以上義禁府謄錄
上在昌德宮。停常參·經筵。
自昧爽至辰時,沈霧。
備局啓曰,兵曹參判林墰,今差謝恩副使,辭朝之期,只隔二旬,其間治行,亦甚窘迫,勢難兼察他任。林墰賑恤堂上改差,其代以吏曹參判韓興一差出,使之察任,何如?傳曰,依啓。
又啓曰,邊民越境之禁,非不嚴明而頑民,不畏國法,任意越去,每致生事於國家,極爲痛惡。今者會寧·鍾城軍官等,先被極律,犯法越去之人,獨免其律,後弊難防,而許多人命,不可盡誅。其中會寧哨官金益鎌,軍官李徵海,鍾城砲手愛奉·暹伊等,俱是領去之人,厥罪尤重,押送境上,使之梟示,而其他李之男等十九名,令本道定配于三·甲等地。安邊所囚金山天等五人,則分輕重決杖放送之意,行移,何如?答曰,依啓。領去之人,勿爲梟示,令該曹刑推定配。以上備局謄錄
上在昌德宮。停常參·經筵。
初昏,流星出自東方,大如虹,直指西方,其光如火燭照地。內下日記
上在昌德宮。停常參·經筵。
太白,見於未地。內下日記
有政。吏批,以梁曼容爲校理,黃海道檢律單全益祥,慶尙道審藥單金時鎰,安鋌爲咸從縣令,洪興祉爲龍岡縣令,柳晉三爲禮曹正郞,金鉽爲副修撰,李尙馦爲蔚山府使,待敎單李尙眞,學諭單李長馨,李時昉爲工曹判書,鄭攸爲獻納,趙休爲工曹佐郞,元汲爲典籍,邊麟吉爲直講,李台瑞爲海美縣監,南銑·林堜爲承旨,閔馨男爲判敦寧府事,金瀅爲舒川郡守,李惟亨爲敦寧參奉,成均博士單元檝,學正單李之馨,學錄單柳貞立,金光煜爲工曹參判,沈之漢爲輔德,都承旨南銑,右承旨林堜,左副承旨鄭維城,右副承旨兪榥。吏批政事
上在昌德宮。停常參·經筵。
夜一更,艮·巽方有氣,如火光。
藥房都提調金自點,左承旨金霱啓曰,風日不調,近來尤甚,伏未審此際,玉候調攝,比前,何如?藥丸進御,日子已久,時無顯效耶?臣等不勝區區伏慮之至,敢來問安。答曰,時無加減。傳曰,大消痞丸,劑入。藥房日記
備邊司啓曰,南邊聲息,隨聞報知者,卽勅使之意,藤倭已來,奉行將到之由,亦爲言及矣。平城春,今旣出來,以其所幹,不出於前日求索,而今方牢塞辭緣,行會伴臣,使之措辭傳報,何如?答曰,允。
又啓曰,凡拜表出行,以上副使·書狀等皆吉之日,擇定矣。謝恩副使林墰,今始差出,前定之日,不可仍用。且今番則勅使亦無催行之意,令日官差退改擇,何如?答曰,允。備局謄錄
傳曰,今下弓失,北虞候李潤基,給送。
答府曰,旣已推考,勿復煩瀆。金逸事
答院曰,依啓。海運判官洪錫基罷職,臺諫上來事李郊推考,金迪事,風聞未必盡實也,更加詳察,勿爲煩瀆。
答工判李時昉疏曰,省疏具悉卿懇。卿之才器,實合正卿之任,宜勿控辭,從速察職。
答院曰,李郊,旣已推考,不必罷職,金迪事已諭。內下記草
上在昌德宮。停常參·經筵。
夜自一更至三更,有氣如火光。
備局啓曰,以本司洪淸監司牙兵新抄狀啓,傳曰,湖南亦有此軍耶?問啓事,傳敎矣。湖南監營,自丁酉亂初,有牙兵與待變軍官,而其數未能詳知矣,敢啓。答曰,知道。備局謄錄
禁府啓目。答曰,依允。安益昌乙良,除刑推分揀。
備邊司粘連啓目。答曰,軍官之數,似爲太多,作哨亦似未妥,更爲酌處。內下記草
義禁府啓曰,安益昌分揀事,判下矣。放送之意,敢啓。傳曰,知道。
又啓曰,李文達分揀事,判下矣。放送之意,敢啓。傳曰,知道。義禁府謄錄
上在昌德宮。停常參·經筵。
巳時,日暈,暈上有冠。自午時至酉時,日暈。夜一更艮方,三更坤方,有氣如火光。
政院啓曰,卽接平安監司狀啓,則非但墨點滿紙,至於塗擦粘膠,所見極爲駭愕,未知坼見於何處,以致如此,而不可置之不問,令三道監司,嚴問撥將,詳査所經各官,從重處之,何如?傳曰,允。備局謄錄
答前活人別坐李思誠疏曰,省爾上疏,深嘉爾誠,所陳之事,當令御醫詳議焉。
答兵粘曰,所訴雜類,竝令汰定軍保,俾免上番軍難堪之弊。
答戶草曰,知道。依前下敎,量宜加給。夏等祿事內下記草
上在昌德宮。停常參·經筵。
自巳時至申時,日暈。夜一更,流星出玉井星下,入坤方天際,狀如拳,長五六尺許,色赤。內下日記
備局啓曰,賑恤廳堂上李基祚外任,代以行護軍金南重差下,察任,何如?答曰,依啓。
又啓曰,本司有司堂上李基祚外任,代以吏曹參判韓興一差下,察任,何如?答曰,依啓。備局謄錄
上在昌德宮。停常參·經筵。
上在昌德宮。停常參·經筵。
自卯時至午時,日暈。夜一·二更,東南方有氣如火光。
答備粘曰,依允。軍官之數,此亦過多,使之無過半千。
答備粘曰,依允。兵使金逸,熟馬一匹賜給,以示予嘉尙之意。
答府曰,依啓。監察閔鐔汰去事金逸,事不允。
有政。內下記草吏批,以趙稇爲軍資判官,許爲連源察訪,權聖源爲典牲主簿,奉常副奉事單柳霂,金應祖爲輔德,洪瑱爲右通禮,崔後胤爲文學,郭天成爲典籍,睦兼善爲正言,沈詻爲禮曹判書,宋時吉爲刑曹參判,鄭太和爲大司憲,李榗爲義禁府都事,林爲司諫,李行遇爲大司諫,李弘淵爲正言,柳碩爲工曹參議,李丕顯爲分兵曹佐郞,沈之漢爲副校理,沈詻單付靑松君,趙緯韓爲社稷署提調,李天基爲校理,沈詻爲宗廟署提調,蔡楙爲典籍,朴廷龍爲山陰縣監,成均學正單柳霂,張次周爲兼三道海運判官。吏批政事
上在昌德宮。停常參·經筵。
夜一更,坤方有氣如火光。五更,白雲二道如氣,起自艮方,直指坤方,長各竟天,廣皆尺許,良久乃滅。內下日記
藥房啓曰,近來春氣不調,伏未審玉候調攝,比前何如?臣等不勝區區伏慮之至,敢來問安。答曰,時無加減。藥房日記
備局啓曰,都承旨啓辭,臣以餞慰,西過黃州,沿路所見,兩麥向茂,頗有可望,但田野農人,各站夫丁,皆以橡實雜菜爲食,所經同然,不勝矜㦖。及此回程,則自入畿境,耕者絶無,只於道上三處,有若干兩班輩,聚率老弱男女,或十五餘名,或三四十名,呼訴馬首曰,民等春來所食,無一粒穀氣,專用橡末野菜充腸,已至旬朔,氣力漸盡,命徒存。今則橡實亦乏,勅行纔過,悉家中男婦之至稍壯者,遠入山藪,焚燒拾取,故廢耕已累日,而橡實雖得,旣無穀物之相雜,則其可以久久絶穀,而能活其命乎?方欲就食於京中賑恤,而春種全闕,則秋獲何物?況各有老稚,不能行步者,亦不忍棄去耳。各邑還上,上年所捧,未滿元數內三分之一,而勅行未到之前,斗斗升升,一番分給,更無所餘。或云前頭,又有統營之穀,而此則海路隔絶,運來遲速,難以日月爲期,種子之用,每患不及,此時民間所恃者,只在江都南漢兩倉之移轉,而今聞以上年不得還納之故,今年則不許移給,此言果然,則畿內之民,坐而待死而已,使行還朝,具由上達,以濟萬民垂死之命云云。大槪今此聚訴之類,則不過路傍所居之民,此外遠近民間之急,可以推此而知之。至於畿土之饑,有甚於諸道,亦可見矣。卽今國儲雖匱,畿輔生靈,別爲賑貸之擧,亦不可已。特令廟堂,更加參酌,無待船運之來,先出某樣穀物,以活枯魚之急,似合便宜。臣目見其饑餓,朝夕難保之狀,且有出使復命,啓達民弊之例,故惶恐,敢啓。傳曰,依啓事,傳敎矣。西路失稔之餘,纔經勅行,民間赤立之狀,實爲矜懼。統營所得一萬石,尙未到泊,而淹過十數日,則目前救活,萬分緊急。江華儲穀,時留數四萬餘石,爲先除出三千餘石。使本道監司,趁速料理輸運,均一分給,而至於南漢所儲之穀,則令守禦使,亦爲參酌除出數千石,及時分給,待秋還捧宜當,敢啓。答曰,依啓。
又啓曰,統營所送兩西種租一萬石內,計除船價,則應納結城倉者,八千三百九十二石零矣。今年饑饉之慘,海西尤甚,五千石則留捧本道,分給各官,而三千三百九十二石零,則移送關西,竝以還上例,待秋收捧,各其官會錄宜當。卽接黃海監司所報,則統營租四千一百四十二石零,已爲到泊於結城云,令本道監司,爲先均一分給,以爲及時播種之資,而隨其船隻到泊,依此數,趁卽輸去之意,平安監司處,竝爲知會,何如?答曰,依啓。
又啓曰,以本司全南監司赤裳山城狀啓粘目,傳曰,此三邑田稅幾石乎?問啓事傳敎矣。問于戶曹,則茂朱丁亥條田稅,米八十六石,太八十三石零。錦山米四百七十三石,太四百十四石零。龍潭米七十六石,太一百一石零云矣,敢啓。答曰,知道。明年田稅乙良,依狀啓留置,以爲緩急之用,而當更議處之。以上備局謄錄
上在昌德宮。停常參·經筵。
巳·午時,日暈。白雲二道如氣,起自南方,直指日傍,長各數十丈,廣皆尺許,良久乃滅。申時,日暈。日沒後赤雲一道,起自北方,直指南方,長竟天,廣尺許,良久乃滅。五更,流星出河鼓星下,入南方天際,狀如拳,尾長二三尺,色白。
傳曰,惡逆之子,雖有病患,不宜入見。今後令內人,書症出送,劑藥以入,牧使以下,勿爲出入事,看護內官處,下諭。
答院曰,無庸强煩。以上內下記草
上在昌德宮。停常參·經筵。
昧爽,黑雲二道,起自艮方,直指巽方,長各竟天,廣皆尺餘,良久乃滅。
答府曰,知道。持平李惟碩署經事
答院曰,不允。李郊·金迪等罷職事
答府曰,不允。辛生,情雖凶詐,不可失信也。內下記草
上在昌德宮。停常參·經筵。
卯時,日暈右珥。申時,日暈。內下日記
備局啓曰,數日前京畿監司,爲畿民狀啓,請種子而苦待統營種租之意,纔已行會矣。近日畿民,因小雨,急於耕種,逐日來訴,取考江都文書,則丁亥冬會計,有正租一千八百餘石,急急除出此租千餘石,爲先分給安山·富平·仁川·金浦·通津·陽川·南陽尤甚凶荒處,及時落種,俾免失時之患,何如?答曰,允。備局謄錄
答訓鍊都監草曰,知道。今後九日有故,則三日退行,三日亦有事故,則停操。習陣事內下記草
上在昌德宮。停常參·經筵。郞廳金弘澤校正。郞廳崔大潤書。
上在昌德宮。停常參·經筵。
備局啓曰,順陵修改都監啓辭,順陵魂游石,及□石二坐,文石一坐,前日□□時,以改備啓下,而新豎石物吉日,定於四月二十日巳時,中興□□□之役,當始於開月初旬間,工匠料布及役軍雇價等物,雖已定奪,此外石物四坐曳運之軍,多至二千五百餘名,而□□葛索等容入諸具,必用許多民力,令廟堂豫爲議處,何如?傳曰,允事,傳敎矣。順陵豎石吉日,定於四月二十日,則□□之役,當始於今月初旬間,工匠料布,役軍雇價,今不必一□□論□□□□□□□□□□□百餘名,費三四日,必得達□,而竊恐□□□陵幽儀石物□□□□□□陵則魂遊石長八尺二寸,順陵則長九尺,且宣陵馬石一坐頤破處,以油灰傅着,至今仍存云。此必大亂甫定之后,有此苟完之事也。祖宗朝深意,誠非偶然,今□修□之役,不可少緩,而災凶之慘,無異經亂。必須參酌時宜,情文兼盡,然後上可以慰陟降之靈,下可以不大傷乎民力,莫重陵寢之事,不可只憑啓辭而定。請一賜對容,令臣等詳細陳稟,親承睿斷,以爲奉行之地,則庶無未盡之患,敢啓。答曰,依啓。
傳曰,明朝,領·右相命招,使之卜相。
政院啓曰,接慰官鄭昌胄,與平成春問答辭緣,別紙送于本司,故監封以入之意,敢啓。答曰,知道。其所答,未妥也。備局謄錄
答刑曹啓目曰,擧白旗打錚的實與否,査處。
答府粘曰,依允。功減一等,李必馦乙良,棄。
答京畿監司兪㯙狀曰,勿待罪事,回諭。
答開城留守金堉狀啓曰,勿辭察職事,回諭。
答院曰,依啓。洪淸都事李郊罷職事辛生雖甚凶詐,殺之不可也。
答府曰,西路兵使,逢辱必罷,則不無後日之弊,今姑置之宜當。
上在昌德宮。停常參·經筵。
申酉時,日暈左珥。
卜相,以春城府院君南以雄,爲左議政。
以金應海,爲御營大將。
答府曰,予意已諭,勿爲强煩。
答院曰,已諭毋煩。
有政。以上內下記草
吏批,典牲奉事朴惇,司贍奉事鄭廣演,相換。
上在昌德宮。停常參·經筵。
藥房啓曰,春序已晩,而夜霜曉寒,天氣不調,伏未審玉候調攝,若何?丸藥進御,爲日已多,不知其有顯然奏效否。臣等,不勝區區伏慮之至,敢來問安。答曰,時無顯效矣。藥房日記
答府曰,渠雖兇慝,旣已直告,不可用法也。金逸事不允。
答院曰,渠雖兇慝,旣已直告,不可用法也。金逸事不允。
答戶判元斗杓疏曰,省疏具悉卿懇。此時此任,不可輕遞,勿爲固辭,調理察職。遣內醫看病
答備粘曰,本府人民,亦爲分給,俾無失信之嘆。內下記草
上在昌德宮。停常參·經筵。
卯時,日暈右珥。自巳時至未時,日暈。
巳時,昇平府院君金瑬,卒逝。
給由馬,澆奠床備給。右相李行遠,楊根地掃墳事
傳曰,大司憲鄭太和處女單子,還入事,言于該府。
答府曰,依啓。張天柱拿鞫定罪事,金逸事,不允。
答合啓曰,如是論執,似過,更勿瀆擾。辛生事
答院曰,依啓。監察洪溥汰去事,洪淸都事李弘載遞差,禮曹正郞朴嶺遞差事
答左相南以雄箚曰,省箚具悉卿懇。卿之才德忠良,可以弘濟艱難,勿以疾病爲辭,調理論道。以上內下記草
上在昌德宮。停常參·經筵。
答昇平府院君金瑬遺箚曰,觀卿上箚,予極驚悼,訓戒之辭,無非至論,予雖不敏,當書紳力行,以副卿之至意焉。
答御營大將金應海疏曰,省疏具悉卿懇。卿之才器,實合此任,宜勿控辭,安心察職。
答府曰,不允。金應海事,陳疏辭任,似無不可,勿爲推考。
答院曰,堂上官汰去,有傷事體,論劾之數,亦爲太多也。
答合啓曰,當更令掘得其所爲而處之。
答刑粘曰,緘辭中所謂,保此心報國恩云者,似爲不成說話爲在果,今姑分揀。以上內下記草
上在昌德宮。停常參·經筵。
夜一更至四更,巽方,有氣如火光。五更,巽·坤方有氣如火氣。
傳曰,今下弓矢,乫坡知僉使鄭孝吉,玉江萬戶宋時男等處,給送。
答京畿監司兪㯙狀曰,勿辭察職事,回諭。
答領相金自點,右相李行遠箚曰,省箚具悉。箚陳之事,情外之言,不必介意,宜勿控辭,安心論道。
答府曰,已諭。
答合啓曰,已諭。
答玉堂箚曰,已諭于兩司矣。辛生事
答院曰,不允。宣漢遞差事,依啓。
答領中樞府事李景奭疏曰,省疏具悉。疏陳之事,情外之言,不必介意,卿宜安心勿爲控辭。以上內下記草
上在昌德宮,停常參·經筵。
辰時,日暈。未時,日暈。夜一·二更,月暈兩珥,白雲一道如氣起,自右珥逶迤指北,長竟天,廣尺許,良久乃滅。三更,月暈。
答禮曹議大臣草曰,依議。曆書更爲稟定事
給由馬。趙絅抱川地掃墳事
答合啓曰,勿煩。辛生事
答府曰,不允。金逸事
答院曰,遞差。五衛將辛宗述·申景·金渾·金添齡事
答左相南以雄箚曰,省箚具悉至懇。予意已諭,卿其勿辭,臥閤論道,以副至望。
答禮草曰,知道。殿內時存,提調奉審,速爲改備,宜矣。宗廟奉審以上內下記草
上在昌德宮,停常參·經筵。
卯時,日暈。辰時,日暈兩珥。自午時至酉時,日暈。夜五更,流星出河鼓星下,入句陳星上,狀如甁,尾長七八尺許,色赤光照地。
答合啓曰,毋庸强煩。
答府曰,不允。
答右參贊趙絅疏曰,省疏具悉卿懇。卿其勿辭。以上內下記草
上在昌德宮。停常參·經筵。
未時,日暈。申時,日暈左珥。酉時,日暈。夜一更,月暈,白雲二道如氣起,自巽方直指艮方,長各竟天,廣皆尺許,良久乃滅。五更,有霧氣。
右議政李行遠,楊根地掃墳事下直。內下日記
政院啓曰,本月初二日備邊司啓辭,以順陵石物,仍舊修改之意,請一賜對,陳稟奉行事,旣已蒙允矣。石物始役之日,已迫,不可不趁速定奪,賜對事,何以爲之?敢稟。傳曰,右相入來后,使之來會。備局謄錄
答合啓曰,已諭。
答府曰,勿煩。
答院曰,依啓。平安都事吳延胤遞差,其代擇送事內下記草
上在昌德宮。停常參·經筵。
自昧爽至辰時,有霧氣。自辰時至酉時,日暈。夜一更至四更,月暈。
藥房啓曰,近來風日不調,伏未審此際,玉候調攝,比前何如?臣等,不勝區區伏慮之至,敢來問安。答曰,與前一樣。藥房日記
答兵曹草記曰,限年凶間,依此爲之。淸白吏子孫給祿事
答合啓曰,勿爲堅執。
答府曰,依啓。金逸事及監司訟官等事,不允。
傳曰,史官一員待令。闕內夜摘奸內下記草
上在昌德宮。停常參·經筵。
禁府啓曰,以義禁府姜希望照律公事。傳曰,別無照律之敎,何如是照律耶?傳敎矣。議啓之中,有其在律文之語,而判付內,以依回啓施行下敎,故臣等未能省察,誤爲照律以入,致勤聖敎,不勝惶恐,時未就服,則依前啓請,加刑得情乎?敢稟。傳曰,依啓。禁府謄錄
答合啓曰,勿爲瀆擾。
答玉堂箚曰,勿煩。內下記草
政事爲之。
上在昌德宮。停常參·經筵。
夜一更,月入太微東垣內。
傳曰,昇平府院君墓山,依延平例,令該曹墓幕造給。
答戶曹·工曹草記曰,內醫院內藥房中一處,撤毁用之。
答合啓曰,勿煩。辛生事
答院曰,依啓。臺諫出仕及遞差事
答行大司憲鄭太和疏曰,省疏具悉。卿其勿辭,調理察職。
答府曰,不允。以上內下記草
上在昌德宮。停常參·經筵。
日出時,色赤。夜二更至五更,月暈。五更,白雲一道如氣起,自艮方直指巽方,長數十餘丈,廣尺許,良久乃滅。內下日記
傳曰,大臣·備局堂上·三司長官,引見。
引見時,工曹判書李時昉曰,統營種租萬石分給之外,餘在八百餘石,請以此穀分給各浦格軍,秋成還捧,以爲格糧,何如?上曰,此言,何如耶?領相曰,仍給各浦事,已爲分付矣。備局謄錄
答府曰,不允。監司趙啓遠事,今此請屬,似出於前例,不必推考。內下記草
上在昌德宮。停常參·經筵。
卯·辰時,日暈兩珥。自巳時至酉時,日暈。
答合啓曰,已諭。
答府曰,不允。內下記草
上在昌德宮。停常參·經筵。
夜五更,流星出北斗星下,入乾方天際,狀如拳,尾長二三尺許,色黃。內下日記
司饔院啓曰,自前延接都監應用沙器,例定加役,別爲燔造,故還納之際,雖稱破失,自無不足之患,而近來勅行,逐年再來,旣不加役於匠人,又停別燔于分院,只以年例進上磁器,除出輸送,而一番所用,多至二百餘竹,及其還納,破失懸頉者,亦不下四五十竹,非但此也,龍樽一雙,竝皆破送,無非下人不謹之罪,而至於內資·禮賓等司,則上年秋間,勅使時出給之器,稱以閪失,尙今不納者,幾至二十竹,與今年不納之數,合而計之,則多至三十竹零也。破缺之器,皆許還納,而無面之數,猶且如此。今若任其奸僞,莫之懲治,則本院有難支之勢,各司無懲戢之理。竊考大典續錄,本院磁器失毁者,雖或數三介,亦有其律。請令該府,當該下人等,囚禁重徵,令攸司依律重治。且沙器輸運,異於他物,顚覆觸碎之患,難保其必無。今後勅行時,都監應用沙器,及宴享色所屬分禮賓等三司行用之器,依前磨鍊。自都監移文本院後,照數出給,因令都監句管,依他司器物例,藏置南別宮,使入番別坐守直,以爲後日出用之地,事甚便當。或致破缺,元數不足,則都監入啓還納本器後,卽爲改送。若於他日客使罕到,推還本院,亦無不可,事勢悶迫,惶恐敢啓。傳曰,依啓。司饔院謄錄
答合啓曰,毋庸强煩。
答院曰,依啓。記事注書推考
答府曰,依啓。公淸監司推考事金逸事,不允。內下記草
上在昌德宮。停常參·經筵。
昧爽,下霜。
答合啓曰,勿爲堅執。
答府曰,毋煩。
答玉堂箚曰,已諭。辛生事內下記草
上在昌德宮。停常參·經筵。
夜二更,月暈。
藥房啓曰,雨後餘寒,伏未審玉候調攝比前,何如?頃於引對時,瞻仰天顔,不如常時。臣等,不勝區區憂悶之至,敢來問安。答曰,與前一樣。藥房日記
司饔院啓曰,本院案屬沙器匠等,別定差使員,領率交付之規,其來已久,遠道則以三月晦日定限,二月二十七日行會各道之後,他道差使員,旣已竣事下去者亦多,而全南道差使員景陽察訪韓有性,昨日始爲入來,取考監司差定公文,則三月二十五日,因自願差定。馬官異於守令,別無牧民救荒之事。又非使命絡繹之處,而任便留滯,慢不動念,非徒事極駭痛,且不無後弊,請韓有性從重推考,何如?傳曰,允。司饔院謄錄
傳曰,李敬輿等,置於南方,於公於私,俱涉不便。李敬輿·洪茂績·沈,竝移配北邊。
答侍講院草記曰,旣已遞任,此禮不必行也。然此何有大勳勞於國家,依啓辭爲之。
答府曰,依啓。臺諫出仕事金逸事,不允。
答合啓曰,已諭。內下記草
上在昌德宮。停常參·經筵。
卯時,日暈右珥。自辰時至酉時,日暈。
答前司正李岉疏曰,省疏具悉。所進御筆,置諸案上,朝夕瞻仰,深嘉爾愛君之忠。此人忠誠,極爲可嘉,令該曹依鄭光後例,六品實職除授。李岉
答合啓曰,勿煩。
答府曰,不允。
答禁粘曰,依允。洪汝漢等乙良,竝放送。以上內下記草
上在昌德宮。停常參·經筵。
答大司憲朴遾疏曰,省疏具悉卿懇。所陳之事,予當留念,卿其勿辭,從速察職。
答大司成李行遇疏曰,省疏具悉爾懇。爾其勿辭,調理察職。
答禮曹草記曰,知道。親弔之禮,今雖晩矣。特往行之,猶愈於終始不爲,更議,稟處。
答合啓曰,勿煩。
答府曰,遞差。平兵金逸事以上內下記草
上在昌德宮。停常參·經筵。
夜四更,月出時色赤。五更,流星出王良星下,入艮方天際,狀如拳,尾長三四尺許,色白。內下日記
備邊司啓曰,修改都監啓辭,臣等奉審健元陵·宣陵·靖陵石物,則長廣大小,未有定規,而健元陵體制,比他陵最小。宣·靖兩陵,則魂遊石·馬石缺破處,仍修改,與油灰補着形止,竝爲別單書啓,令廟堂從速議處,何如?傳曰,依啓事,傳敎矣。今見都監啓下,奉審別單,則各陵石物長廣厚薄,互相不同,自前別無一定之制,蓋可想矣。順陵魂游石,比於健元陵,其長元不及一尺七寸,其厚則有加三寸,從其厚而改鍊。雖去其左右缺破之處,其厚不減於健元陵之制,文武石厚廣,亦爲稍大,雖改作鼻樣,體制亦不下於健元陵,而況宣·靖陵,仍爲修補,旣有宣廟朝舊例,其時在廷諸臣,參酌情禮,有此仍舊之擧,依前榻前定奪施行,恐無所妨,敢啓。答曰,依啓。
又啓曰,平安兵使,今當差出,而依近例令備局議薦,何如?傳曰,依啓。
以沈之溟爲平安兵使。以上備局謄錄
答政院啓辭曰,卿等所論,皆中予之失,三復昌言,再四嘉嘆。第末端所陳,誠非實狀,此則予所不悅也。
答合啓曰,勿煩。
答院曰,依啓。翰林注書從重推考事政事爲之。以上內下記草
上在昌德宮。停常參·經筵。
申時,日暈。酉時,日暈兩珥。
備邊司啓曰,黃海監司柳景緝啓本二度,下端皆爲泥水所汚,此必撥軍之致,極爲駭愕,令本道及京畿監司,摘發治罪,何如?傳曰,依啓。備局謄錄
答合啓曰,予意已諭,勿爲更瀆。
答院曰,依啓。
答司圃粘曰,箭串田折給事,早春旣已許民耕食,則到今還奪,殊涉冤悶,更爲酌處。內下記草
上在昌德宮。停常參·經筵。
傳曰,史官一員待命,騎馬三匹立之。賑恤廳摘奸事
傳曰,副護軍鄭太和,上護軍金南重,陽原君許選,府使申敏一,牧使申翊全,前修撰金卨,司諫吳挺一,司藝鄭之虎,司直任翰伯,縣監吳挺垣,前侍直趙胤錫,進士趙來陽,幼學朴世基,睦履善等女子,及未詣闕處女,禁婚,其餘許婚。
答合啓曰,勿煩。
答府曰,風聞未必盡實,更加詳察,勿爲煩論。忠原縣監徐貞履事
上在昌德宮。停常參·經筵。
傳曰,大臣·備局堂上引見。
引見時,上曰,譯官中,有與逆姜極其親密者,其同謀作惡之狀,不可不鞫問,以懲日後之患矣。大臣以下皆曰,願聞其姓名,嚴鞫治罪。上曰,譯官徐尙賢,最親於逆姜,逆姜所爲,無不與知云矣。兩司長官所啓,徐尙賢,與逆姜親切之狀,臣等亦有聞而知之者矣。請命拿鞫定罪。上曰,依啓。榻前,左承旨金霱所啓,徐尙賢推鞫事,命下矣。推鞫處所,自本府當爲稟定,而臣待罪該房,敢此先稟。上曰,本府爲之。禁府謄錄
答副司果李行源疏曰,省疏具悉。爾其勿辭,激濁揚淸,一循公心。內下記草
上在昌德宮。停常參·經筵。
答鞫廳啓辭曰,依啓。渡江月日及所到處,推問。
答持平丁彦璧疏曰,省疏具悉。深嘉爾愛君之誠,疏辭予當體念,爾其勿辭,調理察職。
答鞫廳啓辭曰,如是隱諱,似出於迷劣,分揀放送,應男亦爲放釋。
答合啓曰,已諭。
答府曰,旣已推考,勿復煩瀆。前啓
有政。以上內下記草
上在昌德宮。停常參·經筵。
答工曹草記曰,知道。月廊,從略毁撤。
答禮曹草記曰,來月旬後,爲之。崇善君夫人再揀擇事
答合啓曰,今方搜覓,多得則減死,可也。
答府曰,依啓。李岌推考。徐貞履事,不允。
答幼學許塯疏曰,省疏具悉。所進御筆,付壁瞻仰,深嘉爾愛君之忠,此人忠誠,極爲可嘉,令該曹依鄭光後例,六品實職除授。以上內下記草
上在昌德宮,停常參·經筵。
未申時,日暈。夜一更,流星出天津星下,入艮方天際,狀如拳,尾長三四尺許,色赤。內下日記
藥房啓曰,朝寒晝熱,氣候不適,伏未審此時,玉候調攝,比前何如?昨者,伏承榻前一樣之敎,臣等不勝區區憂悶之至,敢來問安。答曰,與昨一樣。藥房日記
答府曰,依啓。李信儉越江,其時府君拿推事徐貞履·李圾等事,不允。
答合啓曰,已諭,毋煩。
答院曰,依啓。府啓同以上內下記草
上在昌德宮。停常參·經筵。
司饔院啓曰,各道進上,監司出巡,則定封進官封進,而單子則必監司成貼,乃是規例矣。各官物膳,雖豫定封進日子,而例有不齊之患,單子中,只書某月,不書日子,封進官捧上封進後,日子書塡,亦是規例,而今此慶尙道四月朔新産封進單子中,大殿則不書日子。中宮殿·世子宮單子,皆書日子,其封進之時,不察之失著矣。封進官,請推考。傳曰,允。司饔院謄錄
答禮曹草記曰,依啓。外方所在處女,速爲知委。
答合啓曰,勿爲堅執。
答府曰,旣已除授,不必煩論。徐貞履·李圾等事,不允。
答院曰,旣已除授,不必煩論。鄭光後等,除職還收事
答政院啓辭曰,業已除授,今難更改矣。鄭光後事以上內下記草
上在昌德宮。停常參·經筵。
自辰時至申時,日暈。內下日記
政院啓曰,諫院全數避嫌,今日推鞫,不得開坐之意,敢啓。傳曰,知道。禁府謄錄
傳曰,史官一員待命,騎馬三匹立之。賑恤廳摘奸
答左議政南以雄箚曰,省箚具悉卿懇。卿其勿爲惶恐,安心調理。遣醫看病事
答府曰,已諭,勿煩。出仕事,依啓。
答合啓曰,毋煩。
有政。以上內下記草
上在昌德宮。停常參·經筵。
夜一更,流星出北極星上,入大理星下,狀如鉢,尾長二三尺許,色赤。自三更至五更,巽方有氣,如火光。
答禮曹判書沈詻疏曰,省疏具悉卿懇。卿其勿辭,調理行公。
答合啓曰,勿爲更煩。
答府曰,依啓。李岉等事,不允。
答院曰,毋庸强煩。
答前萬戶于贊疏曰,省疏具悉。深嘉爾爲國之誠,所陳之事,當留念而採施焉。以上內下記草郞廳金弘澤校正。郞廳崔大潤書。
上在昌德宮。停常參·經筵。
下直,別害僉使金景信。內下日記
左邊捕盜廳從事官,以大將意啓曰,在逃逆賊卞禮男捕捉事,密關於洪淸兵使處,同逆賊卞禮男跟捕,本營軍官李尙志,押領上送,故移送鞫廳之意,敢啓。傳曰,知道。
政院啓曰,在逃逆賊卞禮男,旣已捕捉,移送鞫廳,似當卽爲鞫問,而今日卽大祭齊戒,推鞫,何以爲之?敢稟。傳曰,過後爲之。禁府謄錄
答合啓曰,勿爲瀆擾。
答府,不允。
傳曰,今下弓矢,別害僉使金景信處給送。內下記草
上在昌德宮。停常參·經筵。
自昧爽至辰時,有霧氣。
答修理都監草記曰,勿爲盡掘,只可疑處搜覓。
答府曰,李岉事,已施之賞,今難還收,姑爲擧行,後勿爲例。李岋事,已諭。
答合啓曰,已諭。以上內下記草
上在昌德宮。停常參·經筵。
備邊司啓曰,濟州所置逆姜長兒,自入海島之後,重得驚癇,經冬至春,病勢轉劇,三月初四日,仍致不救,而海路絶遠,候風往來,故牧使所報,今始入來,使臣到北京,以此言及之意,行會于謝恩使,何如?答曰,依啓。備局謄錄
答綾川府院君具仁垕疏曰,省疏具悉卿懇。卿其勿辭,安心救護。
答合啓曰,勿煩。
答府曰,依啓。李岋事,不允。內下記草
藥房都提調領議政臣金自點,副提調行都承旨臣南銑啓曰,近來風日不調,伏未審玉候調攝,比前何如?臣等,不勝區區伏慮之至,敢來問安。答曰,與前一樣。
藥房都提調領議政臣金自點,分承旨臣許穡,來參,中宮殿問安。答曰,一樣。以上內局謄錄
上在昌德宮。停常參·經筵。
夜五更,流星出北斗星下,入乾方天際,狀如拳,尾長三四尺許,色白。內下日記
上在昌德宮。停常參·經筵。
日出時,日色赤。卯時,日暈兩珥。辰時,日暈。夜一更,月暈。
肅寧殿大祭,擧動。
藥房啓曰,近來風日不調,伏未審玉候調攝,比前,何如?臣等不勝區區伏慮之至,敢來問安。答曰,與前一樣。
王世子肅寧殿夏享大祭擧動時,侍陪官臣南應琛,臣安志淵入幕次後,問安。答曰,知道。以上藥房日記
上在昌德宮。停常參·經筵。
文定王后忌辰,齋戒。燼餘
王世子還宮后,侍陪官臣南應琛,臣安志淵,問安。答曰,知道。藥房日記
上在昌德宮。停常參·經筵。
上在昌德宮。停常參·經筵。
申酉時,日暈左珥。
南銑,以觀象監領事提調意啓曰,常時日月之食,現於天際,則例必登高觀望矣。今四月十五日月食,以三篇推之,明曆法不食,內篇法初虧酉正四刻,外篇法初虧□初三刻,兩篇初虧時刻,皆在天際,平地候望,似難看驗,依前例別定監官二員,登南山七八字缺觀望,何如?傳曰,允。燼餘
備邊司啓曰,本月初三日賓廳開坐時,謝恩處分付之意,已爲啓稟,而今過累日,尙未發落,使行渡江之期已迫,何以爲之?曾此榻前,旣已定奪,故敢此申稟。答曰,知道。備局謄錄
金霱,以兵曹言啓曰,今月初六日,良女翠香稱名,自宣仁門入來,差備門外擊錚,極爲駭愕,令攸司囚禁治罪,同門守門將崔起宗,常時不能禁斷,以致闌入,亦爲非矣,請推考。傳曰,允。燼餘追謄
合啓。答曰,不允。
府啓。答曰,依啓。李岌事,不允。
院啓。答曰,勿爲堅執。以上內下記草
上在昌德宮。停常參·經筵。
大司憲朴遾,執義趙㺫,掌令權坽·柳俊昌啓曰,慶尙兵使李圾,請命罷職不敍。措辭見上燼餘
禁府啓曰,罪人孝吉·崔振男·金聲振等,囚治日久,推案繁多,故依前下敎,竝爲浮取以入之意,敢啓。傳曰,知道。禁府謄錄
合啓。答曰,遠道定配。
府啓。答曰,依啓。李岋事,不允。
同副承旨金慶餘上疏。答曰,省疏具悉。爾其勿辭,速爲上來。內下記草
上在昌德宮。停常參·經筵。
南銑,以司饔院官員,以提調意啓曰,昨日慶昌夫人卒逝,限三日別素膳事,傳敎矣。卽爲分付於各司,而內資寺供上,今日始爲進排,事極可駭,請當該官推考,色吏,令攸司囚禁治罪,何如?傳曰,允。
以漢豐君崔應一奴婢賜牌敎書,傳于金霱曰,內侍府奴婢,功臣賜給,有前例乎?問啓。
金霱,以掌隷院言啓曰,以漢豐君崔應一奴婢賜牌敎書,傳于金霱曰,內侍府奴婢,功臣賜給,有前例乎?問啓事,傳敎矣。賜牌案,則靖社功臣張紳,寧社功臣金得想等,永給,二字缺內侍府奴婢受出矣。舊例,館學及忠勳府·尙衣院奴婢外,依功臣家望定啓下。且外方奴婢,推名屬某司,而皆自司贍寺奴功數字缺收稅照例定給而已。今此崔應一賜牌啓下,在於戊辰正月,而因兵亂失其永給敎書,呈狀于本院,上年十二月,具由入啓矣。啓下年月及前例,如此之意,敢啓。傳曰,知道。
三司合啓,辛生事。答曰,遠地定配。
府前啓,李圾罷職不敍事。新啓,臣等竊考法典,用柴諸司,給柴場者,只奉常寺數字缺司,而亦有五里·十里·二十里之差,數字缺則雖上司,不得與焉。諸宮家,亦不得廣占柴場,祖宗立法之意,豈偶然哉?近年以來,國綱日壞,慢不畏法,王畿百里之內,宮家勢家,稱以數字缺地,冒禁廣占,不爲界限,片山片野,絶無空閑處,使芻蕘不得入,如有被捉者,則或數字缺或爲亂打,人不敢接足於近處,小民之怨,罔有紀極,而京中柴草之價貴,良以此也。伏聞年前,臺官以禁斷此弊事,論啓蒙允,而非但不爲奉行,弊習愈往愈甚,豈不爲之寒心哉?請分明折受處外,冒出立案,廣占閑地者,令京畿監司,廉察痛禁,猶踵前習者,啓聞科罪,以杜日后無窮之弊。答曰,依啓。李圾遞差。以上燼餘
上在昌德宮。停常參·經筵。
辰時,日暈。
南銑啓曰,來十五日,儒生殿講日次,而月食相値,不得爲之之意,敢啓。傳曰,知道。
金霱啓曰,順陵作變罪人承立·承春等,已爲拿來,依前例三省推鞫之意,敢啓。傳曰,知道。
吳挺一,以修理都監言啓曰,數字缺所付貼金,非市上可貿之物,故計其容入,以該曹所儲進排,方累次移文,而元數中幾半減送,慮或匠人之濫告,使本曹或爲算摘,或使色郞親看貼付,隨其容入而會減事,丁寧分付之後,猶不擧行,世子移宮之日已迫,各處門額,幾五六字缺而儲承殿諸處,則以該曹不得貼金之故,尙未懸額,揆之事體,不當如是,戶曹色官推考,使之速爲算摘進排,何如?傳曰,依啓。
合啓,辛生事。缺
兼兵曹判書具仁垕箚子,伏以臣,母病日漸危重,莫保朝夕,憂惶罔極,不知攸爲。臣所帶司馬之長,非但曠日已久,慶尙右兵使,明日差出,而母子之情,不忍離側。伏乞聖慈,察臣危懇,亟遞臣本職,以便公私,不勝幸甚。取進止。答曰,省疏具悉至懇。卿其勿辭。慶尙兵使,令參判差出。以上燼餘
禁府啓曰,順陵作變罪人承立·承春等,已爲拿來,依前例三省推鞫之意,敢啓。傳曰,知道。疊
政院啓曰,承春等三省推鞫時,何大臣進去乎?傳曰,李領府事進去。禁府謄錄
合啓。答曰,旣已酌處,更勿論執。內下記草
上在昌德宮。停常參·經筵。
辰時,日暈。未時,日暈。夜一更,月暈。四更,月暈。
藥房啓曰,以大消痞丸劑入事,取稟,則其藥無效,姑徐之爲敎,臣等,不勝區區憂悶之至。當初議藥之時,崔得龍·柳後聖·朴頵及諸御醫等,皆以爲大消痞丸,最合於脹候,定奪入啓劑進者,已至三劑矣。臣等卽與崔得龍·朴頵及諸御醫等,反覆商議,則治脹之劑,無逾於此藥,而此藥一劑,兩數不多,三劑之重,比他藥,不過一劑,玉候患脹,久而根深,非此藥數三劑,可以見效,姑爲連進,以觀症勢宜當云,何以爲之?敢稟。差備招諸御醫。傳曰,少時累經落馬之傷,而厥後每於大便時,血出或三四匙,或一二匙,或因此成瘀血而然耶?近年以來,出血則止,而自今年仰臥時,輒作腰痛,臥時或爲不痛,而起坐則痛,此則似是仰臥之祟也。治脹之劑,累年進御無效,意者因瘀血而成脹飽滿耶?爾等所見,如何?回啓曰,聖候所患脹症,出於濕熱,此非瘀血也。答啓辭曰,此藥似非對證,故證候,更言于醫官矣。
再啓曰,臣等伏聞下醫官之敎,不勝憂悶之至。卽與諸御醫等,重覆商議,則皆以爲今此玉候腰痛之症,決非瘀血所致,脹候·腰痛,皆出於濕熱,而獨活寄生湯,最合於腰痛,先以此藥,加白朮七分·黃柏鹽酒炒·褐色五分,去熟苄代乾苄酒洗,十貼進御宜當云,依此劑入之意,敢啓。答曰,旣非血病,則先治脹候,宜矣。
三啓曰,旣非血病,則先治脹症宜矣,爲敎。臣等更與諸御醫等,詳細商議,則皆以爲獨活寄生湯,能治腰痛,不害於脹候,故相議以啓。今承下敎,專以先治脹候議藥,則木香順氣湯,加黃連薑汁炒·黃芩,各八分,先進五貼宜當云,依此劑入之意,敢啓。答曰,知道。以上藥房日記
傳曰,上護軍金南重,牧使申翊全,進士趙來陽女子禁婚,其餘許婚。
禮曹草記。答曰,三揀擇,八月爲之。
有政。內下記草吏批,以林爲兼輔德,金弘郁爲修撰,李正英爲校理,李海昌爲獻納,郭之欽爲持平,崔後胤爲正言,沈之源爲大司諫,宋國澤爲承旨,左副承旨宋國澤。吏批政事
上在昌德宮。停常參·經筵。
藥房啓曰,夜來,伏未審玉候調攝,何如?而腰痛脹候,比昨,何如?劑入木香順氣湯,已爲進御耶?臣等不勝區區憂慮之至,敢來問安。答曰,與昨一樣。湯藥,已爲進服矣。藥房日記
行吏曹判書元斗杓上疏。伏以凡各處需用,橫看例付之外,毋論輕重多寡,數字缺啓下然後題給,例也,而今此都監,事係緊急,故種種之物,隨其用而數字缺但各司所請,例多濫觴,量減厥數,自是流來舊規,此則非今日創開之事也。殿額貼金,初請二束五貼,而所給者二束,再請六貼,而所給者四貼,則前後所給,二百四十張,所減七十張,數字缺以幾半減送爲言者,良可嘆也。此等減給,意在節用,豈有他情於其間,而謂之猶不擧行,有若廢却者然,吁,亦不察矣。且本曹大小之物,堂上依其數手決,郞廳開庫出給而已,貼金差給,在於臣,而郞廳,橫被推勘,實爲冤枉,缺伏願缺二三字如許事情,替罪臣身,千萬幸甚。取進止。答曰,省箚具悉卿意。
大司諫沈之源辭職上疏。原疏缺答曰,省疏具悉爾懇。爾其勿辭察職。
三省鞫廳啓曰,罪人兪得曾·李應男·金彦香·李慶瑞等,所供如此,得曾·慶瑞所引金立·靑山,乃是看訂之最緊者,得曾等,姑爲仍囚,金立·靑山,爲先拿來,憑問,稟處,何如?答曰,依啓。討捕將,爲先放送。燼餘
備局啓曰,本司堂上林墰出使,代以行護軍吳竣,差下察任,何如?答曰,依啓。備局謄錄
禁府啓曰,以張天壁罪犯,減死定配,亦或一道,似當科處事,粘目判付內,回啓施行事,命下矣。依判付減死照律以入之意,敢啓。傳曰,知道。禁府謄錄
合啓。答曰,勿煩。內下記草
上在昌德宮。停常參·經筵。
恭惠王后忌辰齋戒。
藥房啓曰,雨後氣冷,伏未審夜間,聖候調攝,比昨,何如?腰痛之候,尙無減歇之漸乎?臣等不勝區區憂慮之至,敢來問安。答曰,積年所患,非數貼藥力所可差愈,今後勿爲問安。藥房日記
上在昌德宮。停常參·經筵。
恭惠王后忌辰。
夜一更,月食·月暈。二更,月食。
吳挺一,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
傳于兪榥曰,史官一員待命。以上燼餘
上在昌德宮。停常參·經筵。
藥房啓曰,伏未審數日來,玉候調攝,何如?湯藥連進之後,症候尙無加減之異耶?木香順氣湯,當盡於今日,詳知症候,然後可以議藥,臣等,不勝區區憂悶之至,敢來問安,竝此仰稟。答曰,與前一樣。
三提調再啓曰,湯藥連進之後,以一樣爲敎。臣等卽與諸御醫等,詳細商議,則皆以爲聖上脹候,非一朝一夕之猝發,五貼藥難以收效,依前加入木香順氣湯,加進五貼,以觀症候之如何,而更議爲當云。依此劑入之意,敢啓。傳曰,知道。
王世子·中殿問安。答曰,入來。
吳挺一,以兵曹參判金光煜,參知李時萬言啓曰,新除授慶尙右兵使具義俊,爲人謹愼,且有才局,前爲六鎭守令時,治績爲一道最,御史褒啓,至於仍任,其未遞來之前,累擬於閫帥之望,蓋以此也。前兵使李圾,不意拿來,外議皆以爲當此待變之時,必以在京人,作速差送,然後可免本鎭虛疎之患云,故臣等相議,曾擬送于判書可否之則,判書亦以爲極當爲答,仍爲書單,以入受點矣。今者具義俊呈狀于本曹曰,慶源遞還,纔過二十日,解由未及完出之前,除授本職,斯速依法遞差云。臣等與義俊,曾所昧昧,由出與否,專未聞知,該吏亦不爲査告,以致如此,不勝惶恐待罪之至。次知書吏,自本曹從重治罪,具義俊改差,其代待判書出仕後差出,何如?傳曰,知道。勿待罪。
傳于兪榥曰,三省推鞫,姑罷。
吳挺一,以兵曹言啓曰,新取才定虜衛甲士,當次番名磨鍊啓下,各其番限鱗次上送事,知會各道矣。今見洪淸道禮山等七官所報,則非其番次者,多至八十餘名,軍士上番旣有其次,不可有所進退,而貧寒軍士,非其番上來,如此凶年,所費不少,當此農時,混同上送,極爲駭愕,兵使李元老,請從重推考,上來軍士各當番次上送事,更爲知委,何如?傳曰,允。
同副承旨吳挺一上疏,伏以愚昧小臣,百無一能,猥蒙鴻造,歷敭華貫,涯分已逾,福過是懼,豈料喉舌新命?又出夢寐不到?不似之譏,有未暇論,而臣是何人,敢當異數?省循無地,感淚自零,冒陳危懇,見阻政院,不敢退伏,黽勉供職,而淵氷一念,曷嘗少弛于中哉?頃者伏見前待敎李尙眞推緘則曰,史官不薦,未聞以臺諫與知其間促迫之者也。至以無前之擧,傷事體啓後弊等語,詆斥臺官,不遺餘力,臣亦伊時發論之臺官也。臣雖離臺席,尙叨三四字缺被人醜詆,則固不敢含默而已。夫秉筆爲任,缺數字之極,授受尙愼,不可苟充也,明矣。臣之只請推考者,循例相規,意在鎭靜,而尙眞缺若無顧忌,臣竊以爲史局下番之任意行止,古無其規,闕員已久,兼官代行,極涉苟艱,則糾正之論,在所不已,而其議薦遲速,初無缺三四字之意,則促迫之說,臣悉未曉。臣所以重事體,而反謂之傷,臣所以防後弊,而反謂之啓,其不思之甚,誠不滿一哂也,與人相較,臣實恥之。故趑趄累日,終有所不安于心者,不得不冒死瀆擾於玉候調攝之中,臣罪萬死。出納旣非所堪,顯斥又加於身,伏乞聖明,亟命鐫刻臣職,以謝人言,俾安愚分。答曰,頃日之論,少無所失,爾其勿辭察職。
吳挺一,以都摠府言啓曰,副摠管宋時吉,刑曹坐起,進去晝仕,請出標信。傳曰,知道。
合啓。辛生事,措語同上答曰,如是堅執似過,亟停勿煩。以上燼餘
傳曰,順陵始役之時,近處居民,勿爲雇立之事,下敎矣。今觀坡州罪人招辭,則有爲上典立役之語,其時傳敎,何如是不爲擧行耶?內下記草
上在昌德宮。停常參·經筵。
藥房啓曰,夜間,伏未審玉候調攝,何如?臣等不勝區區憂悶之至,敢來問安。答曰,時無加減。
吳挺一,以備邊司言啓曰,當此風和之時,南邊閫帥,不可暫曠,而慶尙道前右兵使李圾,旣有拿命,新兵使具義俊,亦已遞差,兵曹判書,雖未行公,令參判今政以在京無故人,極擇差出,速爲發送,何如?傳曰,允。
又以禁府言啓曰,弑兄罪人金應哲·盧結·盧明吉等,旣已拿來,依前三省推鞫之意,敢啓。傳曰,知道。
合啓,辛生事。答曰,已諭。
吳挺一,以侍講院言啓曰,昨日王世子肅寧殿展謁時,旣行四拜之後,當唱平身,而又爲唱拜,其爲顚錯,甚矣。當該體貌官,請從重推考。傳曰,允。
又以備邊司言啓曰,前年六月,趙尙璥稱名者,自彼中走回,囚禁於寧邊府事,本道監司,已爲狀啓矣。今三月間,北靑品官趙允憲,呈狀于本司曰,丁丑之亂,長子尙璥爲蒙兵所掠,轉入肉皮撻域,前年秋冬間,始聞被囚於寧邊之奇,卽往相見,而本道監司不許給送,父子情理,極爲罔極,願爲保受,以待彼人之更推云,而允憲根脚,不能的知,問于咸鏡監司矣。今見回報,則允憲有根着品官云,其子尙璥,仍爲給送,宜當,敢啓。傳曰,依啓。
以崔逸爲假注書。
有政。吏批,判書未差,參判韓興一,參議南老星,都承旨南銑竝進,以鄭維城爲承旨,沈澤爲掌令,趙珩爲舍人,睦兼善爲兵曹正郞,李緯國爲戶曹佐郞,孫處愼爲禮曹正郞,任重爲文學,許啓爲工曹參判,洪柱一爲奉禮,李憪爲司宰僉正,南斗老爲瓦署別提,羅緯素爲光州牧使,兪榥爲全羅監司,洪命一爲江原監司,沈儒行爲司書,金應祖爲執義,李海昌·任重·李克誠爲兼春秋,柳晉三爲平安都事,丁彦璧爲禮曹佐郞,盧峻命爲直講,申翊全爲承旨,朱楘爲校書著作,黃儁耉爲說書,副應敎望成以性·李行進·愼天翊。傳曰,副應敎,後政差出。
兵批,判書具仁垕病,參判金光煜進,參議洪得一病,參知李時萬,都承旨南銑進。鄭榏爲慶尙右兵使,具義俊爲副護軍,權大德爲副司果,李時楷爲僉知。
吳挺一啓曰,兵曹判書具仁垕在喪,故所授密符還納事,方在闕門外,捧入乎?敢稟。傳曰,明日捧入。
申翊全,以修改都監言啓曰,傳曰,順陵始役時,近處居民,勿爲雇立事下敎矣。今觀坡州罪人招辭,則有爲上典立役之語,其時傳敎,何如是不爲擧行耶事?傳敎矣。今此石物修改時,石手二十名·冶匠二名等,各二字缺內助役一名赴役,而此輩皆居在京中,方爲赴役於都監者,抄擇以去,外方匠人只二名,故應給料布,計其日數,自京題給,此外各項役夫,則陵守護軍七十餘戶,役數調用,雖欲雇立,他軍旣無料布,則其勢末由,守護等獨當赴役,多有怨苦之色,至以域人,速爲現缺亦依英陵修改時例,多爲減役等語,多般曉諭,其不雇立居民,據此可知矣。缺五六字
傳于吳挺一曰,史官一員待命,騎馬三匹立之。
吳挺一,以兵曹言啓曰,當日閑良高末立稱名人,自宣仁門入來,差備門外擊錚,極爲駭愕,令攸司囚禁治罪,同門守門將蔡洵,常時不能禁斷,以致闌入,亦爲非矣,請推考。傳曰,允。
又以兵曹言啓曰,當日寺奴唜男稱名人,自宣仁門入來,差備門外擊錚,極爲駭愕,令攸司囚禁治罪,同門守門將李敏達,常時不能禁斷雜人以致闌入,亦爲非矣,請推考。傳曰,允。
傳于申翊全曰,三省推鞫,姑罷。以上燼餘
備邊司粘連啓目。答曰,歲飢民貧,則本國賦稅,亦爲蠲減,如此凶年,安有爲隣國,浚民膏血之理哉?本司不念民弊,又不顧事體,每欲聽許,可謂不思之甚也。且接慰官,亦爲畏㤼,囁嚅依違,終不明言,事極駭異。鄭昌胄,姑先推考。內下記草
上在昌德宮。停常參·經筵。
藥房啓曰,臣等伏聞醫官等之言,玉候未寧,有似前日所患之候,而明日受鍼事,已爲定奪於榻前云,臣等不勝憂遑悶慮之至,敢此問安。答曰,知道。
鄭維城啓曰,右相處,朴頵下送時,藥物齎去,書員亦爲給馬下送之意,敢啓。傳曰,知道。
備邊司啓曰,兵曹判書具仁垕在喪,其所兼帶訓鍊大將之任,不可一日曠闕,莫重之任,不敢循例差出,而擬望之人乏少,畿內守令,竝爲擬望之意,敢啓。傳曰,知道。
大司諫沈之源,掌令權坽,持平郭之欽,獻納李海昌啓曰,請辛生嚴鞫得情。措語見上答曰,勿爲强煩。
申翊全,以刑曹言啓曰,故留守權夫己妻,以缺四五字漢金廷益作亂叱辱之由,呈狀於本曹。臣等依法囚推典獄署,枚擧月令醫官手本,牒報缺臣等依例以保放題送矣。推問月令醫官,則手本非其所知云,獄官符同罪囚,詐報之狀,極爲可駭。且濟用監書員李承益,偸食貢木·綿花等物囚禁,將爲生徵,典獄署,亦以病重牒報保放,今聞承益,脫獄逃躱,日子已多,而病數字缺出於旣逃之後,欲爲保放見失之樣,其缺三四字亦極痛惡,當該獄官,竝先罷後推,以爲勵後之地,何如?傳曰,竝爲拿推。
以備忘記,傳于吳挺一曰,右相之事,極爲驚慘,予甚悲惻,喪柩出來時,其令三道,各別護送。
領相請對時,上曰,上使所帶醫官,何如人耶?領相曰,非良醫也。上曰,必有良醫,然後可以治病,朴頵年少術高,可以救療,急急發送,可也。領相啓曰,臣伏見上使一家軍官書,欲得牛黃云,內局所儲,固不敢請,欲於各司搜送爲計。上曰,內局牛黃搜送,亦於外司覓送,可也。又治之以竹瀝,可也。上曰,上使病勢至此,他大臣無可往之人,雖使他大臣,往治裝亦甚難辦,令副使獨往,何如?領相曰,使行旣已渡江,則副使獨往固善矣。今雖病矣,尙在我境,則副使之獨往,勢有不可,病勢若少歇,則渡江然後,觀勢獨往,固宜矣。又若差他使,則二日之內,彼必聞之,不如姑徐之爲當。上曰,依爲之。一邊以上使,病不能渡江之意,先通于鳳凰城守堡將,可也。都承旨南銑所啓,臣待罪近密,旣聞國人公共之論,則不敢不仰達。兩司之論,已閱數月,兪音尙閟,無大小愚智,缺三四字莫不悶鬱焉。上曰,予亦痛之。其爲人五六字缺有餘地,極可痛也,而當初以直告,則四五字缺故以失信難之耳。銑對曰,外論則不以爲直告,缺三四字年下問時,渠之所告,多有隱漏,及今都監發掘之後,乃曰是亦所埋處云,則此可謂直告乎?設令一一直告,更無餘地,不可以直告而不殺,如此缺況至于今日,必置餘地,其凶詐不測之心,猶初也。上曰,罪之而邊遠定配,則亦可以止矣。銑對曰,缺數字凶逆何代無之,而曾未聞如此凶巧者也。豈可以數字缺之律,廢討逆之嚴典乎?上曰,其人愚騃,四五字缺掘得然後乃曰,某某處埋之云,而自不覺缺露,其愚可知也。銑對曰,聖明旣已如是,缺三字何惜妖惡一物,而以致輿情之憤鬱至此乎?合啓,實出於國人之公共,則在言責者,何敢自停?臣知合啓之不得請,則不停也,亟賜快兪,以洩神人之憤,自古及今,安有如此罪惡,而一日假息於天日之下者乎?上不答。
推鞫廳啓曰,罪人金應哲·盧結·盧明吉等,旣已承服,更無可問之事,結案取招,依律施行,何如?傳曰,依啓。
申翊全啓曰,訓鍊大將命招之意,敢啓。傳曰,知道。
又啓曰,訓鍊大將李時白,來詣闕外,請出密匣。傳曰,知道。
熙政堂入診時,傳曰,只入醫官,三提調,勿爲入侍。
都提調金自點,提調趙絅,副提調南銑,請對入侍。自點曰,兵判具仁垕,遽丁母憂,訓將,今當出代,而可合者乏少,必須愛護軍卒,善爲缺者,可合此任。昨日臣詣備局,而左相及備局諸臣相議,皆以爲難得可合之人矣。而具鏊,則軍卒習熟已久,李時白,則素與軍情不違,惟此兩人,皆可擬望。第李時白,則與臣有連婚之義,又是班行之官,未知何如云,則諸議,皆以爲當此國家有事之時,何爲出此言云云矣。沈詻則以元斗杓爲可合云矣。臣未知其如何,可也。而知臣莫如君,以此敢稟。或云韓興一,善射愼密,亦可預望云矣。上曰,是誰之謂也?自點曰,韓興一也。上曰,卿意以爲何人爲最?自點曰,文字,雖曰不關,具釐善書多才,李時白官秩旣峻,久率軍卒,雖有樸直之欠,而公議則以此爲最,自上缺意缺處,只待落點之如何?此外缺上曰,缺兵權,親見其人,與士卒同甘苦,缺氣象,至於洪淸討賊時,如往樂地,缺且聞素有膂力云矣。南銑曰,自前缺矣。自點曰,前見手握墓碣起立,蓋有膂力矣,而今則年旣老矣。缺破又啓曰,缺未知何如。臣意以爲萬端乞哀,實缺之說,若果信也。則亦可慮也。彼若待缺爲隣國者,固戒謹而已。再昨旣已缺皆以爲必有倭變,臣固知缺議,亦以爲不可拒絶。故小臣極缺自點曰,前所未聞,前聞本是缺盜,以我國言之,不過一土賊,而今缺德二國爲患云,未知其虛實也。長崎距釜山缺程,蓋最近也。若於不遠之地,有此變,則不可不戒謹也。上曰,缺近理也。船一隻人各千名之說,尤不近似。且日本城池,無處無之,謂之築城云者,蓋亦虛說也。州郡皆在島中,不相連續,豈有築長城之理乎?且旣給明年例給之物,則是一年而得二年之所給也?豈可每每加給乎?我國人乙,素不堅固,雖或防塞,不能峻斥,彼之巧詐,覘我如此,謂所願,無不可得故也。予意,則南方固不足憂也。自點曰,臣智慮缺不敢一切防塞,故不敢不稟矣。上曰,缺極爲巧詐,其言曰,所得雖少,聯綿受賜,亦可缺豈不甚巧乎?初欲脅之,六七字缺豈有率去島主之理乎?缺落自點曰,聖上受鍼之際,窓閉不開,不得聞天語之丁寧,不勝悶鬱。上曰,時或開窓,有何傷乎?以下缺
掌令權坽,持平郭之欽啓曰,新除授執義金應祖,時在慶尙道榮川地,請斯速上來事,下諭。答曰,依啓。
推鞫廳啓曰,金立·唜石,面質書入矣。唜石之言,前後舛錯,至於獄中所聞矇同之說,頃刻之間,數變其說,金立·唜石,請刑推得情。傳曰,依啓。
又啓曰,罪人金立·唜石,旣已承服,招辭書入矣。金立則歸咎於都將·討捕將,唜石則專歸之於討捕將,討捕將,更爲拿來推問後,稟處,何如?傳曰,依啓。
申翊全,以都摠府言啓曰,今日入直軍士,中日習射,請出標信。傳曰,知道。
吳挺一,以忠勳府言啓曰,靖社寧國功臣綾川府院君具仁垕母在喪,依他例令該曹,助哀題給,何如?傳曰,依啓。石灰造墓軍及祭牀,令本道量宜題給。以上燼餘
上在昌德宮。停常參·經筵。
自巳時至未時,日暈。
藥房啓曰,伏未審夜來,玉候調攝,何如?臣等不勝憂悶之至,敢來問安。答曰,一樣。
再啓曰,因醫官,伏聞口糜之候,不勝煎悶之至。諸御醫皆以爲近來閭閻間,多有此症,蓋緣傷風云,今此玉候,必有所感而然,詳知脈候,然後可以議對症之劑,或議糝嗽之藥,卽爲入診之意,敢啓。答曰,昨已診察,不必更爲入診矣。
三啓曰,臣等與諸醫商議,則今此口糜之候,非嗽藥所可卽效,回春涼膈散,加木通·升麻各一錢,三貼進御,而兼以赴宴散,臨寢時,嗽口內,竹葉·黑豆煎水,不拘時頻頻嗽口。且此藥進御間,前入木香順氣湯,姑爲停止宜當云,依此劑入之意,敢啓。答曰,知道。
錄勳都監啓曰,都監儀軌,今年二月已爲完畢,而因昇平府院君金瑬病重,欲待差歇着署,不幸卒逝,不得着署以入之意,敢啓。傳曰,知道。
以義禁府權勩定配單子,傳于申翊全曰,中道定配。
答左議政南以雄箚曰,省箚具悉至意。卿其勿爲固辭,安心調理。仍傳曰,遣內醫看病。
答都承旨南銑疏曰,省疏具悉卿意。卿無所失,勿爲控辭。前任海州時,倉穀逋欠事
府·院前啓,請辛生嚴鞫得情。答曰,毋庸堅執。
院前啓,請黃緝罷職不敍,還收論賞之命。答曰,已論勿煩。
推鞫廳啓曰,因臣等所啓,領議政收議。答曰,依議事,下敎矣。臣等今日開坐,更爲商議,領議政之議,亦以輕釋承春爲難,李應男之看症,爲不實,臣等之見,固如此,而或以爲承立,雖有當初相鬪之事,立番各人之招,別無現出之端,金震香之事,亦與承立同焉。應男·承立·彦香,爲先啓稟,而放之,可也。或以爲承春,旣以正犯見疑而被囚,承立·彦香,亦有當初相鬪之事。兪得曾,與承春,相鬪於應男家者,不可輕論,承春·承立·得曾·彦香,竝爲仍囚,李應男,先稟,可也。臣等遭此莫大之變,按此莫重之獄,二者之論,缺承春·承立·彦香,仍囚,徐察其情迹,應男爲先放送,未知何如,伏候上裁。傳曰,承春兄弟,依啓辭仍囚,其餘放釋似當,更議以啓。
又啓曰,與承春及李慶瑞面質時,所招不同,招辭不一其端,而似或不至大段,故以刑推之意,曾已啓稟,今日相議之時,亦以仍囚之意,仰達矣。此人情迹,不無可疑,其曉解諺書與否,嘗令禁府都事,密爲嘗試,則自稱只解眞書,不解諺文,其言亦似不實,及其面對時,問其解諺與否,則亦以不知之意,再三發明。昨自本府移文于京畿監司處,恭·順兩陵守護中,毋論在囚與在家,稍解諺文者,使之探問馳報矣。今者議啓纔入之後,坡州牧使及兩陵參奉,俱着署小名,成冊上送,而恭陵守護軍諺書曉解者抄錄中,得曾之名在焉。渠若無心,則所解諺書,前後隱諱,不必若是其落落,變辭之罪,已著於前,缺畢露於此,所當卽請嚴鞫,而今日乃受鍼之日也,請明日刑推得情。彦香,雖不現出於各人之招,與得曾爲□家,當初與承春,作□人最甚,亦有可疑之迹,不可輕放,仍囚以待,何如?答曰,依啓。
敎摠戎使金應海書,王若曰,防虞備患,所以講守禦之方,命將專征,所以寄捍衛之策。玆將三輔之藩蔽,畀爾一介之忠良。惟卿,膽大其身,足當一面風儀,無出其右。如虎如貔,令名蓋有所從,難兄難弟。擁哮虎於西塞,警息楡關,統飛燕於南溟,訊絶桑島。唯其智勇之兼備,所以眷注之常隆,顧慈畿輔之摠戎,重於諸道之節度。獨居都內之近地,不煩插羽之徵。無異輦下之親兵,自成掎角之勢,賴頃者藎臣之措置,奉今日戎政之修治。連城跨邑,庶無簿籍之虛,仗鉞視師,寧緩撫摩之實?不借異代,方興拊髀之思,簡在予心,要在得人爲熟。予之任卿也重,予之恃卿也深。玆授卿以摠戎使,卿其期國恩之是酬,勉家聲之不墜,毋負特達之五字缺益殫盡瘁之忠,休戚與共,數句缺於戲,大事在戎,丈人無咎。念玆京城心腹,不幸有虞佇期,畿甸爪牙,可以得力務恢長算祇服寵章。故玆敎示,想宜知悉。奉禮知製敎洪柱一製進以上燼餘
傳曰,史官一員待命,騎馬三匹,卜馬一匹立之。順陵內摘奸
合啓。答曰,毋庸瀆擾。內下記草
上在昌德宮。停常參·經筵。
藥房啓曰,夜來,伏未審玉候調攝,何如?回春涼膈散進御之後,口內糜候,比前,何如,糝嗽之藥,亦已進用乎?臣等不勝憂惶伏慮之至,敢來問安。答曰,與昨一樣。劑入之藥,皆已進用矣。
三提調,王世子·嬪宮移宮後問安。答曰,知道。藥房日記
答禮草曰,依啓。吉禮日,定婚後推擇。
答再草曰,竝禁婚·未詣闕處女,勿爲許婚。
答合啓曰,勿爲更煩。
答院曰,依啓。光州牧使羅緯素改差事黃緝,少無所失,而如是論劾,又從而辱之,殊甚不當也。
摠戎使李時白上疏。入啓。答曰,省疏具悉卿意。所陳之任,當令大臣酌處焉。以上內下記草
上在昌德宮。停常參·經筵。
大殿,政院問安。傳曰,知道。
藥房啓曰,伏未審夜間,玉候調攝,比前,何如?湯藥進御之後,口糜之症,尙無差減之效耶?臣等不勝憂悶之地,敢來問安。答曰,頗似減歇矣。
申翊全,以備邊司言啓曰,以李時白上疏。傳曰,當令大臣酌處事,傳敎矣。李時白新授訓鍊大將之任,難可兼之以兩任,摠戎使改差,何如?傳曰,允。
備忘記,王子師傅,極擇差出事,言于該曹。
申翊全,以修理都監言啓曰,都監,今已畢役,各項用餘之物,所當盡下該曹,而昌慶宮凶物掘得之處,以方甎未及燔出之故,不得一時修掃,除出應入雇價,以備前頭功役之資,其餘則或送弘濟院等處,或移送該曹,至於木綿,皆是諸處湊合者,所餘之數,別單書啓,此則還下于各其司,何如?傳曰,依啓。此木綿,除出凶物掘得軍人,量宜賞給。
又以都摠府言啓曰,上年移御之時,闕內衙門緊處,修理都監,幾盡造給,而本府則無構造處所,自都監入啓,限儲承殿畢役前,姑令推移,換入於月廊事。啓下。故本府堂上·郞廳,分寓於月廊,今則諸衙門,循例還入,而舊本府,則纔經正寢之地,不敢還入,又無可合處所,財力經理之路,誠極難處。伏見兵曹權寓之處,旁連月廊,後有隙地,若仍修補,則堂上·郞廳,一處容接,可免分寓之弊,姑以此處入接,似合方便。且都監已罷,以所餘財力題給,使之修緝,則庶可成形,事甚兩便,惶恐敢稟。傳曰依啓。
吳挺一啓曰,香室手本內,王世子今已移宮,香室將爲移設,層樓三間及庫間等處,請爲依前修理云云。臣親往看審其地勢,依舊作樓,則功力甚多,完雖未易,數字缺旣廣且精,東邊三間,俱有分閤,今加二間,改塗壁,以其分閤,移障廳事內外,則可以移奉香祝,亦且有裕,似不必造作層樓,請令該司,卽爲修葺,從速移設似當。臣待罪該房,敢啓。傳曰,依舊例修理,俾無未安之事。
申翊全,以修理都監言啓曰,傳敎矣。兇物掘得軍人承立等二十四名,各步木三匹,將爲賞給,故別單元數中,付標以入之意,敢啓。傳曰,知道。
大司諫沈之源,持平郭之欽,獻納李海昌啓曰,辛生事。措語見上答曰,已論。
院前啓,請黃緝罷職不敍,還收論賞之命。措語見上國綱解弛,日甚一日,王獄是何等重地,而三省罪人,越獄而逃走?監獄之責,雖在於入直都事,而常時不能檢飭之失,本府堂上,不可獨免,當該堂上,請命從重推考。司圃別提尹碩全,爲人庸劣,年紀衰耗,不合於百執事,請命汰去。答曰,依啓。黃緝多備軍器,論賞非特爲敎也。
傳于吳挺一曰,政事,明日爲之。
申翊全,以都摠府言啓曰,今日入直軍士,當爲中日習射,而停朝市相値,不得爲之之意,敢啓。傳曰,知道。
申翊全,以兵曹言啓曰,御營軍李愛男稱名人,自金虎門入來,差備門外擊錚,極爲駭愕,令攸司囚禁治罪,守門將金櫓,常時不能禁斷,以致闌入,亦爲非矣,請推考。傳曰,允。以上燼餘
上在昌德宮。停常參·經筵。
下直,慶尙右兵使鄭榏,同福縣監吳達周,旌善郡守朴慶應。
自午時至酉時,日暈。
大殿,政院·玉堂問安。答曰,知道。
有政。吏批,判書未差,參判韓興一,參議南老星,都承旨南銑進。以李時白爲兵曹判書,梁曼容爲司諫,朴遾爲右尹,趙潝爲光州牧使,柳蘊爲砥平縣監,李尙眞爲待敎,姜與感爲司成,李大源爲右通禮,李東彦爲司圃別提,金震遠爲禮曹正郞,沈譔爲典籍,李惇臨爲王子師傅,李海昌爲校書校理,鄭太和爲大司憲,李以存爲司䆃正,全洽爲校書著作,郭希震爲中部主簿,李晉哲爲相禮,吳竣爲刑曹判書,尹履之爲判尹,金重鎰爲副校理,密山君燦爲司饔提調,李時白爲軍器提調。
兵批,判書李時白未肅拜,參判金光煜病,參議洪得一進,參判李時萬病,都承旨兼進。以金慶餘·羅緯素·姜籕爲副護軍。
藥房啓曰,夜來,伏未審玉候調攝,比昨,何如?回春涼膈散,昨日當爲畢進御矣。口糜之候,若未快差,則諸御〈醫〉等,皆以爲回春涼膈散,依前加入,加進二貼,糝嗽之藥,亦爲連用宜當云,臣等不勝煎悶之至,敢來問安,竝此仰稟。答曰,一樣。口糜之症,漸漸差減,嗽口之藥,加劑入。
鄭維城,以訓鍊都監言啓曰,北營中旬,因肅寧殿至近之故,爲之於城外矣。今則已爲移御,今日爲始,依前本營爲之之意,敢啓。傳曰,知道。
申翊全,以義禁府言啓曰,罪人金應哲·盧結·盧明吉,旣已就服正刑,其妻子財産,令該曹依律文處置,何如?傳曰,允。
又以修理都監言啓曰,傳敎矣。都監所餘之物,材木·鐵物,則盡爲移送弘濟院造成所,各樣彩色,則弘濟院館宇丹靑所入,磨鍊移送之外,其餘又盡移送該曹,卽今所餘,只是木綿,而昨日別單啓下,今朝移送,各其司,更無題給之物,無已則別單元數中,兵曹木一同二十四疋,戶曹木二十六疋,司僕寺常木三同除出,移送都摠府,後從其實數,還下各司,何如?傳曰,依啓。
吳挺一,以內醫院官員,以都提調意啓曰,內醫院內藥房,非他各衙門之比,而上年冬,無接着之所,權寓內兵曹,卽當夏日,御藥所藏之處,地勢卑濕,且無溫突,經霾朽變之患,極爲可慮。王世子移宮之後,內醫院,今當還設,而但無藥房。且其間架狹窄,其南有司鑰入接之家,東有別監入接,行廊皆已空虛,合竝修理,則可以各成模樣。且莫重御藥之所,不可不愼,剗去雜土,或去破瓦,在所不已。故昨日移文修理都監,已得役軍工匠價布,請令繕工監,別定監役一員,使之從速修掃,何如?傳曰,依啓。行廊,勿爲盡用。
兵批啓曰,新除授判書李時白命招,同參政事,何如?傳曰,允。
傳曰,三省推鞫,姑罷。
鞫廳啓曰,李慶瑞更招,則所供如此,唜石雖以金立尙存,千山亦有憑問之端。且作變之事,慶瑞初云得聞於兪得曾處,而今則乃以李應孫·李應明所告爲主,前後所言各異,金立·千山·得曾,竝一與慶瑞,一處對辨後,稟處,何如?傳曰,依啓。
又啓曰,金立·千山·得曾,與慶瑞各有面質,其招辭書入矣。慶瑞所言,前後舛錯,誘脅之迹,自不能掩,請刑推得情。且得曾所供,與承春相鬪之語,互有不同,得曾·承春,一處對辨,何如?傳曰,依啓。李慶瑞,姑爲仍囚。
吳挺一啓曰,今日爲政事,命下,而都承旨南銑,藥房進去,左承旨臣鄭維城,三省推鞫進去,右承旨臣宋國澤在外未上來,一員未差,臣挺一,以代房,吏批政廳,當爲進去,而兵批,則與政官有相避,廳中只有同副承旨,兵批無進參之員,何以爲之?敢稟。傳曰,吏·兵批,都承旨兼進,可也。以上燼餘
上在昌德宮。停常參·經筵。
自昧爽至卯時,有霧氣。卯時至酉時,日暈。
大殿,政院·玉堂問安。傳曰,知道。
藥房啓曰,伏未審夜來,玉候調攝,比昨,何如?敢來問安。答曰,口糜之症,已爲差愈矣。
兵曹判書李時白箚曰,伏以臣以無似,得玆誤恩,濫叨匪據,絲毫無補,罪戾山積,犯分瀆擾,固知難赦,而猶且呼籲者,情有所悶迫,而勢有所不得已也。訓局之任,旣非如臣衰病譾劣者,所可承當,況此本兵重地,安得以兼之乎?一國之兵政重任,萃於臣身,臣之災眚,有不足恤,其於國事,何如哉?臣雖至愚,亦有知覺,聞命驚惶,實不知攸處,召命之下,病不能趨詣,又無人臣不竢駕之義矣。伏願聖明,亟正臣罪,鐫削臣職,以安愚分,以便公私,不勝幸甚。答曰,省箚具悉卿懇。卿其勿辭,速出行公。
推鞫廳啓曰,承春·得曾面質之辭,書入矣。得曾當初所招,有不久當有一日用牛數三首之事云云,而今者面質時,則乃曰,承春云,雖賣汝牛,當徵吾木,一牛不足云。且與李慶瑞面質時,慶瑞謂得曾曰,汝言承春於相鬪之日,叱汝曰,數日之內,必有大變,汝須知吾所謂云云,此豈虛言耶?得曾曰,討捕將,來問作隻人,矣身果如右言以對云,而今與承春面質時,則得曾曰,只聞生事,則汝知之之語,及汝當逢辭杖之說而已,不聞逢變我爲之說,得曾初招內,有只以前日逢變用牛之說,致疑於承春而已,今者面質時,則乃曰,吾無致疑之意,當初得曾招內,逢變用牛致疑之說,乃指討捕將往問時言也,而今者面質時,乃曰,渠之捉致京獄,疑是出於承春之援引,故如是納貢云云。前後變說如此,以獄體言之,所當請刑,而慶瑞誘脅之計,飭詐之說,有甚於得曾,依前啓,請慶瑞,爲先刑推得情後,稟處,何如?傳曰,依啓。
鄭維城,以義禁府言啓曰,卽者京居閑良姜,結縛在逃三省罪囚唜石,來告本府,唜石卽爲囚禁之意,敢啓。傳曰,知道。姜,今該曹依法論賞。
以摠戎使望單子,傳曰,護軍金應海除授。
府院前啓,辛生事。措語見上答曰,勿煩。
戶曹啓曰,傳敎矣。綾川府院君具仁垕母喪祭牀及石灰,令本道題給事,移文之意,敢啓。傳曰,知道。
傳于鄭維城曰,推鞫姑罷。
吳挺一啓曰,以香室修治事啓辭。傳曰,缺二字修理,俾無未安之事,傳敎矣。缺五六字依舊樣三層樓,所入磨鍊,則材木等所入頗多,旣不可付諸下人之手,況莫重香祝敬奉之所,亦不可無監董指揮之官,令都監別定監役,從速修理,俾無遲緩之弊,何如?敢稟。傳曰,依啓。
鄭維城,以義禁府言啓曰,囚人權勛,猝患胸痛,今日坐起時,不得捧招之意,敢啓。傳曰,知道。
申翊全,以兵曹言啓曰,內奴麟伊稱名人,自敦化門入來,差備門外擊錚,守門將蔡洵,常時不能禁斷,以致闌入,請推考。傳曰,允。以上燼餘
上在昌德宮。停常參·經筵。
自卯時至巳時,日暈。午時,日暈。白雲一道如匹布,起自巽方,直指暈傍,長十餘丈,廣尺許,良久乃滅。
大殿,政院·玉堂問安。答曰,知道。
藥房啓曰,夜來,伏未審玉候調攝,何如?口糜之候,纔得向差,熱候未盡,而當此署熱,又爲受鍼。臣等遑遑憂悶之情,曷有其極?不勝區區伏慮之至,敢來問安。答曰,一樣。
傳于南銑曰,順陵石物都監官員及匠人,令該曹論賞。
答說書黃儁耉疏曰,省疏具悉。爾其勿辭察職。
以慶德宮掌務內官,呈自內有偸失之物,守直軍士等囚禁治罪事手本,傳曰,衛部將,亦爲推考。
大司諫沈之源,執義金應祖,持平郭之欽,獻納李海昌,正言崔後胤啓曰,請辛生,亟命巖鞫。答曰,勿煩。
又啓曰,請黃緝,罷職不敍,還收論賞之命。宿衛之兵,毋論多少,若不別定將領,則當屬之於本兵,而精抄軍入番闕內時,主管無人,中官·司謁,專掌糾檢,未知此事,始於何時?揆諸事理,豈容如是?蓋以入番之數,不爲甚多,故必以爲不必定將,姑令中官主之,而當初設立本意,實爲緩急之用,豈可委之此輩之手乎?古者,宦官只備灑掃傳命而已,不任以事者,其意有在。今此精抄,雖曰些小,旣謂之禁旅,則決不可使中官,與知於其間,自今以後,請命專屬於本兵。新除授司諫梁曼容,時在全南道錦城地,請斯速上來事,下諭。答曰,依啓。精抄軍,只屬於掖庭而已,中官,別無專管之人,爾等,勿爲過慮。黃緝事,已諭。
鄭維城啓曰,當爲三省推鞫,而今日以受鍼,不得開坐之意,敢啓。傳曰,知道。
答大司憲鄭太和疏曰,省疏具悉卿懇。卿其勿辭,調理察職。原疏在下
申翊全,以都摠府言啓曰,今日入直軍士,中日習射,請出標信。傳曰,知道。
答說書黃儁耉疏曰,省疏具悉。爾其勿辭察職。原疏在下
鄭維城啓曰,今日受鍼,故三省推鞫,不得開坐事,啓稟矣。卽問受鍼明日爲之云,省鞫開坐之意,敢啓。傳曰,知道。
又啓曰,小臣,三省推鞫進去,下直請出推案。傳曰,知道。以下缺以上燼餘
上在昌德宮。停常參·經筵。
大殿,政院·玉堂問安。傳曰,知道。
藥房啓曰,伏未審夜來,玉候調攝,比前,何如?臣等不勝區區伏慮之至,敢來問安。答曰,一樣。
備邊司啓曰,謝恩副使林墰,十九日在龍灣成貼狀啓,以久留之弊,欲爲移駐宣·定間,待朝廷指揮云,而旣以副使以下,仍爲前進事,啓下行會矣。今見義州府尹狀啓,則淸人來問謝恩使行期云,更觀到鳳凰城消息後,處之宜當,敢啓。答曰,知道。
大殿受鍼後,藥房問安。答曰,知道。
政院·玉堂,問安。答曰,知道。
二品以上問安。答曰,知道。
府院前啓,請辛生嚴鞫。答曰,勿爲强煩。
院前啓,請黃緝罷職不敍,還收論賞之命。請精抄軍,專屬本兵。答曰,已諭,勿煩。
義禁府啓曰,以千山仍囚乎事啓稟。答曰,放釋,在獄罪人,亦爲議啓事,下敎矣。按莫大之獄,治莫重之罪,若不十分審克,難免疏漏之患,議于他大臣處之,何如?答曰,依啓。議于大臣,則領議政金自點以爲,三省之獄,外人不得聞知其情形,三省多官,必詳其間情形而處之矣。陵上作變,非白晝人所共覩之事,而夜間行兇,實係於暗昧。今此獄事,最是難辨,然而兇逆之人,固無仇怨於國家。或因守軍,結怨於陵官,或因守軍,含憤於相知,欲洩凶憤,而以致作變,蒙同借去之說,雖已歸虛,承春蹤迹,不一其端,而私門結縛,雖土豪,亦不能肆然爲之,況此常漢,何敢乃爾?以此見之,則承春之性惡,可以知矣。臣不能無惑於洩憤之事也。然而獄情難知,未詳其案,不可謂之承春必無是事。而不可謂之必有是事,按獄之體,貴在愼重,似難輕釋,徐察守軍中結怨含憤之人而處之,恐或不妨。至於李應男,則方在發靷哭泣之中,豈能詳問其詰鬪之言語乎?凶逆之變,出於陵寢,而罪人迄未斯得,神民之憤,曷有其極?未諳獄情,臣不敢縷縷,伏惟上裁。左議政南以雄,病不得議,大臣之議如此,上裁,何如?傳曰,依議。
左尹朴遾疏曰,臣之父母墳山,在於原州地,而西關受任之時,北京奉使之日,急於王事,未敢言私,還朝之後,亦緣公家多故,身病且篤,未得省掃,四年于玆,霜露之感,恒切于中,顧念狗馬之疾,一向沉痼,若失此時,人事難期,臣之情理,吁亦戚矣。伏願天地父母,察臣危懇,遞臣職名,趁此端陽之節,俾遂省墓之願,不勝幸甚。答曰,省疏具悉。卿其勿辭往來。
上御熙政堂。受鍼時入侍,都提調金自點,提調趙絅,副提調南銑,假注書崔孝騫,記注官李艪,記事官李克誠,執鍼御醫李馨益·朴泰元,奉爐金尙誠。受鍼穴,間使十三穴。金自點曰,近來日氣甚熱,缺二行餘上曰,然則辰初爲之。自點曰,俗忌缺六七字昌慶宮,伏須勿爲缺上曰,依爲之。以上燼餘
上在昌德宮。停常參·經筵。
大殿,政院·玉堂問安。答曰,知道。
二品以上,單子問安。答曰,知道。
自辰時至申時,日暈。
下直,江界府使金大乾,白川郡守鄭維。
藥房啓曰,伏未審夜來,玉候調攝,何如?受鍼之後症候加減,何如?臣等不勝憂悶之至,敢來問安。答曰,時無加減矣。
大殿受鍼後,政院·玉堂問安。答曰,知道。
藥房問安。答曰,知道。
二品以上,單子問安。答曰,知道。
申翊全,以刑曹言啓曰,罪人南太山·金戊仁等,行刑單子啓下矣。自前受鍼之日,刑獄衙門,竝皆禁刑,流來已久,況此行刑,尤極未安,待明日行刑之意,敢啓。傳曰,知道。
府院前啓,請辛生嚴鞫。措辭見上答曰,勿煩。
院前啓,請黃緝罷職不敍,還收論賞之命?措辭見上答曰,兵糧措備,啓聞朝廷,非特此人,更勿爲已甚之論,精抄軍事,亦勿瀆擾。
上御熙政堂。受鍼時入侍,提調趙絅,副提調南銑,假注書崔孝騫,記注官李艪,記事官李克誠,御醫朴頵,鍼醫李馨益,奉爐金尙誠。受鍼穴前十三穴,絅曰,小臣待罪藥房久矣。缺今此受鍼,爲缺七八字前日在舊宮時所患而然乎?上曰,以前症故耳。絅曰,群下五六字缺以此盛熱,玉候未寧,已多日矣。火鍼或恐助熱,以此憂悶也。又啓曰,症候,晝夜朝夕異候乎?上曰,乃寒熱往來之症也。或痛或歇,自有異時。絅曰,雖非感冒節宣之失,凡病皆從心上出,雖一日萬機,若平心定慮,以正制邪,何待醫藥而見效乎?又進曰,或有所疑惑於心而然乎?上曰,所謂疑惑者,何謂也?絅曰,舊宮咀呪,至於狼藉,或恐上慮之有所疑惑也。上曰,所謂疑惑者,謂其未能分析其眞僞也。今此逢變,非一朝一夕,旣已洞知,其何疑惑也?絅曰,事過之後,必須泰然處之。古者杯中之蛇,見後病愈,此其驗也。今旣除邪蕩穢,或恐聖上之尙有致疑也。上曰,病去之時,固無可慮,而病來之時,烏得無疑乎?此人之常情也。絅曰,天君泰然,明鏡止水,則雖在違豫之中,固無所患矣。又曰,葉鍼·火鍼孰愈乎?上曰,葉鍼則助熱,火鍼則小熱矣。絅曰,以常理言之,則火鍼尤似助熱,而上敎如此,事必經驗然後,可知也。
申翊全,以吏曹言啓曰,承旨有闕,政事,何以爲之?敢稟。
鄭維城啓曰,禁府都事,以委官意來言,今日受鍼,故三省推鞫,不得開坐之意,敢啓。傳曰,知道。
申翊全,以義禁府言啓曰,以李圾·權勛·朴安亨等拿推傳旨。傳曰朴安亨,憑閱時,拿囚事,傳敎矣。李圾·權勛,旣已拿來,朴安亨,亦爲囚禁,何如?傳曰,允。以上燼餘
上在昌德宮。停常參·經筵。
自辰時至酉時,日暈。
大殿,政院·玉堂問安。傳曰,知道。
藥房啓曰,伏未審夜間,玉候調攝,何如?受鍼二度之後,症候時無加減之異耶?臣等與諸御醫商議,則前入木香順氣湯,當此受鍼之際,姑爲停止宜當云,敢來問安,竝此仰稟。答曰,知道。症候與昨一樣。
大殿受鍼後,政院·玉堂問安。答曰,知道。
二品以上,單子問安。答曰,知道。
藥房問安。答曰,知道。
申翊全,以戶曹言啓曰,缺軍代送者,全家徙邊,不能檢擧官吏,啓聞罷黜,知情則加等論罪云。其爲防奸,至嚴且密。故上年缺今年二月枚擧事目,□容貌年歲疤記,開錄成冊,缺江,卽時本曹堂上郞廳,親往點閱矣。牙山·□□·群山三倉差使員,則依事目擧行,法聖倉漕軍,則容貌疤記,全不開錄,殊甚。缺
上御熙政堂。受鍼入侍,提調趙絅,副提調南銑,假注書崔孝騫,記注官李艪,記事宮李克誠,御醫朴頵,鍼醫李馨益·朴泰元,奉罏金尙誠。受鍼穴前十三穴。以上燼餘
鄭維城啓曰,〈臣〉三省推鞫進去下直,請出推案。傳曰,知道。
傳于吳挺一曰,政事,明日爲之。燼餘追謄
上在昌德宮。停常參·經筵。
藥房啓曰,伏未審夜間,玉候調攝,何如?受鍼三度,熱候比常時,如何?臣等,不勝區區憂慮之至,敢來問安。答曰,時無加症矣。
答大司憲鄭太和疏曰,省疏具悉卿懇。卿辭如此,當勉副焉。
有政。吏批,判書未差,參判韓興一,參議南老星,同副承旨申翊全進。以柳碩爲承旨,丁彦璧爲正言,任重爲持平,尹安基爲禮曹佐郞,李遇臣爲典獄主簿,崔汝㞳爲司圃別提,趙休爲戶曹佐郞,姜復先爲典籍,朴遾爲大司憲,金后夔爲典籍,李敏樹爲工曹參議,呂焯爲刑曹正郞,元植爲禮曹正郞,李䆄爲活人別提,李河□爲校檢,禹承緖爲典獄參奉,申塯爲學錄,李艪爲鳳山縣監。
兵批,判書李時白式暇,參判金光煜坐起進,參議洪得一進,參知李時萬病,承旨申翊全兼進。以鄭太和爲副護軍,金霱·□孝誠爲副司直,李弘淵爲副司果。
南銑啓曰,新除授左副承旨柳碩,以合家染病,脫身出避,而避出之後,奴僕相繼作痛云。決難出入近密,政事未罷之前,合有變通之擧,惶恐敢稟。傳曰,然則改差。以金振爲承旨。
鄭維城啓曰,黃海監司罪人到配啓本,顯有拆封割取之迹,所見極爲駭愕,令該曹各站撥將中,摘發所犯者,各別推治,以杜後弊,何如?傳曰,允。
傳曰,三省推鞫,姑罷。
吏批啓曰,以望單子數多事,傳敎矣。常時必以七八度爲限□矣。今日則元數不爲太多,故竝入一筒,仍爲缺致勤聖敎,極爲惶恐。傳曰,知道。
大司憲朴遾,執義金應祖,司諫梁曼容,掌令權坽·沈澤,持平郭之欽,獻納李海昌啓曰,請辛生嚴鞫。答曰,已爲酌處,更勿瀆擾。
大殿,政院·玉堂問安。傳曰,知道。
院前啓,請黃緝罷職不敍,還收論賞之命。精抄軍,請移屬本兵。古阜郡守李詺立,爲人愚濫,居官不謹,到任未久,貪婪已著,道內之人,莫不唾罵,請命罷職。黃海都事□命羲,爲人愚劣,不合佐幕之任,敢以推奴等事,侵害飢民,其他貽弊之端,不一而足,如此之人,不可一日在官,請命罷職。答曰,依啓。李詺立事,風聞未必盡實,此時送迎,亦甚有弊,更爲詳察,勿爲煩論。黃緝事,精抄軍事,不允。
鄭維城啓曰,臣三省推鞫進去下直,請出推案。傳曰,知道。
又以兵曹言啓曰,別抄騎兵,今日開坐,試才分等別單書入之意,敢啓。傳曰,知道。
又以兵曹武臣堂上朔試射草記。傳曰,此草記中加劃等語,有違法文本意,承旨問啓事,命下矣。所謂加劃入格,元劃外貫中劃數稍多,故稱以加劃,而旣爲連三次居首,則加劃有無,不爲擧論,缺使之改入,何如?傳曰,依啓。法典旣曰,缺二字以上所謂加劃云者,實涉不察。
申酉時,日暈。
申翊全啓曰,今日爲政事,命下矣。都承旨南銑,御藥監劑,左承旨未差,右承旨鄭維城,三省推鞫進去,左副承旨宋國澤在外,右副承旨吳挺一,以代房吏批政廳似當進去,而兵批,則有相避,廳中只有同副承旨臣申翊全,何以爲之?敢稟。傳曰,同副承旨兼進。以上燼餘
上在昌德宮。停常參·經筵。
大殿,政院·玉堂問安。答曰,知道。
藥房啓曰,夜氣鬱熱,伏未審玉候,比前,何如?臣等不勝區區伏慮之至,敢來問安。答曰,與昨無異。
傳于吳挺一曰,今日受鍼時,若下雨,則入侍之官,着雨具入來。
大殿受鍼後,政院·玉堂問安。答曰,知道。
二品以上問安。答曰,知道。
藥房問安。答曰,知道。
府院前啓,請辛生,亟命嚴鞫。答曰,亟停勿煩。
院前啓,請黃緝罷職不敍,還收論賞之命。請精抄軍移屬本兵。古阜郡守李詺〈立〉,請罷職。答曰,已諭,勿煩。精抄巡檢事,依啓。
鄭維城啓曰,以諫院啓辭,精抄軍巡檢事依啓事,命下矣。軍機重事,卽當依承傳,分付該曹,而臺諫方以移屬本兵論啓,不得捧旨,分付之意,敢啓。傳曰,知道。
上在昌德宮。停常參·經筵。
答京畿監司兪㯙狀啓曰,勿辭。調理察職事,回諭。
藥房啓曰,夜來雨濕,伏未審玉候調攝,比前,何如?受鍼累度,時候適熱,恐或有助熱之患也。此時諸症,亦復如何?臣等不勝憂悶之至,敢來問安。答曰,雖似稍減,時無顯效矣。
大殿受鍼後,三提調問安。答曰,知道。
政院啓曰,今日齋戒,明日日食正日,三省推鞫,不得爲之之意,敢啓。傳曰,知道。郞廳金弘澤校正。郞廳崔大潤書。
上在昌德宮。停常參·經筵。
卯時,日食。
藥房啓曰,雨餘陰濕,伏未審夜間,玉候調攝,比前,何如?臣等不勝區區伏慮之至,敢來問安。答曰,證候,頗似漸減矣。
答藥房再啓曰,知道。藥房日記
傳曰,史官一員,待命,救食摘奸。內下記草
中宮殿問安。答曰,一樣。
藥房三提調啓曰,今朝問安後,臣等方在闕下,而慶德宮入直醫官,傳報自內招醫女等,臣等進詣慶德宮問安,則醫女傳內人言曰,去夜三更一點,中殿前症復作氣上,三更三點氣降如常,寢睡亦復如前,而朝水刺,時未及進御云。臣等令醫女,請入診察色而出,依其所言,別錄書啓矣。臣等卽與諸御醫等,詳細商議,則皆以爲中殿證候,前則逐朔發作,而今則發作於百有餘日之後,不可謂全無藥效。回春二陳湯·龍腦安神丸·加味寧神丸,連進宜當云,敢啓。批答在上藥房日記
上在昌德宮。停常參·經筵。
夜五更,北方有氣,如火光。
藥房啓曰,伏未審夜來,玉候調攝,何如?昨日伏承症候,頗似漸減之敎,臣等喜幸,何可仰陳?當此暑濕,累度受鍼。臣等不勝區區伏慮之至,敢來問安。答曰,漸漸差減矣。藥房日記
政院啓曰,今日受鍼,三省推鞫,不得爲之之意,敢啓。傳曰,知道。禁府謄錄
答合啓曰,勿爲更瀆。
答府曰,依啓。典籍任德後遞差事李䆄遞差。
答院曰,不允。鄭浟事,依啓。內下記草
上在昌德宮。停常參·經筵。
自巳時至未時,日暈。
藥房啓曰,夜間,伏未審玉候調攝,何如?昨日伏承漸漸差減之敎,臣等無任忻忭。第當此暑濕,連日受鍼,不勝區區伏慮之至,敢來問安。答曰,與昨一樣。藥房日記
備邊司啓曰,本司武郞廳都摠府都事李彦珪,奔走勤仕,已滿十五朔,依例陞敍,或守令除授事,奉承傳施行,何如?答曰,依啓。
今日入侍時,領議政金自點所啓,訓鍊都監,前日則火藥等色,各有所掌之提調,近來合而爲一,外議皆以爲,莫如各出提調以掌之矣。上曰,其色幾何?領議政曰,糧餉則戶判例兼之,其餘火藥·鳥銃色,各有所掌,各哨軍兵中老者居多,死者有保,而未及陞戶者,亦有之,此則大將例兼,軍色提調,自當査正,又有軍色實提調矣。上曰,鳥銃色·火藥色,則大將句管,可也。他人所爲,他人用之,似不恰當,而若出提調,則必以文宰爲之,文宰何以知銃藥之妙理乎?領議政曰,文官中亦豈無知之者?然聖敎至當矣。備局謄錄
答合啓曰,毋庸堅執。
答院曰,依啓。古阜郡守李命立罷職,刑曹當該堂郞推考事捕盜大將推考。黃緝·金地南等事及精抄軍事,不允。
答府曰,推考。洪州牧使金尙宓事內下記草
上在昌德宮。停常參·經筵。
藥房啓曰,夜來暑濕,伏未審玉候調攝,何如?臣等不勝區區憂悶之至,敢來問安。答曰,近日所患,幾盡差愈,今後勿爲問安。藥房日記
司饔院啓曰,去月十八日安山漁箭生物進上單子中,斑魚二十尾書塡,而及其捧入之際,一尾欠縮,推問陪持人,則旣受之後,皮破一尾,則還給漁夫貴一處云,而貴一隱避不現,推問其日計數封進漁夫彦世,則前後變辭,顯有用奸挾詐之罪,俱極駭異,當該陪持人及貴一·彦世等,竝令攸司,一處推覈,依律重治,以懲後日之地,何如?傳曰,允。司饔院謄錄
政院啓曰,禁府郞廳來言,今日無故日,三省推鞫,所當應爲,而判義禁,重得藿亂,不得開坐之意,敢啓。傳曰,知道。禁府謄錄
答戶曹判書元斗杓疏曰,省疏具悉卿懇。卿其勿辭,調理察職。
答副護軍金應海疏曰,省疏具悉卿懇。卿之忠義,實合此任,勿辭盡職,以副至意。
答合啓曰,勿煩。
答府曰,依啓。臺諫出仕事金尙宓,已爲推考,觀其緘辭,而處之未晩,且避嫌處置,措語無據,可謂不成說話也。內下記草
上在昌德宮。停常參·經筵。
午時未時,日暈。
答合啓曰,毋煩。
答院曰,不允。出仕事,依啓。內下記草
上在昌德宮。停常參·經筵。
藥房啓曰,近日濕熱,伏未審玉候調攝,何如?受鍼停止之後,已過數日,諸症漸得快效耶?臣等不勝區區伏慮之至,敢來問安。答曰,近日所患之症,已爲差愈矣。藥房日記
政院啓曰,禁府郞廳,以委官意來言,今日三省推鞫,無故之日,判義禁病重,不得開坐之意,敢啓。傳曰,知道。禁府謄錄
答刑曹啓目曰,依允。彦世等乙良,分揀。
答刑粘曰,依允。柳楠仍囚事金愛天所爲,亦甚可疑,刑推得情。
答刑粘曰,依回啓施行爲乎矣,潛囑淸人,威脅訟官者乙良,隨現啓聞處置,以警他人。
答禁粘曰,功減一等爲乎矣,朴安亨乙良,只決杖。
答玉堂箚曰,減死定配,意非偶然,爾等更加三思,勿爲煩瀆。辛生事
答吏粘曰,使之調理察職。京畿監司兪㯙辭職事
答合啓曰,勿爲瀆擾。
答院曰,不允。出仕事,遞差事,依啓。內下記草
上在昌德宮。停常參·經筵。
三省鞫廳啓曰,罪人得曾,刑問一次,牢諱不服,極爲兇詐,請加刑得情。答曰,依啓。
又啓曰,得曾加刑一次,忍杖不服,渠之解缺衆所共知,名入於小名成冊中,而一向牢諱,辭意巧詐,似不無隱情,以獄體言之,則所當仍請加刑,以輸情爲限,而其形孱弱,連次受刑,則大獄重囚,徑斃可慮。臣意以爲竝與承春等,姑爲仍囚,似當云,加刑事缺敢稟。答曰,依啓。
吏批啓曰,新除授平安都事柳晉三,呈狀于政廳曰,以覲親事受由下鄕,中路落馬,手脚不仁,下血無常,轉側須人,除授期限將迫,病狀如此,決難赴任云,改差,何如?傳曰,依啓。
大司諫沈之源,持平任重,獻納李海昌,正言丁彦璧啓曰,論罪之道,必據其情跡而斷之,跡雖可殺,而情或似眚則宥之,情雖可原,而跡涉亂逆則刑之。是故,以堯·舜之聖德,惟輕之典,只行於罪疑,寧失之訓,恐及於不辜而已,未聞有其罪之當刑,而苟爲容貸,以爲行仁示信者也。今者辛生,語其情則逆姜之兇心也,論其跡則埋兇之禍根也,此實載籍以來所未有之兇賊也。國人皆曰可殺,聖明亦已洞燭矣。臣等竭誠殫論,同聲疾呼,已經累月,而尙靳兪音,乃以旣已酌處爲敎,臣等實未曉聖意之所在也。法者,祖宗之法也,非殿下所可私者也。辛生,當初雖有發告之事,猶不吐實,厥后都監發掘之兇物,有甚於前日,則到今施刑,決不爲失信之歸,渠雖愚騃,亦必自服其罪矣。況所埋之兇物,必有未盡發掘者,若不鞫問,則萬無一一直告之理,請亟命嚴鞫,以洩神人之憤。答曰,已諭。
持平任重啓曰,洪州牧使金尙宓,年紀衰耗,疵政旣多,而因其先世石物之役,多發民丁,闔境騷擾,曳運之時,至有致傷殞命者,凡在聽聞,莫不驚慘。當此飢荒之日,以有識守令,何可乃爾?決不可推考而止,請命罷職。答曰,勿煩。
大司諫沈之源,獻納李海昌,正言丁彦璧啓曰,臣等將黃緝事,論之累日,而未蒙允許,莫知聖意之所在也。本營行營,官廳之穀,非緝之別備,乃是流來儲峙之穀也。得於軍器,雖有若干別備,自是閫帥職分內事,何足以爲功?設令有可賞之功,本道方伯,所當據實馳啓,緝何敢以自己之事,偃然馳啓,有若請賞者然哉?緝,曾以貪婪,重被臺評,非至一再,則其平生行己之無狀,有不足言,而敢將流來所儲之穀,請爲會錄,顯有希冀之意,其爲情狀,尤極痛駭,此而不治,則將來之弊,有不可勝言矣。勸勵之道,廉恥爲先,何必爲開示倖門,使無恥之輩,益生僭賞之心哉?缺啓者,已極可駭,而其時不爲懲治,反有褒賞之典,故緝,效尤而有此事,今者不治緝之失,而又從而賞之,則此後效緝者,將不勝其紛紜,此尤不可不慮者也。黃緝,請命罷職不敍,還收論賞之命。精抄軍論啓,累日未蒙允兪,只以巡檢事,依啓爲敎。臣等實未曉聖意之所在也。設官分職,各有所管,掖庭非掌兵之所,何敢干預於其間哉?中官若不專管,則未知移之於何人耶?臣等之請,專在於移屬本兵,而巡檢,乃是措語間一款耳。聖上,拈出巡檢二字,以爲允許之批,殊非臣等所望於殿下者也,此事若不係於關國體貽後弊者,臣何敢累日爭執,至於如此哉?請命移屬本兵。茂長縣監金地南,以曾經臺侍之人,不自謹飭,到任之後,專不留意於官事,沈於麴蘖,政委下吏,請命罷職。捕盜廳捕捉賊人,無論輕重,自本廳鞫問取服之後,緣由入啓,移送刑曹,則刑曹更加重覈,得其實狀,照律處斷,乃流來古風,而實是愼法之意也。近年以來,捕盜大將及從事官,軍官輩施賞之地,張皇辭說,得其缺竊有若捕得大倘者然,不有朝家法例,敢請梟示,識者之寒心久矣。頃日梟示賊人南太山等,本廳雖曰劇賊,而所偸之物,不過衣服若干木匹·米斗·鍮器也。其黨亦不過五六人,則決非獷悍大倘也。惟其殺兒事,旣已承服,則實是殺人者也。所當移送,刑曹治之以殺人之罪,而殺人雖重,捕捉殺人者,似無功勞,名之以大倘,方有施賞之擧,故稱以劇賊,直請梟示,無謂甚矣。至於馬隊張義立,旣非賊人援引者,又缺嚴杖致斃,尤極可駭,此而不治,日後之弊,有不可勝言者矣,豈可尋常推考而止哉?當該捕盜大將,請命罷職。當官受任之人,臨事處決之際,或出於一時之謬見,未免有偏執之失,則臺官之糾劾,欲其歸正,如知其非,則受以爲過,苟欲申辨,則據實備陳,亦或一道。臣等伏見洪淸監司趙啓遠推緘之辭,則自是爲主,怒人議己,援證續錄受敎,而比擬失當,費辭文過,自謂只遵法例,此不幾於孟子所謂又從而爲之辭者耶?前續錄所謂犯罪人屬公奴婢,本係公賤,而各還其司者,乃是某司奴婢,犯罪屬公者,還屬於本司者也。乙亥受敎,專爲禁公私賤娶良女者,而犯令者所生屬公,京則屬于掌隷院,外則屬于各其邑者,乃是公私賤之犯令娶良女者也,此兩款,決非相訟屬公奴婢之比也。況此所訟奴婢,旣謂之兩邊不當,則其是非震謙之奴婢,而又非內需司之奴婢,從可知矣。竊觀其緘辭之意,專以續錄受敎爲證,而且其受敎之下,又有內需司奴婢公私賤缺均是衙門,其曰錯認,內需司亦是衙門。又曰,唯以內司爲人主私帑,故物議喧騰,以爲不可。至曰,上以累聖明之德,下以致自己之罪云者,尤極駭異。藩臣一處事之失,何累於聖德,而乃敢以自己之過,歸累君上,欲以上激君心,下箝人口,張皇辭說,節節無倫?其輕朝廷之罪,不可不懲,洪淸監司趙啓遠,請命罷職。答曰,黃緝,有功而無罪,精抄軍厥數甚少,不必如是堅執。金地南事,迎送有弊,捕盜大將,已爲推考,亦勿煩論。趙啓遠,不無措語過當之失,推考。
宋國澤啓曰,洪淸監司趙啓遠推考事,命下矣。臺諫方以罷職論啓,推考承傳,不得捧入之意,敢啓。傳曰,知道。
申翊全,以吏曹言啓曰,傳曰,順陵石物改造官員及匠人,令該曹施賞事,傳敎矣。都監官員功役輕重終始久近,未能詳知,令該都監書啓之意,敢啓。傳曰,允。以上燼餘
有政。吏批,以金應祖爲修撰,柳寅亮爲黃海都事,朴濠爲益山郡守,兼春秋館記注官單呂焯,記事官單沈儒行,以申恦爲端川郡守,安翼龍爲機張縣監,林爲應敎,邊大中爲靈巖郡守,鄭好仁爲戶曹正郞,南斗杓爲監察,姜復先爲分兵曹佐郞,丁彦潚爲活人別提,趙珩爲司諫,李憪爲尙州牧使,黃道亨爲禮山縣監,李景奭爲軍資監都提調,南以雄爲社稷署都提調,南以雄爲軍器寺都提調,金自點爲訓鍊都監都提調,李景奭爲宗廟署都提調,金自點爲司譯院都提調,崔汝㞳爲廣興主簿,承文博士單南天漢,著作單宋光心,正字單羅以俊,梁曼容爲執義,李益達爲光陽縣監,李弘淵爲文學。吏批政事
上在昌德宮。停常參·經筵。
夜四更,坤方有氣,如火光。
藥房啓曰,臣等伏聞王世子下令于醫官之言,卽進藥房,詳察症候,則王世子右耳內有浮候,又生若小小癤樣者云,臣等與崔得龍·朴頵及諸御醫等商議,則皆以爲荊防敗毒散,加連翹·生地黃酒洗·升麻各一錢,連用二貼,棗子丁,爲先塞耳,更看夜來症勢,入診議鍼宜當云。依此湯藥及棗子丁劑入之意,敢啓。答曰,知道。
吳挺一,以侍講院言啓曰,新除授文學李弘淵,時在洪淸道淸州地,書筵入番事緊,斯速上來事,下諭,何如?傳曰,允。
大司諫沈之源,獻納李海昌,正言丁彦璧啓曰,臣等俱以無狀,待罪言地。凡論啓構草時,所當十分詳愼,而不自覺察,措語之間,不能明白,備陳疎略如此,而欲回天聽,其可得乎?洪淸監司趙啓遠請罪啓辭中,所謂前續錄犯罪人屬公奴婢,本係公賤,則各還其司云者,卽某司公賤犯罪,而籍沒其奴婢,則還屬於缺之謂也,而臣等全沒其犯罪者之奴婢等語,只以某司奴婢犯罪屬公者,還屬於本司爲啓,以致自上下問于政院,臣等措語不明之失,在所難免,請命遞斥臣等之職。答曰,勿辭。
宋國澤啓曰,大司諫沈之源,獻納李海昌,正言丁彦璧,再啓煩瀆,退待物論矣。傳曰,知道。以上燼餘
上在昌德宮。停常參·經筵。
藥房啓曰,近日雨濕,伏未審此時,玉候調攝,何如,而脹候及耳聽,比前,何如?前日受鍼間,姑停湯藥矣。臣等與諸御醫等商議,則停鍼之後,卽當復進湯藥,而當此暑濕,非但苦口,恐傷胃氣,湯藥仍爲姑停,凡藥必須更承下敎,詳知症候之如何,然後可以議藥云。臣等不勝區區伏慮之至,敢來問安,竝此仰稟。答曰,與前一樣。脹候,停鍼之後,還爲加重矣。
再啓曰,臣等伏承脹症還爲加重之敎,伏切憂悶之至。凡諸脹症,若値暑濕,則例有添苦之患。今此玉候有脹,雖是自前所患,而還爲加重,則必須十分詳察脈度,然後可以議藥,卽令醫官入診之意,敢啓。答曰,前後服藥,非不多矣,未見其效,姑爲停止,更觀症勢議藥。
太宗大王國忌齋戒。
申翊全,以都摠府言啓曰,今日入直軍士,當爲中日習射,而以國忌齋戒,不得爲之之意,敢啓。傳曰,知道。
正言□□□啓曰,大司諫沈之源,獻納李海昌,正言丁彦璧,以臣等待罪言地。凡論啓構草時,所當十分詳愼,而不自覺察,措語之間,不能明白備陳。洪淸監司趙啓遠請罪啓辭中,臣等全沒其犯罪者之奴婢等語,只以某司奴婢,犯罪屬公者,還屬於本司爲啓,以致自上下問于政院,臣等措語不明之失,在所難免,竝引避而退。臺官論事,惟視其是非而已,不可以措語疎略輕遞,兩官請竝命出仕。答曰,依啓。
南銑啓曰,入直待敎李尙眞,自本月初五日,重得傷寒,而本館他無替直實官,故使之仍在直所調理矣。初七日以後,熱氣甚盛,症勢漸重,似爲可疑,不得已以兼春秋代直,而李尙眞出送之意,敢啓。傳曰,知道。
申翊全啓曰,大司憲朴遾,掌令權坽·沈澤,持平郭之欽·任重呈辭,執義梁曼容未肅拜,今日茶時,以監察爲之之意,敢啓。傳曰,知道。
南銑啓曰,領議政訓鍊都監都提調辭免箚子到院,而今日國忌齋戒,姑不得入啓,留院之意,敢啓。傳曰,知道。以上燼餘
上在昌德宮。停常參·經筵。
藥房啓曰,夜來暑雨,伏未審玉候調攝,何如?昨日伏承脹候加重之敎,臣等無任憂遑悶慮之至。脹候當此暑熱蒸濕,必無不進藥物,而自然平復之理,更看症勢而議藥,則恐失進藥之幾也。今日入診,及時議藥,何如?臣等不勝悶慮之至,敢來問安,竝此仰稟。答曰,此症,或不無因其暑熱而然,更爲觀勢用藥,可也。
又啓曰,王世子聤耳,昨晩濃潰,而藥物用否,卽與諸御醫等商議,則皆以爲王世子所患,旣已濃潰出汁,自當漸漸差愈,當此暑熱,連用湯藥,不合調胃,棗子丁,亦似罨貼,可以停止,姑待明日症勢而更議,宜當云,敢啓。答曰,知道。
鄭維城啓曰,大司憲朴遾,掌令權坽·沈澤,持平郭之欽·任重呈辭,執義梁曼容未肅拜,今日茶時,以監察爲之之意,敢啓。傳曰,知道。
太宗大王忌辰。
大殿,政院問安。傳曰,知道。以上燼餘
上在昌德宮。停常參·經筵。
藥房啓曰,近來雨勢支離,蒸鬱不已,伏未審夜來,玉候調攝,何如?閭閻之間,尙且不堪暑濕,況玉體方在未盡平復之中?此時將攝,節宣最難,臣等不勝區區憂悶之至,敢來問安。答曰,時無加症,勿爲問安。
下直,光州牧使趙潝。
以朱希聖照律啓目。傳于鄭維城曰,事甚不當,此公事,還出給。
鄭維城啓曰,注書崔孝騫,察任已過四五日,自數日前,重得痁疾,連三日不得仕進,請改差,他注書差出,何如?傳曰,依啓。
假注書望,李垕·李益新·鄭榏,首望落點。
申翊全,以內醫院官員,以都提調·提調意啓曰,崔楡,精於醫術,閭閻士夫家,多見其效云,而李馨益·朴泰允等,交口稱善,付軍職,冠帶常仕,何如?傳曰,依啓。
以工曹判書呈辭,傳于申翊全曰,遣內醫看病。
領議政金自點箚曰,臣本駑劣,百不肖似,數字缺盛壯之年,尙不能裨補國事,以致僨敗,而況今年深氣耗,痼疾纏身,晝夜呻痛,若不得持支,方國家多虞之日,不敢言病,扶曳供劇,同朝之所共見也。當鞫躬盡瘁,死而後已,此臣之所志,而數年以來,如醉如癡,前忘後失,以何精神,酬應庶務乎?顧臣前所兼帶,亦已多矣,而心力耗損,尙且難堪,今此訓局都提調之命,又急於臣身,臣誠惶懼,罔知攸處。都監事務,雖曰如有所掌,而凡諸文簿,亦多關由於都提調云,以臣衰病,其敢當之乎?且大將李時白,卽臣之婚家,自前都監,雖無相避之嫌,同任一局,心所不安,況臣前帶御營都提調,亦是軍兵重地,臣不敢獨居。伏乞聖慈,亟遞訓局都提調之任,以便公私,幸甚。答曰,省箚具悉卿懇。箚陳之事,缺卿其勿爲控辭,安心兼察。
以守禦使書狀粘目,傳于申翊全曰,山城所屬漁箭·鹽盆·船隻之數,幾許乎?問啓。
鄭維城啓曰,平安監司罪人到配啓本,及平安兵使歲抄過限緣由狀啓,皆是沾汚所染可致,莫重狀啓,不爲敬心齎持,以致沈滯,各站撥將摘發推治事,令該曹分付擧行,何如?傳曰,允。
申翊全,以賑恤廳言啓曰,本月初十日,飢民停賑事,旣已啓稟蒙允矣。臣等昨日會同本廳,給朝粥後,五日乾糧磨鍊,壯則各租一斗,兒則各租五升,仍爲分給,而今年飢民之數,比前甚多,當初僅至二千,而遠近來食者日增,三月間,過於四千餘名,其後十字缺亦隨所見所出,故石數差減,而每人名,各以五六合缺勿用下之數,合而計之,米一千七百九十石十四斗,租二千八百缺石,鹽一百八十四石八斗,而其中鹽九十二石,租二百四十一石,則以燒木價計給,且藿六百四十七斤·黃角十一石三斗,則亦於給粥之際,有時分給之意,敢啓。傳曰,知道。
申翊全,以戶曹言啓曰,法典內漕船押領官,必以本道邊將擇定,意有所在,而群山倉漕船十六隻·賃船二隻押領官,以慶尙道義城居人差送,怪訝其違法,捉入詰問,則乃前判官洪錫箕妾同生娚,缺將詡爲名者也。本倉分載,在於洪錫箕未遞之前,則不顧法典,不恤人言,乃以其一家之人,上年今年,缺蔑法循私,莫甚於此,若不痛治,嚴加懲戢,則放恣謬習,有難防禁,洪錫箕,先罷後拿,其漕船所運穀物,一一畢納後,令攸司囚禁刑推,何如?傳曰,依啓。洪錫箕拿推。
答大司諫沈之源,獻納李海昌,正言丁彦璧啓辭曰,勿煩。辛生事請黃緝罷職不敍,還收論賞之命。啓辭在上同
答諫院箚曰,省箚具悉爾懇。深嘉爾等憂愛之誠,箚辭無非格言至論,予敢不惕念哉?且所陳營繕,必是大君家上年未畢之役也。其役雖少,當止之焉。
鄭維城啓曰,大司憲朴遾,掌令權坽·沈澤,持平郭之欽·任重呈辭,執義梁曼容未肅拜,今日茶時,以監察爲之之意,敢啓。傳曰,知道。
申翊全,以戶曹言啓曰,臣斗杓,以往年缺船領來監色·漕卒等,一一點閱,米太抽栍,則別無大段欠缺之事,而但稅米品色,視前麤惡。大抵上年農事,似不至於失稔,而莫重惟正之供,不謹致精,今若置而不論,日後之弊,有難勝言,監捧差使員及其中尤甚色麤,泰仁·任實等邑守令,從重推考,何如?傳曰,允。以上燼餘
上在昌德宮。停常參·經筵。
答吏曹判書鄭太和疏曰,省疏具悉卿懇。卿之才器,實合此任,宜勿控辭,惟賢是用。
傳曰,明朝領·左相命招,使之卜相。
答政院啓辭曰,因渠巧思善改,物議無欠,民弊有減,故嘉其才能,而特施無前之賞,凶年年分納穀數石者,亦得頂玉之賞,此功,豈下於數石之米哉?
答合啓曰,勿爲堅執。
答院曰,不允。權聖源推考。以上內下記草
上在昌德宮。停常參·經筵。
藥房啓曰,霖雨未開,蒸濕殊甚,伏未審夜間,玉候調攝,何如?臣等不勝區區伏慮之至,敢來問安。答曰,與前一樣。藥房日記
以安澈爲禦營大將。禁府謄錄
司饔院啓曰,慶尙道六月朔進上生竹筍元數,一百二十本內,腐朽者居多,十分點擇,九十本捧入,而本道監司,慮其生筍中路腐傷之弊,着鹽生筍,預備上送,推移捧入之意,移文本院,取考本院謄錄,則癸未·丙戌年,亦有鹽竹筍代捧之規,故生竹筍未準三十本,亦依前例,以鹽竹筍不得已代捧,世子宮進上生竹筍八十本內,七本腐朽,其代亦以鹽竹筍代捧,而莫重享上之物,每致代捧,事極未安,封進官吏,請推考,以杜後弊,何如?傳曰,允。司饔院謄錄
答領議政金自點啓辭曰,遣銓官相議爲之。卜相事
答吏粘曰,依啓。柳道三表裏一襲賜給,且兵水使,自前無廉察之規,使之回啓安徐。
答合啓曰,已諭。
答院曰,已諭。趙啓遠等,已爲推考,不必罷職。內下記草
有政。吏批,以洪宇遠爲注書,趙絅爲大司憲,李惟碩爲正言,算學敎授單李長榮,李以存爲舍人,李慶桓爲平安都事,金自晦爲司圃別提,元斗杓爲司僕寺提調,柳碩爲禮曹參議,閔馨男爲掌樂院提調,權儆己爲司宰僉正,李澥爲歸厚署提調,徐顯一爲漢城判官,承文院都提調單李景奭,金天錫爲金溝縣令,金汝旭爲典籍,奉常直長單李垕,尹汝徵爲典籍,卞時益爲司䆃寺正,韓興一爲訓鍊都監提調,金鍊爲左尹,李克誠爲兵曹佐郞,左尹單韓必遠,右尹單金鍊,議政府左議政兼領經筵事監春秋館事李景奭,議政府右議政兼領經筵事監春秋館事南以雄。吏批政事
上在昌德宮。停常參·經筵。
夜一更至四更,月暈。
藥房啓曰,卽聞醫官之言,王世子下令曰,前患耳症,還爲作痛,入診後欲爲施鍼云。今日雖暑濕,耳內作痛,不可不及時經絡入診後,議穴施鍼之意,敢啓。答曰,知道。
傳于吳挺一曰,昇平府院君夫人改葬云。葬祭所用,令該曹依前例題給。
傳于吳挺一曰,昨日大雨,而水標單子,尙不入啓,何如是怠慢耶?問啓。
吳挺一,以侍講院言啓曰,明日王世子,當爲慶德宮問安,而王世子患候,尙爾未寧,今欲受鍼,後日退行之意,敢啓。傳曰,知道。
金振以都摠府言啓曰,本府衙門,以舊南所,近日兵曹權寓之處,缺曾已下敎,本府堂上·郞廳,多至缺有時分廳會坐,今番四員,亦有各處直房,此等旗幟諸物,又有藏置,庫官下吏輩入接之所,似不可無,而舊南所,狹小而毁弊,近見兵曹堂上·郞廳入直,只二員,而僅僅支過,下人皆歸各司,此非永久之道,本府則非一時暫接之比,必缺墻垣庫官,可以成形,今則都監已罷,旣無造成之勢,他無得材之路。伏聞仁慶宮本府衙門,有十餘間,當初未及修粧,元無缺窓戶壁繕等物,只有蓋瓦榱棟云,若爲移來缺所送木,同補用,則庶可修葺矣?但念方當盛夏,又値霖雨,雖云些小之役,闕門之內,起工未妥,姑俟入秋修造,而且待前頭新番到防軍入來,移給木石,以成墻垣,似爲便當,惶恐敢啓。傳曰,依啓。
吳挺一,以禮曹言啓曰,昇平府院君夫人改葬云,葬祭所用,令該曹依前例題給事,傳敎矣。依完豐府院君李曙夫人卒逝時永葬例,祭牀及石灰造墓軍,該曹及本道題給,何如?傳曰,依啓。
吳挺一,以禮曹言啓曰,昨日大雨,而水標單子,尙不入啓,何如是怠慢耶?問啓事,傳敎矣。此事例因水標直尺量手本,本曹入啓,而昨日大雨,缺故今朝手本,始爲來呈,方爲入啓之際,下敎如此,極爲惶恐,敢啓。傳曰,知道。今後檢飭,可也。
金振,以都摠府言啓曰,副摠管韓興一,以會同分軍事,除標信,內兵曹進去之意,敢啓。傳曰,知道。
掌令沈澤啓曰,無狀小臣,以言爲責,而不得盡言之是懼,而專昧世情,動觸忌諱,絲毫未報,瀆擾是事,臣罪萬死。臣於春初,受命湖西,抽栍之道,在於洪州傍近,往來之路,得聞牧使金尙宓,年老政昏,闔境愁怨,且因私役,擅用殘民,至於二人,壓磨卽死,凡在見聞,孰不驚慘?此臣之親所見聞,而亦傳播輦下,有不可掩者也。及忝本職,不敢含默,與同僚相議,請罷而辭不達意,只下推考之命。饑歲私役,至殺民命之罪,豈可推考而止哉?臣以賤疾請遞,同僚亦在呈告中,不敢速啓矣。得見朝報,遽爾停啓,臣竊訝焉。凡臺閣舊規,旣發其論,則雖有可停之事,而必問於發論之人,且議其同參之員,待其歸一,然後停之,或有所拘,不得相問,則必採物議之是非,觀其罪犯之虛實,從容停之,亦一道也。今者尙宓之事,藉藉已久,執義梁曼容,寧獨有不聞其理乎?臣雖無似,尙未見遞,同啓諸僚,亦皆在職,而曼容,乃於出仕之日,不顧是非虛實,多官所論,無端卽停,有若汲汲者然,此豈但爲尙宓地哉?必以臣爲不能有無也,臣何顔面,居在言責之地乎?請命遞斥臣職。答曰,勿辭。
金振啓曰,掌令沈澤再啓煩瀆,退待物論。傳曰,知道。
執義梁曼容啓曰,臣新從遠方來,病伏旅店,罕與人相接,凡物論是非,有同聾瞽,頃於朝報上,得見洪州牧使金尙宓請罷之啓,始知其因先世石物之役,有壓殺民命之故也。及授本職,素患之疾添劇,趁未肅謝,出仕之後,城上之任,臣當代行,而當初發論,臣不與焉,何能知其罪犯之虛實,而亦非大段緊重之事,累日爭執,事涉支離,旣已推考,則停論亦宜,故率爾停啓,此實臣率爾妄行,而未諳世情之致也。至於不能發簡可否,其以同僚皆在呈告中故也,非有意於輕同僚爲尙宓地也。卽見掌令沈澤引避啓辭,辭語之間,全欠和平,至以動觸忌諱,不能有無等語,爲之辭,而以臣爲汲汲營護尙宓者然,臣不勝瞿然之至。此雖非臣之本情,而人之詆斥,至於此極,決不可一刻晏然仍冒,請命遞斥臣職。答曰,勿辭。
鄭維城啓曰,執義梁曼容,再啓煩瀆,退待物論。傳曰,知道。
大司諫沈之源,獻納李海昌,正言丁彦璧啓曰,論罪之道,必據其情跡而斷之,跡雖可殺,而情或似眚則宥之,情雖可原,而跡涉亂逆則刑之,是故,以堯·舜之聖德,從輕之典,只行於罪疑,寧失之訓,恐及於不辜而已。未聞有知其罪之當刑,而曲爲容貸,以爲行仁示信者也。今者辛生言其情,則逆姜之腹心也,論其跡,則埋兇之禍首也,此實載籍以來,所未有之亂賊也。國人皆曰可殺,聖明亦已洞燭矣。臣等竭誠殫論,同聲疾呼?已經累月,而尙靳兪音,乃以旣已酌處爲敎,臣等實未曉聖意之所在也。法者祖宗之法也。非殿下所可私者也。辛生當初雖有發告之事,猶不吐實,厥後都監發掘之兇物,有甚於前日,則到今施刑,決不爲失信之歸,渠雖愚騃,亦必自服其罪矣。況所埋之兇物,必有未盡發掘者,若不嚴加鞫問,萬無一一直告之理,請亟命嚴鞫,以洩神人之憤。答曰,累月相持,徒傷事體,更加三思,勿爲瀆擾。
大司諫沈之源,獻納李海昌,正言丁彦璧啓曰,臣等將黃緝事,論之累日,非特未蒙允兪,至以有功云爾爲敎,臣等之惑,滋甚焉。本營行營官廳穀物,非緝之別備,乃是流來儲置者也。至於軍器,雖有若干所備,自是閫帥職分內事,何足以爲功?設令有可賞之事,本道方伯,所當據實啓聞,而緝以自己之事,偃然馳啓,有若請賞者然,此而不治,則將來之弊,有不可勝言矣。元無分給之穀,而稱以舂正,勒捧大小米,已極無謂,科外侵虐,罔有紀極,營屬軍兵,怨讟盈路,至於不法文書,亦有被捉於御史者,罪狀之顯著,不一而足,尤不可置而不罪,請命罷職,還收論賞之命。精抄軍事,論啓累日,未蒙允兪,至以厥數甚少,不必如是堅執爲敎,臣等實未曉聖意之所在也。設官分職,各有所管,掖庭非掌兵之所,何敢干與於其間哉?中官若不專管,則未知屬於何人耶?旣謂之兵,則宜有所屬,若無主管之人,則雖屬掖庭,無益於緩急之用,豈有本兵,不爲管攝,能得力之理乎?頃者聖批,以中官無專管之人,爾等勿爲過慮爲敎。臣等固知聖明,亦知前古中官掌兵之害,而有所鑑戒者也。然事有忽忽於毫芒,而終至於丈尺者,何可以此兵,謂之數小而委諸掖庭乎?請命移屬本兵。當官受任之人,臨事處決之際,或出於一時之謬見,未免有偏執之失,則臺官之糾劾,欲其歸正,如知其非,則受以爲過,苟欲伸辨,則據實備陳,亦或一道。臣等伏見忠淸監司趙啓遠推緘之辭,則自是爲主怒人議,已援證續錄受敎,而比擬失當,費辭文過,自謂只遵法例,此不幾於孟子所謂又從而爲之辭者耶?前續錄所謂犯罪人屬公奴婢,事係公賤,則各還其司云者,卽某司公賤犯罪,而籍沒其奴婢,則還屬於本主所係之司者也。乙亥受敎,專爲禁公私賤娶良者,而犯令者所生屬公,京則屬于掌隷院,外則屬于各其邑者,乃是公私賤之娶良女者也,此兩款,決非相訟屬公奴婢之比也。況此所訟奴婢,旣謂之兩邊不當,則其非吳震謙之奴婢,可知,而又非內需司之奴婢,從可知矣。趙啓遠之以內需司,謂之本司,而必欲屬公於內需司者,果何意耶?竊觀見緘辭主意,專以續錄受敎爲證,而且其受敎之下,又有內需司奴婢,以公賤例論,則內外該司均是衙門,其曰錯認,內需司亦是衙門,又曰唯以內司,爲人主私帑,故物議喧騰,以爲不可。至曰上以累聖明之德,下以致自己之罪云者,尤極駭異。藩臣處事之失,何累於聖德,而乃敢以自己之過,歸累於君上,欲以上激君心,下箝人口,張皇辭說,節節無倫,其輕視朝廷之罪,不可推考而止,洪淸監司趙啓遠,請命罷職。典牲主簿權聖源,以修理都監郞廳,處事不謹,多有人言,所餘雜物區處之際,未免有混雜之弊,爲其提調所發覺,當該色吏,已令攸司囚禁推治,爲郞廳者,難免其罪,此豈可尋常推考而止哉?請命罷職。爵賞之濫,未有甚於今日,市井之徒,亦躋金玉之班,識者之寒心,久矣。今日通政影職除授之命,又及於石工,豈不駭人瞻聆哉?渠雖有巧思善改之勞,賞之以米布,亦云足矣。雖曰影職,通政重加,何可施之於良賤耶?納穀軍功之輩,縱得頂玉之賞,此則循例襲舊,其來已久,見之者,不以爲駭,聞之者,不以爲驚。至於工匠下賤,以一時之微勞,特蒙恩加,實是曾所未有之擧,事雖微細,日後之弊,亦不可不慮,請命還收成命。新除授正言李惟碩,時在慶尙道高靈地,請斯速上來事,下諭。答曰,不允。石工之賞,啓辭是矣。但厥功甚重,特施此賞,似無不可也。權聖源事及論賞,下諭等事,依啓。
持平任重啓曰,臣近患暑癨,伏枕呻痛,累呈辭單,見却政院,惶縮度日矣。卽伏見掌令沈澤引避之辭,則乃停啓金尙宓事也。多官共議之論,新入同僚,不問遽停,實涉未安,臣之疲劣,見輕與同僚無異,何敢晏然仍冒,請命遞斥臣職。答曰,勿辭。
持平郭之欽啓曰,臣以今月初六日重得暑癨,症勢彌留,不省人事,逐日請急,見却政院,病伏私室,方竢罪戾,卽者掌令沈澤,執義梁曼容,以洪州牧使金尙宓罷職停啓事,竝引嫌而退,臣以城上所,所當處置,而前日沈澤發論之時,臣亦隨參此論,臣何敢晏然處置?以此以彼,決難仍冒,請命遞斥臣職。答曰,勿辭。
掌令權坽啓曰,臣痼疾在身,每遇春夏之交,則輒患胸腹牽引之症,必須鍼灸調治後向歇,又於今春,前症復發,而適當玉候調攝之時,臣不敢言病,强疾供職,已逾累月矣。自近日以來,症勢添劇,而又患落傷,右足酸痛,專不運步,不得已冒呈辭單,政院不計病勢之眞僞,一向退却,臣之曠職,已有日矣。臣之罪戾,實合萬死。卽見掌令沈澤避嫌之辭,則乃洪州牧使金尙宓請罷之論,遽爾停啓爲非之事也。同僚引此而相繼引避,臣亦當初參論之人,臣何敢仍冒乎?請命遞斥臣職。答曰,勿辭。
金振啓曰,持平任重·郭之欽,掌令權坽,再啓煩瀆,退待物論矣。傳曰,知道。
王世子施鍼後,政院問安。答曰,知道。
右議政南以雄箚曰,伏以病革將死之臣,猥蒙天寵,醫問藥餌交途,螘蟻之命,得延今日,臣雖病昏,豈無感涕?第念昨日卜相之政,臣所帶世子傅,猶不減下云,是必該曹未及致察而然也。首相爲師,左相爲傅,祖宗朝已成之規,例也。今臣降爲右相,則仍帶舊兼,不無私心未安,名器顚錯,伏乞亟命有司,爲先改正。取進止。答曰,省箚具悉卿懇。所陳之任,仍帶不妨,卿其勿爲控辭。
金振啓曰,右相箚子批答,政府無郞廳,遣史官傳諭之意,敢啓。傳曰,知道。
綾豐君具仁墍疏曰,伏以臣所患疝症,自上年尤重,暫觸風寒,發作無常,不能運動,苦悶度日,勅使回還時,差義州餞慰使,不敢辭疾,帶病往來,驅馳之際,中路重發,稽滯調理,僅得還朝,頃遭一家之喪,累處冷地,仍爲復發,調治多日,尙未向蘇,旬月之間,差復無期,伏乞本職及兼帶副摠管,亟命遞差,以便公私,不勝幸甚。謹昧死以聞。踏啓字以下。以上燼餘
上在昌德宮。停常參·經筵。
藥房啓曰,暑雨支離,蒸鬱比甚,伏未審數日,玉候調攝,何如?臣等不勝區區伏慮之至,敢來問安。答曰,時無加減。
金振,以都摠府言啓曰,今日入直軍士,當爲中日習射,而雨勢不霽,不得爲之之意,敢啓。傳曰,知道。
金振,以禮曹言啓曰,卽接昭顯墓別監手本,則昨日大雨,墓上北邊莎草,以布帛尺長四尺許,廣五尺裂破頹圮云。本曹堂上·郞廳,進去奉審後,慰安祭,不卜日來十七日設行,而祭官,令該曹差出,何如?傳曰,依啓。
金振,以備邊司言啓曰,兵曹判書李時白,訓鍊都監大將辭免上疏,啓下本司,卽當以啓,而領議政金自點,嫌不可否,諸堂上不敢擅便覆啓,待他大臣出仕後,書啓之意,敢啓。傳曰,知道。
南銑,以司饔院官員,以都提調意啓曰,安山漁箭,今日乃是罷箭期限,而昨日所封進上陪持人,稱以阻水,今始來納,以致生物盡皆餒敗,所見極爲未安,當該陪持人,難免遲滯之罪,令攸司推治,以懲後日,何如?傳曰,依啓。
以香室昭顯墓慰安祭傳香單子,傳于金振曰,不必啓下。
獻納李海昌,正言丁彦璧啓辭,請辛生,嚴加鞫問,以洩神人之憤事。措辭見上答曰,已諭,毋煩。
院啓,請黃緝,罷職不敍。措辭見上精抄軍事,趙啓遠罷職事。請掌令權坽·沈澤,持平任重,持平郭之欽出仕,執義梁曼容遞差。答曰,已諭。出仕事及遞差事,依啓。
鄭維城啓曰,大司憲趙絅呈辭,執義梁曼容,掌令權坽·沈澤,持平任重·郭之欽避嫌退待,今日茶時,以監察爲之之意,敢啓。傳曰,知道。
南銑,以吏曹言啓曰,守令有闕,政事,何以爲之?敢稟。傳曰。缺
左右相箚子批答,政府無郞廳,遣史官傳諭之意,敢啓。傳曰,知道。
左議政李景奭箚曰,伏以臣,病殘魯劣,無所報效,西樞竊廩,尸素多慙,重以都提兼授,恩數稠疊,小器易濫,崇重難勝,臣誠日夜懍懍,惟無以稱塞,是懼是恐。玆者又叨新命之加,驚惶感泣,措躬無所,憂懼之心,有萬倍焉。邦運不幸,元老大臣,相繼而逝,奉使之行,逢缺之戚,殄瘁之歎,於斯極矣。危急之勢,日以益甚,非賢不乂,矧在今日,相惟其人,卽朝野之所側耳也。及見宣命,乃前日再試無能無似之一愚臣也。臣猶愕眙,誰不缺望?倖免之嫌,曾已累瀆,不敢每煩,而難冒之勢,猶夫前日,有難冒之勢,無可取之實,而再叨大拜,已云誤矣。再誤不已,又至於三,則其爲過誤,孰甚於此?稍知自好者,尙有戒於誤身,臣若不自量,傷殿下之明,而誤國家之事,則覆餗之禍,奚止臣身?臣之憂懼,至此而切矣。古人有言,祿豈須多?防滿則退,年不待暮,有疾便辭,今臣祿位崇高,布衣已極,數年之間,三坫三事,耆年淵德,亦所朝覯,以臣空疎,何以堪此?角巾初服,於分則宜,而非惟便訣之不忍,奈此時事之艱危何?不敢乞身者,義有大焉。狗馬之病,種種難陳,昏迷健忘,已成痼疾,不良于行,自前而然,阿睹之疾,積有年所,淵氷之戒,失於前臘,跌傷左股,尙未全愈,河魚之疾,四朔于玆,朝晝溏泄,殆不省事,火熱陞降,夏輒轉盛,皆妨於陳力,而不至於委身,有時請急,非臣素志也。臣於是,又不敢言病矣。惟是數字缺抑有甚焉。大臣者,人主之股肱,股肱非其人,則其何以贊襄聖化,而安元老乎?貪榮昧進,不念終至於病國,則不忠大矣。臣之冒死瀝血,非出於循謝,伏乞聖慈,天地父母,俯諒危悃,亟賜鐫免,改卜賢德,以副朝野之望,不勝幸甚。臣無任兢惶懇迫之至。答曰,省箚具悉卿懇。卿之才德,可以濟艱,宜勿控辭,以副上下之望。
右議政南以雄箚曰,伏以臣方病篤,虛帶相職,亦已罪矣。況缺聖批,以仍帶世子師不妨爲敎,臣尤不任惶恐罔措之至。設官分職,自有一定之制,若可逾越,則官方乖矣。伏願聖明,亟命改正,以安臣分,以遵舊例,公私幸甚。答曰,省箚具悉卿懇。卿之固辭如此,當勉副焉。以上燼餘
上在昌德宮。停常參·經筵。
夜二更,月暈。三更,流星出自密雲中,入艮方天際,狀如鉢,尾長六七尺許,色赤。
金振,以弘文館言啓曰,本館只有三員,副修撰成以性,方在遠鄕未上來,修撰鄭□□身病受由,只有修撰臣金應祖,累日入直,他無替直之員,疾病事故,未可預料,闕員以在京無故人,後日改差出,牌招肅拜,使之推移入直,何如?傳曰,知道。
獻納李海昌啓辭,措語見上辛生,請命嚴鞫得情。答曰,勿煩。
獻納李海昌等啓辭,措辭見上黃緝,請命罷職不敍事,精抄軍事,趙啓遠罷職事。答曰,不允。
金振啓曰,大司憲趙絅呈辭,執義未差,掌令權坽·沈澤,持平郭之欽·任重呈辭,今日以監察爲茶時之意,敢啓。傳曰,知道。
左議政李景奭箚曰,臣敢陳難堪之狀,冀蒙察納,伏覩優渥之降,衮褒過隆,又非如臣所敢當者,奉讀以還,感泣之餘,繼以惶悚,不覺面紅而頸赤也。臣曾已再忝匪據,無一可觀,缺正事,大臣之任也。而迂拙之言,祗見其齟齬,鎭俗安民,大臣之責也,而謬妄之見,無足以裨補,進退賢邪,關乎大臣,而古今異規,非臣所敢,整肅朝綱,在於大臣,而怠慢成習,非臣可矯,已試無能,有如此者,此實聖明之所洞燭,國人之所共知,而缺復及,何可當也?臣不敢受,自知之明也。臣嘗考古牒,治亂其道,固非一端,而大抵不外乎用相之賢否,得其賢相而後,未嘗不治。然居其位者,必爲人主之所敬重者,然後其言入,其計行,不然,不過爲具臣而已。臣之庸陋譾劣,誠不足以望古人之糠粃,其於欲吾君之堯·舜也,則實出於至誠也。惟我聖上,聰明睿智,卓冠百王,雖遭中否之運,未致從欲之治,缺爲之資性,固自如也。所當益加奮勵,轉危爲安,何可遽有摧沮,而不以古哲後,自期也哉?不欲圖治則已,如有願治之志,則當此危急之秋,擇相爲第一先務,置相而人謂之時事可知,則不亦可憂之甚者乎?先儒氏之言曰,大人,格君心之非,未至乎大人,而當大人之任,亦當勉焉而思齊,以事其君。夫天下國家之事,孰非大臣之責,而格君非尤重焉,故高宗之相傅說,首命之曰,朝夕納誨,以補台德,說,卽又以復于王者,亦惟曰,木從繩則正,后從諫則明,上聖下之交勉者如此。惟我聖上,學問之功,已造高明,雖無可格之非,而不幸缺積年,接賢士大夫之時常少,日躋之敬,或不能無間斷,而不自滿暇之心,宜有望於弼違矣。今玆爰立之擧,豈可使之端委廟堂,從容談笑而已哉?顧臣非其人而忝其任,就令勉勉焉思齊,有何嘉謨讜議,可以上動天聽,備四聰之採取者乎?自量臣力,無以辦此,徒區區而追行逐隊,尸素悠悠,負吾君罔極之恩,亦非臣所素蓄也。人或有言,爲此任,非一再,奚至於堅辭?臣惟屢忝,故益知其難堪,而申瀝血忱,非得已也。伏乞聖慈,天地父母,將臣新授之任,亟賜鐫改,以畀其人,不勝幸甚。臣無任惶虞隕越之至。答曰,省箚具悉卿意。卿其勿爲固辭,從速論道,以副至望。以上燼餘
上在昌德宮。停常參·經筵。
獻納李海昌啓辭,辛生請命嚴鞫得情。措辭見上答曰,勿煩。
獻納李海昌等啓辭,黃緝請命罷職不敍,精抄軍趙啓遠罷職等事。答曰,不允。柳斐然等事,依啓。
金振啓曰,大司憲趙絅呈辭,執義未差,掌令權坽·沈澤,持平郭之欽·任重呈辭,今日以監察爲茶時之意,敢啓。傳曰,知道。
藥房都提調金自點,副提調南銑啓曰,王世子連日施鍼之意,昨已啓知矣。今因承言色,得聞王世子所患,昨日濃潰之後,痛勢稍減,浮氣似下,膿汁連出云。諸醫皆以爲,非但日候極熱,六月之節,昨日已入,故今日乃醫家灸鍼所忌,旣非卽今猝急之症,今日則姑停施鍼,明日施鍼,宜當,敢啓。傳曰,知道。以上燼餘
上在昌德宮。停常參·經筵。
金振,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
獻納李海昌啓辭,辛生請命嚴鞫得情。措辭見上答曰,毋煩。
獻納李海昌等啓辭,黃緝請命罷職不敍,精抄軍事趙啓遠罷職事。措辭見上答曰,不允。石工之賞,與納粟通政,無異,微細之事,不必堅執。
金振啓曰,大司憲趙絅呈辭,執義未差,掌令權坽·沈澤,持平郭之欽·任重呈辭,今日以監察爲茶時之意,敢啓。傳曰,知道。
傳于吳挺一曰,明日政事爲之事,分付該曹。以上燼餘
答兵粘曰,表裏一襲賜給,且陳繹事,其心雖賢,任意放軍,於法不可,施賞安徐。內下記草
上在昌德宮。停常參·經筵。
辰巳時,日暈。酉時,日暈。
夜二更,流星出四捕星下,入乾方天際,狀如鉢,尾長七八尺許,色赤。
下直,江原監司洪命一。
吏批,判書鄭太和進,參判韓興一進,參議南老星進,右副承旨吳挺一進。以林爲執義,金寅亮爲工曹正郞,洪瑱爲禮賓寺正,李文柱爲典牲主簿,朴遾爲大司憲,羅緯素爲密陽府使,黃㦿爲戶曹參議,申起門爲假引儀,沈之漢爲副修撰,閔煦爲刑曹佐郞,尹安基·李正英爲兼春秋,南老星爲承文副提調,李景奭爲世子傅,柳晉三爲平安都事,李緯國爲戶曹正郞。
兵批,行判書李時白,觀武才坐起進,參判金光煜問安進,參議洪得一進,左副承旨金振進。以兪省曾·梁曼容爲副護軍,申漢爲副司直。
傳曰,副應敎,後日政差出。
吏批啓曰,吉州牧使,今當差出矣。在前文武交差,而近年以後,文官連爲差送,其意有在,不可不擇擬。卽今無可合擬望之人,堂下侍從及隣近守令治績表著者,竝擬,何如?傳曰,今番,以武臣差送。
藥房啓曰,近日霖雨連旬,暑熱蒸鬱,伏未審此時,玉候調攝,比前,何如?臣等不勝區區伏慮之至,敢來問安。答曰,與前一樣。
鄭維城,以都摠府言啓曰,副摠管韓興一,除標信,政廳進去之意,敢啓。傳曰,知道。
又啓曰,今十六日,二所監軍本府經歷李晫,以巡軍嚴論春等八名,闕點來告,卽爲捉來,各人等推問分輕重決罪,而若治嚴論春等,則供稱往于巡廳,則書員金義建,定送渠身於內贍寺,以致闕點之故,以此辭緣,詰問義建,則義建,以爲果於內贍寺所定,定山正數行缺此而不治,則後日之弊,將不可勝言,各別嚴刑,考律定罪,宋天吉代身事,亦令査問於金義建處,現出當身,竝依律處斷之地,何如?傳曰,允。
又以兵曹言啓曰,凡上番軍士,自本曹派送各處之後,軍士等雖有闕到者,各所擇知,則本曹,使之治罪,例也。本月十七日,莫重觀武才初試開場時,有瑞山軍士呈狀告訴,以巡廳定送之故,書員稱以闕到,督徵闕木,不堪悶冤云。臣等捉致巡廳書員,推問事狀,則都摠府郞廳李晫,監軍罷還之際,上項瑞山軍士缺書員處,移徵贖木持去之由,直爲白活捧招,缺衣冠之人,所行如此,使貧殘軍士,橫被書員之侵虐,極爲駭然,請從重推考,以懲日後之弊,何如?傳曰,允。
又以禁府言啓曰,罪人金聲逸,中路重得胸腹痛,症勢甚重,今日坐起,不得捧招之意,敢啓。傳曰,知道。
又啓曰,當日私奴一男稱名人,自宣仁門入來,差備門外擊錚,極爲駭愕,令攸司囚禁治罪,同門守門將李克誠,常時不能禁斷,以致闌入,亦爲寒心,請從重推考。傳曰,允。
獻納李海昌啓辭,辛生請命嚴鞫得情。措辭見上答曰,勿煩。
獻納李海昌等啓辭,黃緝請命罷職不敍,精抄軍請移屬本兵,石工通政事,請還收成命。答曰,不允。
鄭維城啓曰,大司憲趙絅上疏,執義未差,掌令權坽·沈澤呈辭受由,持平郭之欽呈辭,任重服制,今日茶時,以監察爲之之意,敢啓。傳曰,知道。以上燼餘
以成後益爲掌苑署別提,趙胤錫爲氷庫別檢,金宗泌爲直講,趙絅爲右參贊,宋摶爲繕工監奉事,通政李希吉,今加嘉善,年八十老職加資事,判下,尹舜擧爲安陰縣監,趙必達爲吉州牧使,李旭爲工曹佐郞,金鉽爲吏曹佐郞,羅緯文爲禮曹佐郞,李彦珪爲巨濟縣令,李敏發爲南陽縣監,尹玷爲果川縣監,咸鏡南道兵馬節度使審藥單崔興勃,全羅道濟州審藥單趙宗侙。燼餘所缺,吏批政事追謄
上在昌德宮。停常參·經筵。
夜五更,月暈,有霧氣。
鄭維城,以都摠府言啓曰,副摠管韓興一,以武臣講書事,除標信,賓廳進去之意,敢啓。傳曰,知道。
答左議政李景奭箚曰,省箚具悉卿懇。箚陳之任,法典中雖無所定,流例若此,卿其勿爲控辭。原箚見下
申翊全,以義禁〈府〉言啓曰,柳斐然照律事,允下矣。臺諫啓辭,則一人碎骨致死,一人命在頃刻云,而斐然元情,則雖致兩人之傷脚,時無致死者云。致死致傷,其律不同,令漢城府看檢其致傷輕重,致死與否,詳細移報後照律,何如?傳曰,允。
申翊全,以刑曹言啓曰,政院書吏·使令及司謁別監等,卽當覈啓,而參議臣李培元,以身病不得來參於前日之坐,今則又爲呈辭受由,故雖未同參,臣時吉獨爲回啓之意,敢啓。傳曰,知道。
以刑曹都囚徒單子,傳于申翊全曰,自前罪囚,多不過八九十名,而近日則厥數過百,何以如此乎?問啓。
申翊全以兵曹言啓曰,武臣別試時,初試錄名二千六百九十人內,鳥銃入格二百二十九人,騎芻入格一百三十一人,別單書啓矣。正日,令日官推擇,則今月二十三日爲吉云。處所,設於何處乎?敢啓。傳曰,依近例,自外試才。
獻納李海昌啓曰,臣卽見柳斐然原情,則火繩點落等說,似涉飾辭,而兩人致傷云,則是不無殞命者矣。當初都下,無論上下,傳說藉藉,莫不駭憤,臣據其所聞,卽爲請罪矣。今渠之所供如此,則臣之論事,難免失實之責,請命遞斥臣職。答曰,勿辭。
鄭維城啓曰,大司憲朴遾,執義林未肅拜,掌令權坽,持平郭之欽呈辭,掌令沈澤呈辭受由,任重服制,今日茶時,以監察爲之之意,敢啓。傳曰,知道。
司諫趙珩啓辭,辛生請命嚴鞫得情。措辭見上答曰,毋庸强煩。
又啓曰,臣等將黃緝事,論之累日,非特未蒙允兪,至以有功無罪爲敎,臣等之惑滋甚焉。本營行營,官廳之穀,非緝之別備,乃是流來儲峙者也。至於軍兵,雖有若干所備,自是閫帥職分內事,何足以爲功?設令有可賞之事,本道方伯,當據實啓聞,而緝,何敢以自己之事,偃然馳啓,有若請賞者然哉?此而不治,則將來之弊,有不可勝言者矣,元無分給之穀,而稱以舂正,勒捧大小米,已極無謂,而科外侵虐,罔有紀極,營屬軍兵,怨讟盈路,至於不法文書,亦有被捉於御史者,而聖明,以回啓安徐爲敎,竊恐貪婪之輩,尤無所忌憚也。御史廉問,雖或違例,不法罪狀,旣已書啓,則使之回啓,罪其罪,然後以勿以爲例下敎,則可也。至於終置不問,則是大損事體,益其貪縱也。緝之前後罪犯,不可不治,請命罷職不敍。精抄軍,論啓累日,未蒙允兪,至以厥數甚少,不必如是堅執爲敎。臣等實未曉聖意之所在也。設官分職,各有所管,掖庭非掌兵之所,何敢爲與論於其間哉?中官若不專管,則屬之於何人耶?臣等之請,專在於移屬本兵,而巡檢,乃是措語間一款耳。聖上拈出巡檢二字,以爲允許之批,殊非臣等所望於殿下者也。此事若不係於關國體貽後弊者,臣等何敢累日爭執,至於如此哉?請命移屬本兵。石工通政加資,誠如聖批所謂,與納粟通政無異,微細之事,不必堅執爲敎。臣等愚意,竊以爲不然,而必爭之事也。納粟者賞加,自古有之,工匠者授職,自今日始也。昔漢文欲官嗇夫,而張釋之以爲不可。唐帝除職進瓜者,而陸贄力爭,古人之重名器,果如是也。殿下,今以彰職爲細事,而施之於此輩,則後之賞階者,必以爲口實,無所不書也。自前陵寢之役,工匠之勞,十倍於前,而未有加之以職名者,其重惜名器,從可知矣。雖米布之賞,必較其功而不可濫,況通政資級,雖曰彰職,爵賞之典,豈容如是哉?事雖微細,日後之弊,不可不慮,請還收成命。獻納李海昌,缺卽見柳斐然原情,則火繩點落等說,似涉飾辭,而兩人致傷云,則是無殞命者矣。當初都下,無論上下,傳說藉藉,莫不駭憤,臣等據其所聞,卽爲請罪矣。今渠之所供,如此則臣之論事,難免失實之責,引嫌而退。雖不卽死,旣致重傷,所聞傳播,人皆慘駭,聞其請罪,固所當爲,緣渠原情中飾辭,不必以失實爲嫌,獻納李海昌,請命出仕。答曰,不允。黃緝事,御史所聞,未必盡實,石工之賞,其事與嗇夫不同,更加詳察,勿爲煩瀆。出仕事,依啓。
鄭維城啓曰,獻納李海昌,再啓煩瀆,退待物論矣。傳曰,知道。以上燼餘
上在昌德宮。停常參·經筵。
自昧爽至巳時,有霧氣。自午時至酉時,日暈。
下直,三陟僉使鄭霽龍。
金振,以都摠府言啓曰,今日入直軍士,中日習射,請出標信。傳曰,知道。
金振,以兵曹言啓曰,本曹草記,武臣別試射處所,取於何處乎?敢啓。傳曰,依近例自外試才事,傳敎矣。缺設行之意,敢啓。傳曰,知道。
金振,又以兵曹言啓曰,卽接守門將牒呈,則本月十八日,有一女人,稱以明缺使喚婢子,無章標闌入,守門將呵禁不入,差備內官缺雖本門軍士,數其不爲許入之罪,決杖以送云。闕門之內,何等嚴肅之地,而近來國法廢壞,雜人任意出入,守門將之執法不許,乃其職責,內官輩,非用刑杖之人,而其蔑法縱恣,至於如此,事極寒心。其日差備內官,令內侍府査出後,令該曹依律處置,何如?傳曰,允。
鄭維城,以刑曹言啓曰,以都囚徒單子。傳曰,自前罪囚,多不過八九十名,而近日則厥數過百,何以如此乎?問啓事,傳敎矣。本曹所囚罪人,皆仍呈狀,罪名之重者,其中十分詳愼,只囚十三名矣,此外啓覆十一名,啓下三十七名,來關十八名,各司直囚四十一名,厥數之多,自至如此,本曹所囚,則當卽從輕重議決,而其他直囚及來關之處,竝令該司速爲處決之意,敢啓。傳曰,知道。今後頻數開坐,俾無滯獄之弊。
持平任重,獻納李海昌啓辭,辛生,請命嚴鞫得情。措辭見上答曰,勿爲堅執。
持平任重啓曰,洪州牧使金尙宓,年紀衰耗,疵政旣多,而因其先世石物之役,擅用民結,調發軍丁,闔境騷擾,至於曳運之時,兩人致斃,凡在聽聞,莫不驚駭,決不可尋常推考而止,請命罷職。答曰,依啓。
諫院啓辭,黃緝罷職不敍,精抄軍,請移屬本兵。答曰,不允。
金振啓曰,大司憲朴遾,執義林未肅拜,掌令權坽,持平郭之欽呈辭,掌令一員未差,持平任重服制,今日以監察,爲茶時之意,敢啓。傳曰,知道。
弘文館副修撰沈之漢疏曰,伏以臣,頃以暑痢危劇,呈單請急,而冀蒙恩遞,庶得調治,而曾未數日,又叨新命,至於召牌臨門,臣子分義,不敢自安,扶曳趨謝,而所患之症,非朝夕痊可之疾,少無差減,元氣日鑠,加以氣窒眩作,頭痛兼發,不時昏倒,人事錯亂,必須缺可望治道,而顧此隆幄,非養病之地,臣之情勢,實爲狼狽,亟遞臣職,以便公私,不勝幸甚。臣無任祈懇屛營之至,謹昧死以聞。踏啓字,下吏曹。
大司憲朴遾上疏。原疏缺答曰,省疏具悉卿懇。卿其勿爲控辭,調理察職。以上燼餘
上在昌德宮。停常參·經筵。
自午時至酉時,日暈。
王世子誕日單子,政院問安。答曰,知道。
有政。吏批,判書鄭太和進,參判韓興一進,參議南老星進,右副承旨吳挺一進。以蔡裕後爲大司諫,林聖翊爲掌令,韓得一爲新昌縣監,李時楷爲判決事,嚴聖耉爲尙衣別提,李昌漢爲戶曹佐郞,嚴鼎耉爲副修撰,梁曼容爲修撰,卒金南重爲大司成,卞時益爲洪州牧使,閔點爲章陵參奉,李暹爲光陵參奉,成雲翰爲中部參奉。
兵批,行判書李時白進,參判金光煜進,參議洪得一病,參知李時萬進,左副承旨金振進。以沈之源·沈澤爲副護軍,鄭□□爲司果。
吳挺一,以弘文館言啓曰,本館官員不備,近來尤甚,見存二員中,副修撰沈之漢身病呈疏,只有修撰金應祖,入直已久,他無替直之員,前頭疾病事故,未可預料。今日政,下番闕員,以在京無故人,盡爲差出,牌招肅拜,使之入直,何如?傳曰,依啓。
南銑,以漢城府言啓曰,卽接左捕盜廳移文,則軍官李得養進告內,本月二十日初更量,私奴孝元稱名人,生松木三十八條斫伐載持,自東大門入來,時捕捉移送本府云云。近來生松禁伐,非不十分嚴飭,而國綱解弛,人不畏法,如是乘夜斫伐載來之狀,極爲痛惡。犯令之人,依法典治罪,馬匹屬公,捕捉軍官李得養,依例令該曹申飭別仕,何如?傳曰,允。
傳于申翊全曰,在前受鍼時,都提調以下諸醫官等,書啓。
鄭維城,以右邊捕盜從事官,以大將意啓曰,以刑曹啓辭,其他直囚及來關之處,竝令該司速爲處決之意,敢啓。傳曰,知道。今後頻數開坐,俾無滯獄之弊事,傳敎矣。本廳所囚賊,只是命已一人,而係是明火殺人之賊,儻類捕捉後,當爲面質處決之擧,故不卽決放之意,敢啓。傳曰,知道。
鄭維城,以兵曹言啓曰,當日私婢世香稱名人,自宣仁門入來,差備門外擊錚,極爲駭愕。令攸司囚禁治罪,同守門將,□洵常時不能禁斷,以致闌入,亦爲非矣,請推考。傳曰,知道。
持平任重啓辭,辛生,請命嚴鞫得情。措辭見上答曰,已諭。
又啓辭,黃緝罷職不敍,精抄軍請移屬本兵。措辭見上答曰,不允。
弘文館修撰金應祖等上箚。原箚缺答曰,省箚具悉。已諭矣。以上燼餘
上在昌德宮。停常參·經筵。
藥房啓曰,近日暑熱甚酷,伏未審此際,玉候調攝,何如?臣等不勝區區伏慮之至,敢來問安。答曰,時無加症矣。藥房日記
備邊司啓曰,今番賑恤用餘米布之數,當自本廳,別單書啓矣。旣罷賑恤之後,因存其號,事涉未妥,稱以常平廳,而隨時轉換,一以爲卽今利民之地,一以爲他日救荒之用,宜當。仍以宣惠廳堂上·郞廳,兼管擧行,何如?答曰,依啓。使之勿爲循私許貸。備局謄錄
太祖大王忌辰齋戒。
上在昌德宮。停常參·經筵。
太祖大王忌辰。
藥房啓辭。世子受鍼停止議藥等事答曰,知道。
答僉使韓榮疏曰,省疏具悉。深用嘉尙,所陳之事,當令廟堂採施焉。內下記草
上在昌德宮。停常參·經筵。
卯·辰時,有霧氣,自巳時至酉時,日暈。
大司諫□□□等啓辭,辛生,請命嚴鞫得情。答曰,勿煩。
答府啓曰,依啓。下諭事內下記草
上在昌德宮。停常參·經筵。
未時,日暈,達夜電光雷動,時時注雨。
獻納李海昌等啓辭,辛生,請命嚴鞫得情。答曰,勿爲瀆擾。內下記草
上在昌德宮。停常參·經筵。
夜五更,流星出密雲中,入巽方天際,狀如拳,尾長六七尺許,色赤。
藥房啓曰,暑雨連日,蒸鬱殊甚,伏未審近來,玉候調攝,比前何如?臣等不勝區區伏慮之至,敢來問安。答曰,與前一樣。
獻納李海昌等啓辭,辛生,請命巖鞫得情。措辭見上答曰,毋庸堅執。
答右議政南以雄疏曰,省疏具悉卿懇。省卿上箚,予甚喜幸。所陳嘉言,無非藥石,予雖不敏,當惕念而力行。卿亦勿辭,調理行公,勉輔不逮。內下記草
上在昌德宮。停常參·經筵。
自午時至酉時,日暈。
獻納李海昌等啓辭,辛生,請命嚴鞫得情。答曰,勿煩。內下記草
上在昌德宮。停常參·經筵。
夜一更,流星出南斗星下,入坤方天際,狀加拳,尾長五六尺許,色赤。
答藥房啓辭曰,知道。中宮殿議藥事
答府啓曰,除贖決杖爲乎矣,兪稷乙良,罷職。
獻納李海昌等啓辭,辛生,請命嚴鞫得情。措辭見上答曰,勿煩。
有政。內下記草吏批,以姜與載爲弼善,鄭復興爲順陵參奉,成以性爲潭陽府使,安廷燮爲司宰監僉正,李從龍爲司䆃寺直長,崔後胤爲正言,朴潾爲掌苑主簿,沈麡爲全州府尹,沈之源爲大司成,金南重爲都承旨,趙珩爲司䆃寺正,金霱爲刑曹參議,權大運爲義禁府都事。成均博士單元檝,以申洬爲軍器寺正,沈澤爲掌令,黃碩耉爲玄風縣監,金應祖爲司諫。吏批政事郞廳金弘澤校正。郞廳崔大潤書。
上在昌德宮。停常參·經筵。
自卯時至申時,日暈。
傳曰,史官一員待命,騎馬三匹立之,南別殿影幀,奉審。
司憲府啓目。答曰,依允。功減一等,李聖基乙良,棄。
傳曰,近間不爲奉審,掃蠹乎?問啓。
合啓。答曰,已諭。
禮曹草記。答曰,知道。本殿參奉每朔奉審,必有前規,詳察以啓。內下記草
上在昌德宮。停常參·經筵。
辰·巳時至申·酉時,日暈,上有背色,內赤外靑。
藥房啓曰,暑熱比甚,伏未審數日來,玉候調攝,比前何如?臣等不勝區區伏慮之至,敢來問安。答曰,與前一樣。
世子宮問安。答曰,知道。耳症比前盡差,而似不如平常矣。文學李弘淵來參藥房日記
合啓。答曰,毋煩。
府啓。答曰,其言似不近理,更加詳察,勿爲煩論。黃緝事內下記草
上在昌德宮。停常參·經筵。
巳時,日暈,申時,日暈。
大司憲朴遾,大司諫蔡裕後,執義林,掌令沈澤,持平郭之欽啓曰,臣等論辛生事,聖上以累月相持,徒傷事體爲敎,臣等尤不勝惶惑之至。法者祖宗之法也,天討之典,亦非人君之所可私者也。辛生罪逆,載籍以來所未有之兇賊也,一國輿情,皆曰可殺,則雖至四字缺未爲不可,臣等之累月相持,似無損於事體,聖明終始容貸,有乖祖宗天討之法,而大拂群情也。辛生,當初雖有發告之事,猶不吐實,厥後都監發掘之兇物,一行缺請亟命嚴鞫,以洩神人之憤。答曰,予意已諭,勿爲更煩。燼餘
禮曹草記。答曰,知道。春夏秋三節,間日奉審似當,議處。南別殿事
府啓。答曰,依啓。江西縣令孟元賓罷職事辛廷俊除授未久,更觀政績,勿爲煩論。黃緝事,已諭。以上內下記草
上在昌德宮,停常參·經筵。
下直,鳳山縣監李艪。
自卯時至酉時,日暈。
金振,以都摠府言啓曰,入直軍士,中日習射,請出標信。傳曰,知道。
申翊全,以常平廳言啓曰,本廳之號,旣以常平廳啓下,則當依大典之規,年凶則增價貿布,年豐則減價賣布,而今年雨澤頗洽,前頭農事似有可望,秋來以布換穀,兼爲備荒之儲,在所不已,隨便料理之擧,從當熟講以處矣。卽今停賑之後,京中米價極廉,飢餒方急,所儲米租,不可留置庫中,量宜除出,及此時,增價貿布,以爲懋遷之資,事合便宜。且考賑恤廳謄錄,則大臣例爲兼管,以重其事,今此設廳之際,凡干應行節目,竝爲磨鍊啓下,然後可爲日後遵行之地,令廟堂參酌定奪,何如?傳曰,依啓。
金振,以司僕寺官員,以提調意啓曰,旌義縣監宋益遞任,進上馬二匹到本寺,依前例毛色別單書入之意,敢啓。傳曰,知道。
大司憲朴遾,持平郭之欽啓曰,凡守令之時未試可者,則只論其不合而請遞,例也。順川郡守辛廷俊未及赴任,而臣等聞其二字缺之狀,發簡同僚之際,混與孟元賓,以罷職書送,事涉率爾,不可晏然,請遞臣等之職。答曰,勿辭。
大司憲朴遾,大司諫蔡裕後,執義林,掌令沈澤,持平郭之欽,正言崔後胤啓曰,請罪人辛生,亟命嚴鞫以洩神人之憤。措辭見上答曰,勿爲堅執。
大司憲朴遾,執義林,掌令沈澤,持平郭之欽啓曰,請北兵使黃緝,亟命拿問,依法定罪。順川郡守辛廷俊,請亟命遞差,其代令該曹,極擇差送。靈巖郡守邊大中,請亟命遞差。南陽縣監李敏發,請亟命遞差,其代以有才局有風力,曾經臺侍之人,極擇差送。古阜郡守任國翰,請命遞差,其代以有名望文官,極擇差送。措辭竝見上答曰,竝爲試可,姑勿煩論。黃緝罷職。
大司諫蔡裕後,正言崔後胤啓曰,精抄軍雖少,不屬於本兵,而居於掖庭,其事體與關係甚重,伏惟聖明,歷觀前代,實有始於微,成於漸,而害於終者,經國之道,豈可不深長思哉?請命移屬本兵。黃緝罪狀,兩司論之已久,尙未蒙一兪,臣等竊惑焉。黃緝之貪婪,有口皆言,而至於今番御史之行,又復現捉其不法文書,決不可有所持難於貪婪一武夫,而虧國法貽後弊,請命拿問定罪。答曰,依啓。黃緝罷職。
日入後,赤雲一道,如火起,自乾方直指坤方,長十餘丈,廣二尺許,良久乃滅。
領敦寧府事金尙憲疏曰,伏以臣,年迫八十,疾病日深,喘息雖存,形神已脫,凡干人事,全不省識,虛帶官銜,尙未乞骸,臣之昏耄,據此可知。前頭本府,將行殿·最,以臣氣力,萬無起動進參之勢,前者再度陳疏,未蒙許遞,益切惶悚。臣忝居首官,不可每諉同僚,墜損事體,伏乞聖慈,察臣微悃,亟命遞臣職名,以便公私,不勝幸甚。臣無任激切屛營之至,謹昧死以聞。答曰,省疏具悉。卿其勿爲控辭,安心調理。
金南重啓曰,各道守令,褒貶等第時,必有都事,當爲磨勘,而黃海·平安·咸鏡三道都事除授之後,因諫院有故,趁未署經,不得辭朝云。褒貶封進,日期已迫,諫院城上所命招,使之速爲署經,及期發送,何如?傳曰,允。
傳于申翊全曰,黃緝不法文書,入之。以上燼餘
上在昌德宮。停常參·經筵。
以慶尙監司水災狀啓,傳于宋國澤曰,渰壓身死人等,令本道恤典擧行。
大司憲朴遾,大司諫蔡裕後,執義林,司諫金應祖,掌令沈澤啓曰,請罪人辛生,亟命嚴鞫事。措辭見上答曰,勿爲更瀆。
大司憲朴遾,執義林,掌令沈澤啓曰,北兵使黃緝貪婪之罪,臣等論列已盡,今不必更爲覼縷,其不法文書,已經睿覽,種種贓汚之迹,自上必爲洞燭,豈但罷職而止哉?請亟命拿問,依法定罪。順川素稱關西饒邑,而累經匪人,官事蕩敗,將不能收拾,新郡守辛廷俊,年衰庸拙,名稱未著,曾爲北道邊將,見敗於御史廉問之時,今無更試之事,請亟命遞差,其代令該曹,極擇差送。靈巖爲邑,物衆地大,俗悍民頑,苟不得人?實爲難治,而新郡守邊大中,爲人庸下,本無名稱,試可之前,物議以爲不堪,擊强治劇之責,不可付諸此人,請亟命遞差。南陽是畿輔巨邑,素稱難治,自古差送文官者,意非偶然。近年以來,別無朝夕可虞之事,而連差武臣,官事板蕩,將爲棄地,新縣監李敏發,雖有勤幹之稱,而至於收拾蘇復,非其所堪,今雖試可,反無得力之理,請亟命遞差,其代以有才局,有風力,曾經臺侍之人,極擇差送。古阜以湖南稍完之邑,八九年來,長付武弁之手,官事無形,民不堪命,臣等一行缺已試無能,家在道內,多有物議,亦失民望,請命遞差,其代以有名望文官,極擇差送。答曰,已諭。黃緝,旣已罷職,勿爲煩論。古阜郡守,文官差送,似爲不可,亦勿煩瀆。
正言崔後胤啓曰,臣前忝本職,同參黃緝請罷之啓,厥後因病呈告,得蒙恩遞矣。千萬夢寐之外,復叨此任,昨與長官,齊坐於本院,以黃緝拿問定罪事,相議陳啓之際,臣欲爲引避,而第念此事,前日之請罷,欲杜其別備希賞之弊,今日之請拿,欲治其貪濫不法之罪,前後論啓,罪名輕重不同。且御史入來,在臣呈告之後,則其不法之事實,是當初之所未聞,到今以此引避,亦恐未妥,故不敢引避矣。今聞物論,以臣旣參於請罷之論,而今不引避,便請拿問,有違論事之體云,臣之處事,昏謬之失,著矣。何敢晏然,仍冒言地?請命遞斥臣職。答曰,勿辭。
司諫金應祖啓曰,黃緝罪狀,兩司論之已久,尙未蒙一兪,臣等竊惑焉。黃緝之貪濫,有口皆言,而至於今番御史之行,又復現捉其不法文書,則決不可有所持難於貪婪一武夫,而虧國法貽後弊,豈可罷職而止哉?請亟命拿問定罪。答曰,黃緝已罷其職,停論,宜矣。
申翊全,以兵曹言啓曰,北兵使有闕,依前例令備局議薦,何如?傳曰,允。
申翊全啓曰,正言崔後胤,再啓煩瀆,退待物論矣。傳曰,知道。
洪淸監司趙啓遠疏曰,伏以臣,庸孱無能,猥忝方面重任,人器不稱,遇事顚躓,固無足怪,五行缺然,雖以忘君負國,臨危逃難,犯倫亂紀者,論之,其罪無以過此,臣是何人,一夫之身,而負此衆惡之名也?夫人臣有此一罪,猶當萬誅,決東海而難湔其惡,況兼有而摠萃於一身乎?固難容於天地之間。臣自聞擬此罪目以來,心肝悸慄,魂魄飛越,食不下咽,夜不安睡,百爾思度,臣亦有失,錯認律文,初旣誤事,不謹緘辭,終犯衆怒,昧括囊之戒,取興戎之忌,則臣之罪也,原臣本情,則其所論列罪惡,其果萌於臣心乎?其所極口醜詆,其能服人之心乎?尤所未曉者,當初政院之啓曰,還屬不當之司者,其於聖明大公至正之道,多有所歉然,其辭至當,故臣之推答。乃曰,殊不覺上累聖德,下致已過云,則乃是自悔服罪之言,有何歸累於君上者也?後之諫長,乃前之政院之一員也,何乃反辭,謂臣欲歸累於君上,七行缺臣之情勢,不可一刻晏然,故不得已陳疏,二字缺伏願聖明,亟命遞臣職名,以便公私,以快衆論。臣謹薰沐齋潔,瀝血封章,伏不任惶恐戰慄之至,謹昧死以聞。答曰,省疏具悉卿意。情外之言,不必相較,宜勿控辭,安心察職。以上燼餘
上在昌德宮。停常參·經筵。
下直,禮山縣監黃道亨。
未時,日暈。
大司憲朴遾,大司諫蔡裕後,執義林,司諫金應祖,掌令沈澤,正言崔後胤啓曰,罪人辛生,請亟命嚴鞫,以洩神人之憤。措辭見上答曰,勿煩。
大司憲朴遾,執義林,掌令沈澤啓曰,北兵使黃緝,貪婪之罪,臣等論之已盡,今不必更爲覼縷,而其不法文書,已經睿覽,亦不兪允,未知文書中所付,或不至於犯贓耶?臣等雖未見文書,竊聞其所付細布·靴·笠·鞍具等物,其數極多,而他物稱是,旣非公用,則皆渠私占之物也。臣等所論,雖出於風化半行缺況犯贓文書,見捉於二字缺入於聖覽,揆之國法,斷無只罷其職,不問其罪之理,而殿下有何顧惜於貪贓一武夫,若是持難乎?一行缺請拿問定罪。順川新郡守辛廷俊,年衰庸拙,名稱未著,曾爲北道邊將,見敗於御史廉問之時,今無更試之事,請亟命遞差,其代令該曹,極擇差送。靈巖一邑,物衆地大,俗悍民頑,苟不得人,實爲難治,而新郡守邊大中,爲人庸下,本無名稱,試可之前,物議皆以爲不堪,擊强治劇之責,不可付諸此人,請亟命遞差。南陽是畿輔巨邑,素稱難治,自古差送文官者,意不泛然,近年以來,別無朝夕可虞之事,而連差武臣,官事板蕩,將爲棄地。新縣監李敏發,雖有勤幹之稱,而至於收拾蘇復,非其所堪,今雖試可,必無得力之理,請亟命遞差,其代以有才局,有風力,曾經臺侍之人,極擇差送。臣等昨承聖批,以古阜郡守,文官差送,似爲不可爲敎,臣等竊以爲臨亂禦賊,須用武人,而蘇殘起廢,不必文官。目今民生,姑無朝夕之警,而不堪徵斂之煩,此其所以厭武人,宜無文武之別,而今此任國翰已試無能,難任蘇殘之責,家在道內,必有貽弊之事,則其不得人,明矣。請勿留難,亟命遞差,其代以文官擇送。答曰,已諭,勿煩。
大司諫蔡裕後,司諫金應祖,正言崔後胤啓曰,黃緝不法文書,已經睿覽,貪婪之狀,必無所逃,豈待臣等之言,而有所處分乎?國法至嚴,後弊可慮,決不可罷職而止,請命拿問定罪。答曰,弗允。以上燼餘
上在昌德宮。停常參·經筵。
卯時,有霧氣,申時,日暈。
下直,光陽縣監李益達。
金振,以都摠府言啓曰,今日入直軍士,當爲中日習射,而以本府褒貶相値,依前例不得爲之意,敢啓。傳曰,知道。
申翊全,以修改都監言啓曰,臣等卽者來會南別殿,料理工役,而影幀蠹傷處,必須與畫員匠人等,詳細奉審,然後方爲修改,故畫員李德普·韓善國,貼匠金德男等乙,率入殿內,奉審之意,敢啓。傳曰,知道。
以全羅監司水災書狀,傳于宋國澤曰,渰壓身死人等,令本道恤典擧行。
金振,以訓鍊都監言啓曰,郞廳前縣監洪處濬,方在罷散中,時無職名,令該曹依例付軍職,冠帶常仕,何如?傳曰,依啓。
傳于宋國澤曰,綾川府院君具仁垕祿俸,仍爲題給事,言于該曹。
吳挺一,以侍講院言啓曰,明日王世子,慶德宮,當爲問安,下令之意,敢啓。傳曰,知道。
傳于金南重曰,儲承殿修理時,提調以下,書啓。
大司憲朴遾,大司諫蔡裕後,執義林,司諫金應祖,掌令沈澤,正言崔後胤啓曰,臣等論辛生事,聖批至以累月相持,徒傷事體爲敎,臣等尤不勝惶惑之至。法者,祖宗之法也,而天討之典,亦非人君所可私者也。辛生罪惡,載籍以來,所未有之兇賊也,一國輿情,皆曰可殺,則雖至經年論執,未爲不可,臣等累月相持,似無所損於事體,而竊恐聖明終始容貸,有乖祖宗天討之法,而大拂群情也。辛生,當初雖有發告之事,猶不吐實,二行缺若不嚴加鞫問,萬無直告之理,請亟命嚴鞫,以洩神人之憤。答曰,毋庸强煩。
大司憲朴遾,執義林,掌令沈澤啓曰,北兵使黃緝,請亟命拿問定罪。新除授順川郡守辛廷俊,請勿留難,亟命遞差,其代極擇差送。靈巖郡守邊大中,請亟命遞差。南陽新縣監李敏發,請亟命遞差,其代以有才局,有風力,曾經臺侍之人,極擇差送。古阜郡守任國翰,請勿留難,亟命遞差,其代以文官擇送。措辭竝見上答曰,不允。所謂不法文書,別無入己與人之跡,今姑置之,勿爲煩瀆。
大司諫蔡裕後,司諫金應祖,正言崔後胤啓曰,黃緝不法文書,旣經睿覽,其貪濫之狀,必無所逃,豈待臣等之言,而有所處分乎?國法至嚴,後弊可慮,決不可罷職而止,請命拿問定罪。答曰,所謂不法文書,別無入己與人之迹,今姑置之,勿爲煩瀆。以上燼餘
上在昌德宮。停常參·經筵。
自昧爽至辰時,沈霧。
慶德宮·中殿,王世子問安。答曰,入來。
吳挺一,以弘文館言啓曰,本館下番之不備,未有甚於近日,只有臣嚴鼎耉,方爲入直,今日校書館褒貶,以兼官進參,他無替直之員,不敢出告,上番一員,姑降下番,使之入替,且於後政闕員,盡爲差出,牌招肅拜,推移入直,何如?傳曰,允。
申翊全,以修改都監言啓曰,影幀修改之所,當設於殿內近處,而他無可合之地,惟御齋室,稍似寬涼,有溫突,有廳事,移安於房內,設役時,則奉出於廳中,似爲便當,敢此仰稟。傳曰,依啓。
又以修改都監言啓曰,修改始役之日,當爲推擇以啓,而畫員·匠人等,皆以爲當此暑月霾雨,決難始役,稍待日氣向暖,爲之宜當云。八月初間始役,何如?傳曰,允。
以全南監司兪榥上疏,傳于金南重曰,下該曹。
傳于金南重曰,政事,明日爲之。
金南重啓曰,臣等尙衣院褒貶坐起進去,下直。傳曰,知道。
大司憲朴遾,大司諫蔡裕後,執義林,司諫金應祖,掌令沈澤啓曰,辛生事,請亟命嚴鞫,以洩神人之憤。措辭見上答曰,勿煩。
大司憲朴遾,執義林,掌令沈澤啓曰,北兵使黃緝,請亟命拿問定罪。新除授順川郡守辛廷俊,請勿留難,亟命遞差,其代極擇差送。靈巖新郡守邊大中,請命遞差。南陽新縣監李敏發,請亟命遞差,其代以有才局,有風力,曾經臺侍之人,極擇差送。古阜郡守任國翰,請勿留難,亟命遞差,其代以文官擇送。措語竝見上答曰,不允。黃緝事,靴·笠等物,設或私用,厥罪不至極重,姑以山城守禦之功,置之。
大司諫崔裕後,司諫金應祖,正言崔後胤啓曰,黃緝請命拿問定罪。措語缺答曰,靴·笠等物,設或私用,厥罪不至極重,姑以山城守禦之功,置之。以上燼餘
上在昌德宮。停常參·經筵。
下直,端川郡守申恦。
自昧爽至卯時,有霧氣,未時,日暈。
有政。吏批,判書鄭太和,參判韓興一,參議南老星,右副承旨吳挺一進。兵批,判書李時白,參判金光煜,參議洪得一,左副承旨金振進,參知李時萬病。
兵批啓曰,京畿水使,今當差出,而擬望之人乏少,京畿守令中可合人,竝擬,何如?傳曰,依啓。
以元振溟爲獻納,李爲持平,元植爲江西縣令,黃浩爲泰川縣監,許堣爲修撰,成震丙爲注書,鄭時僑爲麒麟察訪,盧協爲司䆃正,李行進爲兼弼善,李哲英爲校理,李海昌爲副校理,具義俊爲寧邊府使,文弘器爲載寧縣監,洪振文爲水原府使,許積爲全南監司,南重晦爲慶尙道試官,金重鎰爲全南道試官,洪處尹爲洪淸道試官,金以鏡爲咸鏡道試官,李光威爲平安道試官,李後天爲海州牧使。傳曰,京試官,以能文人擇擬。
以具鏊爲京畿水使,李廷立爲洪淸兵虞候,崔來吉爲都摠管,李廓爲副摠管,崔汝㞳爲內乘,崔亨衢爲訓鍊院副正,李元龍爲僉知中樞府事,南愼爲井浦萬戶,柳東秀·陳範·尹季海爲武兼宣傳官,林瑞·金逸爲五衛將,鄭倜爲羽林衛將,金禮忠爲慶德宮假衛將,李雲登爲兼宣傳官,崔嵂爲仁遮外萬戶,元䎘爲北兵使,鄭保門爲訓鍊僉正,閔仁儉爲副摠管,崔來吉爲知事,沈之源·安澈爲副護軍,金汝潤爲牛仇里權管,任重·李海昌爲副司直,梁曼容·元振海爲副司果,許積·李行健·李時聃·柳東秀·方智遠·李輝陽·兪榥爲副護軍。
金振,以兵曹言啓曰,僉知中樞府事李輝陽,呈狀于本廳曰,身病極重,不得供仕。五衛將尹得說,亦以痰厥之症,症勢危篤,蘇復未易云,竝改差,何如?傳曰,允。
大司憲朴遾,大司諫蔡裕後,執義林,司諫金應祖,持平郭之欽啓曰,臣等論辛生事,聖批以累月相持,徒傷事體爲敎,臣等尤不勝惶惑之至。法者,祖宗之法,而天討之典,亦非人君之所可私者也。辛生罪惡,載籍以來,所未有之兇賊也,一國輿情,皆曰可殺,則雖至經年論執,未爲不可,臣等累月相持,似無損於事體,而竊恐聖明,終始容貸,有乖於祖宗天討之法,而大咈群情也。辛生,當初雖有發告之事,猶不吐實,厥後都監發掘之兇物,有甚於前日,則到今施刑,決不爲失信之歸。渠雖愚騃,亦必自伏其罪,況所埋之兇物,必有未盡發掘者,若不嚴加鞫問,則萬無一一直告之理,請亟命嚴鞫,以洩神人之憤。答曰,勿須。
大司諫蔡裕後,司諫金應祖啓曰,臣等實不知黃緝於山城有何功力,而起自遐遠,累經閫帥,至於北道節度,則蓋武職之極耳,然則國家之於黃緝,酬勞旣已厚矣。黃緝之於國家,受恩亦已多矣。不思報效,益思貪婪,豈不痛哉?今若反擧已酬之微勞,欲掩新露之重辜,則豈不過哉?厥罪無所逃,而國法不可撓,請亟命拿問定罪。答曰,已諭。
宋國澤,以戶曹言啓曰,近日連接移文,皆是公廨墻壁修理等事也。其中成均館漏毁處最多,故定送算員,應入諸具算摘,則漏毁處多至九處,其役浩大。法典營繕條,凡公廨,其司官吏看守替番日,如有破毁遺失之物,則移文刑曹,推覈追徵云。當初設法之意,實非偶然,而各該官吏,視之尋常,以至於破毁傾頹,然後移文本曹,使之及時修治。近來各處營繕之役,日漸有加,視前十倍,繕工案付材木,及瓦署月課所造之瓦,太半不足,其餘所用,皆自本曹米布題給,多數貿用,亦患難繼,前頭事勢,決難支保。若不申明法典,懲治官吏,則前頭之弊,有難勝言。且成均館,非他公廨之比,下吏典僕,其數頗多,而不得隨漏隨補,以至破毁傾頹,尤極寒心。當該色官,從重推考,色吏典僕,令攸司囚禁治罪,以爲日後警惕之地,何如?傳曰,允。
夜四更,白雲一道如氣,起自艮方,直指坤方,長十餘丈,廣尺餘,良久乃滅。五更,有霧氣。
大司憲朴遾,執義林,持平郭之欽啓曰,臣等論一貪婪武夫,已至累月,而聖批一向牢拒,敎之以設或私用,厥罪不至極重,姑以山城守禦之功,置之爲答,臣等之惑,滋甚焉。缺一行餘御史任善伯,論黃州判官柳檉,書啓,缺六七字族人之靴,亦涉贓汚云。柳檉以此坐罪,缺四五字今此黃緝所犯,比柳檉不翅十倍,則厥罪不輕且重,缺四五字所犯大而置之不論,則何足以服人心而行王法乎?設有山城守禦之功,決不可以一時之微勞,掩其難貸之罪犯,請亟命拿問定罪。新除授順川郡守辛廷俊,爲人庸孱,年迫七十,曾爲北道邊將,見敗於御史廉問之時,盛壯之時,尙不堪邊將之任,到今衰老之後,其可付之以治劇蘇殘之責乎?生民休戚,專在守令,他道尙然,況此時西路乎?知其不堪而强送,本郡之民,奚罪焉?請勿留難,亟命遞差,極擇差送。靈巖爲邑,物衆地大,俗悍民頑,苟不得人,實爲難治,而新郡守邊大中,爲人庸下,素無名稱,試可之前,物議皆以爲不堪,擊强治劇之責,不可付諸此人,請亟命遞差。南陽是畿輔巨邑,素稱難治,自古差送文官者,意非偶然,近年以來,別無朝夕可虞之事,連差武臣,官事板蕩,將爲棄地。新縣監李敏發,雖有勤幹之稱,而至於蘇復收拾,非其所堪,今雖試可,必無得力之理,請亟命遞差,其代以有才局,有風力,曾經臺侍之人,極擇差送。臣等伏承聖批,以古阜郡守,文官差送,似爲不可爲敎,臣等竊以爲臨亂禦敵,須用武人,而蘇殘起廢,不如文官。目今姑無朝夕之警,而連送武人,恣其侵虐,此豈朝家恤民之意哉?苟得其人,宜無文武之別,而今此任國翰已試無能,難任蘇殘之責,況家在境內,多有貽弊之事,則其不得人,明矣。請勿留難,亟命遞差,其代以文官擇送。答曰,不允。柳檉所犯,非特靴·笠,與此罪不同也。以上燼餘
上在昌德宮。停常參·經筵。
下直,果川縣監尹,機張縣監安翼龍。
自昧爽至卯時,有霧氣。未時,白雲一道如氣,起自坤方,直指巽方,長十丈,廣尺許,良久乃滅。
吳挺一,以都摠府言啓曰,入直軍士,中日習射,請出標信。傳曰,知道。
又啓曰,副摠管韓興一,司饔院褒貶坐起,除標信進去之意,敢啓。傳曰,知道。
又啓曰,香室修理處,臣親往看審,則今已完畢,臣親自香祝奉審之意,敢啓。傳曰,知道。
吳挺一,以修理都監言啓曰,臣等率畫員·匠人等奉審,則蠹食十一三字缺下邊回粧二字缺爲多,影幀·靴子近處及御榻所畫處,去其後褙之紙,以新綃補其穴,而改繪則便好矣。下邊回粧,旣爲新改,則三面回粧與上下外三字缺匹段,亦當竝爲新改云,依此磨鍊施行,何如?傳曰,允。
大司憲朴遾,大司諫蔡裕後,執義林,司諫金應祖,持平郭之欽,正言崔後胤啓曰,請辛生亟命嚴鞫,以洩神人之憤。措辭見上答曰,勿煩。
大司憲朴遾,執義林,持平郭之欽啓曰,請黃緝亟命拿問定罪。請順川郡守辛廷俊亟命遞差,擇送其代。請靈巖郡守邊大中亟命遞差。南陽縣監李敏發請亟命遞差,擇送文官。措辭見上新除授持平李時在泰仁地,請斯速上來事,下諭。答曰,不允。下諭事,依啓。
大司諫蔡裕後,司諫金應祖,正言崔後胤啓曰,請黃緝亟命拿問定罪。措辭見上答曰,不允。以上燼餘
上在昌德宮。停常參·經筵。
下直,益山郡守朴濠。
金南重啓曰,小臣今日司譯院褒貶進去下直。傳曰,知道。
吳挺一啓曰,來十五日儒生殿講次,何以爲之耶?敢稟。傳曰,停。
宋國澤,以戶曹言啓曰,金應河妻給料,雖已停止,癸亥年必爲給料,問于本官以啓事,傳敎矣。卽於其時,移文本道,使之問于本官,則鐵原府使朴炳牒呈內,本府文書,蕩失於兵亂,他無可據,取考壬戌錢穀草冊,則米十三字缺逐朔題給以減,而癸亥以後,別無給料文書云,敢啓。傳曰,知道。
金振,以兵曹言啓曰,以本曹訓鍊都監六局別將單子,傳曰,兩班乎事,傳敎矣。問于都監,則別將黃浩雖非兩班,而才局可合,故過瓜遷轉,代以呂祉吉敢擬矣。此人亦以代盡庶孽,旣爲出身堂上,忠壯衛將及僉使之任,只取其才之可合,而專昧前日門地,才局極擇之敎,致勤下問,不勝惶恐云云,令訓鍊都監改擬,何如?傳曰,依啓。傳敎廢閣官吏,推治。
大司憲朴遾,大司諫蔡裕後,執義林,司諫金應祖,掌令林聖翊·沈澤,持平郭之欽,正言崔後胤啓曰,臣等,論辛生事,聖批以累月相持,徒傷事體爲敎,臣等尤不勝惶惑之至,措辭見上請亟命嚴鞫,以洩神人之憤。答曰,勿爲强煩。
大司憲朴遾,執義林,掌令沈澤,持平郭之欽啓曰,臣等,論順川郡守辛廷俊,已有日矣。而尙未蒙允,一向論執,臣等非不知疲勞,而廷俊之年老庸孱,姑置無論,曾爲北道邊將,尸居不職,處事無形,以此見敗,臣等之詳問於其時御史者也。盛壯之時,尙且如此,到今衰耗,尤可知矣。如有一分可堪之望,則臣等何必以一守令之事,如是煩瀆乎?衆口同辭,皆曰不可,請亟命遞差,擇送其代。靈巖爲邑,物衆地大,俗悍民頑,苟不得人,實爲難治,而新郡守邊大中,爲人庸下,本無名稱,物議皆以爲不堪,擊强治劇之責,不可付諸此人,請亟命遞差。南陽是畿輔巨邑,素稱難治,自古差送文官者,意非偶然,近年以來,別無朝夕可憂之事,而連差武臣,官事板蕩,將爲棄地。新縣監李敏發,雖有勤幹之稱,而至於收拾蘇復,非其所堪,今雖試可,必無得力之理,請亟命遞差,其代以有才局,有風力,曾經臺侍之人,極擇差送。臣等之請遞任國翰,擇送文官者,非以武臣皆不堪,而文官必善治也,今此國翰曾爲淳昌縣監,政令昏庸,不成模樣,此臣等,詳聞於其時方伯者也。峽中小縣,尙不能治,況於古阜,物衆地大,素稱難治之邑乎?請亟命遞差,擇送文官。答曰,不允。
大司諫蔡裕後,司諫金應祖,正言崔後胤啓曰,人君治國之道,莫要於勸懲,賞一人則千萬人勸,罰一人則千萬人懲,斯豈非大柄乎?且去惡之道,不知則已,知而不去,則惡者何懲?今此黃緝之事,臣等竊爲國家重之,是將使喜而廉者沮,畏而廉者悔,誘於貪者趨,狃於貪者立。若然則無告之民,何以爲民,無法之國,何以爲國?黃緝微勞已酬,而新罪難貰,贓律至嚴,而後弊可慮,請亟命拿問定罪。臣等伏聞,行副護軍李復吉,前爲全州判官時,冒錄前儲,轉報該曹,至陞堂上重階,年前已爲論列矣。今又伏聞,以都監法油事李復吉,虛誇暗欺之狀,現露無餘云,故取考全州査報戶曹文牒,則誠極痛駭。做前儲爲已備,以元無爲實有,其時方伯亦以被瞞,引咎不暇云。如此之人,若不痛懲,則厲民希賞之弊,日將滋蔓,而欺罔朝廷之罪,不可以經歲而置之,請還收前授加資,仍令該府拿問定罪。答曰,不允。李復吉事,如是論列,誠未妥當,更勿瀆擾。
金振,以義禁府言啓曰,姜希望所犯甚重,而洞內三人,皆以實狀納招,此外似無更問之端,且本律元不抵死,故頃承議處之敎,敢以科斷之意,仰稟矣。今承聖敎,渠未就服之前,徑先照律,果未妥當,至於分釋,罪名旣重,亦難輕議,依判付加刑以入之意,敢啓。傳曰,知道。
申翊全,以修理都監言啓曰,傳曰,此單子所錄中,咀呪覓得人,懸錄以入事,傳敎矣。咀呪覓得之人,原單中懸錄以入之意,敢啓。傳曰,知道。以上燼餘
上在昌德宮。停常參·經筵。
金南重啓曰,事變假注書宋協身病甚重,不得仕進,今已累日,請改差,他假注書差出。傳曰,依啓。
假注書,申瀚。
傳于申翊全曰,史官一員待命,騎馬三匹立之。
傳于金振曰,文益晙,不法文書入之。
以備忘記,傳于申翊全曰,提調李時昉,熟馬一匹題給,郞廳李聖基·權以原竝陞敍監造官,咀呪覓得李士淑·姜元禧·朴惇竝五品實職除授,李益基六品遷轉,扁額書寫官縣令李山賚陞敍,幼學二字缺半熟馬一匹題給,幼學池得鵬,兒馬一匹題給,進士李萬英上弦弓一張賜給,三字缺咀呪覓得金應時·李臣賢·權震鳴·南用夏·高信竝陞六品職,未出六品者,六品遷轉,而其中四字缺堂上李濬·辛玉生·李俊·朴以儉·宋繼一·李廷一字缺竝相當職除授,李時華上弦弓一張賜給,諸色工匠等,令該曹,分輕重米布磨鍊題給,次知內官林友聞加資,從事內官鄭胤田·全澤民各半熟馬一匹賜給,而其中咀呪兇物多得。四字缺
大司憲朴遾,大司諫蔡裕後,執義林,司諫金應祖,掌令沈澤,持平郭之欽,正言崔後胤啓曰,措辭見上請辛生亟命嚴鞫,以洩神人之憤。答曰,已諭。
大司憲朴遾,執義林,掌令沈澤,持平郭之欽啓曰,臣等論順川郡守辛廷俊,已有日矣。而尙未蒙允,一向論執,臣等非不知疲勞,而廷俊之年老庸孱,姑置不論,衆口同辭,皆曰不可,請命亟遞,擇送其代。靈巖郡守邊大中,不堪擊强治劇,南陽縣監李敏發,收拾蘇復,非其所堪,古阜郡守任國翰,庸昏不成模樣,請竝亟命遞差,擇送文官。措辭竝見上答曰,不允。
大司諫蔡裕後,司諫金應祖,正言崔後胤啓曰,臣等將李復吉事,累次論列,而昨蒙聖批,以殊未妥當爲敎,臣竊不勝惶惑之至。李復吉,做前儲爲已備,以元無爲實有,欺罔朝廷之狀,現露於全州査報文書,故府尹臣朴潢,必不爲構虛陷人之計,前監司李時楷,亦必不發被瞞引咎之言,此而不加痛懲,則厲民希賞之徒,接迹而起,豈不大可惡哉?決不可以經歲之久,而置而不問,請還收前授加資,仍命拿問,以正其欺罔之罪。答曰,已諭。
金振,以訓鍊都監言啓曰,前靑溪君韓榮,六局別將,已爲啓下,而時在罷散中,依例付軍職,冠帶常仕,何如?傳曰,允。
掌令林聖翊啓曰,臣於今日路上,逢右參贊趙絅,卽爲回避路左,傍無隙地,不得隱身而已。趙絅送言出來,臣馬上行揖而過,良久得聞以爲,犯馬,初言捉囚陪吏,俄又換囚所由,若以回避爲犯馬,則何不捉囚於相遇之時,而送言出來,行揖相過,循其常例,而所帶所由,追後囚禁云,旣見回避,送言出來,則捉囚下人,臣實未曉其意也。回避而猶云犯馬,則必下馬路傍,然後方可謂不犯馬乎?臣雖庸下,職忝臺閣,旣有回避之地,則不可以朝衣冠下馬路左,故依例回避,而法府下人,至被囚禁,此實前所未有之事,緣臣無似,臺閣舊規到此墜落,不可一刻苟冒,請命遞斥臣職。答曰,勿辭。以上燼餘
上在昌德宮。停常參·經筵。
下直,尙州牧使李憪。
卯時辰時,有霧氣。
申翊全啓曰,今日暗行,書啓,覓入傳敎聽去事,刑曹郞官發牌,則不爲進來,日晩之後,累次催促,終無形影,不得已招其該吏,分付,其怠慢之習,不可不治,當該郞廳,請推考。傳曰,允。
金振,以都摠府言啓曰,今日入直軍士,中日習射,請出標信。傳曰,知道。
傳于金振曰,元孫冊禮時,服色胸排及帶,以何色磨鍊乎?問啓。
金振,以軍器寺官員意啓曰,本寺丁亥年秋冬等褒貶,因提調臣二字缺有故,不得等第矣。今戊子春夏等褒貶時,不得已竝爲磨勘之意,敢啓。傳曰,允。
傳于金振曰,洪淸道暗行御史書啓中,保寧縣監韓得良事,文書入之。
傳于申翊全曰,洪淸道·江原道·慶尙道暗行御史書啓,覓入。
金振,以備邊司言啓曰,北京入送鷹連,例於八月晦間,都會于安州牧領納矣,鷹連實預竝十八首,依前例,分付於咸鏡道及兩西監·兵使處,使之預備,及期入送,何如?傳曰,允。
金振,以備邊司言啓曰,前司果金信男呈狀于本司曰,其弟祐男,統營種租所載船隻,無弊領來,不幸得病身故,欲爲歸葬于故土,而千里長道,運致無路云。金祐男以統營軍官,丙戌及今春,兩度船運時,非但皆爲無弊領來,所納之穀,無欠而有剩。頃日榻前進達,至蒙賞職除授之命,今遽客死京邸,誠可矜惻,駕牛題給,次次護送事,分付所經一路,何如?傳曰,依啓。令該曹贈職。
金振,以備邊司言啓曰,常平廳啓辭,本廳之號,旣以常平廳啓下,則當依大典之規,年凶則增價貿布,年豐則減價賣布,而今年四字缺前頭農事似有可望,秋來以布換穀,兼爲備荒之儲,在所不已,隨便料理之擧,從當熟講以處矣。卽今停賑之後,京中米價極廉,飢餒方急,所儲米租,不可留置,量宜除出,及此時,增價貿布,以爲懋遷之資,事合便宜。且考賑恤廳等錄,則大臣例爲兼管,以重其事,今此設廳之際,凡干應行節目,竝爲磨鍊啓下,然後可爲日後遵行之地,令廟堂參酌定奪,何如?傳曰,知道。
金振,以兵曹言啓曰,當日私奴㖋之稱名人,自宣仁門入來,差備門外擊錚,極爲駭愕。令攸司囚禁治罪,同門守門將金二字缺常時不能禁斷,以致闌入,亦爲非矣,請推考。傳曰,允。
大司諫蔡裕後,執義林,司諫金應祖,獻納元振溟,持平郭之欽,正言崔後胤啓曰,請辛生亟命嚴鞫,以洩神人之憤,措辭見上答曰,毋煩。
執義林,持平郭之欽啓曰,臣等論順川郡守辛廷俊,已有日矣,而尙未蒙允,一向論執,臣等非不知疲勞,而廷俊之年老庸孱,姑置不論,曾爲北道邊將,尸居不職,處事無形,以此見敗,此臣等之詳聞於其時御史者也。盛壯之時,尙且如此,到今衰耗,尤可知矣。若有一分可堪之望,則臣等何必以一守令之事,如是煩瀆乎?衆口同辭,皆曰不可,請亟命遞差,擇送其代。靈巖爲邑,物衆地大,俗悍民頑,苟不得人,實爲難治,而新郡守邊大中,爲人庸下,本無名稱,試可之前,物議皆以爲不堪,擊强治劇之責,不可付諸此人,請亟命遞差。南陽是畿輔巨邑,素稱難治,自古差送文官者,意非偶然,近年以來,別無朝夕可虞之事,而連差武臣,官事板蕩,將爲棄地,新縣監李敏發,雖有勤幹之稱,而至於收拾蘇復,非其所堪,今雖試可,必無得力之理,請亟命遞差,其代,以有才局,有風力,曾經臺侍之人,極擇差送。臣等之請遞任國翰,擇送文官者,非以武臣皆不堪,而文官必善治也。今此國翰,曾爲淳昌縣監,政令昏庸,不成模樣,此臣等之得聞於其時方伯者也。峽中小縣,尙不能治,況於古阜物衆地大,素稱難治之邑乎?請亟命遞差,擇送文官。掌令林聖翊,以避辭在上引嫌而退,送言出來,行揖而過,則旣以私禮相接,而追囚下人,責以犯馬,公私相雜,似非常例,而隔等下馬,載在法文,回避路左,不得隱身,未免苟且,請掌令林聖翊,遞差。答曰,不允。邊大中事及林聖翊事,依啓。
大司諫蔡裕後,司諫金應祖,獻納元振溟,正言崔後胤啓曰,臣等將李復吉事,連日論執,未蒙一兪,臣等請更擧本州査報文書以明之。其文書中有曰,盡罄官廳流來米,悉爲自備之物,而累年居官,百事廢弛,使豐饒大邑,將至於不成模樣云。至於法油,則應捧之外,元無自己所辦之數,而到處誇張,以實其米穀自備之言,其爲情態,豈不痛駭?決不可以經歲而置之,請還收前授加資,仍命拿問,以正其欺罔朝廷之罪。答曰,不允。
申翊全,以敦寧府言啓曰,今春夏等本府褒貶,當爲磨勘,而領敦寧府事臣金尙憲,時在京畿楊州地,病未上來,除肅拜限內入參之意,敢啓。傳曰,知道。
初昏,流星出牛星下,入東方天際,狀如鉢,尾長三四尺許,色白。以上燼餘
上在昌德宮。停常參·經筵。
吳挺一,以禮曹言啓曰,傳曰,元孫冊禮時,服色及帶胸排,以何色何物磨鍊乎?問啓事,傳敎矣。今年春初,本曹以元孫冊封事,啓辭及別單書入,則待秋成擧行事,傳敎矣。到今秋節已迫,更將申稟,應行諸事,預爲磨鍊,而至於服色,則謄來實錄中,旣不現出,五禮儀亦無所載。臣等,無憑可考,不敢以臆見,容易定奪,故於當初,書啓單子中,亦姑闕之,將待臨時稟定,而下敎如此,事係重大,議大臣竝與前日還下單子,一時磨鍊以入之意,敢啓。傳曰,知道。
吳挺一,以都摠府言啓曰,副摠管閔仁儉以會同分軍事,除標信兵曹進去之意,敢啓。傳曰,知道。
大司諫蔡裕後,執義林,司諫金應祖,獻納元振溟,持平郭之欽啓曰,辛生,請亟命嚴鞫,以洩神人之憤,措辭見上答曰,毋庸堅執。
執義林,持平郭之欽啓曰,順川郡守辛廷俊,請亟命遞差,擇送其代。南陽縣監李敏發,請亟命遞差,其代以有風力,有才局,曾經臺侍之人,極擇差送。古阜郡守任國翰,請亟命遞差,擇送文官。措語見上答曰,不允。
大司諫蔡裕後,司諫金應祖,獻納元振溟啓曰,黃緝決不可以經歲而置之,措辭見上請還收前授加資,亟命拿問,以正欺罔朝廷之罪。答曰,已往之事,不必追論。
宋國澤,以宣惠廳言啓曰,本廳一年用度,例不下二萬四千餘石,而上年則以年凶欠縮,秋等所捧,只千餘石,畿民蠲役時,凡干應下債米,備局爲參酌減分,則雖不滿此數,猶可拮据支度,移送該曹米一萬九千一百二十九石零,以代其陳結欠縮之數,而厥後除出三千八百二十五石零,以補三南歲幣之價,應爲移送者,乃一萬五千三百三石零也,該曹亦依此數,移送之意,卽爲啓下矣。頃者又除五百石,送于弘濟院造成處,視諸一年應用,所減幾何?不幸今年,各陵修理及勅行刷馬,諸處禮葬等規外之役,比前浩多,需用之難,萬分可虞,而又於應送一萬四千八百三石之中,二千九百三十八石零,該曹諉以洪淸道追減稅米代,留置本曹云,而不爲移送,秋成前四朔支用,百計無策,本廳事勢,如有可支之路,當此公私赤立之日,豈敢有請益之計乎?當初本廳用度,反復商量,如得一萬六千餘石,則或可推移補用,故臣李時昉,欲於元數之內,除出數三千石,以停湖西陳災貢物之價者,蓋出於僅繼二字缺而不爲望贏之意也。今則四千三百二十五石零,已爲除用於他處,湖外移送之米,雖準數取來,猶有不足之患,又自該曹如是減送,則元數一萬九千一百二十九石零內,前後所減,至於七千一百六十四石之多,移來實數,只一萬一千八百六十四石零而已。前頭逐朔貢物,不時規外之役,有不足恤,而祭享御供物膳之價,亦無辦備之勢,誠極渴悶。三字缺未及取來米二千九百三十八石零,令該曹依前啓下,趁速移送,以爲支用之地,何如?傳曰,允。以上燼餘
上在昌德宮。停常參·經筵。
下直,金溝縣令金二字缺,興德縣監崔有漢,新昌縣監韓得一。
王世子,慶德宮中殿問安。答曰,入來。
金振,以兵曹言啓曰,本曹所屬軍器寺官員,去丁亥年秋冬等褒貶,一時封進之意,敢啓。傳曰,知道。
金振,以兵曹言啓曰,凡上番軍士,分軍派定時,五衛將伺候,各送一名,例也,而所謂伺候者,當其闕內入直之時,隨用使用者也。近日杆城軍士申守誠·朴順立等二人,來訴於本曹曰,渠等皆是衛將伺候,而不勝侵虐之苦,願移他處,得蒙保存之惠,問其侵虐之狀,則五衛將兪懋曾,連三日一行缺禁衛將申漢翼連四日使之負土負沙,其後逐日責納馬草,不敢違拒,奔走使喚,悶迫之狀,不得不告知云云。兪懋曾等不有國法,不顧事理,在其私室,虐使伺候,使遠方貧殘軍士,有此怨讟,誠極寒心,竝先罷後推,以爲日後警百之地,何如?傳曰,允。
金振,以兵曹言啓曰,當日騎兵李步男稱名人,自金虎門入來,差備門外擊錚,極爲駭愕。令攸司囚禁治罪,守門將李時寶,常時不能禁斷,以致闌入,亦爲非矣,請推考。傳曰,允。
大司諫蔡裕後,執義林,司諫金應祖,獻納元振溟,持平郭之欽啓曰,辛生,請亟命嚴鞫,以洩神人之憤。措辭見上答曰,勿煩。
執義林,持平郭之欽啓曰,順川郡守辛廷俊,請亟命遞差,擇送其代。南陽縣監李敏發,請亟命遞差,其代以有風力,有才局,曾經臺侍之人,極擇差送。古阜郡守任國翰,請亟命遞差,擇送文官。措辭見上答曰,不允。
大司諫蔡裕後,司諫金應祖,獻納元振溟啓曰,臣等將李復吉事,論列累日,曲折頗詳,昨承聖批,以不必追論爲敎,是聖明洞燭其情態與罪狀矣。群下有罪,不知則已,知而不治,有罪者,奚所懲哉?已往勿論,或指罪之輕者耳。至於希冀恩賞,欺罔朝廷之罪,則決不可以經歲而置之,請還收前授加資,仍命拿問,以定其罪。答曰,已諭。以上燼餘
上在昌德宮。停常參·經筵。
下直,密陽府使羅緯素,安陰縣監尹舜擧。
藥房都提調金自點,提調趙絅,副提調金南重啓曰,近來苦熱,伏未審玉候調攝,比前何如?今年暑炎,前所罕有,閭閻之人,尙不能支堪,玉體將攝之節,必有添傷之患,臣等不勝區區伏慮之至,敢來問安。答曰,與前一樣。
金振,以都摠府言啓曰,今日入直軍士,當爲中日習射,而政事相値,不得爲之意,敢啓。傳曰,知道。
金振,以兵曹言啓曰,今日西所入番衛將兪懋曾,二字缺尹文擧改落點,而家在僻遠,未及入來,闕門已閉,不得已以入番衛將宋岦,兼察西所之意,敢啓。傳曰,知道。
吏批啓曰,儲承殿修理時,從事內官及咀呪兇物多得者,陞堂上事,命下矣。令修理都監,指名啓下後擧行,何如?傳曰,允。
有政。吏批,判書鄭太和,參判韓興一,參議南老星進,都承旨金南重進。以兪榥爲左承旨,權坽爲掌令,嚴鼎耉爲吏曹佐郞,沈之漢爲輔德,鄭斗卿爲修撰,趙應立爲靈巖郡守,鄭維城爲大司成,李晉哲爲濟用正,朴吉應爲司僕正,趙絅爲大司憲,李時昉爲正憲大夫,梁曼容爲司成,洪宇遠爲奉敎,鄭好仁·魚尙俊·李慶桓·柳寅亮爲兼春秋,內官林友聞爲嘉善大夫。傳曰,副修撰,後政差出。
兵批,判書李時昉病,參判金光煜病,參議洪得一病,參知李時萬進,左副承旨金振進,朴遾·鄭維城·邊大中·林聖翊·朴吉應爲副護軍,韓榮爲〈訓〉局別將,嘉善。
以江原監司病重辭狀,傳于金振曰,內醫急速下送,使之治療。
以南宮培爲假注書。
藥房提調趙絅,啓曰,日者伏聞,以醍醐湯雜以假淸劑,不如法之故,監劑御醫被勘云,臣待罪藥房,已有年矣。凡監捧藥材及藥淸,臣之職也。只於監劑之日,適以呈告,副提調臣南銑代行,則材料之不擇,藥淸之不精,无非臣昏謬不察之失,不勝惶恐悚汗之至,伏罪待罪。傳曰,知道。勿待罪。
副提調臣南銑啓曰,臣自忝政院,以例兼藥房,凡有御藥劑進之事,無不隨參於監劑之列矣。臣於昨夕,伏聞以進上醍醐一事,御醫被推云,臣是其時監劑者也,驚惶隕越,罔知攸出。醍醐湯元材四種中,梅實末當此暑濕,則例患不易得,提調等先期會同,擇出精備。及其合劑之日,臣早進藥房,使御醫李絡以下多官,悉出庫中所儲淸蜜,看色知味,臣亦爲精擇,其中色味最優者,依法煉起,去滓泡,然後以四種材料,亦從古方,一一秤量,合蜜更鍊,再次節下,又爲知味而奉進。此則臣之終始所目見,而其間假淸之交合,煎煮之違法,臣猶未能覺察,進御藥物,是何等重大,而致有如此之事,臣不勝惶恐,伏地待罪。傳曰,知道。勿待罪。
都提調臣金自點啓曰,臣待罪藥房,已有年矣,全昧藥理,雖未能周詳,目見外方封進之藥,不遵採乾之法,多致無形。故藥材到院,則臣必與提調,折斫看品,嘗味擇捧,監劑之時,必與提調,躬親監劑,恐或有未盡之患。醍醐湯劑進之日,臣適有病,不得進參,伏聞有監劑官吏推治之命,藥淸不察之責,常時不能檢敕之失,在所難免,臣不勝驚惶悚慄之至,伏地待罪。傳曰,知道。勿爲待罪。
申翊全啓曰,忠壯衛姜得龍稱名人,自宣仁門,入來差備門外擊錚,極爲駭愕。令攸司囚禁治罪,同守門將金忠信,常時不能禁斷,以致闌入,亦爲非矣,請推考。傳曰,允。
草土臣具仁垕疏曰,伏以,臣罪積速戾,禍延先妣,惟思隕絶,無望生全,不自意謬恩曲施,軍官仍帶之命,遽下於袒括之日,臣聞命驚惶,卽欲辭免,而荒迷之極,辭必不達,喪祭之外,非所宜言。構疏中掇,悶默度日,襄奉旣過,視息猶存,方欲投疏,以伸所懷,而祿俸仍給之命,又出於千萬夢寐之外,哀慽之愈深,罔知攸措。恩實異數,事非常典,草土之臣,決難承命,臣若二字缺冒受,則奚但有咈於微臣喪親之心?抑恐有累於殿下孝理之治,廉恥何如,禮制何如?玆敢冒禮,有此籲呼?伏願天地父母,憐臣哀痛之懷,察臣悶迫之情,亟寢軍官仍帶之命,又收祿俸題敎,以遂微臣親喪自盡之心,臣無任激切哀懇之至。答曰,省疏具悉卿意。仍帶軍官,意非偶然,特賜祿俸,優待元勳,卿其安心勿辭。
大司諫蔡裕後,執義林,司諫金應祖,獻納元振溟,持平郭之欽,正言崔後胤啓曰,請辛生亟命嚴鞫,以洩神人之憤。答曰,勿爲更煩。
執義林,持平郭之欽啓曰,上年修理都監之官,論賞太過,臺閣爭之不得,物議至今未已,況此東宮營造,工役懸殊,事體有別,而論賞之典,有與上年無異,恩賞之濫觴,官方之紊亂,到此益甚。至於咀呪之物,修理之際,自然現出,初非有意於掘得,以此爲功,尤爲不當,請儲承殿修理所堂上以下論賞之命,竝爲還收。衛將宋岦,衰耗庸孱,不任宿衛之任,除授本職之後,顯有麤鄙奸細之事,同僚羞與之竝列,莫不唾鄙,如此之人,不可齒在衣冠之列,請命削去仕版。答曰,今番掘得兇物,皆不在於新造之處,其功勞不可不酬賞也。宋岦事,似不近理,更勿煩論。
藥房,慶德宮中殿問安。答曰,一樣。以上燼餘
傳曰,大丘府使,李有謙除授。
合啓。答曰,勿爲更煩。
院啓。答曰,不允。論賞事,啓辭是矣。但有兇物掘得之功,不可無勸奬之擧也。以上內下記草
上在昌德宮。停常參·經筵。
夜五更,流星出天苑星上,入艮方天際,狀如拳,尾長三四尺許,色赤。
下直,安城郡守權儆近。
申翊全,以都摠府言啓曰,副摠管韓興一,吏曹取才坐起,進去晝仕,請出標信。傳曰,知道。
申翊全,以訓鍊都監言啓曰,四局別將閔震益,已爲啓下,而方在罷職中,時無職名,依例付軍職,冠帶常仕,何如?傳曰,允。
申翊全,以訓鍊都監言啓曰,都監郞廳權聖源,已爲啓下,而方在罷散中,時無職名,依例付軍職,冠帶常仕,何如?傳曰,依啓。
吳挺一,以禮曹言啓曰,元孫冊禮,事係重大,議大臣,竝與前日還下單子,一時磨鍊以入之意,敢啓。措辭見上傳曰,知道事,傳敎矣。議于大臣,則領議政金自點以爲,祖宗朝旣有王世孫冊拜之禮,必有衣帶定式之儀,而無現出之文,恐或遺漏於謄出之時耶?大明會典,有皇太子·皇太孫冠袍之制,又有補子花樣之文,而亦無某帶儀註。臣則素昧禮文,似難推移臆定,莫重大禮,宜無未盡之歎,令儒臣博考前史,或遣史官,更考封拜儀註,似當,伏惟上裁。左議政李景奭,右議政南以雄以爲,祖宗朝旣有王世孫冊拜之禮,則已行之儀,可稽而知也。而謄來實錄中,惟入學儀及講書院之規,是詳焉,封拜之儀,不爲現出,無乃謄出之際,失其致詳而然耶?殊未可曉也。大明會典中,有皇太子·皇太孫冠袍之制,補子花樣,亦有品式之定,惟在禮官之參酌,儒臣之博考,稟定而行之,伏惟上裁,領敦寧府事金尙憲在外,大臣之意如此,上裁,何如?傳曰,依議。
傳于申翊全曰,精抄軍,屬于兵曹之後,何人領率敎鍊乎?問啓。
大司諫蔡裕後,司諫金應祖,獻納元振溟,正言崔後胤啓曰,請辛生亟命嚴鞫,以洩神人之憤。措辭見上答曰,毋煩。
大司諫蔡裕後,司諫金應祖,獻納元振溟,正言崔後胤啓曰,請李復吉還收前授之資,仍命拿問,以正其罪。措辭見上臣等以修理都監論賞至重事,備陳於前,而昨承聖批,以不可無勸奬爲敎,臣等初意以爲,屬處之官,偶値凶物之現出,固不可以此爲功,而在國家,則似當有賞典,故雖不擧論,而亦以爲濫矣。至於提調·郞廳·監造官及內官,則只計其監董功勞,而前後懸殊,且不可疊授恩賞,請竝還收成命。答曰,前後搜覓,皆是堂上以下諸官,盡心指揮之功,只施賞於部將輩,殊甚不可也。李復吉姑先推拿。
吳挺一,以弘文館言啓曰,新除授修撰鄭斗卿,時在京畿果川地,入番事緊,請斯速上來事,下諭。傳曰,允。
申翊全啓曰,大司憲趙絅,掌令權坽未肅拜,執義林,掌令沈澤呈辭,持平郭之欽式暇,李在外,今日以監察,爲茶時之意,敢啓。傳曰,知道。
申翊全啓曰,吏曹郞廳來言,來二十一日,都目政事爲之之意,敢啓。傳曰,知道。以上燼餘
上在昌德宮。停常參·經筵。
巳時,日暈。夜一更,流星出氐星上,入南方天際,狀如拳,尾長五六尺許,色赤。四更,月暈。蒼白雲一道。如氣,起乾方直指巽方,長竟天,廣尺餘,良久乃滅。五更,月暈。
金南重,以宗簿寺言啓曰,臣等竊聞道路之言,茂朱赤裳山城璿源錄閣御帖奉安處,有拔去鎖鑰,盡偸袱袋之變云,聞來不任驚駭,覓見下禮曹狀啓,則散落卷帙,縣監雖或收拾,事係重大,本寺官員,不可不躬親奉審,且錯雜汚缺,難保其必無,而奉安之際,三字缺璿源錄,各有次第,尤不可專委於本縣。本寺郞廳一員·書吏一名,數日內給馬下送,急急馳往奉審後,使之依前整頓,封標以來,恐或宜當。旣有如此之事,則實是無前之變,本道本官,所當卽報本寺,以爲入啓處治之地,而本官常時不能檢飭,逢變之後,又使本司,聞見於他司,以致趁未啓稟,殊涉未妥,請茂朱縣監李徽祚推考。傳曰,允。
吳挺一,以弘文館言啓曰,以禮曹啓辭,大臣收議元孫冊禮時,袍帶胸褙品式,令本官博考事,命下矣。臣等取考禮經諸書,俱無可據之文,而杜氏通典皇子·皇孫冠禮條,有齊武帝孫南郡王昭業,將冠,尙書令王儉議曰,皇孫冠帶,歷代所無禮,雖有嫡子,無嫡孫,南郡王,體自儲暉,實惟國重,元服之典,宜異,列藩依於諸王,則輕同於儲,皇則重云,而只有儀禮,無服色品式。大明會典永樂八年,皇太孫冠禮時,用翼善冠·絳紗袍,又加衮冕九章,且文武官朝服條,有公侯·駙馬伯品帶及花樣補子定式,而俱難援以爲據。續文獻通考君臣章服條,只有皇太子·親王袍帶佩魚分等之式,而亦無皇太孫所服儀制,此外更無可考之文,令禮官參酌定奪,何如?傳曰,允。
大司諫蔡裕後,司諫金應祖,掌令權坽,獻納元振溟,正言崔後胤啓曰,請辛生亟命嚴鞫,以洩神人之憤。措辭見上答曰,勿爲瀆擾。
掌令權坽啓曰,上年修理都監之官,論賞太過,請儲承殿修理所堂上以下論賞之命,竝爲還收,五衛將宋岦,請命削去仕版。答曰,已諭。
大司諫蔡裕後,司諫金應祖,獻納元振溟,正言崔後胤啓曰,臣等,以修理都監施賞過重事,論列時,初不擧論五品實職還收者,實以兇物掘得,爲重故也,非全歸之於部將輩而已。至於提調·郞廳他監造官及內官,則有何可賞之功哉?爲人臣子者,聞其奇見其事,莫不驚心痛骨,臨此而若不盡心指揮,則是大罪也。只宜計其監董之勞,而量施賞典,請還收加資,準職六品遷轉之命。答曰,已諭。
金振啓曰,卽者兵曹郞廳來言,闕內夜巡檢之意,稟啓。傳曰,知道。以上燼餘
上在昌德宮。停常參·經筵。
自卯時至未時,日暈。夜一更,流星出密雲中,入艮方天際,狀如拳,尾長四五尺許,色赤。
大司憲趙絅啓曰,御史大夫,古宰相之副,九卿之右,不可不選,古人之言也。駑劣如臣,敢當是選乎?猥蒙天寵,驟躋宰列,而無一言之可採,無一事之足觀,國人之所同笑也。今此新命,實出於夢寐之外,臣雖欲自恕,臣身何哉?況臣今有不敢冒進,而不得不避者,日前掌令林聖翊慍臣,規以犯馬,費辭張皇,摭捃臣失,不遺餘力,雖曰避辭,其實中書之白簡也。本府處置之辭,又從而發聖翊之未發,至以私禮相接,追囚下人等語,爲戞臣之案,當聖翊之橫馬道脊,逆我顔行也,下人例呼以臺諫避之,臣亦例應而進去,蓋臣只欲禮貌臺諫也,何暇接一語行私禮乎?假令臣之所爲,未免公私相雜,不過爲蘇章之與故人,飮冀州刺使按事之公私也。異哉,本府之知有聖翊,而不知有國典之炳若丹靑也,然以臺官攻臣之彈墨未乾,臣何敢自以爲是,偃然於法府之首席乎?請命遞斥臣職。答曰,勿辭。
吳挺一,以禮曹言啓曰,傳敎矣,措辭見上此事旣無謄錄可據,儒臣考出諸書,亦無明白規式,元孫章服,莫重之事,不可少有未盡之患。前日實錄,雖已謄來,而此等事,不爲現出,大臣收議,亦有實錄謄出之時,或有未能詳盡之慮,史官一員,使之急速馳往赤裳史庫,□□所上謄錄中,服色·儀物·冊印等事,詳細考來後,遵依講定,何如?傳曰,允。
上在昌德宮。停常參·經筵。
吳挺一,以吏曹言啓曰,順安縣令申時豪,陰竹縣監廉元俊等,因捕賊三字缺有加資之命,而其時臣曹以未經準職,不得下批之意,入啓,則知道事,命下矣。未經準職,固不可階授堂上之資,而似當量施他賞,終至於全然不問,則亦不無不均之歎,惶恐申稟,伏候上裁。傳曰,依他例施行。
吳挺一,以禮曹言啓曰,曾因本曹啓辭,元孫冊禮,待秋成擧行事,命下矣。目今秋節已入,令日官吉日,爲先推擇冊禮,三字缺令吏曹差出官員,使之應行諸事,預爲四字缺丑年世子冊禮時,先行冠禮,今此元孫冠禮,亦爲依例擇日擧行,竝此仰稟。傳曰,實錄謄來後,稟定。
傳于吳挺一曰,都目政事,一兩日退定事,言于該曹。
答大司成鄭維城疏曰,省疏具悉。爾其勿辭,調理察職。
以備邊司常平廳事目單子,傳于金振曰,官員,似多矣。
大司諫蔡裕後,司諫金應祖,掌令權坽,獻納元振溟啓曰,請辛生亟命嚴鞫,以洩神人之憤。措辭見上答曰,勿煩。
掌令權坽啓曰,請儲承殿修理所堂上以下論賞之命,竝爲還收。措辭見上請大司憲趙絅遞差,執義林,持平郭之欽竝命出仕。答曰,依啓。執義林等亦爲遞差,論賞事,不允。
大司諫蔡裕後,司諫金應祖,獻納元振溟啓曰,臣等以修理都監論賞過重事,論列累日,尙未蒙允。臣等竊惑焉。儲承殿之役,已始於上年,間架畢立,特窓櫳墻壁未完耳。提調以下諸官,果不無監董之勞,而亦豈無當施之賞乎?凶物掘得,雖値其自露,而其事極重,優以恩賞,亦或宜也。至於同在其處,聞其奇見其事,指揮參助,皆是臣子驚痛同怨二字缺是何功哉?況提調與郞廳中,亦有疊受賞典,極涉過濫,請還收加資,準職六品遷轉之命。答曰,允。
大司成鄭維城疏曰,伏引譾劣微臣,百無一能,而偏荷洪造,屢叨匪據,前後忝竊,已踰涯分,兢惶感激,報答無路,惟思殫竭心力,奔走末隷,冀效塵露之微,而歷試內外,只速愆戾,蔑有裨益,常懷愧懼,若無所容。不料玆者,纔遞喉舌近班,旋忝師表首席,臣是何人,荐蒙恩數,乃至於此?驚惶罔措,不知所出。竊念國師之長,師表多士,作成人材,其所責任,顧不重歟?苟非才學俱備,望實兼全者,難以冒居,如臣至愚極陋,蒙學空疎,萬不近似,何敢偃然承當,重貽不稱之譏乎?以此情勢,雖無疾病,亦合祈免,況臣前患賤疾,一向危篤,鍼灸調治,差復無期,縮伏累日,冒死呈單,見却政院,徊徨悶蹙,不得不露章籲呼於天地父母之下。伏願聖慈,曲加矜憐,新授職名,亟許遞免,以畀可堪之人,俾安愚分,不勝幸甚。臣不避僭儗瀆擾之誅,無任戰灼屛營祈懇之至,謹昧死以聞。
兪榥疏曰,伏以臣,頃日因父病危劇,猥陳切迫之懇,許遞湖南之任,得使不離病側,專意救護,聖德如天,糜粉難酬。不意今者,新命又及,臣是何人,眷遇至斯,驚惶感泣,措躬無地。臣當奔走殫勞,盡瘁供職之不暇,而第臣父所患之證,彌月沈綿,眞元漸削,夜則滿身刺痛,不能少定,目不交睫,四字缺晝則隨處針灸,日幾再三,左右挾扶,四字缺自數日以來,浮氣又發於膝脛之下,多方救療,少無減歇,憂遑罔極之狀,臣何敢一一煩瀆乎?臣若迫於私情,久稽肅謝,則分義所在,逋慢是懼,黽勉供仕,夙夜在公,則看救不專,至情難抑,言念及此,罔知攸處。諸醫皆以爲,秋節之後,庶可得效云,而涼候尙遠,炎熱方酷,醫治之道,或未及時,則日後四字缺何可必乎?一行缺臣,極知煩猥,而父病彌留,到今益甚,不得不冒死哀號。伏乞聖慈,特賜憐察,得遞臣職,終始曲成,俾臣得專救病,則豈獨微臣之大幸?抑亦孝理之一助也。臣無任戰悸祈懇之至,謹昧死以聞。踏啓字。以上燼餘
答大司成鄭維城疏曰,省疏具悉。爾其勿辭,調理察職。內下記草
上在昌德宮。停常參·經筵。
自卯時至午時,日暈。
吳挺一,以吏曹言啓曰,都目,一兩日退行事,命下矣。二十三日以後,則政官有故,且値國忌及秋享大祭,來月初四日後,方可爲之,漸至差遲,亦涉未安,不得已二十二日爲之,何如?傳曰,依啓。
金振,以備邊司言啓曰,以本司常平廳事目單子,傳曰,員役似多矣事,傳敎矣。堂上·郞廳,則以宣惠廳官員兼察,別無加出,而書吏·庫直·使令,半行缺今各一名減去,以省料布之費,宜當,原單子付標以入之意,敢啓。傳曰,知道。
金振,以兵曹言啓曰,凡褒貶開坐之日,所屬各司,擧案書呈,某員參謁,某員未參謁,某員在外,各其名下,一一懸頉以進,則本曹一從擧案,參者書上,不參者書中,乃是流來舊規也。今月十三日本曹褒貶時,武兼宣傳官柳天樞·南斗柄·韓相·姜戩·白弘性等五人,分明參謁,至於渠之同僚及本曹下輩,無不目覩,而本廳擧案中,以未參謁誤書之故,終至於居中云,臣等聞之,不勝驚怪。取見其日六行單子,則五人銜紙,箇箇具在,其所來參,果爲不虛矣。殿·最是何等重事,而本廳次知書員,如是誤書,致有顚錯之擧,極爲駭惡。該廳書吏,則時方囚禁治罪,而臣等只憑擧案,循例等第之失,亦所難免,不勝惶恐之至。柳天樞等五人,雖涉冤枉,而旣已啓下,似難追改,仍前等第施行,何如?傳曰,知道。
金振,以兵曹言啓曰,當日武學崔岦稱名人,自宣仁門入來,差備門外擊錚,極爲駭愕。令攸司囚禁治罪,守門將金友仁,常時不能禁斷,以致闌入,亦爲非矣,請推考。傳曰,允。
金振,又以兵曹言啓曰,衛將十二員內,三員未差,四員罷職,見存察任,只閔泰亨·鄭孝俊·尹文擧等三人,四所入直,二字缺不足,啓下入直望單子,改付標以入,而未肅拜二員中,林㙐以副摠管禹尙中,婚家相避,不得行公,金逸無故在家,金逸急速牌招肅拜,使之入直,何如?傳曰,允。
大司諫蔡裕後,司諫金應祖,獻納元振溟啓曰,請辛生亟命嚴鞫,以洩神人之憤。措辭見上答曰,不允。
吳挺一啓曰,大司憲·執義·掌令·持平未差,掌令權坽呈辭,持平李在外,今日以監察,爲茶時之意,敢啓。傳曰,知道。
傳于吳挺一曰,臺諫都目政,差出。以上燼餘
上在昌德宮。停常參·經筵。
下直,洪州牧使卞時益,古阜郡守任國翰。
金振,以都摠府言啓曰,今日入直軍士,當爲中日習射,而都目政事相値,不得爲之之意,敢啓。傳曰,知道。
金振,以司饔院官員,以都提調意啓曰,頃日霖雨時,生鮮廛市人等,聯名呈狀,江水漲滿,設網無計,日下生鮮,勢將闕供,願以他魚代封云,而事涉任便,却而不捧矣。四字缺日下生鮮,稱以雨水如此,漁不下海,又爲六字缺尙不進排,勢或使然,闕供未安,限水一字缺使之代封,似合前規,而自下不敢擅便,惶恐敢稟。傳曰,依啓。
金振,以兵批言啓曰,訓鍊院僉正鄭保門呈狀于政廳曰,去月晦間,落馬重傷,不能運動,勢難肅謝云,請改差。傳曰,允。
大司諫蔡裕後啓曰,頃者同僚,以李復吉論罪事,言于臣,仍取考戶曹文書,則誠爲可駭,遂相議陳啓,而至於措語,臣實主之。今聞李復吉元情,悉據本牒,有所云云,此則不須多辨,若以啓辭中査報字,爲非實迹云。臣槪意,其時府尹,因上司之事,具問官廳前儲之多少有無,而有此帖報,故謂以査報矣。今而觀之,如有自朝家査覈之擧者,其文字之失當,甚矣。請命遞斥臣職。答曰,勿辭。
司諫金應祖啓曰,頃日本院啓,李復吉事啓辭中,果用査報字,臣意以爲,李復吉米穀別備之虛實,法油餘縮之有無,旣因本府,査報上司,而現出則似必不待朝廷嚴査,然後方可謂之査,故仍用而不疑矣。今聞李復吉元情中,執此爲諉,而長官旣以文字失當引避,臣之不察之失,與長官無異同,不可一刻仍冒,請亟命遞斥臣職。答曰,勿辭。
金南重,以吏批言啓曰,以本曹順安縣監申時豪,陰竹縣監廉元俊論賞事草記,傳曰,依他例施行事,傳敎矣。以下缺以上燼餘
答吏批草記曰,依大臣定奪施行。
都目政事,自內爲之。內下記草
吏批,以金汝溫爲南陽縣監,梁曼容爲執義,閔汝鎭爲陽城縣監,權順昌爲造紙別提,安廷燮爲通川郡守,李緯國爲司僕僉正,李德敏爲漆原縣監,柳頲爲戶曹佐郞,睦行善爲副修撰,李復一爲典獄主簿。蓮恩都正單應虎,鷄林令單炯遠,成均典籍三單鄭榏·崔孝騫·鄭世輔。以金弘郁爲修撰,李惇實爲長興庫直長,李海昌爲吏曹佐郞,洪命夏爲副修撰,金益厚爲郭山郡守,李時昉爲繕工監提調,尹珩爲相禮,安鏡爲穩城府使,羅爲戶曹正郞,金南重爲觀象監提調,沈若河爲軍器判官,姜昇爲旌義縣監,柳玤爲監察,李後傑爲司饔院直長,趙絅爲右參贊,金尙重爲司僕主簿,鄭榮漢爲和順縣監,廉友赫爲延安縣監,申爲造紙別提,羅緯文爲兵曹佐郞,鄭世輔爲監察,李禬爲副校理,李旭爲工曹正郞,崔克良爲甑山縣令,盧孝誠爲明川府使,趙文新爲長興奉事,洪命顯爲司宰僉正,郭天成爲安州判官,南得朋爲漢城參軍,李省身爲分兵曹參議,呂焯爲司藝,沈之源爲工曹參議,李德爲義禁府都事,洪瑱爲江陵府使,權順中爲繕工監役,李光勉爲司評,朴遠基爲儀賓府都事,閔昇爲義盈庫主簿,盧道一爲司䆃寺主簿,金得聲付淸興君。成均學錄單柳貞立,典籍單李訔,敦寧判官李㮚,軍器判官沈若河相換。洪鐩爲禮曹佐郞,鄭榏爲監察,安光郁爲義禁府都事,許道爲寶城郡守,鄭雲翰爲麻田郡守。承文正字單朴思遐。以尹得說爲左承旨,李昌漢爲長水察訪,邊命益爲司僕判官,羅斗天爲熊川縣監,李英達爲長湍府使。洪淸道審藥單尹商俊,廣興守卞悌元,宗親府典籤愼三俊相換,慶基殿參奉蔡忠立,肅寧殿參奉宋時煜相換。林恒壽爲龍川府使,朴遾爲大司憲,李幼洙爲工曹佐郞,權順昌爲義禁府都事,李時苾爲盈德縣令,丁彦珩爲安奇察訪,丁彦璧爲持平,郭聖龜爲掌令,李遇臣爲海南縣監,尹櫢爲南平縣監,愼天翔爲舍人,李弘箕爲彦陽縣監,金就章爲北靑判官,李喜爲濟用奉事,金自晦爲平市令。禮賓別提趙廷璜,瓦署別提孫義一相換。吏批政事
上在昌德宮。停常參·經筵。
藥房啓曰,暑雨連日,氣甚蒸鬱,伏未審此時,玉候調攝,比前何如?陰濕之氣,有妨於脹候,臣等不勝區區伏慮之至,敢來問安。答曰,時無加症矣。藥房日記
答玉堂箚曰,依啓。臺諫出仕事
答合啓曰,勿爲堅執。
答院曰,不允。
都目政事,仍爲之。內下記草
吏批,以任重爲正言,洪柱天爲禧陵參奉,尹衡殷爲掌苑別提,崔文湜爲直講,李橈爲南部參奉,尹救爲泰陵參奉,柳慶昌爲應敎,蔡之沇爲濟用參奉,李回寶爲典籍,李頤賢爲北靑判官,成後益爲司贍主簿,申最爲大君師傅,沈澤爲禮賓正,李憕爲歸厚別提,崔濟爲濟用副奉事,吳熙胤爲鏡城判官,李之馨爲尙瑞直長,沈慣爲工曹佐郞,金迬爲典籍,李垶爲禮曹佐郞,邊麟吉爲禮曹正郞,景元弘爲禮賓別提,洪興祐爲活人別提,蔡振後爲尙瑞直長,權克經爲監察,李苾爲監察,沈譔爲刑曹正郞,李弘載爲典籍,沈器泗爲繕工假監役。成均博士單權興益,學錄單宋協,學諭單南宮培,成均司成單林,校書博士單郭硏,長興主簿單李仁發,義盈主簿單朴厚立,司䆃主簿單李春華,內贍主簿單高應福,軍資主簿單李永立,司宰主簿單宋承善,內資主簿單劉孝建,司贍主簿單朴最,司圃別提單張興翼,校書正字單梁燾,司儀尹熺,典簿任俊伯相換,順安縣令申時豪,陰竹縣監廉元俊,通訓今加通政,大儻捕捉加資事承傳,兼持平五單金重鎰·金以鏡·李光載·南重晦·洪處尹。吏批政事
上在昌德宮。停常參·經筵。
備局啓曰,政院啓辭,平安監司狀啓,一度爲水所沈,霑濕未乾,必是去夜之雨所沈濕,撥將令備局摘發治罪,以懲不謹之罪,何如?傳曰,允事,傳敎矣。撥騎替傳,固非一處,令京畿監司,摘發啓聞後,治罪,何如?傳曰,允。備局謄錄
答戶判元斗杓疏曰,省疏具悉卿懇。此時度支之長,非卿不可,宜勿控辭,調理察職。
答合啓及院曰,已諭。內下記草
上在昌德宮。停常參·經筵。
答合啓曰,勿煩。
答府曰,依啓。出仕事及臺諫上來事論賞事,不允。
答院曰,不允。內下記草
上在昌德宮。停常參·經筵。
國忌齋戒,無事。
夜五更,有霧氣。內下日記
上在昌德宮。停常參·經筵。
自昧爽至辰時,有霧氣,自午時至申時,日暈。
上在昌德宮。停常參·經筵。
國忌,無事。
答工曹參議沈之源疏曰,省疏具悉。爾其勿辭,安心察職。
答兵草曰,知道。此軍無統,其於緩急,似難得力矣。內下記草
上在昌德宮。停常參·經筵。
下直,水原府使洪振文。
辰時,自上癸亥日艾灸點穴,入侍提調趙絅,承旨金南重,史官三員,醫官崔得龍·朴泰元·李馨益。內下記草
備局啓曰,傳曰,水原府使洪振文,防禦使何以今始啓下耶事,傳敎矣。近來肅拜後,防禦使啓下,已成規例,而洪振文,今月二十七日始爲肅拜,二十八日則以國忌,不得啓下矣,敢啓。答曰,事涉怠慢,色郞廳推考。備局謄錄
答藥房問安啓辭曰,與前一樣。
答再啓曰,姑依其言,行灸宜矣。受灸事
答府曰,知道。臺諫署經事
答合啓曰,勿煩。
答府曰,依啓。四山監役推考,漢城府當該堂上·郞廳推考事受灸事,必無所傷,卿等勿爲過慮,賞典事,亦勿煩論。
答院曰,依啓。鏡城判官吳延胤,安州判官郭天成,司藝呂綽等遞差事賞典事,不允。內下記草
藥房都提調領議政臣金自點,提調右參贊臣趙絅,副提調行都承旨臣金南重,啓曰,近來殘暑尙熱,伏未審玉候調攝,比前何如?臣等不勝區區伏慮之至,敢來問安。批答在上
三提調再啓曰,腰眼穴受灸事,命下矣。臣等考諸藥房日記,則曾在乙酉年六月,自上問于李馨益以行云,其時奏效與否,非外廷所可與聞,伏未審果合於聖候今日之症耶?君父受灸,是何等重事,而只憑一醫官之手,事理俱爲未安。且當此暑熱,閭閻士大夫,亦以鍼灸爲禁,況玉體方在靜攝之中乎?丙夜勞動行灸,臣等不勝區區憂慮之至,敢此仰稟。批答在上以上藥房日記
上在昌德宮。停常參·經筵。
司饔院啓曰,當日各司供上捧上時,司圃署進排西果,品色不好,使之改備,則所持來十數箇,皆爲不合供上,又令改備,則今已日晩,而尙不來納,極爲駭愕。請當該官推考,色吏進排人,令攸司推治,何如?傳曰,允。司饔院謄錄
藥房啓曰,通宵暑熱,伏未審玉候調攝,比昨何如?夜分受灸,恐或有玉體勞動助熱之候,臣等不勝區區伏慮之至,敢來問安。答曰,與昨一樣。藥房日記郞廳金弘澤校正。郞廳崔大潤書。
上在昌德宮。停常參·經筵。
仁宗大王忌辰。
卯時辰時,有霧氣。
下直,長湍府使李英達,鐵串僉使金元緯。
申翊全,以吏曹言啓曰,義州府尹有闕,依近例,令備邊司議薦,何如?傳曰,允。
吳挺一啓曰,右承旨宋國澤,同姓五寸叔故判官宋希達妻李氏服制,已行四日,出仕,何如?傳曰,允。
金振,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。以上燼餘
上在昌德宮。停常參·經筵。
秋享大祭齋戒。
自昧爽至辰時,有霧氣。
下直,楊城縣監閔汝鎭。
藥房都提調金自點,副提調金南重啓曰,近來餘暑尙酷,伏未審玉候調攝,比前若何,而受灸之後,無助熱之候耶?灸處向濃,亦復如何?臣等不勝區區伏慮之至,敢來問安。答曰,雖有灸熱,不至大段,灸處時未向膿矣。
吳挺一啓曰,缺七字傳曰,此律似輕,問于律官以啓事,傳敎矣。問于律官,則隆缺二字正月日兵曹啓目,凡軍士代立者,一名決杖一百,二名代立之人,杖一百徒三年,三名以上代立人,全家徙邊,本曹書吏,自受其債,使之代立者,不分名數多小,依元惡鄕吏條,全家定罪,本身乙良,倍增,代立除良,濟州徒三年充軍事,兩司署經。天啓甲子六月日,凡軍士代立者,當身竝以,限一年邊遠充軍事,受敎。今此金義建,非兵曹書吏,則此律乃是當律云矣,敢啓。傳曰,知道。此則所犯,似非尋常代立,加一等論罪,似可也。以上燼餘
上在昌德宮。停常參·經筵。
秋享大祭齋戒。
申翊全,以備邊司言啓曰,會寧開市,淸人,旣已算還,令承文院,依例撰出回咨,順付前頭使臣之行,何如?傳曰,允。
藥房都提調臣金自點,副提調臣金南重啓曰,夜來大雨,伏未審玉候,調攝,何如?昨日伏承灸熱之敎,臣等不勝區區伏慮之至,敢來問安。答曰,灸熱差減,他症與前一樣。
申翊全,以備邊司言啓曰,缺五六字開市,當爲設行於八月十五日,缺三四字商賈預爲整齊,優齎物貨,及時入送,俾無未及之弊事,知委兩道監司處,何如?傳曰,允。
申翊全,以備邊司言啓曰,義州府尹爲任極重,而堂上中,未得可合之人,不得已儒將被薦人,曾經西路守令有聲績者,擇擬以入之意,敢啓。傳曰,知道。以上燼餘
上在昌德宮。停常參·經筵。
卯時辰時,日暈。自未時至酉時,日暈。
王世子,肅寧殿秋享大祭後,說書黃儁耉來言,大殿問安。答曰,知道。
王世子,慶德宮中殿問安。答曰,入來。
申翊全,以司饔院官員,以都提調言啓曰,卽者鷹師牌頭具璜·南斗北等牒呈內,供進雉,專責於外方鷹師,以爲進排之地,而近來七八字缺京中家養之雉,已盡無餘,七八字缺願爲入啓,依前例代封,俾無闕供之患云。自前如此水漲之時,有活鷄代封之規,近日大雨暴下,其勢誠然,宜有限數日變通之擧。御供重事,自下不敢擅便,惶恐敢啓。傳曰,依前例爲之。
金振,以兵曹言啓曰,今月初二日,幼學李慶得稱名人,自宣仁門入來,差備門外擊錚,極爲駭愕。令攸司囚禁治罪。同門守門將金義潔,常時不能禁斷,以致闌入,亦爲非矣,請推考。傳曰,允。
又以兵曹言啓曰,本曹乃事務劇煩之地,而佐郞鄭承明以兼春秋入直,其所掌之事,不得察任,本色正郞金以鏡以咸鏡南道京試官,旣爲辭朝,察任無員。佐郞鄭承明,兼春秋付標出直,俾專察任,何如?傳曰,依啓。
大司諫蔡裕後,司諫金應祖,正言任重·李惟碩啓曰,今此修理時,諸官施賞之擧,臣等亦非謂全無其勞,而元不可施賞也。宰列一資之加,蔭官準職之陞,參下六品之遷,是何等賞典,而反不如嚬笑之愛乎?至於凶物掘得,則雖値其自露,而其事極重,優以恩賞,亦或宜也。若其指揮參助,皆出臣子驚痛至情,不然則罪也,曾以是爲功乎?又況提調與郞廳中,亦有疊受賞典者,則尤涉過濫,此非徒臣等之言,乃輿論所同也。請還收加資·準職·六品遷轉之命。答曰,不允。
大司憲朴遾,執義梁曼容,持平丁彦璧啓曰,上年修理都監之賞,其時物議,猶以爲太過,今此儲承殿之營造,雖有時月之先後,其工役則一也,豈有疊受賞典之理乎?修理之際,凶物自露,則爲臣子者,其敢睨視,不爲盡心掘出乎?雖然,此則事係極重,別樣施賞,亦或一道,至於指揮之人,尤不可混被恩賞,明矣。愛惜名器之道,決不當如是,而無功虛受,亦豈自安於心乎?請還收儲承殿修理所,堂上以下論賞之命。近來朝廷不尊,禮統已壞,士夫之間,不思謙抑之道,人多務勝,少無忌憚之心,識者之寒心,久矣。前洪淸監司趙啓遠,初旣誤事,又從而文過,前後所爲,節節無據,臺官之請罷,蓋出於相規之道,而旋復停論,欲觀其緘辭之意也。啓遠不自反求,徒懷忿懥,緘答之前,乃敢投疏,攻斥論己之臺官,不遺餘力,揆之事體,已極無謂。至於藏頭說話,隱然若指斥逞憾者然,士夫行事,固不當如是,而告君之辭,亦何敢乃爾?其損傷體面,輕蔑朝廷之罪,不可不懲,請命罷職。答曰,不允。趙啓遠推考。
大司憲朴遾,大司諫蔡裕後,執義梁曼容,司諫金應祖,持平丁彦璧,正言任重·李惟碩啓曰,臣等論辛生事,日月已久,辭意俱竭,未知聖上於此一凶物,有何顧惜,而持難至此,古今天下,復有如此賊之惡逆者乎?又豈有謀害君上,而容息於覆載間一日者乎?前日之示信,旣已歸虛,則不爲鞫問,而其可盡得其凶詐之情乎?不可失信之敎,臣等終不能無惑也。況掘得凶物者,至有論賞之命,則埋凶作惡者,寧有得免刑章之理乎?王法不可少撓,輿憤久而愈激,請亟命嚴鞫得情。答曰,勿煩。
金振啓曰,趙啓遠推考事,命下矣。臺諫方以罷職論啓,故推考承傳,不得奉之之意,敢啓。傳曰,知道。
金南重,以禮曹言啓曰,本曹前日嘉禮吉日,以三揀擇,臨時推擇乎?嘉禮廳,雖後排設,而凡吉禮時,應行所用之物,前期磨鍊啓下,令各該司預爲措備以待事,啓辭。傳曰,依啓。吉禮日定婚數字缺傳敎矣。吉禮時應行所用之物,七八字缺措備,而必須嘉禮廳排設數字缺修理等料理檢飭之事,亦多有之,吉禮日,於三揀擇後推擇,而嘉禮廳爲先排設,俾無窘急之患,何如?傳曰,允。
金南重,以內醫院官員,以都提調意啓曰,慶尙·全羅兩道,七月令進上靑大竹,來納本院者,體少枯黃,試爲取瀝,則色赤且少,非但不合於御藥,將爲無用之物,封進官吏不爲致念,以至如此,事極可駭。當該官吏,令本道從重推考,以懲慢忽之習,何如?傳曰,允。
宋國澤,以戶曹言啓曰,今此錦城縣奴婢,貢米敗船狀啓,啓下於去月十九,而臣斗杓在呈告中,故凡回啓公事,待出仕擧行事,本曹具由入啓,累日稽遲,勢所然也。臣斗杓二十七日出仕,而同日與二十八日,乃國忌,二十九日他狀啓回啓之際,次知算員朴澄遭妻喪在家,日暮後,始爲來告,未及覆啓矣。自三十日至初四日,連有國忌大祭齋戒,今始覆啓以入,而次知算員則遞其本任,施罰之意,敢啓。傳曰,知道。
兵曹判書李時白箚子。傳曰,省箚具悉卿懇。卿其勿爲控辭,調理察職。
延川君李景嚴上疏。傳曰,省疏具悉。卿其安心,勿爲待罪。
吳挺一,以都摠府言啓曰,今日入直軍士,當爲中日習射,而雨勢不霽,射庭泥濘,不得爲之之意,敢啓。傳曰,知道。以上燼餘
上在昌德宮。停常參·經筵。
未時申時,日暈。
藥房都提調金自點,副提調金南重啓曰,殘暑尙酷,連日雨下,伏未審玉候調攝,比前如何?灸後熱勢,今則何如,而灸處尙無向濃之候耶?臣等不勝區區伏慮之至,敢來問安。答曰,灸處已濃,熱勢幾盡差減,今後勿爲問安。
宋國澤,以戶曹意啓曰,年例鷹連缺攝政王前,小櫃枝三一千缺長劍一雙,龍將處,小櫃枝三缺靑黍皮三十張等,措備入送矣。攝政王前,當爲依前備送,而龍將處禮單,則上年內官到義州,以其所言,留置灣上而去,厥後稍加其數,付送于謝恩使,而到彼不受,故還爲持來,今番似當不送,何以爲之?敢稟。傳曰,依啓。
大司憲朴遾,大司諫蔡裕後,執義梁曼容,司諫金應祖,持平丁彦璧,正言任重·李惟碩前啓,請辛生嚴鞫得情。措辭見上答曰,勿煩。
大司憲朴遾,執義梁曼容,持平丁彦璧前啓,請還收儲承殿修理所堂上以下論賞之命。趙啓遠不可尋常罷職而止,請命罷職。答曰,不允。趙啓遠旣已推考,勿爲更煩。
大司諫蔡裕後,司諫金應祖,正言任重·李惟碩前啓,請還收修理時諸官,加資·準職·六品遷轉之命。措辭竝見上洪淸兵使李元老,受任之後,處事顚倒,至於編伍作隊之時,不計邑之殘盛,民之老弱,只據各色軍案,勒令加抄於前定元數之外,刻期督迫,鞭扑竝行,民間騷屑,擧將逃散。如此之人,決不可任以閫帥,重貽兵民之怨,請命罷職。答曰,不允。李元老推考。
傳于金南重曰,政事,明日爲之。
宋國澤啓曰,李元老推考事,命〈下〉矣。臺官方以罷職論啓,推考承傳,不得捧之之意,敢啓。傳曰,知道。
金振,以兵曹言啓曰,當日私婢金玉稱名人,自丹鳳門入來,差備門外擊錚,極爲駭愕。令攸司囚禁治罪。同門守門將朴景侃,常時不能禁斷,以致闌入,亦爲非矣,請推考。傳曰,允。
金振,以漢城府言啓曰,四山外遠處,松木斫伐載來之人,入門之時,捕捉來告事,各別申飭于四大門矣。卽者東大門部將姜翰宗,牒報于本府,私奴彦忠松木三十株,私奴應男松木三十株,自東大門外,載入之時捕捉,一邊報兵曹,一邊輸納于本府事,文報矣。近來松木禁斷,非不十分嚴飭,而國綱解弛,如是斫伐載來之狀,極爲痛惡。犯禁之人,依法典,自本曹以重科罪,捕捉部將姜翰宗,令該曹計其條數,優給別仕,何如?傳曰,允。
金振啓曰,以義禁府李復吉事,上裁,粘目。傳曰,其時狀啓入之。以上燼餘
上在昌德宮。停常參·經筵。
吏曹啓曰,判書鄭太和式暇,參判韓興一身病受由,小臣獨政未安,何以爲之?敢稟。傳曰,只出三司闕員。
金南重,以院意啓曰,本院·廳風,墜壞已盡,寒心之事,不一而足,諸承旨雖無故之時,稱病常多,位齊甚罕·昨日同副承旨申翊全,廳中行禮後,旋卽起去,非但事甚無端,承旨朝出,已違規例,而今日則又爲不進。右副承旨吳挺一則兩日式暇,卽當入來,而身在近密之地,連三日不仕,亦曾所未見者也。缺左副承旨金振當進吏·兵批,廳中只有左承旨尹得說,右承旨宋國澤,公事出納,臺諫接待之際,事甚苟簡。請右副承旨吳挺一,同副承旨申翊全牌招察任。傳曰,竝姑先推考,勿爲牌招。
有政。柳俊昌爲掌令,鄭攸爲獻納,李正英爲修撰,林爲副應敎,沈之漢爲校理,沈澤爲義州府尹,南斗赫·李重信·金觀·權坽爲副護軍,元振溟·李正英·崔有源爲副司直,權堣·崔汝爲副司果,李廷沃爲副司猛。
傳曰,史官一員待命,騎馬三匹立之。
大司憲朴遾,大司諫蔡裕後,執義梁曼容,司諫金應祖,持平丁彦璧,正言任重·李惟碩前啓,請辛生嚴鞫得情。措辭見上答曰,毋庸更煩。
大司憲朴遾,執義梁曼容,持平丁彦璧前啓,請還收修理所堂上以下論賞之命。措辭見上前監司趙啓遠,請命罷職。措辭見上答曰,已諭。
大司諫蔡裕後,司諫金應祖,正言任重·李惟碩前啓,請還收加資·準職六品遷轉之命。洪淸兵使李元老,請命罷職。措辭見上答曰,不允。兵使李元老已爲推考,觀其緘辭,而處之未晩也。以上燼餘
上在昌德宮。停常參·經筵。
下直,麻田郡守鄭雲翰,吉州牧使趙必達,順川郡守辛廷俊,江西縣令元植,城津僉使魚尙佶。
傳于金振曰,今下弓矢,城津僉使魚尙佶處,給送。
吳挺一,以成均館員,以同知館事意啓曰,今七月七日,儒生課試當爲設行,而政府及館閣堂上有故,不得爲之之意,敢啓。傳曰,知道。
尹得說啓曰,今此祈晴祭內嫡奸單子,缺崔克儁名下,不書進字,問於摘奸缺則進參的實,而書單之時,因悤遽,進字未及書之云,故推考傳旨不捧之意,敢啓。傳曰,知道。
金振,以都摠府言啓曰,今日入直軍士,當爲中日習射,而雨勢不止,射庭泥濘,不得爲之之意,敢啓。傳曰,知道。
金振,以兵曹言啓曰,當日烽燧軍沈澤龍稱名人,自敦化門入來,差備門外擊錚,極爲駭愕。令攸司囚禁治罪,同門守門將李敏達,常時不能禁斷,以致闌入,亦爲非矣,請推考。傳曰,允。
大司憲朴遾,大司諫蔡裕後,執義梁曼容,司諫金應祖,持平丁彦璧,正言任重·李惟碩前啓,請辛生嚴鞫得情。措辭見上答曰,其情盡露,今無更鞫之事矣。
大司憲朴遾,執義梁曼容,持平丁彦璧前啓,請還收修理所堂上以下論賞之命。前監司趙啓遠,請命罷職。措辭見上近來兩司傳啓之後,注書傳寫,每致遲緩,已極不當。至於昨日城上所,俱詣臺廳之後,注書自外,始爲入來,新進怠慢之習,殊甚未便,請當該注書推考。科場時,各司書寫書吏亂入之弊,自前非不嚴斷,而法令解弛,至于今日而甚焉。自本府將爲申飭嚴禁,犯令者從重繩治矣。請令各其司,亦爲明査痛禁,以杜亂雜冒濫之習。泰陵參奉尹救,素無行檢,見棄人類,不可置諸衣冠之列,請命汰去。答曰,依啓。賞典事。及趙啓遠事,不允。
大司諫蔡裕後,司諫金應祖,正言任重·李惟碩啓曰,修理諸官論賞還收之事,本非輕重難分,大段注措,而上下相持,至此之久,臣等之惑,滋甚焉。薄勞而疊受高資,蔭調而遽陞準職,參下而躐躋六品,此實罕聞之僭賞,亦豈自安於其心?請竝命還收,施以當施之恩典。洪淸兵使李元老論列之事,非泛然風聞,本院諸臣實有稔聞,而詳覩其騷屑者,決不可尋常推考,待其緘答,仍置其地,重貽兵民之怨,請亟命罷職。答曰,已諭。
義禁府啓曰,李復吉分幹事,判下矣。放送之意,敢啓。傳曰,依啓。
吳挺一,以戶曹言啓曰,守令多闕,政事,何以爲之?敢稟。以上燼餘
上在昌德宮。停常參·經筵。
夜一更,流星出北極星下,入坤方天際,狀如拳,尾長五六尺,色赤。三更,流星出王良星下,入大陵星上,狀如拳,尾長四五尺許,色赤。五更,有霧氣,辰時,有霧氣。午時未時,日暈。
下直,泰川縣監黃浩,海州牧使李後天。
金振,以軍器寺官員,以都提調意啓曰,本寺乃武庫重地,而亂後器械板蕩,如以甲冑言之,則缺五六字各銀頭具四十二頂,厥數缺五六字亦爲零星。今欲興工打造,而以本寺所在物力,難以支撑。各銀破甲七十八,破鐵頭具三十八頂,積在庫中,若不收拾,仍爲廢棄,則終爲無用之物,殊甚可惜。擇其可改者,隨其所破,添補修改,則費省而功鉅,終爲有用之物。且濟州上來牛皮,多至五百令,以此造作皮匣,而長短廣狹,務從輕捷,則臨急足以得力。今欲竝爲起役,而別造廳鳥銃,方爲打造,工匠料布,雜物貿易之價,常患不足。近以年凶之故,月課弓箭,去秋·今春,姑爲停罷,今則有有年之徵,秋等則將爲始役,而所需不貲,卽今現存財力,決難繼用,極爲可慮。餘丁木三十同零,令兵曹依例移送,以爲補用之資,何如?傳曰,依啓。
申翊全,以敦寧府言啓曰,經亂之後,本府族譜文書,全然蕩失,凡朝官敦寧置簿,移文吏曹時,只憑各人所言,循例移文族親衛口傳,則謀免軍役,或有減縮代數者,或有冒屬者,奸僞甚多,而本府旣無子孫錄,無憑可考。以此上年四月二十七日,本府以設廳應行節目,磨鍊入啓事,啓達,伏蒙知道之命。族譜廳,使喚書吏三人,書寫一人,庫直一名,使令四名等,料布題給,應用紙地,筆·墨,令該曹,依前例進排,守直軍士四名,令兵曹定送,何如?入啓則所費不貲,姑徐,可也事,傳敎矣。臣等伏念,本府只爲王后族譜,而經亂以後,至于今日,無一張可考文書,非但事體未安,敦寧置簿,移文吏曹之時,只憑各人所言,此則士大夫間,雖無違錯之弊,至於族親衛,則減數代數及冒屬奸僞萬狀,多失軍丁,亦甚可慮。今當式年璿源錄方爲修整,本府族譜,事當一體修整,而上年傳敎如此,故不敢啓請矣。今則秋成已迫,爲先設廳缺外,敦寧單子一一收捧之意,惶恐敢啓。缺批答
大司諫蔡裕後啓曰,臣伏見李復吉公事,判付分揀爲敎,臣是其時論列之人,不勝惶恐。臣忝守本州,略諳州廳支度之數,餘儲本夥,更加貿遷,則所謂多錢善賈,得贏頗易,若以千餘石米穀,爲能辦而賞之,則前後人,殆相踵矣。且其原情中,或縮有儲之數云。苟如此,果難免欺罔之罪,如使該曹,覆問于本道,査考判官相替時重記,則便可知矣。至於希冀之說,則故臣朴璜報牒,出於痛惡,其所爲似不無過情之言,而臣旣據此而陳啓,誠有妄言之失,請命遞斥臣職。答曰,勿辭。
大司憲朴遾,執義梁曼容,掌令柳俊昌,持平李·丁彦璧,正言任重·李惟碩啓曰,辛生凶逆之狀,臣等備盡論列,今不必一一枚擧,聖批一向牢拒,昨者又以其情盡露,今無更鞫之事爲敎,臣等之惑,滋甚焉。今古天下,寧有如此賊之惡逆者乎?其情果已盡露,則卽當按律之不暇,豈可一日容貸,使之偃息於流配之中乎?況上年之事,旣有明驗,今雖自以爲畢告,安知其復有隱情,不如上年者乎?此臣等之必欲鞫問得情爲期,而不敢止者也。王法不可屈,群情不可遏,請亟命嚴鞫得情。答曰,予意已諭。
府啓,太廟是何等地,而典設別檢朴穧,乃於秋享大祭時,以白衣入來,至齋室,始着公服,其無識,甚矣。請命汰去。答曰,依啓。
又啓曰,近來士習偸薄,幸占東堂初試,而未及治經,則托以全家癘疫,圖出陳試公文者,比比有之,事甚不正。請自今令該曹,在喪終制,父子相避等,應陳者外,切勿許赴事,申明知委,俾無冒濫之弊。答曰,依啓。
又啓曰,茂長縣監金地南爲人麤鄙,都沒廉恥,曾被彈劾,猶不懲勵,居官不謹,使酒日甚,種種病民之政,不一而足,請命罷職不敍。答曰,依啓。
大司憲朴遾,執義梁曼容,持平李·丁彦璧前啓,請還收修理所堂上以下論賞之命。請前監司趙啓遠罷職。答曰,賞典事及趙啓遠事,不允。
正言任重·李惟碩啓曰,請還收修理諸官論賞之命。洪淸兵使李元老,請亟命罷職。措辭竝見上答曰,不允。
申翊全啓曰,大司諫蔡裕後再啓煩瀆,退待物論矣。傳曰,知道。
以洪淸監司水災狀啓,傳曰,壓死人,令本道恤擧行。以上燼餘
上在昌德宮。停常參·經筵。
元敬王后忌辰齋戒。
自昧爽至卯時,有霧氣。
藥房都提調金自點,副提調金南重啓曰,久雨之餘,餘暑尙熱,伏未審數日來,玉候,比前何如,而灸處亦已膿痂耶?臣等不勝區區之至,敢來。答曰,症候與前一樣,灸處已爲作痂矣。
正言任重·李惟碩啓曰,大司諫蔡裕後,引嫌而退,避辭見上李復吉以自己發明,雖蒙分揀,當初論劾,只據本府牒報·道臣馳啓,則此非妄言之比,別無可避之嫌。大司諫蔡裕後,請命出仕。答曰,依啓。以上燼餘
上在昌德宮。停常參·經筵。
元敬王后忌辰。
下直,靈巖郡守趙應立。
尹得說,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
傳于金南重曰,政事,明日爲之。以上燼餘
上在昌德宮。停常參·經筵。
有政。吏批,判書鄭太和進,參判未差,參議南老星進,都承旨金南重進。兵批,判書李時白受由,參判金光煜,參議洪得一進,參知李時萬服制,左副承旨金振進。以李之雄爲廣興主簿,崔惠吉爲吏曹參判,金弘郁爲吏曹正郞,閔昀·金光烒爲典設別檢,李行遇爲副提學,洪瑱爲司成,李守諴爲司藝,朴吉應爲尙衣院正,丁彦璛爲刑曹正郞,呂爲學錄,崔應天爲學諭,金藎國爲典醫監提調,朴吉應爲輔德,金宗汝爲奉事僉正,金弘郁·李弘淵·郭聖龜·任重爲兼春秋,閔馨男爲左贊成,林巑爲活人別提,趙汝彬爲積城縣監,尹孝生爲槐山郡守,李瀤爲柒谷府使,李時聃爲江陵府使,尹昌耉爲舒川郡守,金素爲洪淸監司,金廷爲茂長縣監,鄭之益爲饔津縣監,韓宜吉爲平陵察訪,權佾爲泰陵參奉,李純馣爲安州判官,郭之欽爲忠原縣監,洪柱一爲鏡城判官,黃世耉爲健元陵參奉,鄭世虎爲慶尙左道災傷敬差官,鄭好仁爲晉州牧使,崔逸爲注書。
傳曰,書題扈從別監,盧淑立除授。
吏批啓曰,洪淸監司當爲差出,而擬望之人乏少,守令中可合人,擇擬,何如?傳曰,依啓。
吏批啓曰,吏曹參判加望事,命下矣。承旨竝擬,何如?傳曰,依啓。
答吏曹參判韓興一疏曰,省疏具悉。卿辭如此,本職當勉從焉。原疏在下
尹得說啓曰,以刑曹李禮男擊錚,議處公事,傳曰,此回啓是乎?承旨察啓事,命下矣。其時正犯,朴還生·李以良等或徑斃,或在逃,不得與李彦男一處憑閱,則只以其弟禮男之擊錚,遽定隨從,似未妥當,此公事還出給之意,敢啓。傳曰,知道。刑曹輕論重囚,以致頑民,逐日擊錚,可謂有傷事體也。
金南重啓曰,忠原縣監擇擬事,命下矣,忠原爲邑,素稱難治,故臣等擬望之際,相議極擇。李泰淵則在任茂長,治聲藉甚,因史記未及修正之事,罷遞而來,邑民願留追思之狀,三字缺所共知。姜瑜則雖似過剛,而頗有風力。盧峻命則前爲洪原,亦著治蹟。此三人,備望以入矣。今承下敎,若舍此而他求,則難得其人,不得已前望中二人,仍存改擬之意,敢啓。傳曰,知道。
傳于吏批曰,吏曹參判·洪淸監司加望,忠原縣監擇擬。
李垕爲事變假注書。
傳于吏批曰,今政,贊成差出。
申翊全,以尙衣院官員,以提調意啓曰,本院紫草入染時,碓磑諸具,設置於慶德宮,故擣砧往來之際,事多不便,欲爲移排於本院,而地勢狹窄,不得已丹鳳門外空基,令該監撤取仁慶宮本院,碓家四間移造,何如?傳曰,依啓。
金振,以兵曹言啓曰,私婢文里介稱名人,自宣仁門入來,差備門外擊錚,極爲駭愕。令攸司囚禁治罪。守門將李克誠,不能禁斷,請推考。傳曰,允。
持平李啓曰,近年以來,公道茅塞,私意橫流,義州爲今日厭避之地,而平安監司鄭致和,因漂失津船,罷黜府尹。今年大水,前古所無,人命之渰死,家舍之漂流,亦不能救,則津船漂去,苟非人力之所容也。監司·府尹顯有循情圖免之迹,故欲爲論啓,簡通往復,終未歸一,此無非緣臣庸下,言不見信之致,請命遞斥臣職。答曰,勿辭。
掌令柳俊昌啓曰,朝者,持平李以平安監司,罷黜義州府尹,事涉循私,李時標亦有圖免之迹,鄭致和則請推,李時標則論以謀避之律,發簡矣,而僚意參差,未得歸一,最後臣以明日之坐面議,陳啓何如爲答矣。李不爲更通,徑先引避,論事之道,不厭詳愼,會坐面謀,有何不可,而何乃汲汲然引避乎?緣臣疲劣,言不取信,何敢自以爲是,而晏然在職乎?請命遞斥臣職。答曰,勿辭。
獻納鄭攸,正言李惟碩啓曰,辛生,請命嚴鞫得情。措辭見上答曰,毋煩。
正言李惟碩啓曰,請還收修理諸官論賞之命。洪淸兵使李元老,亟命罷職。措辭見上答曰,不允。
大司憲朴遾啓曰,再昨之坐,持平李以爲,平安監司鄭致和,啓罷義州府尹李時楳,出於循私,欲爲論啓云云。臣觀其狀啓措語,處之爲當云爾,則李,唯唯而罷矣。朝見李論鄭致和簡通,則曰,今年大水,前古所無,人命之渰死,家舍之漂流,亦不能救,津船漂失,豈容人爲,而雨水之災害,爲罷黜之罪案,顯有循私之迹。又論李時楳,則曰,因漂失津船,用意圖免,其厭避之狀,昭不可掩云云。數字缺狀啓中,常時怠棄官事,不爲檢察之狀,於此益著等語,觀之,則似不可致疑於循私。且旣曰,津船漂失,豈容人爲云,而論以用意圖免,未知如何,答送矣。李又曰,雖常時檢飭,其於水災何?不可容人力,而以此罷黜,難免循私之迹云。臣又答以若容人力,豈至於漂失,十隻之多乎?怠棄官事之說,決無循私之迹云。則李,又執前說,臣之所答,如斯而已。臣之主意,不過鴨江,卽使命往來之處也,許多過涉之船,一時盡失,爲李時楳者,安得免罪責乎?其怠棄官事之失,監司據實啓罷,則不可致疑於厭避之地,而竝加以循私圖免之罪也。今者李以言不見信,至於引避,臣何敢自是己見,晏然仍冒,請命遞斥臣職。答曰,勿辭。
執義梁曼容啓曰,再昨本府坐起時,持平李,以平安監司鄭致和,啓罷義州府尹李時楳,顯有循私之迹,不可不論云。長官,以觀其狀啓,而處之未晩爲答,則李,唯唯而罷矣。朝見李簡通,則復申前說,而竝擧李時楳厭避圖免之事,欲於今日陳啓。臣雖未見狀啓全文,而以常時怠棄官事,不能檢飭之狀,到此益著等語,觀之,則似無循私之意,十隻津船一時漂失,則爲府尹者,其可避情外之言,而終不報知於道主乎?臣之所見,不過如此,故再昨往復,以更加量處,答送矣。今者李,以言不見信,引避,臣何敢自是己見,而偃然在職乎?請命遞斥臣職。答曰,勿辭。
金振啓曰,持平李,大司憲朴遾,執義梁曼容,掌令柳俊昌再啓煩瀆,退待物論矣。傳曰,知道。
韓興一疏曰,無狀小臣,誤蒙聖知,猥忝匪據,非止一再,而自上年六月,又忝銓衡,今數字缺三過都政,身病請急,亦至四次,數三字缺恩命,皆出意外,臣是何人,敢膺異數於此極乎?竊觀銓官,不過一二,都目亦過七八月,循例遞免,一無格外之恩,而獨於臣身,誤恩至此,臣之分義,所當不計是非,不顧廉恥,感激天恩,殞結是期,奔走供職,以答鴻私之萬一,而第臣日前暑暍,今雖向差,癃癈之疾,猶夫前日,蓋此病不痛不痒,人之見之,不以爲苦,在臣一身,悶苦之狀,不可以一二言矣。服藥調治,黽勉供仕,已逾數月,尙不痊可,一向危苦,參以事例,進退實難。如此特恩之下,如臣小官,陳疏乞免,非不知猥濫,以此病患,以此情勢,晝思夜度,決難在職,出於萬不得已,有此控訴,臣罪萬死。伏乞天地父母,察臣情勢,諒臣病狀,亟遞臣本職及兼帶摠管備局堂上,以便公私,不勝幸甚。以上燼餘
上在昌德宮。停常參·經筵。
下直,通川郡守安廷燮,載寧縣監文弘器,海南縣監李遇臣,馬梁僉使尹思晟。
傳于金南重曰,祈晴祭獻官以下,書啓。
持平丁彦璧啓曰,頃日本府齋坐,持平李,以平安監司鄭致和,啓罷義州府尹李時楳,難免循私之跡,欲爲論啓。長官以爲,元狀啓時,未得見詳觀其措語,而處之,爲當云。臣以爲,大水漂失,難容人力,則執以爲罷,跡涉循情,而狀啓全文,旣未得見,更議論啓,實出詳愼,故不爲爭執而罷矣。昨日臣適以式暇在家,同僚簡通,雖未可否,席上之論,臣旣與焉。今此諸僚之避,臣不可晏然處置,請命遞斥臣職。答曰,勿辭。
獻納鄭攸,正言任重·李惟碩啓曰,辛生兇逆之狀,臣等備悉論列,今不必一一枚擧,聖批一向牢拒,頃者,又以其情盡露,更無可鞫之事爲敎,臣等之惑,滋甚焉。古今天下,寧有如此賊之惡逆者乎?其情果已盡露,則卽當按律之不暇,豈可一日容貸,使之偃息於流配之中乎?況上年之事,旣有明驗,今雖自以爲畢告,安知復有隱情,不如上年者乎?此臣等之必欲鞫問,詳請爲期,而不敢止者也。王法不可屈,群情不可遏,請亟命嚴鞫得情。答曰,勿煩。
獻納鄭攸,正言任重·李惟碩啓曰,請還收修理諸官論賞之命,施以當施之恩典。忠淸兵使李元老,請亟命罷職。措辭竝見上臣等,伏見李復吉原情公事判付,以分揀爲敎,臣等竊惑焉。全州,素稱雄富之地,又多儲峙之數,前後居官之人,雖有累千之嬴餘,未聞會錄而蒙賞者。況此復吉,罄竭宿儲,有若自備,頓罔朝廷,濫蒙恩典,誠極可駭。府尹牒報之擧,道臣引咎之辭,聖明旣已洞燭,物議久而愈激,今不可以自己發明,有所取信。前授加資,請命還收。持平李,大司憲朴遾,執義梁曼容,掌令柳俊昌,持平丁彦璧,以避辭竝見上竝引嫌而退,近來灣尹,皆懷厭避之計,漂失津船,元非大段之罪,率爾啓罷,宜有物議,發論糾劾,風氣可尙,臺閣論事,不厭熟講,後坐面議,意在愼重,觀其狀啓,處之爲當,實是商確之道,而不緊措語,執以爲據,未免苟且之失。道臣做錯之擧,謂無循私之意,人所共知之事,指以情外之言,席上之論,初旣與焉,則不敢處置,勢所固然,而別無可避之嫌。請大司憲朴遾,執義梁曼容遞差,掌令柳俊昌,持平李·丁彦璧,竝命出仕。答曰,依啓。賞典事,及李元老·李復吉等事,不允。
金振,以訓練都監言啓曰,中部千摠尹昌耉,昨日政,移差舒川郡守,訓局千摠之任,與守令之職,輕重緊歇有間,舒川郡守改差,仍察千摠之任,何如?傳曰,允。
掌令柳俊昌,持平李·丁彦璧啓曰,上年修理都監數字缺物議,猶以爲太過,今此儲承殿之修理,雖有時月之先後,其工役則一也,豈有疊受賞典之理乎?修理之際,凶物自露,則爲臣子者,其敢睨視,而不爲盡心掘出乎?雖然此則事係極重,別樣施賞,亦或一道,至於指揮之人,尤不可混被恩賞,明矣。愛惜名器之道,決不當如是,而無功虛受,亦豈自安於心乎?請還收儲承殿修理所,堂上以下論賞之命。近來朝廷不尊,體統已壞,士夫之間,不思謙抑之道,人自務勝,少無忌憚之心,識者之寒心,久矣。前公淸監司趙啓遠,初旣誤事,又從而文過,前後所爲,節節無據,臺官之請罷,蓋出於相規之道,而旋復停論,欲觀其緘辭之意也。啓遠,果自反求,徒懷忿懥,緘答之前,乃敢投疏自辨,攻斥論己之臺官,不遺餘力,揆之事體,已極無謂。至於藏頭說話,隱然若指斥逞憾者,士夫行事,固不當如是,而告君之辭,亦何敢乃爾?其損傷體面,輕蔑朝廷之罪,不可尋常推考而止,請命罷職。蔑公循私,爲今日痼弊,平安監司鄭致和,因義州漂失津船,罷黜府尹,今年大水,前古所無,人命之渰死,家舍之漂流,亦不能救,津船漂去,豈容人爲?以雨水之災害,爲罷黜之罪案,顯有循私之迹,請命推考。義州爲近來厭避之地,府尹李時楳,不念超擢之恩,徒懷厭惡之心,因漂失津船,遽至啓罷,其圖免之狀,昭不可掩,請命繩以厭避之法,以警他人。答曰,依啓。李時楳亦爲推考。賞典事及趙啓遠事,不允。
政院啓曰,持平丁彦璧再啓煩瀆,退待物論矣。傳曰,知道。
申翊全,以吏曹言啓曰,臺諫有闕,政事,何以爲之?取稟。
金振啓曰,李時楳推考事,命下矣。臺諫方以厭避之法論啓,推考傳旨,不得捧入之意,敢啓。傳曰,知道。以上燼餘
上在昌德宮。停常參·經筵。
金振,以都摠府言啓曰,今日入直軍士,中日習射,請出標信。傳曰,知道。
藥房都提調金自點,提調趙絅,副提調金南重啓曰,近來風日,秋氣稍涼,伏未審玉候調攝,比前何如?受灸之處,未及解痂耶?臣等不勝區區伏慮之至,敢來問安。答曰,與前一樣,灸處,時未落痂矣。
吳挺一,以禮曹言啓曰,辛巳八月,禮曹判書李明漢,榻前所啓,頃日玉候未寧,久無勸奬之擧,待秋成後,命官庭試,以爲作成人才之地,何如?上曰,今番科儒會集之時,爲之事,命下,其年九月數字缺設行,又於壬午五月,尹暉·李明漢等,榻前所啓,近來人才乏絶,徒事章句之學,爲實學者,摘取訓詁,占得科第,庭試·謁聖之擧,亦爲罕設,京外士夫專務講經,且有堙鬱而不宣者。臣意以爲,莫如頻設庭試,以取其才,使講經者有述作之能,述作者有講經之實,何如?上曰,其言便當,待秋成爲之。仍於其年九月設行,而兩年,皆文武科取人矣。近日國家多事,科擧甚稀,其於士子輩,殊欠勸奬之道,方有大比之科,中外儒生,多數聚集,此時依前例,庭試設擧,允合事宜,敢此仰稟。傳曰,依啓。
以備忘記,傳曰,獻官,庶尹李時材,僉正宋熙祚,經歷李晫,僉正朴東律,各兒馬一匹,典祀官兼大祝,學正都擧元,典籍金后夔·李回寶·元汲,各上絃弓一張,祝史,池旣涓以下諸執事,各不裝弓一張,賜給。
吳挺一,以禮曹言啓曰,前日本曹,以元孫冊封吉日推擇事,及冠禮擧行事,都監開設等事,啓辭,傳曰,實錄謄來後稟定事,命下矣。今見史庫進去史官狀啓,則太白山所在實錄,先爲考出,別單上送,而服色等事,不無明白可據之文,仍向五臺山云。待其考出還來,後方講定,而臣等第念,元孫封拜,乃是國家莫大之擧,不可少有遲緩,服色則雖待實錄盡爲謄來,有以憑考定奪,而至於冊封之禮,卜日始設,不必以此而爲之進退,冊封及冠禮吉日,爲先推擇,且有料理措置,俾無窘急之事,都監亦速開設,差出官員,使之察任,宜當。大臣之意亦然,敢啓。傳曰,無可據前例,則料理措置似難,姑俟之,可也。
尹得說,以兵曹言啓曰,今日外巡將,李忻受點矣。李忻素有風病,近又添重,殆不省事,勢難詣闕受牌,改付標以入之意,敢啓。傳曰,知道。
尹得說,以兵曹言啓曰,本所衛將牒呈內,東所,移接于宣仁門北月廊,而處所狹窄,軍士等難以容接,願爲移入他空閑處云。本曹舊所,方爲空在,且與東所至近,許令入接之意,敢啓。傳曰,知道。
持平李·丁彦璧,獻納鄭攸,正言任重·李惟碩啓曰,請辛生,亟命嚴鞫得情,措辭見上答曰,勿煩。
持平李·丁彦璧啓曰,請還收儲承殿修理所,堂上以下論賞之命。前洪淸監司趙啓遠,請命罷職。義州府尹李時楳,請命繩以謀避之法,以警他人。措辭見上答曰,不允。
獻納鄭攸,正言任重·李惟碩啓曰,請還收修理諸官,論賞之命,施以當施之恩典。洪淸兵使李元老,請命罷職。措辭竝見上答曰,不允。
尹得說,以司饔院官員,以提調意啓曰,當日司圃署,大殿供上眞苽,皆是未熟,不合御供,累次點退,使之改備。日勢已晩,而終不進排,以致闕供,事甚可駭,當該進排官,從重推考,色吏,令攸司囚禁治罪,何如?傳曰,允。
以禮曹,儒生庭試,擇日單子,傳于申翊全曰,科擧擇日單子,入之。
傳于申翊全曰,政事,明日爲之。以上燼餘
上在昌德宮。停常參·經筵。
自巳時至未時,日暈。
傳于宋國澤曰,上年麟坪大君㴭回還時,隨來漢人一名,鷹連領去內官入去,欲爲還去云。令該曹,毛衣及路費,給送。
以吏曹參議南老星呈辭單子,傳于吳挺一曰,還出給。
傳于金振曰,史官一員待命,騎馬三匹立之。
有政。吏批,判書鄭太和進,參判崔惠吉未肅拜,參議南老星呈辭,都承旨金南重進。以趙絅爲大司憲,沈之源爲大司諫,柳慶昌爲執義,崔文浩爲戶曹正郞,金宗泌爲奉禮,鄭基崇爲仁川府使,黃儁耉爲司書,尹珩爲尙衣院正,成震丙爲典籍,尹㻩爲直講,尹珹爲禮賓正,崔亨衢爲舒川郡守,李承爲永川縣監,兪榥爲工曹參議,尹汝徵爲奉常僉正,梁曼容爲校理,崔孝騫爲監察,崔逸爲說書,金亨衢爲通政大夫,崔文濶爲兼春秋。
崔逸遷轉,代假注書,△羅以俊·蔡之沇·李益新。△柳霂·宋協·鄭暘。
吏曹判書鄭太和啓曰,前府使尹珹,以善治守令,在任遭喪,已經終制,故今日政,禮賓寺正,擬望受點矣。卽聞尹珹,在喪之後,因前任龍岡時事,方在罷職中,臣初未覺察,誤爲注擬,伏地待罪。尹珹禮賓寺〈正〉,改差,宜當,惶恐敢啓。
兵批,判書李時白進,參判金光煜進,參議洪得一進,參知李時萬進,右副承旨金振進。
兵批啓曰,五衛將尹文擧戶奴,呈狀于政廳曰,素患腰疼,近來尤甚,不能屈伸,差復無期云。宿衛重地,不可曠闕,請改差。傳曰,允。
兵批啓曰,知中樞府事閔灠,以老病之人,在外受祿,已過四年,不參朝請之列,以此重被臺論,而猶未辭遞,事甚非矣,請改差。傳曰,姑置之。以申景洙爲僉知,鄭以亨爲部將,安沃爲守門將,朴愼爲牛里權管,嚴次碩爲吾老梁缺尹商業爲廣梁僉使,具仁墍爲京畿水使,朴世堅爲司禦,張俊敏·朴而英爲習讀,趙贇爲上護軍,朴遾·蔡裕後·尹昌耉爲副護軍,李天基爲副司直,梁曼容爲副護軍,金弘錫爲翊贊,柳震立爲五衛將,辛慶英爲分摠管,羅星斗爲衛率,鄭以重爲訓鍊副正,朴世橋爲副率,鄭倜爲五衛將,沈儒行爲副司果,尹弼殷爲侍直,邊友益爲監役,李晸爲洗馬。
持平丁彦璧,獻納鄭攸,正言任重·李惟碩啓曰,請辛生,亟命嚴鞫得情。措辭見上答曰,勿煩。
持平丁彦璧啓曰,請還收儲承殿修理堂上以下論賞之命。前洪淸監司趙啓遠,請命罷職。義州府尹李時楳,請命繩以謀避之法,以警他人。措辭見上答曰,依啓。賞典事,及趙啓遠事,不允。
獻納鄭攸,正言任重·李惟碩啓曰,修理諸官〈論賞〉,請竝命還收,施以當施之恩典。洪淸兵使李元老,請亟命罷職。李復吉加資,請命改正。措辭竝見上答曰,不允。李復吉,別無自己欺罔之事,更爲詳察,亦勿煩論。
吏曹參判崔惠吉疏曰,伏以,臣之駑劣,最在人後,而遭遇聖明,猥荷鴻造,前後忝竊,莫非逾分,尸素隨行,常懷愧懼。今玆新命,遽出夢寐之外,冞增悚蹙,無所措躬,東銓亞官,是何等重任,雖選受一時名流,才望素著者,猶懼其不敢,況如臣者哉?自惟已熟人謂斯何?且臣數年以來,疊遭喪禍,慇慘之餘,疾病纏身。今雖感戴天恩,强欲供職,末由也已,玆敢冒昧控籲。伏乞聖慈,察臣之情,憐臣之病,鐫免本職,以安愚分,不勝幸甚。答曰,省疏具悉。卿其勿辭察職。以上燼餘
上在昌德宮。停常參·經筵。
傳于金振曰,都摠府,將造於南所矣,旣在右邊御路且狹,而撤毁舊第,亦未妥當,造作於尙衣院邊。
傳于金振曰,史官一員待命,騎馬三匹立之。
金振,以都摠府言啓曰,副摠管李廓,以會同分軍事,除標信內兵曹進去之意,敢啓。傳曰,知道。
持平丁彦璧,獻納鄭攸,正言任重·李惟碩啓曰,請辛生,亟命嚴鞫得情。措辭見上答曰,勿煩。
獻納鄭攸,正言任重·李惟碩啓曰,請還收修理諸官,論賞之命,施以當施之恩典。洪淸兵使李元老,請亟命罷職。李復吉加資,請命改正。措辭見上答曰,已諭。
掌令柳俊昌啓曰,新除授執義臣柳慶昌,卽臣同姓四寸兄也。法當相避,臣不可晏然仍冒,請命遞斥臣職。答曰,勿辭。
尹得說啓曰,掌令柳俊昌,再啓煩瀆,退待物論。傳曰,知道。
申翊全啓曰,臺諫有闕,政事,何以爲之?取稟。
王世子,慶德宮問安。
持平丁彦璧啓曰,請還收儲承殿修理所,堂上以下論賞之命。前洪淸監司趙啓遠,請命罷職。措辭見上掌令柳俊昌,引嫌而退,相避之規,在下應遞,掌令柳俊昌,請令遞差。答曰,不允。遞差事,依啓。
右贊成閔馨男疏曰,伏以,臣本庸愚,最居人下,全無學識,又乏才能,叨逢聖明,異渥偏隆,忝據匪分之職,非止一再,而今玆新命,遽出於夢寐之外,臣誠驚惶感激,罔知攸措。顧念政府東壁,非他閑漫之比,而地望頗重,如臣老敗無狀,朝暮入地之人,固不可一刻冒居,而況臣被參未久,公議可畏,哭子之餘,賤疾增添,痰厥·痢症,一時俱劇,夜不能寢,晝不能起,委頓床席,已過累日,瞻望天門,肅謝無期,徊徨悶縮,心魂隕越。伏乞聖慈,曲加憐察,還收新除之命,以安螻蟻之分,公私幸甚。答曰,省疏具悉卿懇。卿其勿辭,調理行公。以上燼餘
上在昌德宮。停常參·經筵。
下直,潭陽府使成以性,彦陽縣監李弘箕,漆原縣監李德敏,呂島萬戶朴廷賢,安骨萬戶方振卿。
自辰時至申時,日暈。夜自二更至五更,月暈。
金振,以都摠府言啓曰,今日入直軍士,中日習射,請出標信。傳曰,知道。
以戶曹,還去漢人,路費單子,傳于宋國澤曰,以前日唐內官入去時,路費磨鍊,而毛衣,以黃獷皮具,內供給送。
以禮曹啓目,西氷庫氷丁牒呈,傳于金南重曰,內酒房所用氷丁,何以加捧乎?問啓。
金振,以兵曹言啓曰,當日私奴士仁稱名人,自宣仁門入來,差備門外擊錚,極爲駭愕,令攸司囚禁治罪。同門守門將李克誠,常時不能禁斷,以致闌入,亦爲非矣,請推考。傳曰,允。
金振,以兵曹言啓曰,前府使李時楳,以厭避將被其罪,而考諸法典,則守令托故規免者,準其遞期不敍,此則厭憚本任,元不赴任之謂也。丁丑年受敎,守令察訪,厭避被兵處,不爲赴任者,限三年,其地定配云,此亦元不赴任而然也。至於已赴任,厭避論罪之事,前後無可據之例,以此參之,李時楳厭避,在於赴任經年之後,似當以未準朔數定配,而自下不敢擅議,上裁,何如?答曰,依啓。
金振,以兵曹言啓曰,庭試以八月二十五日爲定,武科初試吉日,令日官推擇。且武科初試,試取數,考其前例,則有分兩所,各取二百人,或隨其入格之數,今番試取之數,何以爲之?敢稟。傳曰,知道。依前定數試取,可也。
申翊全,以司譯院言啓曰,本院官員·生徒,通計三百餘員,一年赴京之數,前日則一起員役,至於二十餘員,一年之內各行所帶,通而計之,則不下七八十員,而今日則赴京譯官,節行九員,單行五員,以此推之,則過三十年後,成材者僅得一度之行矣。渠等生理甚苦,飢寒切身,無暇於鍊業,勢所然也。更無勸奬之事,故屬名於本院者,續續規避,或投於醫司,或屬於各衙門,皆懷橫出之計,擧將渙散,以此本院,人才漸稀,無以成形。不但一院群情,每每稱冤,其於朝家事體,亦甚落莫。臣等相與參商事勢,今此已定元數之外,雖不可更加一員,頃者節使,始赴北京時,爲歲幣押領,加定四員事,啓請蒙允,而其中二員,則使臣,以軍官帶行,上使·副使,例帶軍官之外,加此二員,實非前日專爲押領之本意也。臣等忝在本院提調之列,詳審於本院事勢,譯官輩,他無資生之路,只望赴京時賜米,北京賞賜而已。察其情勢,實爲可憐,且以缺四五字不如譯官之通話解事,俾免生事於一路之爲愈,今後歲幣押領二員,勿以軍官差出,以譯官定送,則員役之數,一也,而別無加數之弊,渠等所望,庶可慰悅,而其於勸奬之道,亦不無小補。令備局,定奪施行,何如?敢啓。傳曰,依啓。
持平丁彦璧,獻納鄭攸,正言任重·李唯碩啓曰,請辛生,亟命嚴鞫得情。措辭見上答曰,勿煩。
持平丁彦璧啓曰,請還收儲承殿修理所,堂上以下論賞之命。前洪淸監司趙啓遠,請命罷職。答曰,不允。
獻納鄭攸,正言任重·李惟碩啓曰,請命還收修理所論賞之命,施以當施之恩典。前洪淸兵使李元老,請亟命罷職。李復吉加資,請亟命改正。措辭見上答曰,不允。
弘文館副修撰睦行善上疏,伏以,臣家有偏母,貧無以爲養,猥陳私悃,獲遂專城之願,海邑三年,榮養備至,臣常感泣,只思糜粉,而福過災生,家禍荐酷,長兄彊壯,而上年死於嶺南,小妹未筓,而今春夭於目前,臣母日夜呼哭,過用心慮,宿病添痼,轉輾危篤,頃於春夏之交,幾至難醫之域,多般救藥,僅得生道,而委頓床席,起居須人,臣欲稍待秋涼,就醫京師,而擅棄官次,分義不敢,悶迫煎憂,罔知攸處,不圖此際,恩命遽下,召旨遠降。臣誠感激聖恩,欲報罔極,卽當顚倒奔馳,義不竢駕,而天時尙熱,母病方劇,待其少差,始克就道,而處處濡滯,寸寸前進,承召旣久,稽謝至此,跡涉逋慢。臣罪萬死,臣當受恩感激,奔走供職之不暇,而病母,旣傷於道路,到家之後,又傷於哭擗,氣息奄奄,若不保晷刻,往往窒塞,幾危幸甦,人子之情,不忍離側,而經筵直宿之地,勢難一日瘝曠。伏乞聖慈,曲諒情勢,特許遞臣職名,俾得救護母病,千萬幸甚。以上燼餘
上在昌德宮。停常參·經筵。
下直,兔山縣監李克善,永登萬戶柳悌元。
自巳時至未時,日暈。自三更至五更,月暈。
金振,以都摠府言啓曰,副摠管禹尙中,以武臣堂上朔試射試官,訓鍊院進去晝仕,請出標信。傳曰,知道。
吳挺一,以戶曹言啓曰,以本曹還去漢人路費單子,傳曰,以前日唐內官入去時,路費例磨鍊,而毛衣,以黃獷皮具,內供給送事,傳敎矣。路費比較,則銀子十兩,紬一匹不足,故加磨鍊數字缺黃獷皮毛衣,又爲付標以入之意,敢啓。傳曰,知道。
金南重啓曰,以禮曹全南監司狀啓,順川府鄕校移設事,傳曰,旣曰權卜,則當有舊基,而回啓如此,未知其故也。承旨察啓事,傳敎矣。所謂聖廟頹圮處,乃是郭外權卜之地,則必有平時舊基,而南義聖等上書,乃以卜其鞏固之地,以成永奠之基爲請,本府所報,又以擇地移建,在所不已爲言,舊基便否,全不擧論,且回啓,只陳監司親審後,處置之意,而亦無舊基分別之語,似欠詳盡,此公事還出給之意,敢啓。傳曰,知道。
吳挺一,以禮曹言啓曰,以禮曹啓目,西氷庫牒呈,傳曰,內酒房所用氷丁,何以加捧乎?問啓事,傳敎矣。問于內酒房官員,則今年五月爲始,煮酒造成,必須照氷,而以每日例納之氷,不能及用,故呈手本於政院,初以二丁加納,而猶不足用,更呈手本,又加二丁,以四丁逐日進排云,敢啓。傳曰,知道。今後使之節用。
金振,以兵曹言啓曰,庭試武科初試吉日,令日官推擇,則來八月初七日爲吉云,以此日試取之意,敢啓。傳曰,知道。
傳于吳挺一曰,周禮冊,頒賜。
以兵曹李時棋定配單子,傳于尹得說曰,本州定配,似爲有弊,隣邑移配。
金振,以備邊司言啓曰,司譯院都提調·提調啓辭,本院官員·生徒,通計三百餘員,一年赴京之數,前日則一起員役,至於二十餘員,一年之內,各行所帶,通而計之,則不下七八十員,而今日則赴京譯官,節行九員,單行五員,以此推之,則過三十年後,成才者堇得一度之行矣。渠等生理甚苦,飢寒切身,無暇於鍊業,勢所然也。更無勸奬之道,故屬名於本院者,續續規避,或投於醫司,或屬於各衙門,皆懷橫出之計,擧將渙散,以此本院,人才漸稀,無以成形。不但一院群情,每每稱冤,其於朝家事體,亦甚落莫,臣等相與參商事勢,今此已定元數之外,不可更加一員。頃者節使,始赴北京時,爲歲幣押領,加定四員事,啓請蒙允,而其中二員,則使臣,以軍官帶行,上使·副使,例帶軍官之外,加此二員,實非前日專爲押領之本意也。臣等忝在本院提調之列,詳審本院事勢,譯官輩,他無資生之路,只望赴京時賜米,北京賞賜而已。察其情理,實爲可憐,且以軍官,押領方物,不如譯官之通話解事,俾免生事於一路之爲愈也。且後歲幣押領二員,勿以軍官差出,以譯官定送,則員役之數,一也,而別無加數之弊,渠等所望,庶可慰說,而其於勸奬之道,亦不無小補,令備局定奪施行,何如?敢啓。答曰,依啓事,傳敎矣。押物軍官,不識通話,未暗物情,每致生梗一路,其代二員,以譯官差送,則員役無增加之弊,譯官輩有勸奬之路,依本院啓辭施行,似爲便當,以此分付,何如?傳曰,知道。
大司憲趙絅,持平丁彦璧,獻納鄭攸,正言任重·李惟碩啓曰,請辛生,亟命嚴鞫得情。措辭見上答曰,勿煩。
大司憲趙絅,持平丁彦璧啓曰,請還收儲承殿修理所,堂上以下論賞之命。前洪淸監司趙啓遠,請命罷職。兩界人,使不得離土之法,載在令甲,至嚴且重,祖宗深意,斷非偶然,而近來國禁解弛,關西官妓輩,或托諸宮家,出來者有之,或爲宰相·朝士,率畜者有之,其他譯官·商賈之假勢匿跡之事,不足言也。人情大抵,苦邊地而樂京華,艶豪貴而厭服役,則深恐兩界之地,土着之民,日減歲少,臨邊郡邑,將無以成形,此於國家計,非細故也。請令攸司,勿論諸宮家,一一刷出兩界人入屬者,依法還其本土,此後如有不遵法令者,論以重律,一洗舊習。答曰,依啓。施賞事,及趙啓遠事,竝不允。
獻納鄭攸,正言任重·李惟碩啓曰,請還收修理諸官論責之命,施以當施之恩典。洪淸兵使李元老,請亟命罷職。李復吉加資,請亟命改正。措辭見上答曰,不允。
傳于金振曰,史官一員待命。以上燼餘
上在昌德宮。停常參·經筵。
卯時,日暈。巳時午時,日暈。
藥房提調金自點·趙絅·金南重啓曰,晝風夜涼,伏未審玉候調攝,比前,何如?灸處今已落痂,而行灸之後,有顯效耶?臣等不勝區區伏慮之至,敢來問安。答曰,與前一樣。灸處,至今未落痂矣。
以黃海監司水災狀啓,傳于宋國澤曰,渰壓身死人等,令本道恤典擧行。
宋國澤,以戶曹言啓曰,司宰監貢案,付乾魚等物,常患不足,其中乾石首魚數字缺貿得繼用,而供上之用,則貿得未易,故波市坪數字缺石魚五十束,卵醢一斗,以補其不足之數矣。卽接戶曹移文,則本曹移屬向化船,例奉御供,石魚卵醢,已爲啓下減除數字缺自丁丑以後,向化船魚稅,因廟堂啓辭,納于本曹,已至十年之久,而始于丁亥,禮曹啓下,雖捧稅魚,不計供上事重,又欲盡其御供而都捧,揆以事體,殊甚未妥,旣曰御供,則只憑渠等呈訴,續續許減,斷無是理,移文內辭緣,勿爲擧行,何如?傳曰,前例相考處之。
宋國澤,以戶曹言啓曰,米麪諸司,皆屬本曹,故小各司官員,路逢本曹郞廳,則不得等馬,而回避有舊規,蓋別其尊卑,以重其朝家體面而然也。昨者,本曹佐郞李昌漢,罷衙還家之際,道逢奉常參奉朱,則乘醉鞭馬,肆然直前,昌漢所帶下輩,援以舊規,呵禁其從人,朱因此發怒,入于漢城府四館所,捉致應辦所書吏,責出酒肉等物,醉飽之後,至於停擧李昌漢。昌漢以生員,筮仕屢年,官至郞署,本非監試應赴之人,朱所爲,已極無謂,而應辦所主掌,乃本曹也。場屋試官支供之外,本無四館供饋之規,而移怒於應辦所,責出規外酒食,侵辱上司郞廳,朱所爲,殊極不當,請從重推考。傳曰,先罷後推。
吳挺一啓曰,頃者忠勳府郞廳來言,春城府院君南以雄,自十四日再得傷寒,至於今日熱勢大熾,症勢極重,不省人事,語音不通云。敢啓。傳曰,令崔得龍看病。
大司憲趙絅,持平丁彦璧,獻納鄭攸,正言任重·李惟碩啓曰,請辛生,亟命嚴鞫得情。措辭見上答曰,不允。
大司憲趙絅,持平丁彦璧啓曰,請還收修理所,堂上以下論賞之命。前洪淸監司趙啓遠,亟命罷職。措辭見上答曰,不允。
獻納鄭攸,正言任重·李惟碩啓曰,請修理諸官,還收論賞之命,施以當施之恩典。措辭見上明川府使盧孝誠,爲人愚濫,曾所居官,到處見敗,頃爲江都中軍之任,侵虐軍卒,開墾陳田,私占其利,貿麻結網,使海邊軍丁,徵督漁採,人言藉藉,莫不唾罵。今授本府,物情駭異,如此之人,不可畀以北關饒邑,重貽民害,請命罷職。信川郡守金迪,賦性愚悖,到任之後,專事貪婪,累經客使,所餘雜物,輒運于隣邑農舍,一道唾罵,遠近驚駭,臺彈重發,而聖批終慳,爲迪者,所當感激國恩,革心自新,而近年以來,罔悛其惡,猶肆侵漁,民結收布之際,多有泛濫手段,駄載隣邑之妓,亦多貽弊之事,西來奉使之人,莫不目見而詳言之。如此之人,決不可一日在官,請亟命罷職不敍。答曰,不允。盧孝誠事,似不近理,金迪事,風聞未必盡實,竝勿煩論。
申翊全,以兵曹言啓曰,永肅門入番,出身金得男等三十八名,今日公然闕直云。闕門內數字缺國綱頹廢,至於如此,極爲寒心,此輩驕橫之習,不可不懲,請令攸司,推問治罪。傳曰,允。
又以內醫院言啓曰,藥房,非他各司之比,調和御藥,補護聖躬,大臣爲提調,乃所以重御藥之意也。各道封進,如有點退之藥,則文書往復,各道監司,或通關于內醫院,如有文報於提調,則必爲牒呈者,乃御藥重地,有都提調故也。各道文書,不書都提調者,乃所以禮大臣也。凡監司,文報於政府,必爲牒呈,如用關字,則必書舍人司者,從其等級,各遵體面,而全南監司李時楷,上年則累次牒呈於提調,而本道前後封進之藥,率多點退,故李時楷,乃發厭怒之心,今年則每於文書,不書提調,而必以都提調書塡,以示不平之色,揆之體面,誠極寒心,曾於五月令,藥材退送時,提調論理移文,責其營吏,則所答措語,極爲未安,其不知事體,慢悔朝廷之狀,不可不懲。全南監史李時楷,從重推考,以存體面,何如?傳曰,先罷後推。以上燼餘
上在昌德宮。停常參·經筵。
下直,熊川縣監羅斗天,安奇察訪丁彦珩。
尹得說,以兵曹言啓曰,曹草記,精抄軍,何人領率敎鍊乎?問啓事。傳曰,知道。此軍無統,緩急似難得力矣事,傳敎矣。精抄軍元數,一千一百八十四名,而若不作束,無以統領,故旣已作爲一部,今置左右司,司各置五哨缺軍七十四名,則以爲將官差備之用,而第當番入直之數,只一百四十八名之小,故將官差出之事,不爲啓稟,四五字缺看檢習藝,成置冊子而已。今承下敎,別無素屬將官,軍情果無歸付之地,千摠一員,哨官一員外,把摠二員,爲先差出,依訓局領將例,使之輪番率領將卒,相爲習熟,則蒼卒之際,合聚之用,庶可得力,而事係新創,自下不敢輕議,敢此仰稟。傳曰,知道。把摠一員,哨官二員,爲先差出,依啓辭輪番領率,勿出朝報。
尹得說,以都摠府言啓曰,今日入直軍士,當爲中日習射,而停朝市相値,依前例不得爲之之意,敢啓。傳曰,知道。
又以兵曹言啓曰,今月二十日,當爲武臣賓廳講書,而以大臣卒逝,停朝市,不得爲之之意,敢啓。傳曰,知道。
又以兵曹言啓曰,卽見兼司僕將牒呈,則內禁衛將金仁,自昨日入直,而素患痢疾,十分危重,添得癨亂,症勢亦劇,方在死生之境,而宿衛重地,勢難留直,不得已中日落點,單子中改付標以入之意,敢啓。傳曰,知道。
吳挺一,以禮曹言啓曰,今見史庫進去史官狀啓,則五臺山所藏實錄,及儀軌中,王世孫冊封時,服色一款,元無現出之文云,諸處實錄,旣已同然,且前日儒臣博考,亦不明白,此後更無取考之地。但臣等竊觀,大明會典所載,皇太孫冠服等事,頗有可據之端,更議大臣,參商講究,稟旨定奪,何如?傳曰,知道。八歲加冠太早,未冠行禮,無可據前例,更待一二年,擧行,可也。
吳挺一,以禮曹言啓曰,政院啓辭,以禮曹全南監司狀啓,順川府鄕校移設事粘目,傳曰,旣曰權卜,則自有舊基,而回啓如此,未知其故也。承旨察啓事,傳敎矣,所謂聖廟頹圮處,乃是郭外權卜之地,則必有平時舊基,而南義聖等上書,乃以卜其鞏固之地,以成永奠之基爲請,本府所報,又以擇地移建,在所不已爲言,舊基便否,全不擧論,且回啓,只陳監司親審後,處置之意,亦無舊基分別之語,似欠詳盡,此公事還出給之意,敢啓。傳曰,知道事,傳敎矣。順川儒生南義聖等,聯名上書四五字缺稟後重建,而兵燹之禍,人民盡劉缺全南監司狀啓結尾,亦曰,擇地移建,在所不已,缺捨其舊基,更卜新地,而別無舊基新地數字缺回啓,亦只以移設,多有弊端,有難從信,本道監司,親自巡審馳啓後,處置事,措辭入啓,而辭不達意,下敎如此,極爲惶恐,元啓目中,改付標以入之意,敢啓。傳曰,知道。
尹得說,以都摠府言啓曰,本府移入舊南所後,撤毁仁慶宮,本府衙門材木十餘間,又以都監移送,正常木竝五同,添補修造事,已爲啓稟定奪,而今者都摠府,將造於南所,而旣在右邊御路且狹,撤毁舊第,亦未妥當,造作於尙衣院邊事,傳敎矣。參商形勢,移送於尙衣院邊,似爲便當,當依此磨鍊,今將始役矣。第念南所,則旣有柱礎階石等物,隨毁隨造,因便造成,則物力不至於浩多,而移設於新基,則卽是新造二十五六間,造成之役,以都監移得五同之木,決難成形矣。姑以此爲先雇立工匠,其餘不足之物,令該曹隨其所報,一一題給。且仁慶宮材木輸來時,其柱礎·階石,及隱溝諸處,散落所餘,石塊所入,竝爲取用,而若無主掌監蕫之人,則必難就緖,繕工監監役一人,使之照管監蕫,何如?傳曰,依啓。雜石,只隱溝石取用。
尹得說,又以兵曹言啓曰,當日保人金進善稱名人,自宣仁門入來,差備門外擊錚,極爲駭愕,令該曹囚禁治罪。同門守門將崔起宗,常時不能禁斷,以致闌入,亦爲非矣,請推考。傳曰,允。
大司憲趙絅,持平丁彦璧,獻納鄭攸,正言任重·李惟碩啓曰,請辛生,亟命嚴鞫得情。措辭見上答曰,毋庸堅執。
大司憲趙絅,持平丁彦璧啓曰,請還收儲承殿修理所,堂上以下論賞之命。措辭見上柒谷爲嶺南要害地,築城設都,僅有年矣。近年屢經匪人,將爲棄地,新除授府使李德,曾試畿邑,多有人言,民之謗罵,至今未已。新設未完之地,不可付諸此人,請命遞差,其代以文武中,慈詳有材略者,擇差。答曰,依啓。施賞事,不允。
獻納鄭攸,正言任重·李惟碩啓曰,修理諸官論賞,請竝命還收,施以當施之恩典。明川府使盧孝誠,請命罷職。信川郡守金迪,請命罷職不敍。措語竝見上答曰,已諭。以上燼餘
上在昌德宮。停常參·經筵。
夜四更五更,月暈。
下直,上土僉使朴大俊。
傳于金振曰,今下弓矢,上土僉使朴大俊處,給送。
吳挺一啓曰,大臣之喪,例有致弔之擧,今此右議政喪事,何以爲之?敢稟。傳曰,都承旨進去。
吳挺一,以弘文館言啓曰,副應敎林,爲身病陳疏,卽蒙調理之命,今當出去,而上番,只有校理梁曼容,除授之後,時未肅謝,他無替直之員,梁曼容當日牌招,四五〈字〉缺闕員,亦於後政,以在京無故人,差出,何如?傳曰,允。
大司憲趙絅,執義柳慶昌,持平丁彦璧,獻納鄭攸,正言任重·李惟碩啓曰,辛生,請亟命嚴鞫得情。措辭見上答曰,已諭。
大司憲趙絅,執義柳慶昌,持平丁彦璧啓曰,請還授儲承殿修理所,堂上以下論賞之命。措辭見上答曰,不允。
金振,以兵曹言啓曰,當日私奴,孝民稱名人,自丹鳳門入來,差備門外擊錚,極爲駭愕,令攸司囚禁治罪。同門守將李時良,常時不能禁斷,以致闌入,亦爲非矣,請推考。傳曰,允。
獻納鄭攸,正言任重·李惟碩啓曰,請還授修理諸官,論賞之命,施以當施之恩典。明川府使盧孝誠,請命罷職。信川郡守金迪,請命罷職不敍。措辭見上答曰,依啓。賞典事,及盧孝誠事,不允。
金振,以刑曹言啓曰,錄啓囚徒中,承傳罪人三十五名,啓覆罪人十名外,各人呈狀,自本曹囚推者七名,則自當隨覈隨放矣。至如各司來關所囚八名,及直囚衙門所囚三十二名,本曹不敢擅斷,致令獄囚繁多,見其所題罪目,及渠身所犯,則或可以自其本司,依法治罪,而亦有囚禁者,取囚衙門,不爲帖放,則臣曹有難任意解釋,誠爲悶慮,大槪近來,頗有獄病,許多囚繫,趁未疏決,若或傳染,尤極未妥,請令所囚各司,從輕重斯速處置,何如?傳曰,允。
金振,以司僕提調意啓曰,諸道牧場,漸次修改事,前承下敎,而連歲凶荒,事且不遑,未及盡爲擧行矣。平安道鐵山地,有椵島大串,宣川地有身彌島,定州地有都致串等處,而諸島形勢,曠闊平易,草樹茂盛,最宜於牧養,一自唐將來鎭之後,至今廢棄,人多惜之,今若復設放馬,則數年之間,蕃息必多,其爲有益於國家,豈爲少哉?雖未能一時盡設,都致串·身彌島等,趁明年草盛時,捉出濟州國屯馬若干匹,移送放牧,漸次復設,似當,分付本道,餘存牧子,及其子枝等,預爲査出,整理牧場,何如?傳曰,允。
金振,又以司僕寺意啓曰,每式年,輪廻發遣點馬於諸道牧場,點看馬匹元數,及各年繁息之後,其中可用者,捉出上來,而京畿·洪淸·慶尙三道,上年當次,因年凶,退定於今年之意,曾於其時,入啓矣。今秋當爲發送京畿,則依前例,本寺僉正下送,洪淸·慶尙等道點馬,令該曹預爲擇差,何如?傳曰,允。
副應敎林上疏曰,伏以,無狀小臣,猥數字缺無他寸長,可效涓埃。只以奔走供職,爲事缺朽質素多疾病,年纔五十,齒髮俱落,數字缺自臣在廷,知舊之所共憐悲,從前忝竊,以榮爲懼者,非獨虛受之愧,亦以筋力之不逮,爲悶也。今臣所帶,非如閑漫之地,決非如臣孱病,所可承堪,而近緣僚席不齊,不敢言病,黽勉在直,幾至旬日,種種之病,難以悉擧,而飢飽失時,胃症重發,此臣素患之疾也。一時所食,不過數匙,而積聚胸鬲,頓不消下,故晝倚窓壁,夜不就枕,百體委薾,神氣昏眩,決無旬望差愈之理,以此病勢,久帶職名,勢將終至於委頓難救之域,臣之情事,實有悶迫。伏乞聖慈,特垂憐察,改臣本職及兼帶,以便公私,千萬幸甚。答曰,省疏具悉爾懇。爾其勿辭,調理察職。以上燼餘
上在昌德宮。停常參·經筵。
自巳時至酉時,日暈。夜三更,流星入密雲中,入巽方天際,狀如鉢,尾長三四尺許,色黃。五更,月暈。
下直,義州府尹沈澤,寶城郡守許道,南平縣監尹,仇寧萬戶趙德承,黔毛浦萬戶李敏達,楸坡萬戶韓汝宗。
金南重啓曰,右議政南以雄,致弔進去下直。傳曰,知道。
傳于申翊全曰,政事,明日爲之。
傳于金振曰,今下弓矢,仇寧萬戶趙德承,楸坡萬戶韓汝宗處,給送。
宋國澤,以戶曹言啓曰,例捧御供石魚·卵醢,只憑渠等呈訴,續續許減,斷無是理,移文內辭緣,勿爲擧行事,傳曰,知道。考例處之事,傳敎矣。丁丑年魚稅案取考,則向化船每一隻,御供石首魚五十束,卵醢一斗,中船稅四百束,卵醢二斗八升,小船稅魚三百束,醢二斗一升,明白開錄,以此計之,御供乾魚五十束,卵醢一斗,雖自本曹,依舊收捧,禮曹所納船三十二隻,稅魚多至一萬二千一百束,卵醢七十七斗七升矣。禮曹所捧,其數若是之優,而竝將御供移給,揆以事體,殊無輕重之別,依啓辭施行,何如?傳曰,允。
申翊全,以禮曹言啓曰,臣曹以元孫服色,議大臣,服色定奪事啓辭,傳曰,知道。八歲加冠太早,未冠行禮,無可據前例,更待一二年,擧行,可也事,傳敎矣。粵自古昔,國本旣端,又世其胤,所以重宗統係人心也。且早定位號,選置僚屬,以爲保養德性之資,不可少緩,故前代帝王,雖十歲前,亦行冠冊之禮,至於我朝,世宗大王封元孫敎書,有曰,元孫年已八歲,載在實錄,仁廟八歲,亦擧冠冊之禮。今此元孫年歲,應行典禮,正合祖宗朝已行之規,況元孫岐嶷夙成,傳數字缺間以此臣曹,旣已啓請冊封,獲蒙允許,成命已行,將涓吉擧行,而所未及講定者,只服色一款,敢爲啓稟矣。伏承聖批,遽出於輿情之所未及,其在群下之心,悶鬱缺望,當如何哉?八歲冠禮,旣有仁廟朝前例,況何可以冠禮之太早,而竝寢冊禮,更待數年之久乎?請議大臣,更爲申稟,從速定奪,何如?傳曰,予意已諭,不必强煩。
尹得說,以兵曹言啓曰,精抄軍領衛將官處所,以建陽門外,精抄軍所接處,又有別設三間之處,而兩所軍率領,事甚便近,速爲修補,使之入接。使喚·書員·使令各一名,依局廳例,定給,何如?傳曰,依啓。
申翊全,以兵曹言啓曰,當日私婢二禮稱名人,自宣仁門入來,差備門外擊錚,極爲駭愕,令攸司囚禁治罪。同門守門將李克誠,常時不能禁斷,以致闌入,請推考。傳曰,允。
大司憲趙絅,執義柳慶昌,持平丁彦璧,獻納鄭攸,正言任重·李惟碩啓曰,請辛生,亟命嚴鞫得情。措辭見上答曰,勿煩。
持平丁彦璧啓曰,請還收儲承殿修理所,堂上以下論賞之命。措辭見上答曰,堂上郞廳,當施以他賞,其餘勿爲煩論。
獻納鄭攸,正言任重·李惟碩啓曰,請還收修理所諸官,論賞之命,施以當施之恩典。明川府使盧孝誠,請命罷職。措辭見上答曰,堂上郞廳當施以他賞,其餘勿爲更煩。盧孝誠當更爲試可,亦勿煩瀆。以上燼餘
上在昌德宮。停常參·經筵。
夜五更,流星出五車星下,入北極星上,狀如拳,尾長五六尺許,色赤。
下直,和順縣監鄭榮漢。
吳挺一,以都摠府〈言〉啓曰,今日入直軍士,當爲中日習射,而政事相値,不得爲之之意,敢啓。傳曰,知道。
以韓興一爲大司諫,李時昉爲刑曹判書,粱曼容爲司諫,李演爲開城經歷,元振溟爲掌令,尹天賚爲信川郡守,李枝馨爲柒谷府使,具仁墍兼喬桐水使,鄭之虎爲兼掌令,金卨〈爲〉兼高山察訪,李之馨爲典籍,蔡楙爲分兵曹佐郞,李循性爲藍浦縣監,李行進爲校理,鄭䋭爲章陵參奉,鄭彦說爲童蒙敎官,李惟泰爲大君師傅,趙翼爲右參贊,梁燾爲奉常參奉,尹瑛爲典籍,李緯國爲大丘府使,李有謙爲判決事,韓興一爲工曹判書,鄭昌胄爲相禮,柳俊昌爲禮賓正,趙翼爲左參贊,金壽賢爲右參贊,蔡裕後爲大司諫,韓興一爲左副賓客,金光煜爲右副賓客,李長馨爲宗簿直長,鄭曙爲內贍奉事,禹惟一爲宗廟副奉事。
傳于吏批曰,工曹判書,從二品中擇擬。
慶尙道點馬別監李象羽,洪淸道點馬別監羅舜民,以吳竣·沈之源·趙啓遠·李珩·柳俊昌·金應祖·李克華爲副護軍,以李行遇爲副司直,李志安爲副司果。
金振,以承文院都提調意啓曰,學生朴命徵·李子棟·柳時豪,筆法頗有將來,屬于寫字官隷習,使之鍊業,何如?傳曰,允。
吳挺一,以吏曹言啓曰,自古場屋,易書有廳軍士,及各司典僕,與書吏參半定送,而亂後全用書吏,分設三所,各定五十人,各司書吏之數不敷,沒數調用,以致廢坐,其弊有難盡陳。曾在丙戌年別試時,亦自禮曹,入啓減數,得以成形矣。今此式年,東堂擧子,錄名之數,比之別試,則不過十分之二三,至於館試,則應赴者僅五十人,而當初該曹事目,旣以易書書吏,每所五十名,啓下之故,依此責出,非但事勢,有所不逮,多定書吏,有弊無益。今番一·二所兩處,則各三十名,館試則二十名定送,亦足以了其書役,以此定送,後勿爲例之意,敢啓。傳曰,知道。
金振,以義禁府言啓曰,今月二十五日,文武科式年初試時,府郞廳九員,皆將赴試五所試場。禁亂官五員,本府及當直·入直郞廳各一員,公事郞廳一員,依前例,令該曹假郞廳差出,何如?傳曰,允。
金振,以宗簿寺都提調意啓曰,頃日,以式年璿源錄修正事,本寺正孟世衡,兼春秋預備,改付標之意,入啓蒙允,方爲釐正數字缺李之馨旣已遷轉,新除授李長馨五六字缺亦以兼春秋入番,目今郞廳四五字缺必來一人,莫重修正之事,漸至稽緩,委屬可慮。孟世衡,依前啓下,兼春秋預備改付標,俾專本寺修正之任,何如?傳曰,允。
金振,以宗簿寺意啓曰,頃因茂朱赤裳山城,璿源錄奉安處,偸去袱袋之變,卽爲入啓,發遣郞廳奉審,則列聖御帖,及璿源錄,別無散失點汚之患,仍爲檢曝,依前奉安後還來,而竊聞奉安之處,參奉不爲守直,時退在山城之下,至於僧將所在處,亦爲隔遠,所定射夫七名,受價代立,俱極駭愕,而別無推治之擧。請令該道參奉·僧將,移囚他官,依律定罪後,使之牒報,今後奉安殿傍,參奉·僧將,恒住守直,以杜日後見偸之患事,全南監司處,竝爲行移,何如?傳曰,允。
金振,以兵曹言啓曰,宣傳官·武臣兼宣傳官,訓鍊都監將官等,朔試射分數別單書啓,而其中武臣兼宣傳官朴琇,所呈病狀看審,則落馬手傷的實,姑爲分揀,何如?傳曰,允。
又以訓鍊都監言啓曰,馬兵將李克華,已爲啓下,而方在罷散中,時無職名,依例付軍職,冠帶常仕,何如?傳曰,依啓。
戶曹,以敦寧府啓辭,族譜廳書吏三名,書寫一人,庫直一名等,逐朔給料事,啓下矣。視諸宗親府·璿源錄廳,事體有間,而璿源錄廳,給料員役,只書吏一名,書寫一人,庫直一名,則族譜廳給料之數,殊甚過多,依璿源廳給料,以省浮費,何如?傳曰,允。
大司憲趙絅,執義柳慶昌,司諫梁曼容,持平丁彦璧,獻納鄭攸,正言任重·李惟碩啓曰,請辛生,亟命嚴鞫得情。措辭見上答曰,勿煩。
獻納鄭攸,正言任重·李惟碩啓曰,明川府使盧孝誠,請命罷職。措辭見上答曰,已諭。
吏批啓曰,司憲府啓辭,柒谷府使,當以文武中,慈祥有才略者擇送,而未得其人,武臣守令中,治聲已著,將領可合之人,竝擬,何如?答曰,依啓。
金振啓曰,卽者內乘來言,自今至明日,東西道洗馬云矣。傳曰,知道。以上燼餘
上在昌德宮。停常參·經筵。
藥房都提調金自點,提調趙絅,副提調金南重啓曰,秋氣尙涼,伏未審數日來,玉候調攝,比前何如?受灸之後,爲日已多,而尙未落痂耶?臣等不勝區區伏慮之至,敢來問安。答曰,與前一樣。灸處,未落痂矣。
領議政金自點,左議政李景奭啓曰,元孫冊冠,國家莫大之慶典,而今有更待一二年,擧行,可也之敎,禮官申請至再,而四字缺臣等於此,不敢不以所懷仰達焉。歷代帝王,沖年行禮之事,班班可考,而不暇遠引,惟我祖宗朝已行之禮,非今日之所當法者乎?世祖大王冊封元孫,正當八歲之時,仁廟冊冠之禮,亦入於八歲,奈何獨於今者,以爲太早,而必復徐待一二年乎?冊封,莫大之典禮也,服色不過度數間節目也,雖無可據前例,有司之臣,取考前代奏議,及大明會典等書,酌其隆殺,稟定而行之,則斯亦爲一代之制也,豈可以儀章度數之間,或有所過不及之節,而乃於曠代莫大之典,中寢其成命,而有所遲待者乎?明命之下已久,八路之顒望方切,且有還寢之擧,則群情缺然,宜如何哉?非但前例之如彼,人情之若此,且以時事言之,今日之事,異於平日,不可不深長思也。且趁此時無事變之時,應行之禮,擧而行之,有不可少緩。伏願聖明,依當初成命,亟令禮官,從速擧行,以副中外之望。答曰,明年擧行,未爲不可矣。
金振,以兵曹言啓曰,當日良女禮丹稱名人,自宣仁門入來,差備門外擊錚,極爲駭愕,令攸司囚禁治罪。同門守門將李克誠,常時不能禁斷,以致闌入,亦爲非矣,請推考。傳曰,允。
行大司憲趙絅,執義柳慶昌,司諫梁曼容,持平丁彦璧,獻納鄭攸,正言任重·李惟碩啓曰,請辛生,亟命嚴鞫得情。措辭見上答曰,勿煩。
行大司憲趙絅,執義柳慶昌,持平丁彦璧啓曰,末世狙詐颷報,群枉日開,王成之僞,增得蒙顯賞者比比,近來守令邊將,率皆希冀恩澤,軍糧·軍器,處處辦備云,而其實,徒張虛簿,實用則非,此誠昏朝之謬習,今日之痼弊也。且戎政之抛棄,莫此時若也。城池·器械,廢壞朽蠹,沿邊列鎭,無一可恃,誠可寒心,請擇遣御使,巡按各道城池,仍爲點閱列邑別備之物,多寡實數,考覈眞僞,嚴明黜陟,以爲國家緩急實用之地。溫陽郡守曺行立,年紀已違守令之格,而性且貪饕,誅求無厭,闔境嗷嗷,使殘弊小邑,日就無形,如此之人,不可一日在官,請命罷職。長淵府使鄭翼卿,累經守宰,皆以不治見敗,及授本府,染指脂膏之聲,傳播遠近,加以色荒傍郡,政令顚倒,當此海西水災甚酷之日,不可使如此之人,久處守牧之地,重貽民害,請命罷職。答曰,依啓。御使發遣事,令大臣議處。
司諫梁曼容,獻納鄭攸,正言任重·李惟碩啓曰,明川府使盧孝誠,請命罷職。措辭見上答曰,不允。
以議政府左參贊趙翼上來有旨,傳于金振曰,乘馹二字付標。以上燼餘
上在昌德宮。停常參·經筵。
夜四更,流星出密雲中,入南方天際,狀如拳,尾長六七尺許,色赤。
慶德宮中殿,藥房問安。答曰,一樣。
以刑曹劉元粘目,傳于金振曰,元公事入之。
金振,以兵曹言啓曰,本曹事務煩劇,而軍色尤爲多事,佐郞許悅,以式年東堂差備官,將入試所,前頭有新番軍士,各邑價布,句管捧上之事,累日曠職,極爲可慮。請許悅差備官改差。傳曰,依啓。
行大司憲趙絅,大司諫蔡裕後,司諫梁曼容,持平丁彦璧,獻納鄭攸,正言任重·李惟碩啓曰,請辛生,亟命嚴鞫得情。措辭見上答曰,勿煩。
吳挺一,以吏曹言啓曰,守令多闕,政事,何以爲之?取稟。
政院啓曰,傳曰,試官望,何如是晩入乎事,傳敎矣。今此試官望單子,吏·兵曹則早朝來呈,而監試官望單子,例爲一時竝入,故自早朝累次催促,至於捉致當該邑吏問之,則謂以遍告多官後來呈,故如是遲滯云,下吏不無稽緩之罪,令攸司囚禁治罪,何如?傳曰,允。以上燼餘
上在昌德宮。停常參·經筵。
藥房,慶德宮中殿問安。答曰,一樣。
二品以上,中殿問安。答曰,一樣。
下直,盈德縣令李時馝。
夜三更,流星出北極星上,入織女星下,狀如鉢,尾長五六尺許,色赤,光照地。四更,流星出婁星下,入南方天際,狀如拳,尾長三四尺許,色赤。
金振,以都摠府言啓曰,尙衣院邊本府造成事,定奪啓下之後,問于百官,則今月二十五日開基築墻,八月初一日定礎,初七日立柱,初八日缺目今物力未備,日期已迫,恐未就緖缺闕內修造之擧,非如外處衙門之比,姑以取擇二十五日,試爲開基,然後令該監監役,詳察事勢,仍爲起役,宜當。且京中工匠,率皆托故謀避,而貲用不足,日漸涼短,若至遷延,又屆凍節,則事甚狼狽,着令戶·兵曹,遵依前日啓下事意,勿視以他衙門之事,着實顧見。工匠則令漢城府,嚴勅各部,督令招集,其在畿邑者,亦令本道,知委上送,而謀避者,竝令攸司,嚴究督現,則庶可成形,方當公不勝私,人不畏法之時,監役力綿,不能招集工匠,不得已惶恐敢啓。傳曰,依啓。
金振,以都摠府意啓曰,今日入直軍士,中日習射,請出標信。傳曰,知道。
金振,又以都摠府意啓曰,本府開基之後,當該監役,雖不離察任,而入直堂上郞廳,不可不監蕫,相距且近,限役事間,除標信往來之意,敢啓。傳曰,知道。
金振,以訓鍊都監言啓曰,上年因備局啓辭,鳥銃·弓箭之役,限明秋姑停矣。今者秋節已至,來八月十五日,始役之意,敢啓。傳曰,知道。
藥房都提調金自點,提調趙絅,左承旨尹得說啓曰,慶德宮入直醫官所報,自內招醫女等,臣等詣慶德宮問安,令醫女等入診,則醫女等,傳內人之言曰,今日卯初,中殿前症復發,未及卯末,氣降如常,朝水刺,亦如前進御云。醫女等,入診察色而出,依其所言,別錄書啓矣。臣等不勝憂悶之至,與諸御醫等,詳細商議,則皆以爲,中殿症候,自五月二十九日後,計之今日,則乃二十五日也。比前稀闊可知,而氣上還降,亦未盡,卯時,則症候,以爲稍歇,回春二陳湯,限暑退間,姑爲停止事,稟定矣。今則暑熱向退,秋氣漸涼,八月初生,回春二陳湯,依前進御爲當云。敢啓。答曰,知道。
大司諫蔡裕後,執義柳慶昌,司諫梁曼容,持平丁彦璧,獻納鄭攸,正言任重·李惟碩啓曰,請辛生,亟命嚴鞫得情。措辭見上答曰,勿煩。
傳于吳挺一曰,史官二員待命,騎馬六匹立之。
吳挺一,以宗親府堂上意啓曰,本府等級,雖稱上司,經亂後,日益殘弊,至于近日,尤不成樣,只以若干典僕數三吏,其何以接待許多諸宗乎?以此之故,凡干公會,諸宗困苦之狀,誠不忍言,而元非米麪之司,又乏物力之處,雖欲拮据措辦,實同括毛龜背,其勢然也,無足怪矣。京各司官員,數多之處,莫甚於本府,而書吏·使令,竝不過三四名,則料布之減給,亦莫甚於本府,體面傷損,應在其中。請令該曹書吏,依數字缺例,六名料布,及使令四名,竝爲加定,自前公廳鋪陳,該曹隨破改給。今則進排已久,宗室廳方席等物,卽今破落,已極爲埋沒,移文該曹,則搪塞不施。請令該曹,今後各樣鋪陳,依前例進排,俾成衙門貌樣。且本府朝房基址,在於闕門外東邊,而擧動班列,則乃是西班也。雖欲構造,勢甚難便,竊聞司贍寺·繕工監·司宰監·廣興倉·軍資監·掌苑署等,朝房舊址,皆在西邊,而廢棄已久,此則東班之司,若爲相換,則彼此俱便。請令漢城府,一依間數尺量相換後,令該曹依他司例,一從本府指揮,斯速造成。臘藥,乃是活人性命之物,而今則已絶唐材貿置之路,只以該曹所給之價,艱貿以劑,而近來唐材稀貴,所劑要藥,雖分一丸,亦不能遍及於諸家,抱病窮廬,坐待溘盡,情甚矜惻,末如之何,雖不得依前給價,貿易唐材,請令該曹,牛黃七錢,及缺破略爲和劑,以救急病。傳曰,依啓。以上燼餘
上在昌德宮。停常參·經筵。
自巳時至未時,日暈。
藥房,中殿問安。答曰,一樣。
二品以上,中殿問安。答曰,差歇一樣。
藥房都提調金自點,提調趙絅,副提調金南重啓曰,今日卯時,慶德宮入直醫官,通報內人,急招醫女等,臣等馳詣慶德宮,則醫女等,傳內人之言曰,中殿前症復發,昨夜三更一點氣上,二點氣降,三點鎭定如常云。臣等問安,令醫女等入診察色,依其所言,別錄書啓矣。臣等不勝憂惶煎悶之至,與御醫等詳細商議,則皆以爲,中殿前症,曉夜連發,湯藥進御,不可遲待開月,回春二陳湯,卽爲劑進,紫河車丸,更爲進御,宜當云。依此劑進之意,敢啓。答曰,知道。
大司憲趙絅,大司諫蔡裕後,執義柳慶昌,司諫梁曼容,掌令元振溟,持平丁彦璧,獻納鄭攸,正言任重·李惟碩啓曰,請辛生,亟命嚴鞫得情。措辭見上答曰,勿煩。
金振,以侍講院言啓曰,卽刻王世子,中殿問安事,下令矣。敢啓。傳曰,知道。
金振,以兵曹言啓曰,王世子,慶德宮問安之擧,出於急卒。前牌將金仁,前患痢疾,尙今危劇,不得詣闕,不得已諸將落點單子中,改付標以入之意,敢啓。傳曰,知道。
宋國澤,以常平倉言啓曰,本廳米布雜物,每年四季朔會計,別單書啓,以備睿覽事,已爲事目啓下,故今年夏三朔爲始,米布轉換時,上下及遺在之數,別單以入之意,敢啓。傳曰,知道。
工曹判書韓興一疏曰,伏以,臣是何人,天寵至此極也?臣自筮初,旣無一藝可稱,前後冒據,固非一二缺無地,幸賴聖明曲庇,得保今日,感激洪私,祗冀殞結,不意玆者,誤恩又加,旣下加望之敎,終置六卿之末,聞命以來,夢耶眞耶?神飛骨驚,若隕淵谷,未及莅事,精神若此,其在當官,將復如何,而況此任,古之司空,古之職掌,雖不可言,凡有國事,皆判於此,以何才器,以何德望,將爲稱群僚之稟議,辦國家之庶事乎?自量如此,人謂斯何,恭竢物議,已過三日,兹將危懇,仰瀆天聽。伏願天地父母,曲諒微懇,亟還成命,一以免愚臣僨事之罪,一以全聖上終始之恩,於公於私,不勝幸甚。臣無任驚懼懇祈之至,謹昧死以聞。答曰,省疏具悉卿懇。卿之才器,實合擢用,宜勿控辭,從速察職。
金振,以兵曹言啓曰,王世子,慶德宮問安,雖出於不意,陪衛諸事。以下缺
王世子,中殿問安。答曰,入來。以上燼餘
傳曰,史官二員待命,騎馬六匹立之,文武試所,三處內摘奸。
玉堂箚子。答曰,玆事當議處焉。元孫冊禮事
兩司箚子。答曰,因玉堂箚子,已令禮官議矣。以上內下記草
上在昌德宮。停常參·經筵。
夜四更三點,流星出密雲中,入巽方天際,狀如鉢,尾長三四尺許,色白。
答禮粘曰,初試與庭試,輕重不侔,依前判下施行。洪柱國初試換書事
答刑曹草記,依啓。先罷後推。典獄官員事
答備草曰,依啓。若不得人,則必有害無益矣。發遣御使,城池·軍器摘奸事
答刑曹粘曰,依啓。殺人大賊乙良,依近例梟示,似當,議大臣定奪。
答左相李景奭箚曰,觀卿上箚,深用嘉悅。投進之書,當如箚子所陳,毋負卿意焉。
答合啓曰,勿煩。
答府曰,依啓。果川縣監尹玷罷職事,高山察訪金卨遞差事以上內下記草
備邊司啓曰,府啓,末世狙詐飆起,群枉日開,王成之僞,增得蒙顯賞者比比,近來守令·邊將,率皆希冀恩澤,軍糧·軍器,處處辦備云,而其實,徒張虛簿,實用則非,此誠昏朝之謬習,今日之痼弊也。且戎政之抛棄,莫此時若也。城池·器械,廢朽蠹,沿邊別鎭,無一可恃,誠可寒心。請擇遣御史,巡按各道城池,仍爲點閱列邑別備之物,多寡實數,考覈眞僞,嚴明黜陟,以爲國家緩急實用之地。答曰,御史發遣事,令大臣議處事,傳敎矣。發遣御史,巡審列邑城池·器械,隨其軍政勤慢,啓聞黜陟,自前有規,而近緣多事,久未差遣,軍務之虛疎,殊甚可慮,臺諫所啓,誠爲得宜,秋收後,卽當差送,擧行節目,則臨時稟處,何如?批答在上備局謄錄
有政。吏批,以梁應涵爲會寧府使,吳必承爲碧潼郡守,趙克善爲溫陽郡守,柳景紹爲礪山郡守,沈之源爲承旨,金蓍國爲大司成,南重晦爲直講,金鉽爲吏曹佐郞,李以馨爲宣陵參奉,朴世堅爲歙谷縣令,朴大華爲司僕僉正,朴敬祉爲平海郡守,申翊全爲刑曹參議,金就章爲典籍,洪錫禹爲長淵府使,算學敎授單元善立,全南道檢律單裵得成,左副承旨沈之源,右副承旨金振,同副承旨吳挺一。吏批政事
上在昌德宮。停常參·經筵。
醫官李馨益,詣差備門,則傳曰,前症復發,受鍼,何如?回啓曰,前症復發,則未至大段之時,受鍼,宜當。答曰,退言于提調。
藥房啓曰,臣等伏承前症復發之敎,且有受鍼之命,臣等不勝驚惶憂悶之至,卽刻入侍診候,然後方爲詳議鍼藥,敢此仰稟。答曰,依啓。入診隨時入侍,都提調金自點,提調趙絅,副提調金南重,御醫崔得龍,鍼醫柳後聖·李馨益。受鍼,執鍼李馨益,奉爐金尙誠。受鍼後,進生脈散一貼。三提調問安。答曰,知道。
中宮殿問安。答曰,一樣。
藥房又啓曰,慶德宮入直醫官,傳報內人招醫女等,臣等卽馳詣慶德宮,則醫女傳內人之言曰,昨日中殿梳洗後,氣不平似有否隔之候,兩手亦以弛緩,而不爲跛倚,坐而鎭定,卽進龍腦安神丸,仍爲如常,至二更四更,及罷漏後,亦如是而止。又言前日則進湯藥之後,及常時有汗氣,入秋之後,則全無汗氣,寢睡如常,水刺亦如常云。臣等不勝驚憂悶慮之至,令醫女等,入診察色,依其所言,別錄書啓矣。臣等與諸御醫等,反覆商議,則皆以爲,近無汗氣,似是感風而然,不可專進解表之藥,以泄元氣,姑停回春二陳湯,卽以金銀花五錢濃煎,臨寢溫進,連用二貼,以觀證候之如何,而更議宜當云。依此劑進之意,敢啓。答曰,知道。藥房日記
受鍼入侍時,上曰,謝恩使,何至今不來耶?領相曰,外議亦慮其不來,而六七月之交,水漲連日,無乃以此不來耶?或與勅使偕來,故有此遲滯耶?上曰,自義州,送小譯問於越邊,何如?領相曰,海中出沒般隻,殊甚可疑,且彼善於瞭望,恐日後,不無致詰之事,兼以此通於鳳凰城,仍探問使行之來,宜當。上曰,依啓。
備局啓曰,謝恩使先來,尙無消息,未知其由,擇送義州小譯于鳳凰城,使之探問曰,使臣有病乎,何至今無聞耶?云云。且西海獐子島間,出沒四五船,不知何樣船,而在我防備,今方申飭矣。鳳城以西,沿海烟臺,亦已瞭望乎?以此事意,言及於守堡將,詳細探聽,馳啓之意,平安監司·義州府尹處,急速分付,何如?答曰,允。以上備局謄錄
合啓。答曰,勿煩。內下記草
上在昌德宮。停常參·經筵。
藥房啓曰,伏未審夜間,玉候調攝,何如?昨日受鍼後,聖候比前,何如?而寢睡亦何如?昨日湯藥,已爲進御乎?臣等不勝憂悶之至,敢來問安。答曰,諸證與昨一樣。湯藥,時未進服矣。
藥房都提調金自點,提調趙絅,分承旨許穡,中宮殿問安。答曰,一樣。
大殿受鍼時,入侍,提調趙絅,副提調金南重,御醫崔得龍,執鍼李馨益,奉爐金尙誠。都提調,因傳敎不入。受鍼後,生脈散一貼煎進。三提調問安。答曰,知道。藥房日記
合啓。答曰,勿煩。
府啓。答曰,摠府,無入接之處,今此移構,實出於不得已也。以上內下記草郞廳金弘澤校正。郞廳崔大淵書。
上在昌德宮。停常參·經筵。
自昧爽至辰時,有霧氣。
藥房啓曰,夜氣甚冷,伏未審玉候調攝,比昨何如?且後浮處,無加減之異耶?煩熱之候,亦何如?湯藥時未進御乎?臣等不勝煎憂悶慮之至,敢來問安。答曰,耳後浮氣消散,而他症一樣。湯藥昨已進服矣。
答藥房再啓曰,知道。中宮殿議藥事藥房日記
答合啓曰,勿煩。
答府前啓曰,已諭。
答禮曹草記曰,依啓。帶及補子,速爲議定。元孫冊封事
備邊司粘連啓目。答曰,辛生,誅之不可,減死,宜當。以上內下記草
藥房都提調·提調,分承旨臣許穡,來參中宮殿問安。答曰,一樣。
三提調啓曰,中殿不平之後,金銀花茶二貼,當盡於昨夕,故臣等,詣慶德宮問安,令醫女等,詳問證候於內人,則醫女等,傳內人之言曰,金銀花茶進御之後,頗有汗氣,而寢睡·水刺如常云。臣等猶慮前言之未盡,令醫女等入診察色,依其所言,別錄書啓矣。詳聽醫女之言,則去夜汗氣浹洽,至於透衣云。諸醫皆以爲,眞是感風所致,而今雖和解,卽進元證之藥,似爲太早,姑觀四五日證候,然後更爲議藥,宜當云。敢啓。再啓批答在上藥房日記
上在昌德宮。停常參·經筵。
藥房啓曰,夜來氣泠,伏未審玉候,調攝,何如?受鍼之後,熱候及寢睡,亦復何如?臣等不勝區區憂悶之至,敢來問安。答曰,時無加減。藥房日記
答刑粘曰,功減一等爲乎矣,崔琢乙良,只除贖決杖。
答府前啓曰,不允。金逸事,依啓。
答合啓曰,勿爲堅執。內下記草
大殿受鍼,入侍時,都承旨金南重啓曰,冬至使,吏曹所當預爲差出,而謝恩使先來,尙無消息,故不卽差出,慮或有前頭謝恩使差出之擧,則不無遞差之弊故耳。大臣之意,欲爲從速差出,故敢稟。上曰,行期不遠,速爲差出。備局謄錄
上在昌德宮。停常參·經筵。
藥房啓曰,秋氣漸涼,伏未審夜來,玉候調攝,比昨何如?寢睡及熱候,亦何如?前進湯藥,昨日想已畢進御矣,時無顯效耶?今日受鍼之時,當爲診候議藥。臣等不勝憂悶之至,敢來問安,竝此仰稟。答曰,症候一樣,而煩熱有加矣。藥房日記
傳曰,今下弓矢,北靑判官李順賢處,給送。
答宗親府草記曰,當該堂上·郞廳,竝推考。
答藥房再啓曰,依啓。入診事
答禮曹草記曰,知道。在外大臣處,亦爲問啓。元孫補子等事
答府前啓曰,不允。
答合啓曰,已諭。內下記草
備邊司啓曰,西船出沒事,言于鳳凰城守堡將之意,已爲啓下,分付于平安監司,及義州府尹等處矣。連接兵使狀啓,則其船,自獐子島間,盡爲西向,而我境,則初不近岸云。頃者出沒之由,已爲言及,則還歸之狀,不可不報知,分付監司處,擇遣灣上小譯,言于守堡將,使之仍探彼中消息,何如?答曰,依啓。備局謄錄
藥房三提調再啓曰,伏承煩熱有加之敎,臣等不勝憂遑煎悶之至,問於李馨益,則今日姑停受鍼,更觀證勢,明日受鍼,宜當云。問於柳後聖·朴頵,則亦以爲然,今日停鍼。且湯藥已盡於昨日,卽爲診候,詳察證候,然後更爲議藥,何如?批答在上藥房日記
上在昌德宮。停常參·經筵。
義州府尹狀啓,謝恩使先來,本月初三日越江云云。內下日記
藥房啓曰,夜間伏未審,玉候調攝,比昨何如?熱候寢睡,亦何如於昨夜乎?昨入湯藥,已爲進御耶?詳知症候,然後可以受鍼,臣等不勝憂遑悶慮之至,敢來問安。答曰,諸症中煩熱之候,似減歇。湯藥昨已進服矣。藥房日記
上在昌德宮。停常參·經筵。
藥房啓曰,夜來雨濕,伏未審玉候,調攝何如?而中氣易餒之症,寢睡·煩熱之候,今則何如?臣等不勝區區憂悶之至,敢來問安。答曰,諸症自昨日,頗似減歇矣。
受鍼,正時巳正。入侍,提調趙絅,副提調金南重,醫官崔得龍·柳後聖,執鍼李馨益,奉爐金尙誠。受鍼入侍時,副提調臣金南重啓曰,此症去根不易,向差則姑止之,何如?累度受鍼,恐傷調攝。李馨益啓曰,湯藥連服,水刺,何如?上曰,藥甚苦口,故水刺頗減,欲止矣。熱氣則頗歇於頭部矣。金南重啓曰,湯藥當止,更議他藥,何如?上曰,欲止之矣。受鍼後,生脈散一貼煮進。
三提調問安。答曰,知道。藥房日記
上在昌德宮。停常參·經筵。
自午時至酉時,日暈。
藥房啓曰,夜間伏未審,玉候調攝,比昨何如?而寢睡亦何如?臣等不勝區區伏慮之至,敢來問安。答曰,與昨一樣。藥房日記
司饔院啓曰,德興大院君房祭肉,自本院,擇捧進排,乃是規例,而今月仲朔祭肉中,京畿所封生獐,尤甚體小瘦瘠,所見駭異,點退督納,終不改備,日勢已晩,省牲將迫,雖極未安,不得已,以初納瘠小生獐進排。請當該封進官推考,營下防納主人,令攸司囚禁重治,以警後日,何如?傳曰,允。司饔院謄錄
答合啓曰,厥罪比於逆姜,則頗輕,不必如是牢執。
答府前啓曰,材瓦旣已撤移,則空棄可惜也。
答院啓曰,依啓。江東縣監申慶胤罷職事內下記草
上在昌德宮。停常參·經筵。
夜四更,流星出天倉星下,入羽林星,狀如鉢,尾長五六尺許,色赤,光照地。
下直,京畿水使具仁墍,廣梁僉使尹商業。內下日記
藥房啓曰,夜來伏未審,玉候調攝,與昨者何如?寢睡亦何如?臣等不勝區區憂悶之至,敢來問安。答曰,與昨無異。藥房日記
傳曰,今下弓矢,廣梁僉使尹商業處,給送。
答禮曹草記曰,依啓。頃年使臣金堉回還之時,都督,付送水晶帶,以此觀之,則其用於王公,可知也。元孫帶子事
答府曰,宰臣直所,禮宜體念,今日之事,魏徵雖在,必不諫諍也。閔灠遞差。李華岳事,風聞未必盡實,更加詳察,勿爲煩論。
答合啓曰,已諭勿煩。內下記草
上在昌德宮。停常參·經筵。
夜二三更,電光色白。
藥房啓曰,夜間風泠,伏未審玉候,調攝何如,而寢睡·熱候,比昨亦復何如?臣等不勝區區伏慮之至,敢來問安。答曰,熱候比昨稍減矣。藥房日記
答府啓曰,已諭閔灠旣已遞職,不必深治。
答合啓曰,勿煩。內下記草
上在昌德宮。停常參·經筵。
夜一二更,電光色白,流星出天囷星上,入巽方天際,狀如拳,尾長三四尺許,色白。自三更至五更,電光色白。
藥房啓曰,夜間伏未審玉候,調攝何如?而寢睡·熱候,亦爲更減於昨日乎?臣等不勝區區伏慮之至,敢來問安。答曰,症候漸減矣。藥房日記
答戶曹草記曰,依啓。世子亦爲致賻,可也。
答合啓曰,勿煩。
答府啓曰,不允。張興翼事,依啓。內下記草
備邊司啓曰,伏見回還謝恩副使林墰狀啓,則彼中,乃以龍將身死,新出其代,爲彼爲此,都無相問爲言云。龍將之死,宜有致賻之擧,而勅使留館時,鄭勅以爲,旣無傳訃之事,不可先送賻物,姑待使臣之還云云,故以待其行矣。禮物則該曹,因傳敎,今方擧行,賻物亦自該曹啓稟,而頒曆受來之人,則似當別定譯官,趁期入送,預爲分付該院,且樺皮,則前已累次申飭該道,使之優數精備,梨柿則依前知委所産諸道,亦令預備以待,何如?答曰,允。備局謄錄
備邊司草記。答曰,依啓。隨從人乙良,更爲嚴刑後,定配。內下記草
上在昌德宮。停常參·經筵。
夜五更,火星入鬼星。
使中官,鷹子北京領送。
藥房啓曰,夜來伏未審,玉候調攝,何如?昨承諸症漸減之敎,臣等不勝欣幸。秋氣漸泠,內間如有玉體起居之節,恐或觸風,臣等不勝區區伏慮之至,敢來問安。答曰,日漸減歇,勿爲慮念。
沈之源,以戶曹言啓曰,礪山副守克身死後,別致賻物種,依侍從致賻之規,磨鍊別單以入之意,敢啓。傳曰,知道。
大司憲趙絅,大司諫蔡裕後,執義柳慶昌,司諫梁曼容,掌令元振溟,持平丁彦璧,正言任重·李惟碩啓曰,辛生,請命嚴鞫得情。措辭見上答曰,勿煩。
大司憲趙絅,執義柳慶昌,掌令元振溟,持平丁彦璧啓曰,聖念及於宰臣之直所,體下之道,可謂至矣。但事有緩有急,時有宜有不宜,當此風水竝災之日,恐懼修省之所不暇,宰臣之直所,非所急也。興造景物,非其時也。管仲有言曰,願君毋忘在莒之時。若使今日君臣上下,無忘南漢之時,則摠府南所,不已泰乎?請勿留難,摠府有司堂上推考,卽令停罷其役。知事閔灠,本以微賤之人,濫躋二品之班,不思報效之義,年非衰老,退在鄕曲,受祿則殆無虛等,蔑廉恥,無忌憚,已極可駭,而至於聖候違豫受鍼之日,一不進參問安之列,其不識人臣之分,甚矣,揆諸罪狀,豈可遞差而止哉?請命削去仕版。竹山距京畿至近之地,府使李華岳,貪縱麤鄙,剝割無厭之狀,有口皆言,有耳皆聞,實非泛然風聞之比,縱一武夫,使畿內完邑,日就弊凋,於國家,所損非細,請亟命罷職。答曰,不允。以上燼餘
合啓。答曰,勿煩。
傳曰,崇善君澂夫人,參議申翊全女子定之。內下記草
上在昌德宮。停常參·經筵。
巳時,日暈。夜一更,雷電。
藥房啓曰,伏未審夜來,玉候調攝,比昨何如?秋氣漸泠,恐或感風,臣等不勝區區伏慮之至,敢來問安。答曰,與昨一樣。
沈之源,以元孫服色,大臣收議六七字缺水晶似或可也事,傳敎矣。缺潤而澤,仁也,縝密而栗,知也。缺且公侯贄用玉,玉潤而不朽,至淸潔也,則古者人君,服用以玉者,必有其意,豈徒以其色也?至於水晶,則以作器用之說,古有之,而未聞爲人君服御之飾,似難創始而用之,但元孫玉帶,與世子之帶無別,則亦涉未妥。玉之色非一,禮記月令篇,有蒼赤白玄之分,世子所執之圭,亦靑色,元孫之帶,用以靑玉,稍別於世子之帶,恐或宜當,而無前之規,該曹不敢擅便,更議大臣,稟處,何如?傳曰,依啓。頃年使臣金堉回還之時,都督,付送水晶帶,以此觀之,其用於王公,可知也事,傳敎矣。議于大臣,則領議政金自點,左議政李景奭,以爲水晶帶,臣等亦嘗思之,而古例今制,無可據,故不敢臆斷獻議矣。今者伏見禮曹啓辭下答之辭,始知向來中原,蓋有此帶,而臣等未及聞知也。有司之請用靑玉,意亦有在,擇於斯二者而定之,惟在聖明,伏惟上裁。領敦寧府事金尙憲在外,大臣之意如此,上裁。傳曰,知道。用水晶帶,似爲便當矣。
沈之源,以禮曹意啓曰,杜氏通典·文獻通考,凡於議禮之時,甚爲要切之冊,而中原書籍散失,歲久之後,則尤不可得,卽今北京,猶可覓得,依上年集禮會典貿來時例,令該曹,量給價物於節使行中譯官,使之促便,求得貿來之意,分付以送,何如?傳曰,依啓。
沈之源,以禮曹言啓曰,崇善君夫人定婚事,命下矣。嘉禮吉日,令觀象監預爲推擇擧行,何如?傳曰,允。
沈之源啓曰,來十五日,乃是儒生殿講日次,何以爲之?敢稟。傳曰,爲之。
大司諫蔡裕後,執義柳慶昌,司諫梁曼容,掌令元振溟,持平丁彦璧,獻納鄭攸,正言任重·李惟碩等啓曰,辛生,請命嚴鞫得情。措辭見上答曰,勿煩。
府前啓,請摠府有司堂上推考,卽令停罷其役。知事閔灠,請命削去仕版。竹〈山〉府使李華岳,亟命罷職。答曰,論執至此,使之造成於明春。閔灠罷職。李華岳事,依啓。
金振啓曰,閔灠罷職事,命下矣。臺諫方以削去仕版論啓,罷職承傳,不得捧入之意,敢啓。傳曰,知道。
答奉敎洪宇遠疏曰,省疏具悉爾意。爾無所失,勿辭察職。原疏缺
答副司直奇震興疏曰,省疏具悉。深用嘉尙,所陳之策,當令廟堂採施焉。原疏缺以上燼餘
上在昌德宮。停常參·經筵。
藥房啓曰,夜雨如注,泠濕透戶,伏未審此際,玉候調攝,比昨何如?臣等不勝區區伏慮之至,敢來問安。答曰,症候日漸向差矣。藥房日記
答政院啓辭曰,近來災異,誠如卿所憂,予日夜憂懼,罔知攸濟也。所陳罪己之敎,從當量處。
大司諫蔡裕後,執義柳慶昌,司諫梁曼容,掌令元振溟,持平丁彦璧,獻納鄭攸,正言任重·李惟碩啓曰,辛生,請命嚴鞫得情。措辭見上答曰,勿煩。
答副司直安澈疏曰,省疏具悉卿懇。卿才合於此任,宜勿控辭,從速察任。禦營大將辭免事內下記草
上在昌德宮。停常參·經筵。
夜一更,流星出壁星下,入東方天際,狀如鉢,尾長三四尺許,色赤。流星出羽林星下,入南方天際,狀如鉢,尾長一二尺許,色白。內下日記
藥房啓曰,夜氣甚泠,伏未審玉候調攝,比昨何如?臣等不勝區區伏慮之至,敢來問安。答曰,與昨一樣。藥房日記
傳曰,史官二員待命,騎馬六匹立之。成均館四學,晝摘奸以來事
答合啓曰,勿煩。
答禮曹草記曰,知道。別單磨鍊,太過,似未合禮。冠則以紗帽磨鍊,出入之時,則乘馬以行,可也。內下記草
備邊司啓曰,頃年洪淸監司林墰,以尼山逆賊籍沒奴婢,移屬山城事狀啓,待其諸處畢査,稟處之意,覆啓蒙允矣。取考該院所報成冊,則李碩龍等及各司分給之外,餘數奴婢,尙有一百二十三口,其中擇其山城近地所居,五十口移屬事,分付該院,何如?答曰,依啓。其餘李碩龍,及有功之人,加磨鍊分給。備局謄錄
上在昌德宮。停常參·經筵。
藥房啓曰,夜來伏未審,玉候調攝,何如?閭閻疾病,或有忽於向差,致有再感之患,當此秋高,風寒可愼,臣等不勝區區伏慮之至,敢來問安。答曰,昨今氣候,不如再昨矣。藥房日記
答成均館草記曰,知道。事涉循私,推考。殿講儒生,額外加出事
答藥房再啓曰,依啓。診候後,鍼藥議定事
答合啓曰,勿煩。
答洪淸監司金素疏曰,省疏具悉。卿其勿辭,速往欽哉。內下記草
藥房三提調再啓曰,伏承昨今氣候,不如再昨之敎,臣等不勝憂遑煎慮之至,今日當爲受鍼,入侍之時,先爲診候,詳知脈候,然後議定鍼藥,何如?批答在上
掌務官,詣差備入診時,都提調請入之意微稟,則傳曰,入侍。入診時,及受鍼,正時巳正。以上內醫院日記
上在昌德宮。停常參·經筵。
夜一二更,月暈。
藥房啓曰,伏未審夜來,玉候調攝,何如?昨日受鍼之後,感冒之候,比再昨,亦復何如?臣等不勝區區奉慮之至,敢來問安。答曰,與昨一樣。藥房日記
答刑參宋時吉疏曰,省疏具悉卿意。頑民奸計,不必介懷,宜勿控辭,調理察職。
傳曰,觀參判宋時吉上疏,則罪人所持原情草謄入之事,極爲不當,當該堂上·郞廳,竝推考。
答左參贊趙翼疏曰,省疏具悉卿懇。卿其勿爲控辭,調理上來。
傳曰,殿講幼學張俊南直赴會試,朴震元給二分,進士閔忱·李燦漢,幼學吳命說各給一分,生員白彪,紙四卷·筆四柄·墨三笏賜給。
答合啓曰,勿煩。內下記草
上在昌德宮。停常參·經筵。
下直,全南監司許積。
卯·未時,日暈,雷動·電光。夜自一更至三更,月暈。內下日記
藥房啓曰,伏未審夜來,玉候調攝,何如?受鍼已經累度,而金銀花茶二貼,進御之後,感冒之候,其得快解否?臣等不勝區區伏慮之至,敢來問安。答曰,感冒之症,頗似和解矣。藥房日記
答領議政金自點箚曰,省箚具悉卿懇。卿其勿爲待罪,安心調理。
答合啓曰,勿煩。內下記草
上在昌德宮,停常參·經筵。
夜一更,流星出心星下,入南方天際,狀如拳,尾長三四尺許,色赤。
藥房啓曰,寒雨未霽,仍成陰濕,伏未審夜來,玉候調攝,何如?昨承脹候有加之敎,臣等不勝區區奉慮之至,敢來問安。答曰,與昨無異。藥房日記
答合啓曰,勿煩。內下記草
上在昌德宮。停常參·經筵。
巳時,日暈兩珥,白氣自兩珥出,長各尺許,良久乃滅。午時,日暈。夜自一更至五更,月暈。內下日記
藥房啓曰,夜間伏未審,聖候調攝,何如?近日脹候,比前有加云,昨今尙無減歇之候耶?日氣漸冷,臣等不勝區區憂悶之至,敢來問安。答曰,諸症自昨日還減矣。藥房日記
傳曰,史員一員待命,騎馬三匹立之。監試試所摘奸以來事
答合啓曰,亟停,勿煩。內下記草
上在昌德宮。停常參·經筵。
自三更至五更,月暈。
藥房啓曰,秋氣漸涼,伏未審夜間,玉候調攝,比昨何如?臣不勝區區伏慮之至,敢來問安。答曰,日漸減歇矣。藥房日記
答合啓曰,已諭矣。內下記草
有政。以李起浡爲弼善,白大璡爲谷山郡守,洪錫武爲司圃別提,金就章爲工曹正郞,郭天成爲兼高山察訪,申景涑爲竹山府使,李希曾爲豐川府使,權坽爲江陵府使,嚴鼎耉爲吏曹正郞,兼春秋單洪鐩,承文正字單申混,成均學正單崔文澳,慶尙道檢律單金仁吉,臨津渡承單金世昌,以洪履一爲歸厚別提,許憲爲平市奉事,林墰爲禮曹參判,兼掌令李惕然,兼持平金重鎰·洪處尹·南重晦·李光載·金以鏡,以權惗爲典獄奉事,呂爾弘爲繕工監直長,李光勉爲衿川縣監,郭聖龜爲務安縣監,柳碩爲江原監司,成後益爲果川縣監,李光載爲持平,李信立爲江東縣監,姜與載爲掌令,崇善君澂妻申氏爲永豐郡夫人。吏批政事
上在昌德宮。停常參·經筵。
辰巳時,日暈。夜一更,流星出天棓星下,入牛星上,狀如拳,尾長三四尺許,色赤。五更,流星出北斗星下,入東方天際,狀如拳,尾長五六尺許,色白。月暈。
藥房啓曰,夜來冷雨,寒氣一倍,伏未審玉候調攝,比昨,何如?當此受鍼之後,風寒宜愼,臣等不勝區區伏慮之至,敢來問安。答曰,與昨無異。
以柳碩爲江原道監司。燼餘
禁府啓曰,近來人心不淑,無賴人等,夜間橫行,歐打人物,閭巷鷄狗,不得保存,誠爲可惡。今月十八日夜二更,本府羅將,持公事行過之際,墨寺洞近處,無賴七八人,乘醉攔路,無端執捉,恣意亂打,滿身重傷,不能運動,常時巡伏,夜禁之法至嚴,而如此悖惡之徒,則捕盜若干軍名,不能禁斷,不但人命傷損之可慮,本府時急公事,亦將遲滯,尤極寒心,着令捕盜廳,別定軍官,嚴加跟捕,各別治罪,以杜後弊,宜當,敢啓。傳曰,允。禁府謄錄
傳曰,史官二員待命,騎馬六匹立之。試所摘奸以來事
答合啓曰,勿煩。內下記草
上在昌德宮。停常參·經筵。
昧爽,下霜。辰時,日暈,暈西有冠,色外赤內靑。巳時至申時,日暈。夜五更,乾方有電光。內下日記
藥房啓曰,伏未審夜間,玉候調攝,何如?日氣寒冷,受鍼之處,成痂未易,宜愼觸風,臣等不勝區區伏慮之至,敢來問安。答曰,日漸減歇,卿等勿爲慮念。藥房日記
上在昌德宮。停常參·經筵。
辰巳時,雷動電光,雨雹狀如榛子。午未申時,雷動電光。夜一更,有霧氣。五更,月入東井星,沈霧。內下日記
藥房啓曰,夜來伏未審,玉候調攝,何如?昨日伏承日漸歇之敎,不勝欣幸之至。凡閭閻間疾病,常患忽於小愈,更加愼攝,是臣等區區之至望,敢來問安。答曰,近日所患,幾盡差愈,今後勿爲問安。藥房日記
禁府啓曰,今此庭試時,仁政門·光範門·崇範門等,把守·禁亂官三員,慕華館左右考喧二員,及本府當直·公事交代各一員,竝都事八員,當爲分定,而都事九員,皆將入庭試,假都事八員,依例令該曹差出,何如?傳曰,允。禁府謄錄
答禮草曰,知道。元孫章服,以予揆之,則輕於世子,重於大君,似爲合禮,故頃言予意也。所謂乘馬,隨駕時事,非謂私自出入也。私出入時,則依啓辭,乘屋轎,宜當。且翼善冠·冕服,非今日所用,詳議處之。內下記草
上在昌德宮。停常參·經筵。
自昧爽至辰時,流霧。未申時,日暈。
備邊司啓曰,以戶曹頒曆齎來譯官,衣資賜米單子,傳曰,此譯官入送,似爲有害,令備局議處事,傳敎矣。頃仍謝恩副使林墰狀啓,北京頒曆齎來譯官差送事,覆啓定奪矣。衙門旣有分付,不可不差人受來,而彼中事勢,臣等猶未的知,更問於林墰,則在北京時,以鷹連領去之行,順付便當之意,言及於衙門,而不爲聽許,必令專差受去,在前咨文齎往,亦有譯官差送之例,則似爲無妨,而如或不然,不如依常時齎咨官之規,另差一官馳送,俾無衙門輕視之弊,爲當云云。此言誠然,令該曹,擇定宣傳官,武兼中,伶俐解事,可以應對者入送,而譯官,則勿爲定送,何如?答曰,依啓。備局謄錄
答合啓曰,勿煩。
答領·左相箚曰,省箚具悉卿等之意,卿等勿爲辭免,安心論道。
答判決事李有謙疏曰,省疏具悉爾懇。爾之剛明廉簡,允合擢用,宜勿控辭,從速察職。內下記草
上在昌德宮。停常參·經筵。
藥房啓曰,日氣漸寒,伏未審夜間,玉候調攝,比再昨,何如?臣等不勝區區伏慮之至,敢來問安。答曰,例患之症,幾盡差愈矣。藥房日記
答江華留守柳碩疏曰,省疏具悉卿懇。卿才實合此任,宜勿控辭,從速欽哉。
答禮曹草記曰,儀物中,蓋扇及旗,亦勿磨鍊,可也。元孫儀仗事
答合啓曰,勿煩。
答府曰,推考。砥平縣監柳溫事朝房,使之明春造成。
答院曰,以釘鑽穴之說,事不近理,更加詳察,勿爲煩論。內下記草
上在昌德宮。停常參·經筵。
夜三更,艮方有電光。
仁政殿庭試時,擧子入門數,三千四百六十一人,武科,慕華館設行。
答掌令姜與載疏曰,省疏具悉。深用嘉尙,所陳格言,予當體念,爾其勿辭察職。
答右參贊金壽賢箚曰,省箚具悉卿意。卿其勿辭,安心調理。
答合啓曰,勿煩。
答府曰,旣已推考,勿復煩論。
答院曰,已諭。內下記草
上在昌德宮。停常參·經筵。
夜一更,流星出房星下,入南方天際,狀如拳,尾長五六尺許,色赤。
答南陽君洪振道箚曰,省箚具悉。卿其勿辭,進參。春科殿試事
答合啓曰,勿煩。
答院曰,依啓。鄭琳及試官竝拿問事厥榜,姑勿拔去。
府啓。答曰,不允。內下記草
上在昌德宮。停常參·經筵。
夜一更,有霧氣。四五更,電光。
答合啓曰,勿煩。
答府曰,不允。
答院曰,査問之後,拔去未晩。內下記草
上在昌德宮,停常參·經筵。
藥房啓曰,秋氣寒甚,近日伏未審,玉候調攝,何如?受鍼之處,已爲落痂耶?寒風漸高,恐或觸冷,臣等不勝區區憂悶之至,敢來問安。且前日榻前,伏承此證差減後,更議丸藥之敎,鍼處若已完合,證候暫向差減,則卽當議藥,竝此仰稟。答曰,例患之症,已爲差愈,而鍼處時未落痂矣。丸藥姑爲勿議。藥房日記
司饔院啓曰,沙器所,分差奉事徐必遠,登庭試文科,將爲遞改,今若代以手生之人,則許多工役,必有疎漏之患,委屬可慮,畢燔罷役,應在開月念間,限進上沙器來納間,勿爲改差,何如?傳曰,允。
又啓曰,司宰監進排乾秀魚,在前須以新乾味好者封進,而自上年,本監啓辭,使各官直爲封進,又因暗行御史啓辭,卽該監司封進,此實出於爲各官除弊之意也。但秀魚爲物,油膩易敗,作乾經月,色變味苦,各官恐其腐敗,厚鹽作乾,捧置本監,又經數朔,實不合於御供,而曾已入啓定奪之故,本監亦不敢變通,諉之於該道,每以變敗失味者封進,事勢雖如此,不得不累次點退矣。今日監膳時,使之改備,則亦爲一樣,勢將闕供,不得已以其進排,仍爲捧入,揆諸事體,極爲未安,莫重御供,決不可每致如此。請本監當該官員推考,色吏,令攸司囚禁治罪,何如?傳曰,允。司饔院謄錄
答合啓曰,勿煩。
答府曰,不允。內下記草
上在昌德宮。停常參·經筵。
卯巳時,電動。夜一更二更,電光。五更,流星出鬼星上,入艮方天際,狀如拳,尾長三四尺許,色赤。有霧氣。
下直,洪淸監司金素。內下日記
藥房,世子宮問安。答曰,知道。藥房日記
備邊司啓曰,北京受曆事,齎咨官,武臣兼宣傳官李義賢,今將發送,令該曹假銜啓下,塡書於咨文之意,敢啓。傳曰,知道。繕工僉正假銜事,分付吏曹。備局謄錄
答藥房再啓曰,知道。王世子受鍼事
答合啓曰,勿煩。
答府曰,不允。
有政。內下記草
藥房都提調領議政臣金自點,左副承旨臣沈之源啓曰,王世子髮際生腫,雖不至大段,預爲施鍼事,下令矣。臣等不勝驚慮之至,腫之輕重,雖不及詳,而不可不及時經絡,以破腫毒,卽爲入診,詳審證候,然後議穴議藥之意,敢啓。再啓,批答在上藥房日記
吏批,以趙絅爲刑曹判書,黃㦿爲禮曹參議,李行遇爲吏曹參議,金鉽爲吏曹佐郞,李桓爲司評,洪采爲眞寶縣監,林墰爲大司諫,李時億爲刑曹正郞,朴遾爲大司憲,吳挺緯爲正言,金汝爲內資奉事,李弘淵爲持平,丁彦璛爲盈德縣令,兼春秋單金就章,以李時昉單付延城君,以李以存爲應敎,宣文煥爲碧沙察訪,金珩爲義禁府都事,鄭維城爲戶曹參議,柳重炯爲司贍主簿,朴霽爲古阜郡守,權堣爲副修撰,李之馨爲刑曹佐郞,南銑爲禮曹參判,李培元爲分兵曹參議,任重爲文學,權衍爲恭陵參奉,趙備爲淸河縣監,李翰衢爲繕工監參奉,李煥爲穆陵參奉,任有後爲刑曹正郞,南斗極爲槐山郡守,禹聖規爲中部參奉,吳挺一爲刑曹參議,兼春秋單李之馨,以金霱爲承旨,丁彦璧爲兵曹正郞,左承旨金霱,右承旨尹得說,左副承旨宋國澤,右副承旨沈之源,同副承旨金振。吏批政事郞廳金弘澤校正。郞廳崔大潤書。
上在昌德宮。停常參·經筵。
自昧爽至辰時,有霧氣。夜四五更,電光。
藥房,世子宮問安。答曰,一樣。藥房日記
備局啓曰,大炮及各樣火砲,非但不可不備,亦不可不廣加敎習,而近來點檢,經亂後收拾之砲,數甚零星,別破陣,雖有其名,而全廢習放,竝與其炮樣而不知,誠可寒心。前軍器僉正孔大信,素能曉習炮法,今方招致,使之敎習,而時無職名,令該曹,軍器寺相當職,待闕除授,俾有成效,何如?傳曰,允。備局謄錄
答合啓曰,勿煩。
答府曰,依啓。砥平縣監柳蘊罷職事內下記草
上在昌德宮。停常參·經筵。
夜一更,流星出女星下,入南方天際,狀如拳,尾長四五尺許,色白。
藥房,世子宮問安。答曰,知道。別無加減。
吏曹啓曰,備局啓辭,孔大信,時無職名,令該曹,軍器寺相當職,待闕除授事,蒙允矣。本寺副正以下,參上官員,多是老病才疎之人,無他可當遷轉之職,臣曹臨政注擬,每以處置爲難,尙未變通,該寺之事,誠爲可慮。今有備局啓辭,而待其窠闕,勢所不易,其中尤甚衰老不堪供職者,爲先送西,其代以孔大信差下,何如?傳曰,依啓。
答合啓曰,勿煩。
答府曰,依啓。臺諫出仕事
答院曰,責有所歸,勿爲遞差。臺諫遞差事
上在昌德宮。停常參·經筵。
夜一更二更,雷動·電光。
藥房,世子宮問安。答曰,知道。藥房日記
備局啓曰,皇帝祭用,年例瀋陽入送,生梨·柏子·淸蜜,則分付兩西,已令措備。銀杏,則自該曹,當爲下送,依前以義州地方邊將,定差使員領送之意,知會平安監司,何如?答曰,允。備局謄錄
答合啓曰,勿煩。
答院曰,旣已定奪,勿爲更煩。內下記草
上在昌德宮。停常參·經筵。
下直,大丘府使李緯國。
本院,王世子問安。傳曰,知道。勿爲問安,王世子受鍼後,本院問安。傳曰,知道。
藥房啓曰,秋氣涼冷,伏未審數日來,玉候調攝,比前何如,而受鍼之處,已爲落痂耶?風寒若此,臣等不勝區區伏慮之至,敢來問安。答曰,與前一樣。受鍼之處,幾盡落痂矣。
大司憲朴遾疏曰,伏以,科擧,是五六字缺易書之間,少有差謬之失,則五六字缺臣與正言李唯碩,所失無異,而昨日諫院處置,請遞李惟碩,則臣何敢獨爲晏然,有若無缺者然哉?且臣有切迫情事,不得不仰瀆焉。臣之父母墳,在於原州地,而西關之任,北京之行,急於王事,不敢言私,逮夫還朝之後,適緣公家多故,未得省掃,四年于玆,頃於端陽之辰,陳疏受暇,而又値受缺之日,欲發還停矣。矧今節屆深秋,霜露旣降,感慕之懷,益切于中,臣旣負應遞之失,且有懇迫之情,伏乞聖明,曲垂諒察,亟許遞職而往,俾遂微誠,不勝幸甚。答曰,省疏具悉。所陳之事,別無所失,卿其勿辭往來。
沈之源,以內醫院言啓曰,御藥蒼·白朮品六七字缺燕岐等地矣。公山環列六七邑,各有所供,而近來朮品漸劣,不合御藥之用,詳問其由,則境內流民,率皆火耕山上,今年燒盡草木於此處,明年又燒草木於他處,移畬不已,殆無草木茂盛之時,白朮何由而着根堅潔,終爲好品乎?所謂火耕,旣非元田,欲免收稅,火燒草木於山上,年年替畬,以致藥品不得堅精,若此不已,則御藥白朮,勢將絶種,不可置之尋常。本院官員中,曉解藥理者各一員,分遣該道,與各其官守令,眼同蒼·白朮所産處,嚴禁火畬,且令依方指敎以採乾之法,秋等所採之藥,亦令下去醫官,監採上來,何如?傳曰,依啓。
執義柳慶昌,司諫梁曼容,掌令元振溟啓曰,辛生,請命嚴鞫得情,夬施邦刑。
司諫梁曼容,獻納鄭攸,正言吳挺緯啓曰,臣等,以全南右道,初試拔榜事,更爲論列矣。聖批,以旣已定奪爲敎,如知其循私,何待査問後處之?參榜擧子中,吳缺緖等四人,特其表表,而其他參榜之人,亦皆用情者,不能枚擧。至於鳥銃試放之際,監放都廳,龍潭縣令鄭亨道,痛其所爲之不正,徑先馳去,不得已以錄名官,兼察都廳而畢放,其間苟且混雜之事,不一而足,不可以自己發明,定其拔榜與否也。請亟令拔其榜,勿缺答合啓曰,勿煩。
答院曰,已諭。
戶曹啓曰,瀋陽祭用,年例入送,生梨一千箇,柏子二十斗,淸蜜十斗,則分付兩西,依前精備。銀杏十斗,則分定於畿甸所産官,監司擇捧上送,而本曹看品封裹,交付于平安監司處,定差使員領送事,備局旣已啓下矣。畿邑銀杏,已納于本曹,領去禁軍,依前例,令該曹斯速擇定,何如?傳曰,允。
夜一更二更,雷動·電光。自三更至五更,電光。
刑曹判書趙絅疏曰,臣旣受新命,則形獄之地,不可仍帶藥房提調之任,伏願亟命改差。踏啓字。以上燼餘
上在昌德宮。停常參·經筵。
金霱啓曰,卽者內乘來言,今朝東西道洗馬云。敢啓。傳曰,知道。
傳于金霱曰,政事,明日爲之。
金霱啓曰,假注書柳霂,察任已久,重得傷寒,不得行公,請改差,他假注書差出,何如?傳曰,允。
假注書望。△申瀚·宋協,都擧元。
金振,以兵曹言啓曰,卽接一所巡三四字缺內,本月初四日,管牌定虜衛朴海水,所四五字缺巡後閪失云。管牌出納十餘字缺令攸司囚禁重治,所失管牌八九字缺入,何如?傳曰,允。
金霱,以禮曹言啓曰,缺王世孫冊禮旣定,此是祖宗朝以來,稀罕三四字缺設科取士,與四方同慶,所不可已。但世孫冊封,應行節目,旣無前例,該曹不敢擅定,議大臣處置,何如?傳曰,依啓事,傳敎矣。議于大臣,則領議政金自點,左議政李景奭,以爲元孫冊禮,旣是稀覯之盛典,而該曹設科之請,出於同慶之意,則臣等之淺見,豈有異焉?科式之稟定,唯在有司,伏惟上裁。領敦寧府事金尙憲在外,大臣之意如此,上裁,何如?傳曰,允。
以刑曹京畿監司啓本粘目,傳于金振曰,所謂論賞者,守令也。
金振,以兵曹言啓曰,政院啓辭,以兵曹咸鏡監司前鏡城判官成振翰,私持馬點送事,回啓啓目,前吉州牧使趙有道回啓啓目,傳曰,缺八九字傳敎矣。以本道監司啓本十一字缺又持從馬十一匹,旣爲過濫,而咸興判官之私自許送,亦甚無據。且啓本本意,槪以邊將·邊倅,替給從馬定數,俾得一體,點出點入,防其濫數之地也,而兵曹啓目,无明白處置之語,至於趙有道,則北馬持來之數,如是之多,所犯罪狀,極爲可駭。且許多馬匹去處,合有盡爲査出,與端川馬,一依處置之事,而該曹啓目,亦欠詳悉,此公事還出給,使之改回啓,何如?傳曰,依啓。當該堂上,姑先推考事,傳敎矣。前月二十九日,臣光煜,以式暇在家,下吏持回啓草,來示于臣曰,諸堂上前,已爲回示而來云。臣意,雖不復見元啓目,而旣經首堂上而來,則似無增減可二三字缺事,故泛然看過,卽爲還給矣。俄而,下吏持正書而來,請署,臣亦循例謹署而已。臣得一在直四五字缺首堂上,則首堂上,亦以爲可,故仍八九字缺政院之敎,臣等矇不致察之失,在所六七字缺之至,元啓目中,改付標以入之意,敢啓。傳曰,知道。
大司諫朴遾,執義柳慶昌,司諫梁曼容,掌令姜與載,持平李弘淵·李光載,獻納鄭攸,正言吳挺緯啓曰,臣等,將辛生事,累月論列,未蒙一兪,而又有亟停之敎,臣等之惑,滋甚焉。以渠爲不當誅乎,則渠之罪惡情狀,萬無得逭刑章之理,或慮朝家之失信乎,則其陰懷必逞之狀,昭著於上年修理都監發掘現出之時,今而誅之,斷無一毫失信之事,王法至嚴,輿憤益激,臣等決不敢停論。請亟命嚴鞫得情,夬施邦刑。答曰,勿煩。
大司憲朴遾,掌令姜與載,持平李弘淵啓曰,露梁津船之數,臣等雖不知其幾何,而近聞豪勢之家,以柴草載運事,盡爲捉去,只餘一破船,往來行人,晝夜而渡,至有渰死者云。事極驚駭,露梁若此,則其餘銅雀·漢江,亦可知矣。請令工曹,一一査出,事係諸宮家,其家奴囚禁重治,士大夫家,則其家長,從重推考,捉去船隻,盡還津所,以杜後弊。答曰,依啓。
夜五更,流星出井星下,入南方天際,狀如拳,尾長三四尺許,色白。以上燼餘
上在昌德宮。停常參·經筵。
下直,會寧府使梁應涵。
辰時巳時未時,日暈。
以備忘記,傳于沈之源曰,今下弓矢,會寧府使梁應涵處,給送。
沈之源,以刑曹言啓曰,本曹,爲一國刑獄之地,事務極煩,雖六郞廳俱備之時,常患不足,今者正郞李時億,佐郞李之馨,移差冊禮都監郞廳,除本司新除授三四字缺有後,時在蔚珍地,上來遲速,亦未可期。正郞四五字缺成昏事受由,松禾地下去。只有佐郞六七字缺照一人,兼察數房,曹務雲委,獄訟遲四五字缺正郞李時億,佐郞李之馨,依舊例閑官缺傳曰,允。
右尹金鍊,掃墳呈辭。傳于金霱曰,給由馬,澆尊床備給。
有政。吏批,判書鄭太和進,參判崔惠吉病,參議未差,左承旨金霱進。吏批啓曰,本曹參議,今當差出,承旨中,可合人竝擬,且講書院官員,依禮曹啓下公事,當以弘文館官差出,而不能備三望,不得已以兩人備望,其中相避,及未解由,時推人員,竝擬,何如?傳曰,依啓。講書院官員,後政差出。以沈儒行爲正言,孔大信爲軍器僉正,姜渭興爲砥平縣監,韓興一爲內醫提調,文壯元李廷夔爲典籍,武壯元朴淵爲西部主簿,李行進爲舍人,蔡裕後爲吏曹參議,李陽復爲典籍,刑曹正郞李時億·工曹正郞金寅亮相換,刑曹佐郞李之馨·工曹佐郞洪琂相換。吏批啓曰,歙谷縣令朴世堅,呈狀于政廳,以八月二十六日辭朝,奉其祖母·偏母,出宿門外,欲爲發行之際,新官下吏等,有犯罪之事,敎誘夫馬,一夜之間,盡爲逃散,老親及家屬,不得已還入京家,獨身留在城外,雖欲赴任,其勢末由,斯速入啓處置云。其間曲折,雖未詳知,而纔出都門,棄其新官,盡爲潰散,曾所未有之變,因此遞改,則亦有後弊。首倡下人,令本道跟捕,別樣重治,朴世堅,則使之仍爲赴任,宜當。以此知委于江原監司,何如?傳曰,依啓。給馬下送,可也。
兵批,判書李時白進,參判金光煜病,參議洪得一進,參知李時萬病,左副承旨宋國澤進。兵批啓曰,全南右水使,洪淸兵使·水使,今當差出,而在京無故人乏少,將不得備望,他道守令,及未赴任守令中,可合人竝擬,何如?傳曰,依啓。又啓曰,咀呪凶物所得二三字缺者陞堂上事,承傳,據修理都監,詳査擧四五字缺部將中,先爲掘得者權震鳴,厥後六七字缺多少,與權震鳴別無差等,而以先七八字缺爲首,而以多得言之,則別無差等,此兩人加資事,敢稟。傳曰,竝加資。又啓曰,五衛將羅允素,羽林衛將二字缺呈狀于政廳曰,俱以病重,差復無期,勢不得供職云。請改差。傳曰,允。以南銑爲副摠管,權榮爲五衛將,柳重炯爲中樞經歷,李昌源爲司禦,尹珹·李後奭爲文臣兼宣傳官,李汝海·李薰爲武臣兼宣傳官,申瀏爲兼宣傳官,吳竣爲知中樞府事,柳天樞爲全南左水虞候,禹尙中爲洪淸兵使,嚴愰爲洪淸水使,李蕆爲僉知,閔熙爲衛率,安信敏爲同知,柳東秀爲五衛將,愼得義爲曹司衛將,金是聲·金體乾爲副護軍,李行遇·李時聃爲副司直,李惟碩·宋淵·李後奭·尹珹·黃德輿爲副司果,李東碩爲副司猛,尹昌耉爲全南右水使,朴世模爲副率,領役部將權震鳴·高信,今加折衡。
沈之源,以刑曹言啓曰,以刑曹京畿監司啓本粘目,傳曰,所謂論賞者守令也事,已傳敎矣。當初判付,以論賞爲敎,故臣曹,請以賊人捕捉人,令本道指名啓聞之意,爲啓矣。今承下敎,元啓目中,改付標以入之意,敢啓。傳曰,知道。
沈之源,以禁府言啓曰,朴惟建·李壽男·許信等議處事,命下,而今坐,判義禁,以式暇不參,不得議啓之意,敢啓。傳曰,知道。
大司憲朴遾,執義柳慶昌,司諫梁曼容,掌令姜與載,持平李弘淵·李光載,獻納鄭攸,正言吳挺緯啓曰,臣等,將辛生事,累月論列,未蒙一兪,而又有亟停之敎,臣等之惑,滋甚焉。以渠爲不當誅乎?則渠之罪惡情狀,萬無得逭刑章之理,請亟命嚴鞫得情,夬施邦刑。措辭見上答曰,勿煩。
左參贊趙翼疏曰,伏以,七十後八九字缺先王參酌人生老少盛衰之限,以爲之六七字缺萬世此曾非凡人所當遵守之大法也。然人之三四字缺不同,或有過七十而堅悍如壯年者,如此則不必以二三字缺爲拘也。亦有殘疾之人,未老先衰,昏耗如篤老者,此則不待年至,而便可退休也。夫未老而先衰者,猶當退休,況其衰病已甚,而年又已至者乎?臣負罪極重,賦命極險,至於衰晩之年,連遭慘酷之喪,自壬午以後,死亡相繼,稚孫壯子,忽然逝去者非一二,而至於丙戌,則喪親喪妻,又喪長子,世間凶禍,豈有如臣之酷者乎?今年喪一子一孫,子婦又死,天之降殃,何至此極乎?夫遲暮之年,雖使心慮安閑,善自頤養,歲月荏苒,衰謝自不可禁,況其戕害斲喪如此者乎?雖使受氣完實之人,遭此患,其摧敗毁傷,自不能免,況如臣稟氣微弱,在衆人尤甚者乎?臣以至弱之質,沈沒於禍患酷烈之中,其氣力之毁敗,精神之耗失,固無足怪,其可怪者,惟未死攝生,傷敗如此,雖未至於老,猶不可用,況臣犬馬之齒,已至七十,正是禮經致仕之年?玆者伏蒙聖恩,不遺舊物,纔免草土,收置顯列,召命遠及,臣感激無任,而適賤疾方苦,敢陳疏乞免,不謂天眷極隆,不忍遽棄,恩召再下,令其調理上來,臣尤切感惕,不敢更辭,謹扶曳上來,旣趨詣龍庭,拜謝天恩,粗以塞其區區戀闕之心,而竊自顧其精神筋力,決不可堪用,而年紀又當禮經所定之限,雖欲勉强就列,以圖報效,乃力所未及,其何能强乎?古人所以制七十之限者,知其如此也。且臣竊見,世間能至七十者,少矣。七十之後,或二三年,或四五年而死者亦少,得更至累年者,又益少,以臣微弱傷敗,能至於此,已爲可怪,此後歲月,可知無多,以是竊敢願乞其無用之身,以待無多之餘日,臣之此計,誠可悲矣。伏望聖慈,天地父母,憐臣禍故之慘,衰敗之甚,察其筋力之未可用,又慮其禮制之不可違,特許令臣依例致仕,得五六字缺居寂寞之濱,安靜以終餘命,則其未死五六字缺聖主之所賜矣。無任祈天望聖,切迫戰懼之至。答曰,省疏具悉卿懇。危急之秋,實非致仕之時,卿其勿辭行公。
大司諫林墰疏曰,伏以,臣於千萬夢寐之外,濫叨新命,驚惶汗恧,揆分罔措,臣本空疎,百無一能,聖眷偏隆,恩渥備至,前後忝冒匪據,不一不再,尋常筋力所及,猶不能稱塞其萬一,常懼罪戾之罔逃,負荷鴻私,寤寐靡寧。況此諫官之長,朝著之所推重,以言責爲職事,作君上耳目,論一時是非,其任固不輕矣,決非如臣庸下譾劣之資,所敢承當,臣誠悶蹙,無以自容。且臣往來異域,重傷風濕,澌敗已極,百疾交攻,舊患耳聾之病,因此更發,還朝數日,又入試場,徹夜乃罷,症勢添劇,對面言語,全不解聽,沈呻委席,差效無期,以彼以此,俱無供仕之望,再呈辭單,見却政院,不得不冒昧陳情,呼籲於天地父母之下,干瀆至此,臣罪愈大。伏乞聖慈,察臣危迫之情,亟遞臣本職,以安微分,臣不勝戰慄屛營之至。答曰,省疏具悉卿懇。卿其勿辭,調理察職。以上燼餘
上在昌德宮。停常參·經筵。
世祖大王忌辰,齋戒。
宋國澤啓曰,前捕盜大將金應海,所授密符還納,請出密匣,且新大將安澈,命招之意,敢啓。傳曰,知道。
金霱,以吏曹言啓曰,因冊禮都監,甘結,王世孫印篆文書寫官,實預差,當爲啓下,而宰相朝官中,能寫篆字者,甚少,只有兵曹參判金光煜,江華留守呂爾徵,而呂爾徵,係是外任,故不得已以金光煜,單望書入。傳曰,知道。以上燼餘
上在昌德宮。停常參·經筵。
世祖大王忌辰。
自昧爽至辰時,有霧氣。未時,雷動·雨雹,狀如小豆。
藥房都提調金自點·提調韓興一·副提調金南重啓曰,近日陰晴相間,寒暖不適,伏未審此際,玉候調攝,比前何如?閭閻之間,多有感冒之症,宜加愼重,臣等不勝區區憂慮之至,敢來問安。答曰,與前一樣。
金霱啓曰,來初九日午時,王世孫四五字缺命下矣。明日,大臣及政府·館閣堂上六曹,二三字缺堂上,命招會議之意,敢啓。傳曰,知道。
宋國澤,以成均館言啓曰,今九月初九日,儒生課試當行,而王世孫定名,吉日相値,不得行之之意,敢啓。傳曰,知道。以上燼餘
上在昌德宮。停常參·經筵。
下直,豐川府使李希曾,利城縣監金汝旭。
卯時,灑雪。辰時,下雪,雨雹狀如小豆。申時,灑雪。
以義禁府金振頀等刑推公事,傳于宋國澤曰,保擧人,何不議啓乎?
平安監司鄭致和辭職狀啓。傳于宋國澤曰,勿爲固辭,調理察職事,回諭。
賓廳啓曰,王世孫定名在卽,而臣等,未諳前例,須經三字缺定名當用一字名乎,抑用二字名乎?五六字缺傍當取何字乎?敢稟。答曰,用木邊字。
金南重啓曰,元孫旣已定名矣。所當三四字缺字而冠後字之,乃是古禮,何以爲之?敢稟。傳曰,依古禮爲之。
右參贊金壽賢箚曰,伏以,臣以宿疾三呈三告,皆荷異數,繼進辭箚,溫批又下,再遣內醫,優賜藥料,前後聖恩,天地罔極,服藥調治,幸而不死,則一出謝恩,臣之願也。不意今者,召牌臨門,而所患前病,一向沈綿,委頓床席,欲起還仆,不能趨詣於闕下,人臣分義,死無所惜,不勝惶恐,伏地待罪。取進止。答曰,省箚具悉。卿其勿爲待罪,安心調理。
大司憲朴遾,掌令姜與載,持平李弘淵·李光載啓曰,會寧府使梁應涵,爲人驕濫,除授本職之後,厭薄邊邑,希望閫帥,托病遲回,久不赴任,開政之日,始爲辭朝,而臺官之家,全不下直,縱恣無忌,情態可惡,請命罷職。答曰,推考。
大司憲朴遾,大司諫林墰,司諫梁曼容,掌令姜與載,持平李弘淵·李光載,正言吳挺緯啓曰,臣等於辛生事,辭意俱竭,而殿下一向牢拒,每以勿煩爲敎,未知辛生罪狀,或有一毫可貸者歟?聖意所在,臣等實未曉也。凡係逆律,首·從皆誅,辛生非逆姜,則無以逞其兇,逆姜非辛生,則安得濟其惡乎?表裏相應,終始作逆,雖有首·從之名,斷無輕重之別,王法至嚴,輿憤益激,請亟命夬施邦刑。答曰,勿煩。
宋國澤啓曰,梁應涵推考事,命下矣。臺諫方以罷職論啓,推考承傳,不得捧之之意,敢啓。傳曰,知道。
夜五更,流星出玉井星下,入南方天際,狀如拳,尾長四五尺許,色赤。燼餘
上在昌德宮。停常參·經筵。
藥房,中殿問安。答曰,一樣。
宋國澤,以都摠府言啓曰,副摠管南銑,禮曹坐起,進去晝仕,請出標信。傳曰,知道。
又以司僕寺言啓曰,濟州先運年例歲貢馬二百匹內,一匹到海南故失,一匹到扶安病留,一匹到本寺故失,其餘一百九十七匹,依前禾毛色,別單書入矣。日寒草衰,馬多致傷,極爲悶慮之意,敢啓。傳曰,知道。
宋國澤,以吏曹言啓曰,臺諫有闕,政事,何以爲之?取稟。
三司合啓,請辛生,快施邦刑。措辭見上答曰,勿煩。
府啓,請會寧府使梁應涵罷職。措辭見上答曰,旣已推考,不必罷職。
宋國澤,以兵曹言啓曰,當日前判官吳璉稱名人,自丹鳳門入來,差備門外擊錚,極爲駭愕,令攸司囚禁治罪。同門守門將羅,常時不能禁斷,以致闌入,亦爲非矣,請推考。傳曰,允。
大司憲朴遾,大司諫林墰,司諫梁曼容,掌令姜與載,持平李弘淵·李光載,正言吳挺緯啓曰,辛生,請快施邦刑。措辭見上答曰,勿煩。以上燼餘
上在昌德宮。停常參·經筵。
沈之源啓曰,假注書權興益,察任已久,近來重得胸腹痛,不得行公,請改差,他假注書差出,何如?傳曰,允。
假注書,△李益新·柳霂·李垕。
沈之源,以兵曹言啓曰,南所入直衛將金鎭,今日猝得類中之症,症勢極重,不可仍在直所,不得已中日單子中,改付標以入之意,敢啓。傳曰,知道。
三司合啓,請辛生,快施邦刑。措辭見上答曰,勿煩。
府啓,措辭見上臣等之請罷應涵,非不知適足以中其計,而其縱恣無忌,輕蔑朝廷之罪,決不可止於推考,請命罷職。龍岡縣令洪興祉,爲人麤鄙,家行不美,受人唾罵,其來久矣。頃於除授本職之初,聞有物議,使一家之人,往來探試於臺官家近處,圖免彈劾,其間情迹,已極可惡,而到任之後,外爲要譽,內實多慾,距農庄至近之地,多有脂膏之潤,行己若彼,居官可知,如此之人,不可仍授字牧之任,請命罷職不敍。答曰,不允。洪興祉赴任不久,其善惡,似未顯著矣。
沈之源,以禮曹言啓曰,以王世孫冊封大慶,科擧設行之意,大臣獻議,傳曰,依議事,判下矣。臣等取考乙酉年,王世子冊封別試規例,則世子冊禮及入學,合二慶爲大擧別試,分京外試取六百,初場賦表,終場策問,除講經爲之。今亦當依此例施行,而但與合二慶有異,咸聚京師,試取三百,宜當。第念此科,所當今年十一月內,卽爲設行,而前頭國家,大禮稠疊,且近日科擧頻數,遠方士子輩,疲於道路,數月之間,纔往纔來,勢必未及周施,姑待新曆頒降後,以明年春初,擇日定行事,大臣之意亦然,敢啓。傳曰,依啓。
又以禮曹言啓曰,曾因本曹啓辭,三名日方物復舊事,自上今年,仍爲停罷事,傳敎矣。聖意旣存於節損,臣等感歎遵奉,不敢更請。自明年爲始,三名日方物物膳,依舊例封進之意,行會各道,而至於朔膳,亦因上年備忘停罷,只以新産若干封進,久致御供薄略,雖由於連歲凶歉,其於臣子享上之儀,殊甚未安。各殿朔饌,今年十一月爲始,西路外,依舊例封進事,爲先知委各道,何如?傳曰,今年勿爲復設。以上燼餘
上在昌德宮。停常參·經筵。
沈之源,以都摠府言啓曰,去七月二十八日,以自上受針調攝間,入直軍士,中日習射,姑停事,啓稟蒙允,而厥後或有闕內擧動,且値風雨,久未擧行矣。當日爲始,入直軍士,依前例習射,請出標信。傳曰,知道。
三司合啓,請辛生,快施邦刑。措辭見上答曰,毋庸堅執。
府啓,請會寧府使梁應涵罷職。措辭見上龍岡縣令洪興祉,爲人麤鄙,家行不美,受人唾罵,其來久矣。頃於除授本職之時,聞有物議,使其子壻,往來探試於臺官家近處,圖免彈劾,其間情迹,已極可惡,而到任之初,姑出官儲,添補民役,欲爲要譽,而旋卽大興工役,鑿開池塘,造作綵船,日習聲樂,遊宴無節,政令顚倒,木碑之立,反爲叢怨,且距農庄至近之地,肥己之事,不一而足,豈可以赴任未久,置此人於西路完邑,貽小民無窮之害哉?請亟命罷職不敍。答曰,不允。
金霱,以侍講院言啓曰,本院官員十員內,輔德兼說書未差,弼善臣李起浡,在外未上來,兼弼善臣李行進,以冊禮都監都廳,除仕上直,兼文學臣柳慶昌,本職呈辭受由,司書臣黃儁耉,受由在外,說書臣崔逸,病親呈辭出去,只有文學臣任重,兼司書臣李海昌入直,兼輔德臣林,明將入直于本館,前頭如有慶德宮問安,則不但陪從埋沒,書筵入番之際,事甚苟簡。本院闕員,明日政,以在京無故人,盡爲差出,牌招肅拜,使之推移入直,何如?傳曰,依啓。牌招事,不允。
傳于沈之源曰,政事,明日爲之。
議政府左參贊趙翼疏曰,伏以,臣之乞退,非所得已也。自顧精神筋力,消耗已甚,其於世間事,旣無所用,若不自量度,冒居是職,則非但曠官素餐,爲三四字缺率職,力不可强,顚仆必矣。且計其餘日無多四五字缺惟有退處田野,安於窮約,待盡餘日,是其所願四五字缺仰籲,冀蒙矜察,伏承聖批,曰危急之秋,非致仕之時,臣惶恐蹜蹙,罔知攸措。嗚呼,今之時,可謂危且急矣。朝著之上,未見雍穆之美,閭里之間,不勝怨咨之多,天災物怪,式月斯生,將來之憂,有不可勝言,可爲痛哭流涕者矣。聖敎所謂危急者,實見可憂之形,而有此敎也。主憂臣辱,聖敎及此,凡在臣工,孰不感涕?況臣濫蒙天恩,位躋峻秩,區區憂國之忱,竊自謂不下於衆人,常思竭其千慮之愚,有所裨補於萬一,此臣素所蓄積,亦聖明之所下燭也。至於今日,犬馬報國之誠,豈敢一毫緩忽?第顧年紀,消其氣血,慘禍攻其心腸,反覆傷敗,衰朽無比,自度於世事,決不能有毫髮裨益,故敢決意爲退歸之計,此誠出於不得已也。蓋其愛君憂國之忠,雖切於心,而其精神筋力,萬無可爲之理,安得不退歸也?臣之衰敗無用之狀,前疏已盡陳,而今更略擧一二也。臣眼昏耳聾,燈下不得見文字,對人言語,太半不能解聽,心慮昏錯,所慮事謬誤者,十常八九,凡所思量,或至半而忽忘之,或已思而旋失之,如此者常多,古今人名字,都忘之,前所識者,不能記其一二,至於眼前僮僕,亦或忘其名而不能記,此豈獨年衰之故也?必是哀傷之久,心神有傷而然也。心神受病如此,非惟望絶有爲於世,亦恐難以久存於世也。以是區區之心,竊以爲,旣不能有爲於國,寧欲休其不久之餘生也?其情誠可悲矣。伏願聖慈,天地父母,憐臣衰疾如此,特允其所願,使得退歸田野,以終餘齒,則其田間一飮一啄,無非聖恩,而其未死之前,無非戀主之日月矣。臣無任瞻天望聖,激切屛營之至,謹昧死以聞。答曰,省疏具悉至懇。卿須老病,須體至意,勿爲固辭。以上燼餘
上在昌德宮。停常參·經筵。
巳時午時,日暈。
藥房都提調臣金自點,提調臣韓興一,副提調臣金南重啓曰,秋氣早寒,近又益深,伏未審此時,玉候調攝,比前何如?臣等不勝區區伏慮之至,敢來問安。答曰,與前一樣。
金霱啓曰,今日爲政事,命下矣。左副承旨臣宋國澤,受由下鄕,同副承旨未差,吏批政廳,則都承旨金南重,藥房問安後,當爲進去,臣霱及右副承旨臣沈之源,武科放榜時進去,而廳中,只有右承旨臣尹得說,兵批政廳,不得已放榜後,代房臣沈之源進去之意,敢啓。傳曰,兼進。
以備忘,傳于金霱曰,史官一員待命,騎馬三匹立之。
有政。吏批,判書鄭太和在外,參判崔惠吉進,參議蔡裕後進,都承旨金南重進。以李時萬爲同副承旨,崔逸爲注書,申悅道爲掌令,李袤爲正言,李元老爲完陽君,閔仁佺爲春川府使,崔攸之爲獒樹察訪,郭希震爲監察,柳慶昌爲輔德,林爲執義,申嵂爲軍器主簿,朴士龍今加通政老職,李哲曾爲司贍主簿,金振爲兵曹參知,柳時中爲中部主簿。兵批,行判書李時白病,參判金光煜進,參議洪得一病,參知金振未肅拜,都承旨金南重進。以金振·柳慶昌·元振溟爲副護軍,沈儒行爲副司果。
傳曰,校理,後政差出。
大司諫林墰,司諫梁曼容,掌令姜與載,持平李弘淵·李光載,正言吳挺緯啓曰,措辭見上請辛生,夬施邦刑。答曰,勿煩。
掌令姜與載,持平李弘淵·李光載啓曰,措辭見上請會寧府使梁應涵罷職。龍岡縣令洪興祉,爲人麤鄙,家行不美,受人唾罵,其來久矣。頃於除授本職之時,聞有物議,使其子婿,探試於臺官家近處,圖免彈劾,其間情跡,已極可惡,而到任之初,姑出官儲,添補若干民役,意在要譽,而當春夏農務之日,不念民事之急,大興工役,鑿開池塘,造作綵船,日習聲樂,欲爲往來人悅目之助,加以遊宴無節,政令顚倒,闔境騷然,民怨方興,且距農庄至近之地,肥己之事,不一而足,臣等所聞,悉得其詳,請亟命罷職不敍。洪淸兵使禹尙中,雖以武勇發迹,而再從軍旅,逗撓恇㤼,其在武夫之中,皆以無用稱之,加以全不解書,屢經郡邑,多有貽笑苟簡之事,閫帥重任,不可付諸此人,請命遞差。答曰,不允。禹尙中別無恇㤼之事,勿爲煩論。
沈之源,以備邊司言啓曰,江都收置火器諸具,散落不齊,軍器僉正孔大信,今將下送,使之一一點檢,事知別罷破陣二人,亦當帶去,竝與未成材別破陣等偕往,試放敎習矣。孔大信給馬以送,何如?傳曰,允。
李時萬,以禮曹言啓曰,今此王世孫冊禮後,百官陳賀節目,已爲啓下矣。王世子,亦當有陳賀之禮,而旣無謄錄,事係新規,依正至例施行,何如?傳曰,陳賀,不可矣。
李時萬,以禮曹言啓曰,本曹郞廳李垶,身有病患,久不供仕,當此多事之時,不可任其調治,以致累日曠官,請遞差,其代,後政,以在京無故人差出,何如?傳曰,允。
金霱啓曰,新除授注書崔逸,時在京畿陽城地,請斯速上來事,下諭,上來間,假注書差出,使之察任,何如?傳曰,允。
李時萬,以工曹言啓曰,以憲府啓辭,露梁津船之數,臣等雖不知其幾何,而近間豪勢之家,柴草載運事,盡爲捉去,只餘一破船,往來行人,晝夜而渡,至有渰死者云,事極驚駭,露梁若此,則其餘銅雀·漢江,亦可知矣。請令工曹,一一査出,事係諸宮家,其家奴囚禁重治,士大夫家,則其家長,從重推考,捉去船隻,盡還津所,以杜後弊事。答曰,依啓事,傳敎矣。每年春秋,津船私捉之弊,罔有紀極,故自前備局及臣曹,累次入啓,移會京畿,分付渡丞,各別禁斷事,捧承傳,立事目,非一再矣。今年露梁津船,盡爲出去,至有渰死者之說,傳播于中外,極爲寒心,露梁及各渡津船,則元不載案於本曹,各津俱有渡丞,船案成冊,而京畿監司,常常檢飭,憑考殿最,本曹未能糾察,今因啓下辭意,分付露梁·漢江丞,使之詳査津船去處,則津丞牒報內,銅雀·露梁之船,或稱內需司年例四五字缺或稱私家自備船,運草出去,而今則盡爲還來四五字缺津頭云。漢江丞牒報內,亦稱私家自備船,及內需司四五字缺載運出去,三隻留在,無弊過涉,別無津路斷絶之事,而其私自捉去之人,一不査報,極爲可駭。各津之船,無論私船與否,皆自宣惠廳給復完護,定爲身役,則渠何敢任自出入乎?內司年例運草,旣是官家之物,自有應載之船,決非責及津船者也。況京江,俱是公私行李,連絡過涉之大津,豈可以一二船隻餘存,而謂之無弊通行乎?蓋丞輩,俱是賤末之人,畏首畏尾,深慮後患,不肯直告,若此因循,則私室之威勢重,而國家之命令輕,將至於津渡永絶,而莫之救矣。臣曹無刑杖衙門,萬無査出之理,渡丞等,令攸司各別推問,津船去處,一一査出,而稱以私船,任意出去者,亦爲捧招,治罪,宜當,敢啓。傳曰,允。
以江原監司洪命一,以銀溪察訪趙聖達狀啓辭職狀,傳于李時萬曰,勿待罪事,回諭。
行兵曹判書李時白箚曰,伏以,臣於趙有道回啓之時,適値如子之喪,不得行公,而下吏持文書,來問回啓之由,臣慘痛之中,只以依狀啓中,結語爲之之意言送,其後又持參議構草而來,臣以罪犯駭異等語,略加刪改以送矣。臣方在服制中,故下吏,不以臣名現告,構草參議,獨被推勘之命,則刪削可否之臣,何敢晏然於心乎?臣罪不知因此事瀆擾之爲惶恐,而旣與同僚,相爲可否,至於罪罰,苟免爲幸,臣所不敢。請與參議,同被罪罰,千萬幸甚。取進止。答曰,省箚具悉。卿其勿爲請罪,安心察職。
夜二更,月暈。五更,電光色白,流星出觜星下,入南方天際,狀如拳,尾長三四尺許,色白。以上燼餘
上在昌德宮。停常參·經筵。
假注書望,△都擧元·宋協·申塯。
以校理李禬上疏,傳于李時萬曰,此三喪,已爲埋葬乎否?
李時萬啓曰,以校理李禬上疏,傳曰,此三喪,已爲埋葬乎否事,傳敎矣。問于本家,則時未埋葬云矣。傳曰,知道。事極慘惻,令該曹葬需題給。
傳于李時萬曰,今番影幀改粧時,堂上以下,書啓。
大司諫林墰,司諫梁曼容,掌令姜與載,持平李弘淵·李光載,正言吳挺緯啓曰,措辭見上請辛生,快施邦刑。答曰,勿煩。
掌令姜與載,持平李弘淵·李光載啓曰,措辭見上請龍岡縣令洪興祉,亟命罷職不敍。新除授洪淸兵使禹尙中,方其未老之時,非無强壯之力,射御之才,而曾從椵島之役,逗撓畏縮,只圖苟免,見棄主將,因此坎軻,厥後又以全州營將,當丙子之亂,不及臨敵,先自沮喪,致令軍心驚擾,武夫之中,皆以無用稱之,恇㤼之狀,衆所共知,加以全不解書,曾經郡邑,下吏開讀文簿,則矇不記知,貽笑苟簡之事,不一而足,閫帥重任,不可輕授此人,請命遞差。新除授掌令申悅道,時在慶尙道仁同地,請斯速上來事,下諭。答曰,依啓。洪興祉·禹尙中等事,不允。
大司諫林墰,司諫梁曼容,正言吳挺緯啓曰,新除授正言李袤,時在洪淸道保寧地,請斯速上來事,下諭。答曰,依啓。
金霱啓曰,以王世孫告祭祭文,傳曰,未妥處察改事,命下矣。今此祭文中,歷擧世孫名字,當初禮曹啓辭,雖有告祭時,擧名書塡一款,而此是冊禮告祭,似非專爲定名,祭文措語,實爲未妥,使之改撰,何如?傳曰,未妥處,使之察改,擧名處,仍存。
李時萬,以備邊司言啓曰,本司武郞廳宣傳官韓公信,奔走勤仕,已滿十五朔,依他例六品遷轉,或守令除授事,捧承傳施行,何如?傳曰,依啓。
李時萬,以司僕寺官員,以提調言啓曰,濟州後運年例進上馬八匹,三名日進上馬六十匹,共六十八匹內,一匹到鎭安病留,其餘六十七匹,到本寺,依前禾毛色,別單書入之意,敢啓。傳曰,知道。
副校理李禬疏曰,伏以,臣罪惡深重,早失怙恃,兄弟六人,而一弟且夭,人生三樂,臣不得其一,抱痛窮天,無望生全,而惟以餘存兄弟,幸無他故,丙子以前,則同在洛城,未嘗一日相離,一自經亂之後,就食東西,星離雨散,見日常少,離日常多,看雲起思,夢草傷心,以爲兄弟,如欲合處,莫如京中,數年之前,相率入京,而獨臣係官嶺外,不得源源,每念同被之樂,常懷少一人之歎,及臣誤蒙聖恩,移拜本職,諸兄弟,相與貽書於臣曰,汝今遞歸,而汝之妻子,若往鄕曲,則汝雖上來,非可久之道,無食來京,雖非得計,吾等皆已衰老,相見無期,與其兄弟相離,莫如同飢之爲愈。辭甚愴然,臣見書悲感,遂將妻孥入京,將期鴒原之團會,比到中途,聞伯兄棄背,悲號痛哭,奔馳入京,則小弟繼死,而第三兄,亦染疾有日矣。哭死救生,寸腸腐斷,人生到此,不如無生也。兄病日重,又至不起,痛哭罔極,欲死不得,自古天下,人皆有死,則有兄弟者,孰不遭兄弟之喪?然而至於一日之內,三喪疊出,數十日之前,五兄弟俱在,而數十日之後,三人死,而二人存,則古今天下,禍患之慘,未有如臣之酷者也。臣素多疾病,雖在平常無事之時,常以藥餌爲命,自遭喪患,頓無生意,只期一死,過飮冷水,狂奔疾走,因致宿疾復劇,新症添加,心火極盛,眩暈頭痛,尋常之間,便不省人事,以此病勢,非徒無供職之望。且臣所帶之職,不是閑慢之比,玉堂論思重地,固非如臣愚陋空疎者之所可堪處,則雖無疾病,不可一刻冒居,而出入病患,不敢遽卽呈疏,今姑陳懇,臣之忝辱名器,亦已多矣。非分之榮,福過災生,疊遭慘喪,病且深痼。伏乞聖明,曲察危懇,亟遞臣職,以安愚分,則天地生成之恩,惟當隕首,結草圖報,情迫辭蹙,無任戰灼屛營之至,謹昧死以聞。答曰,省疏具悉爾懇。爾其勿辭,調理察職。以上燼餘
上在昌德宮。停常參·經筵。
下直,谷山郡守白大璡,溫陽郡守趙克善。
王世子,慶德宮中殿問安。答曰,入來。
李時萬,以都摠府言啓曰,今日入直軍士,中日習射,請出標信。傳曰,知道。
以刑曹參判宋時吉,兼職竝遞差傳旨,傳于金南重曰,只遞本職。
李時萬,以義禁府言啓曰,凡罪人拿來,程途自有定限,而古阜郡距京城六日程,里數通計,則當於十有二日還來,而任國翰四五字缺八月二十八日朝發送,今月十四日午後三四字缺計其日數,則三日半稽滯,令攸司囚禁治罪,何如?傳曰,允。
大司諫林墰,執義柳慶昌,司諫梁曼容,掌令姜與載,持平李弘淵,正言吳挺緯啓曰,措辭見上請辛生,快施邦刑。答曰,勿煩。
掌令姜與載,持平李弘淵啓曰,措辭見上請龍岡縣令洪興祉,請亟命罷職不敍。請新除授忠淸兵使禹尙中,命遞差。答曰,不允。
大司諫林墰,司諫梁曼容,正言吳挺緯啓曰,外方田結之役,貢賦最重,而累經變亂,物無缺損益之際,用奸日滋,良由各司之官,旣不能盡得其人,句當諳委,未若久遠之執吏,或有稍欲糾察者,則下輩,必用計生事,使不得存保於其任,率以苟全爲能,例於出納文書之間,署其尾末而已。故徵士臣曺植疏中,縷縷以吏胥專國爲言,實因痼廢而發,凡大小諸司之所當警飭處矣。姑以近日所聞言之,司䆃寺元貢末醬,亂後權度,量其用度,稱以別卜定收捧,而頃年元貢收進之後,別卜定,亦爲仍存,連三歲疊捧,剩數者多,徒歸於下吏之分受,本寺摘得其奸狀,將難掩置云。以此推之,他司可知。竊見京司職掌之疏漏,有同兒戲,反不如外方之模樣,根本如此,其何以施令於八方哉?無非不遵法制,徒事姑息之致也。請令該司,帶同各司長官,親執貢案,各年收捧與用下之數,詳細分錄,明白申啓,犯罪者依法科斷,以杜奸濫之習,且令另擇各其剛明廉簡之員,依大典定額,久任付標,勿爲遷動,使之專意職事,俾無悠泛之弊。谷山郡守白大璡,曾爲守令,別無可稱之績,身有痼疾,每以調病爲托,治民察事,專不經意,以此復畀字牧之任,實爲無益而有害,除授之初,物議皆以爲可論,今者猝然辭出,而託病偃蹇,循例下直,亦且不爲,從前愚濫之稱,到此益著,此時西路守令,一以筋力奔走,一以撫摩疲氓,不可與他道郡縣比論,豈可使如此病敗不謹之人,徒爲貽笑於迎送?請命遞差。答曰,依啓。白大璡推考。
政院啓曰,谷山郡守白大璡推考事,命下矣。臺諫方以罷職論啓,推考承傳,不得捧之之意,敢啓。傳曰,知道。
尹得說,以戶曹言啓曰,供上及闕內諸處,逐朔進排饌油等,大朔則四石三斗,小朔則四石一斗一升零,自六月至八月三朔,則準數題給,九月朔則先給三石二斗,已爲會減,而今日開坐時,所捧圖書,取來考準,則各朔供上外,諸處進排之油,全然不納,該曹官吏所爲,極爲駭愕,色官從重推考,色吏,令攸司囚禁治罪,並令刻期進排,何如?傳曰,允。
又以戶曹言啓曰,丙子經亂之後,畿甸各邑,尤甚殘敗,故丁丑爲始,各種貢物,竝皆革罷,而其中,司䆃寺末醬,乃係干御供之物也。不可一日無,故末醬三百石,分定於各邑,除出田稅黃豆,換作上納矣。至乙酉十月,因該寺牒呈本曹,枚擧入啓貢案所付之數,竝爲復舊上納,而別卜定換作末醬,則自同年停罷矣。卽接本寺所報,則廣州六邑,別卜定末醬五十八石,乙酉·丙戌·丁亥連三年,仍捧,合計元數,多至一百七十四石,而其中,九十一石十三斗二合四勺,則本寺該官,稱以換色,私自分給各人云。各司貢物出納,毋論多寡,關由本寺,自有法例,而停罷貢物,矇然仍捧,任意分給,極爲駭愕,乙酉以後,色官,爲先從重推考,色吏,令攸司囚禁治罪,分給末醬,亦卽依數徵捧,此事掩置,已至三年之久,而色官盧道一,逢差未久,任怨査出,與正盧協同着名牒報,其爲守法奉職,極爲可嘉,盧道一久任勿遷,以責成效,何如?傳曰,依啓。盧道一依他例施賞。
夜一更,流星出屢星上,入九坎星下,狀如鉢,尾長五六尺許,色赤。四更五更,月暈。以上燼餘
上在昌德宮。停常參·經筵。
辰時巳時,日暈。申時酉時,日暈。
以王世孫冊禮告祭祝文,傳于金霱曰,縟儀慶關等語,皆未妥當矣。
李時萬,以義禁府言啓曰,金孝生議處公事,判付內,分揀汰去事,命下矣。金孝生放送之意,敢啓。傳曰,依啓。
李時萬,以兵曹言啓曰,本曹政色郞廳二員內,正郞李元圭親病呈辭在外,佐郞鄭承明以兼春秋,長在入直,所掌緊重,察任無員,佐郞鄭承明兼春秋,代令本館以無故人付標,專察本色之任,何如?傳曰,依啓。
大司諫林墰,執義林,掌令姜與載,持平李弘淵,正言吳挺緯啓曰,措辭見上請辛生,快施邦刑。答曰,勿煩。
掌令姜與載,持平李弘淵啓曰,臣等,將洪興祉事,累日論列,尙靳一兪,臣等竊惑焉。弘祉爲人麤鄙,家行不美,受人唾罵,全沒羞恥,搢紳間所知,送其子婿,伺候於臺官家,圖免彈劾,固是鄙夫之態,到任之初,出穀補役,雖曰要譽,終始謹飭,少有畏戢之心,則洗濯前愆,或不無可取之事,而未經數朔,旋卽縱恣,大興工役,鑿開池塘,造作彩船,日陳聲樂,遊宴沈湎,廢閣公事,民不接跡,怨咨載路,號令顚倒,闔境騷然,龍岡爲邑,物衆事煩,出站責應,比他縣爲甚,如此之人,豈可久授字牧之任,貽小民無窮之害哉?臣等所論,實非泛聞,請亟命罷職不敍。答曰,依啓。
大司諫林墰,正言吳挺緯啓曰,近來西路守令,冗雜居多,不但民情愁怨,物議皆以爲未妥,而不敢隨聞輒劾者,蓋慮差除之際,新舊雷同,迎送之間,貽弊莫甚故也。玆者白大璡谷山之除,出於積病之中,方其少壯,作事無可觀,所過多怨謗,實不合於字牧之任,況此病敗之極,筋力無所用,卽今西路,非武夫養病之地,旣到之後,必難持久,請命遞差。答曰,更爲試可,宜矣。
掌令姜與載啓曰,臣今見戶曹啓辭,則司䆃寺末醬,元貢復舊之後,別卜定,仍爲收捧,該色官員,掩置不報,至有推劾之命,凡在各司,雖有主掌,而爲一司長官者,所當査考糾檢,俾無疊捧之弊,臣曾在二字缺除授本寺正,累朔居官,不能摘發,尸居不察數字缺在所難免,不可以旣往之事,晏然行公,請亟命罷。缺答曰,勿辭。
李時萬啓曰,掌令姜與載,再啓煩瀆,退待物論矣。傳曰,知道。
持平李弘淵啓曰,掌令姜與載,引嫌而退,該寺之事,各有主掌,而別卜仍捧,掩置不報,則長官雖欲摘發,何從而知之?推勘雖下,自有當之者,別無可避之嫌,請命出仕。答曰,依啓。
李時萬啓曰,臺諫出仕事,命下矣。闕門將閉,明日待開門,命招之意,敢啓。傳曰,知道。以上燼餘
上在昌德宮。停常參·經筵。
大司諫林墰,執義林,掌令姜與載,持平李弘淵,正言吳挺緯啓曰,措辭見上請辛生,快施邦刑。答曰,勿煩。
大司諫林墰,正言吳挺緯啓曰,近來西路守令,冗雜居多,不但民情愁怨,物議皆以爲未妥,而不敢隨聞輒劾者,蓋慮差除之際,新舊雷同,迎送之間,貽弊莫甚故也。玆者白大璡谷山之除,出於積病之中,曾前累試,政無可觀,專務刑杖,民多怨謗,實不合於字牧,況此病敗之極,筋力無所用,卽今西路,非武夫養病之地,旣到之後,必難持久,決不可仍遣。請白大璡亟命遞差。答曰,已諭。
李時萬,以吏曹言啓曰,臺諫及守令有闕,政事,何以爲之?取稟。
又啓曰,兵曹郞廳來言,闕內入直軍士,夜巡檢云矣。傳曰,知道。
以戶曹校理李檜上疏,據三喪,葬需題給單子,傳于尹得說曰,加給。
夜自一二更至五更,月暈。以上燼餘
上在昌德宮。停常參,經筵。
沈之源,以都摠府言啓曰,今日入直軍士,中日習射,請出標信。傳曰,知道。
以備邊司東萊府使狀啓粘目,傳于沈之源曰,旣曰嚴禁,而又謂之詳探,殊未妥當,末端措語,使之刪去。
以掌隷院籍沒奴婢,分屬磨鍊,後錄啓目,傳于沈之源曰,此奴婢名下,主名懸錄入之。
沈之源,以備邊司言啓曰,虛位充定事,係軍政之大者,不可一向停退,故向因兵曹啓辭,今年秋成後,則充定事,入啓允下,而兵曹事目,未及停當,故時未行會矣。臣四五字缺察則久遠流來,各樣虛位,其數極多,慶尙道則騎兵五六字缺竝九萬八千二百四十二名,全南道則騎·步·漕水軍·戶保二三字缺七萬三千九百六十三名,濟州三邑,騎·步·水軍·戶保·總數,四千一百六十四名,洪淸道則騎·步·漕水軍·戶竝一萬六千二百十五名,平安道則騎·步·水軍·戶軍·戶保竝四萬七千三百九十四名,黃海道則騎·步·水軍·戶保竝三千六百八十六名,江原道則騎·步·戶竝六百四十八名,咸鏡道則騎·步兵·戶保竝三千六百四十五名,京畿則騎·水軍·戶保合二十四名,開城府則騎·戶·保合二千名,京中則五部騎·步·戶·合一千六百四十二名。其中京畿最少,而他餘各道,許多未充定之數,至於如此,剋期充定,元非可辦之事,故每式年,有大中小邑,定數充定之擧,而此猶未之能焉。自甲戌,乃有五年一次充定之令,而或因變亂,或因飢饉,未得擧行,以至于今矣。兵曹諸色軍年例,老除物故本竝令充定事,申嚴事目,行會各道,而今此虛位之充,適會此際,積年久廢之餘,若不十分參酌,令之以可行之事,則就緖未易,而徒爲驛騷之歸,臣等相與會議,若分大小殘盛,而派定其數,則三南與兩西·嶺東·北之州邑,大小之名,雖同,殘盛之實,懸殊,不若取今年應定者,而量定都數,委諸道臣,使之商度道內各邑,大中小殘盛,而均分之爲愈也。各道分定之數,別單書啓,令兵曹事目,行會各道及漢城府,俾卽擧行,何如?傳曰,知道。二十餘萬干額,只充二千,似爲太略矣。
以備忘記,傳于金霱曰,石鐵之事,予甚驚惻。其喪柩,中官下送率來,令該曹,葬于厥父墓側。
傳于金霱曰,石鐵喪柩率來,內官下去,此意監司處,下諭,上來時,朝夕祭設行事,有旨中添入。
尹得說,以戶曹言啓曰,以校理李禬上疏,據三喪葬需題給單子,傳曰,加給事,傳敎矣。木十疋,米·太各一石,加磨鍊付標以入之意,敢啓。傳曰,知道。
左副承旨宋國澤疏曰,伏以,無狀小臣,猥蒙寵擢,待罪近密,已過六箇月矣。尋常愧惶,若無所容,今者又蒙恩由,帶職南歸,瞻望北闕,感涕自零,第臣有痼疾,一生啖喘,和暖之時,則猶自起動,而風高之節,則不敢出戶者,十餘年矣。近日寒風猝緊,舊症轉劇,冷痰塡胸,呼吸喘促,遍身萎苶,精神昏倒,扶病登馬,寸寸前進,中路狼狽,實爲悶迫。且臣有八十老父,在於懷德地二三字缺見而臨年衰病,氣息奄奄,人子之情,不忍遽離,臣之四五字缺旬朔之間,決難還朝,而喉舌之職,非他庶官之比,出納之任,不宜久曠。伏願聖明,俯察臣懇,亟賜遞免,公私幸甚。臣不勝兢惶戰懼之至,謹昧死以聞。踏啓字而下。
大司諫林墰,執義林塼,司諫梁曼容,持平李弘淵啓曰,措辭見上請辛生,快施邦刑。答曰,勿煩。
李時萬啓曰,以王世孫冊封敎命文,傳曰,慶字似未妥當,承旨察啓事,傳敎矣。今此王世孫冊封之禮,實是國家之盛典,慶字之稱,似不爲過,而他文字,或有未妥處,此敎文還出給,使之刪改,何如?傳曰,依啓。慶字用於敎命,不可矣。
李時萬,以兵曹言啓曰,昨夜五番,內禁衛崔應井,無緣闕直,而本曹巡檢時,始爲現告,常時每每闕直,於此可知,事極痛駭,當日入直將,從重推考,內禁衛崔應井,令攸司囚禁治罪,何如?傳曰,允。
李時萬以禮曹言啓曰,乙酉年,王世子冊封後,百官陳賀時,自上,以內殿陳賀,亦於此處行禮事,傳敎矣。今此王世孫冊封後,百官·中殿陳賀,亦於仁政殿爲之乎?進詣慶德宮行禮乎?敢此仰稟。傳曰,依近例爲之。
李時萬,以冊禮都監言啓曰,今此冊禮繪粧·竹冊·正鍊等事,若非曾經熱諳匠人,則難可猝然能之,掖庭下人金德男·金太奎,使之赴役,何如?傳曰,依啓。
李時萬,以弘文館言啓曰,本館上番,現存四員內,應敎李以存,以都監除本司,副校理金重鎰,受由在外,李禬,遭其同生之喪,陳疏不爲行公,只有校理臣沈之漢,入直已久,身病呈疏,下番現存,亦只二員,而疾病事故,亦難豫料,上下番闕直,後政,以在京無故人,盡數差出,牌招肅拜,推移入直,何如?傳曰,依啓。
李時萬,以禮曹言啓曰,王世孫冊禮,日期已迫,習儀等事,今將次第擇日擧行,講書院衛從司官員,必須參禮,而時未差出,恐致窘急,令該曹從速差出。且司鑰別監,亦令掖庭署差定,宜當,敢啓。傳曰,知道。
李時萬,以冊禮都監言啓曰,二字缺冊禮時,用屋轎事,已爲停當,而今屋轎則已造,而凡有四五字缺有用平轎之時,以屋轎餘材,造作之意,敢啓。傳曰,別四五字缺造作。
李時萬,以禮曹言啓曰,備忘記,石鐵之事,予甚驚惻,其喪柩,中官下送率來,令該曹,葬于厥父墓側事,傳敎矣。喪柩上來時,一路量給擔軍,無弊護送之意,三道監司處行移,造墓軍及若干葬需,竝令該曹題給,何如?傳曰,允。以上燼餘
上在昌德宮。停常參·經筵。
藥房都提調金自點,提調韓興一,左承旨金霱啓曰,秋日風寒,玉候調攝,比前,何如?氣候不適,閭閻之間,多有感冒之患,況玉體方在靜攝之中,臣等不勝區區伏慮之至,敢來問安。答曰,與前一樣。
李時萬,以義禁府言啓曰,朴惟建·李壽男·許信等,議處事判付內,竝分揀事,命下矣。朴惟建等三人,放送之意,敢啓。傳曰,依啓。
以備忘記,傳于金霱曰,修改都監堂上,判書元斗杓·沈詻,各熟馬一匹,郞廳·佐郞趙休·洪鐩,各兒馬一匹賜給,三四字缺善國以下,令該曹朱布分等磨鍊,題給。
李時萬三四字缺官員,以都提調提調意啓曰,年例六香膏所入材料二字缺蜜故,江原道所封淸蜜,今日看品,則非但不爲色白,且有雜淸和入之事,極爲駭愕。封進官吏及審藥,從重推考,今此封進淸蜜,已爲退送,將以院中遺在之淸,沈漬六香,則經夏之淸,必不如新淸,而日子已迫,不得已以此劑入之意,預爲敢啓。傳曰,知道。
李時萬,以弘文館言啓曰,本館上番四員內,或以都監除本司,或受由在外,校理沈之漢上疏受由,副校理李禬亦爲陳疏,他無交替之員,修撰一員,姑陞入直,何如?傳曰,允。
李時萬,以司饔院官員,以都提調意啓曰,內資寺供上沈菜,九月例以茄子進排,而今日大殿·世子宮·嬪宮供上,以土蓮無端代封,使之改備,則終不來納,以致闕供,極爲駭愕,當該官推考,色吏·庫子,令攸司囚禁治罪,何如?傳曰,依啓。
李時萬,以司饔院官員,以都提調意啓曰,凡干御供,自有定限,非在下者,所可進退,而近來司圃署所供,可駭之事,不一其端。姑以西果等物言之,去六月十三日,本署牒呈禮曹粘目內,六月令西果,尙未成熟,其體如擧,請爲退封,旣有閏朔,則今年六月,乃去年七月也。竊考本草,西果治暑毒之物,而秋節旣入之後,始爲封進。昨日又以節序太早,今已背節粘啓,前後措語,大爲逕庭,此莫非任便慢忽之致也。自前西果,限以九月晦日,故霜降之後,例爲摘取儲藏,日次則蔓莖盡枯之言,亦出於欺瞞之態。若以霜降稱頉,則自去月百草已枯,四野蕭然,何獨至於今日,而爲此苟且之言乎?各殿一日所供,不過一箇,餘日無多,必欲徑停,本署雖不檢飭,下輩少有忌憚,莫重御供,胡至於此?直果旣停於七月二十三日,茄子又停於今月十一日,皆未及期限,而該曹不察節序早晩,不問産出與否,唯粘啓而莫之違,雖在菜蔬之物,擧皆紛紜煩稟,此亦所未曉也。本署所爲,如右所陳,決不可任其自便,請本署該官推考,色吏令攸司囚禁刑推,今後分明未産出及絶種之物外,令該曹勿爲煩稟,何如?傳曰,依啓。色官先罷後推。
大司諫林墰,司諫梁曼容,持平李弘淵啓曰,措辭見上請辛生快施邦刑。答曰,勿煩。
傳于金霱曰,政事,明日爲之。
金霱啓曰,政事,明日爲之事,命下矣。自前奉審之日,各司例爲廢坐,明日宗廟奉審相値,政事退行之意,敢啓。傳曰,知道。
弘文館副校理李禬疏曰,伏以臣賦命奇薄,遭時閔凶,慘喪稠疊,病又沈痼,冒昧陳疏,乞解職名,聖恩如天,非徒不許遞免,反下溫諭,使之調理察職,又令該曹,題給葬需,雖慈父之於愛其子,丁寧顧念,無以過此,臣聞命震越,伏地感泣,誠不知其死所。微末如臣,獲此無前之異數,疾病之在身,人器之不稱,有不暇恤,惟當奔走供職,以死爲期,而臣竊有痛迫罔極之情,不得不更呼而陳懇焉。臣所遭三喪,尙未及掩土,而諸孤幼稚,無一人可以辦事者,臣雖有一兄,而今將扶護缺屍,遠往嶺南,在此兩喪,臣獨當之,大小營辦,有不足言,至於葬山,必須親往審擇,而後可定,而臣職名在身,不敢任意出外,喪出已過數月,尙未能措一事,卜一山,日與諸孤,相對悲哭,臣於此時,欲出而供職,則兩兄之喪,掩土無期,欲呈告乞遞,則異恩之下,分義不敢,臣情事之痛迫,至此而極矣。第念臣自今至死之年,皆是盡節於殿下之日,而惟此三喪,卽今無臣,終不可掩土,且臣慘遭,古今所無之酷禍,悲痛塡胸,心腸摧裂,只願一死,頓無生意,過飮冷水,狂奔疾走,因致心病轉劇,眩瞀怔忡,尋常之間,輒至昏倒,不省人事,若不收招已喪之魂,調治旣痼之疾,雖欲竭心殫力,奔走職事,其道無由,玆敢冒萬死,再籲於天地父母之下,伏乞聖明,更加哀憐,遞臣職名,俾專調病,且以恩賜之物,措辦葬具,掩土三喪,則曠世殊恩,臣生當隕首絶命,死當結草圖報,臣無任瞻天感泣,戰兢屛營之至,謹昧死以聞。踏啓字而下。
校理沈之漢疏曰,伏以臣素患偏虛之症,自二字缺右邊手足麻痺,醫云此乃風漸,及時針藥,可免中風,而適値受針,逐日問安,不敢言病,遷延月餘,病勢日甚,二字缺有故,在直已久,他無交替之員,漸至危苦之域,卽今右手二字缺疼痛不仁,匙箸之持,有時忽抛,衣帶之着,必倩他人,風病將作,特不至口眼之喎斜而已,若此而可堪置身於直廬乎?臣之情勢,實爲悶蹙,伏願天地父母,察臣至懇,特賜遞改,俾得調治,以免癃癈,則自今至死,皆聖明之賜也。臣無任切迫祈懇之至,謹昧死以聞。答曰,給由。以上燼餘
上在昌德宮。停常參·經筵。
傳于金霱曰,淑安郡主駙馬揀擇事,言于該曹。
以前校理李禬上疏,傳于金霱曰,遠地歸葬,擔持必難,令三道監司,駕牛給之。
以掌隷院籍沒奴婢,分給單子,傳于沈之源曰,林墰以下四人奴婢除出,閔晉亮亦爲賜給,此單子改書入之。
李時萬啓曰,以本院啓辭,政事,宗廟奉審相値退行事,蒙允矣。明日爲政事,分付吏兵曹乎?敢稟。傳曰,允。
大司諫林墰,司諫梁曼容,持平李弘淵,正言吳挺緯啓曰,辛生之爲逆姜腹心,表裏相應,咫尺之間,恬不爲懼,聖明之所洞燭也。罪惡滔天,王法至嚴,決無一毫可貸之理,此臣等所以苦口力爭,迄過半年,而不知止,朝野遠邇之所憤駭者也。渠若初聞之時,畢告無遺,則參以次律,亦或一道,而乃於修理掘基之際,穢物狼藉,隱漏用詐之狀,昭著不可掩,渠亦必知其顯戮之罔逃矣。凶譎如此,而不正厥刑,則亂逆之徒,將無所懲畏,抑何以示法於後世乎?逐日煩瀆,兪音尙閟,兩司之啓,作一文具,誠有所未安,公議益激,決不可已,請亟命嚴鞫得情,快施邦刑。答曰,勿煩。
金霱,以觀象監官員,以領事提調意啓曰,以時憲曆書·算法學得事,必擇聰敏一員,以此人每行隨往,密學之意,領事臣金自點,於榻前親承傳敎,而謝恩使之行,以天文學術業精通者,前正宋仁龍,啓下隨送,而到彼之後,館門久閉,員役不得出入,終致不能見湯若望而還,前頭又復如此,則傳學不易,而亦不可置之不學,今此冬至使之行,依前傳敎,宋仁龍每行隨往,則難可白手周旋,似當有盤纏等物,可以周旋學傳,何以爲之?衣資·賜米等物,令該曹題給何如?傳曰,依啓。盤纏令該曹量給送。
吏曹參議蔡裕後疏曰,伏以臣早積險釁,俱喪父母,幸有祖母,而臣是長孫,情義同於母,臣蒙恩致身通顯,榮養州邑,唯日夜感祝,祖母今年八十九歲,自春末患痢疾,兼得脹症,或發或止,元氣漸就漸敗,又自前月旬後,諸患竝劇,浮腫從而重發,委身床席,全廢食飮,氣息奄奄,莫保朝夕,只切憂泣,罔知所爲,決不可暫時離出,而臣所帶名,非閑漫之比,況値判書受由在外,臣又不能趨仕,揆以公私,尤極悶迫。伏乞聖慈,俯諒微懇,亟許遞免,俾得專意救護,千萬至幸。臣不勝焦煎懇祈之至,謹昧死以聞。踏啓字而下。以上燼餘
上在昌德宮。停常參·經筵。
下直,古阜郡守朴霽。
沈之源,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
有政。吏批,判書鄭太和受由在外,參判崔惠吉進,參議蔡裕後陳疏不進,左承旨金霱進。
吏批啓曰,判書鄭太和受由在外,參議蔡裕後以祖母救病,陳疏不來,小臣獨政未安,何以爲之?取稟。傳曰,依爲之。
又啓曰,講書院官員差出事,禮曹入啓蒙允,而此是新設重任,不可尋常差出。待判書入來後,差出之意,敢啓。傳曰,知道。極擇。
以金光煜·申翊全爲承旨,以洪命夏爲獻納,以沈儒行爲持平,以缺爲弼善,以金南重爲刑曹參判,以朴吉應爲三陟府使,以李惕然爲缺以梁有仁爲豐德郡守,以呂焯爲龍岡縣令,以睦嗜善爲歸厚別提,以缺澳爲成均博士,以呂爲成均學錄,以鄭攸爲副校理,以李廷夔爲禮曹佐郞,以李垕爲說書,以鄭斗卿爲修撰,以韓必遠爲兵曹參判,以李慶承爲安州判官,以李守緘爲軍資正,以金嚮爲司圃別提。傳于吏批曰,薦人中,作古人書入,不可也。
兵曹判書李時白進,參判金光煜病,參議洪得一病,參知金振進,右副承旨沈之源進。兵批啓曰,五衛將金鎭戶奴,呈狀于政廳曰,不但身病危重,以御營中軍將,有軍兵操鍊之擧,勢難兼察云,改差,何如?傳曰,允。
以辛永哲爲慶德宮假衛將,以吳福善爲訓鍊參軍,以李元老爲副摠管,以金尙宓爲五衛將,以元成集爲五衛將,以金渾爲羽林衛將,以金體乾爲訓鍊都正,以朴崇高爲世子侍直,以李巘爲武兼宣傳官,以趙光羽爲武兼宣傳官,以辛啓榮爲副摠管,以金壽弘爲衛從司長史,以閔煦爲衛從司長史,以金周·蔡振後爲衛從司從事,以金南重·宋國澤·宋時吉·李起浡爲副護軍,以李光載·李禬·鄭攸爲副司直,以李垶·朴廷敏爲副司果,柳禮幹·朴士龍爲副護軍,以鄭爲五衛將,以金尙宓爲曹司衛將,以柳澗爲守門將,以金起宗爲訓戎僉使,以洪秀漢爲廟坡權管,任繼賢·韓行立今加折衝,賊人捕捉以李聖賚爲洗馬,以金天龍爲忠翊衛將。
禮曹判書沈詻,參判南銑,參議黃㦿啓曰,頃日司圃署,以西果事,牒報本曹,臣等以爲,月令幾盡,某條封進,論理題退,而厥後該官,再三請謁,備陳將致闕封,極爲悶迫之狀,臣等之意,該官若非萬分不得已,則必不敢如此,且參以聞見事狀,敢爲循例粘啓仰稟矣。及見司饔院啓辭,則臣等不察率爾之失著矣,不勝惶恐待罪。傳曰,知道。勿待罪。
大司諫林墰,司諫梁曼容,持平李弘淵,正言吳挺緯啓曰,措辭見上請辛生,快施邦刑。答曰,勿煩。
金霱啓曰,以弘文館草記,闕員差出,牌招肅拜事,蒙允矣。新除授副校理鄭攸,修撰鄭斗卿,竝爲牌招,則鄭斗卿,以身病不進,依承傳,罷職傳旨書入,而鄭攸則前職旣遞之後,卽爲下鄕云,本館下吏,不探在家與否,徑到本院,請速出牌,以致顚倒,極爲駭愕。本館該吏,難免其罪,令攸司推治,何如?傳曰,允。
金霱,以弘文館言啓曰,新除授副校理鄭攸,時在京畿果川地,經筵入番事緊,請斯速上來事,下諭。傳曰,允。
金霱,以禮曹言啓曰,傳曰,淑安郡主,駙馬揀擇事,傳敎矣。駙馬單子,自某歲至某歲捧入乎?且京中及外方,當爲知委,而京中則來十月初十日,外方近道則十月二十日,中道則十月二十五日,遠道則十月三十日定限,捧單子上送事,發馬行移,何如?傳曰,依啓。自十一歲,至十五歲定限。
工曹參判許啓疏曰,伏以微末小臣,濫廁宰列,小無報效之路,唯以奔走供職爲事,凡干公務,未敢言病,自今月望間,得感寒之病,而未至委頓,故十七日,强入摠府直所之後,頭部及左顋,忽然浮動,日夜刺痛,且小癤如豆者相繼發出,熱勢極重,不能起坐,闕中之人,所共見知,宿衛之嚴,旣非臥病之地,伏願天地父母,下察危懇,本職兼帶,竝許恩遞,不勝幸甚。答曰,省疏具悉卿懇。卿其勿辭,調理察職。
李時萬,以兵曹言啓曰,禮曹啓辭,備忘記,石鐵之事,予甚驚慘,其喪柩,中官下送率來,令該曹葬于厥父墓側事,傳敎矣。喪柩上來時,一路量給擔軍,無弊護送之意,三道監司處行移,造墓軍及若干葬需,竝令該曹題給,何如?傳曰,允事,傳敎矣。造墓軍五十名,赴役之意,京畿監司處,行移,何如?傳曰,依啓。以上燼餘
上在昌德宮。停常參·經筵。
神懿王后忌辰,齋戒。
下直,江陵府使權坽。
都承旨金光煜啓曰,司圃署西瓜供上,雖以九月爲限,而今年則有閏朔,節序頗早,加以陰霖淡月,凡菜果莖葉,未霜而先萎,結實無多,至於西瓜,則尤不成實,雖在方産之際,御供可合者,絶無而僅有。每於月次,常患難繼,奚暇貿得藏置,以待日後之用哉?況背節之後,京市及郊外農圃,一樣乏絶,雖欲重價貿得,其勢末由。以此本署下人,遑遑渴悶,齊訴請停,非止一再,而莫重御供,遽停未安,竝令退却而不許矣。近聞閭閻有病之家,不計價之多少,要貿市上,累日叫索,而終無買得者有之,臣始知西瓜之不易得,果如署之所訴也。各殿·各宮所進排,一日四箇,以前頭一旬應供之數,合而計之,則至於四十餘箇。百爾思量,計無所出。且考諸各年謄錄,則西眞瓜等物,雖未準限,或有請停之時,故臣逢着禮曹判書,言及此事,則以爲此時西瓜,果爲難得,不可不稟處,仍爲粘啓而蒙允矣。今見司饔院啓辭,以西瓜徑停之故,請罪該官,致有特罷之命,此實非該官之罪,卽臣擅斷之罪也。臣雖無似,亦知供上之爲重,若有一分可爲之勢,則今朔餘日不多,何敢容護下輩,便爲請停之計乎?臣適提本署,旣不能檢飭,又從而停供,以致該院請罪之擧,不勝惶恐,伏地待罪。臣於昨日,適有新命,今始來詣待罪,尤極惶汗戰慄之至。傳曰,知道。勿待罪。且內農圃西果,至今依前例進排云,以此觀之,則卿之所聞,亦出於下輩之欺誣也。
夜一更,電光色黃。流星出天棓星,入西方密雲中,狀如鉢,尾長五六尺許,色赤,亦雷動。二更三更,電光色黃。以上燼餘
上在昌德宮。停常參·經筵。
神懿王后忌辰。燼餘
上在昌德宮。停常參·經筵。
申翊全,以都摠府言啓曰,今日入直軍士,中日習射,請出標信。傳曰,知道。
申翊全啓曰,事變假注書蔡之沇,身有病患,不得察任,請改差,他假注書差出。傳曰,允。
事變假注書望,△趙龜錫·南龍翼·徐必遠。
李時萬,以侍講院言啓曰,卽刻王世子,中殿問安事下令,敢啓。傳曰,知道。
申翊全,以都摠府言啓曰,今日當爲中日試射,而卽刻,王世子中殿問安事,啓下矣。中殿氣體未寧,仍設習射,事體未安,不爲之之意,敢啓。傳曰,知道。
中殿,藥房問安。答曰,一樣。
二品以上,中殿問安。答曰,差復後一樣。
王世子,中殿問安。答曰,入來。
藥房都提調金自點,提調韓興一,左副承旨沈之源啓曰,慶德宮入直醫官,傳報內人招醫女等云,臣等進詣慶德宮,則醫女傳內人之言曰,去夜四更二點,中殿前症復作,至三更初氣降,卽進龍腦安神丸,而氣候如常,仍爲寢睡,罷漏後,又氣上如前刻數,氣降之後,復進龍腦安神丸,氣候如常云,臣等不勝驚憂悶慮之至。問安後,令醫女等,入診察色,依其所言,別錄書啓矣。臣等聞醫女之言,中殿自去月晦間,微有感寒之候,有時咳嗽,今則咳嗽已爲差減云云,臣等與諸御醫等,詳細商議,則皆以爲,前進養血安神湯,加遠志七分,去元入生地黃代,乾地黃酒洗,五貼加進御,宜當云,依此劑入,龍腦安神丸,亦已畢進御云,加劑入之意,敢啓。答曰,知道。
李時萬,以內醫院官員,以都提調提調言啓曰,本院掌務官崔有後,以覈處事,不得行公,故差定假掌務官察任,今日中殿未寧之報,早到于本院,而假掌務官李柱漢,不卽來告,日晩後緩緩來言,其爲怠慢,不可不懲,汰去,何如?傳曰,依啓。
都承旨金光煜初度呈辭。傳于李時萬曰,調理出仕。
李時萬,以禮曹言啓曰,世子出入時,則相禮引接,大君則奉禮引接,乃是常規,而今者王世孫引接,當以奉禮爲之,則大君引接,以通禮院官員,次第爲頭,實引儀爲之,定爲恒式似當,敢稟。傳曰,事涉無據也。
又以禮曹言啓曰,王世孫冊禮旣行之後,則供上及朔膳等事,自當依例爲之事,知委施行,何如?傳曰,知道。朔膳,嬪宮亦無進排之規,勿爲知委,可也。
又以禮曹言啓曰,王世孫冊禮時,出自集英門,行至仁政殿,則其間遙遠,世孫出宮,由貳極門,似爲便當。且世孫司鑰別監,所着服色,亦依世子宮例施行,爲竝仰稟。傳曰,知道。貳極門亦遠,由協陽門出去,可也。
又以禮曹言啓曰,王世孫冊禮正日,世孫當先出仁政門二字缺次世子臨至,有祗迎之禮,世孫帳幕排設,行步席諸事,令各該司,措備擧行,何如?傳曰,允。
以刑曹司僕理馬李義男照律,傳于沈之源曰,此律當否,問于本院律官以啓事,命下矣。問于律官,則考諸律文,他無可擬之律,只制書有違條,凡奉制書,有所施行,而違者杖一百之律似當云。此公事還出給之,改照律,何如?傳曰,用詐罔上,似是重罪也。
李時萬,以戶曹言啓曰,歲幣所送順刀十柄,自己卯以後,給價統營,每年造作以用矣。戊子爲始,順刀沒數減除,故順刀代,腰刀七柄,今年三月,依前給價,定於本營,則六月十二日造送,而劍品粧匣,竝皆不精,卽爲退送,使之各別精造上送矣。今日始到,而劍環不爲銀入絲,刃上多有鐵痕,決不可用,今欲退送改造,前頭封裹日子已迫,勢難往返不得,令軍器寺,聚會尙方及訓鍊都監匠人若干名,刻期造作,統營素稱善爲造劍之地,而莫重及期之物,不謹打造,退送改備,終致無用,極爲不當。統制使邊士紀,從重推考,打造匠人,令本道刑推,何如?傳曰,允。
申翊全,以備邊司言啓曰,以本司虛位充定啓辭,答曰,知道。二十餘萬闕額,只充二千,似爲太略矣事,傳敎矣。臣等非不知二千之數,似爲太略,而二十餘萬之數,乃軍籍時,未充虛位也。年年諸色軍兵,物故老除,本代定之際,各邑例有艱得之患,又此虛位,從而督責,則必有騷屑之弊,故十分參酌相議,隨各道殘盛大小,均一分定矣。此非今年一次而止,依前定事目,待五年充定,則虛位充定之規,不至癈閣,而軍政亦有漸次塡補之效矣。依前所稟之數擧行,何如?傳曰,依啓。多小間,騷屑無異也。
又以備邊司言啓曰,今番會寧開市時,淸人旣持戶部票文,而其中不言牛隻,故再三防塞,終不回聽,不得已從略許貿事,入啓蒙允,而前頭使臣入往時,使之探問定奪事,判下矣。將此辭意,分付使臣之意,敢啓。傳曰,知道。從略二字,勿言,可也。
李時萬啓曰,以禮曹淑安郡主駙馬揀擇事草記,傳曰,副尉乃是三品,何以二品磨鍊乎?承旨察啓事,傳敎矣。取考大典儀賓職品,則尙郡主者,初授副尉,副尉乃正三品職也。當初草記中,以從二品磨鍊者,涉於不察,此草記還爲出給,使之更考法典以啓,何如?傳曰,允。
申翊全,以兵曹言啓曰,當日內奴春希稱名人,自宣仁門入來,差備門外擊錚,極爲駭愕。令攸司囚禁治罪,同門守門將羅,常時不能禁斷,以致闌入,亦爲非矣,請推考。傳曰,允。
大司憲朴遾,大司諫林墰,司諫梁曼容,持平李弘淵·沈儒行,獻納洪命夏,正言吳挺緯啓曰,措辭見上請辛生,亟命嚴鞫得情,快施邦刑。答曰,勿煩。
夜五更,月入軒轅星。流星出狼星下,入南方天際,狀如拳,尾長三四尺許,色白。以上燼餘
上在昌德宮。停常參·經筵。
下直,江原監司柳碩。
藥房都提調金自點,提調韓興一,左承旨金霱啓曰,秋後霜風,氣甚寒慄,伏未審此時,玉候調攝,比前,何如?臣等不勝區區伏憂之至,敢來問安。答曰,與前一樣。
藥房,中殿問安。答曰,一樣。
申翊全,以御營廳言啓曰,丁丑以前,軍兵之數,不如今日,而各從附近,定將官及旗隊摠矣,亂後軍兵,逃故居多,追後募得者,亦不滿於已定之數,而兵之精習,不如亂前矣。外方隊伍,必須改作,然後緩急可以成形,故壬午冬,都提調臣金自點,以將官軍二三字缺各官作統之意啓達,則自上以許多將官,未可預二字缺作隊,則可也事,傳敎矣。厥後連歲凶荒,群議皆以爲,此時不可施設,以致騷屑云,故以至于今。大槪此軍始自甲子募集,而元軍已老,新軍未得上番,故精庸雜間於其中,若不作隊精揀鍊習,則將爲不習之軍,極爲可慮,而數多之卒,不可不上京親審,若令各官爲之,則不無下吏作奸於其間,必有增減之弊,莫若趁此歲稔無事之時,擇本廳別將中,解事之人,分遣各道,嚴立事目,依前附近作隊,而其中老弱,別爲成冊,以憑査覈稟處,以便調用,何如?傳曰,允。
沈之源,以刑曹言啓曰,政院啓辭內,以刑曹司僕寺理馬李義男照目,傳曰,此律當否,問于本院律官以啓事,命下矣。問于律官,則考諸律文,他無可擬之律,只制書有違條,凡奉制書,有所施行,而違者杖一百之律,似當云。此公事還出給,使之改照律,何如?傳曰,用詐罔上,似是重罪也事,傳敎矣。司僕寺當該理馬,當爲濟州馬御覽單子中,才步不爲懸錄,且以泥土亂塗之狀,極爲過甚。推考辭緣,遲晩侤音據,照律則明律吳定邦手本內,理馬李義男之罪,與大明律不應爲事理重者,杖八十條似合云,故昭啓矣。今承下敎,不勝惶恐之至,使之改照律,付標以入之意,敢啓。傳曰,知道。當該律官拿推。
申翊全,以訓鍊都監言啓曰,京畿壯抄砲手,依前例,分三運,入番鍊習次,初運十月二十一日,二運十一月二十一日,三運十二月二十一日,各其排日,京中逢點次,知委上送事,京畿監司處,行會之意,敢啓。傳曰,依啓。
沈之源啓曰,禁府罪人姜希望,加刑啓目,有墨汚處,不勝驚駭。査問本院下吏,則乃是使令所爲云,極爲過甚,令攸司推治,何如?傳曰,允。
李時萬,以禮曹言啓曰,全南右道武科,拔去與否,時未停當,戊子式年文武科·講經·會試·殿試,亦未擇日,雜科覆試及放榜,勢難及期設行,竝次擇日退定,何如?傳曰,允。
大司憲朴遾,大司諫林墰,司諫梁曼容,持平沈儒行,獻納洪命夏,正言吳挺緯啓曰,措辭見上請辛生·逆姜,亟命嚴鞫得情,快施邦刑。答曰,毋庸堅執。
李時萬,以吏曹言啓曰,臺諫有闕,政事,何以爲之?取稟。
李時萬,以禮曹言啓曰,政院啓辭,以禮曹淑安郡主駙馬揀擇事草記,傳曰,副尉乃是三品,何以二品磨鍊乎?承旨察啓事,傳敎矣。取考大典儀賓職品,則尙郡主者,初授副尉,副尉乃正三品職也。該曹草記中,副尉以從三品磨鍊者,涉於不察,此草記還爲出給,使之更考法典以啓,何如?傳曰,允事,傳敎矣。臣等取考大典,則從二品·正三品列書,而行畫不明,以致錯認,難免不察之失,極爲惶恐,今依政院啓辭,以正三品,更爲磨鍊之意,敢啓。傳曰,知道。
又以禮曹言啓曰,世孫冊禮初度,以今月二十七日推擇,啓下蒙允矣。講書院官員,時未差出,似難行禮前頭日子,多有拘忌,未得推移改擇云。三十日二度習儀,兼行初度,且令該曹,其前講書院官員,從速差出,何如?傳曰,依啓。習儀,勿爲兼行,可也。
李時萬,以禮曹言啓曰,王世孫冊禮後,行宗廟·肅寧殿展謁之禮。今此冊禮後,亦當依此例施行,令日官吉日預爲推擇,何如?傳曰,年幼,勢難行禮矣。
李時萬,以禮曹言啓曰,曹啓辭,世子出入時,則相禮引接,大君則奉禮引接,乃是規例,而今者王世孫引接,當以奉禮爲之,則大君引接,當以通禮院官員,次第爲頭,實引儀爲之,定爲恒式似當,敢稟。傳曰,事涉無據也事,傳敎矣。世子出入時,相禮引接,則世孫當以奉禮爲之。通禮院官員,奉禮之下,有贊儀引儀,而贊儀則例以本業缺儀陞授,凡大禮時,專掌禮貌,異於東班實職之類。大君引接,不得已當以次第引儀爲之,故臣等率爾陳達矣。下敎如此,不勝惶恐,未知何以處之,敢此申稟。傳曰,知道。世孫引接之人,亦以奉禮爲名,可也。
李時萬,以漢城府言啓曰,淑安郡主副尉揀擇事,已爲啓下,京中開月初十日定限,而西部主簿朴淵受由,平安道中和地下去,參奉柳元慶亦爲受由,慶尙道安東地下去,上來遲速,未可預料。令該曹以在京無故人,卽爲差出,以爲及期督捧單子之地,何如?傳曰,允。
夜一更,有霧氣。五更,流星出北斗第五星下,入紫微垣端門內,狀如甁,尾長六七尺許,色白光照地,尾跡餘氣,良久乃滅。月暈。
江原道觀察使柳碩書。王若曰,潘臬之司,古今所重,惟剛柔克濟,可以糾肅官方,惟恩威竝行,可以化成民俗。當治平之世,亦云分憂,在艱危之辰,誰與共理?顧八路胥興於怨苦,繄一方,尤軫其羸殘,惟玆山谿之奧區,素稱東北之右壤,襟喉之勢,則臨孔道之關,阨塞之形,則據上遊之郡,其民啙窳而廑廑偸生,厥田鹵墝,而歲歲告歉,奚但暵澇之爲沴?抑由字牧之失宜,方伯苟及瓜期,皆務姑息之政,邑宰如視草芥,能無潰散之風,久勞予宵旰之虞,今委卿旬宣之任,歷試二紀,豈不深知?圖報一心,是乃素蘊,玆以卿爲江原道觀察使兼兵馬水軍節度使·巡察使,以卿澄淸之志,明別貪廉,以卿剛毅之資,公行黜陟,以卿之學,造士興民,以卿之才,治禁理劇,氷檗節用,如莅南州之時,襦袴騰謠,如佐貳京之日,釐戎索則如在兵部,整風裁則如立朝端,至於敷奏之辭,亦猶出納之允,何往而泥?用底于休,稟處之典,裁斷之規,有掌故耳。弛張之道,施措之策,益肩乃誠。於戲,水陸兼銜,可忘缺之義,節鉞載路,實重專制之權,所以眷注者二三字缺哉?職思其責,故玆敎示,想宜知悉。禮曹參議黃㦿製進以上燼餘
上在昌德宮。停常參·經筵。
申翊全,以都摠府言啓曰,副摠管南銑,禮曹坐起,進去晝仕,請出標信。傳曰,知道。
申翊全,以備邊司言啓曰,江華府火器點閱事入啓,軍器僉正孔大信,下送矣。卽見其稟目,則無形者,似當改造,其餘可用者,亦無機械,不得試放,而材木當入百餘條云,故三四十條,今將自此貿得先送,使之趁時造作,俾知可用與否,其餘則得之未易,江華留泊船隻,起送安眠串,使之伐取以來,似爲便當。以此意,江華府□淸水使處行會,何如?傳曰,允。
申翊全,以備邊司言啓曰,以本司虛位充定,依前所稟之數,擧行事草記,答曰,依啓。多小間騷屑,無異也事,傳敎矣。抄定之時,騷屑之弊無異聖敎允當,而虛位充定之事,廢閣不行,已至十五年之久,而連歲凶荒,民不堪命,今若多數分定,則騷屑無異,而恐或有中止之患,故相議啓稟矣。臣等不勝惶恐,而旣承依啓之敎,前單還入之意,敢啓。傳曰,知道。
傳于金霱曰,冊禮習儀,初·二度不可兼行云者,初度則退行於再度日,再度日則退行於來月,可也。
金霱啓曰,假注書李益新,昨日慶德宮問安後,還家時,馬逸落傷,不得運動,勢難行公云。請改差,他假注書差出。傳曰,允。
假注書望,△南龍翼·申最·徐必遠。
申翊全,以刑曹言啓曰,本曹正郞任有後,除授幾至三十日,問于本家,則痼病未差,上來無期云。本曹刑獄務劇之地,而郞廳六員內,二員受由,事多積滯。任有後改差,其代令曹,以在京無故人,速爲差出,何如?傳曰,允。
李時萬,以禮曹言啓曰,本曹以奉禮引接事草記,傳曰,知道。世孫引接之人,亦以奉禮爲名,可也事,傳敎矣。世孫大君,奉禮一員,勢難兼行,奉禮一員,令該曹別爲加出,定於世孫引接便當,敢啓。
以禮曹奉禮一員加出事草記,傳于李時萬曰,今日政差出。
李時萬,以兵曹言啓曰,衛從司從事蔡振後,呈狀于本曹曰,今月旬間,重得傷寒,症勢日漸危重,差復無期,不得察任,斯速入啓處置云。從事蔡振後改差,其代待判書出仕後差出,何如?傳曰,依啓。
有政。吏批,判書鄭太和受由在外,參判崔惠吉進,參議未差,左承旨金霱進。
吏批啓曰,判書鄭太和,受由在外,參議蔡有後,祖母代喪,小臣獨政未安,何以爲之?敢稟。傳曰,只出緊任。
又啓曰,講書院官員,當以弘文館官擬差,而本官現在之員無多缺未備擬,不得已以曾經玉堂人及相避竝擬,何如?傳曰,允。
又啓曰,凡闕員差出時,政院先捧改差承傳之後,該曹差出其代,例也。今此漢城府啓辭中,有郡主副尉,揀擇京中,則開月初十日定限,而西部主簿朴淵,參奉柳元慶,受由下鄕。令該曹以在京無故人,卽爲差出,督捧單子云云,別無改差之語,故政院不敢捧改差承傳,而只令該曹差出,有違前例,何以爲之?敢稟。傳曰,改差。
以元振溟爲掌令,梁曼容爲副應敎,沈之漢爲副修撰,趙復陽爲校理,嚴鼎耉爲兼文學,朴吉協爲慶源府使,李以存爲兼翊善,洪命夏爲兼贊讀,沈之漢爲兼贊讀,林爲兼翊善,吳熙胤爲刑曹正郞,李泰培爲西部主簿,崔起先爲西部參奉。傳曰,校理加望,奉禮擇擬。校理加望金重鎰·金徵,以姜與載爲奉禮,李行進爲司諫。
兵批,行判書李時白呈辭,參知韓必遠病,參議洪得一病,參知金振進,右承旨申翊全進。以姜與載爲副護軍,沈之漢爲副司直。
申時酉時,日暈。
李時萬,以禮曹言啓曰,傳曰,冊禮習儀,初·二度不可兼行云者,初度則退行於再度日,再度則退行於來月,可也事,傳敎矣。更令日官推擇,則前頭日子,多有拘忌,三十日行初度,十月初一日二度,初三日三度爲吉云。以此日擧行,何如?傳曰,允。
大司憲朴遾,司諫林墰,持平沈儒行,獻納洪命夏·吳挺緯啓曰,措辭見上請辛生,亟命嚴鞫得情,快施邦刑。答曰,勿煩。
大司諫林墰,獻納洪命夏,正言吳挺緯啓曰,近來外方之官,多不奉法,至於堂下守令,出入遠近,乘馬轎恣行者,比比有之。略無忌憚,無非紀綱頹弛之致,而亦由於方伯之不能嚴飭故也。不可不隨現論治,以爲懲戢之地。頃日全南右道,監試設場時,高敞縣監李尙達,乃以錄名官,偃然乘馬轎,直詣於試所,多士坌集之中,其驕妄蔑法之狀,極爲駭異,請命罷職,以警他人。龍岡物力,昔與平壤比等,近年以來,凋弊日甚,人心且悍,收拾鎭安,實爲不易。新縣令呂焯,曾爲湖西都事,貽笑列道,頃以刑郞官,又不免人言,無非出於處事荒雜不謹之所致,而今關路緊地,不可付以如此之人,請命遞差,其代各別擇出。答曰,依啓。
以諫院箚子,傳于申翊全曰,崇禎皇帝,因國勢微弱,不能支持,實非淫虐無道之主也。設有可言之事,我國之道,禮當隱諱而已,悲愴而已,何敢形諸文字,與無母之人竝論哉?此事雖出於陳戒之意,極爲未安,此箚子還出給,使之刪去。以上燼餘
上在昌德宮。停常參·經筵。
申翊全,以都摠府言啓曰,副摠管辛啓榮,義禁府坐起進去,且今日入直軍士,中日習射,請出標信。
金光煜啓曰,假注書南龍翼,未受點前,以掃墳事,下去鎭川地,未還云,請改差,他假注書差出。傳曰,允。
又啓曰,自前本院堂上郞廳,如有相避,則無論實假,在下者入啓改差矣。近來假注書,因循謬規,仍爲行公者有之。今者事變假注書趙龜錫,與右副承旨臣申翊全,異姓三寸叔姪,當有相避,而物議皆以爲,雖曰假官,記事則與實無異,行公未安云。請趙龜錫改差,他假注書差出。傳曰,依啓。
假注書望,△柳霂·呂三字缺興益。
事變假注書望,△宋協·申瀚·申塯。
金霱啓曰,近來史局一空,上下番俱以兼春秋入直,已至累朔,此前所未有之事,極爲寒心。奉敎洪宇遠,受由下鄕,月日已久,迄不上來。請洪宇遠斯速上來事,下諭,何如?傳曰,允。
申翊全啓曰,昨日諫院箚中,有不得不改處,故自上特爲還出給,使之改書矣。本院以勿出朝報分付,而今見兩司奇別書吏所傳,則以箚子還出給五字,泛然書出,有若無端還出給者然,極爲未安。其五字刪去以布事,兩司書吏處,分付之意,敢啓。傳曰,知道。
金霱,以弘文館言啓曰,本館上下番,或以都監除本司,或在外未上來,只有副校理臣金鎰,副修撰臣權堣,入直已久,俱有疾病,勢難仍直。新除授副應敎梁曼容,校理趙復陽,副修撰沈之漢,竝牌招肅拜,使之推移入直,何如?傳曰,依啓。
金霱,以侍講院言啓曰,本院書籍,因亂閪失,至於三經,則雖有若干件,率皆不帙,不合於書筵進講之用。且會朝講時,必具十九件,乃爲開筵,而王世子方爲進講孟子,詩·書不久當爲繼講,不可不預爲辦備。今聞全南道全州府詩傳,慶尙道安東府周易,陜川郡書傳開刊云,校局所納紙地量宜出,內入二件,院上十九件,精印上送。且諸道各官,書冊開刊處,緊急書冊印送事,亦於監司處,竝爲下諭,何如?傳曰,依啓。
以侍講院書冊草記有旨,傳于金霱曰,兩界勿爲下諭。
申翊全,以兵曹言啓曰,當日折衝趙繼方稱名人,自敦化門入來,差備門外擊錚,極爲駭愕,令攸司囚禁治罪。同門守門將羅復昌,常時不能禁斷,以致闌入,亦爲非矣,請推考。傳曰,允。
申翊全,以捕盜從事官,以左右大將意啓曰,左右伏兵之軍,非如閑漫守直之比,都城內外,廣闊地方,夜禁巡邏,拔奸摘伏等事,專靠於此,故雖在平時人心淳厚之時,多定軍士之外,又有甲士派送之擧,而經亂以後,因軍額減縮,一邊所送,僅至五十名中,非但老弱居多,且於每朔,再度替易,迷劣鄕人,旬望之間,不能便知其許多坊曲尋巡邏,亦有疏漏之時,而況窺伺措捕等事,豈無失機之患哉?以此,綾川府院君具仁垕,曾爲捕盜大將時,左右伏兵,則壯軍抄出,永定仍立,勿使替易事,入啓蒙允,已有前例。自今以後,則依前例,以壯軍永定,以重禁捕之地,似爲便當,惶恐敢啓。傳曰,依啓。
大司諫林墰啓曰,臣於昨日,本院陳箚時,昏不覺察,措語間,引喩失當,致勤聖敎,反覆思惟,聖念至矣。瞿然自訟,罔知攸措,臣之蒙昧,至於此極,其何敢冒居言地,强顔行公乎?坐而待曙,今始來避,尤不勝惶恐萬死,請命鐫削臣職。答曰,勿辭。
正言吳挺緯啓曰,昨於本院陳箚,臣亦同參,而只緣愛君誠切,不覺引喩失當,致勤聖敎之至,此臣誠惶懼,無地自容。昨緣夜深,煩瀆是懼,未卽引咎,今始來避,臣罪尤大,請命遞斥臣職。答曰,勿辭。
持平李弘淵啓曰,諫院引避,本府當爲處置,而大司諫林墰,卽臣之婚姻家,嫌不敢可否,請命遞臣職。答曰,勿辭。
大司憲朴遾,持平沈儒行啓曰,措辭見上請辛生,亟命嚴鞫得情,快施邦刑。答曰,勿煩。
大司憲朴遾,持平沈儒行啓曰,新除授衿川縣監李光勉,本府三度越署經,請命改差。慶源是六鎭雄府,累經匪人,將爲棄地,誠可寒心。新府使朴吉協,爲人庸劣,素無名稱,曾爲守令,亦多麤鄙之事。如此之人,決不可畀之關防重地,責以蘇復,請命遞差,擇送其代。大司諫林墰,以臣於昨日,本院陳箚時,昏不覺察,措語間,引喩失當,致勤聖敎,反覆思惟,聖念至矣。瞿然自訟,罔知攸措,臣之矇昧,至於此極,其何敢冒居言地,强顔行公乎?正言吳挺緯,以昨於本院陳箚,臣亦同參,而只緣愛君誠切,不覺引喩失當,致勤聖敎,臣誠惶懼,無地自容。昨緣夜深,煩瀆是懼,今始來避,臣罪尤大。持平李弘淵,以諫院引避,本府當爲處置,而大司諫林墰,卽臣之婚姻家,嫌不敢可否,竝引嫌而退。聖敎至矣,孰不感歎?第誠深憂愛,意切陳戒,措語之間,雖不覺其引喩之失當,有何可遞之失?嫌不可否,勢所固然,請大司諫林墰,正言吳挺緯,持平李弘淵,竝命出仕。答曰,依啓。
沈之源啓曰,大司諫林墰,正言吳挺緯,持平李弘淵,再啓煩瀆,退待物論矣。傳曰,知道。
申翊全啓曰,臺諫出仕事,命下矣。今已閉門,明日待開門,命招之意,敢啓。傳曰,知道。
刑曹判書趙絅疏曰,伏以司僕寺理馬李義男,濟州馬御覽單子中,才步不爲懸錄,且以泥土亂塗,則其罪之爲大不敬,夫人之所易知易解者,而當議律時,臣全不覺悟,泛從律官之議,矇然入啓,致勤聖敎,臣之所失,與律官無異,惶恐待罪。答曰,省疏具悉。卿其勿爲待罪,安心察職。
弘文館副應敎梁曼容疏曰,伏以無狀如臣,猥蒙天眷,前後忝竊,已踰涯分,非臣虀粉,所可仰報,惟思陳力就列,竭忠勿欺,而疾病在身,見聞斯局,隨行逐隊,泯默度日,昨於諫院陳箚之際,臣亦忝在席上,措語之間,徒知盡言無諱之爲是,而不覺其引喩之涉於未安矣。伏承聖敎,其哀傷惻怛之意,出於尋常萬萬,臣不勝瞿然之至。諫院諸臣,皆以此引避,臣是當初把筆搆草之人,則不察之失,實在臣身,豈敢以移拜他司,而晏然退在乎?卽者召牌臨門,不得不趨詣闕下,而惶恐之極,亦不敢入肅新命,臣之罪戾,至此尤大。伏乞聖明,亟命鐫削臣職,以爲妄言者之戒,不勝幸甚。答曰,省疏具悉爾意。爾其勿辭察職。
司諫院獻納兼世孫講書院贊讀洪命夏疏曰,伏以臣本庸愚,猥蒙洪造,絲毫無報,觸事生疏,自速愆尤,愧懼恒深。千萬夢寐之外,纔承恩召,旋叨言責,驚惶感激,撫躬罔措,控辭不敢,黽勉隨行,迺於昨日,始行相會禮,聯名進箚,而徒知進戒之激切,不察引喩之失當,致勤聖敎,不勝瞿然。昏謬之失,臣亦難免,卽當與同僚,一時引避,而第緣新命又加,且驚且懼,亦不敢晏然出謝,退伏私室,罔知所處,臣之狼狽,至此極矣。矧惟新設講書之官,輔導所在,爲任亦重,非如臣懵劣,所可冒據,不得不冒死具陳,以列實狀,伏願天地父母,曲察危懇,將臣本職及兼帶,俱許鐫免,以安愚分。答曰,省疏具悉爾意。爾其勿辭察職。
夜一更二更,巽方有氣如火光。以上燼餘
上在昌德宮。停常參·經筵。
政院啓曰,近來史局久空,只有奉敎洪宇遠一員,則當初呈辭捧入,已非古規,而旣已下鄕之後,遲留時月,久未上來,至於露章乞遞,事甚未妥。臣等聞諸古事,上下番雖有切急病患及己下服制,不得任意出去,蓋古者,不可一日無史之意也。洪宇遠不念史局之爲重,冒陳乞解之疏,極爲非矣,請從重推考。傳曰,允。
沈之源,以吏曹言啓曰,守令有闕,政事,何以爲之?取稟。
金光煜,以冊禮都監言啓曰,都廳李行進,今月二十六日政,移授司諫院司諫,依前例,仍察都廳之意,敢啓。傳曰,知道。
以行副護軍洪命一,父母墳加土呈辭,傳于金光煜曰,澆奠床備給。
沈之源,以義禁府言啓曰,金振頀·玄應黃等,全家定配事,已爲照律啓下矣。令該曹,依例擧行,何如?傳曰,允。
大司憲朴遾,司諫李行進,持平李弘淵·沈儒行啓曰,措辭見上請辛生,亟命嚴鞫得情,快施邦刑。答曰,勿煩。
大司憲朴遾,持平李弘淵·沈儒行啓曰,臣等伏見因諫院箚子,下政院之敎,辭意懇惻,令人感動。第念自古言者,必就耳目所聞見,而陳戒者,蓋以其鑑不遠,易於動聽也。今此箚中引喩,亦出於此,殿下未安之意,可謂至矣,而其於聽納之道,不以辭害意,可也。況諫官疏箚之刪改,是前所未有之事也。政院合有陳白之擧,而矇然出給,曾無一語,只以誤出朝報,草草啓稟,殊欠出納惟允之道。請色承旨推考,諫院箚子,卽命還入賜答,以恢進言之路。答曰,諫院妄發,爾等如是文飾,出納之人,至於請推,予不圖今日,義理不明,若此之甚也。
以義禁府鄭琳等照本,傳于沈之源曰,此罪目不實,只以邊憲許赴之罪,照律,可也。
沈之源,以兵曹言啓曰,別抄騎兵,今日開坐,試才分等,別單書啓之意,敢啓。傳曰,知道。
沈之源,以講書院言啓曰,二三字缺及衛從司,乃是新設之司,凡干節目及處所,不可不定奪以行,別單書入,色該曹稟旨定奪,何如?傳曰,允。以上燼餘
上在昌德宮。停常參·經筵。
下直,淸河縣監趙備。
傳于金光煜曰,政事,明日爲之。
大司憲朴遾,持平沈儒行啓曰,聖敎懇惻,允合義理,臣等固已將順之不暇矣。第言之不中者置之,可用者採之,自是人君聽納之道,至於諫官之箚,還出改入,實是無前之事,而政院終無一言陳白,使諫疏將歸虛套,中外不無疑惑,此臣等所以以政院爲不無所失也。見識不明,辭不達意,致勤嚴批,至以文飾下敎,臣等之罪,不但妄發而已,自反惶縮,無地措躬,何敢晏然仍冒?請命罷斥臣等之職。答曰,侮辱先帝之言,非置之之語,亦非前有之事,而卿等不顧君臣分義,獨念朋黨無聊,今日國事,無可爲也。勿辭。
持平李弘淵啓曰,無狀小臣,絲毫無補,而數日之內,瀆擾至再,臣罪萬死,昨有僚簡,乃色承旨請推事也。臣於諫院,則有應避之嫌,而此係政院,非所當嫌,故循例答送矣。日沒後,始伏聞聖批嚴峻,責臣等以文飾之罪,臣誠惶愧,無地自容。臣之所失,與同僚無異,而祗緣有舊患疝疾,遇寒猝劇,今始扶曳入來,不得與同僚偕避,所失尤大,請命罷斥臣職。答曰,勿辭。
獻納洪命夏,正言吳挺緯啓曰,臣等旣有昏謬之失,且有狗馬之疾,冒呈辭單,惶恐伏縮,不意玆者,憲府有啓,一時引避,嚴批疊下,臣等之罪,萬隕無惜,何敢强顔行公,處置多官乎?請命罷斥臣等之職。答曰,勿辭。
金光煜,以講書院言啓曰,兼翊善林,本職遞差,時無職名,而冊禮習儀,在於明日,令該曹當日內,口傳政事,付軍職隨參,何如?傳曰,允。
沈之源,以義禁府言啓曰,以鄭琳等照本,傳曰,此罪目不實,只以邊憲許赴之罪,照律可也事,傳敎矣。以當初傳旨觀之,乃是科場循私也。其罪難免邊遠充軍,而議處判付內,試官以此罪狀照律事,下敎矣。邊憲許赴參榜,卽制書有違私罪,而傳旨內辭緣,不敢刪去,卽竝擧於照律中矣。依下敎付標以入之意,敢啓。傳曰,知道。
金光煜,以承文院都提調言啓曰,本院副提調一員未差,前頭使臣之行,多有文書檢飭之事,以禮曹參議黃㦿,差出之意,敢啓。傳曰,知道。
李時萬啓曰,臣愚陋無狀,猥叨近密,臨事之際,見識矇眛,臣與右副承旨臣申翊全,同爲入直,及有諫院箚子出給之命,臣等以爲,自上還給之意,只令刪去其措語一款,非以全箚所論爲不可,故造次之頃,不覺此擧之未安,仍爲出給矣。伏見憲府啓辭,以諫官疏箚刪改,前所未有之事,而不爲陳白,矇然出給,請推該房承旨。臣雖非該房,旣已相議爲之,則物議之非,理難獨免,何敢晏然?不勝惶恐待罪。傳曰,待罪過矣。
金光煜曰,採薪二字,果有未妥,還出給,使之改入,何如?傳曰,知道。
以戶部移咨草,傳于金光煜曰,境上二字,似未洽當矣事,下敎矣。此咨文還出給,使之改入之意,敢啓。傳曰,知道。
以王世子慶德宮問安時,前後牌將望單子,傳于沈之源曰,初一日,勿爲問安。
以京畿監司,中宮殿·世子宮,蒸中蝦等,代封狀啓,傳于沈之源曰,勿待罪事,回諭。
沈之源,以內醫院都提調言啓曰,駝酪粥,每於夏月停止,而冬月復進,乃是年年例行之事,令司僕寺,依前進排,何如?傳曰,依啓。
沈之源,以備邊司言啓曰,今此冬至使行次,發行日期,定於來月十二日矣。使行例及於臘月念後四五日入京,則過歲後,初十日間,當爲發還。以此計之,則中路必有遲留之患,且前年使行,亦發於十一月初一日,而亦無不及之事,在路有行資之費,到館亦不無紛雜生事之弊,發行日期,令該曹稍退,何如?傳曰,依啓。
奉敎洪宇遠疏曰,無狀小臣,久叨近班,曾無毫忽,少答鴻私,而及於受針纔罷之初,敢以老母疾病,冒呈辭單,其於分義,萬萬乖舛,而特下給由之命,兼賜藥物之珍,聖恩如天,只自感泣。顧念臣母所患,非一朝一夕之發,蓋其衰敗之極,風姿沈痼,晝夜委頓,臥起須人,委頓床褥,實人子所不忍。伏乞聖慈,天地父母,察臣悶迫之勢,特許鐫遞臣職,俾臣得母子相守,以終餘日,不勝幸甚。啓下吏曹。
司諫李行進啓曰,措辭見上請辛生,命亟鞫得情,快施邦刑。答曰,勿煩。
司諫李行進啓曰,杞梓有數尺之朽,良工不棄,況此諫臣,莫重陳戒之箚乎?旣承聖敎之後,政院所當使之刪去可刪之處,仰稟還入,以恢言路,而矇然不察,致使聖上,不斥全箚之盛意,終歸落莫,豈非有欠於出納惟允之義耶?請色承旨推考,大司憲朴遾,持平沈儒行,以聖敎懇惻,允合義理,臣等固已將順之不暇矣。第諫官之箚,還出改入,無前之事,而政院,終無一言陳白,臣等以爲,不無所失也。見識不明,辭不達意,致勤嚴批,至以文飾爲敎,何敢晏然仍冒?持平李弘淵,以昨有僚簡,乃色承旨請推事也,循例答送矣。伏聞聖批嚴峻,責臣等以文飾,臣誠惶愧,無地自容,獻納洪命夏,正言吳挺緯,以臣等旣有昏謬之失,惶恐縮伏,不意玆者,憲府有啓,嚴批疊下,臣等之罪,萬殞無惜,何敢强顔行公,處置多官乎?竝引嫌而退。諫院陳箚,援引失當,旣承聖敎,知魯邦之三四字缺不勝歎服,則其於義理,非所專昧,而請推政院之際,毋論刪不刪之如何,殊未的當,雖非文飾之致,難免不察之失,事由本院,不敢處置,勢所固然,有何可嫌之嫌乎?大司憲朴遾,持平沈儒行·李弘淵,請命遞差,獻納洪命夏,正言吳挺緯出仕。答曰,依啓。推考事,不允。
沈之源啓曰,大司憲朴遾,持平沈儒行·李弘淵,獻納洪命夏,正言吳挺緯,再啓煩瀆,退待物論矣。傳曰,知道。
又啓曰,臺諫出仕事,命下矣。今已夜深,明日待開門,命招之意,敢啓。傳曰,知道。以上燼餘
上在昌德宮。停常參·經筵。
夜四更,東方赤色如氣,龍蛇在山頭住,又如火光,乃滅。
藥房都提調領議政臣金自點,提調工曹判書臣韓興一,副提調行都承旨臣金光煜啓曰,八月初七日受鍼時,議藥事取稟,則此症差減後,從容更議丸藥事,傳敎矣。八月二十八日,更爲啓稟,則鍼處時未落痂,丸藥姑爲勿議爲敎,而柳後聖,在外未及上來,不得議藥,今則柳後聖已爲上來,卽當議定丸藥,詳知卽今諸症加減,然後可以議藥,故臣等來會藥房,別紙列錄,敢此仰稟。答曰,明日診脈後議藥。藥房日記
傳曰,史官一員待命,騎馬三匹立之。宗廟·永寧殿內摘奸。內下記草
上在昌德宮。停常參·經筵。
夜一更,南方有氣如火光,而氣上又有蒼白氣直立,長各丈餘,廣尺許,良久乃滅。
傳曰,入診後,大臣以下賓廳堂上引見。引見時,上曰,近來國俗甚濫,閭閻士夫及下賤輩,皆好着白毛冠·白帽子云,所見甚不好。小學曰,爲人子者,冠衣不純素。東人好着白衣之說,雖有之,有父母者,則旣着白衣,又着白帽白冠,則有同蒙喪之人,此亦可以見世變矣。須諭于義州府尹,白帽子·白帽冠貿來人,一切嚴禁,而如有冒犯者,痛治爲當矣。領相曰,今番冬至使之行,亦爲分付,何如?上曰,只爲分付於冬至使,則豈能齊禁?竝爲知委於義州,可也。
領相啓曰,巡按御史,何時發遣乎?上曰,若不得人,則有害無益,卿等得其可合之人乎?吏判曰,臣當擇可合者擬望,而非但得人最難,秋收未畢,此時發遣,恐或徒煩無益。上曰,此言不無所見,予意則欲待明年秋成後發遣。左相曰,古者頻遣御史,巡按各道,而近來國家多事,久廢此擧,今此宣諭御史發遣之意,欲檢飭各道兵餉器械等事,而若以明年秋成送之,則似太遲,歲翻後卽遣,何如?上曰,領相之意,何如?領相啓曰,纔經凶年,公私施措,咸萃於今冬,冬前巡按,似當退行於春間,左相之意,亦以此也。上無發落,承旨,以無發落,取稟。上曰,大臣更議處之,可也。領相曰,南蠻國紙銃之制,極妙云,方使奇震興,監做矣。上曰,其制何以爲之?領相曰,以熟銅造其體,以紙厚裹之,着以同油,運用甚輕,高低任意,聲壯而及遠,雖二三十里,可以及達矣。上曰,累次連放而不爲裂破乎?兵判曰,然矣。上曰,果好則多造,可也。上曰,近來朝家之事,凡職事大官,頗着實爲之,小官,率皆怠惰,以體統言之,小官奔走服勞,而大官只自摠察綱領而已,今日之事不然,有同倒置者矣。戶判曰,怠慢之弊,日以益甚,雖以各司事言之,判書開坐之日,或參判不參,參判開坐之日,或參議不來,而只於入啓公事,則同着名而入矣。上曰,其然耶?今後凡公事,只參坐堂上,着名,不參者,使勿着名,可也。振紀綱收人才之責,在於大臣,六卿次之,今後大臣責六卿,六卿責其所屬各司,考其勤慢,察其可用,隨卽啓達,似爲着實矣。吏判所啓,釜山館倭,歐辱僉使之事,極爲可駭,其漸不可長,島主處,雖依監司狀啓,來送請罪,出弊驛輩,必爲治罪,然後倭人所聞,亦似有戢矣。上曰,府使罷職,驛官拿推,且墻垣決不可退築矣。吏判又啓曰,東萊府使,將爲差出,令廟堂議薦,何如?上曰,依爲之。上謂領相曰,武臣中有人材可用者乎?前者不次擢用被抄人,存者今幾人耶?領相曰,其中多有死亡者,被抄者,今殆盡矣。上曰,更爲抄之。上曰,近來變異如此,不可不預爲思慮,儒將何人爲可,武將何人爲可耶?不講於平日,而臨亂猝用之,則與金慶徵事,何異?領相曰,武將,時未得可合之人,臣亦憂之,國家預爲培養人材,爲急務矣。左相曰,禍亂之作,出於冥冥之中,暮夜之戒,豈可忽也?儲養人材,國家之不可已者也。雖有欲爲國事者,不無沈於下流之歎,兵曹則預爲培養將材,擇其人而置諸侍衛之列,吏曹則緩急可用之人,必須擇用,雖在散地與外方,爲先除職之意,嘗言及於吏·兵判矣。儒將抄擇事,臣等亦嘗相議矣。上曰,用人必先養望,以示國家待之之意,可也。常時則視如草芥,臨亂猝然用之,則若非忠臣盡力者,中人以下,不肯盡心者,多矣,前者不次擢用被抄人,存者今幾人耶?領相曰,其中多有死亡者,被抄者今殆盡矣。上曰,更爲抄之。備局謄錄
答合啓曰,勿煩。
答府曰,依啓。執義金應祖,下諭事內下記草
司饔院啓曰,洪淸道九月朔退封各殿進上,生雉落蹄,全數餒敗,腐臭甚盛,看色之際,不得近鼻,生雉則至於成蟲,生獐亦爲色惡。自前生物,雖或腐爛,未有如此之甚,而莫重御膳,終歸無用,慢忽封進,在所難免。且膳狀中,以生鰒書塡,而敢以暫鹽者封進,世子宮進上中,三升五合欠縮,俱極駭愕,本道監司及封進官吏,請從重推考。考其封進日子,則九月二十五日公山封進,距京三日半程也。當納於二十八日,而昨日之夕,始爲來納,中間稽留,已至四日,生物變味,未必不由於此,其中路遲滯之罪,亦不可尋常推治。陪持人李芝男,令攸司囚禁,依律定罪,何如?傳曰,允。司饔院謄錄
上在昌德宮。停常參·經筵。
夜二更,流星出玉井星下,入東方天際,狀如拳,尾長四五尺許,色赤。
答同副承旨李時萬啓辭曰,自前處事,甚爲疏拙。退墻之言,亦不嚴斥,倭奴之作惡,未必非由於此人也。東萊府事閔應協事
答諫院箚曰,深用嘉尙,箚陳之事,無非愛君之誠,予當體念焉。
答合啓曰,勿煩。內下記草
上在昌德宮。停常參·經筵。
有政。吏批,判書鄭太和,參判崔惠吉,參議李行遇,都承旨金光煜,進。
傳于吏批曰,大司諫加望。
以黃㦿爲大司諫,崔來吉爲京畿監司,權省吾爲刑曹正郞,李益珍爲內資奉事,李仁夏爲監察,金相潤爲禮賓正,鮮于浹爲司業,趙絅爲大司憲,李聖基爲軍器僉正,李梣爲典簿,梁曼容爲輔德,趙翼爲左參贊,李時昉爲刑曹判書,林爲副應敎,尹履之爲司䆃寺提調,趙嶖爲童蒙敎官,盧協爲東萊府使,加通津縣監金光燦通政,大倘捕捉,加前僉正韓自漢通政,正租一百石給帖,兼春秋單權省吾。
兵批,判書李時白,參判韓必遠,參議洪得一,參知金振,左副承旨沈之源進。
兵批啓曰,多大浦僉使李薰,呈狀于政廳曰,本職除授之後,八十老母,素患痼疾,尤極沈綿,專廢食飮,命在晷刻。無妹獨子,情理罔極,決難赴任云。病勢若不危急,則南方大鎭,必不厭憚,改差,何如?傳曰,允。
以羅星斗爲翊贊,李慶綿·崔鎭東·景星翼·張時翰,爲武兼宣傳官,邊忠範爲五衛將,金至剛爲同知,成豐烈·吳孝誠·李遠爲僉知,金是聲爲宣傳官,金天龍爲多大浦僉使,徐相民爲翊衛,朴世橋爲衛率,兪㯙爲同知,李久澄爲知事,尹弼殷爲副率,趙晉陽爲司禦,李晸爲侍直。
李時萬啓曰,本月初三日引見時,領左相所啓,武臣不次擢用更抄事,卽爲蒙允,而儒將抄擇一款,無發落,敢稟。傳曰,一體抄擇。
持平沈光洙疏曰,伏以螻蟻微臣,於上年秋間,猥蒙誤恩,遽除本職,莫測其由,隕越驚惶,雖得旋遞,尋常愧忸,尙今思之,無所自容。不意玆者,新命又下,臣不知以何事,欺瞞一世,羞辱名器,一至於此耶?臣聞帝王爲治之道,在於用人,用捨得失,治亂係焉,凡在庶官,尙且難愼,況風憲之職,是何等重任,而授之於不當授之人乎?國家用人,必以科第,其來久矣。且以不由科第,得預淸選者,若非山林抱道之士,則必是節義可尙之類,故自古而今,不多其人,是豈爲作僞濫冒之理乎?臣累擧不中,旣非山林遺逸,六七字缺若此而忝竊匪據,則鬼責人怒,缺三行餘洪恩至大,義不當固辭,臣則以爲,易曰,難進易退者,君子也,叨冒爵祿,蔑無廉恥者,小人也。使臣徒知爵祿之爲榮,不思虛名之爲羞,忘廉冒恥,强顔隨列,則是古人深斥者,方殿下策勵臣工,旌別淑慝之日,必求所謂小人者耶?然則不獨臣身,負罪罔赦,抑恐聖朝,取譏後世,此臣所以寧伏嚴誅,而不敢趨謝恩命,悶默度日,恭竢物議,而虛帶職名,致曠言責,亦臣之罪也。臣之情勢蹙踖狼狽,不啻若墮坑,則不得不疾聲仰籲,庶冀天地父母,有所惻念,伏願聖明,特加省察,亟命遞削臣職,臣無任激切屛營之至,謹昧死以聞。答曰,省疏具悉。爾之固辭,似爲過矣,宜勿更辭,從速察職。
尹得說,以戶曹言啓曰,今番冬至使行次時,內局藥材貿來醫官金奏聖逃避之故,因本署捉納陳箚,禮曹覆啓內,價物從優磨鍊,題給以送矣。唐藥貿用,其來已久,一年應給之價,地字木三十二同三匹十一尺七寸一分,玄字銀八十二兩一錢定式,別單啓下,而今若因一時醫官厭避,以開加給之路,則非但後弊難防,流來舊規,勢將由此而廢壞。且尙方貿易受去之人,亦不無規外希望之心,種種難處,有難勝言,一依前例施行,何如?傳曰,限藥商通行間,依啓下加給。
沈之源,以備邊司言啓曰,以倭館生梗事,訓導金謹行,已有拿命,而別差譯官鄭時諶,亦難免其罪,一體拿推,何如?傳曰,允。
司諫李行進,掌令元振溟,持平李光載,獻納洪命夏,正言吳挺緯啓曰,辛生之爲逆姜腹心,表裏相應,行兇於咫尺之間,恬不知懼,聖明之所洞燭也。罪惡滔天,王法至嚴,斷無一毫可貸之理,此臣等所以苦口力爭,迄過半年而不知止,朝野遠邇之所同憤駭者也。渠若初問之時,畢告無遺,則參以次律,亦或一道,乃於修理掘基之際,穢物狼藉,隱漏用詐之狀,昭著不可掩,渠亦必知其顯戮之罔逃矣。凶譎如此而不正厥罪,則亂逆之徒,將無所懲畏,抑何以示法於後世乎?逐日煩瀆,兪音尙閟,兩司之啓,作一文具,誠有所未安,公議益激,決不可已,請亟命嚴鞫得情,快施邦刑。答曰,勿煩。
金霱啓曰,卽聞領敦寧府事金尙憲,在郊外病重云,自前大臣病重,本院有所仰稟之例,故敢啓。傳曰,遣內醫看病。
李時萬,以禮曹言啓曰,今此王世孫冊禮後,京外進箋陳賀時,箋文頭辭,磨鍊啓下,已爲行會,而冊封之日,旣爲退定於二十一日,今雖更爲行會,外方則必已上來,勢難及期更改,不得已以前定日,書塡箋文,仍爲進入之意,敢啓。傳曰,知道。
李時萬,以禮曹言啓曰,上年黃柑頒給試士居首人趙嗣基,已蒙恩命,直赴殿試,今此式年,依他例許赴,何如?傳曰,允。
李時萬,以禮曹言啓曰,慶尙道所封,宗廟·肅寧殿薦新乾柿子·柚子,皆甚色惡,不得已擇其中稍優者,已爲薦新,而封進官吏,難免不謹之責,令其道監司,査出推考,遲晩取招,啓聞施行事行會,陪持人亦令攸司,囚禁治罪,何如?傳曰,允。
李時萬,以禮曹言啓曰,通禮院贊儀,必以本業六品引儀中,精鍊者陞授,專掌禮貌,乃是規例,而贊儀池起涓與前贊儀李相漢相換除授,以手生之人,行禮之際,殊甚疏脫。池起涓爲先改差,令吏曹更爲擇差,何如?傳曰,允。
李時萬,以冊禮都監言啓曰,缺二行餘未及正書,待其出仕,卽當書寫以進,而役使略損,各房員役已造儀物,藏置一處,使郞廳監造官等,每日一員輪回守直,何如?傳曰,允。
李時萬,以漢城府言啓曰,五部所捧副尉單子四十七張,當日移送該曹,連續督捧,當爲隨捧隨送,而部官牒呈內,年歲雖在限內,已爲加冠者,本家不敢任意呈單,何以爲之事,牒報矣。勿論冠未冠,竝爲捧單子乎?敢稟。傳曰,依啓。以上燼餘
上在昌德宮。停常參·經筵。
沈之源啓曰,京畿監司兪㯙,以良才驛陳弊事狀啓中,不爲着名,其爲不察甚矣,請推考。傳曰,允。
又啓曰,刑曹啓目,禮伊除刑推放送議處事,去八月二十三日啓下,而過四十餘日之後,始爲回啓,該曹之怠慢,莫甚於此,色郞廳請從重推考。傳曰,允。
內資寺提調全昌君柳廷亮啓曰,本寺供上時使喚婢子,止有三名,而兩殿及世子宮,逐日進排之際,常患不足,而今見該曹甘結,則其中一名,移定於溫嬪房外房子,只以餘存二名,御供重事,將不成貌樣,委屬悶慮。殘寺苦役,人皆厭避,每每如是圖囑謀免,情甚可惡。請令該曹,外房子卽爲改定,今後切勿移屬他役,俾免生事之患,何如?答曰,依啓。
司諫李行進,掌令元振溟,持平李光載,獻納洪命夏,正言吳挺緯啓曰,辛生之爲逆姜腹心,表裏相應,行兇於咫尺之間,恬不知懼,聖明之所洞燭也。罪惡滔天,王法至嚴,斷無一毫可貸之理,此臣等所以苦口力爭,迄過半年而不知止,朝野遠邇之所同憤駭者也。渠若初問之時,畢告無遺,則參以次律,亦或一道,乃於修理掘基之際,穢物狼藉,隱漏用詐之狀,昭著不可掩,渠亦必知其顯戮之罔逃矣。兇譎如此,而不正厥罪,則亂逆之徒,將無所懲畏,抑何以示法於後世乎?逐日煩瀆,兪音尙閟,兩司之啓,作一文具,誠有所未安,公議益激,決不可已,請亟命嚴鞫得情,快施邦刑。答曰,勿煩。
李時萬,以兵曹言啓曰,禮曹啓辭,講書院啓辭,本院及衛從司,乃是新設之事,凡干節目及處所,不可不定奪施行,別單書入,令該曹稟旨定奪,何如?傳曰,允事,傳敎矣。臣等就講書院節目各項事參商,則凡言語文書出納之際,以白字行用缺二字印信則令工曹鑄成行用,且考實錄中講書院缺三字俱以兼官塡差,而無實官,則其時開局缺七字旣無可據,謄錄不可不隨時酌處,缺二行餘令各該司,磨鍊施行,何如?傳曰,允。缺三字勿爲入直事,傳敎矣。昌慶宮兵曹東所衛部將入啓移接,而禮曹講書院新設之意,旣已啓下,東所衛部將,昌慶宮都摠府移接之意,敢啓。傳曰,知道。
金霱,以講書院言啓曰,以本院下人等草記,傳曰,厥數太多,從略磨鍊事,傳敎矣。本院乃新設之司,非他司各衙門俱有典僕之比,至於王世孫講書之時,官員直宿之外,又有校正一會之擧,故冊色及使喚下人等,相議磨鍊矣。今承聖敎,不勝惶恐,本院書寫一人,冊色書吏三人,隨廳書吏五人,使令五名,水工一名,改磨鍊以入,而衛從司,則無官員入直之事,只以書吏一人,使令一名,屬於講書院,如有王世孫出入及常時自本院分付之事,使之專管擧行,何如?傳曰,兩處使喚,毋過八九名,可也。
右參贊金壽賢箚曰,伏以垂死小臣,得保如縷之命,以至今日者,秋毫皆我聖上惠養之力,旣遣內醫以看病,又賜藥物以治療,曲加保護,俾延餘喘,天地父母之德,無以復加,雖糜身粉骨,亦難報答,感泣之外,更有何言?第臣之所患痢病,累月調治,一向沈痼,藥餌無效,元氣大敗,委頓床席,坐臥須人,種種諸症,日加月增,氣息奄奄,無望生全。今者元孫冊封,實我朝二百年罕有之盛禮,而將不能趨蹌於駿奔之列,前頭又有都試及方物封裹之擧,而臣亦不得進參,逋慢之罪,萬死猶輕。臣雖極昏耄,粗知人臣分義,臣之病勢,若不至深重,何敢飾辭虛讓,累瀆天聽,而不知止乎?伏願聖明,諒臣危衷,臣本職及兼帶經筵,竝賜遞免,以便公私,千萬幸甚。取進止。答曰,省箚具悉卿懇。卿辭如此,本職當勉副焉。
李時萬,以戶曹言啓曰,缺七八字上年冬至使行時,缺六七字各種,其數甚多,移文刑曹,囚其次知督捧,而至今猶未畢納,卽今北京物貨,非如前日之易得,只持平時之價,求貿雖難,若因渠等稱冤之言,有所低昂緩督,則日後之弊,亦不可防。囚推次知,日月已多,而不爲準納,當該譯官李茂·崔承·朴受,當身,令攸司治罪,督令,何如?傳曰,依啓。
未時,日暈。申時,電光,色白。燼餘
上在昌德宮。停常參·經筵。
下直,全南右水使尹昌耉。
金光煜啓曰,事變假注書宋協,以鄕曲至窮之人,旅宦京邸,薄衣涼帽,戴星供仕,臣等見之,常以爲憂,初三日罷對之後,猝得傷寒,退家調治,已過五日,而症勢非輕,出仕無期。不得已改差假任,其代差出之意,敢稟。傳曰,知道。令內局相當藥賜給,又令該曹。四字缺
以申混爲事變假注書。
行大司憲趙絅,大司諫黃㦿,司諫李行進,獻納洪命夏,掌令元振溟,持平李光載,正言吳挺緯啓曰,辛生之爲逆姜腹心,表裏相應,行兇於咫尺之間,恬不知懼,聖明之所洞燭也。罪惡滔天,王法至嚴,斷無一毫可貸之理,此臣等所以苦口力爭,迄過半年而不知止,朝野遠邇之所同憤駭者也。渠若初問之時,畢告無遺,則參以次律,亦或一道,乃於修理掘基之際,穢物狼藉,隱漏用詐之狀,昭著不可掩,渠亦必知其顯戮之罔逃矣。兇譎如此,而不正厥罪,則亂逆之徒,將無所懲畏,抑何以示法於後世乎?逐日煩瀆,兪音尙閟,兩司之啓,作一文具,誠有所未安,公議益激,決不可已,請亟命嚴鞫得情,快施邦刑。答曰,勿煩。
李時萬,以司饔院官員,以都提調意啓曰,今日江原道,十月朔新産進上生鰱魚,微有鹽氣,大口魚古之醢,色惡有臭,事極駭愕。請封進官吏推考。且初一日春川封進,則距京二日程,而今始來納,程限之外,中間稽滯,亦至四五日。陪持人難免其罪,令攸司囚禁治罪,何如?傳曰,依啓。
李時萬,以講書院啓曰,以本院下人等改磨鍊草記,傳曰,兩處使喚,毋過八九名可也事,傳敎矣。就前數中,書寫一人,冊色書吏一人,使喚書吏三人,使令三名,水工一名,竝九名改磨鍊以入之意,敢啓。傳曰,知道。
以工曹世孫宮供上等物事草記,傳于李時萬曰,此公事入之。
沈之源啓曰,都摠府郞廳來言,闕內入直軍士,夜巡檢云矣。傳曰,知道。
未時申時,日暈。夜一更,有霧氣。二更,流星出天廏星下,入婁星,狀如拳,尾長三四尺許,色白。四更五更,有霧氣。燼餘
上在昌德宮。停常參·經筵。
自昧爽至巳時,有霧氣。
藥房都提調金自點,提調韓興一,副提調金光煜啓曰,近來時氣失節,寒暖不適。伏未審此時,玉候調攝,比前,何如?臣等不勝區區伏慮之至,敢來問安,且滋陰固本丸之劑,有累次浸酒經宿之材,又有新採不易乾之材,多費日子,丸藥進御,一日爲急,而尙此遲延,深切悶慮,竝此敢啓。答曰知道。證候與前無異矣。
申翊全疏曰,伏以臣缺二行餘理宜顚濟,乃者薇垣之箚,實是缺四字雖緣一款可刪,姑下出改之命,而揆之事理,寧有稟承?臣於倉卒,不能覺察,徒知惻怛之敎,其可將順?不念體面之重,有異庶僚,矇然出給,惹起鬧端,致使不斥全箚之至意,歸於落莫,而憂愛盡心之血誠,有若沮喪者然,臣非木石,寧不知愧?席藁私室,敢呈辭單,虔竢遞解,庶答淸議,而加由異數,又出於夢寐之外,臣誠隕越,罔知攸措。今若祗恃恩靈,冒昧出仕,不恤簡書,用保職名,則顧影靦面,人謂斯何?名器之輕,恐自臣身,而且臣曾居軍職,忝差敎命,文書寫官之任,操筆非能,已極惶悶,而緣臣被彈,迄稽定就,臣之罪戾,至此尤大。伏願天地父母,俯察微懇,亟遞臣本職及書寫之官,以謝物議,以便公私,不勝幸甚。臣無任兢惶戰灼之至,謹昧死以聞。答曰,省疏具悉爾懇。爾其勿辭察職。
李時萬,以義禁府言啓曰,代射罪人金長壽,全家定配事,已爲照律啓下矣。移送該曹,依例擧行,何如?傳曰,允。
行大司憲趙絅,大司諫黃㦿,司諫李行進,掌令元振溟,持平李光載,獻納洪命夏啓曰,辛生請亟命嚴鞫得情,快施邦刑。措辭見上答曰,勿煩。
行大司憲趙絅,掌令元振溟,持平李光載啓曰,監司之任,綱紀一道,號令列邑,苟非其人,則病民僨事,在所必至。況京畿與平時大異,每値勅使之來,其所責應奔忙,雖使膂力方强,才智有裕者當之,常有不足之事,新除授監司崔來吉,曾未有方面之望,筋力旣愆,不合藩任,請命遞差。答曰,有功有才,實無不合之理,爾等更勿爲過當之論。
尹得說,以戶曹言啓曰,卽接管餉使移文及會計都案,別件成冊取考,則各年西糧未收,多至三千五百七十八石零,而今已停運,未收之數,自本曹督捧云,故曹中所在各年文書,詳細比較,其中因致敗啓下蕩滌者,四百二十八石零,乙酉西運時,自備局入送淸國者,一百四十六石零,京倉上納者,七百八十九石零,管餉捧米時,船價誤除者,十六石零,其餘實未收二千六十石零,船人無面一百三十六石零也。此米乃民結出定之物,而累年掩置,不無中間散失之患。未收各邑及年條,一一抄錄,分付各道,趁今歲前,依數現出,待春解氷,輸納江都,以補軍餉。且船人無面中,金福稱名者,居在京江,逢受後未收亦至五十四石零,此則令該曹,囚禁治罪,徵捧於京倉,何如?傳曰,依啓。
李時萬啓曰,卽者兵曹郞官來言,闕內夜巡檢之意,敢啓。傳曰,知道。燼餘
上在昌德宮。停常參·經筵。
李時萬啓曰,臣頃忝兵曹堂上時,因銀溪察訪趙聖達狀啓,金化縣監安應昌所犯罪狀,令本道嚴査啓聞後處置事,本曹公事中,同着名以啓矣。卽見江原監司柳碩狀啓,則有曰,安應昌所犯,果如狀啓內辭緣,則罪犯貪汚,如或不實,而趙聖達構文致則亦難免數字缺陷人之律,俱不可晏然在任云,竝皆罷黜缺一行半應昌之有罪無罪,缺五六字査出之後,朝廷自可據法處之,監司但十分詳査,從實啓聞而已,事未結末之前,先黜當初之察訪,事體顚倒,請柳碩推考。傳曰,允。
申翊全,以都摠府言啓曰,今日入直軍士,中日習射,請出標信。傳曰,知道。
以工曹·禮曹啓辭,王世孫冊封日爲始,凡供上依嬪宮例,進排事草記,傳于金霱曰,依嬪宮例磨鍊事,草記入之。
李時萬,以御營廳言啓曰,本廳別將,分遣各道,從附近作隊事,已爲入啓,蒙允矣。別將齎去應行事目磨鍊,別單書入之意,敢啓。傳曰,知道。束伍軍及有屬處軍兵,使之勿爲募入。
金霱,以觀象監官員,以領事提調意啓曰,今月十六日丁未,定望日有食之,內篇法及大明曆法,俱是食在地下,只爲復圓,不爲救食。但外篇法,復圓時刻與其日日入時,相二字缺月行不無盈縮之變。月出之後,脫有未復之形,則不可不隨所見救食,依前例別定監官員二員,登南山看候,如有虧缺之形,卽令放火後,救食,何如?傳曰,允。
李時萬,以兵曹言啓曰,當日騎兵鄭大男稱名人,自宣仁門,入來差備門外擊錚,極爲駭愕,令攸司囚禁治罪,同門守門將羅,常時不能禁斷,以致闌入,亦爲非矣,請推考。傳曰,允。
行大司憲趙絅,大司諫黃㦿,司諫李行進,掌令元振溟,持平李光載,獻納洪命夏啓曰,辛生之爲逆姜腹心,表裏相應,行兇於咫尺之間,恬不知懼,聖明之所洞燭也。罪惡滔天,王法至嚴,斷無一毫可貸之理,此臣等之所以苦口力爭,迄過半年而不知止,朝野遠邇之所同憤駭者也。渠若初問之時,畢告無遺,則參以次律,亦或一道,乃於修理掘基之際,穢物狼藉,隱漏用詐之狀,昭著不可掩,渠亦必知其顯戮之罔逃矣。兇譎如此,而不正厥罪,則亂逆之徒,將無所懲畏,抑何以示法於後世乎?逐日煩瀆,兪音尙閟,兩司之啓,作一文具,誠有所未安,公議益激,決不可已,請亟命嚴鞫得情,快施邦刑。答曰,勿爲瀆擾。
行大司憲趙絅,掌令元振溟,持平李光載啓曰,崔來吉之有功,臣等豈不知之?但念承流宣化之職,非酬勞報功之資,而不別官之大小,才之高下,隨闕隨差,最爲今日之疵政,國事之日就墮壞,良以此也。崔來吉,曾經守令,雖有廉簡之稱,所小者風力强毅,同朝之所共知也。畿輔監司之任,與平昔無事之時大異,決非衰老之人所堪當,且姑爲試可任,其後日職事之不辦,亦非國家待功臣之道,請命遞差。答曰,已諭,勿煩。
李時萬啓曰,自前刑曹開坐日,凡入公事,錄事及該吏,來呈于本院,例也。今日刑曹公事來呈,而莫重文書,只使迷劣使令,緩緩傳致,錄事·該吏,皆無形影,極爲駭愕。令攸司竝囚禁重治,以懲其頑慢自便之罪,何如?傳曰,允。
以刑曹江原道進上陪持人嚴貴賢照目,傳于李時萬曰,此啓目中,所謂三殿,殊甚無識,此公事還出給。
李時萬,以漢城府言啓曰,副尉單子四十八張,已爲移送禮曹,追捧單子十九張,今日又爲移送。此外守令出去人之子,則令各其道,收捧上送事,亦爲移文禮曹之意,敢啓。傳曰,知道。
夜一更,白雲一道如氣,起自巽方,直指西方,長竟天,廣尺許,良久乃滅。二更三更,月暈。
申翊全啓曰,小臣,敎命文書寫事進去,下直。傳曰,知道。燼餘
上在昌德宮。停常參·經筵。
辰時,日暈,暈西有背色,內赤外靑。
申翊全,以吏曹言啓曰,守令多闕,政事,何以爲之?取稟。
申翊全,以都摠府言啓曰,副摠管安澈,御營軍點考坐起處,進去晝仕,請出標信。傳曰,知道。
申翊全,以刑曹言啓曰,以刑曹江原道進上陪持人嚴貴賢啓目,傳曰,此啓目中,所謂三殿,殊甚無識。此公事還出給事,傳敎矣。嚴貴賢供招中,稱以三殿,而臣等矇不致察,依其所供,泛然書啓,致勤聖敎,不勝惶恐之至。元啓目改付標以入之意,敢啓。傳曰,知道。
申翊全,以備邊司言啓曰,倭館譯學等,皆爲拿來事,已爲命下矣。其代別差,已爲差出云,明日內催促發送,而以私馬徐行,則館中主管無人,給馬罔夜下送,何如?傳曰,允。
申翊全,以備邊司言啓曰,初三日引見時,左議政臣李景奭所啓,各道巡按御史,依吏曹判書鄭太和所達之言,歲翻後卽爲發送似當事,上曰,大臣更議處之,可也事,傳敎矣。聖意欲於明年秋成後發遣者,實非偶然,而外方軍務諸事,廢墜已久,頃日憲府之啓,誠有所見。趁此冬前分送,似不可已,而列邑施措,或有未及之事,稍寬數月,待歲後觀勢發送宜當。今若以明秋爲限,則守令不無玩愒之弊,群議如此,敢此申稟。傳曰,依啓。
申翊全,以備邊司言啓曰,紀綱解弛,有司不職,將無以爲國,極爲寒心。今者惠民署赴京醫官,初不擇差,又不以本署受祿之人差定,此皆本署久任操縱之事也。醫官金奏聖,旣受赴京行資之後,厭憚逃避,至以當身捕治,代送他醫,已爲啓下,而奏聖今若得免赴京,則人皆慕效,後弊難防,故分付其可往處,已得捉來,限越江囚其正妻,仍爲發送。本署久任,當初操縱之罪,亦爲重治,何如?傳曰,依啓。
行大司憲趙絅,大司諫黃㦿,司諫李行進,掌令元振溟,持平李光載,正言吳挺緯啓曰,辛生之爲逆姜腹心,表裏相應,行兇於咫尺之間,恬不知懼,聖明之所洞燭也。罪惡滔天,王法至嚴,斷可一毫可貸之理,此臣等所以苦口力爭,迄過半年而不知止,朝野遠邇之所同憤駭者也。渠若初問之時,畢告無遺,則參以次律,亦或一道,乃於修理掘基之際,穢物狼藉,隱漏用詐之狀,昭著不可掩,渠亦必知其顯戮之罔逃矣。兇譎如此,而不正厥罪,則亂逆之徒,將無所懲畏,抑何以示法於後世乎?逐日煩瀆,兪音尙閟,兩司之啓,作一文具,誠有所未安,公議益激,決不可已,請亟命嚴鞫得情,快施邦刑。答曰,勿煩。
行大司憲趙絅,掌令元振溟,持平李光載啓曰,崔來吉之有功,臣等豈不知之?但念承流宣化之職,非酬勞報功之資,而不別官之大小,才之高下,隨闕隨差,最爲今日之疵政,國事之日就墮壞,良以此也。崔來吉,曾經守令,雖有廉簡之稱,所小者風力强毅,同朝之所共知也。畿輔監司之任,與平昔無事之時大異,決非衰老之人所敢當,且姑爲試可任,其後日職事之不辦,亦非國家待功臣之道也,請命遞差。平市奉事許憲,爲人庸暗,凡差役市民之際,多失均一,且有不廉之聲,請命罷職。變故以來,淸北牧民之任,擧委於武夫之手,如狼牧羊,遐方民物之愁苦怨恨,聞可寒心。熙川爲邑,本來殘弊,而郡守閔埏,殘暴苛刻,貪饕無厭,民不堪命,請命罷職。答曰,依啓。閔埏赴任未久,更觀政績,姑勿煩論。崔來吉事,不允。
大司諫黃㦿,司諫李行進,正言吳挺緯啓曰,定山縣監黃爾徵,爲人庸劣,昏不省事,初授本職,皆謂不稱,尸居累年,敗官病民之事,不一而足。身且有疾,專廢職務,吏緣爲姦,官儲板蕩,湖西完邑,日就凋殘,請命罷職。禁門之內,無論尊卑,皆着公服,大君雖尊重,或以便服出入,實涉簡便,於禮未安,請令大君,公服出入,以爲外朝儀表之地。答曰,依啓。大君冠服,事涉微細,不必煩瀆。
夜一更,月暈。白雲一道如氣,起自坤方,直指巽方,長竟天,廣尺許,良久乃滅。二更三更,月暈。燼餘
上在昌德宮。停常參·經筵。
金霱啓曰,來十五日,儒生殿講日次,而冊禮習儀相値,不得爲之之意,敢啓。傳曰,知道。
尹得說啓曰,黃海都事柳寅亮,國屯田畓陳起啓本,有曰,鳳山官·信川官,則鳳林大君折受云云。揆之事理,所當以世子潛邸時,折受之意,措語啓聞,而直書潛邸時君號,與他宮房,一體混書,事涉不察,請柳寅亮推考。傳曰,允。
申翊全,以備邊司言啓曰,連歲凶荒,畿輔各邑糶糴穀物,未得收捧者,已至累年,其數甚多,今當責納,而但念今年雖似稍稔,田穀失收,加之以風水雨雹之災,登場之穀,不甚豐實。若於此際,各年未捧,一時竝督,則雖或不得已,而拮据充納,朝輸夕飢,勢所必至,群議皆以爲慮,參以所聞,畿民之事,誠爲可矜。通計各年未納之數,一半則捧於今年,一半則待明秋盡爲收捧,公無所欠,民免窘急,事甚便當,以此事意,分付,何如?傳曰,此事,朝廷勿爲干預,似或可也。
尹得說啓曰,以工曹以禮曹,王世孫冊封日爲始,凡供上,依嬪宮例進排事草記,傳曰,依嬪宮例磨鍊事,草記入之。傳曰,此草記中,別無依嬪宮例進排之語,而工曹草記如此,未知其故也。承旨察啓事,傳敎矣。昨日禮曹草記還入之時,臣等環坐,將其草記與工曹草記,頭辭憑準,則無冊封日爲始,凡供上依嬪宮例進排文字,深以爲怪,該房承旨,招問禮曹下人曰,此草記外,又有他草記乎?答曰,此外無他草記云,故其草記入之矣。此實由於工曹不詳禮曹草記文字,而如是錯誤,此草記還出給之意,敢啓。傳曰,知道。
金光煜啓曰,左副承旨沈之源,同姓六寸弟幼學沈之發身死,服制已行四日,出仕,何如?傳曰,依啓。
以王世孫冊封儀註,傳于金霱曰,稚兒勢難久立,使之臨時出次,如何?問于禮官以啓。
司宰監提調趙絅啓曰,上年臣待罪司宰監提調之始也,取考乾秀魚貢物件記,則諸道各官闕封者甚多,問其故於本監官員,則交口而言曰,近年以來,各官稱以海物絶貴,秀魚尤甚,貢物主人等,在前則例捧價米,自京備納矣。近年則京江秀魚亦貴,私貿於忠淸·全南道,而亦難得入樣秀魚,故闕封如是,且各官官吏之怠慢,日甚一日。雖由是而被罰相續,不爲動念,習以爲常云,而且聞戶曹元定一尾之價五斗,而私主人輩,例捧米至石,木則三四疋云。臣上悶闕封之弊,下憤胥輩之刁蹬索價,至於此極,仍與本監官員,思其革弊之策,考出平時乾秀魚上納之規,則各道逐月差員,領納本監,蓋本任土作貢之制,而重享上之儀也。臣於是,損益此規,而猶慮差員之太數,以四孟朔首月,定一差員,輪回領納于京,則可以除闕封之弊,杜防納之路,故枚擧入啓,蒙允施行矣。其後仍御史狀啓,監司封進之令,又行戶曹,因此入啓,令本監提調,請臺監眼同捧上之法又行,可謂一節添一節,其於革弊防姦之道,可謂無間矣。今見慶尙監司狀啓,則寫出弊端,無非實狀,臣之前日妄料變通之計,乃覺悟矣。大槪,秀魚油膩之物,色味易變,而至於慶尙道,尤甚絶遠,則安得無弊上納乎?況本道土産秀魚,本不合御供,則雖使監司封進,亦多見退於司饔院,理勢然也。誠不若復舊之爲愈,而顧臣明不能察微,慮不能及遠,安能參酌便否,從長善處乎?戶曹啓目,一自變更舊規,中外弊端,不一而足者,正指臣之做錯也。且凡詳定貢物,爲法於後者,責在版曹,請令戶曹,酌定施行,何如?傳曰,依啓。
李時萬,以奉常寺官員,以都提調·提調意啓曰,祭享所用中脯,爲防納之資,稱其不潔久矣。各邑守令,親自監造,刻其邑號,內外裹封,稱臣着署上送,而如有違者,各別科罪之意,乙酉年分入啓行會,則祭享莫重之事,爲守令者,所當惕念奉行,改革舊習,而怠慢成風,人不畏法,令出旣久,漸至廢弛,誠可痛駭。今者龍宮縣所納,戊子條中脯一貼一條,折見其一,則外面被以別樣之肉,裏面頓異,非是一時滾合之物,且不刻邑號者居多。本寺官員與分臺監察,不捧而退之,其縣色吏,使之來待,缺六七字牢諱不言,而泛稱監造,缺一行餘祭享所用,是何等物,而申明行會之後,尙踵前習,委諸監官色吏之手,其防納之事,時未直招,雖未勒定其罪,而不刻邑號,不親監造,不遵朝家法令之罪,在所難免。龍宮縣監任濬推考,以警其他,何如?傳曰,先罷後推。
申翊全,以兵曹言啓曰,當日良女高德稱名人,自丹鳳門,入來差備門外,擊錚,極爲駭愕,令攸司囚禁治罪,同門守門將金義潔,常時不能禁斷,以致闌入,亦爲非矣,請推考。傳曰,允。
李時萬,以禮曹言啓曰,以王世孫冊封儀註,傳曰,稚兒勢難久立,使之臨時出次,如何?問于禮官以啓事,傳敎矣。今此王世孫儀註,謹依禮文磨鍊矣。聖敎如此,事有經權,隨時變通,亦涉宜當。王世孫出次,西向立一款,付標以入之意,敢啓。傳曰,知道。
答呂焯疏曰,省爾疏章,深嘉爾憂愛之誠。疏陳之事,無非嘉言至論,予當體念而採納焉。
行大司憲趙絅,大司諫黃㦿,司諫李行進,掌令元振溟,持平李光載啓曰,辛生之爲窮兇極惡,爲天地神人之所共憤,臣等八箇月日日論執,數行文字,其何能盡?大抵蟊賊,日月之奸,隱而不發,與發而不誅,其貽害於國家,見譏於天下後世,均也。殿下,欲守始初區區之小信,不知塞亂賊之源,臣等實不勝瞿然之至,國人皆曰可殺,然後殺之,則非殿下殺之也。私恩小惠,安得與於其間哉?請亟命嚴鞫得情,以正邦刑。答曰,勿煩。
大司諫黃㦿,司諫李行進啓曰,臣等非不知大君冠服,非今日大段事,而朝廷體貌自別,無論尊貴,衣章衆所具瞻,大君以便服出入,實涉簡便,於禮未安,缺一行未蒙允兪,令大君公服出入,以爲外朝儀表之地。答曰,當今可論之事非一,如此細行,置之不妨。
行大司憲趙絅,掌令元振溟,持平李光載啓曰,熙川郡守閔埏之殘暴貪縱,闔境怨咨之狀,非泛然風聞之比。臣光載,頃差本道試官,詳聞實狀,無異目見,且赴任未久,虐民肥己,猶尙如此,若使久居,則其民,尤不勝其痛毒,而其邑日就凋弊矣,請命罷職。答曰,依啓。
申時,日上有冠,色內赤外靑。夜五更,流星出參星下,入坤方天際,狀如拳,尾長五六尺許,色白。以上燼餘
上在昌德宮。停常參·經筵。
申翊全,以都摠府言啓曰,今日入直軍士,中日習射,請出標信。傳曰知道。
金光煜,以宗親府郞廳,以有司堂上意啓曰,頃日本府朝房請停論啓中,有抑買民間等事,臣等不勝驚駭。抑買之人,令攸司推治事,入啓蒙允,而伏見該曹議啓公事,則以抑買之事,數字缺營繕所爲斷案,只罷其役,而不治厥罪,缺一行餘抑勒而買之,揆以事理,缺五六字請令該曹,東西江居民之不堪抑買者,詳細搜閱,抑買之物,一一還給本主。所給價物,亦令該曹,詳考出處,推還本衙門後,卽爲覆啓,俾無公財浮費之弊,何如?傳曰,依啓。
金光煜啓曰,今十五日文武科覆試,分四所設行,則兩司各四員,當爲進參。且冊禮習儀時,兩司各一員,當爲進參,而兩司時存員數未備,請令該曹,依近例稟旨處置,俾無臨時窘迫之患。傳曰,知道。
申翊全,以都摠府言啓曰,今日入直軍士,中日習射事,□標信啓下矣。停朝市相値,依前例不得爲之之意,敢啓。傳曰,知道。
申翊全,以工曹言啓曰,啓辭構草時,以禮曹甘結內文字,誤以傳敎之意書塡,致勤聖敎,極爲惶恐。啓辭中,改付標還入之意,敢啓。傳曰,知道。
申翊全,以工曹言啓曰,禮曹甘結中,王世孫冊禮後供上等事,自當依例,知委施行,何如?傳曰,知道事,傳敎矣。自冊封日爲始,供上依嬪宮例進排事知委矣。世孫宮逐日供上等物,與嬪宮供上,似有加減之處,而自下不敢擅便。嬪宮供上等物及時進排,新設立出入番,長番內官,炊飯燒木,竝爲別單書啓,恭俟睿裁。傳曰,姑令減半進排。
申翊全,以御營廳言啓曰,先運御營軍逢點實數五百名,今月十六日操鍊後,東營及集春營,依前與訓鍊都監軍兵,替入之意,敢啓。傳曰,知道。
申翊全,以兵曹言啓曰,本曹正郞李元圭,病親呈辭,受由下去尙州地,今至四十餘日,而因其母病危重,上來無期云。當此都試設場之時,郞廳不齊,正郞李元圭,改差,何如?傳曰,允。
申翊全,以備邊司言啓曰,兵曹正郞李垶,以本司例兼郞廳,累次開坐,一不來參。蓋以冬至使書狀官,將有遠行,故不顧責罰,如是怠慢,其自便之習,殊甚可惡,所當請推,而方物封裹日期已迫,兼臺諫下批,當在其前。李垶本職,爲先遞差,何如?傳曰,依啓。赴京回還後推考。
申翊全,以吏曹言啓曰,政院啓曰,今十五日文武科覆試,分四所設行,則兩司各四員,當爲進參。且冊禮習儀時,兩司各一員,當爲進參,而兩司時存員數未備,請令該曹,依近例稟旨處置,俾無臨時窘迫之患。傳曰,知道事,傳敎矣。以政院啓辭觀之,則兩司各備五員,然後可以分參於文武四所及冊禮習儀,而憲府元數六員內,執義金應祖,掌令申悅道在外,諫院元數五員內,獻納未差,正言李袤在外。在前若値如此之時,則亦有在外者遞改之例,不得已掌令申悅道,正言李袤,似當遞差,而臺諫進退,該曹不敢擅便,上裁,何如?傳曰,依啓。
申翊全,以兵曹言啓曰,本月初十日,本曹摘奸時,左邊捕盜廳,分軍定送,金溝正兵宋戒興,代身現捉,當代身竝令攸司,依律定罪,何如?傳曰,允。
大司諫黃㦿,司諫李行進啓曰,金化縣監安應昌,貪猾之聲,播聞已久。至於輸運私穀,濫使驛騎之事,狼藉於銀溪察訪趙聖達啓聞中,雖未知聖達之辭,一出於公心,而其在國法,所當拿問應昌,得其實狀。當初該曹之請査本道,殊失法例,卽今貪官猾吏,縱恣而無所憚者,由法不嚴耳。治贓懲濫,俱係重律,豈容如是其紊?請安應昌拿問處置。答曰,依啓。
傳于申翊全曰,政事,明日爲之。
夜一更,流星出咸池星下,入艮方天際,狀如拳,尾長二三尺許,色赤。五更,流星出星星下,入南方天際,狀如拳,尾長三四尺許,色赤。燼餘
上在昌德宮。停常參·經筵。
有政。吏批,判書鄭太和進,參判崔惠吉病,參議李行遇進,左承旨金霱進。
兵批,行判書李時白進,參判韓必遠都試坐起進,參議洪得一進,參知金振都試坐起進,左副承旨沈之源進。
吏批啓曰,慶州雄府,素稱繁劇之地,府尹爲任,非他守令之比,必須極擇差出,他道堂上守令中可合人竝擬。且驪州牧使頻數遞易,難以收拾云,今當擇差而擬望之人乏少,階梯職缺五六字何如?傳曰,依啓。他道守令擬望。二字缺
兵批啓曰,全南左水使,今當差出,而擬望之人乏少,四字缺中,可合人竝擬,何如?傳曰,依啓。
以李梓爲掌令,鄭攸爲獻納,黃儁耉爲正言,張善徵爲金化縣監,柳忠傑爲定山縣監,李騫爲安陰縣監,趙休爲龍宮縣監,宋士豪爲熙川郡守,金仁爲鐵山府使,盧峻命爲蔚山府使,李之馨爲銀溪察訪,金卨爲金郊察訪,琴忠達爲高山察訪,趙啓遠爲禮曹參議,李坰爲驪州牧使,崔文澳爲司錄,黃一夔爲贊儀,成台耉爲司䆃寺正,李泰淵爲兵曹正郞,南重晦爲兵曹正郞,鄭燧爲宣陵參奉,權大運爲戶曹佐郞,洪命夏爲校理,鄭世輔爲司書,吳以奎爲軍資監主簿,睦行善爲吏曹正郞,洪世虎爲南陽縣監,李垶爲兼持平。
吏批啓曰,世子侍講院翊善與講書院翊善同號,翊字議于大臣改定事,榻前蒙允而退,卽爲就議,大臣改以進字,望單子書入。且贊善擬望之人乏少,依前以兩備望以入之意,敢啓。傳曰,知道。
以金集爲贊善,宋時烈爲進善,權諰爲咨議,朴澤龍爲平市奉事,閔光熽爲大君師傅,雲山副令良胤,鐵山副令終胤,在喪終制。
傳曰,慶州府尹,朴遾除授。
以宋文徵爲同中樞,徐正履爲洗馬,郭再亨爲木浦萬戶,李萬生爲撫夷萬戶,申岌爲廟坡權管,金汝溫爲全南左水使,柳廷亮爲都摠管,申悅道爲副護軍,辛喜季·洪命夏·李垶爲副司直,李袤爲副司果,金壽賢爲司直,前僉使朴夢箕今加折衝,慈母山城別將,軍器別備。
沈之源,以都摠府言啓曰,副摠管辛啓榮,義禁府坐起,進去晝仕,請出標信。傳曰,知道。
傳于沈之源曰,大臣·備局堂上引見。
沈之源,以備邊司言啓曰,黃池陵墓尋覓公事,江原道則秦闢等,親持下去,而慶尙道則以撥便傳送,非但稽滯可慮,事係重大,令該曹別定禁軍,給馬齎送,何如?傳曰,允。
今十月十三日巳時午時,日暈兩珥。未時申時,日暈。
李時萬啓曰,本月十三日引見時,大司諫黃㦿榻前所啓,句管廳穀物,自亂前有之,而年久未捧之穀物,凶年督捧,其勢實難。當初守令,或分給於田結,而已經十餘年之後,欲爲收捧,非但文書之散亂,未捧之數,極爲浩大。至於天安郡,則多至七百餘石,一年之內,必無盡捧之理,以此民怨頗多。雖或捧之,決難畢捧於一年之內,引年徐捧,何如?大司憲趙絅所啓,黃㦿嘗言於臣,故臣亦聞之矣。李時昉新自湖西來,亦言此弊,經變十年之後,更收此穀,不但病民之最甚,今年雖似稍稔,民將不能聊生,似當有變通之擧矣。可以蕩滌者,蕩滌何如事,竝無發落,取稟。傳曰,令該曹量處。
申翊全,以備邊司言啓曰,頃年淸國見樣所送,別制環刀,打造於日本,勢極難便之由,上年冬至使洪柱元之行,言于鄭使事,啓下分付矣。其時在北京狀啓內,造劍倭國,極爲非便,殊甚悶迫之意,使李馨長,通于鄭使,則鄭使言于龍將,轉告攝政王,今則似無更請之事云云。前來見樣之劍,似當付送於今番冬至使之行,而但龍將已死,彼中事勢,視前有異,還送見樣,或涉無端,以其借造他國,極爲非便之事,曾已轉告于攝政王前。本劍何以處之之意,令冬至使,更爲通問鄭使,何如?傳曰,依啓。倭人邊將打傷事,亦令言及,似可也。
夜一更二更,月暈。以上燼餘
上御熙政堂,引見大臣·備局堂上。領議政金自點,左議政李景奭,兵曹判書李時白,戶曹判書元斗杓,吏曹判書鄭太和,知中樞府事吳竣,大司憲趙絅,刑曹判書李時昉,工曹判書韓興一,刑曹參判金南重,大司諫黃㦿,左副承旨沈之源,記事官崔逸,假注書申混,記注官崔文活·權省吾入侍。自點進曰,近年寒暖不調,閭閻間,衣服脫着之際,易致感傷,未審此時玉候,何如?上曰,姑無添傷之證矣。自點曰,輪回水,閭里間,有用之而收效者。雖曰苦矣,最宜於上候諸症,未知已試否。上曰,脹證則無減除之漸,而痞積之證少差,其藥似有效矣。自點曰云云。缺四行餘
李景奭曰,小臣服此藥之後,胸膈煩滿,腹內脹氣,一時減歇矣。上曰,卿亦見效乎?自點曰,近來司譯院事,最爲可悶。譯官員數雖多,所學鹵莽,倭學尤無形。若有諸處通譯之事,則豈不可慮乎?小臣令兼敎授,日日勸督,臣亦時時勸奬,而譯官之類,只思牟利,不念學習,是以無善譯者,必須數三年勸奬,然後方可成才矣。上曰,取才而擇其善譯者,授任則可以勸奬矣。自點曰,觀其容貌及言語,以爲次第,分爲三等,習熟者次次陞等,而上等者使之赴京,最不能者,降定軍役,則渠等重赴京而憚軍役,豈不勸奬乎?且其中善譯,而或差軍官及別將者,小臣盡爲招集。然以頃日唐船之事言之,彼此相難之際,多不通快。昔時則以倭語漢語習熟之人,分差諸營鎭軍官,故隨時問答,事情可通,而今則自京發送日字遲久,事機大異,故臣以爲,邊將軍官,以能譯者差送,似爲縝密矣。上曰,如此則似有弊端,而統營或帶或不帶,然此豈有弊乎?諸營本有軍官,其中一人,以能譯者兼之,則有何弊乎?臣與諸提調相議,曾欲啓聞,而嫌其煩瑣而不敢矣。上曰,苟然也。送之,宜矣。然倭人方凌侮我國,若聞此奇,則或不無因此而益生凌侮之心,他營則不必送也。統營大鎭也,先送,可也。自點曰,倭譯則無可送者,只送漢譯,何如?上曰,送漢譯,何如耶?自點曰,或有漂船問答之事,則何可不送乎?然而上敎如此,只送倭譯乎?上曰,倭學·漢學,竝送之,可也。缺三行上曰,提調不曉漢語,而渠輩任其强聒,故難辨其生熟矣。自點曰,漢語則有可知者,而倭語·蒙語,則專不通曉,故坐兩譯於兩處,使相爲證,以驗其能否耳。金南重曰,所謂五倫全備朴通事,則渠輩,皆知之矣。上曰,誠知之乎?自點曰,然。且夫赴京者,擇其能譯,而心良者,可矣。而前日,金瑬不擇其人,專以次第送之,今則不可如是也。上曰,他國之語,人所厭苦,不喜學習,故堂上必須力勸然後可望成才矣。上曰,卿之病,今則何如?自點曰,小臣之病,何敢言?寢食恒不能安,而小臣之病,何敢言?上曰,凡病從輕而至重。若非大事,則卿須勿參,可也。自點曰,臣等識見孤陋,當此多事之時,三公未備,最是可悶。右相之發引已久,伏乞擇卜賢德,以備三公。景奭曰,自前三公有闕,則自上有待而止其卜,今者久闕至此,故臣等,在外廷相議以稟矣。如臣者無才無識,仰成於領相而已。三公不可久曠,須速卜相,何如?自點曰,才德出衆者,猶不可獨守己見。小臣淺見不明,何可以位在領相,而專斷乎?專採群議而爲之耳。然卜相則不可不速也。入來時伏聞,朴遾特除慶州,無乃以向日諫院箚子之事乎?其時災變孔棘,爲臣子之心,無所不用其極,欲有所白,而自不覺其觸諱。若以此事而有此命,則臣僚誠意,恐有所不孚也。上曰,其人何所見而然耶?景奭曰,其時自上謂,念私黨之無聊,若果如此,則豈非罪之大者乎?然豈有爲臣子者,念私黨而爲此言乎?上曰,其人非不知私黨,而爲此不當爲之言,實出於朋比之意,缺五六字何過而至於請推乎?缺八九字何敢詆毁至此乎?缺六七字後世,故使之刪去耳。景奭曰,不敢退改,出於臺諫之常規,豈有邪心乎?自點曰,向者,臣誤以朴遾爲諫長,而有所云云矣。然憲臣,雖或失言,其於用罰,恐傷優容之道也。上曰,此人旣有所失,而適値該曹擬望,不得其人,故有是命,豈是大段罪罰乎?景奭曰,自前臺諫有過激之論,而自上每示包容矣。大凡峻激之言必勝,故雖長官,不可沮抑矣。上曰,三司置長官,所以鎭浮議也。若以末官之言,而不究是非,遽爾書啓,則何用長官爲哉?景奭曰,亂後,臣忝長官,其時雖有峻激之論,或可抑而止之。今去丁丑漸遠,論議之峻激,愈往愈甚,不可鎭定矣。鄭太和曰,臣聞朴遾之言,非從下僚之言,乃出於自己之錯料,臺諫之疏,還給未安,故不得不論啓云云矣。上曰,諫院之引啓是矣。凡朋友之間,有言其過,則引以自咎,方爲之善矣,君臣之間,何異於斯?景奭曰,過則勿憚改。知其不善,則速改以從善而已。過而知過,則斯無過矣。上曰,諫院之言,予以爲妄發矣。厥後察臺諫之氣色,則似以其言爲無妨,未知何所見耶。自點曰,聞臺諫之言,則莫不以聖敎爲當矣。昔在宣祖朝,有自中原歸者,多言萬曆之過。宣祖以爲,萬曆乃是君父,何可言其過乎?然則此一款刪去之敎,豈非至當乎?上曰,朝行間,或有念舊日之義,而以予言爲是者矣。大槪,有湯·武之德,然後可以言桀·紂之惡。流賊蓋自萬曆而猖獗,旣非湯·武之比。皇帝無桀·紂之惡,而遽爲二字缺則引此以爲戒,似不明於是非矣。自點曰,臺諫雖或失言,然言及君上之過,則宜示優容,缺一行餘景奭曰,諫疏出給,無前例矣。缺五六字上曰,書皇帝之過,亦豈前例乎?以平二字缺之君,不稱皇帝,而只稱崇禎,目之以淫奢,而暴揚其惡,此何理耶?古有歌則不哭之言,而其時靡然是之,此實失言而不以爲失,反加文飾,自古是非之難明,固如是夫。景奭曰,朱子亦以此言爲是,豈可謂非乎?上曰,此不過假借先賢而已。豈云是乎?景奭曰,是則爲是,非則爲非,此是君子之道。故於是非之際,斷然無含糊,斯爲善矣。古人云,無心之過小,有心之過大,心上過重,事上過輕,過則改之,豈不美乎?上曰,當初錯料而乃有歌,則不哭之論,人以爲非,則受以爲過,自無紛爭之患,而恥言人過,文飾至此,豈非過乎?元斗杓曰,宋時亦以歌則不哭之論,或有非之者矣。上曰,東萊府使盧協,聞其盡職之人,故超擢此任矣。其人容貌辭氣,能不爲敵人所輕乎?自點曰,其爲人淳直,不可易得矣。景奭曰,其中有守,似不至見輕於敵矣。上曰,近觀東萊之事,必得無㤼而淸謹者,然後可擧其職矣。自點曰,此人似可當之耳。上曰,近來倭奴所爲,極其痛憤,必得敵人所憚者,方可免辱國耳。自點曰,前日館倭之罪,雖不可以書契相通,而前頭往來之便言及,何如?上曰,出謀發慮,從便風諭,使自治罪則善矣。若請治罪,而彼乃不聽,則損威甚矣。上曰,前日之事,非小變也。若不禁止,則漸及於大官矣。自點曰,聞館倭所居,墻外有路,俯視館中,以此甚以爲悶,而亦潛商之所由行也。改通其路,何如?缺四五字景奭曰,分差倭譯,前日下去時,缺七八字已爲分付矣。缺一行餘趙絅又擧歌則不哭一節,而申白曰,子於是日哭則不歌,故有歌則不哭之言。東坡攻斥程子,至比於枉死市叔孫通,故門人互相排斥,而有所論辨。程子則別無自是之言矣。且朱子曰,宰相之薨,待後日弔之,亦無不可,不必汲汲,故爲此說也。東坡之攻程子,甚爲無理,故門人嫉其人而辨之甚力,豈有程子而文過飾非乎?自上若以文過飾非爲程子之咎,則大不可也。上曰,大凡不關之言,勿爲堅守,可也。若失言而引咎則善矣,若自以爲無過,則非徒貽禍於國,亦且有害於身,朴遾之事是也。陳箚之人,自以爲過,而遾則以爲無過,何也?絅曰,事出無前,故恐有累於君德而有此說也。豈有他意乎?景奭曰,必須優容,可開言路,可者採之,不可者置之,君德之大也。上曰,若以公心,則雖比君上於桀·紂,何害之有?若以私心,則必須抑而退之,可以鎭定矣。自點曰,心之公私,九重之內,豈能洞見?臣非爲朴遾而言也。公私之辨,最難知也。上曰,卿大夫,秉心公平,言事當理,則豈特君上之福?上下俱蒙其利,故臺諫之言,予非惡而抑之,欲使公平而已。景奭曰,苟能廓然大公,則罪罰輕重,自合於道。苟不辨於公私之間,而過用聰明,則豈非有累於君德乎?此是有關於治道,不可不愼也。上曰,大臣請卜相,予亦欲爲之,而未知有可新卜者乎?前卜之數小,故問之矣。自點曰,前卜者,只有二員,如臣者,亦能爲之,豈無新卜之人乎?景奭曰,賢能布列於朝,則其國雖危,可使扶持。我國纔經兵亂之餘,萬事板蕩,而近年稍爲無事,缺一行餘上曰,卿言是矣。缺八九字可恃而無恐矣。且中人以下,係於利害,賞罰分明,則貪者知懼,怠者知勤,孰不勉於爲善?而朝廷之上,偸惰日甚,未聞有善於職事,而彰其能者,必是在上之人,不能取舍而然也。自點曰,三公必得其人,可以有爲,而如臣庸愚,置於百僚之首,國事之墜壞,職此而然也。自上見座目單子,可以歷數其人,凡有才能者,無不見用於朝,而國事如此,誠可怪也。景奭曰,如臣庸陋,在具瞻之位,無所取則,而朝廷之上,紀綱不立,故國事如此也。紀綱若立,則朝廷外方,豈有不職之人乎?且夫勤於求賢,爲國之先務,君子固有難進易退之勢,然孔子門人,亦有仕於大夫之家者。況今日聖上,若勤於求賢,言聽計用,庶績咸熙,則賢者豈不樂仕,而巖穴遐擧之士,將接迹而至矣。當今四方,不無遺賢之嘆,而或有著名而不能引致者,此類可以誠心求致。大司憲在此,兩銓在此,用人責於兩銓,紀綱責於憲府,明於取舍,賢才畢登,而臺諫之言,聽從如流,則公道大行,而紀綱可立矣。上曰,方今有著名巖穴之士乎?自點曰,權諰·宋時烈·宋浚吉·李惟泰等,篤學力行,處窮守道,誠致此類,輔導元孫,則必有裨益。景奭曰,贊善之職,大臣建白,而至今不爲,更擧以一代之人才,雖不可以備望,然豈無可擬之人乎?此輩常患其不能致之,然一招而不至,再三懃懇,以示誠意,則豈有不來?前日朴知誡之上來,自上有駕馬之賜,此則非常之命,然縣次續食,古有其禮。今不可依此以示優待,而金集年雖老,出入於世子·元孫之側,則薰陶之功必多。上曰,卿等所言之人,令銓曹缺四字自點曰,幼學雖有才能,缺八九字亦不能着實擧行,缺六七字雖是幼學,年亦甚小,而學問篤實,雖不與顔淵·伯奇,比而同之,然此等人才,誠不易得也。自點曰,臣亦聞其學力甚高,文章亦美,年雖未滿,可以收用。上曰,何地人乎?僉曰,羅州人而徙居光州也。鄭太和曰,前日備擬咨議者也。且考出謄錄,則世孫講書院,有翊善之號,世子侍講院翊善之號,可以改之矣。上曰,改之。自點曰,洪宇定,雖不免坐做學,而爲人有才有識,多讀古書,可用之人也。上曰,何處人乎?對曰,洪可臣之孫也。斗杓曰,乃翰林洪宇遠之兄也。上曰,令該曹擢用。太和曰,此人曾經直長,今可擬六品乎?上曰,擢用之敎,乃陞遷之謂也。自點曰,趙涑之兄,趙滌有孝行,親喪啜粥三年,以其父母不得其死,故哀毁就盡,其子從耘,年雖未滿四十,可以收用,以示旌褒之意耳。上曰,然則錄用。景奭曰,嶺南近無學問繼先賢者,臣嘗憂之。比聞鄭經世之孫道應,志學藏修,爲一道最,可以招用,以爲勸奬之地矣。太和曰,晉州河弘度·尙州鄭道應,皆表表之人也。上曰,道應乃鄭杫之子乎?曰,唯。上曰,錄用。趙絅曰,臣在銓官時,或言道應可用,臣恐犯賊夫人之戒,不爲擬望矣。今若用之,則非渠學力之不進,亦違國家年格之法,待其年之老成而用之,亦或可也。上曰,其年幾何?對曰,三十。上曰,然則不至太小矣。斗杓曰,臣曾爲兩南監司時,鄭道應年二十四,金萬榮年十七,俱是夙成之人,言談擧止,有異於人,雖使出入經席,亦無愧矣。韓興一曰,金萬榮,八歲能解易云。上曰,能知易乎?斗杓曰,薦人,非小臣之所可爲,缺五六字敢陳所懷。如慶尙道缺八九字朴知誡三人之門生,缺五六字擇而用之,必有可觀者。閔光熽,乃朴知誡門生,有學問。頃者鄭太和,問人才於臣,臣擧其所知閔光熽答之,故擬於師傅望矣。上曰,銓曹依諸卿言,一一採用。趙絅曰,紀綱之道,大臣建白,而頃日引對,自上下敎丁寧,可謂知爲國之要道,然必得其人,處於憲長,如中原都御史者,然後可擧其職。如臣者,名與實異,豈敢望其振肅頹綱乎?立紀綱無他道,宰相臺諫,執法於上,守之如金石,私意滅而公道行,然後紀綱可立,非可以禁亂服色之末,而立紀綱也。法之立,由於公。昔張釋之至於劾太子,梁王使不得入公車門,文帝嘉之而不加罪者,欲恢公道也。自上誠能如此,何難於立紀綱乎?人言今日之奢侈,有甚於廢主之時,婚姻第宅,踰越法制,而法吏不能禁,此由於公道之大壞,豈可以小臣而立之乎?上曰,卿自前剛直,須勉之哉。景奭曰,昔崔有源之爲執義,臨海君所跨大郞皮鞍,題名捉來,禁吏跪白於臨海君馬前,臨海君還家後,卽爲出給,法府焚之,閭閻間至今相傳,以爲美談。苟能如此,法安得不行?此所以行法,必自貴近始。宋孝宗曰,革弊當從宮禁始,妃嬪首飾珠玉,皆令脫去。今絅之忠直,上旣知之,誠聽其言,而先自宮禁,則豈患紀綱之不立乎?黃㦿曰,奢侈之習,非獨衣服,土木尤甚。祖宗朝自有第宅法制,間架過制者治其罪,亦斥奢之一道也。韓興一進曰,前日入侍,不聞聖上喘聲,今日數聞喘聲,無乃有感冒之候耶?上曰,本是熱喘,故熱上則喘發耳。大臣·備局堂上,皆退出。上命兵判勿退。絅又啓曰,缺六七字盡爲宮家柴場,缺八九字諸宮家所不知,而中間豪奴輩之操弄者,此非外方之比,實在至近之地,而亦不能禁。若發御史摘奸,以革其弊,則庶乎可矣。芻蕘者不禁,雉兎者往焉,聖王之制,而今此柴場,民不敢犯,豈非寒心者乎?上曰,令該曹査問處置。黃㦿曰,句管廳穀物,自前有之,而文書散亂,今年該曹,雖有督捧之令,當初守令,或給田結,或爲轉換,過十餘年後,欲爲收捧,其勢實難,而所捧之數,極爲浩大,至於天安郡,則多至七百餘石,一年之內,決難畢捧,以此民怨頗多云矣。絅曰,黃㦿在外時,嘗言於臣,故臣亦聞之矣。李時昉新自湖西來,亦言此弊,經變十年之後,更收此穀,則今年雖似稍稔,而民將不能聊生,可以蕩滌者蕩滌,可以收捧者,徐徐捧之,何如?無發落。絅曰,京畿雖曰稍稔,田穀不登,物力凋殘,而今年月課軍器,亦令京畿措備,畿邑守令,甚以爲悶。軍器雖或政之大者,而畿甸之民,亦甚可矜。上謂兵判曰,京畿,亦有月課乎?時白曰,亦有之,而厥數甚鮮矣。上曰,畿邑守令,受米於宣惠廳,以爲廩料,何以能月課乎?自宣惠廳給價乎?使之收米民結以造乎?承旨問於備局以啓。上又曰,外方則官廳有裕,或可以周旋矣。畿甸則所給涼薄,以何物造之耶?上謂李時白曰,進來。頃日啓達甲冑,欲爲造作乎?對曰,方欲造之耳。臣見前日葉造甲,一處毁則隨而盡毁。所着衣服,亦致易傷,故欲依淸制而造之。六鎭有善造者,將招此人,使之製造,而應用數千石炭,時未料理矣。上曰,二字缺內所藏甲,出而見之,則異於淸國之制,缺二行餘新造之甲,若倍勝於舊則可也,而不然則何必毁而改造乎?時白曰,唯。上曰,諺所謂官豬腹痛,誰能頻頻塗油而善藏,期於久用乎?方物所納之甲,百無所用,不可用之物,何爲造作乎?此可變通處也。時白曰,臣亦蒙賜,而重不可着矣。上曰,此不可以改造使可着耶?時白曰,外方無匠人善手者,故不能善造。今宜分付兵水營,使之用意精造耳。上曰,令軍器寺作模樣,分送於兵水營,使之依樣造之,則可矣。時白曰,故甲輕而易藏,時時塗油,自可無破,物力雖倍於唐甲,若造成,則可以久用,而上敎如此,將造葉甲,且不足者,加造,何如?上曰,依爲之。時白曰,上番精抄軍元數一千一百十一名,作一部分左右司,司置五哨,而每番入直數,只一百四十八名,不成全哨,習操時事,亦不便,今若又置中司五哨,則數至十五哨,以此數分入番,則每番二哨,可以入直,如此則習操得宜,事易得力,故臣欲於每番,加抄七十一名,以准十五哨之數,未知何如。上曰,其言雖善,若加抄,則京畿束伍無形,亦無可饋之路矣。時白曰,非束伍而乃上番軍也。上曰,近來科擧擧動時,猶患不足,若加抄,則各處分把,恐不能成形,更須詳量而稟定。近觀哨官所爲,則雖似勝於前日,而不爲着實,想不得其人而然也。抄出軍兵,定送哨官,欲爲緩急之用,而怠忽如此。本兵須頻頻檢飭,勿使復踵前習。時白曰,小臣,亦以此爲患,欲爲試才,記缺一行上曰,缺三四字月三習放,而用缺六七字必須加意勸勉,可也。時白曰,或有代定者,年多手生而不能習藝矣。上曰,代定者,須以年少壯健者,可也。且有一事,軍士雖不樂於精抄之役,豈不愈於分把各衙,身執奴隷之役乎?試才居末者,還送本役,則亦可勸奬矣。時白曰,此策甚妙。上曰,此軍若精鍊,則豈不爲緩急之用乎?時白曰,哨軍過千,而局出身亦一千一百五十名,此輩健可用矣。上曰,局出身,元額不縮乎?曰,視當初稍縮矣。上曰,局出身,常時習放乎?曰,非不欲習之,而難於火藥云矣。上曰,雖不習之,而手技則已熟乎?曰,然。都監砲手之不善放者,實由於鳥銃之不精,試給新營鳥銃而放之,則無不善中,故軍士,皆欲得新營鳥銃耳。上曰,我國之俗,衣袖甚闊,文官猶可,而武士則甚有害矣。時白曰,己卯年間,聖敎如此,臣言於武士,則咸改其袖,而狹其制。厥後漸變其制,今至於太闊耳。上曰,胡人狹袖,故便於弓矢,而我國將官,皆闊其袖,設或有意外之變,何以應倉卒乎?卿爲大將,其在軍中時,先爲狹袖,以令軍卒,可也。對曰,謹奉敎。上曰,專恃於卿,委此大任,卿須勉之。災異孔甚,蕭墻之變可畏,卿須十分檢飭。時白曰,臣老病已極,不合此任。而上敎至此,敢不竭力?操鍊軍卒之際,藥丸乏少,以是爲悶耳。上曰,中國藥丸至賤,而我國則至貴。煎藥之法,軍中無知者乎?時白曰,海紅亦可煎藥,缺二行餘臣在嶺南,聞朴濠爲榮川郡守,多煮焰硝,隣邑爭貿,民賦可代矣。上曰,監兵使下直時,自政院分付煮藥之意,想必有裕矣。之源曰,癸酉·甲戌間,臣爲永川郡守時,試煮焰硝,則造成甚易,而發民丁運土木,似有弊矣。時白曰,近見拳法,習於運用手足,此實鍊卒之妙法也。上曰,無異於用劍矣。時白曰,曾見善於拳法者,壯士在傍,以杖欲擊,而終不能得其間,手歐足蹄,鋒刃不能敵矣。上曰,雖善於拳法,豈當鋒刃乎?時白曰,不然。李汝松以空拳,獨當數十賊,終能擊走云矣。且養其軍卒之氣,誠爲兵家之切要。李牧之爲趙將,聞軍卒投石,超距曰其氣可用,遂出戰大勝,今亦如李牧之養氣,則可謂善養兵也。時白退。之源進曰,天災時變之疊見,莫有甚於此時。自上宜恐懼修省,以回天怒。上曰,當體念焉。之源曰,奢侈之習,日甚一日,自上示以儉朴,則下當從化。頃日憲府箚中,所謂尙方織造者,未知何事,而至於吉禮時節目,尤宜從儉,以省浮費矣。上曰,近來北京路塞,不得貿表衣,故令尙方織造耳。吉禮事,三司亦言之,然祖宗朝法制甚儉,至於王子,着五十竹草笠,儉之極也。其中新婦衣服,略以若干錦段,而外廷不知,慮其過奢也。之源曰,外臣豈知其如許乎?遂罷出。以上燼餘
上在昌德宮。停常參·經筵。
沈之源,以都摠府言啓曰,副摠管辛啓榮戶曹坐起,進去晝仕,請出標信。傳曰,知道。
金霱,以禮曹言啓曰,今此式年文科,講經試官,宰臣中合擬者乏少,不得已依前例,以二員備擬之意,敢啓。傳曰,知道。
以引見時,兩司長官所啓,句管廳穀物變通事,無發落,取稟,傳于李時萬曰,啓辭中所謂蕩滌之說,乃是大憲之言。缺七八字
李時萬啓曰,新除授贊善金集,時在洪淸道連山地,進善宋時烈,時在洪淸道懷德地,司書鄭世輔,時在京畿坡州地,咨議權諰,時在慶尙道聞慶地,書筵入番事緊,斯速上來事,下諭,何如?傳曰,依啓。竝令乘馹上來。
李時萬,以侍講院言啓曰,王世子畢講孟子之後,則詩·書,當爲繼講,而院中雖有若干件,率皆不帙,故詩·書爲先精印上送。其他緊急書冊,亦爲印送事入啓,下諭于諸道監司處矣。卽見全南·洪淸兩道監司狀啓,則板本刓缺,不堪印出云。書筵進講之用,不可如是緩忽,其刓缺之板,及時修改,斯速印送,且全南所在小學諺解·孔子通記·小學·十九史略·三韻通考·東醫寶鑑·醫學入門等書,各數三件,亦爲從容印送,洪淸道所在四書諺解板本,竝令修補印送事,兩道監司處,更爲行會,何如?傳曰,知道。慶尙監司狀啓上來後,參酌行會,可也。
李時萬啓曰,以侍講院新除授贊善金集等上來事,下諭草記,傳曰,依啓。竝令乘馹上來事,下敎矣。其中司書鄭世輔,時在京畿坡州地,乘馹事亦爲一體,下諭乎?此非近年例行之規,故敢稟。傳曰,知道。鄭世輔,依前例爲之。
大司諫黃㦿,司諫李行進,獻納鄭攸,正言吳挺緯·黃儁耉啓曰,諸道列邑中,凡有國穀逋欠,奴婢身貢,未收之處,爲守令者,以解由拘礙之故,必於十朔前圖遞,而其在任時,視官事有同逆旅之過去者然,故事無改絃之時,而弊有疊牀之患,徒煩遞易,日就殘破,若不汲汲變通,此等郡縣,將作棄地。姑以所聞言之,如驪州·忠原·堤川·安岳·海州·甕津·蔚珍·仁同爲尤甚,此外他邑,有此弊者。請令該曹,竝爲抄出,勿許徑遞於十朔前,以責成效,如有巧避棄官者,繩以重律,且令各道監司啓聞積弊,而廟堂變通,以救民瘼,以完公器。答曰,依啓。
李時萬,以義禁府言啓曰,式年會試時,文武科各兩所,禁亂都事,應定之數四員,今十五日,王世子慶德宮問安時,左右考喧都事二員,本府入直一員,當直一員,公事交代一員,合九員,然後可以分送,而本府郞廳,元數九員內,都事金珩,以妻母歸葬,受由在外,一員未差,假都事二員,依前例令該曹差出,何如?傳曰,允。
李時萬,以禮曹言啓曰,傳曰,元孫病患,至今未瘳,冊禮,明春退行事,傳敎矣。元孫冊禮,乃一國莫大之慶,而累次退定,群情悶鬱。至於退行明春,尤極遙遠,其間事故,亦未可知。元孫雖有微恙,自當調治勿藥,姑爲差退若干日,更觀症候如何,處之,宜當。敢此惶恐,仰稟。且三度習儀,在於明日,此則退行,何如?傳曰,不允。
李時萬,以禮曹言啓曰,明年爲始,方物復舊事,已爲行會各道,而馬事,則令司僕寺照例擧行,何如?傳曰,依啓。
李時萬,以禮曹元孫冊禮差退若干日仰稟事草記,末端有三度習儀,在於明日,此則退行何如之語,而不允事,傳敎矣。冊禮旣退於明春,則明日習儀,似不當仍行,何以爲之?敢稟。傳曰,亦爲退行。
本院啓曰,西原君韓好問,以武科一所試官,偃然辭病,牌招不進,極爲非矣。請推考。傳曰,依啓。最後來詣之官,亦爲推考。
夜一更二更,月暈。
京畿觀察使崔來吉疏曰,伏以臣之駑劣,最居人下,才鈍性拙,百無一能,幸遭聖朝,猥廁宰列,而與世牴牾,只自屛縮而已。今玆新命,遽出夢寐之外,撫己揆分,感懼交竝。夫承流宣化,專制一道,是何等重任,此時畿輔,雖與西北·兩南有間,而其視平昔無事之時,形勢不同。勅行往來,責應多端,缺二行餘聖恩如天,反加容貸,至下不敢當之敎,兢惶感激,無地措躬。臣雖無狀,稍知廉隅,何顔冒據,重貽不稱之誚乎?且臣,近來以來,疊遭喪禍,筋力精神,漸至衰憊。自今月初,重得寒疾,閉戶伏枕,差復難期。雖欲策駑晩途,仰酬鴻私,情事病勢,兩皆難堪。玆敢冒昧控籲,伏乞天地父母,特垂矜察,亟遞臣新授職名,以便公私,不勝幸甚,無任懇迫戰慄之至,謹昧死以聞。答曰,省疏具悉卿懇。卿其勿辭,安心察職。以上燼餘
上在昌德宮。停常參·經筵。
藥房都提調金自點,提調韓興一,副提調金光煜啓曰,冬日不寒,氣候異常。伏未審此時,玉候調攝比前,何如?頃日入侍,伏聞咳嗽之音,御坐移時,恐或有添傷之候,臣等不勝區區伏慮之至,敢來問安。答曰,與前一樣。
沈之源,以御營廳言啓曰,東營及集春營入番軍兵,依例通化門外,每次日中試才之意,敢啓。傳曰,知道。
沈之源,以武科二所差備官,以試官意啓曰,開場後木箭,當爲先射,而木箭之重,例以八錢爲准,今此擧子所持木箭二,稱量則皆未准八錢,而其中稍優者,僅至七錢七八分,其餘皆七錢四五分矣。七錢四五分之類,則固不可許射,而七錢七八分之矢,亦違科式,故方今擧子改備准錢之矢,而今日之內,未易改備,勢將停射,不得已先試六兩之意,敢啓。傳曰,知道。
金光煜啓曰,右副承旨申翊全,同姓五寸叔故幼學申銛妻李氏身死,服制已行四日,出仕,何如?傳曰,依啓。
李時萬,以弘文館言啓曰,本館下番,只有三員,而修撰洪處尹,副修撰權堣,皆入試所,副修撰沈之漢,方爲入直矣。以親病陳疏受由,他無入直之員,不得已以上番,姑降入直,何如?傳曰,允。
傳于李時萬曰,昨日試官之事,多怠慢。今爲望筒啓下,卽時命招,俾無如前怠慢之習。
傳于沈之源曰,昨夜弘文館下番,自金虎門入來時,不許入門云,此乃守門將所爲耶,宣傳官所爲耶,能擧其職問啓事,傳敎矣。招問留門司鑰及標信宣傳官·守門將,則司鑰曰,渠先言何官欲入乎?宣傳官曰,今此留門,專爲試官之出去,玉堂官員許入事,未有政院分付,決不可入之,必須自政院入啓,更出標信,然後方可許入云。守門將曰,渠亦以此意言之云。以三人所言觀之,蓋是宣傳官之所爲矣。敢啓。傳曰,知道。宣傳官,令該曹論賞。
沈之源啓曰,榻前大司憲趙絅所啓,京畿今年,雖曰小稔,其物力幾何,而月課造銃等事,必多所費,守令多以爲悶云。其中火藥等物,雖不得不備,而其餘則姑徐,何如?上曰,京畿亦有月課乎?兵判曰,今年始爲之,而厥數不多矣。上曰,京畿守令受米於宣惠廳而食之,月課何以措辦,賦於民而爲之耶?受價於宣惠廳而爲之耶?承旨問于備邊司以啓事,命下矣。問于備邊司,則畿邑月課軍器,宣惠廳本無給價之規,外方則例以民結收捧米布,而措備。以此觀之,則畿邑,亦將不免賦於民結,而爲之云矣。傳曰,令備局量處。
沈之源,以義禁府言啓曰,以罪人金悌元議處啓目判付內,減等論罪事,命下矣。全家減等,乃是杖一百徒三年,故以此照律以入之意,敢啓。傳曰,知道。
王世子,慶德宮中殿問安。答曰,入來。
尹得說啓曰,凡各道敬差官覆審時,災傷差錯十負以上,守令罷黜,乃是不易之典,而今此咸鏡都事柳晉三狀啓,慶源府使許曙,妄冒十三負,乃以朝廷處置爲請,其不察事目,違例馳啓之失,不可不懲,請柳晉三推考。傳曰,依啓。
沈之源啓曰,大司憲趙絅,武科一所進去,執義金應祖在外,掌令元振溟·李梓,持平李光載,試所進去,持平沈光洙呈辭。今日以監察爲茶時之意,敢啓。傳曰,知道。
未時,日暈。申時,日暈兩珥。夜自一更至三更,月暈。五更,流星出柳星下,入艮方天際,狀如拳,尾長三四尺許,色白。
領敦寧府事金尙憲疏曰,伏以臣大耋之期,只隔數日,陰陽所感,自多疾病,朝夕之間,殆無寧息之時,乃於本月朔日,齒根自痛,漸至肆毒,數日之中,病肉滿口,傳相侵染,遂成危症,一粒之食,不得下咽者,至於七八日,形神頓易,氣息懍懍,窮山荒谷,醫治路絶,人事一分,鬼事九分,見臣如此,孰不以爲危且急哉?雖臣之心,自分永訖,幸於此時,伏蒙聖恩,屢遣內醫,輒賜成藥,神明所通,奇效隨應。卽今臣之病勢,稍得一脈向蘇,若非天地父母再生之恩,篤老之年,垂盡之命,安能如枯荑之逢雨露,委胔之還肥肉也?臣朝夕之人,生無以報聖德,惟當銜恩於九原之下,以畢餘願,臣不勝感激流涕之至,謹昧死以聞。答曰,省卿上疏,知卿病愈,深用喜幸焉。以上燼餘
義禁府啓曰,吳定邦,今姑分揀事,判下矣。放送之意,敢啓。傳曰,知道。義禁府謄錄
上在昌德宮。停常參·經筵。
藥房,中殿問安。答曰一樣。
沈之源啓曰,大司憲趙絅,掌令元振溟·李梓,持平李光載試所進去,執義金應祖在外,持平沈光洙呈辭。今日以監察爲茶時之意,敢啓。傳曰,知道。
沈之源,以都摠府言啓曰,都摠管韓興一,今方入直,中宮殿進御藥監劑事,今日當爲進去,而今後入直時,凡藥物出入捧上時,除標信往來之意,敢啓。傳曰,知道。
沈之源,以都摠府言啓曰,副摠管宋時吉,以會同分軍事,除標信內兵曹進去之意,敢啓。傳曰,知道。
夜二更,月犯塡星。以上燼餘月食,酉正,復圓。內下日記
上在昌德宮。停常參·經筵。
沈之源啓曰,大司憲趙絅,掌令元振溟·李梓,持平李光載,試所進去,執義金應祖在外,持平沈光洙呈辭。今日以監察爲茶時之意,敢啓。傳曰,知道。
申時,虹見北方。
沈之源,以備邊司言啓曰,榻前大司憲趙絅所啓,京畿今年,雖曰小稔,其物力幾何,而月課造銃等事,必多所費,守令多以爲悶云。其中火藥等物,雖不得不備,而其餘則姑徐,何如?上曰,京畿亦有月課乎?兵判曰,今年始爲之而厥數不多矣。上曰,京畿守令受米於宣惠廳而食之,月課何以措辦,賦於民而爲之耶?受價於宣惠廳而爲之耶?承旨問于備邊司以啓事,命下矣。問于備邊司,則畿邑月課軍器,宣惠廳本無給價之規,外方則例以民結收捧米布,而措備。以此觀之,則畿邑,亦將不免賦於民結,而爲之云矣。令備局量處事,傳敎矣。畿甸物力,比他道,尤甚殘弊,自設宣惠廳以後,官需及大小民役,皆入於春秋收米之中,月課軍器等物,更無隨便措備之路,限蘇復間,姑勿分定,毋貽民弊,似爲宜當。當初月課分定,非使之賦於民,乃使之方便別備者也。且事目中軍器,則令各道監兵使,收取各邑材力,或自本營,或設都會,精造分給。其中本官,自願打造者,亦爲聽許,而勿以過衆爲嫌。凡有加備,隨其所辦之數,報于監司,以憑啓聞云者,蓋出於各邑守令,不費民力,以其私庫所儲,取其嬴餘,隨便措備之意也。近來外方,不體此意,收捧米布於民結者,亦多有之云。故前日下問之時,略陳其用民結之事,而辭不達意矣。今又取考事目,當初分付如此,更將此意,申飭各道,着實擧行,而此後不遵朝家事目,擅用民結,私許防納,苟充措備者,一一摘發,啓聞治罪,何如?傳曰,依啓。
沈之源,以兵曹言啓曰,傳曰,昨夜弘文館下番,自金虎門入來時,不許入門云,此乃守門將所爲耶?宣傳官所爲耶?能擧其職問啓事,傳敎矣。招問留門司鑰及標信宣傳官·守門將,則司鑰曰,渠先言何官欲入乎?宣傳官曰,今此留門,專爲試官之出去,玉堂官員許入事,未有政院分付,決不可入之,必須自政院入啓,更出標信然後方可許入云。守門將曰,渠亦以此意言之云。以三人所言觀之,蓋是宣傳官之所爲矣,敢啓。傳曰,知道。宣傳官,令該曹論賞事,傳敎矣。六七字缺恩命,自下不敢擅便,上裁,何如?傳曰,六品職除授。
尹得說,以戶曹言啓曰,以司宰監提調啓辭,各道貢案付乾秀魚貢物變通,責在該曹,請令戶曹酌定何如事,傳曰,依啓事,傳敎矣。此事所係重大,自前卜定各邑逐朔上納,實有所以。然而近年以來,魚産漸稀,一尾詳定之價,正米五斗,猶爲不足,該邑領吏,或以價物,備給主人,使之貿納,則詳定之外,倍蓰濫捧。以此之故,其價刁蹬,民弊益滋,提調趙絅欲革此弊,具由入啓,一年四孟朔,各定差使員,使之領納矣。厥後御史成以性,過兩湖,得聞民弊,還朝書啓,又令各道監司,四孟朔所納之魚,親封監進,此等變通,蓋出於欲防中外之弊也。但秀魚爲物,性本油膩,乾正數旬,必致色味俱變,決不可用,則當此魚貴之時,累朔所納,一時措備,其勢未易。該監捧納,該院監進之時,味變黜退,亦所難免,反覆思惟,他無善處之策。無已則各邑上納,一依舊規爲之,而其中或有以價備給主人,而詳定外,倍蓰濫捧者,則一以令本院提調及郞廳以下,摘發入啓,論以贓律,一以令領納之吏,來呈本曹,亦爲入啓處置,又爲分付各道監司,價物濫給濫捧之人,査問各邑,竝其官吏及牟利者,而啓聞科斷,庶或少紓民力,可杜痼弊,以此知會本監與諸道,何如?傳曰,依啓。
尹得說,以常平廳言啓曰,今年秋三朔米布轉換時,上下及遺在之數,依事目別單,以入之意,敢啓。傳曰,知道。
尹得說,以戶曹言啓曰,以內醫院藥材貿來價加給不當事,曹草記,傳曰,限藥商通行間,依近例加給事,傳敎矣。地字木一百匹,加磨鍊,元單子中付標,以入之意,敢啓。傳曰,知道。
京畿監司崔來吉疏曰,缺二行餘物議可畏,欲一向退縮,則聖恩至深,臣之進退,實爲狼狽。第念巡宣之職,責任莫重,出處之間,無非所關。臣何敢不恤人言,强顔冒受乎?玆敢更申危懇,仰瀆宸嚴,僭越之罪,萬死猶輕。伏乞天地父母,特垂憐察,遞臣所帶職名,以便公私,不勝幸甚,臣無任祈懇戰灼之至,謹昧死以聞。答曰,省疏具悉卿懇。卿之固辭至此,當勉副焉。
尹得說,以戶曹言啓曰,三起方物,封裹日期已迫,而該色正郞崔文活,以入直,今已十有餘日。各司所備物種及入染等事,檢飭無人。若出代色而兼察,則不無疏漏之弊,殊甚可慮。崔文活,限封裹前,使之替直專察,何如?傳曰,允。
夜三更,雨雹,狀如小豆,雷動電光。四更,雷動電光。以上燼餘
上在昌德宮。停常參·經筵。
下直,衿川縣監金弘錫。
沈之源啓曰,大司憲趙絅,掌令元振溟·李梓,持平李光載,試所進去,執義金應祖在外,持平沈光洙呈辭。今日茶時,以監察爲之之意,敢啓。傳曰,知道。
金霱啓曰,領左相箚子,到院而今日私忌,故不得入啓之意,敢啓。傳曰,知道。燼餘
上在昌德宮。停常參·經筵。
沈之源啓曰,平安監司,義州府尹李時楳推考啓目,有油染處,殊涉不察。平安監司鄭致和,請推考。傳曰,允。
李時萬啓曰,昨日文科一所講經榜目來呈,而亟內紅袱,以麤褻不潔者裹來,所見極爲驚駭,不得已脫去袱子,而捧入矣。入啓榜目,所裹不謹用意,以致如此。請當該應辦官,從重推考,色吏,令攸司囚禁重治。傳曰,允。
沈之源,以御營廳言啓曰,數字缺各道軍兵作隊事,旣已事目啓下矣。當此上番軍兵將率領宿之日,勢難一時發遣。慶尙左道前兵使徐弼文,右道前府使金瀅,爲先發遣,其餘各道,則鱗次發送之意,敢啓。傳曰,知道。
以刑曹,大司憲趙絅引見時,東大門外柴場禁斷事啓目,傳于沈之源曰,泛稱禁斷,有違啓辭本意矣。
掌令李梓啓曰,臣之駑劣,最居人下,而前後忝竊,非止一再。今者新命,復出夢寐之外,臣誠惶感,罔知所措。唯當奔走供職,以爲報效涓埃之地,而第臣以前任開城經歷時事,解由未及成出。開城府雖曰京衙門一體,而旣有解由之規,則亦當有拘礙之事,肅謝之後,以此卽爲引嫌,而政院謂無前例,還爲出給,臣亦未諳規例,終不敢强令捧入矣。卽聞物議,以未解由前,不可行公爲言,而況此法府,非他該司之比,決不可一刻晏然仍冒。請命遞斥臣職。答曰,勿辭。
司諫李行進,正言黃儁考啓曰,京畿守令,當亂初官穀蕩失之餘,無以自食,故自宣惠廳給料矣。厥後皆自復舊,徵於結卜,而至今上下相蒙,不爲變通,事極無理。請自今年,勿爲給料,以紓畿民疊捧之弊。答曰,令本廳量處。
行大司憲趙絅,掌令元振溟,持平李光載啓曰,掌令李梓,以臣以前任開城經歷時事,解由未及成出。開城府雖曰京衙門一體,而旣有解由之規,則亦當有拘礙之事,肅謝之後,以此卽爲引嫌,而政院謂無前例,還爲出給,臣亦未諳規例,終不敢强請捧入矣。卽聞物議,以未解由前,不可行公爲言,而況此法府,非他該司之比,決不可一刻晏然仍冒,引嫌而退。開城府官員,與京衙門一體,而京官解由之規,載在法典,則爲臺官者,援例引避,勢所固然,請掌令李梓遞差。答曰,依啓。
沈之源啓曰,以刑曹,大司憲趙絅引見時,東大門外柴場禁斷事啓目,傳于沈之源曰,泛稱禁斷,有違啓辭本意矣事,傳敎矣。缺一行餘措語未瑩,致勤聖敎,不勝惶恐。元啓目改付標以入之意,敢啓。傳曰,知道。
李時萬,以禮曹言啓曰,王世孫冊禮,明春退定事,旣已傳敎矣。各道陪箋差使員,皆已上來,不可累月留待,差使員等所當還送,使之臨時,更具箋文上來,而但莫重箋文,旣爲陪來,還爲載去,殊甚未安。雖往本道,其間事勢,極爲難處無已,則姑爲捧置本曹,冊禮後進箋之時,今來箋文,亦一時內入,似或便當,敢此仰稟。傳曰,依啓。此箋文,仍用,可也。
沈之源啓曰,掌令李梓,再啓煩瀆,退待物論矣。傳曰,知道。
領議政金自點,左議李景奭箚曰,伏以近來災沴之稠疊,不可勝言,而冬雷之變,又是大異,去夜大雨,雷電之非常,尤極驚愕,心魂不能自定。臣等,忝冒匪據以來,變異之作,愈往愈慘,此實由臣等之無狀,不知變理之爲何事,而碌碌焉尸居之故也。臣等,跼蹐竦慄,措躬無所。仍竊伏念,天怒於上,至於此極,民怨於下,從可知矣。使百姓不得安,怨咨朋興,亦惟臣等之罪也。臣等,斷不可恬然仍冒。伏願聖明,亟賜責免。臣等之職,改卜賢德,以爲弭災消怨之地,不勝幸甚,臣等無任伏地戰汗之至。取進止。答曰,省箚具悉。災異之作,皆由寡昧無德,實非卿等之過也。卿等,勿爲控辭,安心論道。
大司諫黃㦿疏曰,伏以臣,父年過周甲,素患風病,近爲省掃先墳,行到楊州地,觸冒冬寒,宿症復作,專廢寢食,遽至危域,臣心罔極,臣心罔極。臣所叨職名,非閑漫之比。伏乞天地父母,亟賜遞改,俾得及時往救,以伸人子之至情,臣不勝悶迫兢惶之至,謹昧死以聞。答曰,省疏具悉。爾其勿辭往救。
夜五更,流星出大理星上,入北方天際,狀如拳,尾長二三尺許,色白。以上燼餘
上在昌德宮。停常參·經筵。
下直,三陟府使朴吉應。
李時萬,以吏曹言啓曰,承旨·臺諫及守令有闕,政事,何以爲之?取稟。傳曰,明日爲之。
李時萬,以戶曹言啓曰,本月十三日引見時,大司諫黃㦿榻前所啓,句管廳穀物,自亂前有之,而年久未捧之穀物,凶年督捧,其勢實難。當初守令,或分給於田結,而已經十餘年之後,欲爲收捧,非但文書之散亂,未捧之數,極爲浩大。至於天安郡,則多至七百餘石,一年之內,必無盡捧之理。以此民願頗多,雖或捧之,決難畢捧於一年之內,引年徐捧,何如?大司憲趙絅所啓,黃㦿嘗言於臣,故臣亦聞之矣。李時昉,自湖西,來言此弊,經變十年之後,更收此穀,不但病民之最甚,今年雖似稍稔,民將不能聊生,似當有變通之擧矣。可以蕩滌者,蕩滌,何如?傳曰,令該曹量處事,傳敎矣。此米收捧當否,取考由來文書,則洪淸道各邑未收元數,四千四百十六石內,曾已收捧會錄者,三百十七石零,其餘未收亦至四千餘石。當初句管廳措備米布,自京先納,五結收布,其人價布及各司貢物若干種,出尺文分送該邑,使之作米,而仍値變亂,未及輸入江都,此非轉販取利之類,實與卽今賑恤廳換納貢物而作米者,一般事也。本無假托濫捧之擧,且於丁丑經變之初,朝廷發遣宣諭御史,巡歷各道,採訪民瘼,各年民役未收之類,幾盡蕩滌,而句管廳米布,涉於害民者,亦在其中矣。只將應捧之數,移文催納,非止一再,而各邑,每以延拖爲事。當春促納,則願以待秋,至秋促納,則又願待春,一向退托,或値年凶,則停捧之報,四面而至,其爲事狀,不亦異乎?以其天安·公山兩邑而言之,天安則乃其人價布·五結布·尙衣院正布等作米也。公山則其人價布及三司貢物作米者也。此等各役,他邑民結,大同分定者,而前後官吏,不念退托之不當,只據年久之爲說,必欲蕩滌而後已,尤未曉其意也。上年失稔,稅入大縮,而又從而減租一半,除出曾前所儲,以補民役,則經費竭乏,中外所知。且三手軍兵,自有其糧,此外局出身各衙門將士逐朔支放之數,皆出於稅入之中,而百官頒祿,減而又減,時未復舊者,蓋緣於經用之難繼也。今則御營軍及都監別抄軍兵放料之數,比前益滋,百爾思度,計無所出。數字缺所賴而支遣者,良以各邑應捧未收,督捧缺二行餘蕩滌與否,臣等不敢擅便,上裁,何如?傳曰,問于大臣定奪。
金霱,以禮曹言啓曰,引見兵判進前時,上曰,方物所納之甲太重,難以運身,使之變通,爲緩急可用之地,可也。兵判曰,外方旣無甲手匠人,但恐制造之不能堅緻,而不念太重難着,故如是矣。上曰,軍器寺見樣甲,各送一件於兵營,使之依樣造之,可也事,傳敎矣。係干方物等事,則臣曹所當奉行,而第今此見樣甲下送之事,出於特命,令兵曹取見軍器寺所在之甲,擇其中可合見樣者,各一件,分送於諸道監營及兵水使處,使之依樣造作,宜當,敢啓。傳曰,依啓。
金霱,以禮曹言啓曰,今戊子式年會試試官,今當磨諫,而宰臣中可擬之人乏少,不得已依前啓下,以二員備擬,以入之意,敢啓。傳曰,知道。
金霱,以禮曹言啓曰,王世孫冊禮,明春退行事,旣已傳敎矣。各道陪箋差使員,皆爲上來,不可累月留待,差使員等所當還送,使之臨時,更具箋文上來,而但莫重箋文,旣爲陪來,還爲載去,殊甚未安。雖往本道,其間事勢,極爲難處,無已則姑爲捧置本曹,冊禮後進箋之時,今來箋文,亦一時內入,似或便當,敢此仰稟。傳曰,依啓。此箋文仍用,可也事,傳敎矣。國有大慶,則京中百官,進箋陳賀,諸道藩臣,亦具賀箋,別定差使員,陪奉上送,行禮之日,一時隨班進參,自是禮文所載,不可廢也。今以此箋文仍用,則流行禮節,將至廢閣,殊極未安。況至於明年,則非但書塡歲月差違,官員亦或有遞易,勢甚難便,冊封定日後,卽爲行會,使之依例改備封進,今來箋文,則依前啓辭,竝入似當,敢此仰稟。缺三行餘
以兵曹,平壤居閑良金振頀等,邊遠定配單子,傳于沈之源曰,代射人邊遠定配,平壤之人,定配於黃海道,亦涉不可也。
司諫李行進,獻納鄭伋,正言黃儁耉啓曰,凡爲監司者,黜陟嚴正,然後可以彈壓守令,而公山縣監申濡,初以爲親乞郡之人,先送病母,則其去留已自決矣。洪淸監司金素,所當據法處置,而乃以情私,切迫罷黜,殊非法例。請推考。答曰,依啓。
持平李光載啓曰,臣伏見政院啓辭,則文科一所講經榜,函內紅袱,麤褻不潔,所見驚駭之故,當該應辦官,從重推考,色吏則囚禁治罪矣。臣旣以監試官,入在試所,則凡干諸事,所當糾檢,而出榜之際,事多忙擾,不能致察,以致如此。不謹之責,臣亦難免,臣何敢晏然仍冒乎?請命遞斥臣職。答曰,勿辭。
正言黃儁耉啓曰,伏以臣,伏見政院啓辭,則以文科二所講經榜目所裹紅袱,所見不潔之故,當該應辦官推考矣。臣以其時監試官,入在試所,而不能糾察,以致如此。不謹之失,臣亦難免,臣何敢晏然仍冒?請命遞斥臣職。答曰,勿辭。
沈之源啓曰,卽者,都摠府郞廳來言,闕內各處巡檢之意,敢啓。傳曰,知道。
李時萬,以戶曹言啓曰,今此戊子式年續案中,各邑各司奴婢,以物故逃亡懸頉之類,取來該邑立案査准矣。寧海府物故奴婢八口,逃亡奴婢四口等,立案所踏印文僞造,所押官署,或塗割僞着,或僞造分明,公兄色吏等着名之處,亦爲六七字缺用奸事狀,極爲痛惡,缺二行餘傳曰,允。
左承旨金霱疏曰,伏以臣,以冬至副使出疆之期,凡隔六日,且於方物封裹之時,坐次亦甚拘礙。伏乞聖慈,遞臣職名,以便公私,不勝幸甚。臣無任屛營之至,謹昧死以聞。
弘文館應敎李以存,校理洪命夏,副校理金重鎰,修撰洪處尹,副修撰沈之漢·權堣箚曰,伏以王世孫冊封之擧,誠千載莫重之禮,莫大之慶也。在廷諸臣及遠邇閭巷,擧欣欣然莫不相賀曰,何幸共覩莫重之禮,同樂莫大之慶也?冊日已定,儀物已具,八方賀箋,亦已畢至,而因世孫一時微恙,遽有退行明春之敎,臣等竊不勝悶鬱焉。暫時乖和,雖有旬月彌留,攝理調護,自當勿藥而遄喜,已定之大禮,豈可退行於經歲之久哉?臣等伏聞聖敎,以八方賀箋,留置因用,此則有不可者。冊禮何等盛事,賀箋何等盛儀,而年歲塗抹,已極苟簡。況明春八方拜箋諸臣,豈皆今日在任之人哉?差員今將下去,箋文亦將以還送,則遠外聽聞,寧不落莫也哉?且況已於前月三十日,先告于宗廟,告廟之後,不可無端徙年而行禮。今將以退行之意,再告于宗廟乎?然則明春不得不更告,其無乃禮之太煩乎?事有不可,禮有難便,豈殿下或未之思也?臣等之意,以爲疊涓,前頭數三吉日,觀證勢日候之如何,而進退之,行禮之時刻,亦取便適,則似無添傷之憂。伏願殿下,還收退行明春之命,更詢禮官,無使大禮,太至遲延,國家幸甚,臣民幸甚。取進止。答曰,如是煩啓,似爲過當矣。以上燼餘
上在昌德宮。停常參·經筵。
沈之源啓曰,大司憲趙絅,掌令元振溟,試所進去,執義金應祖在外,持平李光載避嫌退待,掌令一員·持平一員,未差。今日以監察爲茶時之意,敢啓。傳曰,知道。
李時萬啓曰,前掌令申悅道,病重上去不得事狀啓,今已啓下,遞差承傳,卽當捧入,而以吏曹啓辭,旣已遞差捧承傳,故遞差承傳,不得捧之之意,敢啓。傳曰,知道。
李時萬,以訓鍊都監言啓曰,京畿壯抄,初運砲手之數,三百八十二名內,時病物故在喪竝雜頉五十三名,今日逢點實數,三百二十九名矣。明日放料,二十三日爲始,依前例本營輪回入番鍊習之意,敢啓。傳曰,知道。
司諫李行進,獻納鄭攸啓曰,持平李光載,以臣伏見政院啓辭,則文科一所講經榜函內,紅褓麤褻不潔,所見驚駭之故,當該應辦官,從重推考,色吏則囚禁治罪矣。臣旣以監試官,入在試所,則凡干諸事,所當糾檢,而出榜之際,事多忙擾,不能致察,以致如此。不謹之責,臣亦難免,臣何敢晏然仍冒?正言黃儁耉,以臣伏見政院啓辭,則以文科二所講經榜目,所裹紅袱,所見不潔之故,當該應辦官推考矣。臣以其時監試官,入在試所,而不能糾察,以致如此。不謹之失,臣亦難免,臣何敢晏然仍冒?竝引嫌而退。監試官,雖曰同參,而榜目所裹紅袱不潔,責有所歸,不可以此輕遞。請持平李光載,正言黃儁耉,竝命出仕。答曰,依啓。
有政。吏批,判書鄭太和受由,參判崔惠吉,參議李行遇,都承旨金光煜進。
兵批,行判書李時白病,參判韓必遠病,參議洪得一進,參知金振病,左副承旨沈之源進。
以趙啓遠·洪命一爲承旨,姜與載爲掌令,李壽仁爲持平,閔泰亨爲慶源府使,李泰淵爲公山縣監,鄭昌胄爲鳳山縣監,都擧元爲成均博士,申瑠爲成均學正,林爲舍人,南銑爲京畿監司,朴嶔爲直講,鄭光後爲監察,洪宇定爲工曹佐郞,尹衡殷爲義禁府都事,林大檝爲造紙署別提,尹得說爲左承旨,洪命一爲右承旨,李時萬爲右副承旨,趙啓遠爲同副承旨,申翊全爲禮曹參議,李弘淵爲兵曹正郞,李昌完爲南部參奉,沈之淹爲長陵參奉,鄭始昌爲司饔奉事,崔來吉付完川君。缺一行餘
以金霱·申翊全爲副護軍,沈光洙爲副司直,琴忠達爲副司果,沈縉源爲副司勇。
吏批啓曰,鄭昌胄名下薦人,何不懸錄乎事,傳敎矣。當初守令別薦時,曾經臺侍之人,則不待薦擧,直爲擬望事,已爲定奪,仍成規例。今此鄭昌胄,曾經臺侍,故不爲懸錄矣。傳曰,本曹堂上姓名懸錄,宜矣。
李時萬,以兵曹言啓曰,以本曹,平壤居閑良金振頀等全家定配單子,傳曰,代射人邊遠定配,且平壤之人,定配於黃海道,亦涉不可也事,傳敎矣。全家罪人,自前有正方定配之事,故金振頀等,定配於此城矣。聖敎如此,依守禦使李時昉狀啓,南漢山城定配事,改付標以入之意,敢啓。傳曰,知道。定配於咸鏡道,於法不可也。
李時萬,以兵曹言啓曰,當日幼學薛文道稱名人,自宣仁門入來,差備門外擊錚,極爲駭愕,令攸司囚禁治罪。同門守門將金義潔,常時不能禁斷,以致闌入,亦爲非矣。請推考。傳曰,允。
沈之源,以都摠府言啓曰,副摠管辛啓榮,義禁府坐起進去晝仕,請出標信。傳曰,知道。
沈之源,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
左參贊趙翼疏曰,伏以臣以衰病,不堪任職事,再陳疏章,願乞骸骨,聖批慇懃,不許其去,臣伏切感激悚懼,罔知所爲。竊念臣之無狀,不足有無,只以其忝竊之舊,聖意眷憐如是耳。臣雖至愚,寧不知感?其區區犬馬之心,亦不忍於永訣堯·舜,默默尸位,不敢更爲請去,今月餘日矣。第自顧精神筋力,決不可堪任使。若感激恩數而不辭,則其曠闕天職,墮壞國事,上負聖明,缺六七字不惟不敢自愛,亦何敢坐取罪戾,缺二行餘惟是健忘之病最甚。凡朝晝所爲之事,輒皆旋卽忘失,茫然不復記憶,此則衰暮之人,不是異事也。凡國家大小職任,皆有規例,皆有利害,必有所審察,有所計度,乃能無失其宜,不至敗事。其昏忘如是,則何能審察?何能計度?則何事能爲?何事不敢?此臣之所以恐懼退縮,而決不可堪當職任者也。蓋七十之年,凡人盛衰之大數也。故古人致仕,以此爲定限,到此而不衰者,實甚罕也。孔子曰,甚矣,吾衰也。久矣,吾不復夢見周公。朱子解之曰,孔子盛時,志欲行周公之道,故夢寐之間,如或見之,及其老而衰也,則無復是心,而無復是夢也。蓋孔子,七十三而卒,此語恐在七十間也。夫以聖人憂世之心,行道之志,常汲汲焉。及其氣力已衰,無復可爲,則亦無是心也。蓋其心,雖不能忘世,其如力不可爲何哉?竊念臣之庸愚朴拙最居人下,其於壯年,固絶無可用之才,然其心則於當世之治亂,亦常竊致思焉。至或有妄論得失之時矣。雖其言不足採,而其願忠之心,則亦不可謂無矣。二三年來,氣血精神,頓覺消耗。況又近年悲哀慘痛,摧割心腸,到今健忘昏錯,如前所陳,已成一無用之人,且自顧身世悲涼,餘日無多,萬事皆已灰心,無復一毫世念久矣。今雖欲作起已灰之心,勉出已消之氣,以周旋於世事,何可能乎?故其區區私計,只願其身棄遺,不當事任,爲世閑人,以待死日而已。蓋臣之不可堪職任決矣。如得退歸田野,優遊以終焉,固臣之上計也。然目今國勢艱危,誠如聖敎,臣之區區微誠,亦不忍遠離聖上,唯竊願休致職事,屛居城外閑僻之地,杜門調病,如是則旣免於職任之責,而亦不遠去城闕,謝事之願,戀闕之誠,可謂兩得其宜矣。昔孔子致仕,朝服而朝月朔,然則古人致仕者,不必遠去也。伏望聖明天地父母,曲諒微臣前後疏辭,特命鐫去其職名,使得遂其區區所願,處於無用之地,安其無事之處,以終餘年,不勝幸甚。臣無任祈天仰聖,激切屛營之至。答曰,省卿上疏,予心缺然。卿雖老病,體予至意,勿爲固辭,黽勉行公。
領議政金自點,身病初度呈辭,不允批答,王若曰,缺二行餘懋功於先朝,猗歟,忠孝家事而有後篤弼於前也。將相世臣,贊撥亂反正之猷,山河作誓,專登壇授鉞之任,二字缺知各處之險夷,事常出於名上,精於機務,慮先定於二字缺故自委任以來,多見盡職之效,肆膺金甌之選,遂登玉鉉之尊,憂國如家,可謂休戚與共。若金作礪,所以倚毗冞深,經綸有裕於當時,事業無愧於前烈。何意仰成之日,遽上引疾之章,夙夜憂勤,雖榮衛乖攝之致,邦國杌捏,豈人臣求去之時,紀綱法度之已頹,非卿誰可與整理?水旱饑饉之相繼,非卿誰可與撫磨?況今星雷之災,實有由於涼德,在卿鼎鼐之業,奚自缺於謙柯,變不虛生,固君臣戒懼之方切,義之所在,而輔相休退之何心,須體眷懷,亟回遐志。於戲,台星赫赫,帝座以之光明,嵩岳巍巍,地維因而鎭定,予豈多誥?若自相須,所辭宜不允。故玆敎示,想宜知悉。
記事官洪宇遠疏曰,伏以臣,於今月初四日,祗受前月二十七日承政院左承旨臣金霱成貼,有旨以史局一空,令臣斯速上來,辭旨極其嚴峻,臣伏地震惶,罔知攸措。雖臣無狀,至庸極陋,至於史局之爲重地,曠官之爲大罪,臣亦知之。豈敢無端退處,不卽上去,以自納於逋慢之誅哉?只緣臣母年紀已極衰邁,疾病已極沈痼,而自今年夏秋以來,精神全耗,殆不省事,尋常言語,八九錯謬,而惟於呻痛之中,益切舐犢之念,諸子或以事出,數日不見於眼中,則輒以生死爲疑,憂煎不已,至於號泣而廢寢食,疾患由此添劇,縷命日益危淺,以此情勢,決不可棄母從官於數百里外。故臣敢於前月初十日,冒封乞遞之章,呈于本縣,本縣送于監司,監司轉達政院,遠路迂回,多費日字,疏未及上,而召命已下矣。今臣欲奔走就道,則病母不忍遠離,欲留護病母,則坐違嚴旨,臣之情勢,誠爲悶迫。雖然,此時言臣之私情,缺三行餘所以重其事,而本館舊規,自來如此。臣於此固守己見,不諒事勢可否,輕爲新薦之擧,旣行焚香,且爲會坐,而竟以物議云云。至於中輟,是則臣輕率誤事之罪,二字缺見塞於歷問時者,又加重矣。臣於當初上章自劾之日,必欲引罪徑出,而特以方直下番,適値聖候違豫,逐日受鍼之時,遂不敢焉。人之傍觀者,已有以貪戀遲回,不能勇退,議臣之後者矣。今臣旣因老母之病,退在鄕曲,豈可强此顔面,不知羞恥,揚揚焉復入史局,以重受人之笑罵哉?假令臣從他笑罵,靦然强顔,隨行逐隊,徒取備員而已,則特一喪心無廉恥之人,雖名實官,將焉用哉?豈不厚辱淸朝之名器耶?臣雖至愚,無所知識,然其天性所賦,廉恥一端,尙有未泯滅者。臣寧伏不赴召命之罪,甘心鈇鉞,誠不欲苟且忝冒,終爲患失鄙夫之歸也。自前史局空曠之時,以下缺以上燼餘
上在昌德宮。停常參·經筵。
下直,善山府使李惕然,永平縣令李轂。
藥房提調韓興一,副提調金光煜啓曰,近來日候不調,或寒或暖,將攝失宜,必有所傷。伏未審卽今玉候調攝,比前何如?臣等不勝區區悶慮之至,敢來問安。答曰,時無加症矣。
申時,日暈。
洪命一,以備邊司言啓曰,本月十三日引見時,大司諫黃㦿,榻前所啓,句管廳穀物,傳曰,問于大臣定奪事,傳敎矣。缺三行不可不蕩滌者也。今者天安·公山兩邑作米,有異於應捧未捧,退之又退。雖緣歲饑民窮,爲守令者,亦安得辭其責乎?到今輕議蕩滌,事理不當,前後兩邑守令,竝爲推考,詳知曲折而處之,似合事宜,伏候上裁。領議政金自點,病不收議,大臣之議如此,敢啓。傳曰,依議。
趙啓遠,以冊禮都監言啓曰,元孫冊禮定日,今十月二十一日,故所用竹冊,已爲寫刻塡金矣。今又退行於明春,則年月日不同,所當改之,而書寫官吳竣,奉使北京,回還遲速,不可預料,而冊禮若在其前,勢甚狼狽,不可不預爲料理善處。問于禮曹,則己丑正月二十四日及二月二字缺日·十九日,皆吉云。令吳竣未發行前,竝書三次吉日於竹片,定擇正日後,臨時更稟用之,何如?傳曰,允。
趙啓遠,以兵曹言啓曰,當日私奴貴生稱名人,自宣仁門入來,差備門外擊錚,極爲駭愕,令攸司囚禁治罪。同門守門將金義潔,常時不能禁斷,以致闌入,亦爲非矣。請推考。傳曰,允。
夜一更,有霧氣。四更五更,有霧氣。以上燼餘
上在昌德宮。停常參·經筵。
尹得說啓曰,小臣方物封裹進去,下直。傳曰,知道。
自辰時至未時申時,日暈。
以禮曹,冬至使齎去事目單子,傳于趙啓遠曰,灰色帽子及冠買來者,依潛賣禁物例論罪,添入。
行大司憲趙絅,掌令元振溟,持平李光載啓曰,新除授持平李壽仁,時在全南道康津地,請斯速上來事,下諭。答曰,依啓。
趙啓遠,以宣惠廳言啓曰,以司諫院啓辭,京畿守令,當亂初官穀蕩失之餘,無以自食,故自宣惠廳給料矣。厥後皆自復舊,徵於結卜,而至今上下相蒙,不爲變通,事極無理。請自今年,勿爲給料,以紓畿民疊捧之弊。答曰,令本廳量處事,傳敎矣。畿甸大小民役,盡入於春秋收米之中,故各官官需及使客支供,皆以本廳收米計除,一年所給,多至五千八百餘石,而丙子經亂以後,各官料米,亦依百官頒祿之例,隨品題給矣。丁亥春,爲始頒祿,而因京畿監司狀啓,減去料米之名,稱以官需,比亂前所給之數,折半而給之。今年春百官減祿之際,官需亦爲一體量減,較諸亂前之數,僅至三分之一。啓辭中所謂料米,其實官需,各邑猶患不足,每爲請益。前頭民結加出,則似當有變通之擧,二字缺應給官需,勢難減除,此外或有擅自復舊,加捧民結之事,則令本道監司摘發啓聞,從重科罪,宜當。以此意申明知會,何如?傳曰,依啓。
趙啓遠,以禮曹言啓曰,以冬至使齎去事目單子,傳曰,灰色帽子及冠買來者,依潛賣禁物例論罪,添入事,傳敎矣。依傳敎添入之意,敢啓。傳曰,知道。
趙啓遠,以吏曹言啓曰,臺諫有闕,政事,何以爲之?敢稟。
領議政金自點,身病再度呈辭,不允批答,王若曰,憂國盡瘁之太過,疾病雖至,區劃濟艱之方急,遜辭何再?卿無意於贊治,予不樂乎當宁。惟卿大節忠孝,能事謀猷,雖在韋布而韜光,已知廊廟偉器。越自塵埃之識面,早倚將相宏材,十亂何羡於周家,一介天生於東國。故當撥亂之際,奮義忘身,洎乎見道之時,授命盡職,夢卜允協予意,良弼乃居台司,參山河帶礪之盟,旣恃與同休戚,以爲國家柱石之佐。佇望弘濟艱難,炳日精忠,益就事業上昭著,匡時大策,不待襟抱間經營,予常念卿之勞,深恐筋力不逮。卿實爲予之故,果見榮衛乖攝,自聞引疾丐閑,怳若臨事有失。辭章一至再至,如何忘我實多,重任相臣將臣,顧念捨卿誰托?年齡六十已過,氣候有所或愆,時勢八九分危,股肱未宜輕去。況天意之示警,緣寡德之爲君,此正上下交修之秋,眇躬誰與共濟?策應方困於西陲,廟算日亦不暇,綢繆又緊於南服,家食抑將何安?勿以微恙爲辭,須念大義所在。於戲,安危實係於進退,無以公歸兮,朝野想望其治平,欲爲卿留者,四字缺亟斷來章,所辭宜不允。故玆敎示,想宜知悉。以上燼餘
上在昌德宮。停常參·經筵。
尹得說啓曰,小臣方物封裹,進去下直。傳曰,知道。
李時萬,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
李時萬,以兵曹言啓曰,當日御營軍許有生稱名人,自金虎門入來,差備門外擊錚,極爲駭愕,令攸司囚禁治罪。同門守門將安沃,常時不能禁斷,以致闌入,亦爲非矣。請推考。傳曰,允。
趙啓遠,以漢城府言啓曰,卽接東部主簿成就學牒呈,則中禁可合閑良李太善捉來之際,其父李國,恃其强悍,亂打官差,至於眼睛突出,不但所見駭異,凡干國事,無以成形云。人心不淑,日以益甚,輦轂之下不畏國法,乃至於此,極爲痛惡。李國稱名人,令攸司囚禁治罪,以懲頑悍之習,何如?傳曰,允。
趙啓遠,以文科式年會試試官言啓曰,今番擧子金汝,會試試券中,不書年歲,有違格例,不敢以元畫十五分之故,書諸榜中,敢啓。傳曰,前例相考,稟處。以上燼餘
上在昌德宮。停常參·經筵。
傳于趙啓遠曰,政事,明日爲之。
吏曹判書鄭太和上疏。原疏缺答曰,省疏具悉卿懇。卿其勿辭,調理察職。
領議政金自點身病三度呈辭。不允批答。製敎文缺燼餘
下直,冬至正使吳竣,副使金霱,書狀官李垶。內下日記
上在昌德宮。停常參·經筵。
趙啓遠,以文科式年會試試官言啓曰,以禮曹擧子金汝,講書多至於十五分事,當有別樣變通之擧,而莫重國試,自該曹不敢擅便,伏惟上裁事,傳曰,知道。畫數甚多,所違不關,罷格取之,可也事,傳敎矣。但榜中不書年歲,又非格例,金汝講紙,取考而後,其年歲書塡乎?敢稟。傳曰,依啓。
夜一更,流星出羽林星下,入南方天際,狀如拳,尾長二三尺許,色白。四更,流星出上台星下,入東方天際,狀如盆,尾長五六尺許,色赤,光照地。以上燼餘
義禁府啓曰,罪人崔振男·孝吉·姜希望等刑推啓目,殊甚煩多,故依前下敎,浮取以入之意,敢啓。傳曰,知道。禁府謄錄
傳曰,天氣甚寒,各處衛士及守直軍士,令該曹空石分給。內下記草
有政。吏批,以崔有淵爲靑松府使,柳德昌爲相禮,任重爲正言,吳挺緯爲文學,鄭維城爲承旨,右承旨鄭維城,左副承旨洪命一。吏批政事
上在昌德宮。停常參·經筵。
昧爽,黑雲一道,起自巽方天際,直指艮方,長竟天,廣二尺許,良久乃滅。內下日記
藥房提調工曹判書臣韓興一,副提調行都承旨臣金光煜啓曰,雨雪之後,寒氣斗緊,伏未審玉候調攝,比前何如?閭閻之間,人多感傷,臣等不勝區區悶慮之至,敢來問安。答曰,與前一樣。藥房日記
傳曰,史官一員待命,騎馬三匹立之。
備邊司粘連啓目。答曰,十歲以下兒定役,守令竝爲査推爲乎矣,春秋操鍊,亦爲議定。
吏曹判書鄭太和上疏。答曰,省疏具悉卿意。卿其安心,勿爲待罪。
領議政金自點四度呈辭。傳曰,安心調理。內下記草
上在昌德宮。停常參·經筵。
夜一更,下雪。
下直,洪淸水使嚴愰。
司饔院啓曰,洪淸道十一月朔膳,大殿進上中,生雉盡數色惡,生秀魚三分之一餒敗,淸蜜元數內,二合不足。世子宮進上中,生雉二首色惡,生秀魚二尾餒敗,極爲可駭。請封進官吏推考,陪持人不謹陪持之罪,亦不可不懲。令攸司推治,何如?傳曰,允。司饔院謄錄
上在昌德宮。停常參·經筵。
申時,下雪。
兵曹粘連啓目。答曰,依允。且本道三驛形勢,如此則本道乙良,依狀啓施行,俾無爭訟之弊。內下記草□□□□□校正。郞廳金弘澤書。
上在昌德宮。停常參·經筵。
禁府啓曰,以金謹行元情啓目,傳曰,所謂渠國酷刑,何刑罰事,傳敎矣。臣等卽爲開坐,問于金謹行,則以爲館守及正官倭等,聚會一處,捉致代官從倭二人,以大木桶盛水,置兩人於其傍,鑽桶出穴,揷竹筒引水,注入口中,滿腹澎漲後,掘地尺許,倒首臥置,因以板子加其腹,有若汁油之狀。所飮之水,盡自口鼻,和血流出,一日之內,如是者三四度。且以竹爲錐,刺其兩股之內,亦一日三四度,連二日而止。東萊·釜山兩處軍官,各一人來守館門,故皆詳知云,敢啓。傳曰,知道。
傳旨,前府使鄭倜拿來,吏曹判書鄭太和箚子,刑曹啓目及咸鏡監司李厚源狀啓,憑閱處置爲只爲,下義禁府爲良如敎。義禁府謄錄
領議政金自點五度呈辭。答曰,安心調理。
右贊成閔馨男上疏。答曰,省疏具悉卿懇。卿其勿爲固辭,安心察職。
吏曹參判崔惠吉上疏。答曰,省疏具悉。卿其勿辭察職。
上護軍金蓍國箚子。答曰,省箚具悉卿懇。卿其勿爲待罪。
右贊成閔聲男上疏。答曰,省疏具悉。卿其勿爲待罪。
行副護軍安㯙上疏。答曰,省疏具悉。卿其勿辭,調理察職。以上內下記草
上在昌德宮。停常參·經筵。
差備招掌務官,傳曰,柳後聖議藥,欲爲進御,言于提調。
藥房提調工曹判書臣韓興一,副提調行都承旨臣金光煜啓曰,卽因掌務官,伏承柳後聖議藥,欲爲進御之敎。與柳後聖及崔得龍·鄭聃壽·朴頵諸御醫等,反覆商議,則前日劑進滋陰固本元中,亦有治渴之材,而非是專治消渴之劑,先進豬肚丸一劑後,更觀症勢,繼進麥門冬飮子二十餘服,宜當云。豬肚丸一劑,先爲劑進之意,敢啓。答曰,依啓。藥房日記
上在昌德宮。停常參·經筵。
藥房啓曰,昨日伏聞柳後聖處,下問之敎。伏未審玉候,素患渴症,夜來輕重,如何?凡消渴之症,遇寒則甚,自是常患,近來雪後寒冱,有倍於前,因此而有加乎?臣等不勝憂慮之至,敢來問安。答曰,此症漸漸添加,似非遇寒而然也。藥房日記
領議政金自點六度呈辭。傳曰,安心調理。內下記草
上在昌德宮。停常參·經筵。
藥房啓曰,夜來寒氣甚緊,伏未審玉候調攝,如何?昨承前患渴症,漸漸添加之敎,臣等不勝區區憂慮之至,敢來問安。答曰,此非一朝差愈之疾,勿爲問安。藥房日記
傳曰,長番內官金悌立,假承旨差下,政院知悉。
院啓。答曰,依啓。臺諫出仕事
府啓。答曰,依啓。趙絅遞差,元振溟出仕事
有政。內下記草吏批,以李之恒爲禮曹參議,沈之漢爲獻納,金壂爲靑山縣監,劉應文爲伊川縣監,成釴爲龜城府使,吳以奎爲工曹佐郞,柳後聖爲楊根郡守,權履中爲掌苑別提,申可貴爲泗川縣監,金亨祥爲樂安郡守,金敏斆爲南部主簿,趙翼爲大司憲,趙絅爲右參贊,成均典籍單曺烶,軍資主簿單劉成吉,司饔直長單李燦漢,宗廟直長單黃中衍,以李尙善爲鎭海縣監,沈之源爲戶曹參議,洪宇定爲泰仁縣監。吏批政事
上在昌德宮。停常參·經筵。
夜四五更,電光色黃。
備局啓曰,人命至重。雖大辟應死之人,必有詳覆之擧,祖宗朝設法之意,豈偶然哉?惟其如是,故刑杖之用,各有其制,訊杖之輕重,亦有定式,以至笞杖之施,莫不有大小之別。爲官吏者,遵守而不敢違,如或有違,致殞人命,則必先下獄,繩以重律,祖宗之法,若是其嚴,故枉死者小矣。屢經變亂,法制墜紊。苟有官威者,恣意濫用,乃敢以刑杖,爲其飾怒之具。甚者務大其杖,無復顧忌,邊遠僻絶之處,此習尤甚。抱冤無告,殞命者,何限?傷和氣積怨讟,莫甚於此。前者累度申飭,俾無冤濫之弊,而朝綱不振,人莫嚴憚,舊習猶存,殆有甚焉,良可寒心。盛暑隆寒,尤當軫恤之時,凡笞杖用刑,各令遵式,毋得過濫。非軍律則切勿用棍杖,獄訟亦無久滯,軍民中鰥寡孤獨老病凍餒之人,另加存恤,各邑各鎭,如有違犯朝命,不勤擧行者,啓聞科罪之意,八道監兵水使及開城府·江華留守處,竝爲行會嚴勅,何如?傳曰,允。
又啓曰,紙砲造作事,前日登對時,領議政臣金自點及臣景奭,陳達於榻前,自上以爲果利於用,則多造事,下敎矣。五柄先造試放,則其爲壯烈堅利,有非他砲可比,多造之意,旣已議定,而近緣領相呈告,未卽擧行矣。不造則已,造則不可延拖時日,別設一所,亦爲難便。軍器寺有別造廳,本司郞廳奇震興,精曉造砲之法,以此人別造都廳稱號,前司果金是鳴,亦能通解其術,稱以郞廳,監督其役,所入布木,則以餘丁木,量宜題給,本寺提調,使之專管檢飭,何如?答曰,依允。備局謄錄
禁府啓曰,政院啓辭內,昨夕義禁府趙有道加刑公事,啓下判付之後,本院使令金唜同,書吏房燈添油之際,誤落油點,以致浸染。唜同,自本院治罪,元公事,仍下禁府之意,敢啓。傳曰,知道。義禁府謄錄
領議政金自點七度呈辭。傳曰,安心調理。
院啓。答曰,依啓。獻納沈之漢上來事內下記草
上在昌德宮。停常參·經筵。
上在昌德宮。停常參·經筵。
中宮殿誕日,別問安。答曰,知道。
侍講院草記。答曰,纔已往來,明日,勿爲進去。內下記草
大殿誕日,問安。答曰,知道。
王世子,中宮殿問安,擧動時侍陪官,朴頵·張翼漢。
入幕次時,問安。答曰,知道。
還宮後,問安。答曰,知道。
中宮殿,進御,加遠志七分,元入生地黃,代乾地黃酒洗,養血安神湯十貼,副提調監劑,掌務官崔有後陪進。藥房日記
上在昌德宮。停常參·經筵。
冬至,大殿,政院單子問安。傳曰,知道。
世子宮·嬪宮,政院單子問安。答曰,知道。
大殿,二品以上,單子問安。答曰,知道。
慶德宮中宮殿,政院單子問安。答曰,知道。
中宮殿,二品以上單子問安。答曰,知道。燼餘
侍講院草記。答曰,連日往來有弊,不許矣。慶德宮問安事內下記草
司饔院啓曰,京外進上封進之時,當以誠敬爲主,御供而不用其敬,烏乎用其敬乎?昨日京畿冬至進上中,雉鮮非徒色惡者居多,生雉一首,爲獸咬破,決非獵鷹所傷,所見極爲寒心。請該道封進官推考,營下防納主人等,令攸司推治,以懲後日。傳曰,允。司饔院謄錄
上在昌德宮。停常參·經筵。
藥房提調臣韓興一,副提調臣金光煜啓曰,至節纔過,一陽新生,聖候調攝,必有一分加勝,而臣等區區之心,不能無過慮之至,敢來問安。且前入豬肚丸,專治渴候之劑,旣已進御耶?敢此竝稟。答曰,與前一樣。此藥時未進服矣。
以領議政金自點八度呈辭,傳于金光煜曰,安心調理。
金光煜,以司饔院官員,以都提調意啓曰,分院沙器燔造之處,自庚辰年移設之後,將迫十年,樹木已盡,居民工匠等,累次呈訴,請爲移設者久矣。近歲連値凶荒,遷徙動役,莫如仍舊貫之爲愈,故退却而不施矣。今則事勢,異於前日,運柴於數十里之外,其弊不些,故不得不移,而本院柴場內,廣州東面松峙,可合移設云。明年燔役爲始,移設於此地,事甚便當。官廳及庫間,令本道一依亂前例,竝以草家,及時造作,木槽木板,亦依前例,令江原道辦送事,竝爲行會,何如?傳曰,依啓。
以兵曹,都摠府入直軍士,中日單子,傳于李時萬曰,中日試拳法,乃是前規乎?且殺手超等,至於三人,何如是數多乎?
李時萬,以備邊司言啓曰,頃以秦闢等上疏,三陟居論介等各人,現出蘆洞,陵寢尋覓事覆啓,分付于江原監司矣。得見柳碩馳報,則其中金太雲稱名人,以炮保,領納牌頭,上來京中云。使之推捉,則太雲果爲來在,卽令該曹推問捧招之意,敢啓。傳曰,知道。
世子侍講院贊善金集疏曰,伏以輔導元良,職之大者,不限科目,缺意缺矣。職之大□意之盛,固非空疎滅裂者,所敢承當也。臣上年嘗差本職,備陳不敢之實,今不必更瀆。顧臣癃病,不敢供職,前日陳乞,旣蒙遞免矣。到今齒益衰缺益力,月異而日甚,精神筋力,耗竭無餘,枵然作一偶人耳。如是而尙貪恩榮,其能强就乎?臣猥荷優渥,自憐殘骸,驚傾狼狽,罔知所爲。伏乞聖慈,察臣由中之言,鐫臣非分之職,丐以餘年,俾安微分。臣無任悶迫祈懇之至,謹昧死以聞。答曰,省疏具悉爾懇。爾其勿辭上來,以副予望。
吏曹判書鄭太和疏曰,伏以臣,自去夜鷄鳴後,忽覺左手無名指,刺痛難堪,頃刻之間,浮腫甚大,毒氣漸缺心證形危重,頭目眩暈,不能起坐,急邀醫手。竝缺痛勢彌苦,時未卜其吉凶,而適以觀象監提調,陰陽科覆試試官,受點開講,當在明朝,末由缺惶恐狼狽,置身無地。伏乞聖明,亟許遞臣本職及兼帶觀象監提調之任,俾得及時治救,不勝幸甚。臣無任悶迫祈懇之至,謹昧死以聞。答曰,省疏具悉。雜科試官,當令改差,卿其安心調理。仍傳曰,遣內醫看病。
李時萬,以都摠府言啓曰,入直軍士,中日單子,傳曰,中日試拳法,乃是前規乎?且殺手超等,至於三人,何如是數多乎事,傳敎矣。中日試才時,本府堂上·郞廳,兵曹堂上都監將官等,例爲會同試才矣。本月初七日,中日試才時,臣等非不知超等之數多,而中日試才之規,有各樣技藝,則各出優等,故隨其才藝之高下,旣出等栍之後,不敢任意低昻。至於超等三人之多,致勤聖敎,不勝惶恐。且拳法,則近日訓鍊都監,中旬試才時,亦爲着實敎鍊云。故依其軍兵自願,試才之意,敢啓。傳曰,知道。事涉濫雜,兵曹堂上及當該將官推考。
李時萬啓曰,以都摠府中日單子,拳法等事,回啓草記,傳曰,知道。事涉濫雜,兵曹堂上及當該將官推考事,傳敎矣。中日一事,摠府主掌,則規外濫雜之失,似不可獨免,當該摠管缺竝推考。傳曰,依啓。
慶德宮中殿,藥房問安。答曰,一樣。
李時萬,以軍器寺別造郞廳,以提調意啓曰,紙炮別造之意,旣已入啓蒙允矣。此乃新創之法,先造見樣,以試其用與不用,然後方可多造,故私設役所,僅造五柄之後,卽爲罷役矣。今此軍器寺別造之處,事多未備,且無工匠入接之所,鳩集排設,起役未易,依前都監例,事目磨鍊以入。且郞廳金是鳴,時無職名,役事監董,一日爲急,令該曹當日內口傳付軍職,冠帶常仕之意,敢啓。傳曰,知道。
又以軍器寺官員,以提調意啓曰,本寺缺武庫重地,無他物力,只賴各邑貢物,而上納之時,缺本色備納,故凡干用度,小無下手之路矣。丙寅年戶曹,兩湖沿海各官貢物,除本色作米上納,兩西亦爲作木,移送于本寺,得此米布以後,設立別造廳,創缺鳥銃·焰硝之役,鐵物則長淵地下送,本寺官員,給價吹鐵,年年取用。吐木斫伐,車牛養飼,別造環刀,收缺破甲,各色工匠·助役料布,專靠於此。一年所需,常患不敷,而多般料理,僅僅繼用矣。今此內下甲冑,本寺方爲造作,以爲見樣,分送於各營者,其數十餘部,御覽看品,亦一部。來己丑年誕日,本寺方進上,甲冑工匠,聚會之時,亦欲一時打造,合而計之,則缺造之數,至於十六部。功鉅役煩,一年之內,完訖未易。缺各道監營,分送五部,御覽一部,誕日缺一部合七部,爲先精造,將爲作速下送矣。缺□營見樣分送之數,亦至九部,此外亦當鱗次缺若誕日本寺進上,則係是方物重事,缺雜物例,有依橫看題給之規,此則不必啓稟,缺當臨時移文推用矣。卽今本寺財力匱乏,若以些少財料,移用於甲冑之役,則別造鳥銃·焰硝煮取之役,勢將停罷。姑以藥丸言之,則一年用下,多至缺千二百二十餘斤,鉛丸五萬六千八百餘箇,前頭需用之時,決無責應之路,誠非細慮,而別備銃丸煮焰硝之役,斷不可已也。正鐵則本寺遺在,猶可推移用之,至於炭則一年所用之數,措備於水上,而江氷已合,無計運船。冬前行用之炭,亦將貿用於市上,極爲悶慮,反覆思惟,計無所出。工匠助役朔布,則已令兵曹計日備給,而內外供靑布,該用雜物,及工匠·助役料米,亦令本曹竝爲題給之意,敢啓。傳曰,依啓。
備邊司啓曰,本司,以守令·邊將等,毋得濫刑,毋滯獄訟,軍民中無告者,另加存恤事,諸道行會,嚴飭之意,啓達,允下矣。所當卽爲知委,而更加思惟,則此事係是朝廷德意,下諭誕告,事體宜當。其中不無可添之語,且監兵水使處,下語加減,各有攸宜,令政院詳察稟旨,下諭,何如?傳曰,依啓。
傳于李時萬曰,史官二員待命,騎馬六匹立之。燼餘
上在昌德宮。停常參·經筵。
李時萬,以吏曹〈言〉啓曰,臺諫有闕,政事,何以爲之?敢稟。
又以都摠府言啓曰,今日入直軍士,中日習射,請出標信。傳曰,知道。
洪命一,以禮曹言啓曰,淑安郡主副尉,京外單子,旣已入啓,揀擇吉日,以何間推擇乎?敢稟。傳曰,明年二月爲之。
以備忘,傳于趙啓遠曰,刑曹,何以久不開坐乎?問啓。
李時萬啓曰,以備邊司,守令·邊將等,毋得濫刑之意,下諭諸道事草記,傳曰,依啓事,命下矣。近來國法廢壞,外方大小之員,刑罰濫酷,或守令不稟道主,擅用刑訊者,滔滔皆是。都事,非缺傷推刷事目,則不敢用刑,而以自己憤怒,親舊請囑,到處刑訊,略無顧忌。且閫帥·邊將等,軍法決棍,乃是舊例,而至於軍布徵捧,凡事督責,全廢法文,笞杖皆用棍椎酷刑,甚者別用如椽圓杖,恣意打下,以致人命殞斃,遠外之民,告訴無處,缺朋興,和氣之感傷,莫此爲甚也。此輩蔑法之罪,若不繩之以律,則聖上雖有如傷之仁,若保之澤,民不得受其賜矣。自今以後,閫帥·邊將及都事·守令等,如有不改前習,法外濫刑者,令其道監司按覈啓聞,以爲隨現痛治之地,監司亦宜愼用刑杖,以體聖上欽恤之意,此意竝及於下諭中,似合事宜,臣待罪該房,區區之見,不得不達,敢此仰稟。傳曰,知道。其中煩瑣之語,勿爲添入,以存體貌。
李時萬,以兵曹言啓曰,去夜宮墻外,及外缺處,發遣郞廳巡檢,則竝爲無頉,而訓鍊院守直軍士,忠原正兵金成男,水口門守直軍士,鐵原正兵李愛信等,皆爲闕直,此必是代立。令攸司査覈,依律定罪,何如?傳曰,允。
夜一更二更,月暈。五更,流星出亢星下,入北斗星上,狀如鉢,尾長三四尺許,色赤。
傳于趙啓遠曰,史官二員待命,騎馬六匹立之。
下直,全南左水使金汝溫,東萊府使盧協。燼餘
上在昌德宮。停常參·經筵。
下直,木浦萬戶郭再亨。
趙啓遠啓曰,以今月初九日內,摘奸單子,傳曰,有頉處察推事,傳敎矣。各處闕直者,一一抄出,而其中兵曹佐郞巡檢,而書吏陪去,使令闕直,缺有郞官來直,仍爲巡檢之時,無使令闕直之理。以此推之,書吏亦爲闕直,托稱陪去,情狀難掩。且軍士缺闕直三名,巡檢處率去云。入直之官,例點軍士,缺名闕直,何不檢飭?至於守直軍三名率去,缺可駭。請當該郞廳推考,書吏令攸司囚治。傳曰,依啓。吏曹書吏之獨在其司,亦甚可疑也。
以領議政金自點九度呈辭,傳于洪命一曰,遣承旨敦諭。
尹得說,以刑曹言啓曰,傳曰,刑曹,何以久不開坐乎?問啓事,傳敎矣。前月二十八日·九日,連日開坐,而其後本月初一日,則臣南重·臣挺一,以文武科殿試試官參望,故自朝詣闕,待缺初二日,則臣南重,以武科殿試參試官,進詣試所。臣挺一,以文科殿試對讀官,亦入試所。初三日,則文科覆試,夕時出榜,故不得開坐。初四日,則冬至習儀。初五日,則臣南重,備局坐起,進參,以致日晩。臣挺一,以妻母歸葬,受由出去,故不得開坐。初六日,則誕日前後,各一日,不得開坐,乃是法例,故初八日,則不得開坐。初九日,則臣南重,備局坐起進參,又致日晩,不得開坐。初十日,則臣南重,以雜科覆試試官,禮曹進去,臣挺一,獨爲開坐矣。前後各日,連有事故,久不得缺今承下敎,不勝惶恐,敢啓。傳曰,知道。今後勿以備局坐起爲言,頻數開坐。
趙啓遠啓曰,以本月初九日內,摘奸單子,傳曰,有頉處察推事,傳敎矣。各其有頉中,景福宮·濟用監守直軍士,都試小分軍出用云者,及宣惠廳守直軍士,三名充定云者,敢考衛將所文書,則小分軍出用的實,宣惠廳前分軍內,有故三人代充定,亦爲的實,故推考承傳,不捧之意,敢啓。傳曰,知道。
傳于李時萬曰,內官四人,連二夜遍行都城內,而不見捕盜,只於一處逢見云。近來巡邏,不爲耶?問啓。
李時萬啓曰,傳曰,內官四人,連二夜遍行都城內,而不見捕盜,只於一處逢見云,近來巡邏不爲耶,問啓事,傳敎矣。卽招左右捕盜廳從事官問之,則以爲近日申飭夜禁,不敢疎忽,而都城內缺許多坊坊曲曲,無不周行,故以此部將等缺云矣。敢啓。傳曰,知道。
趙啓遠啓曰,臣承命往諭于領議政金自點,則以爲病勢深重,累缺未蒙恩遞,至遣近侍,敦諭丁寧,惶恐感激,置身無地。臣忝叨首相,今已三年,絲毫無補,災異層疊,咎實由臣,益切憂懼。今臣之病,如有一分供職之勢,則當此艱虞之日,何敢言病,自速逋慢之誅乎?臣誠惶隕震越,罔知所達云矣。傳曰,知道。
李時萬啓曰,捕盜廳之設,所以備暮夜而察宄奸也。近來捕盜大將等,抛棄職事,夜禁不嚴,至於摘奸內官,連日往來,而不得逢着巡邏之人,則其常時不爲申飭之狀,據此可知,極爲駭愕。請左右捕盜大將及從事官,從重推考。傳曰,允。
尹得說,以備邊司言啓曰,以陵寢事,慶尙監司處竝爲知委事,蒙允矣。卽當行會,而撥上傳送,則不無遲滯浮沈之弊,別定禁軍,給馬下送之意,敢啓。傳曰,知道。
大司諫黃㦿,獻納沈之漢,正言任重啓曰,近年以來,西北之民,日就流散,而關防列邑,幾盡爲甌脫地,缺蓋由字牧之不擇其人。龜城爲府,乃西邊孔道,而蘇殘之責,比他邑尤重。新府使成釴,爲人愚濫,到處以貪墨驕恣敗官,故不議擬於守令之望久矣。豈可使此人,復授此任,而重貽民害哉?請成釴遞差,其代擇差。國家用人之典,重惜階品。雖以名儒碩士,爲一時公論所推薦者,未嘗有不核名實,而徑加超擢。況名與實俱非,而猥用過情之譽,輕施不次之恩,則不但虧損政體而已。末流之弊,可勝言哉?洪宇定,全昧學問,制行詭異,其謂之豪俠之徒,則或似矣,擬以儒者,非其論也。旬日之間,超薦郞署,旋授巨邑,除目一下,物情皆駭。請洪宇定,前陞工曹佐郞,新除泰仁縣監,竝命改正。殿中之任,彈壓各司,非凡執事之比。監察成震復,爲人孱劣,昏不省事,則臺缺多有嗤點之事。請命遞差。答曰,依啓。洪宇定,旣已除授,試可宜矣。
夜五更,流星出大角星下,入巽方天際,狀如甁,尾長四五尺,色白,光照地。燼餘
上在昌德宮。停常參·經筵。
鄭維城啓曰,近來庶官怠慢,任便之習,日以益甚,各司應直之員,厭憚直宿,虛稱頉故,請出假官,以算員三醫司輩,連日代直處居多,仍成近日謬例。至於有米布各司,亦以假官代直,多有虛疏之弊,事極寒心。今後各司中稱頉代直者,省記入啓時,摘發推治,缺申飭該曹,有實病無替直者,及分明公故人外,不得假官代直事,使之申明擧行,何如?傳曰,允。
尹得說,以義禁府言啓曰,鄭倜分揀事,判下矣。放送之意,敢啓。傳曰,依啓。
大司諫黃㦿,獻納沈之漢,正言任重啓曰,國家用人之典,重惜階品。雖以名儒碩士,爲一時公論所推薦者,未嘗有不核名實,而徑加超擢。況名與實俱非,而猥用過情之譽,輕施不次之恩,則不但虧損政體而已。末流之弊,可勝言哉?洪宇定,全昧學問,制行詭異,其謂之豪俠之徒,則或似矣,擬以儒者,非其論也。旬日之間,超薦郞署,旋授巨邑,除目一下,物情皆駭。此非循常試可之比,實係格外風動之擧。其人雖微,所關則重,臣等之論,一以尊朝家名器,一以正士子趨向。請洪宇定之前陞工曹佐郞,新授泰仁縣監,竝命改正。答曰,宰臣之薦,實非泛然。爾等勿爲堅執。
傳于趙啓遠曰,政事,明日爲之。燼餘
上在昌德宮。停常參·經筵。
下直,撫夷萬戶李萬生。
傳于李時萬曰,今下弓矢,撫夷萬戶李萬生處給送。
趙啓遠,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
趙啓遠,以都摠府言啓曰,都摠管韓興一,今日司饔院監膳時,當爲出去,而此後闕內監膳,則除標信進去之意,敢啓。傳曰,知道。
以領議政金自點十度呈辭,傳于趙啓遠曰,安心調理。
有政。吏批,判書鄭太和陳疏受由,參判崔惠吉進,參議李行遇史官取才進,左副承旨洪命一進。
吏批啓曰,判書鄭太和,身病呈疏受由,參議李行遇,史官取才進去,小臣獨政未安,何以爲之?敢稟。傳曰,仍爲之。
以金蓍國爲承旨,林爲司諫,鄭之虎爲襄陽府使,李遐爲龜城府使,李榗爲陽智縣監,洪燧爲兵曹佐郞,李行進爲宗簿寺正,金敏斆·卞時望爲監察,金光煜爲工曹參判,成震丙爲禮曹佐郞,邊麟吉爲司藝,金汝孝爲內贍寺主簿,學正單崔天柱,奉敎單洪宇遠,檢閱二單李垕·申混。
兵批,判書李時白進,參判韓必遠病,參議洪得一進,參知金振病,右副承旨李時萬進。
以李希曾爲溫萬戶,金志亮爲古群山缺別將,鄭斗暉爲甫老知權管,權忠說爲缺權管,蔣諒爲訓鍊院主簿,宋之綱爲缺權管,林㙐·鄭就道爲五衛將,柳東秀爲訓戎僉使,金大先爲南桃浦萬戶,李益亨·李龍澤爲缺司正,金光煜·李行進爲副護軍。
趙啓遠啓曰,史官今已差出矣。春秋館上下番入直一日爲急,檢閱李垕·申混請牌招肅拜。傳曰,依啓。
吏批啓曰,新除授龜城府使李遠,與王世孫名字音同,以遐字改名,付標以入之意,敢啓。傳曰,知道。
獻納沈之漢啓曰,國家用人之典,重惜階品。雖以名儒碩士,爲一時公論所推薦者,未嘗有不核名實,輕加超擢。況名與實俱非,而猥用過情之譽,輕施不次之恩,則不但虧損政體而已。末流之弊,可勝言哉?洪宇定,制行詭異,全昧學問,其謂之豪俠之徒,則或似矣。而旬日之間,超薦郞署,旋授巨邑,除目一下,物情皆駭。此非循常試可之比,實係格外風動之擧。其人雖微,所關甚重。請洪宇定前陞工曹佐郞,新除授泰仁縣監,竝命改正。答曰,已諭。
洪命一,以侍講院言啓曰,本院下番四員內,說書李垕,今日政移授翰林,其代未出,兼說書未差。司書鄭世輔,今日下番,將至闕直,似聞李海昌病患,不至深重云。李海昌牌招,使之入直,何如?傳曰,依啓。
趙啓遠,以備邊司言啓曰,今見江原監司柳碩馳報,則前日秦闢所告,奉化人鄭立捕捉之時,其村居民十餘人作黨,差人等無數亂打,至於發劍作亂。鄭立則艱難捕捉,而差人中逢劍致傷者,亦多云。事極驚駭,作黨人中十名,則自本道問于鄭立處,已爲移文慶尙道云。其同黨等,竝令該道一一跟捕,啓聞定罪,宜當。且鄭立及旌善居安大元·安莫成,三陟居論介·公巾·金順希·六月同,亦已捕捉云。依前分付,趁卽査問,毋敢如前牢諱,得實馳啓之意,兩道監司處,竝爲行移,何如?傳曰,知道。
趙啓遠啓曰,今見軍器寺所報,則別造鳥銃及焰硝煮取時,鐵·炭·吐木等,載運船隻,年久不用,下送若干火藥于洪淸兵水營,欲爲隨便改造,水上船二隻所入材木,許令斫伐事,分付該道云。係是軍器別造重事,二隻容入之材,許斫之意,洪淸水使處,行移,何如?傳曰,允。
夜一更,有霧氣。自一更至三更,月暈。燼餘
上在昌德宮。停常參·經筵。
中宗大王忌辰齋戒。
洪命一啓曰,新除授奉敎洪宇遠,時在慶尙道奉化地,請斯速上來事,下諭。傳曰,依啓。
李時萬,以都摠府言啓曰,副摠管許啓,以會同分軍事,除標信,內兵曹進去之意,敢啓。傳曰,知道。
又以侍講院言啓曰,來十五日,王世子當爲中殿問安,而國忌相値,十六日唱榜擧動,不得已退行之意,敢啓。傳曰,知道。燼餘
夜五更,火星入太微西垣第二星內。內下日記
上在昌德宮。停常參·經筵。
中宗大王忌辰。
下直,楊根郡守柳後聖,公山縣監李泰淵。
李時萬,以都摠府言啓曰,副摠管辛啓榮,嘉禮廳進去晝仕,請出標信。傳曰,知道。
藥房提調臣韓興一,右副承旨臣李時萬啓曰,卽因柳後聖,伏聞欲爲受鍼,今日勿爲下去之敎,臣等不勝驚慮之至。伏未審有所患症候輕重,如何?必先爲入診,然後方可議鍼,敢此仰稟。答曰,今則比朝頗減,勿爲議鍼。燼餘
上在昌德宮。停常參·經筵。
下直,蔚山府使盧缺命,鐵山府使金仁。
李時萬,以都摠府言啓曰,今日入直軍士,當爲中日習射,而放榜相値,不得爲之之意,敢啓。傳曰,知道。
又以扈衛廳言啓曰,別將李遐,旣爲遷轉外任,其代,以同知中樞府事安信敏,別將差出,使之入直之意,敢啓。傳曰,知道。
以領議政金自點十一度呈辭,傳于趙啓遠曰,宜遵前旨,須速行公事,遣承旨敦諭。
鄭維城啓曰,領議政金自點家,遣承旨敦諭事,命下矣。都承旨臣金蓍國未肅拜,左承旨臣尹得說呈辭,左承旨臣洪命一身病不進,右副承旨臣李時萬,同副承旨臣趙啓遠文武放榜進去,廳中只有鄭維城。放榜後敦諭之意,敢啓。傳曰,知道。
藥房提調臣韓興一,右承旨臣鄭維城啓曰,昨日,伏承比朝差減,勿爲受鍼之敎,此必出於偶然,而經夜之後,亦復如何?且寒暖失序,日氣不調,伏未審聖候素患之證,比前如何?臣等不勝區區伏慮之至,敢來問安。前日豬肚丸,劑進已久,已爲進御耶?敢此竝稟。答曰,幾盡差愈。勿爲問安。丸藥,時未進服矣。
又啓曰,前日劑入中殿進御,養血安神湯,當盡於今日,故更與醫官等,反覆商議,則皆以爲此藥,淸熱補血,安神定志之劑,必須久進,然後庶可收效,連續進御,宜當云。養血安神湯,依前加入劑入之意,敢啓。傳曰,知道。
李時萬啓曰,傳曰,朴泰元缺後不卽招之云,下人怠慢所致乎,問啓事,傳敎矣。朴泰元招來之命,昨日開門後,內局掌務官,卽爲來傳于本院,卽招色營營吏,急速招致之意,申飭分付矣。中間稽滯之責,似在於京營下人。令攸司推治,以懲後日爲當,敢啓。傳曰,允。
李時萬啓曰,臣承命往諭于領議政臣金自點,則以爲再遣近侍,敦諭丁寧,至以須速行公爲敎,感泣罔措,惶懼益深。臣非木石,當此國事艱危,皇天示警之日,病勢若不至深重,則何敢一向就便,自速逋慢之誅乎?臣誠狼狽,罔知所爲云矣。傳曰,知道。
趙啓遠,以禮曹言啓曰,嘉禮廳堂上,本曹三堂上,都廳,則本曹郞廳中缺員,各司四品中一員,差定察任,乃是前例。事目啓下,故郞廳之事,則以本廳別工作監役官,行之缺出於謬例遵行之致,今此崇善君嘉禮廳,以缺尹安基,郞廳差下,使之察任,何如?傳曰,依啓。缺郞差下。
李時萬,以兵曹言啓曰,當日各前缺李點善稱名人,自金虎門入來,黃得龍稱名人,自丹鳳門入來,李海命·鄭得忠稱名人,自宣仁門入來,差備門外擊錚,極爲駭愕,卽令攸司囚禁治罪。同門守門將,常時不能禁斷,以致闌入,亦爲非矣。當該守門將,請推考。傳曰,允。
又以兵曹言啓曰,本月十五日立前布民朴興龍,自丹鳳門入來,差備門外擊錚,極爲駭愕,令攸司囚禁治罪。同門守門將李克城,常時不能禁斷,以致闌入,亦爲非矣。請推考。傳曰,允。
李時萬啓曰,以兵曹左右捕盜廳摘奸草記,闕到軍官等拿推事,命下矣。拿推人員,使本廳現告,則左邊軍官趙思璇,本月初五日,以病母相見事,受由本廳,下鄕缺云。取考文狀,印署分明,趙思璇拿推事,何以爲之?敢稟。傳曰,分揀。
又以兵曹言啓曰,近來捕盜廳夜禁,不但不嚴,其間且多人言,故人定前軍號頒布之時,發遣郞廳摘奸,則左邊捕盜廳,部將四員內三員闕,軍官十九員內八員闕,軍士五十名內二十五名闕,右邊捕盜,部將四員內三員闕,軍官二十員內十六員闕,軍士五十名內十七名闕。捉致兩廳書員推問,則所招之辭,都是修飾。巡邏夜禁,是何等重事,而本廳之抛棄如此,事極驚駭。左右捕盜大將·從事官·闕直部將等,竝從重推考。闕直軍官及軍定次知書院等,亦令攸司竝囚禁治罪。闕點軍士等,自本曹査覈處置之意,敢啓。傳曰,知道。部將·軍官竝拿推。當在上
趙啓遠,以吏曹言啓曰,新除授襄陽府使鄭之虎,前任成均館司藝時,本館久任啓下,而該吏不爲修整於本曹官案中,故今十三日政備擬襄陽之望,至於受點矣。其該吏,則已爲移文法曹囚治,而鄭之虎襄陽府使改差,還授,缺以遵久任之法,何如?傳曰,允。
李時萬,以刑曹言啓曰,本曹,乃刑獄詞訟重地,事務煩劇,法典內侍缺定額元數四十六名,其意有在,而亂後無料布之缺僅十八名矣。事務之煩,比平時而尤劇,而吏數之減,若是太少,故八房分掌,一人兼任,不啻數事,每於開坐之際,常患下吏之不足,而吏曹分缺處移差及種種使喚,殆無虛日。若或因本曹公事,未及應役,則重罰隨之。以此宣廟朝,本曹書吏,勿定移差事,明有受敎,曾以此意,入啓蒙允,非止一再。又於今年正月,亦以此意,陳啓蒙允,而該曹視之尋常,每朔,移差許多使喚,不勝其紛煩。非但下吏等,呼訴不已,揆以事勢,實爲難堪。今後依前啓下,切勿移差之意,捧承傳施行,何如?傳曰,依啓。
李時萬啓曰,傳曰,明日,崇善君納采,□外宣醞內資官員,進去云,外朝官宣醞時,承旨缺進去,則此亦似當進去矣事,命下矣。王子納采宣醞時,承旨進去,前例有無,問諸缺無承旨進去之例云,敢啓。傳曰,宰相家,有宣醞之擧,則承旨進去,乃是舊規也。以此揆之,小司末官,行宣醞之禮,必是光海時簡慢之事,因爲謬規也。
又啓曰,以崇善君納采宣醞時,承旨進去前例有無事回啓,傳曰,宰相家,有宣醞之擧,則承旨進去,乃是舊規也。以此揆之,小司末官,行宣醞之禮,必是光海時簡慢之事,固爲謬規也事,命下矣。大臣家賜几杖宣醞時,承旨有進去之例,而至如嘉禮·吉禮·納采·宣醞時,承旨進去,考諸謄錄,無前例,缺云,敢啓。傳曰,大君·王子,不如大臣乎?爾等疑惑,則令禮官定奪。
趙啓遠,以禮曹言啓曰,以政院啓辭,傳曰,大君·王子,不如大臣乎?爾等疑惑,則令禮官定奪事,傳敎矣。凡宣醞,承旨例爲進去,而獨於此宣醞時,以小司末官行禮,實涉簡慢,誠如聖敎。但念缺時謬例,至於聖朝,吉禮非一,而亦皆依前例,缺始變通,似係新規,該曹不敢擅斷,問于大臣處置,以爲永定規式之地,何如?傳曰,如此小事,本曹不爲獨斷,則焉用禮官哉?雖然,依啓辭爲之。燼餘
上在昌德宮。停常參·經筵。
下直,鳳山縣監鄭昌胄,阿吾地萬戶宋見龍。
傳于李時萬曰,今下弓矢,阿吾地萬戶宋見龍,給送。
洪命一,以禮曹言啓曰,以政院啓辭,本曹回啓,傳曰,如此小事,本曹,不能獨斷,則焉用禮官哉?雖然,依啓辭爲之事,傳敎矣。問于大臣,則左議政李景奭以爲,旣曰宣醞,則小司末官之行禮,果涉簡慢,宜有聖敎之缺也。而嘉禮·吉禮·納采·宣醞時,則承旨進去,依前例云,禮意專在於別嫌,王子吉禮,非不重大。若非自上所主之昏,則前日承旨之不進,無乃有所以而然耶?如臣昏矒,何敢與於議禮之變乎?廣考前例,務在有司,伏惟上裁。領議政金自點病不收議,領敦寧府事金尙憲在外,大臣之意如此,伏惟上裁。傳曰,知道。今此宣醞爲主婚,以下諸官,非新郞也。收議中所謂別嫌等語,未曉其意,無乃不察耶?且予昨以此禮爲應行細事,率爾下敎矣。今觀諸宰以下意見,則似是大事,今日宣醞,使之勿爲,以除承旨往來之困。
李時萬啓曰,吉禮時應行節目,皆有已行前例,故臣等,昨於下問之時,以承旨進去宣醞,無可考前例,率爾仰達矣。卽者伏見禮曹大臣收議啓辭批答,辭旨嚴峻,至於應行宣醞之擧,亦令停廢,臣等不勝惶恐未安。傳曰,知道。大君之出閤行公,在於一百四十年前四五字缺何以知其接待之禮乎?昨日爾等之考例堅執,未滿事體。
領議政金自點箚曰,伏以臣,敢將病根深痼之狀,屢呈辭單,冀蒙恩遞,辭拙誠薄,未回天聽。而數日之內,近侍再臨,敦諭諄切,責勉丁寧,臣誠震越,淚隨感墜。竊念臣,忝冒首揆,三年于玆,無所裨補,尸素度日,撫躬自省,益增愧忸,天災時變,層見疊出,民窮財竭,日就艱危,而朝廷之上,各自爲心,此誠大可憂極難濟之時也。雖使德望素著,才識高明者當之,尙且難堪,如臣譾劣,其可以斟酌時宜,調制群議乎?百爾思量,萬不近似。況今熒惑之變,又出於冬節,未知前頭,更有何事,而天之示警,一至此哉?日夜憂煎,食息不安,臣痼疾嬰身,精神昏憒,元氣澌敗,不能收拾,實非一朝一夕可醫之症。以此病勢,雖欲陳力,其可得乎?私心憫迫,固不暇言,而其於國事何哉?玉候缺有曰,藥房問安,亦不得進參,逋慢之罪,到此缺疾如此,決無供職之勢。伏乞聖慈,察臣危懇,憐臣疾病,亟遞臣職,改卜賢德,以安愚分,以便公私,不勝幸甚。取進止。答曰,省卿上箚,予心缺然。卿義當休戚與同,須勿見危思退,以副予望。
洪命一,以兵曹言啓曰,今日王世子,慶德宮問安時,近仗軍士一名,臨時闕到,終不現身,陪衛軍士五十六名,當該衛部將,領率交付訓導處,預爲習禮,而以致終始闕到。此前日所無之事,極可驚駭。當該部將,從重推考,次知訓導,令攸司囚禁治罪,何如?傳曰,允。
王世子,慶德宮中殿問安。答曰,入來。
洪命一啓曰,嘉禮廳郞廳來言,使者以下,納采後復命云,敢啓。傳曰,知道。
左議政李景奭箚曰,伏以臣,朝日伏因禮曹收議公事,敢以謬見,杜撰妄陳矣。缺伏覩傳敎之旨,至有今日宣醞,使之勿爲,以缺承旨往來之困之敎。臣不勝隕越于下,四五字缺臣實不察,而率爾下語,以致聖上辭氣有欠和平之道,臣罪尤大,益不勝惶恐缺死罪,臣無任戰汗之至。取進止。答曰,省箚具悉。卿其安心,勿爲待罪。燼餘
傳曰,史官一員待命,騎馬三匹立之。禁府內摘奸。內下記草
上在昌德宮。停常參·經筵。
下直,南陽縣監洪世虎,定山縣監柳忠傑。
趙啓遠啓,承旨·臺諫遞差承傳,昨已捧之,而今日已晩,吏曹政事,當爲取稟,累次催促,尙無形影,怠慢甚矣。請當該郞廳推考,色吏亦令攸司推治。傳曰,依啓。
李時萬,以兵曹言啓曰,當日私奴缺稱名人,自敦化門入來,差備門外擊錚,極爲駭愕,卽令攸司囚禁治罪。同門守門將羅誠,常時不能禁斷,以致闌入,亦爲非矣。請推考。傳曰,允。
自巳時至未時,日暈。
傳于趙啓遠曰,政事,明日爲之。
李時萬,以兵曹言啓曰,卽者,東所入直部將宋悌所報內,本月十七日,部將崔瑛所持牌閪失,今日出番時,不爲替給云云,極爲駭愕。部將崔瑛推考,牌字改成給,何如?傳曰,允。燼餘
上在昌德宮。停常參·經筵。
下直,金化縣監張善徵。
有政。吏批,判書鄭太和呈辭,參判崔惠吉進,參議李行遇式暇,右副承旨李時萬進。
兵批,判書李時白中旬進,參判韓必遠病,參議洪得一進,參知金振病,右副承旨李時萬進。
吏批啓曰,判書鄭太和,針灸呈辭受由,參議李行遇式暇,小臣獨政未安,何以爲之?敢稟。傳曰,只出承旨及三司闕員。
李時萬啓曰,都承旨臣金蓍國,呈辭受由,左承旨未差,右承旨臣鄭維城,以式暇未進,左副承旨臣洪命一,病勢深重,陳疏出去,廳中只有臣及同副承旨臣趙啓遠。今日政廳,兵批,則臣以該房,當爲進去,而吏批何承旨進去乎?敢稟。傳曰,兼進。
李時萬,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
傳于吏批曰,今政,廣州府尹,極擇差出。
傳于吏批曰,大司諫加望。
以宋國澤爲承旨,李袤爲持平,洪命夏爲弘文館校理,金重鎰爲弘文館修撰,兪㯙爲大司諫,鄭之虎爲司藝,黃㦿爲廣州府尹,崔葕·黃㦿·尹得說·宋時烈·鄭倜爲副護軍,李光載·金重鏡爲副司直。
李時萬,以兵曹言啓曰,昨日東所入直部將宋悌所報內,本月十七日,部將崔瑛所持牌閪失,出番時不爲替給云云。故部將崔瑛請推,牌字成給之意,入啓蒙允矣。卽刻崔瑛來言,所失牌字推得云,牌字勿爲成給之意,敢啓。傳曰,知道。勿推。
以領議政金自點,十二度呈辭,傳于趙啓遠曰,安心調理。
左副承旨洪命一疏曰,伏以臣素有風漸,必於春秋,鍼灸預防,得免顚仆矣。今月十三日,臣以代房,進詣政廳,口之左角,涎自流出矣。又於十五日,晨詣待漏廳,忽然左手不仁,不能操攝,左脚不遂,不能起立,言語艱涉,不能呼喚,精神迷亂,不能辨物,艱難扶曳,僅得還家。猥以危迫之懇,欲陳請急之章,適値僚員多故,不敢偃然退伏,數日調治,强疾入直矣。自去夜所患之症,比前添劇,僵臥直房,不能運身,手足顫掉,筋脈跳動,食飮全廢,殆不省事。積傷之久,危缺決非旬月可治之病。夙夜供劇之地,不可一刻曠職,伏乞天地父母,矜臣病重之狀,亟許遞免,俾得及時針灸,以延垂死之地。不勝悶迫祈懇之至,謹昧死以聞。傳曰,給由。
趙啓遠,以侍講院言啓曰,以本院缺王世子,畢講孟子之後,則詩·書當爲繼講,而院缺干件,率皆不帙,故詩·書爲先精印上送,其他賢缺冊,亦爲印送事,入啓,下諭于諸道監司處矣。今見全南·洪淸兩道監司狀啓,則板本刓缺,不堪印缺云,書筵進講之用,不可爲之緩忽,其刓缺之板,及時缺改,斯速印送,且全南道所在小學諺解·孔子通記·庸·學·史略三韻通考·東醫寶鑑·醫學入門等書,各數缺舛亦爲從容印送,洪淸道所在四書諺解板本,竝合修補印送事,兩道監司處,更爲行會何如,草記,傳曰,知道。慶尙監司狀啓上來後,參酌行會何如事,傳敎矣。問于政院,則慶尙監司祗受狀啓,旣已上來,缺板本刓缺處,速爲修補,及時上送,而其中不緊缺十九史略·三韻通考·東醫寶鑑·醫學入門等書則勿爲印送。周易·詩·書則繼講當次,最爲緊急,全南·慶尙·洪淸三道監司處,斯速印送,五六字缺行會之意,敢啓。傳曰,知道。
趙啓遠啓曰,新除授右承旨宋國澤,時在洪淸道懷德地,請斯速上來事,下諭。傳曰,允。
又以戶曹言啓曰,各司貢案付用下之物,本曹會計司郞廳査考會減矣。軍器寺正鐵六百三十七斤·獐皮二十九令·礪石三十塊等用下,經年之後,非但始請會減,其中礪石,則不報本曹,任意用之。凡大小物種,先報本曹,出關用下之後,每於朔末會減,乃是法例,而掩置經年,極爲駭愕。色吏,自本曹從重決罪,色官則姑先推考,以治抛棄職事之罪,何如?傳曰,允。
李時萬,以兵曹言啓曰,賓廳講書武臣,前後被抄之人,或在喪或遷轉,缺之人數多,年少武臣中,可用者加抄,別單書啓之意,敢啓。傳曰,知道。
趙啓遠,以弘文館言啓曰,新除授修撰金重鎰,時在京畿交河地,經筵入番事緊,請斯速上來事,下諭。傳曰,允。
自辰時至未時,日暈。申時,日暈。
李時萬,以備邊司言啓曰,江華留守呂爾徵,報于本司曰,本府官船三十五隻,年久腐破,每年改槊,皆不完實,其中尤甚者,只存本板。故三板,當以新材改造,而本府非産材之地,且無工匠,不得已價物措備,造于安眠串,七隻則幾盡完了,其餘破毁船隻,修補之材數百條,新造船上來時,許斫載來云。洪淸水使處以此,分付,何如?傳曰,依啓。材木條數,明白行會,可也。
夜一更二更,有霧氣。燼餘
上在昌德宮。停常參·經筵。
下直,廣州府尹黃㦿。
掌令姜與載啓曰,新除授持平李袤,時在洪淸道保寧地,請斯速上來事,下諭。凡爲守令下直之時,歷見兩司多官,自是舊規,人所通行。金化縣監張善徵,署經旣出之後,累日留連,全不下直,直爲辭朝,有若無所顧忌者然。此實近日簡慢之習,而在善徵,則尤爲不可,事雖微細,亦不當任其所爲,一向墜落,爲先善徵,從重推考。答曰,依啓。
李時萬,以都摠府言啓曰,副摠管金應海,以武臣講書事,除標信缺進去之意,敢啓。傳曰,知道。
又以兵曹言啓曰,近來法綱解弛,京驛位田,冒占於民田者頗多。故癸缺年分査出之事,入啓後,令楊州·高陽官,別定監官·色吏打量,本曹又送缺數字摘奸虛實,搜出冒占驛畓五十餘結,計其驛吏立役名數,均一分給矣。今因蘆原驛吏朴英立呈狀,推問則楊州居出身李南壽者,恃其頑悍,前已搜出位畓,更生冒占之計,驅逐朴英立,使不得耕食,極爲駭愕。如此之人,若不隨現重治,使前日冒占者,爭相慕效,敢生更占之謀,則入啓搜出之事,終必歸虛。出身李南壽,令本道監司依律治罪,以杜後習,何如?傳曰,允。燼餘
上在昌德宮。停常參·經筵。
以領議政金自點,十三度呈辭,傳于趙啓遠曰,安心調理。
江原監司柳碩,鹿茸未封侍罪狀啓,傳于趙啓遠曰,勿待罪事,回諭。
吏曹,政事取稟。
禮曹判書沈詻疏曰,伏以無狀微臣,猥蒙洪造,忝竊匪據,涯分已踰,報蔑絲毫,徒積罪釁,愧忸之心,恒切于中,而當此國家多事之時,不敢辭退,缺隨行者久矣。頃因賤疾深劇,勢難供仕,不得已冒死呈單,冀蒙恩遞,庶可調治,少延病喘,加由之命,遽出於意外,臣是何人,敢膺異數,感激隕越,無地自容,扶曳趨謝,黽勉就職,而衰朽萎薾之餘,精神今復昏耗,大小議事之際,輒自茫然,不知其當否,至於嘉禮納采時,宣醞之禮,旣承定奪之敎,所當奉而缺而第區區謬見,竊以爲變改前規,非該曹所敢擅斷,必爲商確議定,永爲日後恒式,故率爾覆啓,嚴旨乃降,仍致流來重禮,廢閣不行,無非臣冥行擿埴,恬不知退,識見不明,處事疏脫,上以獲戾於君父,下以取譏於衆人,回惶蹙踖,今已有日,更以何面,忝居宰伯,以辱名器,而羞朝廷耶?加以觸冒風寒,前病復發,痰熱上攻,食飮全廢,委頓床席,氣息如縷,旬月之間,差復無期,虛帶職名,臣罪益大,伏願聖慈,俯加矜察,臣本職及兼帶經筵春秋館,竝令許遞,缺以便公私,不勝幸甚,無任激切屛營之至,謹昧死以聞。答曰,省疏具悉卿意,卿其勿辭,安心調理。
趙啓遠,以訓鍊都監言啓曰,京畿二運壯抄砲手元數,四百一名內,時病物故在喪竝雜頉四十三名,今日逢點實數三百五十八名矣。明日放料,二十三日爲始,與初運軍兵,交替入番鍊習之意,敢啓。傳曰,知道。
又以備邊司言啓曰,以江華留守所報內,船材數百條許斫事草記,答曰,依啓。材才條數明白行會事,傳敎矣。以二百條,行會于本府及洪淸水使之意,敢啓。傳曰,知道。
又以備邊司言啓曰,前縣監吳穎發上疏,啓下于本司,而疏內所陳,皆是濟州三邑痼弊,事係大段變通,待領議政出仕回啓之意,敢啓。傳曰,知道。燼餘
上在昌德宮。停常參·經筵。
下直,靑松府使崔淵,慶源府使閔泰亨,熙川郡守宋士豪,安陰縣監李騫,於蘭萬戶西門泂。
傳于趙啓遠曰,今下弓矢,慶源府使閔泰亨處,給送。
趙啓遠,以都摠府言啓曰,今日入直軍士,當爲中日習射,而射庭泥濘,不得爲之之意,敢啓。傳曰,知道。
鄭維城啓曰,注書崔逸,面有浮氣,不得開眼,病勢極重,姑爲遞任,調理間假注書差出,何如?傳曰,依啓。
注書望,△呂·柳霂·蔡之沇。燼餘
上在昌德宮。停常參·經筵。
傳于李時萬曰,政事,明日爲之。
領議政金自點,十四度呈辭。傳于李時萬曰,遣承旨敦諭,予意盡諭於前後缺之出而論道,予日望之,控辭之單,奚又至哉?卿乃柱石大臣,當國家艱危之日,不諒予倚毗之誠,遽懷遜避之計,實非予所望於卿者也。災異之疊見,由予否德,卿何引咎辭免,乃至於斯耶?嗚呼,卿若不顧危艱,一向辭退,則惟予寡昧,誰與共濟大事?不待卿區劃,則委寄之重,予雖不言,卿缺勞之久,榮衛或愆,調治已久,勿藥有喜,卿須體予至意,亟回遐心,以副予如渴之望,故諭。
鄭維城啓曰,臣承命往諭于領議政臣金自點,則以爲當此艱虞孔棘之日,臣之賤疾,若不深痼,則何敢累次呈告,以取自便,而孤負聖恩哉?至遣承旨,再三敦諭,臣惶恐感泣,罔知所處云矣,敢啓。傳曰,知道。
傳于李時萬曰,上年冬至使越江人馬數單子,覓入。
工曹判書韓興一疏曰,伏以臣,駑劣下品,感激天恩,雖有小痾,不敢言病,自顧涯分,黽勉供仕,而臣所兼帶,皆是劇務,自數日前,一身寒束,似是感冒,臘劑方張,晨昏出入,不暇調治矣。自昨日,濕腫大發,自腦後至鼻,半面浮氣,隱隱作痛,如在紅爐中,再度下鍼,小無見效,若此不已,四五字缺伏乞聖明,俯察危衷,臣本職及兼帶缺改差,以便調治,不勝幸甚,臣無任惶恐懇祝之至,謹昧死以聞。答曰,省疏具悉。卿其勿辭,安心調理。傳于李時萬曰,遣內醫看病。
以司饔院言又啓曰,昨日統制使,二等靑魚進上,色惡有臭,事甚可駭,請統制使邊士記,推考。傳曰,允。
又以兵曹言啓曰,入直砲手計十,中日試才,盡數入格者書啓矣。本月初十日試才入格單子,以超等數多,無前拳法錄之,故其日參坐堂上,至被推勘之命,拳法·超等,拔去依當,改付標以入之意,敢啓。傳曰,知道。
李時萬啓曰,兵曹參判金振,旣已在喪云,給由承傳,不得捧之之意,敢啓。傳曰,允。燼餘
上在昌德宮。停常參·經筵。
鄭維城啓曰,都承旨臣金蓍國,以臘藥監劑,藥房進去,右承旨宋國澤在外,左副承旨未差,右副承旨李時萬,方爲入直,而跌傷不能運步,廳中只有臣及同副承旨趙啓遠,今日吏·兵批政廳,何承旨進去乎?敢稟。傳曰,左承旨兼進。
〈吏批〉,吏曹判書鄭太和呈辭,參判崔惠吉·參議李行遇進,左承旨鄭維城進。
兵批,行判書李時白·參判韓必遠進,參議洪得一病,參知未差,左承旨鄭維城進。
兵批啓曰,忠翊衛將廳,牒報于政廳,四五字缺弘竬除授之後,重得傷寒,症勢危重,不得入番,宿衛重地,入直事緊,請改差。傳曰,依啓。
尹得說爲承旨,柳俊昌爲掌令,李廷夔爲正言,呂爲學正,鄭弘溟爲大司成,申翊全爲參知,李忻爲襄陽府使,李聖基爲豐德郡守,韓振夏爲陽川縣令,趙翼爲掌樂提調,鄭攸爲副修撰,李景奭爲軍器提調,邊麟吉爲禮曹正郞,林墰爲左尹,金穡爲南部主簿,崔尙崙爲刑曹正郞,李梓爲弼善,韓必厚爲軍器僉正,鄭榏爲禮曹佐郞,金重鎰爲副校理,尹得說爲左承旨,鄭維城爲右承旨,宋國澤爲左副承旨,崔逸爲說書,安澈爲同知,李敏中爲內禁衛將,邊大中爲忠翊衛將,成釴·崔秀屹爲武兼,洪命一·元振溟爲副護軍,金廷立爲副司直,黃儁耉爲副司果。
李時萬,以御營廳言啓曰,先運立番軍兵,來十二月十六日,當爲替送,而其前例,有犒饋之擧,酒肴則四五字缺炮手使之獵得,酒米麴子,則依前例,令該曹磨鍊備給之意,敢啓。傳曰,依啓。
趙啓遠,以義禁府言啓曰,本府元非米布所用之地,故如紙筆疊行用等物,竝皆取用於該曹,至於柴·油·炬子,則皆以皂隷價除出用下矣。自經亂皂隷革罷之後,他無出處,而夜間時急公事擧行時,及當直與本府兩處直房,炬子·柴·油等,不可一日廢者也。油則移文該曹取用,而柴木·炬子,則不得已令本府定送,軍土等朝夕食隊往來之際,拾取支用,已成十餘年謬例,本府非不知苟且,而迫於事勢,迄今因循矣。卽見兵曹移牒,則皆取用於軍士,事未妥當云,兵曹之意,殊甚得宜,炬子·柴木,用處甚切,而他無變通之路,姑限退皂隷復設間,令兵曹量宜題給,何如?傳曰,依啓。
趙啓遠,以侍講院〈言〉啓曰,本院下番四員內,缺兼說書未差,兼司書李海昌呈旬,只有司書臣鄭世□方爲入直,而重得傷寒,症勢非輕,新除授弼善李垶,說書崔逸,今日內牌招肅拜,使之推移入直,何如?傳曰,依啓。
又以司饔院言啓曰,今日中宮殿供上捧入時,司宰監進排官,未及來到,推問色吏,則中路落傷,因此不進云,雖或如此,本監官員,多至四員,而供上單子,亦不着名,下吏不無故爲生事之弊,請當該官推考,色吏,令攸司推治。傳曰,允。
又以弘文館言啓曰,副校理金重鎰,時在京畿交河地,頃以修撰,旣已下諭,而今除授本職,經筵入番事緊,請斯速上來事,下諭。傳曰,旣已下諭,勿爲疊召。燼餘
上在昌德宮。停常參·經筵。
下直,泗川縣監申可貴。
今十一月二十五日夜五更,月暈。
李時萬,以都摠府言啓曰,副摠管辛啓榮,義禁府坐起,進去晝仕,請出標信。傳曰,知道。
藥房都提調臣金自點,副提調臣金蓍國啓曰,近來寒甚,伏未審此際,玉候調攝,比前何如?前日劑進豬肚丸,時未進御耶?臣等不勝區區伏慮之至,敢來問安。答曰,與前一樣,丸藥方爲進服矣。
趙啓遠,以都摠府言啓曰,今日入直軍士,中日習射事,標信。命下矣。雨雪不霽,不得爲之之意,敢啓。傳曰,知道。
又以兵曹言啓曰,當日忠義衛權偉稱名人,自宣仁門入來,差備門外擊錚,極爲駭愕,令攸司囚禁治罪,同門守門將金櫓,常時不能禁斷,以致闌入,亦爲非矣,當該守門將請推考。傳曰,允。
司諫林,獻納沈之漢啓曰,名官去就,與庶僚不同,而輔德梁曼容,頃日受由下鄕也。兩殿誕日,只隔一夜,徑先辭朝,已極無謂,辭朝之後,經宿出城,聞者莫不爲駭,請命從重推考。寧越郡守孫必大,受侮悍妻,貽笑於人久矣,及到本郡,凡干政令,任其所爲,民不堪其苦,且緣妬忌之事,日肆鬪鬨,不成官員貌樣,可笑可愕之擧,不一而足,如此之人,不可一日在官,請命罷職。兩路列邑,日就彫弊,專在於不擇守宰,前日本院之啓,請擇差意,非偶然,新除授龜城府使李遐,名稱未著,且無履歷,遽授州府之任,除目一下,物議皆以爲不稱,請命遞差。新除授正言李廷夔,時在全南道務安地,斯速上來事,請下諭。答曰,依啓。李遐,旣已除授,試可爲之。燼餘
上在昌德宮。停常參·經筵。
下直,南桃浦萬戶韓忠信。
趙啓遠,以吏曹言啓曰,承旨·臺諫有闕,政事,何以爲之?取稟。傳曰,明日爲之。
尹得說,以都摠〈府〉言啓曰,副摠管辛啓榮,今日坐起進去,晝仕,請出標信。傳曰,知道。
趙啓遠,以承文院言啓曰,褒貶當前,而副提調一員,已差外任,禮曹缺李之恒差下之意,敢啓。傳曰,知道。
又以忠勳府言啓曰,本府假郞廳李霌罷職,代忠義衛李靌依前缺郞廳稱號,何如?傳曰,允。
司諫林,獻納沈之漢啓曰,龜城府使李遐,素無履歷,遽授州府之任,名器之混淆,固不可論,而缺邊將,了無聲績,此則已試無用之人,何待更試而知之?西路蘇殘之責,決不可任此人,請勿留難,亟命遞差。答曰,已諭毋煩。
尹得說,以兵曹言啓曰,當日幼學張百年稱名人,自丹鳳門入來差備門外擊錚,極爲駭愕,令攸司囚禁治罪,同門守門將安缺常時不能禁斷,以致闌入,亦爲非矣,請推考。傳曰,允。
今十一月二十六日辰時,日暈。未時,日有重暈,內暈有兩珥,外暈有背色,皆內赤外黃,白氣出自左珥,長二三丈,良久乃滅。申時,日暈。是夜五更,月犯方上星。燼餘
大司憲趙翼箚子。答曰,省箚具悉。深用嘉尙,箚陳之事,無非格言,予當體念焉。內下記草
上在昌德宮。停常參·經筵。
尹得說啓曰,今日爲政事,命下矣。都承旨臣金蓍國,臘藥監劑事,藥房進去,左副承旨臣宋國澤在外,一員未差,廳中,只有臣及右承旨臣鄭維城,同副承旨趙啓遠。兵批,則臣本以代房進去,而吏批,則臣有相避,吏批,何承旨進去乎?敢稟。傳曰,同副承旨進去。
吏批,判書鄭太和呈辭,參判崔惠吉病,參議李行遇進,都承旨金蓍國進。
兵批,行判書李時白進,參判韓必遠進,參議洪命一進,參知申翊全肅拜後進,左承旨尹得說進。燼餘
院啓。答曰,不允。
傳曰,史官一員待命,騎馬三匹立之,南營·御營兩處內摘奸事。內下記草
吏批,以柳慶昌爲執義,李之恒爲承旨,韓興一爲禮曹判書,金南重爲大司諫,沈詻爲靑松君,李以存爲司䆃寺正,右副承旨李之恒,以崔克寧爲監察,洪命一爲禮曹參議,李丕顯爲江原都事,承文副提調單李之恒。吏批政事
上在昌德宮。停常參·經筵。
府啓。答曰,依啓。柳後昌遞差事
府啓。答曰,依允,愼得義等乙良,只罷其職。內下記草
上在昌德宮。停常參·經筵。
傳于政院曰,領敦寧府事金尙憲家,遣內醫看病。
差備招掌務官傳曰,晉安尉家,遣崔得龍看病。藥房日記
上在昌德宮。停常參·經筵。
夜一更,四方赤氣如火光。五更,灑雪。
藥房,因王世子答侍講院草記,有近有寒疾,明日慶德宮問安,不得爲之之令,而請承言色口傳問安,仍稟入診之意。答曰,感寒已爲差復,勿爲入診。藥房日記郞廳金弘澤校正。郞廳崔大潤書。
上在昌德宮。停常參·經筵。
藥房啓曰,近來冬日甚寒,伏未審玉候調攝,比前何如?豬肚丸進御之後,時無顯效耶?臣等,不勝區區伏慮之至,敢來問安。答曰,與前一樣,丸藥時未見效矣。
世子宮問安。答曰,欲爲調理,而不爲出入,勿爲問安議藥。兼輔德林來參藥房日記
上在昌德宮。停常參·經筵。
趙啓遠,以嘉禮廳言啓曰,今初三日,崇善君納幣時宣醞節決,當爲□而日期已迫,敢稟。傳曰,大君·王子·大臣進參處,承旨進去,不參處,令本寺正爲之,似可也。
鄭維城,以缺啓曰,卽接兵曹移文則,今番左右捕盜廳拿推定罪金元剛等二十人,依受敎削仕還屬,竝卽給祿云,金元剛等,禁府皆以杖一百,盡奪告身,照律啓下,而缺爲犯軍令,故削仕還屬一款,則不爲擧論於照律,本啓此實從重論之之意,且考本曹所送付祿案,李天生·孫義及等,則上護軍,尹天龍則大護軍,李得吉·金元剛則副護軍,崔受河·張承績·文翊順·崔孝缺·李信謙·金後益等則副司直,劉廷石·許大缺·尹等則副司果,李之馨·朴英厚·朴俊邦等則副司勇,旣云盡奪告身,則所付軍職,在於削中,從其前職,依例給祿,已極無據,雖以削仕還屬言之,此輩給祿,計其仕日,升降付職,則削仕而安有計仕之理,況禁軍等,春秋都試入格,然後始爲缺削奪之人,仍給祿俸,尤無所據,此人等,今若纔斷厥罪,旋卽班祿,則被罪之人,將缺法意,勿給之意,敢啓。傳曰,知道。
趙啓遠啓曰,嘉禮廳以宣醞,取稟事草記,傳曰,大君·王子·大臣進參處,承旨進去,不參處則本寺正爲之似可也事,傳敎矣。禮有品節,誠爲合宜,自今以後,其外宣醞,以此仍爲恒式,以便擧行宜當,但內資寺正,減省已久,只是主簿云,令該曹急速稟處,何如?傳曰,知道。復設間,姑令主簿爲之。
藥房,慶德宮·中宮殿問安。答曰一樣。
下直,陽智縣監李榗。
趙啓遠,以兵曹言啓曰,今番上番軍數,比前數小缺故計除則各處派定不足之數,多至一百二十名,不爲除減各處,別單書啓,限今番姑減,何如?傳曰,知道。守直處,減定,則勢難交替,出入各司中二名,定缺及兩空闕,勿爲減定,役苦處雇立。燼餘
上在昌德宮。停常參·經筵。
尹得說,以兵曹言啓曰,禁府啓辭,本府非米布所用之地,故紙筆墨行用等物,竝皆取用於該曹,柴·油·炬子,則皆以皂隷價除出用下矣。自經亂皂隷革罷之後,他無出處,而夜間時急公事擧行時,及當直與本府兩處直房,炬子·柴·油等,不可一日廢者也。油則移文該曹取用,而柴木·炬子則不得已令本府定送軍士等,朝夕食代往來之際,拾取支用,已成十餘年謬例,本府前後多官,非不知苟簡,而迫於事勢,迄今因循矣。卽接兵曹移牒之意,則殊甚得宜,炬子·柴木用處甚切,而他無變通之路,姑限皂隷復設間,令兵曹量宜題給,何如?傳曰,依啓事,傳敎矣。前因禁府定送軍士,呈訴柴木·炬子,勿徵事移牒,而今見禁府啓辭,柴木與炬子,令兵曹題給事,允下矣。凡各司取用之物,自有該掌諸上司,柴炬本無兵曹題給之規,而今因禁府啓辭,創開三百年無前之規,則本曹軍需,繼用無路,實非細慮,令當該工曹,參酌題給,何如?傳曰,依啓。燼餘
上在昌德宮。停常參·經筵。
自巳時至申時,日暈。
尹得說,以都摠府言啓曰,今日入直軍士,當爲中日習射,而以大祭齋戒,不得爲之之意,敢啓。傳曰,知道。
又以備邊司言啓曰,北京致賻事,已爲啓下,賻物則當自該曹磨鍊稟定矣。領去之官,依齎咨官例差送,則事涉輕歇,以何等官員入送乎?臣等不敢擅便,以爲聖裁。傳曰,中官入送,似爲便當,參酌施行。燼餘
上在昌德宮。停常參·經筵。
尹得說,以備邊司言啓曰,以本司啓辭,北京致賻事,已爲啓下,以何等官員入送乎?答曰,中官入送,似爲便當,參酌施行事,傳敎矣。賻物領去之官,未知差送何員,而敢爲啓稟矣。聖敎允當,當以中官入送,而所給資裝,令該曹照律磨鍊以給,何如?傳曰,依啓。
司饔院官員,以都提調意啓曰,洪淸道所封世子宮臘肉進上中,生獐一口,脊肉內面,少有割出之痕,雖稱臘得時例割之處,所見未妥,當該陪持人,令攸司推治,何如?傳曰,允。
又啓曰,各道臘肉進上,非如節産之比,自有定規,而昨日來納洪淸道所封,世子宮進上中,生鹿一口代,生豬一口封進,旣爲前期分定,寧有不得一鹿之理?此路一開,則終無生鹿封進之處,事涉任便,請該道監司推考。傳曰,允。
行大司諫金南重,司諫林啓曰,洪淸都事魚尙儁,爲入愚弄,見笑列邑,以其親舊稱念,輒加囚繫,濫施刑杖,可駭之事,不一而足,當此中外欽刑之日,身爲幕官,不有朝家命令,越職行私,全沒廉恥,魚尙儁請命罷職,其代各別擇差,以重佐幕之任。金井察訪權以伋,到任之後,率其家眷,移置隣邑近處,往來貽弊之狀,不可盡言,驛卒呼冤,殆不支吾,其汎濫無忌憚之習,不可不懲,權以伋請命罷職。利川縣監尹世獻,性暗手生,處事無形,大小政令,一任下吏,民怨朋興,所聞藉藉,尹世獻請命罷職。答曰,依啓。尹世獻事風聞,未必盡實,更加詳察,勿爲煩論。
同副承旨趙啓遠疏曰,伏以臣,本以多病之人,數年以來,吐血消渴痰暈諸症,一時俱重,用藥調治,僅得扶支,少有勞動,輒復還發,每遇冬節,症勢彌加,畏寒縮伏,呻痛度恩,而自授本職,感激天恩,黽勉供職,日夜祗懼,顚仆爲期,不敢言病矣。到今消渴復發,引飮無數,積月治功,有同一簣之虧,吐血頻數,痰暈兼劇,若不及時治療,必到難醫之域,加以重感風寒,渾身刺痛,全廢食飮,精神筋力,頓不收拾。出納之地,不可一日曠職,諸般重症,又非旬日可治,臣雖無狀,粗識事君分義,若非病勢,十分悶迫,何敢若是?伏願天地父母,俯諒至懇,特許遞免,臣無任兢惶震惕祈懇之至,謹昧死以聞。答曰,省疏具悉。爾其勿辭,調理察職。
侍講院贊善□□疏曰,伏以臣,年惟耄耋,病纏骨髓,鍾漏已盡,死日無幾,勢固急矣。揆分量力,未堪供職,懇丐餘日,待數字缺則情已至矣。如是而兪音尙閟,召命又下,益感聖恩之罔極,而竊歎情勢之愈蹙也。夫火之將滅也,雖處密室而窒穴隙則慮其殂滅乍若數字缺其能護保於瞬息之頃乎?臣之殘喘,實亦類此,如使臣身稍有可進之勢,則臣何敢一向退縮,以負如天之恩哉?首丘之死,微物當然,生行死歸,臣何心力?伏乞聖明,俯諒情勢,鐫改職名,俾遂微分,臣無任激切屛營之至,謹昧死以聞。踏啓字以下。燼餘
兵曹啓曰,傳敎矣。前因禁府定送軍士呈訴柴·油·炬子,勿徵事移牒,而今見禁府啓辭,柴木與炬子令兵曹題給事,允下矣。凡各司取用之物,自有該曹,故諸上司柴木炬子,本無兵曹題給之規,而今因禁府啓辭,創開三百年無前之規,則本曹軍需繼用無路,誠非細慮,令當該工曹參酌題給,何如?傳曰,依啓。禁府謄錄
上在昌德宮。停常參·經筵。
尹得說啓曰,今日爲政事,命下矣。都承旨臣金蓍國呈辭受由,左副承旨臣宋國澤在外,右副承旨臣李之恒式暇,同副承旨趙啓遠身病陳疏,院中只有臣及右承旨臣鄭維城,而臣則於吏批有相避,吏·兵批,何承旨進去乎?敢稟。傳曰,右承旨兼進。
吏批,判書鄭太和,參判崔惠吉進,參議李行遇,右承旨鄭維城進。以洪命顯爲寧越郡守,趙昌門爲奉化縣監,申謹爲南海縣監,金孝誠爲錦城縣監,崔來吉爲工曹判書,沈詻爲參贊,安夢尹爲順陽君,朴廷麟爲軍資參奉,金弘一爲濬源殿參奉,李俊英爲長興奉事,朴萬英爲敬陵參奉,林一儒爲穆陵參奉,李元基爲景陽察訪,李以存·李行進爲舍人,劉成士爲通政,洪處深爲金井察訪,李檀爲高山察訪,李訔爲參禮察訪,閔光勳爲承文判校,沈景參爲濬源殿參奉,吳挺一爲黃海監司,宋時吉爲刑曹參判,金弘郁爲應敎,金鉽爲吏曹正郞,李天基爲校理,趙翼兼知春秋,孫處愼爲洪淸都事,金興祖爲嘉善,金尙憲爲社稷提調,劉勳爲引儀,禹崇儉爲厚陵參奉,金尙宓爲刑曹參議,李萬根爲假引儀,平昌副守萬壽,彦陽副令曄,皆敍用。
兵批,判書李時白,軍器寺褒貶進,參判韓必遠,本曹坐起進,參議洪得一,本曹坐起進,參知申翊全進,右承旨鄭維城兼進。以南翧·申冕·權井吉·柳俊昌,爲副護軍,任重·安仁健·李慶徽,爲副司直,柳景緝爲僉知。
吏批啓曰,黃海監司柳景緝,已爲箇滿,其代今當差出,而可合之人乏少,承旨竝擬,且臺諫有闕,兵曹郞廳,亦爲擬望,何如?傳曰,依啓。兵曹郞廳,勿爲遷動。
鄭維城,以弘文館言啓曰,新除授副應敎金弘郁,時在京畿道廣州地,經筵入番事緊,請斯速上來事,下諭。傳曰,允。
承文院官員,以都提調意啓曰,本院參下官員,近來數小,而博士南天漢,著作宋光心,六月居下,著作羅以俊,八月在喪,正字崔逸,遷說書,博士李垕,正字申混,遷檢閱,本院參下,盡空無一員,見在今已兩朔矣。凡文武放榜後,卽爲新恩政事,甲科之人,直爲除職,乙丙科,本院參下官必備員,然後乃爲圈點揀取,而其餘則吏曹,分差成均·校書館,此乃國家用人不欲遲延之美意也。居下者,經二年,在喪者,經三年,則今此庭試·式年兩榜四十餘人,累年缺旣極未安,而事大交隣文書之地,參下官無一員,此前所未有之事也。今當褒貶之日,不可不及時變通,說書崔逸,檢閱李垕·申混,皆以本職移差,未半月矣。不得已以此三人,兼察本院,合有變通之地,何如?傳曰,依啓。
行大司諫金南重,司諫林啓曰,利川縣監尹世獻,尤甚不治之狀,臣等聞之甚熟,而知之亦,明矣,聖批,以風聞未必盡實爲敎,本縣,距京城不遠,守宰之治不治,聞見所及,豈是遠外之比也?所謂性暗手生,雖異於用意侵漁,而大小政令,一任下吏,則民之受害,反有甚於自己之貪暴,種種毒虐,何所不至?昏劣之狀,數行缺小民一日之患,尹世獻,請亟命罷職。答曰,勿煩。燼餘
上在昌德宮。停常參·經筵。
夜四更五更,黑雲一道,如氣起自東方,直至西方,長竟天,廣尺許,移時乃滅。
尹得說,以都摠府言啓曰,今日入直軍士,中日習射,請出標信。傳曰,知道。
李之恒,以禮曹言啓曰,一年兩度褒貶,事體甚重,各司官員所屬提調,必與屬曹堂上會坐,相議等第,故雖一品重臣,亦爲同參於六曹之褒貶,古例然矣,近來各司提調,多有病不參,只使掌務官,傳致判書,殊無面議等第之意,事甚未妥,今後,革去封書謬規,提調如有病故,則其司褒貶入啓,退行似爲宜當,臣曹屬司最多,而此非獨一曹所可擅便,令該曹稟處,何如?傳曰,允。
李之恒,以御營廳言啓曰,後運立番軍兵,今月十六日,當爲放送,而依前例兵曹眼同試才之意,敢啓。傳曰,知道。
李之恒啓曰,以兵曹諸道上番軍士査出粘目,傳曰,已往闕番之言,與當初前番蕩滌之意不同,承旨察啓事,傳敎矣。當番諸道軍士之公然懸頉者,皆出於符同色吏,謀免之計,其情可痛,其弊無窮,發覺現出之後,似難無端置之,該曹之欲爲追徵,必出於此也。但前番蕩滌明白行文,而及今旣査之後,還爲追徵,事涉失信,令該曹稟旨處置,何如?傳曰,允。
院前啓,利川縣監尹世獻,請亟命罷職。措辭見上答曰,勿爲堅執。
戶曹啓曰,傳敎矣。北京致賻,他無照例之□將喪賻物種數,或加一倍,或加三倍磨鍊,而世子缺將喪致賻之規,則似當一體爲之,故亦爲比較,加磨鍊別單竝錄,以入稟定之意,敢啓。傳曰,□。
尹得說,以備邊司言啓曰,北京致賻,以中使領去事,命下矣。中使之行,例有譯官帶行之例,亦令司譯院定送之意,敢啓。傳曰,知道。
李之恒啓曰,頃日納弊外宣醞時,臣承命進去,則饌品至爲薄陋,頗涉未安,招問內資寺下人,則依前謄錄上下,故本來如此云,使之書入上下物種,則果極草略,而猶不能盡其數,又不能精備,所見埋沒,殊無委遣近侍之意,本寺則已爲十分嚴飭,而前頭嘉禮定日,亦將有宣醞,合有變通之擧矣,其日適値大祭散齋,未卽陳達,惶恐敢啓。傳曰,知道。今後使之精備,可也。
傳于鄭維城曰,副尉單子中,上年年限相當而不書者,令該曹察啓。
李之恒,以兵曹言啓曰,當日私奴元伊稱名人,自宣仁門入來,差備門外擊錚,極爲駭愕。令攸司囚禁治罪,同門守門將羅,常時不能禁斷,以致闌入,亦爲非矣,請推考。傳曰,允。
李之恒,以義禁府言啓曰,李東煥分揀事,判下矣。放送之意,敢啓。傳曰,知道。燼餘
上在昌德宮。停常參·經筵。
仁烈王后忌辰,齋戒。
辰時,日暈,蒼赤一道,如氣起自艮方,直指暈傍,長十餘丈,廣尺許,良久乃滅。巳時,日暈。午未時,日有交暈兩珥,暈北有背,色內赤外靑,白虹貫暈指日。
李之恒,以禮曹言啓曰,西氷庫主梗官等,牒報于本曹曰,初四日藏氷之役,無弊入積,自初五日午後,東南風連吹,日氣頗暖,江氷漸朽,非但色不精潔,入積之後,消融必易,每於未明,督捧入庫,午後則不得已撤役,而氷丁未能堅厚,日子漸至遷延,極爲悶慮,自本曹商量處置云,東氷庫一樣牒報內,內氷庫載入之氷,亦不如前精好,所當姑停,以待寒日畢役,而春節漸至,前頭和暖,有甚於今日,亦未能的知,且今冬藏氷,雖不至十分精好,似勝於去去年散取以積之時,晨朝風氣尙寒,發送郞廳,看審形止後,趁其早曉督令,精捧堅藏密積之意,敢啓。傳曰,知道。
持平李袤啓曰,伏以臣旣無知識,又無才能,百爾思之,一無適用,加以疾病轉極,病入膏肓,是天棄也。天棄之,聖明不棄之,召之以臺官者,非一而今玆新命,出於異數,臣非木石,能不感激銘骨,殞結生死乎?雖赴湯火,利於國,爲之,何榮顯之敢辭乎?發身科目,爵祿之外,他不敢知,爵祿可辭,豈臣之心乎?古之人,未嘗不欲仕也。又惡不盡其職,不盡其職而仕者,猶毁畫之類也。非徒無益,而又害之,不自量度,不思瘝曠,徒知利祿,知進不知止,則終必僨事而後已,雖孔距心之知罪,悔無及矣。此漆雕開之未能信,而微臣之不敢當者也。臣素昧兵食之策,亦乏諫諍之姿,二豎沈綿,一命如絲,春而辭管餉事,冬而受憲府持平,則其於古君子辭受之義何,國家礪廉恥之道何?庸碌如臣,何敢與於辭受之際,而知覺所賦,廉恥稍存?苟喪廉恥,無所不至,患得患失,似非宦子大段過惡,而聖賢訓戒,嚴截著明,激勵臣節,所關甚重,從他笑罵,我自爲之,臣雖無狀,亦不忍爲此態也。新從方外來,臺臣先陳所聞見,例也,病劇神昏,何能盡達?目今天災孔棘,人心危懼,變不虛生,豈無所以夫譴告之作?亂世常多,治世常小,布在史冊,斑斑可考,是在聖明可法可戒而已。且臣,積年瘀血,入冬轉劇,左脅瘀痰,窠囊如瓜,急於醫藥,擔舁上來,來到江外,伏聞召命又下,中路相違,未及祗受,狼狽驚惶,顚倒入城,冒寒添傷,不汗有日,扶曳呻吟,今始就謝,逋慢之罪大矣。身爲臺閣,先自犯法,以此以彼,決難仍冒,請速遞臣職。答曰,勿辭。
尹得說啓曰,持平李袤,再啓煩瀆,退待物論矣。傳曰,知道。燼餘
上在昌德宮。停常參·經筵。
仁烈王后忌辰。
藥房都提調臣金自點,提調臣韓興一,左承旨臣尹得說啓曰,近來日氣不適,伏未審此際,玉候調攝,比前何如?臣等不勝區區伏慮之至,敢來問安。答曰,與前一樣。
傳于李之恒曰,副尉單子前後捧入,其數幾許耶?
傳于李之恒曰,駙馬揀擇詣闕單子,入之。
行大司憲趙翼,執義柳慶昌啓曰,持平李袤,以伏以小臣旣無知識,又無才能,百爾思之,無一適用,加以疾病轉劇,病入膏肓,是天棄也。天棄之,聖明不棄之,召之以臺官者,非一而今玆新命,出於異數,臣非木石,能不感激銘骨,殞結生死乎,雖赴湯火,利於國爲之,何榮顯之敢辭乎?發身科目,爵祿之外,他不敢知,爵祿可辭,豈臣之心乎?古之人,未嘗不欲仕也。又惡不盡其職,不盡其職而仕者,猶毁畫之類也。非徒無益,而又害之,不自量度,不思瘝曠,徒知利祿,知進不知止,則終必僨事而後已,雖孔距心之知罪,悔無及矣,此漆雕開之未能信,而微臣之不敢當者也。臣素昧兵食之策,亦乏諫諍之姿,二豎沈綿,一命如絲,春而辭管餉從事,冬而受憲府持平,則其於古君子辭受之義何,國家礪廉恥之道何?庸碌如臣,何敢與論於辭受之際,而知覺所賦,廉恥稍存?苟喪廉恥,無所不至,患得患失,似非宦子大段過惡,而聖賢訓戒,嚴截著明,激礪臣節,所關甚重,從他笑罵,我自爲之,臣雖無狀,亦不忍爲此態也。新從方外來,臺臣先陳所聞見,例也,病劇神昏,何能盡達?目今天災孔棘,人心危懼,變不虛生,豈無所以?夫譴告之作,亂世常多,治世常小,布在史冊,斑斑可考,是在聖明,可法可戒,而已且臣積年血症,入冬轉劇,左脅瘀痰,窠囊如瓜,急於醫藥,擔舁上來,來到江外,伏聞召命又下,中路相違,未及祗受,狼狽驚惶,顚倒入城,冒寒添傷,不汗有日,扶曳呻吟,今始就謝,逋慢之罪大矣。身爲臺閣,先自犯法,以此以彼,決難仍冒,引嫌而退,來到江上,始聞召命之下,中路相違,勢所固然,顚倒入城,扶曳肅謝,則別無逋慢之罪,有何可避之嫌?持平李袤,請命出仕。答曰,依啓。
夜五更,流星出翼星下,入坤方天際,狀如鉢,尾長三四尺餘,色赤,光照地,尾跡餘氣,良久乃滅。
李之恒,以京畿水使狀啓,金汝溫等事兵曹粘目,傳曰,此回啓是乎?承旨察啓事,傳敎矣。水使狀啓內,永宗·南陽兩邊報狀,辭緣甚多,此是彼非,難以倉卒究覈,而其中金世溫頉報,池士鳳贖還前所生之私奴,及苪大成公然弄奸,以生爲死,此兩款事,南陽色吏苪次男,水營納招,箇箇承服,則金汝溫所謂與萬戶同坐査頉云者,乃歸虛套,雖爲同坐,縣監爲主,而其勢重矣,萬戶爲客,而其勢輕矣,本縣色吏,弄奸欺瞞,其勢亦然,其承服色吏之罪,自有其律,而見欺奸吏,不信萬戶之縣監,亦豈全然無失?且贖前所生之閑丁,色吏符同,謀作私奴之人,尤極可駭,所宜科科論處,而兵曹回啓,以金汝溫所報爲主,而水使狀啓中,承服色吏,不爲論斷,乃請監司更査者,似出於審愼之意,而其爲粘啓,果不恰當矣。此公事還出給之意,敢啓。傳曰,知道。燼餘
夜四更,謝恩使狀啓,勅使,十二月初二日起馬牌文,上使禮部威勒起喇哈峯恩,副使戶部愛什喇庫哈峯谷,祕書院阿士哈尼筆帖大胡,三使尼萬,四使骨馬會,一等九員·二等九員·跟隨二十名。
備邊司粘連啓目。答曰,依允。助防之任及板屋戰船,輕改舊規,似或未妥,私奴婢身貢,自公家定式,亦涉不可,竝爲施行,且私屯之馬,乃是渠輩財産也。擇其勤幹者,使之主管,亦似不便,此一款更爲參酌處置。內下記草
上在昌德宮。停常參·經筵。
下直,龜城府使李遐。
以京畿監司啓本,各陵奉審事,傳于趙啓遠曰,待日暖,修改,似當矣。
李之恒,以吏曹言啓曰,禮曹啓曰,傳敎矣。自前褒貶磨勘時,各司提調,有不得已之事故,則都提調衙門屬曹,參議大臣前受封書,一品提調,正郞進去,二品提調,佐郞進去,卽舊例而實罕有之事也。至於諸司掌務官,應被褒貶者,自持封書以呈,誠爲謬規,近來古事漸墜,苟簡成習,各司提調,躬詣屬曹者絶無,而僅有,良可寒心,今此禮曹革去封書之請,意在矯弊,依此施行,兼帶他司者,若値同日開坐,則彼此進參,缺屬曹,亦勿以時之早晩爲拘,必須待其來會,缺啓,而大典禮典京外官會坐條小註,六曹則從一品封書竝北云,而正一品不爲擧論,似有甚意,正一品詣六曹坐次便否,令禮曹議定,何如?傳曰,允。
春秋館郞廳,以領監事諸堂上意啓曰,本館今秋冬等褒貶時,考見時政記,則久於史職者,有累月全不修正者,極爲不當,其中朔數最多者,則莫重之史,不可無催督之擧,雖罷散而在鄕曲者,竝令卽爲上來,一一修正,似爲着實矣。令政院檢飭畢修之意,啓達,何如?傳曰,允。
李之恒,以承文院官員,以都提調意啓曰,本院參下官盡空,無一員見在,庭試式年榜不得分館,至今淹滯,不可不及時變通,不得已以說書崔逸,檢閱李垕·申混三人,姑令兼察本院之任,以爲分館事,入啓蒙允矣。此三人等,必有兼差下批之後,可以察任,各隨其品,兼帶本院之官,分館之後,卽爲減下,事涉便當,褒貶日期,已爲迫近,令該曹今日內口傳下批,何如?傳曰,依啓。
趙啓遠,以備邊司言啓曰,勅使今月初二日,自北京起馬之報,已爲來到,遠接使及都監堂上郞廳,令該曹急速差出,何如?傳曰,允。
又以備邊司言啓曰,勅使初二日起馬之報,已爲來到,西路責應,萬分緊急,黃海監司,旣已遞任,號令施措,勢必難便,新監司吳挺一,使之明日內辭朝,此外未赴任守令,竝令卽卽下去,何如?傳曰,允。
吏曹判書鄭太和,參判崔惠吉啓曰,本月初六日政,濬源殿參奉差出時,欲以今式年講經連畫人擬望,取考講記,則參奉宋炅在於其中,故以此擬諸末望矣。宋炅非前參奉,乃時任南別殿參奉云,不察之失,在所難免,何敢諉之於文書錯誤而已乎?不勝惶恐,伏地待罪。傳曰,知道。勿待罪。
尹得說,以兵曹言啓曰,傳敎原本在上矣。凡上番軍士當身,或在喪或身病,不得上來,則例捧其奉足,每名收布二疋者,以其戶首,不爲上番之故也。今番回啓所陳,已往闕番收布,非指自首者而言,謂此在喪身病人奉足收布之意,而辭不達意,致勤聖敎,不勝惶恐,改付標以入之意,敢啓。傳曰,知道。
吏曹口傳政事,藝文館檢閱李垕,兼承文院博士,申混兼承文院正字,說書崔逸兼副正字。
都承旨金蓍國疏曰,伏以臣,猥以庸品,過蒙天恩,拂拭寵擢,非止一再,而銀臺首席之忝,出於夢寐之外,臣誠感激,罔知攸處,近緣疾病纏身,冒昧呈辭三度,加由之命,一旬之間,至於再下,異數重疊,揆分量力,益切惶悶,顧臣犬馬之齒,今已七旬,精神銷亡,筋骸衰替,雖尋常職任,猶恐不堪,矧伊夙夜供仕,出納惟允之地乎?蹣跚扶曳之狀,衆目所憐,伏乞天地父母,察臣危懇,亟賜鐫改,以安愚分云云。答曰,省疏具悉。卿辭至此,當勉副焉。
以備邊司吳穎發上疏,回啓,傳于趙啓遠曰,驄笠·豬毛笠,何司求請乎?故失皮張,不爲上納於工曹乎?
趙啓遠,以禮曹言啓曰,傳曰,上年駙馬揀擇詣闕單子入之事,傳敎矣。單子三張入數字缺今年進士時,改名澺,故付標以入之意,敢啓。傳曰,知道。
又以都摠府言啓曰,今日入直軍士,中日習射,請出標信。傳曰,知道。
又以兵曹言啓曰,平安道義州農軍,洪淸道二百名,今月十六日,京中當爲逢點,而依前例,留糧犒饋等事,令該曹擧行之意,敢啓。傳曰,知道。
以禮曹上年駙馬揀擇單子,傳于趙啓遠曰,六人落漏矣。
趙啓遠,以兵曹言啓曰,政院啓辭,京畿水使狀啓,金汝溫等事,兵曹粘目,傳曰,此回啓是乎,承旨察啓事,傳敎矣。水使狀狀啓內,永宗·南陽兩邊報狀,辭緣甚多,此是彼非,難以倉卒審覈,而其中金汝溫頉報,池士鳳贖還前所生之私奴,及贖後所生之私奴事,苪太成公然弄奸,以生爲死,此兩款,南陽色吏苪次男,水營納招,箇箇承服,金汝溫所謂與萬戶同坐査頓云者,乃歸虛套,雖爲同坐,縣監爲主而其勢重矣,萬戶爲客而其勢輕矣,本縣色吏,弄奸欺瞞,其勢亦然矣,其承服色吏之罪,自有其律,而見欺姦吏,不信萬戶之縣監,亦豈全然無失?且贖前所生之閑丁,色吏符同,謀作私奴之人,尤極可駭,所宜科科論處,而兵曹回啓,以金汝溫所報爲主,而水使狀啓中,承服色吏,不爲論斷,乃請監司更査者,似出於審愼之意,而其爲粘啓,果不恰當矣。此公事還出給之意,敢啓。傳曰,知道事,傳敎矣。凡論罪狀,數字缺罪人無辭,而萬戶李行陟,報水使之言,與縣監金汝溫所報,互相牴牾,故詳知其間曲折,處之則無以數字缺罪及贖還所生前後之別,自在其中,故乃以令該曹査覈後處置之意回啓,而今承聖敎,極爲惶恐,改付標以入之意,敢啓。傳曰,知道。燼餘
上在昌德宮。停常參·經筵。
夜五更,流星出翼星下,入南方天際,狀如拳,尾長二三尺許,色赤。
鄭維城啓曰,今日爲政事,命下矣。都承旨未差,左承旨臣尹得說式暇不進,左副承旨臣宋國澤在外,廳中只有臣維城及右副承旨臣李之恒,同副承旨臣趙啓遠,而李之恒則吏兵曹俱有相避,吏兵批政廳,何承旨進去乎?傳曰,右承旨兼進。
以備忘,傳于趙啓遠曰,史官一員待命,騎馬三匹立之。
鄭維城啓曰,假注書呂,自數日前重得寒疾,疝症兼發,連日不得仕進,請改差他假注書差出。傳曰,允。
以徐必遠爲假注書。
趙啓遠啓曰,北兵使元䎘,今秋冬等褒貶啓本,中間私自拆見,至於皮封破裂,莫重啓本,拆見之罪,不可不治,陪持軍官,前萬戶金繼厚稱名人,請令攸司,囚禁治罪,何如?傳曰,允。
有政。吏批,判書鄭太和進,參判崔惠吉進,參議李行遇病,右承旨鄭維城進。以金光煜爲都承旨,閔光勳爲輔德,李時億爲報恩縣監,韓翼明爲軍資判官,李正英爲修撰,申悅道爲掌令,洪命夏爲獻納,沈之漢爲軍器正,姜與載爲司䆃正,洪瑱爲判校。
傳于吏批曰,錦山縣監擬望之人,有相避之類乎?迎送有弊,國體損傷,以信實善治之人,擇差。
兵批,判書李時白進,參判韓必遠,參議洪得一,參知申翊全進,右承旨鄭維城進。以白弘一爲翊衛,洪柱元爲都摠管,申景琥爲司直,金蓍國·韓明勗·梁曼容·姜與載·沈誾爲副護軍,李廓爲副摠管。
以備邊司開城留守啓粘,傳于趙啓遠曰,外方敎養官,直出六品事,分付。
以兵曹平安兵使啓粘,傳于趙啓遠曰,經亂之後,兩西軍兵,不爲操鍊云,將官以何功勞遷轉乎?問啓。
李之恒啓曰,來十五日,乃是殿講日次,何以爲之?敢稟。傳曰,停。
趙啓遠,以兵曹言啓曰,以兵曹平安兵使狀啓粘目,傳曰,經亂之後,兩西軍兵不爲操鍊云,將官以何功勞遷轉乎,問啓事,傳敎矣。取考各年所錄,則經亂之後,兩西仕滿將官等,各有監兵使狀啓,庚辰五月日黃海監司林墰狀啓,陸束伍將官,則以秋冬聚會鎭官試射,勤慢査考,滿五十朔實仕,則啓聞,遷轉事蒙允後,本曹因其啓聞,循例回啓矣。今承聖敎,若非操鍊而只以春秋試射,委以勤慢,至於啓聞,則果爲不當,更令本道兵使,詳査啓聞後,處置,何如?傳曰,依啓。前後兵使,竝爲非矣。
李之恒,以禮曹言啓曰,吏曹啓辭,正一品提調進詣六曹坐次便否,令該曹議定,何如,傳曰,允事,傳敎矣。取考大典京外正二品衙門長官北,佐貳官從二品東,又註云,六曹則判書竝北云,又有凡坐次本衙門,從職事之語,正二品不爲擧論,故近例則正一品會坐六曹時,與判書同北,差前差後之規,蓋本衙門褒貶,出於取重之意,而吏曹啓辭內事意參商,則大臣前屬曹進封書,正一品提調,正郞進去,乃是舊例云,則似無拘礙之端,亦或無妨,而第屬司取才時,提調就正一品,依近例同北壁差前差後,亦似便當,判書方在鍼灸受由中,相議,敢啓。傳曰,知道。
左參贊趙絅疏曰,伏以臣,衰朽駑劣,無一事一爲,可比於前人,不意聖明,濫躋列卿,窹寐怵惕,靡所底綦,況冒居匪分之職,今已三載乎?竊人之一錢者,猶謂之盜,則竊國家之名器,若固有之者,其爲無恥,豈不爲攫金之所譏乎?前後控辭,非不至矣,語拙誠微,終未動天,追思至今,有靦面目,釁隨事生,罪與日積,加以積年痼疾,至老更添,今年尤憊敗,所餘牙齒,日就脫落,昔之善視,今化爲暗昏,昔之耳鳴,今漸爲全聾,軀殼如是,形體之枯渴,神識之銷亡,不足言矣。乃者史局,將設修史之役,如臣聾瞽不辨物,不聞人語者,敢當太史之職乎?一人尸素廢職,實關千古是非。伏願聖明,俯察微臣肝膈之懇,亟遞臣大提學,以重國史,公私幸甚,臣不勝祈祝之至,謹昧死以聞。答曰,省疏具悉卿懇。卿其宜勿控辭,安心察職。燼餘
以韓必厚爲典籤,尹安基爲禮曹正郞,楊花渡承單李明善。燼餘所缺,吏批政事追謄
上在昌德宮。停常參·經筵。
辰時,日有左珥。
下直,黃海監司吳挺一。
藥房都提調臣金自點,同副承旨臣趙啓遠啓曰,當此隆寒,玉候調攝,比前何如?臣等,不勝區區伏慮之至,敢來問安。答曰,與前一樣。
以備忘記,傳于趙啓遠曰,史官一員待命,騎馬三匹立之。
遠接使李時昉啓曰,臣今以儐接之任,受命出去,往返遲速,未可預料,而所帶守禦使密符,仍爲佩去,似涉未安,請令政院考例處置,何如?傳曰,允。
李之恒啓曰,以禮官齎去儀注粧衣,傳曰,昨日之改粧,而何以前粧仍入耶事,傳敎矣。改造新粧其前衣,而持來,雖與前粧稍異,而紅色猶不十分分明,還爲出給,使之急速改粧之意,敢啓。傳曰,知道。
宋國澤啓曰,遠接使臣李時昉,以守禦使密符,仍爲佩去,似涉未安,令政院考例處置,何如,傳曰,允事,命下矣。別無可考舊例,而遠接使臣金瑬,缺曾皆以兵曹判書,仍爲佩持而去云,敢啓。傳曰,知道。使之仍爲佩去。
趙啓遠,以禮曹言啓曰,副尉單子中,上年年限相當,而不出者,令該曹抄啓事,命下矣。取考前年駙馬單子,今年副尉單子,則自九歲至十三歲,自十一歲至十四歲中,上年不呈人員抄出,別單書啓之意,敢啓。傳曰,知道。不呈人所爲,殊極駭異,竝爲推考。
趙啓遠,以禮曹言啓曰,以上年駙馬揀擇單子,不呈人抄啓別單,傳曰,六人落漏矣事,傳敎矣。更考前後文書,則年歲□限人外,似無落漏之人,而行司果鄭孝俊子梀,上年以星呈單,直講尹㻩子徵殷,上年以徵周呈單,徐祥履子文碩,上年以文碩呈單,文學任重子聖元,上年以萬元呈單,幼學金益炫子百基,上年以時達呈單,名字雖異而年歲前後皆同,或換官名,或爲改名,此非落漏之類,啓下六張,還爲入啓,而幼學金缺入於單子,不呈之中,但兩子翊周·翊商,皆不書呈,而別單中,只以翊周懸錄,臣等不察之失大矣,就原單子中缺以入,不勝惶恐,敢啓。傳曰,知道。當該郞廳推考。
傳于趙啓遠曰,上年駙馬揀擇單子,不呈人員,書啓入之。
以上年駙馬揀擇單子,不呈人員等推考事,傳于趙啓遠曰,此中朝官,先罷後推。
大司憲趙絅,執義柳慶昌,掌令申洬,持平李袤啓曰,新除授掌令申悅道,時在慶尙道義城地,請斯速上來事,下諭,何如?答曰,依啓。
宋國澤,以備邊司言啓曰,以本司吳穎發上疏回啓,傳曰,驄笠·豬毛笠,何司求請乎?故失皮張,不爲上納於工曹乎事,傳敎矣。問于各司,則戶曹·兵曹·工曹·訓鍊都監·摠戎廳·御營廳·守禦廳等處,皆無兩物求請之事,工曹亦無皮張上納之規,而但司僕寺,則以爲濟州三邑所在,各年故失馬價木,多至六十餘同,而經亂之後,卜馬意外諸具,不可無預備,故騎鞍五十部,卜鞍一百五十部,其他三甲卜索,馬鐵·仍用·斫刀·鎌子·銅爐口等物,一從馬數措備,以爲緩急之用,馬夫所着,亦不可無,故問於濟州,驄戰笠之價,則一部之價,常木三疋云,官家所買,優給價物,則民必樂從,本州所在馬價木,除出驄戰笠一部,各給四疋之木,年前貿來者,一百七十部,馬皮則千里海外,輸運有弊,故自古不爲上納矣,敢啓。答曰,知道。今後勿爲貿來,以除島民之弊。
宋國澤,以備邊司言啓曰,以備局開城留守狀啓粘目,傳曰,外方敎養官,直出六品乎事,傳敎矣。平安·咸鏡兩道,敎養官文官參下者,滿三十朔,則陞出六品,近有規例,故如是覆啓矣,敢啓。答曰,知道。此敎官無往來之事,朔數似爲太少矣。
趙啓遠,以備邊司言啓曰,以開城留守狀啓粘目,本司回啓,敎養官事草記,答曰,知道。此敎官無往來之事,朔數似爲太少矣事,傳敎矣。今承聖敎,更加參商,開城府果與兩界有異,朔數加定,宜當,元啓目付標之意,敢啓。答曰,知道。
趙啓遠,以迎接都監言啓曰,卽接內資寺牒呈,則勅使時所用酒,當爲預釀,該掌奉事李益珍,受由下鄕,過限不來,期限已過云,李益珍改差,其代今日內令該曹口傳差出,何如?傳曰,允。
又以迎接都監言啓曰,都監郞廳李德,前僉正成遠,時無職名,令該曹,當日內口傳付軍職,使之察任,何如?傳曰,依啓。
李之恒啓曰,牌文已爲來到,出給迎接都監之意,敢啓。且小臣,承文院褒貶坐起,進去下直。傳曰,知道。
吏曹口傳政事,內資奉事李惟明。
領敦寧府事金尙憲疏曰,伏以臣,伏覩本月初六日吏曹,以臣備擬社稷署都提調望受點者,臣聞命震惕,措躬無地,臣去十月,得病垂死,伏蒙恩賜藥物,獲延殘喘,感幸罔極,而元氣澌盡之餘,又得類中之症,半邊不仁,精神怳惚,奄奄將盡,數字缺褒貶亦不得進參,方切惶悶,不意五六字缺國家崇奉之重,莫先於社稷,遇事則有奉審之禮,居常則檢飭屬官之事,不可以無事,殆同閑局,如臣老病,委頓朝夕就木之人,何敢數字缺以廢公事乎?伏乞聖慈,察臣至情,亟命遞臣所帶及新兼社稷都提調之任,公私不勝幸甚,臣無任激切屛營之至,謹昧死以聞。答曰,省疏具悉。卿其體予至意,勿爲控辭。
敎黃海道觀察使吳挺一書,王若曰,國事之艱危日棘,此誠何時,海甸之鎖鑰六字缺其誰曰外輕內重,所望者予憂汝分,顧諸道孰無艱虞,繄一方最爲凋瘵,連平安要路,數刳於兵作,五字缺倍當其弊,旣以輓輸供億,物力蕭然,加之暵澇數字缺民散久矣。況今行人之策應,又値列城之磬懸,必得通明孝悌諳委幹旋之才,可畀蘇枯起殘興滯補弊之任,惟卿,乃家之子,曰予有臣,君子貌君子心,聲望夙著,六七字缺器識可稱,早收翰墨之功,久在淸華之職,二字缺玉署,物議爭推,秋部銀臺,心簡作偶,輟詞臣於二字缺豈有他哉?揀通才於朝班,孰如卿者?故煩卿旬宣之命,而紓予宵旰之憂,玆授卿爲黃海道觀察使,卿其二字缺勉盡良圖,撫摩呴濡,如卿佩符之治,澄淸三字缺如卿戴笏之威,以卿之慈詳,易以服民辦務,以卿之才智,易以方物出謀,弛張設施,在爾撫度,稟處自斷,遵依二字缺於戲,察俗觀風,可繼甘棠之績,移輪駐節,佇見二字缺之迎,汝往欽哉,吾且召君矣。故玆敎示,想宜知悉。知製敎李天基製進以上燼餘
上在昌德宮。停常參·經筵。
宋國澤,以都摠府言啓曰,今日入直軍士,中日習射,請出標信。傳曰,知道。
傳于金光煜曰,鳳山縣監,今日內差出。
宋國澤,以備邊司言啓曰,自前勅使,先聲出來之後,則一路撥馬,例有加立二匹矣。今亦依前,分付三道之意,敢啓。答曰,知道。
又以備邊司言啓曰,勅行接待站上措置之事,萬分緊急,鳳山縣監鄭昌胄,罷職之代,令該曹當日內口傳差出,卽爲發送,何如?答曰,允。
金光煜,以禮曹言啓曰,本曹秋冬等褒貶,當爲等第,而判書韓興一,方在鍼灸受由之中,限內不得爲之之意,敢啓。傳曰,知道。
金光煜,以禮曹言啓曰,以京畿監司啓本,各陵修改事,本曹粘目,傳曰,待日暖修改,似當矣事,傳敎矣。依聖敎,令日官改擇日,付標以入之意,敢啓。傳曰,知道。
宋國澤啓曰,昨日氷庫摘奸,有頉處推考捧傳旨,而臣昏昧不察,疏漏莫甚,致有下敎,不勝惶恐,改付標以入之意,敢啓。傳曰,知道。
吏曹,口傳政事,以李澄爲鳳山縣監。
金光煜啓曰,敦寧府秋冬等褒貶,今當磨勘,而領敦寧府事金尙憲,在京畿道楊根地,病未肅拜,限內不得爲之之意,敢啓。傳曰,知道。
以備忘,傳于尹得說曰,典獄摘奸,輕囚放釋。
尹得說啓曰,臣承命往于典獄署,書員以下吏卒軍士逢點後,點閱囚人,其中婢介德,數字缺仁業·業介·介屎·禮承等,皆以不緊次知被囚,濟用監書員梁孝一妻玉生,則以其夫苧布無面之故被囚云,而聞其言則無面之數,已納四分之三云,如其不爲準納,則又爲捉囚不妨,冶匠金春武兒子成彦,則以其父數字缺田稅不納之故被囚云,而衣薄寒戰,所見可矜,數字缺金伊則亦以不緊事被囚,謹體欽恤之聖意放送,而殷栗色吏韓義奉,則以題名陞戶砲手一名,數字缺取考渠之所持文字,則訓鍊都監題名陞戶數字缺陞戶,而砲保洪義信物故,有立案至於報都監數字缺以此不得陞戶,則色吏之罪,或有可原,而係是軍兵二字缺令都監速爲査放,何如?傳曰,依啓。在獄罪人,令各該司速爲決放,俾無滯獄之弊。
又啓曰,典獄署月令醫官陳後昌,無緣闕點,極爲非矣,請推考。傳曰,允。以上燼餘
上在昌德宮。停常參·經筵。
宋國澤,以兵曹言啓曰,本曹與本廳大將眼同,先運御營軍二字缺別單書入之意,敢啓。傳曰,知道。
行大司憲趙翼,執義柳慶昌,掌令申洬,持平李壽仁·李袤等啓曰,珍島郡守池學海貪濫之事,不可悉數,而其中尤可駭者,衙供饌價,自前一日八結兩疋,而學海則不然,勒捧六疋,今春戰船燒火改造之時,民結出納,倍蓰於前,只此二事,民所不堪,島民將至流散之境,民生極爲可憐,郡守池學海,請命罷職不敍。答曰,事不近理,更加詳察,勿爲煩論。
李之恒,以工曹言啓曰,傳曰,依啓事,傳敎矣。措辭見上矣其人之役,專爲祭享及闕內各處進排,則不可續續題給於外處,而至如禁府柴·炬,萬不干涉,兵曹啓請之意,實未曉也。況其人之役,極其煩重,主人等,雖竭力爲之,猶且難者,三百年所無之役,一朝因兵曹啓辭,遽爾創開,則主人等難支之勢,猶不暇論,而日後之弊,不可勝言,今此禁府柴·炬,不得題給之意,敢啓。傳曰,知道。
宋國澤,以訓鍊都監言啓曰,今秋冬等褒貶,當於限內爲之,而軍色提調韓興一,以病方在呈告受由中,限內不得爲之之意,敢啓。傳曰,知道。
宋國澤,以訓鍊都監言啓曰,因政院啓辭,都監所囚殷栗色吏韓義奉,令都監,速爲査放事,傳敎矣。殷栗陞戶上送砲手八名內,七名則成冊上送,其中洪義信身役對答之人,成冊中無端落漏,本官所爲,殊甚無據,色吏旣知身死之後,則本官宜有論報,而成冊中,不爲擧論,自都監推問之後,始言物故,事涉巧僞,姑爲囚禁,以待本官査報矣。今有欽恤罪囚之擧,固當放釋,而其罪似重,不無逃躱之理,不得已保放之意,敢啓。傳曰,知道。
李之恒,以弘文館官員,以堂上言啓曰,本館官員,今戊子年秋冬等褒貶,當爲磨勘,而大提學趙絅,陳疏辭職,提學吳峻下鄕未還,副提學未差,限內不得爲之之意,敢啓。傳曰,知道。
鄭維城,以戶曹言啓曰,平市署提調金缺時未出仕,今秋冬等本署褒貶,限內不得爲之之意,敢啓。傳曰,知道。
以禁漏,明日王世子慶德宮缺明日,勿爲問安。
李之恒,以內醫院官員,以都提調言啓曰,本院官員今秋冬等褒貶,當爲磨勘,而提調韓興一,方在呈告中,限內不得爲之之意,敢啓。傳曰,知道。
議政府左參贊兼大提學趙絅上疏,伏以知其不可,而苟榮目前之寵祿,不讓重任者,是自欺於心者也。不量才之短長,而貪位貪名,敢當不堪當之任,不念後日之敗露者,是甘心負國者也。二者,俱非事君之義也。臣雖不能一毫補益國家,其不欲自欺其心而不負國家,則至死欲勉者也。臣之前後文衡之任,强聒籲呼,耿耿一念,專在於是而不知止者也。臣請只以修史一事,更煩天聽,伏願殿下垂察焉。古人言作史,必待三長,所謂三長,才·學·識也,臣於斯三者,無一近焉。不惟臣自知之,雖擧國之人,誰不知之?古人又言作史有五難,煩而不整一也,俗而不典二也,事不實錄三也,賞罰不中四也,文不勝質五也。古人旣有三長,而猶以此五者爲難,如使臣當之,則其難豈特百而止哉?大抵修正國史,何等大事也,前代愼重,亦復何如耶?臣竊觀歷代修史之人,皆在聰明方强之時,自非胸中空括故典而不失,指知權度而不差者,無或爲之,故至於年老如此臣者,亦且少也。韓愈答對軻論史書曰,年缺不可敦率,是時韓愈之年,纔過四十,猶托年衰,則況萬不近似,如臣過韓愈之年倍之,而詎敢冒當所難之事乎?臣方衰朽,年添一年,精神筋力,十喪八九,聞人名字,轉頭輒忘,纔書後行,已昧前行,加以耳聾,入冬愈甚,眼昏遇寒益苦,頻以煖湯洗滌而後,方得開睫,以此形狀,何敢留意於做事上?此臣之常自憐悼,恐不缺闔埃而先朝露也。天下萬古,安有如臣衰憊者,敢當修史之重任乎?當今雖乏人,其才力缺者,朝紳中亦難以一二數,不識聖明,何憚而不任史事於此等人,顧乃責之於無狀之老臣乎?昨者伏覩聖批,以安心察職爲敎,臣之不敢安於非分之任,一時如一日也。未遞此任之前,雖承聖誨之懃懇,恐不得少須臾安心也。伏乞聖明,天地父母,俯察螻蟻之衷,亟賜遞免大提學之任,以重史事,以安公私幸甚。答曰,省疏具悉卿懇。卿之才學,無出卿右,宜勿控辭,從速察任。燼餘
上在昌德宮。停常參·經筵。
宋國澤啓曰,江原監司柳碩,京畿水使具仁墍,今秋冬等間褒貶守令邊將,無一人居下,殊無嚴明殿最之意,平安兵使沈之溟褒貶啓本中,虞候李時挺,審藥卞爾瑾等名下,不爲等第,莫重殿最,殊無愼敬之意,極爲非矣,竝請推考。且虞候·審藥從事官等第啓聞之意,令該曹知委施行,何如?傳曰,依啓。
行大司諫金南重,司諫林,獻納洪命夏,正言吳挺緯等啓曰,咸安郡守邊岌,爲人愚悖二字缺貪鄙,酗酒濫刑,民不支堪,至有流散者,如此之人,不可一日在官,請命罷職。監察李苾,以雜術之人,不合殿中之任,除拜之初,已多物議而偃然行公,略無顧忌,請命遞差。軍器寺參奉趙瑗,以本寺燒木斫取事,下去海西地方,縱其役夫,作弊隣里,害及鷄犬,且樹木斫伐之際,棄其空處,人家無主墳山及人家果木,若不給賂物,則無不亂斫,人民莫不痛駭,請命削去仕版。軍器寺直長缺年紀衰耗,行己麤鄙,至於每當直宿,凡物責應於下輩,聞者莫不唾鄙,請名汰去。答曰,邊岌事,風聞未必盡實,更加詳察,勿爲煩論,趙瑗推考。
大司憲趙翼,執義柳慶昌,掌令申洬,持平李壽仁·李袤等啓辭,珍島郡守池學海,請命罷職不敍。原啓缺答曰,罷職。
以備忘,傳于趙啓遠曰,來十七日,御營軍別中日爲之事,分付兵曹·都摠府。
傳于宋國澤曰,御營軍試才時,閑良崔永國,兒馬一匹,之次李廷賢,木綿二疋,吳元益等十二人,各木綿一疋,砲手居首閑良陸貴孫,禁軍除授,之次朴順億等四人,各木綿三疋,崔永等三十人,各木綿二疋,崔仁聖等一百三十四人,各木綿一疋,月刀居首閑良金七生等八人,各木綿二疋,崔永回等三人,各木綿一疋賜給。
宋國澤,以都摠府言啓曰,都摠管申景琥,會同分軍事,內兵曹除標信進去之意,敢啓。傳曰,知道。
又以都摠府言啓曰,副摠管安澈,以軍兵犒饋處進去,晝仕,請出標信。傳曰,知道。
奮忠贊謨靖社功臣嘉義大夫完興君兼分都摠府副摠管臣李元榮上疏,伏以臣以缺歸葬事,妄呈辭單,而非但特給恩暇,又有給馬之命,臣誠惶恐,感淚自零,福過災生,宿疾遽發,達夜苦痛,于今數月,藥不見效,已死之命,不得歸葬,私情罔涯,且臣所帶之職,亦非等閑之任,伏願聖明,察臣悶迫之情,亟遞臣兼帶摠管之任,俾得專意調治,不勝幸甚。傳曰,遣內醫看病。
李之恒,以吏曹言啓曰,守令有闕,政事,取稟。傳曰,明日爲之。
趙啓遠啓曰,珍島郡守池學海罷職事,命下矣臺諫,方以罷職不敍論啓,罷職承傳,不得捧之之意,敢啓。傳曰,知道。
又啓曰,軍器寺參奉趙瑗推考事,命下矣。臺諫,方以削去仕版論啓,推考承傳,不得捧之之意,敢啓。傳曰,知道。
上在昌德宮。停常參·經筵。
宋國澤啓曰,黃海監司柳景緝,於都事柳寅亮推考啓本,褙不踏印,殊無詳察之意,請推考。傳曰,依啓。
傳于李之恒曰,到防陜川軍士等渰死云,令本道恤典擧行。
李之恒,以戶曹言啓曰,農軍犒饋時,盤排器皿,內資寺·內贍寺·禮賓寺,例爲進排,而內資寺,只以數少沙器塞責進排,本曹郞廳,私自覓得,僅成模樣,揆諸事體,極爲駭愕,內資寺當該官員,從重推考,色吏囚禁治重,何如?傳曰,依啓。
李之恒,以戶曹言啓曰,以本曹草記,捕盜軍官給料事,傳曰,此輩十月等祿不給乎事,傳敎矣。十月等未受之前,拿推照律,盡奪告身,未蒙放,故不得受出矣,敢啓。傳曰,知道。
行大司諫金南重,司諫林,獻納洪命夏,正言吳挺虎啓曰,咸安郡守邊岌,請命罷職。軍器寺參奉趙瑗,請命削去仕版。措語見上答曰,已諭勿煩。
李之恒,以戶曹言啓曰,兵曹啓下移文內,今番拿推未蒙放人,捕盜軍官李天生等十九人,給祿缺啓辭。傳曰,令該曹給料事判下,斯速擧行事,傳敎矣。十九人等給料,他無可據前規,故自啓下日爲始,至晦日,每一人一日,各米三升磨鍊題給之意,敢啓。傳曰,如是磨鍊,則貧窮之人,勢難支過,啓下前,亦爲給之。
傳于宋國澤曰,近間巡將望,甚少,何以如此乎?問啓。
宋國澤,以兵曹言啓曰,傳敎矣。凡付軍職人員數,非不多矣,而其中門地不合巡將者甚多,又有老病不合者,別兒未付,故入啓單子之數,如是不多,極爲惶恐,加抄望入啓之意,敢啓。傳曰,知道。
鄭維城,以戶曹言啓曰,百官頒祿,加磨鍊頒給事,傳敎矣。上年夏間,因旱災,以本曹啓辭,百官祿俸,從八品以上,各減米一斗,磨鍊擧行矣。己丑春等爲始,所減之數還爲磨鍊,則缺給米一千四百九十四石,四等通計五千九百七十六石,依此磨鍊,別單開錄以入之意,敢啓。傳曰,知道。
李之恒,以吏曹言啓曰,勅行當前,今番褒貶居中居下貶罷守令,必須趁卽差出交代,催促赴任,凡干等事,可以及期策應,勢難久曠,至於京各司,亦多有次次遷轉者,客使到京之後,臨急尙多窘速,都目政似當速行,今十九日爲之之意,敢啓。傳曰,知道。
有政。吏批,判書鄭太和,參判崔惠吉,參議李行遇進,都承旨金光煜進。以申晉翼爲載寧郡守,李幼洙爲井邑縣監,金宏爲平昌郡守,洪處爲工曹正郞,洪虎亮爲兵曹正郞,吳烇爲泰陵參奉,車達遠爲甕津縣監,金蓍國爲工曹參判,姜瑜爲戶曹正郞,金嚮爲尙衣別提,鄭維地·崔應天爲學錄,孝誠爲花原守兼承文博士,李垕兼承文正字,申混兼承文副正字,崔逸減下。
兵批,行判書李時白褒貶開拆外司坐起進,參判韓必遠褒貶外司進,參議洪得一農軍點考進,參知申翊全進,右副承旨宋國澤進。以李圾爲副護軍。
宋國澤,以兵曹言啓曰,慶尙左右道農軍犒饋缺內單子,傳曰,右道軍兵,何以無軍裝乎,問啓事,傳敎矣。取考左道兵使報狀,有軍裝器械等語,而右道報狀,稱以辛巳·癸未年例,軍裝不爲備送云,故臣曹,因聖敎考出癸未文案,則其時軍裝疏漏,慶尙右兵使推考,而今番洪淸道農軍犒饋時,農軍點考,則缺子起□而已。事甚疏漏,請本道兵使推考申飭。且其中一人,兼定領將下送,以除西路夫馬支供之弊,缺前例依前哨官一人,兼定領將之意,敢啓。傳曰,知道。
下直,溫萬戶李希曾。
傳曰,今下弓矢,溫萬戶李希曾處,給送。
鄭維城,以內資寺提調言啓曰,本寺殘薄難支之狀,臣曾於啓辭中,略已陳達,不敢更爲煩陳,而卽今事勢,有萬分憫迫者,不得不冒陳焉,蓋丙子以後,減省供上,故外貢亦爲權減矣。自上年供上之數,依舊復設,而外貢則尙不復舊,一年供上用下數,則眞油缺二字三石八斗四升內不足十石五斗,淸蜜四石六斗內不足十斗七升,小麥七十二石三斗七升九合七夕內,不足十七石七斗二升二合,小豆五十五石五斗內,不足二石八斗,粘十石內,不足七石二斗,而不時國用,閏朔及勅使時所用,皆不在此,其不足之數,一半則依例給價,一半則徵用無面,盡心拮据,僅僅以過,而所謂無面之類,率多身死無一族者,雖有一族,而貧殘無依徵責,勢所未易,其間難支之狀,有未形言,而苦役侵責,不一其事,若干貢物下人,朝夕莫保,其爲焦悶,雖不足言,供上重事,固不當如是苟簡也。供上之數,旣已復舊,則外貢復舊,理所當然,況前數字缺禮不遠,供上之數,固將有加,亦不可不思也。七八字缺計其一年供上容入之數,復其舊,則缺二行餘參商善處,不勝幸甚,且本寺缺四五字其一則去秋身死,雖欲雇立其代,本寺缺四五字人皆掉頭,百般謀避,以此尤不成模樣,數字缺本寺奴子中,差定書員,而奴子之稍知人事者,則皆爲守僕,此則事體重大,不敢擧論,而奴子李缺數字亦屬於掌苑署東山,此則非如別監·守僕之比,使之還屬本寺,俾得成形,亦爲宜當。至如婢子之數,甚爲尠少,奔走於供上之不暇,而每以斜付被侵,此亦不可不變通也。自今以後,勿爲移定斜付事,捧承傳施行,何如?傳曰,依啓。典僕一事,令該曹參酌變通。
鄭維城,以戶曹言啓曰,本曹正郞崔文活,今秋冬等褒貶,已爲居中,數字缺褒貶居中,則例有遞職之規云,本曹事務煩劇,且當勅使之行,勢難等待都目,崔文活六七字缺差出,何如?傳曰,允。以上燼餘
以徐順民爲尙衣直長,崔孝騫爲禮曹佐郞,前虞候鄭弘智通訓,今加通政,年八十老職加資事判下,洪舜民爲延安郡守,成岌爲松禾縣監。燼餘所缺,吏批政事追謄
上在昌德宮。停常參·經筵。
辰巳時,有霧氣。申時,太白見於未地。夜自二更至五更,月暈。
藥房,中宮殿問安。答曰,一樣。
行大司諫金南重,司諫林,獻納洪命夏啓曰,咸安郡守邊岌,請亟命罷職。軍器寺參奉趙瑗,請命削去仕版。新啓各道都事,以佐幕之官,踏驗推刷考講等事,所管俱緊,兩銓曹多不擇人,貽笑僨事者比比有之,故前日本院改差之請,意非偶然,而新除授洪淸都事孫缺爲人庸孱,素無名稱,不合本職,請命遞差。答曰,依啓。邊岌·趙瑗事,不允。
藥房都提調金自點,副提調金光煜啓曰,近來日氣甚寒,中宮殿調攝中,慮有添傷之候,今日問安,仍令醫女等詳稟氣候,則丹春,先爲出來言,中殿自九月望間,似有感冒之候,夜則咳嗽喘急,晝則頗歇,今則咳嗽已止,而常時及寢睡之時則如常,如廁或起動之時則呼吸似促,自去月以後,心意似有虛脹之候,而外則別無脹形,自再昨頭部微疼,而昨日頭疼有加,夜來減歇,水刺之時,別無滯氣,消化如前,而寢睡·水刺,亦如常云,臣慮是感寒之候,令醫女等入診察色,別單書啓矣。臣等與諸御醫等及柳後聖,詳細商議,則皆以爲如廁或起動時呼吸似促,心意似有虛脹之候,則乃是久在調攝之中,氣候虛弱,有疾所致,似非別症,亦非眞脹,感冒頭疼之候,今雖減歇,不可不盡爲和解,金銀花茶五錢作一貼,連進二貼,宜當云,依此劑入之意,敢啓。答曰,知道。燼餘
上在昌德宮。停常參·經筵。
夜自二更至五更,月暈。
下直,訓戎僉使柳東秀,陽川縣監韓振夏。
傳于宋國澤曰,今下弓矢,訓戎僉使柳東秀處,給送。
事變假注書鄭曙改遞,代以李晩吉爲之。
藥房都提調臣金自點,副提調臣金光煜啓曰,近來冬寒苦甚,伏未審此際,玉候調攝,比前何如?豬肚丸進御之後,時無顯效耶?臣等不勝區區伏慮之至,敢來問安。答曰,時無顯效。
行大司諫金南重,司諫林,獻納洪命夏啓曰,軍器寺參奉趙瑗,請命削去仕版。前啓答曰,不允。
藥房,中宮殿問安。答曰,一樣。
宋國澤,以都摠府言啓曰,副摠管安澈,御營軍兵賞格分給事,本廳進去,請出標信。傳曰,知道。燼餘
上在昌德宮。停常參·經筵。
夜自三更至五更,月暈。
下直,載寧縣監申晉翼,松禾縣監成岌,奉化縣監趙昌門。
都目政事爲之。吏批,判書鄭太和,參判崔惠吉,參議李行遇,都承旨金光煜進。兵批,行判書李時白,參判韓必遠,參議洪得一,參知申翊全,右副承旨宋國澤進。
金光煜,以吏曹言啓曰,今都目政,六品仕滿應遷者,相避未準朔,監察·禁府都事·各司久任·兵曹郞官及時推人員,竝擬,何如?
又啓曰,頃年四館褒貶,未及磨勘於都目之前,本曹以去官當次人,遷轉與否啓稟,則有依例遷轉之命,故竝爲陞出六品矣。今者因禮曹草記,四館褒貶等第時,未啓聞四館遷轉,何以爲之乎?敢稟。傳曰,依啓。依前例爲之。
宋國澤,以兵曹言啓曰,全南·咸鏡南道兵使及滿浦·高嶺·阿耳·茂山僉使,以堂上岐,今政當爲差出,而擬望之人乏少,本道他道守令與階梯職,竝擬,何如?傳曰,依啓。
以南斗杓爲長水縣監,金嚮爲懷德縣監,李復一爲燕岐縣監,李九淵爲刑曹佐郞,李弘載爲典籍,朴惇爲掌樂直長,金尙重爲尙衣主簿,李昌漢爲懷仁縣監,金珩爲開寧縣監,李翼老爲歸厚別提,權以興·宋明奎爲典籍,趙志盈爲監察,鄭就道爲長興府使,洪儆禹爲典籍,洪鐩爲禮曹正郞,崔櫓爲尙衣直長,徐準履爲靈山縣監,李義泓爲軍器直長,徐必遠·申最爲承文副正字,尹以益爲司圃別提,權儁爲義盈庫直長,崔逸爲注書,金贊爲南部主簿,金全爲內資主簿,姜飜爲延日縣監,柳壽昌爲司饔奉事,沈儒行爲兵曹佐郞,金鼎黃爲監察,李敏好爲禁府都事,鄭脩爲掌樂直長,洪錫圭爲司䆃主簿,蔡振後爲漢城兼參軍,趙廷璜爲長興庫主簿,呂焯爲校書校理,韓好謙爲利仁察訪,尹齊佑爲引儀,姜琠爲司饔主簿,洪天龜爲廣興奉事,南斗夏爲繕工監役,姜時省爲定州敎養官,趙龜錫爲說書,朴之蕃爲監察,李袤·鄭榏·鄭世輔·鄭基豐·金宗一爲缺七八字許崘爲軍資監奉事。
兵批,以兪㯙爲同知中樞府事,李復吉爲五衛將,柳東秀爲曹司衛將,李必馨爲訓鍊副正,崔克寯爲慶尙右兵虞候,朴廷敏爲安興僉使,缺爲滿浦僉使,李晩天爲茂山僉使,林成立爲阿耳僉使,孔尙興爲連伊萬戶,金百鍊爲唐浦萬戶,崔廷賢爲訓鍊僉正,趙獻爲訓鍊判官,高尙屹爲武兼宣傳官,朴淵爲小坡兒權管,李松直爲夞怪萬戶,趙翯爲都摠經歷,金就良爲武兼宣傳官,鄭韺爲兼內乘,鄭倜爲高嶺僉使,李梬爲雙靑權管,邊大中爲南虞候,金是聲爲南兵使,韓公信爲都摠都事,李廷沃爲宣傳官,閔薰爲洗馬,崔楧爲訓鍊判官,李邦烈爲部將,權得敏爲守門將,金虎爲守門將,李安貧爲羽林將,金發英爲守門將,黃碩鳴爲都摠都事,田起稷爲宣傳官,方振英爲訓鍊主簿,金瀅爲訓鍊主簿。
大司諫金南重,司諫林,獻納洪命夏,正言吳挺虎啓曰,軍器寺參奉趙瑗,請亟命削去仕版。前啓答曰,已諭勿煩。
宋國澤,以都摠府言啓曰,今日入直軍士,中日習射,而都目政事相値,不得爲之之意,敢啓。傳曰,知道。燼餘
吏批草記。答曰,依啓。鄭經世子孫亦爲一體擇用。
傳曰,爲樂善君。
傳曰,世子第二女,爲淑明郡主。內下記草
上在昌德宮。停常參·經筵。
辰巳時,日暈。夜一更,有霧氣。二三更,月暈。
下直,鳳山縣監李憕,高山察訪李䆄。
都目政事爲之。吏批,判書鄭太和,參判崔惠吉,參議李行遇,都承旨金光煜進。以李後陽爲相禮,沈之治爲黃澗縣監,崔應遠爲引儀,黃德裕爲司圃別提,趙絅兼知經筵,方以遠爲兼引儀,鄭承明爲禮曹正郞,洪處亮爲校理,李崇彦爲典籍,朴愰爲健元陵參奉,黃濎爲桃源察訪,洪有一爲重林察訪,高斗興爲氷庫別檢,金益勳爲禁府都事,李道章爲省峴察訪,李程爲禁府都事,趙絅爲行大司憲,李海昌爲吏曹正郞,柳煥然爲尙瑞副直長,張遇漢爲司宰僉正,崔後憲爲戶曹正郞,趙文麟爲尙衣別提,金世豪爲廣興主簿,慶大裕爲典獄主簿,鄭翰卿爲廣興副奉事,崔儁耉爲兵曹佐郞,尹㻩爲兵曹正郞,李碩基爲歸厚別提,趙翼爲右參贊,沈譔爲直講,申淯爲禁府都事,金鏔爲掌苑別提,蔡以恒爲繕工假監役,北兵使審藥單李馨遠,司贍寺主簿單李福談,算學敎授單李長榮,以李觀夏爲繕工假監役,崔瀷爲康陵參奉,睦行善爲應敎,金元鳳爲歸厚別提,姜弘益爲繕工監役,李稠爲典牲主簿,鄭道應爲內侍敎官,愼愿爲瓦署別提,朴由常爲童蒙敎官,典牲奉事朴惇,司贍奉事鄭慶演相換,閔熙爲鎭川縣監,元振海爲橫城縣監,洪履一爲軍器僉正,李文雄爲長城縣監,靈愼正單瀅,綾豐副令純謙,耽陵守覓,濟陽監匡胤,以李之馨爲尙瑞直長,趙龜錫爲說書,羅衻爲泰仁縣監,許崘爲軍資主簿,李賓國爲活人別提,軍器直長單李義弘,軍器奉事單申大悅,以李孝性爲珍島郡守,洪天龜爲廣興奉事,韓好謙爲利仁察訪,尹商佑爲引儀,趙翼爲兼同知經筵事,金震遠爲洪淸都事,韓興一爲兼知春秋館事,李翼老爲戶曹佐郞,吳暹爲司藝,柳德昌爲宗簿寺正,南斗夏爲繕工監役,定州等官敎養官單康時省,典涓司奉事單楊三輝,全南道審藥單康大立,黃海兵使審藥單李時晳,露梁渡丞單姜悌男,楊花渡丞單崔建,臨津渡丞單田己日,以姜琠爲司饔主簿,申琥爲開城敎授,兼春秋館編修官五單,洪瑱·柳德昌·李梓·鄭豐基·金宗一,兼春秋館記注官三單,李袤·柳晉三·沈挺豪,兼春秋館記事官三單,李廷夔·鄭榏·鄭世輔。燼餘
司饔院啓曰,全南道十二月朔世子宮進上中,生薑正果元數一斗內,一升八合欠縮,推問陪持人,則渠旣以不謹陪持,以致欠縮納招,令攸司依法推治,何如?傳曰,允。司饔院謄錄
上在昌德宮。停常參·經筵。
自辰時至申時,日暈。夜一更,艮方有赤氣如火光。
答刑粘曰,不無可恕之道,畢進排後,除刑推決杖放送。內下記草
上在昌德宮。停常參·經筵。
司饔院啓曰,各道進上入京,之後毋留私家,直到闕門事,曾已行會,非不申飭,而昨聞黃海道到界進上,潛藏私主人家,本院尋蹤摘發,捉來督納之後,始爲載來,其間行奸,何所不至?不敬褻慢,莫此爲甚。當此御膳復設之日,不可不隨現痛治,當該陪持人及私主人等,竝令攸司囚禁窮問得情後,繩以重律,痛杜此習,何如?傳曰,允。本院謄錄
傳曰,孝明翁主出閤,明年春夏間爲之事,言于該曹。內下記草
宣惠廳郞廳,以都提調意啓曰,近年以來,連値凶歲,畿邑生民,係於宣惠廳,而郞廳必以勤幹謹愼者,然後可以宣惠矣,況兼常平廳,若非熟諳事情,則難可拮据支持矣。今者本廳有司堂上李時昉,以遠接使,往來千里之路,當費數三朔,而宣惠廳,則當勅使之時,事務倍前,常平廳,則收捧出納,若付之於手生之人,則虛疏之弊,有難形言,郞廳申淯,今都目政,除授禁府都事,禁府郞廳,亦是劇務,勢難兼察,禁府都事改差,以專兩廳之事,何如?傳曰,依啓。禁府謄錄
傳曰,頃日受鍼時,都提調以下,書啓。內下記草
上在昌德宮。停常參·經筵。
辰巳未申時,日暈兩珥。
備局啓曰,以戶曹啓辭前縣監呂焯上疏,備邊司回啓,傳曰,疏中所謂大路儲穀,以便放糧之說,誠有所見,令該曹料理擧行事,傳敎矣。湖·嶺各邑所儲似優,力且不贍,無暇顧念,而恩津·尼山·公山·天安·稷山等處,當兩湖大路,忠原縣,則當嶺南初程,脫有緩急,凡干策應,視諸他邑,緊歇懸殊,儲峙糧餉,誠爲切急之務也。臣等伏承下敎以來,反覆料理,非不至矣。一自結布西糧蠲減之後,該曹照管所捧,只田稅三手糧,而此則常患難繼,不可除出留置,更無下手之地,但於右邑等處,有句管廳應捧作米及己丑條歲幣次木等物,以此從市直作米,與其句管米,而仍留該邑,則本邑得免上納之弊,公私實爲兩便,此外又有常平廳換納貢物之事,故考出價木之數,一依大同,詳定斟酌作米,其數亦似不少,竝將作米,分置糶糴,以爲飢歲賑救之地,一以爲他日不虞之備,允合事機,常平廳則自有主者,非臣曹所可擅便,令廟堂商量稟處。且畿甸如振威·水原·果川·竹山·陽智·龍仁等邑,亦是直路要衝,似當一體擧行,而百役價木皆入於宣惠廳,該曹不敢容議,忠原等六邑元會付雜穀外米,及常平廳貢物作米·句管廳作米·歲幣木作米等,姑擧其大略之數,別單書啓,以備睿覽之意,敢啓。答曰,依啓。此數亦少,更爲料理儲置事,傳敎矣。本廳堂上李時昉,受命在外,待其還朝,詳査厥數,擧行,何如?答曰,允。
又啓曰,本司堂上,或受命在外,或奉使北京,且在京之員,因其實病,未得參坐者亦有之,常時開坐之際,非但未免孤陋,前頭勅使入京事務,視前煩劇,殊甚可慮,吳竣,姑爲改差,以左尹林墰,行副護軍申冕,差山而申冕,則稱以副提調,使之察任,何如?答曰,依啓。以上備局謄錄
答左參贊趙翼疏曰,省疏具悉。卿其從速往來。
答府曰,柳瑚,別無現著之罪,申瑞檜,實有可堪之才,竝勿煩論,金觀遞差。內下記草
上在昌德宮。停常參·經筵。
未時,太白見於未地。
答持平李壽仁疏曰,省疏具悉。深嘉爾憂愛之誠,所陳之事,無非嘉言至論也。予當惕念而採施爾,爾其勿辭往來。
傳曰,濟州所在之兒,相繼死亡,其間情狀極爲凶慘,第二兒養育上下內人,令禁府拿來嚴鞫。
傳曰,喪柩率來事,內官下去,依前下諭。且第三兒養育侍女下人各一下送,此意亦入于下諭中。記草
上在昌德宮。停常參·經筵。
未申時,日暈。夜一更,巽方有氣如火光。五更,月暈,流星出亢星下,入庫樓星上,狀如拳,尾長三四尺許,色赤。
答兵判李時白箚曰,省箚具悉卿懇。卿其勿爲固辭,調理察職。
答院曰,依啓。戶佐李益老,咸平縣監尹瑛遞差事黃德裕,身有功勞,除授東班職,未爲不可也。
答府曰,不允。以上記草
義禁府啓曰,本府都事李程,以病不仕,其代,令該曹後政差出,何如?傳曰,允。禁府謄錄
上在昌德宮。停常參·經筵。
靈愼正肅拜,引見。
答吏判鄭太和疏曰,省疏具悉卿懇。卿其勿爲固辭,調理察職。
答府曰,勿煩。
答院曰,已諭。內下記草
上在昌德宮。停常參·經筵。
未時,日暈。
答戶判元斗杓箚曰,省疏具悉卿懇。卿其勿爲控辭,依前兼察。
答右贊成閔馨男箚曰,省箚具悉卿懇。卿宜勿辭,安心調理。
答都承旨金光煜疏曰,省疏具悉卿懇。此任,卿實合宜,勿爲控辭,調理行公。
答府曰,依啓。申瑞檜事,不允。柳瑚遞差。
答院曰,考見功勞,勿爲强煩。
答刑粘曰,白晝作亂,實非暗昧之事,依狀啓施行,以懲後人。
答刑粘曰,事涉相鬪,各以當律論斷。以上記草
上在昌德宮。停常參·經筵。
辰時,日暈兩珥,太白見於未地。
藥房都提調金自點,右承旨鄭維城啓曰,三冬已盡,寒冱不已,伏未審此際,玉候調攝,比前何如?丸藥進御,已至兩劑,而前日伏承時無見效之敎,臣等,不勝區區伏慮之至,敢來問安,竝此仰稟。答曰,時無加減矣。藥房日記
