上在昌慶宮。停常參·經筵。
仁順王后忌辰,齋戒。
辰時,日暈兩珥,暈上有冠,冠上有背,色內赤外靑。未申時,日暈兩珥。
李命雄啓曰,卽刻,吏曹郞廳來言,臺諫有闕,而本曹堂上皆有故,政事,不得取稟云。敢啓。
玉堂箚子,大司憲南以雄,大司諫李景奭,獻納沈遞差事。答曰,依啓。內下日記
上在昌慶宮。停常參·經筵。
夜一更,流星出參旗星下,入南方天際,狀如拳,尾長三四尺許,色赤。五更,流星出角星下,入南方天際,狀如拳,尾長四五尺許,色白。
有政。吏批,判書未差,參判金槃病,參議鄭太和進,都承旨崔惠吉進。兵批,判書李時白病,參判未差,參議李基祚進,參知李缺差祭,右承旨李敬輿進。
吏批,以李景奭爲吏曹判書。
吏批啓曰,新判書李景奭,命招爲政,何如?傳曰,允。
吏批啓曰,判書李景奭,命招病不來。小臣獨政未安,何以爲之?敢稟。傳曰,只出臺諫。
以南以恭爲大司憲,金壽賢爲大司諫,李裯爲正言,南以雄爲春城君,洪處亮爲注書。
兵批□□□□□□銑·沈爲副司直。
洪得一啓曰,小臣推鞫缺數字直,請出推案。且兩司長官,皆已適遞,以次官參鞫之意,敢啓。傳曰,知道。
李敬輿,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
又以扈衛廳言啓曰,扈衛別將安澈,外任代,行副司勇李遠,差出入直之意,敢啓。傳曰,知道。
又以兵曹言啓曰,以別抄騎兵試射草記,傳曰,照例施賞事,別單付標以入之意,敢啓。傳曰,知道。
領議政崔鳴吉六度呈辭。傳曰,安心調理。
金世濂,以吏曹言啓曰,今月初二日春享大祭肄儀時,宗廟堂上執禮兵曹郞廳南溟翼,預差禮賓寺正朴,稱病不進。不得已以永寧殿大祝預差李厚源攝行,事甚苟簡。實差南溟翼,預差朴,竝推考,何如?傳曰,允。
洪得一,以義禁府郞廳,以大臣意啓曰,今日推鞫坐起,昨已平明時出令,而非但今日請坐太晩,臣沈悅以趁不請坐爲怪,至於送人問然後始送請坐。不小推鞫,稽緩至此,極爲駭愕。禁府當該都事,請從重推考。傳曰,先罷後推。
傳于李命雄曰,頃日,平安道地震狀啓來到,而何無回啓耶?
洪得一,以義禁府言啓曰,都事李得養,卽者推鞫請坐之時,以省墳·同生妹永弊·鄕家燒火等事,改差呈狀,其不識事體,甚矣。請李得養汰去。且都事趙鈺,今日罷職,其代,令該曹速爲差出,何如?傳曰,依啓。
金世濂,以禮曹言啓曰,傳曰,頃日,平安道地震狀啓來到,而何無回啓耶,傳敎矣。取考平安道監司狀啓,肅川等邑地震,在於上年十一月二十九日,監司狀啓啓下本曹,乃十二月十日,當初必以日子已多,不爲回啓矣。當此冬深地道閉塞之日,有此變異,極爲驚駭。今承下敎,缺半行解怪祭香燭,急速下送,依例虔禱缺數字致祭事,本道監司處,行移何如?傳曰,依啓。
□李烓,正言崔文湜啓曰,辛宗述事,臣等累日論列,而聖批一向牢拒,至以如是堅執,殊甚過矣。爲敎,豈殿下於此或有所私而然哉?不然,何持難至此也?宗述前爲守令,到處見敗之狀,國人所知。其爲珍島郡守,適當丙子之亂,大駕去邠之後,中路翺翔,不卽赴任。自家以十八日始發京城,其言之爲眞爲妄,皆可以知其人物無形。及其到郡,專事肥己,未久見罷,而一島之民,罹其侵暴,唾罵之聲。至今未已。在官之日無多,而遺怨之深如彼,則其貪縱可知也。西邊蕩殘之邑,決不可付諸生手,重貽民害,請勿留難,亟命罷職。答曰,不允。
執義朴啓榮,掌令安時賢·李汝翊,持平朴守文·李雲栽啓曰,爵賞者,天下之公也。故雖朝廷之大,人君之尊,有不得以專之者。爵人於朝,與士共之,所勸善在於公而已。新除授懷德縣監池鳳遂,金化縣監李震行等,曾在丙子之亂,以廟社陪奉官員,有汚衊之罪,無可紀之勞,幸免譴罰,反加超秩,人言藉藉,至今猶激,而天聽愈邈,一向曲貸,臣等之惑滋甚焉。若使鳳遂等,不致廟貌汚衊之慘,少有侍衛周旋之功,則殿下雖寵以超秩特除,而臣庶聽之無疑議,兩人受賞無愧色,殿下固得以專之矣。今此二臣,徒以跋涉之行,得蒙侍衛之任,旣逭罪責,疊承恩典,則豈所以當於公議礪世勸善之意乎?夫上有無功之授,則下多不勸之嫌。故古之人深藏弊袴,必待有功,況此百里之重,豈特嚬笑之微哉?除目之下,物議甚譁,刻印銷印,漢祖美事,今日可法,莫大於此。請勿留難,亟命遞改。本月二十九日永寧殿春享大祭受誓戒時,薦俎官實·預差,皆不進參,事極駭愕。請當該薦俎官實·預差亟命推考。答曰,依啓。池鳳遂等事不允。
崔葕啓曰,注書洪處亮,時在外方,假注書呂爾載,缺數字之故,不得行公,而注書南翧,稱故不來,事變注書韓縝,亦爲不進,不得已以已遞呂爾載,仍爲直宿,極爲駭然。請南翧·韓縝竝推考。傳曰,允。
李命雄啓曰,領相呈辭批答,本府無郞廳,以史官傳諭之意,敢啓。傳曰,知道。
弼善閔應協疏曰,伏以,臣父母墳在楊根地,而以北靑判官,遞來未幾,仍有北庭之行,不得省掃,于今缺年。伏乞特賜恩暇,未還瀋陽之前,許令往還,以伸區區之願,不勝幸甚。踏啓字以下。
答李景承疏曰,省疏具悉。深嘉爾惓惓之誠。疏辭無非至論,當留念而採用焉。元疏見下。以上出燼餘
上在昌慶宮。停常參·經筵。
李命雄啓曰,冬月地震莫大之變,該曹趁不回啓,致勤聖敎,至於□怪之禮,不免後時,該曹所爲,殊極可駭,而臣亦待罪該房,不能檢飭,不勝惶恐待罪。傳曰,勿待罪。
李命雄啓曰,地震之變,應行事例,趁不回啓,遷就十五餘日,至於致勤聖敎。禮曹所爲,殊極怠慢。請當該堂上·郞廳推考,下吏令攸司推治。傳曰,允。
崔惠吉啓曰,新除授注書李天基,時在京畿通津地方,自本院催促上來,其間,姑令事變注書韓縝兼察之意,敢啓。傳曰,知道。
金世濂啓曰,義禁府京畿監司放未放啓本粘目,傳曰,禁府所啓如此,啓本中放未放磨鍊是乎,承旨察啓,傳敎矣。凡在罪籍之類,若非常赦所不原,則似盡咸囿於大霈之澤,而今此張應一以下三人,罪名頗重,混在應赦之中,合令更讞。此公事還出給,何如?傳曰,依啓。
傳于金世濂曰,瀋陽入送卜馬三匹待令。
執義朴啓榮,掌令安時賢·李汝翊,持平朴守文·李雲栽啓曰,爵賞者,天下之公也。故雖朝廷之大,人君之尊,有不得以專之者,爵人於朝,與士共之,所勸善在於公而已。新除授懷德縣監池鳳遂,金化縣監李震行等,曾在丙子之變,以廟社陪奉官員,有汚衊之罪,無可紀之勞,幸免譴罰,反加增秩,人言藉藉,至今猶激,而天聽愈邈。以下一丈缺
正言崔文湜啓曰,辛宗述事,臣半行缺一向牢拒,豈殿下於此,有所私而然哉?不然,則何持難至此也?宗述前爲守令,到處見敗之狀,國人所知。其爲珍島郡守,適當丙子之變,大駕去邠之後,中路翺翔,不卽赴任。自言以十八日始發京城,其言之爲眞爲妄,可以知其人物之無形。及于到郡,專事肥己,未久見罷,而一島之民,罹其侵暴,唾罵之聲,至今未已。在官之日無多,而遺怨之深如彼,則其貪縱可知也。西邊蕩殘之邑,決不可付此手,重貽民害,請勿留難,亟命罷職。答曰,勿信虛言,宜矣。
吏曹判書李景奭上疏曰,伏以,臣拙劣愚迷,百無可觀,濫沐洪造,躐躋宰列,前後忝竊,無非不稱。兼帶文衡之任,尤不近似,方欲控辭,而適値鞫獄,未敢覆章。不圖玆者,陞擢異常之恩。又加於千萬夢寐之外,聞命驚惶,撫躬罔措,未覺其榮,只切憂悶,茫然不知攸處也。念玆銓衡之長,卽古冢宰之任,苟非耆宿淵德,望臨一時者,莫宜居之。如臣碌碌無一善狀,曾叨佐貳,已致譏謗之多,今忽驟居其首,不亦駭瞻聆而來物議乎?抑臣之所懼者,有大焉。在三代時用人,必曰其難其愼。況今危急之日,無論大小除拜,得人爲急,而銓注之任,遽屬於萬萬不似之臣,事異循序而漸進,猥蒙罕有之誤恩。殊非所以難愼之道,而今爲病國政也。復如何哉?臣之福過災生,自速顚覆,固不足言,深恐累殿下之明而缺朝野之望也。臣監識全昧,無以知人,而其於自知,不可謂不明也。臣於此任,決難堪承。日昨命召,而不敢趨者,蓋缺數字非直爲採薪之憂也。缺半行臣寧伏逋慢之罪,不忍自欺而欺君也。伏乞聖慈天地父母,察臣窘迫之情,諒臣危懇之誠,亟賜鐫改,以授其人,公私幸甚。答曰,省疏具悉。卿才學俱優,忠誠過人,允合此任,其勿控辭,惟賢是用,以副至望。以上出燼餘日記
上在昌慶宮。停常參·經筵。
夜一更,流星出天園星下,入天園星下,狀如拳,尾長三四尺許,色赤,白雲一道如氣,起自乾方,直指艮方,長竟天,廣尺許,良久乃滅。二更,流星出郞星下,入大角星上,狀如拳,尾長四五尺許,色白。四更,黑雲一道如氣,起自坤方,直指艮方,長竟天,廣尺許,良久乃滅。
春享大祭齋戒。已上內下日記
上在昌慶宮。停常參·經筵。
春享大祭。
金世濂,以都摠府言啓曰,今日,入直軍士,中日習射,請出標信。傳曰,知道。
以領議政崔鳴吉七度呈辭,傳于金世濂曰,遣承旨敦諭。
傳于金世濂曰,頃日下咨文,今番瀋陽入往內官處付送。
金世濂,以義禁府言啓曰,頃日金果·李名鎭面質時,□曺姓人名成字捉囚之意,慶尙監司處,缺數字,今則鞫獄完畢,曺成及一丈半缺
吏曹參議鄭太和疏曰,伏以,臣自外而還,得見柔遠人金惟善等事,移咨草本,則有曰無知不良之輩,徒知阿阿豆里等係是厚羅島人,不知厚羅島之係是上國邊疆,潛生耳心云。以臣愚見,似或未妥。臣嘗聞淸人,每誇深處部落,今皆歸附,自以爲已盡混竝。況厚羅·泥應等地,近於六鎭,其處諸胡,無不服事淸國,乃是我國所共知者,豈有邊民獨不知之理乎?如彼下語,則恐缺於爲惟善等措辭,彼若謂我修緖甚缺數字無一不實之言,彼其處置缺半行殺越之意,更爲刪改,以直方合事缺數字更加三思,亟賜睿裁,幸甚。答曰,省疏具悉。疏辭。當令備局酌處焉。以上出燼餘日記
義禁府啓曰,頃日金果·李名鎭面質時,始知曺姓人名成字,捉囚之意,慶尙監司處,行文已久矣。今則鞫獄完畢,曺成及其他各人妻子同禁者,竝令放送事,監司處行移,何如?答曰,允。出義禁府謄錄
上在昌慶宮。停常參,只晝講。
辰·巳時,日暈兩珥,白氣出自兩珥,長各丈餘,良久乃滅。自午時至申時,日暈。夜一更,月暈,東方·艮方,有氣如火光,坤方·南方,有氣如火光,直立如柱,良久乃滅。自二更至四更,艮方西方南方,有氣如火光。
下直,海美縣監鄭□益。
崔惠吉啓曰,近來瓜滿守令,啓請仍任,已成弊習,而卽見平安監司閔聖徽狀啓,則因江界人民,請留府使,願納之米,先捧後啓。此雖欲知民情之意,而似未妥當。若以爲善治守令,遞易可惜,則必須先稟朝廷,旣許而捧之,未爲不可,至於別定差員,擅自捧米,藩臣事體,不宜如是,亦恐有後弊。請推考。傳曰,依啓。
崔惠吉啓曰,明日常參缺數字日輪對日次,故敢稟。傳曰,停。
金世濂啓曰,以義禁府粘目,全羅監司放未放公事,傳曰,張遇得蒙宥是乎察啓事,傳敎矣。取考律文,參以本府前後公事,則漏結捧稅,雖不卽報戶曹,而缺無入己現贓之語,則似當在蒙宥之中。該道之置諸放秩,本府之啓請施行,意必以此。敢啓。傳曰,知道。
判義禁具宏,知義禁李顯□,同義禁呂爾徽·韓亨吉啓曰,治逆之獄,至嚴且重,而今此上變之事,語多違舛,面質之時,亦無現然立落,臣等相顧徊惶,莫知所出。登對之日,自上洞燭獄情,一言而蔽之,聖明之下,物無遁情,猶且嚴鞫三次,亦不得情,再下議啓之命,深仰欽恤好生之至意,參鞫諸臣,擧有將順之意。兩配雖非正律,實合古者罪疑惟輕之訓矣。今見臺諫啓辭,有治獄失當物議多端之語,不勝惶恐待罪。傳曰,知道。勿爲待罪。
李敬輿,以兵曹言啓曰,私奴唜福稱名人,自金虎門無信符入來,差備門外擊錚,極爲駭愕。令攸司囚禁治罪,同門守門將鄭昕,依前例汰去,何如?傳曰,依啓。鄭昕姑先推考。
以義禁府金自點定配單子,傳于李敬輿曰,問于本家耶,問啓。
金世濂,以成均館官員,以知館事意啓曰,今正月初七日,儒生上旬輪次,而政府有故,不得行之之意,敢啓。傳曰,知道。
金世濂,以吏曹言啓曰,因備邊司啓辭,奏請使臣差出事,已爲允下矣。今此使臣差出,事體極重,而本曹判書李景奭再昨呈疏,參判金槃不敢行公,參議鄭太和不敢獨爲缺半行差出,宜當。敢啓。傳曰,依啓。
李敬輿,以戶曹言啓曰,頃因平安監司狀啓,管餉物貨未納人尹大吉,別定差使員押送事,本曹覆啓蒙允,故令京畿定差使員,逢授已爲發送矣。今者大吉擊錚被囚云,莫重啓下押送之人,任意脫出,入闕擊錚,極爲駭愕。當該押去差使員三田渡丞,爲先囚禁科罪,何如?傳曰,允。
李敬輿,以義禁府言啓曰,以金自點定配單子,傳曰,問于本家耶問啓事,傳敎矣。金自點本家,無可問之人,問於其査頓李時白,則林川欲爲,故定配矣。敢啓。傳曰,知道。
午時,上御崇文堂。知事南以雄,特進官李溟,參贊官李敬輿,侍讀官金振,檢討官鄭致和,假注書李天基,記事官李䅘·李正英入侍。上讀前受詩音一遍。金振進講旱麓篇,音·釋一遍。上亦讀音·釋各一遍。振曰,此詩旣言文王福德,而至於作人之事,尤眷眷言之,請加聖思。南以雄曰,以文王聖德,作人如此,治道之務,莫大於是。先朝培養人才,髦乂蔚興,壬辰之亂,能辦中興之功,今當大亂之後,最宜着力於此矣。上曰,然。先王朝以作成人才爲務,在彼昏朝,尙有先朝耆舊扶顚之力,實有賴之,今也則無,良可慨然。知人然後,有作人之效,知人難矣。以雄曰人材賢否,觀感於人君之所尙,今培養之道,在人主振作之如何耳。上曰,樂易之意何謂耶?鄭知和曰,洪範曰,皇建其有極,先儒以此發明樂易之意也。上曰,干祿豈弟,何謂之干,何能至於有道之域乎?致和曰,末章缺數字夆云者,謂自求多福之意也。故論曰缺數字。上曰,圭瓚,靑金爲外,而朱缺半行臣未知其制,大槪酒器有耳有喙,以靑金缺數字中施朱者也。上曰,此器,雖用之於宗廟,而其缺甚奢矣。特進官李溟進曰,歲幣一事,右相陳達,而領相未出仕,故時未回啓矣。蓋自本曹分定外方之物不多,而只豹皮·鹿皮·水獺皮,京市難得之物,紙地則該曹有木五百餘同,欲以此貿易,而該曹所儲,亦不可傾竭。是以不得不分定於外方。且徵銀一事,晩有之,銀則可貿於京中,而難得於外方,皮物可得於外方,而難得於京中,故當初酌定之矣。此宜從速定奪。上曰,領相出仕後,熟講處之。大槪年凶如此,生民極困,如右相之意,則甚好,而予意亦不無過慮。如彼多索之物,該曹自辦,則淸國之人以爲該曹甚富,此可憂也。溟曰,聖敎允當。外方之民,雖甚困弊,至於歲幣,則自知必爲之役,只以今年凶荒,議者不欲分定,而臣曹之意,以該曹專辦歲幣,旣無經費則已,冊使徵銀之擧,罔有紀極,何以當之?今無已則如西糧萬石之米,推移用之,使民作農,秋成後,還償如何?上曰,米則推移用之,不須更徵,所謂西糧,不得已而賦於民者,何至旣捧,而又責於民乎?大抵歲幣大段事,不可姑息爲之,亦不可虐斂矣。亂後該曹之板蕩,民所知也。今若皆辦歲幣於該曹,則民必謂國計尙多,而非但我人,淸人之聽聞,極爲可慮。箚子所論,甚是慮矩之說。予意則各樣色目,今年磨鍊出摠數,分付於外方,然後以今凶荒之故,自該曹某條拮据措備,至若京市難貿之物,若干分定,則仍爲收捧,使知國家周旋之意,待來年民力稍定之後,依前磨鍊,分付上納云爾則好矣。溟曰,聖慮所及,不得透思,今承聖敎,缺數字磨鍊以啓矣。上曰,歲幣所入,缺半行莫重莫大之擧知之,我必以民力蕩殘,缺半行難措辦,爲哀矜之狀,庶彼聞之,猶有異時充缺數字矣。未料此擧措,幾年策應,而固不可不煩民力,缺優裕者然矣。上問李溟曰,大槪料理磨鍊,出入幾何?對曰,以二十二種,盡爲折價,則將至於一千七八百同之價矣。上曰,收幾結布,可以用乎?對曰,臣姑未入細量,而若收三四結布,幾能辦得矣。上曰,勿以幾結幾匹明言,而自曹可能均爲分定乎?對曰,該曹有田結成冊,磨鍊不難矣。上曰,若以紙結紙匹,顯然徵斂,則我國之事,彼無不知,或不無徵索無厭之患矣。此是大機關,善處爲可矣。對曰,聖敎如此,當退而料理,更爲稟旨以處。上曰,咸鏡之民,自上年凶荒之後,饑饉癘疫荐臻,某道移轉,可以救之耶?溟曰,江原道則饑荒一樣,慶尙道有通船之路,而嶺南饑饉,上道尤甚,取食於下道,有主客俱困之弊,甘同倉移轉亦甚難。無已則木同如兵曹餘丁之木,可以下送,以救饑民,亦一助也。上曰,木同下送,使本道監司,貿穀於稍實之地,移運賑恤,可爲實惠。溟曰,幾同下送乎?上曰,與大臣相議爲之。溟曰又啓曰遭此無前之凶歲,前以節用,親承榻前之敎,而厥後無實效,每有升斗之加,而無一毫之減,極爲悶慮。議者以七局頒料,慮外經費,每以爲言。然此則軍政重事,旣已成局,不敢輕議。至於都監新啓下御營出身,滿至十員,付料經費板蕩,無以接濟矣。上曰,經費之窘則非不知之,而渠輩亦亂離有功之人。故付料啓下。五十名數多,難於給料,則除其□名,可也。溟又啓曰,徵銀一事,爲今日臣憂,而該曹所有一萬五千餘兩之儲,近日貿得一萬兩,管餉司所存僅五千兩云,通計三萬兩,而非但缺半行幾何,而冊使上來,經費尤極浩大,缺半行。上曰,徵銀一事,觀彼氣色,入關諸將出來,然後缺數字似不急令辦出。溟曰,雖不急督銀貨,以贖還之缺相輸彼。故國內將爲罄竭,徐措之策,亦末如何。當此大無,一年經費,尙患難繼,而前頭大役,將至疊疊,晝思夜度,罔知所措。上曰,不幸年事大無,巨弊亦多,此三大役,何以當之?中夜思之,自然忘寢。且歲幣如兩湖紙地,嶺南席子等物,各因其所産分定則好矣。對曰,此甚便矣。上曰,其出於民者則務令省約,於彼聽聞,則使之優大,□甚妙理,善爲料度處之。溟又啓曰,該曹他無生財之道,而如彼諸宮家各衙門所罷魚箭,移送於該曹者,送人收拾,則可以補用一隅矣。上曰,旣罷之後,已爲歸屬於該曹,該曹自當處置。李敬輿進曰,今與有司商確之事,亦是目前責應之擧,固不可廢,而近日天災地變,愈往愈甚,從前災不虛生,必有其應。未知前頭又有何事,中外遑遑,莫知所以,況凶荒厲疲,尤爲切迫之災?自上亦如惕然動念,但天怒民怨,若是未已,臣之妄意,恐殿下格天之誠,愛民之仁,有所未盡而然也。此則非事爲施措之間所能爲,惟當求之於聖心隱微之際,其無一毫虛僞,誠實能一,然後可以回天怒而感人心矣。若是則其他施措,自當次第而行矣。然上天之心則祖宗之心也。今日祖宗在天之靈,眷顧殿下,期以刻厲心志中恢大業之心,冥冥之中,亦可默想,殿下其忍不爲惕然奮發,以副祖宗之靈乎?但大本不立,聖志不堅,則無以爲做事之本,臣不暇遠因前古,惟願聖明,堅定聖志,以反正時爲準,省約聖躬,撫恤軍民,則以缺數字爲法,則扶顚持危,弘濟艱難,缺半行。上曰,古語曰,無忘在莒,卿言豈不然耶?缺半行有所未至,以至於此,承旨言是矣。敬輿曰,缺數字內則躬行節儉,蕩除文具,外則專擇監司守令,缺非根本之策,亦可苟度目前矣。又有所達,人命至重,初無貴賤,一僧人事,似非甚重,而然一物之微,亦有惜於聖人好生之德。今者湖南僧人照亨公事入啓時,臣適以私故,未赴院中,未詳曲折,而入侍之際,偶然得見處置公事。此僧所爲,殊極可駭。然此出於無知妄作,似無別情。若以狂妄之故,而置之大辟,則恐有累於好生之德。臣忝在該房,區區所懷,不能含默,惶恐敢達。上曰,人命至重,何論貴賤?但此僧所爲關係國綱,罪犯非細。設或守禦使有分付之事,當告監司而後爲之。此時何敢戰笠戰服,聚軍期會乎?此僧不可赦也。敬輿又曰,凡擊錚之人,固爲猥濫,而不憚囚禁受刑而爲之者,必是切迫之事。以切迫之事,百計圖入,守門之官,禁斷不入,其勢不易,禁門至嚴,出入有俱難,不可任其出入,守門將汰去,似爲冤悶。積仕之人,因無情之事,至於罷官,亦可矜憐。自今依前例推考,勿爲汰去,何如?上曰,勿爲汰去。擊錚人屢入則其門守門將,自兵曹直爲施罰,可也。敬輿又啓曰,臣在嶺南時,聞先正臣趙光祖奉祀孫松年,因貧流落,身負神主,漂泊於義城,窮無以資活,祭祀無以成樣。嶺南多士之鄕,頗有慨歎者。其在國家崇德象賢之道,宜除相當職,俾不失所以奉祭祀,何如?且松年人物,亦是可人,志操不凡,平日亦出入□章,其於百執事,可謂優爲。雖以朝廷言之,不爲失人。上曰,言于該曹。
獻納李裯,正言崔文湜啓曰,執義朴啓榮,持平李雲栽,掌令安時賢·李汝翊,持平朴守文,竝引嫌而退。身參鞫獄,缺數字前後異見,可謂差謬。獄體嚴祕,外人莫缺數字構草,出於參鞫之同僚,則責有所歸,缺避,請執義朴啓榮遞差,持平李雲栽,掌令安時賢·李汝翊,持平朴守文出仕。答曰,依啓。
李敬輿啓曰,大司憲南以恭呈辭之餘,避嫌退待,今日以監察茶時之意,敢啓。傳曰,知道。又啓曰,臺諫出仕事,命下矣。闕門已閉,明日待開門,命招言之之意,敢啓。傳曰,知道。
左議政申景禛,右議政沈悅箚曰,伏以,臣等俱以無狀,待罪大臣之列,莫重告變之獄,豈不欲嚴鞫得情,以正常刑乎?第告書所陳,多有可疑,各人原情及面質時辭語亦無端緖,此則聖明之所洞燭也。臣等遵奉聖敎,不以逆獄治之,乃以向上不道之言爲問目,嚴刑三次,一向稱冤,則所謂不道之罪,亦無分明現出之跡矣。臣等承命議啓之時,以此意覆啓,則聖明欽恤,乃下減死定配之命。此實天地好生之德,而罪疑惟輕之至意也。至於告者之罪,亦宜參酌施律,而不背於法律,此臣等之所以將順聖美,贊成刑疑附輕之義也。方其議啓之時,與臺諫相議以啓矣。今見避嫌之辭,以治獄失當,物議多端爲言,臣等不勝驚懼悚慄之至,伏地待罪。答曰,省箚具悉。頃日決獄,別無未盡之事,卿等宜安心,勿爲待罪。
金世濂啓曰,政府無郞廳,左右相箚子批答,遣史官傳諭之意,敢啓。傳曰,知道。
吏曹判書李景奭疏曰,伏以,無似之臣,冒死申懇,而猶未得請。聖批愈溫,而臣之愧愈甚,責望愈切,而臣之懼愈大,雖欲無辭,其可得乎?煩籲缺冒居,僞也。瀆猶罪輕,僞卽害大。非顧臣身,缺數字臣雖駑下,蔑有寸長,得隨缺半行尋常驅使之間,則或可少有報效缺半行序之榮,其責如何,其任如何?在材俊亦未缺數字可以堪處爾。前此或有超授此任者,齒與臣相□,其德望勳業,素厭輿論,人猶以爲遲,不以爲驟升。今臣何人,而敢自安於此地乎?天道忌盈,此豈臣枉材而用,適來根禍?一物之漸,雖不足恤,天地至仁,寧不悶憐?況臣疾痰憂慮之積,心神昏耗,懶拙惡陋之中,耳目寂寥,以何胸襟,包羅大小事?捕風搏虎之難,蓋已覺於天官一部做得事時,豈但手重而已?人各有能有不能,君上之使人也,亦必器之,使之不以器,而强其所不能,則是授受俱虛也。虛而無後患,則可也,其爲病國也,顧如何哉?中情迫蹙,更竭底蘊,伏乞聖慈天地父母,特垂諒察,亟賜鐫改,以安愚分,不勝幸甚。答曰,省疏具悉至懇。予意已諭,卿勿固辭。
右副承旨李命雄疏曰,伏以,臣母遠在湖南,年垂八袠,居常又多疾病,臣嘗一日相離,憂心未輟。當此憂危之際,恩義固難兩全。荏苒客邸,又値歲反,臣想象老母,顔貌氣力,又復如何?思之至此,惕然驚心,滔滔歸思,不能自抑,而第念出納劇務,不可一日瘝曠,長路帶職,決非可爲。伏願聖明,察臣危迫之情,亟遞職名,以便公私,不勝幸甚。
持平李雲栽疏曰,伏以,臣於上年仲冬,忝授本職,三朔叨據,一言蔑效,常恐貪冒恩榮,自速罪戾,而捧戴難勝。疾痰攻撓,謗隨日積,病與歲新,深病劇恙,發作連仍。近以城上之任,朝往茶時,晝詣闕門,冷廳寒風,所添幾何?從前落傷之患,挾痰用事,腰腹牽引,不通呼吸,臂痛如刺,吐血如流,縮伏私室,恭竢譴斥,而出仕之命,遽下意外,臣驚惶赴召,扶曳就職,纔出有司缺半行幾死堇甦。醫言此症受傷深痼,內有成腫之漸,外有中風之症,失今不治,後必難痊。夫嬰兒疾痛,必呼父母者,至情所發,聲出於不知不覺之間,臣之大聲仰達於天地父母,何以異此?況臣妄論執法,被詬物議,同事同僚,一立一落,尤何敢晷刻安心於臺閣之上乎?臣之病,非一月可療,臣之職,非一日苟冒,臣之所言,非一毫虛罔。伏乞聖慈,憐臣情勢,亟許鐫改,以便公私,不勝幸甚。答李命雄疏曰,給由。以上出燼餘日記
備邊司啓曰,王妃冊封一款,曾有稍遲之敎。尹暉去時,甚以爲憂,或恐淸國因此致謝。依頃日榻前下敎,一時奏請,實合機宜,兩款奏請文書,令槐院預爲磨鍊,而陪臣宰臣處,以此意移文知會,彼中如是問及,以此酬酢,宜當。敢啓。傳曰,依啓。移文不必爲之。出承文院謄錄
上在昌慶宮。停常參·經筵。
下直,昌平縣令朴遠基。
金世濂啓曰,明日常參·經筵,取稟。傳曰,只晝講。
金世濂,以吏曹言啓曰,臺諫有闕,政事,何以爲之?取稟。傳曰,明日爲之。
李敬輿,以義禁府言啓曰,愼汝翊·李肝旕金等,似當分揀。依前覆啓施行事,蒙允矣,放送之意,敢啓。傳曰,依啓。
校理□□□疏曰,伏以,臣氣稟虛弱,素多疾病,經年直廬,寒沍積傷之餘,重得胸痛,調治失宜,缺數字上之症,日以益甚,加以右邊偏虛,缺數字引,背部寒縮,食飮久廢,元氣已盡,軀殼死亡無日。伏乞遞臣職名,以便調理,幸甚。答曰,省疏具悉。爾其勿辭,調理察職。
李命雄疏曰,伏以,臣急於歸見老母,而非惟所帶職務,不可一日暫曠,規外由暇,亦不欲循例陳請。至於封章仰溷,恭俟嚴譴。今玆恩由,出於夢寐之外,臣誠感激鴻私,繼之以泣。第伏惟念臣母在於湖南之萬頃地,道里之遠,過於半千,往返之際,動經時月。顧臣忝叨,最是劇地,斷不容每年帶行,翺翔道路。臣與其自速瘝曠之誅,寧受瀆擾之罪。玆露肝痛,再籲宸嚴,臣誠萬殞。伏願聖明,曲諒危懇,亟許遞免,以便公私,幸甚。
副修撰嚴鼎耉疏曰,伏以,臣父曾於亂後,罷官歸鄕,流離輾轉,寄寓於慶尙道河東地,素患風痺之疾,累月彌留,藥餌爲命。人子之情,不可一日遠離,而銜恩揆分,不敢顧私矣。今得家信,病父自上年十一月間,重得腰脅之痛,不能屈身,及至歲末,又添傷寒外感之症,委頓床席,前症轉劇,晝夜呼楚。臣旣鮮兄弟,無他醫藥之人,忝居論思,亦難帶職而去。伏乞聖慈,察臣情事,諒臣危懇,亟許遞免,以便歸護,公私幸甚。給由允下。
領府事尹昉箚子,受料待罪。答曰,卿其安心勿待罪。以上出燼餘日記
義禁府啓曰,鎖匠金季一知幾逃走,故不得拿囚,令左右捕廳跟捕之意,敢啓。答曰,依啓。出義禁府謄錄
上在昌慶宮。停常參,只晝講。
巳午時,日暈。初昏,月犯昴星。夜五更,流星出房星下,入巽方天際,狀如鉢,尾長四五尺許,色白。
下直,全羅右水使李濬。
崔惠吉啓曰,明日常參·經筵,取稟。傳曰,停。
有政。吏批,判書李景奭進,參判金槃病,參議鄭太和進,都承旨崔惠吉進。
兵批,判書李時白病,參判未差,參議李基祚式暇,參知李俔進,左副承旨金世濂進。
金世濂啓曰,憲府全數有故,今日以監察茶時之意,敢啓。傳曰,知道。
吏批啓曰,副提學,今當差出,而擬望之人乏少,承旨中可合人員,竝擬何如?傳曰,允。
午時,上御崇文堂。知事南以雄,特進官呂爾徵,參贊官崔葕,侍讀官沈,檢討官鄭知和,假注書李天基,記事官李䅘·李正英入侍。上讀前受詩音一遍。沈進講思齊五章。講訖。沈曰,此詩言文王修齊治平之要,其中肆戎疾不殄烈假不瑕云者,誠今日所當猛省。今當大亂之後,省厥聖躬,以期於光大無玷缺,可也。且近日言官所論,多不蒙採納,無乃有違於不諫亦入之訓乎?南以雄曰,木從繩則直,后從諫則聖。臺諫目見其害於事者,卽進匡救之言,而不爲之聽納,則豈群下之所望於聖明者哉?崔葕曰,臺諫之職重矣,爲人君耳目,隨事匡救,乃其職耳。其所言者,豈皆過當之言?雖或可采之論,亦不聽從,不能無憾於聖人之明也。沈曰,末章人才作盛,卽文王之德之致也。以其德之純亦不已,能使蒙養克正,成人有德。方今多難之日,作人之方,蔑蔑如也,誠可慮也。以雄曰,自古閭閻小子,必先習小學。故乃知壯行之道,而今無師表,亦無以是敎導之者。習學者,只是科業文字而已,深可慨惜。爾徵曰,作成人才,乃風化之本,必須導率得其方,躬行有其效,可以觀感而成就耳。曰,閭閻童子,無挾冊就師者,識者之寒心,久矣。小子有造·譽髦斯士,文王之政所務者如此,則訓蒙之道,其可忽乎?上曰,今童子不就師,則受學於何處耶?或受於家者有之,而道路未見挾冊就師,如昔日之盛也。葕曰,前見濟州牧使狀啓,請遣訓導,而以敎遐荒之人矣。該曹以官員數多防啓。臣意則不然。王化至近之地,廢學尙如此,況彼絶島乎?何地不生材?敎養無方,成就可望,願依狀啓,差遣訓導,使遐方之人,得以蒙養,可也。上曰,當觀缺半行臣自平時,熟見閭閻之敎詔,得生缺半行勉之,此俗一去,人才漸下。臣以爲童子講習缺禮曹禮講時,亦以此考講,使知義理,則好矣。館學月朔之製,雖是科擧之文,後生小子,亦多興起之望,亦廢而不行,可勝歎哉?崔葕曰,干戈之後,人情懈怠,不遑着力於此,而亦不可一向置之於相妄之域,館學乃是作人之根本,勸奬在於師儒之久任。今當新定出令嚴立科程,然後乃可着實爲之。大司成之職,必擇人久任,使之敎導儒生,至於童子輩,亦須及時敎養,擇差訓導,可矣。上曰,承旨之言甚當。大司成擇差事,言于吏曹。且該曹官入侍,亦可依此言施行。爾徵曰,前時大司成,例以心經·近思錄,通讀問難,且有月朔製述之規,而今亦廢矣。崔葕曰,心經·近思錄,不可猝然覓得,而小學一部書,足爲成就人才之根本矣。鄭致和曰,今此進講詩,孰非切語,而刑于寡妻一句,正宜今日之益可猛省者也。以文王之德,配太姒之德,乃成周治修齊之道,實治平之本也。古人曰,有則改之,無則加勉。自上雖無可改之過,必須加勉於此,深體此章之旨,幸甚。呂爾徵進曰,謁聖,前以日氣尙寒,且恐擧子未及上來,以開春退行矣。今則科擧在近,多士皆會,欲豫爲擇日,敢稟。上曰,日氣溫和後爲之。南以雄進曰,危亂之日,何事不憂?而目今人心,渙散極矣。此大可寒心。自上必軫念於此,收拾人心,幸甚。上曰,何以則可能收拾人心乎?對曰,人心本無形迹,收拾之道,不可家喩而戶說,當於刑政事爲,上自無過失,則人心悅服。服民之道,在於至誠,自上以至誠,莅乎刑政事爲間,則人心自可收拾矣。上曰,其言切實。然人之作事,雖思量缺半行未知近日某事爲過擧耶?南以雄曰,缺半行臣無知識,何以知此?但自古赦者,君子之不幸,小人之大幸。今觀敎書,雜犯死罪以下皆蕩滌,而至於告身罰之輕罰,而獨未蒙恩釋,此實未安矣。上曰,雖然,或有處心不當者,或有後弊之事,則論罰未久,旋卽蕩滌,無所懲艾。故不在原赦之中。如此等事,在古亦然矣。以雄曰,如彼之輩,不須論也。且旣有頒敎,則依法放釋,只當不復任使而已。上曰,卿言大凡觀之,則誠然,而今時則不然。若公道大行之時,則如彼不可用之人,銓曹自不信用。今也黨同伐異之風,起矣。苟爲同志,則雖行若狗彘,亦必擬望。不如初不收敍,以傷政體耳。古者,人臣不得受點者,不敢發言,而今則雖屢不落點,而强置注擬中,終不落點,則或於引接之時,必請其故。國綱如此,其亦難矣。以雄曰,黨論之出,誠可痛也。雖亡其國,猶不知止矣。上曰,人之惡莫有甚於黨論,國家權柄,一隊人專之,排其異己,獨據淸要,國亡而不恤,惟利己是務,其爲惡其爲貪鄙,甚矣。然其弊已痼,脫灑者少矣。以雄曰,聖敎允當。黨論出後,無終始善其身者,豈不痛哉?以雄又啓曰,頃者請寢貞惠翁主禮葬之命事,未蒙允兪。非但禮葬,與貞嬪之喪有所差等,爲未安也。當此兵後饑饉之時,至於祭享御供,亦皆停減,而獨於翁主之喪,必欲過厚,爲平時擧措,臣至今未曉聖意之所在也。臺諫陳章,終不採納,臣竊恨之。上曰,是以減省矣。此先王親女之喪,當國家粗定之時,何可全不顧見乎?故量減爲之矣。以雄曰,雖曰量減,所入物力必不些。臣以爲臺諫之言,未爲不可也。上曰,貞嬪之喪,上年板蕩,不如今日之粗定也。缺數字致其厚禮也。且以親疎言之,彼此有間,缺半行自上私致厚禮,優給葬需,缺半行實拂群情矣。崔葕啓曰,小臣亦有所達之事,國家必明刑賞,刑賞之際,不可以微物而忽之。今者全羅監司狀啓,僧人以梟示斷律。當初聞見,無端聚軍者,實爲驚駭,監司之狀啓,梟示之斷律,固其宜矣,而但守禦使旣爲緘答,自陳分付之失宜,其僧所犯,似是無情。自上豈不洞燭?一僧雖微,人命至重,原其本情,則蓋所謂眚災之類,無知妄作,而遽加大辟,則豈無有害於好生之德乎?竊聞李敬輿亦於榻前陳此僧事。臣於此僧,無一毫顧惜之事,而第恐欽恤之日,或有一夫之抱冤,敢此論達,不勝惶恐。上曰,人命至重,不可以微賤而忽之。但其所犯甚重,將欲斷用重律,而多有言其冤者。故予方參量不斷矣。古書曰,衰亂之世,人君懦弱,法綱解弛,每事姑息,終至於姦宄日興,不可防遏。若此僧得免重律,則無以懲戢姦宄矣。且如此大事,兵判何敢分付乎?李時白若不分付,則此僧卽當置法,此僧無罪,則李時白當受大罪,兵判·僧人中,必有當其罪者矣。此時何敢聚軍期會?竟欲做成何事?毋論有情無情,漸不可長,必須申明國法,痛懲此習,可也。不可決杖施罰而止,使不令之徒,倖其免也。發兵,國之大事,若人人弄兵,其禍可勝言耶?如此事,必使人不敢下手,可也。
崔葕,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
金世濂,以義禁府言啓曰,鎖匠金□一,知幾逃走,故不得拿囚,令左右捕盜廳跟捕之意,敢啓。傳曰,依啓。
又啓曰,今日政事,都承旨崔惠吉,吏批已爲進去,兵批則色承旨李敬輿,所當進去,而移拜副提學。左承旨崔葕書缺半行廳中只有左副承旨臣世濂,政廳,何以爲之耶?傳曰,左副承旨進去。
吏批,以宋時吉爲右副承旨,權濤爲同副承旨,趙壽益爲執義,沈爲副校理,洪茂績爲廣興守,李有謙爲淳昌郡守。學諭單柳昌震,靈光郡守李時煥陞號。醴泉郡守許僴今加通政。成夏宗爲楊州牧使,金渰爲機長縣監,李敬輿爲副提學,李爲司僕僉正,李厚載爲繕工僉正,朴嶔爲監察,李忠顯爲松禾縣監,金地南爲禮曹佐郞,李彬爲典籍,宋光弼爲典籍,申翊全爲副校理,洪起源爲熙川郡守,張㬇爲禁府都事,李聖基爲禁府都事,林爲持平,金南重爲右承旨,南以雄爲大司諫,吳竣爲兵曹參判,元振溟爲平市令,沈碩慶爲忠勳都事,李克仁爲監察。江界府使徐弼文仍任,直講單李雲栽,南銑爲穩城府使,宜城副守孝忠承襲。趙重呂爲修撰,李昌漢爲假引儀,蔡西龜爲刑曹佐郞,閔震益爲信川郡守,睦處善爲繕工監役,洪茂業爲漢城判官,全羅推考敬差官李雲栽,奏請上使沈悅,副使吳竣。
兵批,上護軍金壽賢,護軍洪得一,副司直李必□,護軍丁益壽。
金世濂,以弘文館言啓曰,本館上番時存三員內。校理尹絳,受由在外。校理金振,身病陳疏調理。應敎趙壽益,今日政,移拜執義。他無晝講入侍之員,請新除授副校理沈,卽刻牌招肅拜,仍爲入侍。傳曰,依啓。
崔惠吉,以吏批言啓曰,新除授右副承旨宋時吉,認爲在京而擬望,至於受點矣。今聞往在利川地云。臣等不能致察,極爲惶恐。何以爲之?敢稟。傳曰,知道。所在之地不遠,仍爲除授。
金世濂啓曰,新除授右副承旨宋時吉,時在京畿利川地,斯速乘馹上來事,下諭何如?傳曰,依啓。
崔惠吉啓曰,信川郡守卽營將,而以文官差送缺半行是備擬之意,敢啓。傳曰,然則以營將可合人,差送。
獻納李裯,正言崔文湜啓曰,新除授禮曹佐郞金地南,爲人汎濫,行己麤鄙。曾爲地部郞官,物貨捧納之際,多有不謹之誚。坐罷未久,遽授南宮淸選,題目一下,物情俱駭。請命遞改。金吾郞官·殿中御史,俱是蔭·武之極選,而經亂之後,官方淆亂,冗雜苟充。見者譏其不似,同列羞與爲伍。朝廷之日卑,庶事之日隳,未必不由於此,請命一一澄汰。答曰,依啓。
權濤啓曰,臺諫出去留門,請出開門標信。
吏曹參判金槃疏曰,伏以,天禍臣家,遭變罔極,恭惟聖明在上,洞燭無餘,方其席藁之日,至下退去之敎。辭旨寧丁,慰撫備至,慈父之念其子,未足以過之。百代之下,可泣鬼神,況臣親承,何以爲心?至於躬析獄情,湔處惡名,藹然欽恤之德,無非矜念之意。兄弟父子,相對感泣,一死之外,更無可報。嗚呼,自古人臣,橫遭禍故,害其家族者何限,而今臣所遭孔憯其變,苟非殿下,睿裁明審,仁覆悶下,欲其厚全,如此其至,則臣安得有今日乎?日月照臨,更何憂畏?第臣腐心抆胸,直欲鑽地以入者,臣之家世,粗以忠謹相傳,先臣長生,平日敎誨,未嘗不擧此勖之,子弟門人,所共承者。不圖今者,家變至此,九原有知,先父之魂,必將慙痛於冥冥,臣亦何顔,猥藉寬假之私,敢自晏然而已乎?情勢孔蹙,不敢坐俟物議,冒死請急,不計其他。伏乞聖慈,特加憐悶,本職兼帶,竝賜鐫改,以安臣分。義之收拾驚魂,感祝聖恩,不勝萬幸。答曰,省疏具悉。卿其勿辭,安心察職。
領議政八度呈辭。入啓。答曰,安心調理。
修撰許積疏曰,臣缺半行冒呈辭單,獲承恩暇,感祝缺半行災孽猝作,自闕歸路,馬忽驚墮,僵仆缺數字氣絶良久,傍人救甦,舁歸私舍,而臂脚違骨,肌肉碎烈,胸脅牽引,呼吸促急,肢節疼痛,不能轉側,寒熱往來,精神惝怳。貼身床席,晝夜呼楚,數日以後,庶幾免死生之慮,一朔之內,亦未有差復之望矣。今臣欲起而登程,則痛勢如許,不能運動,欲臥而調治,則職名在身,久致曠闕。上無以進當公務,下無以退遂私情,臣誠狼狽,罔知攸處。第念跡賤如臣,百無一似,遭遇聖明,謬恩稠疊,纔離秉筆,旋在經幄。臣雖至愚,寧不自知,而黽勉隨行,以至今日者,實有所不敢也。臣之所患,苟不至十分危劇,則豈敢以虛辭煩聖聽哉?設令無狀,有所文飾,獨不急歸見老父乎?臣之情悃,聖明亦必爲之洞燭矣,臣何敢誣?人實共知。臣之受傷,且有日矣。所當卽爲控辭,以陳危迫之懇,而非但重傷之初,精神昏憒,不能執筆構疏。一以避微官引疾之嫌,一以念老父倚閭之望,屈指計日,以冀少差,而病日益深,官日益瘝,疾痛之極,不得不呼,臣之情事,其亦慽矣。伏願天地父母,曲垂矜恤,俯採哀鳴,亟賜遞免,俾專調治,以延垂絶之命,則終始大恩,臣當銘佩而入地矣。臣不勝悶迫惶隕之至。踏啓字以下。
校理金振疏曰,臣之所患,日向危劇,乞遞臣職事。踏啓字以下。
大司諫金壽賢疏曰,伏以,臣將老病不能供職之狀,冒萬死瀆宸嚴,冀蒙恩遞,而夢寐之外,反下加由之命,臣誠惶懼,不知所以爲計也。第臣所患之疾,不但外感,內傷亦重,彌留累月,藥餌無效,痰火上攻,頭痛如破,虛汗長流,畏風如箭,專廢食飮,委頓床席,氣息奄奄,莫保朝夕。顧臣犬馬之齒,已迫八旬,非如年少之人,痛定缺半行旬月之間,決無趨朝之望,言責之任,不可暫曠。伏乞聖慈,憐臣病劇,亟許遞免,俾延垂死之命,不勝幸甚。踏啓字以下。以上出燼餘日記
上在昌慶宮。停常參·經筵。
辰時,日有左珥。夜一更,白雲一道如氣,起自乾方,直指坤方,長竟天,橫過月上,漸移東方,良久乃滅。
下直,寧遠郡守李箕男。
權濤啓曰,明日常參·經筵,取稟。傳曰,停。
金世濂,以都摠府言啓曰,副摠管李滌,以會同分軍事,除標信,內兵曹進去之意,敢啓。傳曰,知道。
又以備邊司言啓曰,今月初七日晝講時,兵曹餘丁木,下送咸鏡道,以救饑民事。李溟曰,幾同下送乎,上曰,與大臣相議爲之事,傳敎矣。臣缺半行榻前,以餘丁木送于六鎭,俾爲衣資事缺數字策,最爲切急,姑以餘丁木三十同,爲先下送,何如?傳曰,依啓。
又以備邊司言啓曰,臣等伏見全羅監司狀啓,僧人照亨之事,極爲可駭,及承聖批,尤不覺瞿然之至。漸不可長之敎,誠爲允當。但臣等取見其文案,則元定義僧,自有名數,而軍裝點考之期,以三月初一日爲限。且其間措語,皆以山城守禦爲重,若有凶謀祕計,則豈如是乎?李時白本意,只在勸誘僧輩,以爲緩急得力之計,而施措之間,未免疎闊,罪固難免。至於僧人,則不過承上司之令,無知忘作之致,若以此置之重典,則恐涉冤枉,且僧性愚直,易於沮勸,今若聞照亨之死,則各處義僧,無不喪氣,更難收拾,亦甚可慮。臣等區區愚見如此。惶恐敢啓。傳曰,然則何以處之?
昇平府院君金瑬疏曰,伏以,臣辜恩負國,罪大惡稔,繩以王法,萬死猶輕,聖度包涵,曲賜矜貸,特屈刑章,反下恩敍,鏤骨感激,出涕滂沱。擬卽趨謝新命,瞻望天閽,以伸犬馬之誠。是乃區區之至願,而惟其顯戮未行,冥罰荐至。粤自上年初秋,重患危腫,命在朝夕,無望生全,幸賴天地父母之恩,醫治及時,藥物兼濟,再續殘喘,獲到今日,而大痛之餘,元氣憊敗,頹仆床席,不能自力。且以怵惕公議,進退維谷,遲回日久,方俟嚴譴。今者,該曹循例入啓,請給朔料。臣竊伏念稍食之設,蓋爲仕者,未及出謝,先竊公廩,分義之所不敢,惶悶罔措,終未能領受,臣罪至此而益深矣。臣隕越伏地待罪。伏乞聖明,亟加斧鉞之誅,以爲人臣不敬者之戒。答曰,省疏具悉卿意。卿其安心,勿爲待罪。以上出燼餘日記
上在昌慶宮。停常參·經筵。
辰時,日暈兩珥,暈上有冠,色內赤外靑。巳時,有交暈兩珥,暈下有履,色內赤外靑,白虹貫暈指日。午時,日暈兩珥。未申時,日暈。夜一更,月暈。白雲一道如氣,起自月傍,直指背方,長十餘尺,廣尺許,良久乃滅。二三更,月暈。
權濤啓曰,明日常參·經筵,取稟。傳曰,只晝講。
崔葕啓曰,假注書李天基,觸寒重傷,頓倒不任,他假注書,差出,何如?傳曰,依啓。
以權摶爲假注書。
權濤以吏曹言啓曰,奏請使書狀官缺半行所薦,其中首望鄭致和,卽與□曹參議臣太和缺半行之薦,事異常例,故書入之意,敢啓。傳曰,知道。
又啓曰,修撰趙重呂上疏到院,而聞以染氣出避。疏辭症勢,亦謂染疾,入啓未安之意,敢啓。傳曰,依例爲之。
傳于權濤曰,謁聖擇日,何至今不爲入啓耶?問啓。
權濤,以備邊司言啓曰,以本曹草記。傳曰,然則何以處之事,傳敎矣。照亨之事,論其罪則漸不可長,罪在必誅,原其情則感恩慕義,志在赴亂。參酌二者,情法兩伸,無沮義僧之心,而痛懲後日之弊者,乃臣等區區之見。故不得不有所申稟,而至於用法輕重,非臣等非可擅便,伏惟睿斷。傳曰,減死施行。且所謂義僧,似有後弊,無事時則革罷,可也。
權濤,以備邊司言啓曰,凡科擧時試官朝夕飯供,例責於各司,而目今經亂之後,又値無前之凶歲,貢物蠲減,其數亦多,諸司下人,嘗以生道漸窄,應役彌繁爲訴。今若責辦試所供饋,有如平日,則其勢難堪,依丁卯年例,令試官,各自持飯,以除弊端,應辦官進排場中該入之物,雖不可廢,而如試官以下,早飯茶啖,一切勿設,宜當。以此分付該曹,何如?傳曰,依啓。
又以禮曹言啓曰,今此奏請方物,已爲啓下矣。昨因該曹通報,當有王妃。王世子冊封兩件方物云,依前物目單子,又爲入啓,令該曹照例措備之意,敢啓。傳曰,知道。
右承旨金南重疏曰,伏以,臣有狗馬之疾,經年呻痛,面浮癮疼,輕重無常,少觸風寒,諸症輒發,此則通朝之所共知也。今玆新命,出於夢寐之外,臣誠惶恐,罔知所措。以臣病勢,夙夜之地,決難供劇。且臣持身無狀,重被彈劾,今參出納之任,自量不敢,人謂如何?病狀情勢,俱極狼狽。伏乞聖明,亟遞臣職,以便公私,幸甚。答曰,省疏具悉。卿其勿辭察職。以上出燼餘日記
上在昌慶宮。停常參,只晝講。
辰時,有霧氣。巳午時,日暈。未時,日有重暈,內暈有兩珥,白雲出自兩珥,逶迤指北,長各丈餘,廣各尺許,良久乃滅。申時,日暈。夜一更,月入東井星。自一更至四更,月暈。
下直,寶城郡守吳暹。
權濤啓曰,明日齋戒,〈再〉明日國忌齋戒,此兩日視事,不爲取稟。傳曰,知道。
崔葕,以戶曹言啓曰,歲幣莫重莫大之擧,當以物目,分定各道,使知竭國力措辦矣。本曹考出田結成冊以待之,而有領相出仕後議處之命,而尙未出仕,趁未磨鍊入啓之意,敢啓。傳曰,知道。
又以都摠府言啓曰,今日入直軍士,中日習射,請出標信。傳曰,知道。
又以禮曹言啓曰,傳曰,謁聖擇日,何至今不爲入啓耶,問啓之敎矣。上年九月晦間,臣曹以大臣言啓曰,人君視學,乃是斯文之盛擧,待明春日氣和暖,招集京外儒生,行禮試取,方爲合宜。傳曰,依啓。目今歲律新改,寒冱未解,日氣峭料,冒夜擧動,恐傷玉體,玆敢啓請矣。今承下敎,尊聖右文之盛意,凡在瞻聆,孰不聾動?但別試在於今月,監試定於二月,中外設科,士子分散,勢難咸集京師。且今年節候差晩,淸明在於三月初生,姑待春和漸暢,京師罷場,以行褥禮,仍爲試取,允合事宜。令日官豫先擇日,知委,何如?傳曰,允。
權濤,以備邊司言啓曰,戶曹參議李景義上疏,方爲回啓,而疏中所陳,俱係大段變通,待領相出仕後,商確覆啓之意,敢啓。傳曰,知道。
午時,上御崇文堂。入侍同知事李景奭,特進官許啓,參贊官權濤,侍讀官沈,檢討官鄭知和,假注書權摶,記事官李䅘·李正英。上讀前受詩音一遍。沈曰,此章乃八章也。首章言求民之莫二字,一篇綱領也。上曰,式廓,何以言規模也?沈曰,式,樣也,廓正也,故云式廓。上曰,自古上帝眷顧之國,則其后妃子孫乃賢,而世世享其國,國家衰微之後,則自然其子孫不肖,天之眷顧之不重歟?沈曰,有殷憂啓聖,多難興邦之語,何必待天之眷顧,然後爲國乎?李景奭曰,眷顧云者,天心仁愛,人君之德也。當此之時,益修其德,則天之視聽,自我民視聽,皆係於君上之德不德。況今天立厥配之時,益修其德,以答天變,則自求多福矣。上曰,予意則心不欲爲非,而但以稟性庸下,才識不逮,以至時事如此,民生不寧,此無非予所致也。李景奭曰,自上雖益加勉勵,而在下之人無有盡心國事者。且於近日朝著之上,論議派分,惟以黨論爲事,自上深明其是是非非,而痛絶之,則群下庶有畏懼之心矣。且聞年少若干輩,各自爲心,互相乖㨻,至於領相之言,亦不遵行。故或以所見不逮待罪云。自上每以引接大臣,委任三人,氣血流通,則其於爲國之道,庶有可望,而人心悅服。小臣無狀,自聖上反正之初,僥倖發身,濫陞宰列。今又冒忝千萬不似之任,其於分義不堪,同僚亦以嗤點,而所以强顔出仕者,於事之所當爲者則庶欲加勉,只恐百事之不逮也。至於人才之沈滯者,各職其職,乃天官之責也,尤恐不可以堪當矣。上曰,卿憂國如家,其於國事必盡誠,超擢任之,惟其立賢無方,用心公平,可也。內而三司,外而守令,其任尤重,必察之而各當其任,則爲幸矣。李景奭曰,三司得人,則進退人物,一出於持公,而至於守令,則全羅道沿海守令,或有侵虐民者。近日則或以山城守堞之功用之,或以稍解文字者任之,而其在戰守堞中功勞居首者八九人爲先,或除守令,或爲僉·萬戶,別爲他日激勵之地也。上曰,卿之所思甚當,以此爲之則幸矣。上曰,今則吏曹郞官,無專擅之路耶?李景奭曰,臣承乏文衡之任,久欲遞免,而適値多事,尙爾冒忝。文字簿書,勢難兼察,所帶文衡,尤宜先遞。臣曾忝吏曹參判時,知製敎令臣抄選,蓋以臣忝主文衡也。臣以爲此非一人所可選,姑待後日,可也。頃抄知製敎,而臣未與聞。知製敎元來吏曹抄選,且被抄之人,雖皆可合,而以前日使臣抄選之意觀之,則忝在文衡者,似當與知也。臣素無人望,冒居已久,實不近似。文衡之任,請爲先遞差。上曰,知製敎,豈可不問於大提學?且其數太多,殊無精抄之意,當該官員推考,其薦勿用,可也。李景奭〈曰,〉文衡辭免時,欲陳實狀,且達此事,而慮其有排擊之嫌不爲矣。今承下問,不敢不達,而特言其前規耳。被抄者皆可合,而今若勿用,則事甚未安。且吏曹郞官相避亦抄云,未知亦有前例耶?上曰,此事不當矣。於推考中入之,可也?又曰,郞官之事,古今有異。自古無黨無偏之時,年少郞官知年少者之事而進退之,其於用人之道,得矣。今則不然,惟以黨同伐異爲事,以年少郞官任之,則用捨不公,以此爲害多矣。使郞官無下手處,可也。此新法甚便,各別申明,可也。李景奭曰,得其人之心,然後其可矣。上曰,知製敎爲任甚重,而近間苟充之弊有之,若爲文官則皆爲之,此事甚爲不當矣。李景奭曰,缺半行言者也。其任可不重耶?上曰,以製述爲主缺半行文學爲主者,於製述不足,未必無一長可取之才也。李景奭曰,金地南爲人,乃新出身,而南中有土望云矣。前爲戶曹佐郞,於郞官之任,不若南行官員着實爲之,致有下吏之弊云。故以所聞,入啓罷職矣。頃以禮曹郞官,擬望受點,而又被臺駁,以此前日之罪,至於更爲論啓,則過矣。又啓曰,監察·禁府都事沙汰事,臺諫論啓得請矣。都事則蔭官,扈從者多爲之,以至準朔者有之,未知臺諫之意在於何人,而至於監察,則所謂殿中御史也。其人雖輕,而其任則重,近來武班爲之者多,或以爲冗雜,而銓曹以除拜爲任,臺諫以指摘爲任,不爲指名彈劾,而推誘於該曹,自曹沙汰,似爲不可。上曰,不可爲之,言之爲是矣。上曰,守令除拜之時,我國頗以蔭官爲之。或生進者則於字牧之任,可以知之,此後則蔭官守令,不欲多用也。自古讀書小成,則操弓挾矢,難於發身者,則皆爲蔭官。此後則先用文官,次用武臣,乃用蔭官,以杜蔭官之弊,可也。李景奭曰,南行部將及宣傳官,至於無才能者皆爲之,此後則斷杜其路矣。上曰,文官少耶?多而不合於用耶?李景奭曰,文官以躬耕讀書,立朝者或多,而至於吏治,則或不稱矣。上曰,試可乃已。試可然後,處之,可也。李景奭曰,文官之可合於吏治者,爲先用之。上曰,中原則州府郡縣,皆以文官爲之。中國規例,極是美事。李景奭曰,輔德李尙馨,無論病重與否,而大臣皆以爲其人頗有學識,而言語甚訥,不合於擇送。承旨亦以爲不合矣。權濤曰,曾與之相接,至不能解聽。淸人如有通解我國言語者,不無貽笑之弊矣。上曰,其人言語,如此其訥耶?權濤曰,李尙馨爲假注書時,鄭經世進講尙書璿璣玉衡,頗有難解處,薦尙馨,使之進講,則似爲通曉,而人不能解聽矣。上曰,皆以爲不可,則改之無妨。權濤曰,三司呈疏,逐日紛沓,其弊不可杜,而至於修撰趙重呂疏章,昨日來到院中,而聞其家染氣大熾,方在避寓中,疏中病勢,亦似染患。敢爲啓稟。上曰,然則其病必爲實病,改差,可也。缺半行設官分職,各有所司,而近來人心甚巧,缺半行廳以重其事。至如徵債奴婢之訟,自有漢城府掌隷院,百般構辭,或稱徵債時打傷,或稱叛主,或稱據奪,每呈刑曹,極爲不當。各其訟官決折,然後理屈者,本曹治罪而已,決斷曲折,非刑曹所知也。上曰,各司各治其所掌而已。不當治者,勿預,可也。又啓曰,梟示之事,雖出於一時痛懲罪惡現著,而不在法例,如非臨陣不可用。近來外方,輕爲啓請,有若定式之例,極爲不當。法典有待時斬·不待時斬,各有定律,且有刑辟稟裁之法,其意有在,不可改也。上曰,該曹察爲,可也。李景奭曰,職任各掌其人,而後責其成效。近來大司成久曠,於館儒通讀及製述,甚爲緊重,而至於擬望之時,可合之人乏少,必待可合之人,任之爲當矣。金世濂於此任,甚爲合當,而時爲承旨,則擬望不便。李景承亦合此任,而時爲戶曹參議,此不可以循例爲之之意,敢啓。上曰,極擇差出,兼職用之。其於作成人才,重矣。至於久任則似苦,而當此人才不足之時,如此之人,兼察其任,一如鄭曄所爲之時,可也。遂罷出。
掌令李汝翊疏曰,無狀小臣,累忝非分,絲毫無補,只事瀆擾,死罪死罪。臣稟受虛弱,素多疾病,而去年正月,付職入城,淹延一朞,寢處冷寓,食飮失節,宿痾新恙,發作交攻。槪擧其深痼處言之,則身之左邊,最爲受病,氣血偏虛,冷濕爲主,溫食寒飮,俱爲泄痢。以此症勢,決難供職,而近緣朝家多事,不敢言病,黽勉隨行矣。數日前,又因子婦之發引,冒觸曉寒,出送門外,而舐犢之愛,自不覺其過於啼號,仍以添傷。四肢疼痛,胸腹如刺,轉成塊症,痞塞心肝,漸就於危劇之地,藥不見效,差復無期。伏在旅床,與死爲隣,情勢所迫,不得不仰首疾號。伏乞聖慈,俯憐危懇,特令鐫改臣職,以續垂絶之命,不勝幸甚。以上出燼餘日記
上在昌慶宮。停常參·經筵。
仁憲王后忌辰齋戒。
夜自一更至四更,月暈。五更,月暈。流星出軫星下,入坤方天際,狀如鉢,尾長四五尺許,色赤。
金南重,以吏曹言啓曰,承旨·臺諫有闕,而今日齋戒,明日國忌,政事,何以爲〈之〉?敢稟。傳曰,過後爲之。
權濤,以戶曹言啓曰,今見禮曹傳關,以臣曹應辦,恒定此役。以各司輪廻差定,取考曹謄錄,則丙子年缺數字已爲設行,此丙子以後新設者也。連次苦缺半行而況今臣曹事勢,已到十分地頭,兩起方物,凡于酬應,罔有紀極,而科場進排上下等物,雖非缺數字專責於臣曹,豈可以非次第之苦,疊責於臣曹乎?令該曹依次第,斯速改定,何如?傳曰,依啓。以上出燼餘日記
上在昌慶宮。停常參·經筵。
仁憲王后忌辰。
夜一更,月暈。
金南重啓曰,明日常參·經筵,取稟。傳曰,只晝講。
執義趙壽益啓曰,臣以無似,忝叨匪據,黽勉行公,恒切愧懼。昨於朝報中,得見筵臣以知製敎抄選事,力斥銓官,臣卽其時銓郞之一也。不勝瞿然。大槪此任,必以一時才望可合者抄擇,可否取舍,衆議歸一,然後得預是選,非一二官所可得而私者也。頃日抄出之時,考閱官案,列書缺稟告於堂上,則參議鄭太和與判書南以恭半行缺其名而言曰,某也可也,某也可也,其所云云者,皆是可合之人。故臣一依所言,拈筆書之而已。終無一人增減於其間,缺不問於大提學,則亦有曲折焉。臣與同僚,初慮此事,似當有問於主文之人,將欲往議矣。招諸舊吏,問以前規,則以爲自前自本曹抄出,而別無往議之規云。臣與同僚,再三問之,乃知其然,而堂上亦言其前例如此。故難於創開新規,竟未果焉。如有可據前例,則一番往問,有何所憚而不爲乎?且其詞翰之任,異於官職除拜,惟問文才之當否,勿拘於相避,前規亦然。玉堂之錄,可謂重矣,而當其薦錄之時,相避之人則但不手自圈點而已。未聞其拘於相避,而不得參錄者,其何以異於此乎?況此知製敎,則自前以銓郞而被抄者亦多。若然則其無相避之法,亦較然矣。蓋前後之事,古例皆然,而獨於今日,指爲郞官之罪案,不亦異乎?臣旣被人顯斥,又身在應推之中,決不可一日冒據,敢來瀆擾於國忌之日,臣罪尤大。請命罷斥臣職。答曰,勿辭。
大司憲南以恭啓曰,臣前忝吏曹判書時,與其時參判李景奭同坐,郞廳請抄知製敎,臣言文衡適在本曹,相問抄出也,其後參判遞去,雖未知郞廳之尙記臣言相議與否,而臣則不復致意缺數字者,都目政垂畢之時,郞廳抄錄二十人,來示於臣。臣曰,此數甚多,似涉不精,數不可不減,且不可不問於文衡云,則郞廳卽問下吏以古規。下吏曰,讀書堂則專問於文衡,至於知製敎,則元無自本曹往問之規矣。郞廳退與同僚,減去七人,而臣之女壻李元鎭,又入抄中。臣心甚惡之,卽自削去,則座中皆曰,知製敎元無相避,何害之有。臣亦竊想之。故相李山海爲銓長也,其壻李德馨參抄,李德馨之爲銓郞也,其同壻李尙弘亦被抄,其無相避,明矣。但臣本庸陋不文,多愧於古人,而不能深思,妄信規例,終不得强削,臣之所失,與應推郞官無異,決不可一刻冒據,敢來瀆擾於國忌之日,臣罪尤大。請命罷斥臣職。答曰,勿辭。
獻納李裯啓曰,百執事冗雜苟充,則臺諫啓請澄汰,乃是當然之職分,而自上允許,則該曹奉旨擧行,亦非缺半行非盡擇其人而授之,或以遷轉,或以功勞,不能無苟充,缺數字灼知某也某也之不合是任,則指摘其名,有何所難,而詢於物議,混稱苟充,考諸官案,名面各知,僚員未備,見聞不廣,許多文武,有難辨別,援引法例,請行澄汰,實在愼重之意,而臺諫論事,元無一定之規,可以指摘則指摘,可以請汰則請汰,惟觀事體之當否。豈可以此謂之推諉乎?況監察之職,雖假殿中之號,其實庶官也。自前澄汰,明有可據之例,委以任重不敢行汰者,亦獨何哉?至於金地南,持身麤濫之誚,傳播於士夫間,蓋已久矣。而不謹二字,臣實得之於上年諫院之啓,頃日南宮之除,引此以爲論劾之實矣。乃今諉之以欲推而不罷,旣罷而悔,將何所用云。如許多少意思,以臣疎闊,何能逆料?臣誠疲劣,言不見信,決不可一日冒據。敢來瀆擾於國忌之日,臣罪尤大。請命遞斥臣職。答曰,勿辭。
金世濂啓曰,憲府,全爲有故,今日以監察茶時之意,敢啓。傳曰,知道。
又啓曰,執義趙壽益,大司憲南以恭,獻納李裯,再啓煩瀆,退待物論矣。傳曰,知道。
又啓曰,臺諫出去留門,請出開門標信。傳曰,知道。以上出燼餘日記
上在昌慶宮。停常參,只晝講。
弼善閔應協,還入瀋陽下直。
辰時,日暈兩珥,暈上有戴,色內赤外靑。夜自一更至四更,月暈。五更,月暈兩珥,白氣出自兩珥,長各數丈許,廣各尺許,良久乃滅。
下直,金化縣監李震行。
權濤啓曰,明日常參·經筵,取稟。傳曰,停。
有政。吏批,判書李景奭進,參判金槃呈辭,參議鄭太和上疏,右承旨金南重進。兵批,判書李時白推考,參判吳竣病,參議李基祚進,參知李俔病,右承旨金南重進。
權濤啓曰,憲府全然有故,今日以監察茶時之意,敢啓。傳曰,知道。
又啓曰,自古辭狀,非監司則不敢,兵使雖病重,必報其監司,以爲狀啓,事面固然。今者黃海兵使申景琥,偃然言病,直啓請遞,其在事體,駭然甚矣。武將驕蹇之習,不可不懲,請推考。傳曰,依啓。
吏批啓曰,春宮輔德之任,須選其人,不可苟然而已也。輔德有闕,而擬望之人乏少,以見任宮僚,次次陞擬,文學差出,而臺諫中可合人,竝擬,何如?傳曰,依啓。
以尹履之爲都承旨,趙緯韓爲左副承旨,崔繼勳爲掌令,李必達爲利川府使,韓克述爲輸城察訪,韓爲典籍,宋克賢爲禮曹佐郞,徐一元爲繕工假監役。前郡守朴知讓·朴悌生·鄭好學,今加通政。閔應協爲輔德,成鈛爲慶興府使,李尙馨爲司諫,鄭雷卿爲弼善,申濡爲文學,李敬輿爲兼大司成,李興浡爲禮曹佐郞,洪茂績爲掌令,權任中爲正言,金振爲修撰,南老星爲直講,李烓爲掌樂正。
權濤啓曰,牌招則副提學李敬輿,以病不來,修撰金振則闕門纔閉後,來到門外,而往復相議入啓之際,以至差晩矣。金振留門入來乎?何以爲之?敢稟。傳曰,處置,明日爲之,可也。
金世濂,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。又啓曰,入直都摠管具仁垕,以特進官,除標信,晝講入侍之意,敢啓。傳曰,知道。
黃海兵使申景琥辭職狀啓。傳于金世濂曰,下該曹。
金世濂啓曰,右副承旨宋時吉,卽新除授都承旨尹履之女壻,法當相避,令該曹處置,何如?傳曰,允。
金南重,以禮曹言啓曰,戶曹啓辭內節該,應辦官改差事,傳曰,依啓事,傳敎矣。一自經亂之後,貢物多數蠲減,殘司則合爲一署,物力一樣竝殘。目今稍寬,惟戶·工兩曹而已,故今此別試應辦官,依例分定矣。戶曹頉免,則他司亦何得應辦乎?且廟堂旣以試官早飯茶啖朝夕供饋,盡爲減除,入啓蒙允,應辦官別無所爲之事。依前入啓,以戶曹仍定,俾無臨時推調之患,宜當。敢啓。傳曰,依啓。
金世濂,以兵曹言啓曰,譯官崔泳稱名人,本月十四日,自宣化門入來,差備門外擊錚,極爲駭愕。令攸司囚禁治罪。譯官元非佩信符之人,同門守門將李尙馣,常時不能禁斷雜人,以致闌入,亦難免其責,從重推考,何如?傳曰,依啓。
吏批啓曰,承旨有闕代,向於擬望時,或有由未出,或有時推,或以臺諫下鄕,可擬之人,只是南斗瞻·宋國澤·林墰三人,而亦皆在外,故不敢擬望矣。今承下敎,無他可擬之人,不得已此三人加望之意,敢啓。傳曰,知道。
又啓曰,有實職者爲大司成,則兼帶之意,頃於筵中,親承下敎。且承旨竝擬事,亦於榻前稟達,故如是擬望之意,敢啓。傳曰,知道。
權濤啓曰,都承旨尹履之未肅拜,左承旨崔葕呈辭,右承旨金南重,吏批進去,右副承旨金世濂,領議政處敦諭進去,一員未差。廳中只有臣權濤,兵批何承旨進去乎?傳曰,兼進。
以左承旨崔葕呈辭。傳于權濤曰,調理出仕。
以領議政十度呈辭。傳于權濤曰,遣承旨敦諭。金世濂承命往諭于領議政崔鳴吉,則以爲臣當此多事之日,受由調理,將至二朔,心不能一日自安,而病勢一向沈痼,少無向差之望,至蒙再次遣近臣敦諭,惶恐感激,不知所處云矣。敢啓。傳曰,領相處遣內醫看病。
權濤,以弘文館言啓曰,兩司皆引嫌而退,本館當爲處置,而副校理申翊全,辭職上疏未下,副提學李敬輿,今日以承文院褒貶磨勘事,未及入來,而卽者兼大司成下批未肅拜。臣等所見孤陋,勢難處置多官,請副提學李敬輿及新除授金振,當刻內牌招肅拜,同參處置。傳曰,依啓。
權濤,以禮曹言啓曰,上年秋間,將有謁聖之禮,臣曹以焚香·酌獻二禮仰稟。傳曰,酌獻禮爲之事,傳敎矣。來三月初七日謁聖,以焚香·酌獻,何例爲之乎?敢此仰稟。傳曰,依前下敎施行。
金世濂,以備邊司言啓曰,上年巡檢使任絖罷職之後,本司啓請差出其代,則有明春差出之敎矣。今則任絖已蒙敍命,似當仍察其任,而但任絖天性簡亢,下情不通,南方軍士,頗不悅云。節制號令之任,須以得人心爲先,任絖之代,以曉解邊事,寬猛兼備之人,差出宜當。敢稟。傳曰,依啓。
兵批,以崔惠吉·安時賢·李汝翊爲護軍。宋時吉·朴知讓·朴悌生·鄭好學·林墰爲副護軍。趙缺爲司直。許積·金地南爲司果,崔敏達爲副司果。
吏曹參議鄭太和疏曰,伏以,臣於歲時,自外而還,中路得病,至於不得運動,此時言病,有所不敢,抱病呻吟,隨行者已一旬矣。乃於本月十二日,進詣備局,轉赴本曹開坐之所,及其日暮之後,猝覺寒縮,四肢如束,目視昏眩將倒,僅俟封印,先起歸家,而繼而發熱,達宵叫呼,症形屢變,寒熱迭作,滿身骨節,無處不痛,夜不交睫,食不入口。一日二日,有加無減,病勢甚重,醫者危之。雖幸而治療得生,難望其指日蘇復。顧臣所帶,皆是緊重之任,念及曠職,心火益煎。循例辭單,恐或引日,不避煩瀆,冒昧陳疏。伏乞聖明,俯察實情,急命遞臣本職兼帶備邊司·承文院副提調,俾得退伏調活,公私幸甚。臣在前月,亦以身病呈告,猥蒙三度加給由之恩,惶感就職,以死爲期,今若有一分自力之望,何敢號籲至此,上負榮寵,下速罪戾哉?臣無任冀懇之至。答曰,省疏具悉。爾其勿辭,調理察職。
副校理申翊全疏曰,伏以,臣本滓劣,最出人下,濫荷鴻造,遽竊匪據,不一再矣。臣誠愧忸,寤寐靡極。今者,新命又及於千萬意慮之外,驚惶悶縮,罔知攸措。惟當夙夜奔走,以酬涓埃之萬一,而第臣自歲初,感冒成疾,數日以來,症勢轉劇,寒熱交攻,食飮專廢,委頓床席。差復無期,經幄之任,不可一刻虛帶,而且念臣持身無狀,頃被臺彈,雖蒙聖恩,天覆日燭,而一味兢惕,如履淵氷,固宜屛息省愆之不暇,而莫重論思之地,何敢偃然承當?揆臣情勢,實甚狼狽。再呈辭單,終未入達,不得不呼籲於天地父母之下。伏乞聖慈,察臣危懇,遞臣職名,以便公私,不勝幸甚。答曰,省疏具悉。爾其勿辭察職。
掌令安時賢疏曰,伏以,臣稟氣虛弱,素多疾病,而心痛與痰喘,乃平生沈痼難醫之症也。頃於就職之日,冒寒退歸,心痛猝劇,疝氣又發,若受刃刺,痰塞咽喉,呼吸不通。俯仰坐臥,身無所寄,須人轉側,求死不得。服藥鍼刺,僅得再蘇,而外多騷擾,內生霾霧,塡擁慘沮,氣急喘促,食纔下咽,輒復嘔噦。行則膝顫,坐則頭垂,而向人欲語,語音不出,筋力撕盡,唯在牀席,視聽所知,不過藥餌。心神怳惚,觸事顚錯,一息奄奄,生意寂寥,而病根旣深,動作無常,一失將息,轉覺危惙。時月之內,痊平無期,屢呈辭單,喉司阻却。念此言責之地,決非久曠之職。伏乞聖慈,憐臣犬馬之疾,曲全螻蟻之命,特賜遞免,以便公私,不勝幸甚。
午時,上御崇文堂。讀前受音一遍。沈進講皇矣第三章,自上讀音·釋一遍訖。沈曰,第三章言王季之德。克君云者,刑不濫賞不僭之謂也。克比云者,上下相和也,此言王季爲政之德也。見於經者,莫過於此也。李顯英曰,人君克明此二者之德,然後克盡爲君之道矣。金南重曰,此克明克類等語,何莫非人君之先務,而其中克明二字,最切於爲國之道也。上曰,謂文王近於虛誕之說也。沈曰,此言優爲天命文王之語也。與諄諄然命之之說,其意同也。上曰,此征伐時作也。相距幾許道里耶?沈曰,涇州·寧州相去之地不遠也。上曰,刑賞極難於適中矣。沈曰,賞一人而天下勸,刑一人而天下懲,刑賞洽於國人之心,然後刑賞得其公正也。上曰,以當今刑賞言之,何以爲言耶?沈曰,頃日,得見政目,以李震行·池鳳遂,除拜守令爲敎,如此等事,頗不快於人心矣。上曰,何以言之?沈曰,其時則小臣在外,未及詳聞大槪,物議以不快爲言矣。上曰,雖物議如許,予意則尙未解惑耳。至於廟社主汚辱,則非李震行之罪,人皆潰散,而其人獨爲陪奉,予不知公議之所在也。又曰,不爲入城,任意行止者,尙爲守令,此人等,除拜守令,有何不可?上曰,上年二巡上來御營軍,如何?具仁垕曰,其爲領率而來者,甚爲無形矣。今此上來百餘名,其半砲手,其半射手,令射手以爲砲手,何如?上曰,其數幾何?具仁垕曰,六千四百餘名矣。上曰,其軍士,以我國言之,最爲可用之軍也。予雖不爲下敎,而卿盡心國事。其軍士中有膂力者,爲射手,無膂力者,爲砲手,須備五千,可也。其軍士自爲樂從者,必緩急缺數字者抄之,勿爲苟充,可也。具仁垕曰,當初式年備充之軍,皆汰去耳。上曰,軍數何道爲多也?具仁垕曰,忠淸道軍士,數多而甚劣,其數則慶尙道居多矣。上曰,鳥銃造作時,極其精妙,以爲可用,可也。具仁垕曰,訓鍊都監陞戶軍,鳥銃分給之數頗多,而都監所造鳥銃,未及充給,軍器寺所造鳥銃,先爲分給,何如?上曰,軍器寺所造者,先給後,隨後所造者,償之可也。具仁垕曰,御營軍所接處甚狹,將官·軍士,混在一處,欲於宮墻外,加造五六間家舍,以爲別將宿所,何如?上曰,依啓。上曰,亂後不得爲中日矣。今後多造火藥,每中日習放,可也。具仁垕曰,近來牛筋絶乏,不能造弓,極爲悶慮。上曰,人無遠慮,不得善處。牛疫之時,令各道守令,收送牛筋,則是不難事也。上曰,人心不古,災異日生,將兵之官,必能撫恤軍兵,異於常時,可也。具仁垕曰,御營廳鳥銃,將欲打造,而賞役料布,出處無路矣。上曰,體府軍需,移送戶曹,此非戶曹所處之物,取用可也。上曰,前有馬兵?今幾有之,亂中必有騎兵,然後可用。我國將帥則於將兵一事,極爲疎闊。臨亂之際,御營軍亦解甲而去,其故何也?此不鍊兵之所致也。其各所受者,令各軍帶甲而去,可也。金南重曰,常時習陣時,亦令習著,可也。上曰,將兵之官,行軍鍊兵,預爲措備,則此有備無患之意也。頃在山城之日,無炊飯之器,極爲欠事。具仁垕曰,山城守堞將官,除拜守令者,而水原將官則四十餘人中,無一人爲守令者矣。上曰,事甚冤抑,言于該曹,均爲差出,可也。沈曰,近來數開經筵,而本館見在之官甚少,竝在京未肅拜人員,只有四員。闕員盡爲差出,何如?上曰,依啓。諸臣遂罷出。以上出燼餘日記
上在昌慶宮。停常參·經筵。
昧爽,蒼白氣一道,起自坤方,直指艮方,長亘天,廣二尺許,良久乃滅。卯辰時,日有兩珥。
金南重啓曰,明日常參·經筵,取稟。傳曰,停。
權濤啓曰,憲府全數有故,今日以監察茶時之意,敢啓。傳曰,知道。
弘文館副校理沈箚曰,執義趙壽益,大司憲南以恭,獻納李裯,竝引避而退。前規有無,再三詳問,則不爲往議,似非己失,而身被推勘,不可缺同坐之日,旣以相問爲言,相避竝抄,明有可據之例。援例缺物議混稱,則勢難指摘,只襲前論,而非有外缺。請大司諫南以恭,獻納李裯,竝命出仕。執義趙壽益遞差。答曰,依啓。獻納李裯亦爲遞差。
權濤,以弘文館言啓曰,方爲處置兩司,而副校理申翊全,修撰金振,以知製敎被抄之人,皆避而不參,副修撰鄭知和,以趙壽益避嫌辭中,擧其從兄鄭太和姓名,亦不敢隨參,只有副校理臣沈,而莫重處置,不可獨爲,請副提學李敬輿,更爲命招,使之處置。傳曰,更爲命招,不可也。
金世濂啓曰,領相處,遣內醫看病事,命下。所當卽爲書啓,而催促之後,今始來呈,極爲駭愕。內醫院當該官員,請推考。傳曰,依啓。
吏曹判書李景奭箚曰伏以,臣是何人,而敢叨匪據,此誠何時,而敢有他意?徒懷勿欺之忱,猥陳由中之懇,不料文衡乞遞之實情,轉作臺官紛鬧之大事。良由迷暗之臣,略記郞署時事,夙聞先輩餘論,天威咫尺,不敢不以實聞,非以郞官臨政來問,爲前規也。人皆可合,而敎以勿用,舊無相避,而妄有所達,無非臣率爾之失。自省不暇,有敢多辨?臣本以無狀,忝此不似,自侮已多,重辱名器,臣誠惶恐。爲政命下,不敢不來詣,而兼帶文衡之任,尤難仍忝。伏乞聖慈,諒臣情勢,所帶文衡,爲先命遞,以便公私,不勝幸甚。答曰,省箚具悉。卿無所失,安心勿辭。
以都承旨金壽賢初度呈辭,傳于金南重曰,調理出仕。
金世濂,以扈衛廳言啓曰,昇平府院君金瑬,今日出謝,依前大將啓下,其軍官分送他處者,竝爲還屬之意,敢啓。傳曰,依啓。以上出燼餘日記
上在昌慶宮。停常參·經筵。
夜一更,巽方艮方有氣如火光。五更,流星出貫索星下,入河鼓星上,狀如鉢,尾長四五尺許,色赤。
權濤啓曰,明日常參·經筵,且二十一日輪對日次,取稟。傳曰,停。
又以吏曹言啓曰,臺諫有闕,政事,何以爲之?敢稟。
金世濂,以義禁府言啓曰,本府郞廳十員皆擧,依前例,假都事七員,令吏曹差出,限場屋出入間,察任,何如?傳曰,允。
金世濂,以刑曹言啓曰,本曹是刑獄重地。故凡干緊缺自前佐貳官不得決斷,至於照律,則必須備員,缺數字李時白推考照律事,命下有日,而近日判書·參判缺數字請罪之事,事體甚重,副官尤難獨斷,臣且有連姻之嫌,缺入,不勝惶恐矣。今日判書當爲入來云,待出仕照入之意,敢啓。傳曰,知道。
權濤,以禮曹言啓曰,祖宗朝俗尙淳儉,政法頗嚴,朝家有一定之規,則不敢撓改。故亂前士夫家,或有往來,監試名紙,則乃今草注紙類也。厥後士習漸侈,法禁亦解,紙品漸至敦厚,其流之弊,至用咨表等紙,京外士子,務爲相勝,紙〈價〉騰踊,其弊不些。目今大亂新經,中外物力,蕩然無餘,破家流離,不成形樣,若遵舊習,務用敦厚紙幅,則勢必難備,窮寒鄕曲之士,亦將廢科,誠爲可慮。今此監試試紙,皆用薄劣,如今之東堂名紙者,使之備用,而如有如前敦厚潔白紙地者,則擧子停置,當該踏印四館官員,從重推考,若冒濫入格者,拔去榜目,永爲定式,京中四學及外方擧子處,趁卽知委事,各道監司處,撥上行會,何如?傳曰,允。
金世濂,以備邊司言啓曰,沿邊未挈家守令及鎭將,給馬以送,載在法典,其意實非偶然。頃因暗行御史書啓,該曹不許乘傳云,此誠蘇復驛路之意也。但經亂之後,士大夫能備私馬,可堪遠行者,有幾人哉?設有私馬,數千里長程,一馬便行,其勢誠難。近聞邊將等,多有徒步而行者云,似爲未安。今後六鎭·三甲及平安道遠道守令·邊將,令該曹給馬,宜當。敢啓。傳曰,依啓。
領議政崔鳴吉箚曰,伏以,無狀小臣,待罪台司,謀猷規畫,未有絲毫報效,徒以犬馬之疾,上瀆天聽。經冬至春,長臥私室,罪積丘山,無地措躬,聖恩寬假,譴責不加,近臣敦諭,至於再降,繼命內醫,俯賜診視,感激異數,涕泣自零。竊念臣庸孱淺短,百不如人,乘時邂逅,名與勳籍,十數年間,長處權要,兄弟三人,比肩靑紫,滿盈之懼,常切于中。乃於擾攘之際,粗效任使之勞,因此爲資,遽叨台鼎,循例陞遷,遂據台席,怵迫之私,於是實倍。夫首揆之任,位冠群僚,四方所瞻,百責攸華,苟非德望素著,才識俱優,上以見重君父,下以允愜輿情者,不可一日居此位。求臣發跡之由,不過如上所陳。人器之不似,自缺,疵咎之可議,衆口難掩。臣雖欲强顔冒據,以缺半行議,其誰見許,臣雖欲出謀發慮,以經濟自任,缺半行施。實恐小器易溢,輕慮多舛,一朝病國誤事,上負君父,缺數字咎。每念至此,寒粟遍體。頃於拜命之初,適有西路之行,勢甚忙遽,未暇陳情,非自以爲足堪此任而晏然當之者也。雖然,此則但言臣之情耳。至於今日呈告,未遑他念,只緣賤疾深痼,勢有萬不獲已焉。臣本以癃疾之人,且當向衰之年,丙子□山,丁丑奉使,皆得必死之病,彌年調養,僅延殘喘。去夏所患,亦爲危症,未及完復,遂有遠役,自分顚仆於道路,幸得生還於京國。曾未數旬,大病遽發。蓋由積傷,非出偶感。其連深危篤之狀,前後章箚及內醫書啓,略已陳達,而在朝諸臣所共目見,固不敢以輕爲重,自圖安便之計也。然於臣心自謂症致所祟,因外感寒,寒稍殺,或冀漸收藥效,不料歲飜復發,轉成沈劇。久處密室,鬱熱增重,腸冒痞結,水穀專却,虛軟已甚。或遇日候稍暖,開戶自試,俄頃之間,不覺肩背如縛,輒復擁衾而臥,汗出乃已。精神都消,百症交攻,皆因虛損之致,難望旬月之間,赴衙察任。旣不得察任,則尤何敢虛帶職名,以益曠職之罪乎?臣情臣勢,實爲如此。天日所臨,何敢少欺?且近日以來,象緯之警,殆無虛日,危疑之狀,如水益深,聖心惕慮於上,群情憂懼於下。此誠何等爻象,而名曰大臣,引疾在家,日以藥餌爲事?卽此罪狀,已合萬殞。伏願聖慈,特垂憐察,亟許遞免,早卜賢德,以幸國家,使臣處閑調病,獲保餘喘,則雖死之日,猶生之年矣。答曰,省箚具悉。予甚慮念,卿其勿爲固辭。臥閤論道,以副如渴之望。
都承旨尹履之疏曰,伏以,小臣前忝是職,適會入侍,妄陳所懷,實非所私,而謗議橫加,刺舌省咎,絶意世路,自分爲聖世棄物,玆者,新命又下,兢惶感激,涕淚自零。臣天賦本訥,不能與世俯仰,專未料某事爲目今痼弊,某語爲第一忌諱,發言無擇,語觸時議,罪名累變,轉轉益深,竟至辜恩負德,身且缺臣之罪戾,至此極矣。其不可復側邇列,再辱名器,敢陳辭單,冀蒙恩遞,調理出仕之命,又出意外,缺半行出,況臣重得寒疾,久未得汗,症勢甚重,勢難供職,如或差疾,冒恥强顔行公,則物議謂臣如何?伏乞聖明,察臣肝腸之言,非出虛讓,遞改臣職,以安愚分,幸甚。答曰,省疏具悉。卿其勿爲固辭,從速察職。
吏曹判書李景奭箚曰,伏以,臣所帶本職及兼帶,俱不近似,不厭衆望,今日嘲謗之集,不獨爲語言之失戒也。日昨冒詣政廳,故乞遞之懇,只擧兼職矣。伏承溫批,惶懼益切。銓衡·文衡,是何等職任,而偃然仍冒,人亦謂何?伏乞聖慈,察臣危衷,非出飾讓,本職及兼帶大提學,亟賜遞免,以便公私,不勝大願焉。答曰,省箚具悉卿懇。卿其勿爲固辭,安心察職。
吏曹參議鄭太和疏曰,伏以,銓曹重地,固非臣愚所可久冒,而偏荷聖恩,際此時艱,惟欲奔走不懈,以效筋力之所及,一向冥行,實無意必於辭遞。念臣不幸病生,末由供仕,累日曠職,不勝悚悶。玆冒萬死,敢陳乞免之章,誠未上格,聖批不準,至以調理察職爲敎,臣惶恐感激,繼以狼狽,罔知攸措。臣之所患,初出於偶然傷寒,而治不以時,火鬱成塊,寒熱無常,眠食俱廢,加以左脅之內,素有瘀血之症,乘時作痛,動輒復發。病勢至此,未有行公之望,旬月之間,差復無期,虛帶職名,只增罪戾。伏願聖慈,俯察下情,亟命鐫改臣本職及兼帶備邊司·承文院副提調,公私幸甚。答曰,只遞本職。以上出燼餘日記
上在昌慶宮。停常參·經筵。
夜一更,流星出井星上,入北斗星下,長三四尺許,狀如拳,尾色白。又流星出婁星下,入西方天際,狀如鉢,尾長四五尺許,色赤。五更,東方有氣如火光。
下直,文化縣監李元老。
權濤啓曰,明日常參·經筵,取稟。傳曰,停。
金世濂,以都摠府言啓曰,今日入直軍士,中日習射,請出標信。傳曰,知道。
權濤,以忠勳府言啓曰,昇平府院君金瑬,已爲出仕,本府有司堂上,仍前察任之意,敢啓。傳曰,知道。
權濤,以忠翊府言啓曰,昇平府院君金瑬,已爲出仕,本府有司堂上,仍前察任之意,敢啓。傳曰,知道。
金世濂,以義禁府言啓曰,邊順暹·金季一·文福等,放送之意,敢啓。傳曰,依啓。
大司成李敬輿疏曰,伏以,臣所帶兩館職名,已非微臣所堪,而連章累牘,以恩遞爲期,跡涉煩猥,有所不敢,黽勉冥行,從他笑罵,祗俟□幽之典。今玆新命復出於千萬夢寐之外,驚懼惶縮,措躬無地,師儒之長,其在例除,亦非人人所可忝竊。況玆兼帶責望,頓異常規,必得經明行修爲多士所矜式者,方可稱是。濟濟明庭,群英畢集,掄選苟精,豈無其人?如臣庸陋,最出群臣之下,攝務庶官,猶懼不逮。況於特置之任,獨居人先,徑從隗如乎?反正之初,始有此擧,故宰臣鄭曄,簡畀斯選。鄭曄從事實地,頗有所得,致功經籍,人稱該博,受知聖明,取重當世,亦自擔當,銳意振作,而狂瀾旣倒之餘,未抵丕變之域。以今比昨,居然中古,臣於前輩,不啻駑駿,前輩不能有爲於向時,而微臣敢爲代斲於今日,則缺數字而僨事,不待入而後量矣。欲久其任,將期實效,非人目笑,爲害彌大,得人而已。何久之徒尙?虛受之恥,在臣當恤,而濫施之政,亦關國體,上下交失,公私竝妨。臣寧伏違慢之誅,不忍受梁□之誚。此臣所以觸冒鈇鉞,畢露微悃者也。且昨者退伏之際,嚴召臨門,而慙悸靡定,憂怖仍病,未敢趨命,罪戾尤重。伏乞天地父母,俯諒危懇,新授兼任大司成,先賜遞改,以授其人,俾安愚分,不勝幸甚。答曰,省疏具悉卿懇。卿實合此任,宜勿控辭,盡心察職,以副予望。
昇平府院君金瑬疏曰,伏以,臣昨日扶曳跛躄,出死力匍匐肅謝,舁歸私室,眩瞀顚仆。今日早朝,扈衛廳該吏來言,因本廳啓辭,移屬軍官,使臣還爲帶率云。臣聞命兢惶,罔知所措。仍竊伏念,扈衛大將,雖似閑漫,許多領率軍官,無事則直宿禁禦,有事則奔走宣力,實一將領之任,當初設立之意,豈偶然哉?今臣年迫七十,死亡無日,加之以禍敗之餘,又經大病,精魂喪失,氣血凋枯,四肢百骸,無處不痛。自家一身,尙不能支保,況望收拾筋力精神,承事無隳,以備驅策也?伏乞聖明,憐臣衰病之狀,亟寢成命,俾遂至願,千萬幸甚。答曰,省疏具悉。卿其勿爲控辭,依前領率。
掌令洪茂績疏曰,伏以,臣伏見今月十五日政目,以臣爲司憲府掌令者。聞命驚惶,不知所爲也。臣本凡庸,生逢聖世,十餘年來,除官荐疊,國家之用,臣有若有才可用者然,在臣分義,所當奔走盡力之不暇,而臣賦命奇薄,自數年以來,風眩爲疾,轉成沈痼,退伏田野,只待死日,而私自念於心曰,此生何日,仰報君恩,居常感恚,至繼涕泣,而丙子之歲,大亂遽作,臣於此時,棄絶妻孥,奔及行在,則長戈强弩,旣已圍匝,身無羽翼,不能飛越,搥胸大哭,退慕同志鄕兵,不滿數十。而出入畿輔,窺覘賊勢,猝遇大賊,幾死僅生,轉入元帥幕下,冀效一分之力,而身無一卒之率,手無一刃之持,終無所成,顚沛奔走,無益國家。只劇賤疾,退仆山谷,指日待盡。未幾州牧之命又至,臣自惟當君父臥薪之日,臣子不可言病,奔馳到臨。臣之赤心,非不欲盡心職業,而大亂餘生,精神昏憒,終致僨闕。然國家不以爲深罪而棄之,至蒙敍用。臣痼病雖劇,死在一日二日之間,而不敢退一步出脩門,以自便者,誠不忍忘君父痛心切骨之深情也。愚臣所懷抱旣如此,則百執事之中,當臣才分,豈無其任,而臺官之命,又出於夢寐之外,則決不可承當。何以言之?國家之用蔭官,自有常法,故雖有高才大智,未遽顯用。其間或有用爲臺侍者。然其人或以勁直,或以經術,其有特異於人者也。臣於二者,無一可道,而叨此異數,只足以取譏於公議,無益於國家也。臣竊恐國家爲官擇人之法,由臣而壞矣。方今國步艱虞,危急存亡,迫在朝夕,此政大官小官,竭誠盡瘁,同心效力之日也。雖如臣庸瑣癃病,內而庶官,外而州縣,隨分盡職,何所不可,而必冒不似之重任,後有少裨補也哉?況臣賤疾,沈痼難醫,衆所共知,則陳力就列,亦可堪也。君猶父也,子之於父,何情不達,何言不訴?臣之危懇,實出衷情。伏願聖慈,亟遞臣職,俾安愚分幸甚。答曰,省疏具悉爾意。爾合此任,勿辭察職。以上出燼餘日記
上在昌慶宮。停常參·經筵。
夜二更,月暈。三更,月暈。白雲一道如氣,起自東方,直指南方,長十餘丈,廣尺許,良久乃滅。四·五更,月暈。
宋時吉啓曰,明日常參·經筵,取稟。傳曰,停。
有政。判書李景奭進,參判金槃進,參議未差,右承旨金南重進。兵批,判書李時白推考,參判吳竣病,參議李基祚病,參知李俔進,右承旨金南重進。
以睦性善爲執義,申翊全爲獻納,崔惠吉爲大司諫,李汝翊爲正言,金壽賢爲都承旨,宋時吉爲同副承旨,鄭知和爲持平,安時賢爲忠淸左道京試官。
兵批,以尹履之爲上護軍,崔葕·李命雄·鄭太和爲護軍,趙壽益·朴缺裯爲副司直,崔文湜爲副司果。
宋時吉啓曰,缺命招肅拜,何如?傳曰,允。
吏批啓曰,參議今當差出,而擬望之人乏少,承旨竝擬,何如?傳曰,只出承旨·臺諫。
又啓曰,只出承旨·臺諫事,命下矣。試期臨迫,不得已忠淸道京試官望,備擬入啓之意,敢啓。傳曰,知道。
宋時吉啓曰,戶曹判書李溟,知中樞府事鄭斗源,文科別試初試試官命招後,稱病不進,請竝推考。傳曰,依啓。
權濤啓曰,今此別試文武科四所,臺諫四人,當爲分詣,而司諫院大司諫李命雄,正言崔文湜,受由在外,獻納未差,只二員,分詣之事,極爲可慮。自前科擧時,在外臺諫,有遞差出代之規,試期迫在明日,今日爲政差出之意,敢啓。傳曰,依啓。
金世濂,以刑曹言啓曰,管餉物貨未納人金義男·崔泳等,令京畿監司,定差員押送矣。卽見監司移文,則楊花渡丞李鳳呈狀內,金義男·崔泳等,十三日逢點,金義男則無事交付于高陽,而崔泳則公事受授之際,不意逃脫,至於擊錚,一丞之身,不能周旋云。當初差使員不能善處,以致擊錚,請推考。今後如有押去之人,則令本道別定健實人,俾無逃脫之患,何如?傳曰,允。
權濤啓曰,都承旨尹履之,呈疏未下,右承旨金南重,左副承旨趙緯韓,服制未出仕,右副承旨金世濂,重得傷寒,症勢甚緊,一員未差,廳中只有臣濤,金南重服制已過成服,當爲出仕之,命招參政之意,敢啓。傳曰,依啓。
權濤,以備邊司言啓曰,全羅道監司具鳳瑞,以前任羅州分養馬倒損之故降資云,具鳳瑞,階爲通政,而今降一資,則當遞本職矣。聞具鳳瑞爲政專務保民,頗得一道人心。且朝廷以賑饑一事,專委方伯,政當春節已屆,荒政方急之日,遽爲遞易,則凡所料理之事,盡歸虛套,而飢民無所仰賴。以許多人命,比之數匹之馬,輕重懸殊。具鳳瑞,今姑仍任,從重推考,一依當初事目,計其匹數越等,恐或合宜。伏候睿裁。傳曰,推考。
權濤,以備邊司言啓曰,本司堂上行護軍姓名缺在外,上來無期,今姑遞差,其代以行副提學李敬輿改差之意,敢啓。傳曰,依啓。
權濤啓曰,兵曹政廳,該房承旨,當爲進去,而右副承旨金世濂,病不得進去,何以爲之?敢稟。傳曰,兼進。
權濤,以兵曹言啓曰,新除授防垣萬戶洪瑾戶奴,呈訴于本曹曰,上典合家時病,方爲痛臥,死生未定,速爲處置云。此非窺避之類,今姑改差,何如?傳曰,依啓。
吏批啓曰,右副賓客申得淵,以前任羅州時分養倒損之故,當爲降資,而旣非嘉善,則賓客勢難兼帶,何以爲之?敢稟。傳曰,姑先推考。
宋時吉,以禮曹言啓曰,上年以本曹端午方物,物膳依前封進事啓辭。傳曰,今年減數封進事,傳敎。故各道依下敎,減數封進矣。今年端午節扇,係是節物,不至於大段民力,依亂前例,兩殿及世子宮封進之意,下三道監兵使處,行移,何如?傳曰,依上年例爲之。中宮殿,亦令減封。
宋時吉,以弘文館言啓曰,本館副校理申翊全,副修撰鄭知和,今日政皆移拜臺諫,見存之員,只有三員,而副提學李敬輿,兼職未肅拜,修撰金振病重,辭職上疏,只有副校理臣沈,他無入直之員。副提學李敬輿,牌招肅拜,推移入直,何如?傳曰,今日已暮,明朝牌招,可也。
宋時吉啓曰,傳曰,試官命招後,某某人最後來到耶,問啓事,傳敎矣。試官有晩到者,則自本院請推,例也,而今日則司諫院單子,趁未來呈,屢度催促,以致犯夜,試官則無最後來到者,故不爲請推矣。敢啓。傳曰,知道。
司諫李尙馨疏曰,伏以,疎遠小臣,猥蒙聖眷,雨露偏私,糜粉難酬。戀主微誠,狗馬亦有,人臣分義,板蕩可見。此何等時,而有自便退閑之心乎?不幸臣苫塊宿疾,亂離添傷,轉成膏肓,今已六年。風火上攻於頭部。去夏秋間,家染險疫,二子繼亡,心火轉劇。連有恩命,皆未肅謝,臣之罪戾,自知難赦。況今講院之除拜,得侍世子於異域,此人臣嗚咽妄生處也。且進講最久,寤寐結戀,跋涉之行,死生當急,而去月十六日,得該曹催促文字,十九日祗受有旨,二十四日登程。中路過歲留一日,駄疾寸進,久稽日子,肅謝之期,亦未及限。怠慢之罪尤大,而罪不及身,恩又踰分,言責重地,豈敢缺數字風雪,積傷道路,症勢彌留,決難行公。伏願聖明,察臣之情,鐫削臣職名,以懲逋慢,以安微分,不勝幸甚。
都承旨尹履之疏曰,伏以,小臣情勢所迫,屢次控辭,方俟瀆擾之誅,反承察任之敎,惶懼感激,不知所出。臣嘗聞國勢委靡,漸至難救,缺臣隣之奔走率職,未免泄泄,前所妄發,意但在斯。勿擬勿諭之敎,本非所料,而謗議橫加,重被物論。聖批皆以爲不然,則罪名屢變,終至狼藉,非如偶然相規之比。身負重罪,引咎不暇,咫尺邇列,決難冒出。伏乞聖明,許遞臣職,以安愚分。踏啓字以下。
左承旨崔葕疏曰,伏以,臣質旣衰朽,病易侵凌,加以昨者所達諸症,俱發於隆寒積傷之餘,施鍼服藥,不得見效。敢陳辭遞之單,冀免曠官之誅,而聖恩崇重,特下調理出仕之命,臣誠感激,涕淚自零。第臣所患,不是偶然發動,病根實爲深痼。不但所患咳嗽·痰喘·頭目眩暈等症,比昨尤劇。又自夜間,添得胸脅刺痛之症,明燈達曙,不能暫時交睫。種種之病,一至於此,旬日之內,決無差愈之望,於公於私,俱極狼狽。伏乞天地父母,特諒臣危懇,亟賜鐫遞。踏啓字而下。
領中樞府事尹昉箚曰,伏以,臣老耄廢疾,尙未祗謝恩命,不意該曹循例有給料之請,臣罪又增一節。無任惶恐。傳曰,安心調理。以上出燼餘日記
義禁府啓曰,分揀事,命下矣。禮伊·德只等放送之意,敢啓。傳曰,依啓。出義禁府謄錄
義禁府啓曰,希顔奴乭山,獄事結末間,仍囚矣。希顔旣已放釋,乭山放送之意,敢啓。傳曰,依啓。同上
上在昌慶宮。停常參·經筵。
夜一更,艮方坤方有氣如火光。五更,白雲一道如氣,起自坤方,直指天中,長十餘丈,廣尺許,良久乃滅。四五更,月暈。
宋時吉啓曰,明日常參·經筵,取稟。傳曰,停。
權濤,以義禁府言啓曰,希顔奴乭山,獄未決末間,仍囚矣。希顔旣已放釋,乭山放送之意,敢啓。傳曰,依啓。
權濤,以義禁府言啓曰,分揀事,命下矣。禮伊·德伊放送之意,敢啓。傳曰,依啓。
又啓曰,右承旨趙緯韓,同姓五寸叔生員光庭身死,服制已行四日,出仕,何如?傳曰,允。
又以二所試官言啓曰,今此武科初試試取時,砲手缺半行柄外,佛狼機一巡,百字銃一巡,立片箭貫革於百步,勿以缺中爲之試取事,啓下矣。佛狼機·百字銃進排事,分付于軍器寺,則同寺牒呈內,經亂之後,各樣火器,盡爲蕩失。佛狼機·百字銃,無一物進排云。旣無其器,勢難試放,何以爲之?敢啓。傳曰,山城所在取用,可也。
宋時吉,以武科一所試官言啓曰,忠淸道淸州擧子保人朴義立等六人,鎭川新選崔修達等三人,來訴于試所曰,因當初監司狀啓,當此凶年,前期裹糧上來之際,中路馬病,今始得達,而已爲開場停擧,冤悶。且京砲手朴日男等十八人,亦來訴曰,三日入番,今日始爲出番,未及錄名,以致停擧云。此人等,開場後,續續許赴,事在格外,似難從願,而渠輩終日齊訴稱冤,試取事,何以爲之?惶恐敢啓。傳曰,依前例爲之。
宋時吉,以吏曹言啓曰,忠淸道京試官安時賢,與掌令崔繼勳,異姓四寸兄弟,兼臺諫法當相避,安時賢,改差何如?傳曰,依啓。
又以兵曹言啓曰,管餉物貨受去不納人等,自漢城府,已爲推現者,則爲先定配。其中在外者,移文本道,督令現出,追後定配之意,敢啓。傳曰,知道。
傳于宋時吉曰,掌令洪茂績呈辭,還出給。
修撰金振疏曰,伏以,臣頃忝本館,病勢危重,冒昧陳懇,得蒙在家調治,少無寸效,委頓床席,與死爲隣。此時新命,出於夢寐之外,召牌臨門,聖恩罔極。一息尙在,不敢偃臥,冒死扶曳,祗謝恩命,觸寒添傷,前患頓劇。一日之內,症情屢變,微汗纔收,輒作寒戰,寒戰未久,又復發熱。如是者日有四五,頭痛如劈,精神昏瞀,夜不交睫,粥飮俱廢,輾轉沈痼,漸至十分地頭。念臣此症,出於積傷,非偶然所感,旬日之內,決無差蘇之望。臣之所忝,乃是經幄重地,決不可帶職瘝曠。不得不冒死塵瀆。伏乞聖慈,諒臣病勢危苦,亟賜許遞臣職。踏啓字以下。以上出燼餘日記
上在昌慶宮。停常參·經筵。
辰時,日有重暈,內暈有兩珥。巳時,日有交暈兩珥,暈上有冠,色內赤外靑,白虹貫暈指日。白雲一道如氣,起自坤方,直指日傍,長四五尺,廣尺許,良久乃滅。未時,日暈。申時,日暈兩珥,暈上有背,色內赤外靑。夜一更至四更,乾坤巽方,有氣如火光。
下直,楊州牧使成夏宗。
權濤啓曰,明日常參·經筵,取稟。傳曰,停。
又啓曰,司諫李尙馨,再啓煩瀆,退待物論。傳曰,知道。
權濤·宋時吉啓曰,今月十九日政畢後,文武科試所分詣事急,新除授臺諫,啓請命招,而司諫李尙馨,身病上疏,纔於其前批下,諫院應爲監試之員,其數不足。以此不爲竝請牌招,而諫院單子則無懸頉之事。故單子入啓之時,具由稟達矣。今見李尙馨避嫌,至以見輕爲辭,臣等難以缺數字惶恐待罪。傳曰,知道。勿待罪。
權濤,以備邊司言啓曰,以本司草記,巡檢使任絖之代,差出事,允下矣。臣等相議,可合人別擇備擬之意,敢啓。傳曰,知道。
權濤,以都摠府言啓曰,今日入直軍士,中日習射,請出標信。傳曰,知道。
以禮曹嘉禮時儀註謄錄啓目,傳于趙緯韓曰,親迎時國舅出入一節,依壬寅年例載錄事,言之。
司諫李尙馨啓曰,無狀小臣,忝叨匪據,身有痼疾,冒陳危懇,以待恩批,未及肅謝,而自前科擧時則雖有未謝恩,臺官牌招肅拜,使待令闕下,流來舊規也。今者,政院入啓出牌,獨及於新除授同僚,而不及於臣,是則臣不能爲有無於其間。昨日肅拜後,卽欲引嫌,構草以來,召政院禮房吏問之,則文武科四所進去之員,其數已足,而兩司三員,時陳辭病疏,不爲出牌之意,已使司謁稟定云。故恐涉瀆撓,不爲啓達矣。今聞本院單子趁未進呈,皆緣臣未蒙牌召之故,往復詰難,以至晩暮。此莫非臣見輕所致,何敢偃然仍冒?請命遞斥臣職。答曰,勿辭。
大司憲南以恭疏曰,伏以,臣猥將危懇,敢控辭單,而人微誠薄,天遠莫回。非但一兪尙蘄,反承格外之恩由,臣驚惶隕越,罔知所措。臣雖無狀,粗知義理,豈不思趁卽出謝,奔走供職也?第念臣所患痰厥之症,遇寒輒重,自今月望後,不意夜半,睡餘昏憒,仍不省人事。意中風所致,多般救急,幸免溘然,而頭目暈眩,如在舟車之中,方欲起動,輒仆地上。藥物無效,食飮專廢,時月之間,差復無期。伏願天地父母,俯憐老臣將死之哀鳴,亟遞臣本職及兼帶經筵,俾遂垂盡之誠,不勝幸甚。踏啓字以下。以上出燼餘日記
上在昌慶宮。停常參·經筵。
辰時,日暈兩珥,暈上有背,色內赤外靑,白氣出兩珥,〈長〉各丈餘,廣各尺許,良久乃滅。巳午時,日暈兩珥,暈上有冠,色內赤外靑。未時,日暈。申時,有重暈,內暈兩珥,暈上有背,色內赤外靑。夜一更至四更,乾坤巽方,有氣如火光。
趙緯韓啓曰,明日常參·經筵,取稟。傳曰,停。
宋時吉,以吏曹言啓曰,臺諫有闕,政事,何以爲之?取稟。傳曰,明日爲之。
掌令洪茂績啓曰,司諫李尙馨,以身有痼疾,陳其危懇,以待恩批,未及肅拜,而自前科擧時,雖未謝恩,臺官牌招肅拜,流來舊規也。政院入啓缺數字除同僚,而不及於臣,是則臣不爲有無於其間,今聞本缺數字趁未進呈,皆緣臣未蒙牌招之故,莫非見輕所致,引嫌而退。旣進呈病之疏,又未肅拜,則不爲牌招,理固然矣。未見牌招缺得進來者,尤無可遞之失,請司諫李尙馨出仕。答曰,依啓。
刑曹判書閔馨男疏曰,伏以,臣有賤病,冒達天聽,猥越極矣。罪合萬殞,旣使調理上來,又加三度給由,異數疊降,臣實感懼。伏念臣年齡衰邁,八袠已迫,舊病新恙,一時侵凌,半邊氷冷,全不運用,胸腰緊痛,如刺刃割,病勢彌留,日益危重,氣息如縷,只待死日,劇務久曠,出仕無期,臣誠悶迫,罔知所爲。伏乞聖慈,亟遞臣職,不勝幸甚。答曰,省疏具悉卿懇。卿其安心勿辭,調理察職。以上出燼餘日記
上在昌慶宮。停常參·經筵。
夜一更,流星出紫微星西垣下,入胃星上,狀如甁,尾長七八尺許,色赤,照地有聲。五更,月有兩珥。
吏批啓曰,判書李景奭入試所,參議未差。小臣獨政未安,何以爲之?敢稟。傳曰,仍爲之。
吏批,以南以雄爲大司憲,李稠爲校理,趙重呂爲修撰,盧尙賢爲司諫兼持平。丁彦璜奉敎單。李䅘檢閱,李天基利川府使。李如達安東府使。鄭世規今降通訓。
兵批,大護軍南以恭,護軍□□國,司直安時賢·尹絳,司果嚴鼎耉,缺司果金振。
左承旨金南重啓曰,假注書權摶,服制出去,請他假注書差出。傳曰,依啓。以柳晉三爲假注書。
宋時吉,以內醫院提調言啓曰,本院栗島藥田蒔種役軍,自兵曹定給四名,而今此亂後,減給三名,前年蒔種之後,又減一名,因二名以至終歲,而今春卽又減一名,只給一名。當此蒔種之節,以一名役軍,將不能成形,極爲可慮。令兵曹依前定給三名,俾無種藥失時,以爲繼用之地,宜當。敢稟。傳曰,缺一名加定。
金世濂,以武所試官言啓曰,武科初試四十五人,砲手七人,試取事,啓下矣。試取入格者只三十九人,砲手二人,雖未準榜目之數,以此出榜之意,敢啓。傳曰,知道。
正言李汝翊啓曰,十九日朝前,軍職廳下人,來傳臣參望文科試官之奇。臣曾付軍職,病未趁謝,心甚惶恐,不時牌來,卽向闕下,而道聞擬望於臺諫,進退難便,暫住道傍人家,則政目俄來,命牌隨到。自其處直詣闕門,日未·申時,僚員始會矣。促行相會禮,而臺廳因議司諫未肅拜之由,與其懸頉之事曰,如此而可乎,如此而不可乎,監試官之列書受點,意非偶然,而司諫之來不來,未可逆料,則自下懸頉,無乃有嫌乎?反覆商確,未得兩便,終未懸頉而入者,實惟臣之謬見,以致遲延,至勤聖敎,臣罪已大,而分差武科試所,今始來避,所失尤著矣。請命罷斥臣職。答曰,勿辭。
執義睦性善啓曰,大司憲南以雄,卽臣外□也。法當相避,在下應避,請命遞臣職。
大司憲崔惠吉啓曰,臣曾忝政院,重患賤疾,冒昧呈辭,得蒙恩遞,累日調治,猶未差愈。千萬意外,遽差本職,至有牌招之命,惶恐感激。扶病趨詣闕下之後,與同僚行相會禮於臺廳,招問政院禮吏缺數字已,何不一體請召乎。仍使再三往復缺數字置之事,督呈單子,僚議或以爲司諫缺數字頉於名下似可,或以爲自前監試官單子,盡書缺數字官受點以往者,乃所以重科擧也,同僚雖未出謝缺頉單中,殊未妥當。相與商確之際,日勢已暮,致勤下政院之敎,雖緣事勢之如此,而趁未呈之責,在所難免。況臣方在試所,今始來避,所失尤大。不可仍冒,請命遞斥臣職。答執義·大司諫曰,勿辭。以上出燼餘日記
上在昌慶宮。停常參·經筵。
辰時,日暈右珥。巳時,日暈,暈上有背,色內赤外靑。午未時,日暈。夜一更,乾巽方,有氣如火光。二更,艮方,有氣如火光。
下直,碧潼郡守辛宗述,昌城府使李有。
宋時吉啓曰,明日常參·經筵,取稟。傳曰,停。
金世濂啓曰,臺諫以一事不敢再避,已有停當,司諫李尙馨,今以處置之難爲避,故不得已奉入之意,敢啓。傳曰,知道。
權濤啓曰,司諫李尙馨,再啓煩瀆,退待物論矣。傳曰,知道。
司諫李尙馨措語缺答曰,勿辭。
持平鄭知和啓曰,大司諫崔惠吉,正言李汝翊,司諫李尙馨,執義睦性善,竝引嫌而退,□竝召,有乖常規,則再三往復,實出詳審之致耳。至□勢所然也。旣與同僚反覆商確,則不爲懸頉,有何所失?同僚引避,語涉自己,則不敢處置,前例亦然,俱無可避之嫌。相避之法,在下應遞。請大司諫崔惠吉,正言李汝翊,司諫李尙馨出仕。執義睦性善遞差。答曰,依啓。
宋時吉,以備邊司言啓曰,以問安使狀啓,質子李敏應奴禮立稱名人,南草犯禁現露,收禁刑推事,覆啓,允下,方爲移文於義州矣。卽接李敏應奴呈狀,則所謂禮立,非其上典之奴,而以渠家屬贖還人,潛商入去,僞稱質子之奴云。其狀極爲痛駭,令本道押送京獄,依法治罪之意,敢啓。傳曰,允。
宋時吉,以備邊司言啓曰,巡檢使朴潢,方在慶尙道榮川郡,節迫風和,舟車檢飭之政,甚爲緊急,斯速上來察任事,下諭何如?傳曰,允。
宋時吉,以都摠府言啓曰,今日入直砲手試放銃砲丸,或中其墻壁,或中其鐵箭貫革之前,而監的官,皆以貫中邊中擧旗。臣等竊怪其故,問之則左右之人皆曰,此如是火藥猛烈,故銃丸透板,而中其他處云。及其畢放之後,貫革取來看審之,則銃丸無一介穿出處。砲手三發三中入格者,多至六人,良人應陞軍,居三分之一。此必是用情相應,以不中爲中,相對面欺。從前如此之類甚多。若不隨現痛治,則難以杜後弊。監的官內禁衛鄭繼宗·姜永逸,令攸司推考治罪,三發三中砲手六人,竝不書啓,何如?傳曰,依啓。鄭繼宗等拿推。
宋時吉,以文科試官言啓曰,査同官典籍金宏,自今日早朝,重得胸腹之痛,症勢危重,不省人事,不得已出送,而令他差備,推移察任之意,敢啓。傳曰,知道。
金壽賢啓曰,假注書柳晉三,卽爲入來,而觀其病勢,似難仕直,改差,何如?傳曰,依啓。以孫會宗爲假注書。
權濤,以都摠府言啓曰,今日入直軍士,中日習射,請出標信。傳曰,知道。以上出燼餘日記
上在昌慶宮。停常參,只召對。
下直,信川郡守閔震益,松禾縣監李忠顯,永建萬戶鄭東俊。
金壽賢啓曰,明日常參·經筵,取稟。傳曰,停。
傳于金壽賢曰,召對。
金壽賢,以吏曹言啓曰,臺諫有闕,政事,何以爲之?取稟。
召對。參贊官宋時吉,侍讀官李裯·沈,假注書孫會宗,記事官李正英·李天基入侍。
上御崇文堂,讀前受音一遍訖。李裯進講詩傳皇矣篇,自第七章,止第八章。上亦讀音·釋各一遍。沈曰,末章云,臨衝閑缺數字從容不迫,而不以殺伐爲心,乃一章之主意缺數字宏夭·散宜生,正大之臣,而以美女奇貨誘之殷紂。故缺數字其此事也。一說曰,其時無道之君,囚辱文王。故散宜生等□權經,以得其中云。以此觀之,古賢臣騁智效力之意,可想矣。上曰,此甚是不正之事,臣子所不可爲,而然而有才者能之耳。缺越亦用此規,而凡常之人,亦不得善爲如此事也。沈曰,散宜生等,旣以十亂稱之,則果非尋常底人物,而才智之人,於此可見矣。上曰,伐崇之事,如何?沈曰,崇助紂爲虐,此固可伐之國,如其不可,則文王豈爲之哉?五伯時桓·文,雖仰仁義,而有罪之諸侯,則不告而伐之。文王旣得專征伐,則不告而伐之,亦可也。上曰,五伯之事,何足道?遂罷出。
大司諫崔惠吉,司諫李尙馨,正言李汝翊啓曰,自前科擧時,監試官單子列書多官,受點則送者,乃所以重其事也。如有未肅拜臺官,則政院不敢取舍,例爲竝請牌招,而今此別試日監試官牌招時,政院之請召,獨及於新授之員,而不及於陳疏之人,有違常規。當該承旨,請命推考。答曰,依啓。
掌令洪茂績啓曰,頃於監試官牌招之時,無論新除與呈病者,乃是舊規,而牌招之命,獨及於新除,不及於呈病者,有違常規,則責同所歸,而臣泛然以兩無所失論之。今見諫院請推政院啓辭,臣處置乖常之失,在所難免。請命遞斥臣職。答曰,勿辭。
權濤啓曰,掌令洪茂績,再啓煩瀆,退待物論矣。傳曰,知道。
領議政崔鳴吉十二度呈辭。答曰,安心調理。
權濤,以備邊司言啓曰,近來京中穀價騰貴,一疋之直,未滿一斗,滿城士民,皆有饑色。又因連有科擧,許多文武擧子,塡滿城中,客口旣多,市價增倍,甚可爲慮。場屋之弊,自前甚多,而當此凶年,別試·監試·東堂初試·會試,皆設於春夏之內,遠方之人,有裹糧廢農之憂,京中之民,又有市價騰踊之患。主客兩困,實非細慮。別試初試,已爲設場,式年初試,亦已定日,缺數字式年監試·東堂覆試·別試講經殿試,退行於八九月之間,當似便當。敢啓。傳曰。缺
又以備邊司言啓曰,近年,城中之民,饑餓之患,甚爲切急,而朝廷未有濟活之策,極可憂念。南漢山城所儲米,除出數缺數字收直許賞,而視市價稍加升數,則足以少救涸轍之急,而待秋又爲換米充償,則必有嬴數,其在山城,亦未爲失利,或兩便。敢稟。傳曰,問于守禦使處置。
刑曹判書閔馨男疏曰。以下全缺以上出燼餘日記
上在昌慶宮。停常參·經筵。
申時,雨雹。
謝恩,修撰趙重呂。
下直,昌原府使安澈。
趙緯韓啓曰,明日常參·經筵,取稟。傳曰,只晝講。
傳于金壽賢曰,政事,當日爲之。
持平鄭知和啓曰,臣於昨日,以明日早朝,宣惠廳茶時出令矣。日沒後,家僮來報,老父在果川地先墓下,猝患霍亂,病勢極重云。臣心神荒亂,念不及他,馳往省之,病勢稍緩,卽爲回還,而入來之際,日勢已高。身爲憲官,冒法出外,使茶時及同僚處置過時,臣罪大矣。請命罷斥臣職。答曰。缺
宋時吉啓曰,持平鄭知和,再啓煩讀,退待物論。傳曰,知道。
正言權任中啓曰,臣伏見十九日下政院試官落點之後,某某人最後之敎,極爲惶恐。命招始到於日已昏黑後,卽馳詣則闕門已閉,不得與諸試官齊會。後到之罪,臣實有之,不可仍冒。請命遞斥臣職。答曰,勿辭。
有政。吏批啓曰,缺以睦性善爲校理,南以雄爲春城君,李承說爲軍資主簿,孫承宗爲典涓司直長,李正英爲待敎,李顯英爲大司憲,朴啓榮爲執義。。
上在昌慶宮。停常參,只晝講。
卯時,有霧氣。
文科一所罷場。內下日記
晝講。入侍,特進官吳竣,同經筵金槃,參贊官趙緯韓,侍讀官李裯·沈,假注書孫會宗,記事官李正英·李天基。講詩傳大雅,自經始靈臺,止皆述民樂之詞也。經筵日記
上在昌慶宮。停常參·經筵。
自昧爽至卯時,有霧氣。巳午時,日暈。未時,日有兩珥,白氣一道,起自坤方,直指巽方,長七八尺,廣尺許,良久乃滅。
答幼學徐天佑疏曰,省疏具悉。嘉爾爲國之誠,所陳之辭,當採用焉。
大臣及戶判引見。
上在昌慶宮。停常參·經筵。
午時,日暈。未時,日暈左珥。申時,日暈右珥。
院啓,科擧時試官所食之物,依古上下,新除守令等,不待其官夫馬,卽爲下直事,閔馨男推考事。答曰,依啓。
傳曰,奏請使,自京發送,則勢難及期,問安使尹暉,姑令留待,咨文·方物,急速下送,使之還爲齎去,如何?令廟堂議處。
答掌令崔繼勳疏曰,省疏具悉。爾其勿辭,調理察職。
有政。吏批,以趙重呂爲掌令,鄭知和爲修撰,李厚源爲承旨,金槃爲同成均,李德洙爲刑曹參議,金坰爲直講,南以雄爲判尹,趙嵩爲典獄參奉,尹鏶爲承文副正字,洪茂績爲廣興守,趙重呂爲掌令,朴守文爲持平,鄭太和爲禮曹參議,姜碩期爲右參贊,,南以恭爲禁府都事,李粲漢爲軍資奉事,崔振溟爲大同察訪,金榮祖爲同經筵,金世濂爲吏曹參議,洪靌爲刑曹判書。吏曹政事
上在昌慶宮。停常參·經筵。
卯時,有霧氣。巳時,日暈。
宣祖大王忌辰齋戒。
冊封王世子奏請方物封裹。
正朝使金榮祖入來。內下日記
有政。吏批,以鄭致和爲執義。吏曹政軸
觀象監啓曰,曆算之法,以日月食驗之,而日月食,自古至今,未有差違之時,我國曆算之不差,明矣。今年曆書,與淸國所送曆書,四月·五月大小不同,外間頗有致疑。臣等亦慮其推算之或誤,更令本監算數精通者七人,詳覈磨鍊,則果是四月小五月大,我國曆書不差之意,敢啓。傳曰,知道。出觀象監謄錄郞廳愼基慶書。郞廳權崇校正。
上在昌慶宮。停常參·經筵。
宣祖大王忌辰。
五更,流星出貫索星下,入匏瓜星上,狀如鉢,尾長五六尺許,色白。
下直,奏講副使吳竣。
備邊司啓。答曰,勅使出來時,此人亦必隨來,其時給之未晩。兩譯給銀事
兵曹啓。答曰,依啓。用軍一事,後番至,防軍用之,可也。內下日記
上在昌慶宮。停常參,只晝講。
自昧爽至辰時,沈霧。
禮曹啓。答曰,知道。王字亦爲出塡,似可矣。
領議政崔鳴吉十三度呈辭。答曰,安心調理。
晝講。入侍,同知事李景奭,特進官金大德,參贊官李厚源,侍讀官睦性善·李稠,假注書林葵,記事官李正英·李天基。講詩傳大雅,自文王有聲,止天下自服也。以上經筵日記
上在昌慶宮。停常參·經筵。
自辰時至未時,日暈。
監試初試開場。
院啓。答曰,不允。遞差事依啓。
備忘記,帶出宗胤之被殺,極爲驚慘,當該討捕使推考,以懲其不職之罪。
答金南重疏曰,省疏具悉。卿其勿辭,調理察職。內下日記
備邊司啓曰,奏請文書,刻日寫完,撥上馳送事,已爲啓下矣。今日當爲撥送,而若使禁軍領去,則傳付之際,恐有疎漏之患,本院次知差員一人,使之騎撥齎持,罔夜馳傳,宜當。敢啓。傳曰,允。承文院謄錄
義禁府啓曰,哨官金胤晟,砲手李得,良人李山,拿囚事,傳敎矣。此人等,方有闕內入直,明日待開門,拿囚之意,敢啓。傳曰,知道。義禁府謄錄
上在昌慶宮。停常參,只朝講。
朝講。入侍,領事沈悅,特進官具宏·呂爾徵,參贊官李敬輿,同知事金槃,大司諫崔惠吉,參贊〈官〉趙緯韓,掌令趙重呂,侍讀官李稠,假注書林葵,記事官李正英·李天基。講詩傳大雅,自考卜維王,止因此而誤耳。以上經筵日記
答同知經筵金榮祖疏曰,省疏具悉卿懇。卿之才學,實合此任,宜勿控辭,從速察職。
府啓,大君奴婢等事。答曰,未出敎旨,則改定無妨,參酌施行。內下日記
朝講時,特進官具宏所啓,都監馬兵一人,歲前持官戰馬出去,而不知去處矣。其後聞之,則官馬私賣於永平地,渠則爲僧之,故聞見捉來,如此之類,不可不懲,梟示軍中,何如?上曰,如此之類,前則何以處之耶?前例相考爲之。出訓局謄錄
上在昌慶宮。停常參·經筵。
生員初試開場。
院啓,趙重呂罷職,禮曹當該堂上·郞廳推考事。答曰,依啓。束伍軍,姑勿充定事,已諭。內下日記
上在昌慶宮。停常參·經筵。
午酉時,日暈兩珥。夜一更,流星出柳星下,入井星上,狀如甁,尾長四五尺許。
院啓,臺諫出仕事。答曰,依啓。束伍軍事,不允。
答領相崔鳴吉曰,省卿上箚,具悉至懇。目今國事,愈往愈危,須勿固辭,臥閤論道,以副予望。內下日記
有政。吏批,以趙壽益爲執義,洪茂績爲掌令,南老星爲正言,金榮祖爲兵曹參判,李後膺爲典牲奉事,宋國澤爲刑曹參議,鄭良弼爲順天府使,柳爲廣興守,閔光勳爲宗簿正,李必行爲司僕正,許舒爲社稷參奉,鄭泰齊爲正言,金蓍國爲刑曹參判,成以性爲直講,孫會宗爲學錄,鄭泰齊兼持平減下。出吏曹政單
訓鍊都監郞廳以都提調大將意啓曰,逃亡馬兵梟示事,榻前陳達,則上曰,如此之類,前則何以處之,前例相考爲之事,傳敎矣。臣退考前例,丁卯年後司右哨軍吳立,甲子年左司右哨軍朴應吉,甲子年左司前哨軍黃達文,皆以赴防逃亡,啓稟梟示矣。今此馬兵李應善,無緣持官馬逃亡,至於削髮變形,此不過偸馬之計,其爲情狀,極爲痛惡。議于都提調,則今若尋常處置,許多軍兵,效此者必多,偸馬之習,後必難防云。軍法之律,不可以常規處之。以軍逃亡,難免軍律,偸馬之罪,亦難免盜律,軍中犯此二罪,不可不梟示於陣前,警飭諸軍。上項李應善,操鍊之日,梟示之意,敢啓。傳曰,依啓。出訓局謄錄
上在昌慶宮。停常參·經筵。
左·右相·備局堂上·兩司長官引見。
院啓,束伍軍事。答曰,不允。
答南以恭箚曰,省箚具悉卿懇。卿宜勿辭,調理察職。內下日記
召對爲之。
承文院啓曰,傳曰,此咨文中,何以書不往使臣姓名,而不書入往使臣姓名乎,問啓,政院回啓曰云云事,傳敎矣。昨日右相之行不行,未及定奪,且急於黑草査對。故姑以右相姓名書塡矣。備局今已定奪咨文中,以尹暉職姓名書塡之意,敢啓。傳曰,知道。承文院謄錄
上在昌慶宮。停常參,召對爲之。
夜一二更,月暈。
文學申濡,瀋陽下直。
謝恩,副修撰柳穎。
政事爲之。
答大司憲李顯英箚曰,省箚具悉卿懇。卿其勿辭,安心察職。
答正言鄭泰齊疏曰,省疏具悉。爾其勿辭,安心察職。
召對爲之。內下日記
吏批,以尹絳爲副校理,柳穎爲副修撰,李煃爲弼善,李慶相爲司書。吏曹政事
義禁府啓曰,金宗一拿來事,旣已命下矣。本府羅將,今此齎咨官之行,一時入送拿來之〈意〉,敢啓。傳曰,依啓。
以本府金宗一拿來啓目,傳曰,淸人所見處,以鐵索繫頸出來,似當。此意言于禁府。禁府謄錄
以訓鍊都監逃軍梟示事單子,傳曰,大祭日行刑不可,言于都監。出訓局謄錄
上在昌慶宮。停常參·經筵。
午時,日暈。夜一更,月暈。
齎咨官李應徵,瀋陽下直。
麟坪大君夫人,午時,男阿只氏,無事解産事,入來。
上在昌慶宮。停常參·經筵。
午未時,日暈。申酉時,日暈兩珥。夜一更至三更,月暈。五更,黑雲一道如氣,起自坤方,直指東方,長竟天,廣尺許,良久乃滅。
謝恩,副校理尹絳。
社稷大祭。
府啓,吏曹堂上·色郞廳推考事,金是權事。答曰,依啓。金是權事,風聞未必盡實,更加詳察,宜矣。
傳曰,今下虎皮一令,校理李稠賜給,勿謝。
答校理李稠疏曰,省疏具悉。深嘉至誠,爾所投進之箴,無非精一之道,操守之法。予當朝夕省覽,以自勉焉。內下日記
上在昌慶宮。停常參,只晝講。
自卯時至未時,日暈。申時,重暈,內暈有兩珥,暈上有背,外暈上有冠,色皆內赤外靑。夜自一更至四更,月暈。
晝講。入侍,特進官金大德,同知事金榮祖,參贊官宋時吉,侍讀官李裯,檢討官柳穎,假注書朴瑍,記事官李正英·李天基。講詩傳大雅,自誕寘之隘巷,止曰肇祀。以上經筵日記
府前啓。答曰,已諭。
院啓,勿論在外通用事。答曰,不允。內下日記
有政。以金振爲修撰,鄭知和爲司書,白賢民爲富寧府使,洪纘緖爲監察,李禬爲正言,崔彦源爲濬源副參奉,金晉輝爲雲山郡守,李命雄爲慶尙監司,韓百良爲禁府都事,孫會宗爲奉常奉事,柳晉三爲副奉事,義寧君琥,義興正璜,夏山監璋已上復職,柳昌曾爲養賢奉事,柳晉三爲學錄,朴彬爲司僕主簿,朴明遠爲典涓直長。吏曹政事
義禁府啓曰,鄭雷卿妻尹氏,又呈當直上言,以事體言之,則不可捧入,而自上有惻怛之敎。故惶恐捧入之意,敢啓。傳曰,知道。禁府謄錄
上在昌慶宮。停常參·經筵。
午時,日暈。自巳時至未時,日暈,暈上有冠,色內靑外赤。申酉時,日暈。夜一更至五更,月暈。五更,黑雲一道如氣,橫過月下,漸移東方,長七八尺,廣尺許,良久乃滅。
府啓,永同縣監金是權罷職事,兵判李時白事,李烓事。答曰,依啓遞差。李烓事似過,勿爲煩論。
院前啓。答曰,不允。
答兵判李時白疏曰,省疏具悉卿懇。卿其勿辭,安心察職。內下日記
義禁府啓曰,李震雄,時在忠淸道藍浦地,依前例,府羅將發遣拿來,何如?傳曰,允。又啓曰,傳旨內今此監試時,用奸擧子李震雄,未出榜之前,下去藍浦地本家,而依前例,府羅將發遣拿來之意,敢啓。傳曰,知道。禁府謄錄
上在昌慶宮。停常參,只晝講。
自卯辰時至未時,日暈。
有政。
府前啓。答曰,已爲遞差,不必罷職。李烓事已諭。
院前啓。答曰,予意已諭于筵中矣。
兩司合啓。答曰,不允。
答持平朴守文疏曰,省疏具悉。爾其勿辭察職。內下日記
吏批,以徐履一爲公州牧使,柳碩爲掌樂正,南以恭爲工曹判書,沈世鐸爲成均典籍,車轉坤爲成均典籍,鄭翼卿爲直講,權稱爲刑曹正郞,具宏爲軍器提調,成以性爲兵曹正郞,鄭泰齊爲兵曹佐郞,金后夔爲大同察訪,李垶爲延曙察訪,安獻規爲京畿都事,宋先弼爲永同縣監。吏曹政事
義禁府啓曰,本府都事,今此東堂,盡爲入場,依前例,假都事八員,令該曹差出,罷場間察任,何如?傳曰,允。禁府謄錄
上在昌慶宮。停常參·經筵。
自昧爽至卯時,有霧氣。自辰時至未時,日暈。申時,日暈右珥。酉時,日暈。夜一更,月暈。
校理睦性善,試官牌不進,依承傳罷職。
府前啓。答曰,勿煩。
院前啓。答曰,不允。內下日記
上在昌慶宮。停常參·經筵。
玉堂官員有故,朝講停。
式年文武科初試開場。
有政。
謝恩,校理南老星。
傳曰,史官一員待命,騎馬三匹立之。御營軍摘奸事
府前啓。答曰,毋庸强煩。
答掌令崔繼勳疏曰,省疏具悉。爾其勿辭,安心察職。
院前啓。答曰,依啓。在外人竝擬事,不允。
答兵參具宏疏曰,省箚具悉至懇。卿辭至此,當勉副焉。內下日記
以南老星爲校理,張應桓爲咸安郡守,朴弘頀爲麟蹄縣監,金汝鈺爲司成,李行義爲敦寧參奉,柳浩然爲司饔參奉,李時白爲軍器提調,張汝衎爲校書著作,蔣克馨爲臨津丞,鄭泰齊爲正言,李時白爲延陽君。
上在昌慶宮。停常參·經筵。
世宗大王忌辰齋戒。
以國忌齋戒,視事停。
上在昌慶宮。停常參·經筵。
世宗大王忌辰。
夜一更,東方巽方,有氣如火光。
謝恩,修撰金振。
上在昌慶宮。停常參,只晝講。
晝講。入侍,同知事金榮祖,特進官崔葕,參贊官趙緯韓,侍讀官南老星,檢討官金振,假注書朴瑍,記事官李正英·李天基。講詩傳大雅,自敦彼行葦,止皆誤今正之如此。
院啓,柳于墷事。答曰,不允。柳于墷,除職無妨,不必深治。
答吏判李景奭箚曰,省箚具悉卿懇。所陳之事,不無前例,卿其安心,勿爲控辭。內下日記
傳曰,奉禮及大君師傅一人,從當入送于瀋陽,使之豫爲治裝以待,又令該曹,衣資磨鍊題給。上同
有政。
上在昌慶宮。停常參·經筵。
夜一更,東方巽艮北方,有氣如火光。二更,巽坤艮方,有氣如火光。
院前啓。答曰,不允。柳于墷遞差。
答吏判李景奭箚曰,省箚具悉卿懇。太常兼帶,卿辭至此,當勉從焉。內下日記
上在昌慶宮。停常參·經筵。
上在昌慶宮。停常參,只朝講。
夜一更,流星出軒轅星下,入,狀如鉢,尾長四五尺許,色赤。五更,月暈。
輪對爲之。
朝講。入侍,領事申景禛,同知事李景奭,特進官宋錫慶·呂爾徵,參贊官金南重,掌令崔繼勳,獻納申翊全,侍讀官南老星,檢討官柳穎,假注書朴瑍,記事官李正英·李天基。講詩傳大雅,自旣醉以酒,止旣醉八章章四句。經筵日記
答吏曹參判金槃疏曰,省疏具悉卿意。所陳之事,出於循例,勿辭行公。內下日記
備邊司啓曰,當初臣等之意,以爲鄭雷卿事,淸國必有定計,咨文若着一毫營救之語,則無益而反有害,前後煩屑,期於改定者,爲此也。今見宰臣狀啓,雷卿果有可生之望,依閔聖徽狀啓,更爲議定,改寫以送,宜當。敢啓。傳曰,依啓。承文院謄錄
上在昌慶宮。停常參·經筵。
夜一更二更,坤巽艮方,有氣如火光。三四更,乾巽方,有氣如火光。
院前啓。答曰,不允。
答兵判李時白箚曰,省箚具悉卿懇。卿其勿爲固辭,從速察職。
答弼善李烓疏曰,省疏具悉。臺論之宜當,予已的燭,爾其勿爲控辭。
傳曰,史官一員待命,騎三匹立之。軍器寺·訓鍊都監別造煮焰焇摘奸事
有政。以李元鎭爲副修撰,申楫爲司藝,沈洽爲活人別提,,徐元履爲大君師傅,朴啓榮爲執義,朴敦後爲掌令,許道爲博川郡守,盧協爲大同察訪,尹履之爲都承旨,鄭太和爲承旨,李尙馨爲編修官,具宏爲軍器提調,李德泂爲奉常提調,金善英爲禮曹佐郞,李有養爲漢城庶尹,知製敎兪㯙·柳淰·李道長·申濡·李之恒·金振·柳碩·申翊全·梁曼容·李元鎭·崔繼勳·金弘郁·李禬·趙重呂。吏曹政事
上在昌慶宮。停常參,只晝講。
五更,乾艮方,有氣如火光。
晝講。入侍,知事南以雄,特進官李時白,參贊官鄭太和,侍讀官南老星·尹絳,假注書朴瑍,記事官李正英·李天基。講詩傳大雅,自鳧鷖在涇,止以遵先王之法者。經筵日記
院啓。答曰,勿煩。
傳曰,史官一員待命,騎馬三匹立之。宮城東邊軍堡及御營軍摘奸事
上在昌慶宮。停常參·經筵。
夜一更,流星出暈星上,入昴星下,狀如拳,尾長五六尺許,色赤。二更,流星出天梧星下,入艮方天際,狀如鉢,尾長三四尺許,色赤。已上內下日記
尹履之啓曰,明日常參·經筵,取稟。傳曰,只晝講。
權濤,以兵曹言啓曰,傳曰,上番軍士,闕內外分把者,比前減數,而抽用則比前爲多,上番軍元數爲少耶?雇立之故,其數不如前耶?問啓事,傳敎矣。平時上番軍士元數,少不下一千五百名,各處定送之外,餘存在營者頗多,故雖有抽出,而缺數字處所報優定送,不聞煩稟之事矣。今者大亂二行全缺分把者三百四十四名,雇立者五百八十一名,缺數字一千二百零,若以所收之布,盡數雇立,則軍額有缺數字抽出時,自無不足之患,而但已爲雇立之人,足以守直各處,且尋常抽用之時,則亦可以成形,而適値五處場中,各處祭享一時竝行,不得已抽用者,幾至半千,過此則別無大段用軍之事。當初雇立時,臣等反覆商量,以爲逆料抽出之難,廣募無用之軍,浪費軍需之儲,實爲未安。不如量立應用之數,留存餘木,以待國家不時之用,宜當。故外方上送常木,分給雇價者,一百三十二同,餘存一百三十五同,所當卽爲具由入啓,而各官所送,時未畢至,故未及書啓之意,敢啓。傳曰,知道。商量加立,俾無緊要處,亦爲抽用之弊。
權濤,以都總府言啓曰,今日入直,當爲中日習射,而雨勢如此,退行之意,敢啓。傳曰,知道。
李厚源啓曰,以義禁府鄭繼宗照律公事。傳于李厚源曰,此律是乎?色承旨察啓事,傳敎矣。取考大典試取條,則有凡借者代者,竝杖一百充軍之文,而又考崇禎元年七月日受敎,則有云錄名時,濫入現露者,俾擧主,論以科擧用情之律,邊遠充軍,勿揀赦前云。以此等律,比而用之,似爲相近,而今以奏事詐不以實照斷,果非正律。此公事還出給之意,敢啓。傳曰,知道。
權濤,以兵曹言啓曰,當日譯官崔泳稱名人,自金虎門入來,差備門外擊錚,極爲駭愕,令攸司囚禁治罪。同門守門將李檥,常時不能禁斷,以致闌入,請推考。傳曰,依啓。
政院啓曰,以陽陵君許掃墳呈辭,有澆奠床備給之敎,實出於眷待元勳之盛意,而亂後畿邑,蕩殘無形,旋値大無,民飢已甚,擧將塡壑,守令所仰,只是官料,有何物力,可以辦得。時勢如此,而乃用平日之恩典,重貽民弊,事涉未安,臣等區區所懷,不敢不陳。傳曰批答缺。二行全缺
內斬一級者,施賞事判下,故射殺砲殺者,盡爲抄出,斬一級者,別單書啓,而斬一級之中,又有射砲殺之數,或非一者,故其數自多,各其名下,懸錄以入之意,敢啓。傳曰,知道。
權濤,以義禁府言啓曰,政院啓辭內,以鄭繼宗照律公事。傳曰,此律是乎?色承旨察啓事,傳敎矣。取考大典試取條,則有凡借者代者,竝杖一百,身充水軍之文,而又考崇禎元年七月日受敎,則有云錄名時,濫入現露者,俾擧主,論以科擧用情之律,邊遠充軍,勿揀赦前云。以此等律,比而用之,似爲相近,而今以奏事詐不以實照斷,果非正律,此公事還出之意,敢啓。傳曰,知道事,傳敎矣。鄭繼宗照律,濫入試場用情之律有間,而己巳年訓鍊奉事鄭義信,都監軍士,中日習射時,以監的官用奸,起捉拿推,杖一百徒三年定配,今此鄭繼宗之事,與此相同。故臣等相議,亦以此律照斷矣。今承察啓之敎,極爲惶恐。以科擧用情之律充軍,改照律,何如?傳曰,依啓。
行大司諫崔惠吉,司諫李尙馨,獻納申翊全,正言鄭泰齊啓曰,臣等以無論京外,隨才竝擬之意,論列已悉,誠意淺薄,莫回天聽。殿下苟以臣等之言,爲非則已,旣以爲是,而猶且姑置者,抑何歟?殿下答以在外之人,今雖强起,必不誠心盡職,無益於國,而只貽一路之弊云,則殿下待臣僚之道,無乃大薄耶?亂後士大夫,拘於事勢,或未免下鄕,而實非忘分義各自便之計,其可諉以在外,而終未之收捨乎?至於往來之際,旣無乘馹之規,則有何貽弊之事也?殿下過慮於不當慮之地,未安之敎,前後繼下,大聖人寬平之量,恐不當如是也,群情憫鬱,所關非細,請亟賜一兪,答曰,不允。
鄭太和啓曰,弘文館下番,無緣闕直,極爲非矣。請徑出應入之員,推考。傳曰,依啓。已上燼餘
上在昌慶宮。停常參,只晝講。
卯辰時,沈霧。酉時,日暈。夜一更,流星出句陳星下,入王良星上,狀如鉢,尾長四五尺許,色白。乾巽方,有氣如火光。
趙緯韓啓曰,明日常參·經筵,取稟。傳曰,停。
又以弘文館言啓曰,今日晝講,而本館見存三員,修撰金振病重,柳穎·李元鎭,以昨日闕直被推之故,惶恐不得入來,時無入侍之員,副修撰李元鎭·柳穎,竝牌招使之入侍,仍爲推移入直,何如?傳曰,依啓。
李厚源啓曰,以刑曹慶尙監司啓本粘目,裵興龍照律公事,傳曰,此律是乎?色承旨察啓事,傳敎矣。二行缺全家徙邊云,罪名雖異,其律則俱是全家徙邊,而但無決杖一款矣。今以裵興龍所犯觀之,則用以非理立訟之律,似爲近之。此公事還出給,使之改照律乎?敢稟。傳曰,依啓。
李厚源,以兵曹言啓曰,譯官金三得稱名人,自宣仁門入來,差備門外擊錚,極爲駭愕。令攸司囚禁治罪。同門守門將金績,常時不能禁斷,以致闌入,亦爲非矣。請推考。傳曰,依啓。
金南重啓曰,內醫院副提調,都承旨例兼,乃是舊例也。頃以都承旨與都提調相避之故,移授他承旨矣。今者都承旨尹履之,旣因相避,尙非提調,亦不得兼之,則內局之任,所當還授,而臣之仍帶,實涉未安,卽爲改差,以存舊例,允合事理,惶恐敢啓。傳曰,依啓。
鄭太和,以承文院官員,以都提調意啓曰,本院官員,博士以下八員,皆爲作窠,問諸本院,則近例計仕陞遷,而有右位正字一人,身在遠方,不能供仕,其在下者,不敢越次,以致如此云,在下者不敢越次,固是流來舊例,而旣有計仕之規,則舊例固不可拘。況以一員之故,致本院實窠盡空,事甚不當。令該曹,依近例,只以時仕者,次次陞遷宜當。敢啓。傳曰,依啓。
晝講。入侍,知事李顯英,特進官具仁垕,參贊官尹履之,侍讀官南老星,檢討官李元鎭,假注書朴瑍,記事官李正英·李天基。上御崇文堂,讀舊音一遍,南老星講詩假樂章,上讀新受音一遍。南老星曰,篤公劉之輯字,他書皆以集字爲音,而此獨以楫字爲音,必諺解之誤也。上曰,兩音參看,雖以楫爲音無妨,而然集音,似是矣。南老星曰,復降在原之復字,當作覆字,凡復字,有更又之義,則當作覆音矣。尹履之曰,百辟卿士,不懈其位者,正今日群臣所當體得者也。上曰,都承旨,每爲慨歎於此,其言是矣,而第無上行之效,何以責望於下乎?此詩亦云,上有所施,二行缺或未逮,雖未能效力,豈無所觀感,怠於其職。上曰,才則不可任意向能,至於不懈,可以任自爲之,而至於致力者多,誠可歎也。尹履之曰,近日諫院啓辭,聖上旣已洞燭其是非,而久不允從,非但有損於君德,亦涉瞻聆之未安,前日小臣所達,亦非區別內外之意也。請速賜允從。上曰,瞻聆未安,君德有損之說,是矣。而前以在外擬望之故,兩司闕坐踰月矣,近以在京人差擬。故兩司頗多齊坐之日云。今若允從諫院之啓,則必如前日之弊,奈何?尹履之曰,凡事在於人君一轉移之間,自有下敎以來,呈辭紛沓,不如前日矣。今者在外之人,亦必漸次上來矣。臣性本愚魯,非爲一時物議而仰達也。區區向上之忱,自不能已也。李顯英曰,頃日筵中之敎,涉於未安,臣以爲前朝五百年,新羅一千年,服役於夷虜者多,其間忠臣義士,比比有之,寧有棄而不仕者乎?今之不爲來仕者,非以此義,爲不足仕也。亂後事勢,容有如此,設或有不欲來仕者,而豈可以此,全然不爲收拾乎?且天之生物成物也,豈以一草木之故,而廢其生成之功效哉?上曰,何以事勢云爾?凡事,當觀其是非而已,不可以事勢論也。南老星曰,臺啓雖云在外不擬,擬望之人乏少,而除罷散守令·都事外,在外合擬之人,不過幾人。今雖允從,擬望於在外者,無多矣。尹履之曰,南老星之言,極是。啓辭中雖有負一時令望等語,而在外擬望之人,實無多矣。南老星曰,修撰李稠,染疾極重,金振亦以宿病之人,率爾出仕肅拜,仍爲入侍,罷出之後,宿病復發,扶曳還家,此二臣俱是近侍,故敢達。上曰,非尋常病患耶?尹履之曰,非他辭疾呈告之類,所患實爲危重云矣。上曰,私家藥物亦難,令內局,相當藥物題給。
行大司諫崔惠吉,司諫李尙馨,獻納申翊全,正言李禬·鄭泰濟等啓曰,臣等以無缺二行壤地褊少,雖盡用一代之才,猶有乏人之歎。況區區缺數字所苟簡,以致注擬之苟簡,人才之壅蔽乎?請亟賜一兪。答曰,依啓。已上燼餘
備邊司啓曰,淸國潛商處置回啓,已爲撰出繕寫矣。瀋陽宰臣軍官朴孝一,明日當爲入往云,此咨文,順付入送之意,敢啓。傳曰,明明日內官入去時給送。承文院謄錄
義禁府啓曰,鄭繼宗,以科擧用情之律充軍,改照律,何如?傳曰,依啓事,傳敎矣。改照律元公事,付標以入之意,敢啓。傳曰,知道。出義禁府謄錄
上在昌慶宮。停常參·經筵。
夜二更,有氣如火光。
禮曹判書李德浻,瀋陽入去,下直。
趙緯韓啓曰,明日常參·經筵,取稟。傳曰,只晝講。
傳于權濤曰,卜物瀋陽入送,刷馬一匹立待。
又傳曰,世子宮飯監梁禮男,瀋陽入去,刷馬一匹給送。
趙緯韓,以吏曹言啓曰,本月二十三日晝講時,以李時白所啓,鳥銃別造監官軍器寺判官黃應吉,論賞事,傳敎矣。上項黃應吉,陞敍乎?敢稟。傳曰,前例相考,稟處。
疏人姓名缺上疏曰,二行缺聖度包容,天鑑洞燭,刑誅不加,濫批乃降,臣雖糜紛,何以小報?況計較夷險苦樂,有所前却於異域之行哉?顧念國家用人,惟在於名器,人臣事君,莫尙於廉恥,至於淸選尤異,凡僚一被指摘,未有抗顔冒居者,朝廷亦必許其辭退,誠以名器,不可不重,廉恥不可不礪故也。今臣所遭官謗,不測之斥,及於三世,難犯之怒,極於一時,臣若但恃天眷,不怕人言,强諉厭避之嫌,仍冒淸華之列,則輿儓之賤,亦且羞之,將此顔面,不可自解於一行旅徒,況可往廁諸僚之列,入奉侍講之地乎?臣之情勢,狼狽至此,未蒙恩遞之前,不可偃然於鄕廬,義當馳還京輦,竢命闕下,而前日落井所傷,至於破骨,脚膝靑,脛大如覆瓢。昨者本道監司,因備局公移行催於本縣,勢甚敦迫,不得已冒萬死陳乞。伏願聖慈,俯憐危懇,亟賜鐫削,使之退伏逋慢僭越之誅,公私幸甚。啓下吏曹。以上燼餘
上在昌慶宮。停常參,只晝講。
自昧爽至辰時,沈霧。申酉時,日暈。夜三更,流星出三道星下,入宦星上,狀如拳,尾長四五尺許。
趙緯韓啓曰,明日宗廟·南別殿·肅寧殿,奉審爲之,視事,不爲取稟。傳曰,知道。
又啓曰,來三月初一日,輪對日次,而同日國忌齋戒,故不爲取稟之意,敢啓。傳曰,知道。
傳于權濤曰,瀋陽內官鄭弘衍,率去梁禮男,一路人馬有弊,還爲上送事,言于備邊司,急急通于鄭弘衍處。
李厚源,以兵曹言啓曰,當日譯官姜應信稱名人,自金虎門入來,差備門外擊錚。二行缺
又以備邊司言啓曰,今見宰臣狀啓,則今月十四日,已爲西行。且有略持輕寶,中路繼援之語,以此言之,則非久,當有回還之擧。若聞還期,始送問安使臣,則必有如前遲緩之弊。問安使臣,令該曹,速爲差出,入送于灣上,詳探彼邊消息,卽令前進,宜當。傳曰,依啓。
權濤,以兵曹言啓曰,本曹與御營大將,眼同後運·御營軍等試才,別單書啓之意,敢啓。
鄭太和,以禮曹言啓曰,今二月二十五日晝講時,知事李顯英所啓,喪亂之後,旌表之擧,卽當修行,而小臣曾參該部之時,適以員位之不備,未及會勘,而擧行矣。今則禮官備員,速令定奪,何如?上曰,依爲之事,傳敎矣。今番亂離,江都及京外死節者,多至四百餘人,而其中表表衆所共知者外,餘皆聞見各異,眞僞相雜。故頃者廟堂,以旌門·復戶·贈職,三等分第矣。喪亂之中,委命立節,有關風敎,不可久淹置也,故上年冬,就議大臣,則姑待領相出仕後議定,而如此莫重之事,臣曹不敢擅斷,大臣之意如此,待領相出仕,定奪,何如?傳曰,依啓。
行大司諫崔惠吉,司諫李尙馨,獻納申翊全,正言李禬·鄭泰齊啓曰,近來紀綱解弛,怠慢成習,至於玉堂近密之地,連値闕直,事極寒心。其中身已實病,衆所共知者外,無端闕直之員,不可以循例推考懲其失。二十四日徑出應入之員,竝命罷職。松禾縣監李忠顯,爲人愚從,新官從馬,稱以追後給價,私自奪取,以與其一家之人,人言藉藉。聞者駭憤。未赴任前,所爲如此,則此後居官處事,從可知矣。海西稍完之邑,不可付諸如此之人,請命罷職不敍。
又啓曰,伏見承文啓辭,則正字一人,身在遠方,在下者不敢越次,實窠盡空云。雖未知其事故之如何,而因一人趁不上來,在京之人,所不得陞遷,以至如此,新進怠慢之習,不可不懲,請從重推考。答曰,依啓。
晝講。入侍,同知事金槃,特進官許啓,參贊官趙緯韓,侍讀官尹絳,檢討官李元鎭,假注書朴瑍,記事官李正英·李天基。上御崇文堂,讀詩假樂所受音一遍,尹絳進講篤公劉章,上讀新受音一遍。尹絳曰,公劉之詩,與豳風七月相似,凡基業者,不外民事。故孟子曰,民事不可緩也。興王之道,必此保民而始。金槃曰,當庶事草創,故豕牢匏酌,崇儉之氣象如此。尹絳曰,三單之義,雖曰未詳,而蓋大國三軍之義也。金槃曰,春秋之時則軍賦出於土地之饒瘠。故三單之下,有度其原濕爲糧之語耳。觀其流泉者,乃所以灌漑也。今者堤堰之役,亦爲民田之灌漑,而戶部雖存,堤堰之簿,皆爲廢棄,入耕於堰內者,亦多有之。臣爲諫官時,修擧廢堰之事,入啓蒙允。然而尙不能擧行,或爲勢家之所占,甚可慨也。上曰,當初設立之義,爲民之故也,而爲守令者,全不致念,極爲非矣。金槃曰,不屈失業之後,公劉之所以興者,無他焉,厚民勤農而已也。上曰,周公無逸一篇,專以農務爲本,則農事豈可緩也?許啓曰,今年大無,近古所罕,該曹所儲,亦甚艱乏矣。臣竊惟兵曹一朔價布用下之數,幾至四十餘同,受布之人,皆換米而食,方此米貴之時,得米頗廉云。若自戶曹,移用其布,就市價,稍加數升,而以米換給,則四十同賣米之人,皆不適市,而米價亦或少優,且前頭戶曹用布之事甚切,豈不便好乎?此古人常平之義也。或以戶曹月前該用之米,猶患不足爲慮,而臣意則不必逐朔恤換也。觀其乘勢,或三朔,或一二朔,就三四月米貴之時,爲之可也。至於初秋,米價稍賤,雖以此布,料價以計給,自能取贏,他各司所儲之米,推移拮据,貸用無妨矣。上曰,公私兩便,言于該曹。又曰,造紙造役軍,當初以外方僧軍十名,每朔定立,而頃者以南漢築城之故,勿定僧軍。二行缺役之事,皆屬於守禦使,令戶·兵曹與守禦使,及時相議。或依前定給僧軍,或仍令雇立,勿減名數,何如?上曰,依爲之。又曰,造紙署匠人料米,或減名數,或減米數,亦所難堪。經亂以後,咨表造作,別無減損之事,而匠·軍漸減,此恐該曹未諳形勢而然耶?事例微鎖,而不得已陳達。上曰,言于該曹。趙緯韓曰,小臣年踰七十,筋力已衰,連受此任,情勢憫迫,恐於紛沓,不敢呈告矣。謁聖擧動,定在近前,臣行步出納,恐非所堪,敢爲辭退。上曰,以年老不能遠步爲憫耶?趙緯韓曰,臣自十年前,未能行步。故自前每臨擧動,以此呈遞矣。且臣出入近密,十餘年矣,愛君憂國,豈敢少怠?而曾於山城將入之日,往見崔相鳴吉。崔相曰,老病之人,先往江都,可也。大駕亦當往江都云,故臣經往,未得扈從,扈從落後之人,皆被罪名,而臣獨收用。小臣餘年無多,一退之後,難以復見天日。故欲爲如此入侍,累覲天顔而退。然螻蟻微臣,曾無一言而退,是臣之恨,今將退死矣,敢以一言,臣近在政院而見之,所爲之事,無非文具,自上絶禁其呈告之事,而亦不見上,自此以後,斷不行文具之事,幸甚。上曰,予所慨歎者此也。年少之人,不遵長者之言,在下之人,不奉君上之敎,士大夫罪罰之加,不可無爲深重,而徒以略加警飭,而不見奉行,則只適損戒而已。然承旨之言,予當留念焉。尹絳曰,臣以職卑,其於國家成敗利害,皆不敢知之,亂後老成人,死亡殆盡矣。頃日金尙憲·鄭蘊事,有救之者攻之者,臣雖曾不得參論於其事,而是非則可言矣。二臣其時,雖有失當之事,不宜自朝廷罪罰,他謂彼輕國家重分義云,則豈可輕君上棄公議,而爲名哉?況鄭蘊,非但立節之人也。至於當宁,多蒙異數,今雖畎畝,詎敢須臾忘國家哉?鄭蘊所見誤入,則處事之顚錯者,有之。而二行缺。趙緯韓曰,金尙憲,臣自結髮時,知其人矣。小臣不入山城,雖未知曲折,而或所謂不屑就而去者,恐非本情,渠之所爲言,雖過大,事則是矣。不過薄施其罰而已,可也。渠旣年老質弱,將難供職,而今若招之以位,則渠亦感泣而行仕矣。且於一邊,不可無尙憲之論也。上曰,其人等茫茫然去,若將浼焉,今縱招之,豈有來仕之理乎?人不可取以虛名,必須實事,承旨何云務實,而卽以此等語發之,何前後之爽也?金尙憲在山城時曰,昔宋太祖,受其降附,未有以其地與其人。此意則謂國家之必亡也。亦不論不出城也,其所言,與所爲之事,異矣。忠臣義士,伏節死義,死則死矣,豈有所爲如此,反爲節義之人乎?予以爲其人之不出於善也。雖以退在嶺南爲高,而嶺南,亦朝鮮地也。從古以來,棄國而去者有矣,夫棄兄而不顧者,亦有之乎?以人爲善者,不過人心世道之誤也。上曰,鄭蘊爲人,予愛其撲直,以向者之事觀之,誠可笑也。尹絳曰,所謂迂闊,或有執拗。然長處甚多,昏朝立節之事,可見矣。山城之事,欲死而未死也,豈於其時,安身後名爲哉?上曰,其時若用其不出城之言,而國家緣此致亡,則彼將曰,用我之計,家國敗亡,我何面目,入都城之門者,可也。旣不能然,則彼無可去之義,何足貴也?凡事貴得實狀,不可以虛名。鄕曲之人,必未諳當初事情,山城曲折,雖有所云云,豈可以或者誤解之故,而改國家當爲之事乎?當初丙子斥和之言,言則是矣。而廟堂方欲翫和,翫和者,非奉表稱臣之事也,不過還爲兄弟而已。年少之人,起而大言,至使臣越江之後,猶爲連啓義州越江之人萬無招還之理,而乃敢如是爭之者,不過名而已也。非以斥和爲罪過也,乃以誤國而罪之也。趙緯韓曰,臣則以爲當初廟堂處事,亦甚非也。臺諫雖有所爭,廟堂亦何以因臺警,廢軍國重事乎?上曰,不然。臺論方張,二行缺。金槃曰,金尙憲事,臣曾忝諫職,亦只論啓矣。張數字缺以此被罪,臣獨滌棄瑕垢,仍復職名,感恩則有之,而心常不安。金·鄭之事,臣非以十分爲是也。故當初亦以其人等所見之泥,爲啓矣。人等之言,雖云過矣,乃其所言則是矣。不可深治,而且於當初在城之時,以一張有旨召之,則可也。而旣不能然,徒罪於年少輩,臣竊以爲不宜也。上曰,當時景色,未暇及此,而謂或意及於此。其時敵兵彌滿,何得以招之,而及其敵兵纔養,彼已下鄕矣,奚暇招之乎?至於加資之不授者,尤未解也。若以加資,爲成功之償,則彼之不受然矣。不過酬勞之典,彼獨不受,何哉?金槃曰,加資還送之說,則虛說也。上曰,還送之說,雖曰虛矣,而彼旣疏陳,則非不受而何?予以其人,淸介勁直,必能服節而死義,其人所箚,亦有效死之語。以今觀之,予未知其人所行與箚辭同也。金槃曰,兩人,皆有決死之意耳。臣曾見李敬輿,細言曰,在山城其日,敬輿聞金尙憲結項之言,旣往見之,門旣閉矣,而尙憲用細索結項,色已變靑而將絶云云矣。上曰,予曾聞此言而笑之矣。凡結項死者,懸結其項,然後死矣,寧有坐而結項,至於死也之理乎?自結其項,自盡致死之力,則理有所不然。故萬古以來,未聞有坐結而命盡。凡死者,必結而懸之者,以其懸之,則命盡於懸,不懸則難得以自盡故也。此人,官位已尊之人,不可以心事之如此如此,而但其迹則不實矣。如此可笑之人,外方之聞者,或以爲是,欺世之事,不亦易乎?金槃曰,臣聞徒聞李敬輿之言,而以爲言,似乎過矣。罷出。以上燼餘
上在昌慶宮。停常參·經筵。
鄭太和啓曰,明日常參·經筵,取稟。傳曰,只晝講。
權濤啓曰,內旨標信造入事,命下矣。幾箇造入乎?敢稟。傳曰,三箇造入。
鄭太和,以吏曹言啓曰,以備邊司啓辭,問安使差出事,允下矣。從二品以上,多是衰病之人,問于大臣,則兵曹參議李基祚,借銜以送,爲當云。望單子,依此書入之意,敢啓。傳曰,知道。
又以備邊司言啓曰,囚人李耋戶奴呈狀內,本司缺二行受價百兩,而價銀不足,不得一時贖出,以戊寅秋數字缺及未收銀,一時來納事,相約而來矣。出來之路,身與母妻,俱得重病,出來三日而妻死,七日而母亡。身且不省人事者累旬,僅得甦治,而蕩竭之餘,艱措兩葬,約限已過,不得往償,以致責及宰臣,至徹啓聞,罪合萬死,罔知所達。仍伏念未收銀價,若付諸他便入送,則不無點之患,而且弱子碩苾,得病將不能生活,故彼意欲及未死前,討得贖價,如是促之。今若只送未收之價,不及新贖之價,則萬無準受之理,必有後患,尤極憫慮。身不入往,則益增其怒,不得已傾破田産,措得紙束等土産,願爲入往面給,以絶後患云。以贖還未收之故,責及於館所宰臣,則李耋之事,極可痛惡,故本司因宰臣狀啓,令漢城府囚營事,入啓矣。今詳狀訴,則情勢如此,若於平安道朔膳進上時,許令入送親納,以祛日後更歸之端,似爲無妨,敢稟。傳曰,依啓。
鄭太和,以備邊司言啓曰,大君西行時,入把人馬數,成冊相考,則其中有贖還入來人金孝宗·金天國兩人,馬匹隨往之事。近來贖停廢已久,前無自我國入送之令。此人等,因某事爾時入往辭緣,瀋陽宰臣處,査覈啓聞事,行移,何如?傳曰,允。
鄭太和啓曰,以備邊司京畿統禦使狀啓回啓。傳曰,回啓中,移入本鎭之語,何意耶?察啓事,傳敎矣。元狀啓中,雖無此語,而以回啓語勢參酌,則似是以鐵串附近仁川·富平·金浦等邑所居他鎭屬水軍,與鐵串屬水軍,在於遠邑者,相換移入之意,而不爲分明矣。傳曰,問于本司以啓。
以掌隷院申尙淵公事,傳曰,曾於決給公事入之。
行大司諫崔惠吉,司諫李尙馨,獻納申翊全,正言李禬·鄭泰齊啓曰,松禾縣監李忠顯,爲人愚濫,新官從馬,稱以追給其價,私自奪取,以與其一家之人,人言藉藉,聞者駭憤。此非遠外難信之事,何更爲詳察之事乎?未赴任前,所爲如此,則此後居官,從可知矣。海西稍完之邑,不可付諸如此之人,請命罷職不敍。一行缺之盛意,而難後京外各驛,擧皆蕩敗,往來公行缺數字,況私行給馬,決非其時,此路一開,其弊不少。一品重臣,一字缺還收給馬之命。答曰,不允。給馬一事,業已賜給,厥數亦少,不必還收。以上燼餘
上在昌慶宮。停常參,只晝講。
夜一更,乾巽方,有氣如火光。流星出元星下,入東方天際,狀如拳,尾長五六尺許,色白。
趙緯韓啓曰,明日國忌齋戒,明明日國忌,兩日不爲視事,取稟。傳曰,知道。
鄭太和,以備邊司言啓曰,瀋陽問安使,已爲差出,所當從速發送。而此時灣上留滯,支供有弊,亦恐一開此路,後必難繼。姑令譯官一人,帶領方物,先爲輸置于義州,問安使則預爲速裝,待皇帝回還的報後,卽日馳往,而一面移文義州府尹,須數送人于鳳凰城,探問皇帝消息,趁卽回報,二行缺日入侍,而數百兩銀子,不能一齊措辦,以紙地四駄齎咨,竝數字缺一駄,願爲移文平安道云。觀其駄數,似爲過多,而數百銀價之紙,果難容載於二三駄,依此許送,亦或無妨,敢啓。傳曰,依啓。
趙緯韓,以宗廟署官員,以都提調意啓曰,本署守直軍士,乃所以扈衛太廟。故自前兵曹,不敢抽出移用者,重其事也。近來兵曹,連次抽用,以致守直虛疎,事甚不當。今後依前切勿抽用,以重宗廟守直之意,奉承傳施行,何如?傳曰,依啓。
權濤,以御營廳言啓曰,後運軍兵,今已準番,依前例三月初一日放送,而東營及集春營,令訓鍊都監軍兵,替入之意,敢啓。傳曰,知道。
以御營軍試才單子,備忘于權濤曰,試才居首守門將吳夢生,直赴會試者,兒馬中從自願施行。之次金德龍等五名,上弦弓一張,長箭一部。朴孝吉等六名,上弦弓一張。吳俊等三十二名,木一疋。砲手居首閑良崔大國,禁軍除授。之次金忠男等十七名,木三疋。禹貴福等七十九名,木二疋。金守陽等一百九十九名,木一疋賜給。
傳于權濤曰,御營軍明間罷遣云,此賞格,速爲題給事,分付該司。
權濤,以備邊司言啓曰,政院啓曰,以備邊司京畿統禦使狀啓回啓,傳曰,回啓中移入本鎭之語,何意耶?察啓事,傳敎矣。元狀啓中,雖無此語,而以回啓語勢參酌,則似是以鐵串附近仁川·富平·金浦等邑,所居他鎭屬水軍,與鐵串屬水軍,在於遠邑者,相換移入之意,而不爲分明矣,敢啓。答曰,問于本司以啓事,傳敎矣。當初回啓本意以爲,水使狀啓,欲以附近陸軍,換定水軍者,非不便好,而水軍世傳之任,卒然換定,勢甚不易。故只欲令濟物·草芝等處水軍,或輪回守直,或撤家移入,而措語未營,致勤聖敎,極爲惶恐。且此事處置,甚爲重難。雖使昨日回啓,十分說透,亦未知其果爲得當,而當此民生飢困艱難之日,尤不可有所更張,姑待後日議處,以爲二行缺下於三司而然耶?問啓事,傳敎矣。今月二十六日缺數字則乃是會試傳烽,妄自擧火之罪,以杖八十奪告身三等照只贖事,判下矣。今此刑曹公事則前後之言,如出於二人之口,狀啓中落其緊關條件等罪也。所犯各爲別樣事,故一因本院請推下司憲府,一因兵曹回啓,移刑曹推考矣,敢啓。傳曰,知道。
以兵曹黃應吉論賞事,傳于鄭太和曰,吏曹旣已回啓,而何如是又啓耶事,傳敎矣。當初擧行條件,分付時,監官論賞,屬於吏曹。匠人論賞,屬於戶曹。所造鳥銃,乃是軍器寺之物,屬於兵曹,故三司一體,分付矣。兵曹必不知吏曹之擧行,有此疊啓矣。傳曰,知道。
以刑曹李己生·入沙里等公事,傳于鄭太和曰,入沙里,依己生例,以徒年照律後,收贖,似當,此意言于本曹。
鄭太和,以兵曹言啓曰,各曹因捕盜軍官等上言,乃以訓鍊兼習讀料,入啓換給矣。大槪,兼習讀,亦非閑慢之任,以禁一行缺奔走於差備之任。又入直缺數字各陵則裹糧徒步,其苦有甚於捕盜軍官,故不但習讀輩呈訴稱換料,捕盜軍官輩,亦齊到向訴曰,同是苦役,奪彼與此,則食者雖好,見奪者甚冤,決不欲受食云云。爲彼六名之費,失此多軍之情,非計之得,令戶曹參酌事勢,更爲變通,何如?傳曰,依啓。
又以戶曹言啓曰,問安使齎去物目單子,乾薑十五斗,誤以五十斗書之啓下,誤書書寫等治罪,而臣等亦未及致察,不勝惶恐,以初磨鍊十五斗,改付標以入之意,敢啓。傳曰,知道。
又以吏曹言啓曰,本月二十三日晝講時,以李時白所啓,鳥銃別造監官軍器寺判官黃應吉論賞事,傳敎矣。上項黃應吉陞敍乎?傳曰,前例相考,稟處事,傳敎矣。謹考前例,則上年軍器寺副正具義俊,以鳥銃五百柄,監造勤苦之功加資時,援引軍器僉正李廷彦,以監造大砲三百六十三坐之功加資,以下缺。以上燼餘
晝講。入侍,同知事金榮祖,特進官韓亨吉,參贊官李敬輿·李厚源,侍讀官沈,假注書朴瑍,記事官李正英·李天基。講詩傳大雅,自泂酌彼行潦,止常享之也。以上經筵日記郞廳愼基慶書。郞廳權崇校正。
上在昌慶宮。停常參·經筵。
章敬王后忌辰齋戒。
申酉時,日暈。乾巽方,有氣如火光。
上在昌慶宮。停常參·經筵。
章敬王后忌辰。
夜二更,乾巽艮方,有氣如火光。三四更,乾巽方,有氣如火光。
上在昌慶宮。停常參,只晝講。
寒食。
答右參贊姜碩期箚曰,省箚具悉。卿其勿辭,調理行公。內下日記
晝講。入侍,知經筵南以恭,特進官許啓,參贊官權濤,侍讀官南老星·尹絳,假注書朴瑍,記事官李正英·李天基。講詩傳大雅,自有馮有翼,止四章章四句。經筵日記
義禁府啓曰,罪人吳破回,以全家徙邊,照律啓下,依前例,令兵曹家口推刷,定配之意,敢啓。傳曰,依啓。禁府謄錄
上在昌慶宮。停常參·經筵。
政院啓辭,答曰,捧承傳之事,如是擅改,極爲駭愕。當該官員罷職,色吏治罪。內下日記
有政。
上在昌慶宮。停常參·經筵。
義禁府啓曰,來初十日謁聖時,府郞廳竝爲赴試。殿坐設場時,左右考喧二員,明倫堂儒生出入門及各門把守禁亂官五員,左右貫革二員,本府當直晝夜直各一員,掌公事一員,假郞廳十二員,依前例,令吏曹差出,各處察任,何如?傳曰,依啓。禁府謄錄
上在昌慶宮。停常參·經筵。
午時,雨雹。申時,虹見東方。夜五更,乾·巽·艮方,有氣如火光。
上在昌慶宮。停常參·經筵。
未申時,日暈。酉時,日暈左珥。夜一更,東南方,有氣如火光。
權濤,以都摠府言啓曰,今日入直經退之說,雖爲中日習射,而雨勢如此,退行之意,敢啓。傳曰,知道。
傳于趙緯韓曰,大君師傅及奉禮,來月望間入送。
鄭太和啓曰,去夜右議政箚子批答之下,在於初更,卽爲發牌,招本府郞廳,而不爲進來,開門後,司錄盧尙賢,方爲入來。臣責其緩緩,則言下人曉來始爲來告,聞卽馳進云云。自前政府下人,司錄不以官員待之,例致如此,頑慢弊習,不可不各別繩治。議政府當該下人,令攸司推治,何如?傳曰,允。
權濤,以備邊司言啓曰,卽見陪從宰臣狀啓,皇帝回還,在於今月旬念間云。雖未知此言虛的,而問安使,不可不預爲發送,數三日內,擇日登程,宜當。敢啓。傳曰,依啓。
以備忘記,傳于權濤曰,頃因左相啓辭,答以與他大臣議處,而厥後專無黑白,未曉其意,而大君非他國之人,領·右相,亦宜記念也。
以備邊司潘陽潛商及南英犯禁事目啓目,傳于權濤曰,若欲痛禁,則當用一切之法,而今以輕重爲言,所謂輕者何情耶,承旨察啓事,傳敎矣。輕重之說,臣等雖未能詳稟,似無別樣意見,必以情係自吸,些少挾持者,爲輕,意在潛商,多數暗齎者,爲重,而法以必行爲準,則不可以此爲之低昂。臣等亦不能無疑,而係是廟議,不敢不捧入矣。傳曰,國家法令,似不當如此,使之更爲磨鍊。
傳于趙緯韓曰,醫官朴頵,仍置瀋陽,俾察大君病患事,宰臣處行會。
傳于趙緯韓曰,世子出來,則酬應看護之人,似當入送,宰臣中可合人,擇送事,言于該曹。
權濤,以備邊司言啓曰,卽見奏請使狀啓,且聞先來譯官之言,則龍滿西將所言,似爲明白,鶴駕東還,庶幾可望。但聞館中馬匹,盡以始隨大君之行,雖得回還,必不堪騎用。若不早爲處置,必有狼狽之患,而未有分付之前,先期入送,亦涉未妥,駕馬可合者,平安道七匹,黃海道三匹,爲先留待義州,比聞的報,星夜入送。此外一行刷馬則義州雇馬,可以調送。至於義州以後入把之馬,亦須有先期區處。黃海道驛馬十七匹,送于平安道,添助本道不足之數,似好,而黃州以後,則又不可不以他道馬匹助之,而海西驛路之殘,甚於關西。江原道驛馬七匹,忠淸道十二匹,全羅道十三匹,前期抄擇,別爲喂養,更待分付,刻日馳送之意,各道監司處,移文知會,何如?傳曰,依啓。
平市提調金壽賢啓曰,綿紬廛謀避市役,欲爲投屬於濟用監。濟用監以綿紬廛進獻貿易數字缺取色等事,捧承傳,而取考承傳公事,則只數字缺別無移屬之語。今其文報,乃曰移屬本監云,臣未知其由也。紬廛雖有貿易等事,今價本自戶曹一一准給,入染時有染母焉。鍊正取色,他廛亦爲之,則紬廛別無費用之物,本監亦無庇護之事,而二百年流來市廛,一朝必欲移屬而後已。非但有乖於設官分職之義,與承傳內辭意,亦嘗謬戾,豈非未安之甚者乎?平市·濟用,均是戶曹屬用,而進獻等事,戶曹必皆主之,請令戶曹,參商彼此事宜,稟旨定奪施行,宜當。惶恐敢啓。傳曰,依啓。
李厚源,以漢城府言啓曰,備邊司啓辭,以京外之民,因戶籍一事,頗爲騷屑云。此雖國家大役,亦非緊急之事。今式年戶籍,姑爲寬其限,勿爲刻督令,以明春內准納于該府事,入啓,蒙允。八道則本府已爲行文知會,而京城五部則單子盡爲收捧,時方正書,此後別無騷屑之患。莫若因此刻期寫完,以畢其擧,俾無更擧之弊,而事係備局停當,該府難於擅便,伏惟上裁。傳曰,依啓。
趙緯韓,以吏曹言啓曰,世子出來,則酬應看護之人,似當入送,宰臣中可合人擇送事,言于該曹事,傳敎矣。宰臣望擇擬入啓,而名號則令廟堂議差,何如?傳曰,依啓。
執義朴啓榮啓曰,臣伏見前大司憲李顯英辭職之疏,張皇辭說,實攻臣身,臣不得不冒昧陳瀆焉。尹昉,以一國原任大臣,陪廟社之主,而入保障之地,則當以安宗社爲悅者也。見廟社之危,而不死於其職,至於當廟社播越之厄,所職何事,而致令廟社之主,大爲汚衊乎?非但汚衊,至於跨人裹物之事,則此正爲臣子不忍聞不忍言者也。關國家存亡者,尙謂之罪,關宗社之,不有宗社之主,跨人而裹物者,不謂之罪關宗社,可乎?人臣分義,見無禮於君,如鷹鸇之逐鳥雀,則見不敬於宗社,何敢曲爲之容護乎?此臣所以寧負昉而不忍負宗社君父,爲此分義之言者也。昉雖老矣,經亂之後,尙不病廢,而至能拜跪肅謝,當其時,職爲大臣,身爲元老,而及其來自陳列也。猶曰缺數字是知其爲宗社之主也。知而不敬,罪莫大焉。缺數字亦豈老病半死者所盡知?臣竊惑焉。古今天下,居黃閣之位者,幾是黃髮老成之人,奚必黑頭然後,能擧其職乎?臣至被長官之斥,不可靦然仍冒,請命罷斥臣職。答曰,勿辭
領議政崔鳴吉,右議政沈悅啓曰,凡筵中啓辭,有可行者,則政院抄出擧行條件,分付各司,覆啓處置,例也。頃日朝講時,右議政申景禛,榻前啓辭,不出擧行條件。但仍僚相聞此語,臣等之意,亦以爲然,而第王世子回還的報,未得聞知。只在疑信之間,不欲先有早動。再昨平安監司狀啓回啓,不許先調馬匹,亦此意也。及見尹暉狀啓,皇帝回還後,當有處置之言,似爲端的,故昨日啓辭,始爲一二區處之事,而宰臣一款,未及竝擧。伏睹朝下備忘記,不覺惶汗浹背。東宮雖有吉報,大君未免獨留,則臣等之心,當復如何?而初旣錯料,不能趁卽稟處。昨日之坐,亦未及時擧行,致勤嚴旨,不勝惶恐,伏地待罪。答曰,知道。卿等宜安心勿待罪。以上出燼餘日記
上在昌慶宮。停常參·經筵。
金南重啓曰,頃日朝講時,左議政申景禛,以大君仍留瀋陽,則宰臣一人,定送爲宜之意,啓達,而自上答以與他大臣議處。故臣意以爲,大臣旣親承傳敎。必自廟堂,有時稟處,其與各該司分付者,似爲有異,擧行條件,不爲抄出矣。昨日領·右相啓辭,以政院不爲抄出分付,爲非,臣之昏謬不察之失大矣。惶恐待罪。傳曰,知道。勿待罪。
權濤,以備邊司言啓曰,卽見奏請使狀啓龍·滿言內,東宮朔膳,一年只三次缺數字入送事,歸啓國王擧行云。東宮行次,旣有許還之意,而其言又如此,未知其故。大槪東宮,雖或得還,大君勢難偕行,則逐朔之送,在所不已,令問安使,與宰臣相議,善爲措辭,期於得請,必不得已則以間朔入送之意,更爲周旋,宜當。敢啓。傳曰,依啓。
吏批啓曰,以軍器判官黃應吉論賞事,答曰,知道。其監造鳥銃精妙與否,問于本寺處置事,傳敎矣。移文問于軍器寺,則回報內黃應吉監造鳥銃五百柄,極精尤妙。此外黑角弓一百五十七張,長箭五百部,環刀五十四柄等物,亦爲別造云,敢啓。傳曰,加資。
趙緯韓,以觀象監官員,以領事·提調意啓曰,本監天文圖,監象測候之所不可無也。往在辛未年間,因其印久殆盡,令各該曹,辦其容入之物,入啓印出,而今又散失於兵亂,絶無遺在之處,星象庶幾無所取考,極爲可慮。當此多事之時,該曹物力,似難煩費,故自本監某條拮据,將爲印出若干張,藏置本監,日官等處,亦爲分給。使之都目學習推占之術,而石版埋在於景福宮中,卽爲撥出始役之意,敢啓。傳曰,知道。
鄭太和,以工曹言啓曰,兵曹啓辭內,今二月二十七日晝講時,特進官許啓所啓。造紙署役軍,當初以外方僧軍十名,每朔定立。而今以裁省之故,將不得成形,極爲可慮。令戶曹守禦使李時白,相議勿減。上曰,依爲事,傳敎矣。凡僧軍之事,非本曹所可管,而特以造紙署,屬於本曹之故,令本曹覆啓矣。本曹則只査造紙署年例定送之數,果爲每朔十名定送,而近因城役,此事遂廢,今則城役停廢,依兵曹啓辭,每朔十名,照例定送,爲當,敢啓。傳曰,十名似多,減數定給。
又以右邊捕盜從事官,以大將意啓曰,本月初六日,甕里居議政府婢德伊里呈狀內,初四日夜間,盜賊潛入,庫藏木綿三十匹,古五里一,太一石,小豆一石,綠豆一石,中米一石,白正米一石,周鉢二立,食器一立,鉢里一,大也一,匙貼一等物缺一字賊後尋縱,則同里居高廷吉稱名人,家門前缺數字落在現捉云。廷吉,卽發軍官,捕捉推問,則旣有贓物,又有其里都將趙信還·朴善等招辭,則所偸物件,現捉無疑,而賊人廷吉,不爲直招,似當嚴杖推覈,而爲今丁丑年出身,而本廳不可杖問,令攸司依法處置之意,敢啓。傳曰,依啓。
又以刑曹言啓曰,北兵營麝香陪持人李守吉處,令京畿監司,査覈啓聞事,入啓,蒙允。上年十一月分,移文于本道監司,而至於經年,尙無査啓,極爲怪訝,再三移文催促,則本道回關內正月十一日,已爲啓聞云。推問色吏,則書吏鄭俛言,受來於政院,捧置於文書中,趁不現告,以致稽滯,殊甚痛駭。鄭俛言則卽爲囚禁,以爲重治之地,而元啓聞,今始覆啓之意,敢啓。傳曰,知道。當該承旨不察之失,推考。
又以備邊司言啓曰,贖還開禁之後,願贖人等,日日來訴本司,民情難遏。依丁丑年例,別差贖還使,以四月晦間,定日入送,何如?傳曰,允。
又以備邊司言啓曰,缺數字書啓,世子出來,則酬應看護之人,似當入送,宰臣中可合人擇送事,言于該曹事,傳敎矣。宰臣望擇擬入啓,而名號則令廟堂議處,何如?傳曰,依啓事,傳敎矣。大君請行宰臣稱之,宜當。敢啓。傳曰,依啓。
又以備邊司言啓曰,請封文書,已爲準納,則封典一事,可謂已完。而世子回還遲速,臣等猶未敢預料。然旣聞吉報,則迎候節目,似當預爲磨鍊。請令該曹,稟處。且別定宰臣一員,前往龍灣。迎候,宜當。敢啓。傳曰,依啓。宰臣迎候一款,未知其可也。
又以備邊司言啓曰,前月二十一日朝講時,左議政申景禛,榻前啓辭,瀋陽別送宰臣一款,不出於擧行條件,政院難免疎漏之失,當該承旨,請推考。傳曰,依啓。
傳于鄭太和曰,近來瀋陽饍價銀,何月爲始給之乎?其時宰臣狀啓,相考以啓。
傳于鄭太和曰,獐皮裹南草現捉者,曾有治罪公事矣,何以爲之耶?問啓。
鄭太和啓曰,因刑曹啓辭,當該承旨推考事,命下矣。元公事啓下,在於正月十一日,其時刑房,卽缺數字在外之故,他承旨替察其任云,而不能的指某人,今於急遽中,未易考出其姓名,姑先以當該承旨捧承傳,當更加詳査,然後現告於憲府矣。仍念本院該房下吏,凡啓下公事,一一置簿,必於限內,問其回啓與否,而置之相忘,至於往久,極爲可駭,政院該吏,亦令攸司推治,何如?傳曰,知道。色吏囚禁治罪。
有政。吏批,判書李景奭進,參判金槃進,參議金世濂式暇,右承旨趙緯韓進。兵批,判書李時白進,參判金榮祖病,參議李基祚病,參知李俔進,左副承旨權濤進。以金壽賢爲大司憲,李來仁爲承文院著作。右議政兼戶判減下。辛應鐵爲長連縣監,沈景龜爲漢城判官,朴啓榮爲輔德,權任中爲弼善,朴挺生爲軍器僉正,趙來益爲執義,林得悅爲掌令,權爲己爲監察,李來仁兼奉常直長。
權濤啓曰,罷散中統制使可合人,誰耶?問啓事,傳敎矣。數字缺大臣欲以柳琳爲遷矣。傳曰,統制使柳琳除授。
李顯英爲上護軍,閔應協·李烓爲副司直。
新除授都承旨沈詻上疏曰,伏以,臣蒙恩受由,歸省父母墳墓,還及都門,遽聞忝叨本職,召命已下,驚惶隕越,無地自容。仍竊伏念,臣幸際明時,屢玷邇列,而徒積尸瞻,報蔑絲毫。臣之駑劣無狀,壯不逮人。聖上之所已洞燭,而及至衰耄老憒之餘,乃授以銀臺之長莫重之任,臣負宗之災,固不足恤,而其於聖朝用人之道,爲如何哉?抑殿下,以臣年老久次,雖知其不可任使,而姑欲優之異恩,則以臣庸下,位躋宰班,榮冠已極,無以復加。涵濡厚澤,優遊散地,以畢餘年。是臣之分,何必濫陞匪據,血指汗顔,招人譏謗而後止哉?況且臣於年前,忝守方面,不能擧職,以速譴罰。聖度如天,旋卽蒙敍,微衷感激,誠不可量。第臣務顧罪戾,實難自逭,而其時同事之人,當尙在罪籍之中,臣惶懼益深,迨不能已,又何敢昵侍近密,以辱名器乎?以此以彼,臣之不得冒居此職,明矣。憂悶踧踖,缺數字伏乞天地父母,俯察微臣危迫之懇,缺半行生之洪造也。臣不勝祈祝屛營之至。答曰,省疏具悉卿懇。卿其勿辭,從速察職。以上出燼餘日記
上在昌慶宮。停常參·經筵。
一更,月暈。二更,月暈,蒼白氣一道,起自坤方,直指巽方,長十餘丈,廣尺許,良久乃滅。
趙緯韓啓曰,明日擧動稟處事禮曹回啓,再三催促,然後該吏持草記來到,以郞廳未來之故,不卽呈納云。若待郞廳,則恐致日晩,不得不捧入矣。怠慢之習,不可不懲,請當該郞廳推考。傳曰,依啓。
沈詻啓曰,林墰已爲贖還使,行似急,而遠在羅州地,以私馬上來未易,使沿路給馬,且昨有旨,令禁軍給馬齎送,使之速〈行〉宜當。竝爲敢稟。傳曰,依啓。有旨循例下送。
權濤,以訓鍊都監言啓曰,霖雨不霽,不得操鍊,退行之意,敢啓。傳曰,知道。
又以刑曹言啓曰,傳敎矣。獐皮裹南草現捉人禮立及潛商南草人愛卞等,自備局捉來。今月初一日,移送本曹,而臣靌掃墳受由,初二日出去,初四日入來。適差文廟奠酌官,在於齋戒中,故趁不得開坐推治矣。惶恐敢啓。傳曰,知道。
趙緯韓,以禮曹言啓曰,政院啓辭,雨勢如此,明日擧動,令禮官,更爲稟處。傳曰,依啓事,傳敎矣。陰雲四垂,風氣作微,雨候似未開霽,而但日晷尙永,自此漸至開齋,差暮快晴則,明日猶可行禮矣。雨若連下,則事多難便,勢難擧動,姑觀日候進退,何如?傳曰,允。
權濤,以兵曹言啓曰,謁聖時禁喧及各衙門跟隨,隨其品次,帶率之由,已爲事目啓下,分付各司,而第於成均館,洞甚狹隘,故還宮時駐輦後侍衛諸臣乘馬之際,爭先二字缺每致紛沓之患,誠爲可慮。今此擧動時,侍衛諸臣,從其班序乘馬,勿令奔突事,令訓鍊都監,別定將官,與作門將官·禁府郞廳,眼同嚴飭,而如有爭先紛沓之患,則依事目,毋論上司下人,別樣重治。官員從重推考,捧承傳施行,何如?傳曰,依啓。
沈詻,以吏曹言啓曰,贖還使可合人,問于大臣,則嘉善·嘉義中,多是衰老之人,無故之人絶無。通政中林墰可合,借御以送,宜當云,依此書入矣。林墰方在全羅道羅州地,旣已稱使,則似當有下諭之事,敢啓。傳曰,知道。
又以吏曹言啓曰,以備邊司啓辭,講官闕員差出,令該曹定日入送事。傳曰,依允。講官姑送三員,以除往還之弊事,傳敎矣。世子行次遲速,有難預料。書筵亦已久曠,新除授宮官,使於今月念間,辭朝,似爲宜當,文學一員,司書一員,旣已入往。今此新除授講官,輔德·弼善中,何人先往乎?敢稟。傳曰,輔德先往。
上在昌慶宮。停常參·經筵。
卯時,白雲一道,起自坤方,直指艮方如氣,長竟天,廣二三尺許,漸移東方。午時,月暈。
有謁聖擧動。
司憲府啓曰,新除授執義趙壽益,時在京畿驪州地,請斯速上來事,下諭。答曰,依啓。
鄭太和,以工曹言啓曰,本曹造紙署僧軍定送事草記,十名似多,減數定給事,批下矣。當初元軍罷定之後,戶·兵曹各送三名之價,以此本署爲之憫訴,故敢以元軍十名,依例定送事,覈啓矣。今承聖敎,極爲允當,今宜減去三名,以七名每朔定送,似當之意,敢啓。傳曰,依啓。
出宮後,政院問安。傳曰,知道。藥房問安。傳曰,知道。
酌獻禮後,政院問安。傳曰,知道。藥房問安。答曰,知道。
上御射壇。權濤啓曰,宰樞執鼓。敢稟。上曰,知道。權濤啓曰,尺量,取稟。上曰,依前規爲之。權濤啓曰,貫一中或用十五分,或用三十分。邊一中或用七分半,或用十五分云,何以定奪乎?上曰,何至三十分之多乎?
文科取權諿等七人。武科取金士吉等十一人。
趙緯韓,以吏曹言啓曰,新恩政事,何以爲之?謁聖放榜,嚴時刻,取稟。傳曰,權停例爲之。
還宮後,政院·玉堂·藥房問安。答曰,知道。以上出燼餘日記
上在昌慶宮。停常參·經筵。
夜一更,月暈。白雲一道,起自坤方,直指艮方,長竟天,廣二三尺許,漸移巽方,良久乃滅。二更,白氣一道,起乾方,指艮方,長十餘丈,廣尺許,良久乃滅。
以戶曹李裯別致賻單子,傳于鄭太和曰,加磨鍊題給。
傳于沈詻曰,大君師傅及奉禮,來月望間,當爲入送,而屢度作行,一路有弊。講院官員,今月念間入往云,一時發遣事,言之。
權濤,以備邊司言啓曰,昨日吏曹堂上,來問瀋陽入送宰臣可合與否,臣等方將待罪,不敢輕有可否。今聞辛啓榮,時在忠淸道禮山地,前患脚疾,時未快差云,辛啓榮改差,其代以在京無故人差出,似當。敢啓。傳曰,依啓。
鄭太和,以戶曹言啓曰,瀋陽夏衣次,每於三月內磨鍊,而四月間,始爲入送矣。今當依例磨鍊以待,世子若出來於初夏之前,則無煩入送,而大君行次,上下員役過夏之資,定爲及時入送,預先磨鍊整齊之意,敢啓。傳曰,知道。
傳于權濤曰,擧動時駕前呈訴人禁斷事,事目中如是磨鍊,而昨日還宮時呈訴人,不爲嚴禁,事甚不當,不禁緣由,問于禁府以啓。
以肅寧殿靑紅蓋等改排祝文,傳于鄭太和曰,此物兵亂所失,則如是措語,未妥矣。
鄭太和,以弘文館言啓曰,新除授副修撰許積,時在慶尙道醴泉卽,經筵入番甚緊,斯速乘馹上來事,下諭何如?傳曰,依啓。
李厚源,以義禁府言啓曰,還宮時呈訴人,不爲嚴禁事,問于禁府事,傳敎矣。駕前呈訴人嚴禁,雖不磨鍊於事目中,擧動時雜人禁斷,乃是金吾之職。故昨日則戒飭郞廳與邏卒,另加嚴禁,使之遠逐,而此時紀綱解弛,人不畏法。旋卽還集,路且窄狹,以致紛畓,至勤問啓之敎,極爲惶恐。敢啓。傳曰,知道。當該郞廳推考。
以成均館擲奸單子,傳于李厚源曰,東狹門守直軍士,何以只定一名耶?問啓。
以兵曹黃海監司狀啓粘目,傳于李厚源曰,此回啓中所謂限年立役云者,何役耶?
以吏曹大君護行宰臣李行健單子,傳于鄭太和曰,改望。
傳于李厚源曰,淸國所送大魚,曾已入來,似當有回謝之擧矣。
以校書館救荒撮要附解瘟方件數單子,傳于鄭太和曰,此冊何以今始印出耶?事極稽緩,問啓。且進上冊若干件印入,國用件數則隨紙多少印出,爲可矣。
鄭太和,以戶曹言啓曰,以李裯別致賻單子,加磨鍊題給事,傳敎矣。元單子加磨鍊付標以入之意,敢啓。傳曰,知道。
權濤,以備邊司言啓曰,卽見淸國咨文,且聞許檍之言,會寧·滿浦兩處採蔘之迹,數字腐缺實,而必有進告之人,亦不可謂專無此弊。淸朝令許檍,必得査覈實狀,然後還報云,則似不近於偶然而發。此兩處各遣京官,按驗虛實,以示盡心奉行之意,而許檍則姑留以待,先以遣官行査之意,擲出回咨,順付後便,似爲宜當。敢啓。傳曰,依啓。
權濤,以備邊司言啓曰,以本司瀋陽潛商論罪啓目,傳曰,國家法令,似不當如此,使之更爲磨鍊事,傳敎矣。臣等當初取考大典禁制條,赴京及使隣國人齎定數外物貨者,杖一百。潛商禁物〈物〉輕者,杖一百徒三年。重者絞。因此商量,瀋陽潛商及南草犯禁之人,皆是潛商禁物之屬,則今此事目,不過申明祖宗法條,而稍增其律,以示嚴禁之意而已。實不敢以臣等私見,有所創法者也。大槪北人情狀,不一其端,朝家設法,自應參情定律,若不問輕重,施以一切之法,則非祖宗三尺之意。臣等竊恐其太過,敢此更稟。傳曰,法令如此,而又未免辱國之患也。雖然,依啓辭爲之。
有政。吏批,判書李景奭進,參判金槃病,參議金世濂進,都承旨沈詻進。兵批,判書李時白病,參判金榮祖式暇,參議李基祚問安使,參知李俔進,左副承旨權濤進。以權諿爲典籍,金士吉爲內贍主簿,許積爲副修撰,申檀爲永柔縣令,李祗先爲永興府使。軍器判官黃應吉今加通政。趙後亮爲寧邊府使,申景禋爲一字缺城君,哲純爲銀山君,哲明爲潯原副守,哲敏爲銀溪副守,睠爲龜山副守,炯遠爲鷄林令,錫胤爲洛陽令,金岡立爲軍器判官,李秀林爲活人別提,成以性爲副修撰。鄭廣成爲司直,鄭廣敬爲副司直,金光炫爲副護軍,黃應吉爲副護軍。
弘文館副校理尹絳上疏曰,伏以,臣老母,今年七十六歲,癃疾萎憊,長在床席,臣無他兄弟,母子二人,相議爲命,在私情,不能一日相離,於公義。不宜連二字缺去,前月數字缺母,僅以得入京下,而委頓彌甚,食飮專廢,適會僚員在闕,滯直累日。臣之情地,尤爲切迫。自數字缺又得毒瘧,八旬餘息,奄奄難保,煩熱昏困,全不省數字缺走之恭則救藥無人,徇保護之私,則職守久曠。號泣之中,公私兩難,悶蹙之極,瀆冒不避。敢抒危懇,仰控宸嚴。昨旣後陪從之班,罪實難逭,今亦無行公之期,有負同列。伏乞聖慈,亟賜遞免,俾臣單獨之身,專救垂死之親,天地之德,父母之惠也。傳曰,給由。以上出燼餘日記
上在昌慶宮。停常參·經筵。
辰時,日有右珥。自巳時至未時,日暈。日出時,日色赤。
權濤,以兵曹言啓曰,以成均館內摘奸單子,傳曰,東夾門守直軍士,何以只定一名耶?問啓事,傳敎矣。成均館擧動時,場屋所用軍士,衛將所例稟於臣曹,禁亂軍十五名,及假羅將十名,合小名,牒報於義禁府,則禁府次知除出,分守各門,乃是前規。故今番場屋所入軍人,依前啓下定數,衛將所已爲牒報于禁府,則守門軍士多寡,非臣曹所可預知。敢啓。傳曰,知道。
又以兵曹言啓曰,以黃海監司狀啓粘目,傳曰,此回啓所謂限年立役者,何役耶事,傳敎矣。備局頃因忠淸兵使狀啓回啓,缺數字流亡還現者,各其身役,限丁丑·戊寅兩年蠲減,使得安接事,蒙允。故今因黃海監司書狀,被擄人蕩滌事,依備局前啓,限年安接後,使復身役之意,措辭未達,致勤聖敎,極爲惶恐。敢啓。傳曰,知道。
又以訓鍊都監言啓曰,自平時宣傳官,來參習陣者,知其陣法,以爲他日之用,似非尋常之事。而近來宣傳官等,怠慢成習,習陣未罷之前,徑先退去者有之,稱頉不進者例多,事甚可駭矣。今番操鍊時,宣傳官孫泌·金尙立,昨日無病之人,厭其往來,稱病不進,事體極爲可駭,請從重推考。傳曰,允。
傳于李厚源曰,史官一員待命,騎馬立之。
李厚源啓曰,史官一員待命事,命下矣。上番翰林李正英,以其親病出去。注書洪處亮,日入後循例出去。院中只有下番翰林李天基,注書尹鏶,而今方臺諫待接出去。史官催促入來之際,承命差遲之慮。敢啓。傳曰,知道。注書推考。
又以校書館官員,以提調意啓曰,本館救荒撮要〈附〉解瘟方單子,傳曰,此冊何以今始印出耶,事極稽緩,問啓事,傳敎矣。當初救荒撮要附解瘟方印出事,啓下之後,本館只有食料刻手一人,而諸上司及各衙門,逐日待候,少無餘隙,他無給料起役之路,依舊例放起。戶曹請給刻手三人二十日之料。蓋一板所刻,每一日三人,可以爲之,故磨鍊以起矣。戶曹防不許給,不得已報禮曹,以無料食不得始役之意,則禮曹具由移文後,戶曹只給一人一朔料六斗。文移往復之際,勢經旬月,且所刻板子二十張也。一人之力,不可容易畢刻。本館亦以稽緩爲慮,初欲招致外方匠人,而匠人等,皆在湖西·湖南等地,當此大無之年。又方春耕,雖欲合集,不但未易上來,只貽民弊。且慮如此時數字缺不可等待,而事勢如此,遷延至此,不勝惶恐。敢啓。傳曰,知道。
權濤,以備邊司言啓曰,竊聞淸國之言,諸家李申相有事故,欲以他子弟作代。缺數字當依願許還。右議政臣沈悅之質子沈廷男,兵曹判書臣李時白之質子李悅,入送瀋陽,今已三年,且有疾病。願以沈廷男之子柲,李悅之庶兄愉,入送作代云。依此許送,何如?傳曰,依啓。
又以備邊司言啓曰,傳曰,淸國所送大魚,曾已入來,似當有回謝之擧矣事,傳敎矣。依前例,令承文院撰出咨文,追送於問安使之行,宜當。敢啓。傳曰,允。
又以備邊司言啓曰,吏曹判書李景奭,只有一子,本來孱弱,且經險役,仍成痼疾之狀,衆所共知,似不可入送異域。依南以恭質子例,以族屬中相當人代送之意,敢啓。傳曰,知道。
李厚源,以吏曹言啓曰,大君護行宰臣李行健改望事,傳敎矣。更問于大臣,細究官案,反覆商議,而無故人員絶乏,行副司直卞三近可合云。依此書入之意,敢啓。傳曰,乏人若此,則辛啓榮,使之調理入送,可也。
權濤,以備邊司言啓曰,會寧·滿浦兩處發遣京官事,啓下矣。北路飢疫之餘,繼有師旅,西北江邊僻郡,王化不及。今此京官,只擇侍從之臣,稱以巡按御史,簡其徒率,略其供億,廉察不法,詢救民瘼而來,則其於國家,未爲無益,而亦不必徧循各邑,致有民弊。敢稟。傳曰,啓辭是矣,恐反爲貽弊也。
又以兵曹言啓曰,備邊司啓曰,請封已爲準納,則封典一事,可謂已完,而世子回還遲速,臣等猶未敢預料。然旣聞吉報,則迎候一款節目,似當預爲磨鍊,請令該曹,料理稟處。且別遣宰臣一二員,前往龍灣迎候,宜當。敢啓,傳曰,依啓。迎候一款,未知其可也事,傳敎矣。王世子嬪宮陪衛新舊節目,書入之意,敢啓。傳曰,世子所屬文武諸官,足以陪護以來,何必又送京人,以貽一路之巨弊哉?若曰埋沒,則只送傘扇于灣上,略備威儀,可也。輿輦·儀仗送于碧潼。
大司憲金壽賢,掌令崔繼勳·林得悅,持平朴守文啓曰,寧邊爲西路雄藩,而兵使留駐之時,判官必以文官差送者,其意有在。兵營移設之後,府使專以武弁差送,經亂完全之邑,日就凋弊,新府使趙後亮,請命遞差。其代,以威望年高文官,各別擇送,以慰西民之望。賞罰不中,無以勸懲,而近來僭賞之弊,愈往愈甚。副護軍黃應吉,雖有監造微勞,自是職分內事,豈無相當可施之典乎?由五品而遽授堂上之加,物情莫不駭異,請命改正。黃州,乃西路巨鎭。而兵營移設之後,通判之任,比前尤重。新除授判官李愈,曾所履歷,雖有謹愼之名,而性本迂拙,政令不擧,如此新創之地,更不可堪任,請命遞差。以有風力勤幹之人,各別擇送。咸安郡守張應桓,本府三度越署經,請命改差。答曰,依啓。趙後亮,曾有善治之名,不必改差。黃應吉,依例施賞,改正不可矣。
鄭東和啓曰,東萊府使李民寏狀啓,禿筆署名,墨畫麤大,殊無敬愼之意,推考。傳曰,依啓。
校理南老星上疏曰,伏以,臣有祖母,今年七十六歲。臣父以無兄弟娣妹之人而早世,袓母只依於臣。亂初避兵於嶺東,仍爲流寓,尙今未還故土矣。卽聞祖母自今月初八日得病,症勢危苦。臣方寸壞亂,悶泣驚惶,職名在身,不得任意馳往看護。伏乞天地父母,俯察危悃,特許遞改臣職,俾得及時往救。臣不勝悶迫祈懇之至。答曰,給由。以上出燼餘日記
上在昌慶宮。停常參·經筵。
辰巳時,日暈。酉時,日暈。
權濤,以都摠府言啓曰,今日入直軍士,中日習射,請出標信。傳曰,知道。
鄭太和,以禮曹言啓曰,卽刻奉常寺牒呈內,京畿封進宗廟薦新生石首魚·黃石首魚看色,則兩魚大小,皆是一體,小三差別,莫重薦新之事,何以爲之云。臣曹取來看品,則兩色魚,皆是體少,似難分辦。大槪黃石首魚與生石首魚,大小自別,而其體皆小,其色亦同。莫重薦新,如是數字缺進,極爲駭愕。陪持人,令攸司,囚禁治罪,黃石首魚,改封進,何如?傳曰,依啓。當該封進官,竝推考。
又以禮曹言啓曰,宗廟薦新兩色石首魚,混雜封進陪持人,囚禁治罪,何如?傳曰,依啓。當該奉進官,竝推考事,命下矣。混雜奉進之責,專在官吏,如無捉納情迹,則陪持人,別無囚禁之罪矣。旣以混雜奉進爲辭,而只請陪持人囚治,該曹啓辭,殊甚無據。當該官吏,旣已被推,則陪持人囚治事,仍爲捧承傳乎?敢稟。傳曰,陪持人,亦爲囚治,其措語改之。
大司諫初度呈辭。傳于李厚源曰,調理出仕。
鄭太和,以承文院官員,以都提調意啓曰,寫字官朴之英·田有穰在喪,終制,依前例,付軍職,冠帶常仕。學生金尙震·鄭善徵,筆法頗有將來,屬于寫字肄習,使之隨行,何如?傳曰,依啓。
權濤,以兵曹言啓曰,宣傳官·訓鍊都監將官等,朔試射分數,別單書啓矣。武臣兼宣傳官陳會一·金煥,竝無分,依前例,汰去,何如?傳曰,依啓。
李厚源啓曰,伏見全羅監司羅州量田監官査啓,則羅州牧使金光煜所報,槪以不爲入己,准數還徵,還徵後公用,罪不疊施等語,力爲伸救矣。五十面地色吏,四朔之內,每日各捧一斗米,則當爲六千斗,而畓數字微其時還徵,止於二百,則只徵其半,而謂之徵以元數可乎?還徵後公用與否,本不係於渠罪之輕重,而以文書尙在,昭然可見。爲監官輩無罪之證,且打量時監色,數字缺自有各其田主,至於書寫儒生所供及紙筆墨之價,數字缺官中有所區處。爲守令者,寧有責辦於州監官,而使之濫捧於地色之理乎?量使下人,以何物賂之云者,設有此等之弊,何可書諸啓辭,有若公事場當然之事乎?以還徵爲非入己,以徵半定罪爲疊施者,所未解也。有人之物,而爲其主所推還,則謂非入己,而不治其罪,可乎?有徵不當徵之物,而現露還徵,則謂之已徵,而不治其罪,可乎?若不現露,則二百之米,果皆爲公用之歸,而更不取辦於官中乎?其所爲說,似不精察,皆涉苟且。今此査覈,不過先究徵米貽弊之眞僞,次査當初徵米之時,關由一字缺守令與否,而爲之輕重以律而已也。今則不然,捨彼不論,一向費辭稱冤,似乎未安。監司掌一道風憲,而全家以下自斷,則徵米作弊之輩,因風憲査覈,啓聞定罪。未爲不可,則其時監司,只捧屯田都書員之招,不爲捉問渠等取服,而徑施全家之律云。果如此言,則亦涉過重,不無後弊。而直以不爲入己伸理,則羅州牧使之査覈,該曹之回啓,俱未的當。臣待罪該房,凡有所懷,不敢含默。敢啓。傳曰,啓辭甚當,此公事還出給。
權濤啓曰,以刑曹奇慓公事,傳曰,此公事結末,是乎?承旨察啓事,傳敎矣。就考刑曹元公事,則奇慓罪案,惟其納奴受婢,塗擦文書兩件事,而本道狀啓,詳盡無餘蘊,納奴受婢一款則渠當無辭承服。塗擦文書一款,則渠之招內以爲,綾州官移文元關字,已爲輸送本曹云。取考字畫,則可以立辨。至於符同色吏之說,則不可以文書鉤得,而刑曹必無推諉於遠道,文書事甚未安。此公事還出給,何如?敢稟。傳曰,使之照例爲之。
又以備邊司言啓曰,本司草記御使差送事,答曰,啓辭是矣,但恐反爲貽弊矣事,傳敎矣。臣等亦有此慮,今承聖敎,果爲允當。本司郞廳中擇送,何如?傳曰,依啓。
鄭太和,以禮曹言啓曰,備邊司啓辭,請封文書,已爲准納,則封典一事,可謂已完,而世子回還遲速,臣等猶未能預料。然旣聞吉報,則迎候節目,似當預爲磨鍊,請令該曹稟定事,傳曰,依啓事,傳敎矣。王世子及嬪宮行次到灣上,應行節目,別單書啓矣。未盡條件,當隨後磨鍊入啓,而其中遣承旨護行,出於特命,自下不敢仰煩。王世子越在異域,三年後還都,大臣一員,當進碧蹄迎候,事理宜當云,大臣之意如是。敢啓。傳曰,知道。未妥處,付標以下,勿爲施行。且遣大臣迎候一款,事理不可,師傅中一人往見,其或可也。
鄭太和,以吏曹言啓曰,以大君護行宰臣望單子,傳曰,乏人若此,則辛啓榮,使之調理入往,可也事,傳敎矣。辛啓榮,已於初七日,還下其單子,改付標以入矣。且啓榮,時在忠淸道禮山地,似當有下諭之擧。敢啓。傳曰,依啓。
以辛啓榮下諭事,傳于鄭太和曰,使之定限上來。
府啓。答曰,已諭勿煩。
行左承旨金南重上疏曰,伏以,臣以狗馬之疾,屢瀆天聽,常懷惶懼。若負罪辜,黽勉供仕,今至三朔,而顔頰浮痛,手脚麻木,已成痼疾,病根已深。小或勞動,發作無常,而謁聖擧動臨迫,不敢言病矣。達夜處露,面病猝劇,兩頰痒痛,鼻梁平低。若於此際,及時鍼灸,庶有一分之效,而職名在身,不得遽施,閉目頹臥,亦不得仕進。臣誠狼狽,莫知所處。若非深重,何敢輒冒宸嚴,自速逋慢之誅哉?誠以病狀甚苦,一日之內,浮氣遍面,喉舌重地,不可暫曠。伏乞聖慈,亟賜遞免,以便公私。答曰,省疏具悉。卿其勿辭,調理察職。以上出燼餘日記
上在昌慶宮。停常參·經筵。
夜三更,流星出右旗星下,入東方天際,狀如拳,尾長一二尺許。
權濤,以都摠府言啓曰,副摠管卞三近,會同分軍事,除標信,內兵曹進去之意,敢啓。傳曰,知道。
傳于李厚源曰,獻納申翊全呈辭,還出給。
以刑曹禹繼賢妻玉只公事,傳于李厚源曰,管餉公事入之。
以備忘,傳于鄭太和曰,長番內官金光澤,承傳色差下,政院知悉。
李厚源,以刑曹言啓曰,以刑曹奇慓公事,傳曰,照例爲之事,傳敎矣。當初工曹覆啓內,奇慓符同色吏,圖出公文,極爲駭愕,令該曹,推覈處置事,入啓蒙允,則推覈處置,必須取考其圖出立案,及掌隷院行移,然後方可覈啓,故以取來文書於本道之意,回啓矣。今承下敎,極爲惶恐,元公事改付標以入之意,敢啓。傳曰,知道。
又以御營廳言啓曰,丙子之變,本廳軍需各樣物貨,其時大將完豐府院君李曙,令軍官申儼·宋克禮等,多給軍兵,專掌次知,而經亂之後推之,則許多軍需,沒數閪失,無一物還納,比諸他衙門,已極可駭。其中銀子九百三十餘兩,則御營軍處分給,事定,後還納事,申明分付,而申儼·宋克禮等,別無將令,任意還收,稱以埋置,經亂後推尋,則被偸爲言。旣爲之給軍兵,則有何還收埋置之理,而如是稱頉,其爲情狀,極爲綢繆。臨亂之時,雖有將令,不小重物,處置難便,而私自還收,終無置處,事極痛惡。令攸司,囚禁徵納,何如?傳曰,依啓。
又以備邊司言啓曰,伏見禮曹啓下世子迎候事目,有付標數處,而該曹堂上·郞廳,龍灣進往一款,亦在付標中,固知聖意出於一路除弊,而其在臣子情理,實涉未安,豈有儲君還自異域,而在朝諸臣,無一人往候境上者?必情禮爲重,些少弊端,有不可顧。堂上·郞廳,雖不必竝爲下去,堂上一員,發送待候,則恐不可已。敢稟。傳曰,不允。
正言李襘啓曰,領府事尹昉罪犯,實關宗社,此固君臣上下所共必討。臣於就職之日,卽又發簡,則或以提起已陳之說,似未妥當。今不可强從爲答,或以汚衊散失,甚於此一款,俱擧竝論,經年浪藉,而終未蒙一允爲答,或以與長官亞長之意無異爲答。負犯旣重,則豈可以逐年論執爲嫌?殿下有所未能洞燭,則豈可以已陳而不爲提起?上年之未蒙一允者,非殿下有愛於昉也。特未得其情狀,而又豈可以前之未得蒙允,終有所含默乎?至若前大司憲李顯英上疏,則臣惑滋甚焉。昔在漢時,有人盜高廟玉環,廷尉張釋之,奏當極一字缺況今昉之所犯,非特盜環之比,假使釋之執法而議當,則果如今日之爲乎?苟其所犯,在於宗社,卽宗社之罪人也。顯英費辭,許多說話,旣曰非罪關宗社,又曰混載汚衊,言之痛駭。又曰亦豈老病半死者,所能盡一字缺混載汚衊,則非罪關宗社而何?受命於君,以奉宗社爲任,則令敢曰老而不知?向者自上特詢此一款,則固無得其情,而斷之以法也。對者不以實,使我聖上共承之至意,終有所嫌焉,臣竊痛之。今臣旣已目覩,實狀已著,意謂凡爲臣子者,同辭請罪,不謂尙有此異論。臣旣與同僚,所見相左,且被人言詆斥,固不可一刻苟冒,而臣於今月初四日,遭大功之制,今始來避,所失尤大,請命遞斥臣職。答曰,勿辭。
府啓,黃應吉事。答曰,不允。以上出燼餘日記
上在昌慶宮。停常參·經筵。
司諫李尙馨啓曰,伏見正言李襘避嫌,大槪以領府事尹昉論罪事,意見與同僚相左云。凡論事之體,各陳所見,不必苟同而峻者爲主,臣何敢强聒?但陳所見之不同焉。蓋尹昉之罪,上年間兩司論之,已爲詳悉,而襘始入言地,無以當初目覩陳啓辭,而臣則以合啓時,城上所久參此論者,一字缺終始首末,無不與知,及其罪名則汚衊數字缺於奉還不從,而上年啓辭中,俱擧備論,極其浪藉,逐日叫籲,未蒙允兪。經年之後,僚議以爲支離,商刪歇後語時,此一款,以聽數字缺各異,亦在刪中,非是疎漏不論者也。頃日李襘發簡時,臣之謬見,以爲昉雖負犯殊重,再經削黜。又蒙大赦之後,拈出此一事,單辭更論,似涉煩擾,故以此答送,蓋陳所見而已。今者同僚,不勝目覩之慘。至於以是再避,則臣旣參於刪去之時,又有謬見如是,何敢晏然仍冒乎?況臣帶病行公,今至三月,日參擧動後,舊症復作,呈單政院,復思之,則似避此事,姑止之。今因同僚之引嫌,不敢退伏,力疾來避,以此以彼,俱難在職,請命罷斥臣職。答曰,勿辭。
正言鄭泰齊啓曰,領府事尹昉之罪,人所共知,豈待目覩而言,而有所加損也哉?第念合啓論執,數年之久,而再發再停,其意亦非偶然。今又時時發論,續缺數字罪,則執此而論者,語亦無奇,而已陳之事,無時可了。臣所見自初如此,故及李襘復發簡通也。以不必提起之意,答送矣。昨日李襘,又以意見相左引嫌。臣何敢自以爲是,而晏然仍冒?且緣私懇,今始來避,所失尤大,請命遞斥臣職。答曰,勿辭。
掌令崔繼勳啓曰,凡論啓停啓之時,必與同僚,相議可否,然後爲之者,乃論事舊規也。昨日掌令林得悅,以趙後亮停啓事,簡通於臣曰,旣已停論,答通中以謹悉書送如何云,而未及答送,下吏來言,已停其論矣。臣聞來不勝驚怪,趙後亮事,雖是可停之論,不待僚議,徑先任停,曾所未有之事也。臣不能有答於其間,見輕至此,臣安敢晏然仍冒乎?請命遞斥臣職。答曰,勿辭。
持平朴守文啓曰,昨日掌令林得悅,發簡于臣,雖未知某事,而臣適以私忌,不爲開見而送矣。今者掌令崔繼勳,以趙後亮事,不待僚議,徑先任停爲避,旣已停啓之後,始爲開通于同僚,則臣雖不爲答通,見輕一也,亦何敢晏然在職,仍傳前啓乎?請命遞斥臣職。答曰,勿辭。
行左承旨金南重上疏曰,伏以,小臣忝叨以來,前後陳疏,至于再三,臣雖無狀,豈敢怠慢托病,徒以自便爲心哉?誠緣痼疾經年,根柢已深,夙夜之地,勢難堪任。今乃舊疾復發,面目皆浮,瘡疹遍體,麻木如縛,雖有自力之道,末由,不得不冒死呼籲。冀蒙恩遞,心實兢惶,若無所容。聖度如天,不以爲罪。又下濫批,臣誠惶蹙,不知所出。臣欲强疾察職,則諸症復發之後,非朝夕所差,必多方針灸,日夜調治,庶得一分之效,若欲仍帶本職,經出灸灼,則出納處地,不可暫曠,而且灸且仕,勢難竝行,臣誠狼狽,情事悶蹙。竊想聖朝,以臣所違,不至深重,而視爲循例則入也。臣之病勢,若非大段難堪,則此誠何時,而敢干宸嚴,不避煩瀆之罪乎?凡人在內之病,猶或難知。今臣病在面上,人所易見,而針灸之救,一日爲急。伏願聖慈,曲遂生成之德,亟許遞免事。踏啓字以下。
大司諫崔惠吉上疏曰,伏以,臣於前月念間,傷外感之症,症勢彌留。自今月,漸至苦劇,以擧動臨迫,不敢言病。黽勉隨參,以致添傷,陪侍班行,幾至顚仆。退歸私室,因爲委頓,飮食專廢,殆不省事。冒呈辭單,冀解職名,而謂外出仕之命。又於千萬意外,感激惶悶,罔知攸措。雖欲力疾奔走,而身病如此,萬無供職之望,不得不冒死更籲。伏乞聖慈,憐臣之病,遞臣之職,以便公私,不勝幸甚。踏啓字以下。以上出燼餘日記
上在昌慶宮。停常參·經筵。
權濤,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
又以兵曹言啓曰,北兵使李顯達瓜滿,其代,依前例,令備邊司,議薦何如?傳曰,限島役完畢間,仍任,如何?
又以兵曹言啓曰,以曹草記,傳敎矣。島役完畢前,當道兵使遷易,臣等亦以爲慮。今承聖敎,極爲允當。以此意,北兵使處行移之意,敢啓。傳曰,依啓。
鄭太和,以內醫院官員,以都提調意啓曰,本院年例芙蓉香,春秋兩次劑造遺儲。香材窮乏,亦有闕種,不得已移文戶曹,使之給價貿易,而亦不多得,節序漸晩,極爲悶慮。大槪上年秋劑之香,可支今夏之用,令本院聞見香材有處鳩聚,然後待秋新劑,以爲繼用之意,敢啓。傳曰,知道。
李厚源,以備邊司言啓曰,黃州創置文臣判官,掌印臨民,蕩革舊弊,意非偶然。新除授判官徐忭,名稱未著,彈壓之任,恐非所宜。徐忭改差,另擇曾經侍從有才局之人差送,宜當。敢啓。傳曰,依啓。
權濤啓曰,今月十八日入直衛將望單子中,羽林衛將金顯達,疊書於兼司僕將,至於付標以下矣。問于兵曹,則兼司僕將金廷立,誤以金顯達書塡云,不察甚矣。請色郞廳推考,色書吏囚禁治罪,臣亦不能詳察,極爲惶恐。傳曰,知道。事涉無情,勿爲推治。
兵批啓曰,五衛將金致漢,呈狀于本曹曰,自本月十七日,卒得中風,口眼喎斜,半身不遂,差愈無期云。宿衛重地,不可曠闕,改差,何如?傳曰,允。
有政。吏批,判書李景奭進,參判未差,參議金世濂進,都承旨沈詻進。兵批,判書李時白進,參判金榮祖病,參議未差,參知李俔進,左副承旨權濤進。
以韓亨吉爲左承旨,許啓爲右承旨,柳昌曾爲學錄,世完爲珍原君,世寬爲洛原副守,哲胤爲錦陽副令,徐忭爲黃州判官,李迪爲咸安郡守,鄭廣敬爲大司諫,鄭廣成爲戶曹參判,朴守弘爲兵曹參判,李俔爲兵曹參議,崔文湜爲持平,金益鄕爲校理,金坰爲兵曹正郞,金洗金爲直講,李景嚴爲同知義禁,申昆爲典籍。兼養賢主簿元海益。
吏批啓曰,四館中有久滯者,依近例春別薦,何如?傳曰,依啓。
徐景霌爲副摠管,韓振遠爲四山監役,金爲曲浦權管,李廓爲副摠管,朴英男爲守門將,文承亮爲兼司僕,孫命爲預差司僕,李槫爲武兼宣傳官,金鎭·李尙敏·李璹爲武兼宣傳官,朴吉龍·田敬男·卓起新·尹相殷·高成逸·孟尙賢爲預差兼司僕,李博爲四山監役,李樣爲五衛將,金楫爲司果,李璹爲副司果,辛一字缺豐爲部將,金槃·李基祚爲護軍,崔惠吉·金南重·趙緯韓·林墰·姜善餘爲司直,慶舜來爲司直,許玝·柳大燁爲司果,趙有恒·元聖男爲副司正,崔昌門爲副司正,柳瑚·朱大一字缺爲副司勇。
李厚源啓曰,憲府多官,皆有故,今日以監察茶時之意,敢啓。傳曰,知道。
以備忘,傳于李厚源曰,世子若或出來,則凡事除弊,使無怨,可矣。令該道監司,館舍道路,勿爲修治。帳席器皿,亦勿加備,以安世子之心。
傳于鄭太和曰,世子出來,則大君看護內官三員,當爲入送,衣資依他例題給事,分付該曹。
李厚源,以兵曹言啓曰,傳敎矣。傘扇送于灣上事,及略備儀仗送于碧蹄事,依上敎,當爲擧行,而輿輦儀仗出送,則體面不可無陪衛將士與禁府郞廳,且此外有稟施節目,故竝付標以入之意,敢啓。傳曰,知道。其中分軍把守一事及放砲一款,勿施。
獻納申翊全啓曰,領府事尹昉,身爲大臣,遭變而不能死,使宗社汚衊散失,其罪大矣。論執經年,未蒙準許,暫施薄罰,旋卽收敍,物情宜其拂鬱,而至於跨人一款,驟而觀之,極爲驚駭,而原其罪案,未必甚於汚衊散失,則到今提起,無以此爲加減輕重者,臣未知其可也。且念李襘若以此一款爲重,而自謂親見實狀,則雖在散地,亦宜發告。況入言地,爲之不淺。累次齊坐,論列他事,發簡前一一亦參於開坐,而獨以此事,未嘗言及,遲回等待,今始云云,其意所在,臣實未曉。臣之愚見如此,而重一字微旣發,不言自是,則臣何敢晏然處置乎?請命遞斥臣職。答曰,勿辭。
掌令林得悅啓曰,趙後亮,於臣素昧,齊坐有僚員發論,臣以爲雖未知後亮之爲人,而旣經兵使,而前後治績,藉藉有聞,則寧邊雖重,何害於試可乎。再昨簡通同僚,或以謹悉書送,或以旣已停論,別無簡通之語書送。臣意後亮旣無可遞之端,而連啓支離亦未安,敢以己見停啓。昨日掌令崔繼勳,送人言曰,長者輩,來會鄙家,勸以引避,故不得不如是云云,其間指使,從可想也。凡僚員所見不合,則不可苟同,而簡通時則所答如彼,翌日則以臣停啓爲語,臣之見輕於同僚極矣。何敢仍冒於言地乎?請命遞斥臣職。答曰,勿辭。
大司憲金壽賢啓曰,昨日掌令林得悅,以趙後亮停啓之意,簡通于臣,臣以謹悉答送矣。昨見掌令崔繼勳避嫌之辭,以趙後亮事,徑先任停,見輕至此爲。凡停啓時,無論大小輕重,必須歸一,然後停之,可也。其間往復之說,雖未能知,而未歸一前停啓,則有違於常規。同僚旣以此引嫌,而臣亦預於其論,何敢晏然處置同僚乎?請命遞斥臣職。答曰,勿辭。
行副提學李敬輿,副校理沈,副修撰成以性等,伏以,正言李襘,司諫李尙馨,掌令崔繼勳,正言鄭泰齊,持平朴守文,獻納申翊全,掌令林得悅,大司憲金壽賢,竝引嫌而退。天下自有公是非,而人心未免私意見。是以論議矛盾,輕重參差,公議未申,實情未暴。或爲過激之歸,或蹈苟且之境,正坐此也。元老大臣,臨危受命,陪奉宗社,不幸遭變,終致汚衊,宜以一死,謝祖宗在天之靈,答聖明知愚之恩,自處之道,處變之義,捨是無他,外此則無論善處不善處,皆苟耳。朝廷若以此揆量情法,快施當施之罪,缺一字草數字微矣,而援辨之際,未免矇矓。削官之後,旋卽收敍,輿情之不快,公論之繼起,無足怪者。若謂喪魂濱死之人,於蒼黃顚沛之際,責之以不能隨處奉審,獨事點檢,則勢有所未逞,而情有所不可恕矣。乃以不知爲知,當初情勢,是自悔也。罪以大罰,亦自無辭,更論其次,似涉支離。然臺臣目見實狀,及今追發,則同席諸員,齊會商確,可論則論,可止則止。爛熳同歸,未爲不可,如或相左,不必苟同,是亦一道。而見影遁形,先事巧避,相繼呈告,猶恐或後。數日之內,臺席俱虛,及其政院退却,論議復發,更爲引避。而左右彼此,亦不明白。臺諫爲人主耳目,主一時公議,而臨小利害,亦且如是,尙何望立殿陛之下,犯雷霆之威,格非而正事乎?凡論事之體,停啓之時,則發簡同僚,歸一後停論,事理然也。不待簡通,先自停啓,已違規例,則至於自唱自和,有若指揮者然,尤爲無據。彼難免違例之失,此何有見輕之嫌?請正言李襘,掌令崔繼勳,持平朴守文,大司憲金壽賢,出仕。司諫李尙馨,正言鄭泰齊,獻納申翊全,掌令林得悅,竝命遞差。答曰,依啓。以上出燼餘日記
上在昌慶宮。停常參·經筵。
許啓啓曰,明日常參·經筵,取稟。且來日輪對日次,取稟。傳曰,視事·輪對竝停。
正言李襘啓曰,臣得見獻納申翊全避辭,其責臣之汚則數字缺明矣。但旣曰雖在散地,亦宜發告之,則雖翊全,亦知昉之罪,不可赦矣。然而旣發之後,極力營救,猶恐不及,則何責己之不厚也?至若開坐之日,獨以言及此事者,非有意於遲回等待也。以大數字缺論劾必缺之後,方可議缺數行請命遞斥臣職。答曰,勿辭。
掌令崔繼勳啓曰,再昨前掌令林得悅,不待僚議之歸一,徑先任停之後,始爲引嫌,臣哂其擧措之異常。至於停論,別無答通之語,爲答云,身在臺閣,不可缺二字於有無之間,故昨其具由自列矣。卽見得悅引嫌之辭,措語無倫,不成說話。臣子覺驚怪慙靦之至,不待歸一,擅停前論,則同僚引避。乃是流來舊規,非今斯今,而臣非喪心之人也。設有指揮引避之人,萬無向人送言之理,況曾無此事,又不發口,則得悅從何做得無根語耶?問于下吏,則得悅連日沈醉,不省人事云,抑未知醉中誤聞而然耶?昏錯怪擧,醉人常事,其言之無據,不必多辨。臣重被醜詆,決不可一刻强顔,而日日來避。累瀆天聽,所失至此尤大,請命罷斥臣職。答曰,勿辭。
大司憲金壽賢,持平朴守文啓曰,賞罰不中,無以勸懲,而近來僭賞之弊,愈往愈甚。副護軍黃應吉,以監造之官,由五品而遽授堂上。頃者安東等官,軍器之別備,尙且還收賞加,則豈可以職內微勞,濫施不當施之重典乎?物情莫不駭異,請命改正。新除授持平崔文湜,時在江原道原州地,斯速上來事,下諭。答曰,依啓。
許啓,以吏曹言啓曰,臺諫有闕,政事,何以爲之?取稟。
以京畿監司李起生到配啓本,傳于權濤曰,此人罪重,何以近處定配耶?問啓。
權濤,以武臣堂上試射所試官言啓曰,今日武臣堂上以上朔試射,而雨勢如此,不得試射之意,敢啓。傳曰,知道。
假注書,柳昌辰·李行源·柳晉三。
許啓啓曰,注書尹鏶,以病不能供仕,假注書差出,何如?傳曰,依啓。
權濤,以備邊司言啓曰,問安使李基祚,業已發行,而今聞奏請書狀官鄭致和之言,李徽祚,見嫉於鄭·金兩譯,雖甚無謂於鄭雷卿。若知基祚乃其同生子,不無侵辱之患云,此不可不慮。旣發旋還,雖有弊端,與其有悔於事過之後,不若先事而處之。皇帝回還的報,時未聞知,及今處置,猶爲可及。令該曹,更擇他可合人,馳往相替,似爲便當。敢啓。傳曰,依啓。
又以備邊司言啓曰,本司郞廳權大德·宋永胤等,以滿浦·會寧採蔘擲奸事,明日當爲發送矣。此事須當與守土之臣,詳加聞見査出而已。似無刑杖之事,然京官以査覈事,出向遠方,不可使有專無威令。如有奸民猾吏,難以言語制服者,許令隨宜用杖,以重體面,宜當。敢啓。傳曰,依啓。
又以備邊司言啓曰,本司副提調李基祚減下代,以戶曹參議李景承差下,何如?傳曰,依啓。以上出燼餘日記
上在昌慶宮。停常參·經筵。
巳午時,月暈。日出時,日色赤。
許啓啓曰,明日常參·經筵,取稟。傳曰,停。
權濤啓曰,事變注書之設,正爲南北邊報,而新進怠慢之習,近來尤甚。丁丑九月以後,事變日記,無一字修正。今若因循延引,各該司啓下文書,漸次散去之後,則雖欲修正,無憑可考,極爲悶慮。請前後事變假注書,竝從重推考,各其仕日內日記,限一日,使之修正。傳曰,依啓。
鄭太和啓曰,自古承旨,未嘗兼他務,故禁府堂上之任,亦皆減下,乃是規例。臣嘗兼帶備邊司副提調,其爲任緊重,有非小各司提調閑務之比。臣旣蒙聖恩,叨拜本職,勢未能兼察,則宜卽遞改,不當仍使之,虛竊其號,至于今也。臣之姓名,尙在於備局諸臣之列,揆以事理,不勝未安,亟命鐫去,公私幸甚,惶恐敢啓。傳曰,依啓。
正言李襘啓曰,新除授大司諫鄭廣敬,時在京畿水原地,請斯速上來事,下諭。答曰,依啓。
傳于沈詻曰,黃應吉加資,旣已改正,依前陞敍承傳用之。
傳于沈詻曰,黃應吉論賞公事入之。
權濤,以兵曹言啓曰,王世子·嬪宮,陽繖扇及儀仗,因亂閪失者過半,餘存無多,勢將不可不措備,而此時該曹物力,不可不顧,餘存物件則急急修補。新備物件則擇其中緊重者,措備以送,事似便宜,而臣等待罪該曹,不自擅便,別單以入之意,敢啓。傳曰,依啓。嬪宮儀仗,勿爲措備,以內殿儀仗用之,便益矣。
又以刑曹言啓曰,以京畿監司李起生到配啓本,傳曰,此人罪重,何以至近處定配耶?問啓事,傳敎矣。李起生所犯,其律雖重,而情涉過誤犯罪。故自上特下此罪近於眚災之敎,減律至再,實出於聖上欽恤好生之德,而臣靌頃與守禦使李時白,偶論南漢守備之際,本城人物鮮少。凡常漢罪人則定配於本城之意,言及於臣矣。今此李起生定配時,不能深思精察,率爾定配,致勤聖敎,不勝惶恐。向前李起生,改定配之意,惶恐敢啓。傳曰,知道。
又以備邊司言啓曰,奉禮及大君師傅,今二十一日,當爲辭朝云,而臣等竊思之,此兩官,曾不差送,今始入往。彼若問其緣何入來,則師傅之答,不患無辭,而奉禮之行,必致見訝。且或西行未還,稱數字缺經定奪,不爲留置,則亦甚狼狽,奉禮則姑爲停留,以待世子行次先聲之來,趁卽發送,似爲宜當。敢啓。傳曰,依啓。
右議政沈悅,禮曹判書李德泂,韓平君李慶全,左參贊朴東善,知中樞府事尹毅立,戶曹判書李溟,知中樞府事閔馨男,工曹判書南以恭等箚子曰,伏以,耆老所之設,非一時權設衙門之比,自祖宗朝創立已久。我太祖大王,親臨賜宴,手寫御諱,藏之本府。以是以後,列聖相承,恩禮愈隆,錫齎便蕃,盛事流傳。祖宗優老之豐,蓋可想矣。今番變亂之後,猝然革罷。京居典僕,則屬於政府,以應本府之役。外方奴婢及田畓·魚鹽,則或歸版曹,或給本官,有若無主己物屬公者然。雖曰權罷,事體亦爲未安,臣等竊自嗟傷焉。凡玆臧獲·田畓,皆是祖宗朝賜與之物。壬辰兵火之後,亦無移屬之事,而今乃分割若此,恐非愛禮存羊之意也。且本所應捧之物,足以裨補國計,則當此板蕩之日,臣等豈敢徒循舊事,遽請改設乎?觀其一年所捧,極爲零星,不能爲有無於經費,而終歸漫浪之用,或爲勢家及郡縣所占,祖宗賜與之意,豈端使然哉?若曰本所之事,貽弊外方者甚多云,則唯當祛其弊端而已,豈可猝革二百年創設衙門乎?事雖微細,實關風化。伏願聖明,特命有司,本所所屬之物,仍舊貫還給本所,使朝家尙齒之風,不至墜落,不勝幸甚。至如宴會之擧,求請之事。凡干彌文弊風,一切革除。只收拾已散之物,以爲諸老臣聚會之所,而如有死喪,則自本所賻贈致祭等事,略傚古事而行之,似爲便當,惟聖明裁察焉。臣等無任惶恐隕越之至。答曰,省箚具悉。箚辭得當,令有司施行焉。踏啓字而下。
傳于權濤曰,陞戶之後,軍數幾何?問啓。以上出燼餘日記
上在昌慶宮。停常參·經筵。
召對爲之。
午未時,日暈兩珥,暈上有背,色內赤外靑。
有政。
許啓啓曰,明日常參·經筵,取稟。傳曰,停。
傳于許啓曰,召對爲之。
大司憲金壽賢,掌令崔繼勳,持平朴守文,正言李襘啓曰,領中樞府事尹昉,以元老大臣,臨危受命,陪奉廟社主,其責任爲如何哉?而旣不能爲國一死,又不能善處其間,至使廟社主,汚衊散失。當初負犯之罪,已盡於前後啓辭中,今不必更爲陳瀆,跨人背上,裹物於中,則不敬不謹之罪,比之於汚衊,則反有甚焉。當蒼黃急遽之際,昉猶不得自由焉,及其奉還也,昉亦得以自由焉,而其不敬不謹若此,則昉之罪,至此而極矣。上年臺論之追發也,唯此一款,聖明亦不能無疑。下問于其時陪奉該官,則反爲欺蔽,不以實對。故聖鑑有所未燭,薄施惟輕之典,正法未加,輿情久鬱。至于今日,實狀昭著,則昉之陳疏自列,亦獨何心哉?其負宗社欺聖明之罪,益無所逃矣。請命遠竄。答曰,老病之人,半死以來,下輩所爲,必未及覺察矣。
正言李襘啓曰,上年兩司論尹昉之罪也。自上特詢跨人裹物數款事,則固知得其情而斷之以法也。金化縣監李震行,曾爲社稷參奉時,奉社主,自江都而來,其於行中之事,實所詳知,不敬不謹之罪,亦所自當。震行以昉之五寸姪,全沒實狀,指天稱冤,使聖上共承之至意,終有所嫌焉,其誣罔之罪,不可不痛治。懷德縣監池鳳遂,亦於其時,以宗廟奉事,陪奉以來,則其跨人裹物,不敬不謹之罪,與震行無異。請竝命拿鞫定罪。答曰,依啓。
大司憲金壽賢,掌令崔繼勳,持平朴守文啓曰,金化縣監李震行,曾爲社稷參奉時,陪奉社主,自江都還也,不敬不謹之罪,已不可言,而及其臺論追發也。將跨人裹物兩件事,自上下問,則震行,以尹昉五寸姪,不避其嫌疑。擔當發明,指天爲誓,而至于今日,實狀昭著,其負國罔上之罪,不可不痛懲。懷德縣監池鳳遂,曾爲宗廟奉事時,陪奉廟主,自江都還也,不敬不謹之罪,與李震行無異,請竝命拿鞫定罪。答曰,依啓。
吏批啓曰,副提學,今當差出,未赴任監司,竝擬,何如?傳曰,依啓。
吏批,判書李景奭進,參判未差,參議金世濂進,右承旨許啓進。
兵批,判書李時白病,參判金榮祖病,參議李俔病,參知朴守弘進,右副承旨李厚源進。
吏批,以閔應協爲司諫,沈爲獻納,成台耉爲正言,李行遇爲吏曹正郞,洪南立爲學諭,副護軍李元白,今加通政老職。鐵來爲鳳陵監,愛來爲鷄陵監,在喪終制,洪茂績爲掌令,鄭之虎爲黃州判官,李敬輿爲吏曹參判,李尙馨爲副校理,吳竣爲刑曹參判,李彬爲兵曹佐郞,成以性爲修撰,尹絳爲唐津縣監,李烓爲瑞山郡守,李行健爲永豐府使,金慶厚爲宗廟令,鄭致和爲執義,金地南爲工曹佐郞,李道長爲副修撰。
傳曰,副提學後政差出。
兵批,大護軍金蓍國,司直林得悅,副司直申翊全,副司果鄭泰齊,副司正金俊元·李祗先,副護軍趙壽益·李元白。
吏批啓曰,新除授永興府使李祗先,曾爲善山府使時,剛明善治,而爲土豪所誣之故,今番擬望受點矣。卽者祗先戶奴呈狀曰,右膝下大腫纔歇。頃日謁聖時,以試官入參,仍得寒熱之證。力疾謝恩之後,所患日劇,不得起動,氣息如縷,方在死生地頭,赴任無期,斯速處置云。永興初非厭避之地,而參以所聞,果有實病。祗先改差,其代卽爲差出,從速督送,何如?傳曰,依啓。
李厚源,以都摠府言啓曰,今日入直軍士,中日習射,請出標信。傳曰,知道。
許啓啓曰,臣旣忝本職,而前帶備局有司之任,猶未減下云。不察其務,而虛帶其號,事甚未安。依例減下,宜當。敢啓。傳曰,依啓。
夜二更,月暈兩珥。三更四更,月暈兩珥,白氣出自兩珥,長各數丈許,廣各二三尺許,良久乃滅。五更,月暈兩珥,暈上有背,色內赤外靑。
召對。入侍,參贊官鄭太和,侍讀官沈,檢討官李行遇,假注書柳昌辰,記事官李正英·李天基。上御崇文堂,講詩傳民勞五章。沈曰,厲王暴虐,不保其民,故穆公作此詩刺之。或以謂同列相戒之詩,而憂時之意可見矣。保民之道,在上之人,先明善惡,擧措得宜,然後民可得而安也。鄭太和曰,黨論之時,有心知其非,而曲從他論者,此謂詭隨。上曰,夫然故,害莫大於黨論。李行遇曰,以厲王爲君,而群臣之詭隨者,亦甚可惡,見譏詩人。況當聖明之朝,有以不善辱君者,其不愧於古人乎?上曰,此豈非詩人之罪人乎?沈曰,保民之道,必先中國,此之謂柔遠能近也。上曰,我國京各司之政,不能擧職,而外方之能善治云者,何耶?李行遇曰,小臣曾爲州縣時見之,外方則官員,事事親執,不付下吏。京中小各司,則凡干公事,皆出於下吏之手,此所以不同也。上曰,諺曰,京中多官,故政不治而然矣。鄭太和曰,外方則監司分付,守令無不奉行者,京各司,則一堂上,雖欲有所施設,掣肘於他官,而下吏用事之際,不得於官員,則待他官必爲之,此所以京外之政,不同也。沈曰,京外異體,外方之治不治,係於守令,而監司之令,守令無不聽從者。京衙門則不然,公事出入,多從胥吏之手,蓋緣官多而政不一故也。上曰,官多數遞,而下吏任久,又多能者,故上下體統不相及,此我國之弊也。中朝則官不數替,而自其司遷轉,如直長·主簿,以次昇,故久於一司,無不詳知首末,吏胥數爲遞,而未曉端緖,大小利害自爲之,下輩無所措手於其間矣。李行遇曰,我國官爵,與中朝相反。官多數替,下吏皆久任,熟於古事。故新入之官,事事必問於下吏,動被欺誣,莫或缺數字外方亦然。守令數替,在在皆然,迎送之際,吏緣爲奸,民受其害,數遞之弊,不可不矯。上曰,不至已甚者,自其道監司施罰,而仍使察任,則似無數遞之弊矣。沈曰,臺諫詳知守令之善惡,而有論啓,自上有時不允。臣等之惑,滋甚焉。上曰,不欲守令之數遞,故有所不從。鄭太和曰,臣忝在出納之地,竊觀刑曹掌隷院公事,多不明白。自前有言,至於獄訟,下吏亦有干預云,事極寒心。李行遇曰,獄訟,國之大事,而掌隷院,至有數十年未結末之公事,轉轉積滯,吏緣爲奸,必擇公明能斷事之人,使居是任,然後民不稱冤,而獄訟息矣。鄭太和曰,考之大典,則訟官自司議以下,皆當久任,而今不遵行。沈曰,公道不行,多私書請托,訟官不能堅守其法,知非誤決多矣。上曰,繾綣之奸人,難矣哉。權在君上,則諂媚君上,權在朝廷,則阿附權門,隨時俯仰,不但求媚於人主,難矣哉。李行遇曰,善形奸人阿附之態者,無如繾綣。宋史曰,欲求臨難死節之臣,求之於極言敢諫之中。上曰,雖然,亦有不然者。諫者,知朝廷不之罪而諫者亦無所難。惟無道之世,敢諫者爲貴。人皆善之,而直歸己,則凡人皆可能諫也。李行遇曰,凡人皆可諫者,乃時君培養之功也。百僚之中,敢諫者,有幾人哉?使柔懦者,皆可諫,蓋緣聖君之在上也。沈曰,逢迎,乃繾綣之態,以此推之,不難見矣。詩曰,王欲玉女,註曰,王欲以女爲玉,而寶愛之,此必時君親愛之人,所當敬謹盡忠,不宜詭隨以害民,故詩人之言如此。上曰,國之治亂,皆其臣倚任者之爲也。厲王之時,其所親信,必多不令者,故然耳。鄭太和曰,前聞內需司多奪民田,心甚疑之,缺數字由上年,以接伴使入去時,於載寧·信川等地,聞其二字缺內需司田地,初則莫非空閑之地,而開墾者,小無害民之事,厥後次知之人,以其公田,或私占,或仍其所親切之人,欲充其數。多奪民田之接界者,聖上豈盡知之?留累日詳聞,則李信官,多爲其事云。去秋敬差官下去,多知其事。亦爲親切人所拘,終不分明處之。今若嚴査公田,可推者推之,民田橫入者,還出給,似無所害矣。上曰,此非內需司所管,乃是梨峴宮田畓,而賜給一大君者也,豈知有如此之弊?極爲驚駭,當査覈以處矣。上謂承旨曰,獄訟公事不明處,承旨似有所見,第言之。鄭太和曰,掌隷院公事,陳命生奴婢還給事,所謂依法,不知何法,自上下問,而未及回啓。其時堂上,遞移他職,若使仍在其職,未知將何以爲對也。刑曹公事中,如羅州監官査覈事,本州所報,不成說話,而該曹回啓,亦如本州所報。故頃日該房承旨李厚源陳啓時,臣亦預議矣。上曰,如陳命生奴婢之事,雖極非矣,別無大段利害。至於羅州監官事,明是民賊,而京外皆救,事甚可怪矣。鄭太和曰,去夜備局啓曰,滿浦胡人大刀事,全失大旨,而此是廟堂公事,所不敢不捧入矣。上曰,備局全不察見前日判付之意耶?殊未知其故,承旨招本司郞廳,還給其公事,詳細言送,可也。鄭太和曰,先王朝臺諫有闕,則必於卽日爲政,一臺諫有無,何害於事,而如是汲汲者,其意有在。今者兩司多官有闕,政事取稟,已經日矣。敢此申稟。上曰,政事太頻數,故姑遲之矣。承旨之言是矣。今日爲之。
修撰金振上疏曰,伏以,臣自正月初生,重患內傷外一字缺之症,數月彌留,一命如縷,而恩命屢下,感激鴻私,惶恐隕越,不敢言病,力疾出謝,黽勉入立矣。久病積傷之餘,猝得難醫之疾。二月十八日,勢甚危苦,扶曳還家,日漸加重,命在朝夕,人事不省,供職無望,經幄重地,不可久曠。伏乞天地父母,亟遞臣職,保全調救,臣無任祈懇之至。踏啓字下。以上出燼餘日記
上在昌慶宮。停常參·經筵。
辰時,日暈。巳時,日暈。
鄭太和啓曰,明日常參·經筵,取稟。傳曰,停。
獻納沈,正言李襘啓曰,新除授司諫閔應協,時在平安道,請斯速上來事,下諭。答曰,依啓。
大司憲金壽賢,掌令崔繼勳,持平朴守文,獻納沈,正言李襘啓曰,領中樞府事尹昉,以元老大臣,臨危受命,陪奉廟社主,其責任爲如何哉?而旣不能爲國一死,又不能善處其間。至使廟社主,汚衊散失。當初負犯之罪,已盡於前後啓辭中,今不必更爲陳瀆,跨人於上,裹物於中,則不敬不謹之罪,比之於汚衊,則反有甚焉。當蒼黃急遞之際,昉猶不得自由焉,及其奉還也,昉亦得而自由焉,而其不敬不謹若此,則昉之罪,至此而極矣。上年臺論之追發也,唯此一款,聖明亦不能無疑。下問于其時陪奉該官,則反爲欺蔽,不以實對。故聖明有所未燭,薄施惟輕之典,正法未加,輿情久鬱。至于今日,實狀昭著,則昉之陳疏自列,亦獨何心?其負宗社欺聖明之罪,益無所逃矣。人臣負此莫重莫大之罪,則豈可委之老病,而有所饒貸乎?請命遠竄。答合啓曰,國法已行,且經大赦,置之,可也。
議政府郞廳以右議政意啓曰,耆老所革罷未安之意,臣與諸宰,聯名上箚矣。伏承聖批,有當令有司施行之敎,臣無任感激之至。但臣更爲商量,臣等之敢請復設者,乃是愛禮存羊之意,而非欲復行豐亨之事也。本所所屬之物,有京居奴婢,有外方奴婢,又有田畓魚箭鹽盆。今若分遣本所下人,盡行收拾,則非但事涉騷屑,外方不知臣等本意。若以爲耆老所,依舊復設云,則其於聽聞,亦爲未安。今姑先以在京奴婢之屬于政府者,還給本所,使之守護公廨,兼爲諸老臣會集時使喚之用,其他外居奴婢及田畓魚鹽,則畢竟雖不可不還。今宜仍屬戶曹,除出若干,送于本所,俾爲守直下人料布,或爲本所堂上喪逝者賻贈之資,則朝家優老之典,不至全然廢墜,而貽弊外方之事,可以革除。省浮費以補經用之意,亦在其中矣。令該曹,稟旨施行,何如?傳曰,依啓。
李厚源,以義禁府言啓曰,高連吉分揀事,判下矣,放送之意,敢啓。傳曰,依啓。
鄭太和,以弘文館言啓曰,本館上番見在三員內,校理南老星,受由在外,校理金益鄕,呈辭受由,副校理李尙馨,未肅拜,他無入直之員。請副校理李尙馨,牌招肅拜,使之入直。新除授副修撰李道長,時在慶尙道星山地,經筵入番事緊,斯速上來事,下諭,何如?傳曰,依啓。
權濤,以備邊司言啓曰,大君護行宰臣之不可前期入往,與奉禮無異,世子一行出來之後,館中更無酬酢之人,不無可慮。宰臣則預爲裝束,聞世子先聲,然後卽爲馳往,而其間則賓客一員,姑爲仍留,與宰臣面看相替,似或便當。此意言於今去講院官員,使之往傳,何如?傳曰,依啓。
戶曹參議李景承上疏曰,伏以,自國家多事以來,設爲備局,大臣居焉,擇其宰臣,爲之堂上,應是選者,或以通明機務,或以練達邊事,或以智慮超等,或以威望素著,難愼其人爲如何哉?壬辰之後,又簡通政中望實俱優者,稱以副提調而差授焉。于今四十餘年,鮮有能當厥任者,職非循例,顧不重歟?臣本憃愚,最居人下,加以屢經喪患,精神都逝,遇事茫然,如在昏霧之中。尋常職務,尙難辦得。今玆備局,古之樞密,機宜事變,酬應萬端,而新經大亂,憂虞益殷,進退規畫,成敗所關。念此僉擧,胡爲而及於百無所取之臣哉?且臣自上年顚中之後,右邊艱得收拾。近日面部上浮,鍼藥無效,地部劇務,猶恐不堪,況兼此萬不近似之任乎?伏願天地父母,曲諒臣情勢,亟許遞改,以安愚分。不勝瞻天激切祈懇之至。答曰,省疏具悉爾懇。爾其勿辭,從速察任。
下直,加里浦僉使金以誠。以上出燼餘日記
上在昌慶宮。停常參·經筵。
下直,統制使柳琳。
夜五更,沈霧。
沈詻啓曰,明日常參·經筵,取稟。傳曰,停。
權濤啓曰,執義鄭致和,再啓煩瀆,退待物論矣。傳曰,知道。
執義鄭致和啓曰,臣以奏請使書狀官,受命登途,罔夜疾馳,而渡江之後,不能兼程作行,竟未及機,稽慢之責,已無所逃。臣旣兼臺官,一行不法,悉宜糾察,俾無辱國之患,而臣實不職,鳳凰城驗包之際,致有南草之現捉,至於使臣駕轎中,搜出十餘斤之多。守柵淸將,且報瀋陽,事甚痛駭。臣卽將犯禁馬夫及使臣奴子,綁送義州,而使臣終不啓聞,揆之事體,豈容如是?無非臣見輕同行,不能檢飭之致,將何顔面,冒居法府?請命遞斥臣職。答曰,勿辭。
權濤啓曰,近以南草犯禁,責言日至,更爲嚴立科條,申誡邊上,則爲邊臣者,所當惕念奉行之不暇。而卽見執義鄭致和避嫌之辭,使臣轎中,暗齎南草,至於十餘斤之多,現發於淸人驗包。而書狀旣已綁送犯者於義州,則爲府尹者,所宜劃卽馳啓,而至今掩置,始發於臺諫啓辭,日後之事,誠爲可慮。此事係關邊情,臣以該房,不敢不達。請義州府尹黃一皓,從重推考。傳曰,允。
大司憲金壽賢,掌令崔繼勳·洪茂績,持平朴守文,獻納沈,正言李襘啓曰,臣等將領中樞府事尹昉,負宗社欺聖明之罪,反復論列,而昨承聖批,以國法已行,且經大赦爲敎,臣等竊惑焉。昉之罪犯,神人之所共憤,而只緣其族姪震行,飾詐欺蔽。故聖明有所未燭,薄施惟輕之典矣,曾未幾何,旋復官爵,而昉又不思自反,露章自明,欺誣至此,則其可謂國法已行乎?凡罪之關係國家者,猶且勿揀,況乎關係宗社者,其可原乎?當蒼黃急遽之際,昉雖不得自由焉。及其奉還也,昉亦得而自由焉,而至於跨人裹物,則其不敬不謹之罪,爲如何哉?實狀昭著,正法未加,輿情憤鬱,愈往愈激,老病垂死,非所可論。請命遠竄。答合啓曰,削奪官爵。
大司憲金壽賢,掌令崔繼勳·洪茂績,持平朴守文啓曰,耆老所設立,乃國家太平時優老之盛典也。當此主辱臣死之日,加以歲遭凶荒,流民滿野,上下遑遑。至於祭享所供,亦爲減損,況其他乎?耆舊諸老,竭心憂國,乃其職任,而尊己誇榮之擧,自請復設,瞻聆所及,孰不怪愕?時屈擧羸,事甚無謂。請耆老所當該堂上,從重推考。執義鄭致和,以奏請書狀,渡江之後,不能兼程作行,竟未及機。鳳凰城驗包之際,致有南草之現捉,不能檢飭之致,何顔冒居?引嫌而退。渡江之後,不能兼程,竟未及機,勢所然也。南草之禁,自前申明,而奸細之徒,百計藏匿,檢飭之際,何能盡知?不可以此輕遞言官,執義鄭致和,請命出仕。答曰,依啓。耆老所復設無妨。當該堂上,勿爲推考。
權濤啓曰,尹昉削奪官爵事,命下矣。臺諫方以遠竄論啓,削奪官爵承傳,不得捧入之意,敢啓。傳曰,知道。
備邊司啓曰,屠牛之禁,入啓申飭,非止一再。比聞都下,此禁漸解,賣肉之家,比比有之,所聞似爲不虛。臣等旣有所聞,則該曹·該府官員,豈獨無耳乎?其任他因循,不肯糾摘痛禁之狀,斷然可知,刑曹·漢城府堂上·郞廳,竝推考。此後猶且不止,則另爲從重科罪,宜當。在前捕盜廳,亦有犯肉捉告之例,申明舊規。使之勿論權貴,窺伺捕捉,隨卽入啓,而捉告之人,別爲論賞,使之盡心捕捉,何如?傳曰,依啓。
傳于權濤曰,府啓付標處,勿出朝報。
權濤,以兵曹言啓曰,當日羅州官吏朴應安稱名人,自宣仁門入來,差備門外擊錚,極爲駭愕,令攸司囚禁治〈罪〉。同門守門將林克俊,常時不能禁斷,以致闌入,亦爲非矣。請推考。傳曰,依啓。
統制使柳琳引見時,統制使柳琳曰,日本國事情,漠然不知,似甚鬱悶,令本道監司,送人于對馬島,探聽彼中事情,未知如何?上曰,令廟堂議處。
傳于權濤曰,統制使柳琳引見。
權濤,以備邊司言啓曰,引見時,統制使柳琳曰,日本國事情,漠然不知,似甚悶鬱。令本道監司,送人于對馬島,探聽彼中事情,未知如何?上曰,令廟堂議處事,傳敎矣。倭中事情,只聞於館倭之口,而至其實狀,終無得聞之路,臣等亦以爲慮,久矣。但馬島送人,必有可送之便,方可爲之,不然則徒爲彼致訝之端,實情不必得,而反有所損。臣等之所以不敢輕請施行者,意實在此。敢啓。傳曰,知道。
答禮曹參判呂爾徵疏曰,省疏具悉。深用嘉尙。所陳之事,無非嘉言至論,予當惕念而自勉焉。
統制使柳琳引見。入侍,參贊官李厚源,假注書柳昌辰,記事官李正英·李天基。上謂柳琳曰,卿受莫重之任,臨行必有所欲言者,予欲聞之。柳琳曰,小臣凡庸不似,濫膺重任,起廢除授,聖恩罔極,措躬無地,誠爲惶恐。上曰,卿意以倭情爲如何?柳琳曰,小臣自任西路,東方之事,亦或得聞,恐無倭奴侵我之形矣。上曰,卿何慮之如此?柳琳曰,臣在西路,聞中朝請兵於倭奴,此事漢人言之,淸人聞之,而臣則未料其必然也。上曰,請兵之言,不足信也。柳琳曰,國家之於日本,旣無相失之端,則似無生變之患,而但南方向時天災地變,百姓驚動。前年見關西,螽斯自海中來,由宣鐵入義州,變實莫大,民所驚憂。臣愚以爲,戰船器械,凡可以待變者,如今明對敵,不可少緩。上曰,所謂螽斯,不能遠飛,馳啓以蔽天而飛,何也?飛可四五步,無數成群,或飛或走。上曰,廟堂不思備倭之策,變實非常,平成連三年留我國。柳琳曰,臣思之熟矣。近者風汛已迫,臣今日出去。平成連亦甚可慮,雖未料其必來侵我,而在我預防,不可少忽。上曰,然。鍊兵不用則亂必生,倭奴精鍊士馬,久而不用,萬無自一字缺之理,慮有衝突之患。雖無與彼相較之事,而寧保反噬之必無乎?柳琳曰,臣昨往領相家,朴潢亦來矣。今別差之來,莫知厥由,二人相顧,憂形於色。上曰,平成連來此之意,實未可知也。柳琳曰,平成連留此已久,凡事探知,卽在可也,而久留至此,此不可知也。上曰,久留之意,雖未的知,似非好意。柳琳曰,日本買賣之徒,無歲不到我境,我國事情,不難知矣,而久留之意,實未可知也。臣赴任後,分付東萊·釜山,密探啓聞計料,而但我國之人,不閑偵探,是可慮也。上曰,彼之久留,非圖我而來,則彼必有內變,而圖爲忌諱之計,似不出此二者。柳琳曰,不知彼間事情,似甚鬱悶,臣爲此任之後,言于領相曰,送人日本探問,未知如何,領相曰,送使自有年限,送使不便云。小臣赴任,當整齊兵器,朝夕待變,若知彼間事情,從容應變,則宜當,而無計詳探,至鬱悶矣。豈徒日本乎?淸國亦然,丙子之亂,事出不意,未及應變,可勝歎哉?上曰,卿之此行,予無南顧之憂矣,更加勉旃焉。柳琳曰,小臣庸陋,受此重任,自上下敎至此,臣之一身,何惜一死?以今日東西論之,東之可虞,有甚於西,不佞小臣,何以區劃,拜命驚惶,罔知所措。上曰,統營則器械完固,而各鎭浦則有名無實云,然耶?柳琳曰,統營之器械雖完,豈可獨當乎?各浦戰具皆利,然後可以固外而守內,臣之此去,各鎭船爲先修完計料,而禦敵之具,無如火炮,各鎭火炮,亦當整齊矣。且以多造鳥銃爲先務。上曰,設使火手精銳,亦須精造掩心,可以防身,然後可戰。炮手則防牌,射手不可無掩心。我國之兵,不閑戰鬪,力戰者少,深可虞也。柳琳曰,臣爲全羅右水使時見之矣。對敵之時,船尾指揮之人,例必出頭伺察,不幸其人先中而斃,則船不得行矣。射手則有紙甲,而火手出頭觀之之時,亦造防頭之物,鐵冑前爲假面,似宜。上曰,防倭無如舟楫,而野戰則不可,彼徒忌舟楫,外此更無所憚,舟楫之重,可見。柳琳曰,統營各營鎭將等,以戰船之具,置之相忘之域矣。上曰,防倭之船,厚且大可也。柳琳曰,戰船固當完固,而不輕捷,則不可用。臣意戰船,左右三板,主柱爲之,而用鐵釘,使之堅牢則好矣。上曰,船板薄則易敗於風濤,而難防大包之來。柳琳曰,船不可太薄,波濤之衝,加以大石打撲,薄亦不可,厚亦不可,不厚不薄,務爲堅實,可也。上曰,前日具宏曰,船之好不好,在板之厚不厚,亦關制度之如何云。柳琳曰,加羅山烽燧,直望對馬島,海乘向南海則擧南設之烽,向北海則擧北邊之火,以審賊船之向背,然後整齊舟楫,出擊,可也。釜山見乃島,潮水不順,則恐未及往,圖畫彼中形勢,置于備局已久,而今無矣。臣往任所,詳細圖之,送于備局,凡事稟定爲之耳。上曰,甚善。柳琳曰,巨濟之南,乃爲登山·玉浦·知世浦。李舜臣爲全羅左水使時,賊船來見乃島,而擊破之。上曰,兵器之堅,亦在將得其人,元均則敗,李舜臣則捷,信乎在人爲也。柳琳曰,豈徒元·李兩將之勝敗爲然哉?自古得人,則大事可做,不得其人,則小事做不得。上曰,然。柳琳曰,私家有忠奴婢,然後事可成,國無將相,而望有成乎?承旨李厚源曰,臣雖未嘗足及嶺南,而以湖南之事言之,戰船。器械,雖或完備,而半爲無軍之船。蓋非但旅軍徵布,已成痼弊,行伍之中,乳兒居半,逃軍亦多,不得已徵布於一族切人而送之,無軍之船,繫於海濱。若賊至倉卒,無以爲戰,且軍律嚴明,然後乃可以戰守。故士卒之畏將帥,畏於敵國,將帥之畏朝廷,甚於敵國,然後乃可以臨陣力戰。我國則軍律不嚴,兵不畏將,將不畏法。變亂之生,逃走之卒,無所加罪。丁卯·丁丑兩年之逃軍,或以徵米,或以徵布而已,則有何所患乎?將帥之失律者,鮮有伏法之人,至於大將,則終始晏然,豈有如此而能爲國者乎?夫進戰則有必死之危,退避則有必生之安,誰肯舍必生之安,而有必死之心乎?上曰,紀律,所以維持軍政,振肅士心,豈不重且大乎?然亦在其人之如何耳。善者雖軍法不嚴,猶且盡心國事,不善者雖軍法嚴,無所懲戒。柳琳曰,臣與領相及朴潢,嘗論慶尙左水營移鎭之意矣。倭船乘東風而來,則我在西,彼順我逆,難以拒戰,移營似便矣。領相使小臣,往見形勢,移鎭事,狀啓施行云矣。上曰,已爲移鎭,未知便否也。柳琳曰,壬辰之變,慶尙左水使,身在盈德,終始不見賊形,而事定後乃出,臣未知其故也。上曰,此是無形人。李厚源曰,壬辰以後,西方連有變亂,而南方則至介晏然,人物極盛。變異疊出,鷄鳴二更,東方之事,大可慮也。上曰,何地乎?李厚源曰,高敞地,二更鷄鳴。柳琳曰,眞蟹怒戰,如此變極重,西路或有荒鷄之鳴,而無事時多矣。上曰,鷄早鳴,亦是非常之變。柳琳曰,淸國亦有白虹貫日之變云。上曰,貫日貫月,皆有之云。〈柳琳曰〉淸國風塵,最可怪,假獺爲是憂。上曰,何也?柳琳曰,臣在西館,見瀋陽城中風起,四方晦冥,咫尺不辨矣。對馬島主於我國,有扶護之勢,今若伻乎對馬,往來禮段,常常不絶。日本事情,猶可探知。令本道監司,送人于對馬島,探聽,宜當。上曰,令廟堂議處。
敎三道統制使柳琳書。王若曰,四郊多壘,今日之事可慮,三路雄藩,得人然後委任,非卿不可,固予所知。念先朝設制閫於要衝,蓋本意防隣寇之竊發。統率百數十區之節鎭,號令不分。控扼東西南海之城池,形勢克壯,故撫禦之責莫重,而機務之應甚煩。第畀付之或非其人,亦措施之多失其道。戍卒半歸於營布,誅求旣多,鬪艦全事於掠漁,緩急奚恃?顧此時爲此任去者,非有才而有智能乎?惟曰,膽大其身,足當一面,志慮良實。丞相稱向寵之能,士卒樂從,凶奴畏李廣之略。向緣有事於西鄙,誠患乏人於中權。單車至軍,初用大臣之薦,挺身赴效,終見烈士之心。斂疲師而自持,殲銳鋒於猝遇。延年戰死,痛漢兵之無歸,疏勒守堅,慕耿恭之不沒。朝廷咸服其勇,隣國亦知其名。事適誤於失期,姑示薄罰,時所急者擇將,豈欲終捐?玆特詢於廟堂,遂拔起於家食。玆授卿三道統制使兼慶尙右道水軍節度使,卿其體本朝撫循之德,杜異時諫遏之逢。虎族千群,仍成在山之勢,龍驤萬艘,盡作跨海之形。鼓士氣之是先,得人和而爲本。念彼小醜情僞,漸異於常年,在我自强綢繆,敢緩於未雨。威惠操其柄,利害審其機,惟卿所爲,此策之上。於戲,卿之家閥,世篤忠貞。若乃兄珩之雄豪,超昇玆帥,在李舜臣之幕佐,協成大功。予悅用卿,人稱難弟,勉家聲之無忝,期國恩之是酬。其毋負曩日二字缺之言,用以寬旰宵南顧之慮,故玆敎示,想宜知悉。踏啓下。以上出燼餘日記
上在昌慶宮。停常參·經筵。
自昧爽至卯時,有霧氣。未時,日暈。
許啓啓曰,明日國忌齋戒,明明日國忌,視事不爲取稟。傳曰,知道。
大司憲金壽賢,執義鄭致和,掌令洪茂績·崔繼勳,持平朴守文,獻納沈,正言李襘啓曰,尹昉自初罪犯,實神人之所共憤,而只緣其族姪震行,飾詐欺蔽。聖鑑有所未燭,薄施惟輕之典矣。曾未幾何,旋復官爵,而不思自反,上章自明,無忌憚甚矣。當蒼黃急遽之際,昉猶不得自由焉,及其奉還也,昉亦得而自由焉,而至於跨人裹物,則其不敬不謹,爲如何哉?實狀已著,王章未昭,輿情憤鬱,愈往愈激。其負宗社欺君父之罪,豈至於削奪而已哉?請命遠竄。答合啓曰,旣施重罰,勿爲更煩。
大司憲金壽賢,執義鄭致和,掌令洪茂績·崔繼勳,持平朴守文啓曰,耆老所設立,乃國家太平時優老之盛典也。當此板蕩之日,加以歲遭凶荒,流民滿野,上下遑遑,至於祭享御供,亦有減損,況其他乎?今此耆老所復設,非但有駭聽聞,揆諸施措,亦甚未安。其復設公事,請勿擧行。奏請上使尹暉,奉使他國,不自謹飭。坐轎中所藏南草,被捉於鳳凰城驗包之時,至於守柵淸人,枚報瀋陽,而旣不具由待罪。副使吳竣,欲爲啓聞,則苟祈中止,諉諸奴子,而亦不明白處置。其辱國無恥之狀,已不足言,終始掩覆,欺蔽朝廷之罪,不可不痛懲,請命罷職不敍,犯禁奴子,亦令有司囚禁,依律定罪。奉使出彊,遭無前辱國之事,則從實馳啓,在所不已,而牽於顔情,不能堅執所見。旣封狀啓,還爲停止,難免循私之失。旣已綁送犯禁人,則爲邊臣者,所當卽爲馳啓,而終始掩置,亦難免循私之失。請副使吳竣,義州府尹黃一晧,竝命從重推考。答曰,府啓,今依啓。尹暉,推考。耆老所事,不允。
以刑曹林進照律公事,傳于鄭太和曰,此律,是耶?承旨察啓事,傳敎矣。大明律知情藏匿罪人云者,泛言事在他人之謂也。今此林進,則旣知其妹禮丁之弑母,而匿不告官,則是不以其母之死爲意也。厥罪似不止於藏匿罪而已。臣未詳法文,而揆以事理,律名不稱,此公事還出給,使之更定當律乎?敢稟。傳曰,問于律官以啓。
以司憲府羅州色吏曺義立分養馬倒損事照律公事,傳于權濤曰,頃日故失馬守令推考公事,論以宥旨前,而其公事取見事,命下矣。卽招憲府吏分付,則朝來始持前日忠州分養馬倒損公事以來,而不引宥旨前事。故更問於刑曹,則丹城縣監李永賢,分養馬不受去,推考公事,乃引宥旨前事矣。其公事還入之意,敢啓。傳曰,知道。
權濤,以軍器寺判官,以都提調言啓曰,前判官黃應吉,在本寺時,能擧其職,以上年鳥銃五百柄及其他弓箭·環刀等物,監造之勞,特命加資,而因臺論改正矣。莫重軍器監造之役,不可付諸手生之人,黃應吉,令吏曹,還除本寺之任,仍爲監董,何如?傳曰,允。
又以都摠府言啓曰,都摠管洪靌,刑曹坐起進去晝仕,請出標信。傳曰,知道。
又啓曰,今日入直軍士,當爲中日習射,而雨勢不霽,退行之意,敢啓。傳曰,知道。
戶曹參判鄭廣成上疏曰,伏以,無狀小臣,猥蒙聖眷,前後異隆,浹髓淪肌,臣非木石,豈不知感?思欲以一死報生成者,是臣素志也。不意丙子之冬,兵變猝至,一弟扈駕,二子從軍,老父病重,委頓床褥,臣又棄離,情所不忍,切擬將父往依於江都行闕之下。擔扶出城,僅到江上,忽聞敵騎迫郊,大駕東幸,瞻望不及。五內如焚,進退無路,轉向海曲,竟遭終天之痛。臣上不能赴君上之難,下不能救老父之病,不忠不孝,無所容於天地之間。攀號叩叫,恨不卽死。草殯荒山,返葬無計。恩典荐降,特給米布於板蕩之際,賴以掩骸於故壟,繼又賜祭。近臣下臨,終始聖恩,海島難量,死者有知,必結草於泉壤,豈但子孫之銘感哉?臣頑命不絶,一縷綿如,日月流邁,奄過三年,俯仰茫茫,只待僅盡之日矣。玆者新授之命,出於千萬意料之外,積罪餘生,憲章是甘,而反紆恩光,復至於此,驚惶感泣,置身無地。臣獲戾神明,疾病叢聚,胄敗內傷之證,偏虛不仁之狀,固不敢歷擧陳達,而遭喪以來,心病劇甚,怔忡驚悸,不能自定。聞人急步之聲,疾呼之音,輒覺方寸震盪,有如水波洶湧。初思仍入於杳冥漆黑之鄕,氣息垂絶,久而方甦。尋常對人酬酢,亦且不堪,固無供職之望,況於地部機務,豈有察莅之理乎?百爾思量,末由日力,憂惶悶蹙,罔知攸措。伏願特許鐫遞職名,俾螻蟻之微,得保須叟之喘,不勝幸甚,臣無任激切祈懇之至。答曰,省疏具悉卿懇。卿其勿爲控辭,調理察職。
大司諫鄭廣敬上疏曰,伏以,臣伏蒙天地之德,絲縷之喘,獲延於草土之餘。追思曩昔,有不堪便塞者,圍中號擗之日,至有覓給喪服之敎。區區隕結之懷,初被鑑臨,服闋之後,宿病沈痼,羸瘁日甚。縱不得趨赴朝列,擬就輦轂下,以伸葵藿之忱。本月十八日,舁向洛下,路中伏奉以臣爲大司諫,斯速上來事有旨。臣驚惶若隕,繼以感涕,撫躬循省,不知所以自處也。竊念臣之情勢,有不敢强顧,非止一二。玆不避瀆撓之罪,以冀聖明之垂察焉。親年八十,許令諸子歸養,法典敦孝之意至矣,而臣貪戀寵榮,平居未曾早決,臨亂不遑將父,辜負罔極之恩,終隔死生之音。窮天此軀,當作不暝之鬼,更有何心復竊祿位?賞加之及,臣實愧悚,翺翔顯列,寧有是理?且人之長短,臨亂乃見,臣身當危急之秋,首居喉舌之任,不能出訏謨陳利害,不效塵露之報,使國事至此。是在家爲不孝子,在國爲不忠臣,投閑置散,不見斥以罪過。斯以過涯,除目之下,人誰不駭?至於舊日疵累,曾所屢瀆,不暇每每枚擧,而揆以彼此,實切靦然。況臣狗馬之疾,已到十分地頭。非如外感猝病,隨證下藥之比。三年積憂,心火內燥,氣血耗盡,形容換脫。知舊之人,相遇不識,卒皆驚嗟。少或運步。腹戰體汗,喘急欲絶,非但目今筋力,斷無供仕之望。前頭餘算,日知不久,虛受國恩,報盡無路,瞻望天閽,只自悲憐。伏乞聖慈,特察籲號,出於血懇,臣之所受恩資·職名,竝卽遞改。特許時日之暇,使之安心調理於聖澤之下。死日·生年,都是洪造。臣不勝伏地祈祝激切屛營之至。答曰,省疏具悉卿懇。卿其勿爲控辭,須速察職。以上出燼餘日記
上在昌慶宮。停常參·經筵。
昭憲王后忌辰齋戒。
夜一二更,巽方有氣如火光。
大司憲金壽賢,掌令崔繼勳·洪茂績,持平朴守文啓曰,臣等昨見備邊司啓辭,以屠牛不能禁斷。請推該曹該府官員。禁斷屠牛,亦是憲府之責,而未及聞知。不能糾摘,不職之罪,大矣,何可晏然仍冒?請命遞斥臣等之職。答曰,勿辭。
執義鄭致和啓曰,大司憲金壽賢,掌令崔繼勳·洪茂績,持平朴守文,竝引嫌而退。避辭見上本府之官,頻數遞改,未及聞知,不能糾察,勢所然也。廟堂之啓,亦無指斥之語,不可以此輕遞多官。請大司憲金壽賢,掌令崔繼勳·洪茂績,持平朴守文,竝命出仕。答曰,依啓。
李厚源曰,大司憲金壽賢,掌令崔繼勳·洪茂績,持平朴守文,再啓煩瀆,退待物論云矣。傳曰,知道。
韓亨吉,以戶曹言啓曰,傳曰,減省公事,頃以內農圃事,還出給矣。其後何無更入之事乎事,傳敎矣。臣等俱以無狀,待罪該部,値有凶年裁減之事,事目入啓,以內農圃軍減省,致勤嚴敎,踧踖罔措。欲爲改付標啓下,而非但內農圃之事,如司圃署園頭軍·內醫院種藥軍之類,似有一體難減之擧,所當更加參商熟講以定。而適於其時本曹堂上,或受由在外,或呈辭仍改,未得備員會議,遷延到今,尤覺惶恐之至。今以園頭軍等,竝爲改付標入啓,何如?傳曰,依啓。
以備邊司巡檢使箚子粘目,傳于權濤曰,任絖爲巡檢使時,無事目耶?承旨察啓。
以林進公事察啓,傳于鄭太和曰,問于律官以啓事,傳敎矣。問于律官,則他無可據之律,惟大明律尊長爲人殺私和條,凡祖父母·父母,爲人所殺,而子孫私和者,杖一百徒三年云。而林進,旣知其妹之弑母,而終不發告。其罔念母讎,合庇弑逆之罪,似不可與他人私和者同論。凡藏匿罪人者,尙於原罪,減一等,則況掩護弑母之妹乎?藏匿罪人之律,雖不洽當,而林進之罪,比之禮丁,不過差減一等而已。臣等意見如此。敢啓。傳曰,知道。
以義州府尹瀋陽入送夫馬數別單,傳于李厚源曰,瀋陽入送朔饍駄數,日漸濫觴,近來則何不遵定規耶?
傳于韓亨吉曰,戶曹減省公事,頃日內農圃還出給矣。其後何無更入之事乎?以上出燼餘日記
上在昌慶宮。停常參·經筵。
昭憲王后忌辰。
夜一更,流星出軫星下,入巽方,狀如拳,尾長四五尺許。五更,月暈。
鄭太和啓曰,明日常參·經筵,取稟。傳曰,只晝講。
又以戶曹言啓曰,以諫院啓辭,省浮費之事,令該曹另行明査,凡係不緊之類,逐一節省事。答曰,依啓事,傳敎矣。臣曹不待諫官·筵臣之啓辭,曾於榻前,親承玉音。有凶年節用爲上之敎。臣等小心奉行,卽今正是生前憂患之時,而非循例放過之日。凡大小題給換貿事,一從省約,務爲撙節,以致諸各司下人及市民等,不得食剩餘之歎,久矣。此則節目煩鎖,不敢盡達,而今之省浮費一節,曹中可減者則雖或減之,係是上司衙門,或有勒定之事。不得違拒者,必捧承傳申嚴,可以一切勿許。且各司胥輩,受料者過多,臣曹則已爲減下,而上司衙門,自臣曹不得擅減,令各其司,量宜減下,宜當。至於受料,亦或濫數,或不緊之類,固循亂後之規,可已而不得已者,竝宜裁減。一從公論,條列開錄,別單書啓,以候睿裁。傳曰,依啓。
以戶曹減省公事,傳于韓亨吉曰,各衙門啓下還推之物,移用事,何意耶?問啓。
鄭太和,以戶曹言啓曰,以戶曹減省公事別單,傳曰,各衙門啓下還推之物,移用事,何意耶?問啓事,傳敎矣。所謂各衙門還推之物,軍器寺兩湖貢物價丁丑條作米元數二千四百十八石內,應給之數九百五十七石零。其餘自前該曹價費補用之物,而上年爲始,本寺盡爲還推,已給一千七百五十石,而未給者六百八十石。且還都初,蠶頭倉收拾摠戎廳米一千二百石內,已償八百石,而其餘竝皆還推,欲爲移用。此等還推之類,欲爲限今年,勿爲移送之意,敢啓。傳曰,知道。軍器寺貢物價,勿爲移用。
李厚源,以備邊司言啓曰,義州府尹瀋陽入送夫馬數別單,傳曰,瀋陽入送朔饍駄數,日漸濫觴。近來則何以不遵定規耶事,傳敎矣。瀋陽朔膳,初以三駄爲定,中間又加一駄。通作四駄,而厥後或有稍增駄數之時,此蓋館中,自饍物不給之後,凡干供饋,益復薄略,其勢自有不得已者。而今則雖曰兩朔所送,亦不至十九匹之多,無別有所送之物耶?本道監司處,先爲移文而處之,何如?傳曰,依啓。以上出燼餘日記
上在昌慶宮。停常參,只朝講。
自巳時至未時,日暈。申酉時,日有重暈,內暈有兩珥,白氣出自兩珥,長各數丈許,廣各尺許,移時乃滅。
下直,楸坡萬戶李敏中。
傳于李厚源曰,朝講後,下直邊將引見。
權濤,以都摠府言啓曰,今日入直軍士,中日習射,請出標信。傳曰,知道。
傳于沈詻曰,頃日仁城君子息定婚單子入之。
以禮曹海恩正定婚單子,傳于沈詻曰,依前例,婚需題給事,言于該曹。
權濤,以都摠〈府〉言啓曰,副摠管李廓,時在慶尙道長鬐地,以其亡子返葬事,上來無期云,侍衛重地,不可久曠,改差,何如?傳曰,依啓。
以兵曹觀武才單子,傳于權濤曰,依上年例爲之。
鄭太和,以禮曹言啓曰,幼學李東稷所志內,今年式年監試進出,初試一所入格,而榜目中,以李東積書塡,試卷及一所榜,相考處置云。同試卷及草榜相考,則李東稷的實,而啓下榜目中,誤書。當該書寫,令攸司推考,以稷字改付標,何如?傳曰,依啓。
又以禮曹言啓曰,昇平府院君金瑬,呈單于本曹曰,臣父汝岉,於壬辰之變,節死忠州之事,昭如日星,國人之所共知,終始實迹,今不復歷擧仰陳,而忠臣趙憲文集詠杜詩,竝錄亡父事迹,刊行于世,此亦其一也。旌表之議,已定於先朝,而特未及擧行,及乎光海初年,有司修擧未行之典,卽爲旌閭事,載之三綱行實,十有餘年矣。反正之後,始有三綱行實釐正之議,一時旌表者,擧皆不毁,而獨不敢一字缺存數字缺掉楔,以待後日,初非有禁令而然也。經亂以後,釐正之議,寢而不行,更無等待之事,而況今國家,方有褒奬節義之擧,則亡父舊旌之還設,正在今日云。臣等取考光海時三綱行實,則汝岉之名,在於忠臣之列,且以汝岉,臨亂殺賊,赴水而死,圖形入梓,意傳褒美,褒忠旌閭,幾至十餘年矣。反正之初,以光海時三綱行實,頗有雜亂,雖有改釐正之議,至於汝岉,則立節昭著,人無異議,仍舊一字缺議旌表,何如?傳曰,依啓。
又以兵曹言啓曰,以曹草記王世子·嬪宮儀仗措備事,傳曰,依啓。嬪宮儀仗,勿爲〈措備〉以內殿儀仗用之,便益矣事,傳敎矣。嬪宮儀仗,若以中殿儀仗,推移用之,則東宮儀仗新備,其數不多,而冊封時,若不得不措備,則世子儀仗,依前別單,閪失新備,宜當。嬪宮儀仗,雖或推移,其中陽繖則色尙靑,不可不新備,故付標以入之意,敢啓。傳曰,依啓。
權濤,以兵曹言啓曰,來四月當番騎兵元數四百九十七名內,前日啓下驛位田防數字缺三田渡碑石,自江邊至碑閣拽運軍四百數字缺水口鍼箭掘取軍三十七名,慕華館修理軍十名,數字缺定送之意,敢啓。傳曰,依啓。
沈詻啓曰,注書尹鏶,頃以身病,不得察任,故入啓,假注書差出矣。厥後已差之後,無意行公,今日爲朝講,而猶且過時入來。其怠慢之習,不可不懲。請命從重推考。傳曰,依啓。
權濤啓曰,兵曹郞廳來言,闕內夜巡檢之意,敢啓。傳曰,知道。
夜三更,黑氣一道,起艮方指南方,長可十餘丈,廣二三尺許,良久乃滅。五更,流星出天津星下,入大角星上,狀如鉢,尾長七八尺許,色赤,光照地。
掌令洪茂績啓曰,近緣南草之禁,國家受辱於彼者,何可盡言?是故自上令備局別立科條,而備局以潛商定律,輕者徒竄,重者處絞,回啓,則自上又下政院,問其所以輕重之意,然後還下啓辭,則聖意必以此律爲輕而然也。至於備局再三申稟而後,始爲允下,其設禁之意,可謂嚴且切矣。奉使出疆之臣,問其國之大禁,然後敢入,可也。奏請使尹暉,先犯在我之禁,至藏禁物於坐轎茵席之間,而被檢於彼人,豈曰,不知彼之邊卒,有何知識,莫不唾罵,在渠廉恥,已不足言,貽辱於國家,爲如何哉?假使暉己所不知,而諉諸卒隷之所爲,則卽當縛送卒隷,使之拘留,因急馳啓,引咎請罪,以待朝廷處置,可也。何以同行糾拖諫官,縛送卒隷,百爾致乞而不聽,則又爲貽書於義州府官,乞爲善處,至於副使封啓,亦乞中止?若己所不知,則何有於犯禁一隷,而擧顔丐懇於人,若是其苟也。出來之時,因率其一字缺,使之乘驛傳食,其蔑法縱恣,辱國無恥,未有甚於此者也。又有大於此者。王世子回轅之擧,實宗社無前之大慶,擧國臣民之所欣幸而企竚者也。卽當別遣大臣,血誠陳請,而還送在道之尹暉,有若順時往復者,事涉等閑,固已未安。況發送使臣之後,副使·書狀,晝夜竝程,七日而至灣上,暉乃乘轎徐行,又爲犯禁,遲留於中途,坐費日子,不及期限,使王世子望雲之心,竟歸落莫,翹首臣民,孰不出涕而憤惋也?以物議喧騰,皆以爲罪重律輕,率爾論啓,旣請輕律,不職之失,著矣。何敢仍冒?請命遞斥臣職。答曰,勿辭。
執義鄭致和啓曰,尹暉致位正卿,爲國重臣,今行南草之事,若謂暉不能預知,則此實朝廷之羞也。罪在奴隷,而亦爲掩庇六七字缺引咎,其欺蔽之罪,不可置而不治,故臣缺四五字請罷職不敍,同僚之意,有不快,而勉從臣言矣。臣朝者入侍筵席,伏聞承旨權濤榻前之啓,臣誠靦顔,瞿然而退矣。又見掌令洪茂績引避之辭,從輕論列之失,專在臣身,至於以遲留中路爲罪,則臣旣同行,豈有獨免之理哉?決不可仍冒憲職,請命遞斥臣職。答曰,勿辭。
朝講。入侍,領事崔鳴吉,特進官李時白,同知事李景奭,特進官朴璜,參贊官權濤,執義鄭致和,侍讀官李尙馨,檢討官成以性,正言李襘,記事官洪處亮·李正英·李天基。上御文政殿,讀前受詩一遍訖。成以性進講板四章。上亦讀音·釋一遍訖。李尙馨曰,前篇,召穆公所作,所謂侮聖人之言者,其時君臣,但爲姑息之政,不爲長久之治,故凡伯悶而言之。唐德宗,雖失人心,奉天之詔,人心感悅矣。所謂詢于蒭蕘者,聖德雖至,好問則裕,自用則少,此可服膺處也。成以性曰,上二章譏刺厲王,下二章譏刺同僚,不相規諫,以致如此。槪厲王用人缺四五字之弊至此,以是觀之,則都在於人君所以缺數字上曰,此言誠然矣。缺數字少者不聽長者之言,憂國如家二字缺之不幸,此時與衰世同矣。崔鳴吉曰,此乃積漸所致,時勢因循,卽今變易甚難,若留神於此,則亦可漸次變易矣。上曰,此在用舍,良在於一轉移之間耳。缺數字曰,厲王雖無道,宣王立而爲政,周室復興,以此則良在於人君之轉移。上曰,然。李景奭曰,天之方蹶,無然泄泄,泄泄沓沓云者,政爲今日道也。世道至此,良可寒心,自上不可不惕然動念也。鄭致和曰,尹昉之罪,已達於前日啓辭之中,不必縷縷煩達,而當初李震行,欺罔聖聽,故薄施惟輕之律,卽今已昭著矣。有何遲難之事,罪止削奪乎?上曰,予意已諭。致和曰,耆老所復設,此實太平時事,當此凶荒板蕩之際,祭享·御供,皆已減省,而耆老之臣,乃有此請,誠極錯料矣。上曰,雖云還屬於該所,該曹所用不多。有關於經費者亦無多,今若還收,則恐非優老之典矣。致和曰,聖意所在,雖不可知,今若復設,則遠近聽聞必駭,此非遲難之事,快許兪允。上不答。致和曰,尹暉奉使他國,不能謹飭,坐中屋轎,南草現捉,至於十餘斤之多,淸人枚報于瀋陽,而犯禁奴子,不爲啓達,終始掩伏,若不痛治,則後弊無窮,請罷職不敍。上曰,依爲之。崔鳴吉曰,奏請使行次,似乎成事,而未結而還,問安使入往,則似或受其回咨而來,彼若不爲給送,則以願受回咨之意請之,何如?上曰,然則可矣。鳴吉又曰,送行奉迎事,旣爲準備,而但念世子出來,則大君獨留寂寥,必爲鬱悒,別擇親信者入送,何如?上曰,大君生長宮中,無與相識,有何親近之人乎?鳴吉曰,然則加定軍官,入送,何如?上曰,臨行觀勢爲之。上曰,鄭雷卿事,卿以爲何如?鳴吉曰,皇帝似不以缺數字以臣淺見料之,似有生道矣。且南草之禁,當初與同僚停當缺數字而臣意則極以爲難處矣。些少挾持之物現捉而梟示,則似涉重難,而但用輕律,則犯者必多,伏未知何以處之。上曰,所謂難處,謂之法重律輕乎?鳴吉曰,此謂防禁之難也。上曰,凡用法,初不饒貸可矣。若以自吸與買賣,分輕重而罪之,則孰肯曰當言買賣乎?鳴吉曰,梟示之律,只以用之於軍中,而不可用之於朝廷上矣,而至於南草之禁,則不可不用此律矣。權濤曰,小臣亦在該房,知南草之禁,從此必不行,缺數字自上犯之,使臣轎中藏置而現捉,則豈可諉之於下人乎?此而不罪,則何以責其他乎?上曰,豈必使臣所知?鳴吉曰,尹暉減萬宮米,又退勅使之行,擧國生靈,蒙惠亦多,而今番之事,罪少功大矣。然旣有所犯,亦奈何乎?權濤曰,不然。若論定其罪,然後以功掩之,可也。今若不明其罰,則法不行矣。鳴吉曰,差倭之使臣,亦不知其由也。上曰,平成違留連我境者三年,而其爲人伶俐,必探我國之情,通於彼中,其意固難測矣。鳴吉曰,自缺數字以爲必有猝發之患,而臣意則以爲,彼必先發難從之言,然後出來矣。上曰,若以往來揆之,則誠如卿言,而差倭先導,以兵隨之,則奈何?此非猝發耶?鳴吉曰,然則然之,令臣則以爲不然也。議者多言差人入送,探聽事情亦可,宜言我國丙子之事,欲知其情之如何耳。上曰,損威而已。有何益乎?鳴吉曰,小臣欲爲一擧措,未知上意如何耳。臣意今之用人,多不適其才矣。若用適其器,不至數遞,則職事修擧矣。上曰,豈不美乎?凡用人,不當其器,則擧職難矣。鳴吉曰,以六曹言,凡干文書,官員不省爲何事,外方守令,缺數字同,故封閉文書,替代之官,親自開見,故下吏不能下手。其間京官則文書皆委諸下吏之手,便缺數字出之不利,則匿之不出,官員不省爲何事,職務之廢墜,以此故也。若依外方紙筒傳掌之規,凡干文書,官員親自出納,則似無下吏用奸之弊矣。上曰,京司無傳掌文書耶?對曰,無之矣。目今百僚,無不廢棄職事,若自上振作爲之,則戶·兵郞,各別擇任可矣。上曰,戶·兵郞,令該曹爲先擇差,且兵郞勿使遷易,而每授兩司之闕員。鳴吉曰,戶·兵曹舊例,佐郞三十朔,正郞三十朔,準仕,而今無此例矣。上曰,此法甚好,予意則小各司官員,亦以其司奉事·直長·主簿,次第遷轉,則好矣。李景奭曰,戶·兵郞官,沙汰而改差乎,隨闕塡差乎?鳴吉曰,何可一時沙汰?隨闕塡差,可也。上曰,大臣之意如此,隨闕塡差。鳴吉又曰,臣欲用尹兼善·許徽之才耳。如許徽者,資級已高,雖爲刑曹·漢城府堂上,亦無妨矣。此人則自上已知之,至於尹兼善缺數字性好殺人,而在京時則不爲濫殺矣。若此人,差判決等官,可以濟事矣。上曰,許徽則予已知其爲人,而至於尹兼善,則未知果可用也。鳴吉曰,兵曹軍案査覈之事極難,若以兼善,授堂上之任,專掌此事則好矣。李景奭曰,我國用人之方,必以積仕資格,爲之限隔,故人才之局束,以此故也。缺數字一時言尹兼善之爲人,問姜碩期,則碩期以爲,今雖用之,必有二字缺之擧云矣。臣聞其治高陽也,爲政寬大,民到今缺五六字用之於京衙門,豈不美哉?上曰,缺五六字能做事勤幹者耶?李時白曰,臣每言兼善之剛明幹局於領相矣。鳴吉曰,言其器局,則備局有司之任,人莫之或先也。且自上不爲落點之人,則如姜瑜者,前爲管餉從事,事多幹擧,今爲黃海都事,亦爲善治云,如此之人,可合兵·戶郞矣。上曰,姜瑜多欺罔之事,故不用之耳。李景奭曰,趙公淑之爲公州判官也,爲政寬簡,其邑之人,皆曰如此之人,若爲監司,則民可得活云矣。上曰,趙公淑,知逆謀而不告,故不用之耳。景奭曰,臣未知其事之曲折,故擬望矣。若然則亦何可循例備擬乎?鳴吉曰,李起涬事,雖可摧折,而其才可用矣。上曰,其才未知如何,而其爲處事則迂闊矣。謁聖則固當先行,而書院之行,有何汲汲而不見上官乎?鳴吉曰,大槪觀其爲人,固非庸流也。且丙子諸臣,前日啓達時,自上以徐爲處置爲敎,而今者日月已久,且非此輩之獨爲可伸,缺數字取其才器而用之,數字缺三司,何如?上曰,此輩非有他罪,惡其爲習也。國之存亡,置之度外,謀占美名,黨同伐異,竟使家國覆亡,初非所以缺一字之擧,只以交隣相可否之間,而終始固爭,至於譯官渡江之後,猶爲論啓,如此虛漫之輩,用之,何益?景奭曰,國家施罰,以其誤事之罪,而外人則以斥和者得罪爲言,此言豈缺乎?當初廟堂,當爲首謀,而此輩只是缺數字荐事之人也。今當優容置之,一邊缺五六字無使復蹈前愆,不亦美乎?上曰,人不是非人言者,宜曰,當初廟堂,不爲以下數丈殘缺出燼餘日記
上在昌慶宮。停常參·經筵。
許啓啓曰,明日常參·經筵,取稟。傳曰,停。
下直,麟蹄縣監朴弘頀,遂安郡守尹起望,長連縣監辛應鐵,咸安郡守李迪。
以各道賑救事有旨單子,傳于權濤曰,京中有一婦女一款缺數字及可也。啓辭中,鰥寡孤獨落漏矣。
假注書,權摶·柳晉三·鄭麟卿。
鄭太和,以備邊司言啓曰,丁丑經亂之後,一路蕩殘難支。故上年本司啓辭,大小使命除迎逢,只羅將一雙,早飯粥一器,燒肉一器,茶啖粥一器,菓一器,燒肉一器,飯床湯一器,燒肉一器,定爲式例施行之意。入啓,判下內依允。茶啖姑勿復設事傳敎,卽以撤茶啖之意添入,定式行會于兩西及京畿監司處矣。兵亂之後,重之以凶年,使命絡繹,一路蕩殘,愈往愈甚,而近聞奉使之行,不肯遵用式例,或有盃盤狼藉,不翅如平昔之事者,逢迎一雙亦立之云。曾謂此時,尙有如許事乎?使行所爲,已極可駭,而沿路守令,飾廚傳稱客意之事,亦甚可惡。今後大小使行,如或有過於前定器數,或爲之茶啖,或爲之逢迎者,監司一一從實馳啓,守令之不奉令式者,亦令摘發馳啓,從重科罪之意,申明行會于京畿及兩西監司處,宜當。敢啓。傳曰允。
又以兵曹言啓曰,今三月二十五日朝講時,上曰,如上年例,欲爲觀射於春塘臺,兵曹須抄出射砲。判書臣時白曰,七局武士·禁軍等勿論,抄出,何如?上曰,試射則勿論禁軍·閑散爲之,試砲則只以七局試砲可矣事,傳敎矣。今此觀射時,禁軍·閑散,則依傳敎,自本曹初試試射事矣。嘉善以上,除初試入射,及堂上武臣初試事,或有自願者,則竝依上年例爲之乎?敢稟。傳曰,依啓。
傳曰,史官一員,騎馬三匹立之。
大司憲金壽賢啓曰,尹暉之辱國無恥許多罪狀,已悉於同僚避辭中,今不敢縷縷煩瀆,至於王世子回還之擧,實宗社莫大之慶,而一國臣民之所顒望也。爲尹暉者,猥代正使之任,所當精白其心,更加警惕,星夜疾馳,以及期限,而乃敢乘轎緩行,坐失事機,其罪當誰任哉?物情憤激,皆以爲罪重律輕,臣忝居首席,擬律失宜,不職之責,在所難免。且緣昨日風眩猝發,不得運身,不得與同僚一時來避,所失尤大,請命遞斥臣職。答曰,勿辭。
大司憲金壽賢,掌令洪茂績,獻納沈,正言李襘·成台耉啓曰,尹昉當初罪犯,實神人之所共憤,而只緣其族姪震行,飾詐欺罔,聖鑑有所未燭,薄施惟輕之典,曾未幾何,旋復官爵,而不思自反,上章自明,無忌憚,甚矣。當蒼黃急遽之際,昉猶不得自由焉。及其奉還也,昉亦得以自由焉,而至於跨人裹物,則其不敬莫甚,旣謂之不敬於宗社者,其罪如何?實狀已著,王章未昭,輿情憤鬱,愈往愈激,其負宗社欺聖明之罪,豈止於削奪而已哉?請命遠竄。答曰,勿煩。
大司憲金壽賢,掌令洪茂績啓曰,執義鄭致和,以避嫌而退,避辭見上檢飭不法,雖是糾官之任,而一行動止,全在於使臣。龍灣以前,旣爲兼程,則渡江緩行,責有所歸,同行之人,別無所失,不可以此輕遞言官。請執義鄭致和出仕。近緣南草之禁,國家之受辱,何可盡言?是故自上令備局,別立科條,而備局以潛商擬律,輕者徒竄,重者處絞,回啓,則自上又下政院,問其所以輕重之意,然後還下啓辭,則聖意必以此律爲輕而然也。至於備局再三申稟而後,始爲允下,其設禁之意,可謂嚴且切矣。奉使出疆之臣,問其國之大禁,然後敢入,可也。尹暉銜命出境,先犯在我之禁,至藏禁物於坐轎茵席之間,而被摘於彼人,豈曰不知?如彼唾罵,在渠無恥,已不足言,其貽辱國家者,爲如何哉?假使暉己所不知,而諉謂卒隷之所爲,則所當縛送卒隷,使之拘留,因急馳啓,引咎請罪,以待朝廷處置,可也。何乃同行糾檢之官,縛送卒隷,百爾致乞而不聽,則又爲貽書於義州府官,乞爲善處,至於副使封啓,亦乞中止?若云己所不知,則何有於犯禁一隷,而擧頭丐懇於人,若是其苟也?出來之時,因率其隷,使之乘驛傳食,其蔑法縱恣,辱國無恥,未有甚於此者也。又有大於此者,王世子回轅之擧,實宗社無前之大慶也。擧國臣民之所欣幸而企佇者也。卽宜別遣大臣,血誠陳請,而還送在途之尹暉,有若順付往復者然,事涉等閑,固已未妥。況發送使臣之後,副使·書狀,晝夜竝程,七日而至灣上,暉乃乘轎徐行,又爲犯禁,遲留於中途,坐費日字,未及期限,使王世子望雲之念,竟歸落莫,翹首臣民,孰不出涕而憤惋也?南草之禁,新立科條,嚴切若是,身爲使价,首犯彼此大禁,辱君命蔑國法之罪,莫此爲甚,物情之痛惡,固其然也。請尹暉拿鞫,依律定罪。答曰,依啓。尹暉事,後失雖重,前功非細,以功減罪,可也。
司諫閔應協啓曰,東宮陪從之臣,理宜簡選,而如臣無狀,亦仄講官之列。拜辭西郊,親承玉音,不啻若慈父之敎孺子,而臣不能仰體至意,拘幽中過飮,臣旣參焉,同僚輩淺謀,臣亦與焉。而同僚不幸而陷於災孽,臣則幸而免耳。夫父之於子,勸戒以善道,而子不能奉承其訓,則其父必怒,而加之箠楚。今臣之前後所犯,實與諸僚少無異,而殿下不惟不加之罪,乃反寵異之,躐等陞遷,如階級之上,臣誠惶恐,不知所出。且臣承命未復,渡江擅還,雖出於事勢之不獲已,竟以此見遞。臣始未能遵奉聖敎,終未果復命東宮,揆以分義,罪實罔赦,而夢寐之外,新命又下,深增震越,無地自容,致寇之譏,臣不暇論,而每有負犯若此,而厭然自掩,揚揚入臺省論是非耶?以此以彼,決不可苟冒,請命鐫削臣職。答曰,勿辭。
鄭太和啓曰,臺諫出去,請出開門標信。傳曰,知道。
又啓曰,司諫閔應協,再啓煩瀆,退待物論矣。傳曰,知道。以上出燼餘日記
上在昌慶宮。停常參·經筵。
五更,流星出天津星上,入天格星下,狀如拳,尾長五六尺許。
許啓啓曰,明日常參·經筵,且來月初一日,輪對日次,取稟。傳曰,停。
以兵曹啓目忠淸監司書狀兵虞候金汝水論賞公事,傳于權濤曰,所謂別備云者,語不明白,自謂拮据措備之謂耶?
權濤,以兵曹言啓曰,前衛將所書員李得仁,洪川正兵韓己還處,受價代立,本月十五日後,全不立番。如此之人,不可不隨現重治,請令攸司,依律處置。傳曰,允。
又啓曰,以本曹啓目忠淸監司書狀兵虞候金汝水論賞公事,傳曰,所謂別備云者,語不明白,自爲拮据措備之謂耶事,傳敎矣。原公事改付標以入之意,敢啓。傳曰,知道。
大司憲金壽賢,掌令洪茂績,獻納沈,正言李襘·成台耉啓曰,尹昉,請命遠竄。措語見上,答曰,中道付處。
大司憲金壽賢,掌令洪茂績啓曰,臣等伏見答尹暉論罪之聖批曰,後失雖重,前功非細,以功減罪,可也。殿下未免失言也。所謂功者,何謂也?暉曾有安宗社十世可宥之功乎?曩日往使瀋陽,雖有小勞,只是臣子職分內事也。殿下欲以此掩其大罪乎?所謂失者,謂無甚妄作之言也。至於國有大禁,自恃位望寵倖,故犯其禁者,必殺無赦,故漢之薄昭,文帝之舅也。其尊寵無比,而至犯王法,不免其死,古之明王用法,若是也。暉初不知設禁之嚴切而犯之,則猶或可恕,知而犯之,是無法之臣也。假使國無大禁,任其所爲,奉使出疆之臣,身懷貨物,牟利於他國者乎?而況王世子回轅,慶溢宗社,望切臣民,則爲使臣者,所當乘快馬,竝程疾驅,可也。暉乃乘轎被禁,不及期限,使擧國臣庶,出涕缺望,可勝痛哉?殿下不誅尹暉,是國無法也。安有國無有法,能自樹立者乎?法者,一國共公之法也。殿下安得而私之乎?然則殿下,雖欲容庇無恥之一倖臣,其奈國人之不許何?臣等待罪法司,何敢窺殿下之私意,而有所低昂也哉?請尹暉,亟命拿鞫,依律定罪。答曰,所論過當,更勿瀆擾。
獻納沈,正言李襘·成台耉啓曰,司諫閔應協,以引嫌而退,避辭見上,旣往之事,不幸之災,俱非自己之失,渡江未果復命,實出事勢之不得已。公議不非,新命又下,有何可避之嫌?請司諫閔應協出仕。答曰,前後所失,旣如此,則勢難在職。遞差,可也。
李厚源啓曰,尹昉中道付處事,命下矣。臺諫方以遠竄論啓,付處承傳,不得捧之之意,敢啓。傳曰,知道。
又啓曰,右相箚子批答卽下,而政府無郞廳,以史官傳諭之意,敢啓。傳曰,知道。
又以吏曹言啓曰,臺諫有闕,政事,取稟。
校理南老星上疏曰,伏以,臣猥蒙恩暇,且受藥物之賜,來見祖母,及救危急之際,感激洪私,涕淚無涯。數日以來,所患稍愈,而篤老之人,氣力衰憊,大勢雖歇,委在床席,食飮頓減,數字缺復常之期,難以旬月望也。顧念臣旣無叔侄,終鮮兄弟,寄在他鄕,看救無人,是以區區不能廢遠。況臣所忝職名,非閑曠遊散之比,且當逐日開筵之日,決不可虛帶在外,以速瘝曠之誅。欲去而未忍,欲留而不安,臣之情勢,可謂窮蹙之極矣。伏乞天地父母,俯察危懇,特許遞臣之職,以安愚分事。踏啓字下。
右議政沈悅箚曰,伏以,頃日耆老諸臣上箚之擧,非敢欲數字缺盛事,只欲收拾已散之物,復存衙門之號,使祖宗優老之典,不至於全然廢墜而已。臣之本情,不過如斯,而此時此請,發得太平之駭聽,烏得乎?此無非臣老昏錯料之致,自咎之外,更有何說?伏覩臺評,不覺惶汗浹背,當此艱危之日,身爲相臣,無一事裨益國家,而妄陳非時不緊之請,自犯尊己誇榮之罪,悚懼慙,置身無地。臣近日以來,賤疾方苦,不能趨詣闕下,引咎自劾,退伏私室,席藁待罪。伏願聖明,鐫削臣職,以正臣罪。答曰,省卿上箚,具悉卿意。臺官所論,殊爲過當,卿宜安心,勿爲控辭。以上出燼餘日記
上在昌慶宮。停常參·經筵。
三更,艮方有氣如火光。五更,流星出河鼓星上,入大角星下,狀如拳,尾長五六尺許,色赤。
下直,抱川縣監沈詥。
許啓啓曰,明日國忌齋戒,明明日國忌,視事不爲取稟。傳曰,知道。
權濤,以都摠府言啓曰,今日入直軍士,中日習射,請出標信。傳曰,知道。
又啓曰,事變假注書李梓,其母在楊州地,病重聞奇出去,其代差出之意,敢啓。傳曰,知道。
假注書。李行源·柳晉三·李俊耉。
鄭太和啓曰,伏見司憲公事,熊川官數字缺擅科斂之律,則其罪似不當爲公罪。且祭官不進推考,以笞五十解見任別敍照律,有異前例云。法司事體,非該曹之比,不敢不捧入之意,敢啓。傳曰,使之更加察爲。
獻納沈,正言成台耉啓曰,前司諫閔應協,以不能飮之人,當初之事,旣無所失,及同僚逢變,身且不在其處,則不可以危所與聞之故,而謂之身犯之過,況其餘曲折,尤出於勢不獲已也。公議不以爲非,聖明旣已寵擢,故臣等於處置之際,相議請出矣。伏見特遞之敎,臣等處置乖當之失,著矣。且昨日宜卽引避,而臣等家或在遠,往復之間,日暮未果,所失尤大,不可仍冒。請命遞斥臣等之職。答曰,勿辭。
正言李襘啓曰,再昨前司諫閔應協,條數款事引避,其一卽拘幽中過飮也。拘幽過飮,是臣曾前被罪者,故其於處置,不敢可否矣。聖批以前後所失如此,勢難在職,特遞閔應協,同僚又以處置乖當引嫌。應協旣以此見遞,則臣固不可一刻忝冒,況可處置同僚乎?請命鐫削臣職。答曰,勿辭。
大司憲金壽賢,掌令洪茂績,持平崔文湜啓曰,尹昉當初罪犯,實神人之所共憤,而只緣其族姪震行,飾詐欺蔽,聖鑑有所未燭,薄施惟輕之典矣。曾未幾何,旋復官爵,而不思自反,上章自明,無忌憚,甚矣。當蒼黃急遞之際,昉猶不得自由焉。及其奉還也,昉亦得以自由焉。而至於跨人裹物,則其不敬莫甚。旣謂之不敬,則不敬於宗社者,其罪如何?實狀已著,王章未昭,輿情憤鬱,愈往愈激,其負宗社欺君父之罪,豈止於付處而已哉?請命遠竄。答曰,已諭,勿煩。
大司憲金壽賢,掌令洪茂績,持平崔文湜啓曰,尹暉罪犯,在法罔赦,臣等累累論執,聖批一向牢拒,至以所論過當爲敎。臣等,執法之官也,知有國法,不知其他也。法者,一國之法,雖以至尊,不得以低昂。暉自恃位望寵倖,首犯彼此大禁,貽辱國家,擧其論罪,可謂過當乎?假使暉,初不知設禁之嚴而犯之,則猶或可恕,知而犯之,則是無法之臣也。奉使出疆之臣,身懷貨物,牟利於他國,二字缺汚口,在法可誅,而況王世子回轅,慶溢宗社,望切臣民,則爲使臣者,所當乘快馬,竝程疾驅,可也。暉乃乘轎被禁,不及期限,使擧國臣庶,出涕缺望,可勝歎哉?殿下不誅尹暉,是國無法也。安有無法,而能自樹立之國乎?法者,一國共公之法也,殿下安得而私之乎?然則殿下雖欲容庇無恥之一倖臣,其於國人之不許何?法如是,可也。臣等何敢窺殿下之私意,而有所低昂也哉?請尹暉亟命拿鞫,依律定罪。答曰,已諭,勿煩。
鄭太和啓曰,獻納沈,正言成台耉·李襘,再啓煩瀆,退待物論矣。傳曰,知道。
又啓曰,昨日諫院處置司諫閔應協之啓,正言李襘,不爲同參,而注書尹鏶,誤爲聯名書入,難免不察之失,請推考。傳曰,依啓。
掌令崔繼勳上疏曰,伏以,臣於正月初,始除本職,因病乞遞者,至于再陳,而猥蒙聖慈特許以調治,感激洪私,措躬無地,累日醫藥,扶曳强起,黽勉行公,亦已數箇月矣。臣頃日自闕下還家時,再觸風寒,仍添重感,所患啖喘,乘間復作,委頓床席,症勢轉劇,再昨同僚引避時,亦不得與之偕避。臣之進退到此,而狼貝莫甚矣。伏願聖慈,察臣危懇,亟遞本職,以便公私,不勝幸甚。踏啓字而下。以上出燼餘日記
上在昌慶宮。停常參·經筵。
貞熹王后忌辰齋戒。
自卯時至申時,日暈。夜一更,艮方有氣如火光。五更,流星出八穀星上,入文昌星上,狀如鉢,尾長七八尺許,色赤。
傳于沈詻曰,政事,國忌過後爲之。
以備忘記,傳于權濤曰,內官狀啓,使之勿爲拆見。
權濤,以都摠府言啓曰,副摠管宋錫慶,會同點軍事,除標信,內兵曹進去之意,敢啓。傳曰,知道。
行大司諫鄭廣敬啓曰,獻納沈,正言成台耉,以前司諫閔應協,竝引嫌而退。措語見上公議不以爲非,聖明旣已寵擢,則不可以自己引咎輕遞,同僚引特遞之敎,不敢自是,深得事體,有何不當?旣往之失,已蒙恩遞。不宜每每追咎,而處置之際,嫌不可否,勢所然也,俱無可避之嫌。請獻納沈,正言成台耉,正言李襘,請竝命出仕。答曰,依啓。
大司憲金壽賢啓曰,臣於昨日坐,熊川縣監嚴宗男照勘時,考見緘問,則稱以軍器措備,徵布於民,而別無入己之語,故以公罪減之。至於元聖男,則差祭不進,自有應照之律,而問于律官,則近例以違令照斷云,臣不能致察,矇然照勘矣。今見政院啓辭,臣不勝瞿然之至。凡照律之際,參坐之員,雖得聯名著署,而其權衡輕重,相衷勘定,則長官主之,而臣衰耗已甚,昏不致察,所失尤大,請命罷斥臣職。答曰,勿辭。
掌令洪茂績,持平崔文湜啓曰,熊川官吏及元聖男等照律時,臣等與長官,相議勘之矣。長官旣以此引避,臣昏不致察之失,小無異同。請命罷斥臣等之職。答曰,勿辭。
李厚源啓曰,大司憲金壽賢,掌令洪茂績,持平崔文湜,再啓煩瀆,退待物論矣。傳曰,知道。以上出燼餘日記
上在昌慶宮。停常參·經筵。
貞熹王后忌辰。
夜一更,白氣起自乾方,直指南方,長竟天,廣尺許,良久乃滅。二更五更,坤方有氣如火光。
許啓啓曰,明日常參·經筵,取稟。傳曰,只晝講。
又以禮曹言啓曰,卽見章陵參奉馳報,今三月二十八日夜半,陵上有火光,率守僕等,急急撲滅,而趨詣之間,風勢乍緊,大王陵西北邊,幾半失火云,極爲驚駭。臣等取考本曹亂前遺在謄錄,丙申三月間,康陵失火,自上有素服,大內哭臨減膳,百官會各衙門,素服三日而止。依此擧行缺數字磨鍊,而遣重臣,今日內受香,慰安祭設行,堂上以下,依例急速進來,奉審,何如?傳曰,依啓。
以禮曹章陵失火事草記,傳于許啓曰,近例則似無哭臨之規,政院日記相考啓。
許啓,以禮曹言啓曰,章陵參奉牒報內,陵上魂遊石間,掛一木牌,付一紙榜,其三字缺書塡,守僕等取來,參奉及衆人所會處,木牌及紙榜,監送上曹云。此是匿名書,所當置之不問,而陵上之變,所關甚重,卽爲開見,則木牌·紙榜,皆書金浦郡守虐民之狀,而小無他語。此必奸民謀陷土主,生變於陵上也,尤爲痛駭。敢啓。傳曰,知道。
以備忘,傳于許啓曰,史官一員,騎馬三匹立之。
許啓啓曰,匿名書,不得相傳,其意有在。今此章陵紙榜·木牌,參奉之封送該曹,已爲不當,而該曹又爲封署,來呈本院,有乖法例。故臣等不敢入啓,還送該曹,燒火,宜當。敢啓。傳曰,允。
又啓曰,陵上失火,乃是莫大之變,金浦距京城,只二百里也。二十八日報來有變,則翌日所當卽爲上聞,而過二日後,始有此啓,極爲可駭。金浦官吏·本陵參奉中稽緩人,令該曹査出推治,何如?傳曰,允。
以禮曹變服節目,傳于許啓曰,冠帶未備,以白帖裏行禮,如何?
許啓啓曰,以禮曹章陵失火事草記,傳曰,近例則似無哭臨之規,政院日記考啓事,命下矣。取考丙寅年三月日記,則十四日,宣陵失火禮曹節目啓辭中,只有自上變服避正殿節次,無哭臨之節。且考丙申年日記,則顯陵失火時,禮曹初以哭臨節次入啓,而更以前例所無之故,改付標以入矣。敢啓。傳曰,知道。
又以禮曹言啓曰,哭臨一節,政院以不爲擧行,已爲入啓,節目單子中改付標矣。冠帶未備,則依近例以黑笠白帖裏黑帶,行禮,宜當。敢啓。傳曰,知道。
以備忘記,傳于許啓曰,章陵火災,極爲驚痛。令本道監司,可疑人摘發,依律科罪。
許啓啓曰,伏見禮曹章陵奉審□員役給馬磨鍊單子,有書寫一,書吏二,騎馬題給云。書啓正書。當在復命之時,書寫已爲剩人,而況書吏二人,尤爲不關。令該曹,減去書吏一人,以除驛馬之弊,何如?傳曰,知道。
政院·藥房·二品以上,大殿·中殿問安。答曰,知道。
許啓啓曰,金浦官吏及章陵參奉,陵上失火時,趁不上聞之罪,令該曹,覈出推治事,入啓,允下矣。今聞該曹下吏之言,則牒報今日入來云,金浦官事,已爲可駭。辰時入啓,亦不無遲緩之責,當該郞廳,從重推考,何如?傳曰,允。
又啓曰,初一日初二日停朝市,初三日大祭齋戒,初四日大祭正日,此四日視事,不爲取稟。傳曰,知道。
沈詻啓曰,政事□□□□□□□□事,命下矣。□□初二日停□□□□初三日□大祭齋戒□□□□□□□□□□□□□□□□□□□□。
持平朴守文啓曰,無似之臣,忝冒法□□□□□□□□□□□□□之罪,在所難免。而頃日引嫌之時,同僚請出,而以頻數遞改,未及聞知爲辭,亦不□□事,且臣素患脚病,比來轉劇,刺痛如碎,不能運步,冒呈辭單,已多日矣。其後同僚之引避,旣不得偕避,同僚之□□,亦不得處置,而卽聞有陵寢之變,不敢退伏,來詣闕下,而臣之前後所失,決不可晏然處置同僚。不得不瀆擾□□□臣罪尤大。請命遞斥臣職。答曰,勿辭。
鄭太和啓曰,持平朴守文,再啓煩瀆,退待物論矣。傳曰,知道。以上出燼餘日記郞廳權崇校正。郞廳愼基慶書。
上在昌慶宮。停常參·經筵。
傳曰,史官一員待命,騎馬三匹立之。金浦□□失火緣由,鉤問事。內下日記
義禁府啓曰,向前朱介同等,必是京畿監司狀啓中之人,而拿來都事,旣已辭朝。此人等,竝爲拿來之意,急送羅將,知委於下去都事之處,何如?傳曰,此人皆狀啓中之人,羅將,勿爲下送。禁府謄錄
上在昌慶宮。停常參·經筵。
兩司合啓,尹昉事。答曰,勿煩。
院啓,章陵參奉拿囚事,瀋陽牟利之輩,不爲續續入送事。答曰,依啓。
上在昌慶宮。停常參·經筵。
宗廟夏享大祭齋戒。
傳曰,史官一員待命,騎馬三匹立之。宗廟大祭時祭物·祭器,摘奸事。內下記草
上在昌慶宮。停常參·經筵。
下直,慶尙監司李命雄。
夜一更,流星出貫索星下,入軫星上,狀如鉢,尾長四五尺許。
慶尙監司李命雄,引見。
有政。
右議政沈悅初度呈辭。答曰,不允批答。
合司啓。答曰,勿爲堅執。
府啓。答曰,不允。內下日記
吏批,以申翊全爲修撰,朴徹爲戶曹佐郞,李溍爲禮曹佐郞,宋錫胤爲司藝,柳淰爲修撰,申楫爲司僕正,尹兼善爲判決事,朴潢爲兵曹參判,南斗瞻爲刑曹參議,金槃爲副提學,黃德柔爲戶曹正郞,宋時吉爲瑞山郡守,崔繼勳爲興海郡守,鄭致和爲舍人,金集爲執義,金益熙爲副校理,李裕後爲金化縣監,金仁爲价川郡守,趙松年爲懷德縣監,申應材爲慶興府使,趙絅爲司諫,金榮祖爲大司憲,安時賢爲掌令,林爲持平,金蓍國爲右尹,趙緯韓爲工曹參議,成以性爲掌令,沈澤爲直講,成楚客爲持平,南老星爲校理,趙昌連爲內贍提調,李時白爲尙衣提調,郭天成爲典籍,鄭致和·沈爲漢學敎授,閔光勳爲編修官,李枝茂爲兼春秋,鄭僩爲典涓司奉事,楊三輝爲典涓司參奉,盧協爲承文正字,呂爾載爲承文正字,金汝亮爲校書博士。烏江正鍵,今加正義,老職。慶基殿參奉洪進海,社稷參奉李惇義,相換。趙忠老爲書題。烏江君鍵。吏曹謄錄
義禁府啓曰,取考本廳謄錄,則丙寅年三月,宣陵有失火之變,其時可疑意者,私奴仁祿,加刑公事判付內,月前罪犯廟社之人,皆用三省推鞫,蓋所以重其事也,山陵之變,與廟社無異,不可以尋常推鞫,議大臣三省推鞫事,傳敎,欲其時大臣,仍爲三省推鞫矣。今此章陵守護軍朱介伊同等四名,已爲拿囚,依丙寅年例,三省推鞫。敢啓。傳曰,知道。
政院啓曰,三省推鞫委官,何大臣進去乎?敢稟。傳曰,左相進去。
又啓曰,三省推鞫爲之事,當命招兩司言之矣。憲府官員則全數,今政事出差,爲命招肅拜,使之參鞫,何如?傳曰,允。
又啓曰,禁府郞廳,以委官意來言,日前大祭日,不爲三省坐起。故今日不得開坐,待明日爲之,宜當云。敢啓。傳曰,知道。禁府謄錄
上在昌慶宮。停常參,只晝講。
巳時至申酉時,日暈。夜五更,流星出河鼓星下,入尾星上,狀如甁,尾長五六尺許。
章陵失火,守護軍等,三省推鞫爲之。
傳曰,史官一員待命,騎馬三匹立之,賑恤廳,摘奸。
鞫廳啓辭。答曰,依啓。齋室守直之人,姑停刑推,仍囚。
答刑判洪靌疏曰,省疏具悉。卿其勿辭,調理察職。
答副校理金益熙疏曰,省疏具悉爾懇。爾其勿辭察職。內下日記
晝講。入侍,知事南以雄,特進官鄭廣成,參贊官權濤,侍讀官金益熙,檢討官申翊全,假注書權摶,記事官李䅘·李天基。講詩傳大雅,自天之方懠,止四百三十三句。經筵日記
義禁府啓曰,今日當爲三省推鞫,而本府堂上不齊,新除授同知事金蓍國牌招肅拜,使之參鞫,何如?傳曰,依啓。
政院以司謁啓曰,明日齋戒,明明日國忌,三省推鞫,何以爲之?敢稟。傳曰,推鞫姑罷,過國忌後爲之。義禁府謄錄
上在昌慶宮。停常參·經筵。
視事,縕繹間不稟。
卯時,日暈左珥。辰巳時,日暈。午時,日有重暈。夜二更,月暈。
文定王后忌辰齋戒。
上在昌慶宮。停常參·經筵。
文定王后忌辰。
自辰時至巳時,日暈。五更,流星出房星下,入南方天際,狀如拳,尾長四五尺許。
上在昌慶宮。停常參·經筵。
夜二更,月暈。
府啓,尹暉事,吳竣事。答曰,依啓。尹暉事,所謂牟利等語,實涉情外,更加詳察,勿爲煩瀆。吳竣等,竝推考。
合司啓。答曰,無煩。
答右相再度呈辭曰,不允批答。
上在昌慶宮。停常參·經筵。
巡察使出去。
府前啓。答曰,奴輩所犯,移於厥主,實爲不當,更勿堅執。吳竣等,已爲推考,不必罷職。
院啓,司諫趙絅上來,下諭事。答曰,依啓。
答同副承旨鄭太和疏曰,省疏具悉。爾其勿辭,調理察職。
答綾川君具仁垕疏曰,省疏具悉。卿其勿辭,調理察任。內下日記
有政。吏批,以許積爲持平,崔文湜爲正言,崔來賢爲同知經筵,黃應吉爲軍器副正,李厚源爲修撰官,閔光勳爲編修官,洪鎭爲掌令,朴守文爲正言,陳尙意爲成均博士。吏曹政事
政院啓曰,三省推鞫,以臺諫有故,連日不得開坐,事甚未安。今日政,差出兩正言,竝牌招肅拜,使之推移鞫,何如?傳曰,依啓。禁府謄錄
上在昌慶宮。停常參·經筵。
自午時〈至〉申時,日暈。
視事頉稟。
合司啓。答曰,已諭,勿煩。
府前啓。答曰,依啓。尹暉事,已諭。
答領相崔鳴吉箚曰,省箚具悉。箚陳之事,當令該府議處。
答右相沈悅三度呈辭曰。不允批答。內下日記
政院啓曰,禁府郞廳來言,委官身病,不得進參云,三省推鞫,何以爲之?敢稟。傳曰,明日爲之。禁府謄錄
上在昌慶宮。停常參·經筵。
府前啓。答曰,不允。
合司前啓。答曰,毋煩。
答鞫廳啓辭曰,此輩情跡,旣已敗露,以予揆之,似非難明之獄也。渠雖發明,以延爇多少論之,則渠等雖預知待候,齋室往還之間,火災所及,似不至如彼而已也。鄭宗元,先見木牌,而摘奸之時,則渠言意以爲,例有之物云云,成介同折枝之心,前後所犯,亦爲各異,此等事,姑皆是難掩之處也。莫重之罪,不可輕貸,各別鉤問,以正邦刑。
傳曰,晉山監滉,子息被擄,而家貧,不能贖還云,其情事,尤爲矜惻。令該曹,贖還價題給。
上在昌慶宮。停常參·經筵。
五更,月暈。流星出河鼓星□,入牛星上,狀如拳,尾長五六尺許。
大臣及禁府堂上,引見。
右相沈悅四度呈辭。答曰,安心調理。
答刑判洪靌疏曰,省疏具悉卿懇。卿其勿辭,調理察職。內下日記
有政。吏批,以崔惠吉爲大司諫,林墰爲承旨。前僉正洪成海·李以溫,今加通政,納粟。吏曹政事
傳曰,明日三省推官齊會後,闕下來詣事,色承旨,以傳敎之意,通于推官,而勿爲命招引見。
政院啓曰,擧動之日,百司不得開坐,乃是常規,而三省推鞫,似與常時開坐有異,何以爲之?敢稟。傳曰,仍爲之。
傳曰,刑推罪人,皆已物故,今日勿爲開坐。禁府謄錄
上在昌慶宮。停常參·經筵。
夜一更至五更,月暈。
合司前啓。答曰,勿煩。
府前啓。答曰,不允。
春塘臺親臨試射正時,卯正二刻。
初試入格人三百四十三人內,片箭三矢一巡居首內禁衛劉成益,比校陞堂上,之次金亨祥,熟馬一匹賜給,邊將除授。高起生等七人邊二中,徐夢吉等三人貫一中,竝邊將除授。嘉善金禮正等三十七人邊一中,各弓子一張,長片箭各一部,桶兒一介賜給。閑良金重吉等六人,竝直赴。
右議政沈悅五度呈辭,答曰,安心調理。
答副校理李尙馨疏曰,爾其勿辭,調理察職。
上在昌慶宮。停常參·經筵。
恭惠王后忌辰齋戒。
辰巳時未申時,日暈,暈上有冠。
上在昌慶宮。停常參·經筵。
恭惠王后忌辰。
卯時,日暈左珥。五更,流星出天津星下,入壁星上,狀如鉢,尾長五六尺許。
上在昌慶宮。停常參·經筵。
未時,日暈兩珥。申酉時,日有重暈。
春塘臺親臨試放殿坐正坐,卯正一刻。
府啓。答曰,依啓。尹暉,功勞非細,尹兼善,其才可惜,竝勿爲煩論,試官姑先推考,解由事,當問大臣處之。
合司前啓。答曰,毋庸堅執。
右議政沈悅六度呈辭。答曰,安心調理。
答知經筵李顯英疏曰,省疏具悉卿懇。卿其勿辭,調理察任。內下日記
上在昌慶宮。停常參·經筵。
夜三更至五更,月暈。
府前啓。答曰,已諭。試官事,觀其緘辭而處之,未晩。
合司前啓。答曰,勿煩。
右議政沈悅七度呈辭。答曰,安心調理。內下日記
上在昌慶宮。停常參·經筵。
夜一更,流星出天棓星下,入天津星上,狀如鉢,尾長五六尺許。
有政。
府前啓。答曰,不允。
合司前啓。答曰,勿煩。
答校理兪胤曾疏曰,省疏具悉。爾其勿辭,調理察職。內下日記
吏批,以鄭弘溟·朴守弘爲承旨,李杭爲司評,李尙逸爲禮曹正郞,李爾松爲禮曹佐郞,魚尙俊爲鎭岑縣監,金蓍國爲戶曹參判,金光炫爲大司諫,洪錫圭爲高靈縣監,李善得爲陽城縣監。蓮恩都正應虎,蓮溪副令棨虎,鳳陽監炯仁,復職。金瑛爲典涓司直長,金宏爲居山察訪,李重國爲永春縣監,李慶相爲黃海都事,金華俊爲石城縣監,崔蘊爲比安縣監,呂渭老爲典籍,金后夔爲典籍,閔應協爲修撰,李山賚爲章陵參奉,李時煜爲敦寧參奉,鄭太和爲兵曹參知,兪㯙爲校理,崔葕爲漢城右尹,朴大華爲戶曹佐郞,徐忭爲鎭海縣監,鮮于浹爲掌樂主簿,安邦俊爲典牲主簿,成敬身爲新溪縣令,呂爾載爲奉常直長,郭聖兆爲奉常奉事。吏曹政事
上在昌慶宮。停常參,只晝講。
合司啓。答曰,予意已諭,毋庸更煩。
院啓,大司諫金光炫上來,下諭事。答曰,依啓。
右議政沈悅八度呈辭。傳曰,遣承旨敦諭。內下日記
晝講。入侍,知事南以雄,特進官李敬輿,參贊官林墰,侍讀官金益熙,檢討官閔應協,兼春秋蔡聖龜,假注書呂爾載,記事官李天基。講詩傳大雅蕩之什,自蕩蕩上帝,止如無人也。經筵日記
上在昌慶宮。停常參,經筵。
自昧爽至卯時,沈霧。
院前啓。答曰,勿煩。
答右承旨李厚源疏曰,省疏具悉。爾其勿辭,調理察職。內下日記
義禁府啓曰,李惇臨刑推事,命下,而臺諫,還收事論啓,刑推事,何以爲之,敢稟。傳曰,停啓後施行。禁府謄錄
上在昌慶宮。停常參,有朝講。
夜五更,月暈右珥。
輪對爲之。
府前啓。答曰,尹暉事,論執至此,削奪官爵。
右議政沈悅九度呈辭。答曰,安心調理。
答執義金集疏曰,省爾疏章,知爾上來,予甚喜焉。爾實合此任,勿爲控辭,調理行公。
答護軍鄭廣敬疏曰,省疏具悉卿懇。卿少無所失,宜安心行公。內下日記
朝講。入侍,領經筵崔鳴吉,知經筵南以恭,特進官呂爾徵·朴潢,參贊官朴守弘,掌令成以性,侍讀官金益熙,檢討官閔應協,正言崔文湜,兼春秋蔡聖龜,假注書呂爾載,記事官李天基。講詩傳大雅,自文王曰咨,止章八句。經筵日記
輪對入侍時,兵曹正郞鄭翼卿所啓,臣之所掌,則乃武兼司也。除拜一事,非郞官所可干預,而如上番軍之稱冤,臣亦飽聞。大槪上番軍士,其在平昔具奉之者,或有一奉之者,或絶爲者居半,而其立番,則勿論彼此,皆立兩朔,故渠輩稱冤,勢所然也。上年五月間,忠淸·京畿監司狀啓,槪陳此弊也。本曹亦無變通,移文各道,上番軍士存歿成冊,明査取來,則臣所謂三奉足者極少,而皆是絶爲,或有一二奉足者也。無計日減番,則非但入番日數,太半不足,至於入番侍衛,無以成形,故不得處置矣。此非特渠輩之號冤而已。朝家政體,似當有區處矣。法典內,例於式年,充定闕額,而經亂之後,人民散亡,或守令等,不能奉職,以致闕額之多,嚴立事目,沒數充定事,令廟堂,定奪施行,何如?上曰,依所啓施行。兵曹謄錄
領相所啓,世宗朝,用經制六典,世祖大王,作大典,至于成宗朝,始爲頒降,末年又頒前續錄,中廟朝,頒後續錄。自明廟至宣廟朝,則有受敎,而律官隨其所欲,任意低昂。故諺曰,熟鹿皮大典者,正以此也。當代傳敎中可法者,多有之,而散在各司,多致遺忘,癸亥以後受敎及捧承傳事,謄出裒集,講定歸一,然後稟旨施行,何如?上曰,宜矣。
朝講時,領相崔鳴吉所啓,旱災如此,必有冤獄而然矣。請審理冤獄,何如?上曰,予固欲爲之,卿言甚當,依爲之。禁府謄錄
上在昌慶宮。停常參·經筵。
未申時,日暈,蒼白色一道,起東方指乾方,長二十丈許,廣尺許,良久乃滅。酉時,日暈。
合司前啓。答曰,已諭。
府啓。答曰,不允。遞差事,依啓。
右議政沈悅十度呈辭。傳曰,遣承旨敦諭。
答忠義衛南爀疏曰,省疏具悉。爾條陳之事,當令該曹,議處焉。內下日記
義禁府啓曰,臣等伏承審理之命,反覆商議,則自古亢旱之災,必由於感傷,冤鬱之氣,亦在於滯囚,在今祈禳之道,莫先於疎決,而但罪名甚重,似難輕議,時囚罪人,各其名下,罪名懸錄,別單書啓,伏候上裁。答曰,稟秩中人,皆似有罪,其中何人,最冤耶?禁府謄錄
上在昌慶宮。停常參·經筵。
五更,流星出女星上,入危星下,狀如拳,尾長四五尺許。
合司前啓。答曰,勿煩。
府啓。答曰,不允。尹暉,已施重罰,勿爲更煩。
答右議政沈悅箚曰,省箚具悉至懇。昨日之事,本意所在,予已知之。卿其勿以過當之言介懷,須速出仕,以副予望。
上在昌慶宮。停常參·經筵。
有政。
合司前啓。答曰,毋庸强煩。
府啓。答曰,不允。
江原監司狀啓,原州地,私奴男伊家所養白雌鷄,去三月分,化爲雄鷄,變異非常云云。
答司果姜時溢疏曰,省疏具悉。省爾疏章,深嘉爾爲國之誠。所陳之事,當令該司,採用焉。內下日記
吏批,以睦性善爲校理,洪茂績爲掌令,沈世鐸爲監察,盧亨弼爲童蒙敎官,閔光勳爲編修官,金地南爲兼春秋,成楚客爲持平,李克仁爲持平,具仁垕爲判尹。吏曹政事
義禁府啓曰,云云事,傳敎矣。臣等別爲申稟,亦非以此人等,全無罪也。竊念審理之擧,乃所以示其疎滌之意也。抱痛圓門含冤獄戶者,疇非鬱結之氣而然?恐罪名關重,擅議爲難,故取其中罪名雖重而跡涉疑似者,及情固可惡而事理不重者,敢爲錄啓。如池達泝·南應海·南斗一·安成吉等,俱以邊將,因兵使狀啓,至於囚繫,累次受刑,而今見觀察使公文,則其中採蔘之人,越境則法當一切痛禁,至於我境禁斷,國法不然,本道各邑,有貢蔘,從何得出?知委各鎭堡十五處,使之許採,而至於越境之事,則其後査覈狀啓,別無明白現捉之事。以此觀之,則向前池達泝·南斗一·南應海·安成吉等所犯,實爲疑似矣。且姜永逸擧旗之罪,專在於監的官之付標,而至於相應之跡,則監的官鄭繼宗承服之時,亦不言及,此亦跡涉可疑。李得·李山等,固可駭,而但所犯之事,似非關重,受刑旣多,理宜明決。臣等用是仰稟,伏候上裁矣。元啓下單子,還入之意,敢啓。傳曰,依付標施行。禁府謄錄
以義禁府放未放單子,傳曰,南斗一等前後公事,覓入。
以備邊司審理冤獄草記,傳曰,審理命下,則京外一例施行,例也。何如是爲之耶?
義禁府啓曰,審理之規,初無定例,或自本府擧行,或議大臣處置,而昨承審理之命。臣等不曾商量,遽爲錄啓,殊失事體,極爲未安。京外罪囚,今當議處,就大臣稟定之意,敢啓。傳曰,有別敎然後,問于大臣,似是前規也。已上上同
上在昌慶宮。停常參,只晝講。
自巳時至申時,日暈。
合司啓。答曰,已諭。
府啓。答曰,樂院,非主文之司,提調,無相避之法,兼以武臣,與不爲避嫌,俱無不可矣。崔忠秀事,此時迎送,尤極有弊,更加詳察,亦勿煩論。尹暉·尹兼善事,已諭。
右議政沈悅十一度呈辭。答曰,安心調理。
答判尹具仁垕疏曰,省疏具悉卿懇。卿合此任,勿辭察職。內下日記
晝講。入侍,特進官具宏,同經筵李景奭,參贊官沈詻,侍讀官沈,檢討官李道長,記事官蔡聖龜·洪處亮·李天基。講詩傳大雅湯之什,自抑抑威儀,止孔子以其兄之子妻之。經筵日記
義禁府啓曰,來二十七日國忌,二十六日齋戒,本府不爲開坐事。
上在昌慶宮。停常參·經筵。
夜一更,流星出角星下,入氐星下,狀如鉢,尾長五六尺許。五更,黑雲一道如氣,起自東方,直指乾方,長竟天,廣尺許,良久乃滅。
府避嫌。啓。答曰,勿辭。
備忘記,祈雨祭獻官吳竣·權曗·李文澄·金瑨,各兒馬一匹,典祀官洪蒙源·金后夔·琴是調,大祝官李爾松·金善英·元簋·韓涵,宮闈令金克信·方再聘,各上弦弓一張,諸執事及監察,各不粧弓一張,賜給。
答具宏箚曰,省疏具悉卿懇。卿其安心,勿爲控辭。
右議政沈悅十二度呈辭。答曰,安心調理。
上在昌慶宮。停常參·經筵。
自辰時至未時,日暈。
上在昌慶宮。停常參,只晝講。
再次祈雨祭設行。
右議政沈悅十三度呈辭。傳曰,遣承旨敦諭。
答執義金集疏曰,省疏具悉。予甚缺然,爾須留在,以副予望。
合司啓。答曰,毋煩。內下日記
晝講。入侍,同經筵金來賢,特進官金蓍國,參贊官權濤,侍讀官沈,檢討官李道長,記事官金地南,假注書朴瑍,記事官李䅘。講詩傳大雅蕩〈之〉什,自無易由言,止豈可得哉。經筵日記
義禁府啓曰,臣等取考審理前例,時囚罪人,則自本府啓稟,而定配罪人,則有別敎,然後啓請,議于大臣,故今此審理命下之後,本府時囚罪人,則卽爲啓稟,而外方罪人,則在於刑曹,本府竄謫之類,則不敢擅便啓稟矣。大臣之意,有京外一體施行之命,則竄謫罪人,亦當竝稟云。故前日臣等,以就大臣議定之意仰稟,而伏承有別敎,然後〈問于大臣〉似是前規也之敎,故不敢更稟矣。伏見大臣啓辭,以獨審理京囚,出於錯認前例,遲延至今,不卽奉行,爲非,臣等不勝惶恐之至。定配審理事,何以爲之?敢稟。傳曰,定配罪人,亦爲審理。禁府謄錄
又啓曰,以本府定配罪人審理啓稟草記,傳曰,定配罪人,亦爲審理事,傳敎矣。議于大臣入啓之意,敢啓。傳曰,知道。上同
上在昌慶宮。停常參·經筵。
夜一更,流星出郞位星下,入軫星下,狀如拳,尾長七八尺許。
合司啓。答曰,毋庸强煩。
院啓,臺諫出仕事。答曰,依啓。且祭官賞格,此時點問,有關給賞,未爲不可矣。
答戶判李溟疏曰,省疏具悉卿懇。卿宜勿辭察職。
答刑曹參判吳竣以下啓辭曰,知道。勿待罪。內下日記
義禁府啓曰,本府堂上,就大臣開坐處,情涉可恕者八人,書諸別單,各其名下,以所見懸錄入啓,伏候睿裁。傳曰,知道。禁府謄錄。郞廳愼基慶書郞廳權崇校正
上在昌慶宮。停常參·經筵。
視事,地下日食,齋戒,故停。
大君軍官申晉翼,入來。
傳曰,鄭雷卿等之事,極爲驚慘,令該曹,葬需題給,其母妻,月給糧饌,以表予惻怛之意,姜孝元,一體施行。內下日記
上在昌慶宮。停常參·經筵。
夜四更,東方有氣如火光。
今日爲始,避正殿,減常膳,撤樂。
答達城尉徐景霌疏曰,省疏具悉卿懇。卿辭至此,摠管之任,當勉副焉。
備忘記,天之降災,年年若此,哀我孑遺,大命近止也。今此魃虐,實由寡躬,言念憂懼,罔知攸爲也。予自今日,欲爲益加修省,其令該曹,減膳·禁酒等事,另爲擧行。又令中外,時政得失,生民休戚,畢陳無隱,庶幾改過遷善,以答天譴。
府啓。答曰,已諭,毋煩。末端所陳事,當體念焉。
院前啓。答曰,旣是重罰,勿爲煩論。
兩司合啓。答曰,毋庸堅執。
右議政沈悅十四度呈辭。傳曰,安心調理。內下日記
求言傳敎,王若曰,於戲,天人之理,間不容髮,人之作慝,天必動威以警之,桴鼓影響,不足以喩其疾。予之忝臨兆民,十有七年于玆,兢兢業業,凜乎若朽索之御六馬。凡所以敬天而勤民者,靡所不用其極。而學未知方,無以變氣質之性。心有所蔽,不能通治道之要。敬天而天怒未已,勤民而民怨日滋。災沴靡辰不報,而予猶不能知罪。禍亂今已三作,而予猶不能改轍。茫茫然若涉淵氷,其無津涘。今我上而股肱,下而陪隷執事,以至草野韋布之士,不能交修不逮,終致淪喪,則亦何異同好之人,坐視不救,而載胥及溺者哉?卽今大亂之餘,大孽荐作,上年旱魃之酷,近古所無之變。公私儲積,已竭於議賑,而哀我孑遺之民,尙有道路之餓殍。予之心痌瘝,不啻若疚疾。惟幸兩麥稍茂,日望登場,而五日不雨,十日不雨,以至於四十餘日。已秀者,不能成實,未秀者,枯損且盡。五種之入土者,已龜坼矣,百穀之未播者,又撤耒矣。民之塡壑,若執左契,眇眇予一人,又將疇依?到此地頭,予欲無生。如避殿減膳禁酒等事,旣已擧行,而其於修省之道,直是末務,亦何能應之而弭災哉?尙望愛君憂國之人,肯恤予湯火之急。敷爾腎腸,各盡訏謨,開予茅塞,指予迷途。凡係予之闕失,政之疵纇,直辨極言,靡有所諱。俾予愚昧之質,賴爾匡救之力。稍尋一分開悟路徑,得以遷改,則庶幾天心可以少豫。民怨可以少紓,而膏澤之降,或可望矣。惟我一二廟堂同憂之臣,體予至意,布告中外,咸使聞知。出訓局謄錄
上在昌慶宮。避正殿,停常參·經筵。
夜五更,流星出室星下,入牛星上,狀如鉢,尾長四五尺許,坤方有氣如火光。
合司啓。答曰,勿煩。
府啓,尹暉·具仁垕等事,崔忠秀罷職事。答曰,依啓。尹暉·具仁垕等事,不允。
院前啓。答曰,已諭。
右議政沈悅十五度呈辭。傳曰,安心調理。內下日記
有政。吏批,以柳穎爲副修撰,金養誠爲典籍,李行遇爲兼校書校理,河榏爲北部參奉,柳湛爲平市奉事,李英耉爲典獄參奉,金集爲承旨。兼春秋四,李行遇·兪㯙·安獻規·許積。李景曾爲都承旨,崔有漢爲漢城參軍,鄭璜爲繕工副奉事,柳震立爲司僕主簿,金聲遠爲結城縣監,李幼泗爲陽城縣監,李三俊爲典籍,李厚源爲水原府使,申徵爲成均博士,權摶爲養賢庫直長,李興祿爲學諭,沈詻爲靑松君,許積爲持平,趙壽益爲執義,李克厚爲中部參奉,李曼爲副校理。政事
上在昌慶宮。避正殿,停常參,只晝講。
自昧爽至卯時,沈霧。申時,流星出西方天中,入乾方天際,狀如一斗器,尾長七八尺許,色蒼白,聲如微雷,有尾迹,良久乃滅。四更,流星出市樓星上,入大角星下,狀如鉢,尾長七八尺許。
旱氣太甚,故京外罪人,審理冤獄,更爲面稟次,以大臣,及兵曹·刑曹·禁府堂上·兩司長官,同爲入侍引見。
傳曰,減膳·避殿,日夜思愆,而蘊隆蟲蟲,凄風愈甚,靡瞻靡顧,云我無所也。罪實在予,欲爲親禱,此意,言于該曹。
合司啓。答曰,勿煩。
府啓。答曰,不允。下諭事,依啓。
院啓。答曰,勿爲情外之言,可也。
答昇平府院君金瑬疏曰,省疏具悉。卿其安心,勿爲待罪。
答右議政沈悅箚曰,省箚具悉。卿其安心,勿爲待罪。
答同副承旨金集疏曰,省疏具悉爾懇。爾雖有病,黽勉行公,勿爲控辭。內下日記
晝講。入侍,特進官李時白,知經筵南以恭,參贊官林墰,侍讀官南老星,檢討官李道長,記事官金地南,假注書朴瑍,記事官李䅘。講詩傳大雅湯〈之〉什,自荏染柔木,止爲刺厲王者誤矣。經筵日記
有政。以李基祚爲承旨,尹兼善爲戶曹參議。政事
晝講時,傳曰,以審理冤獄,大臣·禁府堂上·兵曹·刑曹堂上,竝爲命招,原任大臣,及兩司長官,亦命招。因旱災審理,道內江界府定配曺時亮,渭原郡定配李一相·朴宗胤,慶尙道泗川縣定配李廷楗等,放送事,本府堂上,親承榻前傳敎。禁府謄錄
上在昌慶宮。避正殿,停常參·經筵。
夜四五更,有霧氣。
答兵曹參知鄭太和疏曰,省疏具悉。爾其勿辭,調理察職。
答禮曹判書李德泂疏曰,省疏具悉。卿其勿爲控辭,令參判代行。內下日記
義禁府啓曰,今五月初七日,社稷祈雨親祭時隨駕,本府郞廳十員,當爲分差,而都事一員,病親受由。假郞廳一員,令吏曹,依前例差出,何如?傳曰,允。
又啓曰,李惇臨推覈事,命下矣。臺諫所啓,士人金克和,同宿云,金克和拿問之意,敢啓。傳曰,知道。禁府謄錄
上在昌慶宮。避正殿,停常參·經筵。
自昧爽至辰時,有霧氣。
社稷親祭祈雨。
親祭擧動,三嚴申初一刻。內下日記
有政。吏批,以李廷圭爲德川郡守。吏曹政事
上在昌慶宮。避正殿,停常參·經筵。
巳未時,日暈。夜二更,月暈。
合司前啓。答曰,勿煩。
府前啓,兵郞·把摠·哨官等推考事。答曰,依啓。尹暉·具仁垕等事,不允。
院前啓,廣興奉事汰去事。答曰,依啓。尹暉事,已諭。
右議政沈悅十六度呈辭。傳曰,安心調理。
上在昌慶宮。避正殿,停常參·經筵。
自辰時至午時,日暈。自申時達夜,下雨。
合司前啓。答曰,毋庸堅執。
府啓。答曰,拿鞫過矣。更〈勿〉瀆擾。
院前啓,及典獄徒囚,多至五十餘人,令該曹,毋踵前習,從速處決事。掖庭下人,勢家奴子,上司胥吏,受料之際,小不如意,恣行橫挐,倉官臺官,一一摘發,報法司治罪,官員循私不報者,亦爲汰去事。答曰,依啓。尹暉,拿鞫似過,尹兼善,試可無妨,竝勿煩論。且量料一事,無害於公家,則置之可矣,問于該曹,處置。
答知中樞府事閔馨男箚曰,省箚具悉。予甚嘉尙,箚辭無非至論,當體念而施行焉。
右議政沈悅十七度呈辭。傳曰,安心調理。
上在昌慶宮。避正殿,停常參·經筵。
太宗大王忌辰,齋戒。
上在昌慶宮。避正殿,停常參·經筵。
太宗大王忌辰。
上在昌慶宮。避正殿,停常參,有朝講。
右議政沈悅十八度呈辭。傳曰,安心調理。
答綾川君具仁垕疏曰,省疏具悉卿懇。卿辭至此,掌樂提調,當勉副焉。
答綾原大君箚曰,省箚具悉。箚陳之事,當勉從焉。
答吏曹參判李敬輿疏曰,省疏具悉卿懇。卿將母於京,則忠孝,可以兩全,須念王事靡盬,以副予意。內下日記
朝講。入侍,領經筵申景禛,特進官金藎國,大司憲南以雄,同經筵李景奭,特進官金南重,參贊官李基祚,侍讀官南老星,檢討官李道長,正言崔文湜,記事官蔡聖龜,假注書朴瑍,記事官李䅘。講詩傳大雅湯之什,自菀彼桑柔,止相與入於陷溺而已。經筵日記
朝講入侍時,特進官金藎國所啓,江華束伍軍兵,亂時作爲上船,故生存者,千九百餘名矣。然今無一人之有軍器者。今年則値此飢荒,姑停操,而豈可全然棄置乎?當秋間,以擧鍊習之事,而軍器無形,本府物力,難以措辦,預令廟堂,別樣分付,以爲軍器措治之地,何如?上曰,渠等各持軍器,旣已上船,而皆不戰而走,何以無軍器耶?金藎國曰,當初卽爲收拾,則似或還推,而旣不能然,故今無餘存矣。上曰,不戰而走,且不納軍器,可乎?似當推徵,其時留守,亦無能矣。左議政申景禛曰,丁丑年,其處軍人,來于京中,盡賣軍器而食矣。措辦炭石,改造則或可,而今難徵納矣。上曰,此而不徵,則必有後弊,雖不可弓者必徵其弓,銃者必徵其銃,亦不可全然無罰矣。且其時或有還納者,有不納者,今若不問其不納之罪,則後誰有還納者乎?令廟堂,商量處置。兵曹謄錄
輪對入侍時,司僕寺判官梁譔所啓,臣所管,乃諸員也。諸員之役,非但國馬養飼,實爲侍衛之卒,緩急調用,故雜役勿侵。上京替番,而亂前,則京外諸員之數,二千二百七十七名,而亂後,存歿査覈,則被擄逃故者,極多。慮有疎漏之患,使之更査,而京畿·忠淸·江原等道,査覈成冊盡到然後,實數書啓事,提調已爲議定,而近來各官,不計法典,諸員重役,移定於束伍及他役,事理不當。自今以後,依法勿侵,專委其役事,嚴飭各道,何如?上曰,言于該曹。謄錄上同
輪對官掌樂僉正沈闥入侍時所啓,臣之職,無他務,而只掌樂而已。喪亂之後,廟樂不得已停罷。且慮有樂崩之患,故上年,大臣啓辭,工生元數中,抄出百名,春夏秋冬,分二番,相替鍊習。而大槪如有他日廟樂復設之擧,則決難模樣。當初被擄工生,數幾至百餘名,今則已經數年,必有生存逃贖者,居半閑遊,其中可合者,待秋成,抄出鍊習,何如?上曰,言于該曹。掌樂院謄錄
上在昌慶宮。避正殿,停常參·經筵。
午時申時,日暈。
傳曰,飢饉若此,卒逝功臣妻子,何以聊生,予甚念之。其中尤甚貧乏者,令該府,廣爲聞見,限秋成給料,以周其急。
合司啓。答曰,已諭。
府啓,海南縣監趙廷立拿鞫事。答曰,依啓。
答吏曹參判李敬輿疏曰,省疏具悉。深用嘉尙。疏中所陳,實合情禮,卿其下去救病,而如難偕還,則病愈之後,先爲上來,以副予望。內下日記
有政。吏批,以李明漢爲兵曹參知,呂爾載爲注書,洪振道爲南陽君,朴長遠爲檢閱,李時馥爲學諭,洪瑞鳳爲益寧府院君,李明漢爲承文副提調,李基祚·李景曾爲修撰官。吏曹政事
金宗一原情。入啓,判付內,議處事。本府回啓,向前金宗一所犯,事係規外,本府不敢獻議,議大臣處置,何如?啓,傳曰,允。禁府謄錄
上在昌慶宮。避正殿,停常參·經筵。
合司啓。答曰,勿煩。
府啓。答曰,依啓。崔文湜遞差。
右議政沈悅十九度呈辭。傳曰,遣承旨敦諭。
答領中樞府事李聖求疏曰,省疏具悉。卿家悶迫之狀,國人所知,卿其安心,勿爲控辭。內下日記
禁府,大臣收議,領議政崔鳴吉,左議政申景禛,議金宗一,與聞鄭雷卿之謀,不能救止。雖非身犯,似不得無罪,伏惟上裁。昇平府院君金瑬,益寧府院君洪瑞鳳,領中樞府事李聖求,右議政沈悅,病不收議。大臣之意如此,上裁,何如?判付內,決杖定配。禁府謄錄
上在昌慶宮。避正殿,停常參,只晝講。
答前司果權釴疏曰,省疏具悉。深嘉爾爲國之誠。疏辭,其當留念而自勉焉。
答綾城府院君箚曰,省箚具悉。卿其勿辭,調理察任。內下日記
晝講。入侍,同經筵金榮祖,特進官崔惠吉,參贊官金集,侍讀官南老星,檢討官李道長,記事官呂爾載,記事官李䅘·朴長遠。講詩傳大雅蕩之什,自如彼遡風,止安爲荼毒也。經筵日記
上在昌慶宮。避正殿,停常參·經筵。
夜一更,木星退犯房北第一星。
月食齋戒。
答玉堂箚曰,省箚具悉。深嘉卿等愛君憂國之誠。箚陳之事,無非格言至論,予當惕念而採施焉。
上在昌慶宮。避正殿,停常參,只晝講。
申酉時,日有左珥。
有政。
合司前啓。答曰,毋煩。
院啓。答曰,已諭。不允。下諭事,依啓。
傳曰,史官一員待命,騎馬三匹立之。祈雨處摘奸。
答右議政沈悅疏曰,省卿上疏,予甚缺然。卿一出仕,予日望之,雖有疾病,臥閤論道,以副至望。內下日記
晝講。入侍,同經筵金壽賢,特進官朴潢,參贊官李景曾,侍讀官南老星,檢討官李道長,記事官呂爾載,記事官李䅘·朴長遠。講詩傳大雅,蕩之什,自大風有隊,止章八句八章章六句。經筵日記
吏批,以南以雄爲春城君,閔應協爲掌令,李襘爲持平,林爲正言,全湜爲大司憲,李景義爲大司諫,李尙馨爲掌令,沈爲獻納。吏曹政事
上在昌慶宮。避正殿,停常參·經筵。
辰時申酉時,日暈。夜四五更,月暈,白雲一道如氣,起自艮方,橫過月上,指坤方,長竟天,廣可數尺,良久乃滅。
合司啓。答曰,毋庸强煩。
院啓。答曰,不允。尹兼善遞差。
府啓,持平李襘上來下諭事,典獄官員汰去事。答曰,依啓。內下日記
義禁府啓曰,本府罪人中,南應海·安成吉·池達泝·南斗一·崔守仁·金尙彬等,皆以鄕曲之人,滯囚累朔,養獄無人,或一二食,或收食於他罪人之飯。今則本府罪人,數小,故或有專飢度日云。聞來可矜,依近日刑曹支方來罪人例,令賑恤廳,給料連命,何如?傳曰,依啓。禁府謄錄
上在昌慶宮。避正殿,停常參·經筵。
辰巳時,日暈。夜五更,流星出河鼓星下,入箕星上,狀如鉢,尾長三四尺許。
合司啓。答曰,勿煩。
院啓。答曰,不允。
答右議政沈悅疏曰,省疏具悉至懇。予意已諭,須勿固辭。
上在昌慶宮。避正殿,停常參·經筵。
合司啓。答曰,勿煩。
院前啓。答曰,不允。
府啓,臺諫出仕事。答曰,依啓。
傳曰,史官一員待命,騎馬三匹立之。成均館,晝摘奸事
答綾川君具仁垕疏曰,省疏具悉卿懇。卿其勿辭,待母病差歇行公。
答大司諫李景義疏曰,省爾疏章,嘉爾言論,愈往愈直。疏辭,予當自勉,爾其勿辭察職。
答校理睦性善疏曰,省疏具悉。爾不染痛,則入侍無妨,爾其勿辭察職。
答兵曹參議李明漢疏曰,省疏具悉爾懇。爾其勿辭察任。備局有司辭職
答吏曹參議金世濂疏曰,省疏具悉爾懇。爾其勿辭察任。備局有司
上在昌慶宮。避正殿,停常參·經筵。
合司啓。答曰,無庸堅執。
院啓,尹順之罷職不敍,金振·李行遇罷職事。答曰,依啓。
府啓,陜川縣監金孝建罷職事。答曰,依啓。李大廈事,似不近理,更加詳察,姑勿煩論。
答副修撰柳穎疏曰,省疏具悉。爾其勿辭,調理察職。內下日記
義禁府啓曰,弑主罪人亡龍·應立,係是綱常,依前例三省推鞫之意,敢啓。傳曰,知道。禁府謄錄
又啓曰,云云事,傳敎矣。取考刑曹公事,則安夢彪,乃許謙益等殺人事干也。殺人之獄,事體甚重,所當一處訊問,不可以出身之故,分出一人,移鞫於本府,非但獄體相殊,前例亦無如此之事。安夢彪還送該曹,一處刑推,何如?答曰,依啓。上同
上在昌慶宮。避正殿,停常參,有朝講。
未申時,日暈。酉時,日暈左珥。夜三更至五更,月暈。
答掌令李尙馨疏曰,省疏具悉。予甚嘉尙。所陳弊瘼,當令廟堂,參酌施行,爾其勿辭察職。
輪對爲之。內下日記
朝講。入侍,領經筵沈悅,特進官洪振道,同經筵李景奭,特進官鄭廣敬,參贊官朴守弘,掌令閔應協,獻納沈,侍讀官南老星,檢討官柳淰,記事官呂爾載,記注官李䅘·朴長遠。講詩傳大雅蕩之什,自倬彼雲漢,止涕泣而道之也。經筵日記
上在昌慶宮。避正殿,停常參·經筵。
有政。
合司啓。答曰,已諭。
府啓,掌令閔應協出仕事。答曰,依啓。李大廈推考。
別殿講爲之。
傳曰,殿講,易學居首河晉善,周易通直赴會試,之次進士李惟碩詩傳通給二分。生員權詗·李河·申塯,竝中庸略,幼學朴成龍,大學略生員洪克訥,進士李卓立,竝周易粗各給一分,生員宋琬等五人,四書粗各紙四卷筆四柄墨三笏賜給。
答同副承旨金集疏曰,省疏具悉爾懇。爾其勿辭,調理察職。
答金集再疏曰,省疏具悉爾懇。爾勿固辭,從容調理行公。內下日記
吏批,以金翧爲內侍敎官,李雲戴爲高山察訪,李皡爲居山察訪,沈爲吏曹佐郞,睦性善爲承旨,李顯英爲判義禁,南宅忠爲海南縣監,盧尙賢爲成均博士,李泰運爲學諭,李三俊爲監察,李遇臣爲引儀,任絖爲忠州牧使,沈景鼇爲典獄參奉,金來昌爲比安縣監,吳達周爲漆原察訪,李益培爲廣興副奉事,金益熙爲吏曹佐郞,李晛爲尙衣直長,朴亨立爲典涓司直長,兪㯙爲獻納,林得悅爲直講,成以性爲校理,柳東紀爲典獄奉事,李震發爲穆陵參奉,李道長爲陜川縣監,鄭太和爲戶曹參議,朴尙儉爲繕工主簿,李景嚴爲判決事,許應祥爲南海縣令,崔文湜爲江原都事,申起訓爲引儀。吏曹政事
上在昌慶宮。避正殿,停常參·經筵。
太祖大王忌辰,齋戒。
以國忌齋戒,頉稟。
上在昌慶宮。避正殿,停常參·經筵。
太祖大王忌辰。
自卯〈時至〉辰時,日暈。申時,日暈。
上在昌慶宮。避正殿,停常參,只晝講。
合司啓。答曰,勿煩。
院啓。答曰,已定之任,因此難免,勿爲改差,可也。
府啓。答曰,不允。海南事,沿海守令,皆以文官差送,似未妥當矣。
答同副承旨睦性善疏曰,省疏具悉。爾才實合擢用,爾其勿辭察職。內下日記
晝講。入侍,知經筵南以雄,特進官李溟,參贊官睦性善,侍讀官成以性,檢討官柳淰,假注書洪處尹,記事官李䅘·朴長遠。講詩傳大雅,蕩〈之〉什,自旱旣太甚,止章十句。經筵日記
上在昌慶宮。避正殿,停常參·經筵。
卯時,日有右珥。自辰時至未時,日暈。
合司啓。答曰,勿煩。
府啓。答曰,不允。
答礪山郡守金孝誠疏曰,省疏具悉。深用嘉尙。所陳之事,當爲留念而體行焉。
答副校理李曼疏曰,省疏具悉。爾其勿辭,調理察職。
答兵曹參議鄭太和疏曰,省疏具悉。爾其勿辭,調理察職。
上在昌慶宮。避正殿,停常參·經筵。
夜二更,流星出斗星上,入天罡星下,狀如拳,尾長三四尺許。
合司前啓。答曰,予意已諭。
府啓,梁山郡守李大廈拿鞫定罪事。答曰,依啓。
合司再啓。答曰,勿煩。
答知中樞府事李景稷箚曰,省箚具悉。卿合此任,勿爲控辭。
答右議政沈悅箚曰,省箚具悉卿懇。臺官所論,實涉過當,故不爲允從,卿其安心,勿爲待罪。
答南平幼學崔興禮疏曰,省疏具悉。嘉爾爲國之誠,所陳之事,當留念而採用焉。
答都承旨朴潢疏曰,省疏具悉。卿合此任,勿辭察職。內下日記
迎接都監啓曰,今此勅使行期甚迫,凡措辦之事,甚爲急迫,各色郞廳,依謄錄,竝爲加啓下。其中軍色·雜物色·應辦色,三員內,竝減一員,宴享色則事務甚多,故仍存三員,而但書吏·使令,庫直之數甚多。當此料布不足之時,不可一時差出,各色書吏·使令,及書寫,各分半先差,而儺禮色書吏三人,則盡數差出,未差數則白牌渡江後,盡爲差出,庫直則二名定處,先出一名之意,敢啓。答曰,知道。不緊官吏,更加量減。迎接謄錄
大臣及備局堂上·三司長官,引見。內下日記
政院啓曰,三省推鞫,何大臣進去乎?敢稟。傳曰,右相進去。
義禁府啓曰,弑主罪人亡龍·應立等承欵,旣已正刑,妻子爲奴,破家瀦澤,所居地邑倅罷職降號等事,依前例,捧承傳施行,何如?傳曰,依啓。禁府謄錄
引見時,□□具所啓,勅使時所用山鳩,例以謄錄,令訓鍊都監軍士捉納,而山鳩不易,若或以家鳩代納,則退以不捧。灸之炮之,則山鳩·家鳩,小無異同,其弊不貲矣。領相曰,如此等事,使館伴遠接使,檢飭,可也。李景曾曰,唐雁,必定於外方,得之甚難,臨時貿得之際,一雁之價,多至二十餘疋,而有處,亦不易得,自京貿於若干有處以用,而勿爲多定於外方,可矣。朴潢曰,鴨子,亦可用矣。上曰,以鴨子,加數用之,宜矣。訓局謄錄
上在昌慶宮。避正殿,停常參·經筵。
自巳時至戌時,日暈。夜一更,流星出角星上,入右執法星上,狀如鉢,尾長三四尺許。
有政。內下日記
迎接都監啓曰,今此勅使之行,日期甚迫,雖國計有餘之時,凡干措辦之事,極爲悶迫。況此蕩竭之日,看檢之官,若不得人,則難以成樣。舍人鄭致和,以都廳啓下,非但有風力,剛明過人,得此一人,足以濟事,而今聞以母病,受由本府,下去水原。聞其病患,實非大段云,令該曹,催促上來,使之察任,何如?傳曰,允。
又啓曰,云云事,傳敎矣。郞廳啓下時,就謄錄中六所掌,緊歇相考,歇處則一員或減磨鍊,竝三員減去矣。今承聖敎,更爲參商,宴享色一員,米麪色一員,盤膳色一員,儺禮色一員,竝四員減去,竝付標以入,且書吏五人,姑爲減去之意,敢啓。答曰,依啓。
都監郞廳以遠接使意啓曰,勅行遲速,未能預料,臣將於六月初四日,辭朝西下,一應齎去之物,及一行夫馬,令各該司,斯速整齊,何如?答曰,依啓。迎接謄錄
吏批,以李克仁爲持平,朴潢爲都承旨,柳穎爲兼春秋,金汝鈺爲司諫,鄭太和爲水原府使。吏曹政事
上在昌慶宮。避正殿,停常參·經筵。
自巳時至未時,日暈。
勅使,初一日離發於會同館事,先聲來到。
下直,遠接使李景曾。
合司前啓。答曰,勿煩。
府啓,江原都事崔文湜遞差事。答曰,依啓。
遠接使李景曾,請對引見。內下日記
迎接都監啓曰,戶曹佐郞睦嗜善,以都監郞廳啓下,而方以別營三手糧捧上事,出在江上,未得撤還。以正郞洪差下,改付標,何如?傳曰,知道。迎接謄錄
有政。吏批,以李有養爲仁川府使,姜瑜爲兵曹正郞,沈爲兼持平,許積爲修撰,金后夔爲興陽縣監,權濤爲戶曹參議,姜栢年爲江原都事,李必馣爲掌樂主簿,朴挺生爲梁山郡守,徐擇履爲文義縣令,鄭廣敬爲兵曹參判,南以雄爲判尹,吳達天爲高陽郡守,沈器周爲水原府使,李景稷爲掌樂提調。吏曹政事
上在昌慶宮。避正殿,停常參·經筵。
安州迎慰使東昌尉權大恒,下直。
合司前啓。答曰,毋庸堅執。
院啓,金汝鈺遞差事。答曰,依啓。
答承旨朴守弘疏曰,省疏具悉。爾其勿辭,調理察職。郞廳愼基慶書郞廳權崇校正
上在昌慶宮。停常參·經筵。
有政。
自昧爽至辰時,沈霧。夜四更,流星出天津星上,入乾方天際,狀如鉢,尾長八九尺許。
左副承旨朴守弘再疏曰,缺。答曰,省疏具悉。爾其勿辭察職。
吏曹粘目。答曰,此輩扈從,尤爲可嘉,照舊例施行,以酬其勞。
院啓,興陽縣監金后奭遞差事。答曰,依啓。
合司前啓。答曰,已諭。
兵曹粘目。答曰,旣爲居首,則似無落漏之理,更爲商査處置。內下日記
上在昌慶宮。停常參·經筵。
下直,仁川府使李有養。
夜一更,流星出匏瓜星下,入虛星上,狀如鉢,尾長七八尺許。五更,流星出斗星下,入南方天際,狀如鉢,尾長四五尺許。
大司憲全湜,大司諫李景義,掌令閔應協,獻納兪㯙,持平李克仁,正言朴守文所啓,尹昉遠竄事。答曰,勿煩。燼餘以下缺
迎接都監啓曰,取考丁丑年雜物色謄錄,則其所用雜物,皆是冬月所産,乾物外,實果·魚膳等物,皆卽今所無之物,皆將以時産之物,推移代用事,各其下懸錄以入之意,敢啓。迎接謄錄。答曰,依啓。
大司憲全湜,掌令閔應協,持平李克仁啓曰,訓鍊正兼內乘之任,武弁中多履歷有才望者授之,以爲他日閫帥之階,意非偶然。訓鍊正韓晊,本以悖戾之人,見棄儕類,至於登科做官之後,亦無招贅之人,其行己之悖惡,從可知矣。及其驟升本職,物情駭異,本院中,有識武夫,恥居其下。且於內司缺際,以〈其〉奴子代充巨達,但有虛名,徒受料米。餘缺。答曰,此人才器俱優,合於是任,更加詳察,勿爲煩論。以上出燼餘日記
上在昌慶宮。避正殿,停常參·經筵。
自寅時至辰時,沈霧。自巳時至申時,日暈。
睦性善,以兵曹言啓曰,去夜發遣郞廳,闕內各處摘奸,則忠翊將缺正兵金俊玉·金德立·李德男·南聲臣·盧興老·金二成·朴莫金·韓萬福·白己男·金時奉·朴難奉·張成男·尹武元·金孝義·金仁京·李海吉·張德男·嚴天玉·申莫山·張仲國·金澤男等,無劍,正兵金京世·崔希方等,橫劍逢點,事甚駭愕,竝依前例,自本府,從輕重論罪,何如?傳曰,依啓。
又以備邊司言啓曰,謝恩使書狀官沈,卒得重病,勢難遠行,令該曹,差出其代,宜當。敢啓。傳曰,依啓。
傳于睦性善曰,史官一員待命,騎馬三匹立之。
又以迎接都監言啓曰,雜物色郞廳司果嚴鼎耉,謝恩使書狀移差代,成均館直講沈澤,改付標以入之意,敢啓。傳曰,知道。
大司憲全湜,持平李克仁啓曰,訓鍊正兼內乘之職,措語見上餘缺。答曰,毋庸强煩。以上出燼餘日記
上在昌慶宮。避正殿,停常參·經筵。
下直,忠州牧使任絖。陜川縣監缺
李基祚啓曰,明日常參·經筵,何以爲之?敢啓。傳曰,只晝講。
睦性善,以備邊司言啓曰,缺劉莫同官奴天男等,曾因越境採蔘缺人,故具由移咨,囚禁以待矣。卽者淸國出咨,不爲擧論,則當此農節,久囚可慮,放送似當,而私自越境之罪,不可不徵,令本道兵使,依法重治,何如?傳曰,允。
又以都摠府言啓曰,都摠具仁垕,以其親病,累月不仕,前頭勅行臨迫,如習儀及入直等事,極爲可慮,具仁垕改差,何如?傳曰,依啓。
大司憲全湜,持平李克仁啓曰,訓鍊正韓晊罷職不敍事。答曰,以爲缺此則推考,可也。
睦性善啓曰,韓晊推考事,命下矣。臺諫方以罷職不敍論啓,推考承傳,不得捧入之意,敢啓。傳曰,知道。
李基祚,以吏曹言啓曰,臺諫有闕,政事,何以爲之?敢稟。傳曰,明日爲之。
掌令洪茂績疏曰,伏以,臣伏覩近缺半丈殿下誠能以萬人之抱冤號痛者,移之於殿下之心,以萬人之必欲伸之者,移之於殿下之心,造次必於是,斯須必於是,其於一擧一措之間,以示奮發必伸之志,則擧國臣民之咸懷切痛而鬱結于中者,孰不瞻仰殿下大有爲之心,隱然有所待於其心,而少紓其怨氣乎?今雖得雨,霑不及時,禾苗已損,西成無望,惟冀聖明,勿以此爲幸,而益加聖心焉。臣於曩日,妄陳狂言,自速罪戾,席藁私齋,以待斧鉞之誅。殿下不惟不誅,又從以採納焉。至使日月之更,衆人咸覩,而嘉言一播,遠邇謄聞,擧國臣民,莫不抃賀,此古人所謂,不以無過爲賢,而必以改過爲賢者也。餘缺。答曰,省疏具悉。爾宜勿辭察職。以上出燼餘日記
義禁府啓曰,經變以後,本府羅將,累次啓請,前後給料者,摠合二十五名矣。本府當直,分把使喚,不時拿來押去,相繼出使,恒存者無幾,每於坐起時,不成貌樣。自前擧動,侍衛羅將十二名,該曹給價雇立,此外科擧禁亂,隨其入把多少,亦自該曹給價雇立,亦是流來舊例也。今此勅使三行應入羅將,舊例相考,則每行各三雙,而所着之衣,則自都監別備以給,三行羅將,合以計之,則十八名也。三使入館後,左右大門,及三挾門,竝五處把守,各都事一員,書吏一人,羅將三名定送,合書吏五人,羅將十五名也。此則不可以迷劣之人,苟充定送,亦不可以升斗之米,給價募入,令兵曹,某色軍中,擇定壯實伶俐,使喚可合者,依容入定給,俾免生事,令兵曹,捧承傳施行,何如?答曰,依啓。出禁府謄錄
上在昌慶宮。避正殿,只晝講。
未申時,日暈。
李基祚啓曰,明日常參·經筵,何以爲之?敢稟。傳曰,停。
睦性善,以都摠府言啓曰,今日入直軍士,當爲中日習射,而雨勢不霽,退行之意,敢啓。傳曰,知道。
睦性善,以備邊司言啓曰,謝恩使書狀官嚴鼎耉,近得傷寒,痛勢甚重,而發行日子已迫,其間若未差出,狼狽可慮。累次請遞,固知未妥,而聞其實病如此,不可不變通,令該曹,當日內,差出其代,何如?傳曰,依啓。
又以吏曹言啓曰,以曹草記,武兼宣傳官缺傳曰,雖未全除,從略移差,可也事,傳敎矣。餘全缺
李德洙,以漢城府言啓曰,本府判官河榏,家在晉州遠地,上來遲速,未可預料。當此勅行臨迫,諸部多事之時,主簿一人,勢難獨當,河榏,閑官換差,何如?傳曰,依啓。
又以漢城府言啓曰,今此勅使時,諸役軍分定,孑遺之民,每患不足,而諸宮家·諸上司所屬之人,陸續稱頉,捧甘結於五部,少不如意,則捉致下人,各別治罪,殘部一二下人,救罪不暇,無以治事。前頭勅行迫,凡事勢難成形,極爲寒心。自今以後,凡干捧甘結之事,勿侵五部,一關由本府事,捧承傳施行,何如?傳曰,依啓。
有政。吏批,判書李景奭進,參判李敬輿在外,參議金世濂進,都承旨朴潢進。
兵批,判書李時白進,參判鄭廣敬病,參議李明漢進,參知李俔病,左副承旨睦性善進。
以李景義爲承旨,曺得英〈爲〉持平,權義中爲軍器僉正,成台耉爲成均館直講,金壽賢爲大司諫,元振溟爲平市令,鄭廣成爲漢城庶尹,趙重呂爲副校理,柳穎爲副修撰,郭聖龜爲學錄,李垶·朴瑍爲承文院副正字,梁□□爲□□縣監,聃齡〈君〉爲珍陽君,忠生爲益昌君,□□爲淸城監,晫爲靈原令,利忠□□□□□,儉忠爲竹城副守,得吉爲興城令,繼爲□□□,翼聖爲靈川副令,璧瞻爲坡原令,藎胤爲長溪副令,□□爲昌興副令,得吉爲安山副令,特龍爲海陵副令,四男爲□□令,珀爲海昌監,文藼爲花山監,元藼爲□城監,暻爲靈川副令,垠爲原城監,承慶爲晉平副正,世柱爲漢陽守,暎爲海原副令,嚴鼎耉爲兼持平。安東府使鄭世規,利川府使李必達,今加通政,降資還給,仁同府使丁好恕,今降通訓,淸河縣監宋希進,今降中訓,水軍未充定,前郡守尹天衢,今加通政,前郡守嚴愰,今加嘉善。
兵批,司直朴守弘·鄭雲湖,司果李時英·李襘,司正尹天衢,副司果金尙宓·李英發。
大司憲全湜,掌令洪茂績,持平李克仁啓曰,訓鍊院正兼內乘之任,措語見上餘缺新除授持平曺得英,時在京畿驪州地,請斯速乘馹上來事,下諭,何如?答曰,不允。下諭事,依啓。
司諫李尙義,掌令朴守文啓曰,近來陵寢,連有火災,此朝廷專責人心之惡,不治官員之罪缺英陵參奉李晉輔,侵虐陵卒,罔有紀極,凡諸陵屬,不勝怨苦,莅官如是其無狀,則陵上之變,未必不由於此。如此之人,置而不治,則將來之患,有不可勝言。請參奉李晉輔,削去仕版,告訴首倡者,亦令攸司,摘發治罪。四山監役朴涵韓,爲人愚濫,行己悖戾,筮仕之初,旣有麤鄙之誚,居官之際,亦多可駭之事。如此之人,不可齒在衣冠之列,請命汰去。答曰,依啓。參奉等事,當初處置,實非偶然,更加深思,勿爲煩論。
午時,上御文政殿南廡下。入侍,特進官李時白,同知事金榮祖,參贊官李德洙,侍讀官李曼,檢討官許積,假注書洪處尹,記事官李䅘·朴長遠。上讀前受詩音一遍。李曼進讀,蒸民第一章至第四章,音·釋各一遍。上亦如之。曼曰,此詩謂申伯,以炎帝之後,爲唐虞四岳之官,能盡其誠,以事鬼神。鬼享誠,故世生賢孫,以爲周之翰屛也。中國,有五岳之七行腐爛專缺舜典,指四岳爲伯夷,未知伯夷亦嘗爲四岳之官也。亹亹,勉强貌,或與文王之亹亹不同者,文王,以生知安行之資,宜無所勉强,而人之見之者,有若勉强者然,故其所謂亹亹者,專以勉强貌言之,是以不同以下七八行腐爛缺李時白曰,順贊一事,前旣啓達矣。忠淸·江原道,有數千餘名,京畿,亦有數千餘名,而勅使時應用數,不過數百名矣。近日親祭得雨,雨澤連仍,鋤耘之功,一刻爲急,遠道之人,當爲徵布,幾邑之民,徵來,可也,而農民失時,亦所可慮。各樣使喚,令京人雇立,待秋收布,以給其價,似爲宜當,而當此大事急遽之時,募立之軍,或爲虛疎,則必非細慮也。上曰,惟恐不與整齊,苟能如卿言,公私兩便矣。時白曰,雇立之規,遠道則一人三疋,近道則一人二疋,以下全丈腐爛缺上曰,當初直罷,不無其意,問于老成武將,熟講善處,可也。德洙曰,武人之雜亂太甚,恐或生弊矣。上曰,韓晊,訓鍊正耶?何樣底人物也?時白曰,韓晊,與鄭太和最親,太和常稱之,及至南漢北城之戰,射殺數賊,二三將官同出戰者,賴以得生,故渠雖不言,人知此事矣。且臣觀其人物,頗有慷慨爲國之心,至於司僕寺事,必欲盡誠爲之,人以謂可用之人矣。小臣擢授訓鍊正者,意非偶然,專以本院修整之事屬之,近來訓鍊之法,稍便前古者矣。上曰,多年爲內乘之故,觀其爲人,極爲完實,似有膂力者然,是以欲用之,而臺啓如此一丈缺上曰,監試落幅紙,勿令私用,盡數輸送於軍器寺,則缺八九字甲,何患難辦?上曰,紙甲,冬則硬急,雨則濃破,莫如鐵甲之犀堅矣。時白曰,鐵甲,打造功費,不些矣。上曰,收捧布木,頗有餘儲,與軍器寺,相議爲之,可也。兵判之例兼軍器寺提調,正爲此等事也。上又曰,但禁軍軍善走,是爲未便矣。時白曰,此輩,不可以士大夫責望,而今則渠輩,亦不爲此意也。上曰,我國之待武士,漸不如古矣。一丈缺上曰,此事,疑出於風聞,雖有目覩之人,而或恐其不實矣。若果如此,則令禁府更爲推覈。積曰,臺諫,爲人主耳目,不可以苟充。而金汝鈺,上年合啓停論時,有江都·南漢,名分俱不得全之,故以此見棄於公論,而頃擬司諫望,至受恩點,此則不可仍在仕版。林得悅,是嗜酒之人,不可責望,而與崔繼勳避嫌時,爲無倫無理之說,而吏曹小無忌憚,其無公道,可知矣。臺諫,所當隨事糾劾,而至使金汝鈺,引避順遞,尤爲不當。若顔面相熟,又是磐宗,則莫敢誰何,若此不已,國非其國。小臣言甚狂率,而爲國寒心,不得不云耳。上不答。積曰,韓晊·巨達一事,雖未知得聞,而蓋其初只一無狀底人矣。□曰,臺諫,安能事事而目覩哉?近以李敦臨事言之,則或缺此等無實之言,糾以重律,可也。積曰,臣與敦臨,初無相識缺云,故論啓矣。金榮祖曰,缺且李敦臨,平生所昧之人,而闕直云,則未有明證,若以闕直之罪,至於刑訊,則臣恐缺參鞫,刑豈宜然?章陵守護軍,則受杖斃者有之缺其罪一也,而律有重輕,何也?刑律一搖,則人主亦不可奈何矣。上曰,闕直之罪,當施何律耶?榮祖曰,臣未知也,而但闕直之罪,不當如是也。上曰,禁府,必不爲僞律矣,陵寢闕直之罪,似爲如此矣。上又曰,李敦臨事,承旨言,是也,而敢以闕直論啓,一臺諫,以不闕直爲言,在外之人,與敦臨,何以相知,而但缺此非國家治亂之意也。缺此是有力之人矣。榮祖曰,小臣忝在臺閣,出入經筵,自知不似,請命遞斥臣職。上曰,勿辭。未時,罷出。以上出燼餘日記
義禁府啓曰,卽者尹昉押去都事來言,尹昉老病之人,累朔患瘧之餘,元氣大敗,又添暑痢之症,大小便,不能收拾,無計運身,一二日內,勢難押去云,故敢啓。答曰,待差發送。出禁府謄錄
晝講時,許積所啓,永春縣監朴垓事,以本道監司査覈狀啓,禁府,書啓,極其稱冤。此則監司不過査問於本縣監所,監所必不能盡言,故如此矣。小臣當初,自水上乘舟下來,見水邊二隻船問之,則答云,一則永春倅將賣之船,一則永春衙生員船云云,臣不勝寒心。入京之後,卽忝憲府,更爲詳細聞見論啓,而其原情,則一則曰貢物措備,一則曰永春人船隻云。而且於二月,有賣船事,又以二船,將賣於忠州云。如此之人,若以本道査覈,不治其罪,則貪吏無所畏戢矣。上曰,若果如此,則令禁府,更爲推覈。
義禁府啓曰,今日晝講時,檢討官許積所啓,前永春縣監朴垓罪犯,若以本道査覈,不治其罪,則貪吏無所畏戢矣。上曰,若果如此,則令禁府,更爲推覈事,傳敎矣。朴垓蒙放後,下去于江原道寧越地云,發遣羅將,拿來之意,敢啓。答曰,依啓。已上上同
上在昌慶宮。避正殿,停常參·經筵。
下直,海南縣監南宮忠。
李基祚啓曰,明日常參·經筵,取稟。傳曰,停。
朴潢啓曰,尙衣院褒貶坐起進去,下直。傳曰,知道。
又啓曰,成楚客兼持平下批政事,何以爲之?取稟。傳曰,只傳啓下,可也。
李基祚,以迎接都監言啓曰,宴享色事目,磨鍊以入,其中連奉杯五度,而或有違觀,則以此推移以用,且宴需中,丁丑所有而卽今所無之物,將爲代用之意,敢啓。傳曰,知道。
以迎接都監宴享色磨鍊單子,傳曰,大膳所用鴨子,何以一首式磨鍊耶?
李景義,以迎接都監言啓曰,以都監宴享色磨鍊單子,傳曰,大膳所用鴨子,何以一首式磨鍊耶事,傳敎矣。頃日筵中,大膳所用唐雁,自上有代以三鴨之敎,將依此代用,而臣等竊聞,京中與外方,或有唐雁處而稀罕,或有家鴨處而亦甚不多。唐雁一首,代以三鴨,則其數至於一百六十八首之多,欲除唐雁難得之弊,而恐還致鴨價極貴之患。若得唐雁,則以一首用之,若得家鴨,則代以三首,隨得隨用,欲爲稟用,故只書鴨字,而不爲定數,入啓之時,未及竝書,致勤聖敎,不勝惶恐。敢啓。傳曰,知道。此亦難得,則減一首用之,無妨。
睦性善,以義禁府言啓曰,今日晝講時,檢討官許積所啓,前永春縣監朴垓罪犯,若以本道査覈,不治其罪,無所畏戢矣。上曰,若果如此,則令禁府,更爲査治事,傳敎矣。朴垓蒙放之後,下去于江原道寧越地云,發遣羅將,拿來之意,敢啓。傳曰,依啓。
又以義禁府言啓曰,卽者尹昉押去都事來言,尹昉老病之人,累朔患瘧之餘,元氣大敗,又添暑痢之症,大小便,不能收拾,無計運身,一二日內,勢難押去云。敢啓。傳曰,待差發送。
以備邊司攻島缺民告□者,令該道兵使,査出啓聞事,傳于睦性善曰,貿布,以一匹爲定,何以二匹書塡耶?
李景義,以戶曹言啓曰,今此勅使時,大小膳所用唐雁,以家鴨代用事,定奪矣。本曹招致五部官員,使之尋問貿易之意,開諭,而部官視之若本曹事,置之尋常,遷延累日,本曹招置書員輩催促,而小無擧行之意,事甚可駭,五部官竝推考治罪,何如?傳曰,依啓。
李景義,以宣惠廳言啓曰,本廳啓辭,漢城府啓辭,刷馬事,依前宣惠廳給價,令察訪主管責立事。答曰,依啓事,傳敎矣。本廳當初事目,詔使之役,不在收米中,故自前勅使時,凡干刷馬,自兵曹分定外方,收其價布,給價募立矣。且備邊司啓辭,今番刷馬,則丁丑年用餘潰軍價布六十七同,方在該曹,以此備立,不患不足,以此分付都監與該曹事,蒙允,而漢城府,不察他衙門事目規例,如是啓請,殊甚不當,況本廳遺儲竭乏,各司應給之價,繼用無策,方爲悶慮,不可創始無前之規,以此意,分付漢城府,何如?答曰,漢城府啓辭,似非爲價,更爲察處事,傳敎矣。常時刷馬之役,在於收米中,故兵曹主管。餘缺
司諫李尙馨,獻納兪㯙,正言朴守文啓曰,近來陵寢,連有火災,此國家莫大之變,而朝廷專責人心之惡,不治官員之罪者,欲杜後弊,意實有在。而英陵參奉李晉輔,侵虐陵卒,無所不至,渠等不勝其苦。入束伍者,數十餘人,列書種種貪暴之狀,呈訴于摠戎廳,所聞騰播,人言狼籍,陵所之變,適出於此際,晉輔倖免應被之罪,人皆懷憤,怨罵不已。如此之人,雖無陵變,不可置之尋常,告訴之習,亦不可不懲,臣等之論,實非偶然,請李晉輔削去仕版,告訴首倡者,亦令有司摘發治罪。答曰,已諭,勿煩。
持平李克仁啓曰,凡臺諫論事缺不但在渠爲冤,其在發論之人,亦必有可據之端,而每以風聞未必盡實爲敎,故論劾之際,少無所疑,然後始爲論啓矣。韓晊前日悖惡之狀,固難枚擧,而與其偏母,在於尺地,不但專廢定省,其受料米,亦不分遺。且其從兄李岦之喪,以有服之親,不參成服,隣里之人,莫不痛駭,而臣不欲掛諸齒牙,槪以家行悖戾論之矣。至於司僕立役之事,上有官員,次有下人,非所難知,而亦非可掩者也。所雇四奴之名,亦可一一書達,而似涉煩瑣,不爲擧名矣。伏聞昨日筵臣,有許多營救之語,而稱以只有單奴,而臺論如是,渠之儕輩中,亦有笑者云,未知筵臣,以晊之雇立愁里·金生伊·得立·金伊等,果非晊之奴子耶?晊以攀附善事,取媚於人,故發論之後,多有爲晊奔走伸救者,人情世態,已極寒心,而豈料重臣,見欺於營救者之言,一至此哉?徒取其外貌口才,謂之可用,則是非公,豈不顚倒乎?及其尹兼善被彈之後,猶不懲艾,今朔所立,只減愁里·金生伊而已。其餘三名,依舊雇立。闕中咫尺之地,尙且縱恣如此,則遠外奸吏侵虐者,何足怪乎?發論之後,更加詳聞,則至於代立奴子,橫過大路,爲本寺提調所覺察,則內廏雇立缺數行臺諫,爲耳目之官,凡有所聞見,必隨事糾劾,乃其職分之當然,而發現之人,猶且曲意庇護,而臺諫方論之時,至令諸臣,營救於榻前,則今後雖罪犯有大於晊者,孰敢出一言,而益壞朝綱哉?一韓晊之事,而所關非細,何敢靦〈然〉仍冒乎?請命罷斥臣職。答曰,勿辭。
大司憲全湜啓,臣於兼內乘韓晊行己悖戾之狀,非必皆目覩,而至於雇奴巨達,不但事涉麤濫,尹兼善被彈之後,其放恣無忌,甚矣。故心甚惡之,相議仰煩,累日不已。伏聞昨日筵臣啓辭,竝與其雇奴而不實矣,臣何敢晏然仍冒乎?請命罷斥臣職。答曰,勿辭。
掌令洪茂績啓曰,缺臣應避之嫌,與同僚無異,臣何敢晏然仍冒乎?請命遞斥臣職。答曰,勿辭。
睦性善啓曰,大司憲全湜,持平李克仁,掌令洪茂績,再啓煩瀆,退待物論矣。傳曰,知道。
領議政崔鳴吉,左議政申景禛,右議政沈悅等,伏以,尹昉罪狀,自有朝廷公議,固非臣等所敢與論。然念臣等俱以無似,忝冒台鼎,凡干朝政,無問細大,苟有所懷,理宜畢陳,雖其見識淺陋,言未必當,其意則乃事君無隱之道也。夫天塹失守,事無奈何,引決自裁,以全名義,固爲人臣徇國之大節,且隱忍周旋,以圖舒禍,亦是大臣處變之權宜。向使尹昉,輕於自處,則當日之禍,殆不忍言者矣。況其不拜一節,足以明其本心,論者,至加以不近之謗,則恐非平心推恕之道也。至於其時廟社之辱,誠東土臣民之至痛,而不罪陪奉之臣,則更無歸咎之地,固不可以情在可恕,而遂置不論也。臣等之心,猶不無愍然於斯者,先朝舊臣,素稱德量,而見事明敏,非所長,年旣耆耋,橫遭患亂,未卽決死。種種狼貝,勢固難免,原其本情,誠有所不然者,病勢危重,着在床褥,奄奄殘喘,朝夕且盡,一日所食,未及數合,必致殞絶,竊恐聖上貸死之盛意缺。惟我祖宗,仁厚立國,其於耆老大臣,雖有重罪,例蒙減等論律,故大臣有罪,削黜居多缺臺論方張之日,臣等固不敢開口及此,今者合啓,在所不已,王法行矣,公議伸矣。誠願殿下,追惟簪屨之舊,俯軫老病之狀,或命金吾,勿遽敦迫,容其待差登程,則君臣之間,恩義竝行,亦聖上好生之德也。臣等無任惶灼屛營之至。以下缺出燼餘日記
上在昌慶宮。避正殿,停常參·經筵。
自卯時至午時,日暈。四更,流星出王良星下,入北方天際,狀如拳,尾長七八尺許。
下直,文義縣監徐擇。
以備邊司勅使時問答事別紙,傳于睦性善曰,走回人事,對答措語,似爲支離矣。
吏曹參議金世濂,身病呈辭。傳曰,還出給。
睦性善,以備邊司言啓曰,以本司攻島表表效勞者,令該道兵使,査出啓聞事粘目,傳曰,賞布以一匹爲定,何以二匹書塡耶事,傳敎矣。當初啓辭內,從征軍人,各給二匹,表表效勞者若干人,令兵使査出,加一匹賜給爲請,而判付內,從征軍人,二匹過多,各給一匹爲敎,聖敎人給一匹者,乃指何軍士而言之也?此輩,旣減一匹,則所謂表表效勞者。餘缺
掌令閔應協啓曰,再昨筵臣,分疏韓晊之事,同僚皆以此引避,臣之姓名,旣列於初啓之中,則所失,與同僚無異。且金汝鈺之更入臺省,物情無不駭然,及其引避處置也。辭意歧截,亦一彈劾,而遞授師儒之任,旋卽出仕。其縱恣無恥之狀,亦甚可惡,而臣不卽論列,以致儒臣之斥,臣之疲軟不職之罪,固難免。而至於尹昉,宗社之罪人也。付處中道,特爲一時之寬典,而三公禁府,爲之上箚陳啓。餘缺答曰,勿辭。
司諫李尙馨,獻納兪㯙,正言朴守文啓曰,臣卽伏見掌令閔應協引避之辭,上論國綱之解弛。餘缺答曰,勿辭。
睦性善啓曰,掌令閔應協,司諫李尙馨,獻納兪㯙,正言朴守文,再啓煩瀆,退待勿論矣。傳曰,知道。
李基祚,以弘文館言啓曰,兩司竝引嫌而退,本館當爲處置,而日勢已暮,明日待開門,在外同僚諸會,未肅拜人員,亦爲牌招肅拜,同參處置之意,敢啓。傳曰,知道。
戶曹參議權濤疏曰,伏以,臣於中歲,重患積聚,專據半腹,種種作孽,有時衝胸,有時澆腸,今已三十餘年矣。及玆本月初二日,乍觸風寒,胃腕間凝結之氣,十分大痛,不省人事,于今六日,尙未少歇,方在生死路頭。地部重地,當此國家多事之日,不可暫曠,伏乞聖慈,特賜遞改,以便公私事,幸甚。答曰,省疏具悉。爾其勿辭,調理察職。以上出燼餘日記
上在昌慶宮。避正殿,停常參·經筵。
□時,日暈。
睦性善啓曰,大司憲全湜,司諫李尙馨,掌令閔應協,持平李克仁,避嫌退待,執義趙壽益,在外,今日以監察茶時之意,敢啓。傳曰,知道。
朴潢啓曰,小臣方物封裹進去,下直。傳曰,知道。
睦性善,以都摠府言啓曰,今日入直軍士,當爲中日習射,而本府褒貶相値,退行之意,敢啓。傳曰,知道。
李景義啓曰,臣以備邊司有司堂上待罪,喉舌之任,其勢決難兼察,依他例,備局之任改差,何如?傳曰,依啓。
又啓曰,勅使正奇已到,此時新除授守令,所當除署經,急速赴任,明日內署經之意,言于兩司·城上所,何如?傳曰,允。
又以漢城府言啓曰,五部之官,只有主簿·參奉二人,而當此勅使時,責應之事,罔有紀極。擧其大者而言之,則如房守房子各差備軍,逢點待候,東西道十里內道路修治事,刷馬領率都監待候曳船軍·格軍等事,不一而足,此外諸上司缺亦患不足,而中部主簿缺溥,竝差差備官缺傳曰,依啓。
副校理李曼·趙重呂,修撰柳穎等啓曰,大司憲全湜,掌令洪茂績·閔應協,司諫李尙馨,獻納兪㯙,正言朴守文,竝引嫌而退,措語缺請大司憲全湜,掌令洪茂績·閔應協,司諫李尙馨,獻納兪㯙,正言朴守文,出仕。持平李克仁,遞差。答曰,依啓。
大司憲全湜,掌令洪茂績啓曰,訓鍊正兼司僕韓晊之行己過惡,已悉於前啓,不須更陳,而身爲本寺之官,雇立自己之奴,以爲取傭利己之計,揆諸士夫之行,甚爲鄙瑣,請命罷職不敍。答曰,見其緘辭而處之,未晩,勿爲煩瀆。
司諫李尙馨,獻納兪㯙,正言朴守文啓曰,英陵參奉李晉輔,削去仕版。答曰,予意已諭,更勿煩論。
夜一更二更,月暈。以上出燼餘日記
上在昌慶宮。避正殿,停常參·經筵。
下直,江原都事姜栢年。
卯酉時,日暈。
朴潢啓曰,明日常參·經筵,取稟。傳曰,只晝講。
朴潢啓曰,小臣今日迎勅都監初度習儀進去,下直。傳曰,知道。
李景義啓曰,臺諫有闕,政事,何以爲之?取稟。傳曰,明日爲之。
又啓曰,九王贈物,要出致賻,單子已爲啓下矣。今更思量,此數太爲薄略,故相議改磨鍊,付標以入之意,敢啓。傳曰,知道。
又以備邊司言啓曰,傳曰,走回人事,對答措語,似爲支離事,傳敎矣。聖敎果爲至當,頗加刪節,改付標之意,敢啓。傳曰,知道。其中寧有生心出來等語,似爲未妥矣。
傳于李景義曰,明日晝講,停。
禮曹判書李德泂箚曰,伏以,臣年老孱病,深傷暑濕,冷痰頑結,胸膈痞塞,委頓呻痛,已迫旬月,尋常閑局,決難〈供〉職。況今勅使將到,身忝禮官之長乎?揆以臣子分義,不敢言病,而病患情勢,不得不冒昧呈告矣。以下缺答曰,遞差。
吏曹參議金世濂疏曰。措語缺答曰,省疏具悉。爾其勿辭,安心察職。
兵曹判書李時白箚曰,伏見持平李克仁避嫌之辭,臣不勝瞿然之至。韓晊之有才,而實合其任,貧窶而只有單奴,非臣獨知,人所共言。適於筵席,聖明有問,故臣不敢不以實對,臣豈有他意於其間哉?若使克仁,得聞筵中說話,而平心恕諒,更加詳察,實有是事連啓,而所聞不的,則自避,可也,而不此之思,反攻臣身,不遺餘力,實未知其意之所在也。臺論,體面雖重,筵臣,獨不能盡所言哉?其言有曰,臺諫方論之時,至令筵臣,伸救於榻前,謂臣等合於韓晊,而伸救於榻前,若此之說,尤不滿一哂,雖不欲與較。而至曰今後罪犯,雖有大於晊者,而言責之臣,不敢出一言規官邪益壞朝綱云爾,則臣雖無狀,亦有廉隅,何敢冒恥抗顔,晏然行公乎?伏乞聖明,亟遞臣職,以振頹綱,不勝幸甚。答曰,省箚具悉。過當之言,不必相較,卿宜安心,勿爲控辭。以上出燼餘日記
上在昌慶宮。避正殿,停常參·經筵。
卯時,日暈。巳時酉時,日暈。達夜大雨。
以謝恩拜表,傳于李基祚曰,權停例爲之。
睦性善,以迎接都監言啓曰,以勅使問答別紙,傳曰,知道。其中寧有生心出來等語,似爲未妥矣事,傳敎矣。依聖敎,改付標以入之意,敢啓。傳曰,知道。
又以迎接都監言啓曰,今此勅使支待之事,當遵用丁丑年謄錄矣。但冬夏時節各異,故凡饌物所用之物,各以時物代用事,事目啓下時,已爲啓達矣。宴享時饌案所入山鳩·小雀,自前令訓鍊都監哨軍捉用,而山鳩未易捉得,以家鳩代用云,而家鳩亦難易得,以軟鷄代用,小雀則易得,而捉置則傷敗,臨時捉用,亦爲未易,以海蔘代用,亦無所妨。敢啓。傳曰,依啓。
有政。吏批,措語缺以□□□□□,李顯英爲禮曹判書,林爲副修撰,金光瑍爲□□,□廷望爲桃源察訪,李尙逸爲司諫,□□□□□,金廈樑爲典籍,具熽爲長興奉事,□□□爲禮曹正郞,宋之澤爲禮賓參奉,鄭沄爲活人別提,李壽仁爲承文博士。
兵批,知事李德泂,司直李克仁。
領議政崔鳴吉,左議政申景禛,右議政沈悅箚曰,措語缺答曰,省箚具悉。過當之言,不必介懷,卿等其安心勿辭。
李德洙啓曰,右議政沈悅,以請對事,來詣賓廳矣。傳曰,引見。
午時,上御文政殿南廡下。入侍,同副承旨李景義,假注書洪處尹,記事官李䅘·朴長遠。沈悅進曰,臣將有稟啓事,而明日拜表,故今日請對矣。小臣之行,謝恩言意,只欲世子東還萬一之助矣。但無一字文書之齎去,其可以言語周旋乎?下馬後,欲爲提擧言說,則此行,有若專爲是事者然,欲爲從容言說,則彼國之待我使臣,近來甚薄,下馬宴後,卽鎖館中,臨還歐捉發遣,似無可言之時矣。或者以爲,別差咨文一度而往則一丈缺悅又曰,臣今遠行矣。倭差,或與勅使相値,則雖極嚴備,必無不知之理,臣意則速爲接待送之,可也。上曰,然矣。悅曰,難從之請,必待恐嚇而後許之,則只使國體示弱,而無以慰悅遠夷之心矣。調興·玄方之事,非其創始,前以擧名當許爲言,今則快許,似可矣。上曰,不見而許,似是可慮矣。島主之入朝關伯,已經朞年,此何故也?悅曰,此事,古亦有之云矣。上曰,前則或有之,而不至於大段矣。悅曰,臣到彼之後,當觀勢爲之,而九王處送禮,似甚難處。缺半丈上曰,天氣極熱,卿何以得達耶?悅曰,臣時無疾病,可以往來矣。上曰,眼病,若是其甚乎?悅曰,不至盲廢矣。缺半丈上曰,淸國之待使臣甚薄,其故何也?悅曰,此誠金·鄭兩譯之所爲,而不但兩譯爲然,必是龍馬之指揮也。上曰,當初待之,少無內外,今則閉門嚴備,使不得出入,有何見過而然耶?悅曰,左相入去時,下人輩任意出入云矣。李景義曰,臣則不以爲怪也。自古與夷狄通和,未有能久者也。終始保全,萬無其理。前代夷狄,得異國之人,而豈有如彼信任之理,而兩國交搆,亦豈有持久之理哉?悅曰,夷狄通和,不能保全者。缺一丈上曰,急遽之來,似欲以未備之事,爲執言作挐之地,三巡出來,則尤極可慮。悅曰,房妓一事,似涉猥褻,不敢啓稟,而尤所可慮者,此也。迎接都監,欲爲抄出江原·忠淸等,使送邑妓充給,未知何如?上曰,當初不能從長處置之故也。以前日詔使時所無之事,爲言,終始搪塞,事理則然,而廟謨無深遠之慮而致然也。其中慷慨之女,至於自殺云,極爲慘然。東西活人署,皆爲空虛,醫女輩,亦缺,未知何以爲之也。未時,罷出。以上出燼餘日記
上在昌慶宮。避正殿,停常參·經筵。
睦性善啓曰,政院啓辭,雨勢如此,今日拜表,及南別宮宴享習儀,觀勢擧行事,卽令禮官稟旨施行,何如,傳曰,依啓事,傳敎矣。雨勢如此,勢難行禮,依奏文例,只於慕華館,査對發送,何如?傳曰,依啓。
又以都摠府言啓曰,今日入直軍士,當爲中日習射,而雨勢如此,退行之意,敢啓。傳曰,知道。
李景義,以忠勳府言啓曰,靖社功臣前郡守具仁墍,已爲免喪,依例付軍職之意,敢啓。傳曰,知道。以下缺出燼餘日記
上在昌慶宮。避正殿,停常參·經筵。
睦性善啓曰,慶尙道所飛浦僉使□□得佩符,萬戶時佩符還入,請出皮囊,且加德僉使不用兵符,自院燒火之意,敢啓。傳曰,知道。
李景義啓曰,傳曰,死節無異,而旌表不同,何以如此耶?承旨察啓事,傳敎矣。臣取元本中分類,逐一相考,則自縊自刎自焚投巖投水罵賊,及其死則一也。而或在旌門之中,或在復戶贈職之列。反覆參詳,未曉其故,各官報,商略不同而然耶,抑該曹得其實狀,有所□耶?臣旣不知各人事蹟,不敢拈出誰某,分別陳達矣。大抵旌門事,是國家褒崇節義莫重盛典,該曹査啓,政府案經,似無未盡之事,而綜覈詳究,亦出於聖上愼重之至意,請令該曹詳査覆啓處置,何如?傳曰,允。
李景義,以吏曹言啓曰,臺諫有闕,政事,取稟。傳曰,明日爲之。以下缺出燼餘日記
上在昌慶宮。避正殿,停常參·經筵。
卯時辰時,日暈。酉時,日暈。
睦性善啓曰,小臣南別宮宴禮習儀進去,下直。傳曰,知道。
有政。吏批,判書李景奭進,參判李敬輿,參議金世濂進,右承旨李德洙進。
兵批,判書李時白進,參判鄭廣敬進,參議李明漢進,參知李俔宴禮侍衛進,左副承旨睦性善進。
吏批,以鄭致和爲執義,趙重呂爲掌令,柳穎爲吏曹佐郞,朴守弘爲承旨,閔應協爲修撰,李時□爲兼鏡城都護府使。右承旨申翊亮兼春秋減下。
兵批,同知中樞府事權井吉,咸鏡北道兵使李時英,四山監役申圾,大護軍朴潢,司直閔應協,司果許積,副司果李師孟,判中樞府事李慶全,司直趙壽益。行副司勇尹大川今加折衝。都摠府都摠管吳竣。
李景義,以弘文館言啓曰,副修撰柳穎,今拜吏曹佐郞,他無入直之員,修撰閔應協,牌招肅拜,使之入直,何如?傳曰,允。
又以迎接都監言啓曰,都廳鄭致和,今拜執義,勅使,想已渡江,都監之事,一刻爲急,請鄭致和,牌招肅拜,使之察任,何如?傳曰,依啓。
又以迎接都監言啓曰,今日南別宮宴享初度習儀時,假監役司猛南斗爀,無緣不參,怠慢之習,不可不懲,推考警責,何如?傳曰,允。
申翊亮,以兵曹言啓曰,取考當初試冊二件,則朴吉男名下,皆缺試官啓辭,所謂試冊竝無云者,必以此故也。今試冊懸錄一中者,只據試官前所置粘目一件而言也。大槪試冊與名,大相不同,而或稱四中,殊極駭然,請令兵曹更査以啓,何如?傳曰,依啓事,傳敎矣。設科時規矩,以鐵箭五巡三矢,先射鐵箭不中者,抄去試砲,故朴吉男試砲邊一中,載錄試射長冊者,以其砲中而射不中,故臣等前後粘目,以無射有砲啓者,不但此也。凡出榜時,抽出入格人錄名單子,書其中不中,仍以書入御覽榜目後,草榜及錄名單子藏置,以爲後考之地,故臣等考見粘連試砲之紙,次考草榜及錄名單子,則皆以邊一中載錄,而猶不能信然,又取呼名冊相考,則亦以邊一中懸錄,而踏啓字,故如是啓之矣。政院之査考,只取試射長冊,而其短紙,及錄名單子,呼名冊子,草榜等文書,皆以非試□爲取信,若以不載長冊而致疑,則以中砲參榜累千之名,皆在粘連短紙之中,豈可因此而盡疑其人耶?臣曹更無他考文籍,不得更査之意,敢啓。傳曰,知道。此人參榜,如是明白,則當初試官所爲,殊甚疎漏,其時試官推考。
執義鄭致和疏曰,伏以,臣方以迎接都監都廳,時在奔走中,今者意外,伏聞執義除授之命,惶感踧踖,罔知所措。況今勅行,已到境上,都監凡事,恐難及辦餘缺答曰,省疏具悉。爾其勿辭,依近例兼察都監公事。以上出燼餘日記
上在昌慶宮。避正殿,停常參·經筵。
李景義以司饔院都提調意啓曰,丙子年,上在南漢,王弟差遣彼陣中,淸將及缺半行今差假提調,彼人所見,進止出入,皆以爲未安,令吏曹改差,何如?傳曰,依啓。
大司憲全湜,掌令洪茂績啓曰,國家設立官妓,而禁其定夫,使不得私自率畜者,本爲慰悅客使而然也。則東食西宿,乃其素行,今日之充備府妓,固無不可也。在前逃走者,得免其苦,而後無罪罰,故至于今日,抵死謀避,爲其私夫者,公然隱匿,此皆國法不嚴之故也。竊聞今番娼流,元數不多,而又爲私夫所匿,不能充備其數,故搜括京外,擧及於巫女絃首。巫女絃首則異於娼流,本無禁夫之法,各有婚嫁元定之夫,而抑亦近於奪人妻而與之也。以此擧思奔避,侵督之害,及於隣族,驚動騷擾,景像愁慘,不忍見,今宜擇取東西南近邑官妓,以充其數,雖有厭苦之心,揆諸情法,少無違逆之患。且嚴立私夫容隱官娼之律,以杜後弊,何如?答曰,依啓。
掌令洪茂績啓曰,近緣巫女括出之事,閭里奔避,景像愁慘,故與同僚相議構草,日晩來詣闕下,人定後始聞于榻前館伴,建白停當缺數行請命遞斥臣職。答曰,勿辭。
李景義,以都摠府言啓曰,今日入直軍士,中日試射,以雨不霽,退行之意,敢啓。傳曰,知道。
又以司饔院都提調意啓曰,假提調拐陽令禮吉,累日稱病,終不仕進,事甚駭愕,依承傳罷職,何如?傳曰,依啓。
又以宗親府有司堂上意啓曰,今者夏等褒貶,當爲等第,而本府有司堂上三員內,一員未闕未差,首堂上義昌君珖,以三寸姪昌原君□服制,未得來參,褒貶事,臣睟不敢限內獨爲等第之意,敢啓。傳曰,知道。
申翊亮啓曰,掌令洪茂績,再啓煩瀆,退待物論矣。傳曰,知道。
都承旨李基祚疏曰,伏以,銀臺之長,人望淸高,非人人所可冒據,如臣愚劣,最出人下,自顧才望,亦已過分,況敢循序而陞,唐突首座餘缺答曰,省疏具悉爾懇。爾合此任,勿爲過慮,從速察職。
左承旨李德洙疏曰,缺答曰,省疏具悉爾懇。爾其勿辭,調理察職。
李景義啓曰,館伴李景稷,來詣闕下請對,故敢啓。傳曰,引見。入侍,右副承旨申翊亮,假注書洪處尹,接待假注書李齊衡,記事官李天基·朴長遠。李景稷進曰,臣纔經大病,筋力耗損,尋常職任,不能堪當,況於意外,卒當此任,臣之情事,何可盡喩?黽勉供職,恒懼僨事矣。近見伴臣狀啓,則當初憂慮之事,果不虛矣,未知將何以伴送也。遠道卜定之物,猶無不及之患,而其中房妓一事,聞得丁丑年事,猶不勝驚駭,況今初頭,已懷狹憾之心,托稱皇帝之命,前頭之事,萬分不幸。無識之人,猶未免色慾,彼則禽獸,豈有不充數而止焉者哉?諸臣受辱,有不足言,而貽辱國家,當如何哉?禮義之俗,宜莫如中朝,而中朝之娼,無論外夷,無不相奸,而我國則不然,我國娼女,豈獨賢於中朝之娼而然也。至於醫女輩,乃是官娼,而國家命令,委缺在外逃散,今方跟捕搜得者,只是十五六人,此外無可入之人,臣意,醫妓等,用於此缺。景稷曰,飮食則庶皆措備,房排則時方爲之,而臣觀丁丑謄錄,不勝寒心。一等頭目衾被,皆用白□油,此則天使接待時,所未有之事也。且彼人坐臥,皆用花紋席,而今於階上,必鋪地衣,此則漢使時所爲,臣以爲過矣。嘉靖二十五年天使時謄錄,偶然得見,則謂一等頭目曰一廳,二等曰二廳,一廳則每日酒二壺進排,而都監入啓後,每人一壺,二廳則有三日酒一壺進排矣。太監天使出來時,只用銀二十兩,赤狐皮衾二件進呈,此則蓋緣副使之求請,故上使必讓而後,受之,黃狗皮毛具三十件,啓請備給,亦由一頭目,病裏求索而爲之,古則如是矣。上曰,太監天使,古或如斯,而末流則貽弊,猶多矣。今來接應之事,何以支過耶?景稷曰,缺數字非難,臣以爲不思之甚也。彼性苟不如此,則缺半行臣自在江都,累經接待,一有所欲,萬無撓改之理矣。凡諸饌物,盡用秀魚,而秀魚最難,況此夏節,易致腐傷,且饅頭,非秀魚則不可爲云。設使饅頭則以秀魚爲之,而如鱸魚·民魚,皆美味,進上所用之魚,以此等魚,雜用爲當矣。上曰,雜用之,可也。缺景稷曰,果實,當用節産耶?上曰,此則已爲定式矣。景稷曰,牛肉則京中不可不用,徐待儐臣狀啓,用之,而且漢使接待時,我國小通使等敎誘,況今稍解彼語者居多,故中間妄言,以致生怒,必爲房守人處,三令五申,豫杜其患,可也。上曰,卿言是矣。淸譯房守,尤極巧詐矣。景稷曰,是以昇平時,房守,皆以各司奴,充入矣。因言曰,弘濟院,今無家舍,安勅處,及勅使所住處,則以油遮日排設,而如床排所置處,廁間等處,皆以草芚,造假家。若雨下,則不無雨漏沾濕之患,該官,極以爲悶。聞長興庫,亦有油芚云,此不過或連四張,或付六丈者,有十餘件,則可以用矣。上曰,以草芚,造假家,不亦易乎?景稷曰,近見所造假家甚多,而繕工監,極爲無形,如長木募軍,山役爲之,甚不易也。上曰,言于該曹,造備,可也。上曰,卿日前累接金人,馬夫大何如耶?景稷曰,臣見於山城,知其性品,不至如龍骨大之獰暴,而待之猶難矣。似聞馬夫大,是滿目浦之弟,此則甚是易與者也。橋梁之役,甚是難焉,故不能如亭子船,以簟子覆之,儐臣所言,亦如是矣。上曰,所謂簟子,何也?景稷曰,以席子作家船上,以防風雨也。臣觀嘉靖謄錄,則船上,以九員待令。上曰,何其過多也?景稷曰,其時以九員啓下,必是依謄錄,而九員甚多,以五員啓下,何如?上曰,以五員改之。上曰,宴享時,遠接使,當爲行酒,而今則不爲行酒矣。上曰,卿雖新經大病,精神筋力,不甚衰耗,卿其擔當爲之,可也。景稷曰,聖敎丁寧,臣當竭力供職,以顚仆爲限矣。因言曰,京畿刷馬一事,非臣所當,而似聞一馬價,只給二疋而責立云,此則決難爲之也。前日平山刷馬,至給二十餘斗之米,米貴則或給十八斗十五斗,而猶不肯。若不添給,則必無可立之勢,守令等,必不得已用田結,而田結之用,自該曹許之,然後治其濫用者,則可也。今聞,初則用田結,而還復不給云,如此之間,濫猾之吏,必用其手段矣。上曰,卿旣知之,則何不言於當事之人乎,京畿監司,亦何不稟定耶?景稷曰,臣未及言之,京畿監司,曾聞欲稟而未及爲也。上曰,小給價則當給田結。以下缺諸臣遂罷出。以上出燼餘日記
館伴使引見時,李景稷所啓,司饔院宴床所入生文魚,以烏賊魚代用,此魚六月念望後,漸爲稀罕,雖或得之,其得之之難,無異生文魚之難,臣意則以時産之魚,代用,似當。且鮒魚,如此霖雨中,尤爲難得,平時則京江漁夫等,多有把得者,京畿各官人,買得於此。今則漁夫等,不如亂前,得之甚難,且何必用大鮒魚?雖不甚大,亦可用,而如時産細鱗石首魚,或錦鱗魚等,隨得用之。而臣曾爲京畿監司時,詳知其鮒魚之難,而一則係是御供,都監不敢擅改矣。上曰,代用,可也。
又所啓,京畿監司刷馬一事,非臣所管,而似聞一馬價,只給二疋而責立云,此則決難爲也。前日平山刷馬,至給二十餘斗之米,米貴則或給十八斗十五斗,而人皆不肯,若不添給,則必無可立之勢,守令等,必不得已用田結矣。田結之用,自該曹許之,然後治其濫用者,則可也。今聞,初則許用田結,而還復不給云,如此之間,濫猾之吏,必用其手段矣。上曰,卿何不言之於當事之人耶?京畿監司,亦何不有啓稟耶?景稷曰,臣未及言之,京畿監司,曾聞欲稟,而未及爲也。上曰,令該曹添給,可也。
又所啓,伏見遊觀時行酒宗宰,以九員啓下,必是依謄錄啓下,而似爲太多,依他宴例,以五員啓下,似當。船上五員,非少也。何必多也?上曰,然則以五員改之。上曰,宴享時,遠接使,當爲行酒,而今則不爲行酒矣。館伴啓曰,遊觀時,當爲行酒,而遠接使,不爲行酒,則似欠矣。上曰,政院察爲之。出迎接都監謄錄
上在昌慶宮。避正殿,停常參·經筵。
下直,興陽縣監梁曼容。
申翊亮啓曰,京畿水使羅德憲,忠淸水使金述,全羅水使邊士紀,今己卯春夏等褒貶,無一人居下,殊無嚴明殿最之意,請推考。傳曰,依啓。
李基祚啓曰,小臣與左副承旨睦性善,宴禮初度習儀進去,下直。傳曰,知道。
申翊亮,以吏曹言啓曰,臺諫有闕,政事,何以爲之?取稟。傳曰,□□。
李景義啓曰,弘文館入直上下番,輪對,故敢啓。傳曰,昨得暑症,氣暫不平,故未能爲之,其所懷,使之書啓。
李景義,以迎接都監言啓曰,昨日登對時,房妓一事,待遠接使狀啓,知所用之數,除却京中醫女數,其餘不足者,以兩西已經之人,使行用之事,已爲停當矣。因憲府所啓,東西南近邑抄上事,蒙允矣。此事不爲則已,旣已允下,令該曹稟旨擧行,何如?傳曰,依昨日判下,施行。
申翊亮啓曰,勅使十一日暮越江,今見儐臣狀啓,其日成帖,而今日午,始爲入來,發送時,至今日計之,則四日半也。常時急報,自義州,三日內,得達京中。今此勅行,出於不意,必須趁卽傳報,而如是稽緩,極爲駭愕。今後各別申飭事,下諭,何如?傳曰,不必下諭。
李景義,以迎接都監言啓曰,都廳執義鄭致和,春秋官褒貶居中,都監之事,一日爲急,令該曹,今日內處置,付軍職,使之察任,何如?傳曰,依啓。
以備邊司統制使狀啓粘目,傳于申翊亮曰,任絖處,防牌尺數定奪公事,覓入。
申翊亮,以備邊司言啓曰,上年勅使時,義州狀啓,皆於三日內入京,而今者渡江狀啓,五日始入京,殊無別撥設立之效。某處遲滯緣由,令三道監司,及開城留守,査覈啓聞,以憑重治,宜當。敢啓。傳曰,允。
申翊亮,以禮曹言啓曰,避正殿·減常膳,爲日已久,感應不忒,旋得甘澍,千里滂沱,遠近同澤,而惟西〈路〉淸北,久無雨澤之報,是以爲慮。今因西來人得聞,初旬間,大雨亦下,無不周洽,皆有西成之望。自十六日爲始。請御正殿,進常膳,擊皮鼓之意,敢啓。傳曰,秋節不遠,姑勿復常,可也。
掌令趙重呂啓曰,掌令洪茂績,引嫌而退,筵中說話,未及聞知,據事論列,乃其職也。及到闕下,復欲寢奏,詳愼亦足可見,掌令洪茂績,請命出仕。傳曰,依啓。以上出燼餘日記
上在昌慶宮。避正殿。停常參·經筵。
下直,比安縣監金壽昌。
李基祚啓曰,臣得蒙聖恩,內局·尙方·司饔院副提提,竝爲兼察,自前絶無而僅有。且今多事之時,一身勢難兼察,不任惶悶,司饔院副提調,減下何如?傳曰,依啓。
又啓曰,司饔院副提調,去五月二十二日,落點,其後承旨遞易者,多矣,改書以入之意,敢啓。傳曰,知道。
李德洙,以吏曹言啓曰,今日本曹開坐,大典考講時,義盈庫奉事韓孝孟不通,汰去何如?傳曰,依啓。
藥房都提調崔鳴吉,提調南以雄,副提調李基祚啓曰,臣等伏聞昨日下儒臣之敎,似有玉候不安之節,臣等無任驚慮。暑令方熾,易致失攝,自上所患,雖或出於一時感傷,而前頭擧動稠疊,尤可爲悶,服藥調治,恐不可已,敢此仰稟。答曰,所患不重,數日調理,則自當差復矣。
藥房再啓曰,卽承聖批,雖以所患不重,自當差復爲敎,而臣等之意,則暑月,人氣方虛,將攝之難,有倍於平時,藥餌調養之方,有不可廢,況自上方有所患,請令醫官議藥以進,以盡愼疾之意,惶恐敢啓。答曰,不久差愈,勿爲議藥。
李德洙啓曰,惠民署褒貶中,醫學敎授具公卨,不爲等第,當該堂上,及本署提調,竝推考,改爲等第,何如?傳曰,依啓。
政院問安。傳曰,知道。
李基祚,以吏曹言啓曰,來二十日,都目政事爲之之意,敢啓。傳曰,知道。
李基祚啓曰,領議政及判尹南以雄,小臣方迎勅于碧蹄,內醫提調三員,一時皆爲進去,極爲未安。南以雄改差,宜當。大臣之意如此,迎慰使單子,改付標以入之意,敢啓。傳曰,知道。
李基祚啓曰,迎慰承旨,當爲差送,而禮房承旨有故,何承旨進去乎?敢稟。傳曰,右承旨進去。
李基祚,以兵曹言啓曰,一所巡將元以地,以受牌事,闕內進去之際,馬驚落傷,不省人事,未及入來,闕門已閉,內三廳將兼司僕將金廷立,依前請出標信,開〈門〉受牌出送,元以地推考之意,敢啓。傳曰,依啓。仍傳曰,此事,何以今始取稟耶?
睦性善啓曰,以兵曹草記,一所巡將元以地,落傷,其代兼司僕將金廷立出去,請出開門標信。傳曰,知道。
申翊亮,以禮曹言啓曰,因本曹草記,秋節不遠,姑勿復常,可也事,傳敎矣。立秋,在於七月初九日,尙有二十餘日,目今暑雨蒸敲,人多患病,雖處淸涼之地,尙有愆攝之憂。自上久御湫隘之所,必多熱濕蒸鬱之候,凡在臣民,不勝憂慮。況向來變常,特出於遇災修省之意。今日復常,亦出於順承天意,其不可遲留也,審矣。大臣之意,亦然,請依前啓施行。傳曰,前頭之事,未可豫料,率爾復常,恐有後悔也。
李德洙,以迎接都監言啓曰,當初都監排布時,依聖敎,郞廳以下,書吏·使令等,皆減數磨鍊,至於書吏,則皆以有料布書吏使喚矣。今則勅行已迫,凡事漸爲浩大,郞官看檢之事,亦爲繁多,如軍色宴享雜物色,皆有三四處,奔走檢飭之事,自前必出三員,可以檢察,而今以二員,勢難周旋。此三色郞廳,各加一員,米麪色·盤監色,亦以一員,勢有所不及,各加一員,啓下然後,無生事之患,敢啓。傳曰,依啓。
申翊亮,以迎接都監言啓曰,加出郞廳五員,書啓矣。應辦色,亦爲浩繁,戶曹佐郞朴大華,加□啓下之意,敢啓。傳曰,知道。
睦性善啓曰,兵曹郞廳來言,闕內巡檢之意,敢啓。傳曰,知道。
兵曹判書李時白箚曰,伏以,臣素患左邊偏虛之症,入夏轉劇,艱難供職矣。今日以宗宰,往來習禮之際,手臂戰掉,幾至顚仆,莫重大禮,決不可堪任。且本曹,大小責應者,比前浩煩。伏乞兼察臣宗宰之任,令政院,斯速改差,以便公私,不勝幸甚。踏啓字以下。
司諫李尙馨上疏據,都監回啓內,觀此疏辭,終始皆愛民憂國之意。亂前詔使支待之事,實出於祖宗以來,事大之至誠,而亦由於豐亨豫大之時,今不須言,而亂後不廉之學士,縱慾之太監,其酬應之煩,雖欲遵用謄錄,亦不可得。其於支待之侈濫,應求之無節,一國之財力渴矣。民生之膏血盡矣。當時之事,罔有紀極,至今思之,亦可寒心。況如丁丑之事,可勝言哉?其時不能頓然減殺者,誠亦有意而難言也。其間或不無追悔之事,而彼之不妄前例,猶我之必用謄錄也。今番接待節目,雖無不依丁丑,亦不可得也。然外方分定之物,視前謄錄,或有全減者,或有半減者,或五之一,或三之一,無不減定,而至於生鵝,所謂唐雁也。今如代以家鴨,雖或用之,不過孶息之若干口,鮒魚亦將代以他魚,可無如前之弊,所謂山臺,亂後所不爲,而卽今所爲者,只儺禮雜像而已。今番則但因舊套修緝,而前以錦紬者,今以布木,前以眞采者,今以造采,只爲看見眩曜而已。此亦出於不得已,別無奇技淫巧之事。今番接待,有多少節次,不得不一依前例,而其中可減可代之物,一切裁稟施行,似無如前太濫之弊。但蓑衣一領,其價二同之說,今始聞之,極爲驚駭。令該司査覈處置。接待勅使,只在誠信,不係虛文云者,果是格言,而欲充溪壑,大慾如火,其怒如虎,人莫敢前,當此之時,雖有誠信,亦沒如之何,若此不已,國隨以弊,不待智者而後可知。臣等言念及此,不覺氣塞而膽裂,非獨尙馨慟哭,臣等亦爲慟哭。大槪節用愛民,疏中主意,而自上減省御供,殆盡無餘,今此宴需之物,非節産難得者,盡許代用,實是愛民之至意,而無則加勉,聖人之至訓,以此四字,常加體念,何如?依允。以上出燼餘日記
上在昌慶宮。避正殿。停常參·經筵。
自昧爽至卯時,沈霧。辰時,日暈。
藥房問安。答曰,已爲差愈,勿爲問安。
李基祚啓曰,丁丑勅使時,晝奉杯,宰臣,雖無入參之事,今則不參與否,未可豫料,故擬望以入。且開城府別餞慰承旨,往來有弊,依丁丑年例,勿爲差送,何如?傳曰,依啓。勿出朝報,今後,如此無前例之事,勿爲煩稟。
睦性善,以備邊司言啓曰,今此差倭之來,雖以調興·玄方賜□爲言,而彼自江戶而來,實未知到館之後,更有何等說話,而至於平城,連三年在館,備至國情,今忽入歸,代以他人,其間事情,亦所難測。前日淸國分付,凡係倭情,使之卽爲馳報,而今年絶無所報,彼或致訝。今者倭差先來,適出於勅使到京之時,而近來都下別有一種訛言,至以差倭帶兵一千爲言。此雖無根之言,未必不入於兩譯之耳。臣等之意,以近日倭情,從實撰出咨文,追送於謝恩使之行,允合機務。敢啓。傳曰,姑除。
李基祚以司饔院都提調意啓曰,宴享時進鹽水,以唐雁磨鍊啓下,而所待唐雁,極爲稀罕難得云,當以肥鷄代用。缺
李德洙以禮曹言啓曰,政院啓辭,自前已行之事,謄書而已。今則彼以中殿冊禮,出來云。此則異於前,而問禮官辭還時,不爲論難者,以缺五六字入京之後,如有變更之端,必致顚倒之患,彼必欲傳印寶于差備門等處,則禮官必爲爭之,凡干規外節目,令禮官豫爲講定,以爲用舍之地,何如?傳曰,依啓事,傳敎矣。缺數行或有意外難從之言,我國一切防塞,至於印寶,則依丁丑年例爲之,勅書·誥命一樣缺令遠接使從便語及事,移文何如?大臣之意如此,敢啓。傳曰,依啓。□□一款,勿施。
睦性善,以都摠府言啓曰,今日入直軍士,中日習射,請出標信。傳曰,知道。
又以兵曹言啓曰,傳曰,此事,何以今始取稟耶事,傳敎矣。凡巡牌,例於日入後受去,而闕門將閉,巡廳無人,始爲奔告曰,巡將元以地落馬,不省人事,未得入來云。臣不勝驚惶,卽招郞廳構草之際,門已閉矣。事勢如此,自至遲延,致謹聖敎,無任惶恐之至。敢啓。傳曰,知道。
李基祚以司饔院都提調意啓曰,自前宴享,雖夏月,例用香醞,而若內資之酒味惡,則當以內酒房酒代用,流來已久,而今見內醫院啓辭,則酒味若不好,則味好香醞,卒難辦出,臨時必有窘急之患,令該曹預爲講定,何如?傳曰,依啓。
傳于李德洙曰,史官一員待命,騎馬三匹立之。
申翊亮,以義禁府言啓曰,自前勅使時,本府郞廳十員,當爲待令,今番勅使時,假都事五人,及缺半行何如?傳曰,依啓。
李德洙以承文院提調意啓曰,前權知副正字韓縝,已爲免喪,時無職名,付軍職,冠帶常仕,何如?傳曰,依啓。
又以兵曹言啓曰,去夜,本曹闕內巡檢時,正兵乭屎,吹螺赤高夢龍,代樂仁等,私自代立,富平正兵金景信等,無緣闕直,極爲駭愕,竝令攸司依法重治,何如?傳曰,允。
李景義,以戶曹言啓曰,勅使所供生魚雜物,專賴於氷,氷丁所用,極甚浩大,進排之處頗多,恐有不足之患。令本官量宜,取來用之之意,敢啓。傳曰,知道。
又以戶曹言啓曰,軍資監官員五人,主簿沈櫶,以都監郞廳仕進,判官李曄,以司缺琦以勅行放糧官,皆爲入京待候,而一人未得備員,金素有往來兼察之命,頻數往來,非但遠道漕運,納倉遲滯,竝不及期,極爲可慮。判官·主簿中一人,令該曹閑官差出,專察米麵各司之任,似爲宜當,敢啓。傳曰,依啓。
李景義,以戶曹言啓曰,司饔院都提調啓辭內,自前宴享,雖夏月,例用香醞,令該曹預爲講定,何如?傳曰,依啓事,傳敎矣。當此盛夏,酒味易致酸薄,若內資所釀之酒味惡,則香醞猝難辦出,啓辭之意,內酒房香醞,雖可臨時取用,而慮有不足之患,以酒米別給於內酒房,使之善釀以待,何如?傳曰,依啓。
大司諫金壽賢疏曰,措語缺。踏啓字以下。
戶曹判書李溟疏曰,措語缺。啓下吏曹。
司諫李尙馨疏曰,伏以,臣出入三司,非一非再,而學識空疎,又不能糾察官邪,逐隊隨行,仍之以饑饉,國儲蕩矣,民力竭矣。缺臣聞我朝謄錄,缺傅會增益,己卯乙巳,至於廢朝,憑公營私,任意收斂,利非十百,不能已也。一事之奢,不問煩費,而國不亡者,時平歲泰,他無外虞故也。八路徵斂,其數倍蓰應入,衆所共知,而以爲謄錄所載,流來舊典,略不省減,其來久矣。冉登·胡良輔,溪壑無厭,而以此待之,不爲少,姜·王兩使,秋毫不犯,而以此待之,不爲多。兩使前後,民皆望其以此留待後使,而該曹奏其盡用,由此觀之,則可知謄錄小米,爲中間花消之浮費也。我國所謂謄錄者,件件如是,不獨待使一事而已。朝議所論者,只是士論微細,而至於國脈所關,民命所係者,則全不致察,視之尋常,不念民窮財盡,國隨而亡,豈不寒心哉?臣聞廢朝以此謄錄待使,極其奢侈,油淸之數,至於四十餘石,而引接宴時,御前排果,皆是〈假〉淸·法油所煎之物,收合一國,而反不如坡州一邑路站之豐者。所謂謄錄,皆爲繁文,而蠹國病民之蟊賊,如蓑衣一領,其價二同,其他飮食·帳褥·器具·禮單之類,務勝華麗,其價十倍,而出於饑民膏血。雖在平時,所當釐革,以紓民力,況此公私蕩殘之後乎?上年勅使之缺以待,而草創新國,本不知繁文皇帝威儀,而缺一柄而已。〈則〉使价之行,誰責浮文哉?倘使淸國,而知繁文,則亦不能如是之强矣。徵索之物,固當力副,而亦種種難堪,何必爲浮文,以招難繼之弊哉?蕩敗之餘,雖有詰責,亦對之有辭,必見容恕,而有司不察,一用太平規例,細細繁文,無不鋪張,敎猱升木,不有餘地,竭民傾國,更不顧後。綺羅錦繡,本非土産,而許多員役,皆以爲錦褥,至於飮食之費,生鵝一隻,騰價數十丁,生鮒一尾,折價五六丁,此則出於本廳防納之利,非準尺度則不受,其弊安得不至此乎?不緊不食之物,騰踊如此,況徵求煩重,不一而足,國何以應之,民何以堪之?此非淸國之政苛,實由自謀之不臧也。臣謹按高麗,事金元之後,搶掠之慘,雖不如前,而不堪使价之弊,遂至於亡,蓋其接待之禮,初甚簡略,而歲增月益,漸至滔天,各項侵虐,無所不至,江瑤柱·有體人蔘等物,皆入卜定,終至於民有四結者,不得安居,板部之長,調度無策,削髮入山者再,民結已困,不得出賦,至於士大夫,各出細布,一品五十丁,二品四十丁,隨品而殺,朝士之不能辦者,皆率妻子,登松嶽山,此麗朝之所以亡也。前鑑不遠,勢所必至,而開端如是,豈不痛心哉?傳曰,作法於涼,其弊猶貪,作法於奢,末流何防?今日之謂也。帝王之治,雖有多端,其要則皆以恭儉愛民爲先務,舍此言治,皆苟而已。子曰,道千乘之國,節用而愛人,二者相須,而以節用爲本,聖人之言,如造化,片言隻字,豈欺人哉?宋臣李沆,見識最高,嘗曰,節用愛人四字,猶不能行,聖人之言,終身誦之,可也。如李沆者,可謂知言,三代下帝王,能臻治化者,莫如漢文帝·唐太宗·宋仁宗,而仁常一生受用,惟節用二字,仁宗一生受用,惟愛人二字,太宗在節用愛人之間,而誠猶未至也。富有四海,惜一臺之費,所幸愼夫人,衣不曳地,此文帝節用之誠,而紅腐貫朽之效,卓冠千古。恭儉,豈可以聲音笑貌爲哉?不食燒羊,漱水避蟻,此仁宗愛物之誠,而愛物如此,愛人可知。昇遐之日,深山窮谷,莫不奔走號哭,如喪之至痛,帝堯之後,一人耳。仁宗當豐享豫大之時,不傷財,不害民,至誠厚物,其效如此。況殿下遭此板蕩之時,宜當掃除繁文,大布·大帛以圖中恢,而宮中,雖或減省貢膳,涼薄太甚,各司各官〈之〉炊費猶存,臣實痛之。況今接待勅使,只在誠信,不係虛文,弊端若開,興亡所關,而一失其幾,後不可救,豈非痛哭者乎?至於不緊不求者,則於彼如九戎之髢,牛曼之香,有之不爲喜,無之不爲怒,何必蕩竭公私,以啓無窮之患哉?伏願聖明,惟懷永圖,勿係姑息,懲前朝之覆轍,法三代之儉德,釐正太平時謄錄,以節虛耗之費,禁斷諸各司防納,以遏奸私之路,則積弊可袪其萬一,大患可紓於目前,國家幸甚,斯民幸甚。啓下迎接都監。以上出燼餘日記
義禁府啓曰,自前勅使時,本府郞廳十員,各處派送不足,故假都事,加出矣。今番勅使時,假都事五員,及書吏六人,竝令該曹依前例差送,何如?答曰,依允。出義禁府謄錄
上在昌慶宮。避正殿。停常參·經筵。
李基祚啓曰,今日迎勅二度習儀,臣與左承旨李德洙進去,下直。傳曰,知道。
又啓曰,假注書洪處尹,察任已久,今則重患暑症,勢難仍在,請他假注書差出。傳曰,依啓。
假注書望,吳挺一·郭聖龜·洪處大。
傳于睦性善曰,稱頉驛馬,査覈處置。
睦性善啓曰,以本月十七日內摘奸單子,稱頉驛馬,査覈處置事,傳敎矣。兵曹色郞廳招問,仍爲査考文書,則李武立·孫仁吉馬,迎接都監各處修理,勤慢摘奸時所騎,及之次公事馬,逐日待令,有事目。閔昇·金大男馬,前月二十九日,勅使坐馬,黃海道入送,有本曹抄定文書。李命生馬,備邊司公事馬,依例輪回待令。吳破回馬,黃州迎慰使揭帖載持馬,出本月本曹公文。鄭云守·朴承吉馬,參議及色佐郞,依例騎行,鄭承韓馬,有病的實,故因其呈狀,色郞廳親審給由,以此觀之,則稱頉驛馬,皆有去處,故敢啓。傳曰,知道。
以上馬宴儀注,傳于李景義曰,下馬宴儀注,旣已啓下,酒禮一樣,上馬宴儀注,同用,可也。
申翊亮,以內醫院言啓曰,本院所釀燒酒,頗優之,故勅使時,宴用香醞,不爲啓請預釀,大小之宴,不計寒燠,恒用燒酒,以此入啓矣。今見司饔院啓請,戶曹覆啓,令本院,使之待候,而卽今勅使之行已迫,而香醞造釀之法,與閭閻之酒,所釀不同,勢所難及,然令一邊急急造釀,而恐有臨時狼狽難辦之患,惶恐敢啓。傳曰,用燒酒,非便矣。
申翊亮,以迎接都監言啓曰,本月十七日,政院以晝奉杯,宰臣五員啓下事,甘結知委矣。取考丁丑年謄錄,勅使留館,空日者三日,稱以茶啖,具味數入之,別無宰臣入參之事。且以國忌齋戒,停親行,別遣右議政申景禛,懷恩君德仁,遠接使李景曾,設別宴,此亦茶啖之例,其時不用晝奉杯之號矣。今此勅使入館後,亦當依此行之矣,設使宰臣入參,似當以三員爲之,敢稟。傳曰,依啓。
申翊亮,以禮曹言啓曰,西氷庫牒呈內,司僕寺梗則三月初八日開庫,六月十四日盡用,十五日,平市署梗則開庫,完氷百無一丁,無可合於御供者,皆是碎氷,故以三日之內,已用五間,以此計之,則未滿十餘日,必有盡用之患,莫重御供,將不得用,加以勅使時,所用尤多,尤極渴悶。自本曹入啓,卽遣郞廳摘奸,則開用平市署梗開視,則完氷果爲稀少,所謂完氷,亦不準御供尺數,必藏若時,主梗官,慢不檢飭,負氷軍,便於負載,體少伐取,積氷時,取便高狹,不爲密密藏積,以致間間通風,或致消碎,極爲駭愕。其時主梗官,推考治罪,御供及勅使廚房,雖未準尺,擇其完丁進排,其餘都監各色,及百官頒氷,則以碎氷充給事,捧承傳施行,何如?傳曰,依啓。
禮曹判書李顯英箚曰,伏以,臣之老病疲癃之狀,人所共憐,上年社壇親祭時,冒受禮儀使之缺盡顚仆,不加罪罰。而今當勅使忙急之時,又授宗宰之命,自知萬萬不堪,而擧國遑遑之際,不敢引疾自便,庶幾竭盡心力,不負新除之恩。今於習儀之時,試爲作氣趨走,則其行步周旋,比正日差送,而非徒脚力萎憊,氣急不通呼吸,勢將顚仆。客使所見處,大體欠缺,則噬臍無及。伏願天地父母,憐臣悶迫,亟命遞臣本職,及贊禮之任,千萬幸甚。答曰,省疏具悉。卿之脚病如此,則令參判代行,可也。
副校理李曼疏曰,伏以,臣病重不堪供職之由,已陳於前疏,而恩諭丁寧,許令調理察職。臣誠惶恐感激,勉强隨行,將三閱旬矣。筋力日益盡,疾病日益加,其羸毁困瘁之狀,人皆見而憐之。頃日登筵,天威咫尺,而昏眩撓戰,殆不能自支,則聖鑑,亦必俯垂洞察也。然而賓禮當前,事務多端,不敢言病,期於顚仆而止者,臣之志也。數日以來,諸症轉劇,氣瘧老而寒熱交作,冷痢久而發作無常,痰火上衝,時時昏絶,胃氣大作,粥飮亦廢,四肢百骸,無一不痛,困倒寢席,欲起不能,雖欲自力行公,末由也已。然此獨非骨髓膏肓之疾,或可以久調見差,至於臣素抱沈痾,非旬月可療之症。臣於頃年,重得渾身浮腫,垂死經年,僅延殘喘。今因草土傷損,眞元內渴,又爲暑熱,飮冷太過,胸腹脹滿,肢體難動,失今不治,必爲廢疾之人。瞑坐鍼藥,亦非帶職者之所可爲也。大則傷損,小則瞽廢,臣之籲呼,豈尋常告病之比乎?臣單獨一身,素無兄弟,又乏長成子,如一朝力盡,委頓旅舍,則誰肯哀憐救護,以望一分生路乎?況臣老父,衰年鰥居,自臣之遠離,朝夕飮食,亦無人供給。卽聞今月旬前,偶得泄痢,症勢頗重,人子之情,不忍遠離,又糜職務,莫能奔救,勢窮事迫,心如狂惑。伏願聖慈,察臣危迫之情,遞臣曠廢之職,歸救父病,因得以回生起廢於未死之前,千萬幸甚。答曰,給由。以上出燼餘日記
上在昌慶宮。避正殿。停常參·經筵。
李基祚啓曰,今日南別宮宴禮二度習儀,小臣與左承旨李德洙進去,下直。傳曰,知道。
李德洙啓曰,勅使渡江之後,凡撥上傳報,已極怠緩,至於問禮官,自義州離發,今已九日,尙不入京,此前所未有之事也。請南老星推考。傳曰,依啓。
又啓曰,勅使入京吉日擇送,彼渡江後,定日馳啓事,下諭已久,而前後狀啓,不爲擧論,迎勅之期,尙未預知,遠接使所爲,殊極矇矓。急速探問馳啓事,更爲撥上,下諭,何如?傳曰,允。
申翊亮,以備邊司言啓曰,慶尙道,只有金烏·天生兩山城,而天生,形勢雖險,城基太狹,且無井泉,實非可守之地,一道之內所恃者,金烏山城而已。上年前監司李敬輿,力言御留形勝,至於圖上止形,朝廷始有修築之議,業已創置一小刹,以爲往來人容跡之所,而時監司李命雄辭朝時,自上亦有傳敎之事,已爲今日之計矣。第聞本城內外俱險,難於着足,西面百餘里,巖石崎嶇,絶無人居,糧運旣難,而春秋散斂之弊,尤爲可慮,未設之前,須加十分詳審,故前因本道監司狀啓,已令於秋高葉落後,親自看審,儲缺數字熟講以啓矣。今聞大丘之公山山城,星山之禿用山城,甚好,本道之人,亦多願築者云。此兩山城,〈令〉本道監司,竝爲看審,其可者,爲先議築,何如?傳曰,依啓。
李景義,以迎接都監言啓曰,今此勅使三人宴享時,差備司饔院假郞廳,其數極多。今日習儀時,臣等往見,則假提調·假郞廳,皆立於廳前,如此極熱,熱氣燻蒸,御座至近之地,事極未安。臣等商量事勢,若設帳幕於階下,司饔院實提調·實郞廳,應爲執事者外,皆列立於左右階下,一酌應入人員次次升階,還立於階下,則似爲便當,敢啓。傳曰,依啓。
兵曹參判鄭廣敬疏曰,伏以臣素有手戰之病,尋常酬酢,亦不如人,故曾於詔使時,宗宰受點,政院以此改付標矣。草土之後,氣血耗盡,前證益甚,至於啗食之際,執匙動搖,水澆之飯,多致散落,登筵行酒,決不成禮,而見差餞慰之任,若强而行之,非但致笑侮,辱命之患,在所難免,臣竊悶慮,不容含默。且臣之衰病,換脫之形,文書着署,不能成畫之狀,天監想已下燭。兵官劇務,自知罔堪,而勅使將至,擧國遑遑,此時言病,誠所不敢,欲顚仆爲期,力疾以行,呻痛廢仕之日居多,瘝曠之罪,固已多矣。今因不得已之勢,冒死呼籲,伏乞聖明,俯察危悃,臣之本職,及餞慰之任,竝命遞改,公私幸甚。答曰,只遞餞慰使。
問禮官南老星書啓曰,臣承命往于義州,勅使渡江後,行見官禮,卽呈儀註,則勅使以爲遠遣近臣以問,不勝感激,而行中無能文之人,不得爲回謝,此意須仰達云矣。傳曰,知道。
睦性善,以備邊司言啓曰,昨日倭情咨文一事,以姑除爲敎矣。臣等本意,雖不敢陳於文字間,而其實,不但爲循例報情而發也。大槪倭人動靜,從實報知淸國,有益而無害,至如言外之意,則自上,可以默察。依昨啓請施行,恐不可已,敢此更稟。傳曰,以予揆之,未曉其益。待其來到,報知未晩。以上出燼餘日記
上在昌慶宮。避正殿。停常參·經筵。
有政。吏批,判書李景奭進,參判李敬輿在外,參議金世濂進,都承旨李基祚進。
兵批,判書李時白進,參判鄭廣敬進,參議李明漢進,參知李俔進,左副承旨睦性善進。
吏批啓曰,今此都目政時,各岐仕滿應遷者,相避時推,及未準朔監察·禁府都事,各司久任人員,竝擬何如?傳曰,依啓。
又啓曰,玉堂闕員,今政當爲差出,而擬望之員乏少,相避及外方都事中,箇滿臨近人員,竝擬何如?傳曰,依啓。
又啓曰,六曹郞官,準朔前勿爲遷動事,已經定奪矣。六曹·四館等職,及諸道都事·守令,有缺,久任員外,雖未滿仕者,皆用,司憲府·司諫院,則勿論久任,廣選慷慨之事者,注擬之意,則依法典施行,亦已陳達於榻前矣。大臣前更爲商議,則曾經正佐郞者,再授其曹正佐郞,則不宜更責準朔云。正佐郞再授者,依此施行,何如?傳曰,依啓。
睦性善,以都摠府言啓曰,今日入直軍士,當爲中日習射,而都目政事相値,退行之意,敢啓。傳曰,知道。
兵批啓曰,知中樞府事權井吉,改差之意,敢啓。傳曰,知道。
李德洙啓曰,碧蹄餞慰使吳竣,慕華館餞宴宗宰行禮後,進去,勢似窘急,實宗宰,改付標以入之意,敢啓。傳曰,知道。
傳于申翊亮曰,淸國所求靑花,當爲送之矣,措備乎?
傳于申翊亮曰,上年年分覆審事目公事,入之。
李德洙,以禮曹言啓曰,伏見謄來勅書中有播告等語,令藝文館,兩勅使意具載一書撰出,陳賀後,依例宣讀,曉諭臣民,何如?傳曰,依啓。
李德洙,以迎接都監言啓曰,勅使之行遊觀與否,似難的知,而但念或聞天使時前例,猝然欲爲,則勢難猝辦,故略備以待矣。勅使三田渡之行,前所未有,三田渡·新川兩津,皆乘船渡涉,以此足當漢江之遊,設有遊觀之意,以此善爲設辭開諭,則或可停止,停罷遊觀待候之具,似當。且牛隻,自義州至安州,則搪塞不用矣。昨見遠接使狀啓,所謂和色以言之中,有懇求飮食之意。前頭大站,儐臣勢難一向防塞,恐已許用矣。設或不用於站路,王京異於外方,似不可不用數三牛,以副親自屠食之願。相臣之意亦然,故敢啓。傳曰,依啓。
又以迎接都監言啓曰,盤膳色郞廳副司直李克仁戶奴呈狀云,上典家在全羅道海南地,昨夕專人來報,親病極重,全廢食飮,方貿藥物,星夜歸救計料,郞廳入啓處置云云。此時郞廳之任,甚爲緊急,旣聞七十老父病重,卽將下去,李克仁改差,其代以直講丁彦璜,付標以入之意,敢啓。且都監所屬各司官員,各有所掌,皆已諳委首末,雖或遷轉,限勅使回還間,仍察前任,然後可無虛疎之弊,敢啓。傳曰,依啓。
又以迎接都監言啓曰,儺禮廳所用才人,慶尙道所定,一百四十人,而尙不來現,湖南·嶺南道里遠近,不甚懸殊,而湖南則已盡來現,嶺南則只七名來現,差使員亦無形影,甚爲慢忽,請觀察使推考。傳曰,允。
申翊亮,以戶曹言啓曰,傳曰,淸國所求靑花,當爲送之矣,措備乎事,傳敎矣。靑花乃是靑黛之精華上浮之物,當此新靑黛未興産之時,收合未易。艱得貿販,時方入手者五十斤,令漢城府貿得者三十斤,通計八十斤矣。淸國所請之數一百斤,必欲準數應求,則不數日內,可以畢貿,入送之時,開城府所貿,則使之便道取去,何如?傳曰,依啓。
申翊亮,以備邊司言啓曰,災傷覆審,爲民間莫大之弊,而流來已久,見聞習熟,視爲應行法典,人不敢容議其間。臣等常念祖宗朝,緣何設此頗擾難行之法,無益於公家,有害於民生,至此哉?思欲一番變通,而事係重大,未敢開口議此。近來,得見嘉靖癸亥明廟朝受敎,仍考大典收稅條,始知庫員踏驗,元非大典本文,特出於後日謬例也。且嘉靖受敎,旣如此丁寧,而至於後日,不能遵奉,依舊仍行謬例,良法之難守,弊習之難革,一至於此,可勝歎哉?目今國家多故,賦役日煩,生民之困,可謂極矣。其於事勢之不可已處,雖甚矜愍,亦無奈何,賦役之供,三手之米,西糧之運,結布之徵,是也。至其無補於公家,有害於生民,旣非先王法典,又非先祖受敎。一號令之間,有可以活擧國之民者,而猶拘於流來謬例,不思變通,則是使吾民,終無蒙澤之日,臣等之罪,於是爲大。故大典收稅條,及嘉靖受敎,竝別紙繕寫,謹備睿監,伏竢裁處。傳曰,知道。依法典分五面審定,則事似簡便,而其實此亦覆審也,不爲出入田間,則何以知其此勝於彼哉?今以五面,定爲高下,則豪猾多在之面,必不居高。予恐無益於貧民,而有害於經費也。予意雖如此,其利害,未能詳知,更爲熟講處之。
又以備邊司言啓曰,全羅監司具鳳瑞牒呈內,勅使時分結收布,今番知委民間,而應納升尺之數,必有明白定奪,可免臨時點退之弊云。臣等欲以見樣木下送,取見兵曹步兵價布,則長四十六尺,又見戶曹田稅作木,則長四十一尺,與往來本司,申明法典,分付該曹之意,大相謬刺,應當分付,不得行於該曹者類如此,深可爲歎。凡公家行用綿布,皆以三十五尺爲準,此乃祖宗朝,不易之規也。雖然公私行貨,與時異宜,織婦斷機長短,該曹捧納時,民間以見退爲慮,該曹以行用爲方。準尺之外,或有數尺之長,固不必截而去之,今日所捧,乃出四十尺之外,則已爲可駭,而其長亦至四十六尺之多,則是將一轉而爲五十尺矣,其爲流毒於民間,可勝言哉?該曹堂上·郞廳,竝推考,自今以後,所捧尺數,長至四十尺者,該色郞廳罷職,色吏囚禁治罪,以革濫捧之弊,而今此八結收布,升尺見樣,令該曹參酌定式,行會各道,俾無不齊之患,宜當。敢啓。傳曰,依啓。
又以迎接都監言啓曰,丁丑勅使時,因館伴金藎國箚子,備邊司覆啓,本司堂上一員同參相接,遠接使亦日日同在一處,與之一體酬應矣。今亦勅使入京後,依此爲之,宜當。且勅使未入京前,則郞廳等各察其任,少無餘暇,自前都摠府郞廳一員,宣傳官一員,都監郞廳□□啓下闕內待令聽傳敎,及都監啓草呈政院之事,專爲察任,今亦依此爲之,何如?傳曰,依啓。
又以迎接都監言啓曰,自前金人出來,則必以前日所爭執之事,提起爲恐嚇之端者,乃其常態也。如今之逃還人事,亦其一也。此則自有問答之例,當依備局啓辭,以爲酬答矣。第臣景稷,病廢三年,未得聞朝家之事,無乃有如逃還人,彼所應問之事,而未及聞知耶?令廟堂商確指揮,俾無臨時囁嚅之患。且柳琳·李時英,乃馬使與鄭·金兩譯之素所相習於行間者也,如或問及,則何以答之?且丁丑勅行,亦求見麟坪大君見之云,今亦求見,則何以答之?竝令廟堂指揮,何如?傳曰,依啓。
吏批,以李尙馨爲執義,趙錫胤爲舍人,權義中爲漢城庶尹,梁譔爲儀賓都事,李爾松爲直講,韓榮爲明川府使,李尙儉爲平康縣監,趙德亨爲三水郡守,許崝爲樂安郡守,李天基爲待敎,盧協爲承文博士,李梓·朴瑍爲承文正字,李大岦爲會寧判官,李貫雲爲司僕判官,邊命益爲咸昌縣監,沈天挺爲奉化縣監,李後吉爲義興縣監,朴嶔爲萬頃縣監,成以性爲司諫,尹鳴殷爲舒川郡守,司䆃主簿□德輿爲義盈奉事,沈世鐸爲禮曹佐郞,郭天成爲參禮察訪,柳山立爲氷庫別提。軍器主簿沈櫶,司僕主簿金國馨,相換。李檣爲社稷參奉,鄭沄爲工曹佐郞,韓崗爲長陵參奉,韓好謙爲典牲主簿,李益珍爲內資直長,元海益·李遇臣爲監察,李時楷爲校理,嚴鼎耉爲修撰,吳後澤爲內贍直長,趙濟仁爲禮賓奉事,李汝翊爲海運判官,李行遇爲宗簿正,閔光焜爲禁府都事,具瑩爲監察,許橚爲司饔奉事,李德益爲童蒙敎官,琴□載爲典設別檢,崔克寧爲活人別提,崔山岌爲瓦署別提,李昭漢爲晉州牧使,安重行爲掌苑別提,李䅘爲監察,申嵩耉爲康陵參奉,金時爲長陵參奉,尹季海爲引儀,閔應曾爲禧陵參奉,成夏慶爲慶基殿參奉,洪得範爲禮曹參議,李耆爲尙瑞直長,方軾爲軍器僉正,洪錫箕爲尙瑞副直長,金□祖爲司藝,趙希進爲典籍,金守宗爲禁府都事,申景禋爲知敦寧,金始乾爲司饔奉事,金敬文爲司宰。參奉兼喬東都護府使金大乾,兼春秋李尙馨·李行遇·兪㯙·許穡,典籍李崇仁,四館去官。東部主簿金義福,典籍李䅘·權摶,四館去官。校書博士張汝衎,著作金起演,成均博士柳晉三,學正柳昌辰·郭聖龜,學諭蘇東道·盧文漢。
兵批,安慶直爲多大浦僉使,金成一爲西生浦僉使,朴宗一爲德浦僉使,鄭爲鐵串僉使,兪知三·李禎·慶有定·金廷立同知,許崝·林天祚·李時亨爲訓鍊習讀,金大乾爲京畿水使,任夢□爲□浦萬戶,李瑑爲群山萬戶,李儒爲包伊浦萬戶,鄭勝立爲羅暖萬戶,金立爲在德萬戶,李德華爲□□萬戶。鎭東權管朴盡誠,同仁權管安得吉,雙靑權管權應信,廟洞權管金聞男。崔啓業爲舊所非浦召募將,德萬洞權管尹枸,古哈權管張景仁。朴遠起爲柔遠僉使,李東里爲兼宣傳官,成震熻爲都摠經歷,李薰爲都摠都事,李暻爲訓鍊主簿,任東男爲永登萬戶,金光祿爲武兼宣傳官,李璹爲吾足萬戶,元成集·李禎慶爲五衛將,鄭之羽爲副摠管,李廓爲同知,李溭爲內禁衛將,鄭溶爲忠翊將,金尙彬爲花琴僉使。所非浦權管李信行,夞怪權管李斗牽。安鈸爲都摠都事,趙後說爲五衛將,許穡爲文兼宣傳官,趙安基·元夢祥爲武兼宣傳官,崔後發爲宣傳官,宣涉任爲守門將,金潢爲部將,金禮正爲慶福宮假衛將,□□□爲忠佐衛將,朴尙俊爲兼司僕將,朴宗立爲魚蘭萬戶,安信民爲羽林將,鄭道立爲宣傳官,林載道爲曹司衛將,訓鍊主簿孫纘仕滿,武兼宣傳官宋命浩仕滿,申哲爲守門將,柳植爲部將。司直申景福·鄭之問,副司直趙後說·羅德憲,司果權井吉,副司果金地南·姜德重·慶最壽。
李德洙,以吏曹言啓曰,永寧殿·宗廟·肅寧殿秋享大祭,及各日國忌,一時相値,獻官實預差,竝須二十餘員,方可差祭,而勅行當前,一二品宰臣中,除老病人員外,獻官可合之員,皆以宗宰進參,勢難成形。且各日祭,應差之數,亦至於八十員之多,若不除不緊宗宰,及各房差備官,則頓無塡差之路,極爲悶慮。不得以宗宰中,若干人員,及堂下宗室,不緊差備官,竝爲除出差祭之意,敢啓。傳曰,知道。以上出燼餘日記
上在昌慶宮。避正殿。停常參·經筵。
李基祚啓曰,今日仁政殿宴禮二度習儀,小臣與左承旨李德洙進去,下直。傳曰,知道。
李德洙,以弘文館言啓曰,本館上番,現存三員,而副校理李曼,受由下鄕,校理南老星,身病方重,校理成以性,今拜司諫,肅拜後出去,他無替直之員,請新除授校理李時楷,牌招肅拜,使之入直。傳曰,依啓。
李景義,以迎接都監言啓曰,明日當爲迎勅三度習儀矣,儺禮廳,設於仁慶宮月廊,軒架雜像,當由正門而出入,敢啓。傳曰,知道。
大司諫金壽賢,司諫成以性,獻納兪㯙,正言李尙逸啓曰,北兵使爲任甚重,自前必擇文武中,有名望人差送,其意有在,而新兵使李時英爲人輕佻,本不合閫帥之任,曾所履歷,一事貪饕。前爲平安兵使時,恣意剝割,罔有紀極,及其遞來,駄載彌漫,畏其人言,至於分路以送,其貪虐之狀,昭不可掩。西路是使命絡繹之地,而猶爲如此,況北關,王化絶遠,無所畏忌之處乎?請李時英,罷職不敍,以慰西路軍情,另擇其代,以重北門鎖鑰。答曰,風聞未必盡實,勿爲煩論,可也。
以黃海監司人夫致斃事狀啓,傳于李景義曰,使之恤典擧行。
睦性善,以兵曹言啓曰,羽林衛將趙方立病重,察任無期,金顯達司饔院假提調差下,新除授安信每在外未上來,入直無人,金顯達假提調改差,使之入直,趙方立改差,以在京無故人,後政差出,何如?傳曰,在外者改差,可也。
睦性善,以都摠府言啓曰,副摠管申景柳,重得瘧疾,因患暑症,日漸危重,前頭擧動,決難侍衛。請改差其代,令該曹口傳政事差出,何如?傳曰,依啓。
又以備邊司言啓曰,迎接都監啓辭,丁丑勅使時,因館伴金藎國箚子,備邊司覆啓,本司堂上一員,同參相接,遠接使,亦日日同在一處,與之一體酬應矣。今亦勅行入京後,依此爲之,宜當。答曰,依啓事,傳敎矣。本司堂上一員,依往年例,兼仕都監無妨,敢啓。傳曰,依啓。
又以備邊司言啓曰,迎接都監啓辭,自前金人出來,則必以前日所爭執之事,提起爲恐嚇之端者,乃其常態也。如今之逃還人事,亦其一也。此則自有問答之例,當依備局啓辭,以爲酬答矣。第臣景稷,病蟄三年,未得聞朝家之事,無乃有如逃還人,彼所應問之事,而未及聞之耶,令廟堂相確指揮,俾無囁嚅之患。且李時英·柳琳,乃馬使與鄭·金兩譯之所素相習於行間者也,如或問及,則何以答之,且丁丑勅使,亦求見麟坪大君,大君見之云,今亦求見,則何以答之,令廟堂指揮何如事,傳敎矣。逃還人中,如永予□高□人等事,別有曲折,而本司堂上一員,旣將兼仕都監,則問答說話,自當知之。李時英·柳琳等事,從實爲答,無妨。麟坪大君相見,似爲非便,措辭防塞爲當,而彼若懇求,則臨時別爲稟處之,亦無妨,敢啓。傳曰,依啓。
以戶曹啓目,傳于李景義曰,唐雁一首,代鴨子二首式爲之,何以三首爲之乎?
大司憲全湜,掌令洪茂績·趙重呂啓曰,訓鍊正兼內乘韓晊之行身過累,出於一時風聞,似不可盡信,至於身爲本寺之官,雇奴取嬴,甚爲鄙瑣,而在渠緘答,終不得發明,但云所謂雇奴,母奴,非己奴也。母奴則渠之奴也。母子之間,岐二之,有若身無所犯者然,其無識,可謂甚矣。又不與其偏母,同居奉養,據此亦可知矣。前啓所謂曠闕定省之說,不幸近之矣。晊之爲人,其在年少武夫之中,稍有才氣之可用者,人或云云,或有可用之才,豈可以一無知妄作之罪,而置之永棄之地乎?渠若因此糾劾,便生悔懼之心,居官廉謹,事母至孝,而化爲才行兼備之人,則是實敎人爲善之良法也。他日儲爲國家之器用者,亦□若不可也。請內乘韓晊,亟命罷職,以礪武夫廉恥之風。答曰,出於奴母,不必深咎。
以刑曹粘目成琡公事,傳于睦性善曰,此回啓是乎事,傳敎矣。取考前後文書,則庇安縣田稅,私給防納,各人所供,不敢掩伏,更無可問之事矣。當初,設或報監司,受書目,而國家防納設禁,極嚴且重,則豈可以一張書目,有所容貸乎?執法之官,但當照律定罪而已。必無更査其書目有無,未曉其意,此公事,還出給,何如?傳曰,依啓。以上出燼餘日記
上在昌慶宮。避正殿。停常參·經筵。
李德洙啓曰,今日迎勅。三度習儀,臣與左副承旨睦性善進去,下直。傳曰,知道。
睦性善啓曰,今日迎勅三度習儀,故敦化門,請出開門標信。傳曰,知道。
藥房啓曰,暑氣比來倍酷,伏未審聖候,何如?敢爲問安。答曰,時無所患矣。
中殿問安。答曰,知道。
傳于李景義曰,淸國所送靑花,今月晦間,大君軍官入去時,當送極品靑花,趁卽措備以待。
修撰閔應協啓曰,伏以,臣當此百僚奔遑之日,猥將私懇,仰瀆宸嚴之下,極知僭越,無所逃罪,而誠有危迫悶切之勢,不得不冒死籲呼焉。行護軍朴潢以宰臣,先臣出來,而尙有云云之說,辭遞近密之任,況臣以一體宮僚,見疑已多,今此客使之來,若逐日隨駕,趨蹌於侍從之列,則意外之患,難保其必無。不惟臣之情跡,有所難便,其在朝家,亦不無處變之道。伏願聖明,特遞臣職,以便公私,不勝幸甚。踏啓字以下。
以都摠府寶劍望單子,傳于申翊亮曰,新差出摠管,竝爲書之。
申翊亮,以備邊司言啓曰,以本司草記,答曰,知道。依法典分五面審定,則事似簡便,而其實,此亦覆審也,不爲出入田間,則何以知其此勝於彼乎,今以五面,定爲高下,則豪猾多在之面,不必居高,予恐無益於貧民,而有害於經費也。予意雖如此,其利害未能詳知,更爲熟講處之事,傳敎矣。以法典觀之,年分與災傷,爲二條,年分則守令審定分等,觀察使覆審,議政府·六曹同議,更啓災傷,及加耕田佃夫告狀,勸農官·守令·監司,次次覈實,然後遣朝官憑考。蓋各道年運豐歉,無得其詳,則雖逐畝而數之,決難得實,只欲領略其槪,則雖在千里之遠,自不難知,此大典所以有政府·六曹同議之擧也。至於加耕處,被災處,必須親行踏審,方無欺蔽之患,遣朝官憑考之擧,在所不已,故敬差官,至今稱之謂災傷敬差官,而法廢之後,年分·災傷,合而委之敬差官,事旣不專,勢又難便,徒有廚傳之弊。且佃夫等,㤼於被罪,私聚財貨,行賂下人,弊實不些,而及其歸竟,只得殘邑守令之無勢者,啓聞塞責而已。其無補於稅入,而有弊於民間,有不可勝言。故依癸亥事目,以爲修復舊典之計,而今因聖敎,更竊商確,雖曰謬規,而積年遵行,視同法典,若不熟加商度,卒然變通,亦不無他慮。且年分已迫,戶曹啓辭,已爲啓下,事目行會之期,不容遲緩,故姑將該曹啓辭,覆啓稟裁。至如癸亥受敎一款,待勅使旣過之後,一番榻前面陳,更爲定奪,處置未晩。敢啓。傳曰,知道。
傳于李景義曰,此勅使與中原勅使有異,儺禮雜物,勿爲無色,各別生輝以用事,言于都監。
李基祚啓曰,各宴儀註,皆以茶畢卽請酒禮,先行酒,後進饌案,及進小膳等節目,磨鍊啓下矣。卽考丁丑謄錄,則自上臨時,有停小膳而先行酒宴乎之敎。尹暉曰,前例則先小膳而後行杯矣。上曰,然則先進小膳等語,明白載錄。今亦依此擧行,進饌案,進花,進小膳等節目,當在捧果盤之前,儀註中,改付標,何如?傳曰,大膳之大字,以小字誤書矣。
傳于李基祚曰,自前勅使時,呈辭不得□者,有規例矣,政院察爲。
申翊亮,以義禁府言啓曰,新除授都事金守宗,時在海美云。當此勅使多事,郞廳不足之時,不可等待,金守宗閑官換差,何如?傳曰,依啓。
李景義以戶曹言啓曰,以戶曹啓目,傳曰,唐雁一首,代鴨子二首式用之,何以三首用之乎事,傳敎矣。問于戶曹,則初以唐雁一首,代鴨子三首式,榻前磨鍊,以唐雁一首,代鴨子二首用之無妨事,因都監啓辭定奪,司饔院進鹽水取用以三首啓下,改付標移文本曹,故以三首,一體施行云矣。傳曰,小膳則用二首,可也。
以兵曹瀋陽入往宣傳官單子,傳于申翊亮曰,此宣傳官,極擇乎?
申翊亮,以備邊司言啓曰,勅行已迫,本司多事,此豈循例言病之日,而吏兵判一時引入,殊極不當。請竝命出仕,何如?傳曰,依啓。
李景義啓曰,政府錄事來言,領議政以勅使碧蹄迎慰事,今日欲先肅拜矣,猝患暑症,不得出去云。日期已迫,似難待差以去,何以爲之?敢稟。傳曰,他大臣進去。
李景義以戶曹言啓〈曰〉慶尙道分定雜物,太半未及上來,勅使之入京,纔備三日,而禮單·饌物,尙有未準之物,古今安有如此之時?該曹之渴悶,罔知所措。本道差使員星山縣監尹得悅,委任責功之際,以試官事罷職,他差使員上京者,欲爲改定,則守令無一員上來,只有察訪兩人,以才人·驛馬領來,極爲可駭。嶺南大道,當此勅使急迫之日,都事,雖以都差使員上來,而其餘雜物差使員,剛明守令,可以分領上送,星火督納,而惟有尹得悅,兼都差雜物而上送,一人號令,安得遍行於一道?宜其所納,最後於諸道也。監司病重,不能察任,則專在都事之責,都事沈□□推考治罪,姑以松蘿察訪柳信男,沙斤察訪金德信,時方上來者,別定差使員,各樣雜物,罔〈晝〉夜督促,使之連續上納,俾無生事之患,何如?傳曰,允。
李景義,以戶曹言啓曰,以政院唐雁代用鴨子事,問于該曹啓辭內,小膳則用二首,可也事,傳敎矣。鴨子二首式,五十六付標以入之意,敢啓。傳曰,知道。
又以迎接都監言啓曰,傳曰,此勅使與中原勅使有異,軒架·儺禮雜物,勿爲無色,各別生輝以用事,言于都監事,傳敎矣。招問本色郞廳,則今日三度習儀時,軒架·雜像等物,少無加減於丁丑年,而但正日所揷綵花,前則造作累件用之,而今則只造一件,盡用於習儀,則恐或動搖傷折,只揷若干條,以成貌樣而已。故似少眩耀之色,正日則當盡揷之,光彩似優於今日云。敢啓。傳曰,知道。
以備邊司宰臣狀啓粘目,傳于申翊亮曰,此物,靑花齎去人處,付送。
申翊亮,以兵曹言啓曰,以瀋陽入往宣傳官單子,傳曰,此宣傳官極擇乎事,傳敎矣。昨日抄擇時,除仕滿當遷三人,未肅拜三人外,見存者,皆令聚會于本廳,見其容貌,聽其言語,則其中此人,才智則未知如何,而年貌稍優,似有膽氣,故以此人抄啓之意,敢啓。傳曰,知道。
又以兵曹言啓曰,以本曹啓辭,羽林衛將,在外人遞差事,命下矣。見存二員內,金顯達假提調,趙方立病重,入直無人,後政差出間,以內禁將入直之員,使之兼察之意,敢啓。傳曰,知道。口傳差出。
傳于申翊亮曰,典獄摘奸,輕囚放釋。
申翊亮書啓曰,臣承命往典獄署,摘奸囚徒,書啓之中,司憲府囚人,出身李明倫奔競知家人莫男放送。本院囚人,別監崔㖯金次知松丁·㖯金不得放送。迎接都監囚人,書員金繼,貢物主人池有深,兵曹囚人,書吏劉天男,或以次知,或以犯罪罪犯甚輕,依傳敎放送。其中司饔院宴享廳囚人,書吏朴孝信妻加也之,迎接都監囚人,木手李二男次知信丹,活人署首奴次知仁孝·去毛退,春同妻今伊等,俱以次知,罪犯亦爲甚輕,似當分揀,而係干勅使時事,臣不敢擅放,敢此取稟。且月令醫員高成業,書員金夢生,軍士十名內八名,無緣闕點,請推考治罪。傳曰,依啓。其中以勅使時事被囚者,勿放。
大司諫金壽賢,司諫成以性,獻納兪㯙,正言朴守文·李尙逸啓曰,北兵使李時英事,措語見上。昨日聖批,以風聞未必盡實爲敎,臣等竊惑。凡臺諫所論,豈皆目覩而後發耶?其時往來使命,無不聞之,道臣亦言其貪虐之狀,前後所犯,昭不可掩。請李時英罷職不敍,以慰西路軍情,別擇其代,以重北門鎖鑰。傳曰,已諭。
大司憲全湜,掌令洪茂績·趙重呂啓曰,韓晊之行身過累,居官無狀之事,前後論之已盡,今不敢煩爲說,而伏覩昨日出於爲母之敎,臣等之惑,滋甚焉。欲免己過,以母爲證,此非人子之所可爲也。爲晊之道,引而自責,容或可恕,古今天下,寧有累親之子乎?晊之爲人,輕且薄矣。居家而事親,如是其無禮,莅官而處事,若此其猥濫,則聖明何取於晊也?聖明非取於晊也。只以其些少之勇力,臨危可使,而典加之恩,欲以爲他日感勵之地也。此則大有所不然者,有勇而無行,終未免爲悖亂之歸,此唐宗之所以有戒於敬德,周處之所以改行而爲純臣也。若晊者固無足比數於古人,而因此而有所畏戢,則晊亦人也。豈終爲悖倫之人哉?以一韓晊而曠日持久,今日之爲臺諫者,其亦疲矣。終始曲貸,不賜一兪,則如晊之輩,恃恩縱恣,而臣等之所患,不在於晊,特患夫聽言之道,日以益壅,臺閣之風,日以益懷也。請內乘韓晊,亟命罷職。答曰,遞差。
自卯時至巳時,日暈。申時,日暈。以上出燼餘日記
吏曹啓曰,義禁府以新除授都事金守宗在外,閑官換差事。入啓允下,而該府旣無口傳爲政之請,本曹亦不可爲此稟政,不得已金守宗上來間,假都事一員加差出,何如?答曰,依啓。出禁府謄錄
上在昌慶宮。避正殿。停常參·經筵。
睦性善,以都摠府言啓曰,入直軍士,中日習射,限勅使回還間,依前例姑停之意,敢啓。傳曰,知道。
李景義,〈以〉迎接都監言啓曰,勅使留京時,凡干擧動捲帳,差備譯官,一一馳告于政院,例也。其他各衙門,則本無馳告之規,而中間上司責令譯官來告,故譯官不敢違拒,仍成規例。譯官之奔走,雖不足恤,而所騎驛馬,亦有難支之患。丁丑年具由入啓,只政院外,勿許遍告於各衙門事,蒙允矣。況今則不給驛馬,依丁丑年例,只告於政院之意,敢啓。傳曰,知道。
申翊亮啓曰,以戶兵曹收布價布尺數過長,堂上·郞廳承傳,臣以代房捧入,而昏不致察,只捧兵曹傳旨,故戶曹堂上郞廳推考傳旨,今始捧入,惶恐敢啓。傳曰,知道。
李德洙,以吏曹言啓曰,義禁府以新除授都事金守宗在外,閑官換差事。入啓允下,而該府旣無口傳爲政之請,本曹亦不可爲此稟政,不得已金守宗上來間,假都事一員,加差出,何如?傳曰,依啓。
睦性善啓曰,勅使時,凡上疏不得捧入,例也,而今此許啓,則情理切迫,與身病呈辭不同,不得已捧入之意,敢啓。
申翊亮啓曰,李時英遞差事,命下,而臺諫方以罷職不敍論啓,遞差承傳,不得捧入之意,敢啓。傳曰,知道。
睦性善,以備邊司言啓曰,勅使所求巢鷹,勢難覓給之意,曾已行會于閔聖徽處矣。似聞江界,亦有巢鷹云,若然則其可防塞乎?但所聞未必的實,更爲訪問,果若有之,則急送人求索,追及於灣上,無妨,此意更爲行會,何如?傳曰,允。
又以備邊司言啓曰,以本月十五日,宰臣狀啓觀之,則東宮冊封一事,尙爾寂寂,勅書所謂京中勅封之語,誠未可曉,待勅使到後,先令張禮忠探問,觀其所答而處之,何如?傳曰,知道。冊封之擧,不必未遣使前爲之,別無未曉之事矣。
李景義,以迎接都監言啓曰,軍色郞廳南溟翼,以本曹事,不意見罷,其代以兵曹佐郞姜允亨差出之意,敢啓。傳曰,知道。
以戶曹房妓供潰事草記,傳于李景義曰,房妓四十五名帶來之事,別無狀啓,何如是措語耶?
李景義,以吏曹言啓曰,公都會試官可合之人,或差都監郞廳,或出使,或下鄕,或無職名,絶無推移可差之員。試官丁彦璜,都監郞廳差下,其代以宗簿寺正李行遇啓下,而稱以病重,不卽肅拜,都會課試,致令曠闕,極爲非矣。李行遇推考,其代改付標,何如?傳曰,依啓。先罷後推。
大司諫金壽賢,司諫成以性,獻納兪㯙,正言朴守文·李尙逸啓曰,北兵使李時英,請罷職不敍事,措語見上。近來兵曹步木捧納之際,雖四十二三尺,猶以尺短點退,以此人情刁蹬,日甚一日,外方之人,不能堪命,或月利貿納,或駄載還歸,怨呼之聲,盈於道路,人言藉藉,皆以爲色官,奉職不謹,以致如此,而或慮風聞,未能詳悉,不及論列矣。今見備局啓辭,步木之長,至於四十六尺,前日之所聞,果驗矣。請監捧郞廳,罷職不敍,色吏舞文用奸之罪,極爲痛駭,囚禁重治,以杜後弊。三水爲南道重地,而亂後人民凋瘵,將不能收拾,新郡守趙德亨,爲人庸孱,不合邊邑蘇殘之任,請命遞差,其代各別擇送,新除授平康縣令李尙儉,爲人麤鄙,發身不正,曾爲守令,亦以不治見敗,如此之人,不可復授臨民之官,請命遞差。答曰,依啓。李時英遞差。
大司憲全湜,掌令洪茂績·趙重呂,啓曰,兼內乘韓晊,請亟命罷職事。措語見上。答曰,依啓。
司直許啓疏曰,伏以,臣敎子無狀,陷於大辟,其被構之由,雖不敢言,而失刑之罪,實合萬殞,惶恐屛縮,不敢齒列於朝班矣。不意玆者,政院以平壤餞慰使啓下,初雖放過,而擬差之,則明知情勢之必不敢行,而遲延多日,尙未處置,未知其故也。凡人雖尋常之罪,旣入縲絏,則爲其至親者,尙不敢供仕,況此重陷大罪,方在拷掠之中,則豈忍晏然行公,自同平人乎?在京供職,且猶不敢,奉使之行,尤爲不安。且伏念臣子之迷子,旣被私徒之亂擊,繼受拷訊,一縷餘喘,朝夕待盡,往還之間,必致殞斃。臣以無妹獨子,餘息稚孩,收尸之事,獨貽老父,則臣之不忠不孝之罪,死而益無所逃矣。臣之私情,雖不可論,揆以事體,決不堪行公之狀,國人之所共知者也。伏願天地父母,俯察危懇,命改臣餞慰使之任,以便公私,不勝幸甚。踏啓字以下。以上出燼餘日記
上在昌慶宮。避正殿。停常參·經筵。
李景義,以戶曹言啓曰,西路房妓四十五名帶來事,遠接使爲狀啓矣。勅使房妓若干人,自盤膳色爲供饋,而其餘四十人,當留外處,令禮賓寺設廚以供,而以內資·內贍所屬之司助役,則皆是殘司,典僕數少,許多釀酒造果進排等事,所掌旣爲重大,而又出意外之役,無以成形,遑遑罔措,齊訴不已,聞諸傳語之言。所謂房妓之被選者,責其厚餉,少不如意,則發怒云。非但饌物之添備,下人卒難辦得,誠非細慮。各司典僕稍有餘數處,令刑曹抄出十口,急急移送於禮賓寺,以助朝夕供饋之役,俾免急迫生事之患,何如?傳曰,依啓。
又以戶曹言啓曰,以本曹八王前送物〈目〉單子,傳曰,八王,曾於大君處,亦有送物,此只世子所送乎,大君亦當有所贈矣事,傳敎矣。備邊司只以八王致款,不可無謝之意,啓下分付,故臣曹物目磨鍊,稟議於大臣而入啓矣。今承聖敎,更爲思之,大君處亦有所贈,不可無回謝之禮,以此物目,參酌磨鍊,大君處別爲入送,何如?傳曰,依啓。
以戶曹八王前送物,傳于李景義曰,八王,曾於大君處,以有送物,此只世子所送乎?大君亦當有所贈矣。
李景義,以戶曹言啓曰,傳曰,房妓四十五名帶來之事,別無狀啓,何如是措語耶事,傳敎矣。房妓四十五名帶來,四十名則禮賓供饋事,盤膳色郞廳,以都監手決捧甘,故以此措語入啓矣。今承下敎,詳細更考,則遠接使狀啓,初以房妓率來者,至於四十名之多措辭,而其後通關於都監,則以平安·黃海道通計四十五名內,某某官幾名,列書名數,使之豫知,故郞廳不分狀啓與通關之曲折,泛以摠數四十五名捧甘,臣曹一從捧甘結入啓矣,敢啓。傳曰,此數過多,使之量減,可也。
又以戶曹言啓曰,靑花七十斤,已爲極擇措備,三十斤則開城府亦爲措備,都數一百斤,大君軍官入去時,付送之意,敢啓。傳曰,知道。
李德洙,以迎接都監言啓曰,軍色郞廳兵曹佐郞姜允亨,今日政,陞授正郞矣。勅使明將入京,本色事務,最爲浩繁,卽令肅拜,察任之意,敢啓。傳曰,知道。
申翊亮,以迎接都監言啓曰,以戶曹房妓供饋事草記,傳曰,此數過多,使之量減,可也事,傳敎矣。臣等伏見西來狀啓,房妓之弊,爲一路之所不能堪,入京之後,亦復如此,則將不勝其侵虐之苦,京中異於外方,其虧損國體,爲如何哉?以已經之女便行事,儐臣及兩西觀察使處,非但覆啓行會,且自都監,移文行會矣。其後見遠接使移文都監,列書邑下之數,與黃海監司狀啓之數,互相參差,莫知其由,詳知其實數,然後啓達計料矣。卽見儐臣又擧房妓實數移文,則三十一人矣。此數似爲過多,而一路帶來之時,彼中似無不知之理,勅使入京後,觀勢更呈,何如?傳曰,允。
又以戶曹言啓曰,宴床所入,大膳牛前後脚竝用事,已爲啓下,則一度宴,當用牛一首,而只以小膳牛乫非,全用一隻,則四床當用四隻,必宰殺二牛而用之。竊聞漢天使時,小膳乫非之上,以靈通·肝·備化·豆太等物,飾於盤上。有此規例,則乫非一隻,半分作二隻,而上飾內腸諸肉,稍優其數用之,則乫非與內腸之多寡,不失其本色,而無害於瞻視。依此爲之,則一宴可用一牛,以除殺二牛之弊,似甚便當矣。饌品間節目,不敢煩瀆,而事係宴,敢此仰稟。傳曰,依啓。
睦性善,以工曹言啓曰,本曹郞廳八員內,正郞姜允亨,佐郞李枝茂·李沈,以都監軍色郞廳啓下,正郞金坰,以把守及傳語,亦爲除本司,晝夜守直於都監,而只有正郞鄭翼卿·姜瑜,佐郞宋克賢·李彬,而明日擧動時,各差備侍衛一員,黃龍亭一員,交龍旗一員,標信一員,守宮一員,而其數不足。都監則丁丑年勅使時,正郞鄭翼卿兼察都監軍色·馬色,今者軍色則南溟翼罷職,以正郞姜允亨,已爲啓下,馬色則佐郞李枝茂,曾已差下,佐郞李沈仍在都監,此是剩數,而侍衛重地,不可闕員,依丁丑年例,佐郞一員,除都監,還察本曹之任,何如?且新除授佐郞宋克賢,明日肅拜,則似有窘急之患,今日內肅拜,使之察任之意,敢啓。傳曰,依啓。
李德洙,以迎接都監言啓曰,都監各色郞廳,無非務緊,而其中軍色,所掌事務,非但最爲浩繁,且極緊重。兵曹正郞南溟翼佐郞李沈,自初察任,不特詳知首末,皆能擧職,南溟翼不意罷職,李沈又將以本曹啓辭,移察本職,勅使明日入京,而緊色郞廳,詳知首末者,皆將改易,事甚悶迫。新差二員,亦是兵曹郞廳,其中一員,還察本職爲當,缺數字。必有三處分往之事,故丁丑年,鄭翼卿·洪瑱·李袗等,皆以兵曹正郞爲之矣。且南溟翼雖在罷職之中,依前例,口傳付軍職,使之察任,何如?傳曰,依啓。南溟翼罷職之人,仍爲察任,未可矣。
李德洙,以迎接都監言啓曰,頃日以相臣之意,請給數三牛,以副欲食之願者,非欲連用於七度之宴。入京之後,亦如來路之欲食,則以本國牛畜,盡斃於牛疫,請於皇帝,至貿蒙古之意,反復開諭,然後或一二番,入給一隻,以遂其屠食之計矣。各宴磨鍊時,拘於獐鹿之難得,不得已以七度宴,皆用一牛事,啓下,而更思之牛隻,今若循例用之,於各宴時回還時,必有站路難支之患,大小膳,以豬用之,似無所妨,大臣之意亦然,故敢啓。傳曰,依啓。
又以吏曹言啓曰,守令有闕,政事何以爲之?敢稟。傳曰,當日爲之。
又啓曰,勅使時,假注書,依前例自今日分直,逐日察任之意,敢稟。傳曰,知道。
又啓曰,守宮假承旨·假注書,限勅使回程間,仍爲察任之意,敢啓。傳曰,知道。
兵曹判書李時白啓曰,臣於今年五月二十五日,爲外司坐起,錦山價木,來納於其日,而厥木尺數雖長,升數麤薄,不合價木。色郞南溟翼,卽稟於臣,臣以爲升數雖麤薄,尺數有餘,今雖下送改備則往來之際,弊亦不些,使之捧納矣。今考文書,則次日備局啓辭之木,乃是此木也。其所捧納,實臣分付,而奉行之郞廳至被罷職。罪實在臣,臣何敢委之於奉行之郞廳,而偃然行公乎?臣不勝惶恐待罪。傳曰,知道。勿待罪。
李德洙,以吏批言啓曰,輸城爲驛,道里僻遠,人皆厭避,去輒遞免,迎送之際,殘弊轉甚,誠可寒心。今當差出,而可合之人乏少,參下人員,竝擬,何如?傳曰,依啓。
睦性善,以兵曹言啓曰,新除授羽林衛將沈閌,亦以司饔院假提調,已行三度習儀,今不可換以手生之人云,而沈閌改差,亦涉頻數,參宴間晝直,令兼司僕將兼察,何如?傳曰,參宴之日,勿爲入直,可也。
又以兵曹言啓曰,北兵使今當差出,而依前例,令備邊司議處,何如?傳曰,允。
以兵曹別雲劍單子,傳于睦性善曰,有頉,代以他人,付標書入。
睦性善,以兵曹言啓曰,瀋陽入去宣傳官許尙卨,卽者呈狀于本曹曰,父母在全羅道光陽地,未發行前,願得暫爲往還云。遠地入去之人,情理果爲切迫。在前入往宣傳官等,皆有給由治裝之例,亦依他給由,使之趁來月念前發行,何如?傳曰,依啓。
申翊亮,以備邊司言啓曰,北兵使議薦事,命下矣。此任甚重,不敢卒然備擬,待左相入來後議薦,何如?傳曰,依啓。
答幼學蔡岌疏曰,覽爾疏章,深嘉爾愛君憂國之誠。所陳之辭,無非嘉言,予當留念而採用焉。原疏見下
大司諫金壽賢,司諫成以性,獻納兪㯙,正言朴守文·李尙逸啓曰,前兵使李時英,前後貪婪之狀,非但國人之所共知,聖明亦已洞燭,而許宥罷職,臣等實未知聖意之所在也。身爲閫帥,貪虐如此,則豈可以一遞,懲其罪乎?請亟命罷職。答曰,旣已遞差,不必罷職。
大司憲全湜,掌令洪茂績·趙重呂啓曰,當此多事之日,不欲以微瑣之事,仰溷天聽。第念民之困悴,惟此時爲甚,而黎元休慼,係于守令之賢否,今日之急務,莫先乎愼擇守宰而已。新除授奉化縣監沈天挺,曾爲安東判官時,不念民瘠,惟己是肥,嗷嗷之聲,徹乎四境。至於奉化與安東,疆界相遠,而鬻貨買庄,民不堪苦,爲府使閔聖徽之所黜遞,除拜他邑,尙且不可,況奉化乎?如非切於民瘼,則此時籲呼,臣等決不忍爲也。奉化縣監沈天挺,請命遞差。答曰,依啓。
申翊亮,以兵曹言啓曰,凡用刑,自有定式,而昌德宮部將姜好亨,本月十六日夜,巡更時,因全州正兵朴禮祥,未答軍號,施罰之際,誤用棍杖七度,病餒之軍,因以致斃云。雖是管下,濫刑之罪,不可不懲,令攸司依律治罪,何如?傳曰,允。
李德洙以司饔院都提調意啓曰,前頭連有國忌,若於齋戒日設宴,則味數以素膳權設事,已爲啓下,而取考丙寅年謄錄,則果盤,別無素膳之例,今亦依此爲之之意,敢啓。傳曰,知道。
吏批,判書李景奭進,參判李敬輿在外,參議金世濂進,左承旨李德洙進。
以方軾爲三水郡守,閔光勳爲星山縣監,邊虎吉爲萬頃縣監,姜允亨爲兵曹正郞,兪勉曾爲平康縣監,許東岦爲軍器僉正,朴瑍爲輸城察訪,宋克賢爲兵曹佐郞,權搏爲迎曙察訪,尹㻩爲良才察訪,李以省爲儀賓都事,崔文湜爲典籍。司僕判官梁譔仍任。
兵批,判書李時白進,參判鄭廣敬病,參議李明漢進,參知李俔進,左副承旨睦性善進。
以具仁墍爲僉知,柳檉爲內乘,崔汝鎭爲武兼宣傳官,楊秀漢爲守門將,柳時成爲部將,柳命星爲兼宣傳官。
守宮假承旨望,李師孟·韓履謙·柳大華。假注書望,柳晉三·洪處大·李行源。
以假承旨望單子,傳于李景義曰,假承旨首擬之人,其名與外祖名字同音,故予每見其名,於心未安,不敢呼之矣。以上出燼餘日記
上在昌慶宮。避正殿。停常參·經筵。
有郊外擧動。
睦性善,以內乘言啓曰,捲簾,取稟。傳曰,捲三面。
又啓曰,雨勢如此,雨具,取稟。傳曰,知道。
李基祚啓曰,自前漢天使,還館卽時,持御帖,遣承旨問安。今則勅使已還館,今則無御帖,故令都監郞廳,依例問安之意,敢啓。傳曰,知道。
李德洙,以迎接都監言啓曰,宴享時所用牛隻,以豬用之事,以相臣之意,已爲入啓蒙允矣。臣等已料一用之後,便爲難防之弊矣。旣爲開端於開城府,所經長湍·馬山·碧蹄三站,皆爲用牛云。今若自上接宴之時,不以牛而以豬,則事體似爲埋沒,若或有乾餱之愆,則其爲未安,尤有甚焉。依當初磨鍊用之,似當,敢啓。傳曰,知道。只上下馬宴用之,似可矣。
李德洙啓曰,卽接遠接使狀啓,勅使招譯官張禮忠所言,極可怪惡云。其間說話,雖未知其如何,而似必有難處之端。請令廟堂·禮官,急速商確處置事,分付何如?傳曰,允。
朴守弘,以戶曹言啓曰,大·小膳用牛一事,臣曹初非不稟於廟堂而行之,今以都監啓辭停之,當以豬脚代用矣。牛一脚,代以豬脚幾個用之,乫非一隻,代以豬乫非幾隻用之,令都監急速定奪,何如?傳曰,依啓。
李德洙,以迎接都監言啓曰,以戶曹草記,大·小膳,勿用牛隻,以豬代用,當用豬脚幾箇,乫非幾隻事,令都監急速定奪,何如事,傳曰,依啓事,傳敎矣。且以都監用牛事草記,傳曰,只上下馬宴用之,似可矣事,傳敎矣。牛隻則依傳敎,當只用於上下馬宴,而牛脚及乫非,則依前日該曹稟定,用之爲當。且於他宴用豬,則以後脚二用之,豬乫非,非如牛乫非之大,以一豬乫非二隻用之,更以內腸,加之於上,則其於觀瞻,似不埋沒,依此爲之,何如?傳曰,依啓。
又以迎接都監言啓曰,以軍色郞廳李沈,仍察都監之任,南溟翼付軍職察任事草記。傳曰,依啓。南溟翼事,罷職之人,仍爲察任,未可矣事,傳敎矣。南溟翼以臺諫所啓,昨日罷職,今日付軍職,極知未安,而勅使明將入京,軍色郞廳明曉有三處分察之事,實出不得已,如是啓達矣。丁丑年,亦以兵曹正郞三人,來察軍色之任矣。今亦依此例,以前啓下三人,仍爲察任,何如?以一郞廳事,如是屢爲煩瀆,極知未安,事有不得已者,惶恐敢啓。傳曰,依啓。
李德洙,以迎接都監言啓曰,自前弘濟院,則勅使及一二等,只設茶啖,三等頭目等,設飯供饋矣。今日則勅使以下,皆責進飯。旣設茶啖,又爲飯奉矣。敢啓。傳曰,知道。
又以禮曹言啓曰,頒勅翌日陳賀事,啓下矣。昨日是國忌齋戒,不可行禮,而自明日初一日至,皆是國忌,頒勅之後,不可曠日廢禮,不得已行之之意,敢啓。傳曰,知道。
傳于李德洙曰,明日擧動,早爲之。
李德洙,以司饔院郞廳,以都提調意啓曰,今日下馬宴,饌品生魚肉湯味,已爲熟爇,而日氣極暖,恐難仍用於明日,令該曹區處,何如?傳曰,允。
以陳賀嚴時刻單子,傳曰,權停禮爲之。
以下馬宴嚴時刻單子,傳曰,進定。
以戶曹八王回禮,大君所贈物目單子,傳于申翊亮曰,綿紬·乾文魚過多,減數,除鹿皮,以豹皮磨鍊。
李基祚啓曰,都監官員,問安于勅使,則勅使答曰,國王盡誠厚待,天亦助順,俺等入館之後,乃下大雨,尤爲感謝云矣。傳曰,知道。
李德洙,以迎接都監言啓曰,勅使到仁政門後,臣等依例退來於館下,檢飭下馬宴諸事矣。勅使在幕次寢睡事只一番,擧動後絶無消息。臣等不勝怪訝,卷帳譯官及結束色次知,卽令捉囚矣。俄而有鼓吹聲,臣等顚倒入館裏,勅使避雨疾馳,已入中門,未及祗迎於大門外,彼雖不知而不加嗔怒。臣等相率待候者何事,而只諉於下輩之不爲擧動,不爲傳語而已乎?不勝惶恐。下馬宴不設於今日事,勅使還館後,始得聞知,亦極駭愕。當該卷帳差備譯官,令攸司囚禁治罪,以懲怠慢之習,何如?傳曰,允。
又以迎接都監言啓曰,勅使還館後,臣卽呈名帖,請行見官禮,百官亦請見官禮,則答以雨晴,庭無濕氣,然後爲之云。俄而又曰,天雨不霽,可明日爲之。少頃雨勢暫止,又令譯官傳言,今日當爲見官禮云。三使皆登樓上,還下各房,卽皆出坐西宴廳,臣率都廳以下,以次行見官禮,百官亦連次行禮矣,敢啓。傳曰,知道。
李景義,以迎接都監言啓曰,來二十七日,乃懿仁王后忌辰,二十六日,乃齋戒也。下馬宴時饌品,令禮官稟定,何如?傳曰,依前例,以素饌爲之。
大司諫金壽賢,司諫成以性,獻納兪㯙,正言李尙逸·朴守文來啓曰,今日慕華館擧動時,大臣以下百僚,左爲依幕褰帳列坐之處,密山君澯,最晩追到,騎馬突過,少無顧忌。其無識縱恣之狀,極爲駭愕,請命罷職。答曰,推考。
申翊亮啓曰,密山君推考承傳,命下矣。臺諫方以罷職論啓,推考承傳,不得捧入之意,敢啓。傳曰,知道。
同日辰時,以迎勅,上幸慕華館,入小次。藥房問安。傳曰,知道。政院·玉堂問安。傳曰,知道。
以備邊司草記,領議政崔鳴吉,馳往弘濟院勅使所住處。
以司謁,傳于李德洙曰,刻碑匠人,曾令外方上送,幾名來聚耶?問啓。李德洙啓曰,二十一名,來聚云矣。
傳曰,碑銘速印以送,然後可無後弊。刻手累名,似難一時竝役,相遞爲役,似好矣。書寫人今日內出送,色承旨察爲。
傳曰,凡事作急擧行,俾不遲緩,書寫事甚急,不可以閑閑相推。令吳竣書寫,而今日內給馬出送,印札畫員亦給馬偕送。
傳曰,碑銘書寫事,前有以我國書及蒙書·女眞書,三分書寫之言,然則分二面書之耶?令書寫人,分半以書,以待後日分書之地,似可,色承旨察爲。
傳于李基祚曰,日氣沈陰,雨意甚多,勅使欲爲請來矣。李基祚啓曰,卽刻御前通事回言,勅使方與大臣接話云。大臣還後,卽爲請來,何如?傳曰,來之遲速在彼,在我之道,似當速請,請來官卽日送之。
傳曰,篆文書寫官實差,以申翊聖,改付標以入。
傳曰,碑銘書寫事,書寫官處詳細言送,以三書分半以寫事是耶?問啓。李德洙啓曰,三分書寫之言,當初果有之云,而未能詳知,勢將更問勅使定奪矣。
領議政崔鳴吉,自弘濟院來,以司謁啓曰,勅使言,中殿迎誥命時,行禮闕內,事甚未安,不可不親出殿外中門內,使女侍傳寶,宜當云矣。傳曰,是何言也?親出中門,於禮不當,行禮內庭之意,何不言之乎?崔鳴吉啓曰,臣以南朝迎勅之時,亦無此禮之意,反復言之,則三使曰,行禮殿內,事體未安,俺等非欲親拜也云云。槪見其意,行禮殿內,或有見欺之事,臣答以行禮殿內,有何重難,而敢生相欺之心乎云矣。傳曰,如欲欺之,渠旣不能親見,則殿內與中門,少無所異,何不以南朝之時,亦無此禮之意,據理力爭乎?淸人之習,初若泛然言之,而後必行己志,出於中門,率爾許之,則終必有大難處之事,卿何墮其術中而來耶?況以其語意觀之,則內庭行禮,恐或見欺云者,亦甚荒唐,卿作急馳往,須以安有行禮中門之禮之意,反復陳辨,期於回聽,可也。崔鳴吉啓曰,臣之面爭,旣已盡矣,而彼不回聽,臣今再往,定無所益,加以臣之筋力已盡,別遣他宰臣,似好矣。傳曰,只送他人,則酬酢之際,前後必異,卿須與宰臣中可往者,偕往力爭,可也。崔鳴吉啓曰,臣雖顚仆中途,敢不力赴?請與李景曾俱往,以傳敎中意爭辨焉。傳曰,李景曾與之俱,爲當。崔鳴吉啓曰,鄭命守言,我國則與南朝有異,槪貴國降於我國故也。觀彼氣色,必無殿內傳寶之理,槪欲以親出受勅之事,歸誇上國之意也。丁丑年,馬夫大以皇命請見,侍衛其時,以禮不當如是,苦口爭之,則馬夫大無可奈何而去。今亦彼雖生怒,終始勿許,可也。崔鳴吉·李景曾,馳往勅使所住處。傳曰,碑文,凡幾日盡寫,而完刻云耶?問啓。李基祚啓曰,碑文字數一千一百餘,可以盡寫,刻手則十四名,分左右一時爲役,五日可以完畢云矣。傳曰,碑文見樣,當初以此書送,則當以三書分寫,碑不必須體大造作云,故依所言改造矣。今此書寫時,如皇帝等字,不必盡書極行,越二字書之,職銜亦勿書之,似好,問於彼人,一依所言,可也。崔鳴吉·李景曾,自弘濟院馳來啓曰,反復開諭,則當爲貴國指揮爲之云,甚幸。崔鳴吉啓曰,李景曾所言,節節有理,至據以五禮儀,而反復論辨,彼人深以爲然,甚奇也。又啓曰,三使言碑文見樣,及書寫事,當更見以定云矣。上曰,一依所言爲可。以中殿迎誥命儀注,傳曰,誥命,使之傳入于內爲可。傳曰,更思之,碑文中職銜亦爲書寫,似好矣。李德洙啓曰,碑大字少,皇帝字亦書極行,何如?傳曰,依啓。
午時,三使至迎詔門,上出幕次立,迎勅如儀,上命豫差通事趙京禛,告先行,京禛還復命。午正,上由敦義門至仁政殿,入小次。政院·玉堂問安。傳曰,知道。藥房問安。傳曰,知道。
睦性善,以司謁啓曰,大駕入正門時,兵曹不能禁雜人,以致紛挐,當該郞廳,請命推考。傳曰,依啓。判書亦爲推考。睦性善啓曰,兵曹判書推考事,命下矣。判書今曉詣闕之際,落馬重傷,不得來云。推考何以爲之?傳曰,判書,非爲今日入門時,雜人亂入之故也。難免常時不能檢飭之罪矣。三使至仁政殿。上出幕次,迎勅如儀。三使,以誥命傳奉於上。李基祚·睦性善進前開坼。上親覽如儀。馬使奉寶,置諸卓上。朴守弘進前,開鎖如儀訖。上入幕次。三使入東邊幕次。傳曰,雨勢如此,速請茶禮,可也。凡事作急擧行,俾不遲緩爲可。三使出,上陛殿上。上請行拜禮。三使辭以不敢當。上曰,拜皇命也。宜勿辭焉。上曰,皇帝平安耶?三使曰,平安。馬使曰,皇帝物送鸚鵡·狗·馬,請牽入上前。上曰,皇帝有賜,罔知攸謝。馬使曰,鸚鵡·狗·馬,俱是濟南勝捷時所獲也。皇帝眷愛國王,特爲賜給。固知鸚鵡難養於他國,而此則品良,可以馴養,請自上親覽焉。上曰,皇恩至此,禮當拜謝。三使曰,親覽之後,拜謝,可也。馬使顧謂鄭命守曰,取鸚鵡·狗來,馬亦牽入。鄭命守手持鸚鵡,跪進上前。上傳授內官。上令內官,牽狗而至。上曰,皇恩至此,必欲拜謝。三使曰,唯命。上請坐拂交椅如儀。三使亦爲之。上曰,當此酷炎,遠路驅馳,貴體得無傷乎?三使曰,極待至此,不知寒熱遠近而來矣。上曰,諸王亦皆平安否?三使曰,俱平安。上曰,令內官更取鸚鵡來。上親覽而言于三使曰,嘗聞江南有鳥能言,願一見之,而何可得也?今賴皇恩,幸而親見,毛羽甚美,果符所聞,甚貴也。馬使曰,曾聞此國,亦有鸚鵡,近因東殿,始知無之,皇帝特賜,意甚盛也。尾短者能言,尾長者纔解語,所食則只菉豆·柏子而已。進果盤如儀。上相待如儀,上擧筯如儀。三使亦如之。上曰,西路凋敗,事且急遽,無以爲形,大不如情,深用愧嘆。馬使曰,問安·迎慰相續於道,旣極感激,況當炎熱,委此出接,曲致情意,不勝未安。上曰,大人遠臨,禮當如是,有何未安?上曰,今日請行下馬宴。三使曰,當炎勞動,恐妨玉體,請於明日行之。上曰,宴禮莫重,退行未安。三使曰,不必今日行之。上曰,貴體必勞,當依所言。馬使曰,明當陪話,請罷酒禮。上請揖。三使唯命,三使起。上隨出閤外。三使曰,日熱如此,不必勞動。上曰,待客之道,恐不當如是,當出而送之。三使下庭。上隨至。馬使顧謂鄭命守曰,其馬,使之牽入上前。上曰,此馬品好體大,皇恩至矣。馬使曰,此馬旣好且大,而瘦瘠如此,必須善喂。上曰,遠路牽來,瘦瘠宜矣。立而善喂,自當依舊。馬使曰,皇帝盛德,每每稱道,甚其貴也。當歸告皇帝。上行揖禮。請乘轎。三使辭。上曰,古規也。親見乘轎而入,大人不須强辭。三使乘轎而出。上由仁化門而入。政院·玉堂問安。傳曰,知道。藥房問安。傳曰,知道。
上在昌慶宮。避正殿。停常參·經筵。
夜一更,流星出貫索星下,入大角星上,狀如鉢,尾長四五尺許。
有擧動。
政院·玉堂問安。答曰,知道。
藥房問安。答曰,平安。
傳于李德洙曰,頒赦·百官加爲之。
申翊亮啓曰,小臣,勅使前衣服單子齎去,仍爲問安,下直。傳曰,知道。
李德洙啓曰,陳賀時未行禮,下馬宴嚴時刻差退之意,敢啓。傳曰,知道。
申翊亮啓曰,傳曰,頒赦·百官加資事,命下矣。某罪以下爲之乎?傳曰,雜犯死罪以下,竝宥。
又啓曰,雜犯死罪以下,竝宥事,命下矣。京中則旣已頒敎,外方則依丁丑年例,只令各該司擧行,何如?傳曰,允。
傳于睦性善曰,在前勅使時傳語,凡大小事,這這飛傳,而今則不然,極爲稽緩,分付都監,各別檢飭。
以迎勅後敎文,傳于李德洙曰,鶴駕二字,似未妥當,未知如何?李德洙啓曰,鶴駕二字,似未妥當,未知如何事,傳敎矣。鶴駕二字,似爲未妥,改付標,何如?傳曰,允。
敎文,王若曰,桂掖重闢,兼陳建儲之忱,芝論誕頒,得蒙疏封之典,命從九闕,慶衍三宮。惟予寡躬,備經酷禍,傷夷甫起,臨萬民而何顔?父子相離,隔三歲而空戀,屬玆長秋之新御,竝請世嫡之故常。幸覩使星之遠臨,獲承璽書之疊降,位已正乎中壼,便覺象服之增崇。禮先行於上京,可占甲觀之遄返。金章璀璨,價何止於連城,瑞錦輝煌,珍不啻於在笥。合有肆赦之擧,可無布告之辭。於戲,推心置人,永結一家之義,次骨知感,敢忘再造之恩。故玆敎示,想宜知悉。大提學李景奭製進。
同日巳正,以下馬宴,上幸南別宮,入小次。政院·玉堂問安。傳曰,知道。藥房問安。傳曰,知道。傳于睦性善曰,入宴時,諸將輩,勿爲喧聒事,豫爲分付。睦性善啓曰,宴廳狹窄,日熱此極,諸將輩,使之出立牆下,俾無喧聒擁鬱之弊,何如?傳曰,依啓。上請宴入。三使出迎中門。上入正廳,東向立。三使西向立。上行揖禮如儀。上言于三使曰,日氣極熱,館舍隘陋,何以堪過?心甚未安。馬使曰,極待至此,感祝無涯,此已過矣,又何加焉?上曰,小邦賴皇帝恩德,得保今日,且以寡妻·世子事,特降封典,恩數罔極。馬使曰,皇恩如此,宜乎感祝。上曰,上年徵兵,皇命丁寧,在小邦之道,固當趁期入送,而不能善處,竟致後時,尋常惶恐。大人,何能盡知予意乎?馬使曰,上敎是矣。往年大臣入往也,適値諸王之不在,其推考一事,未能詳知而還。俺等今行,只爲冊封,推考査官,秋間必來矣。上顧謂李基祚曰,大君西征時,及徵兵侍女等事,鄭命守多有周旋之功,不可無論賞,議于大臣。上言於馬使曰,徵兵後時者,雖因事勢急遽,而惶懼之心,不能自已,皇帝寬仁,隨事曲貸,罔極之恩,何以圖報?馬使曰,當初大臣入往時,恐或有因此加兵之事,而此則大不然,初非所慮者也。査官出來,依西獺例,多贖土産矣。上曰,世子·大君,至蒙皇帝之愛恤,豈特渠等之感祝而已哉。馬使曰,皇帝果極愛恤,上敎是矣。皇帝有下令事,王請下椅,相對而聽。上遂下椅,進前立,三使亦如之而言曰,前者,北京·寧·錦等處勝捷事,已載文書,國王必已詳知,而厥後又送伏兵四千餘,多獲人·畜·寶貨,此則國王未及聞知,故皇帝使俺等傳布矣。上曰,再度勝捷事,曾已聞知,才遣大臣,以進賀意,此則今始知之,槪何莫非皇威之所曁也?聞來喜甚。馬使曰,上敎至當。上曰,前後勝捷,俱已詳聞,喜旣多矣。況今委遣大人,遠降恩勅,皇恩至此,視同一家,小邦榮感,何以盡喩?三使曰,國王所言,盡是矣。上曰,世子·大君輩,皇帝愛恤之外,大人別有眷顧,至於大君西征之時,凡事曲加指揮云,大人之恩,何可忘也?馬使曰,皇帝特慮大君之不慣馬上,委使俺等以護之,皇命如此,俺等何功之有?上請行茶禮。三使曰,惟命。進茶盤如儀。馬使曰,徵兵後期,推考之輕重,惟有皇帝處置中,而前頭將欲進攻北京,諸將則必欲直到北京,而皇帝及諸王則莫如先入山海,攔阻兵馬,以絶其後云。必有徵發馬兵之擧,而若先入山海,則當由船進兵。皇帝姑不下令,而俺等旣有所聞,情同一家,不得不先通之,國王豫會善處,俾無如前後時之患,好矣。上曰,大人先通所聞,情義曲盡,可見於斯。小邦每以前日之後期,心甚惶懼。今此徵兵之事,姑未知厥數之將幾何,而小邦本不多馬,至於戰馬,則絶無僅有,而猶且疲殘,不慣戰陣。大人往來小邦,非止一再,必已詳知。況今八路未蘇,物力蕩殘,連年饑饉,民不堪命,徵發之令,若在此時,則多少騎兵,決難調出。至於若干船隻步兵,則或可隨力周旋,儻非大人愛恤之間,何敢發此語乎?願大人量之。上顧謂李基祚曰,其答如何?李基祚進曰,若不盡從,則必有難處之患,上敎不得不如此矣。且舟師若多數責出,則勢難支堪。前聞瀋陽,多造船隻,欲脅我軍,同犯天朝云。今以倭情異前,防備爲急,南方舟師,決難出用之意言之,何如?前日備局,請以倭情移咨,似爲此也。答曰,今以此言之,彼必以爲恐喝之計,似未妥耳。馬使曰,山海關外,則雖非戰馬,可能由船入送,而若直犯北京,則步兵將欲調送以助之耶?俺等欲知國王之意矣。上顧李基祚曰,何以爲答則好耶?李基祚進曰,舟師則多少間當送,而馬兵則決難調送之意答之,似可矣。上答馬使曰,上國有命,小邦何拒?但念以我國疲殘之馬,得達遠路,理所必無,而皇帝若不量情勢,必徵馬兵,則小邦固當疲力驅送,而將焉用其馬乎?有害小邦,無益上國而已。況我國之軍,以食爲上,千里運糧,尤極難支,此甚悶慮,而非如大人間,何敢發此等語耶?馬使疾聲而言曰,皇帝之徵發馬兵,曾幾番耶?皇帝雖下令,而貴國將不欲捧行耶。上曰,非敢不欲捧行也,步兵則旣有之,故雖盡斃不得用,而只當竭力發送而已。至於戰馬,則皇帝雖下令,而無路調發,願大人終始周旋,俾無罪責。李基祚啓曰,御前通事南斗瞻,患癨亂,不得傳語,請以豫差趙景禛,入侍,何如?答曰,依爲之。馬使曰,國王以前者,軍期後時之故,尋常俟罪,皇帝只以推考,不勝感祝云云。俺等深以爲是矣。以今所言者觀之,則前後之意,一何懸殊耶?山海關外,則舟師·步兵,當入送云,而直入北京,則馬兵專不欲從之耶?若干則決不可不送,此意知之。上顧問於李基祚曰,何以爲答則好耶?李基祚進曰,以當與大臣相議,回報之意答之,如何?上答曰,若以退而議定爲言,則似有肯許之意,彼必敦迫,姑爲牢拒,可矣。上答馬使曰,此非有而謂無也,亦非可爲而不爲也,此而謂違命乎?大人所謂若干者,未知幾何,多則決難辦出,小則或可周旋。然當與大臣相議,回報焉。馬使曰,此言則是矣。將送舟師欲贖前過,則必以軍糧,竝載以送,方可見悔前日之事矣。上問張禮忠曰,所謂兵糧者,我軍所餉者耶。抑助糧者耶?禮忠進曰,此非獨饋我軍,亦助糧之意也。上問李基祚曰,領相有疾云,不得來此耶?李基祚進曰,不得隨駕云矣。上曰,領相若出仕,則明早欲爲引見,原任大臣亦命招。領相不得來,則馬兵事,令備局詳議,回啓。上答馬使曰,往年旱甚,黎民阻饑,不幸今年,又値旱乾,近雖小雨,而農事無形,我軍所餉,或可周旋,而助糧上國,則決難辦得。況今方設賑恤,救死不贍,優數措得,斷無其路,心甚悶慮,而皇帝有命,則敢不隨力以助?馬使曰,貴國旱災,俺等亦非不知,而國王特許以助,非但爲貴國多幸,俺等亦甚喜焉。上傳于張禮忠曰,馬兵之數,多則難矣,而若干則或可調送之意,詳細傳之乎?所謂若干云者,我國則至少之稱也,此意不可不詳言之耳。上問李基祚曰,水陸軍兵,當合勢云耶?李基祚進曰,陸軍直向北京,水軍向寧·錦水邊云矣。馬使曰,馬則無而難辦,俺等亦稍知之,皇帝寬仁,天下之國,同視竝育,豈有優數勒定,使不能辦得之理乎?上言鄭命守曰,進兵運糧,當由何路云耶?命守,以上言,問於馬使。馬使曰,當由山海關外路,而錦州衛·寧遠衛也。李基祚進曰,日勢已晩,請行酒禮,何如?上請行。三使曰,唯命。上執爵而進如儀。三使辭。上曰,禮當如是,不須固辭。進膳如儀。上擧筯。三使亦如之。上曰,龍·滿兩大人平安耶?馬使曰,俱平安。兩大人亦以問安,傳達國王云,而特未及告耳。上曰,遠寄委存,深感至情,願大人,歸傳予意。馬使曰,敢不依命?上言李基祚曰,國忌正日,動樂未安,明日翌日宴,何以爲之耶?李基祚啓曰,出議大臣,則皆以爲國忌正日設宴,未安云矣。上勸酒三使。馬使曰,俺等敢不盡飮?惟願國王亦進御。上曰,情雖無窮,量則有限,決難盡飮。上更勸副使。馬使曰,副使本不善飮。副使與三使,曾不能贊一辭,故馬使替答。上請餽參隨官。馬使曰,唯命。承旨申翊亮出餽。上曰,何其喧聒耶?禁之。上請宰臣行酒。三使曰,唯命。右議政申景禛趨進,行爵如儀。上曰,諸大人,奉勅遠臨,慶幸莫大,請大人盡爵。馬使曰,國王上念皇恩,下及俺等,委臨館所,設此盛禮,感激之極,不知所達。刑曹判書洪靌,行爵如儀。上勸副使盡飮。副使曰,自少不善飮故也。馬使曰,待遇俺等,至於此極,固知出於上念皇恩,而俺等之感,亦復如何?日熱此極,恐勞玉體,請止酒禮。上曰,大人之言是矣,而情禮未洽,不須强辭。馬使曰,積年阻別,得拜國王,心竊喜幸,而但日氣此熱,左右俱苦,況玉體,得無勞乎?請止酒禮,必欲行之,平座可乎?上曰,對語大人,不覺勞苦,大人酒量頗多,而曾不盡飮,心甚缺然,請行大杯。馬使曰,副使本不善飮,其量數爵,俺則果爲善飮,而以病斷之者久矣。但國王之繾綣至此,敢不强飮?上曰,許以大杯,心甚感喜。上言于副使·第三使曰,上使旣許大杯,兩大人亦宜盡飮。兩使曰,前此數杯,旣已過量,而上敎如此,敢不唯命?上言于三使曰,酒甚不美,强勸未安,而在情不在酒也,必須盡飮。三使俱曰,上意曲盡,謹承敎矣。但一爵之外,更難加焉。馬使又曰,病餘驅馳,日熱且極,而情勸至此,請行小杯。上曰,此是終杯,何用小爲?願大人,勿復固辭。馬使曰,雖不能飮,而累辭未安,當依命。上言于李基祚曰,明日國忌,不得設宴之意言之,何如?抑令都監措辭言之乎?李基祚進曰,臨罷時,自上言之,似無妨矣。上言於馬使曰,國忌之日,不設宴樂,古禮也。先祖忌辰,適在明日,將不得與大人從容談話,心甚悵然。馬使曰,宴禮小事,國忌大事也,俺等敢不依命?上曰,設宴大人,豈云小事?國忌之日,不得參宴,古禮如是,玆敢陳告,果蒙曲從,可見厚情。例於空日,宰臣設宴,禮也,勿以酒薄爲嫌,特令宰臣行酒幸甚。馬使曰,俺等旣作一家之人,國忌之日,張樂設宴,亦安敢晏然受之乎?宰臣宴禮,亦宜勿設。上曰,大人視同一家,厚情益著,寡躬將不能來候,宰臣宴禮,亦從而不設,則主人之道,缺然何言?幸勿固辭,以副至意。馬使曰,俺等旣作一家之人,心誠不安而辭之,非敢下宰臣也。國忌設宴,在宰臣之道,亦安得晏然?俺等決不敢受也。上曰,大人累辭,實出至情,意甚貴也。但宰臣設宴,則不拘國忌,自有古規,不須固辭,安心受之。馬使曰,必欲設宴者,出於誠意,雖甚未安,當勉從焉。上曰,大人特許受宴,心甚喜矣。馬使曰,日熱此極,恐傷玉體。況前頭奉陪,其日且多,請罷宴禮。上曰,固辭至此,强請未安,當依命焉。宴禮訖,承旨三員,跪進禮單單子如儀。李德洙·朴守弘·睦性善,各跪進三使。馬使辭曰,俺等之來,曾非一再,來輒有賜,賜必過多,恐難輸往,不勝未安。上曰,物不稱情,不須辭也。上行揖禮罷,三使出送中門外。上乘轎而出,三使還入。上入小次,俄而出次還宮。上酉時末,還宮後,政院·玉堂問安。傳曰,知道。藥房問安。答曰,知道。
以戶部咨,傳于睦性善曰,以羅嶪來傳之由,措辭可也。
李德洙,以迎接都監言啓曰,昨日鄭譯以房妓事,或責入新妓,點退舊人,其恐嚇作鬨之狀,不可形言。不得已以西來二十人驅入,則退却病者一人,留置十九人,而夜分後,渠等亦困睡,始定矣。朝來鄭譯,尙呶呶不已,必有更爲紛挐之事矣。敢啓。傳曰,知道。
申翊亮,以戶曹言啓曰,卽得生獐十餘口,初以司饔院味數所用生獐,全未得之,故騸豬代用事,啓下矣。今以生獐四口進排,以騸豬間用,似當,其餘獐口,則三勅使所供生豬,代以別味納之,而間用矣。司饔院旣以騸豬代用,改付標,故以本色獐,隨所得移用之意,敢啓。傳曰,知道。
睦性善,以迎接都監言啓曰,傳曰,在前勅使時傳語,凡大小事,這這飛傳,而今則不然,極爲稽緩,分付都監,各別檢飭事,傳敎矣。昨今傳語之事,極爲遲緩,兵曹急定郞廳,委來于都監,而不能這這飛傳,至勤上敎,不勝惶恐,更爲檢飭之意,敢啓。傳曰,知道。
李德洙,以迎接都監言啓曰,朝來三勅使會坐於上使所在處,招入各處差備譯官等言曰,國王以誠待客,設都監官,而今番則所入之物,皆不如前,至於國王眼前,使喚人定送,而喧聒無禮,今後爾等,若有如此之事,則吾當傳送於國王前矣。爾等其各操心云云。臣卽招別監等言之,則曰,非別監等之所爲,各房房守人等,皆爲喧鬧,以致如此云云,更爲嚴飭入送矣。且歸咎都監不已,恐是鄭譯不忘前日之事,極爲可慮。俄而鄭譯,率勅使以下房妓十九人出來言曰,此人等,言於館伴遠接使,使之還送云。其意將督納新人之計也。敢啓。傳曰,知道。
李基祚啓曰,同副承旨李景義,病重不能隨駕。敢啓。傳曰,知道。
李德洙,以迎接都監言啓曰,承旨持衣次,來到館下,頗爲良久,而鄭譯託以勅使方怒,不敢近前云,而欲意卽納,臣言於鄭譯,使張禮忠,卽爲偕入以納矣。敢啓。傳曰,知道。
又以迎接都監言啓曰,今朝三田渡碑石見樣,工曹該吏持來,以政院之言,使卽入示勅使云。卽爲入示則曰,此樣子,吾已知之,須以油芚作長廣之樣,竝與螭頭而畫來云。以此分付工曹該吏,使卽造來,而日勢已晩,尙無形影,怪而問之,恐或差誤,以作樣畫來事,往三田渡云。敢啓。傳曰,知道。
又以迎接都監言啓曰,禮單中,煙竹·南草·物膳等物,沒數還爲出給,而紅蛤·海蔘·柏子·乾柿,則還爲推入之意,敢啓。傳曰,知道。
又以迎接都監言啓曰,三勅使捲帳差備譯官,各持朝日承旨持納各色紬,竝二十四疋,以勅使之言,致之於臣曰,此物有換給前例,須給付戶曹,使之換納云。卽招該吏問之,丁丑年則各出給色紬四疋,通共十二疋,紬一疋,每潞紬一匹式代給云。卽付戶曹,依例換給之意,敢啓。傳曰,盡爲換給,甚難之意,措辭言之,如何?
又以迎接都監言啓曰,以三勅使出給各色紬,潞紬換給事草記,傳曰,盡爲換納,甚難之意,措辭言之,如何事,傳敎矣。臣等亦知許多潞紬之換納甚難,而入館以後,時無一言半辭,出於平平辭氣間,皆是恚怒。今若搪此初出之物,則其怒必增,而萬無動聽之理,旣怒之後,尤多難處之事,隨所得換給,似當。敢啓。傳曰,依啓
申翊亮,以工曹言啓曰,卽因政院分付,持前件碑石圖畫,及新造碑石見樣,館伴處入送,刊刻一事,使之稟定于勅使前,則譯官入納之際,鄭命守別無勅使前稟定之由,而先言,此則已見之矣。今可更畫新造碑石貌樣於厚油紙上取來云云,外別無他語。故本曹卽具厚油紙,送于書寫畫員處,急急送來矣。但刊造器具,善手刻匠,時方待令付役,而刻畫一節,時未明白定奪,自曹不敢遽爲下手,意於寫字·畫圖之來呈,必有明白指揮之事,姑此遲待之意,敢啓。傳曰,知道。
李德洙,以司饔院官員,以都提調意言啓曰,今夕下馬宴所用,內資寺香醞,知味則不合宴用,內資當該官推考,不得已內酒房香醞,代用之意,敢啓。傳曰,依啓。
朴守弘,以戶曹言啓曰,卽刻申繼黯,以上使言來言曰,黑漆皮靴子,依碧蹄迎慰使所着樣,二雙造作給之,而匠人必入館內,眼前見之而作云。上使旣造,則副三使,必皆一樣作之,姑以靴皮二雙次,匠人卽爲入送之意,敢啓。傳曰,知道。
李基祚,以吏曹言啓曰,頒赦·百官加爲之事,命下,自前如此,則例有別歲抄之擧,何以爲之?敢稟。傳曰,依前例爲之。
以兵曹咨文齎去望單子,傳于睦性善曰,此人,何咨文齎去耶?
領議政崔鳴吉箚曰,伏以,臣比患暑症,數日呻痛,未及差愈,適値勅行抵京,强詣闕下。仍出西郊,再踰沙峴,氣力甚盡,未能隨駕,徑還私第,嘔吐發熱,殆不自支,一日一夜,有加無減,問安·陳賀,俱未進參。逋慢之罪,在所難逃,不任惶恐,伏俟斧鉞之加。取進止。答曰,省箚具悉。卿其安心調理,勿爲待罪。
東陽尉申翊聖箚曰,伏以,〈臣〉伏聞有以臣差三田渡碑文書寫之命,臣誠惶恐,不知所出。臣右臂萎痺,臨食失匙箸,已半年矣。舊患足疽,今方逬裂,遂成坎穴,臭腐痛苦,其邊腿脚,赤腫如匏瓜,坐臥須人。加以暑痁,趁日寒熱。種種病狀,非深隱難知之症,有目皆覩,不得以虛飾爲辭者也。且臣旣不能死於主辱之日,常懷痛恨,決不敢以病敗之身,當此事也。伏願天地父母,軫其病重實狀,且憐區區至悃,亟命改差,不勝幸甚。傳曰,下該曹。以上出燼餘日記
義禁府啓曰,云云事,傳敎矣。依丁丑年例,令各其道放未放啓聞之意,八道監司及開城府·江華留守處,竝爲行移,何如?傳曰,允。出禁府謄錄
迎接都監啓曰,卽刻鄭譯出來,言于臣景稷·臣景曾同坐處曰,今日勅使相接時,說話甚多云,臣等答曰,何說話也?鄭譯曰,如軍兵未及趁期入送事,向化事,逃還人等事,必皆言及也。仍曰,軍兵事,自上先以軍兵等未及期限,極爲惶恐之意,引以謝罪於勅使前,則恰好云。此則以示盡誠之意也。其言亦似有理。且曰,金宗一出送,則當殺云,故出送,而聞竄謫於何處云,如此之事,皆欺罔皇帝之事,事事如此,此國之事,不可信也。他日天使之更來,未可知也云云,其言極兇。臣等答曰,鄭雷卿首罪,故上國已殺之,金宗一不過與聞之人,故竄黜極邊云。則鄭譯曰,鄭雷卿特以守館,聞其語而已。金宗一則與前吏曹判書之質子,通書同議,金宗一實爲首罪,何其誤知也?鄭雷卿實爲非其罪也,若以其罪而死,則豈止於絞殺,而豈有出送其屍之理?卽爲起去。自上接見時,必發此言,酬答說話,令廟堂豫爲講定,爲當。故敢啓。傳曰,依啓。出迎接都監謄錄
上在昌慶宮。避正殿。停常參·經筵。
明宗大王·仁穆王后忌辰,齋戒。
以問安宰臣,永安尉洪柱元,下直。
傳于李基祚曰,今後,早爲問安。
藥房都提調崔鳴吉,提調南以雄,副提調李基祚啓曰,自上雖無大段所患,而當此酷暑,連日擧動,慮有觸感之患,劑藥以入事,已爲蒙允。仍與諸御醫相議,則二香散消除暑風,白虎湯能解暑熱,此兩方加減合劑,更加麥門冬一錢,黃連酒炒五分,如覺傷暑煩渴之候,卽爲連進,宜當。但此乃治病之藥,而非預防之劑。古人云,四時惟夏難將息,服藥湯劑不可無,益夏月大火流行,金·水二臟,爲火所鑠,眞陰極虛,補脈扶腎之藥,此時爲切。況自上素有汗症,勞動之際,汗下益甚,汗出則氣虛,火鑠則陰虧,其不可不服藥豫防者如是。諸醫之意,欲於淸暑益氣湯,加石膏一錢半,知母一錢,連進十貼,如覺玉候淸健,頗有藥效,則加進十貼,以暑退爲限,則非徒能防暑風,亦必大有補益云。此藥亦爲劑入,何如?答曰,依啓。淸暑益氣湯,姑勿劑入。
睦性善啓曰,原任大臣,已爲命招,而備局堂上·三司長官,則何以爲之?敢稟。傳曰,勿爲牌招。
又啓曰,益寧府院君洪瑞鳳,領中樞府事李聖求,領議政崔鳴吉,左議政申景禛,命招來詣闕下,而昇平府院君金瑬,承命來詣闕門外,而以痢疾,不得入侍云。敢啓。傳曰,知道。引見。
李基祚,以迎接都監言啓曰,鄭譯云,臣明日爲始發賣,爲當銀子一千三百餘兩云。臣答曰,我國本無物産,不過紬布等物,而盡失於亂中,且不通南朝,絶無可觀之物貨,未知何物發賣乎?鄭譯曰,自可相議爲之云云。敢啓。傳曰,知道。
又以迎接都監言啓曰,卽刻鄭譯出來言曰,明日設宴事,自上屢次懇請,故勅使不得已勉從,奉答矣。自上還宮後,三勅使會議言,旣爲一家,而國王有忌日,吾輩若受宴設行,則必以吾等爲迷惑無禮,決不可領受之事,已爲牢定,汝出言於館伴,使之啓達云。仍言曰,暑熱當身,亦以爲苦云矣。敢啓。傳曰,知道。
傳于睦性善曰,大君軍官入往時,靑花付送事,曾已傳敎矣。今此咨文齎去官處,入送。
以兵部移咨,傳于朴守弘曰,天雄等,以□□措語,似爲未妥矣。
李基祚,以迎接都監言啓曰,自勅使入來後,鄭譯每以房妓一事,辭氣之間,常帶怒色。昨朝盡却西來之人,督入京中房妓。臣反復言其京中之不如兩西,鄭譯曰,願得三人之稍優者,以入三使房,則可以完了云。夕食後,先入三人,又入二人,三人則入於三使房,二人則頭目等分占,別無如昨夜紛挐之事。敢啓。傳曰,知道。
又以迎接都監言啓曰,牛隻,只上下馬宴外,勿用事,傳敎矣。鄭譯每以屠殺生牛爲言,此必勅使之意也。雖不得逐日給之,而依前稟旨,數三牛入給於空日,以遂其欲食之願,似當。敢稟。傳曰,知道。
又以迎接都監言啓曰,勅使不爲飮宴事,已爲啓達,知道事,傳敎矣。今日旣不爲宴,依丁丑年例,設茶啖具味數以入之意,敢啓。傳曰,知道。
又以迎接都監言啓曰,昨朝臣送名帖,問安於勅使,則鄭譯言,吾不知問安云云,而不爲受納。今日順入名帖問安。勅使答曰,俺等宿於涼閣,館伴以俺等之故,來宿於卑濕之地,不勝未安云。問安宰臣永安尉洪柱元問安,則逐日遣重臣問安,感激云,敢啓。傳曰,知道。
朴守弘,以戶曹言啓曰,傳曰,大君軍官入往時,靑花付送事,曾已傳敎矣。今此咨文齎去官處,入送事,傳敎矣。頃日備邊司以八王處回禮物目,令該曹磨鍊,因便入送事,覆啓內,靑花齎去人處付送事,有傳敎矣。今以靑花,付送於齎咨官,則八王處回禮物目,亦爲付送乎?依前傳敎,大君軍官入往時,付送乎?敢稟。傳曰,軍官入去時,付送。
又以戶曹言啓曰,昨日勅使,以靴子別樣造作,匠人招入事,已爲啓下矣。今日招差備譯官送言曰,俺等例於宴禮,有贈給之靴,依此樣造作給之,則受惠多矣。譯官以猝難改造爲言,則掉頭不聽。卽令尙衣院,及時造作之意,敢啓。傳曰,知道。
李基祚,以迎接都監言啓曰,當此極熱,勅使入館,其用氷之事,必極其浩大,先已料矣。臣曾忝本庫提調,詳知本庫無形,旣無下人,又無運入之力,以若干兵曹所給之軍,常時闕內及各處進排,艱得爲之,而每每生事矣。臣先計各處應用之數,各爲氷牌以給,又書元數一件,以付氷庫官員,雖碎氷,準丁計給,以爲憑考節用之地矣。今曉西氷庫官員,忙急來告曰,用氷事,都監立法,非不嚴明,而數外來受者甚多,一介書員,諸處受罪,已爲顚仆,以一庫直,僅得分氷,不能禁止,官員親自呵禁,上司下人孰肯聽從,至於司饔院,則無氷牌無公文,入量進排,以無憑可考之意,言於本院,則古例如此,不可墜落古風云云,不爲變通。此必下輩之言,而微末庫官,不得相較,事甚悶迫。大槪兵曹所給運氷軍三十名,而除出五名,以爲進排軍,以二十五名,一日再次負運,僅五十丁,而昨日所用,幾至百有餘張,豫爲積置之氷,二日內幾盡用之,計無所奈何。不得已奔告於兵曹判書,又給下衛軍十名,雖竝前定給軍二十五名,負持運入,而用之如昨,則決無可支之理,若未及午前,別有處置,則必有闕供之弊云。其所言難堪之狀,勢所固然,而牌外濫受之弊,不勝痛惡。臣卽招捕盜廳從事官,往于氷丁所積庫官所在處,如有牌外濫受,及數外加受之人,或上司下人,無公文·牌子,威力來受者,入啓處置次,使之結縛來告矣,着令本廳,限勅使回還間,依此擧行,爲當。且御供氷丁,事體極重,而尙有定數,司饔院豈可獨無定數乎?本院檢飭提調,定數作牌,以爲憑考,俾無濫僞之弊,宜當。然此則有氷後,禁制之條也,館內用氷,若或告絶,則雖罪官員,已無及矣。急令漢城府給價東西馬夫,三十餘駄,趁午前運給,此後如有告乏之患,則本庫官員,難免重責之意,知委施行,何如?傳曰,依啓。
以戶部移咨,傳于申翊亮曰,此是由字,則如□□不可矣事,傳敎矣。上敎允當,此繇字,卽爲改書之意,敢啓。傳曰,塗改,可也。
申翊亮,以迎接都監言啓曰,碑石見樣,昨已入示於勅使,又令取碑文草以來,今日持前石紙樣所書碑文入示,則馬使見之,難於獨斷,招會副使·三使,相議定之,以石前面,分而爲三,一分書楷字,只於楷字上書篆字,其餘二分,書淸書蒙書云。且曰,何皇帝則書於上行,而何皇帝字不書於上行乎,皇帝二字,皆書上行云。且問工役遲速,以刻石異於木刻,工役不易之意,答之,則曰,第速書以來云。方令畫員,畫爲三分作字行,令寫字官,將書入之意,敢啓。傳曰,知道。速爲分付,姑勿刊刻。
申翊亮,以兵曹言啓曰,卽者迎接都監移文內,今番勅行,三道上來驛馬,盡是瘦瘠無形,依丁丑年例,江原道□□自海西上來四十六匹,除瘦瘠顚仆者還送,極擇可用者二十二匹,令京畿善爲喂養云。遠道驛馬,仍留疊役,誠爲重難,而今年則驛馬上來之數,比前減數過半,皆羸瘠無形,回還時,恐不得無事支過,極爲悶慮。不得已依都監分付,令京畿姑爲喂養,以待調用之意,敢啓。傳曰,知道。
又以迎接都監言啓曰,牛一隻,卽依傳敎入給,使張禮忠諭以自上別給之意,仍以國中牛畜盡斃,艱得略呈,未安之意開諭,則卽爲屠殺,三使以下分食,別無稱謝之語。且鄭譯以三使之意,言於譯官申繼黯曰,朱黃陽傘三部,依丁丑例,速爲造給云。且三使各招其差備言曰,以白苧布三十疋,一半染鴉靑,一半染藍色,兩色竝各十疋式,分給云。申繼黯言,如此則當爲謄錄,何以爲之?三使曰,然則以吾輩所受禮單中,苧布出給云。其意,初欲白得,而聞申譯之言,將以禮單所受出染云矣。敢啓。傳曰,知道。
朴守弘,以戶曹言啓曰,以本曹八王前送物單子,傳曰,綿紬·乾文魚·全鰒·海蔘過多,減數,除鹿皮,以豹皮磨鍊,大君所贈物目單子,傳曰,綿紬·乾文魚過多,減數,除鹿皮,以豹皮磨鍊事,傳敎矣。豹皮,知彼中所求,故初欲磨鍊,而近來豹皮絶貴,其價騰踊,至於倍蓰,而猶且難得,極爲可慮。今以所減物件,依傳敎改付標,而豹皮,未得準數付標之意,敢啓。傳曰,知道。
睦性善,以兵曹言啓曰,以咨文齎去官借銜望單子,傳曰,此人,何咨文齎去耶事,傳敎矣。問于承文院,則採蔘犯禁人李天雄等科罪事,咨文齎去云矣。敢啓。傳曰,知道。
又以備邊司言啓曰,謝恩使兼節使事,已爲榻前定奪,令該曹差出,何如?傳曰,允。
朴守弘,以戶曹言啓曰,昨夕鄭譯以發賣事,出言於都監,而今朝令該官入來,傳書物目。八高山所貿,皆是豹皮·水獺皮·靑黍皮·壯白紙等物,而間有□紬·細布·胡椒·丹木·彩色·乾魚·柏子·淸蜜等各種,或有馬匹言之者,問其折價,則只言價銀二千四百餘兩□錢,齊備物種,然後當爲買賣云。馬則初言相絶,雜物隨所得,可以應貿,而豹皮,京外乏竭,無所儲處,必逢嗔怒,極爲難處。今日日勢已晩,速令平市署官員,率市民待候,以觀其論價之意,敢啓。傳曰,知道。
午時,上御養和堂。引見。入侍,益寧府院君洪瑞鳳,領中樞府事李聖求,領議政崔鳴吉,左議政申景禛,都承旨李基祚,記事官呂爾載,假注書李齊衡,記事官李天基·朴長遠。上曰,淸人之言,出於慮外,予所對者,無乃失對耶?鳴吉曰,如斯而已,此外將何以對之也?上曰,旣使之懲兵,又使之助糧,雖無加兵之患,我國其將不免也。若或勒定,多數責徵,則其勢極難,以隨力爲之,對之可也。景禛曰,當初約條中,亦無水陸兵矣。鳴吉曰,自上曾慮其借我舟師,由天津而去矣,今此之言,無乃爲是事耶?上曰,彼言以諸將則欲直攻北京,諸王則以爲阻絶關外,今此之擧,必用舟師然後,乃可云,此必欲水陸兩進也。鳴吉曰,此非驅我軍入腹內之計也。上曰,予以馬兵爲難之意言之,則答以雖若干兵不可不送云。此是爲坐困之計,似不可以時月期也。我國之兵雖往,形勢極爲難矣。景禛曰,前月西犯之時,亦乏糧餉云。此必是渠以缺數字之糧,亦使之載船以去也。上曰,馬軍事,馬將甚力缺半行僅竝進也。以我國水軍,限靈·錦等地缺數字運糧也。倉卒失對,予所答者,未知如何。缺數字山海關一隅,深入海中,若周踰望海缺數字是小縣,非如靈·錦防備之處也。缺數字日程胡騎則二日可至也,而若據有缺數字物貨糧餉,亦爲之阻絶矣。上曰,舟師缺四五字乃靈·錦等地云,必非內地。景禛曰,缺數字穿登·萊之路云云矣。鳴吉曰,推考未缺數字又發此言,其勢似不得不許也。上曰,舟師則雖往,而馬兵則甚難,此則欲爲牢拒耳。馬兵之數,必不滿數千,而人馬所食,亦爲難繼。今此之言,似非卽今督出之言也。將來必有文書出來之事,缺數字我國舟師,中國之人,其能使之無弊入去乎?上曰,海路旣無中國舟師缺數字居人,豈有拒而不送之事耶?但陳缺五六字何處,此甚可慮。鳴吉曰,舟師入去爲難,此意言于馬將,何如?上曰,爲其攻戰,而使之入去,缺五六字送也。此必欲爲坐困之計,而靈·錦等處,蓄□甚多,不可容易取之。且馬兵事,何□事其許之則牢拒可也。瑞鳳曰,我國之事,渠等所知,雖以當初約條爲言,而以無□之意言之,可也。景禛曰,糧餉之事,亦極可悶。上曰,若多責則極難。或爲坐困靈·錦之計,則軍人必多入,何以應之?景禛曰,聞命守論賞事,下敎矣。何以則可也?缺數字不可以小物爲之。且譯官輩,私相言語之際,稱以同知·僉知,則渠曰,我本無是,何以是稱之云,書給官敎,何如?上曰,缺數字以其事言之,則渠以要同生賜爵爲答缺數字。鳴吉曰,使平安道廩給其母,何如?上曰,先言官爵事,後缺數字前日所給四百兩,今何以爲之?上曰,缺數字所給之數如此,今則有大君護行缺數字官秋間出來,則必有重推之事,必有難處之事矣。景禛曰,缺數字年等雜色,多數徵納云,此未知其意也。上曰,此言則無之,而彼人缺數字若以土産徵之,則以何物色捧之,若命守不知,則雖問于馬夫大,亦可矣。景禛曰,渠中一缺二字深結,以爲心腹,則以缺數字我國則如此等事,不得善爲,而若可以交結,則如馬夫大·龍骨大兩人中,可矣。缺數字雖或深結,如龍·馬者,豈有爲我國之理哉?以臣觀之,滿月介,似有開豁之缺數字不能詳審,而自上接待甚厚,如今宴禮時,送相臣如崔鳴吉,舟師則送之,而馬兵則牢塞,可也。榻前爭辯時,以爲蕩敗之餘,旣有歲幣,又有徵兵,小國決難保存,十分開諭,則於事似爲着實也。鳴吉曰,若見之則試言,似可矣。上曰,數則不可容易言之。基祚曰,數似不可不豫知也。聖求曰,講定,可也。鳴吉曰,南方之船,不須擧論,而西路之船,可以裝送。但旣送之後,勢必久留,若以三千名爲定,則何如?聖求曰,其勢必至於五千矣。鳴吉曰,去番臨時急令,故以致未備,今則豫爲分付爲可之意言之,似可矣。上曰,缺古則以兵爲事,故朝令夕發,而我國則不然,必須前期分付後,可以及送矣。缺半行可以責應之意言之,何如?上曰,缺四五字彼必以爲已許,而督責之矣。鳴吉曰,內殿缺數字以內庭行禮爲言,則事似有理,故彼以爲是而無疑矣。臣以若干二三百騎爲言,則未知其聽從,而明日內往見,試言可也。聖求曰,旣有歲幣,又有徵兵,乞寢徵銀之意言之,何如?上曰,似不可開口。鳴吉曰,問安使差送,何如?上曰,依爲之。景禛曰,以謝恩兼節使送之缺數字江華,鳥銃徵捧事,右相已啓其非矣,官家軍器賣用,極爲駭愕。上曰,當初不善爲之,以致如此,今則徵其價缺二字也。鳴吉曰,北兵使當出,而左相之意則以爲起廢,則或有可合之人,而柳琳,纔爲抄用,不敢請矣。罷職中,如有可合之人,則擬望,何如?缺數字必有將望者可爲,而北道無形,似是苦任,此望則極望矣。景禛曰,人望雖或不足,而可以養望者,亦無矣。上曰,兵水使可合者缺數字極可寒心。鳴吉曰,臣四巡往來西路之時,問缺數字則別無云云之說,而見憎於人,今此臺論,無實之事也。死地則入送,而稍安之地則不送,似未妥當。小臣之意,一番試可,似可矣,罷職之人,擬望何如?上曰,罷職中,誰可爲之?鳴吉曰,申景瑗·金俊龍爲可云矣。景禛曰,景瑗,臣之親族,渠以罪人自處,而俊龍則外議多以爲冤矣。上曰,敗軍之將,爲北兵使,可乎?當亂之世,戰陣間失誤之罪,猛治之可也。鳴吉曰,李浣爲可,而病重云矣。上曰,差倭事,欲通於淸國者,何意歟?鳴吉曰,恐有舟師責應之事,故敢請矣。上曰,差倭出來,無大段擧措,而徑先移咨,恐爲恐動之擧矣。鳴吉曰,冊封,自上以爲重難,而臣等迷劣,强請以致如此。大君雖在彼,東宮若出來,則何幸?上曰,豈有出送之理?前日尹暉,未及入去之論,彼若聞之,必爲竊笑,心甚慙愧。鳴吉曰,卽今似無可爲之事,臣以善治爲事矣。上曰,節用愛人,爲國之道,而徵出缺數字是何以爲國?當今急務,任賢使能而已。鳴吉曰,聖敎至當,當如斯而已。上曰,今似缺數字相議,明日往見,可也。景禛曰,凡事問于鄭命守處之,何如?上曰,命守媢嫉朝士,必有缺數字景禛曰,以臣所見,別無異前之事矣。其所責督,不過馬兵助糧等事,自上亦以爲不得已之擧,而雖不得不缺數字以掩襲缺二字爲意,示以迫不得已之意,密通于中國,似不可也。上曰,豈有掩襲之理哉?承旨錯認之矣。上曰,滿月介同生缺數字許待之意,送物致謝事,言于該曹,何如?景禛曰,同生間,不欲使知,仍往來人付送贈物,似可矣。上曰,漢人舟師,幾處留泊與否,缺數字。景禛曰,牛肉,只用上下馬宴,而切勿給之,則未知如何?上曰,彼若切求,則給之事,已言于都監,缺二字牛給之,何如?鳴吉曰,生牛,間三日給之,似可矣。上曰,今日不行宴禮,彼必無聊,以傳缺數字之意,給之可也。鳴吉曰,玉體連日擧動,未知今何如矣。上曰,雖無所傷,暑熱如此,勞困則有之。鳴吉曰,二香散劑入,何如?上曰,依爲之。遂罷出。以上出燼餘日記
上在昌慶宮。避正殿。停常參·經筵。
明宗大王·仁穆王后忌辰。
睦性善啓曰,小臣勅使前問安進去,下直。傳曰,知道。
朴守弘啓曰,明日翌日宴,嚴時刻磨鍊,初一日國忌正日,仁政殿請宴爲之之意,敢稟。傳曰,初二日爲之。
睦性善啓曰,勅使前問安,則逐日遣承旨問安,感激云矣。傳曰,知道。
又以都摠府言啓曰,摠管十員內,寶劍四員,守宮一員,三田渡碑石書寫官一員出去,安州餞慰使一員差定,今明當爲出去,只餘三員,而寶劍中副摠管鄭之羽,又差宗廟祭獻官。前頭連日擧動時,侍衛重事,將不成樣,極爲可慮。宗廟祭員,改差,何如?傳曰,不允。
又以迎接都監言啓曰,今日亦依昨日例,大茶啖具味數進呈,三勅使會坐山雨樓,觀優人呈戲後,移坐皆春亭,三使皆登北墻上云矣。敢啓。傳曰,知道。
又以迎接都監言啓曰,碑文所撰人及書寫人等,一依傳敎書塡,卽爲出送於碑所,依此書之,劃卽刊刻矣。今朝使譯官等,督促刊刻之事於臣曰,必趁行前,刊刻印出豎立,豎立之日,國王亦爲出往,俺等亦當往見之云。臣答以石面,分而爲三,所寫處至狹,刻手不可多上其石,不過兩三人爲之,以此刻功尤遲,少不下二十餘日。且如此重石,不可每立每仆,淸·蒙書必盡刻,然後可立云。則雖無動聽之理,只令催督趁卽爲之而已。其意必欲印出,必欲見其豎立而去也。各別刻期訖功之意,知委施行,何如?傳曰,依啓。
李德洙,以迎接都監言啓曰,臣取考丁丑年鄭·金兩譯處所給缺半行有館伴別贈,戶曹判書別贈,有減定時人情,此人情則不難知也。自上別賜以下,未知因缺數字多所用也。大槪必因其有所周旋之事,而有此賜物,彼輩則必以此爲謄錄,不計其事功,而有所希望,今亦缺數字今方有發賣也。頃以勅使之言,亦將有多少酬答缺半行不得已用之,則此政其時。前頭留日無多,若於過了之後,雖有贈物,有何所益乎?議于廟堂處置,宜當。敢啓。傳曰,依啓。
又以迎接都監言啓曰,碑石姑勿刊刻事,昨承傳敎,已令該曹,作速知委矣。此三田渡碑石之事,非都監之所句管,而勅使欲見石樣·碑草,急於星火,招致該掌,作樣於碑所。又作紙樣,畫其字行之間,已過了二箇日字,催督相繼,不敢推諉於該掌。自都監臣親身看檢,去夜令寫字官,明燈書寫,今朝篆文亦已書矣。且撰人李景奭,則具書職銜姓名於前本,故依此書之矣。但旣書崇德三年,則乃上年,故李景奭職銜,則書以製進時職銜,而第念李景奭質子,以吏曹判書質子,已入瀋陽,此亦似與相左。且書人·篆人,其時不定其人,故只書某官臣某,奉敎書,奉敎篆云云。今則書人·篆人,已定其人,似當直書其人職銜姓名,何以爲之?鄭譯言,必印出碑文,然後當發行,速爲刊印云云。譯官等,以刊刻不易之意言之,則曰,雖一朔二朔,將臥而食之云。此則恐嚇催促之言,而此寫本必將持去,故敢啓。傳〈曰〉,知道。李景奭以吏曹判書塡,書寫官亦爲直書。
朴守弘,以戶曹言啓曰,禮單枝三代,綿紬·布木中計給缺半行其意在於水獺皮·靑黍皮等物,缺半行終不回聽,莫如置缺數字前頭設宴時,以枝三缺半行書塡給之,彼缺數字則對以旣許土産,我國土産白木,爲恒用之物,故代給云,似是順便,缺半行中外宴,及頭目贈給,可以一體施行,亦爲便易。禮單原單子,改付標,而缺半行減下,竝爲付標,勿書宜當,以此付標,何如?傳曰,依啓。代給之物,相稱磨鍊,俾無不備出送之弊。
朴守弘,以戶曹言啓曰,勅使禮單所受枝三缺半行房頭目等,竝爲收合,一時出送,臣亦令可信譯官缺半行兩譯之意,則三使已爲堅定,多少間枝三缺半行必以土産代捧云。臣等取考丁丑年,人蔘代缺半行其數極多,銀子至於一千一百二十三兩。初欲用白紙·油芚等物,而油芚非其所求,白紙所求,至於二萬八千七十五卷,非但目前難備,其價反增於本缺數字百爾思量,未得可合之物。若以綿紬·布木之類計給,則似爲輕便,而猶恐彼之所欲,不在於此。令張禮忠·申繼黯等,入見開話,論辯以定之意,敢啓。傳曰,知道。
李德洙,以迎接都監言啓曰,卽刻鄭譯以勅使之言,言於差備譯官曰,行中,有遼人之子,言其父隨漢天使而來,其時大江邊,有大亭子,三使往遊其處,其父亦隨往云,吾亦往遊,且欲觀漁云,擧措乃措禮。餘缺
夜一更,流星出氐星下,入西方天際,狀如鉢,尾長五尺許,色赤。以上出燼餘日記
上在昌慶宮。避正殿。停常參·經筵。
酉時,日暈兩珥。
有南別宮擧動。
李基祚啓曰,勅使前問安宰臣韓平君李慶全進去,下直。傳曰,知道。
又啓曰,差備譯官來言,三勅使明日欲往漢江遊觀云矣。敢啓。傳曰,知道。
睦性善啓曰,兵曹郞廳來言,闕內入直軍士,巡檢之意,敢啓。傳曰,知道。
又以內乘言啓曰,今日翌日宴擧動時,捲簾,取稟。傳曰,捲三面。
又以備邊司言啓曰,限勅使在京間,兵房承旨,勿離直所,本司有司堂上李明漢,勿爲入番,宜當。敢啓。傳曰,依啓。
李德洙,以司饔院官員,以提調意言啓曰,宴享廳所用氷丁。餘缺腐爛
李基祚啓曰,韓平君李慶全問安於勅使,則遣重臣問安,不勝感激,昨送戲子,以備觀覽,尤爲感謝云矣。傳曰,知道。
李德洙,以迎接都監言啓曰,明日往漢江時,以茶啖例供饋,宰樞亦不出往,只臣與遠接使,出往之意,敢啓。傳曰,知道。
又以迎接都監言啓曰,鄭譯等處,以有別賜之意言之,則似若聽之邈然者曰,此時何時,而敢受此賜物乎云。此輩自前例爲如此,況此新法之初,其固辭而多有喜色云矣。敢啓。傳曰,知道。
李景義,以迎接都監言啓曰,鄭譯出來言臣景稷與臣景曾同坐處曰,出往江上事,頃日則艱得停止,而今則聞明日有國忌,以空日爲無酬,必欲出往,不能止之矣。仍言勅使欲於初四日立碑,初五日發行,碑役能畢於其前乎?臣等答曰,以日計之,決難及此完役矣。鄭譯曰,若欲自船所,往見碑役,則奈何?臣等答曰,以船則似甚不遠,而中間多灘逆波,未易上去,以陸則甚遠,決難往還於一日之內矣。鄭譯曰,然則當言之。且曰,査官出來時,亦如勅使乎?臣等答曰,旣名曰査官,則接待之禮,雖無異同,但無遠接使之名,而曰接伴使,如儺禮等物,亦不爲之矣。鄭譯曰,此皆有例,此不可不以實言,彼不可不講而來,小人當入言於勅使云。終則曰,大監兩人,不可獨斷,勅使亦當往稟於皇帝以定云云而入矣。敢啓。傳曰,知道。
又以迎接都監言啓曰,勅使之督促碑役,甚急,臣令軍色郞廳李枝茂,馳往碑所,始役形止,刻手幾名,善手一人,一日能刻幾字,幾人能容手同刻,大槪參酌工役,能幾日訖工事,問于該掌官員·刻手等,各別商審,着令董役事,亦爲申飭以來矣。別紙所錄,乃李枝茂審問書來者,故竝入之意,敢啓。傳曰,知道。使之罔晝夜爲之。
又以迎接都監言啓曰,差備譯官,以鄭譯之言出言曰,勅使以日初出時出去,而頭目兩譯,竝五十八人隨行云。且今日贈給物膳,海蔘·乾柿·海松子等外,皆爲出給云矣。敢啓。傳曰,知道。以下燼餘腐爛全缺
巳時,上幸南別宮,行翌日宴,勅使〈曰〉,得聞倭使出來云,使吾儕相見,以開交隣之道。上曰,時未出來。勅使曰,走回人與向化人等,搜括捉給事。上曰,令其居生處尋得焉。行七爵止。禮單受之。酉時,還宮。迎接都監謄錄郞廳愼基慶書郞廳權崇校
上在昌慶宮。避正殿,停常參·經筵。
李德洙啓曰,勅使前,問安宰臣刑曹判書洪靌進去,下直。傳曰,知道。
睦性善啓曰,瀋陽出來宣傳官齎來文書,傳給勅使之意,敢啓。傳曰,知道。
傳曰,大臣·備局堂上命招。
睦性善啓曰,大臣·備局堂上命招事,命下矣。三司長官,亦爲命招乎?敢稟。傳曰,依啓。
李德洙啓曰,刑曹判書洪靌,勅使問安,則答以遣重臣問安,不勝感激云矣。敢啓。傳曰,知道。
睦性善啓曰,大臣·備局堂上·三司長官,皆已來詣闕下,而昇平府院君金瑬,益寧府院君洪瑞鳳,以病不來,綾川君具仁垕,親病極重,不得入侍之意,敢啓。傳曰,卽爲命招。
李德洙,以迎接都監言啓曰,昨日氷庫郞廳來言,明日仁政殿請宴時所用氷丁,當開門進排,負氷軍當爲來宿氷丁所在處,然後可以趁期進排,而負氷軍一無形影,極爲悶迫云。卽招衛將所書員,嚴飭之矣,今日平明,了無率領來現,極爲痛心。衛將所當該部將推考,書員囚禁治罪,負氷軍急急領付,俾無闕進排之患,何如?傳曰,依啓。
又啓曰,今日仁政殿淸宴時,初嚴前刻已迫,而雨勢如此,嚴時刻差退,待晴請來之意,令都監措辭言之,何如?傳曰,允。
又以迎接都監言啓曰,以政院啓辭,仁政殿請宴時,待晴請來之意,令都監措辭言之,何如,傳曰,允事,傳敎矣。勅使旣定發行之日,至曰請則雖雨,當往云。以雨勢如此,乍晴當請之意,言於鄭命守矣。敢啓。傳曰,知道。
又以迎接都監言啓曰,朝雨,碑役幾日完了之後,卽刻鄭譯使差備譯官來言曰,更思之,碑役若急促爲之,則刻必不精,且淸書·蒙書皆不成,旋立旋仆之際,事亦重難,可於後使之來,從容爲之,俺等則當於初五日起身,今日宴,雖雨,請則當往,其餘宴則日字無多,只計給禮單,則可也云云。故敢啓。傳曰,依所言施行。
又以迎接都監言啓曰,昨日所捉四魚,上勅使盛於瓦盆,置其饌案之下矣。將罷時,上使言於臣等曰,此魚進上於上前云,臣等措辭稱謝。臨罷時,三勅使與頭目等,歌舞紛擾之中,副使又爲酒亂,拳毆其下人,舟中擾甚。臣等亦爲三使苛勸,不勝杯酌不省。下船之時,其所進上之魚,無所置處,今方推出,而互相推諉,無從可推,極爲驚駭,此皆臣等昏醉之罪也。今朝勅使使譯官,問其魚進上與否,雖權辭以對,而臣等不勝惶恐,措躬無地。且問碑役幾日完了,答以罔晝夜董役,而初五日前,則決難及之。大槪斟酌,則似在初十日間云,則曰非但十日,雖二十日·三十日,當留而見之云。且曰,勅使於明日回禮宴後,欲見麟坪大君云,以大君傷暑有病之意言之。鄭譯曰,大君之參於擧動,非但吾一人見之,知面者,亦皆見之。館伴不可防塞,若啓達,則使承傳來傳上命,告以病不得相見,則斯可,而臣更以大君來拜,有問難事,其托病防塞乎?不幸有然,不得不以實對之之意,更令言於鄭譯矣。敢啓。傳曰,知道。魚則以傳納之意答之,麟坪大君,使之待差往見。
又以迎接都監言啓曰,勅使差備譯官出言發行日子之後,更令譯官,問於鄭譯,初五日行期,定無進退事,必須的知,然後可以知委一路延候等事,使之整齊云,則答曰,雖自上懇請勸留,亦不過一日,豈有更改之理,但浮橋一事,何以爲之云。當以勢所未及之意開諭,而必以此生怒,極可慮也。敢啓。傳曰,知道。
李基祚啓曰,日氣陰險,大雨將下,且已向晩,勅使若往來霑濕,冒夜而還,則爲主人之道,甚爲未安。明日大駕親幸設宴,兼爲請留,今明日禮單一時傳給之意,言于勅使,似爲得宜。敢啓。傳曰,此意試言之,以觀其所答,而禮單一事,姑勿言及,可也。
又以迎接都監啓辭,勅使初五日當起身,其間日字無多,只計給禮單,則可也云云事,依所言施行事,傳敎矣。明日南別宮回禮擧動,何以爲之?敢稟。傳曰,明日擧動二字缺宜矣。
李德洙,以備邊司言啓曰,泗川缺數字男妻論介及其子日隱斤金,金近世妻奉化及其女召史共四口,昨日入來,故招致本司捧招,則皆稱百姓之女,召史則自稱前夫所生云,而虛疎莫甚。今日事勢有難明査,令館伴一行缺可悶。其妻子等本欲入送,自泗川昨始捉來缺數字獄,以待勅使云,宜當。敢啓。傳曰,依啓。其中未得捕捉一款,姑勿言及,似可矣。
又以迎接都監言啓曰,都監之事,臣等不能檢飭,雖有人言,臺論重發,各掌色吏,皆已受刑於憲府,收捧雜物郞廳,亦論以罷職,郞廳等不敢自安,有收捧之物者,皆爲退去。最緊者,盤膳·雜物兩色,而該色郞廳,皆不察任,夕時進排,亦必闕供。勅使在館之日,異於常時,郞廳雖有隨所聞糾正之事,旣不直擧姓名,則何可任自退去,以致闕供生事,貽辱國家乎?郞廳之終不察任者,請命拿鞫定罪,以懲怠慢之習。傳曰,允。
又以迎接都監言啓曰,鄭譯以勅使之意,使申繼黯言曰,毛衾·阿多介等物,有丁丑謄錄,不可不備給,且當初約以一年再來,而極陳丁丑年至誠善待事於皇帝前,上年勅使不來,此禮單不可不爲云。臣使申繼黯答之曰,丁丑年則冬節,故別求寒裘,不可不副,艱備以呈矣。今則當此夏月,毛物非其時,雖曰謄錄,決難應副。至於春·秋信使,乃兩國相交之時,則今則異於前時,勅使接待體面,視春·秋信使時,輕重何如,而一年再來,則將何以支吾乎,將受不來之禮,則前事無據,決不可爲之事,使之反復開諭矣。浮橋事,張禮忠以非但舟楫不備,潦水方漲,難爲造給之意言之,則鄭譯曰,此則月前所見,奈何云矣。敢啓。傳曰,知道。
傳于睦性善曰,明日大君軍官入去時,內卜一駄,當爲入送,卜馬一匹立待。
答昇平府院君金瑬疏曰,省疏具悉。卿其勿爲待罪,安心調理。
申翊亮,以義禁府言啓曰,本月二十六日政院啓辭內,雜犯死罪以下竝宥事,命下矣。京中則旣已頒敎,外方則未及擧行,依丁丑年例,只令各該司擧行,何如,傳曰,允事,傳敎矣。今亦依丁丑年例,放未放,各其道啓聞之意,八道監司及開城·江華留守處,竝爲行移,何如?傳曰,依啓。
答兵曹判書李時白疏曰,省疏具悉。卿其調理察職。
傳于睦性善曰,昨日早朝,大臣命招事,書下,而長番內官崔忠積,不爲察見,泛然出給,以致趁未傳諭,事甚駭愕,推考以懲其怠忽之習。
李德洙,以司饔院官員,以都提調意啓曰,南別宮翌日宴時,假提調行副司猛金紀,行副司勇盧孝誠,最後來到,不參禮數,竝推考,何如?傳曰,允。
又以司饔院官員,以都提調意啓曰,南別宮翌日宴時,一使割肉假郞廳武兼宣傳官金見龍,二使割肉假郞廳歸厚署別提金汝孝,執蓋假郞廳歸厚別提李格等,皆不跪立割,以致失禮,極爲駭愕。請竝推考。傳曰,允。
申翊亮,以刑曹言啓曰,政院啓辭內,雜犯死罪以下,竝宥事,命下矣,京中則旣已頒敎,外方則依丁丑年例,只令各該司擧行,何如,傳曰,允事,傳敎矣。依前例,令各其道放未放啓聞事,八道監司及開城·江華留守等處,行會之意,敢啓。傳曰,知道。
李基祚啓曰,同副承旨李景義,宿病復作,且患臀腫,連日苦痛,勢難仍在直所,扶曳出去,今日擧動時,不得隨駕之意,敢啓。傳曰,知道。
李德洙,以司饔院官員,以都提調意言啓曰,今日宴享所用內資寺香醞知味,則又爲薄劣,不得已以內酒房香醞用之。請內資寺官員推考。傳曰,依啓。
行大司諫金來賢,司諫成以性,獻納兪㯙,正言朴守文·李尙逸啓曰,畿甸物力,已渴於各站出待,孑遺民生,殆不堪命,前頭三田渡勅使之行,館伴·遠接使以下受料人員,毋論上下,請竝令自持飯,以除一路民生之弊。答曰,自持飯,似爲難便,令都監供饋,可也。
答益寧府院君洪瑞鳳箚子曰,省箚具悉。予甚慮念,卿其勿爲待罪,安心調理。
大司憲全湜,執義李尙馨,掌令洪茂績·趙重呂啓曰,泗川縣監李元煥,剝民肥己,無所不至。至於偸竊官米百餘斛,販貿綿布於湖南,衆口騰說,而不卽論列者,或慮其風聞之一毫差誤,待有詳實可據之端而處之矣。近日又聞偸載米斛於稅船,到泊京江,捉致篙工推問,則其所招云,果載縣倅私米四十六斛,到江卽授京主人。又致京主人推問,則答以果受縣倅所送米四十六斛,而十六斛,渠所債物,取償於縣倅者也,三十斛則販貿綿布二百餘布,付之縣倅家奴,載歸公州本家云。守宰之貪贓,一至於此,其傷風敗俗,可勝言哉?曩在昏朝,貪汚狼藉,賄賂公行,士夫之間,廉恥都喪,以至覆亡。今者聖上在上,寬仁恭儉,自聞其失,則從諫如流,聞臣子之過,則務爲優容以保全,而優容之過,遂成無恥之習,貪汚之風,賄賂之行,罔有紀極。以此生民日困,國勢日蹙,終未免顚蹶之患,豈不痛哉?大難之後,君臣上下,改心易慮,竭精殫誠,以徇國家之急,則庶有可爲,而前習未改,又有甚焉者,若此不已,置國家於何地也?此無非殿下過爲仁恕,用法不嚴之故也。記曰,法者,敎人爲善之具也,此眞格言也。自古明王,設法處罪,贓汚爲最,故有犯贓汚者,雖在貴近,不少容貸,大明高皇帝,至用贓法,有剝皮貫革之刑,其冊刑嚴方之意,豈偶然哉?不如是,無以激勵貪鄙之風,躋於廉恥之域也。今之用法則不然,便有犯贓,拿致之後,亦設械杖,少無痛楚之苦,至其歲月之久,皆蒙解釋,人不畏法,固其然也。大凡論贓之擧,或出於一時之風聞而無見犯文書,則俾加刑訊,缺數字可也。如海南縣監趙廷立,泗川縣監李元煥,犯贓文書,明白無疑,更無可問之事。請泗川縣監李元煥,依律正刑,其以偸米穀,且令沒入該司,以助國用。今此都監之役,異於平昔,纔經大亂,民生困悴,凡百施爲,十分撙節,庶蠲一毫之弊,而自設都監之後,胥吏作弊,罔有紀極,而臣等猶恐其失實,不卽論啓矣。更加聞見,則至於鷄一首之納,必捧一丁之綿布,生魚二十尾之捧,至徵七十疋之多,煩不敢一一條陳,而據此一端,其他可知,民冤徹天,呼哭道路,爲該官者,不察甚矣。以此自本府推捉色吏,則至有私自營護,捉而不送者,其爲蔑法助虐之狀,誠可寒心。此該官及各色收捧當該官員,竝命罷職。答曰,李元煥等事,所論雖是,有違法例,鞫問後處之可也。都監當該官員,竝推考。
睦性善啓曰,李元煥拿鞫,都監當該郞廳推考事,命下矣。臺諫方以依律罷職論啓,拿鞫·推考,不得捧承傳之意,敢啓。傳曰,知道。
李德洙啓曰,勅使還館後,都監郞廳問安,則答以不勝感激,俺等欲爲送人問安,而不敢云矣。傳曰,知道。
睦性善啓曰,臺諫出去,請出開門標信。傳曰,知道。
昇平府院君金瑬上疏,伏以,臣自前月望後,重患暴下之疾,日久彌留,而曾於迎勅之日,力疾黽勉,扶曳出參,仍致添傷,證勢苦劇,連服藥餌,少無其效,氣力之委頓,有不可言,而頃刻間,度數頻數,此非他疾病之比。入侍之際,勢極難便,自知決不可登對,而偃然退伏,亦所不敢,來詣闕下,又不得趨參於諸臣之後。臣之前後罪犯,萬戮難逭,伏地惶恐,恭俟斧鉞。臣不勝戰灼震越之至。
益寧府院君洪瑞鳳箚子。伏以,臣草土之餘,衰朽日甚,四肢沈尻,無處不痛,而尤極運步,朝因缺六七字,初覺胸膈迷悶,俄吐缺半行卽者召命下臨,缺六七字臣不勝惶恐隕越之至,伏地待罪。取進止。
兵曹判書李時白上疏,伏以,臣於二十五日曉頭詣闕之際,借人生馬,騎出門外,猝然馬驚,俱落溝水中。頂上腰下,爲馬所蹴踏,幾死幸生,得延微命,而精神眩亂,百骸牽引,口噤氣塞,不省人事。莫重擧動,不得進參,不勝惶恐,敢陳待罪之疏,而以國忌,見却於政院,胸脅牽痛,呼吸亦不能任意。當此之日,尙不得隨參於扈衛之列,臣之罪戾,至此尤無所逃。無任惶恐戰慄之至。
巳時,上出御仁政殿。小頃,請宴於三使,三使至,上出迎如儀。上言于三使曰,昨日往來江上,得無勞乎?饌品甚薄,深以爲愧。馬使曰,得覽勝地,盡醉而歡,委遣宰臣,接遇極款,不勝感喜。上曰,昨日之打魚送餽,可見眷念,深用感荷。馬使曰,委遣漁人,網具有裕,而江水正漲,未得優獲,是可欠也。上曰,優遣漁手,欲備大人之賞,而不能優獲云,可歎。馬使曰,江水正滿,漁網難容,所獲不多,未能優進御供,俺等反以爲恨。上請行茶禮,馬使曰,唯命。進茶禮令如儀,馬使曰,進饌之際,自上久立,心甚未安,請勿如是。上曰,連見大人,心竊欣幸,何莫非皇恩也?馬使曰,一行缺。上曰,大人之言至當。請行酒禮,三使曰,唯命。承旨睦性善進曰,勅使威儀·雜物,前亦入列於殿內,今又爲入之云,何以爲之?上曰,依所言可也。上行爵如儀。上問於李基祚曰,勅使威儀,何不依所言入之耶?李基祚曰,已入列於階上矣。李德洙,進花如儀。上請餽參隨官。三使曰,依命。宗宰申景禛,行酒如儀。馬使曰,國王之接遇此極,何可忘也?心欲久留,以副至情,而及歸本國,多有所事,不得已初五日發程矣。上曰,初五發程,是何言耶?願留累日,以副予意。馬使曰,國王至意,寧不感動?當留一日焉。上曰,只留一日,奚足以慰予心也?必須更留累日,以副至情,但待大人之道,恐有所未盡者矣。馬使曰,國王待遇,寧有未盡?日氣漸涼,歸有所事,決難遲滯,更留一日,實出於爲國王之至誠也。李基祚進曰,宗宰靑松君沈詻,來到闕下,而有病不得入參云,以他人代行,何如?上曰,依爲之。宗宰南以雄,行酒如儀。馬使曰,今日雨下,恐不得相奉,幸而雨晴,宴禮從容,此亦國王之誠意也,日勢已暮,請罷酒禮。上曰,天雨幸晴,大人委臨,無非皇德所及也。酒禮未半,日且不暮,何可止於斯乎?馬使曰,自上所敎,無非發於中情,感恩則有之,而日勢已暮,雨意且多,況殿坐久矣,得無以勞乎?請止酒禮。上曰,不敢强請,心甚缺然。請行座上禮,馬使曰,連日飮酒,氣已疲矣,不勝杯酌,請止。上曰,願更少留,只行一爵。馬使曰,再三至此,不知所達。上請行爵,馬使曰,大杯難堪,請行小爵。上曰,酒味甚薄,不敢强請,而在情不在物也,願大缺三四〈字〉。馬使曰,昨日江上,得蒙盛德,過飮醉倒,缺六七〈字〉尙以爲愧。今日情勸,至於此極,未免强飮,缺三四〈字〉。上勸副使與第三使曰,兩大人酒量亦大,請行大爵。兩使俱曰,昨日江上,委遣重臣,酒美饌盛,感其厚情,過飮醉亂,今又如此,雖死,敢辭?上又請一爵,三使俱曰,旣醉且飽,請行小爵。上曰,大人輩,酒量俱多,醉歸何妨?馬使曰,昨日醉倒,中途僅還館所,今日又如昨日,俺等甚悶焉。上曰,昨聞大人扶醉還館,心竊喜幸,今日如昨日,亦何妨也?願更盡此極。馬使曰,俺等俱已盡量,而但國王不御一爵,心甚缺然,敢請少進。上曰,予雖不能,而敢不勉副?副使扶出醉吐,上遣通事問之,副使還入。上曰,凡人酒量雖大,而或有吐而復飮者,此不在於量之大小矣,然但以有傷爲慮。副使曰,不勝杯勺而然,有何傷乎?三使請罷起立,承旨三人,進禮單單子如儀。承旨李德洙·睦性善·朴守弘也。上曰,此物甚薄,領情而已。三使曰,日日如此,恐不勝輸往矣。上請行拜禮,馬使曰,初日行拜,爲皇命也,今則只行揖禮,可也。上行揖而罷。三使乘轎而出,揖送如儀。上由仁化門而入。政院·玉堂問安。傳曰,知道。藥房問安。答曰,知道。
辰時,上御文政殿廡下。引見。入侍,領中樞府事李聖求,領議政崔鳴吉,左議政申景禛,綾城府院君具宏,禮曹判書李顯英,戶曹判書李溟,兵曹判書李時白,吏曹判書李景奭,大司諫金來賢,行護軍朴潢,大司憲全湜,副提學金槃,都承旨李基祚,兵曹參議李明漢,吏曹參議金世濂,記事官呂爾載,假注書李齊衡,記事官李天基·朴長遠。上曰,內官等見勅使,則所言別無他事,而乃一件事也。鳴吉曰,何事也?上曰,乃入朝事也。鳴吉曰,云何?上曰,馬胡云,汝國於凡事,無着實擧行之意,似此爲之,則太平不可見。向化刷還等數件事,國王必須親往,面陳皇帝前可也。若入往,則缺五六〈字〉遇之乎?旣有再造之恩,缺七八〈字〉親切而言之云云,有若敎誨者然,缺數字。鳴吉曰,內官等答之,何如?上曰,以不可空國之之意言之,則馬使曰,以此事若搪塞,則後必有大於此者云矣。景禛曰,所謂大者,指何事而言耶?鳴吉曰,其計終必爲不好底意也。上曰,馬云,三田渡兵甲森列之中,國王出見,而皇帝亦善遇之,況今入往,有何所妨云矣。鳴吉曰,不可測也,無乃有不測之計而有是言耶?或無他慮耶?上曰,予智慮淺短,不能深察。卿等所見,何如也?鳴吉曰,此乃重大之事,而卒然聞之,旣無所思,何以上答乎?今發此言,未知何意,而必不如是而中止也。景禛曰,非今日有思而言之也,以我從前所爲之事,不爲誠實,而有此言也。時白曰,小臣豈有意見?卒聞此言,實爲罔極。彼以二十年欲得天下之心,僅得一片瀋陽,窺覦朝鮮,以爲己物,旣得之後,豈止於徵歲幣而已乎?彼旣見敗於中原,若不見敗,則不至於此,而今乃大敗而還,故其計將欲專意於東方也。景奭曰,徵兵·贖銀等事,至今遲延,臣心極以爲怪矣,今乃有是言,必有意而發也。顯英曰,高麗末,國君每歲入朝,無乃以此爲故事而然耶?潢曰,此言,曾雖不能着實聞之,而彼中固有之,以此小臣每以爲慮,高麗末亦尋常有之,此計深爲不測。來賢曰,我國則與高麗有異,麗則或爲駙馬,或爲外孫,而合爲一體,非如今日之比也。今計恐不當主辱臣死而已也。鳴吉曰,彼使之回報耶?上曰,然。來賢曰,自前聞之,初則緩出之,終必實其言云矣。潢曰,前年大臣入去時,亦言大君胡不來,國王亦何不來云矣。聖求曰,小臣入去時,言以節使不須大臣入來云,則彼答以國王亦可來云。景禛曰,臣入往時,亦有此說。上曰,今番內官入去時,博時輩亦多言此等,而二行缺之心,亦少好云矣。鳴吉曰,此言,必不缺四五字今來使臣,姑爲善待以送,從後商量爲之事言之,如何?上曰,以何回報耶?鳴吉曰,不可推托,姑以善辭答之曰,皇帝之恩,不可不謝,予意亦然,而國內多事,南虞亦急,觀勢自可入往云云,而不可入往之說,勢難言之。上曰,諸卿之意,何如?聖求流涕曰,出城之事,萬古之辱,而忍而至此者,庶有後日也。以近日見之,勢將難支。初度入往,則或可善遇,而後弊有不忍言者,鳴吉之言似是,姑以權辭答之,後以死處之,可也。鳴吉曰,一番入往之後,世子·大君皆爲送,而兩無疑阻則可矣,此則不可測也。一國之內,東殿入去,國君又往,則撫軍監國無人,何以爲之等語,亦可言也。上曰,當初在三田渡時,鄭命守言,蒙國之君,父子相替往來,朝鮮亦當如是云云矣。潢流涕曰,領相之言非矣,答以似不可不爲入謝,而我國形勢,不可空國而去之意,而後當從容善處而已,不可直言其入往之意也。初以難從之意言之,次言早晩觀勢入謝之意,可也。臣往來瀋陽,熟諳彼情,入往則決不可也。基祚曰,自上權辭以答,而大臣率百官詣館所,涕泣而言曰,以臣而不可送君云爾,則何如?上曰,朴潢之意似是。意者,彼爲其向化·走回人刷還等事,而使之着實擧行之意耶。鳴吉曰,日後之策,今姑徐之,卽今所爲,則權辭爲之可也。今日入此之人,必須不出此言于外間,使都下人心,不至洶動可也。若出此言,則必到於勅使之耳,不可說也。外人聞備局堂上引見之言,則例多驚懼,請罷而出。景禛曰,羅嶪出入淸國久矣,必知其言辭如何也。上曰,彼以爲向化等事,不爲着實擧行,使之親往以還云,此必因是事而發也。鳴吉曰,泰安向化缺一行半濱海居生者,厥數頗多,傳相告語,缺五六字。潢曰,海邊居生者,向化居多,而以魚採爲業,海路遠近,渠輩熟知,後必爲憂,不可入送也。鳴吉曰,世近·永男妻子,慶尙道適爲捉送,此捉來之意,言于馬使,先爲捉送,而世斤·永男從當尋捕捉送事言之,何如?上曰,督刷之事,極爲難堪。鳴吉曰,鄭命守言,以謝恩爲聖節使,不可兼之云矣。以上出燼餘日記
上在昌慶宮。避正殿,停常參·經筵。
有南別宮擧動。
以刑曹放未放單子,傳于申翊亮曰,罪重之人,入於放秩,何以爲此耶事,傳敎矣。罪難輕者,竝入於放秩,此公事還出給,令該曹分輕重覆啓處置,何如?傳曰,依啓。
以司憲府蒙宥單子,傳于申翊亮曰,李種事,勿揀赦前。
大司憲全湜啓曰,昨日當爲本府齊缺一行餘通于臣,臣之女壻戶曹正郞黃德柔,爲都監郞廳,分掌應辦色,臣當辭避不參,而臣意以爲,應辦之色,只管禮單諸物,不干於鷄·鮮之捧,應不爲現告官員,不爲措辭答通,而不省簡通末端,當該郞廳,各色郞廳,竝罷之辭,泛然以謹悉爲答,臣之昏謬不察,甚矣。臣何敢晏然仍冒,更參其論乎?請命遞斥臣職。答曰,勿辭。
睦性善,以兵曹言啓曰,今日南別宮宴禮時,結束色禁喧之際,政院使令成一,天威咫尺之地,以足蹴結束色張世昌之胸,良久氣絶,艱難復甦,所見極爲駭愕。此而不治,後弊難防,令攸司囚禁,從重治罪,以警他人,何如?傳曰,依啓。
答同副承旨李景義上疏曰,省疏具悉。爾其勿辭,調理察職。
答持平曺漢英疏曰,省疏具悉。爾其勿辭,調理察職。
睦性善,以內乘言啓曰,捲簾,取稟。傳曰,捲三面。
傳于申翊亮曰,明日,政事爲之。
李德洙,以迎接都監言啓曰,昨昏勅使還館後,差備譯官來言,明日則勿用豬而用牛,俄而又來言,申繼黯以牛隻猝然難辦之意告之,則曰,然則勿爲用之云。敢啓。傳曰,知道。
又以迎接都監言啓曰,三勅使,聯名作書於龍骨大,譯官申繼黯,知淸書,故飜譯以出,敢此入啓。且泗川向化金永吉等妻子,拿致京獄,以致勅使處分事言之,則使人押送義州,渡江後則吾等當押去云。故敢啓。傳曰,知道。
申翊亮,以戶曹言啓曰,各宴禮單人蔘之價所供銀子,一從丁丑謄錄磨鍊,及三勅使處,上馬宴時,稱以贐行銀,缺四五字,竝爲磨鍊,別單書啓之意,敢啓。傳曰,知道。
又以戶曹言啓曰,鄭譯以上使言,禮單所贈油芚九部,雨籠十二事,長箭三部,鳴箭三十箇出給,請換白紙,弓子六張,請換弓角。擧前例言之。取考前日謄錄,則皆有換給之規,當爲換給,而上使動靜云爲,副·三使一從爲之,今以此等物目,必皆換之,一體施行之意,敢啓。傳曰,知道。
又以戶曹言啓曰,昨於鄭譯密言內,三使各求請蜜一石,雖未滿石,不可減於十斗云事,已爲啓達矣。今以三使所言,爲別求請,而鄭譯且以還去高山處膳物次,一樣求請,不可不給,以四十斗,各分給十斗之意,敢啓。傳曰,知道。
李德洙,以迎接都監言啓曰,今日宴禮之物膳中,海蔘·紅蛤·海松子·乾柿子,則依前入之,乾豬·生雉給鄭譯,其餘則皆出給云。敢啓。傳曰,知道。
又以迎接都監言啓曰,以麟坪大君稱病事,鄭譯之話頭,頗不好云,待差來見事,已爲命下矣。彼之欲見大君,豈有顔面哉?所爲者贈物也,令戶曹依丁丑例,禮單磨鍊,明日是空日,大君暫爲來見,似當。敢啓。傳曰,依啓。
執義李尙馨,掌令洪茂績·趙重呂來啓曰,伏見今日之景象,令人氣塞,直欲痛哭而不能也。臣等論列,亦云末矣。至於貪風大熾,慾浪滔滔,紀綱不立,勸懲無方,雖在粗安之日,足致亂亡之階。況此時何時,而大小上下,猶尙如此?今日之人,可謂在覆舟而忘溺也。泗川縣監李元煥之事,直據其所見而論之也。八方州縣,如元煥者,不知其幾人,而但不能得其實狀,治其甚者,則猶有所懲戢也。其所以致此之由,實本於城中之好髻,而聖德優容之偏,亦有以召之也。齊王烹阿而致治,漢帝選良而中興,蓋民維邦本,而凡民之苦樂,皆在守宰之故也。至於趙廷立之所犯,文書狼藉,而觀其供辭,則可賞而不可刑也。烏在乎訊問之缺五六字罔以爲生。貪吏之輩,又從而搢起,則哀我民生無罪何辜?聖明何不思聳動悚懼之擧,有此違例之敎乎?臣等之言,實出於傷時救弊之言,而聖心猶疑乎過中,今之國事,無可爲者。泗川縣監李元煥,請命依律正刑。趙廷立亦爲一體施律,其所偸米穀,竝令沒入該司,以補國用之萬一。大司憲全湜,以引嫌而退。避辭見上。觀此引避之辭,足見徇公之義。大司憲全湜,請命出仕。答曰,依啓。李元煥等事已諭。
申翊亮啓曰,臺諫出去,請出開門標信。傳曰,依啓。
又啓曰,臺諫出仕事,命下矣。今已夜深,明日待開門命招言之之意,敢啓。傳曰,知道。
同副承旨李景義上疏,伏以,臣本風病,忝冒本職,不敢一一移去,夙夜在公,抵死爲期。不幸當客使留館之日,宿疾交作,右頰浮痛,右足艱澁,雖是元根重症,此則非有妨於動作,姑舍不論。至於臀腫重發,起坐難便,跨馬亦妨,證勢漸劇,連日苦痛。昨者,不得已自直所扶曳出來,未參仁政殿陪從之列,惶恐退伏,罪甘萬殞。仍念自今連有擧動,病勢如此,顧無隨參之望,臣非木石,此何等時,而敢爲遊辭托病,自就欺罔之誅哉?病形於外,非可誣也。院中人員及侍衛諸臣所共知者。伏願天地父母,曲諒臣危懇,特許遞免,以爲人臣逋慢之戒。臣瞻望天閽,涕淚滿襟,激切屛營之至。
司憲府持平曺漢英上疏,伏以,臣性本懵昧,才乏寸長,幸竊科第於亂離之中,而實非適用於危急之日,雖當閑謾之職,猶以瘝曠爲懼。乃於本月初二日,有旨以臣爲司憲府持平者,聞命以來,驚惶踧踖,無地自容。風憲是何等地,今日是何等時?苟非風采素著,振肅頹綱者,宜莫居之,豈有如臣者,濫屬席末,貽玷公器,厚招物議乎?萬不近似之甚,適値多事之時,不敢控辭,冒恥入朝,而素患濕痰之證,入夏輒劇,頃致跌足而傷,彌月不瘳,胸膈痞塞,手足跛躄。又自八九月前,添得痎瘧之證,痛勢甚劇,飮噉專廢,元氣大憊,每於午後,則昏眩仆地,不省人事。病勢如此,決無供職之望,當此行人在館之日,敢此冒瀆,極知僭猥,而情勢窮蹙,不得不疾呼於天地父母之前。伏願聖明,特察微懇,亟許遞改,以便公私,不勝幸甚。
巳時,以回禮宴,上幸南別宮,入小次。政院·玉堂問安。傳曰,知道。藥房問安。傳曰,知道。上請宴禮,入正廳,三使出迎如儀。上曰,昨日薄酒,盡量而飮,不勝感激,但或傷貴體爲慮。馬使曰,別無所傷,委此下問,不知所達。上請茶禮,馬使曰,前日所陳之事,因自上殿坐之久,未能詳達,今欲畢其說焉。上曰,願聞之。馬使曰,前者會寧·鍾城越邊採蔘人現捉文書中,所付軍人,尙不査出,且訓戎偸鵰人,以不用他物換給,事甚痛憎,而尙無皂白。且進兵椵島之時,戰船一隻載其兵而逃走,貴國合宜痛治,而尙無聲息。且鐵山偸馬人,使其主倅各別捉送,而無意擧行,此實貴國之所可憂者也。上曰,偸鵰事不勝驚怪,使其本道査問,缺半行意,事多有異,已今其人,親往辦缺數字,椵島逃船事,尤極痛駭。窮搜數年,尙未斯得,缺數字所,會寧·鍾城人事,事在久遠,未能詳知,而蓋如已回報矣。馬使曰,會寧·鍾城人事,雖已回報,而稱以逃走,其人雖走,而豈竝其隣里而無之耶?一一窮搜,可也。鐵山偸馬者,捉付主倅而托云逃走,此必諱而不出也,何不嚴明推得耶?上曰,會寧·鍾城人事,非敢少忽,其時明査報以實狀,而今者大人之言如此,心甚悶焉。然當更明査以報。偸馬事,其時或以價,或以馬一一償送云,而大人之言如此,當更問於其時所掌之人。馬使曰,會寧·鍾城之人,雖已逃走,而其姓名·貌色,盡付文書,若窮問嚴推,則豈有不得之理乎?偸馬事,其人捉得,當推其馬,見失當徵之時,賤人捉付主倅,而托云逃走,不亦痛乎?上曰,累次言及,今始詳矣,其人輩當以祕密捉得,得卽入送。馬使曰,金汝寬之奴,偸取三馬而來,卽已通咨,則其人雖卽入往,而三馬鞍具,至今不還,是何意也?且鐵山乘船往來漢人,貴國合宜忘却,而至以豬酒餽之,是何意也?卽欲査出其人,而姑未果也。且割耳面縛之人,方逃在北道,而無意捉還,且崔政丞往時,被虜人處通書人,使之刷出,而尙無消息,此甚怪也。上曰,通書人,卽前者所言者耶,抑他人耶?令張禮忠問之。上曰,金汝寬之人所言與所偸之物,大相不同,姑未及推送,當使之窮問焉。餽以豬酒事,聞來可驚,亦當窮問。通書人已令一一査出,北道人則只云割耳,而未詳在某處,勒敎至此,而決難捉得。馬使曰,金汝寬之人之馬夫·鞍具·軍器等物,一一捉送爲當。通書之人,渠無自言之理,必須窮推,餽以豬酒者,欲害貴國之人所爲也,貴國合宜痛治。前後所陳之事,非一非再,可爲之事,一一擧行,可也。上曰,依所言,更加惕念,而所謂割耳之人,缺數字。馬使曰,上敎至當。俺等亦未詳其割其某耳,缺數字被擄者五人,而二人,則俺等亦知其已斃,三人則逃還,其缺數字,旣捉旋失,義州之人亦二,而一則逃走,前後竝四人也。使臣尹暉入往時,言及其四人,若不得以其人送之,則一人各以一萬銀子贖送之意,而尙不回報,今欲以其人送之耶,抑欲以銀贖送耶?上曰,死者已矣,存者當窮搜以送。馬使曰,逃走之人,歲月漸久,自致遲滯,俺等亦甚慮焉。此輩刷送之後,則更有何事耶?上曰,上國每以此事言及,無顔甚矣。蠢蠢愚氓,有何顧惜,而不爲刷送耶?其時掌事者,不能善處,良可愧矣。馬使曰,丙子回軍時,向化多在此地,此後刷還者,則似當竝與其妻子而率往,其文書,俺等今又持來,宴罷後,當謄書以達。且皇帝農所居人,公然逃越鴨江,追蹤未捉,其人姓名,詳細書送,而尙不捉送,今者文書又到矣。上曰,逃還之人,不由直路,追捕極難。況渠輩逃來者,旣有欲生之心,自知現捉必死,抵死隱匿,搜得無路,而旣知皇帝之人,必欲大索矣。馬使曰,又有一說,皇帝之皮匠者,未知從某地逃來,而必由貴國之路。且鳳凰城女二人,自義州逃來,義州通事,亦詳知之,必須着力搜得。向化雖已刷推,而妻子相離,不能安保。其妻貴國之人,則當有分揀之事,而同色之人,則必竝爲捉送。且聞向化中刷送中,俱是不用之人,擇抄,或操弓,或放火,可用者留作軍兵云,貴國豈有是理?而或於千萬中有其一,則必有後患,更加善處。上曰,逃還人機察事,非不嚴明,漢人不解我國之語,搜捉甚易,而我國之人,則語音難分,無路窮搜,此甚悶焉。向化刷送事,着力擧行,其妻子雖是我國之人,而渠輩若稱以同色,則我國只當捉送。上國豈無分辨査出之擧,而至於向化作軍兵事,聞來驚怪,欲害我國者,必做出缺四五字向化,任其所爲,或農作,或水業,缺六七字大人試量之。馬使曰,向化作軍兵缺五六字必有是事,而定是欲害貴國者,發此說矣。然千萬或有其一,則後患必多,委此先通,欲無如此等事矣。上曰,大人之言,實出中情,予甚感喜。馬使曰,前日逃還者,高陽一人,永柔一人,今番逃還者,卽嘉山人,而國王子之所置也。現捉文書之後,竝與其通書人而逃走,此人等必須一一窮搜以送。初日所達事,則當依上敎,歸告皇帝,昨日所陳事及今此累件事,若不擧行,則違皇命也。今日明日遷延歲月,則不無後虞,竊爲貴國憂之。上曰,大人所言,無非眷念,必欲着心擧行。馬使曰,上敎至當。前來之時,則民生四散,搜索甚難,故不爲告達矣。今則已過累年,還集故土,須勿以散亂四界,無處搜得爲言,可也。上曰,予意旣已盡陳,只當着心擧行而已。馬使曰,自上着心,則寧有不成之理?此外更無所陳。上請行茶禮,馬使曰,依命。上曰,向化推捉者一人,漢人逃還者三人,今番向化妻子入送時偕送乎?當依大人之言。馬使曰,續續送之,似涉未安。今番爲一巡送之,而隨所得入送,似可矣。又曰,言語旣多,殿坐且久,而必輒勞動,心甚未安。上請行酒,馬使曰,唯命。宗宰左議政申景禛入行酒。上曰,左議政失禮,使之改行。左相行酒之際,不於副使,而惟行於第三使故也。申景禛謝罪於副使,副使使於上曰,自上久立於至近之地,衆樂喧聒之中,不能致察,宜矣。大臣至於謝罪於俺,反甚未安。上曰,失禮至此,寧不惶恐?大人毋復不安于心。馬使曰,國王至誠待俺等之際,有此失禮之事,其心必以爲惶恐,而俺等不以爲非,出於忘却,而又得聞。上曰,失禮甚矣。方欲施罰,大人之言如此,爲之止耳。副使曰,俺之所達,初出無心,而自上下敎,缺六七字進曰,刷還人姓名所錄文書,出缺四字。上曰,謄書後還爲入給,可也。宗宰南以雄入行酒如儀。馬使曰,殿坐已久,俺等亦已盡情,請止酒禮。上曰,宰臣等未盡行酒,禮未完矣,不須促也。馬使曰,頃日江上,大醉顚倒,炎熱方劇,連日過飮,俺等筋力,勢不支堪。國王若眷念俺等,則必不强俺等之所不欲也。上曰,强請未安,欲罷未洽,大人時未半醺,日勢尙早,何可如斯而止也?馬使曰,國王之情,豈待勸酒而知?俺等雖不飮,何異盡醉?願蒙恩德,欲無今日之醉倒也。上曰,予情未洽,請行一爵。馬使曰,上敎至此,不敢强辭,請以小爵。上曰,只行一杯,則何用少爲?馬使曰,小量已盈,無以加焉,而情勸此極,當盡一爵。上勸副使與第三使,副使曰,昨日過飮,醉吐失儀,雜亂甚矣,以是爲慮。上曰,昨日之吐,偶然矣,夫豈每如是也?上使旣許,請行一爵,副使與第三使俱曰,上敎至此,雖死當飮。上曰,有告輒許,深用感謝。上又曰,若非皇恩,何能致大人於此間耶?不勝喜幸。馬使曰,自上能知皇恩,俺等甚以爲貴也。上曰,小邦之感激皇恩,有如是者,大人言語之間,必須轉達,何如?馬使曰,俺等之感激國王,至於如此,敢不轉達於皇帝耶?上曰,日勢尙早,情且未洽,更請一爵。馬使固辭,上曰,大人之量,大如河海,何憂此一爵耶?馬使笑曰,俺之量,豈如河海?今已顚倒,無以加矣。上曰,今日尙早,必欲更行一爵,而大人固辭,不能强勸,深恨事不如情也。馬使曰,國王之情,豈待勸酒後,缺數字此極,小量已滿,決難更飮矣。上曰,情禮未洽,請加一爵。馬使曰,國王,若缺數字,則俺等亦當强飮。上曰,然則當勉進焉。三使請罷,上曰,更勸未安,不得更請。承旨三人,進禮單單子如儀,馬使曰,日日宴禮,輒有所賜,將不能盡爲輸往矣。上曰,物不如情,不必稱道。上行揖禮罷,三使出送中門外。上乘轎而出,三使還入。上入小次,俄而還宮。申時末,還宮後,政院·玉堂問安。答曰,知道。
藥房問安。答曰,知道。以上出燼餘日記
上在昌慶宮。避正殿,停常參·經筵。
答正言李尙逸疏曰,省辭具悉。爾其勿辭,調理察職。
李基祚,以迎接都監言啓曰,金乭屎來言曰,勅使要見朴之子一人,速爲招入云。敢啓。傳曰,使之入見。
朴守弘,以戶曹言啓曰,昨日啓下贐行銀及各宴禮單人蔘價銀,今朝無事入給矣。旣給後,以勅使之言傳曰,丁丑年館伴初見禮,缺五六字十兩不爲磨鍊,俺等亦遺忘缺半行不受之,則將以見欺,被人嘲笑云,缺四五字館伴禮單人蔘折價,當以二十兩,依例磨鍊,缺數字遺漏矣。今以三使處,各二十兩追入給之意,敢啓。傳曰,知道。
李基祚,以迎接都監言啓曰,臣等伏見諫院所啓,勅使三田渡之行,館伴·遠接使以下受料人員,毋論上下,請竝令自裹飯,以除一分之弊。答曰,自持飯,似爲非便,令都監供饋,可也事,傳敎矣。勅使三田渡之行,今不爲之,此事置之勿論,可也。當初將有是行也,勅使若或如丁丑之不意馳往山城,則道里甚遠,勅行人馬,皆自都監入把,恐有飢餒顚仆之患,欲令本道供饋,而聞有難便之事,只令本營,人給二升米,馬給二升太,自持爲人馬所食而已。三勅使鋪陳器具,自都監爲之,臣等非但不爲官供之計,略不言及於此,自裹一器飯,足以往來矣。及見啓辭,不勝怪訝,恐或有京畿監司分辦之事,卽招吏房·營吏問之,則都監不爲分付之事,本道何敢爲之云。諫院必慮有廚傳之弊,有此陳啓矣。敢啓。傳曰,知道。
睦性善,以迎接都監言啓曰,勅使聞大君之來,卽爲出接大君,暫入相見,行茶禮,贈禮單罷出之意,敢啓。傳曰,知道。
又以迎接都監言啓曰,鄭譯曾言毛衾·阿多介之事,以丁丑則冬節,今日夏節,決不可備給之意,累累相爭,斷無動聽之理,今日又責納如丁丑時豹皮方席各一坐矣。今聞張禮忠之言,毛衾·阿多介·毛方席等物,必以謄錄爲言,雖以皮張,計其容入數給之,萬無不受去之理云,令該曹預爲措備以待,何如?傳曰,依啓。
又以迎接都監言啓曰,朴之子招來,以點視發賣物貨之故,不爲相見,故以明日更來,俄而又使招來,馬使獨見於房中,而餽以茶啖,言其父安否,出來時,給生豬一口,豬肉一盤,熟豬肉一盤,使其家丁,傳給於門外耳。敢啓。傳曰,知道。
又以迎接都監言啓曰,三勅使出接大君於西宴廳後,仍往其處,所買物貨,一一點視,增減其價,豹皮價銀加數者,七兩零,水獺皮價銀加數者,十七兩零云耳。敢啓。傳曰,知道。
又以戶曹言啓曰,以本曹草記,發賣價銀元數二千四百兩內,松都·箕城兩處,各以三四百兩分送,期於畢貿事,傳曰,問于大臣處置事,傳敎矣。問于領·左相,則以爲事到十分地頭,更無可救之策,依該曹啓辭,兩處各送三百兩,以分都民之力,雖知未安,而恐不可已云。大臣之意如此。敢啓。傳曰,依啓。
又以備邊司言啓曰,迎接都監啓辭,給銀·給馬兩件事,竝令廟堂議處事,傳敎矣。兩款封典,合有兩款贈給,理難相蒙,臣等之意,都監之苦爭,似爲太過,旣係應給之物,則又何必折半爲也?馬匹之求,雖出科外,亦何可違也?令該曹另擇好馬以贈,宜當。敢啓。傳曰,依鄭譯所言,給之可也。
答左議政申景禛箚曰,省箚具悉。心裏悤忙,則例多忘失,卿宜安心,勿爲待罪。
李基祚,以吏曹言啓曰,萬頃縣令邊虎吉,呈狀于政廳曰,七十歲偏母,病在床褥,萬頃乃除,挈家三百里外之地,依法典,入啓處置云。親年七十,勿敍三百里外,乃是法典,邊虎吉改差,何如?傳曰,依啓。
以京畿水使金大乾敎書,傳曰李基祚曰,未妥處察改。
申翊亮,以刑曹言啓曰,政院啓辭,以刑曹放未放單子,傳曰,罪重之人,亦入於放秩,何以如此耶事,傳敎矣。罪難輕議者,竝入於放秩,此公事,還出給,令該曹分輕重覆啓處置,何如,傳曰,依啓事,傳敎矣。本曹判書臣洪靌,重得傷寒,不半行缺之中不少,罪人放未放,若無長官,不敢覆啓,待判書差病後,相議覆啓之意,敢啓。傳曰,知道。
睦性善,以都摠府言啓曰,副摠管申景珍,今日政,除授春川府使,卞三近以安州餞慰使出去,鄭之羽差宗廟大祝,明日擧動時,侍衛虛疎。請申景珍之代,令該曹今日內口傳差出,何如?傳曰,依啓。
有政。吏批,判書李景奭進,參判李敬輿病,參議金世濂進,都承旨李基祚進。
兵批,判書李時白時推,參判鄭廣敬病,參議李明漢,備局堂上以都監進,參知李俔進,左副承旨睦性善進。
吏批,以蘇繼興爲義禁府都事,金瑋爲奉化縣監,柳時茂爲渭原郡守。德川郡守李廷圭,祥原郡守李洽相換。李秀林爲泗川縣監,崔鑒爲平安都事,金柱宇爲萬頃縣令,金應珥爲活人別提,申景珍爲春川府使,李榟爲奉常直長。軍器主簿朴任龍,長興主簿崔崽相換。兼鏡城都護府使鄭榏,兼養賢庫主簿王輔臣,直長柳晉三,奉常副奉事鄭昌胄。
兵批,司直閔應協,副司勇尹㻩·權搏。李英達爲副摠管。副司果李時英,副司勇李浚,副護軍朴筳。鄭榏爲北兵使。
左議政申景禛箚子,伏以,臣當日接見時,以宗宰入參進酌,而念自上起立良久,心甚未安。行禮之際,未免忙遽,加以老昏,失其酌次,虧損禮節,貽笑客人,臣之罪大矣,不任惶恐,伏俟罪責。取進止。
司諫院正言李尙逸上疏,伏以,臣嶺外疎遠之蹤也,往在丙子秋間,受任海西幕佐,亂離蒼黃之際,猝得中風。針藥三歲,尙未痊復,屛伏遐鄕,分缺三四字,數年以來,連有除拜之命,病缺六七字,又於今春,荐蒙天恩,扶曳登缺三四字與閑局,猶不堪任,況玆新命,遽出夢寐之外?顧臣駑劣,萬不近似,病且纏身,供職無望,兢惶悶蹙,罔知攸爲,而只緣勅行未還,擧國奔忙,不敢不病,强疾行公矣。頃於擧動之日,炎熱正甚酷,脫着不謹,元氣虛弱,重致感冒,頭痛極苦,食飮專廢,項背牽引而刺痛,屈伸回顧,亦不得自由,手足麻木而痿痺,將有再中漸。臺閣重地,不可久曠。且於親臨擧動之時,不得隨參侍列,職是糾正他人,身先犯之,以此以彼,決難忝冒言地,重辱名器。伏願亟遞臣職,以便公私,不勝幸甚。以上出燼餘日記
迎接都監啓曰,倍丁丑討銀事及步馬事,已爲入啓,竝令廟堂議處事,傳敎矣。臣令張禮忠與鄭譯,更爲開諭事言之矣。張譯適値三使出來西宴廳,看見發賣物貨之時,從容言於鄭譯曰,此倍討之言,出於馬使,若只給馬使,則容或竭力爲之,而彼旣不相隱諱。凡事必欲共同爲之。以此言之,則雖半折爲之,少不下一千五百兩,汝知我國之事,非但勢力已盡,此實丁丑所無之事,而今卒出此例,此事又將爲後日謄錄,其悶如何,自上待汝極厚,別有爵賞,無非汝盡力周旋之致。職名之稱,雖無榮幸於彼中,而汝每日往來之時,豈不大有榮光於汝族屬中所見之處,而一路皆將以令監稱之,假稱之時,其爲榮光,何如也,汝須反復思量,從長善圖,以爲報答聖恩之路云,則乃良久思之曰,此言出於馬使,只給馬使則似好,而彼如不肯獨受,第有一策焉。明日上馬宴所給馬匹外,更加備色好·體好馬三匹,以爲另給云,則三使處,皆有別贈之意,而此不過三馬,竝三百之銀也。以此定之,吾當於馬使處,密圖暗給之計,不過四五百而足以充其倍討之慾,可以兼副其步馬之求,速告于館伴,如是處之云。若如此計,則可不出一千而止,誠爲多幸。觀其所爲,弛張闊狹,皆欲出於己也。敢啓。傳曰,竝令廟堂議處。
備邊司啓曰,取考丁丑前例,則自上別贈,鄭譯二百兩,金譯一百兩,今亦似當依此爲之,而韓甫龍亦只給五十兩,無妨。至於戶曹館伴贈給,自當照例給之,不必屑屑煩稟。敢啓。傳曰,依啓。以上出迎接都監謄錄
上在昌慶宮。避正殿,停常參·經筵。
李基祚啓曰,碧蹄別餞慰使,領相似當進去,而猝得腫症,不得進去,故左相進去,大臣之意如此,肅拜單子捧入之意,敢啓。傳曰,知道。
申翊亮啓曰,勅使所館處,日次問安進去,下直。傳曰,知道。
又啓曰,勅使前問安,則逐日遣承旨問安,感謝云矣。傳曰,知道。
以巡將單子,傳于睦性善曰,此付標之人,前日有傳敎之語,而厥名今又書入,此何意耶,其時承旨,不爲傳諭之致也事,傳敎矣。其缺五六字敎之語,分付本院該吏之後,不爲申問其擧行與否矣,厥名今又書入矣。卽招軍職廳及吏·兵曹,明白傳諭之意,敢啓。傳曰,事涉慢上,推考治罪。
答刑曹判書洪靌疏曰,只遞宗宰。
睦性善,以都摠府言啓曰,新除授副摠管李廓,方在慶尙道長鬐地,時未上來,吳竣又以碧蹄餞慰使,當日出去,除守宮寶劍差祭,餞慰使則只餘一人。擧動臨迫,侍衛不備,極爲未安。請李廓改差,其代,令該曹在京人,口傳差出,以及侍衛,何如?傳曰,依啓。
傳于睦性善曰,此付標之人,前日有傳敎之語,而厥名今又書入,此何意耶?其時承旨,不爲傳諭之致耶。
申翊亮,以迎接都監郞廳,以伴送使意言啓曰,卽刻鄭譯,以勅使之言,傳于臣曰,丁丑年回還時,卜駄輸給於通遠堡,約以後勿爲例,今番之行,告于皇帝,欲帶來輸去人馬,則皇帝敎以百餘人馬,還爲貽弊於本國,鳳凰城比前稍近,當有隨便運來之事,不可帶去云,故不爲帶來,不得已輸納鳳凰城之意,預爲來告云。敢啓。傳曰,據舊規開諭,可也。
李德洙,以迎接都監言啓曰,備局覆啓批答,依鄭譯所言給之,可也事,傳敎矣。臣聞司僕寺提調,所通馬匹數,不爲明白指揮云,以此不能無疑惑,敢爲仰稟。今承命爲獨給馬使之意之下敎,分付司僕寺,整立好馬三匹矣。銀子則以三百兩,獨給馬使事,張禮忠與鄭譯,已爲約定,令該曹依此給之意,敢啓。傳曰,依啓。
又以迎接都監言啓曰,淸譯林巨正,以北道人,來在義州者也。丁丑勅使及今行,俱爲獨當勤勞,其同列皆付軍職受料,而此人未得與焉,深以爲冤。鄭譯又出來,屢屢言之,令該曹査得功勞,依他付軍職,似當,敢啓。傳曰,依啓。
又以迎接都監郞廳,以遠接使意啓曰,臣從事官等,雖爲帶去,別無所爲之事,竝落後之意,敢啓。傳曰,知道。
睦性善,以迎接都監言啓曰,朝者,公事宣傳官,以政院之言來,未知明日發行的於何時,問於鄭譯,則曰,時不行上馬宴,而欲問發行之時,何其不思也,上馬宴後,問之未晩云。俄而使譯官來言,三吹,當於辰時爲之云。且言餞宴禮單,例爲追給於碧蹄,結裹卜駄,甚多不便。今日上馬宴禮單·餞宴禮單,今次一時入給甚便云。依其言入給乎?敢稟。傳曰,入給。
李德洙,以迎接都監言啓曰,昨日,以勅使欲爲討得倍賞賜及馬使求步馬事草記,令廟堂竝議處事,傳敎,又以鄭譯之計,上馬宴,例給馬外,另給三馬於三使,獨給銀子於馬使事草記,以知道傳敎矣。伏見備局覆啓辭,似是依前啓辭施行之意,而答曰,依鄭譯所言給之,可也事,傳敎矣。以傳敎觀之,則似是從後啓辭傳敎之意,而不能的知,敢此煩稟。傳曰,欲爲獨給馬使之意也。
朴守弘,以戶曹言啓曰,昨日鄭譯,三次往覆,終以馬使之言,傳曰,俺方爲戶部居是職者,有是懇,且以劫買稱冤,豈非奉使之欠事,我當坐堂,親自點檢云,盡取所貿皮物,看品,稍陞錢數,至於二十四兩而止。蓋以八高山受來人等,援引丁丑,爭相辯論,馬使亦不得自由云。鄭譯且密言曰,雖泛稱八高山,而其中兩營所出六百兩,此則尤不可下手云,問之則曰,兩營乃皇帝之營,高山皆一營,而皇帝有兩營云。且二起慶事之言,初爲力言,而今不提起,此則金石屎,頗以在本地,不受命之事爲言,渠亦爲我國,若欲立功者然,試以駿馬三匹,別爲給之,而觀今日動靜,兩譯之事,似可知矣。且鄭譯語及秋來査官出來事曰,査事缺五六字來査之多少,未可預料,而缺臣以今番北路東朝獻俘,缺不幸哉云,則曰,聞勅使之議朝獻,前有二件之功,以此當爲三件之功,臣問二件之功,則椵島爲首,而其餘未得記之云。前謄錄內,毛衾·阿多介·豹皮方席等物,終不可落其舊規云。臣以冬日則飮湯,夏日則飮冷,毛物非時,非但我之猝然難備,見聞不瑕致疑於勅使之不爲變通耶?寧以他物代給云,則曰,他物新規,必得謄錄所付,然後回還本國,亦無人言,勅使之意如此,然當以非節難辦之言論辯,明朝講定云云。且以受爵致謝,今番禮遇,上下無生梗之事,爲幸云云。敢啓。傳曰,知道。
卯時辰時,有霧氣。
刑曹判書洪靌上疏,伏以,螻螘微臣,當此多事之日,冒炎奔走,積傷之餘,重觸暑風,仍得外感內傷之證。自本月初二日夕時,委頓牀席,寒熱交作,頭痛如破,精神昏眩,食飮專廢,藥物無效,一向沈痼,無望生全。玆冒萬死,敢陳危悃。伏願聖明,天地父母,俯察微臣狗馬之疾,益篤實狀,亟命遞臣本職及餞宴宗宰,俾得專意調治,庶獲回生之路,則公私幸甚。
午時,以上馬宴,上幸南別宮,入小次。政院·玉堂,問安。傳曰,知道。藥房問安。答曰,知道。上請宴,入正廳,三使出迎如儀。上曰,日氣連熱,大人起居,何如?三使曰,荐蒙恩德,俱得安過。上曰,館宇狹陋,饌奉甚薄,心常未安。馬使曰,國王待遇,何以加此?當此極炎,續遣問安,此又下臨,不知所達。上請茶禮,馬使曰,自上勞動,已至累次,旣甚惶恐。至於譯官輩,奔走此苦,心竊未安。俺等無物可賞,只自愧歎。上曰,渠輩職分內事,何必酬勞?留念至此,深用感謝。上行爵如儀,三使曰,累設盛禮,不敢當也。上曰,行期在明,心甚缺然,願留數日,以缺六七字念皇恩,待俺至此,感激之極,不知缺四五字歸有所事,勢難更留,俺亦缺然。上曰,事勢如此,雖難久留,而請留一日。馬使曰,接遇此極,心欲久留,而皇命速還,不敢任意矣。上請酒禮,三使曰,惟命。上執爵如儀,馬使曰,日熱此極,恐勞玉體。上曰,酒禮自當如是,何勞之有?馬使曰,下念委臨,勸酒以情,心甚喜悅。國王盡御此盃,則俺等當盡飮。上曰,情雖無窮,酒量不寬,須勿以不飮爲薄也。上問李基祚曰,昨日草記所云偸馬人事,言之如何?李基祚進曰,言之無妨。上曰,昨日所云刷還一事,已令廟堂,一一擧行。偸馬人則更査其時文書,本道卽爲捉納於大人奉使小邦之時,則大人卽令殺之云,其事在丁丑年矣。馬使曰,刷還事,懸賞窮搜,着力擧行云者,旣承上敎,專恃而還。偸馬人事,歲月已久,徒言未詳,若有文書,則意必其人也。宗宰領議政崔鳴吉,行酒如儀。宗宰李景曾,以次行酒。上曰,酒味雖薄,盡飮幸甚。馬使曰,接遇此極,日日盡醉,恐難生還,以是爲悶。上曰,大人酒量甚寬,間間暫醉,有何所傷?馬使曰,自上殿坐已久,俺等醉飽亦極,無以加焉,請止。上曰,今日異前,別日在明,心甚缺然,必欲以終今夕,而纔行數爵,遽爾請止,是何言耶?馬使曰,俺等厭酒,實出中情,而自上不揆,强勸至此,是欲使俺等速歸也。上曰,大人之言至此,予心甚悚。雖不能行累杯,而請行數爵。宗宰金南重,行酒如儀。上曰,請盡此杯。馬使曰,悶苦之意,已盡仰陳,而此又强勸,敢不盡量?上勸副使與第三使,兩使俱曰,敢不盡量?馬使曰,缺四五字恩德何忘?宰臣行酒,旣已盡醉,缺五六字。上曰,宰臣行酒,則大人勞動,此甚未安,請行一爵。馬使曰,酒量已滿,無以加焉,請止之。上曰,今日之宴,爲盡別意,而大人不醉固辭,此必予之誠,未足以感大人之心也。予甚愧焉,而請行一爵。馬使曰,遠行在明,氣甚困憊,而上勸甚勤,只行一爵。上曰,許以一爵,不勝感喜。請用大杯。馬使曰,言及大杯,不飮先醉。上曰,勸副使與第三使,請行大杯。馬使曰,俺與三使,或可盡大杯,而副使決不能飮,不須勸也。上言副使曰,旣斟大杯,隨量而飮。副使曰,旣已深醉,決難盡飮,幸勿爲咎。上更請一爵,馬使曰,必欲醉倒後已,是使俺等狼貝也。量以至情,毋復强勸。上曰,固辭至此,强勸未安,而大人不醉,明日遽發,則不但予心之缺然,大人亦必念及之矣。馬使曰,上敎至此,寧不感動?恐致醉倒失儀,深以爲懼。上曰,大人之量,必不至於失儀,雖或失儀,何害之有?勿復爲慮,須盡此杯。上曰,今日之宴,與前有異。別日在明,請行別杯。馬使曰,前日則當留累日,故不辭盡量。今則遠行在明,必欲調理而發,決不可更飮。上曰,遠行在明,恐傷貴體,是亦予所念及者,而不堪別意,强請一杯,大人不醉,予情安在?馬使曰,上敎至此,俺等將不能辭也。馬使又曰,俺等初來之日,仰瞻王顔,甚豐盈,心竊喜焉。近日累次陪謁,顔色不豫,頗不如前,恐有所患耶,抑有所憂耶?俺等之歸,帝問必及,何以爲答耶?深用慮焉。上曰,別無所患,而近來連日出入,多觸暑風而然也,大人眷念,深用感激。上傳于張禮忠曰,身有疾病,缺六七字意,詳言之,可也。馬使曰,天缺六七〈字〉俺等,前有所告之事,無乃關念於此乎?缺四五字動而然耶?所告之事,只可擧行而已,何用關念?缺數字之至此耶?俺等只望玉體平安而已。上曰,眷念此極,感激無已。大人所言之事,則當盡力所及而已,豈至關念而戚戚於色乎?上勸酒三使,馬使曰,日日如此,禮甚過矣,不敢當也。上曰,旣見大人,安得不然?馬使曰,情雖至矣,禮則過也。酒訖,承旨三人,進禮單單子。上曰,物雖不腆,表情而已,別贐一馬,而此非前規,故不塡單字中矣。馬使曰,例物旣多,別馬又至,感激無言。上行揖禮而罷,三使出送如儀。上乘轎而出,入小次,俄而還宮。還宮後,政院·玉堂,問安。傳曰,知道。藥房問安。答曰,知道。以上出燼餘日記
迎接都監啓曰,自數日前,鄭譯,以三勅使之意,言於張禮忠欲爲討得倍賞賜之意曰,丁丑則封王一件事也,故三使各給一千兩矣。今則冊封王妃·冊封世子兩件事,豈可只受一千兩乎,爾國使臣,有疊件方物,亦受倍賞賜,此實譯官等所知,而何敢爲防塞之計乎?事甚無據,且極無理,不敢遽聞。臣等使張禮忠·申繼黯等,苦口力爭,反覆開諭,而略無動聽之意,極爲悶迫。且馬使潛使其族姪,言於張禮忠要得體大能步馬一匹,張禮忠,以體大能步馬,亂後絶無。且此物非可藏置而去,兩使見之,則必一體求之,決難應副,前頭上馬宴時,自應送好馬云,則吾非不知此也。某條爲之,使兩使不爲竝求,汝須啓達圖給,自上出謀,速爲來語,則前有不當受之物,亦不敢仍領云云。顯有操縱恐嚇之意,令廟堂速爲議處,俾無生怒於臨發之時爲當。銀子則鄭譯急發,雖半折,亦或可圖云云之說,其爲探試肆欲之意,亦甚可惡,而近觀所爲,不可以人理責之,臣等不勝悶慮,敢此仰稟。傳曰,知道。以上出迎接都監謄錄
上在昌慶宮。避正殿,停常參·經筵。有郊外擧動。
以書吏朴信龍推考傳旨,傳于申翊亮曰,當身推考。
申翊亮,以兵曹言啓曰,今日二更量,內司僕馬廏簷,付草假家一間,失火,卽時救滅,失火下人,不可不治,令攸司從重治罪,何如?傳曰,允。
又以迎接都監言啓曰,今此勅行,南別宮房舍鋪陳·器皿·雜物,皆用丁丑年勅使時前排,而或云持去,或云遺失,或傷風波。至於房舍塗壁,或點汚,或破缺四五字率多偸去。此皆由於不謹典守之致。如缺四五字等物,非持去之物,非鼠破之物,而亦皆散失,豈不痛哉?缺數字非臺庫所藏,而致有如此之患,無他,只委於太平館別提·別坐,旣無下人,只有庫直二人,名曰請臺出入,而別坐循例直宿而已,頑詐下人,任意擅用,以致如此也。勅使出去後,各房持去之物外,凡百大小所用雜物,一一査點,如內大廳高闊處,從樑上作爲高架,封置鋪陳帳·遮日等物於其上,不爲鼠破等物。藏置於樓上,堅爲封鐵,可爲曝曬之時曝曬以入,而工·戶曹郞廳中,擇其勤幹者各一人,稱以南別宮次知郞廳。遞任之際,面看傳掌,着實檢飭,別坐亦勿如前看守,遷轉之時,竝爲解由推考,令兵曹加定軍士,晝夜守直。至於內外門戶,盡爲封鐵,只一門一戶出入處,常爲開閉,勿使雜人任意出入,俾無點汚墻壁,毁裂窓戶之弊,則他日不過修掃而已。此後如或有不謹守直,致令如前之弊,則官員從重施罰,庫直囚禁生徵,捧承傳施行爲當。常時任他毁破,事急則竭力改修,誠極寒心,如是敢啓。傳曰,依啓。所藏之物,又如前日,則竝拿推定罪。可也。
又以備邊司言啓曰,昨日接見時,勅使提起已往煩碎之語,縷縷往覆,臣等聞來,不覺腐心。臣等處事無狀,使聖上受此多少困苦,思之及此,欲死無地。自上當日辯答,已爲明白,而旣以隨後擧行爲答,則待勅使回程後,査考文書,推問外方,或得或否,一時條列回報,似不可已,俱其中鐵山偸馬人,則乃張暉事也。其時已爲捉得,丁丑勅使之回到黃州時,縛納於龍將,則卽於馬前,斬殺而去。今復云云者,必是馬將,不知其曲折而然也。歸問於龍將,則必知其事狀,此意或於接見時,招出言之,或於後次回報時,具由陳之,俱無不可。敢稟。傳曰,知道。
朴守弘,以迎接都監言啓曰,勅使以下卜駄馬,二百六十一匹云。敢啓。傳曰,知道。
又以戶曹言啓曰,勅使及頭目以下缺五六字銀子·雜物,一一入給,盡爲畢受,而其缺六七字及館伴,戶曹依謄錄,各一百兩所缺五六字知其實數,而不爲直受,使之運給於義州,故張禮忠相約遠接使,帶行譯官,逢授持去矣。發賣一事,六百兩分送兩處之外,其餘不多之物,市民尙且力竭,未得趁貿,昨日夜深相持,今曉以淸蜜·胡椒等物督納,今方刻督以畢之意,敢啓。傳曰,知道。
又以戶曹言啓曰,勅使所供用餘鷄·豚·雉·鮮等物,當爲區處,而生物變味,一時爲急。卽爲和賣,或以受價未及入納之人,仍爲逢授,以待後日之用,似爲便當。先爲處置,而隨後會計以入之意,敢啓。傳曰,知道。
李德洙,以迎接都監言啓曰,鄭譯來言於臣等曰,許多頭目卜駄,無人次知,則必有虛疎之弊,須令伶俐譯官,各道差使員,眼同交付正當。且一路稱量銀子,實非小事,亦與伶俐譯官,同爲看檢,然後可無頰舌,須爲定給云。臣與伴送使臣景曾相議,通於司譯院提調,以譯官金俊吉,稱以鄭譯差備,鄭克明稱以頭目卜駄次知,差送之意,敢啓。傳曰,知道。
申翊亮啓曰,勅使時,假注書今日爲始,勿爲入省記之意,敢啓。傳曰,知道。
夜五更,有霧氣。卯時辰時,有霧氣。未時,日暈。
寅時,以餞宴,上幸慕華館,入小次。政院·玉堂,問安。傳曰,知道。藥房問安。答曰,知道。辰時,三使至,上出迎如儀。上曰,大人平安耶?馬使曰,賴德平安矣。上曰,得見大人,心甚喜幸,遠別在卽,不任悵然。馬使曰,每念皇恩,上敎宜矣。俺等亦甚悵然,而復命是急,安得不歸?上請茶禮,使曰,唯命。上曰,此後大人更來則何幸?馬使曰,上敎如此,深用感激,而更來難期矣。上曰,尋常眷念,深感大人,東宮·大君,更加顧念,敎其不逮,幸甚。馬使曰,上敎至此,不知所達。國王接遇之恩,當歸告皇帝,而世子·大君前,亦必言及之耳。上請酒禮,馬使曰,累日如此,不知所達。上曰,禮固然矣。馬使曰,不敢當也。上曰,大人意必久留,今忽發行,情甚缺然。馬使曰,初意則不欲至此久留,而爲緣接遇之極,一日二日,以至累日耳。宗宰領敦寧府事李聖求,行酒如儀。上曰,饌具雖薄,盡飮是望。馬使曰,敢不依命?全恩君柳廷寬,行酒如儀。上曰,三使處俱勸。三使俱曰,分離在卽,敢不盡量?三使又曰,日熱此極,旣醉之後,行路甚困。況自上還宮漸晩?請止之。上曰,辭以醉困,强請未安,而大人將發,只行二爵,情旣未洽,事體且欠,請更一爵。馬使曰,日氣極熱,行期且晩,請止。上曰,恐困貴體,不得强請,而暫行座上禮,何如?馬使曰,自上爲俺等奉皇命而來,接遇此極,而日熱旣甚,行期且晩,豈以酒之飮不飮,知情之有無也?上曰,固辭至此,强勸薄酒,極知未安,而情甚缺然,請盡大杯。馬使曰,若盡大杯,則必致顚仆,身且有傷,請止之。上曰,大人酒量甚寬,豈至有傷?請少留更飮。馬使曰,爲送俺等,遠臨以別,不勝感激。且前日所陳事,條件甚多,卽欲更達,而言語支離,必須一一施行,若一如俺等所言,則何憂後時之事,而國亦安寧矣。上曰,委此申言,深用感幸,其事盡力施行之意,前已陳之,此又言及,當盡心施行焉。上勸酒三使,三使俱曰,一杯二杯,已至累杯,決不勝飮,俺等甚悶。上曰,前此宴禮,則日熱甚苦,恐勞貴體,不能强勸,而今則遠別在此,請盡禮焉。但以冒炎久坐,爲未安耳。馬使曰,上勸至此,固辭未安,請行別杯。上曰,今日之宴,與前有別,前者下馬宴,旣行三爵之儀,須如前行之。馬使曰,上念皇恩,待俺至此,不知所達。上曰,冒炎久坐,恐妨行李,不能强勸,缺五六字。馬使曰,自上遠出,極知惶恐。上曰,遠別在卽,不可無別杯,揆以情意,似難强拂,請以大杯。馬使曰,自上盡御,則俺等何敢辭也?上曰,當强盡焉。馬使曰,上敎至此,歡意生矣,但此杯過大,恐難盡飮。此後每以此杯爲規,則將不能支當,必欲持去擲碎之矣。上曰,貴量極大,此杯亦小矣。承旨三人,進禮單單子如儀。上曰,此物至薄,無以稱情。馬使曰,日日如此,決難盡輸。上曰,前路迥遠,炎熱此極,平安行李,是所望焉。上請行拜禮。使辭,上行拜禮。使曰,自上禮貌曲盡,至於此極,而俺等不能盡使乎之禮,不勝愧悚。上出階下,揖送如儀。三使乘轎而出。上入小次。領議政崔鳴吉啓曰,臣等於路左,行再拜禮,則三使使金乭屎送言,以致例謝之意,仍言凡所言事,盡力施行,毋致生事,可也云。臣等回來後,又追送金乭屎及家丁一人言曰,所言之事,更加毋忽云,臣答以國王在上,大臣在下,敢不盡力?凡微細之事,備邊司例皆爲之,當盡力云。答曰,知道。
申時,上還宮,由仁政門入。還宮後,政院·玉堂問安。傳曰,知道。藥房問安。答曰,知道。
領議政崔鳴吉請對,上御養和堂。領議政崔鳴吉,承旨睦性善,假注〈書〉吳挺一,記事官李天基·朴長遠,以次入侍。鳴吉曰,小臣更思之,助兵事及內官問答事,勅使之言,甚不泛然,臣子之道,旣聞其言,不復爭辨以送,甚不妥當。況勅使臨行,再送金乭屎,言及以所欲之事,大臣知悉擧行云云。臣必欲隨往碧蹄宿所,反覆言說者,甚有所據也。上曰,在此之時,則言之或無妨,而追往爭辨,事體未妥。鳴吉曰,昨日不復相議於鄭譯,直入見之好矣,而左相錯料,見阻鄭譯,終未入見,甚可恨也。臣自擧動,直來請對,未及相議於備局他堂上,而臣意則勅使之累次送言,旣不泛然,追往言之,未爲不可。故將欲稟定於筵前,以爲進退之計矣。上曰,臨去送言,必是恐劫之意也。內官缺四五字牢拒,彼輩亦以爲然云,今又提起缺五六字强弱之勢不同,彼若勒定,則以馬使之力,恐不能周旋其間,其餘事可爲者,則擧行而已,追往爭辨,予未知其可也。槪彼輩所言,有若謄錄者然,試觀其意,以向化·走回兩件事,深以爲重,其餘事則皆必恐怯之言也。鳴吉曰,羅嶪所言,旣聞大槪,而未諳其詳,辭之如何云耶?上曰,以其日夕草記之意答之,而其言不復依違,直以難從之勢言之云矣。鳴吉曰,臣意則若不痛拒而依違言之,則追往爭辨,決不可已也。臣今往言之曰,兩國疑阻,猶未釋然,故有此云云,世子·大君,旣在汝國,有何疑阻而發此難從之言乎?當此危疑之際,臣子分義,雖死難從,以此等意,反復開諭,則彼或以爲然矣。上曰,卿之言,亦似然矣。而旣已詳陳曲折,南虞等說,頗以爲然,彼不復强言,只云更思之爲可云云,羅嶪答以更無可思者云,向來此事,已似結末矣。鳴吉曰,然則幸矣。至於助兵一事,亦非欲專然搪塞也,使之預言軍期,俾無如前後時之患,若優數勒定,則決難辦出之意,言之無妨耶。上曰,予意則追往,決不可已也。鳴吉曰,臣意亦非欲必往也。上敎至當,何必往見乎?且今日拜送勅使時,東西班列,極爲埋沒,齊往拜送,則生光甚多,而不識面着冠若干人外,表表朝士,專不往參,自上旣已屈意極待,此輩所爲,殊甚不當,卽爲啓辭請推,而煩甚未果矣。上曰,何煩之有?依爲之。罷出。以上出燼餘日記
上在昌慶宮。避正殿,停常參·經筵。
秋享大祭齋戒。
政院·玉堂問安。傳曰,知道。
藥房提調臣南以雄啓曰,昨日郊外觸熱,擧動在於連日,接應勞傷之,臣等伏未審玉候,何如?敢爲問安。答曰,昨無所患矣。
李景義,以宗廟署官,以都提調·提調意言啓曰,宗廟之禮,莫嚴且重。謹考五禮儀,宗廟四時祭攝事儀末端,有廟司·缺五六字其屬,同撤初饌,宮闈令闔門缺時廢閣不行,典祀官·宮闈令,與缺五六字去攝廟司當之,各室所陳器品浩多,將事之際,不免有紛亂未安之事。且在盛時,則各室初饌,撤出月廊,室門封闔後,膰肉封進,乃是舊例,而近來未及撤牀,闔門之外,爲緣進上忙急,乃於室門外膰肉封裹出送。故莫嚴廟殿之下,未免有喧譁不敬之弊。又有外人如上司下人,凡求餕餘者,多數闌入,一廟司,末由禁斷。且監察折脯,專爲防奸,則祭後可察者,似不但折脯一事,而監察每於祭罷後,自拜位,直至月廊,督令折脯。故守僕等不告廟司,徑先入取各室祭脯,顚倒出置,大違以禮撤饌之儀,凡此數件事,仍循成習,未安極矣。今後一依五禮儀,廟司·典祀官,同撤初饌,宮闈令闔門而退,膰肉進上,監察折脯,次第擧行,雜人闌入者,令守門軍士,一一執捉,移送該司,依律治罪事捧承傳,申明擧行,何如?傳曰,允。
傳曰,史官一員待命,騎馬三匹立之。
兵曹口傳政事,副摠管柳廷寬。
睦性善,以備邊司言啓曰,春川,物衆地大,且兼防禦使,非如閑慢守令之比,新除府使申景珍,雖是秩高武班,曾經南陽,以不治見敗,其不合此任,明矣。平安都事,例當覆審之任,兼管餉從事,非聰敏有風力者,不足以當之。故曾因閔聖徽狀啓,此後勿爲循例差除之意,自本司曾已覆啓允下,而新除都事崔鑒,年衰多病,不稱幕任,竝改差,使之極擇差出,宜當。鎭管守令·諸道都事,另加精擇之意,申飭政曹,非止一再,而置之尋常,不爲動念,非便,該曹堂上·郞廳推考,以爲警策之地,何如?傳曰,允。
李景義以成均館官員以知館事意言啓曰,今七月初七日,儒生上旬輪次當行,而政府有故,不得行之意,敢啓。傳曰,知道。
李基祚啓曰,缺五六字接罷後,鄭命守來見臣曰,近來缺五六字所達之言,皆泛稱力施,終無着實缺三四字爲,後有難處之患,則大臣及承旨當之云。臣曰,今番所言甚多,未知指某事耶,命守曰,軍兵,上國自當隨後分付,而不爲提起,向化·走回人等事,不可不盡力擧行云,臣答以歸卽啓達矣。敢啓。傳曰,知道。
睦性善,以迎接都監言啓曰,昨日臣等送勅行於沙峴下,鄭譯言,發賣譯官李化龍,不爲明白計數,俺然落後,必將有後言,須追及於開城府,計數而還云。臣令下吏,言於戶曹,使之追送矣,未知其已發送也。敢啓。傳曰,知道。
李景義,以工曹言啓曰,碑閣所監役官趙昌門牒報內,碑文刊刻,今月初六日完畢,因以印出一張上送,刻手則姑爲放送,俾待後日聚會次放送云,故依所報爲之矣。印出碑文一張,亦爲入啓之意,敢啓。傳〈曰〉知道。匠人竝給米·布,以酬其勞苦。
又以公事郞廳以館伴意言啓曰,以李化龍發送開城府事草記,傳曰,此人已爲發送耶事,傳敎矣。昨日卽令下吏,言于戶曹,使之起送矣,今日尙無李化龍下去之言,臣甚爲怪訝。早早朝適有都監下人,以公事來者,卽問李化龍下去與否,則化龍始來言,鄭命守不知而有此言,已爲盡計云。臣使化龍,告于戶曹而進退之,化龍朝已下去云,今聞戶曹之言,都監下吏,不爲分付云。此必都監下吏,不卽分付之致,極爲痛駭,覈出治罪之意,敢啓。傳曰,知道。
卯時辰時,有霧氣。以上出燼餘日記
上在昌慶宮。避正殿,停常參·經筵。
秋享大祭。
睦性善,以備邊司言啓曰,今此謝恩使,雖以兼節使啓下,而當初榻前定奪之時,則猶未堅定,欲觀勢處之矣。其後聞鄭譯之言,以謝恩太遲爲未安。此非鄭譯之言,必馬將之意如此,謝恩使,爲先八月內發送,節使則隨後差出,宜當。敢啓。傳曰,依啓。
又以刑曹言啓曰,政院啓辭,以刑曹放未放單子,令該曹覆啓處置,何如,傳曰,依啓事,傳敎矣。臣等伏承雜犯死罪以下竝宥之命,參考時囚罪案,其中趙香男·金起缺一字,則罪目雖重,當初大臣狀啓中,門禁甚嚴,勢迫飢餓,至有越墻之患。事雖可惡,情有可恕云。禮立則潛藏南草,事雖可惡,而爲贖母妻之資,則情有可恕。金孝宗則持尹履之家未準贖價,隨使臣入往。金天國則受義州刷馬價木,載朔膳入往,而大君西行時,俱納馬匹,仍致留滯,容有可恕。金得善則圖贖母妹,贈賂入往,罪犯雖重,情則可矜。安逸則祭用中脯,夜間私造,欲爲防納之計云,而旣無現捉,受刑十四次,終始發明。順之則以使臣奴子,南草犯禁,事甚可駭,而右等罪人,雖斷以重律,亦不出於雜犯死罪之外,而又無勿揀赦前之語,故細考文案,參商情法,書諸放秩矣。今承下敎,不勝惶恐,元單子改付標以入之意,敢啓。傳曰,知道。金孝宗等三人分揀。
朴守弘啓曰,假注書吳挺一,重患暑症,方臥苦痛,未得察任,請改差,他假注書差出,何如?傳曰,依啓。今後勿爲數遞,可也。
假注書,洪處大·郭聖龜·李行源。
以違格上言,傳于李景義曰,知道。十丈仍爲下該曹。
李景義,以司饔院官員,以都提調意啓曰,今日司圃署供上眞·西瓜,皆未甘熟,再三點退,而不合御供,極爲駭愕。當該進排官,請推考,以懲後弊。傳曰,依啓。
睦性善,以備邊司言啓曰,巡檢使朴潢,以農歇後發送巡審事,前已定奪矣。今則已當農歇之時,此月內定日下送,何如?傳曰,允。
行大司諫金壽賢啓曰,臣之老病,不能行步之狀,衆所共知也。於初六日,隨駕到慕華館,兼患暑證,不得運身,未參祗送之列矣。今見大臣所發,臣是應推人也,不可仍冒言地。請命遞斥臣職。答曰,勿辭。
司諫成以性啓曰,臣缺數字二日,足背生瘡,忍痛趨班,遂致危重,勅使西還之日,僅得隨駕,到慕華館,僵仆依幕,蒼黃中,未及趨赴於祗送之列矣。方在應推之中,何敢仍冒言地?請命遞斥臣職。答曰,勿辭。
掌令洪茂績啓曰,臺官之設,使之糾察百官,振肅朝綱,則爲任重矣。是故,凡一府大小之事,必與同僚相議,待其歸一而處之。至於受人呈狀,施用刑杖,亦必備三員開印,而後行之。同僚之會,揖讓進退,整整肅肅,無小怠慢,此所謂正己以正人也。掌令趙重呂,本府坐起之日,在坐飮煙草,臣亦有病,多飮煙草者也。然凡有飮啗,必就挾房,例也。對同僚有怠慢之禮。又於茶時,受人呈狀,臣再三據例送言,則終無還止之意,其不有同僚,任行己意,越法違例,事甚未妥。臣以駑劣無狀,待罪法官,見輕於同僚如此,不法自法府始矣,何暇糾察他司乎?臣於今初六日擧動時,隨駕在幕次外,臨送之際,將爲出就道左,感淚逬出,不覺蹶然頹仆,臣之所失,到此尤大。請命罷斥臣職。答曰,勿辭。
李景義啓曰,大司諫金壽賢,司諫成以性,掌令洪茂績,再啓煩瀆,退待物論矣。傳曰,知道。
睦性善啓曰,李東聖於名未安事,傳敎纔下,而巡將單子,矇然捧入,且色承旨推治之命,臣錯認以色吏書入傳旨,致勤聖敎,臣前後不察之失,在所難免,不勝惶恐待罪。傳曰,知道。勿待罪。
李景義啓曰,臺諫出去,請出留門標信。傳曰,允。
卯時,有霧氣。申時,天鳴,西南有聲如蟲飛。
江華留守金藎國上疏,伏以,臣以勅使時,碧蹄站支待看檢事,上來在站上,重得毒瘧,證甚苦重,舁到門外,累日調治,未得見效,缺五六字鍼藥,旣入都中,而未能肅謝,缺四五字之罪,至此而極,瞻望象魏,措躬無地。伏願亟命鐫削臣職。答曰,省疏具悉。卿其勿爲待罪,調理下去。
吏曹參判李敬輿上疏,伏以,臣猥蒙恩暇,歸省病母,母子相對,感祝涕泣。浹月救療,僅得減歇。若非天地父母體下仁深,特許蓬蓽之歸,則母子幾不得相見,永抱無涯之痛矣。病母殘喘,獲延今日,無非聖上錫類所推信者。臣不但由暇有限。又聞北价將到,臣死之義,不敢退在田里,强抑私情,絶裾就道。適當前後炎雨,往返於四十日之內,重感暑風,中路添傷,廢食引飮,嘔泄兼作。比至京洛,症勢益苦,委頓伸痛,無計自振。至於擧動時,亦未隨參於扈駕諸臣之後,因今景像,仰想宸衷,祗自矯首腐心,伏枕流涕而已。仍念玉體勤勞,庶僚奔遑,而臣獨晏處,罪戾旣多,忝冒職名,俱係重地,而瘝曠已久,尤涉逋慢。伏乞聖慈,本職及兼帶兩館之任,竝命遞改,公私幸甚。答曰,省疏具悉卿懇。卿宜勿辭,調理察職。
知事韓仁及上疏,伏以,臣命途奇險,遘在風病,鄕無藥餌,日益沈痼,只願歸死於輦轂之下矣。千萬不意,猥蒙收敍,感激鴻私,力疾上來,扶曳出謝軍職,而冒死起動,諸症添重,廢伏私室,只待死日。夢寐之外,適承新命,而大禮又迫,羸敗之餘,黽勉謝恩,該曹亦非不知,而雲劍有頉,承乏苟充。顧臣所患,跛躄最甚,佩劍强趨,氣急顚仆,咫尺天威之下,不敬大矣。百爾思度,竟未入侍,又未就班,本職雖無事務,仍帶調治,極爲未安。伏乞聖慈,許遞職名,不勝幸甚。答曰,省疏具悉卿懇。卿其勿辭,調理行公。以上出燼餘日記
上在昌慶宮。停常參·經筵。
元敬王后忌辰齋戒。
下直,京畿水使金大乾,多大浦僉使安慶直,西生僉使金成一,於乙蘭萬戶朴宗立,群山萬戶李瑑,五邑足萬戶李璹。
執義李尙馨啓曰,臣素有火症,當暑轉劇,飮食·起居,全未任意,而使行在館,不敢呈病,扶曳行公,仍致重傷。初六日擧動時,扈駕到慕華館,不食累日,猝生昏眩,而觸目生悲,感淚亦逬,深避依幕,僵仆不省中,缺四五字祗送之列。昨見分散,未免應推,臣缺五六字臣何敢仍冒言地,偃然處置乎?況臣缺四五字晩到,及此淸齋之日,始來瀆撓,臣之罪戾,至此尤大。請命遞斥臣職。
獻納兪㯙啓曰,臣伏見同僚引避之辭,未參祗送之失,臣亦有之,應被推勘,不宜暫冒,而昨緣日勢昏暮,闕門垂閉,今始瀆撓於淸齋之日,臣之所失尤大。請命罷斥臣職。
正言朴守文啓曰,臣忝冒本職,于今四朔,噤默隨行,罪戾山積,而紛紜辭遞,亦涉未安,黽勉行公矣。自去月望後,素患脚病,浮氣大發,病勢深重,決難冒居,而適會國家之多事,不敢呈病。鍼灸供職,隨參擧動,不得調理,添傷暑濕,生腫成瘡,兩脛牽引,不能屈伸。初五日擧動後,至使下吏,書送呈單,而郊外擧動,不可不參,强氣蒲伏,僅得隨駕,而祗送之時,果未得力疾進參,累呈辭單,見阻於政院矣。身在應推之中,病未卽自列,今始扶曳瀆撓於淸齋之日,所失尤大,不可晏然暫冒。請命罷斥臣職。
持平曺漢英啓曰,臣頃於初六日,隨駕慕華館,久病之餘,虛熱上攻,臨送之際,猝覺心憊首疾,眩仆于地,未得出就班列,所失之大,與同僚無異。請命罷斥臣職。
掌令趙重呂啓曰,臣稟性疏迂,未諳世道,冥行而仆,任眞而躓,難乎行於今之世矣。切擬奉身自效,無愧素餐,而殷憂方急,分義至重,隨行竊祿,祗足招尤。今者掌令洪茂績引避之辭,以臣爲祟。凡於引善之道,固宜平心虛受,自以爲咎,而虛實之間,有而勿校,則無非可師爲最益,鉅細不欲與之呶呶,而第觀其辭,與臣本情,大相乖謬,不得不煩達於聖聰之下。臣於昨日赴茶時之坐,忽見一人執紙疾聲而呼冤於庭者,卽令下吏取而視之,則妻而背夫,罪關倫紀,其間曲折,不敢覼縷,而若使有血氣者見之,則無不齊憤而含痛,恐或逃匿,以致失捕,姑令捉來知家,以待後日本府之坐處之矣,有何直囚直刑之事哉?雖些少犯馬之罪,亦皆知家,豈待開印而成文通議於同僚乎?亂後人心不淑極矣,傷風敗俗之徒,固是法官之所糾治,而及時捕捉,待坐治罪之擧,其可已乎?缺數字臣實未曉其所以也。君子行事,顯微無間,故缺五六字飮,天子之至嚴,而陳遵猶請療饑,缺五六字隱者,蓋急至之患,人所難逃,而素行之事,不可以內外而有所輕重。臣亦惡煙草,而素患窒塞之症,胸膈之滯氣,欶此滌下而徒取姑息,未見實效,常欲停止,急則復然。臣常對人,痛言其害,而或見無病之人,因習成痼者,則濫言切責,縷縷不止。然而無諸己而後,責於人,乃古昔相糾之道也。以此每參法司,有意禁斷,而身自犯之,不敢糾人,恒懷未安,私自咄歎。自近以來,强疾供仕,舊患愈深,而頃日之坐,益覺煩漲,急遽之時,未及入房而復蹈前習,以冀寸功。臣於是時,只有救急之念,而不料同席之議其後也。臣之愚意,竊有所不然也。凡於是物,斷然絶則固善也,旣不能然,而內行外隱,臣竊恥之,況闕下臺廳。嚴於外府之開坐,而入臺之人,猶不敢廢焉,則臣固有失,孰能免者?臣與洪茂績,年輩懸絶,且有先分,在諸僚員,倍加相敬之禮,雖或論事之際,不敢苟同,情素則自如也,若使其時,面加相規,則臣雖病不能從,而寮寀之議則得矣,日久之後,卒加不諒之斥,人固未易知也。如臣無狀,不敢自比於周陳之列,而擠抉相傾之習,良可慨也。頗近於忿懥自辨,故不敢悉陳,而旣被顯斥,無非自取。且初六日擧動之時,隨駕至郊外,頭目昏眩,五內煩悶,弱腸易搖,疾勢隨劇,祗迎之列,不能隨參,臣之所失,與同僚無異,而又得暑患,今始來避,怠慢之失,至此尤大。請命罷斥臣職。答曰,勿辭。
睦性善啓曰,執義李尙馨,獻納兪㯙,正言朴守文,持平曺漢英,掌令趙重呂,再啓煩瀆,退待物論云矣。傳曰,知道。
又啓曰,大司憲全湜呈辭,執義李尙馨,掌令趙重呂·洪茂績,持平曺漢英避嫌退待,持平成台耉在外。今日以監察茶時之意,敢啓。傳曰,知道。
敎京畿水軍節度使兼三道統禦使喬桐府使金大乾書,王若曰,十都國勢,漢擇扶翊之賢,上游地形,晉重襄樊之鎭。顧國家三面濱海,審要害八路分營,沿河舳艫,每軫風汛之警,列塞亭障,居懷烽火之虞。眷玆喬營舊制,實是甸服新壘,周環島嶼,有金湯克固之形,捍蔽邦畿,爲水路必守之地。粵自移鎭以後,乃有數帥之更,雖其姑息於安分,責僅免耳,不能得力於危難,予實痛之。屬玆及瓜之期,適獲登剡之薦,諸卿之遴選有意,一人之眷注在玆。玆授卿以京畿水軍節度使兼三道統禦使喬桐府使,衛兩都而固關防,利汝舟楫,控三路而行號令,作我干城,侵漁則士卒易離,疏緩而機事每失,便宜封割之擧,予豈多言?制置弛張之權,卿可自斷。於戲。惟今日時勢之大殊,憫往年顚覆之孔慘,兵單力弱,有緩急,何以爲謀?士附民懷,冀創殘一復於舊,祗服寵命,懋樹奇勳,故玆故示,想宜知悉。以上出燼餘日記
上在昌慶宮。停常參·經筵。
元敬王后忌辰。
申翊亮啓曰,大司憲全湜,執義李尙馨,掌令洪茂績·趙重呂,持平曺漢英避嫌退待,持平成台耉在外。今日以監察茶時之意,敢啓。傳曰,知道。
李景義啓曰,卽以玉堂啓辭,牌招副提學金槃,副修撰林,則皆到闕門外,稱以時推,不得進參處置,旋卽還去云,極爲非矣。請竝推考。兩司盡避,經日未卽處置,事體未安。令上下番,速爲處置,何如?傳曰,允。
睦性善,以兵曹言啓曰,本曹郞廳,或除本仕,或式暇呈狀,無頉見存者,只正郞金缺四五字極爲可慮。都監謄錄官,以本曹郞廳二人啓下,謄錄之役,不過只憑文書傳錄而已。其中一人,使之還察本曹之任,何如?傳曰,依啓。
又以備邊司言啓曰,曾因戶曹公事,京畿田結,令各其守令,親自覆審,而只差京官一員,往往巡審擲奸事,覆啓允下矣。今者踏驗之期已迫,令吏曹極擇剛明解事之人,稱以敬差官,預爲料理節目,指揮各官,俾無未盡之歎,宜當。敢啓。傳曰,依允。
傳于李景義曰,今番淸人貿易以給之數,依前例書啓,馬夫達別贈給之物,書啓。
李景義,以弘文館言啓曰,兩司俱避,本館當爲處置,而校理李時楷,呈辭留政院,副修撰嚴鼎耉與大司諫金來賢有相避,未得來參,而校理南老星,修撰柳淰,方爲入直,所見孤陋,不可獨爲處置多官。副修撰林呈辭,雖到館,所違不至大段云。請副提學金槃,副修撰林,竝命牌招,使之同參處置。傳曰,依啓。
又以戶曹言啓曰,傳曰,今番淸人貿易以給之數,依前例書啓事,傳敎矣。今番淸人貿易銀子之數,比丁丑年倍增,各前市民,四散求貿,以渠輩所得之物,參以該曹分給物件,令平市署成冊輸送,而趁未成冊,方爲催促。非徒此也。勅使時所用各樣雜物餘在之數,當爲別單書啓,而都監各色及各該司用下留在之數,物目繁多,打算會減實入之事,未得容易爲之,務爲詳盡,成冊捧上,一時書啓之意,敢啓。傳曰,知道。
弘文館校理臣南老星,修撰臣柳淰疏曰,伏以,臣等於今月初六日,郊外擧動時,以入直上下番,扈駕出往,仍與政院,同在御幕之側,聞有百官拜送勅使之擧,而問于下吏,則以爲館規入番人員,非自上親臨處,則不得擅離往來云,故臣等不爲進去矣。其日領相請對時,有不參人竝爲推考之請,兩司以此俱爲引避,本館當爲處置,而臣等雖是其日入直之人,祗送不參則一也。處置兩司之際,勢缺五六字請命先削臣等之職,以便公私,千萬幸甚。臣等無任憂兢戰灼之至,謹昧死以聞。答曰,省疏具悉。爾等其勿辭。
玉堂箚子。校理臣南老星,修撰臣柳淰等,伏以,大司諫金來賢,司諫成以性,掌令洪茂績·趙重呂,執義李尙馨,獻納兪㯙,正言朴守文,持平曺漢英,竝引嫌而退。國事至此,率行而逆施者,一時屈意之擧,亦出於不獲已也。拜送之際,或以疾病而未往,或以感慨而不參,則此誠人事之所難免,天理之所固然,似不可以此深咎,而無論是非,俱在應推之中,則勢難仍在言地,況寮寀間相較之事,尤不可與論?請大司諫金來賢,司諫成以性,掌令洪茂績,執義李尙馨,獻納兪㯙,正言朴守文,持平曺漢英,掌令趙重呂,竝命遞差。取進止。答曰,依啓。以上出燼餘日記
上在昌慶宮。停常參·經筵。
睦性善啓曰,鎭海所送兵符,令禁軍給馬下送,何如?傳曰,依啓。
又啓曰,憲府全數有故,今日以監察茶時之意,敢啓。傳曰,知道。
李景義啓曰,違格上言十四丈啓字爻周,何如?傳曰,此外方八張,仍下該曹。
睦性善,以都摠府言啓曰,副摠管吳竣,刑曹坐起晝仕,請出標信。傳曰,知道。
以備忘記,傳于李基祚曰,鄭致和·李時楳·柳穎·成以性·李時楷·南老星·林·朴守文御史治裝。
校理李時楷,初度呈辭。傳曰,還出給。
以刑曹金起男上言回啓公事,傳于睦性善曰,如是推諉,事甚不當,承旨察啓事,傳敎矣。橫奪則刑曹處決,兩邊俱有文記,則移送掌隷院,例也。今此韓達所納文記,刑曹有云,督納累日最後來納,則是已知其違端,而不可泛稱俱有文記也,明矣。所當自本曹,仍決其橫奪之罪,而必欲移送掌隷院,事甚不當。此公事還爲出給之意,敢啓。傳曰,知道。
朴守弘,以戶曹言啓曰,今以各道災傷,令都事覆審事,廟堂覆啓,應行事目,方爲磨鍊。而慶尙道幅員甚廣,都事一人,勢難遍巡於左右道,上年則別遣敬差官與都事,分左右道踏驗矣。今年亦依此規,發遣敬差官乎?敢稟。傳曰,依前例爲之。
李基祚,以吏曹言啓曰,臺諫有闕,政事,何以爲之?敢稟。傳曰,當日爲之。
朴守弘啓曰,注書今當差出,而被薦之人,與吏曹堂上有相避,依前例,勿拘相避,擬望,何如?傳曰,依啓。
吏批啓曰,咸鏡監司箇滿已過。今當差出,依前例,令備邊司議薦,何如?傳曰,仍任似可,令廟堂議處。
有政。吏批,判書李景奭進,參判李敬輿進,參議金世濂呈辭,都承旨李基祚進。
兵批,判書李時白進,參判鄭廣敬病,參議李明漢呈辭,參知李俔進,左副承旨睦性善進。
吏批,以金榮祖爲大司諫,李行遇爲執義,申翊全爲獻納,申景權爲春川府使,兪榥爲平安都事,朴任龍爲積城縣監,李必行爲司諫。奉敎單李正英。南溟翼爲忠淸道都事,李正英爲注書,鄭泰齊爲正言,李俔爲靑松府使,金南重爲開城留守,邊復一爲永川郡守,洪瑱爲朔寧郡守,李元鎭爲掌令,吳達天爲咸興判官,李尙馨爲□□□□□□爲長興庫主簿,尹瀁爲持平,李曼爲修撰,李厚源爲兵曹參知,李銘立爲軍器僉正,鄭泰和爲宗簿正,車達遠爲典籤。桂陽令禮吉,晉溪副正潤慶,茂陵令元胤,平寧君申景瑗,咸陵君李澥,完寧君李應明,平興君申浚,承文副正字韓縝·李行源,原平君元斗杓。金應祖爲掌令。
兵批,以申榕爲城津僉使,李揚廷爲高山里僉使,金山海爲朱乙溫萬戶,奉承雲爲方山萬戶,白士哲爲訓鍊主簿。吾老梁權管金士男,德萬洞權管盧春立,廟坡權管李成吉。前司果吳惇加折衝階,全龍首捕。副護軍黃緝·金得振·朴振基·林堜·金俊龍·李廷彦·李星男·鄭文晬·鄭忠直·李葳·黃浩·洪敏立·金淵·文建基·劉漢民·智得男·梁信容·申起瀛·李象元·黃溭·權榮·李顯達,護軍金壽賢·成以性·洪茂績,副司直沈諿·趙重呂·李眞卿·兪㯙,副司果朴守文,大護軍李景憲,副司直曺漢英。
以掌隷院禮非上言回啓,傳于睦性善曰,上言中,以文記不得保全爲言,何以文記相考回啓耶?
睦性善,以兵曹言啓曰,本曹堂上四員中,參議臣李明漢呈辭受由,參判臣鄭廣敬,因病呈辭至政院,以一司不得兩呈見却,參知臣李俔,今日政除靑松府使,獨有判書臣李時白,而備局及外司坐起進參,則入直無人。假參知差出,使之入直。傳曰,依啓。
吏曹正郞李時楳上疏,伏以,臣頃者有西路之行,還到中路,腫發於臀下,當跨鞍之處,證勢極毒。而不敢掩滯道上。忍痛入來之後,勢益熾大,毒氣內蓄,久未成濃,十許日後,僅得潰爛,而未經數日,瘡口徑合。痛勢如舊,乍潰復濃,如是者數,今尙彌苦,鍼藥度日。今者有御使治裝之命,若或差遲,則缺五六字登程,而病勢之添減,未可預料,缺四五〈字〉發遣之命,則決無運動之勢,悶迫之懷,實切于中,微臣賤疾,不敢仰煩天聽。而伏念臣之所患,非比他病,臀底之腫,正妨於乘馬驅馳之役,未差之前,行命遽下,則公私之悶,何可勝言?伏乞聖慈,特遞御史之命。踏啓字而下。傳曰,洪茂績御史治裝。以上出燼餘日記
上在昌慶宮。停常參·經筵。
下直,舒川郡守尹鳴殷。
睦性善啓曰,憲府全數有故,今日以監察茶時之意,敢啓。傳曰,知道。
又以都摠府言啓曰,今日入直軍士,當爲中日習射,而雨勢不霽,退行之意,敢啓。傳曰,知道。
李基祚啓曰,左承旨李德洙呈辭受由,右副承旨申翊亮,以病連日不爲仕進,同副承旨李景義方在直所,而前患缺數字亦不得察任,廳中不成貌樣。右副承旨申翊亮,病勢似不至大段,請命招察任。傳曰,依啓。
以刑曹全羅監司放未放啓本粘目,傳于睦性善曰,外方殺人之獄,刑曹何以干預,至使放送耶?問啓。
睦性善,以備邊司言啓曰,以吏曹咸鏡監司議薦,傳曰,仍任似可,令廟堂議處事,傳敎矣。依聖敎加一年仍任,似爲宜當。敢啓。傳曰,依啓。
又以備邊司言啓曰,平安監司閔聖徽箇滿,在於七月二十四日云,而卽今西路形勢,非閔聖徽則無以支遣。時事至此,雖有獨賢之歎,有不暇顧,限今年仍任,何如?傳曰,依啓。
朴守弘,以英陵丁字閣重建廳言啓曰,丁字閣,待秋成起役,令該曹措備材瓦,卽爲始役事,議大臣啓下矣。去五月十一日承傳內,今後各陵如有意外之事,則皆以守護軍,役使修改,定爲恒式,以杜後弊事,傳敎矣。此則似非凖凖修改之比,守護軍則所當一邊重役使用,而丁字閣專數燒燼,階砌石太半折破,乃是重建大役,不得已參酌前例,事目磨鍊以入之意,敢啓。傳曰,知道。役軍依前定奪,皆以守護軍使用。
睦性善,以吏曹言啓曰,京畿災傷敬差官副望,持平尹瀁方爲臺諫,而廟堂議定之人,故書入之意,敢啓。傳曰,知道。
李基祚,以吏曹言啓曰,臺諫有闕,政事,何以爲之?取稟。傳曰,明日爲之。
睦性善,以弘文館言啓曰,新除授修撰李曼,今在忠淸道沔川地,經筵入番事緊,請斯速上來事,下諭。傳曰,依啓。
又以備邊司言啓曰,全羅都事朴宗阜,瓜滿在八月,前期有災傷覆審之擧,此時都事遞易不當,朴宗阜限今年仍任,何如?傳曰,允。
又以備邊司言啓曰,巡檢使從事官李緯國·申冕時無職名,付軍職冠帶常仕,何如?傳曰,依啓。
又以刑曹言啓曰,以全羅監司放未放啓本粘目,傳敎矣。頃缺四五字之日,因全羅監司啓本,道內各官罪人,從輕重稟處事,自本曹粘連回啓。時,沃溝囚殺人正犯罪人,禾毒母莫介,受刑二次,禾毒妻生春,受刑二次,而乙亥年申明受敎內,凡子之於父,妻之於夫,弟之於兄,奴之於主,設有可問之事,勿以爲質,勿以爲證,以敦風化,以明敎化事,卽爲行會擧行,而其時厥囚逃亡,殺人正犯妻今春,受刑之後,亦依聖敎,得以蒙放。今此禾毒,以殺人正犯,在於逃躱之中,囚其母,至於刑訊,已爲不當,其妻生春,亦爲刑推,有違於受敎本意。詳考當初行會公事,一依聖敎施行之意,覆啓蒙允,卽爲行文矣,當初回啓之辭,如此,故敢啓。傳曰,知道。
又以備邊司言啓曰,巡檢使朴潢,今將下去金烏外城增築處,形勢險易,使之往見,詳細啓聞,全羅道高山威鳳山城形便,亦於巡到之日,卽令親審宜當。此兩處,皆在沿路不遠之地,出入看望,勢亦便易。敢啓。傳曰,依啓。
又以迎接都監言啓曰,今此勅行時,軍色所用布木,戶曹所送,前遺在潰軍木六十七同十六匹,追捧忠州潰軍木十九匹,兵曹收木一百同,合一百六十七同三十五匹內,上下潰軍木三十四同八疋,收木二十同十九疋,遺在潰軍木三十三同二十七疋,還送戶曹,收木七十九同三十一疋還送兵曹,各項用下處別單,書啓之意,敢啓。傳曰,知道。
右副承旨申翊亮上疏,伏以,無狀小臣,荐膺異數,忝冒近班,盡瘁圖報,不敢少弛,而第臣宿患轉成風痺,右邊不仁,行步蹇澁,痰熱極盛,精神潰亂,時時昏眩,不省人事。少遇風寒霧雨,則右邊欹斜,轉掣益甚,形殼雖存,病實深痼,顚蹶之患,迫在朝夕,而祗言仰缺五六字駿奔供劇,未過一月,諸症重發,缺五六字懇,屢呈辭單,本院不諒情事,諉例不捧,臣誠悶迫,不知所爲。不意玆者,召命臨門,臣不勝惶恐,扶曳來到闕下,而臣之病勢,決無供仕之望。伏願亟遞臣職。答曰,省疏具悉。爾其勿爲待罪,調理察職。
執義李行遇上疏,伏以,臣年少生疏,未諳舊例,曾於奉使之際,觸犯邦憲,公議難逃,終被臺評。省顧知罪,無地自容。聖度含垢,卽下敍命,又從以超授準職,臣所當感激鴻私,奔走供職之不暇。而竊念臣與金振同罰,而振於其時,獨未蒙敍,心有所不能自安者,回徨踧踖,不敢晏然出謝,縮伏私室,恭竢物議。諸曹不量臣本情,至被罷推之命。臣於是,竟陷逋慢之誅,而無路自白。不意舊愆未滌,新恩繼下,夢寐之外,叨此新命,臣誠隕越,罔知攸處。亞憲之任,是何等職,而臣旣不能自正,乃敢正人乎哉?臣雖欲冒恥行公,人謂斯何。況臣久患毒瘧,寒熱交戰,兼得暑痢,症勢日苦,委頓牀席,專廢食飮者,將月餘矣。臣何敢飾讓於天日之下哉?伏乞亟許遞免,俾免曠職之罪,不勝幸甚。踏啓字而下。以上出燼餘日記
上在昌慶宮。停常參·經筵。
有政。
傳于李基祚曰,御史命招。
睦性善啓曰,憲府全數有闕,今日以監察茶時之意,敢啓。傳曰,知道。
朴守弘啓曰,御史竝爲命招來詣矣。傳曰,相避處問啓。
吏批,判書李景奭進,參判李敬輿病,參議金世濂呈辭,都承旨李基祚進。
兵批,判書李時白進,參判鄭廣敬病,參議李明漢呈辭,參知李厚源未肅拜,右承旨睦性善進。
吏批,以鄭太和爲承旨,鄭泰齊·李襘爲正言,金光爀爲執義,兪㯙爲□□,朴守弘爲左承旨,睦性善爲右承旨,申翊亮爲左副承旨,鄭太和爲右副承旨,李行遇爲司藝,李景曾爲兵曹參判,宋國澤爲光州牧使,李德洙爲兵曹參議,申翊全·成台耉兼春秋。
兵批,以李浣爲兼訓鍊都正,具義俊爲五衛將,李大喜爲羽林將。護軍李顯英·金湜,司直申景珍·李明漢,司果李尙逸·申冕,副司果鄭基豐,副司直李緯國。
持平尹瀁啓曰,臣前任忠淸都事,以差使員上來,瓜限已滿,勢不可還去,而差員竣事之後,無端退去,亦似不敬,故循例辭朝,而欲出往門外,以待交代之出。臣有偏母,年今七十,適患暑症,方在牀席,臣若離去,則他無看病之人,私情甚迫,將出趑趄,奔遑醫藥之際,遂至數日。夢寐之外,新命遽下,臣誠惶蹙,罔知攸措。臣雖瓜滿當遞,而旣已辭朝,身在都下,所失大矣。言責重地,決難冒居,請命罷斥臣職。答曰,勿辭。
朴守弘啓曰,持平尹瀁,再啓煩瀆,退待物論云矣。傳曰,知道。
兵批啓曰,羽林將趙方立,病滿三十日,差復無期云。入直事緊,改差,何如?傳曰,允。
睦性善,以兵曹言啓曰,當日私奴龍守稱名人,自金虎門入來,差備門外擊錚,極爲駭愕。令攸司囚禁治罪,同門守門將金銓,常時不能禁斷,以致闌入,亦爲非矣,請推考。傳曰,依啓。
又以弘文館意啓曰,臺諫處置,今當爲之,而本館現存之員八員內,校理南老星·李時楷,副修撰林,今日承命出去,修撰李曼在外,副校理李尙馨·兪㯙未肅拜,副修撰嚴鼎耉呈辭到館,只有修撰臣柳淰,重得氣瘧,症勢極重,恐將闕直,扶曳入來,副校理李尙馨·兪㯙,副修撰嚴鼎耉,竝牌招同參處置後,仍爲推移入直,何如?傳曰,依啓。
弘文館修撰嚴鼎耉上疏,伏以,臣於前月,重患毒瘧,缺五六字曾未數日,除授本職。大病之餘,缺五六字實難供職,而不敢言病,扶曳就直,將攝失宜。宿瘧又自近日,逐日苦痛,昏倒牀席,轉側須人,冒沒呈單,見却於政院矣。不意今者,召牌臨門,一息未絶,趨詣闕下,而病勢萬無行公之望。伏乞聖慈,亟許遞免,不勝幸甚。答曰,省疏具悉。爾其勿辭,調理察職。
弘文館行副提學金槃·柳淰等箚曰,持平尹瀁引嫌而退。親病方重,將出趑趄,實出於情理之切迫,而旣已辭朝,身在都下,難免違例之失。請持平尹瀁遞差。以上出燼餘
上在昌慶宮。停常參·經筵。
傳于睦性善曰,大臣·備局堂上命招。
李基祚,以禮曹言啓曰,今此勅使謝恩方物,當初以一件磨鍊啓下矣。兩度勅書,各有謝表,則方物亦當以兩件封進,竝爲磨鍊與否,令廟堂定奪,何如?傳曰,允。
睦性善以都摠府意啓曰,副摠管鄭之羽,以會同分軍事,內兵曹除標信進去之意,敢啓。傳曰,知道。
以黃海監司狀啓,傳于朴守弘曰,缺四五字人恤典擧行。
傳于朴守弘曰,今日命招缺六字最後來到耶?
申翊亮啓曰,傳敎矣。缺四五字吏曹判書李景奭差後來到,而來到之後,缺數字上方喫朝食,故趁未入啓云矣。敢啓。傳曰,事甚不當,推考。
獻納申翊全,正言鄭泰齊啓曰,新除授司諫李必行時在京畿驪州地,正言李襘時在忠淸道唐津地,請斯速上來事,下諭。答曰,依啓。
掌令李元鎭啓曰,新除授掌令臣金應祖,今在慶尙道榮川地,執義臣金光爀時在全羅道光州牧任所,請斯速上來事,下諭。答曰,依啓。
迎接都監啓曰,今此勅行時,都廳及各道儀軌謄錄二十四件,御覽八件,合三十二件,而啓下書寫,則只三人。以此三人,正書三十二件,則雖刻期程督,畢役將至於數三朔之久。都廳書吏使令及各道員役,徒費料布,極爲可慮。書寫三人外,加出五人,刻期日重役,則旬月之間,可以完畢,令該曹題給料布,何如?傳曰,依啓。
又啓曰,今此勅使時,所捧京婢房子元捧木拾貳同拾參匹內,上下木參同參拾匹,遺在木捌同貳拾玖匹,移送該曹之意,敢啓。傳曰,知道。後勅使時,勿爲收捧,可也。
申翊亮,以戶曹言啓曰,市民發賣之物,別單書啓,其市直折價,如此未準之數,當有二千一百八十七兩,當自本曹措給,俾無失業之怨,而適値霖雨穀貴,正合用米之時,欲以米五百石出給,則可以計一千五百兩之直,前後通計,本曹所給三千三百七十九兩,淸人元價一千九百二十五兩七錢,合五千三百四兩七錢準給,而未準者,只六百餘兩,其若干不足之數,則渠輩亦知經費蕩渴,歲幣當前,而國家之顧念已極,必不至於一一希望矣。若以米給之,則倉穀不可用,小各司如禮賓·內贍·內資之類,會付有儲,蓋以每年田稅所分給,足以繼用,故頗有所餘之米。今以此收合給之,似爲便當。大臣之意,亦爲然矣。敢啓。傳曰依啓。都民如是給之,則開城市民,亦不可不給矣。
修撰柳淰疏曰,伏以,臣今月十一日,猝得氣瘧,症勢極重,仍爲入直,少無加減。若不解職調治,則終未免難望。伏願遞臣本職,以延餘命。傳曰,給由。
上御崇文堂。引見大臣·備局堂上。昇平府院君金瑬,益寧府院君洪瑞鳳,領府事李聖求,領議政崔鳴吉,左議政申景禛,工曹判書具宏,戶曹判書李溟,兵曹判書李時白,吏曹判書李景奭,司直朴潢,副提學金槃,司直李明漢,承旨睦性善,注書李正英,事變假注書李齊衡,記事官李天基·朴長遠入侍。上曰,史官入伏房中,大臣進伏於一行。上曰,勅使去後,欲見卿等以聞意見,而近得暑症,未果矣,今已差歇,故命招矣。崔鳴吉曰,氣候,今則何如?上曰,今則差復矣。鳴吉曰,大小臣民,固已爲慮,而未知玉候之不安,今始承敎而知之矣。鳴吉曰,勅使在館時,則無暇啓達,去後群情,無不憂悶,而未知何爲而好也?且原任大臣,前則與時任來坐備局,今不如前,未知其意也。因曰,今聞其言,臣等之意,則必於今年·來年,缺數字上曰,諸卿之意,缺七六字淸人出言之後,則雖有遲速,終必實其缺五六字處置極難矣。晝夜罔極,不知所爲。然我所當爲,則預思之,可也。瑬曰,精神昏耗,入來時失禮,惶恐待罪。上曰,勿待罪。瑬曰,國事漸至罔極,皆小臣之罪,萬死無惜,惶恐蹙踖而已。臣在私家,無所聞見,今到賓廳,略聞其槪,罔知所爲,不知何爲而得也。臣自初當國,而若有所思,則置國家於此地乎?上曰,各陳所見。瑞鳳曰,小臣有何意見,如此莫重之事,敢有所達?大槪小臣在草土時,自瀋陽來者,言大君當入來,或云自上入朝,而臣以爲往來行言,不足信矣。今已發言,彼一出言,則雖有遲速,終必難免。上曰,在我應之之道,何以則可也?瑞鳳曰,雖或平安往來,臣子之情,何敢有所云云?此是不測之地,何可入往乎?臣子之口,不忍發此言也,宜有權宜之事矣。李聖求曰,臣之愚見,已陳於前者引對矣。雖無召命,已欲請對,而畢其說矣。自前待之,欲得其歡心者,欲奉還東宮之意。至于今日,東宮無回轅之期,而國家亦難保全,若不兩全,存國家,可也?宋史云,論議定時,虜已渡江。今日論議未定,呼吸之間,猝有變亂,則必有後悔矣。彼視我國,如其國,今若不意,稱以勅使,以數千騎出來,則必有倉皇之事矣。瑞鳳曰,李聖求之言,皆外人有遠慮者之所嘗深慮者也。今彼旣發端,若以數千騎不意出來,則何以爲之?忠惠王之事,深可慮也。鳴吉曰,朴潢之意,極以爲難矣。潢曰,小臣雖久在彼中,彼中之事,極爲祕密,不能詳知,而在彼中時,此言則已聞之矣。上曰,卿意何爲而難之也?潢曰,彼一出言,則必實其言矣。臣在時,有被擄而親近於范文程者,來言其自中之語云,國王在山城時,悔不缺四五字其子之說,至有相換之擧云矣缺數字因吾言而有此事云矣。李景奭曰,缺四五字今日國事難矣。彼所謂勅使者,雖以好意往來者,豈可保危亡必至,而所以屈意事之者,上念宗社,下保生靈,且欲奉還東宮之意,而今日絶望矣,痛哭之外,更無所達。若有卒急之患,則無可奈何,雖有可避之地,難暇出避矣,必與大臣,早爲之定計,然後可無憂矣。上曰,范文程何事而發此言耶?潢曰,以徵兵事,有此言矣。槃曰,國家之所以有今日者,欲保宗社·生靈,而且欲奉還東宮之意也。今聞此言,罔知所爲矣。上曰,朴潢所聞之言,予意則似爲恐嚇之言,第已發端,亦可罔極矣。以予意,斟酌彼中之意,彼自以爲我於朝鮮,有存亡之恩,必想無言不從矣。徵兵及刷還,旣不如意,故今發此言,從之則其禍遲,不從則其禍速也。丙子年,持兩件文書出來之意,亦可知矣。且今此助兵一事之言,不可知也。發之以馬兵舟師,而又曰,諸王直入北京,諸將在關外助糧云者,其意所在,不可知也,卿等之意,如何?不能思得矣。上曰,前者尹暉入去時,知我凶荒,待秋出來云,而今者出來,已必有意矣,而又出無前之險言,用軍亦必不少。不意猝使徵發曰,率幾萬入來云,則其事難矣,而趁未聽從,則必有大禍矣。潢曰,舟師似難用矣。上曰,何也?潢曰,雖如耿仲明者,亦不專信,委之以事,必以其軍,參半而載之,以此觀之,必不爲也。上曰,非欲以舟師深入,禦寧·錦之計也。潢曰,我國舟師,用之則必多用之矣。上曰,大欲則在於徵兵,而又發此言,似是恐動之言也。宏曰,今番助兵,若不如意,則必生大事矣。李時白曰,旣發此言,而不知我不爲措備之事也。舟師若不用則已,若用則不爲預缺六七字事,須於今日,入朝與否決之,可也,缺六七字以爲發此言,則無事不從也。自我缺五六字可無憂矣。上曰,予意則不待今日,而缺數字入朝一款,似不關,而彼若有不測底意思,則當有處置。若有好意,則爲生靈一番往來,亦無不可,而大槪吉凶間,難免一番矣。瑬曰,聖上所思極當矣,自初豈愛我國也?欲見威於天下矣。自此雖能彌縫,必有一番生事,豈可僥倖乎?廟堂必有定算,未知何如,而事未發而先聲則危矣。第助兵極難,今以國體言之,徵發軍兵,當有文書,而彼則不然,卒然徵之,則未知何以爲之也。上曰,卿言是矣。其事甚急,若於一朝定日,使之入來,則何以爲之?瑬曰,每以我國之兵犯順,君臣上下不可忍之事也。然不可不預定,諸臣在此決之,可也。上曰,凡人之事,猝則思不密,到今思之,軍兵之數,略探其意,可也。瑬曰,此事之後,必生大事,旣往已矣,前頭之事思之,可也,南漢·江都中,定一駐駕之所,措置軍兵軍糧,以固之,可也。今日決之,如何?聖求曰,小臣所達,必於今日決之之意,此也。上曰,今若定處,則煩於聽聞,默會而爲之,可也。前朝之事,向已言之,未知其王如何,而入往平安道時,乞房於守令而不給之,今日人心,則必不至於此矣。瑬曰,今日則異於前朝,忠惠王則與彼有同一家,今日則必有加兵之擧矣。時白曰,國家傷於助兵之後,則雖入江都亦難矣。今日若不決斷,則今日·明日事,自不成矣。李溟曰,保障之地,不可不預定矣。上曰,君臣上下,念念不忘,可也。又曰,以丙子見之,易置不難,而所以不爲者,欲仍舊而徵索之意也。若欲易置,非但廢人者也,何人不可而不爲也?鳴吉曰,聖敎極當。軍兵數送一中使,直往密議,如何?上曰,未知何如?景禛曰,小臣往碧蹄時,問于鄭譯,其所言已達於狀啓中矣。鄭譯亦知欲問之意而止之曰,問之不急云矣。上曰,其意已定,則問與不問,似不異矣。景禛曰,然往問之亦缺數字伴送使李景曾,差有面分,到義州缺六七字軍兵數過多,則不必力爭,缺六七字意,可也。鳴吉曰,事事已急矣。請小臣暫且構草以來。上曰,可也。鳴吉與李明漢,出外構草。上曰,以逃還人刷還之事,言之,十死生還,已爲捉送,其情有所不可忍也。又曰,予若往來而百姓安,則予之往來何難也?古今天下,安有如此之國,又安有如予之人乎?必將亡國而然也。因泣下嗚咽。左右皆泣不能言。時白曰,欲爲生靈宗社,忘聖上一身之勞,而自古有入朝而還國者乎?臣子之情,不忍言不忍言。上曰,予意以爲,徵兵必多吉凶兩計,使之入朝,亦必有意,卿等之意則如何?瑬曰,前者徵兵,已不及期,而未有罪罰。自以爲今若小弛,則無復可爲,故今發如此莫重之言矣。景禛曰,前者徵兵,雖及期必不用云,鄭譯之言如此矣。瑬曰,我兵若實欲用之,則前必用之而退送,其意所在,不可知也。上曰,寧·錦城,近於水邊耶?宏曰,十里而近矣。上曰,寧·錦極其壯固,未知彼將何爲,而必不利矣。瑬曰,聖敎是矣。上曰,以使我助糧之言,見之,似是定計,而寧·錦有難犯之勢,未知其計矣。鳴吉還入,奏伴送使處所送文書。上曰,措語好矣,然彼若曰,其時所言兩端,何不皆答云,則何以爲之?必及水陸軍不可俱發之意,可也。鳴吉曰,馬兵當塞之乎?上曰,不必。彼此水陸軍不可竝發之意,及之,可也。鳴吉曰,鸚鵡與馬,似有稱謝矣。上曰,然。前者弓矢之送,亦爲稱謝矣。上曰,走回人事,未知何以爲之?景禛曰,鄭譯亦以爲難矣。上曰,其人甚多兇譎,以好意使入朝,而又曰,走回人向化等事,必親爲入去停當云,其言甚凶矣。瑬曰,在我之道,預爲思慮,可也。上曰,屢經變亂,民生困窮,無着手處矣。瑬曰,江都防守,似異於前矣。今則彼用大砲,缺五六字難當矣。一中其丸,則一舟人,難以得缺五六字善於馬,不如造兵船·龜船而用之,缺五六字恃舟師,以土築於水邊,則在船之階者,陸防之,有何難也?以京畿各官,分定信地,使之農隙來築,則可以成矣。上曰,此則有迹之事,不可容易爲之也,至今人猶以爲江都便耶?僉曰,更無他處,捨而何之?上曰,今此兵船之言似是,而板屋實是好算,不可廢也。且今日之急務,在於吏·戶·兵三曹之所爲,吏曹則選擇守令,戶曹則一意儲峙,兵曹則專務軍政,而要其歸,則不失人心,是實大事也。景禛曰,大砲則難用於水戰。小臣在山城時見之,初則雖放丸,不及城,數日定其高低之後,始得十六七來中,戰船則運動,似難定其高低矣。鳴吉曰,龜船甚好云,第使京畿水營,先造一二隻見之,如何?上曰,曾經統制使者,可以知之,何如?宏曰,至於衝突,無過龜船矣。鳴吉曰,破虜之船,何用板屋?兵船亦足矣。上曰,彼能陸地運舟,此甚難也。瑬曰,古人云,事前定則不困,江都分軍之事,何以爲之?時白曰,小臣往時,已分信地,而土築則聖敎以有迹爲嫌,姑不可爲耶?上曰,土築則似不關矣,軍兵甚緊,用意措備,可也。鳴吉曰,續續措備,隨造隨送,如何?上曰,姑遲遲。瑬曰,前在山城時,唐將所留火兵雖多,旣不知其名,又不知其所以用之。而孔大信,能知其名,亦解其用,使之修補,皆爲可用之物,多賴其力,其功大矣。瑞鳳曰,孔大信所爲,臣亦見而奇之,必將大用,其後聞之,以大典不通汰去云矣。時白曰,方往黃海道,監吹鐵而亦知妙理,盡心爲之,所得已六萬餘斤云矣。上曰,宜除軍色與官員,而監鐵事不可中止,則施以他賞,可矣。宏曰,臣所管摠戎廳鳥銃,上年五百柄,今年五百柄打造,極其精妙,而旣已畢役之後,置之不可,畿內束伍軍中可用,抄出團束,分授組練,而次知從事官,爲平安道守令,限畢團束間,勿爲出送,何如?上曰,何人也?宏曰,柳時茂也。上曰,依爲之。缺五六字吹鐵監役人李義一,亦有功勞,曾欲啓達矣缺六七字上曰,論賞可矣。鳴吉曰,前者慶尙兵使金應海,使束伍軍等,自備鳥銃而啓聞,臣不以爲實,使監司査啓矣,其後更爲聞見,則其言實不誣矣。今後軍士自備鳥銃之類,有論賞之擧,則自備者必多矣。上曰,宜矣。瑬曰,月課島銃,自今春爲始復設,而外方守令,例以不用之物,防納苟充,極爲寒心矣。上曰,此弊自前有之,今則或自京局精造分送,各官受其價本,或令道內有善手匠人處,定都會,收其各官月課之價,打造分送,則似好矣。景禛曰,兵判謂臣曰,自上有禁軍賜甲之敎,而若被甲則必騎馬,馬則難備矣。時白曰,禁軍爲實差預差,受料而一體受料矣。今後能備戰馬及軍裝者,陞爲實差,優給料食,不能備戰馬,而軍裝不好者,降爲預差,則人皆有好勝之心,必爭相慕效矣。上曰,其言似好,分付該曹,可也。景禛曰,有林俊者,在山城,頻數出戰,功勞最著,而在喪未及收用。今則脫喪在京,如此有功勞之人,速爲收用,何如?上曰,兩銓之長皆在此,宜爲擧行。時白曰,造甲事,使僉正李昭立監役矣。上曰,昭立力士云然耶?鳴吉曰,李昭立,與趙應立守上牙山城,初會據險,而夜半敵兵猝至,昭立擊却之,九王大怒更擧,則應立敗走,而昭立揮劍多有斬殺,査覈公事,已爲啓下矣。朝廷當知其可用而用之。上曰,此人用於可用之處,宜矣。景禛曰,濟州居人金禮男,丙子年進上馬欲來,仍隨駕入山城,把守水溝,其功其勞不少。遠方之人,不可不勸奬。若除邊將,則似可矣。上曰,兵判知此而擧行,可也。景奭曰,當此艱危之日,遠近人材,不可不收拾,可用武士,似多在於西北,而非但遠莫知之,雖或知之,未出六品者,則自銓曹注擬無路,其中缺六七字西銓,懸錄其某邑人,隨闕隨擬,缺五六字難詳知,令其道兵使試問缺三四字罷出。以上出燼餘日記
上在昌慶宮。停常參·經筵。
下直,義興縣監李復吉。
李景義,以備邊司言啓曰,禮曹啓辭,今此勅使謝恩方物,當初以一件磨鍊啓下矣,兩度勅書,各有謝表,則方物亦當以兩件封進,竝爲磨鍊與否,令廟堂定奪,何如,傳曰,允事,傳敎矣。依昨日榻前定奪,兩起方物磨鍊之意,敢啓。傳曰,知道。
朴守弘,以都摠府言啓曰,今日入直軍士,當爲中日習射,而雨勢如此,退行之意,敢啓。傳曰,知道。
大司諫金榮祖,獻納申翊全,正言鄭泰齊啓曰,永川爲邑,物衆地廣,素稱難治。新郡守邊復一,爲人殘劣,尋常職務,亦不能修擧。況此嶺南大處,決不可付諸此人之手,任其壞敗,請遞差。答曰,此人似無不堪之理,試可宜矣。以上出燼餘日記
上在昌慶宮。停常參·經筵。
申翊亮,以戶曹言啓曰,以本曹草記,今此勅行發賣時,市民落本之物,自本曹以米石量給事,傳曰,依啓。都民如是給之,則開城府市民,亦不可不給矣事,傳敎矣。都城市民,與外方市民有別,近來國家多事,凡小小貿易服役之事,連綿不給,以嘉禮都監言之,雖十分減省,無勒定之物,而亦安得全無被侵之理?此所以比之於松都之民,缺四五字其市,不爲種種應役者,不可同日而語缺六七字後日區處之意。今承聖敎,全然不給,則似不無向隅之歎,木綿十同題給,使之受去,均爲分給,何如?傳曰,依啓。
答戶曹判書李溟箚曰,省箚具悉。深用嘉尙,所陳之事,當議處焉。元箚見下
睦性善啓曰,事變假注書李齊衡,勤仕已久,而適患瘧疾,病勢極重,不得察任,請改差,其代卽爲差出,何如?傳曰,依啓。
事變假注書,洪處大·李祥·柳晉三。
以備邊司平安監司狀啓粘目,採蔘人李天雄等事,傳于睦性善曰,主戶中男守落漏矣。
傳于申翊亮曰,濟州冬衣次下送。
行大司諫金榮祖,獻納申翊全,正言鄭泰齊啓曰,永川爲邑,物衆地廣,實與慶州無異。雖以剸煩理劇之才當之,猶患其難治。新郡守邊復一,性本愚劣,不稱甚矣,決不可付諸此人之手,任其壞敗。昨承聖批,以似無不堪之理,爲敎,臣等實未曉也。尋常職務,旣不能修擧,則更無試可之事,殿下何所惜而持難若此耶?如使復一,庶有一毫堪任之勢,則臣等亦何能强聒而不已乎?請亟命遞差。以上出燼餘日記
上在昌慶宮。停常參·經筵。
答同副承旨李景義疏曰,省疏具悉。深用嘉尙,疏辭當令廟堂議處焉。元疏見下
李景義,以司饔院官員,以都提調意啓曰,鷹牌頭牒呈及漁夫主人等狀內,大小川澤,無不漲溢,人不得遍行。江原等道鷹師,生雉絶不捉來,生鮮亦不能得,將爲闕供,極爲悶慮云。自前水漲之時,雖有鷄兒代封之規,莫重御供,自下不得擅便,敢此仰稟。依前例爲之。
睦性善,以備邊司言啓曰,以本司平安監司狀啓粘目,採蔘人李天雄等事,傳曰,主戶中男守落漏矣事,傳敎矣。元啓中男守之名,果爲落漏,昏不致察,極爲惶恐,改付標以入,事目中知情不告一款,亦爲改付標之意,敢啓。傳曰,知道。
李景義,以弘文館言啓曰,本館上下番,時存七員內,校理李時楷·南老星,副修撰林出使,修撰李曼在外未上來。上番則只有副校理李尙馨·兪㯙,而疾病事故未可預料。下番只有副修撰嚴鼎耉,方爲入直,而久患瘧疾,症勢危苦,勢難久在直廬。東壁及下番闕員,以在京無故人,明日政竝命差出,卽爲牌招肅拜,使之入直,何如?傳曰,允。
行大司諫金榮祖,獻納申翊全,正言鄭泰齊啓曰,守令選擇,爲今日第一急務,邊復一之不合永川,有口皆言。臣等之啓請遞差,誠出於爲民生也。明知其不合,而姑爲之試可,朝家政體,豈有是理?嶺南大邑,決不可付諸其手,一任其壞敗,而殿下持難至此,臣等實未可曉也。如使此人,庶有一毫堪任之勢,則臣等何敢强聒而不已乎?請亟命遞差。答曰,不允。
睦性善,以兵曹言啓曰,甲冑打造時,所用之炭,欲以楊根·砥平水上軍士,給價取用,而時方入直。其日子不過一旬,除番下送,其代以留營軍,充數使喚,何如?傳曰,依啓。
李景義,以戶曹言啓曰,勅使之行,用餘雜物,別單書啓。用餘之數,有多寡之不同者,蓋以當初分定,比丁丑稍減,而自京貿用,如紙地·皮物之類,慮其不足,前期貿易而用之,故所餘頗優矣。勅使旣有不意出來之規,而況聞秋間當到之語。措辦以待,寧容少緩?今之所餘各種乾物,留置本曹及該司,鷄豬分養於各官,雉鮮等物,仍爲貿納處逢授,酒果等物,各其自和賣,竝爲臨時取用之計,其他些少所餘,無遺貿置而待之,所幸,結卜收布,用餘過於三分之二,後勅使之行,不爲收布,而可以用之,待期收捧,別置一庫,以爲封不動之物,而後日用之,宜當。敢啓。傳曰,允。
刑曹判書洪靌疏曰,伏以,臣缺冒死請急,而三度恩由,出於格外,不敢更煩,惟竢差歇。而種種危症,難以盡狀,雖久日調治,而無生全之道。司敗之長,獄訟甚繁,何敢虛帶職名,自速瘝曠之罪哉?伏願聖明特許遞免,以便公私,不勝幸甚。答曰,省疏具悉。卿其勿辭,調理察職。以上出燼餘日記
上在昌慶宮。停常參·經筵。
下直,柔〈遠〉僉使李元根。
吏批,判書李景奭進,參判李敬輿進,參議未差,都承旨李基祚進。
兵批,判〈書〉李時白備邊司進,參判李景曾在外,參議李德洙進,參知李厚源式暇,右承旨睦性善進。
申翊亮啓曰,大司憲鄭廣敬未肅拜,執義金光爀,掌令金應祖在外,掌令李元鎭呈辭,持平成台耉在外,持平一員未差,今日以監察茶時之意,敢啓。傳曰,知道。
吏批啓曰,本曹參議金世濂,今已箇滿,今當差出,承旨及時推人員,竝擬,何如?傳曰,依啓。
吏批,以李明漢·李浣爲承旨,鄭泰齊爲持平,李德泂爲禮曹判書,許稿爲砥平縣監,林峻爲渭原郡守,鄭致和爲應敎,柳慶昌爲修撰,李景義爲吏曹參議,李明漢爲左承旨,朴守弘爲右承旨,睦性善爲左副承旨,申翊亮爲右副承旨,沈世鐸爲正言。成均博士單林葵。以李厚源爲忠淸監司,李來仁爲監察,朴嶔爲臨陂縣令,李晩榮爲禮曹佐郞,金世濂爲兵曹參知,閔應協爲宗簿正,李浣爲同副承旨,兪亨吉爲典籍。
兵批,金世濂·鄭太和·柳淰·尹瀁爲司直,柳時茂爲副司直。僉知單金堉,司直單李安訒。
申翊亮啓曰,新除授同副承旨李浣,時在咸鏡道任所,未上來,請斯速上來事,下諭。傳曰,依啓。
又以都摠府言啓曰,今日入直軍士,當爲中日習射,而雨勢如此,退行之意,敢啓。傳曰,知道。
朴守弘啓曰,以京畿監司放未放刑曹粘目,傳曰,此放未放磨鍊是乎,色承旨察啓事,傳敎矣。取考放未放公事,則書吏金大吉,幼學申錫李,奴戒男等罪犯,詐僞而書於放秩,沙工鄭欣世,罪名殊輕,而在於未放秩。本道之啓本,該曹之覆啓,不察甚矣。此公事還出給,使之詳査更啓之意,敢啓。傳曰,知道。
李基祚,以戶曹言啓曰,濟州冬衣次磨鍊啓下矣。別定禁軍一人齎去,交付於本道監司,使之入送之意,敢啓。傳曰,依啓。
又以吏曹言啓曰,前判書沈諿,故參議尹煌,俱以扈從,應爲加資,而在罪籍中,未得下批矣。今者沈諿,敍命已下,尹煌職牒還給似當,依他例加資,敢稟。傳曰,依啓。
睦性善,以兵曹言啓曰,巡廳下人來言,巡將李東龍,受點之後,問于其家,則適往果川地,阻水不得入來云。凡此之類,似不敢任意出入,而無緣退在,極爲非矣。請推考。巡將單子,改付標以入之意,敢啓。傳曰,知道。
申翊亮,以備邊司言啓曰,缺五六字江原道,未有兵使,戎政無所托,故曾在丁丑年,前春川府使兼帶防禦之號,而各官守令,待以等夷,號令不得行。新除授春川府使申景柳,以防禦使兼府使,改爲下批,重其名位,以肅軍政,宜當。且嶺東九官,道里僻遠,有同別區。從前必以武班交差者,意有所在,而近來以文蔭差遣,或有緩急,不無可慮,其中瓜滿守令之代,以武臣擇遣,何如?傳曰,允。
睦性善,以備邊司言啓曰,李景義疏內,頗多可採之事,其疏姑留本司,觀勢施行之意,敢啓。傳曰,知道。
又以備邊司言啓曰,本司有司堂上李明漢,今日政移授承旨,其代吏曹參議李景義,差下察任,何如?傳曰,依啓。
以前縣監沈天挺上疏,傳于申翊亮曰,事涉猥濫,還爲出給。
朴守弘以備邊司〈言〉啓曰,京居金孝宗呈狀內,去三月大君西行時,渠馬二匹隨往,中路倒損,願得依他例給代云。取考宰臣所送成冊,卽時故失之數凡十匹,而孝宗馬二匹,亦在其中。令該曹竝爲照例題給,宜當。敢啓。傳曰,知道。
申翊亮,以弘文館言啓曰,新除授修撰柳慶昌,時在忠淸道忠州地,經筵入番事緊,請斯速上來事,下諭。傳曰,依啓。以上出燼餘日記
上在昌慶宮。停常參·經筵。
李基祚啓曰,臣今曉詣闕之際,昏黑中見一物,裹以物具,置諸路上,問之則乃祈晴祭罷後,東大門山川位板,盛以彩轝,令軍士二人舁去,休息于路傍者也。國家嚴立科條,凡外處祀典設行之後,各神位板,令典祀官親奉,還安于神室事,申明知會,而爲典祀官者,徒懷自便,慢神蔑法,不爲奉行,所見極爲駭愕。東大門祈晴祭當該典祀官,請從重推考,守僕,令攸司囚禁治罪,何如?傳曰,知道。拿鞫定罪。
朴守弘啓曰,凡兵·水使遞來者,復命之日,親納密符,乃是規例,而京畿水使羅□憲,遞任上來,不爲肅拜,使其軍官,來呈密符,其不識事體,甚矣。請從重推考。傳曰,允。
又以刑曹言啓曰,政院啓辭,以京畿放未放刑曹粘目,傳曰,此放未放磨鍊是乎?色承旨察啓事,傳敎矣,取考放未放公事,則書吏金大吉,幼學申錫李,奴戒男等罪犯,詐僞而書於放秩,沙工鄭欣世罪名殊輕,而在於未放,本道之啓本,該曹之覆啓,不察甚矣,此公事還出給,使之詳査更啓之意,敢啓,傳曰,知道事,傳敎矣。放未放啓聞,本道監司,必詳査罪案,以爲次第開錄,故臣等公事紛沓之中,泛然看過,未及詳察,致勤聖敎,不勝惶恐。元啓目改標以入之意,敢啓。傳曰,知道。
申翊亮,以備邊司言啓曰,本月十四日引見時,筵臣所啓,月課鳥銃,自今春爲始復設,而外方守令,例以不用之物,防納苟充,極爲寒心,上曰,此弊自前有之,而今則或自京局精造分送,各官受其價本,或令道內有善手匠人處,定爲都會,收其各官月課之價,打造分送,則似好矣事,傳敎矣。月課鳥銃防納之弊,誠如筵臣所陳,如欲禁斷此弊,則莫如依下敎,令各道監色吏,收取各官價物,精造分給,而打造之所,則或設於都會官,或設於監·兵營,隨便打造,務致其精之意,知委擧行,宜當。大槪,各官軍器之苟充無用者,其弊有二焉。當初措備時,守令偏私防納之人,多捧無用之器一也,其初雖或擇捧,而守令遞代之際,監官·色吏等,例爲偸換二也。若不設法防姦,此弊終不可革。臣等之意,每柄刻匠人姓名·打造日月及斤兩輕重,尺長度短,一如都監之規,鳥銃之規,而各官又別有成冊,備載鳥銃刻文及監官·色吏姓名,當該守令着署踏印,以待兵使査審,則防納偸換之類,一搜文書,居然不見?防納之罪,專在守令,缺六七字監官·色吏,依律照斷,缺六七字諸道所藏鳥銃三萬餘柄,其中冗雜,缺四五字想必居多,若不致察於前儲之軍器,而徒欲加意新造之鳥銃,則新舊相蒙,眞僞難辨,畢竟歸於舊套而已。着令各道兵·水使一番巡審,別爲覈處,無使不用之器,混在成冊之中,然後新令可行矣。以此意,竝爲行會于諸道監·兵使及江原防禦使·摠戎使處,何如?傳曰,依啓。不用之物,抄出改造,可也。
修撰嚴鼎耉疏曰,伏以,臣病源已痼,氣力已澌,入直累日,益致添傷。氣息奄奄,莫保朝夕,百爾思惟,決不可帶職調治。伏乞聖明,亟許遞免,俾得專意調治,不勝幸甚。傳曰,給由。以上出燼餘日記
上在昌慶宮。停常參·經筵。
下直,咸昌縣監邊命益,明川府使韓榮,平康縣監兪勉曾,在德萬戶金立。
初昏,流星出北方天中,入乾方天際,狀如鉢,尾長三四尺許,色白。
朴守弘,以兵曹言啓曰,甲冑之役,當於軍器寺設局,而其地湫隘,又無空家。必須造作長廊,方可起役,而材木蓋草,措備有弊。古兵曹長廊廣廡,廢棄空在,令軍器寺僉正李銘立,本曹郞廳一員,眼同貸出事,缺五六字明日爲始,起役於此處,何如?傳曰,允。
又以吏曹言啓曰,以備邊司啓辭,兪榥,置諸缺六七字□□□或與他道都事相換,或改差別敍,俱無不可,令該曹斟酌議處,何如?傳曰,依啓事下敎矣。今日西路都事,頃選其人,而無故可合者絶少,故以兪榥首擬,至於受點矣,備局啓辭如此,與上道都事相換,則事甚便當。而海西與關西一也,江原道,乃其父子相避處也。忠淸道新除授都事南溟翼,與西路守令有相避,勢難相換。兪榥改差,何如?傳曰,允。
正言沈世鐸疏曰,臣本庸駑,無所當似,加以辜負至重,理難晏然,不意玆者,誤恩加隆,擢置言地。亡論人器之當否,卽此所負,實有未暴,安敢以苟免爲幸,而終不至仰首一鳴乎?臣於丙子之變,以散職家居,猝聞駕出南門,徑到陽川等候之際,旣聞回駕向山城,顚仆不缺數字出,退詣分司,纔過數日,奄遭父喪,累然衰絰,又缺爲臣如此,分義掃地,尙有何顔?更入脩門,數月之內,荐蒙恩擢,以榮爲懼,罔知攸措。情勢孔蹙,不敢坐竢物議。伏乞鐫削臣職,以安微分,不勝幸甚。答曰,省疏具悉爾意。爾其勿辭,從速察職。
以禮曹判書李德泂初度呈辭,傳曰,安心調理。
假注書,洪處大·韓縝·吳挺一。
事變假注書韓縝·李行源·吳挺一。
忠淸監司〈李厚〉源疏曰,臣材識庸暗,素乏寸長,聖德天大,管蒯不遺,歷試中外,無一可稱,此則非假臣一二談,而固聖明之所洞燭也。加以臣早嬰疾病,晩益沈痼,右臂不仁,噎膈眩暈,交侵互劇,發作無常,直一病癈無用人也。才旣淺短,身又癃病,尋常職務,尙懼不堪。顧玆新除之任,豈如臣者所可承當乎?況今北价初旋,憂畏冞增,此正危急存亡之秋也。此時方面之任,決不可人人而虛授也。伏乞亟遞臣職,以便公私,不勝幸甚。答曰,省疏具悉。卿實合此任,宜勿控辭,速往欽哉。
朴守弘,以兵曹言啓曰,今日賓廳武臣講書時,內禁衛李聖復,受點後稱病不進,請推考。傳曰,依啓。
賓廳武臣講書,哨官申可貴論語通,兼司僕缺數字寧通鑑通,部將元振門通鑑通,扈衛缺五六字大學略,武兼許恪通鑑略,哨官張缺四五字將崔時得通鑑粗,主簿李暻史略粗,內禁衛趙文麟詩傳粗。
朴守弘,以都摠府言啓曰,今日本府郞廳,闕內各處摘奸時,內禁衛崔彦奉·朴孝立·安信敏·鄭儀立·吳承男·金仲立·崔得誠,正兵李千立·金貴一·李承立·朴吉金,忠翊衛張大信·表正柱·崔鶴年·吳光仁等,無緣闕直,正兵金判寶·李應臣·潘業仁·廉守明·金男·金鶴龍·李乙男·黃乙立·金應男等,無佩劍,極爲駭愕。內禁衛等,令攸司推考,忠翊衛·正兵等,則自本曹從輕重治罪,何如?傳曰,允。
申翊亮,以弘文館言啓曰,本館書冊留置慶德宮者,多至累千卷,每歲夏月,例有數三番開庫點檢,以防傷損之患矣。今年霖雨,前所未有,不無滲漏汚傷之弊。而卽今現在之員,只有上下番,不得已一人當晝仕,進去奉審而還,似爲無妨。敢啓。傳曰,依啓。
朴守弘,以兵曹言啓曰,當日私奴石卜稱名人,自宣仁門入來差備門外擊錚,極爲駭愕。令攸司囚禁治罪,守門將李擎國,常時不能禁斷,以致闌入,亦爲非矣,請推考。傳曰,依啓。
申翊亮,以漢城府言啓曰,南道監役官趙建陽,牒呈於本府曰,十九日夜巡時,會賢洞上有斫木之聲,追蹤則男丁四名,生松斫伐。執捉之際,反打山直,至於流血,其中出身黃古湜,艱難得捉云。禁山生松,成群斫伐,其罪甚重,而稱是出身,臣府不敢擅便,令攸司依法處置,何如?傳曰,拿推。
義州府尹黃一皓疏曰,伏以,臣遺腹失怙,終鮮兄弟,母子二人,相依爲命。頃於江都之變,老母獨在,臣十四歲稚子,漂轉海島,萬死一生,幸賴金昌君柳廷寬甥沈檍,憐而共濟,得免魚肉之慘。孤苦可哀,孰如臣母子者乎?自經喪亂,老母驚悸,病痼沈綿,數年于今。又未遑將母,受命出塞,母子情理,到此罔極,而義重恩輕,不敢照例控辭,隱忍就別。方寸已腐,恐負聖明,只速罪戾。臣病母,流落湖西扶餘地,而湖西失稔,渾家饑餒,臣之情地,當復何如?臣於奴便,連得病母寄書,缺五六字臣之肝腸,益復潰裂,不得不冒死疾呼於天地父母之前。伏惟聖慈憐察。仍竊伏念,盡瘁守障,死而後已,臣之分也,乞遞歸養,冀得終孝,臣之私也。私情雖重,缺四字叱御回車,臣實兩難,而顧念老母七十餘歲,西日將暮,恐不得一見而訣,終抱無涯之痛也。伏乞聖慈,將臣情理,許令該道,給暇一兩月支過,勅使回程後,卽馳可以還家。當用家奴家馬以行,不敢帶邑子,重貽民弊,幸得趨慰老母而還,則更不生入玉門關,亦復何恨?情切意迫,敢露危悃,將不免冒濫之誅。啓下吏曹。以上出燼餘日記
上在昌慶宮。停常參·經筵。
夜一更,流星出虛星下,入巽方,狀如拳,尾長二三尺許,色白。五更,有霧氣。
申翊亮,以備邊司言啓曰,初聞勅使先聲,不知缺四五字用多少之數,意謂罄竭需用之後,該曹用度必難,缺四五字月,故八結收布,請以八月晦前輸納,以爲繼用之地矣。缺三四字該曹勅使時所用物目單子,其所備用之數,比丁丑謄錄,多小懸絶。該曹撙節之效,於此可見。卽今該曹所儲,尙可支過數年,缺四五字秋穫未就之前,措備綿布,其勢甚難。故缺前畢納,以寬民力宜當,敢啓。傳曰,知道。
又以備邊司言啓曰,以本司八結收布草記,傳曰,修□軍外別無多少懸絶之事,何以如是措語耶?問啓事傳敎矣。竊聞丁丑勅使時,該曹費用木綿一千十二同,今則只二百八十七同零云。帳幕器皿諸具,皆以丁丑舊件仍用,則固有難易之不同,而前後所用實數,若是其懸絶,則實是當初意料之所不到,故啓辭中措語及之矣,敢啓。傳曰,知道。今番則銀價,似爲不計矣。
又以御營廳言啓曰,本廳軍兵,經亂後査覈,雜頉計除,時存實數,五千四百二十三名,前已啓下矣,丁丑以後,出身·奉足·陞戶及自募者,竝七百六十二名,體府牙兵,移屬本廳者,八百二十四名,都合七千九名內,出身八百十五員,而近年番次,定以八百名,推捉一年二次,應立一千六百名也。以此計其番限,則七千之軍,四年一次,番限甚疎,須無鍊習之意,則軍數比前加出,今自爲始,一番務准一千餘名爲限,則三年一次矣,以此磨鍊宜當,而立番軍數,不敢擅便,伏候上裁。傳曰,依啓。番限各減半朔,俾無糧餉難繼之弊。
朴守弘,以都摠府言啓曰,今日入直軍士,中日習射,請出標信。傳曰,知道。
以御營廳分番草記,傳曰,如是加數,則料米之加,幾何耶?問啓。
備忘記,頃者使針醫衿川縣監朴東元,使看病于義昌君家,則顯有厭色,專不用意云,事極駭愕,從重推考。
申翊亮,以弘文館言啓曰,本館上下番,時存八員內,應敎鄭致和,校理李時楷·南老星,副修撰林,出使,修撰李曼·柳慶昌,在外未上來,只有副校理臣李尙馨·兪㯙,而分入上下番,久除下番,事涉苟且,疾病·事故,未可預料。闕員,以在京無故人,後政差出,仍爲牌招肅拜,入直,何如?傳曰,依啓。
刑曹判書洪靌箚曰,伏以,臣病伏中得見下本曹李大成上言,則其中一款,以爲缺數字許謙益,卽臣之族姪,故謙益受刑之日,則臣招刑吏,使之歇杖云,臣看來不勝驚愕。謙益之所犯的實,臣固不能審知,而旣係殺人重獄,則臣忝居司寇之長,豈敢伸私恩而蔑國法乎?此不過做出無理之言,以爲缺四五字國家若有紀綱,則當詰問言根,以正誣陷宰臣之罪矣。此獄起訟之初,本曹以事勢不敢參鞫之意,具由啓稟,則自上有判書勿參之敎,佐貳之官,專掌按治,而當此世道澆薄之日,慮有人言,早欲辭遞,且緣狗馬之疾,前後丐免,不至一再,此實聖明之所洞燭也。今臣之被誣,實出苟冒之致,此後則藉令臣身無疾病,決不可强顔復入於刑部之門,以辱名器,而所患賤疾,一向沈痼乎?大槪,大成無狀之言,不足與較,而謙益·起莘等,俱以宰臣之子,自相發告入於殺人之獄,自前如此大獄,未有無長官而按治之時,外間物議,亦以爲非,以按獄之體而言之,則所當遞臣之職,代以他人,使治獄得當,可也。以臣形勢言之,則旣避其嫌,仍帶其職,事甚苟且。至於開坐之日,謙益等訊問當次,則臣卽缺數字曹分爲二曹,治獄之體,安有如此之理乎?以此以彼,決難仍冒。伏乞亟遞臣職,以便公私,不勝幸甚。啓下吏曹。
京畿暗行御史朴守文,七月二十一日成貼狀啓,長湍府使申瀄,在官三年,別無所作名目,種種剝割之事,而大抵政治無足可觀,不法之事,亦多有之。到任之初,卽聞邑人前萬戶崔崙之有女,欲爲卜妾而不許,則除出移轉之米,勒買於其女之上典黃進處,方爲率畜,相訟之牛,屢以屬公,而或賣白金,或無去處,村民之馬,累度買得,事甚苟且,人言藉甚。加以柴木一駄之代,勒捧二首雉,以爲自奉。宣惠捧上之時,用以最大斗,除出其剩,至於移轉之穀,窮民分給,則些升斗,而宰臣朝士,則題給甚多,校生免講之木,鄕校所用則不多,而遺在處置,不爲分明,民之爲言,雖不可盡信,而瀄,初聞御史之奇,知委各面,多有探知之事,臣轉向他界,數日之後,還入境內,更爲盤問,則前後所聞,大同小異。居官不正,據此可知。還上·免講,必有文書,故馳入境內,先取兩件文書,缺四五字官穀分給,甚爲不均,而校生免講木四同□十疋,缺四五字同三十一疋半,則遺在不下二同,則只書紬二疋布缺五六字扶助米,則大米十五石,田米九石七升內,用下大米十三石一斗,田米三石二斗,遺在大米一石十四斗,田米五石十三斗七升,而府使與鄕校有司,同爲着押成冊,則木同遺在,全沒實數。此雖與分明入己之文書,似或有間,而事甚矇矓,殊極可駭,朝廷處置事。啓下吏曹。
吏曹啓目,粘連。申瀄爲先罷黜,所犯之罪,令攸司覆啓處置,何如?啓依允。
刑曹啓目,粘連。向前申瀄罪狀,依近例,移義禁府處置,何如?啓依允。以上出燼餘日記
上在昌慶宮。停常參·經筵。
夜二更,流星出王良星上,入天津星上,狀如拳,尾長四五尺許,色白。四更五更,月暈,有霧氣。
下直,開城留守金南重,會寧判官李大岦,羅暖萬戶鄭偉立。
傳曰,祈晴祭獻官以下,書啓。
傳曰,祈晴祭獻官以下,賞格,依前例謄書以入。
備忘記,來月旬間,欲爲觀射于郊外,此意言于兵曹。
申翊亮,以承文院官員,以都提調意啓曰,寫字官李廷祥·李震膺·李震淸,缺四五字在喪終制,依前例付軍職,冠帶常仕,何如?傳曰,允。缺四五字咨文已令之已字,如何?
以掌隷院缺四字妻朴氏上言粘目,傳曰,法典所無之事,何如是回啓耶?
朴守弘,以兵曹言啓曰,備忘記曰,來月旬間,欲爲觀射于郊外,此意言于該曹事傳敎矣。試才處,當於慕華館,依前設場,而戊辰年觀射時,武臣堂上以上,訓鍊都監將官,其數不多,似當盡爲入試,而內三廳禁軍,各衙門軍官,閑散武士,其數甚多,一日之內,勢難開試。先爲試取得參後,許試事,入啓施行,今亦依此爲之乎?敢稟。傳曰,依前例爲之。
備忘記,獻官申楫·權義中·金瑗·朴等,兒馬一匹,典祀官兼大祝李梓·郭聖龜·晉尙絃等,各上絃弓一張,諸執事各不粧弓一張,賜給。
左副承旨睦性善疏曰,伏以,臣積傷之餘,重得痰隔頭痛,今已五日,晝夜苦劇,漸至危境。此則上年所患,累經垂死域,而今又復作。得病以後,勺水不入口,氣息奄奄,不能收拾,不得已冒呈辭單,而還出給之命,出於意外,誠恐蹜踖,罔知所出。臣所帶職名,非如閑漫之比,不可一日曠闕,而臣之廢仕,爲日已多。逋慢之罪,實合萬殞,病若一分差減,則卽當扶曳供職,何敢一向退伏,日速嚴誅乎?伏乞聖慈,亟許遞免,俾全微命,不勝幸甚。踏啓以下。
持平鄭東齊疏曰,臣本疏劣,最居人下,罪廢未久,遽蒙敍命,纔忝諫院,旋授憲職,誤恩之及,一何稠疊,臣誠惶縮,罔知攸措。固當感戴洪造,奔走供職之不暇,而第臣素多疾病,方得氣瘧,轉成苦痢,元氣漸憊,危證日出,痛勢極重,尙稽出謝,逋慢之罪,已無所逃。伏乞聖慈,察臣憫迫之情,憐臣病劇之狀,亟許遞免,以全微命,不勝幸甚。踏啓字以下。以上出燼餘日記
上在昌慶宮。停常參·經筵。
夜一更,流星出角星上,入西方天際,狀如鉢,尾長三四尺,色赤。五更,有霧氣。
有政。吏批,判書李景奭進,參判李敬輿進,參議李景義進,右副承旨申翊亮進。
兵批,判書李時白進,參判李景曾出使,參議李德洙式暇,參知金世濂進,右承旨朴守弘進。
自昧爽至卯〈時〉,沈霧。
李明漢,以御營廳言啓曰,今冬先運應立禦營軍,依前,來九月二十五日京中逢點,諸道監·兵使處,行移,何如?傳曰,日數旣減,則立番之期,亦當變通,參酌退定,可也。
吏批,以金集爲承旨,閔應協爲掌令,尹瀁爲持平,柳淰爲副修撰,嚴鼎耉爲平安都事,具義俊爲長湍府使,金河寬爲奉常主簿,張時憲爲五衛將,李暺爲部將,李眞卿爲訓鍊都正,李順命爲忠翊衛將,李時英爲知事,李惟泂爲都摠都事,李汝男爲武兼宣傳官,睦性善·李之鎭爲司直,鄭泰齊爲副司直,呂爾載爲副司正,柳宇燁爲仁川監牧官。副護軍李廷彦,宣沙浦僉使金礪器,今加嘉善,春川府使申景柳,副正洪乃範,今加通政。
李明漢啓曰,新除授承旨金集,時在連山地,斯速上來事,下諭,何如?傳曰,允。
傳曰,訓鍊都監馬兵,亦爲依前試才。
李明漢,以備邊司言啓曰,兵部所送賞銀回咨,已爲寫完,而不必專差入送,姑待後日順便,何如?傳曰,謝恩之行,順付以送,何如?
又以備邊司言啓曰,中使碑文齎去事,已爲停當,覓得節物,付送此行,事甚便當。早梨五六百介·新柏數百房,令平監,預爲措備以待,而天時尙熱,新物易敗,姑留枝間,見中使先文後,臨時付送之意,行移,宜當。敢啓。傳曰,依啓。傳于申翊亮曰,備局引見。
申翊亮啓曰,賓廳會坐,引見事,命下矣。事涉新規,三司長官命招乎。何以爲之?傳曰,勿招。
大臣及備局堂上引見。入侍,領議政崔鳴吉,左議政申景禛,綾城府院君具宏,兵曹判書李時白,吏曹判書李景奭,行大護軍朴潢,兵曹參議李景義,吏曹參議金世濂,承旨朴守弘,記事官李天基·朴長遠,假注書洪處大,事變假注書韓縝。
上御崇文堂。崔鳴吉進曰,今年之農,雖逢旱災,落種之處,則庶有可望,而不幸遇水災,多所傷損云矣。上曰,然矣。幾何傷損乎?崔鳴吉曰,遠方則第不聞知,而畿甸近水處,則全不可食云矣。申景禛進曰,所餘禾穀,遇水方長,若早霜則不可說也,而不如上年云,則不近之言也。上曰,不遇水災,則今年農事,似好矣。崔鳴吉曰,缺四五字人言之太過矣。上曰,近水處遇水災,則其害必甚矣。李時白進曰,今年之水,比諸乙巳,則不及一丈云矣。上曰,年歲若豐,則民或可生,而事事不幸如此矣。崔鳴吉曰,前者所陳發送中使事,傳敎,則旣謹悉之,而彼中,不定水陸未期,亦何分明言之?姑見伴臣狀啓,處之,宜當,中使則使之治行而待,何如?上曰,依允。崔鳴吉曰,中使往時,碑文印送,可矣。上曰,然矣。崔鳴吉曰,勅使往後,都下有訛言,此言入彼,誠可憂也。此後之事,各別措心,宜當。上曰,近來料理,有何事?崔鳴吉曰,別無料,外議以爲軍政抛棄,而丁丑不及爲之,以待戊寅,戊寅凶荒,以待今秋,今秋之豐凶,不可預知,而今日之事,豈可妄爲,豐凶未決,物情難鎭,鎭靜之道,目前爲急。上曰,置而不爲,豈是鎭定之道乎?有所恃然後怯夫持心,無所恃,則勇士亦怯人,知無可奈何?置之不爲,則人心疑懼矣。申景禛曰,凡事當着實,令兵水使自本道充軍額,則遠上所聞,亦爲尋常,臣言于具宏,都監軍兵,使之益數,而食之甚難,分番守衛,似爲宜當。上曰,凡事敢爲則善矣,而無蹤甚難,長日漸次爲之,則可矣,而置之不爲,則雖十年,何以成乎?申景禛曰,臣意亦欲作事無迹。上曰,彼國責以不可爲之事,畢竟必有事矣。被虜人,前則大槪爲之,而今則使之必書居住,國必有事矣。然豈可捉送吾民乎?頑民不有法令,邊將解弛,每每生事,此則各別爲之。崔鳴吉曰,難堪之事,非至一二,而架漏支過,則可以支過數年矣。上曰,雖或支過,我則自强,可矣。崔鳴吉曰,數朔之內,不可爲可恃之勢,而物情駭懼,則必生事矣。臣意,鎭靜爲可矣。上曰,何以生事乎?鳴吉曰,彼之事變,不可逆料,缺五六字詐言百出,朝廷忼慨之言多出,請倭之缺四五字士大夫亦言之,小民耳聞而亦言之,彼國亦將得聞持難,爲缺之,國不爲之備,而彼則聞訛言,以實疑之,則可慮矣。上曰,此言然矣。鳴吉曰,數月之間,拱手無爲,而擇任人才,爲先務矣。忠淸監司,已爲得人,全羅監司,箇滿已迫,擇送,可矣。三南之事,方伯不必啓稟。上曰,藩臣豈可任意爲之?必爲後弊。崔鳴吉曰,具鳳瑞,善治民,可謂有才,而於軍旅事,則未知其何如矣。上曰,人才絶乏可慮。崔鳴吉曰,無可恃之人矣。上曰,高宗南渡之後,若無人才,則何以中興乎?崔鳴吉曰,高宗非高明之主,而人才盛出,我國何以及之?上曰,爲國盡心之人,則必皆早死,可怪。崔鳴吉曰,閔聖徽亦多病云矣。上曰,監司·兵使得人,則善矣,監兵數小,而不得一一得人,人才或滯於下僚耶?崔鳴吉曰,欲知人才而無識鑑不得知矣。蕭何之於韓信,可謂奇矣。臣之識見,何以及之?上曰,盧守愼擧李舜臣·權憟,可謂有知人之鑑矣。鳴吉曰,先王朝,無名宰相,亦皆知人矣。上曰,取笑之人,例有才局。自古有愚氣者多才,則才出於氣,可知矣。李時白曰,如韓信·李舜臣者,何以得之,而今之用人,祗看履歷,無履歷則人必毁之,人才何以得乎?上曰,今之可憂者,不在鍊兵,而將才·糧餉,爲先務矣。鳴吉曰,然矣。上曰,戰國得將,易於平時,戰陣試人易矣,空中得人難矣。李景奭曰,雖有欲用之人,而人必譏之以私,人才,何以得乎?上曰,不可不見履歷,而相當任,次次用之,可矣。崔鳴吉曰,邊士紀爲人,無英發之氣,而內實勇敢,故以小臣之言,用爲水使矣。上曰,巡檢使往時,有意察之。崔鳴吉曰,堂上官中,宰相之器,有七八人矣。趙啓遠,欲用之而曾爲守令,民多怨之,此必猛制之致也,試之,可矣。上曰,民雖有怨,而見其蹤迹,則知其是非矣。崔鳴吉曰,今有七人可用者,如金世濂·李景義·鄭太和·具鳳瑞·李厚源·李明漢·李基祚,卿相之器也。上曰,明漢善文矣。今之善文者,誰爲首耶?崔鳴吉曰,李植矣。上曰,以大提學外,言之。鳴吉曰,明漢外,不得思也。上曰,明漢,性弛緩矣。鳴吉曰,可試之。景禛曰,其量寬大矣。鳴吉曰,平監遞任,則鄭太和·具鳳瑞可爲,而未知其優劣矣。上曰,可合,而鳳瑞,則無珍重之擧矣。崔鳴吉曰,以此見輕,而才則多矣。上曰,李景曾可矣,而纔遞嶺伯,將不得送之。上謂申景禛曰,領相論文,卿可論武。申景禛曰,人不能每事盡善,而朝廷,每以繩墨糾之,邊將,以是無誠矣。上曰,武人雖或庸劣,而文官亦不善矣。申景禛曰,然矣。武人,與文官不協,則必遞其任矣。上曰,李時英之輟,可謂已甚。崔鳴吉曰,防軍價布,量給監司,更無自用之路,若貪則豈如是乎?上曰,李時英,爲人不實然乎?李時白曰,早年登第,少有勇力,而輕佻妄言矣。上曰,善射乎?李時白曰,善射。具宏曰,馬上才,亦一等矣。崔鳴吉曰,問于閔聖徽,而若失實,則渠必冤痛矣。上曰,問之。差倭至今不來,何也?崔鳴吉曰,不知矣。洪眞男,以此待之。上曰,倭事亦難知。申景禛曰,臣則以爲不可憂。具宏曰,待風云矣。崔鳴吉曰,三南戰亡軍士,代定定奪,而未易爲之。臣曾經軍籍廳堂上,故有餘習,軍兵闕額,必欲充之,臣之遠近族屬來見,則可充軍役者,多而,無一人充定者,品官妾子,亦不擧論,守令非不知之,而時習如此,不得獨爲之,有朝廷之令,然後可以充定矣。冒屬三醫司生徒,吏曹書吏,自曹成案,則可矣,而尋常遞易,故有意成冊,置諸備局,而若有間隙,不得爲之。今年若非太凶年,而各官,善爲充定,則不至紛紜矣。臣生長先王朝,亂後事頗得知之,京中兒童,撥定砲手,而人不得怨,今則不得爲之,京兒多閑遊,習以爲常,祖宗朝法制,到今專廢矣。上曰,非他,無紀綱之致也。如閭閻奴强主弱之比也。崔鳴吉曰,缺三四字義可托定軍役矣。上曰,白首則何所用乎?申景禛曰,豈盡白首?上曰,非盡白首,則先爲汰定似可?鳴吉曰,校生則,使都事考講,可矣。上曰,此二事,漸次爲之。具宏曰,馬兵,可得百名矣。上曰,自軍中得之乎?具宏曰,無馬之軍,欲請司僕馬給之矣。上曰,分養而分給,可也。申景禛曰,臣率都監軍時,頗似訓習矣。上曰,都監軍難制,左相遞後,稍似紊亂,而近來復齊矣。申景禛曰,造軍非難,而軍糧器械,甚難辦矣。上曰,都監軍,多得額外,分番鍊習,可矣。申景禛曰,軍不在多矣。崔鳴吉曰,至尊不可有營。御營之號,改之,可矣。上曰,豈係於名乎?李時白曰,束伍軍,精抄時存之數,數邑抄來矣,精抄成冊,爲兵火所失,無可考之路,更爲行移,何如?上曰,其時事目,使之極擇試入,精抄每年試才,升降復戶矣。李時白曰,見其辭色,則渠以復戶爲疑矣。上曰,其時不爲,則今可爲之,而春抄新試,升降試才,則彼不樂從,未知何如?見有好事,則後必樂從矣。李時白曰,試才而年少有才者,一年復戶,則誰不樂從乎?上曰,然則好矣。上曰,禁軍衣服之制,何以爲之?李時白曰,內三廳各處,已爲分付矣。上曰,武士盡爲狹袖之衣,則好矣,渠等不厭乎?崔鳴吉曰,皆好之,而貧不能趁速爲之矣。上曰,禁軍皆貧殘,改服之時,各別賜給,何如?李時白曰,下敎至當,雖賜一疋,感悅必極矣。上曰,豈可給一疋乎?李時白曰,當磨鍊取稟矣。上曰,不必取稟,而各給兵曹木二疋,可矣。李時白曰,禁軍抄壯,其數堇至一百五十餘員,亦爲擇給箭串場牧養馬,何如?上曰,先抄一百員,給馬,可矣。李時白曰,造甲六百,牛皮多入矣。上曰,豈可一時爲之?衣之不便,則不如不爲。上曰,唐甲好乎?申景禛曰,好矣。李時白曰,胡甲甚好。上曰,缺三四字後用甲,第以胡甲爲之。崔鳴吉曰,缺五六字謝恩使發行之前,改服·觀射等事,缺五六字我國人,浮淺而訛言日興,此等事,必害於彼聽,退行無妨矣。上曰,誠有遠慮,退之,何難。
靑松君沈詻疏曰,臣猥以庸品,濫廁宰列,聖恩如天,恒切感激。仍竊伏念,臣於上年,叨受方面之任,其時仍備局行會,有侍女抄送之擧,巡歷各邑,審察官物,獨襄陽之妓,稍勝於他處,擇定一人,使之治裝,入送矣。厥後,以不謹精抄之罪,議律之際,臣與府使睦敍欽,輕重旣差,臣又旋蒙恩敍,至於忝竊非據,當初所失,專在臣身,而畢竟謬及於他人,臣雖昏暗,豈能自安於心耶?擬以實狀,仰溷聖聽,固已久矣,而惶恐趑趄,以至今日,臣猶知愧,人謂斯何?揆諸事理,終不可閔默,以重罪累。玆敢仰觸天威,冒昧陳達,僭越之誅,亦所難逃。伏願聖明,削臣職名,俾與敍欽,同置罪籍,以礪廉恥,以正刑章,幸甚。答曰,省疏具悉。卿其勿辭。以上出燼餘日記
上在昌慶宮。停常參·經筵。
夜三更,流星出離宮星上,入羽林星下,狀如鉢,尾長四五尺許,色赤。
朴守弘啓曰,今日已爲處暑,明日常參·經筵,依例取稟。傳曰,只晝講。
傳曰,左相入往時,率去向化,幾名耶?
朴守弘,以備邊司言啓曰,傳曰,左相入往時,率去向化幾名耶事,傳敎矣。向化已爲入在者之妻子二十六名,全義向化四名內,隣族竝十三名,則已爲上來,而忠淸道未及上來者,六名,待其缺六七字實,然後可知實數,今則未知缺六七字敢啓。傳曰,知道。
傳曰,勅使之來,每有私送之物,而我國則一無表情之擧,其於事體,似爲未盡。如秋鷹·白鶻·倭劍等物,擇好入送,以爲回禮之地,未知如何?
朴守弘,以備邊司言啓曰,今此呈章所送鸚鵡·狗馬等,非但出於誇耀,亦是別示親厚之意,則在我之道,亦須有以相副,然後歡心可結,而情禮無欠。臣等本有此意,而可送之物,苦患難得,玆未敢仰請,今承下敎,實爲允當,但秋鷹似爲節早,白鶻雖産於北道,而亦甚稀貴,試爲行文求得,送於節使之行,而節鷹四座,倭劍四柄,竝擇佳品,令謝恩使,爲先持往,何如?傳曰,苟充以送,則不如不送,下敎之物,竝爲盡心覓得,隨後入送。
李明漢,以都摠府言啓曰,今日入直軍士,中日習射,請出標信。傳曰,知道。
朴守弘,以備邊司言啓曰,以本司草記,答曰,謝恩使之行,順付以送何如事,傳敎矣。依聖敎,順付謝恩之行,實爲便當,敢啓。傳曰,知道。
備忘記,判決事李景嚴蔑法循私之狀,極爲駭愕,姑先罷職。
朴守弘啓曰,社稷親祭受誓戒,只隔二日,而本院時仕人員甚少,廳中不成模樣,都承旨李基祚,以病呈辭,還出給命下後,未卽出仕,左承旨李明漢,方在直所,而自二十一日,重得毒瘧,晝夜苦痛,不省人事,勢難仍在直所,右副承旨金集,時在連山地,同副承旨李浣,時在北靑任所,擧動前俱無上來之理,廳中,只有小臣守弘及左副承旨翊亮,非但凡公事出納之際,未免苟簡,抑於親祭時,承旨六人,各有所事,不可闕一,依五月祈雨親祭時,在外承旨處置之例,令該曹稟旨處置,何如?傳曰,依啓。
申翊亮,以內醫院都提調言啓曰,本院月令劑藥官等,晴雨勿論,逐日來仕,凡啓下藥物,盡心劑進,其苦倍他,故自先朝,仕滿六朔勤仕者,本衙門高品付祿,或除審藥,以酬其勞,意有所在,而今者典醫監醫官張繼遠·李維吉,惠民署醫官李時精等,皆勤仕十六朔,而張繼遠則已滿十八朔,令本署本監,高品付料,或除審藥事,依前捧承傳施行,何如?傳曰,依所啓施行。
又以內醫院都提調言啓曰,本院劑藥書員李命出來,代諸伯男入送瀋陽,而訓鍊都監砲手,則十朔交替,而侍講院下人,亦有替代之例,則本院下人,似當一體施行,諸伯男之代,以書員金繼賢,今次謝恩使之行,依前給馬入送,何如?傳曰,依啓。
朴守弘,以御營廳言啓曰,今冬先運御營軍,九月二十五日,京中逢點事草記,傳曰,日數旣減,則立番之期,亦當變通,參酌退定可也事,傳敎矣。自前先運軍,則九月二十五日逢點,十月初一日入番,十二月十六日放送,後運,則十二月初十日逢點,十六日立番,三月初一日放送,各立二朔半,而此軍,皆是外方農作之人,當其立番,急於春耕,二月一朔,例爲呼悶矣。因各減半朔事,傳敎矣。欲減二月一朔,先運則自十月初一日至十一月晦日,後運則自十二月初一日至正月晦日爲限,各立二朔,則通共四朔,故先運逢點之日,依前入啓矣。聖敎如此,先運逢點之日,定於十月初十日,十六日爲始入番,次次退定,宜當,而軍情,每以春耕爲重,何以爲之?敢稟。傳曰,二月望後下去,而不至大段廢農,依此定日施行。
申翊亮,以吏曹言啓曰,政院啓辭,社稷親祭受誓戒,只隔二日,而本院時仕人員甚少,廳中不成模樣,都承旨李基祚,以病呈辭,還出給命下後未出仕,左承旨李明漢,方在直所,重得瘧疾,晝夜苦痛,右副承旨金集,時在連山地,同副承旨李浣,時在北靑仕所,擧動前俱無上來之理,廳中只有小臣守弘及左副承旨臣翊亮,非但凡公事出納之際,未免苟管,抑於親祭時,承旨六人,各有所事,不可闕一,依五月祈雨親祭時,在外承旨處置之例,令該曹,速爲處置,何如?傳曰,依啓事,下敎矣。親祭當前,承旨之在外,勢未入來者,似當竝遞,而近侍遞改,非該曹所敢擅便,敢稟。傳曰,依啓。
大司憲鄭廣敬,掌令閔應協,持平尹瀁啓曰,三南之民,幸免兵火,國家需用,專靠於此,百役叢萃,將不堪命,固宜靜以撫鎭,以示一分之惠,雖事在不得已,猶可已也,況此可已而不必爲者乎?臣等,伏聞巡檢使,率三從事,不日當出巡,舟師整理,各有該掌,而巡察·統制,亦可以時合操,揆其勤慢,缺六七字而視爲尋常,欲行聳動之擧,則缺六七字猶或可也,豈可逐年發送,有若年例定式者哉?缺四五字雖務從簡約,大官接待,自有體面,不惟廚傳迎送之弊,已極不貲,先聲所及,遠近騷然,前期聚集,累月廢業,一番點閱,無益於實着,而其爲民害,有不可勝言,請巡檢使,勿爲下送,或於不時,發遣御史或從事官,以爲警飭之地。國綱不立,百隷怠官,本府重囚,典獄署,任其越獄逃躱,事甚駭痛。當該直官,請命罷職。答曰,巡檢之行,不爲無益,更加思量,勿復煩論。獄官推考。
朴守弘啓曰,承旨有闕,政事,何以爲之?傳曰,明日爲之。
朴守弘啓曰,典獄署當該官推考事,命下矣。臺諫,方以罷職論啓,推考傳旨,不得捧入之意,敢啓。傳曰,知道。
戶曹判書李溟疏曰,臣年過七十,氣血已衰,兩脚蹇澁,津液垂渴,近添脈絡礙滯,不得屈伸,病勢至此,危亦極矣。材無寸長,久叨匪據,其於錢穀出納算數,心計茫然,不省爲何事,徒泥惜費,適足致謗,已試之效,無一可觀,日者多事,責應旁午,自分顚仆,必召僨敗,而當事呼籲,極涉逋慢,遂爲抵死黽勉,擧職之能,無望乎臣,而疾病之劇,勢所然也。今之呈單丐遞,固非循例之請,而加由異數,又出夢寐之外,臣於病床縮伏,諄諄語口,今將自此,只待死日,而無以仰答生成耶?因之嗚咽,不能自定,臣非木石,當此孔棘之時,死而後已,銘在心曲,苟有一毫可堪之勢,何敢飾辭虛讓,以負聖恩乎?臣於自前,偏蒙殊渥,得保殘喘,今日生全之恩,復望於聖慈。伏乞天地父母,諒臣肝肺之懇,亟賜遞免,以便公私,無任激切屛營之至。答曰,省疏具悉卿懇。卿宜勿辭,調理察職。以上出燼餘日記
上在昌慶宮。停常參,有晝講。
有政。吏批,判書李景奭進,參判李敬輿陞補進,參議李景義進,都承旨李基祚進。
兵批,判書李時白進,參判李景曾在外,參議李明漢進,參知金世濂進,右承旨朴守弘進。
兵批啓曰,統營虞侯,今當差出,而不次擢用十人員擬望,何如?傳曰,依啓。
吏批啓曰,承旨二人,今當差出,而除在外及有病故·時推外,擬望之人乏少,時推人員,竝擬,何如?傳曰,依啓。
兵批〈啓曰〉,傳曰,戰亡將士之子錄用事,當初定奪啓下,而厥後絶無錄用之擧,何以如此耶,問于政廳以啓事,傳敎矣。戰亡將士之子錄用事,其時至捧承傳,而臣等,昏不致察,致勤聖敎,極爲惶恐待罪。傳曰,知道。勿待罪。
李基祚啓曰,來月初三日社稷親祭,明日受誓戒,視事,自明日至初三日,不爲取稟之意,敢啓。傳曰,知道。又啓曰,戰亡將士之子錄用事,當初定奪啓下,而厥後絶無錄用之擧,何以如此耶?問于政廳以啓事,傳敎矣。問于吏曹,則以爲臣等亦當留意於此,而甲子·丁卯變亂時戰亡子孫,則曾已啓下,而其年歲多少及經亂後存亡與否,未能詳知,故方加聞見,多在外方,未易探悉。丙子戰亡人子孫錄用事,則啓下公文,自兵曹未及來到,今方聞見,而亦未得詳,未及擧行,致勤聖敎,不勝惶恐云。問于兵曹,則亦以此待罪云矣。傳曰,知道。
傳曰,戰亡將士之子錄用事,當初定奪啓下,而厥後絶無錄用之擧,何以如此耶?問于政院以啓。
傳于朴守弘曰,監董人等,令該曹照例施賞。
吏批,以李行源爲注書,李大純爲通川郡守,金世濂·李德洙爲承旨,尹兼善爲判決事,李行進爲務安郡守,崔蘊爲南平縣監,李時楳爲獻納,李省身爲兵曹參知,李時馣·李泰運爲學錄,韓亨吉爲兵曹參議,鄭昌胄爲承文院副正字。
兵批,鄭漢驥爲慶尙右水虞侯,今加折衝,蔡聖龜爲文兼宣傳官,崔屹爲守門將,權鼎吉爲兼司僕將,鄭檝爲都摠經歷,金集·李浣·洪乃範爲副護軍,李明漢爲僉知,許啓·申翊亮爲副護軍,尹得說爲司果。
大司憲鄭廣敬,掌令閔應協,持平尹瀁啓曰,臣等昨承巡檢之使,不爲無益,更加思量,勿復煩論爲敎,臣等固當將順,而退不敢復言矣。第念軍國重事,不厭熟講而善處,愚夫千慮,亦有一得,安敢不盡所懷,以負論事之責乎?舟師器械,上年十缺數字已令整理,設有未盡,今可摘奸而已。缺四五字可摘奸,而發遣重臣乎?本道春秋合操,亦當練習,巡檢一度點閱,有何所益乎?民雖至愚,亦知事理,係是不得已之擧,則雖傾財敗産,顚仆道路,不敢疾怨者,知朝廷之不得已也,如客使之行,需用之資,刻期卜定,無敢或後者,是也。巡檢使之行,自前往來,別無實效,而貽弊百端,此非奉使之臣,不自檢束之致也。列邑鎭堡,畏㤼太過,徵督於貧寒之軍卒,浪費人情於不覩不聞之中,其間貽弊,有難勝言,廚傳迎送之弊,特其細事耳。設或委遣京官,檢察勤慢,一從事,亦足警飭。請巡檢使勿爲發遣,以除民生一分之弊。獄官失其重囚,則自有應罷之律,此非難得覈出之事,豈可以推考而懲其罪?典獄署當該直官,請命罷職。答曰,依啓。巡檢使事,已諭。
朴守弘,以右邊捕盜從事官,以大將意啓曰,曾因備邊司啓辭,屠牛處處,斷窺伺矣。本月二十五日朝,軍官田義男,私婢正禮稱名人,屠牛潛賣之際,窺伺捕捉。當此貴牛之日,不畏國法,恣意屠殺牛隻之狀,極爲痛惡。前項正禮及犯肉,竝爲移送刑曹,依法處置之意,敢啓。傳曰,依啓。軍官照例施賞。
朴守弘,以兵曹言啓曰,本曹堂上中,參判臣李景曾,在外,參議臣韓亨吉,參知臣李省身,俱未肅拜,獨有判書臣李時白,而外司及備邊司坐起往來,則入直無人,假參知差出之意,敢啓。傳曰,知〈道〉。
又以軍器寺官員,以都提調意啓曰,卽今武備,莫急於火藥,故別設一廳,煮出焰焇,而該用鹹土,閭閻絶乏,繼用無策,極爲渴悶。似聞仁慶宮·慶德宮兩宮內外,多有可用之土,欲爲取用,而係是宮墻之內,不敢擅便,請令守宮衛將,勿爲禁止,使之取用,宜當。敢啓。傳曰,依啓。
又以刑曹言啓曰,都城屠牛之患,間或有之,自本曹十分嚴禁,一邊窺伺,而未得其屠殺之人矣,昨缺數字於中路近處,捉得牛肉肉主車夫金愛男,缺五六字冒法屠殺,自有其律,依律定罪之意,敢啓。傳曰,知道。
又以刑曹言啓曰,本曹獄訟之地,繁務倍劇於他司,而佐郞蔡聖龜,病重不仕,已經旬日,聞其所患,漸至深苦云。所掌之務,不可久曠,請蔡聖龜,閑官換差,何如?傳曰,依啓。
又以兵曹言啓曰,南所衛將李楷,假參知落點,在近廳忠壯衛將李澄兼察之意,敢啓。傳曰,依啓。
申翊亮,以內醫院官員,以都提調意啓曰,因劉三淸進告,以貝母等材採取事,發送院官員於慶尙·江原等道,而第念各官厭其新創之事,或不顧見,則終必有難得之患,尤甚慢忽之處,令監採官,移牒本院,以爲入啓治罪之地。且前者甘草着實培養事,曾已下諭,今此監採官,所管各官爲先摘奸成冊,俾無虛曠之弊,而近來各道封進所産藥材,漸不如前,慶尙道秋等別卜定白朮等材,亦令監採官,依前例監封上送,宜當,此數款節目,兩道監司處,下諭,何如?傳曰,依啓。
李明漢疏曰,伏以,臣得此別樣毒瘧,忍痛供仕,轉成沈痼,不省人事,方在直所,而該掌之事,供於同僚,昨於引對之時,臣旣當入侍,又有區區願達之誠,欲起還仆,少無加減,一向苦劇,若過數日,散齋之後,則雖欲自處,勢必未易,臣欲等待差病,則曠職之久,無異於在外之臣,臣誠狼貝。伏願聖慈,俯察臣悶迫情勢,亟賜遞免,以便公私,臣不勝激切,謹昧死以聞。踏啓字以下。
李德泂疏曰,伏以,臣老衰且經大病,行步跛躄,不利趨走,衆所共覩。今此社稷親祭,以臣循法例差定禮儀使,其不堪贊導之任也,聖上之所洞燭也。伏願察臣衰病,亟遞臣本職,仍改禮儀使,以便公私,無任幸甚。取進止。答曰,省箚子具悉。卿其勿爲控辭,使參判代行。
午時,上御文政殿,講詩傳。入侍,知事南以雄,特進官朴潢,參贊官申翊亮,侍讀官李尙馨,檢討官柳淰,記事官李正英·李天基·朴長遠。上講前受音一遍,新受音釋各一遍。李尙馨曰,乘馬路車者,天子賜諸侯,必以車馬·弓矢之謂也。柳淰曰,小積曰委,多積曰積。上曰,積字讀作勅,則義亦異乎?尙馨曰,音雖有異,其義則不遠矣。朴潢曰,古者方伯之任極重,周召以下,皆爲之矣。今則只有方伯之名,而無着實之事矣。上曰,剛柔得中極難,剛則柔不足,柔則剛不足,此人之大病而亦難改矣。上曰,尹吉甫等五人中,功德誰爲最者?尙馨曰,尹吉甫·仲山甫爲最矣。潢曰,自古中興,必得人材,今亦中興之時也,數三功臣,亦豈非人才乎?今若必欲得尹吉甫·仲山甫而有爲,則無難爲也。上曰,宋高宗時,多有人才,足以保缺數字恢復,而又多有小人,從而害之矣。潢曰,宋之人才缺二字而高宗之立志大異,終至於斯矣。上曰,萬古人才,無如宋時之多矣。潢曰,自古人才,必待君臣情義相孚,然後方可濟事,不然則雖有管·葛之才,無可奈何矣。目今人才則未如古,而事勢則如南宋,不知所爲也。上曰,因國事,可謂危急存亡之秋也。然若有人才,則豈無可爲也?潢曰,我國雖有八道,不如南宋之一隅,而以國事言之,自丁卯至今已十年,自丙子至今亦已四年,而無一事成者,如此而可以有爲乎?如臣迷劣,莫知所爲,而身當大事,夜不能寐矣。淰曰,有田一成,亦能恢復,我國則能有八道,君臣上下若一心共力,則何事不可爲也。南以雄曰,人皆各執所見,不採群策故也。淰曰,以大舜之聖,亦必闢四門,人君聽治之德,無過聽納,以常人言之,長者所敎,皆逆於耳,而必利於行矣,能察乎此,則幸矣。上曰,漢高祖之知人,似過於堯·舜矣,堯·舜亦有誤用之人,而高祖則知其可作相者,奇矣。尙馨曰,近來軍國重事,不出朝報,朝報之不出,可矣。兩司之官,亦不能知,使注書祕密書送,何如?上曰,此言,不無所見,而書出之後,則無祕密之意也。且我國之事,雖云祕密,豈不可知也?淰曰,耳目之官,亦不能知,事甚未安。使注書,封送草冊于臺廳,則一諫官知之,足矣。上曰,問于大臣處之。上問朴潢曰,卿何時欲作巡檢之行耶?潢曰,小臣欲於晦日辭朝矣。臺諫方爲所啓,所啓之意,似是,小臣欲有所達,而不敢矣。嘗恨我國有八路之大,而國勢至於如此,臣略知下三道之事,若保下三道,則何事不可爲也。爲監司者,雖云能知,不過能題議送,善於差役而已,而瓜滿已迫,則臨事,必曰新監司來也,束手不爲,十朔之內,有何所爲之事也。臣頃在備局時,有一幼學上疏,請以兵·水使兼守令,此是常言之事,而凡事必慮始而思其終,前者所試之邑晉州缺數字則有後弊云,小臣之意,則必措置兵·水使,缺四五字無使軍士,至於大苦,可也。且自國家,有分定於缺數字之物,則兵·水使,又爲分定於各浦,此皆出於軍士矣,小臣雖下去,亦無可爲,雖與監司相議,亦多矛盾,以監司兼摠而爲之,則似可,而兵·水營之事,監司越視而不顧,監司若料理兵·水使所食之物,而變通則,似好矣。上曰,無出處,故古人如是爲之,若有出處,則古人已爲之矣。潢曰,外方之民,身役重而結役輕,且量田之後,結數頗多,料理措置,則豈無可爲之事乎?上曰,加賦而爲之,則孰不能爲也?潢曰,守令官廳及貢物,監司,若通融磨鍊增減,則雖不加賦,所餘不多矣。申翊亮,亦曾爲守令,必知此矣。翊亮曰,小臣爲下三道守令,慶尙道,官廳所納最少,或加賦或別樣措置,可以爲之。至於忠淸·全羅道,則官廳所納,甚優。向者營將設立之時,送其糧,亦無不足矣。小臣爲泰仁郡守時,見民之爲兵營騎兵者多怨,而爲步兵者多喜之矣。潢曰,小臣爲靈嚴郡守時,兵使送米一斗,責徵蔽陽子十葉,小臣以爲無理,卽爲放報,則兵使曰,非不知無理,而非此則無以爲食,必須換送云,以一斗米,得十蔽陽子,分給軍士,一蔽陽子,受一斗米矣。潢曰,小臣之意,雖卿大夫,收二疋木給軍士,如保兵之納木也。師行重輜重,今則軍無所食,師行糧餉,則男負女戴,若有一賊騎,則可以絶之矣。上曰,糧餉之事,思之已久,而無不爲矣。卿今南去,料理爲之,且廟堂不憂之耶?必知之矣。潢曰,廟堂之意,則必欲從容矣。上曰,不但外也,內亦豈無可備之道乎?右相在時,亦已言及,而雖欲無迹爲之,豈無次之可爲之事乎?潢曰,近日廟堂,果無所爲之事,雖不能從速設鎭,似有可爲之事,而心甚沓沓矣。忠淸道亦多可爲之處,以慶尙道言之,金吾·御留兩城極好,以臣所見,茂朱山城最好,而且運糧便易。土地亦缺四五字大野空曠。此城則山外有山城缺六七字之處,只可從嶺上,見其中矣。上曰,前聞以水少爲欠矣。潢曰,水多而無欠矣。上曰,一道必各有一二山城,然後可以保存矣。潢曰,新經大亂,而君臣上下,架漏度日,如此而何事不爲也?上曰,其言是矣。雖當太平,豈無武備乎?上謂潢曰,卿行若由山城近處,則見之,可也。潢曰,不過一二日程,見之何難?已有廟堂分付矣。慶尙道則南海·巨濟之外,無他島,全羅道則諸島甚多,其諸島,民若入居,則皆爲實島矣。宣廟朝統營之移設,大丘之設營,皆李時發爲監司時,所爲事也。上曰,今之監兵使·守令,不爲計畫,而前之所爲之物,亦多減之矣。潢曰,今之所謂善治守令者,頗多如此矣。全羅道卽古之百濟,慶尙道卽古之新羅,當時皆兵强士精,今則合而有之,而無一保障之所矣。湖南風俗,小臣熟知之矣。人心强悍,若但以仁惠治之,則不可矣。上曰,具鳳瑞,不威稜,慮其過於柔矣。潢曰,人皆曰,具鳳瑞有才善治,而小臣之所慮者,其道之民,或曰佛監司,或曰不下一杖而治之云,脫有事變,則必不以佛監司而從之也。上曰,元斗杓,頗有威稜,其爲方伯時,民多畏之之矣。潢曰,元斗杓爲監司時,申翊亮爲守令,知監司之不足處,莫如守令也。上曰,然。監司未必知守令賢否,而守令則詳知監司矣。翊亮曰,小臣多經守令,嶺南經五監司,湖南經二監司,元斗柄則威稜已立,故畢竟則不用刑杖,而列邑之事,自然修擧,守令亦無所事矣。潢曰,小臣,若但往來,則單騎亦可,而若有巡檢之事,則體面,亦不可不顧,雖欲從簡,亦不太簡矣。但小臣所憂者,脫有事變,而臨時下去,則號令無可施處,三道監司,皆有牙兵,沿海牙兵,則皆屬巡檢使,則雖有事變,可以號令而載之於船矣。沿海閑遊武士,則稱以軍官,有事則帶率,何如?上曰,牙兵則似好,而軍官則近日武士,多有投入於各衙門,多閑遊者,似有此弊矣。雖不可多率,議于大臣,量宜爲之。上曰,我國舟師,甚是好器,而前者江都火藥弓矢,皆是無用之物,欲放大砲,而火藥無氣,不得放云,無用之物,擇而棄之,使無相雜之患,可矣。潢曰,我國軍器,甚無形矣,鳥銃有赤色,箭鏃如甘土,不可放不可射矣。潢曰,我國兩班甚多,不出一匹木而閑遊,以何養兵,臨亂領來之人,亦非其罪,所領非所養,皆懷潰散之心矣。上曰,卿之三從事官,皆率去乎?潢曰,三道若各有摘奸之事,則不可不率去,而今姑只率一人而去。上曰,舟師,若着實爲之,則極好矣。潢曰,戰船,通三道一百二十隻,兵船·防牌船,合以計之,則甚多矣。一船一年所入之軍,八千名矣。若重主鎭,則其餘諸小島,則不關矣。上曰,小賊則雖不合竝,可以禦之,見大敵則合竝,可矣。上曰,臺諫思小弊,而不思有關處矣。巡檢使之巡行,猶勝於不行矣。潢曰,雖有小弊,有所利益,則豈無所關也。罷出。以上出燼餘日記
上在昌慶宮。停常參·經筵。
以藥材監採有旨單子,傳于金世濂曰,此醫官各別擇送,如或不得以來,則從重治罪,俾無受賂稱頉之弊事,言于本院。
金世濂,以禮曹言啓曰,政院啓辭,以政府粘目,傳曰,死節無異,而旌表不同,何以如此耶?承旨察啓事,傳敎矣。臣取元本中分類,逐一相考,則自縊·自刎·自焚·投巖·投水·罵賊,及其死則一也,而或在旌表之中,或在復戶贈職之別,反覆參詳,未曉其故,各官所報,詳略不同而然歟,抑該曹得其實狀,有所低昂耶?臣旣不知各人事蹟,不敢拈出缺數字陳達矣。大槪,旌表一事,是國家褒崇節義缺四五字政府案經,似無未盡之事,而綜覆詳究,亦出於缺三四字之至意。請令該曹,更爲覆啓,處置,何如?傳曰,允事,傳敎矣。今此亂離死節人等,臣曹取考漢城府所報及各道狀啓,其數甚多,而死節則一也,所當據其文報,旌表一事,一體施行,而京外許多效節之人,皆不能目覩,擧出於傳聞,故眞僞相雜,虛實難辨,旌閭表節矜式,後來聳動人心,乃國家莫重之事也。臣曹不敢只憑文報,遽行旌表之典,徒貽後世之譏議,故列書各人行蹟,就議大臣,非止一再,其中士大夫與巨室婦女·吏胥·軍兵等,臨急捐生,表著在人耳目者,皆置旌表之列,其次則錄於贈職,雖名在文報狀啓中,而昧昧無所聞見者,則置諸復戶之中矣。但遐鄕僻村,宜有節義顯著者,而無憑可考,混於復戶之中,則必抱冤於冥冥。此實大臣與臣等,第次之際,所當竊恨者也,今無綜覈可爲之事,姑待後日,公論顯發,更爲處置之意,敢啓。傳曰,知道。如是爲之,則或不無奔走者得預,退在者不參之弊矣。
朴守弘,以備邊司言啓曰,今月二十五日晝講時,侍讀官李尙馨所啓,近日軍國之事及經筵說話,不出朝報,其意有在,而兩司之官,亦不得預知,使耳目之官,有同聾瞽,非徒國家事體未安,亦必有後弊。請使注書,祕密書送,何如?上曰,此言不無所見,而書出之後,似無祕密之意,我國之事,雖云祕密,亦豈有不知之事乎?李尙馨曰,雖小關之事,亦使臺諫不得知,故中外之人,以此尤爲疑懼,騷動日甚,其害反有大矣。檢討官柳淰曰,李尙馨所達之言,是也。臺閣,主一時之耳目,大則君德得失,軍國重事,小則朝家事爲,百隷庶務,無不預知,使得可否於其間,其意豈偶然哉?今則不然,凡筵席說話,軍國重事,專不預知,實爲未安。今後則使注書,封送草冊于臺廳,見後卽爲封還,使一臺諫知之,則其他臺諫,可以得知,依此爲之,似爲便當矣。上曰,問于大臣處之事,傳敎矣。厝當艱虞之日,廟堂施措,不得不與平時略異,聖人所謂機事不密,則害生者,蓋亦有爲而發。若使祕密文書,書送臺廳,則祕密之意安在哉?至於注書草冊,封送臺廳,則自前,此例恐未可創開,臣等意見如此,敢啓。傳曰,知道。
又以兵曹言啓曰,在前兩界兵使,統制缺六七字禁軍等,軍官自望之時,而今則作正領團束缺四五字鍊藝,勿許自望,以重侍衛,何如?傳曰,專廢舊規,似爲未妥,使之從略自望,可也。
又以兵曹言啓曰,今番大雨,都城及軍堡頹落處甚多,到防軍除出就役之意,敢啓。傳曰,依啓。
又以備邊司言啓曰,鷹鶻等物,不宜苟充,誠如聖敎,竊聞倭劍,好者絶難得,然苟能不惜重價,誠心求之,則猶可得也,令該曹別爲求買,必得寶劍爲當。鶻本俊物,不入鷹網,其或得之,其出於偶然,不可以求必得之,不拘蒼白,隨得上送之意,言于北兵使鄭榏以送,而咸鏡監司·南兵使處,亦爲行文爲當。鷹則兩西亦可得,臣申景禛西下時,預言于兩道監·兵使處,令待秋鷹入網,別擇以待亦當。鷹固易求,俊才實難得,如有極品良鷹,則求得若干,速偕鶻上送之意,亦及於咸鏡監·兵使處無妨。且鷹是北産,藩陽亦固有之,而淸人酷愛此物,苟送良者,其愛必甚,兩西監·兵營及各官,今年所陳之中,必有良者,預爲行文求之,使臣下去時,爲先別擇持往。倭劍勢難猝得,則令該寺別造長劍,一時持納,而明言國王感皇帝厚恩,而國中所産,絶無可以效誠者,令朝廷,求得良鷹以送,而値節早秋,鷹未及捉得,令姑以陳鷹來納云云,則雖云薄物,彼必謂我有情,未知,如何?敢稟。傳曰,依啓。且鶻雖稀貴,實非難得之物,使之盡心求覓,累首上送,鷹亦擇其大而有才者上送,無如江監擇妓之慢忽,可也。予意則此等物收聚之後,令內官領納,爲當,若干連爲先入送,似或埋沒矣。
又以備邊司言啓曰,以本司草記,答曰,依啓,且鶻雖稀貴,實非難得之物,使之盡心求覓,累首上送,鷹亦擇其大而有才者,上送,無如江監擇妓之慢忽,可也。予意則此等物收聚之後,令內官領納爲當,若干連爲先入送,似或埋沒矣事,傳敎矣。鷹·鶻求覓事,臣等不敢不盡心,且若干連爲先入送,果似埋沒,今番使臣,則勿爲持往之意,敢啓。傳曰,知道。
又以備邊司言啓曰,謝恩之行,旣不缺五六字該寺別造長劍,亦不必送,第令該曹,覓得倭劍,長·短各四柄,似當。且鷹連,遠路臂往,其勢不可多送,只送良者,古坐似爲適中,而不可無餘數,咸鏡監營·南兵營·兩西監·兵營,各定三坐,通作十八坐,以九月旬間,送于安州,令平安兵使別爲馴養,以待中使之行,而鶻則不可預定其數,但令咸鏡監·兵使,盡心求索,隨所得入送之意,別爲行會,何如?傳曰,依啓。
又以備邊司言啓曰,今七月二十五日晝講時,特進官朴潢所啓,小臣無事時,若一番巡審而已,則單騎往來,亦可,而脫有事變,則手下無爪牙,無以號令檢督。三道監司,皆有牙兵,沿海牙兵,則盡屬巡檢使,稱以巡檢使牙兵,臨急則一以爲使喚號令,或載於戰船。且沿海閑遊武士中,稱以軍官,有事則帶率使用,何如?上曰,牙兵事,依此爲之,似好,而武士則依托於衙門,而中間閑遊之弊,亦多,雖不可多率,亦議于大臣,量宜爲之事,傳敎矣。牙兵一款,業有榻前所命,不敢更議,沿海閑遊武士,想必無多,然令聞見自望,無過三十員,似當。敢啓。傳曰,依啓。
李溟疏曰,伏以,臣冒萬死上章乞解,而又下濫批,未蒙恩遞,臣之毁形羸骨,瞿然自知,不覺瞻天而嗚咽,臣誠縮迫,罔敢仰首更籲,而竊念君〈臣〉猶父子也,父子之間,何言不盡?臣之情勢,決無奉公之望。犬馬之齒已過,蹇澁之病若此,蹣跚榻前,扶曳朝端,人雖不嗤,其可安心乎?尋常職務,尙難堪當,況此地部之長,是莫大重任,國儲垂罄,民力已殫,策應旁午,經費多端,如臣之精神筋力,萬分不逮,已施之效,無一可觀。今若責國事,何?臣苟貪天之寵,冒昧久叨,自作之孽,不但止於難逭之,言念及此,罔知所處。臣之無才有疾,固非虛讓,不避煩瀆,惶戰兢惕。伏乞聖慈,察臣危懇,特許鐫改,以便公私,臣無任激切之至,謹昧死以聞。答曰,省疏具悉卿懇。此時重任,不可輕遞,缺二字國耳。調理察職。
李基祚疏曰,伏以,臣自前素患胸腹之症,每夏秋之間,輒乘時發作。今年苦炎之餘,宿病復發,不得已冒呈辭單,由命未下,惶恐怵惕,不知所出。適會胸腹小差,而寒熱大作,意以爲風邪外散,或是吉兆,且念親祭臨迫,而同僚有故,不成貌樣,退伏私室,分義未安,黽勉造朝,政廳纔罷,移往內局,寒氣又作,熱勢隨至,腸胃煩轉,四肢不收,扶出修門,顚仆路傍人家舁還,種種危苦之狀,不敢盡陳。此責瘧積傷所致,差復未可以日月期,前頭大禮無幾,臣之入侍,萬無一望。承旨六員,各有執事,亦不可闕一。伏願天地父母,察臣悶迫之情,亟許遞臣職,庶將事之日,從班無缺,不勝幸甚。答曰,省疏具悉。爾其勿辭,調理行公。以上出燼餘日記
上在昌慶宮。停常參·經筵。
下直,晉州牧使李昭漢。
行大司諫金榮祖,獻納李時楳,正言沈世鐸啓曰,春川僻在嶺東之間,政簡民小,故其在平日,或有以年老者,差送之時矣。今之春川,與曩時不同,豈可付諸年老之人,以爲養老之地乎?頃者申景珍,以老病見遞,未幾申景柳代之,觀其衰病之狀,有甚於景珍,殊無遞舊擇新之意。況景柳頃以摠管,不能侍衛於擧動,摠府啓請,至於遞差,則謂不堪侍衛之人,果能效防禦之責乎?請申景柳遞差,以年少有才勇者,各別擇送。答曰,令該曹參酌稟處。
睦性善,以都摠府言啓曰,今日入直軍士,當爲中日習射,而親祭齋戒相値,退行之意,敢啓。傳曰,知道。
金世濂啓曰,臣今待罪喉舌,備邊司有司堂上之任,勢難兼察,依近例改差,何如?傳曰,依啓。
睦性善,以兵曹言啓曰,仁慶宮南水門,年久頹落,又經亂離,四隻中二隻則閪失,只有二隻,而亦皆墜折,故餘存鐵箭,棄置於空地。水門則以長木障蔽,其改造勢所未易,以其空置,莫如爲先取用於甲冑之役,貿來新鐵,稱量別置,以待改造之時,則事甚便益,故敢啓。傳曰,不允。甲冑勿爲多造。
又以備邊司言啓曰,綿花·綿布,送于北道,以備軍士寒衣事,前已榻前停當矣。餘丁木八十同,去核一千五百八十斤,運到德源海津,以便船運,而木八同,去核八十斤,則送于南兵使,分給三·甲及屬鎭堡軍兵,木七十二同,去核一千五百斤,則北兵使分給六鎭及屬鎭堡軍兵,宜當。但自前此所送之物,例有中路偸換之弊,使朝廷德意,不及於遠民,事甚可駭,本司郞廳宋永允,監載下送,今與兵使同議,均一分給之意,敢啓。傳曰,依啓。且此物泛然分給,似或未妥。各鎭軍兵,試才分給,而其中尤甚貧寒者,雖不中,給之,亦當,依此施行,可也。
又以訓鍊都監言啓曰,馬兵左哨官金益厚,今陞把摠,馬兵哨官,則非人人可堪,右司前哨官尹全之,頗有弓馬禦衆之才,尹全之移差馬兵哨官,其代則他人擇差,何如?傳曰,允。
又以御營廳言啓曰,前虞侯黃瀷,本廳別抄武士領將,前已啓下察任矣,昨日訓鍊都監局廳別將啓下云,必不知他廳別將而然也。黃瀷仍存本廳,自今以後,本廳別將及將官等,實職外,勿爲遷動,何如?傳曰,依啓。
又啓曰,以諫院啓辭,傳曰,權鼎吉事,似不干涉,此一款刪去以入事,傳敎矣。權鼎吉事,雖未妥當,而臺諫啓辭,事體重大,旣入之後,自上別爲刪去,旣無前規,惶恐,敢稟。傳曰,其措語不關,而缺三四字實不料,爲此膠柱之論矣。
金世濂,以吏曹言啓曰,臺諫有闕,政事,何以爲之?敢稟。
夜一更,黑雲一道如氣,起自巽方,直指坤方,長十餘丈,廣尺許,良久乃滅。自四更至五更,有霧氣。以上出燼餘日記
上在昌慶宮。停常參·經筵。
有政。
持平成台耉啓曰,駑劣微臣,最出人下,早嬰沈痼之疾,尋常職務,精力所及,昏憒澌憊,每懼不克承當,猥蒙洪造,濫玷淸顯,絲毫蔑報,罪戾已積。當此國家危急之日,臣子分義,不敢遠違輦轂之下,而臣之妻子,亂初流轉,栖泊于嶺外昌寧地,春間忝冒諫院時,猝聞俱有重疾,而往救末由,難免惱撓於私情,遞免之後,猶帶職名,而受由無例,徑自下去矣。厥後得接邸報,則以李惇臨論啓事,有招問其時城上所之敎,而臣已下鄕,未得趨詣以對,卽當馳上陳列待罪,而跋涉之餘,適値暑月,所患諸症,乘時萃發,委頓牀席,罔知攸處,淹度數月,恭俟譴罰。不意新命反下於夢寐之外,臣誠感懼,祗受有旨,擬卽就道,而非惟舊疾未復,暴得眼痛,瞼睫浮合,合不開視,治調半月,强扶起發,而登程之後,症勢轉劇,寸寸前進,霖潦漲溢,阻滯亦多,今始僅能得達,而常限已過,其逋慢曠職之罪,無所逃免。前後負犯,旣已如此,令甲至嚴,決不可一刻仍冒,請命罷斥臣職。答曰,勿辭。
大司憲鄭廣敬,掌令閔應協,持平尹瀁啓曰,持平成台耉,以避辭見上。引嫌而退。身病旣重,又値阻水,則趁未上來,勢所固然,不必深咎,而下去之際,不爲受由,肅謝之日,已踰常限,揆以法例,勢難在職,持平成台耉,請命遞差。答曰,依啓。
吏批,判書李景奭進,參判李敬輿病,參議李景義進,右副承旨金世濂進。
兵批,判書李時白病,參判李景曾在外,參議韓亨吉病,參知李省身進,左副承旨睦性善進。
以尹履之爲都承旨,李行遇·李緯國爲金浦郡守,尹大任爲典獄主簿,崔東彦爲求禮縣監,金瑛爲昌城府使,權諿爲刑曹佐郞,安獻徵爲司藝,李得養爲義禁府都事,鄭東齊爲持平。
兵批,以李基祚·韓明勗爲護軍,李必行·兪胤曾爲副護軍,成台耉·□□□·蔡聖龜爲副司果,李英發爲副司正。
金世濂,以吏曹言啓曰,院啓,春川僻在嶺谷之間,政簡民少,故其在平日,或有以年老者差送之時矣。今之春川,與曩時不同,豈可付諸年老之人,以爲養老之地乎?頃者申景珍,以老病見遞,未幾申景柳代之,觀其衰病之狀,其甚於景珍,殊無遞舊擇新之意,況景柳頃以摠管,不能侍衛於擧動,摠府啓請而遞,則曾謂不堪侍衛之人,果能效防禦之任乎?請申景柳遞差,以年少有才勇者,各別擇送。答曰,令該曹,參酌稟處事,下敎矣。景柳鬚白之狀,臣等固已知之,而當初擬望,實出於商議,今者臺論重發,臣曹似難容議。春川雖曰府使,乃是防禦使,所關不輕,令備局議處,何如?傳曰,依啓。
睦性善,以備邊司言啓曰,三田渡碑文一件,已爲印出封裹,必趁勅使回還未久之時,卽爲入送,方免嗔責,若待鷹·劍措備,然後始爲發送,則太爲遲緩,恐有後悔。臣等意見如此,故敢啓。傳曰,爲先入送,可也。
金世濂,以禮曹言啓曰,以死節人回啓草記,傳曰,知道。如是爲之,則或不無奔走者得預,退去者不參之弊矣事,傳敎矣。兵亂搶攘之中,京外死節之人,其數甚多,勢難一一目覩,只憑文報,或據所聞,分等書啓之際,其奔走得參,不無其弊,誠如聖敎矣。但旣已啓下,而又改査,則其弊愈往愈甚,終無完定之日。旌表贈職復戶,依前啓下,行移八道,其中殉節表著,而不預旌表之列者,更令各道監司,廣訪道內公論,從實啓聞,然後覆啓處置,實合事宜。且六百餘人旌門,當此亂後,物力蕩竭,自官家造立,其勢末由,令其家,隨便造成事,知委京外之意,敢啓。傳曰,依啓。旌門,物力雖乏,造立,宜矣。
傳于金世濂曰,當日政事爲之。
金世濂啓曰,持平成台耉,再啓煩瀆,退待物論云矣。傳曰,知道。
夜一更,黑雲一道如氣,起自南方,直指乾方,長七八尺,廣尺許,良久乃滅。三更,流星出騰蛇星上,入奎星下,狀如拳,尾長八九尺許,色赤。五更,有霧氣。
都承旨李基祚疏曰,伏以,扈駕社壇,克禋克祀,是不可缺三四字而臣不幸,有狗馬之疾,未效駿奔之勞,所患缺三四字繼有調理之命,差復難期。伏願天地父母,察臣悶迫之情,亟許遞免,以便公私,臣無任兢惶之至,謹昧死以聞。踏啓字以下。以上出燼餘日記
上在昌慶宮。停常參·經筵。
朴守弘啓曰,臣與同副承旨申翊亮,親祭肄儀進去,下直。傳曰,知道。
傳于金世濂曰,淸國入去奉使內官,與常時世子館所問安中使有異,盤纏·賜物,依列朝問安使例,磨鍊題給,別監,亦以軍官例之。內官所持新産之物,似爲略小,加磨鍊以入。
以兵曹摠戎使狀啓粘目,傳于睦性善曰,頃者,大臣以加資爲未妥,何以如是回啓耶?
以兵曹入直省記,傳于睦性善曰,此別將,何以□□□耶?
睦性善,以兵曹言啓曰,以本曹摠戎使狀啓粘目,傳曰,頃者,大臣以加資爲未妥,何以如是回啓耶事,傳敎矣。臣等,只據照例施賞之敎,不察大臣啓辭本意,以丁義俊援例回啓,致勤聖敎,不勝惶恐,改回啓付標以入之意,敢啓。傳曰,知道。
自昧爽至辰時,有霧氣。
都承旨尹履之疏曰,伏以,臣夢寐之外,又叨新命,感激鴻私,唯思盡力,而第左眼昏翳,不能堪任之狀,聖明旣已下燭,而入夏以來,又有耳聾之症,非不知國事之危迫,非臣子言病之秋,親祭迫近,呈告尤爲不當,而喉舌重任,決非半盲之人,所可堪任。伏乞聖慈,許遞臣職,以安愚分,臣不勝瞻天伏地屛營之至,謹昧死以聞。答曰,省疏具悉。卿其勿辭,從速察職。以上出燼餘日記
上在昌慶宮。停常參·經筵。
社稷親祭,齋戒。
睦性善,以兵曹言啓曰,勿論精抄與束伍,試才給復事,頃於榻前,已爲蒙允,今當前期知委各道,使軍民各自習肄,以售其技,而其中給復事目,事係甚重,令廟堂議處,何如?傳曰,依亂前事目施行。
又以備邊司言啓曰,傳曰,內官所持新産之物,似爲略少,加磨鍊以入事,傳敎矣。生梨二千介·新柏一千顆爲定,而生梨,則兩西分半覓得之意,知委,何如?傳曰,知道。生梨半減,柏子加一千,宜矣。
又以都摠府言啓曰,今日入直軍士,當爲中日習射,而社稷親祭齋戒,退行之意,敢啓。傳曰,知道。
又以都摠府言啓曰,副摠管閔仁佶,今日會同分軍事,除標信,內兵曹進去之意,敢啓。傳曰,知道。
傳于睦性善曰,羅嶪,初三日瀋陽入往之意,言于政院。
朴守弘,以義禁言啓曰,來初三日社稷親祭時隨駕,本府郞廳十員,當爲分差,而都事一員受由下鄕,假郞廳一員,令吏曹,依前例差出,何如?傳曰,允。
敎三道巡檢使朴潢書,王若曰,國忘戰者必危,先戒爲寶,事前定則不困,思遠益深,此何時乎?卿其往矣。欲念海防之最重,況今天步之方殆,隔溟漲而爲隣,動靜莫測,通使价者數紀,緩急寧依,事機之變日難,守禦之疎已極,形單力弱,敵將生心,民怨神恫,天未悔過,豈惟虎視之可畏,抑亦狚發之難期。望絶圖存,衆皆念西患之急,變生所忽,予獨切南顧之憂。惟卿,奕世簪纓,傳家詩禮,安危注意。朝野想其登庸,文武兼才,搢紳無出其右。執勒於儲君北轅之餘,受命於敵兵東搶之際,衛護王室,備嘗險阻,周旋絶域,竭其忠貞,士瑩先歸,晉其興矣。季孫已返,魯可圖乎。使協贊廟謀,施設皆合其會,素曉習邊事,區畫不爽於宜,旣防患之是圖,苟非卿則莫可。今命卿爲三道巡檢使,卿其克恢奇策,懋盡弘猷,領左右節鎭之尊,形勢克壯,統東南舟楫之衆,號令不分,經略三邊,敢緩未雨之備。專制一面,益張在山之威,嶺服當賊路要衝,防守旣重,湖甸作江東咽喉,控扼尤難。顧玆軍政之必修,莫如人心而爲本。師多縱恣,紀律不行,將官貪饕。士卒鍛鍊,調兵利械之是急,布令宣仁之必先。予雖不言,卿敢罔勖,有警則據要路而以便指揮,無事則巡列營而以時審察,閱軍律任卿自斷,官通訓不必稟裁。於戲,亨屯濟難,惟勉力於所遇,詰戎繕圍,永有賴於時艱,故玆敎示,想宜知悉。以上出燼餘日記。郞廳愼基慶書郞廳權崇校正
上在昌慶宮。停常參·經筵。
社稷親祭,齋戒。
下直,星山縣監□□勳,泗川縣監李秀林,長湍府使具義俊,積城縣監朴任龍。
有社稷擧動。
守宮假注書,以事變假注書爲之乎?敢稟。傳曰,知道。
睦性善,以備邊司言啓曰,以臺諫啓辭,春川僻在嶺東之間,政簡民小,故其在平日,或有以年老者差送之時矣,今之春川,與曩時不同,豈可付諸年老之人,以爲養老之地乎?頃者申景珍以老病見遞,未幾申景柳代之,觀其衰病之狀,有甚於景珍,殊無遞舊擇新之意,況景柳,頃之摠管,不堪侍衛於擧動,府啓請至於遞差,則謂不堪侍衛之人,果能效防禦之責乎?請申景柳遞差,以年少有才勇者,各別擇送。傳曰,令該曹參酌,稟處事,下敎矣。景柳髮白之狀,臣等固已知之,而當初擬望,實出於商議。今者臺論重發,臣甚似難容議。春川,雖曰府使,乃是防禦使,所關不輕,令備局議處,何如?傳曰,依啓事,傳敎矣。申景柳,持身淸白,在官盡職,前後履歷,皆有聲績。所欠只是白髮,然頃日除授之時,景柳,親詣廟堂,商確軍務,辭氣激昂,殊無老態,驅馳鞍馬,雖讓年少,方略計慮,猶可憑仗。春川府使,得人爲難,業已除授,仍送無妨,敢啓。傳曰,依啓。
又以兵曹言啓曰,兼內乘柳檉有故,假內乘差出,擧動時察任,何如?傳曰,依啓。
以平安監司狀啓,傳于睦性善曰,刷馬所載斤數,自有常規,詳察回啓,俾無太輕之弊。
睦性善,以兵曹言啓曰,明日擧動時,判書李時白侍衛,參判李景曾在外,參議韓亨吉導駕,參知李省身,以奠幣爵獻官預差,先詣壇所,無他守宮之員,假參知差出,何如?傳曰,依啓。
金世濂,以禮曹言啓曰,慶尙左水使,謄書上送倭差持來本曹及東萊·釜山等處書契別單,姑待元書契上來後,令承文院,依例撰出之意,敢啓。傳曰,知道。
夜五更,巽方有赤氣,如火光。以上出燼餘日記
上在昌慶宮。停常參·經筵。
下直,北兵使鄭榏。
睦性善,以備邊司言啓曰,傳曰,刷馬所載斤數,自有常規,詳察回啓,俾無太輕之弊事,傳敎矣。一駄二十四斗,乃弱馬所堪之力,而當初臣等,亦疑其太輕,第念輸納之際,一馬往還,將至五六日之久。恐馬主以卜重爲嫌,似不肯願募,故以依狀啓爲請矣,聖敎果爲允當,改付標以入之意,敢啓。傳曰,知道。
又啓曰,秋雨成霖,今日益甚,決無開霽之期,社稷缺數字親行,令禮官稟處,何如?傳曰,依啓。
金世濂,以禮曹言啓曰,霖雨連旬,潦水漲溢,水邊田畓,盡爲沈沒,農作大失稔,所見慘惻,今又秋霖作苦,復有潦漲之患,則餘存禾谷,盡爲沈沒,頓無西成之望,極爲可慮。四門禜祭,初三日爲始,依前更爲設行,何如?傳曰,允。
以朔膳載刷馬數單子,傳于睦性善曰,馬數過濫,令該曹察處。
傳于睦性善曰,觀此義□別單,則八王處回禮物,刷馬肆匹云。其所送之物,稱以本宮□所入送,可也,而誰爲此迷感分付而致然耶?問于戶曹以啓。
上在昌慶宮。停常參·經筵。
申翊亮啓曰,明日常參·經筵,取稟。傳曰,停。
睦性善啓曰,領議政崔鳴吉,左議政申景禛,綾城府院君具仁垕,禮曹判書李德泂,兵曹判書李時白,戶曹判書李溟,吏曹判書李景奭,吏曹參議來詣賓廳矣。傳曰,戶曹判書李溟引見。
申翊亮,以吏曹言啓曰,左道災傷敬差官·兼臺諫下批政事,取稟。傳曰,爲之。
傳于睦性善曰,今後備局堂上賓廳會坐,勿出朝報。
傳于睦性善曰,觀此義□別單,則八王處回禮物刷馬四匹云。其所送之物,稱以本宮□所入送,可也,而誰爲此迷惑分付而致然耶?問于戶曹以啓事,傳敎矣。缺數字八王處,東宮與大君回禮之物,各分物目單子,啓下於侍講院,入送處,已以八王處回禮馬駄,稱之,則無分付,必是領去人大君軍官申晉翼,素不知書,稱以八王回禮之物,有此別單之書,數字爛微傳于侍講院,則似無差誤之患,然去月初三日,申晉翼發行之時,臣李溟,方在南別宮,自上行回禮宴之日,奔沓之中,來辭于臣,臣只言愼行交付侍講院之事,而未及數字微其目我邦祕密之意,不勝惶恐云云。缺數字封送,則自無煩洩之弊,而泛然出給,以致如此,若或生事,則該曹官吏,難免重責矣。
睦性善,以備邊司言啓曰,都承旨尹履之,呈狀于本司曰,前日厥子贖還時,侍講院貸下銀二缺數字屢次入送,欠縮之數,無計辦得,未及入送,催促狀啓,今缺數字貿銀無路,艱備紙地,譯官張敬仁之行,欲爲付送,載馬一疋,許令入送云。一疋依願許其入送,何如?傳曰,依啓。
又以備邊司言啓曰,今此中使之行,瀋陽入送梨·柏,似當缺數字而梨則雖早,時未爛熟,不無行路腐爛之患。彼中所好生淸,以八斗作一駄,分定兩西,黃海道則監司在僻處,守令缺數字得淸四斗,星火入送平壤,以待中使,四斗則令平安道得送,而合作一駄,以送爲當。中使處此意言送,一邊兩道監·兵使處,撥上行會,何如?傳曰,依啓。二斗加送,可也。
又以備邊司言啓曰,以朔膳載〈持〉刷馬別單,傳曰,馬匹數過濫,令該司察處事,傳敎矣。每朔朔膳夫馬之數,或多或少。四月缺數字閔聖徽缺七八字多寡,前定四疋之外,加定一疋,缺數字匹爲式矣。缺數字夫馬之數,別單朔膳載持刷馬缺數字外,使臣以下饌物缺數字六月間,閔聖徽又以員役等艱缺每朔二駄入送事,入啓,蒙允矣。此一疋則必依此例,送缺數字綿花·紙地載持刷馬三疋,衣膠末載持刷馬一疋,此外缺數字之事,似爲過濫,必有曲折,問于本道監司,處置,何如?傳曰,依啓。且在瀋之人,艱苦萬狀,多送糧饌,不亦可乎?雖然上有朝命,下有民弊,爲方伯者,不可牽情私送,以貽巨弊也。
又以備邊司言啓曰,八結收布,以十月晦前收捧,缺數字之意,前已入啓行會矣。更竊思之,査官之行,雖未知缺數字於秋冬之交,罰缺數字雖未知多少,而終須責辦於缺數字此八路收布之擧,似爲太緩。以九月晦前,進定期限之意,分付該曹,何如?傳曰,依啓。
又以都摠府言啓曰,今日入直軍士,當爲中日習射,而雨勢不霽,退行之意,敢啓。傳曰,知道。
大司諫金榮祖,初度呈辭。傳曰,調理出仕。
申翊亮,以禮曹言啓曰,文科別試講經試所,初以中·西學設行之意,入啓,判下矣。今聞西學,則今年夏間染病熾發,居齋儒生,死於齋房之故,學舍空虛,至今無人入接,中學,經亂之後,墻垣盡頹,齋舍破毁,許多試官,勢難容接。今以漢城府·成均館,分一二所,講經設場之意,敢啓。傳曰,知道。
睦性善,以備邊司言啓曰,本司郞廳趙摶·申謹·洪瑾,奔走勤勞,仕滿十五朔,依例陞敍實職,或守令隨闕擬差,捧承傳施行,何如?傳曰,允。
司諫李行遇,獻納李時楳,正言沈世鐸啓曰,竊聞今番瀋陽入去內官之行,凡所治裝,至以一依外朝行使之例,爲敎云,臣等不勝驚愕之至。自前內官之行,與朝臣自別,若開此路,則日後無窮之弊,有不可勝言,遠近瞻聆,莫不驚駭。請亟還收依外臣治行之命。臣等,始聞朝廷敬差官之擧,意謂循例覆審而已,繼聞外間物議,皆以爲兵火之後,畿甸之蕩殘爲最,而量田之擧,復起於今日,萬口喧騰,無不爲憂。臣等取見事目,則名雖覆審,而其實果與量田無異,畿甸之民,纔經客使之行,飢荒之狀,有不忍言,而□水患,因之田覆沙,百谷□掛鎌之處絶少,西成之望已缺,當此之時,雖多得隱結,失人心,則大矣。民心一失,難以復收,而自聞此擧,民皆驚擾,逃散之弊,在於目前,臣等,竊不勝悶慮之至。畿邑導行燼於兵火,則等第均賦,亦是朝家不得已之擧,而量田之役,固非其時,孑遺之民,怨咨之狀,不可不慮,請亟還收京畿敬差官發送之命。答曰,爵秩勞苦,彼此無異,賜與之物,大相懸殊,前日之規,實爲不均矣,□□□□問于大臣處之。
傳于申翊亮曰,渰死人,恤典擧行。
刑曹判書洪靌疏曰,伏以殺人,莫大獄也。莫大之獄,不可不備官而治之,而避嫌之法,旣嚴且重。旣避其嫌,仍在其職,曾所未有之事,缺數字許謙益等起獄之初,伏承勿參之敎,非不知據例,陳辭冀遞職名,而拘於質子之嫌,惶恐不敢。感傷之餘,賤疾猝劇,累度控辭,未蒙恩遞,悶迫之際,又被訟者之構誣,冒昧陳箚,乞解本職者,良以獄體之重,物議之咎,而俱未蒙允,則到今更瀆,極知猥濫,而廟堂之議,若是嚴正,則臣何敢晏然仍冒?伏願聖明,亟遞臣職,以便公私,不勝幸甚云云。踏啓字。
江華留守金蓍國疏曰,伏以臣,於頃日在碧蹄站得病,舁入城中,久未得瘳,陳疏乞免,聖批不准,許以調理下去,臣誠惶恐,不敢再辭,强疾還任矣。今聞廷議,方以此地爲重,欲改送可合之人,極爲允當。臣旣有身病,決不可一日仍冒,伏願聖明,亟遞臣職,以授其人,臣無任云云。答曰,省疏具悉。此時此任,不可輕遞,宜勿控辭,安心察職。
輸城察訪朴瑍疏曰,伏以臣,陋劣,職且卑微,苟非至情極痛,安可每瀆宸嚴?臣母時年七十二歲,在忠州地矣。臣於前夏,幸竊科第,碌碌隨行出身,兩年以來,隔老母數百里外。今夏五月望後,問書急到,聞母病已旬日,臣卽冒死呈單,歸覲救護矣。曾未一旬,除臣輸城察訪,輸城二千里也。國法有親年七十,勿敍三百里外之典,則此非但孝理之章,亦人子終抱無涯之痛也,而今臣二千里外,離七袠久病之母,人子情理,當復何如?以積年苦劇之病,送難期再見之兒□□之狀,悲苦之辭,雖使行路人聽之,亦必嗚悒而下淚矣,況天地父母乎?伏願聖慈,特許遞免,歸救老母,則臣雖愚迷,亦有一端於中,效死一念,當終臣之骨矣,臣無任云云。踏啓字以下。
黃海道暗行御史行司直洪茂績書啓,缺受命辭朝,而因日暮且雨,不能遠去,止宿高陽村舍,缺數字發行,至長湍之境,前以漲溢,不得渡越,或留或進。缺數字艱難得達,馳入瓮津·豐川·瑞興之境,而三邑相託各相缺數字反復往來,詢問村舍,瑞興善治,瓮津次之,豐川不治,多不法事矣。瑞興當關西路,民役煩擾,倍於僻邑,而今府使到任,在前年正月初三日也,盡心官事,吏民便愛,黃童白叟,無不頌美。臣問其出役多少與公私之辦,則皆言,一年民役所出,國家元定稅米及軍餉米外,又有大同之規,每一結,出綿布一匹·米四斗,以供一年之役,收此之外,雖有不足,自官中隨便補用,有餘,則推移繼補於翌年之役,此外無一毫所出,至於今番客使之來,無一出物云。臣要得其實,不意馳入官家,取考文書,則本府民結一千七百十餘結,而除其諸般復戶,則應役之數,八百四十九結也。大同所出,果如民問若〈所〉聞,而合布八百四十九匹·米二百二十六斛七斗也。已往所用布二百五十九疋,米缺數字而今番客使支供宴享及夫馬之價,亦在此中,餘在布五百九十疋·米一百二十斛也。臣持此數一一會計,則無一毫私取於民結,又有私庫所捧,合八結爲一夫,而一夫所出,白米五斗·田米六斗·黃豆六斗·赤豆三斗·眞荏四斗·淸蜜五升·粘米缺合白米三十九斛·田米四十六斛·黃豆四十六斛·赤豆二十二斛·眞荏三十一斛·淸蜜三斛十三斗五升·粘米一斛八斗。此則自古流來之規,非渠創設之法也。取考所用文書,則皆入於絡繹使客之供饋,而亦無私用之物矣。至於軍器等物,藏置山城之故,缺數字於兵火,而多所破毁,自璟到任之後,一皆修補,雖無自備之物,缺數字足可觀也。所率一妾·二子·奴二人·馬二匹,衙無私客,自奉簡薄,視諸十四條不法之事,無一所犯,可謂武弁不易得之良倅也。瓮津爲縣,負海至殘之邑也。地方之東西南北,皆不滿二十里,民結缺一字百餘結,而除其復戶,則應役實數二百六十餘結,以至少之民結,責其浩大之役,至今弊,而流亡相繼者,缺三四字鄭良胤,於前年八月二十六日到任,缺六七字縣自有鹽盆·魚箭之贏利,取此以供,缺六七字不取諸民結,而持此推移爲用,故民甚便之缺三四字客使之過,無一物取諸民。自營分定,夫馬之價,亦不缺數字而前年瀋陽刷馬價布所餘,從民願儲置官家,以待不時之需者,二百五十六疋也。以此充給其價,故今此客使之去來,缺數字矣。衙率將母與妻,奴二人·婢四人·馬二匹,取考文書,別無大段過濫不法之事矣。但觀其爲政施措節目,殆近於專意缺數字而比之瑞興,修擧官事,便惠民生,兩得其宜者,大不相及。至於軍額之充定,束伍之操鍊,皆不暇及,而列邑皆然,軍政之不得修擧,雖瑞興,亦未免焉。豐川,亦濱海薄邑也。田僅缺數字結,而今府使李克華,到任於前年四月初十日云。臣潛行閭里,問其所以爲治之狀,皆言爲政憒憒,民甚不便。問其出役多少,則答以本府無一定大同之規,而凡百出役,隨出隨行,低昂,在於主倅之任意,王化絶遠,民瘼不聞。只知其缺數字其多少公私,此是怨號之言也。臣馳入府官,取考文書,則前年九月,託言査官出來,徵出民結者,眞末七斛六斗·菉末一斛七斗·粘米二斛十四斗·石魚二百二十一束。又言東宮缺時所用,徵納生雉三十五首,此則憑公營私之昭著者也。今夏客使之來,又徵眞末十四斛·眞油一斛·粘米一斛七斗。此雖於客使供宴所用,而所徵過多,亦其他邑所無之役也。私徵繭子三斛,入衙爲私用,前年瀋陽刷馬價布者,四十餘疋,而其文書中,稱以貸用矣。至於或稱祭祀,或稱私送,蜜果所造,數日之間,多至四千五百七十餘箇,所用眞末一斛十四斗三升,淸蜜二斗九升,眞油三斗二升,數月所用若此之多,則以此推移,至計一年之用,則其數幾何?是亦殘邑難支之道也。當此板蕩之日,上自祭享御供,下至私家祭祀飮食,一皆損酌者,時勢物力之所當然也。彼無識武夫,居官不簡,持身鄙鎖如此,是亦不法之大者,缺數字私庫所捧及魚鹽鐵物之取贏者,不爲少缺六七字公役,而皆歸於私用云矣。今番夫馬缺數字布,而責出民結,然本倅新自站上還歸,缺六七字所聞,則一結當出布一疋,而問于色吏,則四結當出缺數字之則太半不足,以一結言之則折半有餘,日後徵缺數字用手闊狹,亦可知也。所江在海州之西邊,去瓮津四十里,許沙在長淵之西,去豐川四十里,吾叉浦亦在豐川南四十里也。臣出入之際,多逢水軍,問其三鎭邊將所以爲政,答以水軍在前徵布,每用七升綿布四十餘尺者五疋,以此不堪其苦,多至流散。自邇年來,以五升三十五尺爲准,而只徵三疋,稍有生意,昔無襦今有袴矣,是則非邊將之行惠也,上司之令丁寧故也。今來所江僉使趙必達,吾叉浦萬戶元必□,皆遵法不虐,許沙僉使許仁國,惠愛稍優云矣,其他龍媒·蒜山·楚山串·白翎等鎭,與臣所行,相距絶遠,不是近處,故不得聞知矣。臣陸與海周行九百餘里,出入閭舍,坊坊曲曲,無處不至,詳察民事,經亂遭飢之民,垂將流散,得麥以來,僅延性命。今卽所耕禾穀,滿野登實,近爲風水所害,不至大損,缺數字早穀,十家爲村,五家爲隣,籬落整頓,園圃疏理,似無缺愁嘆怨苦之聲稍息,是則國家之幸也。臣待罪侍從,承命出疆,民生苦樂,農事得失,不敢不達焉。且臣於高陽路上,逢長湍府使具義俊,諭書在前,臣隱身走避,過後回馬,與義俊相値,前導高聲呵喝,臣回避等馬,揚揚而去。臣是奉命糾察號令者也。雖曰他道,事體一樣御命,而身爲守令,盛强氣槪,如視己下僚屬,其抛棄體面,慢蔑君命,莫此爲甚,玆敢仰達。啓下吏曹。
上御崇文堂,引見戶曹判書李溟。入侍,左承旨李德洙,注書李行源,記事官李天基·朴長遠。上曰,前頭査官接待事,本曹留意措置乎?李溟曰,査官出來之事,勅使言之,故留意措置,而結卜收布,自前漢使時,則每巡出役,而今番有遺在,故以此用之爲計,而至如結布他餘事,整齊待候矣。上曰,是以,問于卿矣。上曰,當今之事,異於缺五六字而來,若猝然作行,則何以待之?頃日廟堂缺三四字予,泛然見之,依啓矣。今更思之,甚不當矣。李溟曰,缺數字欲待新木花之出,而其間有急,則該曹所儲,可以先用矣。上曰,査官,必於九月間出來,廟堂,以十月收布爲意,卒然當缺數字此査官,非但接待,又有徵贖之事,何以爲之乎?速令進定,可也。李溟曰,聖敎允當,令外方,預爲措置以待,臨時罔晝夜上送,何如?上曰,然則,可矣。大槪支待事,以予意度之,則不須慮也。但收布以待,而徵贖之物,多小不可預知,未審本曹物力,能辦徵贖而缺數字憂之,雖若十月出來,何以策應乎?李溟曰,小臣忝在地部,業已受命,故給渠之物,措置有儲,而二萬九千兩內,今番散缺數字而遺在一萬七千兩矣,此可以支用,而至於徵贖之數,未可預料,茫無下手之地,罔知攸濟,彼收布餘存者,只足而充接缺數字用,豈可辦得徵贖之物乎?此收布,元來不在於銀價矣。上曰,然則今番之事,甚善爲之矣。初意收布,亦以銀價通缺數字是舖陳器用,則善爲撙節矣。上曰,今則所謂勅使,無時出來,此後則勅使雖不來,缺數字接待之物,必措置有素,則可免倍入顚沛之患矣。李溟曰,今番發買,市民極怨,此後發賣,亦必不止潰散之缺數字矣。求請之物,不出範外,必在豹皮,本曹若辦得土産缺數字一庫,則民可有賴,而市民之願,亦然矣。上曰,鄭命守之言,九十月間,査官出來,則或以土産分定徵贖云。當初外方收布,若及今月捧之,則甚便,而廟堂誤思之,其上納之期,雖似兒戱,進定收布之限以捧之。又出該曹所儲木綿,預爲貿銀,以待不時之需,接待雜物,預爲分付,可也。李溟曰,當依聖敎爲之。上曰,該曹所儲木綿,幾許耶?李溟曰,此是經費所餘之木,而元數則二千五百同也。上曰,除歲幣而如許乎?李溟曰,歲幣則元小缺三四字御覽會計之數,如許也。國家御用。缺五六字上曰,前則未有如此之多,此卿之節用之力,缺五六字半爲悶,故作木而節用,今之所大憂悶。經費缺三四字小切悶焉。國家經費之餘,需應甚多,而稅入之縮缺數字石也,用度極難。且思明年正月,有閏,漕船未及到之前,萬無支用之勢,尤爲悶慮。上曰,頃者換米貿木之事,何以爲之耶?李溟曰,江都之米,是其代也。當取用之,而必欲勿用江都之米矣。上曰,然也。且此說雖不可漏洩,而徵銀之數,斟酌幾何?度缺數字長不可不知。李溟曰,鄭命守曰,此國有三大功,必減缺數字云云。雖一名徵十兩,而其數五萬兩也。此何等時,爲臣子缺數字所有,而諸各衙門,則皆曰無儲,極可悶也。大槪,公用二萬兩缺數字儲存之數也。聞徵兵擧措,不必有資裝木云,奈何?上曰,結布千同,雖用於某處,宜莫如督捧也。皮物亦必入於徵贖之中,戶曹隨便措置,可也。李溟曰,皮物則價重,而渠等之價甚小,此尤難也。若紙地木綿,則猶可爲也。虎·豹皮,何處如是多得乎?上曰,若其資裝木,則不可責於民矣,國家亦何顔而爲之。上曰,大臣若何料理乎?李溟曰,大臣之意,曷有其極,但贖銀之擧,頭惱尤大,罔知所處矣。今承傳敎,當依此擧行矣。上曰,速爲貿銀,可也。後日倍重,漸難備也。予意則淸國,甚貴。缺數字他物雖折價,豹皮則似不折價,以皮張,直爲分定矣。願該曹缺數字李溟曰,豹皮則不可爲矣。上曰,不可也。不爲防塞於當初,而臨時搪塞,則豈其易乎?給於私給,而不用於歲幣,似難矣。李溟曰,然矣。大槪徵銀之事,必有別擧措,乃可也。上曰,亦可略及於文移中,使之預知,可也。徵銀之擧,在所不已,而旣未知數,姑不分定,以待後日知數後,行會卽納云云,則使民缺數字査官收布,則不爲卜定,而只責贖銀之役也。李溟曰,然矣。上曰,京倉米數幾何?李溟曰,此非爲經費而言也。有缺數字矣,江都之米,僅三萬石矣。丙子之米,丁丑年缺三四字久陳至於五年,此不可用必矣。今計時糧外缺五六字於一萬石,戶曹郞官所捧者也,必有變通。缺三四字上曰,雖然冬前散用,似爲不便。該曹思量,過冬後缺數字李溟曰,京官受料之人,雖食陳米,奈何?莫如取用於經費,而新捧之米,代充其數,俾不至於一時無遺散用,則似便。上曰,其意甚當,必新穀入來,然後出用,可也。李溟曰,頒料,太三分之一,故太數似優,開月,則以太倍米數頒給,何如?上曰,薄料又如是給太,則未知其可也。太與米異矣。李溟曰,然,故以太倍耳。上曰,倍給則無傷耶?李溟曰,去春畿民甚苦,以該曹太分給,秋成後,以此移納於江都,則似便矣。上曰,然則好矣。李溟曰,軍糧措備之事,罔知攸濟,量田之役,軍糧減數矣,此可復舊,以爲需用彼此之地,可矣。上曰,與大臣,秘密相議處之。上曰,慶尙道則無水災,全羅·湖西則有之,江原道亦有水災,咸鏡道則無之云。獨兩西無狀啓,卿之所聞,如何?李溟曰,兩西還來之人曰,付種雖少,頗有稔穫之望云,京畿·江原道,水災。缺上曰,兵·水營,每定豹皮之役,極爲無理,且甚未安,旣不給缺數字所食之物,而責之於軍士,又爲責他科外之役,則豈不有弊乎?兵·水營處勿爲卜定,可也。李溟曰,聖敎甚當。至於豹皮,旣有畋獵之規,又有陷穽所捉,故依據責出矣,急遽則難得,不可不定矣。上曰,今番則不爲責定,可也。若以所獵及陷穽所捉送之,則亦可受矣,前見暗行御使狀啓,則不善之人,例多憑公營私,每責於軍士,陷穽所捉之言,實不然矣。李溟曰,當依聖敎,而出處甚難。上曰,査官名號差重,與凡奉勅者有異,而禮單所給之物,亦似歇後矣。李德洙曰,兵·水使處,皮物,則不可不定矣。上曰,若論理行文,不定領數,隨所有封納,則似爲無妨矣。李溟曰,若不定領數,則孰爲之准送乎?上曰,然則雖定領數,而論理行文,其令隨所有覓送,勿侵漁軍卒之意,知委可也。李溟曰,歲幣缺數字納云,而米包一時輸送乎?上曰,米則追後運送,可也。且歲幣使,似當差出,而何不趁時差出乎?問于大臣,速爲差出。若今月必入彼地,則缺數字使入去時領去,則如何?及於皇帝生日,則尤爲生光矣。李溟曰,當議于廟堂以啓矣。且黃金得之極難,以銀缺數字計料,金則決不可得之矣。非但廣求於我國商市諸處,頃於釜山往來之船,重價買得事,領相亦周旋,而終未得之矣。上曰,無端不送,豈其可也?須爲半措備,而以不足之數,爲代銀缺數字何如是迂闊爲之耶?若預知其不可辦,則從前往來之使臣,須料理貿得,或陳辨於瀋中,可也。不爲之此,以銀代送爲計,迂闊矣。李溟曰,以銀代送,若退之而必欲求金,則隨後備送爲言,何如?上曰,有可爲之力,則隨後爲言,可也,無可爲之力,而何以結末乎?李溟曰,淸國,金頗歇後,似不至於我國之絶貴,或有淸國缺之議矣。上曰,今番謝恩之行,須送銀千兩,勿爲諱祕,求貿於瀋中缺數字所納爲言,似好矣。且今通書於鄭命守,使之貿得,如何?李溟曰,何必待謝恩之行?追及今番中使之行,可也。當議于廟堂,使之入送,如何?上曰,速爲擧行。李溟曰,黑角,或以一弓所粧爲副云,論議不一,何以處之?上曰,以二角爲副,如曰對也。此卽唐人所用之字,問于譯官,可也。李溟曰,今可更問于彼,詳知其字義,如何?上曰,問于譯官。李溟曰,問于譯官,則皆不知云矣。上曰,張禮忠,不知乎?李溟曰,張禮忠,亦不知矣。上曰,然則羅業去時,問于鄭命守,可也。李溟曰,貿金事,入去之人,必擇送,可也。不可以禁軍等,泛然定送矣。上曰,譯官輩善者小,譯官中伶俐者,擇送,可也。設或瀋中缺數字甚高,必須貿來,乃其計也。須明日內送之,可及於中使矣。李溟曰,當依聖敎,雖不買得,使彼缺數字矣。李德洙曰,臣素爲多病,入侍時先爲罷出,惶恐待罪。上曰,勿待罪。罷出。以上出燼餘日記
上在昌慶宮。停常參·經筵。
下直,砥平縣監許穧。
金世濂啓曰,明日常參·經筵,取稟。傳曰,只晝講。
李德洙啓曰,右承旨朴守弘,外祖母故縣令李敏善妻金氏,身死,服制已行四日,出仕,何如?傳曰,允。
以刑曹權潔上言粘目,傳于申翊亮曰,當日缺數字公事,入之。
行大司諫金榮祖,司諫李行遇,獻納李時楳,正言沈世鐸啓曰,臣等,將內官治裝,一依外臣事,論列矣,昨承聖批,以爵秩勞苦,彼此無異爲敎,臣等竊惑焉。臣等,非以缺數字多小爲異,亦非不知奔走勞苦之狀,臣等所爭缺四五字之道,自與朝臣有別,若以勞苦而別賜行資,缺五六字諉之以爵秩無異,而行中凡例,與朝臣比而同之哉?缺數字日後難防之弊,有不可勝言者矣。請亟還收依外臣治行之命。答曰,已諭。
申翊亮,以備邊司言啓曰,本月初三日引見時,傳敎內,缺事,節使領去,及於皇帝生日事,下敎矣。聖敎甚爲允當。聖節兼冬至使,令該曹從速差出,仍帶歲幣以往,而歲幣使譯官四員,五員加定以送,宜當,敢啓。傳曰,允。
又以備邊司言啓曰,近來本司堂上,多有故,凡坐起來參者,甚少,知中樞府事李景稷,吏曹參判李景輿,禮曹參判呂爾徵,本司堂上差下,而呂爾徵,則使之仍察有司之任,宜當,敢啓。傳曰,依啓。
又以備邊司言啓曰,調興·玄當,送使許給,已爲蒙允矣。姑待東萊府使後次狀啓入來後,始爲行會,而文書·禮物,則令各該司,預爲磨鍊,宜當,敢啓。傳曰,依啓。
又以備邊司言啓曰,倭差旣到館,不可不咨報淸國。待東萊府使問答狀啓來後,令承文院,撰出咨文,附送於謝恩使之行,宜當,敢啓。傳曰,依啓。
大司憲鄭廣敬,掌令閔應協,持平尹瀁·鄭東齊啓曰,民者國之根本,孑遺之民,纔經勅使之行,又値水災之慘,禾穀損傷,呼哭之聲,有不忍聞,而發遣京官,踏驗打量之命,適出此時,名雖踏驗,其實量田,先聲所播,遠近騷然,流離潰散之狀,近在目前。本道導行帳,旣爲閪失,則其欲整理出賦,亦出於不得已,而凡事相時而動,則事就而多益,非時而動,則事壞而患生。目今生民國勢,正宜鎭靜撫摩,固結其心。民心若散,則雖得數萬田結,所得不補所失。反覆思量,決非今日之所宜行。擧國輿情,莫不憂慮,臣等欲爲論列,而諫院先發,自上有議大臣之敎,固當含默,以待處置,而近來臺諫所爭,每沮於廟堂,旣誤之後,追論無及,事係切急,不得不大聲疾呼。請宸衷,亟寢京畿敬差官發遣之命。臺諫人主之耳目,軍國重事,宜無不與知,而備局公事,罔敢聞知,尋常擧措之事,缺數字密之中,物情以之而危懼,訛言因此而盛行,不但後弊無窮,速禍之端,未必不由於此,臣等竊不勝憂悶。缺數字引見時,必令三司長官入侍,其意有在,而近來四五字缺不幸,廟堂失策,聖念放過,則事幾旣誤之後,誰缺數字哉?請於備局引見時,特許三司依前入侍,且令廟堂更議,以爲鎭靜善後之策。密陽府使李士祥,嗜酒成病,沈酗度日,不但政令擧措之間,多有駭笑之事,吏緣爲奸,民怨滋甚。嶺南巨邑,凋弊已極,如許之人,不可一日在官,請命罷職。臨陂縣令朴嶔,家在龍安一息之地,且行處事,多有人言,臨民之官,決非所堪,請命罷職。答曰,依啓。敬差官事,所係非細,姑俟議處,可也。朴嶔遞差。
申翊亮啓曰,朴嶔遞差事,命下矣。臺諫方以罷職論啓,遞差承傳,不得捧入之意,敢啓。傳曰,知道。
以府啓,備局堂上命招時,三司長官入參事,傳于申翊亮曰,此啓辭,勿出朝報。
申翊亮啓曰,兵曹郞廳來言,闕內巡檢之意,敢啓。傳曰,知道。
午時,太白見於巳地。
大司諫金榮祖疏曰,伏以臣無狀,尸居言地,旣不得與聞,論事未達時宜,瘝曠日甚,愧懼山積,不意天譴未加,鬼罰先至,病入膏肓,日月就亟,轉輾沈痼,不省人事,旣無生全之望,況供職期乎?伏乞天地父母,亟遞臣本職及兼帶同知經筵,以便公私,臣無任云云。答曰,省疏具悉卿懇。卿其勿辭,調理察職。以上出燼餘日記
上在昌慶宮。停常參,有晝講。
金世濂啓曰,明日常參·經筵,取稟。傳曰,停。
睦性善,以備邊司言啓曰,朝日,戶曹判書召對後,來詣賓廳,稱榻前停當,別送譯官,持白金一千兩,貿金淸國云。臣等初以爲無妨,退而思之,此事殊涉未妥。淸國雖有,必不能貿得許多,而爲此擧者,蓋有深意於其間,然淸人善察人情,似無不能覺之理,非但金不可得,亦恐反致疑訝。臣等意,若令該曹,以重價掛榜,廣加勸募,一邊行文知委于釜山,訓缺數字等處,使之稱以自己所用,與倭人私相約價,缺三四字得然後,始行此策無妨,敢稟。傳曰,知道。送幣之行,來月將發,其間貿得於倭國,似難矣。
申翊亮,以司饔院官員,以都提調意啓曰,本院主簿李廷芳,偶因不關事,有一缺數字見過不能自安,久未行公,閑官換差,何如?傳曰,依啓。
傳于睦性善曰,命招試官,何以晩來乎?
金世濂啓曰,文科一所試官大護軍李景憲,命招後,以病不進,請推考。傳曰,依啓。
以兵曹李義一吹鐵功勞上裁事,傳于睦性善曰,此有職人乎?
睦性善啓曰,二所試官丁彦璜,與同所擧子丁彦瑗,同姓四寸,法當相避。彦瑗又與一所監試官閔應協,同壻,相避缺數字欲移送二所,則應協又與其所試官韓亨吉,四寸,相避,擧子丁彦瑗,當爲停擧,事甚重大矣。請以丁彦璜二所,無相避一所試官鄭翼卿,相換,改付標之意,敢稟。
以兵曹孔大信論賞,上裁事公事,傳于睦性善曰,此人,以何職被汰耶?
睦性善,以內醫院官員,以都提調意啓曰,缺數字有議證之擧,則柳後聖·鄭之問不可不召致,且蔡□□·潘忠翊,俱以妙於針術,爲世所稱,竝令本官給刷馬,刻期上送,何如?傳曰,依啓。
以吏曹粘目,淮陽·杆城·漣川·瑞興等邑上裁事,傳于金世濂曰,淮陽等邑,各年貢賦畢納與否,令該曹詳考以啓。
行大司諫金榮祖,獻納李時楳啓曰,頃日申景柳論啓時一款措語,因上敎刪去以啓矣。厥後物議,皆以有此無前之擧,而臺諫終無一語,以避爲非,今聞至發於憲府完席云,臣等所失,至此著矣,請命罷斥臣職。答曰,勿辭。
正言沈世鐸啓曰,前日申景柳論啓時,臣以城上所纔詣闕下,因聖敎刪去一款矣。厥後人言藉藉,皆以爲無前之事,自諫院始,憲府又發於完席云。刪去之失,臣實當之,請亟命鐫削臣職。答曰,勿辭。
藥房都提調臣崔鳴吉,提調臣南以雄啓曰,伏見下醫官之敎,自上所患,非一朝偶然之證,手指有汗,諸醫雖以爲出於肝火,而方書俱無可考,尤不勝驚悶之至。各醫論證,竝姑缺數字醫,則以進服茯苓補心湯爲言,李馨益缺四五字診脈然後,可議針藥爲。臣等不敢擅便,何以爲之?敢稟。答曰,明日診脈後議定。
大司憲鄭廣敬,掌令閔應協,持平尹瀁·鄭東齊啓曰,大司諫金榮祖,獻納李時楳,正言沈世鐸,以引嫌而退。避辭見上措語間一款語,固無所關重,特命刪改,旣無前例,且有後弊。城上所卽爲引避,陳其不可之意,實爲得體,而不此之思,率爾改入,此物議之所以致訝也。臣等,果於席上,略爲言及,而此出於生疏不察,故別無他意於其間,則在義他員,有何可避?請大司諫金榮祖,獻納李時楳,正言沈世鐸,竝命出仕。答曰,依啓。
睦性善啓曰,大司諫金榮祖,獻納李時楳,正言沈世鐸,再啓煩瀆,竝退待物論矣。傳曰,知道。
金世濂啓曰,政事,取稟。傳曰,明日爲之。
午時,太白見於巳地。
晝講,入侍,特進官李時白,同知事李景奭,參贊官金世濂,侍讀官李尙馨,檢討官柳淰,注書李行源,記事官李天基·朴長遠。
上御文政殿,講詩蒸民篇,讀舊受音一遍。柳淰進講蒸民章。上讀新受音一遍。李尙馨曰,保玆天子,生仲山甫云者,人君能好善之德,則天亦篤生賢佐,故姤卦有曰,有隕自天,此言明良相遇之機也。邵雍曰,上有君子之君,下有君子之臣。上有小人之君,下有小人之臣也。上曰,此說誠是也。以予之時觀之,在位者非不賢良,而無輔弼之誠,此殆天意也。柔嘉維則,實其爲業之大旨也。純柔則不無偏蔽之患,此柔,柔中有剛,所以爲則也。是故,濂溪亦言柔善柔態也。上曰,此是與柔惠且直之句,同意也。李尙馨·柳淰曰,聖敎允當。上曰,以性偏者,言之,柔而能剛,與剛而能柔,孰難?缺三四字振作非剛,則不可爲也。李景奭曰,缺五六字爲貴矣。金世濂曰,漢文帝用黄·老爲治,故不治,缺數字柔道,而黃·老之道,想必爲殘忍。以此文帝,亦臨事剛斷,實假借矣。李尙馨曰,內剛外柔,則善矣。上曰,文帝可謂柔嘉矣。李景奭曰,聖人以溫良爲德,而當小正卯之時,只用乾剛之道矣。上曰,柔而有剛,當用何等工夫乎?李尙馨曰,須立誠意中和之極,則可得兼備矣。克己則禮自復,閑邪則誠自存之說,最好說破矣。柳淰曰,人君剛德柔德,無分,在於人君意志上矣。李尙馨曰,大農大事大政祭公謀父,諫而不聽,如此人之德業若進用,則周邦豈至於幽·厲而亡矣乎?中庸曰,雖柔必剛,此變化之道也。上曰,予有經歷處,從柔變剛難矣。予本性柔,故欲變之而不能,故以爲難之。李時白曰,思過半矣,臣敢獻賀。李景奭曰,此乃聲色間發露之事也。以反正時立志,爲匪懈者卽自强不息,剛在於其中矣。李時白曰,反正之初,臣在母憂,傳聞缺數字還時請樂。自上有敎,君父之讎未除,勿用樂物,聞來不勝聳動。自江都出來之初,百官戎服,爲不忘敵讎之意,而旋復冠帶,今日請樂之人曰,恐久不用樂,樂崩爲慮,自上非不立志惕慮,而在下臣僚,無奉心聖意者,臣等之罪尤萬萬矣。國事至此,臣竊痛之。李景奭曰,以臣愚意,聖上立志,漸不如初也。若有奇才異能之士,直爲進用,可不缺以此聳動擧措,故人才不至,必以此也。李時白曰,小臣極爲惶恐,而敢有所達。我國用人才之方,殊不可知也。天生人才,不有限量,豈有在廊廟無才智者,而爲堂上,然後才智缺數字由堂上陞六卿,然後方爲六卿之才,由六卿登相位,然後方爲輔相之才乎?今也用人,皆觀履歷,若文臣則非臣所知,而武弁亦爲守令,廣取之缺然後,履歷門地,乃免物議,如此而人才可養乎?上,默然。李景奭進曰,當初兔山·金化等缺五六字著者,國雖至此,不可不收錄,故設軍功廳矣。缺三四字無期,外方聞風而來圖占者,亦多,雖全勝之軍缺數字錄功之理乎?欲收錄則送于兵曹,廳號則罷之,可也。上曰,其時成冊之類,皆盡論賞乎?李景奭曰,皆覆啓論賞,而此事已多猥濫,亦涉支離,依啓停罷,可也。又曰,昨入備局啓辭,雖已啓下,而臣入侍,故未及見也。下情自有缺數字如此,故如是爲啓矣。上曰,其意出於如何?予至今未曉其意之所在也。對曰,彼旣明缺數字我則牢諱,非但不誠不信,且甚疏謬,渠之諱祕,不甚於我國矣,莫如直言,使島人臨機應變,而他日執言,亦可慮也。上曰,所謂執言者,何謂也?對曰,若他日彼謂隣好之國,何諱缺數字難云云,則恐無所對之語也。上曰,不然,不然。何必先言我事,以爲太固知淺之擧乎?執言缺數字尤不思之甚也。其意欲加之罪,何患無辭?若曰,爾旣臣服淸國,則亦當臣服於我云爾,則何以答之?況關白不知,島主獨知之,有何益乎?李時白曰,今聞聖敎之意,亦缺上曰,廟堂之議一樣耶?李景奭曰,朴潢之意亦然。其言曰缺數字明知,不如直言,欲親往見倭差云耳。第未及陳達稟定而去矣。李時白曰,變怪甚多於南方,臣竊憂之。此時交隣之事,與我有勢力之時,異矣。上曰,彼聽此言之後,欲來而還止,豈有其理乎?彼旣不缺數字之兵,三年之後,何可往陳硝黃求貿之事?若與淸國爲言,則更求此物,烏乎可也?此無據之意也。金世濂曰,硝黃決不可得。前日小臣在郞僚時,□成稱以國禁方嚴,使行還後缺以貿遷託缺數字方到今發言,恐無所益。李時白曰,硝黃求之於旣缺數字之後,則誠爲妄發,聖敎極爲允當矣。金世濂曰,臣意思之,到今發言,實爲未妥,廟堂必有長慮矣。李景奭曰,別差則必須穆。缺數字上曰,大槪有二焉。其一則旣言之後,使缺五六字何,而其一,以救援爲言而來,則不可說也。缺五六字之言,不無如我之缺往陳,或致其禍,則亦不如渠缺數字也。金世濂曰,聖敎明見萬里,以常情觀之,萬萬缺數字宰臣所見如彼,必有詳確矣,以此未能料度也。上曰,諸宰之意,則不過示相切之意也。若言之,則彼必謂渠輩善爲之事,何到今自來陳布乎?乃竊笑之矣。凡國有祕諱之事,故事天朝時,越江事目,亦有隱諱說話,勿爲傳播之條件矣,與倭有何極切情意愛厚之事,而爲此言耶?一毫無所益矣。金世濂曰,聖慮所及,俱極允當。缺數字事在旣往,臣回還時,島主或慮此言之流入江戶,使缺數字老爲文書,馳報江戶曰,朝鮮有虜患,今旣蕩平,使臣在馬島聞此奇,極以爲慶,歡忻而去云云。島主之爲本國隱諱者,若是,島中雖有調興腹心,欲播此說,島缺數字方在左右,必無此慮,廟堂之爲此言,未知有何意見而然也?上曰,意外之意,予亦知之,而亦不然矣。李時白曰,禁軍有所達之事矣。故完豐府院君臣李曙,抄出禁軍,擇其壯健者,官給走馬,稱以別抄,外擧動時,則李曙次知,內擧動時,則兵曹次知矣。今則所受馬匹,已死於南漢守城時,餘在未滿四五匹,而前受馬禁軍六十員,到今依前例,外擧動則御營廳次知,分付,本係於兵曹,而號令兩出,渠等齊訴,固其宜矣。今時則禁軍,皆作缺數字已爲團束,事當變通矣。上曰,騎摠皆無馬乎?李時白曰,皆云無矣。上曰,我國紀綱掃地,山城下來之後,或必以有爲無矣。李時白曰,捕盜廳軍官,用自望定送四十四員,而極擇年少壯健人,故雖領正人,改定移送,旣送之後則不計日月,逐日使喚而已,一不試習,且其苦役,十倍他禁軍,此亦變通,可矣。上曰,領正之人,勿送,可矣。甲冑幾許造作耶?李時白曰,匠人未及多聚,姑先看品別造矣,缺五六字上曰,卿之爲意,其數當以幾許磨鍊耶?李時白曰,缺四五字鍊多則鐵片雖薄,亦可防箭,故使李昭立爲監造官,依禁軍數爲之矣。上曰,有甲然後用兵,有馬然後用甲,若得馬五十,則造甲五十,若得馬一百,則造甲一百,可也。金世濂曰,以小臣思慮,思之,備局啓辭,必有所以?上曰,爾則有何思而思之乎?金世濂曰,以事理言之,則知其必不可,然旣知其不可而爲此論。李景奭,又言諸宰之意同然云,臣以此言,其必有所以也。臣之所見,則發其缺數字極可慮也。上格汝李景奭曰,承旨屢言備局啓辭之意,予知言外之旨,而覺悟矣。此意,如何?李景奭曰,當與備局大臣,同議仰達。上曰,然。李景奭曰,大槪彼知我諱,則亦非帝王待夷之道,而末終執言,亦甚可怪,若島人則必不浪泄矣。是故,爲缺數字上曰,壬辰之亂,辛卯倭差出來時,趙憲請斬倭使,其時皆非其言而誅之,則國人未必不以歸咎于趙憲也。當今之事,亦猶是也。李景奭曰,聖敎允當。蓋聞其言,皆似恐嚇,而且聞渠國事情,將官等人心,猶不能鎭定,其不逞興兵,伐隣必矣,而事變常出於不意,中原南邊,旣有缺數字之路,我地亦多變怪之事,是可慮也。李時白曰,渠之言曰,年少喜事之輩,生事於無事之中云者,誠可悶也。上曰,關白承襲已久,必有自奮擧措,乃可鎭服,故似有缺數字之事矣,而但觀今番文書,則予意或無朝夕緊急矣。調興·玄方送使等,所給之物,今始載去云者,苟且之擧,非是實情也。調興之物,必義成欲占之計,玄方之物,必代僧得占之計也。金世濂曰,聖算得矣。臣在島時,藤智繩來謁,且稟送使復說之言,使臣等,痛責譯官,禁絶其言,今有此說,恐其意欲其復說之言,自我缺數字上曰,然耶?金世濂曰,今此倭情,專在於欲爲送使,至如乙亥水軍未收等說,非不知其不可,而缺三四字李景奭曰,外方山城守令監司,開諭缺五六字人堵築,以爲陰雨之備,可也。上曰,如此則豈不好耶?李時白曰,營將不關,臣旣陳達,鎭管守令,必以營將可合者,擇於文蔭武弁中,臨亂親領兵赴戰者,則極有其效矣。今也不然,旣罷營將,又不爲鎭管,事目可乎?上曰,言于備邊司。金世濂曰,李時白所達之事,請以臣作宰時所經,陳之。鎭管乃祖宗良法美意,營將則皇明之制也,鎭管復設,豈不美哉?但長於子牧者,不合將領,能有將才者,短於子牧,諸道鎭管,必得兼備之人,其可望乎?前日伏見缺數字將之來,亦各有能否,專在得人之如何,而營將以供饋爲巨弊,以仁同府使兼營將,則列邑視之,以隣邑守令,爲營將者亦然,且因本邑操鍊巡飭,不能專一,未知其孰當也。上曰,承旨之言然矣,營將有效矣。金世濂曰,缺數字專在於人不盡心,以至此極,非但營將也。監司·兵使所幹者,何事?兵使盡心軍政,監司盡心承宣,鍊習軍兵,撫摩百姓,修築城池,畜儲糧餉,安得有今日之憂乎?上曰,近來國家事難矣,監司不聽朝廷號令,守令不聽監司號令,奈何奈何?朝家紀綱掃地,故如此耳。缺臣於丁卯,觀昇平之分兵,退于家,私憂徒切矣,厥後果如臣所料矣。上曰,其時尙爲迂闊分軍,今日元無分隊之軍,奈何?其鎭管之事,則分兵是也。予意則罷營將之擧,誤矣。營將罷後,亂後軍政,不如亂前也。李時白曰,若擇鎭管,則營將何殊?上曰,卿不知世態矣。營將則其任不好,守令則必有患失之心,文蔭中除授缺數字仕營將之事乎?雖備守令望,予不知其人之才不才,此實難矣,必詳知而爲之,可也。李景奭曰,臣雖無狀,豈逐炎涼而擬望乎?上曰,政院入送鎭管書啓,除拜之際,予當察之。上曰,近日雖有事變,每以束伍□送,出身則不用,其政倒置矣。聞扈衛廳軍官,則終身閑遊云,此甚非矣。李時白曰,缺上曰,當今之事,可謂罔極。若任事之臣,善爲料理,則缺五六字耳目誘之於機秘,而束手縮□則亦似當今矣。李時白曰,前日兵曹草記,以依所有爲之爲敎,恐煩洩之意也。以前爲據,善爲抄出,別抄,限一萬爲準,而咸鏡道,則除却矣,後運,則以額外抄選,而今不須行會,以起騷屑,復戶,則以五十卜爲定乎?上曰,依爲之。姑徐額外,額內以五十卜,給復,可也。李景奭復啓曰,險處不可緩也。以衙兵爲把守之策,可也。上曰,衙兵不當,故曾使勿用矣。李時白曰,今番雨水,南漢山城,亦有頹落處,臣欲親往看審矣。上曰,依爲之。金世濂曰,頃日臺諫啓辭,不察而取稟,極爲惶恐,待罪喉舌矣。臺諫,又以中使之行,論啓不得請,至於聖敎,以爵秩功勞爲敎,其爲未安,莫大於此。上曰,臺諫啓辭,未知出於惜費乎?若館所奉使之官,則資裝缺一字於此,而至於淸國之道,其往來不數,雖曰內官,何必惜貨貲而不優給乎?非如名器之類也。金世濂曰,內官與外官,不同缺數字執役事而已,若與外臣,比而同之,則無乃不可乎?物議則以缺數字無間外庭爲慮也,賜給則雖多,何害?上曰,前日諫院啓辭刪去之語,只爲無益之言,祛之無妨,初非全不捧入之謂也。今日國事,日漸艱危,此後臺官及他官,須勿爲他有害之說話,可也。金世濂曰,聖敎至當。上曰,政院其不能相通改措耶?至於泛然之辭,有害於國,則通言改之,可也。罷出。以上出燼餘日記
上在昌慶宮。停常參·經筵。
有政。吏批,判書李景奭進,參判李敬輿試官進,參議李景義進,右副承旨金世濂進。
兵批,判書李時白進,參判李景曾在外,參議韓亨吉試官進,參知李省身進,左副承旨睦性善進。
下直,忠淸都事南溟翼,縣令金柱宇,高山里僉使李揚廷。
政院·藥房問安。答曰,知道。
金世濂啓曰,明日常參·經筵,取稟。傳曰,停。
二品以上問安。答曰,知道。
兵批啓曰,全羅兵使,今當差出,而擬望之人乏少,他道水使中可合人,竝擬,何如?傳曰,允。
受鍼後,政院·藥房問安。答曰,知道。
睦性善,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
吏批啓曰,謝恩使副使,嘉義·嘉善中擬望之人乏少,依近例,通政竝擬,何如?敢啓。傳曰,知道。
金世濂啓曰,黃海道暗行御使,書啓覆啓,豐川府使李克華,應在罷黜之中,其代當爲差出,而覆啓時未下,何以爲之?敢稟。傳曰,差出。
金世濂,以吏曹言啓曰,戶曹啓辭,貢物尤甚不納事,結城縣監,爲先罷黜事,允下矣。戶曹關內,只稱結城縣監,不擧其姓名,問諸戶曹,則時任縣監當之云云。其代今當差出,而臣等竊伏惟念,凡罪罰之加,當罪者罪之,然後被罪者無辭,而人有所懲矣。今此結城縣未收,旣曰丁丑·戊寅兩年條,俱爲未收,則今年始爲赴任之新官,乃被其責,未知,如何?令該曹,更爲參商,稟處,何如?傳曰,依啓。
吏批,以李明漢爲都承旨,元斗杓爲全羅監司,方天來爲豐川府使,李溍爲臨陂縣令,權大德爲咸從縣令,郭瀜爲校書著作,金哲爲校書正字,尹瑛爲校書副正字,申埈爲吉州牧使,趙錫胤爲書狀官,柳德昌爲甑山縣令,申楫爲密陽府使,南斗昌爲燕岐縣監,李太芳爲輸城察訪,李馨益爲司饔主簿,吉城尉權大恒爲聖節兼冬至使,鄭之羽爲副使,李元鎭爲書狀官,申翊全爲校理,許積爲禮曹佐郞。
兵批,以李時英爲全羅兵使,崔明量爲景福宮假衛將,李惟達爲文兼宣傳官,柳後聖爲兼司僕將,尹履之爲司直,具鳳瑞爲僉知,沈諿爲正憲,扈從賞加,邊虎吉爲副司果,李汝翊爲司果,孫泌爲訓鍊都正,鄭文晫爲兼內乘。
睦性善啓曰,以大司成李敬輿疏中,所謂大禮埋沒云者,何事耶?承旨問啓事,傳敎矣。問于李敬輿,則今者釋奠時,生進來參者,纔十數人,使齋儒開諭催促,而終不來詣,以致大禮埋沒,亂後士子,固不如平日,而至於在京不參,事極未安。令本館掌務官,抄出十餘人,停擧施罰云矣,敢啓。傳曰,知道。
又以戶曹言啓曰,缺數字冬衣次,例於八月內磨鍊,九月間入送矣。今爲磨鍊之意,敢啓。傳曰,知道。
又以戶曹言啓曰,吏曹啓辭,曹啓辭貢物尤甚不納事,結城縣監爲先罷黜事,允下矣。戶曹關內,只稱結城縣監,不擧其姓名,問諸戶曹則時任縣監當之云云。其代今當差出,而臣等竊伏惟念,凡罪罰之加,當罪者罪之,然後被罪者無辭,而人有所懲矣。今此結城縣,未收,旣曰丁丑·戊寅兩年條,俱未收則今年始爲赴任之新官,乃被其責,未知,如何?令該曹,更爲參商,稟處,何如?傳曰,依啓事,傳敎矣。臣曹請罷本意,以時任官,無端淹置,當受其罪。今聞赴任未久,而若以兩年條未收,論之,則似當以前官,次次査考而治罪。臣曹只論其罪之應罷,而亦未知某官之當罷,令本道監司,査覈摘發,啓聞,何如?傳曰,依啓。
又以備邊司言啓曰,以兩司啓辭,京畿敬差官事,問于大臣處之事,傳敎矣。丁丑以後,畿甸無可據田案,只用田夫告缺一字掛一漏萬,甚至守令仰料外,戶曹苟管極矣。今年雖有水災,若論分數災,則被災處少,而不被災處多,莫重田政,若嫌其騷屑,而不敢下手,則京畿一道,無復成形之望矣。況今此覆審,只令本官所爲,亦不無虛疎之患,京官之差,蓋爲是也。非有大段擾民之事,民間不知朝廷本意,又不諒事勢之當然,過爲生疑,互相煽動。諫官隨聞論列,固其職也,然臣等之意,雖當大亂之餘,專以缺數字爲主,而至於可爲之事,則亦得爲之。況今此田政,一番整頓之後,所至帖然,雖有民言,不過數朔而止耳,恐不必過慮至此。但今此論,非但兩司爲然,實在廷之所共言,至於本司諸宰之見,亦各有異同,臣等不敢自信己見,伏候上裁。傳曰,此事似不可已,依啓辭,施行。
午時,太白見於巳地。未時申時,日暈。夜一更,月犯房第二星,木星犯鉤鈐星。
大司成李敬輿疏曰,伏以臣,敎胄之長,表率儒林,爲任極重。前後受任之人,豈有如臣無才,不學庸陋,萬不近似,而叨竊於斯者?受命之初,露章乞免,登對之際,亦爲懇辭,而天日之明,有所未燭,宸嚴之下,不敢强聒,冒恥强顔,冥行半年,尙未求退,宜其取輕於多士,致大禮之埋沒,苟度時日,有若承當者,然則是自欺而欺天也。小臣無狀,何任可堪,而醜拙已露,不可一刻仍冒。且臨祭疾作,未免顚倒,兼斯二者,敢緩自劾,不得不罄渴危悃,仰籲於天地父母之前。伏乞聖明,亟遞臣本兼諸任,仍治臣溺職之罪,臣無任云云。答曰,省疏具悉。多士不美之習,實難猝變,卿其勿爲控辭,更加盡心敎誨。
順平君疏曰,伏以臣,忝居廚院提調之任,今番勅使時,重得暑症,差復無期。本缺數字有難便之事,決不可察任。伏乞聖慈,亟遞臣提調之任,以便公私,不勝幸甚,臣無任云云。答曰,省疏具悉。卿其勿辭察職。
上御養和堂。入侍,藥房都提調崔鳴吉,承旨朴守弘,注書李行源,記事官李天基·朴長遠,鍼醫李馨益。受平鍼間使及十三穴。李馨益罷出。受鍼後藥房問安。答曰,知道。以上出燼餘日記
上在昌慶宮。停常參·經筵。
政院·藥房問安。答曰,知道。
金世濂啓曰,聖候平復間,視事不爲取稟之意,敢啓。傳曰,知道。
睦性善,以刑曹言啓曰,許謙益等明査處置事,判下,而臣斗瞻,遭一家之喪,昨日始爲來坐,欲爲回啓,而參判臣竣,有故不參,今日之坐,參判呈辭,見却於政院,如此莫重之獄,臣勢難獨爲處置,待參判出仕之後,議啓之意,敢啓。傳曰,知道。
申翊亮,以戶曹言啓曰,本曹佐郞朴徹,病缺數字呈旬不仕,當此事務煩劇之時,不可待其差復,改差,令該曹,其代擇差,何如?傳曰,允。
以兵曹局別將單子,傳于睦性善曰,方天來箇滿耶?問啓。
睦性善,以兵曹言啓曰,以本曹孔大信論賞上裁事,傳曰,此人以何職被汰耶?事,傳敎矣。孔大信,以扈從力戰之功,授訓鍊院判官帖,仍授軍器寺判官,而大信,武臣講不通被汰後,稱以軍器寺郞廳,監董吹鐵之事,敢啓。傳曰,知道。
又以兵曹言啓曰,李義一吹鐵功勞上裁事,傳曰,此有職人耶?事傳敎矣。李義一,以司果,曾經訓鍊哨官,而時在閑散中,敢啓。傳曰,知道。
又以兵曹言啓曰,以本曹局別將單子,傳曰,方天來箇滿耶問啓事,傳敎矣。方天來,上年七月十五日局別將啓下,今年七月十五日箇滿之由,敢啓。傳曰,知道。
大司憲鄭廣敬,掌令閔應協,持平尹瀁·鄭泰齊啓曰,臣等非以整理田案,爲不可也。所爭者,只在於事非其時,所謂非時者,非持一端而已。臣等聞之纖悉,思之爛熟,請畢其說焉。有事則擾民,擾民則怨生,勢所必然,在時平無事之日,則雖有民怨,不數朔而止云者,得矣。丙子之變故,民不及遠避,酷被兵火,而尋常事爲,皆以祕密,民情格懼,煽動訛言,爭以丙子爲憂,皆有荷擔之心。打量之擧,適出此時,差定監官·書員者,先爲大言曰,與其傾財破産,納賂於京官下人,而終不免罪責,不若撤家遠走,兼爲避難之爲愈。以此民情大搖,咸曰,姑待秋成,急收穀物,或避島中,或避峽中,則可免兵火,可免督賦。夫民情之安土重遷者,時平時事之謂也。此時此民,寧可以平日期之乎?臣等所聞,不驗則已,萬一如上所陳,則雖得整理田案,何處徵其所出乎?況踏驗與打量,事勢各異。踏驗者,趁秋穀之未收,驗其豐凶者也,打量者,審其田形東西字標,引繩而尺量之,驗其結卜之落漏者也。引繩尺量之際,成群奔走,踐踏禾穀,損傷必多,故打量必於冬春爲之者,蓋以此也。因踏驗而兼行打量之擧,實未知其故也。如曰擧措重大,不可以臺諫之言,遽爲中止云,則令本道依例踏驗,歲飜之後,趁春未種,別爲査正,亦不爲晩。田畓非如活物,雖遲五六朔,豈皆逃避隱漏乎?缺數字必行則近於任怨盡職,而國家大擧,必須缺四五字悔,莫敢矯非衛政,可知,舍己從人,聖訓所貴,頃伏見備局覆啓之辭,竊不勝歎惜也。試以臣等疏草,與前後所啓,反覆垂覽而澄省,則芻蕘之說,不爲無助。臣等所當缺而退,不與相較,而區區憂愛之誠,不容自已,反復煩擾。請快施乾斷,亟寢敬差官發遣之命。
夜五更,黑雲一道如氣,起自南方,直指艮方,長十餘丈,廣尺許,漸移東方,良久乃滅。
都承旨李明漢疏曰,伏以臣,於昨日奄奄垂絶之中,伏聞有除拜之命,驚惶罔措,但有涕泣,臣萬死積傷之餘,餘禍未盡,得此難醫之症,臣冀於未死之前,更近天日之光,中心耿耿,今已望絶,回瞻宸極,悲咽難勝。伏願聖明,亟賜遞免,臣不勝屛營之至云云。答曰,省疏具悉爾懇。爾其勿辭,調理察職。
答府曰,廟堂之意,似有所見,勿爲過慮。以上出燼餘日記
上在昌慶宮。停常參·經筵。
受鍼。
受鍼後,政院·藥房·二品以上,問安。答曰,知道。
藥房都提調臣崔鳴吉啓曰,卽刻入侍時,伏聞天語,數日間有感冒之候,今則似爲少差云,臣等不勝憂悶之至。感冒少差之後,卽爲御殿受鍼,添感之患,尤爲可慮,淸熱解毒之劑,恐不可不用。令諸醫,議藥以進,何如?答曰,幾盡差愈,勿爲議藥。
以備邊司慶尙左兵使狀啓粘目,傳于睦性善曰,本城所屬高靈等官束伍軍,亦有入城之令耶?問啓。
傳于金世濂曰,祭獻官以下,書啓。
金世濂,以長生殿言啓曰,缺五六字遣事,曾已定奪矣。在前任事,非人不能檢飭缺四五字取舍不精,而初不定數,遍行遠道諸處,尺度太過,包裹缺數字於輸運,多用人夫,以賂炊費之弊。今若酌定葉數,裁減尺度,可於遠道,只於江原道若干邑,的指可合板材多在之處,極擇斫取,竝爲浮水而下,則舊弊省革,而所得皆爲可用之材矣。郞廳許□,詳明勤謹,必能於其事,敬差官啓下,今月望後發送,宜當,□行事目別單,書啓之意,敢啓。傳曰,知道。
睦性善,以兵曹言啓曰,當日良女論業稱名人,自通化門入來,差備門外擊錚,極爲駭愕,令攸司囚禁治罪,同門守門將鄭昕,常時不能禁斷,至使雜人闌入,其不職,甚矣。請從重推考。傳曰,依啓。
傳于金世濂曰,獻官沈閱·黃應吉·金克謙·李元得,各兒馬一匹,典祀官兼大祝金汝亮·車轉坤·元簋·李楯,各上弦弓一張,諸執事各不粧弓一張,賜給。
持平鄭泰齊啓曰,臣,代行城上所之任,以連啓事,詣闕之際,路遇行司直鄭之羽,不能回馬以避。雖緣無前導,未及覺察之致,而身爲法官,所失如此,不可晏然仍冒。今於玉候靜攝之中,未免瀆擾,臣罪尤大,請命罷斥臣職。答曰,勿辭。
正言沈世鐸啓曰,臺官啓辭,特命刪去事,固無前弊,在日後,臣非不知,卽爲引嫌,以防未然,而一款漫語,改之無妨,因此細事,瀆擾不便,黽勉退縮,以竢物議。臣之昏謬,莫此爲甚,憲府處置,目臣以生疎失體,臣之生疎失體,固所甘受,旣謂之生疎失體,則何不竝請出仕乎?憲府之意,臣實未曉也。臣於其夜,卽欲再避,以期遞斥,而試期在卽,天點已下,不容瀆擾,以詣科場,强顔行公,以至于今,罷場復命,犯夜來避,臣之罪戾,至此尤大。請命罷斥臣職。答曰,勿辭。
申翊亮啓曰,持平鄭泰齊,正言沈世鐸,再啓煩瀆,退待物論云矣。傳曰,知道。
申翊亮啓曰,試官及臺諫出去,請出開門標信。傳曰,知道。
夜五更,流星出王良星下,入南方天際,狀如鉢,尾長五六尺許,色赤,光照地。
大司憲鄭廣敬疏曰,伏以臣,草土積傷之餘,氣血耗盡,自初四日,病症爲苦,差復無期。伏乞聖明,俯察危懇,亟命遞改,臣不勝缺謹昧死以聞。答曰,省疏具悉卿懇。卿其勿辭,調理察職。以上出燼餘日記
上在昌慶宮。停常參·經筵。
下直,春川府使申景柳,永川郡守邊復一。
政院·二品以上問安。答曰,知道。
藥房都提調臣崔鳴吉,提調臣南以雄啓曰,感冒之候,夜來,如何?昨日受鍼後,又有餘熱乎?臣等不任憂慮,敢此仰稟。答曰,感冒之症,已爲差愈,受鍼後解熱,不至大段。
金世濂,以禮曹言啓曰,各陵丁字閣,自有一定之制,故英陵丁字閣,與健元陵,制度小無異同。往在辛酉年改造時,增以左右夾室,前退一間,比諸陵丁字閣,加造三間,又設八斫,有違祖宗朝舊制,極爲未安,卽今改造,所當裁損,務合古制,而係是陵寢制度,令議于大臣定奪,何如?傳曰,依啓。
睦性善,以都摠府言啓曰,今日入直軍士,當爲中日習射,而受鍼調攝間,依前例姑停之意,敢啓。傳曰,知道。
又以備邊司言啓曰,兵曹參判李景曾,已爲還朝,本司堂上差下之意,敢啓。傳曰,知道。
傳于金世濂曰,領議政崔鳴吉,參判李景曾,各賜熟馬一匹。
以謝恩副使書狀,傳于金世濂曰,遣內醫看病。
金世濂,以藝文館郞廳,以領事堂上意啓曰,史官無故現存者,只二員,不得已以兼春秋預備,今已數月,事甚苟管。況曝曬之行,今當發遣,上下番亦將不備,注書李正英,依前例還付本館之職,何如?傳曰,依啓。
又以春秋館郞廳,以領監司堂上意啓曰,慶尙道太白山所藏實錄曝曬事,春間已爲啓下,而且聞全羅道赤裳山城實錄所藏之處,在於山頂最高處,風雨透濕,蠹敗尤易,而曝曬之事,廢已累年,不可不及今開見云。卽今霖雨已過,秋陽稍厚,曝曬之擧,若失此時,則傷敗必多,事甚可慮。包袋雜物,雖不得一時改爲,而只以川芎·菖蒲末,措備,依前例曝曬,一體擧行事,全羅監司處,亦爲行會之意,敢啓。傳曰,依啓。
以中宮冊封謝恩箋,傳于睦性善曰,冠裳二字,何如耶?
金世濂,以左邊捕盜從事官,以大將意啓曰,前因政院啓辭,屠牛人,令左右捕盜廳跟捕事,傳敎據,常時日新檢飭,使之跟捕矣。本月初八日夜,同私奴秋男,指示軍官鄭震立·梁繼舜等,部洞近處屠牛人二名,竝其牛肉,捕捉來告於臣處,問其姓名,則出身田敬男私奴於屯·私婢德玉稱名者也。近來屠牛之禁,非不嚴密,而如此奸細之徒,不有國家嚴禁之意,同謀屠販,極爲痛惡,竝令攸司,依律處置之意,敢啓。傳曰,依啓。進告人照例論賞。
又啓曰,以世子冊封謝恩表,傳曰,付標處,如何?承旨察啓事,傳敎矣。弱息二字,未免語生頗欠的實,此句使之改撰以入,何如?傳曰,允。
掌令閔應協啓曰,臣頃日,以一所監試官,罷場復命,持平鄭泰齊,引嫌退待,臣當連啓,前啓處置泰齊,而日已昏黑,闕門臨閉,臣缺數字啓草通示長官,待其可否,而傳啓,則初更前,決難缺三四字上違豫,受鍼靜攝之中,夜深之後,强爲瀆擾,極涉未安。缺數字知前啓不可闕,處置之不可緩,而不得已退去,臣罪固已大矣。頃日正言沈世鐸,引嫌處置也,臣等之意,果以言官論事,入啓後刪改,必有後弊,而似出生疎不察,故敢請出仕矣。今者沈世鐸,又以此引避,臣之處置乖當之失,著矣。臣旣有前啓闕啓之罪,又有不卽處置,處置乖當之失,安有一人三失,而晏然臺省者乎?以彼以此,決不可仍冒,請命遞斥臣職。答曰,勿辭。
行大司諫金榮祖,獻納李時楳啓曰,城上所不爲簡通,用意增減,則固是城上所之失也。頃日啓辭刪改之時,城上所卽爲簡通,臣等亦以謹悉書送,則其失與城上所,少無異同,何敢自以爲無失,而晏然處置乎?請命遞斥臣等之職。
持平尹瀁啓曰,臣以二所監試官,昨日復命之際,闕中已閉,臣固知本府前啓,不可不連啓,同僚退待,不可不速處,而竊伏念玉候違豫之中,夜深瀆擾,極涉未安,故臣實與掌令閔應協通議,而不得已退去。臣之前啓闕啓,不卽處置之罪,旣大,而且於頃日正言沈世鐸之引避也,臣與同僚,相議請出矣。今者沈世鐸,以此引嫌,處置乖當,其失著矣。臣旣三罪在身,何敢一刻仍冒,請命遞斥臣職。答曰,勿辭。
大司憲鄭廣敬啓曰,頃日諫院處置時,僚議欲遞沈世鐸,而臣妄執謬見請出矣。今見其避嫌之辭,處置乖當之失,臣實當之,身病方苦,欲起眩仆,今始來避,所失尤大,請命遞斥臣職。答曰,勿辭。
院啓。答曰,勿辭。
金世濂啓曰,掌令閔應協,大司諫金榮祖,獻納李時楳,持平尹瀁,大司憲鄭廣敬,再啓煩瀆,退待物論云矣。傳曰,知道。
金世濂啓曰,臺諫出去,請出開門標信。傳曰,知道。
又啓曰,大司憲鄭廣敬,掌令閔應協,持平尹瀁·鄭泰齊,避嫌退待,執義金光炫,掌令金應祖在外,今日以監察茶時之意,敢啓。傳曰,知道。
司諫李行遇啓曰,正言沈世鐸,持平鄭泰齊,掌令閔應協,大司諫金榮祖,獻納李時楳,持平尹瀁,大司憲鄭廣敬,竝引嫌而退。避辭見上刪改之語,別非大段,彼無前導,不爲回避,闕門已閉,不得連啓,勢所固然,商量請出,不無所失。請正言沈世鐸,持平鄭泰齊,掌令閔應協,大司諫金榮祖,獻納李時楳,持平尹瀁,大司憲鄭廣敬,竝命出仕。答曰,依啓。
申翊亮,以吏曹言啓曰,承旨有闕,政事,何以爲之?敢稟。傳曰,政事,明日爲之。
金世濂啓曰,臺諫出仕事,命下矣。闕門已閉,明日待開門命招言送之意,敢啓。傳曰,知道。
傳于金世濂曰,今番島主書契及洪喜男手本,入之。
以禮曹對馬島書契,傳于金世濂曰,敢違之違字,何如?
金世濂,以備邊司言啓曰,本司慶尙左兵使狀啓粘目,傳曰,本城所屬高靈等官束伍軍,亦有入城之令耶?問啓事,傳敎矣。取考上年三月間因監司李景曾狀啓,本司回啓,善山府精抄馬軍二百五十名,應爲赴亂者外,其餘三百六十一名,依所報移屬山城事,入啓,蒙允,而所屬高靈等官束伍,則不許移屬矣,敢啓。傳曰,知道。
又啓曰,兵曹郞廳來言,闕內夜巡檢之意,敢啓。傳曰,知道。
午時,太白現於巳時。未時,日暈。申時,日有左珥。
江華留守金藎國疏曰,伏以臣干冒宸嚴,再瀆天聽,進伏郊外,渴望遞音。伏聞備局回啓,不許遞免,臣誠危迫,罔知攸處。臣之情勢,已盡於前後疏章,今不敢屢瀆,而又聞廷議亦察臣老病難堪之狀,意謂朝拜疏而夕可進也。修整文書,封閉庫藏,乘一扁舟,已到江上,臣之擅離職任之罪,亦所難免。今雖欲回缺數字西,而去就矇矓,何顔復見本府吏民乎?臣雖無狀,忝居宰列,聞人議己,則顚沛而來,未蒙許遞,則翺翔而缺數字人謂斯何?伏願天地父母,察臣事勢之狼貝,亟許遞免,不勝幸甚,臣無任云云。答曰,省疏具悉卿懇。卿其勿爲固辭,速往察任。
都承旨李明漢疏曰,伏以臣於再昨,伏蒙調理之命,聖念特軫,實出於欲生之至意,而緣臣禍阨未盡,付藥鍼炷,雜試皆敗,撫躬悲戚,自待溘盡。伏願聖慈,亟遞,以安臣心,臣不勝祈懇之至云云。踏啓字以下。以上出燼餘日記
上在昌慶宮。停常參·經筵。
卯時,日有右珥。辰時,日有兩珥。
有政。吏批,判書李景奭式暇,參判李敬輿病,參議李景義進,右副承旨金世濂進。
兵批,判書李時白進,參判李景曾病,參議韓亨吉進,參知李省身病,右承旨朴守弘進。
政院,大殿問安。答曰,知道。
吏批啓曰,判書李景奭式暇,參判李敬輿病,小臣獨政未安,何以爲之?敢稟。傳曰,只出承旨。
金世濂曰,外方疏章缺十餘字守令缺關由本道,而濟州牧使沈演缺十餘字係是外方疏章,不得不入,而有違常規,缺傳曰,依啓。
朴守弘,以禦營廳言啓曰,當初別抄武士缺立之時,武士中有膂力勇敢者,抄屬啓下,給戰馬甲冑,擧動時挾輦侍衛,意非偶然,而雖亂後元數一百七十六員內,除授外任者九員,時存實數一百六十七員,而其中有馬者只五人,其餘則皆無馬甲冑,脫有緩急,其何能得力乎?因該司乏□,曾未啓達矣。時存人員別單書入,而依前缺數字給戰馬及甲冑,令各該司題給,何如?傳曰,言于該司。
備邊司啓曰,右議政沈悅,送書臣等曰,路遇譯官周得瑞,以責金貿易事,入往瀋陽,而俺新自瀋陽來,可知彼中事情,萬無貿得之路,而亦恐彼中生疑,有害無益,更議處之云。臣等當初所慮,亦如此,而戶曹時無一兩貿得,恐致狼貝,不敢强爲請停矣。追聞市上,頗有可貿之望,該曹今方周旋圖貿,雖未準數,應有所得,而沈悅之書,又如此,其譯官使之停止中路,以觀該曹所貿多少而進退之,似爲宜當,敢啓。傳曰,依啓。
藥房都提調臣崔鳴吉,提調臣南以雄啓曰,夜來聖候,何如?昨聞鍼熱未減之敎,臣等益切憂悶,仍念鍼效,比藥差速,若爲對證,則一二次後,必有變動之形,若不能然則無益而有害,稍待在外諸醫畢集,廣議處之,俾無未盡,方可萬全。臣等旣有區區意見,惶恐敢啓。答曰,鍼熱漸減,仍爲受鍼,似可矣。
吏批,以李基祚爲都承旨。
兵批,以李明漢爲護軍,兪㯙爲副司果,李見龍爲副司正,李曼爲副司果。
假注書,△李汝澤·洪處大·李時馣。
韓明勗上疏,批答。答曰,省疏具悉。嘉卿憂愛之誠,疏辭當留念而採擇焉。
金世濂,以兵曹言啓曰,去夜闕內各處入直軍兵將士本曹摘奸時,忠翊衛梁奏一缺數字闕直張淸孫代身直,軍士忠州正兵全應老缺三四字通川正兵徐孝男,亦爲闕直,極爲無據,依法科罪。本廳書員,亦爲囚禁治罪,何如?傳曰,依啓。
金世濂,以禮曹言啓曰,曹啓辭,各陵丁字閣,自有一定之制,故英陵丁字閣,與健元陵丁字閣,制度小無異同。往在辛酉年改造時,增以左右夾室,前退一間,比諸陵丁字閣,加造三間,又設八斫,有違祖宗朝舊制,極爲未安。卽今改造,所當裁損,務合古制,而係是陵寢,制度沿革,議大臣定奪,何如?傳曰,依啓事,傳敎矣。議于大臣,則益寧府院君洪瑞鳳,領中樞府事李聖求,領議政崔鳴吉,右議政申景禛,以爲祖宗朝陵寢,自有定制,而英陵丁字閣,獨違舊制,甚爲未安。今當改造,旣覺其非,則中年仍襲謬例,依該曹啓辭,一以健元陵制度爲準,允合事宜,伏惟上裁,昇平府院君金瑬,病不收議,大臣之意如此,上裁,何如?傳曰,依議。
行大司諫金榮祖,司諫李行遇,獻納李時楳啓曰,公州牧使申埈,前日負犯甚重,而彈墨未乾,旋卽恩敍,至換州牧之任,物情莫不爲駭,請命罷職。答曰,累經大赦,除此外任,似無不可矣。
大司憲鄭廣敬,掌令閔應協,持平尹瀁啓曰,臣等伏承聖批,以廟堂之議,似有所見,爾等勿爲過慮爲敎,臣等竊惑焉。凡事先事而憂,則終至無憂,事過而憂,則憂亦無效。大亂之後,民無固志,被禍之酷,畿甸爲最,而宣惠廳出賦之外,種種之役,有難悉擧,加以凡有客使之行,出站支待之際,男負女戴,顚仆道路,耕作失時,閭井皆空,遍一道騷然,實是他道所無,前頭客人之來,亦不可不慮。政宜靜而鎭撫,以示一分之惠,豈可强行非時之擧,以致其渙散而莫之恤乎?請加三思,亟寢敬差官發遣之命。答曰,已諭勿煩。
夜五更,流星出畢井星下,入天園星上,狀如拳,尾長二三尺許,色赤。以上出燼餘日記
上在昌慶宮。停常參·經筵。
藥房·政院,大殿問安。答曰,知道。
金世濂啓曰,來十五日,儒生殿講日次,而當此受鍼之日,勢難行之,殿講不爲取稟。傳曰,知道。
行大司諫金榮祖,司諫李行遇,獻納李時楳啓曰,請公州牧使申埈罷職。措語見上答曰,遞差。
申翊亮,以禮曹言啓曰,近來士習不美,當此亂離之後,會試名紙,爭用好品,務爲相勝,紙價騰踊,缺數字極爲駭愕。依前啓辭,品好敦厚之紙,令備局缺數字冒法仍用好紙者,士子摘發,一式年停擧,試官從重推考事,捧承傳施行,何如?傳曰,依啓。
傳于金世濂曰,今番勅使時,有功勞譯官,書啓。
睦性善,以刑曹言啓曰,參禮察訪牒呈,據全羅監司粘移內,罪人泗川縣監李元煥拿來,禁府羅將韓愛男,枉道下去,驛馬便行三百里外,極爲痛駭。向前韓愛男,令攸司囚禁,全羅監司粘移,憑閱處置,何如?傳曰,允。
金世濂,以禮曹言啓曰,監試·會試,在於今月十七日,小學·家禮考講,自今日爲始,而本曹正郞李崇,龍仁地子息成昏,受由下鄕,正郞李惟達卒,左尹鄭雲湖致祭,春川地下去,佐郞金善英五子登科,高起春致祭事,□地下去,佐郞許積病重未肅拜,獨有正郞許穡,佐郞李晩榮,當爲進去考講,而許穡方以兼春秋,預備闕內兼春秋之任,許穡改差,使之進去試場,而此外亦有缺數字一員·假郞廳一員,令吏曹差出,何如?傳曰,允。
李基祚啓曰,以大司憲鄭廣敬呈辭,傳曰,此病實□事,傳敎矣。自前受鍼靜攝之中,則凡呈辭不爲捧入,而鄭廣敬草土之餘,缺數字所患,人多言之。且法府之長,與庶官不同,累次來呈,不可浼浼,故不得已入啓矣。聖敎如此,此呈辭還出給,何如?傳曰,以情禮言之,宰臣所爲,似不當如此,然旣已呈辭,何如還給?
以戶曹前頭査官時所用皮物等,磨鍊分定單子,傳于李德洙曰,皮物分定處,有措辭行會之敎,而不爲擧論,何以如此耶?此磨鍊,何以今始書入耶?水使亦有檻穽所捉,收捧之路耶?
傳于金世濂曰,粧纊黃衣揭帖二度,急急入送。
申翊亮,以承文院言啓曰,今此倭情咨文,所陳極重,臣等反覆商確以啓,而亦未知其十分恰當,睿覽後未盡處,更爲下敎,務令詳穩,宜當,敢稟。傳曰,知道。書契解釋之語,亦爲書送,似可矣。
金世濂啓曰,申埈遞差事,命下矣。臺諫方以罷職論啓,遞差承傳,不得捧之意,敢啓。傳曰,知道。
以兵部移咨,傳于申翊亮曰,□□□□四字刪改,似當,歲有所給一款,似爲未妥,□捧之意措辭,如何在此,懇請一款,以不許之後,累年到今,忽訴于國主,有此來請之意,措辭,如何?
夜二更,流星出騰蛇星下,入天津星下,狀如拳,尾長五六尺許,色赤,流星又出天倉星上,入南方天際,狀如鉢,尾長三尺許,色白。以上出燼餘日記
上在昌慶宮。停常參·經筵。
藥房·政院問安。傳曰,知道。
睦性善啓曰,匿名書不傳,其法甚嚴,直爲燒火,亦有近規矣。英陵重建廳堂上洪得一,拆見匿名書,至於啓聞,殊甚不當。請推考,以杜後弊。傳曰,依啓。
又啓曰,昨暮,因兵部移咨,有傳敎之事矣。分付承文院入直官員,再三招之,則終不進來,極爲怠慢,當該官員,請從重推考。傳曰,依啓。
受鍼後,二品以上問安。答曰,知道。
金世濂,以承文院意啓曰,奏請咨文中未妥處,依聖敎改付標矣。八月初缺四五字南邊逖遠,彼或見恕,且他日不知缺五六字之慮,不如從實,而書契文字解釋,則益爲無味,彼若疑而有問,日本之人,元來文短,未得解見,故自前差人之來,例以言語相通云云。使彼疑惑於書中之語,亦或□計,敢此申稟。傳曰,知道。上來日子遲延,則事似歇後,狀啓發送日子,不可不改矣。
以兵部移咨,傳于金世濂曰,日以爲常四字,以與前無異之意,措辭似可,我國亦大君,似未妥當。
傳于睦性善曰,瀋陽入送卜馬四馬,此刻立之。
李基祚,以吏曹言啓曰,守令多闕,政事,何以爲之?取稟。傳曰,明日爲之。
申翊亮,以戶曹言啓曰,以本曹前頭査官時所用皮物等,磨鍊分定單子,傳曰,皮物分定處,有措辭行會之敎,而不爲擧論,何以如此耶?此磨鍊,何以今始書入耶?水使亦有檻穽所捉收捧之路耶?事,傳敎矣。臣李溟入侍之日,以徵銀辦出,茫無下手之處,似缺數字結布之語上達,有預使外方,知而措備以待之意,缺數字文末端爲可之敎。臣退而言於廟堂,及其分定啓目入啓之時,只將分定減下雜物之數,分秩書啓,故不爲擧論,欲待啓下後,只將勅使時用餘結布,移用於査官之時,査官收布,則不爲別定之意行會,使外方知之,而仍以徵銀之價,則不得不分定結卜,亦使缺數字預備之意及之,欲爲啓下,一時行會,而磨鍊遲滯之故,則各司所用,參酌餘在緊歇之物,務欲詳盡減定,以致日子之遲延矣。水使無檻穽所捉之事,考前累次謄錄,監·兵·水營之下,泛然以檻穽所捉懸錄,故因謄錄謬例而書之。臣於榻前,親承兵·水營卜定,極爲無理,今番勿爲分定之敎,臣以檻穽所捉,不可專爲不定之意,上達,敎以從略定之,故兵·水營,竝爲半減定之,水營則缺四五字定之,致勤聖敎,難免不察之罪,不勝惶恐,各道水營豹皮全減,移定於監司,改付標以入之意,敢啓。傳曰,知道。兵營亦爲移添,可也。
金世濂,以禮曹言啓曰,秋夕祭獻官望,傳曰,各陵獻官中,文官□□□□何以如此耶?問啓事,傳敎矣。凡祭獻官,除老病實故外,軫回莫歇均一差定,而常時京中祭官,如社稷·永寧殿·宗廟·南別殿·肅寧殿及郊壇獻官,則流來秩高之官差定,故累經此等祭官之後,値此節祭,不得已依前謄錄,武蔭堂上以上,擇其可合者,差定矣。今承下敎,尹履之·李東聖,改付標之意,不勝惶恐,敢啓。傳曰,知道。今後交差,俾無不均。
金世濂,以迎接都監言啓曰,今番勅使有功勞譯官,書啓事,傳敎矣。勅使差備譯官九人,無不跟隨往來,而其中有功勞者,張禮忠·申繼黯·譯官李化龍,別單書啓之意,敢啓。傳曰,知道。
以戶曹草記,傳于申翊亮曰,措辭一款,亦令回啓。
金世濂,以司饔院言啓曰,司圃署進排大殿供上眞瓜,體少未熟,累次點退,則每以如前者,塞責來納,因司圃署官吏,不爲盡心之故,闕缺數字勢不得已,其中擇捧,而慢忽封進之習,不可不懲。請司圃署當該官員,從重推考。色吏,令攸司囚禁治罪。傳曰,依啓。
金世濂,以禮曹言啓曰,丙子年監試生進,東堂初試入格者,京外通計九百餘人,當赴會試於丁丑春間,而其時新經大亂,庶事未逞,臣曹且無榜目文籍,無憑可考,故就議大臣,入啓,罷榜,則是八百餘人。初無身犯罪過,渾被停擧矣,旣罷其榜,則丙子以前,如輪次升補陳試等人,亦無文籍,眞僞莫辨,皆在應罷之中,而此輩猶且私持文券,紛紜來呈,欲赴會試,士習不美,所可寒心。以科場事體,言之,三年大比,乃莫重國試,小小課試,特一剽製,輕重自別,多寡懸殊,豈可比而同之,況俱無文案者乎?當一體革罷,俾無偏係,此當初臣曹本意,專以文籍爲重者也。今若不計文籍之有無,徒以請囑許赴,則彼九百士子,有何所犯,而皆罷,此數十餘人,有何所據而獨赴乎?國體一輕,倖門大開矣。今聞此輩偃然就講,冒濫圖占者,頗多云,尤極無謂,令回館一一摘發,依法科罪,何如?傳曰,允。
以下全缺夜五更,流星出騰蛇星下,入天津星上,狀如拳,長三四尺許。
藥房都提調崔鳴吉啓曰,鄭之問今已入來,若爲入診於未受鍼前,何以爲之?敢稟。答曰,使鄭之問,先爲入診後受鍼。
上御養和堂,受平鍼,間使及十三穴。入侍,藥房都提調崔鳴吉,提調南以雄,副提調李基祚,記事官李行源·李天基·朴長遠,御醫崔得龍,鍼醫李馨益,醫官鄭之問。李馨益下鍼。崔鳴吉曰,欲於屛外,有所達之事矣。上曰,撤屛。崔鳴吉曰,受鍼後症候,何如?上曰,難知加減矣。所謂靑汗,冬節則多,夏節則少,以靑汗難知鍼效,見冬節然後可知其效與否矣。崔鳴吉曰,靑汗今方出乎?上曰,去月則出,近來則無矣。崔鳴吉曰,靑汗的於何處,而醫官有汗凝之候,未知,何如?上曰,汗凝則傳之誤也。右手無名指下節及小指底間,出汗而凝乾,則痕如大栗矣。以紙濕水而拭之,缺數字矣。當初不知症候,有靑汗故時當冬節,方着缺數字衣帶解結之際,認爲綠衣所染矣。及着白衣然後,始知爲靑汗矣。崔鳴吉曰,近來聞之,許任曾治靑汗之人,而方書,又有蒼汗之說,許任術業,必勝於卽今醫員矣。上曰,蒼與靑異矣。崔鳴吉曰,蒼與靑,其間甚相遠矣。又聞南以雄之言,洪茂績亦有靑汗之症,醫治用藥云矣。上曰,出於何處乎?遍一身而出乎?南以雄曰,遍一身而出,而如草綠色云矣。上曰,此汗亦草綠色也。崔鳴吉曰,許任雖老,可以輿致爲問,如何?上曰,老病乎?崔鳴吉曰,跨馬則難矣。上曰,渠難下鍼,雖來不關,書病往問,可也。崔鳴吉曰,身遷動則汗出,若對症則已受二三度,必有效矣。爲過受則無及。缺數字上曰,近日氣候不平,而昨今多汗氣矣。此乃痼疾缺數字受鍼豈有顯效乎?崔鳴吉曰,然則此後欲幾度受鍼乎?恐有害也。上曰,度數頗多,然後似有效矣。寒熱往來之症,春秋復發,而氣縮呻吟,或至旬望,政事亦不得專力,多看文書,則眼睛昏暗,常爲悶悶矣。崔鳴吉曰,前症復發乎?上曰,以近來氣不平,觀之,則似爲復發也。崔鳴吉曰,然則更議於諸醫,而問于洪茂績,似可。上曰,依爲之。罷出。受鍼後藥房問安。答曰,知道。
崔鳴吉啓曰,今聞醫官之言,議藥事下敎云,極爲允當。今日則悤遽,使諸醫各歸其家,探考方書後,來會議藥,何如?答曰,依爲之。以上出燼餘日記
上在昌慶宮。停常參·經筵。
政院問安。傳曰,知道。
有政。
吏批啓曰,本曹郞廳,只有正郞柳穎,而奉命在外,每以假郞廳察任,事甚苟簡,闕員今當差出時,推人竝擬,何如?
吏批,判書李景奭進,參判李敬輿進,參議李景義進,右副承旨金世濂進。
兵批,判書李時白進,參判李景曾病,參議韓亨吉坐起進,左副承旨睦性善進。
藥房都提調臣崔鳴吉,提調臣南以雄,副提調臣李基祚啓曰,昨日受鍼後,鍼熱復如前乎?聖候,復如何?敢稟。答曰,竝無加減。
藥房再啓曰,伏承聖批,以時無加減爲敎,臣等憂悶之私,何可盡喩?三度受鍼,症候如一,少無變動之形,仍爲受鍼,亦甚未當。惶恐敢稟。答曰,病根深痼,一朝見效,似難矣。
又啓曰,昨日議藥命下之後,所當卽爲議進,而恐倉卒議藥,有未精審,亦欲觀夜間症候,知其鍼效有無而處之。今者諸御醫,各陳所見,而鄭之問則以爲,得其方而未得其藥。願得更爲思量,而莫重之事,如是遲延,有未妥當,而仍加督迫,使之草草議進,亦所不敢,故姑將諸醫所論二紙,爲先進呈,伏候睿裁。答曰,知道。崔得龍所見,似當矣。
又啓曰,伏承聖批,以病根深痼,一朝見效似難爲敎,而又以崔得龍所見似當爲敎矣。當初鍼醫言內,以七次爲一度,雖未必盡準此數,試依其言,更爲數次受鍼,以觀症候之,如何,而崔得龍所用之藥,亦爲劑入,鍼藥竝用,以求其效,何如?答曰,依啓。
申翊亮,以戶曹言啓曰,傳曰,天安郡守朴□貢賦畢納與否,令該曹詳考以啓事,傳敎矣。本郡以被兵之官,丙子條貢賦專減,而丁巳以後,則畢納,無未收之事,以戊寅條,今年應上納貢物作米三百一石零,色吏現身,稱以上年之時未及來納矣,敢啓。傳曰,知道。
金世濂,以義禁府言啓曰,崔景男·朴應戒則早因重建,堂上洪得一狀啓,旣有拿命,故羅將今將發送矣。今見京畿監司李行遠狀啓,則卞成益稱名人,可謂看證云。此人,崔景男等拿來時,拿來之意,下去羅將處,分付以送,何如?傳曰,允。
又以兵曹言啓曰,以本曹粘目,英陵丁字閣役軍事,傳曰,軍數何以如是太多耶事,傳敎矣。見此狀啓,曳石·運石之役,極陳浩大。故多定軍人,木石畢運後,則雖無烟軍,足以畢役,乃以一百五十餘抄定之意,回啓矣。今承聖敎,似爲過多,以七十五名,改付標以入之意,敢啓。傳曰,知道。
申翊亮,以戶曹言啓曰,以本曹皮物草記啓目,傳曰,措事一款,亦令回啓事,傳敎矣。臣於入侍之時,親承下敎,兵·水營每定皮物之雜,極爲無理,旣不給邊將缺四五字又爲責他科外之役,豈非無據乎?今番勿爲卜定爲可。臣曰,聖敎甚當,至於豹皮,旣爲畋獵,且有檻穽所捉,自前有責出之規,上達缺敎曰,若論理行文,不定領數,使之隨所得上納,則似無妨,臣對以不定領數,則必不準數上送爲啓。敎曰,然則雖略定領數,而俾無侵漁軍卒之意,知委,可也。臣如是承受而退,今於分定行會之時,以此聖敎之意,措辭知委,俾知少不可侵徵軍卒矣。且今分定,異於前規,兵營則有檻穽所捉,故略定豹皮,水營則無檻穽所捉,只以山行,定些少鹿皮,自無侵軍之端緖,此意亦當入於論理行文之中矣,敢啓。傳曰,知道。
又以戶曹言啓曰,以豹皮分定各道水營減下事,啓下各道監·兵使處,各一張加定,而全羅道則有左右水使,而兵使只一營,其道監·兵使處,勢將各加二張,似爲不均,咸鏡道監·兵使,元定似略,故移送一張矣。以此改付標入啓之意,敢啓。傳曰,知道。
吏批,以任義伯爲京畿水運判官,李楷爲長湍府使,申埈爲平興君,朴炳義爲公州牧使,李浚爲慈山郡守,郭弘祉爲學諭,盧尙義爲典籍,副司直成楚客兼持平,減下呂孝曾·李臣顯爲學諭,李時楳爲吏曹正郞,申爲濟用殿奉事,鄭昌詩爲右道水運判官,朴安孝爲宗簿正,任孝達爲司成,柳築爲典籤,金益鄕爲獻納,鄭廣敬兼同知經筵,金振爲修撰,金震英爲漢城參軍,崔㠍爲長陵參奉,李勉行爲顯陵參奉,柳淰爲兵曹佐郞,兪榥爲戶曹佐郞,金釴爲義禁府都事。
兵批,以李顯英爲知事,李廓爲都摠管,具寅爲宣傳官,崔有漢爲兼宣傳官,趙衡爲部將,金汝湜·金應慶爲副護軍。老職
右議政沈悅箚曰,伏以臣,在道得病,症勢甚重。伏蒙天恩,遣醫看病,臣不勝感激惶悚,繼之以涕。臣力疾前進,纔到城外,而所患之症,尙未差歇,未卽復命。玉候違豫,累次受鍼,而亦未趨參問安之前,臣罪大矣。臣無任惶恐待罪。取進止。答曰,省箚具悉。卿其勿爲待罪,安心調理。
大司憲鄭廣敬疏曰,伏以臣,處事昏妄,自速罪戾,伏見下敎,欲死無地,臣雖無狀,亦有人性,非不知瀆擾靜攝之中,爲惶悶,而第臣所患嘔泄之症,日以益深,公會之中,不能耐坐泄瀉,昏眩發作無節。此實衆目所睹,筋力病勢,罔敢趨造,承命不進,分所不堪,力疾赴召,擔曳還家,顚倒不省,無望就列,不得已繼呈辭單,乍出乍入,跡涉例讓,宜聖上之致疑於引疾也。且竊念身居糾察之地,前頭問安之日,帶疾出入,亦所未安。且以缺三字誤物議爲非,欲再避則禁制已定,苟冒則廉隅有傷,百爾思量,乃敢乞遞,情實悶蹙,事非獲已,平生螻蟻之誠,未得暴於日月之明,乃有此臣子不敢承當之敎,仰天叩心,只自涕泣。臣若一向屛息,不自吐露,區區所懷,終無以得徹於天地父母之前,不得不冒死呼籲,席藁竢命。伏乞聖慈,曲垂憐察,亟治臣罪,不勝幸甚,臣無任云云。答曰,省疏具悉卿意。卿其勿辭,安心察職。
金世濂,以吏曹言啓曰,公州牧使,今當差出,而乃是鎭管,當依備局啓辭,無論文蔭武官爵秩高下,惟才是用,而可合之人,亦未易得,同道守令中聲績素著者,竝擬,何如?傳曰,依允。
又以承文院意啓曰,倭情咨文,累經稟定,今方正寫,而更爲思量,則似有未盡處,故若干處改付標以入,伏候睿裁。傳曰,知道末端付標,似爲不關矣。
又以備邊司言啓曰,以本司鎭管草記,傳曰,有事則親領從軍云者,中軍之謂歟事,傳敎矣。有事則守令,必使親自從軍,然後士皆操練,方有着實之意,前已及於事目中,而今啓辭,不爲提起,實非只令中軍領之之意也,敢啓。傳曰,知道。
朴守弘,以備邊司言啓曰,今月初六日晝講時,特進官李時白所啓,營將之不關,臣已知之矣。鎭管守令,必以營將可合者,擇於文蔭·武弁中親率軍兵赴戰者,極有成效矣。今也不能免罷營將,又不設鎭管事目,可乎?上曰,言于備邊司事,傳敎矣。丁丑經亂之後,物力蕩竭,營將供饋,勢有不給,不得已以姑罷缺六七字軍政無主管之人,故申明鎭管之制,使主鎭缺四五字無事則巡審操鍊,有事則親領從軍,一依營將爲之之意,已爲定奪行會,則法不可謂不備也。然而大牧守令,最難得人,曉解軍務者,未必善於治民,留心字牧者,例多短於戎事。該曹注擬,務從人望,勢難盡得令才而用之,筵臣所達,實在於此,而行文外方,更加申飭。其或不有事目抛棄軍政者,則無論善治,啓聞論罪之意,知會各道監·兵使,俾不得容私其間,以致僨事,而自今以後,鎭管守令差出時,更加銓擇,勿問文武蔭官,勿拘爵秩高下,惟才是用,期有成效之意,亦爲分付該曹,宜當,敢啓。傳曰,依啓。以上出燼餘日記
上在昌慶宮。停常參·經筵。
政院問安。傳曰,知道。
藥房都提調臣崔鳴吉,提調臣南以雄,副提調臣李基祚啓曰,夜來聖候,何如?湯藥昨日進御乎?敢稟。答曰,症候一樣,湯藥自今日欲爲進服矣。
受鍼後,政院·二品以上問安。答曰,知道。
睦性善,以兵曹言啓曰,宣傳官及訓鍊都監將官等,朔試射分數別單乎書啓矣。其中宣傳官崔厚發·魚尙淵,兼宣傳官李璿·殷國櫓·辛遠㽕·崔汝鎭·李汝靖缺四五字依前例汰去,何如?傳曰,依啓。
又以兵曹言啓曰,今日宣傳官將官等試射時,武臣兼宣傳官缺數字修帿箭第二巡第五矢不中,擊錚之後,缺數字訓鍊院習讀官羅繼男,則推諉於缺四五字其用私之狀,明白無疑,羅繼男汰去,何如?傳曰,依啓。
傳曰,今日受鍼時,左議政亦爲入參。
金世濂,以備邊司言啓曰,今日以方物封裹,大臣及六曹多官,齊會於政院矣。今者左相,承召入參於受鍼,若罷出後封裹,則許多方物,點閱封裹,其勢未易,恐致犯夜,方物封裹,明日退行之意,敢啓。傳曰,知道。
金世濂,以禮曹言啓曰,拜表儀注,例以五缺三四字親傳磨鍊入啓矣。卽今玉候違豫,方在受鍼之中,以權停禮,磨鍊之意,敢啓。傳曰,知道。
又以備邊司言啓曰,前因左議政申景禛榻前啓達,各道兵·水營所屬鹽盆·魚箭·船隻·斜水,被奪於管餉使及諸處者還給事,問于各營後處置事,蒙允矣。今見各營所報,則流來營屬之物,幾盡被奪,營門之不成貌樣,蓋出於此也。今後還給本營,宜當。被奪之處,書啓之意,敢啓。傳曰,知道。魚鹽之數,多寡不同,參酌加減,使彼俱便,而其中賜牌之處,勿爲遷動。且斜水之地,則還給不可,戶曹收捧,亦爲不可,察處宜矣。
又啓曰,以表文安寶補畫不精,畫員治罪事,傳敎矣。當該畫員,令攸司推考治罪,何如?傳曰,允。
藥房再啓曰,崔得龍論症,已經御覽,柳後聖·鄭之問,論症二紙,今竝投進,大槪臣等會御醫,一處相議,則崔得龍及諸御醫,以脹爲主症,鄭之問,以靑汗爲主症,柳後聖之見,與崔得龍相近,而藥則不同。臣等不敢取舍其間,竝陳各人所見,以候裁處。柳後聖所請下鍼事,問于李馨益,則其意亦與之相合,依此試之,恐無妨。李馨益所謂中脘·三里艾灸事,問于柳後聖,則以助熱爲憂,恐不必觀勢更議,敢啓。答曰,依啓。崔得龍,書啓之藥,爲先試用,似可矣。
黃海監司吳端疏曰,伏以人有疾痛,則無不呼父母而仰訴,父母亦無不憐惻者,誠缺三四字感也。臣之於君,猶子之於父,而今臣之疾痛,不特在於身而已,則臣安得不大聲呼悶於天地父母之前,而天地父母之仁,亦安得不爲之憐惻,曲垂生成之恩,俾得全於鴻私乎?此臣之所以猥陳再疏,伏枕計日,恭竢恩遞之命。不意玆者,伏聞有調理察職之敎,又出於夢寐之外,瞻天悶蹙,感淚盈襟,伏未知聖明,奚取於臣,而荐降濫諭,乃至於再耶?臣非木石,寧不知感?臣雖□族,亦粗聞委質之義,當此國勢危亡莫保朝夕之日,猥荷寵篤,待罪重藩,缺數字罄竭心力,赴湯蹈火,圖報涓埃之萬一者,是臣志願。聞近日玉體不寧,方在靜攝,憂煎罔極,方寸如縷,必使臣之病,小有一毫可堪之路,則揆以分義,何敢言病?竊伏念聖明,必謂以臣病勢期日調治,則可能差愈,而前後再辭,尙靳一兪。噫,天日下臨,無微不燭,而夫何不揆,臣之情勢,一至邈然,回遑隕越,無地措躬,臣之濕寒疾痛之狀,前已略陳,累穢天聰,不敢復溷,而槪臣兩脚膝骨,拘拏麻木,晝夜疾痛,不能運用,是臣平生痼疾,逐年復發,而亦未有如今之危劇者也。此則固知難醫,自分廢疾,加以毒瘧經旬,脾胃內傷,百方無效,轉成氣瘧,乍却乍來,或早或晩,苦歇無常,症勢難知,首尾沈苦,已經一月,食飮全廢,元氣缺數字精神昏憒,一向危劇,潮熱往來,痰頑氣逆,至如穀氣,飮輒必吐,雖有扁鵲之才,收效實難,竊恐一朝溘然,不得復近於天日之光,永結無窮之痛也。言念中宵,心亦戚戚,況乎此誠何時,內外多難,寢食俱忘,遑遑汲汲,圖濟國事者,如恐不及,不翅若捧漏甕沃焦釜,而目今江西一道,機務何限?臣於到任之後晝思夜度,思欲竭力奉公,而尙多不逮。況今奄奄床席之中,時急大小之務,盡付幕佐之官,臣身狼貝,固不足恤,殿下將以一道策應,置之何如地耶?僨事敗機之後,雖萬僇臣身,尙何補於國事也?朝家處置,似不當如是,而微臣之策,尤不可缺半行伏乞聖明,亟賜遞改,俾便公私,不勝幸甚云云。踏啓字。以下全缺出燼餘日記
上在昌慶宮。停常參·經筵。
政院問安。答曰,知道。
金世濂,以吏曹言啓曰,監司及守令有闕,政事,何以爲之?取稟。傳曰,明日爲之。
朴守弘啓曰,小臣方物封裹進去,下直。傳曰,知道。
酉時,日暈右珥。夜一更,月暈。已上燼餘
藥房啓辭。答曰,添減之症,已爲差愈,湯藥自昨日進矣。
右議相沈悅箚子。大槪,徵兵及歲幣米輸運入送等事。答曰,省箚具悉。箚陳之事,當議處焉。內下日記
上在昌慶宮。停常參·經筵。
下直,忠淸監司李厚源,全羅兵使李時英,密陽府使申楫,長湍府使李楷,統虞候鄭漢驥,奉化縣令金瑋。
卯時,日上有冠,色內赤外靑。
政院·藥房問安。答曰,知道。
受鍼後,政院·二品以上問安。答曰,知道。
藥房問安。答曰,知道。
有政。吏批,判書李景奭進,參判李敬輿進,參議李景義病,右副承旨金世濂進。
兵批,判書李時白病,參判李景曾病,參議韓亨吉進,參知李省身病,右副承旨金世濂進。
藥房都提調崔鳴吉,提調南以雄,副提調李基祚啓曰,聖侯,何如?感冒向差,則汗症復如前乎?抑固有稍斂之勢乎?敢稟。答曰,氣候及汗症,與昨無異。
吏批,以林墰爲黃海監司,李見龍爲司圃別提,徐弘履爲禁府都事,李惇義爲司饔奉事,金珩爲尙衣別提,李以省爲金浦郡守,洪爲天安郡守。
兵批,以兪榥·金重鎰·金泰基·李時雨·崔繼勳爲護軍。
兵批,安應亨爲護軍,吳端爲司直,柳後聖爲司果,潘沖翼爲副司果,蔡得泝爲副司勇。
睦性善啓曰,都承旨李基祚同姓四寸大母,故幼學崔德俊妻李氏身死,服制已行四日,出仕,何如?傳曰,依允。
金世濂,以吏曹言啓曰,凡差祭實·預差,受香之日,例爲待令於差備門,來詣受香,而秋夕祭官長陵贊者軍資判官李晬,無緣不參,不得已預差陞實,極爲駭愕,請從重推考。其日所當請推,而各司二人等,泛致査問,以致遲延,惶恐敢啓。傳曰,依啓。
申翊亮,以備邊司言啓曰,江華留守金藎國,三度陳疏,自上特下速往之敎,而尙留江上,不卽還任云。保障之地,事多曠廢,殊爲可慮,一品重臣,事體頗重,固非本司所可敦迫,而國事爲重,少嫌恐不可顧,使之依前下敎,卽爲還官察任,何如?傳曰,允。
又以備邊司言啓曰,見宰臣狀啓,則謝恩使入往後,似有封典之擧云,缺數字不無周旋之事。白金二百兩帶持而行,若不用缺數字該曹無妨,敢啓。傳曰,待之,可也。何必用賂周旋?
傳于申翊亮曰,瀋陽內書,軍官持來,一路有弊,故堅封以擺撥傳送事,曾已傳敎矣。今則仍前軍官持來,傳敎事,何以不爲擧行歟?問啓。
金世濂啓曰,刑曹判書洪靌,兵曹參判李景曾,試官命招後,稱病不進,請推考。傳曰,依啓。
申翊亮,以兵曹言啓曰,向化領去禁軍,以連三朔試射,無本人定送,而其後韓大成·朴俊·咸天一三人,曾不受由,任意下去云。馬牌單子傳給之後,如是有頉,事甚痛駭,韓大成等從重施罰,不得已黃益興·李玹·張吉,代送之意,敢啓。傳曰,知道。
金世濂,以弘文館言啓曰,本館上下番,時存七員內,應敎鄭致和,校理李時楷·南老星,出使,上番只有副校理臣李尙馨·申翊全,而今日以試官出去,修撰金振未肅拜,下番只有臣修撰柳慶昌,今方入直,上番則他無入直之員,修撰金振,牌招肅拜,姑陞上番,使之入直,何如?傳曰,依啓。
敎忠淸監司李厚源書。王若曰,訏謨疇與共事者,恒急國耳之忠,安危須仗出群才,特授方面之重。予意攸在,僉擧同辭,惟卿姿挺剛方,識兼敏悟。派聯王室,刮豪習於綺紈。業專儒家,探正軌於竹素。惟玆負廈之志,粵自被禍之年,斯感激於遭逢,遂翼導於匡復。形登麟閣,勳參帶礪之盟,績著牛刀,邑流□□,儀題名於雁塔。胥稱席上之珍,逮簪筆於烏臺。□籠中之藥,頃當艱棘之日,益著羈靮之勞,而分股肱之州,爲緣蘇瘵。繄代喉舌之地,寧憚匪躬,伊材望之俱優,故裏外之感可。乃睠百濟舊壤,實接三輔近畿。魚鹽土田之饒,利盡南海,邑屋生齒之盛,富擅東韓。第今喪亂以來,加之水旱爲害。瘡痍未起,已應力役之征。餓莩相望,尙輸宅相之稅。是雖由國家之多故,抑深懼根本之先擔。苟非愷悌之人,孰能勞而不怨?必要明□□,事乃有來,矧伊保障之修完,實賴外藩之□。識誠臣於板蕩,此惟其時。別利器於盤根,託非所望。玆授卿以忠淸道觀察使兼兵馬水軍節度使巡察使,卿其祗乃職務,體予寵章,罪大辟而稟裁,官通訓則自斷。蹇帷巡歷,毋效負琮之觀風。攬輿澄淸,不讓范滂之將命。綢繆陰雨之備,鎭撫兵燹之墟。勿尙虛文,唯務實效。或者天其□恃協心,莫謂勢已至此,無復着手肆周□憂。於戲,治亂無常,轉移有道。念同□其可忘擢剸繁理劇之堅,意誠非偶,故玆敎示,想宜知悉。
上御養和堂。入侍藥房都提調崔鳴吉,提調南以雄,副提調李基祚,注書李行源,記事官李天基·朴長遠,御醫李希憲,鍼醫李馨益·潘沖翼·鄭晅,受鍼五穴而點下,其餘皆用立鍼,李馨益下鍼。崔鳴吉曰,潘沖翼,進前察色後,欲達所懷矣。上曰,依爲之。崔鳴吉曰,燔鍼,未知如何?潘沖翼仰察天顔,退語崔鳴吉曰,症是陰邪,燔鍼似宜。崔鳴吉曰,然則已爲定議,當受鍼穴矣。李馨益曰,缺五六字鍼穴而下鍼乎?上曰,依爲之。將爲下鍼,潘沖翼·李馨益,各執所見,爭論不已。上曰,爾等退去,與提調相議而來。潘沖翼曰,鍼穴下鍼,觀勢更加,未知如何?李馨益曰,十年之症,豈如是而見效乎?以五穴下鍼,可也。崔鳴吉曰,以李馨益之無定五穴而下鍼乎?李馨益曰,內庭則今日不爲下鍼矣。上曰,知道。崔鳴吉曰,欲於屛外,知汗出矣。上曰,一樣汗出矣。罷出。以上出燼餘日記
上在昌慶宮。停常參·經筵。
政院問安。傳曰,知道。
下直,光州牧使宋國澤。
藥房都提調崔鳴吉,提調南以雄,副提調李基祚啓曰,夜間聖候,比昨,何如?湯藥已進三貼,倘覺有效否?敢稟。答曰,去夜則煩熱,太甚矣。
朴守弘,以義禁府言啓曰,英陵守護軍崔敬男等,旣已拿囚,丁字閣燒火,係干陵寢,罪犯極重,俱與直犯陵上之罪無間,三省推鞫乎?敢稟。傳曰,三省推鞫。
睦性善,以備邊司言啓曰,傳曰,瀋陽出來內書,軍官持來,一路有弊,故堅封以擺撥傳送事,曾已傳敎矣。今則仍前軍官持來,傳敎事,何以不爲擧行歟?問啓事,傳敎矣。此意分付,而未卽傳於撥上,付送軍官,未曉其意,請義州府尹黃一皓推考,今後依前分付,到卽傳撥事,申飭,何如?傳曰,允。
藥房再啓曰,近日所進淸肝湯,合辰砂五苓散,乃崔得龍議藥,而得龍之意,非欲久用,但以熱候方盛,兼有脹候,故欲以此爲先淸熱消脹,更觀症候而處之。缺數字已進□貼,而昨日三貼,又爲製入,則繼此應用之藥,缺四五字定,故當日招致崔得龍,更與諸醫相議,則初缺數字於諸御醫及柳後聖,而鄭之問·崔得龍亦將爲可。但諸御醫及柳後聖,加入有多小之差,未知的從,更令崔·鄭兩醫,就加酌定,元藥分數,則仍用柳後聖之言,加入用玄蔘·石膏各一錢,黃連·薑汁炒·白芥子硏·瓜蔞仁麩炒·枳殼麩炒·知母薑製各五分,待前藥畢進後,以此繼服爲當。李師聖所言,當歸龍薈丸,諸御醫及柳後聖·鄭之問·崔得龍等,皆以爲治肝火之藥,無過於此,實爲歸一之論,而缺數字知庫中蘆薈一材乏絶,故不入於前日議藥之中,今方廣求諸處,幸而得之,此藥加牛黃四錢,兼爲進服,尤妙,敢稟。答曰,依啓。湯藥,問于崔得龍以啓。
藥房三啓曰,湯藥問于崔得龍以啓事,命下矣。柳後聖·鄭之問等,以爲前藥中猪苓·澤瀉兩材多服,則必有後患。故臣等不能無疑,朝者問于崔得龍,則以爲藥可有效。然後政議,缺數字補中行濕湯,而加入添黃連用之無妨云。故缺數字下敎,更爲招問,則答曰,病情多端,不可預定,待此藥畢進,更爲觀症處之爲宜云,敢啓。答曰,知道。
朴守弘啓曰,小臣三省推鞫廳進去,下直。傳曰,知道。
睦性善啓曰,兵曹郞廳來言,闕內巡檢之意,敢啓。傳曰,知道。
朴守弘,以委官意來傳曰,推案今雖捧入,而當此玉候調攝之中,夜色已深,有妨於御覽,推鞫姑罷何如云,敢稟。答曰,知道。
又以三省推鞫廳委官沈悅意啓曰,崔敬男等所供如此,請竝刑推,卞成益元無干犯,似當酌處,敢稟。答曰,依啓。以上出燼餘日記
上在昌慶宮。停常參·經筵。
政院問安。答曰,知道。
下直,直〈洞〉城僉使申榕。
藥房都提調臣崔鳴吉,提調臣南以雄,副提調臣李基祚啓曰,夜間聖候,何如?熱候,亦何如?昨日伏承煩熱太甚之敎,臣等不任憂悶之至,伏未審熱候,復何如?答曰,比於再昨,則稍似減歇矣。
藥房再啓曰,伏見許任書啓,手部鍼穴各四處,背部灸穴二處,腸部鍼穴中腕一處,必有所見,而與今日鍼法,主意尙不可一時竝試,獨中腕一穴,於腸部脹浮手麻等症,皆可取效。諸醫之言,皆如此,潘沖翼又以爲,行間·解谿等穴,間間下鍼,尤爲完備云,今日入診缺五六字處之,何如?答曰,依啓。
睦性善,以兵曹言啓曰,缺五六字朴之垣依他例給由,使之治裝,來月望間發送,何如?傳曰,允。
金世濂,以兵曹言啓曰,柳後聖,以議鍼·藥之故,不得離藥房,勢難兼察等任,所帶兼司僕將改差,何如?傳曰,依啓。
黃海監司林墰疏曰,伏以臣之愚陋,百不如人,曾無才分之足稱,謬荷聖明之包容,歷敭匪據數年之間,驟躋至此,御恩罔極,糜粉難酬,惟切愧懼于中,之不能暫安於寢食,戰兢一念,如履淵氷,玆者夢寐之外,叨受海西重寄,聞命驚惶,罔知攸措,臣是何人,而忝冒恩榮,若是其優異?自顧蔑如,靦顔汗體,其爲物議,當復如何?緣臣涯分已極,災咎荐臻,縱使當之於尋常職務,猶恐其顚躓。況今西路方面之責,異於曩時,決非凡庸駑劣,如臣所敢承當。不但臣之一身,狼貝難狀,其在國家愼簡之召,豈宜如是?事至僨潰,雖悔何追?貪榮冒進,誠不暇論,臣之呼籲,實出肝肺,聖明之下,豈敢有一毫虛飾之辭乎?當此靜攝之日,有所陳瀆,固知其不敢,而區區悶慮之忱,不能自已,臣之罪戾,至此尤大矣。伏乞聖慈,天地父母,俯察危迫之懇,遞臣新授職名,以安愚分,以濟公私,不勝幸甚。
傳于朴守弘曰,三省推鞫,今日姑停,明日爲之。
朴守弘,以備邊司言啓曰,平安監司閔聖徽從重推考事,命下矣。閔聖徽狀啓,頗有不當之語,本司諸宰,皆以爲可駭,而回啓時,不敢以推考爲請者,當觀廟堂分付,誠亦有難便之處。若使聖徽,不念民事,徒以奉循廟議爲計,則其爲害,豈淺淺哉?本司前啓辭,旣以如有不便,更爲狀啓,不避煩瀆爲言,則其缺數字累次狀啓陳辨,實出本司之意,但措語間,不免爲血氣所動耳。然其所言,非爲聖徽自己事,則所謂所爭缺數字且被特命推考,則臣等之心,實爲未安,大槪遠道之事,異於目見,本司分付,何能每事盡善?若使聖徽,以今日爲戒,此後難便之事,不敢隨章陳達,則或有傷於廟堂覆缺數字量而他日壞事之患,不可不慮,惶恐敢啓。傳曰,依啓。
又以兵曹言啓曰,潘陽入去使行驛馬,缺數字行,皆以外方驛馬調用,而今此聖節·冬至使之行,則員譯比前行差減,且外方各驛人馬,亦甚凋弊,今番則京畿驛馬入把之意,敢啓。傳曰,知道。
申翊亮,以司饔院言啓曰,近來紀綱解弛,御供重事,專不用意,各司官員,唯以自便保祿爲心,一聽下吏之言,曾不致察於其間,極爲非矣。今日日次供上,內資寺瓜菹,則以屈曲如手指小瓜進排。司圃署則以眞瓜如瓜蔞實不熟者進排,以致闕供,殊甚痛駭,兩處當該官員及推排官,推考,不可以懲罪,請竝命罷職,以懲怠慢之習。傳曰,依啓。
上御養和堂。入診,藥房都提調崔鳴吉,提調南以雄,副提調李基祚,注書李行源,記事官李天基·朴長遠,御醫崔得龍,鍼醫李馨益,醫官柳後聖·朴泰元·潘沖翼,受燔鍼間使及十三穴,李馨益下鍼,崔鳴吉,使李馨益,引潘沖翼進前瞻望,更爲察色後,定其穴,又使諸醫平坐仰見。崔鳴吉進曰,伏承上敎,煩熱太甚云,此無乃燔鍼所致乎?汗出之症,今則何如?上曰,有感冒之候,汗之不出,似由於此矣。崔鳴吉曰,汗久不出,則氣候必甚不平,自上豈不自覺,無汗由於感冒與否乎?上曰,蓋因感冒而無汗也。崔鳴吉曰,伏聞水刺小進云,以氷水刺進御,不能進朝水刺云,然乎?上曰,受鍼之後,則極爲煩熱,故無意進乾飯,必以水飯進御矣。崔鳴吉曰,然則有惡心之氣乎?上曰,有而不至,甚矣。崔鳴吉曰,引飮之候,何如?上曰,近日則不至於甚,蓋以西果生物,解渴之故也。崔鳴吉曰,脹症,何如?上曰,脹則似有萬分之效矣。崔鳴吉曰,手掌足掌之熱,相似乎?抑有甚熱者乎?上曰,手掌甚熱矣。崔鳴吉曰,足掌則不至甚熱乎?外間之人,極其煩熱,則無置足處,例也。上曰,足掌,今豈不至甚熱?不堪穩着衣衾,必露出手足,然後得安寢矣。崔鳴吉曰,前日下敎脅下癢候,今更何如?晩承下敎,則醫官等,欲詳知症候矣。上曰,癢症,始自今夏間有之,今赤然矣。崔鳴吉曰,足跟痛處,則何如?上曰,常時則不痛,只以手按摩,則覺痛矣。崔鳴吉曰,小便,何如?上曰,與前一樣矣。崔鳴吉曰,仰瞻天顔,似有差勝,近日之候,其或有得效之道乎?上曰,夜則轉輾不能安寢,豈有向蘇之效乎?崔鳴吉問潘沖翼曰,汝已瞻望玉色乎?潘沖翼曰,亦已仰望矣。崔鳴吉曰,柳後聖,定論當日受鍼之穴。柳後聖曰,用前穴受鍼,可也。上曰,燔鍼之穴,去番似少,無乃以此遲效乎?崔鳴吉曰,李馨益與潘沖翼,各陳所見,明白上達,可也,李馨益曰,今承傳敎,欲陳所見矣。小臣則閭里間治病之日,亦常見減其穴數,而能得其效者也。小臣則願盡其術而治之耳。潘沖翼曰,小臣新從下書,得近天光,不能無㤼,亦多妄發,以臣所見,玉體極虛,瀉法難試,而多少間定有邪候矣。崔鳴吉曰,然則應用燔鍼矣。因伏退。上曰,大槪必專委執鍼者而盡其術,可也。如使執鍼者,更□他議而下鍼,則豈有其理?且與鍼穴而頻數受鍼,不若准穴受鍼,而求其速效也。罷出。
受鍼後,藥房問安。答曰,知道。以上出燼餘日記
上在昌慶宮。停常參·經筵。
政院問安。答曰,知道。
藥房都提調崔鳴吉,提調南以雄,副提調李基祚啓曰,昨日受針後,夜間復有熱候乎?畏風之候,未知比前,何如?答曰,夜間煩熱,比昨有加,畏風之症,頗似減歇矣。
睦性善,以訓鍊都監言啓曰,今日雨勢如此,操練不得爲,而待晴退行之意,敢啓。傳曰,知道。
藥房再啓曰,前入淸肝□湯,合辰砂五苓散,備六貼後,觀勢稟處事,再昨已爲陳達矣。六貼今日當盡,故更與諸醫相議,則自上方有煩熱之候,此藥不可遽停。且於其中猪苓·澤瀉兩材,減爲缺數字進備十貼後,觀症處之宜當云,敢啓。傳曰,知道。
朴守弘,以禁府郞廳,以委官意啓曰,今日臣等開坐,將爲推鞫之際,憲府之官不來,使下吏請之,則憲府以省鞫事,方爲啓辭,不得進參云。今日鞫燔,不得爲之之意,敢啓。傳曰,知道。
睦性善,以兵曹言啓曰,本曹郞官李彬,以病呈旬,今已十五日,而病勢日漸危重,本兵繁劇之地,不可等待三旬,改差,何如?傳曰,依啓。
大司憲鄭廣敬,掌令閔應協,持平尹瀁·鄭泰齊啓曰,陵上失火之變,疊發於數月之內,凡有血氣,孰不痛惋,而事跡難明,覈治無路,今因匿名密告,乃有省鞫之命,密告之不得聽理,乃是祖宗金石之典,雖係干謀逆,莫敢相傳,其設法慮患,豈偶然哉?今此被告人,未實有所犯,則雖磔市孥戮,不足以當其罪,而其所供辭,不無可疑之端。且無明白干證,狀啓中所謂公共之論云者,未知何所據而云也。獄情難明,後弊難防,請令鞫聽,更議稟處。都事之任,不得任意黜陟,方伯有故,則替行時急之事而已。黃州判官鄭之虎,實非時急處置之事,而都事李慶相,直請罷黜,事出規外,迹涉循私,李慶相請命罷職,判官鄭之虎罪犯,令該司,更爲覈實處置。科擧之法,至嚴且重,不可不繩以一切之法,以禁冒濫之弊。今此監試覆試時擧子等,不無圖錄濫赴之人,請於出榜時,一一査考,應赴己卯式年者外,其餘不當赴而冒赴者,竝命拔之。答曰,依啓。李慶相推考。
朴守弘啓曰,李慶相推考事,命下矣。臺諫方以罷職論啓,推考承傳,不得捧之之意,敢啓。傳曰,知道。
朴守弘啓曰,小臣三省推鞫進去,請出推案。傳曰,知道。
傳于睦性善曰,倭人求請中,帶鉤石何物耶?問于政院。
睦性善,以備邊司言啓曰,缺二字方山萬戶朴士明,本道監司,欲定歲幣差使員,其意有在。故該曹啓辭,至請仍任,而未蒙兪允,已遞之官,固知仍任之未妥,而事有不得已,則權宜仍任,恐無不可,故敢啓。傳曰,依啓。
申翊亮啓曰,倭人求請中帶鉤石何物耶?問于政院事,傳敎矣。問于戶曹,則以爲倭人求請物目中,以醬□石三十三箇爲書,其下以乃帶鉤也四字懸錄,此則其處譯官之所書也。必是以端川·成川之所産玉,作帶鉤者也。故以此啓知云,臣議問於戶曹郞官,則戶曹不能的知爲某物,招倭譯朴彦璜問之,則言以文理見之,似是帶之鉤,而其實渠亦不能的知云矣。敢啓。傳曰,知道。我國家匠人,亦造此物耶?
朴守弘,以問事郞廳,以委官意啓曰,陵寢莫大之變,以匿名書成獄,臣等當初,亦慮其未安,而驪州牧使李惟聖牒呈內,有曰,陵寢衝火之人,閭巷喧傳,皆以崔敬男·朴應威所爲,而未有干證,不敢發告矣。今因投書之事,聚會守護軍問之,則四十七人內崔敬男所爲云者,三十九人,曖昧云者八人,朴應威所爲云者二十□人,其餘則或稱曖昧,或稱不知。又曰,兩漢捕捉加杻,缺數字應威謂崔敬男曰,以汝之故,曖昧之人,將爲盡死,缺三四字崔敬男所爲之事,無罪之人盡死云,則獄事亦不可論,諉以匿名密告而置之,故臣承命推鞫崔敬男矣。今見憲府所論,不勝瞿然,臣等仍念牧使李惟聖牒呈,出於匿名書密告之後,則所以發端者,匿名書也。以匿名書治獄,果違法典。且憲府啓辭有曰,其供辭,不無可疑之端,臣無明白干證,狀啓中所謂公共之論云者,未知何所據而言也云。以獄體言之,則供辭中辭連之人,一鄕所謂公論者,所當竝拿問,而憲府啓辭之意,專以匿名成獄爲不可,則今之所當議者,三省推鞫與否而已,而莫重之獄,臣等擅便爲難,上裁,何如?傳曰,以朴應威所言觀之,則此輩所犯,似爲的實,拘於匿名書而不治,殊甚不可矣。以上出燼餘日記
上在昌慶宮。停常參·經筵。
政院問安。傳曰,知道。
藥房都提調臣崔鳴吉,提調南以雄,副提調李基祚啓曰,夜來聖候,何如?煩熱之候與昨無加減乎?敢啓。答曰,氣候一樣,煩熱之症,暫似減歇。
再啓曰,自上煩熱之候,雖似暫歇,而亦不得安寢,則是熱候,猶不輕也。連次受鍼,實爲悶慮,今日姑爲調理,更觀明日證候,議處,何如?答曰,根深之病,非數度施鍼所不見效,今日受鍼,勿爲停止。
三啓曰,昨日劑入當歸龍薈丸,出於諸醫歸一之論,不可不連日進御,但聞諸醫之言,此藥元方中,有注下之材,進御之後,大便滑利,則箇數可減,若不滑利,則箇數可增,須觀症加減云。且牛黃膏,能除煩熱,若夜間煩熱寢睡不安之際,間間進御,則不無救急之效云。此藥亦爲劑入,何如?答曰,依啓。丸藥自今次爲進服矣。
傳于申翊亮曰,量田後,西糧改定數,書啓。
朴守弘,以左邊捕盜大將意啓曰,卽者軍官金繼信·李枝馨等,南部眞杯里契近處屠牛人二名,竝其牛䑋等肉捕捉,來告于臣處,卽今捉入,問其名則私婢六月·丁伊等稱名者也。近來屠牛之禁,非不嚴明,而如此之輩,少不畏威,肆意屠販,極爲痛惡,前項六月·丁伊等犯罪,竝移送刑曹,依法處置之意,敢啓。傳曰,依啓。捉告人,令該曹照例施賞。
又以委官意啓曰,崔敬男·朴應威等,忍杖不服,極爲兇詐,請竝加刑。傳曰,依啓。
大司憲鄭廣敬,掌令閔應協,持平尹瀁·鄭泰齊啓曰,黃州判官鄭之虎,實非時急處置之事,而果如狀啓中所謂,將不及缺數字過,推治色吏而已。都事李慶相,直請罷職事,缺數字涉循私,循私之罪,不可推考而止。李慶相,請命罷職。慈山郡守李浚,曾於丙丁之亂,爲寧邊府使,外倉之穀,無數偸出,換貿物貨,終無處置,西路人言,至今藉藉,今授此職,物情駭痛,豈可以事在旣往,而有所容貸乎?請命拿鞫定罪。
行大司諫金榮祖,司諫李行遇,獻納金益熙,正言李襘·沈世鐸啓曰,匿名書不得相傳,載在令甲,雖係干國家,而傳者與累累不愼者,俱有其罪,禮曹參議洪得一,敢以無名之書,至達君父之前,其妄作,甚矣。況其狀啓中所謂可疑之端,皆出於投書之後,則今此省鞫,實匿名書成之也。違先王之法,而啓後日之弊,不可不慮。請洪得一罷職,姑停省鞫,令大臣更議,稟處。答府啓曰,旣已推考,不必罷職,李浚遞差。答院曰,依啓。洪得一推考。
朴守弘啓曰,小臣推鞫廳進去,請出推案。傳曰,知道。
申翊亮啓曰,李浚遞差事,命下矣。臺諫,方以罷職論啓,遞差傳旨,不得捧之之意,敢啓。傳曰,知道。
朴守弘,以委官意啓曰,崔敬男·朴應威等,忍杖不服,一向加刑,以致徑斃,則失刑可慮,朴應威加杻之時,指斥崔敬男之說,到今還諱,尤爲兇詐,本州有捧招文書云。發遣都事,其文書取來,其時刑吏,亦爲拿來按問。且禮曹參議洪得一處,守護軍聯名呈狀,其文書在於本官云。亦令取來憑考後,嚴鞫得情,何如?傳曰,依啓。
受鍼後,藥房·政院·二品以上問安。答曰,知道。
上御養和堂。入侍,藥房都提調崔鳴吉,提調南以雄,副提調李基祚,注書李行源,記事官李天基,朴長遠,鍼醫李馨益·潘沖翼。受燔鍼,間使十三穴,李馨益下鍼,又受潘沖翼別穴立鍼二穴。崔鳴吉曰,煩熱自立鍼之後,始發乎?燔鍼之後爲然乎?上曰,煩熱則立鍼·燔鍼,無以異矣。但受燔鍼之日,則汗出煩熱,夜不能安寢,而翌日則汗不出,而熱亦似減矣。崔鳴吉曰,汗若不出,則玉候必爲寒縮矣。上曰,不至於甚,而畏風,故不欲開牕矣。崔鳴吉曰,使醫官更爲進前察色。上曰,依爲之。李馨益曰,昭驗浮氣,比前似減矣。上曰,或浮或下,而不至大段矣。崔鳴吉謂潘沖翼曰,別穴幾處受鍼乎?潘沖翼曰,二穴,可也。李馨益·潘沖翼曰,諸症,何如?上曰,往來之症,乍往乍來,輕重無常,缺五六字矣。李馨益曰,水刺近來,尤爲不進乎?上曰,近日進服之藥,苦口之劑,口味漸厭矣。李馨益曰,進御食味,亦變乎?上曰,口味旣厭,食飮之味,亦不如常矣。罷出。以上出燼餘日記
上在昌慶宮。停常參·經筵。
下直,豐川府使方天來,臨陂縣令李溍。
政院問安。傳曰,知道。
藥房都提調崔鳴吉,提調南以雄,副提調李基祚啓曰,夜來熱候加減,何如?寢睡不安之候與昨無異乎?敢稟。答曰,去夜煩熱,不至大段。
申翊亮,以義禁府言啓曰,司諫院所啓,匿名書不得相傳,載在令甲,雖係干國家,而傳者與累日不燒者,俱有其罪,禮曹參議洪得一,以無名之書,至達君父之前,其妄作,甚矣。況其狀啓中所謂可疑之端,皆出於投書之後,則今此省鞫,實匿名書成之也。違先王之法而啓後日之弊,不可不慮。請洪得一罷職,姑停省鞫,令大臣更議,稟處。答曰,依啓。洪得一推考事,傳敎矣。議于大臣,則領議政崔鳴吉議,以驪州牧使牒呈及兩人招辭觀之,不無可以査問之端,而不加參驗,直爲□推,則未知其故也。大槪此獄,初出於匿名書,而端緖則頗有之,因而遂之,則啓後來無窮之弊,置而不問,則縱今日必誅之罪,臺官之論執,固有所見,而聖上之持難,豈無所以?臣之愚見,姑停省鞫,只委本府,詳覈處之,或似得宜,伏惟上裁。右議政沈悅議,臣以委官,不能據法論執,有率爾成獄之失,不敢更議,伏惟上裁。益寧府院君洪瑞鳳議,法典所謂匿名書,父子間不相傳者,實出於慮患之至意,而以明其不可用者也。今此崔景男等,雖曰有可疑之迹,而初因匿名書而發,告於成獄,則恐啓日後難處之變,伏惟上裁。領中樞府事李聖求議,初因匿名書,啓聞朝廷者,有司之過也。不缺數字明矣。繼而役軍三十九人,皆稱崔景男爲之云,則缺三四字言也。今宜捨匿名之書,以三十九人爲干證,推究之,似無不可,伏惟上裁。昇平府院君金瑬,病不收議。大臣之意如此,上裁,何如?答曰,依領府事李聖求議施行。
李德洙,以戶曹言啓曰,傳曰,量田後西糧改定數,書啓事,傳敎矣。乙亥量田後,下三道五結收布及別收米,每結一斗,則全減,西糧每結一斗五升內量減。今以西糧改定數,別單書啓,江原道則未及量田,其時不爲改定,故不爲書啓之意,敢啓。傳曰,知道。
以刑曹辛廷俊照律公事粘目,傳于睦性善曰,如此推考公事入之。
申翊亮,以吏曹言啓曰,守令有闕,而今日齋戒,明日國忌,政事,何以爲之?取稟。傳曰,國忌過後,爲之。
睦性善,以備邊司言啓曰,本月初三日引見時,戶曹判書李溟所啓,量田之役,西糧減數矣。今後依前數收捧,以爲酬應彼此之地,何如?上曰,與大臣相議爲之事,傳敎矣。國家方有逐年貢米之擧,而今年則缺數字道凶荒,以西路留儲軍糧,推移用之,而此必不繼之道,缺數字不得不分定民間。但別樣色目,尤涉有弊,年前量田缺數字五結收布,特爲全減,西糧亦爲量減,以寬民力矣。今此貢米,無辦出之路,而今年雖有水災,卽未被災處,亦似稍稔,依前收米之請,意不在此,依啓辭施行,宜當,敢啓。傳曰,依前例收捧,似爲不均,令該曹酌定升數,勿失當初加減之意,可也。
貞顯王后忌辰,齋戒。
夜自三更至五更,月暈。
忠淸道暗行御史弘文館校理臣南老星書啓,臣受命之後,來到本道,廉問守令之賢否,邊將之善惡,則天安郡守朴炳,到任之後,盡心國事,居官簡易,爲政剛明,撫恤軍卒,嚴斥私謁,出役無絲毫之濫,獄訟務從公平,吏畏民便,豪强慹伏,春間賑民之際,闔境人民,賴以得活,勅使分定之物,多自官中而備之,其他幹辦之能,治劇之才,不合於路傍小邑,治聲藉甚。非但入境而聞知,遍過隣近之邑,亦見稱不容口,治平可謂一道之最是白齊。庇仁爲邑,僻在海曲,去京師稍遠,而武夫之嗜利無恥輩,接踵而來,剝割是事,民不堪耐,擧將流散,而縣監李時雨,承板蕩之後,痛革前時之弊,政務嚴明,心存安集,自奉太簡,出役甚便。今番勅使分定雜物,亦自官家,拮据措備,而民不能知。且此縣土豪奸吏之橫猾,自古尤甚,而自李時雨到任之後,懾威斂迹,民不受害,道內治聲,雖不及天安,而一境稱譽於內,道內爲冠爲白齊。槐山郡守朴敞,爲政務欲剛明,自奉亦從簡約,出役之際,吏不敢奸,留心民隱,一境稱之,而官租逋欠,多在於土豪,而刻督催捧,小不容貸,土豪,以是頗有怨者。燕岐縣監金謹行,政委下吏,尤甚不治之狀,已爲啓聞,不爲陳達。舒川浦萬戶李和,爲人泛忽,不恤土兵,惟事剝椎,水軍當番入防,則勒令代立,與城底土兵鎭撫等,符同分利,懲斂太濫,水卒之疾怨者甚多。臣馳入本鎭,親閱防軍,則水營定送,乃三十三名,而缺數字分,有鴻山縣監李之恒,逃故頉報文狀,而缺數字十四名,皆是城底人代立。以是觀之,則土卒呼冤,果是不虛,身爲邊將,不念國事,缺數字只爲改造兵船,所用些少,水鐵火器,缺數字地,其他器械,亦不修飭,此外處事,種種濫猾之狀,不一而足,非但水軍切齒。近邑之人,皆言之是白齊。馬梁僉使李曇到任之後,不恤軍卒,縱恣無忌,放軍收布,斗外橫斂,水軍之怨,甚於舒川浦。臣亦欲親閱入防之軍,馳到本鎭,則僉使不在鎭中,卽招吏房鎭撫盧景立問之,則以爲僉使,以城役監董事,親率防軍,乘船遠去云。入防軍則除吏·兵房·知印·吸唱各一名,而立番,只十三名,吏·兵房以下,皆是雇立,其餘皆以各差備施之,亦有逃故,十六名□,使之進納所屬本色頉報文狀,則以元不缺數字答之,終不來納。俄而僉使來到城外,監□山役乘船遠去之說,亦是孟浪,所謂缺三四字二名,亦不逢點。以是見之,其患端不一是乎旀。到任後分軍去處成冊,見之則今七月望後八月望前入防,凡四十三名,新選四名,而現存立番,如是其些少,則其間奸濫之迹,昭不可掩,而其中又有箭火軍九名,此尤非刈竹之時,乃有如此之擧,其放軍收布之狀,尤極痛惡。取考丁丑年十月以後斜付,則自丁丑十二月至戊寅三月,以丁丑條箭竹貿易軍懸錄,計出十四名,而戊寅年則無之,亦可怪也。枚一名所收,每常木四疋,或價布三布云,以此計之,則其所犯,亦不可量也。其他多作名目,徵斂侵漁之狀,其數甚多,而別備軍器軍,固不可責。因修補之事,亦慢視上司,分付,遷延不行,未知許多徵布,置之何地,船上火器,不及舒川之塞責,大槪邊將之撫恤軍卒者,終不爲規,別收布,抑勒代立之擧,缺數字番所屬各邑文移點送,則各浦邊將,缺數字者,勒令還送,以城底人代立,每名徵常木四疋,而代立,故非逐日立役,常在其家,使命之往各浦考閱時,則只爲逢點而已。名之曰鳴隊,缺數字之云者,取呼名發聲應之之義也。邊將之給代立者一疋,自取三疋,此乃邊將泛濫者例行之規也。況李和·李曇之所爲,尤甚無理,而防軍之浚刻到骨,終無所籲冤,念之誠爲可憐也。馬梁僉使李曇見捉文書,封裹以進,而李和·李曇等所犯,雖有輕重,不可以尋常罷黜,以懲其罪。二人罪狀,竝令朝廷處置爲只爲。臣先由左道,迤邐遍歷,而大雨連旬,水勢懷襄,春間雖有暵乾之患,五月以後,雨澤周足,落種處則殊極茂盛,而惡水爲災,所見慘酷,近峽之地,崩崖覆沙,缺三四字是緣江之岸,壞缺沈沒,處處同然,缺三四字覆沙壞缺等處,已不可言,而沈水處,或有餘存禾穀,而發穗者,爲不成熟而立枯。未發者,□其中而腐朽,至於豆太黍粟之田,則有如洗滌者然。大槪水邊之邑,無論水之大小,近水平衍處,則盡爲被災,無望西成,而左道與右道初面尤酷,內浦則雖不至如是之多,而亦有若干沈水慘酷處,村民聚哭,處處徹天,若令該曹,從速講定,而行會本道,隨其被災,奉行字恤之典,則窮民無告,能知若保之盛意矣。臣職忝近密,受命來往,而親身目覩,係是民瘼,不避煩瀆之誅,敢爲贅說而仰達。以上出燼餘日記
上在昌慶宮。停常參·經筵。
下直,求禮縣監崔東彦。
貞顯王后忌辰。
政院問安。傳曰,知道。
藥房都提調崔鳴吉,提調南以雄,副提調李基祚啓曰,夜來聖候,何如?寢睡多少分數,與去夜,何如?敢稟。答曰,與昨一樣。
受鍼後,藥房·政院·二品以上,問安。答曰,知道。
右議政沈悅箚曰,伏以臣,受命按獄,意見昏謬,徒知朴應戒之招,頗有端緖,而不覺李惟聖之報,亦因匿名而發,率爾加刑,致有物議,臣之所失,大矣。不可仍忝委官之任,請命他大臣,明愼折獄,不勝幸甚。取進止。答曰,省箚具悉卿懇。箚陳之事,卿之按獄,小無所失,宜勿控辭,安心行公。
睦性善,以兵曹言啓曰,目前三明日進上馬,則本曹求得給價立之。倭人求請馬,則平市覓得,司僕寺看品,送于戶曹,給價以送,乃是流來規例。上年因下送日期急迫,大臣分付,使臣曹,作速求覓之,故不得已可合馬二疋,自臣曹擇取,推移備送戶曹矣。今此倭求請馬疋,亦因急遽,已得一疋,將爲發送,而折價貿送,專在戶曹。自今以後,凡事各有所管,本兵多事之地,實難每行他司之事,依前例令平市令司僕寺·戶曹,專管覓送之意,捧承傳施行,何如?傳曰,依啓。
金世濂,以禮曹言啓曰,倭差求請物目,臣曹從不從磨鍊入啓矣。今者戶曹,因備局啓辭,隨所有列錄移文,故前日啓下原單中,改付標之意,敢啓。傳曰,知道。瑇瑁筆柄,亦爲減數,可也。
申翊亮,以備邊司言啓曰,義州人崔孝一乘船逃躱,事甚可駭,而似非隣里族屬所知,故姑置之矣。更竊思之,逃去之後,苟爲追逐,則猶可及捕,而裝船水上,竝載家累,與單缺數字同,其鄕黨隣里中,亦豈無一二察其情迹者乎?且近來唐船連續出來,此固可慮之甚,而亦恐淸國聞之,反生疑訝之端,節節不幸。義州府尹推考,彌串僉使拿鞫定罪,崔孝一族屬隣里中可疑人,另加査聞,得情啓聞之意,本道監司處,行會,何如?傳曰,依啓。且僉使無船,拿鞫過矣。
申時,日暈左珥。
上御養和堂。入侍,藥房都提調崔鳴吉,提調南以雄,副提調李基祚,注書李行源,記事官李天基·朴長遠,御醫崔得龍,醫官柳後聖,鍼醫潘沖翼。朴泰元·尹會益,受燔鍼間使及八穴,潘沖翼下鍼,□行間·大陵·中腕,則朴泰元下鍼。崔鳴吉曰,熱候稍斂乎?上曰,夜間煩熱之候減,而晝則不減矣。崔鳴吉曰,今日李馨益,不得入侍,而潘沖翼則曰,火鍼不至閑習云,何以爲之乎?上曰,旣始燔鍼,何可間用立鍼乎?崔鳴吉曰,中腕,諸醫皆云受鍼,宜當,何以爲之乎?上曰,中腕累度受鍼乎?柳後聖曰,多不過三度,亦間間可受矣。上曰,有益則當受鍼矣。崔鳴吉曰,臣等多有經歷事,中腕,以朴泰元下鍼,如何?上曰,以閭閻經驗觀之,則可知,朴泰元,多有效於閭閻,則受鍼於朴泰元,可也。不然則當受於外方儒醫矣。柳後聖曰,使外方之人,決難下鍼矣。小臣點穴,而使朴泰元下鍼,宜當矣。上曰,彼言,如何?崔鳴吉曰,外方未經驗之人,恐難進鍼於至尊前矣。上曰,依爲之。上曰,此人必善鍼術也。一番受鍼於此人後,其夜寢睡,頗安矣。潘沖翼察色而退曰,諸症頗減,而邪症則尙多矣。上曰,神色頗愈耶?潘沖翼曰,頗愈矣。崔鳴吉曰,臣等則不知,而潘沖翼曰,症候必向差云。翌日問安,上敎如此,此人之術善,可知矣。罷出。以上出燼餘日記
上在昌慶宮。停常參·經筵。
政院問安。傳曰,知道。
藥房都提調崔鳴吉,提調南以雄,副提調李基祚啓曰,昨日受針後,煩熱之候,比前,何如?敢啓。答曰,與昨無異矣。
再啓曰,淸肝湯備十貼後,觀症稟處事,前已仰達矣。此藥今當畢進,當日欲爲議藥,而諸醫等以爲,症候猶有未詳云,故敢以別紙仰稟。答曰,知道。寒熱加減,如何?答曰,一樣。寢睡安否,如何?答曰,稍□。食味有無,如何?答曰,不甘。脹候輕重,如何?答曰,□汗出多小,如何?答曰,一樣。惡風輕重,如何?答曰,□小便赤澁依舊否?答曰,稍淡。大便滑澁,如何?答曰,頗滑。
金世濂,以內醫院都提調意啓曰,李馨益,以犯染不得入侍,事體極爲未安,此雖出於無情,其不能謹愼之罪,不可不懲,請推考。自今以後,入侍諸醫,不得出入病家之意,另爲申飭,爲當,敢啓。傳曰,勿推,如是禁抑,則閭閻病家,必以爲悶,竝勿禁,可也。
有政。吏批,判書李景奭式暇,參判李敬輿病,參議李景義進,右副承旨金世濂進。
兵批,判書李時白進,參判李景曾病,參議韓亨吉進,左副承旨睦性善進。
吏批啓曰,判書李景奭式暇,參判李敬輿病不來,小臣獨政未安,何以爲之?敢稟。傳曰,爲之。
兵批啓曰,各營虞候,以不次擢用差送之人,其將帥有闕,則擢擬事,前已榻前稟旨矣。全羅水使今當差出,堂下虞候,竝擬,何如?傳曰,依啓。
朴守弘啓曰,小臣三省推鞫進去,下直。傳曰,知道。
吏批,以□□爲江陵府使,嚴愰爲平海郡守,金得振爲慈山郡守,□□爲儀賓都事,尹汝徵爲甑山郡守,蔡聖龜爲兵曹佐郞,□□爲承文著作,郭聖龜爲成均博士。
兵批,元聖男爲五衛將,李星□爲□衛將,金得振爲兼司儀將,韓恒吉爲羽林衛將,李道□爲宣傳官,李晩爲宣傳官,朴雲爲部將,朴宗寧爲武兼,洪□聖·林慶岌·丁元發·林薰爲武兼,羅善興爲慶德宮假衛將,朴士明仍任方山萬戶,李郭齊爲全羅左水使,韓恒吉爲司直,姜弘重爲副司直,金始番爲司果,任義伯爲副司果,趙盛爲副司猛,李太芳爲副司勇。
刑曹許謙益議,大臣公事,傳于金世濂曰,許謙益書簡,入之。
禮曹參判兼同知義禁府事呂爾徵疏曰,伏以臣,承受英陵丁字閣役事監董之命,適値三省推鞫之時,未卽進去矣。旣有往來交替之例,臣今當次,而上樑之期,只隔數日,不可缺數字會同監事,省坐之參雖緊,而陵寢之事尤重,臣之所帶同義禁及備局堂上,伏願竝命遞差,俾無未及云云。答曰,省疏具悉。卿其勿辭往來。
朴守弘,以義禁府郞廳,以委官意啓曰,省鞫事體至嚴,承旨奉推案下,則來缺數字晷刻之淹,而今日臣等早會,承旨下來已久,而諫院以省鞫事,有簡通相議之事,日已向晩而不入參,趁未開坐推鞫之意,敢啓。傳曰,知道。
藥房三啓曰,以書下症錄,與諸醫相議,則以爲聖候稍減,小便似淡,則前進之藥,不可謂無效,而汗出·寒熱·食味不甘諸症一樣,則是內宜爲病根也。治標之劑味且苦寒,不可連進。卽今用藥,兼用補瀉之材,以淸熱消脹進食爲主,宜用補中行濕湯,加黃蓍蜜爲炒一錢·白芍藥八分·玄蔘五分·白豆蔻四分,連進十餘貼,以觀症候加減,而處云,敢啓。答曰,依啓。
傳于睦性善曰,各年別試規矩,書入。
全羅監司元斗杓疏曰,伏以臣,危迫之情,猥瀆聖聰,不見察納,天聽愈邈,不敢再籲,祗承朝命,辭陛有日,而但臣母病,在□於往湖之路,不過迂二日程耳。若蒙天恩,取將老母,轉出天安,則所距不遠,而母子至情,庶得遂畢,缺數字分敢有冒犯,罪在難赦,垂死之母,得與永訣,亦今日之至願也。君父之前,苟有切悶情懷,安得不疾聲呼籲?且臣敢從母所來,若不有病患危重,何敢擅自圖便,干瀆天聽?伏願聖明,特加憐察,仍令臣行歷見病母,則天地父母之恩,臣之母子,生死感泣矣。踏啓字以下。
甑山縣令柳德昌上疏。伏以臣,喪母居憂,未得扈駕於臨亂之日,變出倉卒,又未得從死於臣父捐軀之時,臣之不忠不孝,窮天極地,罪無所逃,而竊有通天罔極之情,不得不仰陳於冕旒之下,伏願聖慈憐察焉。臣今月初六日政,除授本職,聖恩如天,卽當奔走奉職之不暇,而第念臣父,故鐵原府使,秩當丁丑之亂,終守所任,淸兵猝至,奮罵不屈,慘被兇禍而死,印猶在身上,側聞朝家,方擧褒贈之典云。臣感激哀痛,隨以涕泣,而然臣罔極之痛,終天無所已也。臣今赴甑山,缺數字則站上應有迎候支待之事,以臣痛父非命之心,有不忍爲。若以瀆擾天聽,爲惶恐,含默赴任,有同無故之人,趨蹌接待於淸人往來之際,則臣實忘父之子,其何以見臣父於地下乎?此亦聖明所宜哀矜而軫念者也。且竊伏聞如臣之流,曾除西路守令,有陳疏特蒙恩遞者,聖上哀死恤孤之恩,孰不感激於幽明乎?伏乞天地父母,俯察臣之至情,許遞臣職,則臣之情願,庶可小伸,而未死之前,猶是願忠之日矣。且以微末外官,當玉候違豫之日,敢瀆聖聰,極知僭越,外官赴任,自有程限,臣罔極之情,自不能已。萬死妄陳,伏願聖明,特垂矜恤焉。踏啓字而下。
申翊亮,以漢城府言啓曰,再昨本府開坐之初,綿紬廛行首□仁順等十九人,取亂廛人綿紬四疋,齊訴于庭曰,饑饉之餘,纔經勅使,艱難連命,而恃勢亂廛輩,逐日橫拏財,少無忌憚,乞治此輩之罪,令市民資活,而卽令捉入,則其中丁大民·孫士立兩人,尤甚悖惡,百般拒逆,府卒捉來,而以國忌之故,不敢用刑,將欲囚禁而待,缺數字枷坐之庭中之際,兩人族黨數十輩,圍立庭中,缺數字令下人叱而退之矣。俄聞不遠中間之外,忽有喧鬧之聲,問之則大民族黨,亂打紬廛行首云,繼而行首者入庭,則面頰浮起,赤如血氣,頭髮散亂,帶子寸寸斷絶。卽令捉入作亂者,則下卒,諉以已散而未捉。蓋緣此輩,皆是怕勢橫挐之人,下卒恐畏此輩,寧受罪於官人,而不欲遭後日之毒手也。此實近古所無之變,誠極痛駭,當此紀綱頹弛之日,似此之罪,若以尋常處之,則決無以行國法懲惡人,請令攸司,嚴問其作亂者於大民,從實摘發,依律痛治,何如?傳曰,允。
大司憲鄭廣敬,掌令閔應協,持平尹瀁·鄭泰齊啓曰,黃海都事李慶相循私之狀,臣等據實論劾,而聖批持難至此,臣等竊惑焉。黃州素稱病鄕,人所厭避,慶相·之虎,相與親切,人所共言,罷黜罪目,又非泛泛處置之事,而敢以將不及期限,爲之辭,旣不及期限,則卽請罷職,未爲不可,而將之一字,情迹敗露,罷職之請,亦云末減,請亟賜一兪。前慈山郡守李浚,曾於丙丁之亂,爲寧邊府使,外倉之穀,多數偸出,換貿物貨,終無置處。西路人言,至今藉藉,如此貪贓之輩,雖隨現痛治,猶恐其不能懲戢,豈可以事在旣往,而遞差而已乎?請命拿鞫定罪。德源府使李益,爲人悖戾,濟以濫猾,曾所莅歷,專事貪虐,累被重駁。本職到任之後,亦有人言,而以南漢扈從之故,至今倖免,瓜期旣滿,至於仍任,雖善治守令,法外仍任,事甚不可,如此掊克之吏,豈可越法不遞,有若褒賞者哉?近來無恥官吏,陰嗾土豪,呈詐方伯,爲一時安坐之計,圖後日媒進之地,道臣未免見欺,朝廷亦以爲然,民願多所容許以遂奸計,以貽民害,此路不塞,後弊無窮。李益請命罷職,今後因民呈狀願留者,切勿聽施事,知會于各道監司。
正言李稔啓曰,臣將參省鞫于禁府,而同僚,以匿名書成獄,啓無窮之弊缺數字日已向晩,而僚議,尙未歸一,雖有委官據獄草記之擧,承旨奉推案下來已久,而省鞫之不能趁時開坐者,臣不得入參而然也。請命遞斥臣職。答曰,勿辭。
行大司諫金榮祖,正言沈世鐸啓曰,今此省鞫成獄之初,實緣匿名書而發,則雖推考發告之人,而孰不曰朝廷,陽舍其言,而實施其意也?第念實有可疑之端,果爲一州之公論,則又不可置而不論,俾有極惡漏網之患,故臣等欲明日處置商確之際,同僚或在城中,或在城外,日勢已暮,以致鞫廳論啓,同僚避嫌,未能及期之失。臣等無敢處置,請命罷斥臣等之職。答曰,勿辭。
答府曰,不允。李益頗有治效,今此仍任,未爲不可。
金世濂啓曰,大司諫金榮祖,正言李稔·沈世鐸,再啓煩瀆,退待物論云矣。傳曰,知道。
又啓曰,臺諫出去,請出留門標信。傳曰,知道。
睦性善,以備邊司言啓曰,本司彌串僉使拿鞫草記,答曰,僉使無船,拿鞫過矣事,傳敎矣。臣等之意,非謂僉使實有罪,但以孝一纔去,漢船連續往來,恐或淸人,聞缺數字故爲相通,則其爲患不小,故欲爲拿問,以爲解釋之計矣。聖敎如此,然則只令營門決杖,亦或無妨,而終不若拿鞫之有力,敢此申稟。傳曰,渠等反國擧家逃走,淸國設或聞知,有何疑訝之事乎?
又以備邊司言啓曰,以府啓,都事之任,不得任意黜陟,方伯有故,則替行時急之事而已。黃州判官鄭之虎罪目,實非時急處置之事,而都事李慶相,直請罷黜,事出規外,迹涉循私,都事李慶相,請命罷職,判官鄭之虎罪犯,令攸司,更爲覈實處置。答曰,依啓。李慶相推考事,傳敎矣。鄭之虎請罷之擧,旣出規外,循私之疑,固所難免,旣遞之官,强令仍任,無益而有害於本官。第令該曹,申明准期之法,以懲其厭避之習,似爲得宜,敢啓。傳曰,依高官例,定配於本邑,可矣。
又以備邊司言啓曰,前日領議政臣崔鳴吉,榻前啓辭,諸道軍士物故或戰亡本定事,曾已定奪矣,缺數字聞良民漏落者,皆是冒厲之徒,各衙門時仕缺數字邑號,方將行會,而係是軍政重事,不可不缺數字故行會事目,別紙,書啓之意,敢啓。傳曰,知道。
又以備邊司言啓曰,前日淸國咨文,有攻島缺數字賞之令,而本國回咨,以方且行文査功,爲答矣。今者査功,旣有議賞之擧,所當以此回咨,而賞典太輕,不必明言,已爲査功施賞之意,撰出咨文,因便入送,何如?傳曰,旣已回咨,不必更爲提起。
夜四更,月入東井星。
咸鏡道暗行御使臣鄭致和書啓,臣承命馳往,出缺數字訪高原郡守張自好,謹愼居官,自奉甚簡,政尙仁慈,刑杖不濫,莅任以來,絶無科外徵斂之事。凡大小京上納之物,如可不煩民力,則或自官廳拮据備送,春秋例捧大同之布,亦比他邑減捧,田結出役,與前頓歇,民多蒙惠,一境稱頌,大槪瓜滿之後,至於納粟願留,而朝廷只許一年仍任,今以不久將遞,皆有缺然之望,民情所在,此亦可見。利城縣監梁有仁,性則開明,手段疎拙,居官治績,未有顯著,缺數字無事差役甚罕,常時爲政,不至貽弊,一境之民,缺數字之嘆。鍾城府使鄭就道,居官處身,不自謹飭,潛奸色妓,觸事取侮,濫用刑杖,吏民皆怨。且上年農事,北道初面,不甚無形,而六鎭稍實,明川·鏡城之人,輻湊貿穀商賈物貨,皆聚於鍾城等地,其時例出官米,托以公用,換布甚多,還上秋捧之際,費耗以他物代捧,皮穀一石,責納五升布二疋,至於官屬衙門之闕,亦皆徵布,遠近隣邑,人言藉藉,去夏熊島缺數字抄兵入送之時,各官同監司行會,被抄軍兵等妻子,優缺數字料。且其田畓,今所居隣里,同力耕種,俾免廢農,使知朝廷撫恤之意,而獨鍾城一邑,專不擧行,罷兵回還之後,陣中所給鉛丸,不計散用,竝爲一一生徵,赴戰往來之間,旣失農田,無所收。又以藥丸徵納,盡賣家財,許多軍卒,莫不稱冤。且缺戶往年逋欠,應在蕩滌之中,而丁丑以後,未收還上,竝爲督捧,侵及一族,餘存之民,亦不得支保,將有潰散之勢,如此之事,不一而足,調發軍丁,佃獵無時,衙屯田耕缺數字邑內之民,其侵漁縱恣之狀,極爲可駭。近處邊將,亦爲聞見,則高嶺僉使宋岦,爲人庸劣,處事缺數字上重鎭,元不相稱,而怠棄軍政,不修城池,私設屯缺數字兵,揆諸國法,亦難饒貸,近來六鎭,一樣蕩敗,而其中屢經匪人,將無以收拾,必以廉簡文官,十分擇遣,以爲鎭壓祛弊之地,孑遺邊民,庶有蘇復之望。臣承受封書,夙夜祗懼,疾馳兼程,不敢遲滯,而臣纔到嶺上,撥上所傳京報,播於道內,御史之來,遠近守令,無不預知,不法文書,盡爲藏匿,所犯罪狀,不得一一摘發,只以民間所聞見,敢此書啓。以上出燼餘日記
上在昌慶宮。停常參·經筵。
政院問安。傳曰,知道。
藥房提調臣南以雄,副提調臣李基祚啓曰,夜來症候加減,何如?敢稟。答曰,今朝不如昨日。
藥房再啓曰,伏聞今朝不如昨日之敎,臣等煎悶之情,何可仰喩?聖候如此,今日姑爲停針,更觀聖候加減,而稟處,何如?答曰,今日停鍼,似爲不可矣。
藥房三啓曰,自上受鍼,已八次,進藥已十貼,而熱候有加無減,食治日漸減少,臣等憂悶,不知缺數字因聖批,更與諸醫相議,則李馨益缺數字前受鍼初頭,儘有熱候,過三次後,漸次向差,而今不能然,實未知其故,姑停二三日,待熱候差減後,爲之方合愼重之意云,而諸醫及潘沖翼等,亦皆以此言爲是,下情如是,不得不更爲陳稟。答曰,凡事作撤,則功效不專,此鍼限七次連續爲之,以觀其加減,可也。
受鍼後,藥房·政院,問安。答曰,知道。
二品以上,問安。答曰,知道。
金世濂,以吏曹言啓曰,臺諫有闕,政事,何以爲之?取稟。
睦性善啓曰,前忠淸監司金堉,所換密符,還納請出。傳曰,知道。
司諫李行遇啓曰,省鞫之設,初出於匿名書,則決不可因此成獄,而旣發之後,獄情猶有可疑之端。又爲一州共公之論,則亦不可置而不問。臣等欲詳悉處置,俾無未盡之嘆,往復商確之際,自致遲暮,推鞫廳,終有稟啓之擧,而同僚又以此引避,則未能及期之失,臣亦有之。臣何敢晏然處置,請命遞斥臣職。答曰,勿辭。
睦性善,以禮曹言啓曰,監役鄭攸,去乙亥增廣會試入格,則旣已登第,缺數行次而其年殿試前,因遭母喪,不得赴擧,今番殿試,依例許赴,何如?傳曰,允。
獻納金益熙啓曰,先王設法,一定而不易,析言破律,皆以亂政,論其憂天下也至矣。我國家最重匿名之律,非徒傳之者有罪,不燒者亦有罪焉,豈不知漏奸隱慝,亦可因發哉?誠慮此路一開,民無所措其手足,故亡論關係輕重,一切不許聽理,斯豈非金石不刊之典乎?陵寢之變,誠爲臣子之至痛,誰不欲得賊而正其罪哉,而顧其端緖無憑,究覈未易,聖上之擧以歸疑,初不察治,其意至深也。不意奉命之臣,無識妄作,撥拾投書,張皇馳啓,議讞之地,又不知明先王之法,體聖上之意,率爾請刑,遂成匿名書之獄,臣竊惜之,缺數字刑明解,無簡不聽。說之者曰,雖有發露之缺數字無簡覈之實跡,則不可聽斷。又曰,刑者侀也,侀者成也,一成而不可變,故君子必盡心焉。今者匿名密告,旣無發露之旨意,無他證左,有何簡覈之實迹,而缺數字問其具獻議,遂傳其成,惡在其盡心於不可變乎?旣曰匿名書,啓聞,有司之過,不當成獄,則彼二十九人云云之說,獨不從匿名書發來,而强分兩項,欲使爲證,操其實而諱其名,其可得乎?臣之愚意,不據不易之法,救無窮之弊。且獄體之失,無變於遽停,已發之論,尤爲無缺僚議不一,只欲論李惟聖。噫,匿名之獄,旣可置而不論,則彼鉤鉅作惡之兩臣,又何罪乎?臣之惑滋甚,往復停當,自致遲延,省鞫之不得趁設,實緣臣之執迷,而家在門外,日勢已暮,自劾之擧,又後於人,今始來避,臣罪尤大,請命罷斥臣職。答曰,勿辭。
大司憲鄭廣敬,掌令閔應協,持平尹瀁·鄭泰齊啓曰,黃海都事李慶相,循私之狀,臣等論列已盡,而聖批一向持難,臣等竊惑焉。鄭之虎旣以厭避,定配本邑,則準期限請罷之虎者,豈可以推考而亡哉?將之一字,情迹敗露,罷職之請,亦云末減,請亟賜一兪。前郡守李浚,於丙子之亂,爲寧邊府使,外倉之穀,多數偸出,換貿物貨,終無置處,西路之人,至今藉藉,不可以事在旣往,遞差而已。請命拿鞫定罪。臣等將德源府使李益,罪戾濫猾,不可仍任之狀,備悉論列,而聖批以頗有治效,今此仍任,未爲不可爲敎,臣等,實未曉聖意之所在也。德源爲邑,只是四面,雖使古之龔·黃爲之宰,四面孑遺之民,安得辦出數百之穀,請留其瓜滿已遞之吏乎?願留之非出於民,灼然可見,請勿留難,亟命罷職。今後因民呈狀願留者,切勿聽理事,知會于各道監司。答曰,不允。李慶相事,依啓。
朴守弘啓曰,司諫李行遇,獻納金益熙,再啓煩瀆,退待物論云矣。傳曰,知道。
以江華留守金藎國辭狀,傳曰,宜勿控辭,調理察職事,回諭。
以吏曹,暗行御史南老星,書啓粘目,傳于睦性善曰,庇仁等兩官,貢賦畢納與否,令該曹考啓。
睦性善,以兵曹言啓曰,以別試·殿試規矩單子,傳曰,各年別試規矩書入事,傳敎矣。各年別試規矩,竝爲考啓,而今番別試·初試,以壬寅年別試規矩試取,故壬寅年殿試規矩,亦爲書啓之意,敢啓。傳曰,知道。
午時,太白見於巳地。
下直,金浦郡守李以省,務安縣監李行進。
上御養和堂。入侍,藥房都提調崔鳴吉,提調南以雄,副提調李基祚,注書李行源,記事官李天基·朴長遠,御醫崔得龍,鍼醫李馨益·潘沖翼,受燔鍼,間使及九穴,李馨益下鍼。崔鳴吉曰,連二夜不得安寢云,然乎?上曰,去夜寢睡不安矣。崔鳴吉曰,然則煩熱而然乎?上曰,煩熱轉輾,故不安矣。崔鳴吉曰,更令鍼醫察色。上曰,依爲之。李馨益曰,氣色與前一樣,似有寒縮之氣。潘沖翼曰,氣色似燥,無汗氣矣。上曰,連二日汗而出矣,今日方爲寒縮矣。崔鳴吉曰,去番壽鍼中腕時,無乃感寒乎?上曰,中腕未受鍼前,亦爲寒縮矣。李馨益曰,癸酉年受鍼之時,煩熱亦如斯乎?上曰,其時則初度受鍼,卽爲向歇,則似有而畏風之症,則□差矣,罷出。以上出燼餘日記
上在昌慶宮。停常參·經筵。
政院問安。答曰,知道。
藥房都提調臣崔鳴吉,提調臣南以雄,副提調臣李基祚啓曰,夜來寢睡,何如?寒縮之候,與前一樣乎?敢稟。答曰,比於昨日,則稍似減歇。
李德洙,以戶曹言啓曰,以吏曹暗行御史南老星,書啓粘目,傳曰,庇仁等兩官,貢賦畢納與否,令該曹考啓事,傳敎矣。庇仁·槐山等兩官,納未納別單書啓之意,敢啓。傳曰,知道。
大司諫鄭廣敬,掌令閔應協,持平尹瀁·鄭泰齊啓曰,風憲之責,執之而已。臣等頃論匿名書成獄之爲不可,而匿名書上聞之人,置而不論,所爭之事,亦當連啓,而不能堅執,論事失體,疲軟不職之罪,大矣。何敢處置諫院乎?請命罷斥臣等之職。答曰,勿辭。
朴守弘啓曰,大司憲鄭廣敬,掌令閔應協,持平尹瀁·鄭泰齊,再啓煩瀆,退待物論云矣。傳曰,知道。
李基祚,以弘文館言啓曰,兩司,竝引嫌而退。本館當爲處置,而副提學金槃,與獻納金益熙相避,應敎鄭致和,與大司憲鄭廣敬相避,副校理申翊全,自試所復命,仍爲入直之後,重得傷寒,今方僵臥直廬,處置多官,勢難獨爲。請校理南老星,副校理李尙馨,竝牌招,使之同參處置,何如?傳曰,依啓。
申翊亮,以義禁府言啓曰,黃古湜,則前日南山生松木偸伐時山直,打下之人,乃會賢坊居閑武人李乬金·崔士吉·朴行承等所爲,而缺數字見而已,不爲干犯云。若不同參,則必無不知之理。缺數字辭,極爲巧詐,然此人本府方受刑訊,李乬金等,令攸司囚禁治罪,何如?傳曰,允。
正憲大夫行副司直臣沈諿疏曰,伏以臣之罪名,萬死猶輕,猥荷天恩,特施惟輕之典,曾未幾時,又荷雷雨之澤,收錄之命,連下於數月之內,仰惟天地生成之恩,非臣殞首,所能仰報。臣感激驚惶,繼之以涕泣,缺之臣,得蒙敍命,實出於聖上納汚藏疾之盛意,況此扈從之賞,循例涵施於纔脫罪藉之微臣,臣雖欲貪冒榮寵,安而受之,其於國法何哉,公議何哉?賞善罰惡,人君之大柄,罪重之臣,得免刑章,而反蒙賞典,則朝家勸懲之方,自臣身墜落矣,可不懼哉?近聞丁丑閏四月間,大臣建議,有山城被罪之人,不可一體論賞之語云。臣而今日,蒙賞實不知其由也。臣重患中風之症,口眼喎斜,手足痿痺,委頓牀簀,今已三年矣。伏聞玉候違豫,累次受針,而缺數字闕下隨參問安之列,臣罪至此尤大。伏願聖明,察臣悶蹙之情,兼察大臣已建之議,亟令該曹,還收所授賞加,以安愚分,公私幸甚,臣不勝云云。踏啓字,下吏曹。
嘉善大夫兵曹參判李景曾疏曰,伏以臣,自本月初八日夜,得左脅之痛,痛勢苦劇,不能屈伸,積傷所致,頑痰成塊,坐臥起居,動輒□苦不堪忍,委身牀席者,今已十八箇日矣。本曹佐貳,備局堂上,俱非養病之地,而至於當此玉侯違豫之心,一未參問安之列,臣子分義,掃地盡矣,臣誠惶,悚措躬無所。且念臣設或痊可供仕,參議韓亨吉座目在臣之,右相會之時,坐次難便,該缺數字有處置,而臣是應遞,不可冒居。伏願聖明,察臣情勢,許遞臣本職及備局堂上,以便公私,不勝幸甚。踏啓字,下該曹。
弘文館校理臣南老星,修撰臣柳慶昌等,伏以正言李稔,引嫌而退。避辭見上大司諫金榮祖,正言沈世鐸,引嫌而退。避辭見上司諫李行遇,引嫌而退。避辭見上獻納金益熙,引嫌而退。避辭見上大司憲鄭廣敬,掌令閔應協,持平尹瀁·鄭泰齊,俱引嫌而退。避辭竝見上陵上之變,乃是臣子之至痛,所當鉤得正犯,以致王法,而匿名書成獄,有違先王之典,啓後來無窮之弊,則諫院之堅執,實出於愼重之意,商確之□,仍致遲延,鞫廳之未能入參,勢所然也。旣論缺可以請省鞫之更議,稟處。收議之際,不爲缺數字揆以論事之體,若無可避之嫌,請正言李稔,大司諫金榮祖,司諫李行遇,獻納金益熙,正言沈世鐸,大司憲鄭廣敬,掌令閔應協,持平尹瀁·鄭泰齊,竝命出仕。取進止。答曰,依啓。
以吏曹暗行御使鄭致和,書啓粘目,傳于申翊亮曰,高原郡守張自好,貢賦畢納與否,令該曹考啓。
以禁府金忠淹加刑公事,傳于申翊亮曰,此公事,有落字矣。
以備邊司彌串僉使拿鞫草記,傳于申翊亮曰,逃之者,彌串土兵耶?
睦性善,以戶曹言,因禮曹啓辭事,倭求請大□帶鉤石等物,措備下送事,啓下矣。帶鉤石,玉石缺造作,而各色段二十疋,紅氊三浮·羊皮五十令·瑇瑁筆五柄,已爲措備,令兵曹,別定禁軍,給馬下送,何如?傳曰,依啓。
午時,太白見於巳地。夜五更,電光。以上出燼餘日記
上在昌慶宮。停常參·經筵。
政院問安。傳曰,知道。
藥房都提調臣崔鳴吉,提調南以雄,副提調李基祚啓曰,夜間聖候,比去夜,如何?敢稟。答曰,比於昨日,則頗似減歇。
受鍼後,藥房·政院·二品以上,問安。答曰,知道。
朴守弘啓曰,本院,有司謁口傳啓達之事,則司謁,還以批答來傳,則因言其事于注書,書之于草冊,例也。今月十一日驪州匿名書燒火事,司謁不言于注書,自書草冊,缺數字怠慢,請當該司謁推考。傳曰,依啓。
睦性善,以兵曹言啓曰,今番別試殿試規矩,只爲啓下,而壬寅年判下節目,武才則試武士,鳥銃則試砲手可矣。且鐵缺數字射一才中,一才不入格,則當勿取,而如或自願試缺入格者取之矣。今亦依此試取乎?且又有不願殺□,而願試砲者,則何以爲之?竝敢稟。傳曰,其時規矩,似爲太歇,今則鳥銃,亦爲試放,而鳥銃不中者,以用劍取之。
又以兵曹言啓曰,山城科擧缺榜相避員及受直赴帳,而在喪未唱榜者,親臨試射,直赴會試受帳人員,今此別試殿試時,許赴,何如?傳曰,依啓。
又啓曰,明日慕華館殿試命官,何大臣進去乎?敢稟。
又啓曰,明日慕華館武科殿試時,兩司長官進去之意,城上所命招言之,何如?傳曰,依啓。
又以訓鍊都監言啓曰,瀋陽替番軍牢十名,今月二十九日發送,缺竝刷馬一疋,令該曹題給,何如?傳曰,依啓。
以武科殿試時,節目磨鍊單子,傳于睦性善曰,今番砲科,何以爲之耶?
睦性善,以兵曹言啓曰,今番別試事目磨鍊單子,傳曰,今番砲科,何以爲之耶事?傳敎矣。今番初試砲科三十六人,依壬寅年例,已爲試取矣,敢啓。傳曰,若有砲科,則其規矩太歇,砲科規矩,別爲磨鍊。
又以兵曹言啓曰,本曹事務煩劇,郞廳八員中,正郞姜瑜,以敬差官兼臺諫,不察本司之任,而亦受由在外。佐郞蔡聖龜,在外未肅拜。缺甲冑之役監董,除本司李枝茂,以兼春秋預備時仕進,只有正郞鄭翼卿·金炯,佐郞李沈三員,本曹開坐時及內外司,替直無人,極爲可慮,正郞姜瑜竣事之期未易,請改差,以在京無故人差出,何如?傳曰,依啓。
大司憲鄭廣敬,行大司諫金榮祖,司諫李行遇,掌令閔應協,持平尹瀁·鄭泰齊,獻納金益熙,正言李禬·沈世鐸啓曰,匿名書之不得受理,載在令甲,爲萬世不刊之典,聖明亦慮此弊,旣焚其書。又推上聞之人,因此成獄,決爲不可,而陵寢之變,事係莫重,不可不明査處置,請停省鞫,發遣剛明敬差官,按覈可問之人。且採公議,得其端緖,以爲據此按彼之地。答曰,可問之人,已爲拿來,仍使省鞫按覈,宜矣。
大司憲鄭廣敬,掌令閔應協,持平尹瀁·鄭泰齊啓曰,德源府使李益,請命罷職。今後凡因民呈狀願留者,勿許聽理事,知會于各道監司,措語見上匿名書,不得相傳□而禮曹參議洪得一,不有國禁,率爾上聞,啓後來無窮之弊,請命罷職。答曰,不允。洪得一旣已推考,不必罷職。
行大司諫金榮祖,司諫李行遇,獻納金益熙,正言李禬·沈世鐸啓曰,匿名書,不得相傳,載在令甲,雖係于國家,而傳者與累日不燒者,俱有其罰。禮曹參議洪得一,敢以無名之書,至達君父之前,其妄作甚矣。豈但推考而止哉?違先王之法,而啓後日之弊,請命罷職,陵寢之變,實臣民之至痛,爲牧使者,所當廣加聞見,求得罪人,而驪州牧使李惟聖,數月之后,因匿名書,始爲報狀,有若無實匿名書者然,事甚無據,請命罷職。答曰,推考,洪得一不必罷職。
睦性善啓曰,禮曹參判金蓍國,文科殿試試官命招之後,稱病不進,請推考。傳曰,依啓。
又啓曰,明政殿自內,今日殿試□設,春秋入直,限罷場間,除省記之意,敢啓。傳曰,知道。
朴守弘啓曰,李惟聖推考事,命下矣。臺諫,方以罷職論啓,推考承傳不得捧之之意,敢啓。傳曰,知道。
金世濂啓曰,備邊司有司堂上,只有吏曹參議李景義,而殿試試官,誤爲擬望云,大臣之意如此,敢啓。傳曰,知道。
睦性善,以兵曹言啓曰,以曹草記,今番初試砲科,已爲試取事,傳曰,若有砲科,則其規矩太歇,砲科規矩,別爲磨鍊事,傳敎矣。壬寅年規矩,鳥銃□年云,故依此磨鍊以入矣。今若三放一中試取,則規矩太歇,誠如聖敎,鳥銃三放二中以上,兼藝用劍□以上,竝入格者取用,何如?傳曰,依啓。
以戶曹西糧磨鍊粘目,傳于申翊亮曰,如是磨鍊,則都數幾石耶?
申翊亮,以戶曹言啓曰,以吏曹暗行御史鄭致和書啓,傳曰,高原郡守張自好,本邑貢賦畢納與否,令該曹考啓事,傳敎矣。高原以尤甚被兵之官,丁丑年貢賦全減,而田稅元數些少,以本道所用,故勿減矣。今以□未收田稅所捧單子,別書啓,而戊寅條田稅,則本道會計未及上來,卽問于本道以啓之意,敢啓。傳曰,知道。
夜自一更至四更,電光。
嘉善大夫行兵曹參議韓亨吉疏曰,伏以臣冒陳危懇,瀆擾於自上受鍼之日,固知罪合萬死,有所不得已者,不可含默苟冒,仰籲天聽,戰灼無地自容。臣之忝授本職,再次于今,□絲毫無補,省直試閱,筋力不逮,官序有妨,徐拜之初,卽欲呈告遞免,而親祭已迫,出肅恩命,逮至今日,玉候違豫,不敢辭退,黽勉尸素□餘矣。常懷怵惕,如坐鍼氊,今見參判臣李景曾上疏,尤不勝瞿然之至。凡一司之官,事體難便,則在下應遞,自是通行之規,而亞長辭章,指臣爲□事例無前,體面有傷,臣何敢恬然冒居,不爲之自退耶?廉恥所關,決難仍冒。伏願聖明,特念朝廷官方之有序,俯察微臣蹤迹之狼貝,亟賜遞免,以存體面,以安臣心,不勝幸甚。踏啓字下該曹。
上御養和堂。入侍,藥房都提調崔鳴吉,提調南以雄,副提調李基祚,注書李行源,記事官李天基·朴世遠,御醫崔得龍,鍼醫李馨益·潘沖翼·尹會益,受鍼間使及前穴,李馨益下鍼,又受潘沖翼立鍼,行間·大陵。崔鳴吉曰,朝者伏承減歇之敎,不勝喜幸,寢睡平安乎?熱候減歇乎?上曰,寢睡稍安,故氣候亦似稍平矣。醫官先爲察色。崔鳴吉曰,鬢邊有不好之氣云,今則如何?李馨益曰,目下黑氣頗減,而寒縮之氣亦無,頗有發散之候矣。崔鳴吉曰,汗潤體渙發乎?上曰,汗出而不至於渙散矣。李馨益曰,水刺,如何?上曰,無加減,近日連進苦藥,必以此厭食矣。罷出。以上出燼餘日記
上在昌慶宮。停常參·經筵。
下直,南平縣監崔蘊。
政院問安,傳曰,知道。
藥房都提調臣崔鳴吉,提調臣南以雄,副提調臣李基祚啓曰,夜來寢睡,何如?敢稟。答曰,一樣。
以義禁府鄭之虎定配單子,傳于朴守弘曰,前例無年限耶?
朴守弘,以義禁府言啓曰,以金忠淹加刑。啓。傳曰,此公事,有落字矣事,傳敎矣。臣等不能致察,致勤上敎,極爲惶恐,元公事改付標以入之意,敢啓。傳曰,知道。
又以義禁府言啓曰,鄭之虎定配單子,傳曰,前例無年限耶事,傳敎矣。曾前馬官,本驛徒三年定配,而元公事,有馬官例之敎,故定配單子,只陳馬官例定配入啓,不書定配年限,致勤上敎,不勝惶恐,前單子徒三年付標還入之意,敢啓。傳曰,知道。
又以武科殿試差備官,以命官意啓曰,殿試開場之初,試官率擧子肅拜,例也。今日試官肅拜時,擧子等不爲入庭行禮,已極可駭,俄而入門官,告以擧子等,以規矩太重之故,不爲入射。臣等再三開諭,終不還入,欲招京外壯元再諭,則擧子等,擁圍壯元,使不得入,因而潰散,臣等使禁亂官,缺□捉卽先走者二人,待縣旗柱,然後擧子等,稍稍還來,故今方仍爲試射,而近來人心不淑,外方場屋,作挐罷場之事,比比有之,固已寒心,至嚴之地,擧子等旣散而還集,此前所未有之事乎?開諭而終不應試者,及被捉二人,令該曹,分輕重科罪,何如?傳曰,允。
睦性善,以武科差備官,以命官意啓曰,試射中五矢二中者五人,五矢一中者四十九人,缺五六字則只二中者九人,當試他技,而其數太少,缺數字騶射·鳥銃·講書等技,則闕榜可慮,何以爲之?敢稟。傳曰,一中以上取之。
大司憲鄭廣敬,行大司諫金榮祖,司諫李行遇,掌令閔應協,持平尹瀁·鄭泰齊,獻納金益熙,正言李禬·沈世鐸啓曰,匿名書之不得受理,載在令甲,爲萬世不刊之典,聖明亦慮此弊,旣焚其書。又推上聞之人,因此成獄,決爲不可,而陵寢之變,事係莫重,不可不明査處置,故臣等請停省鞫,發遣敬差官,按覈可問之人。且採公議,以爲按獄之地矣。聖批以可問之人,已爲拿來,仍使省鞫按覈宜矣,爲敎。臣等所謂可問之人,非特拿來者一人而已。若爲省鞫,則惡在其匿名書不爲受理之意哉?請加三思,亟賜一兪。答曰,已諭。
大司憲鄭廣敬,掌令閔應協,持平尹瀁·鄭泰齊啓曰,臣等將德源府使李益,悖戾濫猾,不可仍任之狀,論列累日,兪音尙閟,臣等竊惑,而將來之弊,遽往愈甚,道臣若以治績表著請仍,則朝家聽其仍任,亦或一道,而所謂因民呈狀願留者,則未必出於誠實,而多出於詐僞,不惟臣等之怪訝,國人之駭憤,固已久矣。德源爲邑,只自四面,四面孑遺之民,安得辦出數百石之穀,請留其瓜滿應遞之吏乎?且凡納穀願留云者,不過賭一時之美名,爲後日之媒進而已。終無收合納官之事,徒藉其名,而缺三四字可見矣。請勿留難,亟命罷職,今後凡因民呈狀願留者,切勿聽理事,知會于各道監司。洪得一,請命罷職。措語見上答曰,不允。李益,使之勿爲仍任。
行大司諫金榮祖,司諫李行遇,正言李禬·沈世鐸啓曰,禮曹參議洪得一,請命罷職。措語見上陵寢之變,實臣民之至痛,爲牧使者,所當廣加聞見,求得罪人,而驪州牧使李惟聖,數月之後,因匿名書,始爲報狀,有若無實匿名書者然,事甚無據,豈可推考而止哉?請亟命罷職。答曰,不允。
朴守弘啓曰,李益,勿爲仍任事,命下矣。臺諫,方以罷職論啓,勿爲仍任承傳,不得捧之之意,敢啓。傳曰,知道。
睦性善啓曰,小臣武科殿試進去,先矢取稟。且下直。傳曰,知道。
申翊亮,以戶曹言啓曰,以本曹西糧酌定粘目,傳曰,如是磨鍊,則都數幾石耶事,傳敎矣。下三道田結,各加二升磨鍊,則通計六千八百六十四石四斗,而都數四萬二千四百八十八石三斗矣。都數雖如此,而上年,則給陳災,至於九萬結,其縮固不可言,而雖今年以水災,結數必多減縮之數,內船價計除,實入之數多縮,收租案上來後,當知其實數矣。大抵逐年貢米之擧,自明年,當定於民間,因西糧,捧其減數者,初出於不欲別定色目之意。是以嶺南以一斗一升磨鍊,則通計下三道各加之數,一萬七百石,合於貢米一萬石之數,則此前磨鍊時,亦有此意,而未盡達其所以然矣。今承下敎,敢此竝啓。傳曰知道。加數不足,則各加一升,似可矣。
朴守弘,以備邊司言啓曰,以本司草記,傳曰,逃亡者彌串土兵耶事,傳敎矣。土兵與否,臣等未得詳知,但以狀啓觀之,則似是義州之人矣。敢啓。傳曰,知道。
又以備邊司言啓曰,昨日本司啓辭,彌串僉使申□,請拿鞫。答曰,渠等叛國,擧家逃走,淸國設或聞知,有何疑訝之事乎事,傳敎矣。拿鞫僉使之意,本非一端,啓辭中未及詳盡,宜乎聖批之爲過也。大槪土民有罪,責歸官員,自是常典,如越境採蔘之缺數字禁而已。而其邑守令與邊將,亦□知情與否,例爲缺數字國擧家全船逃走之變,出於境上,而其可晏然無罪乎?缺數字相託甚遠,容或可恕,彌串爲鐵原在水邊未滿缺數字赦,恐有他日無窮之患,臣等意見如此,不敢不屢次申稟。傳曰,拿鞫過當,令本道兵使決杖,以警後弊。
又以備邊司言啓曰,淸國所送年例紅柿,不缺數字分付京畿,備得南陽紅柿數千箇之近缺數字送乎?抑留待聖節而送之乎?敢稟。傳曰,領送,可也。
午時,太白見於巳地。夜一更,流星出室星上,入婁星下,狀如拳,尾長三四尺許,色赤。以上出燼餘日記
上在昌慶宮。停常參·經筵。
下直,燕岐縣監南斗昌。
政院,問安。傳曰,知道。
藥房都提調崔鳴吉,提調南以雄,副提調李基祚啓曰,夜來寢睡,比昨如何?敢稟。答曰,一樣。
睦性善啓曰,小臣武科殿試進去,下直。傳曰,知道。
受鍼後,政院·藥房·二品以上問安。答曰,知道。
朴守弘,以都摠府言啓曰,副摠管閔仁佶,以會同分軍事,內兵曹晝仕,除標信進去之意。敢啓。傳曰,知道。
藥房啓曰,當此玉候違豫之日,大內又有咀呪之變,大小群情,皆以因御此闕爲望,而當日入侍時,略爲陳達,而未蒙兪允。臣等缺二行答曰,病勢旣已向差,汚穢之處,亦已淨掃,卿等勿爲過慮。
大司憲鄭廣敬,行大司諫金榮祖,司諫李行遇,掌令閔應協,持平尹瀁·鄭泰齊,獻納金益熙,正言李禬·沈世鐸啓曰,請姑停省鞫,發遣剛明敬差官,按覈得情,措語見上答曰,不允。
大司憲鄭廣敬,掌令閔應協,持平尹瀁·鄭泰齊啓曰,禮曹參議洪得一,請命罷職。措語見上朝綱不立,事多寒心,近日□牌不進之弊,前後相繼,病之輕重,雖不可知,而揆以分義,不當如是,至於帶職官員,當爲赴瀋缺罷免行則將何以懲後?不可不別樣處置,以杜□習。弼善權任中,特爲入送,前後命召不進者,一一査出,繩以重律事,捧承傳施行。答曰,依啓。洪得一事,不允。
行大司諫金榮祖,司諫李行遇,獻納金益熙,正言李禬·沈世鐸啓曰,禮曹參議洪得一,請亟命罷職。措語見上驪州牧使李惟聖,請命罷職。措語見上答曰,不允。
巳時午時,日暈。以下日記及受鍼日記全缺出燼餘日記
上在昌慶宮。停常參·經筵。
夜二更,流星出婁星下,入東方天際,狀如拳,尾長三四尺許,色赤。
政院問安。傳曰,知道。
藥房都提調臣崔鳴吉,提調臣南以雄,副提調臣李基祚啓曰,夜來寢睡,比昨如何,敢稟。答曰,漸減。
藥房再啓曰,昨日入侍缺半行李馨益,欲連針數次,以待缺半行後乃止,蔡得□之意,欲姑停六七日,更觀缺五六字餘症,則又受數次爲當云,而潘沖翼缺四五字問其故,則答曰,用針劫病之後,稍缺數字氣血軫運,然後方可見效,若劫缺所損云,此缺四五字鄕曲間用此針見效缺半行皆爲雷同之言,依其所言,姑停受鍼缺四五字觀其加減,更爲議處,方合事宜,敢稟。答曰,依啓。以下全缺
合啓曰,請姑停省鞫,本官敬差官,按覈得情。措語見上答曰,此事與朝三暮四之術無異,然堅執至此,依啓。
院啓曰,禮曹參議洪得一,請命罷職。措語見上驢州牧使李惟聖,請命罷職。措語見上答曰,不允。已上燼餘
賓廳啓辭,昌德宮移御事。答曰,予意已諭,須勿過慮。
政院啓辭,移御事。答曰,予意已諭于大臣矣。
領議政崔鳴吉,右議政沈悅啓辭,罪人下禁府事。答曰,依啓。內下日記郞廳權崇校正。郞廳愼基慶書。
上在昌慶宮。停常參·經筵。
政院問安。傳曰,知道。
藥房提調臣南以雄,副提調臣李基祚啓曰,夜來諸症,比昨何如?敢稟。答曰,與昨無異。
大司憲鄭廣殷,行大司諫金榮祖,司諫李行遇,掌令閔應愼,持平尹瀁·鄭東齊,獻納金益卿,正言李稔啓曰,移御之擧,不容少緩,□□國遑遑,而臣等誠意淺薄,尙未回天,昨伏承賓廳之批,以宮家有弊,心甚未安爲敎,若以移御爲不□□已勉從臣民,則處變防患,一□□□□□豈可以此,而持難不決乎?請加三思,亟□□□□□。
府啓曰,密書旣匿其名,則無論所告之虛實,□□□□告者,以杜後弊,乃先王金石之典也。禮曹參議洪得一,□□□□□率爾上聞,此獄,雖畢意首實,密書□□□□□容而恕之,請勿留難,亟命罷職。答曰,依啓。
院啓曰,禮曹參議洪得一,請命罷職。措語見上驪州牧使李惟聖,請命罷職。措語見上答曰,李惟聖事,不允。
朴守弘,以推鞫廳意啓曰,己玉所供如此,請刑推得情。傳曰,依啓。
傳于睦性善曰,推鞫姑罷。
傳于朴守弘曰,左相□□□□□。
睦性善,以備邊司言啓曰,乙亥未收一款,臣缺半行詳,其在臣等道理,固當遵奉缺承,臣等忝在籌邊之列,事有關於安危者缺懼,不敢盡言,日後悔吝之至,其敢以一再陳請,爲缺之地,而晏然已乎?且前日啓辭中,猶有措語未盡之處,未回天意,故則是實臣等之罪也。以此思之,雖欲含默,固不可得也。謀國之道,不一其端,剛柔勇怯,各有所宜,當㤼而不㤼,與不當剛而剛,初雖似快,後必有災,今日本國兵力,恐不可與此倭相抗,而堅定不動乎?一開白給之路,其不爲例,固不可必,而雖許白給,厥後未收之請,亦何可防,以□□之白給,乃我無名之贈,益足示弱,未收,乃彼和賣之物,揆以國體,其利害豈不皎然乎?竊觀南邊形勢,雖缺四字猶恐不免,況激之以促其禍乎?如使臣等之言無驗,則最善,如其不然,則其如國事何哉?古人所謂,缺三四字正謂此也。臣等非敢自是愚見,而求勝於君父也。缺三四字處不敢遂已,以欺殿下,故極論至此,不勝惶恐,敢啓。傳曰,頃年玄方出來時,廟堂終始力爭,必使上京而後已,厥後有何所益哉?雖然,啓辭如此,倭譯上來後,詳問處之。
自辰時至酉時,日暈。夜一更二更,電光。以上出燼餘日記
上在昌慶宮。停常參·經筵。
政院問安。傳曰,知道。
朴守弘啓曰,小臣推鞫廳進去,請出推案,且下直。傳曰,知道。
藥房提調臣南以雄,副提調臣李基祚啓曰,夜來症候,何如?連承一樣無異之敎,未詳諸症加減,憂悶,敢稟。答曰,時無大段加減。
睦性善,以兵曹言啓曰,當日前司果金應□稱名人,自金虎門入來,差備門外擊錚,極爲駭愕,令攸司囚禁治罪。同門守門將李擎國,常時不能禁斷雜人,以致攔入,亦爲非矣。請推考。傳曰,允。
金世濂,內醫院官員,以都提調意啓曰,缺四五字處出使之比,朴頵交代,擬望之人,皆是無缺四五字以審藥之人差送,術業,如朴頵有名者,缺三四字有傳敎,故前望三人,皆是內醫中,有名缺五六字中頗多,推此則更無可合之人,竊聞缺有所謂尹詗吉者,頗有名稱,朴頵常言其不及云,李好儉·尹泂吉外,他無可合之人,復以此二人備擬之意,敢啓。傳曰,知道。
金世濂,以禮曹言啓曰,別試文武科放榜,曾以今九月十三日推擇啓下矣。今見觀象監牒報,前定十三日,與拜表相値,極爲非便,別試放榜,依本監推擇,以初十日改付標以入之意,敢啓。傳曰,知道。
以吏曹暗行御史柳穎,書啓粘目,傳于金世濂曰,郭山等邑貢賦畢納與否,令該曹考啓。
金世濂,以吏曹言啓曰,前日黃海道暗行御史,書啓覆啓時,瑞興府使韓□□□□事,節用愛民,自奉簡約之狀如此,則似當有褒賞之典,而係干恩命,上裁之意,啓達,判付內,韓□□□□曹,査報處之事,下敎矣。今見平安監司狀啓,管□□□□捧,別無未收,上裁施行,何如?傳曰,一體施賞。
藥房啓曰,所患諸症中,脹症最爲可慮,而伏聞,頗以□□□□爲悶,未知比前輕重何如?且多汗畏風症,比前,何如?所進之藥,幾盡進御,今日當爲議藥,缺腐半行何以爲之?敢啓。答曰,脹汗之症,與前一樣,畏風之症稍減。
金世濂,以吏曹言啓曰,以府啓,前後命召不進者,一一査出,繩以重律事,允下矣。政院分付臣曹,使之査出,故東班則査出,別單書啓,而臣等竊聞,在先朝,凡牌招不進者,例爲推考,而曩時人多怠慢,不進者滔滔,故遂請罷職矣。今者經亂之後,朝綱不振,朝士之犯此罪者,比比有之,申明罷職之法,蓋出於矯弊也。向日試官擬望之日,命召而不進者數員,所見可駭,臣等亦甚非之,臺諫之議,實不得已,而但念諸人,或有累月臥痛之人,或有千里旅宦者,或有遠行纔還者,供職勤勞之餘,不幸身有實病,未得趨召,而不加舒究,混施重律,則未知如何?大槪繩以重律,自有攸司,而政院,使臣曹査啓擬律,非臣曹之事,令攸司覆啓處置,何如?傳曰,依啓。其中實病,勿爲加罪。
藥房再啓曰,脹汗二症,爲缺半行雖或稍減,是病根如前也。諸醫皆以爲,缺加一錢更加五分,去玄蔘·白豆蔻,用酸棗仁缺連進十餘貼,宜當云。敢啓。答曰,依啓。
正言李稔啓曰,前都元帥金自點·沈器遠,忘君負國之罪,在所不赦,而殿下,不惟不斷之以法,反加恩貸,數月微譴,特命放歸,王法之不行,非所暇論,而人心之憤鬱,久已極矣。將何以振頹綱而戒後人乎?國事之艱虞此極,杞人之憂,有不可勝言,而失律之將,至蒙寬釋,缺五六字後,復有司命三軍者,則孰肯捐躬赴難,殺身成仁乎?此臣之所以深憂隱痛。往者雖不可追,而來者猶可爲,而頃於出仕之日,以此發言於完席,則大司諫金榮祖以爲靜攝中瀆擾爲未安,故不敢自執己見,遲延至此,近日聖候,漸向差減,而大小公事,出入如常,故昨日發簡,而僚議旣已歸一之後,榮祖乃抵書於臣曰,多以爲言者,若復爲靜攝而發,則一守令憚駭至細,而缺五六字獨於兩元帥之事,曰非其時,其深意所在,臣實未曉也。凡論事之體,若所論是,則商確論啓,可也。若非則缺數字可也。今者榮祖則不然,問其事之是非,則曰缺兩將之論啓,則曰此非其時,引日留時矣。待何缺半行未免瀆擾,臣罪萬死,請命遞斥臣職。答曰,勿辭。
大司諫金榮祖啓曰避嫌啓辭缺腐請命罷斥臣職。答曰,勿辭。
司諫李行遇啓曰,臣,官以諫名,則自有異於他人,缺數字至於失律之將,被罰未久,旋蒙解釋,而未卽論列,此臣自欺於心,而見非於公議者,旣有缺五六字見李稔簡通,則乃金自點·沈器遠,還收成命之事也。臣未知向者含默之失,答之以謹悉矣。今者李稔,以僚議相左引避,臣之忝授本職,爲日已久,而不能陳啓,至發於後至之同僚,臣之不職之狀,至此無所逃矣。且臣與李稔,別無異同,則何敢晏然在職,況玉候靜攝之中,未免瀆擾,臣罪尤大,請命罷斥臣職。答曰,勿辭。
朴守弘啓曰,己玉,忍杖不服,請加刑。傳曰,依啓。
又以推鞫廳言啓曰,內間事祕,難以缺數字而未得詳考,罪人盤問之際,殊涉疏漏,某日下闕,某日某處得某物,一一書下,以爲據問之地,何如?敢啓。傳曰,當令內官書送。
傳于朴守弘曰,今日推鞫,姑罷。
睦性善,以承文院官員,以都提調言啓曰,兵部回咨中,言崔孝一事,曾已啓下矣。及其撰出後觀之,則近於有意,彼必爲疑,故臣等更爲相議,改其措語以入之意,敢啓。傳曰,知道。
以兵部回咨,傳于睦性善曰,上年以後,以□□□改之,如何?
朴守弘啓曰,正言李稔,大司諫金榮祖,司諫李行遇,獻納金益卿等,再啓煩瀆,退待物論云矣。傳曰,知道。
金世濂啓曰,臺諫有闕,已爲稟政,故新恩政事,亦爲取稟矣。殿試出榜,今已有日,而尙未爲之,缺數字申稟之意,敢啓。傳曰,明日爲之。
辰時,日暈左珥。午時,太白見於巳地。夜一更,流星出奎星上,入胃星下,狀如鉢,尾長三四尺許。三更,流星出井星上,入北河星上,狀如鉢,尾長三四尺許,色白。五更黑雲一道如氣,起自缺方,廣可尺餘,長數十丈,良久乃滅。流星缺方天際,狀如鉢,尾長二三尺許,白光照地。
上御養和堂,入侍,藥房都提調崔鳴吉,提調南以雄,副提調李基祚,注書李行源,記事官李天基·朴長遠,御醫崔得龍,針醫柳後聖·朴東元·潘沖翼·蔡得泝·潘沖翼·蔡得泝,先入,察色後,受針下中腕,朴東元下針,南以雄曰,近來則夜氣稍涼,熱候,何如?上曰,煩熱之症,時或有之,而諸症頗減矣。南以雄曰,寢睡及進饌,何如?上曰,寢睡食治,亦差勝於前矣。南以雄曰,今日當議藥,而未能詳知諸症之加減,諸候如何?上曰,諸症次次頗減矣。近日則復如前日,而不知減歇矣。罷出。以上出燼餘日記
上在昌慶宮。停常參·經筵。
下直,平海郡守嚴愰。
政院問安。傳曰,知道。
有政。吏批,判書李景奭進,參判李敬輿進,參議李景承進,都承旨李基祚進。
兵批,判書李時白進,參判李景曾病,參議韓亨吉進,參知李省身病,右承旨朴守弘進。
藥房提調臣南以雄,副提調臣李基祚啓曰,夜來受鍼後,症候何如?敢啓。傳曰,諸症漸減,今後勿爲問安。
吏批啓曰,六鎭蕩敗,愈往愈甚,鍾城本以文官堂上擇遣,而可合人員乏少,堂下曾經准職及侍從之人竝擬,何如?傳曰,依啓。
金世濂,以備邊司言啓曰,黃州判官,以文官差送,意有所在,而半年之內,再經新官,迎送頻數,素來蕩敗之地,受弊轉甚,將無以支保,該曹差出時,勿論文官·蔭官,唯以有才局不爲厭避者,另爲擇送,何如?傳曰,文官中,擇差宜當。
又以承文院官員,以都提調意啓曰,回咨中,皮島二字,似爲未安,改付標以入之意,敢啓。傳曰,知道。
又以兵曹言啓曰,以府啓,前後命召不進者,一一査出,繩以重律事,允下矣。軍職之不進,只申冕一人,而罷職後,繩以重律,非臣曹所可爲,令攸司査其實病與否,處置,何如?傳曰,允。
鍾城府使望。傳曰,行護軍李楘除授。
傳于金世濂曰,推鞫罪人,若有徑斃,則當該官吏,難免重罪,此意言于禁府。
兵批啓曰,故兵使李灤,以復其官爵事,議大臣判下,而政院誤以水使,覆敎成給,今日之政,改以兵使下批,何如?傳曰,依啓。
吏批,以愼天翊爲執義,鄭太和爲禮曹參議,邊虎吉爲黃海都事,楊萬古爲軍資正,柳昌辰爲成均博士,南宮鏶爲戶曹正郞,沈澤爲兵曹正郞,李翼徵爲慶基殿參奉,房明選爲鳳山郡守,李公翼爲安城郡守,崔文湜爲刑曹正郞,龜原君肫,義陵都正惟吉,義承副守惟諴,義興副守惟賢,在喪終制,朴瑍爲承文正字,吳挺一爲承文副正字,金尙宓爲羅州牧使,成虞熻爲載寧郡守,李益善爲德源府使。李厚基爲潭陽府使。
傳曰,鍾城府使李楘除授,許積爲修撰。
傳曰,黃州判官改望。
李復奭爲黃州判官,閔鎬爲安峽縣監,李元鎭爲兼掌令,李以存爲典籍,文科壯元金聲澤爲軍資主簿,武科壯元李植爲知經筵,成遠爲司圃別提,盧亨弼爲大君師傅,李楚材爲保安察訪,睦兼善爲穆陵參奉,宋琬爲內資直長,濬源殿參奉韓瑋,昌陵參奉金光厚相換,兪大逸爲同敦寧,安時賢爲司僕正,金起溟爲校書博士,李曾爲同經筵,李植爲兼同經筵。
兵批,以許爲副摠管,田大振爲兼司僕將,吳廷彦爲守門將,金克謙爲馬梁僉使,朴漢鳴爲兼宣傳官,權諿爲文兼宣傳官,高紀生爲舒川浦萬戶,文載道爲高嶺僉使,鄭檝爲全羅虞候,金瀅爲訓鍊副正,洪翊聖爲加背梁萬戶,李貞男爲吾老梁權管,吳允棟爲小坡兒權管,朴惟明爲五衛將,柳時茂爲都摠經歷,南斗爀爲所江僉使,李植爲副護軍,有喪終制,金光爀爲副護軍,司果姜瑜,副司果田尙吉·田傒。
睦性善,以戶曹言啓曰,以吏曹暗行御史柳穎書啓粘目,傳曰,郭山等邑貢賦畢納與否,令該曹考啓事,傳敎矣。別單書啓之意,敢啓。傳曰,知道。
睦性善啓曰,鞫逆,一刻爲急,而兩司避嫌,今日亦爲停止,罪人不無經斃之患,以式暇在家臺諫,卽爲命招,斯速處置,何如?傳曰,允。
金世濂,以禁府郞廳,以鞫廳意啓曰,臣等今日,早會鞫廳,因兩司盡避,不得開坐,姑爲罷出,以待處置,而尙爾寥寥,未聞結末,莫重之獄,又稽一日,事甚未安,國家御下之道,各有所宜,設有可論之事,應避之嫌,比諸此獄,不已有間乎?年少臺官,不念事體,提起鬧端,致此紛紜,古人所謂如鷹鸇之逐鳥雀者,恐不如是也。今日內,速爲處置,以爲趁時推鞫,宜當,敢啓。傳曰,依啓。
又以弘文館言啓曰,兩司竝爲引嫌退待,本館當爲處置,而闕門垂閉,在家同僚,勢未及入來,只有入直上下番,所見孤陋,獨爲處置多官,事涉未安,明日待開門,在家同僚,竝爲牌招,以爲同參處置,何如?傳曰,依啓。
又以戶曹言啓曰,北道軍兵出身以下五百五十一人,賞格所給木十一同二十匹,自本曹當爲下送,領去禁軍一人,令兵曹擇送,何如?傳曰,允。
睦惟善,以戶曹言啓曰,本曹啓辭,以本曹西糧酌定粘目,傳曰,如是磨鍊,則餘數幾石耶事,傳敎矣。下三道田結,各加二升磨鍊,則通計六千八百六十四石四斗,而都數四萬二千四百八十八石三斗矣。都數雖如此,而上年則給陳災,至於九萬結,其縮固不可言,而雖今年以水災,結數必多減,且以元數內,船價計除,實入上納數多縮,收租案上來後,可以知其實數矣。大抵逐年貢米之數,自明年,當定於民間,因此西糧捧其減數,初出於石,欲別定色目之意,是以嶺南西糧,以一斗一升磨鍊,通計下三道各加之數,一萬七百石,合於貢米一萬石之數,則此前磨鍊時,亦有此意,而未盡達其所以然矣。敢此竝啓。傳曰,知道。加數不足,則各加一升,似好矣事,傳敎矣。下三道各加一升,則正合貢米一萬石之數,所當依聖敎磨鍊矣。第西糧元數,自初每一結一斗五升准定收捧,行之兩湖,復舊之外,更加一升,則愚氓恐有藉口之弊,與其加其數而或致招民之怨,毋寧不准其數,而姑以元捧西糧推移,各加二升,啓下粘目奉行,而又加一升,則徐議處置,何如?傳曰,然則依爲之。
正言沈世鐸啓曰,頃於齊坐之日,正言李稔,發金自點·沈器遠,請收成命之論,大司諫金榮祖以爲,不可於靜攝之中,追發此論,臣亦以金榮祖姑徐之說爲是,昨昨正言李稔,更以此發簡,而臣方在服制之中,不敢拆見矣。昨者,正言李稔,因此引避,以引日爲非,且臣於昨日,方在喪家,日沒時,始見獻納金益卿引避之辭,卽爲馳入,則纔到中途,闕門垂閉,勢將未及,不得已退歸。臣等旣有引日之非,復又有闕啓之失,臣何敢晏然仍冒?請命罷斥臣職。答曰,勿辭。
大司憲鄭廣敬啓曰,臺諫之論,主於直截,而參量事勢,亦或一道,故臣於大司諫金榮祖之答李稔簡通也,以參鞫,同在公廳,言及謬見矣。今者金榮祖,旣以此見斥於李稔,其貽書中,所謂多以謂非時者,其一,必指臣而言也。臣引咎縮恧之不暇,何敢處置諫院乎?且頃日牌不進人員請罪時,臣徒欲矯弊警後,而措語不能周詳,其中情涉可恕,今宰臣重臣,不爲區別,混同陳啓,身任執法,罪律輕重,自可科斷,泛稱重律,未免矇矓,物議非之,久而不熄,臣誠瞿然,卽欲自劾,而靜攝之中,瀆擾是懼,泯默累日,今始引避,前後所失,決難仍冒,請命罷斥臣職。答曰,勿辭。
掌令閔應協啓曰,頃於合啓之日,正言李稔,言及于臣曰,欲論金自點·沈器遠,還收放歸田里之命云,臣以爲,當初旣不能斷以王法,到今請收放歸,以此而能振頹綱戒後人,吾未之信,諫長之不無煩瀆於靜攝中者,亦必有見,似非庇護金·沈之意,盡之矣。言官論事,貴在直截,而臣之淺見如此,何敢處置諫院?且大司憲鄭廣敬,頃在武科試所,構草簡通于臣,欲論近日牌不進之人云,只斥堂下名官,且末端,以今後召牌不進之人,繩以重律,而衆所共知病重,情涉可議者,稟旨施行云,而臣意以爲,近日召牌不進之人,極其紛紜,宰臣雖曰秩高,召命之下,亦宜趨造,故摠稱召牌不進,而無別宰臣堂下,病勢輕重,情涉可議,亦非臺官之所可分疏,故臣以前後召牌不進者,竝繩以重律改之,而累次往復之際,日勢已暮,不待長官之可否,徑先入啓蒙允。臣之顚妄,固已大矣。今聞物議非之,長官亦以此引避,請査前後不進,繩以重律者,非鄭廣敬之失,乃臣之罪也。以彼以此,決難仍冒,請命罷斥臣職。答曰,勿辭。
持平尹瀁·鄭泰齊啓曰,頃日牌不進人員請罪之啓,長官構草停當,而城上所詣闕,擅改入啓之後,始爲簡通,殊非舊例,而玉候違豫之中,瀆擾是懼,當避不避,以至今日,臣等疲軟之失,大矣。今者掌令閔應協,以此引避,臣等何敢晏然處置乎?請命罷斥臣等之職。答曰,勿辭。
申翊亮啓曰,大司憲鄭廣敬,正言沈世鐸,掌令閔應協,持平尹瀁·鄭泰齊,再啓煩瀆,退待物論云矣。傳曰,知道。
又啓曰,大司憲鄭廣敬,避嫌退待,掌令閔應協,持平尹瀁·鄭泰齊式暇,執義愼天翊,掌令金應祖在外,今日以監察茶時之意,敢啓。傳曰,知道。
辰時,日暈兩珥。巳時,日暈。午時,太白見於巳地。自二更至三更,電光,有霧氣。四五更,有霧氣。以上出燼餘日記
備邊司啓曰,八月初六日晝講時,兵曹判書李時白所啓,營將之不關,臣旣陳之矣。鎭管守令,必以營將可合者,擇於文蔭武弁中,臨亂親領軍兵赴戰者,則旣有成效矣。今也不然,旣罷營將,又不爲如此事目,可乎?上曰,言于備邊司事,傳敎矣。丁丑經變之後,八道財力蕩竭,營將供饋,勢有不給,不得已以姑罷爲請,而營將旣罷,外方軍政,更無主管之人,故申明鎭管之制,使主鎭官,擇定中軍,常時則巡審操鍊,有事則親領從軍,一依營將爲之之意,前已定奪行會,則法不可謂不備也。然而大將·守令,最難其人,曉解軍務者,未必善於治民,留心字牧者,例多短於戎事,該曹注擬,務從人望,勢難盡得全才而用之,筵臣所憂,實在於此,行文外方,更加申飭,其或不有事目,抛棄軍政者,則雖稱善治,啓聞論罪之意,知會于各道監·兵使,俾不得容私庇護,以致僨事,而自今以後,鎭管守令差出時,更加銓擇,勿問文武蔭官,勿拘爵秩高下,惟才是用,期有成效之意,亦爲分付該曹,宜當,敢啓。答曰,依啓。
備邊司啓曰,以本司鎭管草記,傳曰,有事則親領從軍云者,中軍之謂歟事,傳敎矣。鎭管守令,必使親自從軍然後,平日操鍊,方有着實之效,故前已及於事目中,而今啓辭中,又有提起,實非只令中軍領兵之意也。敢啓。答曰,知道。以上出兵曹謄錄
吏曹啓曰,以府啓,前後命召不進者,一一査出,繩以重律事,允下矣。政院分付臣曹,使之査出,故東班則査出,別單書啓,而臣等竊聞,在先朝,凡牌招不進者,例爲推考,而曩時人多怠慢,不進者滔滔,故始請罷職,而今者經亂之後,紀綱不振,朝士之犯此罪者,比比有之,申明罷職之法,蓋出於矯弊也。向日試官擬望之日,命召而不進者數員,所見可駭,臣等亦甚非之,臺諫之議,實不得已,而但念諸人,或有累日臥痛之人,或有千里旅宦者,或有遠行纔還者,供職勤勞之餘,不幸而或有實病,未得趨召,而不加舒究,混施重律,則未知如何?大槪繩以重律,自有攸司,而政院使臣曹査啓擬律,此非臣曹之事,令攸司覆啓處置,何如?傳曰,依啓。其中實病,勿爲加罪。出朝報
上在昌慶宮。停常參·經筵。
自昧爽至辰時,有霧氣。巳午時,雷動。
李基祚啓曰,假注書李汝澤,以病累日不仕,以事變假注書韓縝兼察之意,敢啓。傳曰,知道。
朴守弘啓曰,小臣推鞫坐起進去,下直,請出推案。傳曰,知道。
申翊亮,以備邊司言啓曰,聞洪喜男之言,則調盟信之事,爲島中大諱,故書契中,不擧其名書之,此回咨改措語,以副其意,何如?傳曰,依啓。
申翊亮,以備邊司言啓曰,乙亥未收一事,待倭譯上來□□□□□事,傳敎矣。今聞洪喜男之言,則差倭言,欲屯□□□□缺望而歸,則雖不知因此開釁,而托稱□□□□人恐嚇,復如前日玄方之爲,則難保其無,此理□□□之本意,亦非無一時責出者,而若許今給,則□□□年之例,決無防塞之勢云。此臣,皆與臣等所料相符,洪喜男旣爲此事而來,彼方翹足而待,恐不可已矣。敢啓。傳曰,知道。
又以備邊司言啓曰,□□所貿歲貢黃金,多是十品云。今年則固足以致意,來年以後,漸不如前,則反有難處之患,臣等方以爲憂矣。今者洪喜男等,得倭金三十兩而來,以此略爲吹鍊改金,以充其數,而未准二十兩,則該曹貿易五十兩,擇其稍劣者以送事,分付該曹,何如?傳曰,依啓。
又以備邊司言啓曰,差倭等,聞本國求得硝黃之言,先以館中所儲,沒數出給,而將來亦有可望之故,□□□果如所言,則實爲多幸,洪喜男手本一道,□□其價,則令該曹,計數償給,宜當。且聞年前,□□往來本國時,本國以其有功,特授嘉善,依品□□,橘智正承襲,令其子承襲,而給司直官敎,其子嫌其微□□而不受,今其滕智,旣爲智正之代,故平智連,與譯相語時,顯有希望之言云,而今此硝黃許貿,又出渠輩誠心,實爲可嘉,若給堂上官敎,俾爲橘智正,以悅其心,則前頭硝黃一事,得力必多,依此爲之,何如?敢稟。傳曰,依啓。授職一事,姑徐。
又以備邊司言啓曰,洪喜男言內,差倭所求唐物,乃渠探試之計耳。旣且□□徵之道,且莫量所給,不足以備其品,故業已措辭防塞,今不必給之云。依此爲之,何如?傳曰,依啓。
以備邊司,平安監司養軍狀啓粘目,傳于睦性善曰,當初定□□入之。
李基祚啓曰,假注書李汝澤病重,再招不來,請他假注書差出。傳曰,依啓。
申翊亮,以別造廳言啓曰,黃海道吹鐵郞廳朴大信缺金呂三,給馬下送之意,敢啓。傳曰,知道。
司諫李行遇,獻納金益卿,正言沈世鐸啓曰,陵寢□□□□臣子之至痛,爲牧使者,所當廣加聞見,求得罪人,而牧使李惟聖,數月之後,因匿名書,始爲報狀,□□匿名書者然,事甚無據,豈但推考?請命罷職。當南漢危急之日,金自點·沈器遠,俱以司命三軍,爲任屢年,敵至束手,或逗遛窮峽,越視君父之急,使國家終有不忍言之痛,其忘君負國之罪,固不可容赦,而聖明特用寬典,止於竄配,將士之解體,人心之憤鬱,至此極矣。被罪未久,旋有放宥之命,國事艱危,日甚一日,而失律之將,如是輕貸,則將何以振軍律而懲後人乎?一國輿情,久而愈憤,請還收放歸田里之命。答曰,不允。金自點等,今雖有罪,前功不少,宜體予意,更勿瀆擾。
司諫李行遇,獻納金益卿,正言沈世鐸啓曰,移御之擧,不可少緩,而臣等誠意淺薄,尙未回天,群下之悶慮,何可勝言,而玉候時未復常,遽停問安之禮,臣等實未曉也。無前之變,出於寢御至近之地,而處變之道,一日爲急,則豈可以宮家有弊,有所持難?當此之時,處□□□便有不可論,請加三思,亟賜一兪。答曰,當勉從焉。
弘文館校理南老星,修撰柳慶正箚曰,正言李稔,大司諫金榮祖,司諫李行遇,獻納金益卿,正言沈世鐸,大司憲鄭廣敬,掌令閔應協,持平尹瀁·鄭泰齊,竝引嫌而退。措語見上兩元帥忘君負國之罪,在王法,斷不可容貸,被罪未久,旋命放還,則諫官之必欲還收,在所不已,而靜攝之中,以瀆擾爲未安者,意在周詳,而□□□□得抵私書,有違常規,方在服制,未及出仕,則不能卽避,勢所固然,欲爲矯弊,其意可尙,而宰臣重臣,苟同無別,合啓外兩司,本無同議停當之例,以此引嫌,不爲處置,不進召命,大小無異,不爲缺見,而不待可否,徑先入啓,難免率爾之失,詢議擅改,旣非舊例,則所當卽爲引避,而事近缺迹涉規避,苟且之失,在所難免。請司諫李行遇,獻納金益卿,正言沈世鐸,命出仕,大司諫金榮祖,大司憲鄭廣敬,掌令閔應協,持平尹瀁·鄭泰齊,竝命遞差。答曰,依啓。大司憲鄭慶敬,似無所失,勿爲遞差。
大司憲鄭廣敬啓曰,臺諫之任,非如庶官,朝家待士,廉隅是尙。臣以無狀,處事疏妄,玉堂請遞,實是公議,而勿遞之命,出於規外,不但臣心愧恧,凡在聽聞,莫不驚歎。臣百爾思量,決難一刻行公,以致鞫廷稽遲,臣罪尤大,請命遞斥臣職。答曰,宜遵近規,勿爲煩辭。
朴守弘啓曰,大司憲鄭廣敬,掌令閔應協,持平尹瀁·鄭泰齊,避嫌退待,執義愼天翊,掌令金應祖在外,今日以監察茶時之意,敢啓。傳曰,知道。
李基祚,以吏曹言啓曰,臺諫有闕,政事何以爲之?敢稟。
申翊亮啓曰,大司憲鄭廣敬,再啓煩瀆,退待物論云矣。傳曰,使之勿爲退待。
又啓曰,大司憲避嫌,鞫廳,以次官參鞫之意,敢啓。傳曰,知道。
又啓曰,大司憲鄭廣敬,勿爲退待事,命下矣。大司憲鄭廣敬,以此言之之意,敢啓。傳曰,知道。
傳于金世濂曰,咨文使之發送矣。昨已啓下,而何以至今不爲書入耶?問啓。
以黃海監司吳湍,待罪狀啓,傳于申翊亮曰,勿待罪事,回諭。李慶相勿爲罷職。
金世濂啓曰,傳曰,咨文使之急速發送矣。昨日啓下,而何以至今不爲書入耶問啓事,傳敎矣。問于承文院,則咨文已爲正書,而當初備邊司啓目,以齎來內官,還爲給送事判下,內官時未來待,且咨文中,日子亦未書塡,以此不得入啓云矣。傳曰,齎缺去關西云,此咨文,金命吉給送,使之傳授。
朴守弘啓曰,卽者,大司憲鄭廣敬,又爲來避,此後處置之際,莫重鞫獄,勢將稽滯,今日內,政官命招,未差缺之意,敢啓。傳曰,使大司憲,參鞫。
申翊亮,以備邊司言啓曰,禮曹參議鄭太和,本司有司堂上差下之意,敢啓。傳曰,知道。
又以義禁府言啓曰,李大廈分揀放送之意,敢啓。傳曰,知道。
領議政崔鳴吉箚曰,伏以賓廳之請,已蒙允可,而處所未定,致令玉缺日不安之地,臣民之悶鬱,可勝言哉?臣等反覆思量,惟有昌德宮公主第二處而已。肅寧殿,若可移設昌德宮固便,而神御移排,事涉重大,非臣等所敢請,欲捨主第而何哉?至於未安之敎,特出殿下之私情,群缺去缺他所,而旣有勿藥分付之敎,不得擅行,尤切悶鬱。伏願殿下,早降明旨,趁時修治,以副臣民之望。答曰,卿等之請至此,昌德宮雖小,當暫爲移御,以副卿等之意。
以大司憲鄭廣敬,傳于申翊亮曰,此避嫌,何以違例捧入耶?
申翊亮啓曰,傳曰,此避嫌,何以違例捧入耶事,傳敎矣。大司憲鄭廣敬,當初來避時,以爲此非一事再避也。旣已缺四五字雖有勿遞之命,不可更爲行公云。臺官與庶官不同,故不得已捧入,不勝惶恐之意,敢啓。傳曰,事極駭然,當該承旨推考。
傳于申翊亮曰,推鞫姑罷。
金世濂啓曰,大司憲鄭廣敬再避啓辭,臣與院中諸僚,相議捧入矣。今有當該承旨推考之命,不勝惶恐之至。傳曰,知道。
推鞫廳啓曰,己玉刑問二次,忍杖不服,所當加刑,而徑斃可慮,敢稟。傳曰,壓膝。
又啓曰,卽見內侍所錄送二度所送咀呪之物,時御所十四處,東宮十二處,仁慶宮六處,慶德宮四處,自古宮掖巫蠱之變,未有如今日之狼藉,決非一二人所能爲也。又非一二年經營之所致,至於宮闕之缺數字目,非時御所內人所能爲,而究其根柢,則必出於一意者之缺三四字之人,至於禁掖之內,交通內外,指嗾徒黨,必欲售其陰兇之計,此豈缺二字輕淺者,所能爲哉?咫尺昵侍之中,旣有如許之變,則咀呪一事,今雖發露,亦安知後日之禍,不有甚於此者乎?思之至此,益覺寒心,然旣不可人人而疑之,又無他明證,推鞫之道,誠爲未易矣。但念今此穢物埋置之處,缺五六字闥之間,外人蹤迹,不能到此,則必出於灑掃缺數字其疑矣,而指揮之人,則恐不在於此輩中。臣等缺一字大內,有如許缺二字尋常直宿服役之輩,缺半行不須更言,覺其異常,而不問缺半行竝爲訊問。方合今日獄體,至於宮缺五六字守直內官當之,兩闕前後守直內官等,拿問宜當,敢啓。傳曰,宮闕無點火之事,竈堗所在,盡爲火燒,其埋置之久,槪可想也。各年守直宦者,厥數甚多,竝爲拿問,甚不可也。內人中可疑人,從當書下。以上出燼餘日記
上在昌慶宮。停常參·經筵。
朴守弘啓曰,小臣推鞫廳進去,請出推案,且下直。傳曰,知道。
政院問安。傳曰,知道。
藥房都提調臣崔鳴吉,提調臣南以雄,副提調臣李基祚啓曰,停鍼已七日,更爲稟處事,前已陳達矣。日子已滿,令鍼醫等入診,相議觀症處之,何如?傳曰,諸症漸減,勿爲入診。
議政府司錄,以領議政崔鳴吉,右議政沈悅意啓曰,昌德宮移御之命,出於臣民渴望,而諸衛宮闕修理之役,不可少緩,而移御後,昌慶宮修掃,務令潔淨,無餘憾然後,方可還御。缺五六字書,及南陽君洪振道,差爲修理,使之着實檢飭修理之事,令該曹豫爲擇定,宜當,敢啓。傳曰,依啓。且昌德宮狹小,故內人多在于此,朝官出入,非便矣。
推鞫廳啓曰,臣等早朝來會,推案已下,而大司憲鄭廣敬,心懷不安,必欲圖遞,莫重之獄,自此又致滯淹,似非昨日特敎之意,使之牌招察任,宜當,敢啓。傳曰,依啓。
睦性善,以備邊司言啓曰,缺四五字則差倭所請受職倭,合爲一船事許之,則足以缺數字無益而有害云。若然則不必防塞,依渠所欲施行,何如?傳曰,依啓。此則勿許,可也。
傳于朴守弘曰,推鞫姑罷。
以禮曹移御吉日單子,傳于金世濂曰,進定。
睦性善,以兵曹言啓曰,卽見下所巡將李鴻基所報,巡更管牌,問於李孝男,不謹巡邏,巡牌見失云,事極駭愕,令攸司囚禁,依法科罪,宜當,且巡將不能檢飭之失,亦所難免,竝爲推考,牌子,令該曹改造,何如?傳曰,依啓。
申翊亮,以禮曹言啓曰,文武科別試放榜缺儀註,依近例,以權停例磨鍊之意,敢啓。傳曰,知道。
以修理所堂上·郞廳望單子,傳于申翊亮曰,別無修理之事,堂上·郞廳,勿爲差出。
傳于李基祚曰,政事,當日爲之。
吏批,判書李景奭進,參判李敬輿病,參議李景承病,都承旨李基祚進。
兵批,判書李時白病,參判李景曾病,參議韓亨吉進,參知李省身病,左副承旨睦性善進。
吏批,以李植爲大司諫,李晩榮爲持平,李曼爲持平,任孝達爲掌令,朴繼永爲引儀,蔡得沂爲氷庫別提,李命寅爲監察,李慶相仍任黃海都事事承傳,朴敬祉爲咸從縣令。
兵批,以金榮祖爲護軍,閔應協爲司直,□□□爲副司直,鄭致和爲副司直,鄭泰齊爲司果,李敬仁□□□爲副司果。
以禮曹對馬島主答書,傳于睦性善曰,缺物幾何耶?問啓。
以義禁府李缺,傳于睦性善曰,當初備局請釋公事,入之。
申翊亮,以缺曹言啓曰,昌德宮今將移御,兵曹以下缺四五字各有入接處,令紫門,預先修理,臨時待缺四五字敢啓。傳曰,知道。
睦性善,以兵曹言啓曰,缺三四字傳部將,守門將,扈衛受料軍官,禁軍等,因缺三四字布二匹,當以本月十五日定限,無遺着戰服,缺半行與武臣堂上以上諸將,亦令一體爲之,何如?傳曰,知道。堂上以上,姑勿分付。
司諫李行遇,獻納金益卿,正言沈世鐸啓曰,金自點·沈器遠,束手逗遛,忘君負國之罪,固不可容赦,而聖明初用寬典,止於竄配,將士之解體,人心之憤鬱,至此極矣。被罪未久,旋有放宥之命,臣等將一國輿情,有此論列,而聖明,以前功不少爲敎。雖有前功,豈可掩今日之罪哉?失律之將,如是輕貸,則無以振律而懲後人,請還收放歸田里之命。國家用人,必以其器,鍾城府使李楘,儒雅書生,本非邊障之才,況楘,年迫七十,衰病杜門之狀,人所共知,不意特命,遠放塞外,群情滋惑,莫知聖意,臣等妄料,自上必憂六鎭,委於武夫,蕩敗無形,欲其彈壓,有此除授,而但七十病臣,扶曳數千里之地,委頓風霜之域,決無得達之理,亦無生還之望,楘久侍經幄,昵承恩遇,及今衰暮,耿耿忱悃,以聖上體下之仁,亦豈無蓋惟之念乎?邊守之年七十者,雖在武夫,亦所當遞,豈有七十文吏,可以乘障而禦暴者哉?請還收李楘鍾城府使之命。英陵參奉李晉輔,授任之後,侵虐守護軍,罔有紀極,且奪陵位田,以與厥族之流寓者,劫取良家女,以作己妾,如此之人,不可齒在衣冠之列,請削去仕版。近來廟堂之催促守令者,蓋爲曠官日久,則百務墜廢,吏緣爲奸,民受其弊也。其意豈欲速辭於朝,而久留於家哉?咸從縣令權大德,辭朝之後,累日留連,恣意出入,其蔑朝廷無忌憚極矣。缺數字請命罷職。答曰,依啓。李楘自前善治,使北民蒙惠,可也。且李晉輔事,風聞未必盡實,今姑置之,金自點等事,已諭。
朴守弘,以推鞫廳言啓曰,己玉壓膝不服,請加刑。答曰,依啓。
假注書李汝澤病,代△李時馣·洪處大·李梓。
午時,太白見於巳地。夜一更至四更,電光。
下直,江陵府使金素,慈山郡守金。缺以上出燼餘日記
上在昌慶宮。停常參·經筵。
大司憲鄭廣敬啓曰,臣頃日,因同僚發言,論黃海都事李慶相循私之罪矣。今者李慶相,又爲仍任,臣之論事失實,著矣。何敢仍冒言地?請命遞斥臣職。答曰,勿辭。
傳于朴守弘曰,齋戒日,推鞫姑罷勿爲,可也。
金世濂,以內醫院言啓曰,前日昌慶宮移御時,本闕內醫院內藥房,皆入於差備內,故缺數字行尙衣院矣。今此移御之後,他無可合之處,依近例,移入尙衣院之意,敢啓。傳曰,知道。
金世濂啓曰,本院郞廳,無端闕直,極爲駭愕,徑出應入郞廳,禁推,何如?傳曰,依啓。
朴守弘啓曰,大司憲鄭廣敬,再啓煩瀆,退待物論云矣。傳曰,知道。
掌令任孝達啓曰,大司憲鄭廣敬,以引嫌而退,避辭見上論事之體,不可以疑事而成案。李慶相之罷黜,鄭之虎之擧,初出於監司之分付,則實非李慶相循私之罪,監司以此,至於待罪,特命勿爲罷職,則雖非發言同參之人,不無所失,勢難仍在,請命遞差。答曰,依啓。
朴守弘,以備邊司言啓曰,本司郞廳尹得悅,鶴原山城看審而來,故本城形勢,軍器實數,竝別紙書啓之意,敢啓。傳曰,知道。
夜三更至五更,電光。以上出燼餘日記
上在昌慶宮。停常參·經筵。
世祖大王忌辰。
下直,天安郡守洪□□,南平縣監崔蘊。
政院問安。傳曰,知道。今後,勿爲問安。
藥房問安。答曰,知道。今後,勿爲問安。
睦性善,以訓鍊都監言啓曰,來初九日,習陣日次,而明日當爲推鞫,大將臣具宏,以判義禁參鞫,習陣退行之意,敢啓。傳曰,知道。
金世濂,以禮曹言啓曰,酬應廟堂,旣已停當,洪喜男今將還爲下去,本曹書契,因前啓下,一時下送之意,敢啓。傳曰,知道。
睦性善,以備邊司言啓曰,當日昇平府院君金瑬戶奴,呈狀于本司曰,上典孫子贖還紙若干卷,已爲措備,今次冬至使行次時,奴子一名,馬一匹付送事,宜焉云云,依前例許送,何如?傳曰,依啓。
又以備邊司言啓曰,見諫院啓辭,咸從縣令權大德辭朝後,累日留連爲言,臣等甚以爲駭,今聞大德,二十七日辭朝,宿於門外,二十八日登道,則自前,促令辭朝後,出宿門外,翌日作行者,比比有之,恐不必以此薄罪,輕罷遠官,以致一縣之弊,權大德姑爲推考,使之仍察本任,何如?傳曰,依啓。
又以備邊司言啓曰,差倭酬應之事,略已停當,洪喜男還爲下送,使之完局而來,宜當,敢啓。傳曰,依啓。文書亦爲下送。
李基祚,以吏曹言啓曰,臺諫有闕,而今日國忌,政事何以爲之?取稟。傳曰,明日爲之。
以命入備邊司李球請釋公事,傳于睦性善曰,此回啓付査報,時未入來耶?
以備邊司平安監司狀啓,義州府尹粘目,傳于睦性善曰,正月初一日入防,似爲太早,意欲差退矣。此非加定朔數之意也。
副護軍洪鎬上疏。答曰,省疏具悉。深用嘉尙,疏辭無非至論,予當體念而自勉焉。原疏未下
夜月二更。缺以上出燼餘日記
上在昌慶宮。停常參·經筵。
有政。
朴守弘啓曰,今日爲政事,命下矣。都承旨臣李基祚,左承旨臣李德洙病,右承旨臣朴守弘,將赴鞫廳,左副承旨睦性善,當進兵批,右副承旨臣金世濂式暇出去,廳中只有同副承旨臣申翊亮守廳,政廳,何承旨進去乎?敢稟。傳曰,兼進。
吏批,判書李景奭進,參判李敬輿進,參議李景承進,左副承旨睦性善進。
兵批,判書李時白病,參判李景曾病,參議韓亨吉進,參知李省身進,左副承旨睦性善進。
吏批啓曰,東萊府使,今當差出,而比他時尤重,不可尋常差遣,問于大臣差出,何如?傳曰,依啓。
睦性善,以兵批言啓曰,本曹郞廳八員內,正郞沈澤,服制出去,佐郞李沈·李枝茂,俱被推考,不得行公,佐郞蔡聖龜在外,久未肅拜,只有正郞鄭翼卿·金坰,佐郞宋吉缺三四字則以甲冑所監董,無暇入直,正郞三員,內外上直及凡公事,多有窘急之患,佐郞蔡聖龜,上來遲速,未可預料,改差,以在京無故人,今日政,爲先差出,何如?傳曰,依啓。
以兵曹移御時道路單子,傳于睦性善曰,當自內移往道路,勿爲磨鍊。
傳于申翊亮曰,紅柿二千箇,則黃衣爲帖,以呈帝所送書之,二千箇則咨紙爲帖,以九王前所送書之。
以備邊司,慶尙監司狀啓粘目,傳于睦性善曰,此狀啓判下,似有誤字,元公事相考以啓。
傳于睦性善曰,推鞫姑罷。
吏批,以南以雄爲大司憲,成以性爲副校理,洪茂績爲濟用正,權大德仍任咸從縣令,權承中爲楊根郡守,朴徹爲石城縣監,李彬爲兵曹佐郞,姜大遂爲東萊府使,柳偉爲靈山縣監,東萊府使姜大遂,今加通政。
兵批,以鄭廣敬爲同知。
正言沈世鐸啓曰,守令之去也,往見言官,近例矣。權大德辭朝數日之後,臣適從外來,有一銜留置,臣視之,乃權大德名也。臣心竊怪之曰,不見臺諫,無傷也。何敢如是濡滯乎?事雖微細,而有關於國綱,故敢爲論列矣。昨見備局啓辭以爲,權大德卄七辭朝,卄八登道,見之者甚多云,未知大德作行之後,更有何人,留刺於臣家乎?臣之論事失實之責,無所逃矣。況臣忝冒數月,無毫髮裨益於國家,每於靜攝之中,瀆擾是事,臣之罪戾,至此尤大,請命遞斥臣職。答曰,勿辭。
獻納金益卿啓曰,臣同參於權大德罷職之論,所失與沈世鐸無異。且再昨,路逢仁興君,倉卒之際,未及隱身回避,凡官隔等,猶且避之,況缺乎?適値淸齋之日,不敢瀆擾,今始來避,其失尤大,請命遞斥臣職。答曰,勿辭。
司諫李行遇啓曰,臣頃見同僚簡通,始知權大德罷職事,而累日留連,敢爲論啓矣。卽接備局啓辭,臣之論缺請命遞斥臣職。答曰,勿辭。
正言李稔啓曰,臣於頃日,引嫌缺論,以致紛紜也。蓋有不得不爾者,而鞫廳之啓,出於缺惶汗浹背,臣旣被斥於廟堂,卽當引咎自列,以竢缺人非見責,一時竝至,疾病侵尋,冒死呈告于政院,臣身方在物議中,自避不暇,何敢處置人乎?請命遞斥臣職,答曰,勿辭。
申翊亮啓曰,正言沈世鐸,獻納金益卿,司諫李行遇,正言李稔,再啓煩瀆,退待物論云矣。傳曰,知道。
吏批啓曰,東萊府使,例以堂上差遣矣。新除授府使姜大遂,資級書下,何以爲之?敢稟。傳曰,加資。
持平李晩榮啓曰,執義愼天翊,時在全羅道靈巖地,持平李曼,時在忠淸道沔川地,請斯速上來事,下諭。答曰,依啓。
以巡檢使統營合操時,試才賞格單子,傳于睦性善曰,此人等名付單子,入之。
傳于申翊亮曰,歲幣弓角,依羅嶪狀啓,加磨鍊耶?問啓。
朴守弘啓曰,小臣推鞫廳進去,請出推案,且下直。傳曰,知道。
掌令任孝達啓曰,正言沈世鐸,獻納金益卿,司諫李行遇,正言李稔,竝引嫌而退。措語見上權大德辭朝數日之後,始見其刺,則慮其濡滯,固其宜也。而初非大段罪過,而啓論已發之守令,殊欠詳審之道,同僚旣以累日留連爲辭,則不爲無失,而隔等避馬,載在法典,路逢王子,未及回避,難缺數字不可中止。具由引避,在所不已,則提起鬧端,實非本缺一字請司諫李行遇,正言李稔出仕,正言沈世鐸,獻納金益卿,竝命遞差。答曰,依啓。沈世鐸別無所失,勿爲遞差。
以巡檢使合操時,試才賞格單子,傳于睦性善曰,軍兵之名,誤書。
申翊亮,以成均館言啓曰,三月三日九月九日,連爲試製,優等者三人,直赴覆試,乃是法典也。今年三月三日,已爲設行,而九月九日,則大臣有故,不得試製,如或有故則次日爲之,亦是法意也。曾已入格者,虛棄可惜,雖過九日,政府無故日試製,似當,大臣之意如此,敢啓。傳曰,依啓。
睦性善啓曰,臺諫出仕事,命下矣。今已夜深,明日待開門,命招言之之意,敢啓。傳曰,知道。
申翊亮,以內醫院言啓曰,今此移御時,本院,以依前移設尙衣院,而入缺七八字昌德宮,內兵曹則政院,南所則兵曹,已爲移設。其他缺七八字處尙衣院,則一時進排之衙門,非如本院,劇藥卽缺五六字故前日亦爲移設於昌慶宮之政院,而今被防塞,缺數字依前啓辭施行,何如?傳曰,依啓。
鞫廳啓曰,己玉刑訊三次,忍杖不服,請加刑。傳曰,依啓。
夜一更,月犯牽牛南星。四更,流星出玉井星下,入巽方天際,狀如拳,尾長四五尺許。以上出燼餘日記
上在昌慶宮。停常參·經筵。
李基祚啓曰,小臣,方物封裹進去,下直。傳曰,知道。
朴守弘啓曰,小臣,推鞫廳進去,請出推案,且下直。傳曰,知道。
睦性善,以備邊司言啓曰,以本司慶尙監司狀啓粘目,傳曰,此狀啓判下,似有誤字,元公事相考以啓事,傳敎矣。更爲詳察,別無誤字,元公事入納之意,敢啓。傳曰,知道。
又以備邊司言啓曰,以命入本司李球請釋公事,傳曰,此回啓付査報,時未入來耶事,傳敎矣。本道監司査覈狀啓,時未入啓,明其公事覓入之意,敢啓。傳曰,知道。
領議政崔鳴吉,右議政沈悅箚曰,伏見再昨政目,李楘有特拜鍾城之命,臣等心實驚駭,缺五六字昔年論事之失,有此示罰之擧者耶?若然則實爲未安,當初論事,蓋出於各陳意見,聖度包容,察其無他,當時三司之臣,累日論執,亦嘗得蒙西銓之拜,則是聖上固已恕其情矣。而自後李楘,缺數字乃於經年之後,有此無名之罰,是何大聖人胸次缺三四字釋耶?雷霆示怒,未嘗逾時,王者用罰,由重漸輕,今日之擧,遠邇聽聞,誰敢自安?嚬笑雖微,明王所愛,況事不止於嚬笑者哉?用人之道,各有所宜,楘本腐儒,素昧韜略,置諸極邊荒遠之地,責以被甲執戈之任,其於隨器用人之道,又何如乎?況楘,年垂七十,素有風病,邊風朔雪,決非所堪,如使生往而死歸,則豈不有歉於經幄之舊恩乎?昔在宣廟朝,金孝元以罪特拜富寧,故臣盧守愼,陳於榻前,遂蒙移拜三陟之恩,談者傳之。臣等無狀,雖不敢自擬於先朝名相,而又何敢不以聖祖容受之量,不望於殿下乎?今日之言,非敢爲李楘地,只恐聖主喜怒之或失其平,政令之間,輕重乖宜,不免爲聖朝之疵累,故不避煩瀆,冒陳至此,惟殿下裁之。取進止。答曰,省箚具悉。箚陳之事,北邊時無警急,送此廉吏,俾民蒙惠,未爲不可矣。
李基祚啓曰,左承旨李德洙,左邊不仁,有中風之漸,不得已呈辭單子,捧入之意,敢啓。傳曰,知道。
申翊亮,以吏曹言啓曰,臺諫有闕,政事,何以爲之?敢稟。
又啓曰,傳曰,歲幣弓角,依羅嶪狀啓,不磨鍊耶?問啓事,傳敎矣。問於戶曹,則以爲,臣等得見羅業狀啓,一對之對字,正□□日榻前承敎,以對爲左右兩角之意也。依此加磨鍊,則當以四百桶入送,四百桶造弓,將至二千張,弓角本非我國所産,恐是難繼之道,羅嶪雖問於次知之人,未及回還之前,以二百桶,試爲入送,亦或無妨,方欲稟啓而處之,今承下敎,議於廟堂而處之,何如云矣。傳曰,依啓。
鞫廳啓曰,己玉,刑問四次,壓膝一次,皆不服,請加刑。傳曰,烙刑。
又啓曰,己玉,累次受刑,今日則昏憒太甚,不發一聲,恐無得情之望,前有可疑內人,從當書下之命,而尙未有□□發落,只欲叩發疑端於垂死之一女人,不已疏乎?缺三四字難,則自古如此之變,多出於意慮不到之地,而旣遭非常之變,必有非常之處置,然後宮闈肅淸,而後患不復作矣。臣等受命訊囚,而君側兇人,尙未期得,誠不任憂懣之至,敢此陳稟。傳曰,缺數字所囚小娥下人西香·春香等,鞫問。
又啓曰,卽者,有春香等拿問之命矣。當初問目,令本司依前例,移送鞫廳之意,分付何如?傳曰,依啓。
睦性善啓曰,以正言沈世鐸避嫌,傳曰,此避嫌啓辭,何以捧入耶事,傳敎矣。此避嫌啓辭,始雖言及前事,而缺五六字曰,任孝達避嫌中,顯斥而發矣。被人顯斥,則陳情求退,亦有所見,故不得不捧入,而今承嚴敎,不勝惶恐。傳曰,知道。當該承旨推考。
申翊亮,以領議政意啓曰,今日方物封裹之前,史官取才爲之事,昨日已爲定奪,堂上齊會,而執冊官,日晩不來,極爲怠慢,當該執冊官,推考何如?傳曰,允。
睦性善啓曰,正言沈世鐸避嫌啓辭,何以捧入耶事,傳敎矣。下敎如此,此啓辭,何以爲之乎?敢稟。傳曰,還出給。
鞫廳啓曰,己玉臨當受刑,使本府都事,多般誘問,渠似不至全無神識,而氣息已微,言在舌中,不能解聽,施刑於不能言之罪人,似爲無益。卽者,有三女人拿問之命,或不無與此女互相參驗之端,臣等之意,姑欲停刑數日,善爲救療,待其相見能言語然後,始爲加刑未晩,觀渠氣色,似無回甦之勢,而莫重罪囚,連刑徑斃,終不得其隱情,恐不無後悔,故敢此煩稟。傳曰,依啓。
睦性善,以備邊司言啓曰,前日貢士之擧,意非不美,而目今艱虞日甚,經費亦竭,給料猶患難繼,此時聚集外方多士,儲養學宮,恐未暇給,雖爲敎育,以待分付敦遣之意,各道觀察使處行移,何如?傳曰,事涉兒戲,更爲酌處。
申翊亮,以禮曹言啓曰,前日倭差求請知母,只産於黃海道,放栽植二盆上送事,行會於本道監司矣。今者,瑞興·鳳山,各以百兩,准數上送於本曹,今若仍使瑞興兩邑之下人,下送於東萊,則自海西,直至東萊,幾至千有餘里,往返之際,其弊不貲,姑勿下送,而洪喜男今當下去,使之善謝倭差,隨便防塞,仍置掌苑署,常常澆水,俾勿凍死,以待洪喜男傳報後,下送,何如?傳曰,自此定人下送,可也。
又以禮曹言啓曰,今見肅寧殿參奉牒呈,本殿大小祭享時,香祝奉安及獻官執事齊戒典祀等處,竝入移御之內,前頭大祭將迫,必須預先分付,俾無臨時急速之患云云。本殿元來狹窄,凡祭享時,獻官以下,寄宿於附近空衙門矣。今則盡爲移御所,故使參奉,看審便近衙門,則□□香祝,今當奉安於正殿,獻官以下典祀廳,竝設於內酒房,似爲宜當,以此修理之意,敢啓。傳曰,依啓。略爲修理,以省浮費。
鞫廳啓曰,似聞罪人囚繫內缺數字有之云,此事殊涉未安,內奴婢等,或有微細罪過,則內囚缺數字至如此獄,乃無前之變,國人所共憤疾,盡付外臣,明白缺數字當然乎?且一般罪人,分置兩處,雖有參問之事,亦不可得,治獄之道,恐不當如是,敢稟。傳曰,一體拿問。
又啓曰,西香·春香所供如此,以近例言之,則固當直爲請刑,不容鞫招,而臣等承命治獄,務爲詳審,俾合獄體者,乃其職也。以臣等所見言之,小娥違端,在於與己玉,再次相語,及玉生,病勢輕重,不爲直招,玉生前後變辭三者,而其與己玉所言者,不過覓得兇物一款,行路之人,孰不相傳,其一語再語虛的,恐不必致疑,而玉生病勢輕重,初無與於己玉咀呪之事,獨玉生變辭一款,甚爲可疑,而變辭者玉生也。小娥敎誘之迹,則未甚分明,以獄體言之,則先問玉生,而次及小娥,亦似得宜,春香與己玉相切之狀,渠亦不諱,但無他疑端,而使以親切之故,徑先刑訊,殊涉未妥,姑爲囚禁,以待端緖之出,或似無妨。西香與己玉相通之狀,似已明白,無論知情與否,非族屬之人,私通闕內,極其狼藉,宮闈之不嚴,至於如此,誠可寒心,況其包裹雜物,親自受授,相爲綢繆者乎?此人,爲先刑推,宜當。且西香招內云云之語,若能互相憑驗,則必有得情之端,而己玉病勢如此,聞其缺數字者,年已十五歲云,此兒竝爲拿問,以觀其巧言虛實,而缺數字時之道,敢稟。傳曰,依啓。且小娥情迹,似未詳察矣。
傳于睦性善曰,推鞫姑罷。
掌令任孝達啓曰,臣於昨日處置正言沈世鐸也,臣之愚意以爲,守令之下直於臺官,始於曩日之謬規,而權大德二十八日之發行,見之者多,西來使命及相臣一家之人,皆遇於道,亦有郊外餞送之人,十月所視,不可誣也。世鐸之見其留刺,在於卄九,臆料留連,未知的否,率爾論啓,未免失實,有違論人詳審之道,故敢請遞差矣。伏承聖批,以別無所失爲敎,臣之處置乖當之失,著矣。請命遞斥臣職。答曰,勿辭。
持平李晩榮啓曰,臣於朝者,路逢豐義君於曲巷,猝然相値,道又狹窄,不得回避,偃然過去,秩高宗親,體面殊重,而五品之官,乃敢等馬,道路觀瞻,莫不驚訝,身爲執法,先自犯法,其何糾察百僚?請命罷斥臣職。答曰,勿辭。
睦性善啓曰,掌令任孝達,持平李晩榮,再啓煩瀆,退待物論云矣。傳曰,知道。
司諫李行遇,正言李稔啓曰,請還收金自點·沈器遠放歸田里之命。措語見上請還收李楘鍾城府使之命。措語見上英陵參奉李晉輔,請命削去仕版。措語見上答曰,不允。
夜自一更至四更,月暈。五更,黑雲一道如氣,起自乾方,直指東方,長竟天,廣尺許,良久乃滅。以上出燼餘日記
上在昌慶宮。停常參·經筵。
朴守弘啓曰,小臣推鞫廳進去,請出推案,且下直。傳曰,知道。
傳于金世濂曰,政事,明日爲之。
以戶部移咨,傳于金世濂曰,貿送之貿字,未知如何?
睦性善,以備邊司言啓曰,以政院啓辭,歲幣弓角,依羅嶪狀啓,加磨鍊耶?問啓事,傳敎矣。問於戶曹,則以爲,臣等得見羅嶪狀啓,一對之對字,正□□日榻前承敎,以對爲左右兩角之意也。依此加磨鍊,則當以四百桶入送,四百桶造弓,將至二千張,弓角本非我國所産,恐是難繼之道,羅嶪雖問於次知之人,未回還之前,以二百桶,試爲入送,亦或無妨,方欲稟啓而定之,今承下敎,議于廟堂而處之,何如?傳曰,依啓事,傳敎矣。弓角事,前已熟講停當,羅嶪所聞雖如此,似難缺三四字啓中,不爲提起矣。今者該曹之意,正合臣等之見,依此爲之,何如?傳曰,旣問其數,不爲准送,則非但事體未安,不無功虧一簣之理,更爲議處。
大司憲南以雄啓曰,掌令任孝達,持平李晩榮,竝引嫌而退,避辭見上目見留刺,訝其留滯,發論啓罷,未爲不可,備局請申,旋爲仍任,則爲大德者,若無缺數字論人欠詳,處置請遞,亦非大段所失,不可以此輕遞。路値應避宗親,過去雖非故犯,不無所失,請掌令任孝達出仕,持平李晩榮遞差。答曰,依啓。
金世濂,以承文院言啓曰,以戶部移咨,傳曰,貿送之貿字,未知如何事,下敎矣。貿字果似未妥,以覓字改付標之意,敢啓。傳曰,知道。
鞫廳啓曰,春香忍杖不服,請加刑。傳曰,依啓。
又啓曰,自內需司移來罪人四名,推案未及來,明日捧招,何如?傳曰,知道。
又啓曰,天順年歲,西香以爲十五歲,渠則自言十二歲,觀其容貌,似在十五十二之間,大槪爲人頗詐,似無直招之理,而銀子,如一掬大者,以綿布裹納之狀,不無可疑,而兒女不可刑訊,姑爲囚禁,待明日,試爲威脅,以觀其所爲,何如?傳曰,依啓。
金世濂,以禮曹言啓曰,曹啓辭,倭差求請知母,瑞興等人,直送東萊有弊,姑勿下送,令洪喜男善諭防塞,以待喜男更報然後下送事,傳曰,自此定人下送,可也事,傳敎矣。知母乃是不關鄕材,而因些少弊端,不爲覓給,則有違倭差之求請,事未妥當。依聖敎,令各譯遞傳洪喜男之意,敢啓。傳曰,依啓。使之勿爲枯死。
鞫廳啓曰,小娥與己玉,其親切可知,而似無現著知情之狀,故昨日啓辭,略陳愚見矣。伏承小娥情迹,似未詳察之敎,事在內間,聖監已爲洞燭,非臣等臆度所斷,上裁,何如?答曰,依啓。
又啓曰,天順,當日嚴加結縛,脅以刑推,缺三四字外,別無他語,法典內,十六以上,方得刑推,此兒年雖未的,而缺三四字臣等昨日請問之意,或冀童子眞率,有可得情之端,而其言如此,放送,何如?答曰,依啓。
又啓曰,玉生所供如此,當初以變說,缺數字姑爲仍囚,何如?答曰,依啓。
又啓曰,西香前後刑問四次,竝忍杖不服,請加刑。答曰,明日加刑。
又啓曰,春介等已受刑三次,病勢甚重,雖爲捧招,而不能聽,又不能言,姑爲仍囚,待其稍蘇而處之,何如?
又啓曰,車貴賢·車重生所供如此,刑推,何如?答曰,依啓。
傳于朴守弘曰,推鞫姑罷。
申翊亮,以備邊司言啓曰,秋鷹以九月旬間,送于安州事,前已行會矣。今見咸鏡監司狀啓,已爲趁期送之云。想兩西,亦已措備以待,而鶻則必於冬後,始爲捉得云,前頭中使之行,先送秋鷹,似當。且羅嶪所齎新梨,節早恐未及,缺數字行,又送數千介,而大棗·胡桃·銀杏等物,該曹如可得,則多少間,竝爲付送尤好,敢啓。傳曰,待新棗熟乾,松鶻覓來,而生梨則勿送。
大司諫李植疏曰,伏以今當時難未弛,聖念尤勤,中外臣民,咸懷憂慄,臣雖罪酷餘息,而形體尙存,旣終喪制,不容自已,顚頓作行,來在郊外,初意,只擬瞻望觀闕,時聞缺三四字不意疊遭新命,復叨敗迹,乃如是之遽也。噫,臣之不忠不孝之罪,國人非之,神明已降之罰,今不可一二上瀆,其他蘊結之衷,亦非缺三四字意也。顧臣於丁丑六月中,大病仍積傷而發,方苦針砭之際,猝聞母病危重,憂遑罔極,受暇奔省,則病勢已殊,竟不及救,而臣之疾,亦不可爲矣。然臣則實無意自全,又無力可醫,曾所不意,□□近臣,誤達聖上,特煩恩旨,針醫藥物,連續下來,臣惶感殞絶,無階辭缺只得依方受治,庶已不孤君父俯育之至意,而誠不以復生爲樂也。恩眷旣極,賤分踰溢,災禍疊降,骨肉夭殞,兩年之內,喪葬相望,臣心旣鑠,不能收攝血氣,前後湯劑,多害少益,比如春澤之下,死草非不茂也。從以踐牧翦刈,其何能將蕪乎?今則舊患尙苦,傍症百出,精神昏耗,語言錯顚,腰脚攣蹇,行步輒仆,旣不能趨走班行,加以去月服闋,又作舟行,風霧感傷,嘔泄熱瞀,喘息欲絶,雖欲詣闕,其勢末由,如蒙聖慈,垂察矜憐,命遞本職及兼帶經筵,使至延活旬月,則是又終始生養之大德,而不敢望也。惟是朝家典章,臣僚辭免已難,而臣病殆如此,就職無期,怠慢之罪,尤所難逃,伏願聖明裁處焉,臣無任云云。答曰,省疏具悉。卿宜勿辭,調理察職。
司諫李行遇,正言李稔啓曰,請還收金自點·沈器遠,放歸田里之命。措語見上請還收李楘,鍾城府使之命。措語見上英陵參奉李晉輔,請命削去仕版。答曰,予意已諭,勿爲堅執。
夜五更,流星出星星下,入東方天際,狀如鉢,尾長三四尺,色赤。以上出燼餘日記
上在昌慶宮。停常參·經筵。
政院問安。傳曰,知道。
藥房提調臣南以雄,副提調臣李基祚啓曰,數日來,玉候如何?諸症若漸差,則水剌之進,亦有加乎?惡寒之候,如未盡袪,則擧動臨迫,臣等不任憂慮,敢稟。傳曰,諸症漸差,惡寒與前無異。
朴守弘啓曰,小臣推鞫廳進去,請出推案,且下直。傳曰,知道。
睦性善,以備邊司言啓曰,以本司草記弓角事,傳曰,旣問其數,不爲准送,則非但事體未安,不無功虧一簣之理,更爲議處事,傳敎矣。弓角非大段難得之物,加磨鍊入送,無妨,敢啓。傳曰,知道。
下直,甑山縣令尹汝徵。
鞫廳啓曰,車貴賢·車仲生,嚴刑皆不服,請加刑。答曰,依啓。仲生姑爲停刑,仍囚。
又啓曰,玉生,前後三次受刑不服,請加刑。傳曰,壓膝。
有政。吏批,判書李景奭進,參判李敬輿進,參議李景承進,右副承旨金世濂進。
兵批,判書李時白進,參判李景曾進,參議韓亨吉進,參知李省身病,左副承旨睦性善進。
吏批啓曰,南原府使,今當差出,而素稱劇地,又是鎭管,當初稟定,勿拘職秩高下,惟才是用,而見在可合之人,亦未易得,同道守令·營將中,聲績已著,職秩差卑者,竝擬何如?傳曰,依啓。
兵批啓曰,以司禦單子,傳曰,以驍健有計慮者擇擬耶事,傳敎矣。備局啓辭,以武蔭中,極擇擬送,故首副望,則皆以宣傳官中拔其尤者,而末望,亦依備局啓辭,蔭官中極擇擬矣。至於計慮有無,則臣等亦不敢詳知,惶恐敢啓。傳曰,有計慮者未易,則驍健者擇擬。
鞫廳啓曰,春介所供如此,大槪,言語斷續,不無頭緖,而似無直招之意,刑推何如?答曰,姑爲仍囚。
又啓曰,車貴賢前後刑訊五次,皆不服,請加刑。答曰,明日加刑。
又啓曰,小娥前後刑訊三次,壓膝一次,皆不服,請加刑。答曰,明日加刑。
又啓曰,西香前後刑訊五次,皆不服,請加刑。答曰,明日加刑。
又啓曰,己玉烙刑之後,聞其病重,啓請仍囚,今已三日,尙不言語,或不無奸狀,今日烙刑,何如?傳曰,依啓。
傳于朴守弘曰,推鞫姑罷。
睦性善,以兵批言啓曰,以政廳草記,傳曰,有計慮者未易,則驍健者擇擬事,傳敎矣。驍健可合者,誠未易得,更加聞見,後政擇擬之意,敢啓。傳曰,知道。
李基祚,以吏曹言啓曰,諸宮家願堂,旣非法典所載,又非事理之應行,而其貽害於列邑,則不爲淺鮮,況在今日,至以啓下公事,行會外方,推治鄕所色吏,非但事涉煩瑣,遠近聽聞,亦必致駭於朝家擧措,事雖微細,所關非輕。臣等待罪玆地,竊伏念祖宗朝掖庭文書,如使關由於本曹之意,不敢矇然,反貽不急,啓稟,亦不可無端廢閣,惶恐敢啓。傳曰,此事流來旣久,似異民間之事矣。
金世濂,以戶曹言啓曰,以備局啓辭,弓角加磨鍊,付標以入之意,敢啓。傳曰,一副旣曰二桶,則別無付標之事矣。
以歲幣物目別單,傳于金世濂曰,一副旣曰二桶,則二百副當爲入送,別無付標之事矣。
傳于金世濂曰,歲貢米,以陳腐者苟充入送,不無退送之理,更爲量處,俾無後悔。
吏批,以兪㯙爲獻納,李安眞爲庶尹,蔡聖龜爲禮曹佐郞,李䅘爲持平,柳時茂爲金海府使,金孝誠爲南原府使,李浣爲同副承旨,具仁墍爲礪山郡守,宋時烈爲龍潭縣令,李顯英爲判尹,柳德昌爲禮曹佐郞,趙摶爲監察,閔應協爲司成,李晩榮爲直講,全以性爲司藝,車轉坤爲碧沙察訪,李見龍爲軍威縣監,申徵爲典籍,申易于爲沙斤察訪,郭弘祉爲黃山察訪,李庭芳爲掌苑別提,琴尙絃·權諿爲兼春秋。
兵批,以李□□爲內乘,金時卨爲武兼宣傳官,兪業爲守門將,辛慶英爲五衛將,朴□□爲都摠經歷,金繁爲兼宣傳官,李起完爲蛇梁僉使,權順謙爲鉢浦萬戶,任成益爲武兼宣傳官,邊以忠爲訓鍊副正,李惟泂爲都摠經歷,金命卿爲司直,朴守文爲司猛,李禎慶爲曹司衛將,洪舜民爲都摠都事,李慶爲訓鍊僉正,柳後聖爲僉知,林俊業爲訓鍊判官,李德洙爲司直。
李基祚啓曰,新除授同副承旨李浣,時在咸鏡道,斯速上來事,下諭,何如?傳曰,允。
金世濂,以戶曹言啓曰,本曹正郞韓翼明,受由下鄕,已過一朔,症勢極重,不得上來,依法改差,何如?傳曰,依啓。
傳于金世濂曰,此豹皮衣,欲給龍馬將而造之矣。辭而不受,缺以爲後日之用也。
朴守弘,以備邊司言啓曰,諸道分軍一事,曾有稟定處置之敎,而一再入侍,俱未從容,不敢仰稟,欲待後日,適値聖候違豫,遂致遲延至此,不得已先將南漢·江都派分之數,別紙書啓,以俟睿裁,此外各道分軍,則旣有回稟之敎,不敢輕處,姑待後日之意,敢啓。傳曰,知道。江都所屬軍數太略,黃海道近官軍兵,加磨鍊,似當。
金世濂啓曰,以歲貢米·弓角·豹衣等三件事,傳敎矣。卽將分付于戶曹,當該郞廳,發牌催促,而日已暮矣。竟無形影,莫重傳敎之事,未免淹滯,極爲駭愕,當該郞廳,推考,何如?傳曰,允。
傳于朴守弘曰,畿甸束伍之數,何如是極少耶?兵亂時死亡,不至如彼之多,其曲折,問于本廳以啓。
司諫李行遇,正言李稔啓曰,金自點·沈器遠,忘君負國之罪,在所難赦,而殿下不惟不以法斷之,反用寬典,止於竄配,曾未幾何,至命放歸,人心之憤鬱,將士之解體,至此而極矣。臣等,將一國輿情,有此論列,而聖批,以前功不少爲敎,臣等竊惑焉。賞當其功,罰當其罪,豈可以一時之功,廢萬世之法乎?殿下之於兩人,酬勞者已至,兩人視南漢一髮之危,不翅若秦人之視越瘠,則兩人之所以報殿下者,何如?而尙念前日之功,以益輿情之憤以激乎?罪在忘君負國,以功宥之,則將有功者無所憚,犯刑憲如飮食,殿下將何以爲國乎?當誅而不誅,自竄而放歸,失律之中,又失律焉。殿下雖愛一時之功,獨不念萬世之法乎?賞罰之得失,而紀綱之振不振係焉。失律之將,如是輕貸,則紀綱何由而立,後人亦何所戒哉?固不可以前日之功,貸今日之罪,請還收放歸田里之命。請還收李楘鍾城府使之命。措語見上英陵參奉李晉輔,請命削去仕版。措語見上近來,紀綱頹弛,人心解怠,兵曹內司入直,爲任極重,且有御押,不敢虛擲,而入直之員,不待代員之面看,徑先出去,應入之員,亦不卽入來,終致闕直,事極寒心,請當該郞官,竝命罷職。答曰,不允。兵曹郞官事,依啓。
夜自一更至四更,電光。五更,流星出井星上,入北斗星下,狀如鉢,尾長四五尺許,色白電光。以上出燼餘日記
上在昌慶宮。停常參·經筵。
政院問安。傳曰,知道。
朴守弘啓曰,小臣推鞫廳進去,請出推案,且下直。傳曰,知道。
藥房都提調臣金瑬,提調南以雄,副提調李基祚啓曰,夜來聖候,何如?昨日伏承缺少,與前無異,以此觀之,則病根尙未除,諸症雖或稍減,不足爲喜,臣等不勝憂悶之至,前日議藥時,補中行濕湯,進二十貼後,更爲議藥之意,稟啓議定矣。此藥,明日當爲畢進,今日欲爲議藥,問症,別紙書進,伏惟批下,脹候輕重,何如?答曰,未減。汗出多少如何?答曰,缺惡寒之症,已爲專減否。答曰,幾盡差愈,煩熱之症如何?答曰,專減。近日連進常時水剌乎?猶進水澆飯乎?答曰。缺
朴守弘,以義禁府言啓曰,今見推考敬差官沈澤,査覈狀啓,則陵寢火變,崔敬男無疑,而旣爲物故,朴應戒則其夜畓庫引水次往見之者云,其所罪犯,與崔敬男有間,仍爲三省推鞫乎?敢稟。傳曰,勿爲推鞫。
申翊亮,以內醫院言啓曰,今日議藥後,本院當爲移設於昌德宮,藥材搬移之際,不可無提調,今日推鞫,則依近例,使之停罷,何如?傳曰,允。
鞫廳啓曰,己玉前後刑訊五次,壓膝一次,烙刑二次,竝不服,請加刑,傳曰,依啓。
政院啓曰,本院,衙門雖卑,其職任則專在於號令各司,故郞廳牌招,色吏推捉,一日之內,不知其幾何,而若已大衙門威勢,本院使令,隨處決杖,將何以奉承傳敎,分付各司乎?如有作弊犯罪者,則通于本院,則本院憑劾科罪,自是古規,昨以傳敎分付事,發遣使令,則所送使令,戶曹堂上,重杖以送,所犯曲折,雖不可知,此必有所以,而該曹與本院,體面自別,豈可任自施罰,有若管下之人乎?請該曹堂上推考。至於郞廳,終不來到,推考命下之後,亦無形影,昨日未時傳敎,今朝始爲分付,此實前所未有之事,誠極可駭,敢稟。傳曰,依啓。郞廳罷職,
午時,上移御于昌德宮,政院·玉堂·藥房及二品以上問安。答曰,知道。
藥房又啓曰,臣等,將批下症錄,更爲商量,諸御醫以爲,用藥須以治脹爲主,而亦須期以久遠,不可求其速效,補中行濕湯,不無其效,前藥,更加枳殼五分,仍進十貼爲當。鄭之問·蔡得沂以爲,氣脹非濕脹,須用治氣之劑,木香順氣散,加玄蔘三分,山梔仁炒·黃栢鹽水炒二分,連用十貼,脹減則汗自止云。二者之見,其論症各異,處方不同如此,臣等未能決其取舍,而木香順氣散,近於捷法,藥材分數甚輕,雖使無效,不有大害,試用五六貼,更觀症候,亦或無妨。敢啓。傳曰,依啓。氣脹之說,似或近之矣。
傳于金世濂曰,今日,推鞫姑罷。
申翊亮,以備邊司言啓曰,冬間出來之言,旣已顯發於龍將之口,必非孟浪所傳,白牌探聽咨文,缺數字通事,則以義州小譯定送,使之必得眞的聲息以來,何如?傳曰,依啓。
司諫李行遇,正言李稔啓曰,請還收金自點·沈器遠,放歸田里之命。措語見上請還收李楘鍾城府使之命。措語見上英陵參奉李晉輔,請命削去仕版。措語見上新除授獻納兪㯙,時在江原道原州地,請斯速乘馹上來事,下諭。答曰,依啓。金自點等事,其心萬無如此之理,勿爲情外之言。李楘·李晉輔等事,不允。
睦性善啓曰,兵曹及各所,移接于昌德宮,請出標信。傳曰,知道。以上出燼餘日記
上在昌德宮。停常參·經筵。
藥房·政院·玉堂及二品以上,大殿·中殿問安。答曰,知道。
朴守弘啓曰,小臣推鞫廳進去,請出推案,且下直。傳曰,知道。
鞫廳啓曰,西香,前後刑訊六次不服,請加刑。答曰,壓膝。
又啓曰,小娥,前後刑訊四次,壓膝一次,皆不服,請加刑。答曰,依啓。
罪人己玉·車貴賢,物故。
傳于朴守弘曰,推鞫姑罷。
睦性善,以備邊司言啓曰,自上方在調攝中,而北使先聲已到,臣等之所大悶者,實在於此,北使出來遲速,非本局所敢指揮,而迎接之禮,則自不得如儀,須以此意,爲先報知淸國,然後可無缺三四字意,移文于陪從宰臣處,使之備陳於龍·馬處,何如?傳曰,勅使渡江後,言及如何?
申翊亮,以觀象監言啓曰,天文學兼敎授缺數字罷職,代前敎授申瀅,曉解術業,兼敎授差下,付軍職,官帶常仕,何如?傳曰,依啓。
傳于申翊亮曰,衛士入直處,不塗窓戶云。如此缺數字乎,言于戶曹,塗給。
申翊亮,以禮曹言啓曰,黃海道分定藥材知母,櫃子入盛,安岳人,昨日又爲持來,遠方之人,亦難直送東萊,缺四五字使各驛傳送,事甚便易,敢啓。傳曰,依啓。
以兵曹,慶尙道御史書啓粘目,傳于睦性善曰,無月俸,故至有鳴代等語,似未妥當,使之改下。
以刑曹,安邊府使徐景雨照律公事,傳于睦性善曰,前公事有落字,故付標以下,此意言于該司。
睦性善,以義禁府言啓曰,本府傳旨,罪人拿來之規,嘉善以上,則發遣都事,通政則書吏,堂下則羅將,隨其爵秩高下擧行,其爲承命則一也。在前出仕之人,或有外方作弊者,則啓聞治罪,而今者,昌城府使李有,拿來書吏馬禮賢,到平壤責馬之際,察訪盧協,稱以作弊,公然捉入,至於臀杖,此前古所未有之事,幺麽馬官,妄作如此,其不識事體,有不足說,而若不懲治,則朝家體面,將掃地盡矣。請盧協從重推考。傳曰,允。
申翊亮,以戶曹言啓曰,今因缺數字備邊司覆啓,査官支待收布及雜物,令該曹更加申飭矣。當初不知某事出來,且未知發行日期,的在何間,而旣以善馳馬者,急定出送,傳通先冬之意,彼行飄忽,未期其必待深冬,今只知委遠方則恐有臨急之患,卜定各種,除雉魚生物外,前期輸納無妨,且遠接使以下,各處齎去之物,尤當預備以待,朝令而夕發,臣曹之意,欲令隨備上納,勿爲更待催促之意,各道行移,何如?傳曰,依啓。
司諫李行遇,正言李稔啓曰,金自點·沈器遠,忘君負國之罪,在所不赦,臣等,將一國輿情,至此論列,而聖批,以其心萬無如此之理爲敎,臣等竊惑焉。殿下其已忘在南漢之日乎?孤城月暈,朝夕且陷,每夜擧一點寒烽,已望援兵之至,而兩人身爲元帥,避入山谷,惟恐不深,終不赴君父之急,此非忘君負國而何?此非秦視越瘠而何?國人皆曰可誅,而殿下不聽,國人皆曰不可放,而殿下不聽,殿下雖愛此兩人之功,而獨不念拂國人之心者何哉?當誅而不誅,自竄而放歸,失律之中,又失律焉。殿下其將何以振頹綱而戒後人乎?而況國事日艱,前頭之憂,有不可勝言者,而兩人之罪,如是輕貸,則設有不幸,孰肯有舍生而就死者哉?決不可以前日之功,有所容赦,請還收放歸田里之命。請還收李楘,鍾城府使之命。措語見上新除授沙斤察訪申易于,常行無倫,見棄人類,而不意有此除拜,除目一下,物情駭異,馬官雖微,不可仍置,請命遞差。答曰,依啓。金自點等事及李楘事,不允。
大司諫李植疏曰,伏以臣在京,已知不免汩沒從事也。不意宿病有根,外感挑熱,支綴之餘,喘息欲絶,猥上陳章,罪合萬死,而聖度優容,溫旨特降,不許遞免,使之調理,臣誠惶恐,不知所云。第念,今者聖候,尙未平復,至有移御之擧,國有大變,罪人未得,國家多事,莫此時若,而臣職在諫長,久稽出謝,百官之起居,三省之會鞫,視若他人職事,而缺數字彰,彈責將加,亟欲扶曳詣闕,則熱塞迷悶,臨出復已,草土之餘,有此大病,非時月可得調治,臣之狼狽極矣。設令蒙沐恩造,登時差逾,臣之情理,又有不忍者,近來士大夫,終其禫月,不立朝班,此本古禮遺意,故館學儒生終制之擧,已成規例,臣實冥頑無識,雖不敢以禮文自處,方在諫臣之長,缺三四字已爲嗃矢,而乃獨忍凡人之所不忍,冒處榮顯,出入論議,則豈缺三四字理之羞浼,而將何以正人之不正乎?伏願聖明,重加垂察,憐臣情勢與病勢,亟命鐫罷,無曠臺閣重地,以幸公私,臣不任云云。踏啓字。
正言沈世鐸疏曰,伏以臣之偏母,時在通津地,今年七十,素多疾病,終經喪制,形毁骨立,若不無朝夕,自今月初,猝得痢疾,氣力之憊,甚於平日,而寢食之數,比前太減,故當聖候違豫,中外憂遑之日,臣雖不敢呈告,黽勉隨行,而烏鳥之私,自不能禁,昨夕人來,始聞症勢極重,氣息奄奄,藥餌難進,米飮亦絶,臣方詣臺,神魂飛越,不忍一刻淹滯,而所帶之職,非如閑漫,言責重地,不可久曠,呈辭喉院,輒被中沮,不得不大聲疾呼於天地父母之前,伏乞聖明,亟遞臣職,俾省病母,以專救療,臣不勝云云,踏啓字。以上出燼餘日記
上在昌德宮。停常參·經筵。
政院問安。答曰,知道。
藥房都提調臣崔鳴吉,提調臣南以雄,副提調臣李基祚啓曰,自上移御之所,日候寒溫,亦頗不適,伏未知聖候,與前,何如?臣等不勝憂悶之至,敢此竝稟。答曰,移御後添傷,氣頗不樂,而不至大段矣。
又啓曰,伏聞自上添傷之候,不任憂悶之至,所患症候,或是新症,或是前症復發,未得的知,尤切悶慮,令醫官等,一番入診,叩審症候而處之,何如?答曰,此是感傷,不必診脈。
朴守弘啓曰,小臣推鞫廳進去,請出推案,且下直。傳曰,知道。
申翊亮啓曰,今式年文科講經覆試,以今月十七日,當爲設行,而臺諫·憲府,只有三員,諫院只有二員,應參之員,幾半不足,兩司在外未及上來,及未差之員,令該曹依前例處置,何如?
鞫廳啓曰,西香,前後刑訊六次,壓膝二次,皆不服,請加刑。答曰,依啓。
又啓曰,小娥,前後刑訊五次,壓膝一次,皆不服,請加刑。傳曰,依啓。
傳于朴守弘曰,今日,推鞫姑罷。
傳于申翊亮曰,英陵丁字閣衝火之賊,旣已取得,今後守護軍,勿爲役使事,言于該曹。
金世濂,以戶曹言啓曰,本曹多事,雖平時,六郞廳常患不足,而目今正郞□□□在外未肅拜,韓翼明呈旬遞職,佐郞兪榥罷職,朴大華親病受由下鄕,只有二員,而値此北使先聲之出來,凡干職務,無以成形,極爲可慮,闕員,該曹爲政之日,卽爲差出,而以在京無故人,極擇差出,俾卽察任,何如?傳曰,允。
申翊亮,以吏曹言啓曰,臺諫有闕,政事何以爲之?取稟。傳曰,當日爲之。
李基祚,以吏曹言啓曰,以政院啓辭,式年文武科講經覆試,以今月十七日,當爲設行,而臺諫·憲府,只有三員,諫院只有二員,應參之員幾半不足,兩司在外未及上來,及未差之員,令該曹,今日內,依前例處置事。依啓事,傳敎矣。執義愼天翊,在靈巖地,掌令金應祖,在榮川地,除拜已久,而尙未上來,正言李曼,在沔川地,獻納兪㯙,在原州地,下諭肅拜。式年講經試官,近缺三四字來之臺,合有處置之事,而該曹不敢直請遞差,伏候上裁。傳曰,執義愼天翊,掌令金應祖,遞差。
以刑曹,全羅監司狀啓,傳于睦性善曰,此回啓措語是耶?色承旨察啓事,傳敎矣。文光哲從父役,已定漕軍之後,謀避苦役,冒占科第,極爲可駭,該曹但當直請削科,無容他辭,而萬端說話,至以先定新選,削科未妥等語,反復不已,殊失有司執法之意,此公事,還出給,何如?傳曰,允。
睦性善,以兵曹言啓曰,以本曹慶尙道暗行御史書啓,傳曰,無月俸,故至有鳴代等語,殊未妥當,此措語,使之改下事,傳敎矣。臣等不能觀察,致勤聖敎,極爲惶恐,改府標以入之意,敢啓。傳曰,知道。
有政。吏批,判書李景奭進,參判李敬輿,館坐起進,參議李景承進,都承旨李基祚進。
兵批,判書李時白進,參判李景曾病,參議韓亨吉病,參知李省身進,右承旨睦性善進。
吏批啓曰,新除授金海府使柳時茂呈狀內,本以陜川人,曩時鄕風不美,避寓於金海地,無一田民,而爲兵亂缺數字出入金海者,于今十餘年,今授此職,事勢非便云云。臣等但知時茂之方在於邊倅之列,故擬望於金海,而實未知曾住本邑也。以法典言之,有田民者,當有嫌避,而以事勢言之,出入邑里,殆近卄載,不無非便之事,時茂改差,何如?傳曰,以法文之事,以非便遞,所未可也。
又啓曰,昌城府使金暎,乃湖南缺數字戰功最多,爲人亦合邊倅,故擬望,而得蒙天點矣。除拜之後,已過缺數字謝,此必遠外之人,未卽聞知,或在他道幕下,則勢未及聞知而不來,則缺數字如未及知,則容有可恕,金暎爲先遞差,其不爲赴任緣由,則令攸司推問,何如?傳曰,依啓。
傳于睦性善曰,巡檢使朴潢,何月辭朝耶?
吏批啓曰,靈山縣監柳偉呈狀曰,意外除拜,榮幸無比,而自往年,重患胸痛,服藥度日,方在坡州,委頓牀席,一日之內,不省人事者數矣。差復無期,勢難赴任云,似是實狀,遞差,何如?傳曰,依啓。
又啓曰,以政院啓辭,式年講經試官,臺諫處置事,臣曹覆啓仰稟,而判下內,執義愼天翊,掌令金應祖遞差事,命下矣。今此講經文武,各分兩所,且有推鞫之擧,諫院之官,須備五員,方可足於五處,而獻納兪㯙則不在命遞之中,鞫廳無進參之員,何以爲之?敢啓。傳曰,亦爲遞差。
吏批,以崔文活爲戶曹正郞,宋致中爲戶曹佐郞,李來仁爲兵曹正郞,邊虎吉爲兵曹佐郞,李景曾爲大司諫,尹瀁爲正言,許坵爲興德縣監,李崇元爲玉果縣監,吳卿胤爲沙斤察訪,李行遇爲執義,安時賢爲掌令,金光炫爲兵曹參判,許東還爲昌城府使,金錢爲靈山縣監,趙重呂爲獻納,閔應協爲司諫,張準爲監察,車達遠爲奉常主簿。
兵批,以李植爲司直,缺數字沈世鐸爲副司果,愼天翊爲副護軍。
金世濂,以兵曹言啓曰,軍器寺牒呈,破陣軍·別破陣之設,專爲禦郭,故南北兵營,會寧·鍾城·茂山·穩城·慶源·安州·理山·江界·滿浦上土·渭源高山里·碧潼,全羅左右水營,忠淸水營等處定送,而經亂之後,則無交代之人,不得定送,火炮之式,亦爲蕩失,脫有事變,不成模樣,誠爲悶慮,火炮式則方爲開刊,將欲逐朔敎訓,而破陣軍一年四等十三遞兒,別破陣一年兩等二十七遞兒,皆爲減下,以自備資生之人,不能敎訓,而由其祿遞兒,依數付料事行下,則本寺所報誠然,似當有變通,而卽今經費蕩然,雖不得依委前付祿數給料,破陣軍四遞兒,別破陣十七遞兒,逐朔輪回付料,使火器之藝,不至廢絶宜當,敢啓。傳曰,依啓。
金世濂,以備邊司言啓曰,本司草記,自上方在調攝中,而北使先聲,又爲出來,臣等之所大恐者,實在於此,勅使出來遲速,非本國所敢指揮,而自上接待之禮,則自不得如儀,須以此意,爲先探知淸國,然後可無北使見訝之患。此意,移文于陪從宰臣處,使之備陳於龍·馬處,何如?傳曰,此事似或未妥,渡江後言及如何事,傳敎矣。北使之來,數字缺所患專是畏寒之症,秋涼未甚,尙不能暫開牕戶,況於隆冬之後,一如平時儀注,決不可望,而若待渡江後言之,則彼必疑訝缺數字端,其難處之患,有不可言。此臣等之所以憂悶,而有此缺三四字通言之際,措語失當,有若防塞使行者然,則實爲未妥。只缺三四字時,備陳聖候未寧,連月針藥,尙未見效,臣民憂憫之狀,使彼缺數字不爲無助,以此移文,何如?傳曰,依啓。
又以備邊司言啓曰,北使出來遲速,雖不可知,而接待諸事,須當預定,遠接使則兵曹參判李景曾,最爲可合,而一年再赴西路,不無獨賢之歎,禮曹參議鄭太和,前被査官之命,中路虛還,今以此二人,正二品假銜,仍差遠接使,而李景曾差爲館伴,似或無妨,敢啓。傳曰,依啓。
大司憲南以雄,掌令任孝達,持平李䅘啓曰,屠牛之禁,自前申嚴,自經兵燹牛疫之後,百家之村,無一二餘存者,自上軫念民庶之失業,時令京外禁斷,而奸細之民,不有國法,潛藏勢家,屠殺販賣之言,傳播閭巷,府官禁吏窺伺,則林川郡守韓會一家,捕其直家砲手林春龍者推問,則其所言,東陽尉奴張仁男,韓會一婢夫金進,名不知李生員奴國生等三人,結伴同利,入東陽尉家潛居,畏其顯發,今月初,移入韓會一家,連殺二牛,被捉之後,各自逃避,不知去處,砲手借入韓家而已。販肉非所預知云。勢家豪悍,憑依縱恣之狀,極爲痛駭,不可不隨現重治。張仁男等,令捕盜廳,期於跟捕,依律定罪。東陽尉申翊聖,林川郡守韓會一,俱以戚里,家容奸猾之徒,而莫之禁戢,敗壞禁制,請竝命從重推考。答曰,依啓。
自卯時至午時,日暈。以上出燼餘日記
上在昌德宮。停常參·經筵。
政院問安。傳曰,知道。
藥房都提調崔鳴吉,提調南以雄,副提調李基祚啓曰,夜來聖候,何如?感候若猶未解,則諸醫入診,恐不可已也。敢此仰稟。答曰,感冒之症,時未和解,令二三人入診。
獻納趙重呂啓曰,薇垣新命,出於夢寐之外,感懼交竝,不知攸裁,惟事磨策□□□於靜攝之中,而第以沈器遠,卽臣之外三寸叔也。以還收□□□命,今方論執,臣曾以此事,旣蒙恩遞,而揆以情法,斷□□□參,亟命遞斥臣職。答曰,勿辭。
政院啓曰,假注書李汝澤,以妻母歸葬,受由出去,他假注書差出,何如?傳曰,允。
假注書望,△鄭麟卿·洪處尹·李齊衡。
事變假注書韓縝,親病呈辭,代△洪處大·吳挺一·鄭昌胄。
大司諫李景曾,司諫閔應協,正言尹瀁啓曰,請還收金自點·沈器遠放歸田里之命。措語見上請還收李楘鍾城府使之命。措語見上獻納趙重呂,引嫌而退,言官論事,出於一時之公議,雖有可避之嫌,當惟不參其啓而已,不可以此輕遞,獻納趙重呂,請命出仕。答曰依啓。金自點等事及李楘事,不允。
藥房再啓曰,卽聞入診醫官之言,崔得龍·鄭之問·蔡得沂等以爲,脈度似有感候,當先和解,前入木香順氣散,姑爲停止,人蔘羌活散,加乾葛·麥芽·酸棗仁炒各一錢,荆介穗·升麻各五分,二貼煎進,或進三貼,如已和解,則不必連進云。李馨益·潘沖翼以爲,此乃前症根,仍有感候,輒復發現,平針亦可治之,但今日,爲受針忌日,來十八日,爲受針吉日云。竝依此爲之,何如?傳曰,依啓。
申翊亮,以內醫院言啓曰,今日有入診之命,不敢退去,推鞫廳則以次官進參,何如?傳曰,依啓。
傳于朴守弘曰,在獄罪人,議啓。
申翊亮,以英陵丁字閣監造官意啓曰,傳曰,英陵丁字閣衝火之賊,旣已斯得,守護軍勿爲役事事,言于該曹事,傳敎矣。守護軍等,長立赴役,非但竭力勤苦,耕穫俱失其時,實爲狼狽,聖敎所及,誠爲至矣。卽今大役垂畢,只有泥匠·漆匠等若干人,及使喚雜役,竝四十五名,自望後分番,使之間日休暇,各官烟軍,木石輸運後,卽以放遣,守護軍外,無赴役之人,烟軍四十名,趁卽分定,限今朔赴役事,京畿監司處行會,何如?傳曰,允。
昧爽,下霜。午時,太白見於巳地。
申翊亮,以內醫院都提調意啓曰,柳後聖旣已承命而來,雖有疾病,行止不得自由,而不言於提調,無端下鄕,事甚可駭,請從重推考。傳曰,依啓。
又以都提調意啓曰,柳達出來後,瀋陽館所,未有針醫,鄭暄之行,一日爲急,而陳疏受由下去,往還之際,自費時月,事甚可慮,鄭暄未及上來之前,似當先遣針醫,而李馨益·蔡得沂·潘沖翼,上候未平復之前,有難離此,柳後聖下鄕,朴泰元時任守令,此外無他可送之人,極爲悶慮,尹後益雖不經事,亦有將來,且年少可以缺數字此人爲先入送,與鄭暄相遞,何如?傳曰,往來有弊,勿爲入送。
鞫廳啓曰,西香,前後刑訊七次,壓膝一次,皆不服,請加刑。小娥,前後刑訊六次,壓膝一次,皆不服,請加刑。
罪人玉生·春香·春介·仲生,議啓。
鞫廳啓曰,在獄罪人議啓事,傳敎矣。治獄之難,莫甚於咀呪,蓋暗地行凶,事迹幽昧,治之之道,不過出於疑似之迹,雖使得正犯而治之,渠若不肯吐實,則何從而明其實狀乎?此所以獄成而人猶未快者也。缺數字己玉爲可疑之首,而小娥·西香,有交私受授之迹,今固不可以服與不服,斷其罪之有無,而如許無前之變,決非一二人所爲,枝葉雖除,而本根猶在,則其爲後日之害,爲如何哉?此臣等所以爲慮,而前後啓辭,累有煩瀆者也。己玉,旣不服而死,端緖無可尋,豈勝痛惋?今此在獄諸囚,春香雖有親切之狀,而別無違端,春介雖有缺數字不比西香之狼藉,玉生三度變說,終雖吐實,情甚奸惡,第其迷劣特甚,不過仰人指揮,至於凶謀祕計,似不預聞,車仲生,乃己玉同生,故在於當初請刑之中,而自上特命停刑,或者天意別有所在,俱非臣等所敢擅便,伏惟上裁。答曰,竝爲定配,玉生放釋。
朴守弘,以刑曹言啓曰,以全羅監司狀啓,文光哲公事,傳曰,此回啓措語是耶?色承旨察啓事,傳敎矣。文光哲從父役,以定漕軍,則其厭避苦役,冒玷科第,極爲可駭,該曹但當直請削科,無容他辭,而敢爲兩端說話,至以先定新選,削科未妥等語,反復不已,須失有司執法之意,此啓辭還出給,何如?傳曰,依啓事,傳敎矣。文光哲公事,伏承議處之命,回啓之時,終以執法結末,而措語未瑩,致勤聖敎,不勝惶恐,元公事改付標以入之意,敢啓。傳曰,知道。
睦性善,以兵曹言啓曰,缺三四字衛士軍裝修治事,自本曹,申明分付,不止一再,而今日試才,宣傳官弓箭取來點視,則擧皆不用,莫重衛士之武備,如是不整,事極可駭,請尤甚宣傳官李晩·崔有漢等汰去,不爲檢飭行首宣傳官,差定掌務官李道傳,竝推考,何如?傳曰,依啓。
申翊亮啓曰,知中樞府事韓仁及,以式年文科講經會試試官,命招後,稱病不進,請推考。傳曰,依啓。
又啓曰,文科一所試官望,入啓之後,慮有有頉之患,參望人留待之意,再三分付矣。二所試官安應亨,擧子相避之故,韓明勗改落點,而不爲留待,徑先出去,以致犯夜,極爲未安,請韓明勗推考,更爲命招後,肅拜進參之意,敢啓。傳曰,依啓。
朴守弘啓曰,小臣推鞫廳進去,請出推案,且下直。傳曰,知道。
又啓曰,獻納趙重呂,再啓煩瀆,退待物論矣。傳曰,知道。
申翊亮啓曰,式年文科試官落點中,一所李慶全,二所安應亨,妻娚妹夫相避,擧子亦以二所入門云,改落點之意,敢啓。傳曰,知道。
又啓曰,試年覆試試官,更爲命招之人,未到闕,仍留門之意,敢啓。傳曰,知道。以上出燼餘日記
上在昌德宮。停常參·經筵。
政院問安。傳曰,知道。
藥房都提調臣崔鳴吉,提調臣南以雄,副提調臣李基祚啓曰,夜間寢睡,何如?昨日進藥後,感冒之候,倘得和解否?敢稟。答曰,寢睡稍安,感冒亦似和解。
申翊亮,以備邊司言啓曰,江都·南漢分軍時,取該曹束伍成冊摠數,酌其多少以處矣。更考摠戎廳近日所捧成冊摠數,則新增之數,至於□□□名,以此觀之,忠淸·江原·黃海三道束伍之數,亦必有剩數,徑先酌處,該曹難免不察之失,當該堂上推考,使之詳知束伍實數,然後更爲分軍,俾無未盡之歎,何如?傳曰,允。
禮曹參議鄭太和疏曰,伏以臣,才無寸長,最出人下,前後所叨,每多不似,臣於上年,亦忝備局諸臣之末,入侍榻前,猝膺接伴之命,臣固自度,極知罔堪,而西報急至,事勢慌忙,露宿風餐,亦所不堪,悶默登途,有若承當。其時査行,不爲中止,則僨事之罪,臣何得免?追思至今,驚悸靡定,不意玆者,又有勅使之行,未知所幹何事,接待之難,有加於前日,體面之尊,自別於他官,雖各站迎慰,猶當十分愼簡,況儐接,是何等重任,事機亦復如何,而廟堂只記去歲中路虛還,不察人器之不適,謬擧臣名,差爲遠接,臣誠惶駭,不知所措,應對酬酌之間,所關非細,一致失誤,後悔莫及,區區憂煎,終恐辱國,不得不號籲於宸嚴之下,豈敢有一毫憚勞之心哉?至於臣,人望之不稱,久病之未蘇,有不可竝陳,伏乞聖明,俯諒臣忱,亟收遠接使差定之命,改授可合之人,公私幸甚,臣無任云云。答曰,省疏具悉。廟堂之薦,實非偶然,爾其勿爲控辭。
右議政沈悅箚曰,伏以臣之眼病,針藥無效,謂之難醫之疾而置之矣。數月之內,猝然增劇,以看書言之半減,數月前所見書字,今不得視,始爲左目偏暗,而右目則不至於大段矣。今則左右皆昏,不辨物色,其勢將至於兩眼俱盲,私情之悶迫,可勝言哉?近聞潘沖翼等諸人之言,肝腧腎腧兩穴,各灸百餘壯,則可以防將來漸昏之患云。臣之此病,出於血衰暮境,垂死之中,欲治積年沈痼之疾,吁亦晩矣。安有取效之理乎?然而前所試者,只是針藥,而艾灸之方,則曾未一試,今依方外醫士之言,欲試灸法,而玉候違豫,久未平復,此非大臣乞暇針灸之時,惶恐不敢陳達矣。目今杪秋將盡,寒節漸迫,若過此時,則灸不爲矣。玆敢冒死煩瀆,伏願聖明,俯察危懇,特賜恩暇,令臣卽十次受灸調治,如或得見一分之效,則豈非大幸,臣無任云云。答曰,給由。
夜一更,月暈,蒼白雲一道如氣,起自□方,直至南方,長可三四丈,廣尺許,良久乃滅。五更,月暈。以上出燼餘日記
上在昌德宮。停常參·經筵。
政院問安。傳曰,知道。
藥房都提調臣崔鳴吉,提調臣南以雄,副提調臣李基祚啓曰,夜間聖候,比昨,何如?湯藥,則昨日何藥進御乎?敢此竝稟。答曰,知道。症候已言于醫官,且湯藥,順氣散進服矣。
藥房再啓曰,今日當爲受針,故與諸醫相議,使之各盡所見,則李馨益與蔡得沂·潘沖翼所言,穴名多少同異,互相參差。臣等莫知其意,第念今日受鍼,雖不可專用前穴,而亦須以此爲主,朴泰元於此針,手法雖妙,終非所長,李馨益在前雖見神效,缺數字與語變,蔡得沂·潘沖翼兩人中,論其術業,則蔡得沂缺數字針,潘不讓蔡,臣等之意,欲委此兩人治之,而兩人所言,缺數字欲參據兩言而用之,則各失其精神之妙,若欲專委一人,則未能的言其取捨,令執鍼,恭候上命。答曰,使李馨益·潘沖翼議穴,而執針則沖翼爲之,似可矣。
受鍼入侍,都提調崔鳴吉,提調南以雄,副提調李基祚,假注書鄭麟卿,記事官李天基·朴長遠,醫官崔得龍·李馨益·潘沖翼。
藥房問安。答曰,知道。
二品以上問安。答曰,知道。
政院問安。答曰,知道。
申翊亮,以內醫院官,以都提調意啓曰,醫書中,醫學正傳一部,最爲完備,爲今日切用之書,而本院所藏,只有唐板一秩,閭家亦無見存之處,此件若或失破,則此書遂絶,甚爲可慮,令全羅監司,開刊於本道,以廣其傳,何如?傳曰,依啓。
睦性善,以武科二所試官意啓曰,擧子柳命性,六兩一矢,則僅得入格,二矢·三矢,則俱落目前,而書箭官白士哲,裹矢紙封,以一矢三十步,二矢二十步書之,而矢間亦以濃墨改書,卽問拾箭官趙太祐,則矢間明書一矢入,二矢·三矢不字,傳送于監箭都廳,而中間所書如此云。都廳監察李祐臣,亦言趙太祐則從實書送,而皆以爲,書箭官白士哲之所爲云。大槪士哲,慮或發覺,納箭試所之際,竝去不中之箭,而混同傳送,其陰同擧子,任情行私之狀,殊極痛駭,令攸司囚禁,依法治罪,何如?傳曰,允。
申翊亮,以文科講經試官意啓曰,昨者開場之日,講經士子等,未及罷出,而禁亂官,徑先退去,推問下吏,亦無形影,科場至嚴之地,官吏之怠慢如此,事極可駭,當該禁亂官推考,該吏各別治罪,何如?傳曰,依啓。該吏,囚禁治罪。
睦性善,以武科一所試官意啓曰,慶尙道大邱居擧子武學金誼,昨夕,入庭號訴曰,今考覆試錄名,則其父名賢業之業字,誤以億字書塡,請以業字改正云。臣等,考見本道初試啓本,與渠之所呈錄名單子,則沒姓名居住其父名,少無異同,而只以賢業之業字,果以億字誤書,此必是業與億,音相似,以致誤書,且無別情,改正其字,依他赴試之意,敢啓。傳曰,知道。
李基祚,以忠勳府言啓曰,寧社功臣靑陵君缺依他例,令該曹助哀題給,何如?傳曰,允。
知中樞府事韓仁及疏曰,伏以臣之病勢,已深於四五年之前,至於去歲,更加一層,至于今年,諸症尤劇,虛汗如瀉,畏風若虎,痰熱發作,有似怒潮之衝崖,一日數次,頃於召命之臨門,不得趨詣,猶且無死,況當聖候靜攝之日,不得一參問安之班,臣雖無識,犬馬之情,臣子之分,亦嘗粗知,則惶恐未安之心,豈敢晷刻而忘於方寸乎?猶且身帶職名,口食常祿,聖恩已深,臣罪日積,不幸到此,更無奈何,不敢安居自便,趨伏路旁,瞻望北闕,席藁竢罪,非不知重以瀆擾爲懼,而亦不可泯默而止,冒死仰籲,伏乞聖明,遞罷臣職,以正臣罪,以安愚分云云。答曰,省疏具悉卿懇。卿其勿爲控辭,安心調理。
睦性善,以備邊司言啓曰,巡檢使朴潢,何月辭朝耶事,傳敎矣。巡檢使朴潢,去八月初六日,辭朝下去矣。敢啓。傳曰,趁不下去,以致許多舟師累日留待,事甚不當,推考。
金世濂啓曰,承旨肅謝之日,旋卽察任,是數百年流來古規,而卽者,同副承旨李浣,肅謝後,卽爲出去,有違常規,卽爲牌招察任之意,敢啓。傳曰,知道。
朴守弘啓曰,卽刻,獻納趙重呂,以前啓論啓闕啓事來避,臣以近規前事,勿避爲言,則重呂,以前避嫌時,同僚以不參其論,措辭請出,而今者僚員,皆在場屋中,獨有臣一人而已。以此仍致闕啓,情勢狼狽,不得不避云,此啓辭捧入乎?敢稟。傳曰,別無可避之嫌,勿爲捧入。
自卯時至申時,日暈。夜一更,金星犯心火星。五更,流星出句陳星下,入天權星上,狀如拳,尾三四尺許,色赤。以上出燼餘日記
上在昌德宮。停常參·經筵。
藥房都提調臣崔鳴吉,提調臣南以雄,副提調臣李基祚啓曰,夜間寢睡,何如?昨聞入侍醫官之言,脹候頗甚,臣等不任憂慮之切,未審一向如此否?敢稟。答曰,諸症,與昨無異。
再啓曰,木香順氣散,已進三貼,而餘一貼,今日當爲劑入矣。第當初議藥時,諸醫所見,不能歸一,而前藥多用二十貼,厥效似遲,故試用此藥矣。近來脹候,比前逾加,其時命藥之人,則以爲,乍投對症之劑,例有變動之形云,而臣等之心,不能無疑,敢此仰稟。答曰,近日氣候,還爲不平,故脹症亦甚,似非藥不對症之致也。
三啓曰,似聞此闕,亦有穢物之狼藉云,外間所傳,雖未知虛實,而臣子驚痛之情,安可勝言?當初移御之擧,所以就淨處也。今旣如此,則須有別樣議處之道,敢此仰稟。且大內變怪,一至此極,臣等忝在藥房,與外庭有異,穢物之處,令內侍書下,何如?答曰,此處亦如此,昌慶宮欲爲還御,且穢物畢覓後,當令書送。
四啓曰,此闕之不可仍御,缺四五字而昌慶還御,亦似不當。竊聞慶德宮,有乾淨處云,此則如何?敢稟。且此闕,必有修掃之擧,而不能致察,有此難處之患,事甚可恨,當初政府啓辭,修理所堂上,請以勳戚之臣,兼爲差出,蓋出於預慮此患也。臣等愚意,時御所,及昌慶·慶德兩宮,盡爲搜覓,而使洪振道·具仁墍諸人,帶同內侍,十分淨掃,俾無穢物落漏之患,亦似宜當,敢啓。傳曰,昌慶宮,亂後不離,故所謂穢物,不至狼藉,開月還御,未爲不可。且凶物,幾盡搜覓云矣。
朴守弘,以義禁府言啓曰,卞星益等分揀事,命下矣。卞星益分揀時,金應仁亦爲放送事,本道監司處,行移之意,敢啓。傳曰,知道。
申翊亮,以弘文館言啓曰,本館下番,只有修撰柳慶昌,副修撰許積,而柳慶昌受由下鄕,臣許積方爲入直,他無遞直之員,前頭事故,不可預知,今日政,下番闕員,盡爲差出,推移入直,何如?傳曰,依啓。
政院問安。傳曰,知道。
金世濂,以吏曹言啓曰,承旨有闕,政事何以爲之?取稟。傳曰,當日爲之。
有政。吏批,判書李景奭,講經試官進,參判李敬輿進,參議李景義病,右副承旨申翊亮進。
兵批,判書李時白進,參判金光炫試官進,參議韓亨吉病,參知李省身病,右承旨睦性善進。
吏批啓曰,判書李景奭,以講經試官,方入試所,參議李景義病不來,小臣獨政未安,何以爲之?敢稟。傳曰,只出承旨。
吏批,以具鳳瑞爲左副承旨,金世濂爲右副承旨,申翊亮爲同副承旨。
兵批,以洪振道爲副摠管,閔繕爲司禦,朴守俊·柳萬元爲武兼宣傳官,李德守爲助羅浦萬戶,崔應相爲赤梁萬戶,□□□爲薺浦萬戶,嚴國亮爲□浦權管,方義一爲舒川萬戶,崔文湜爲文兼宣傳官。
兵批啓曰,舒川浦萬戶高起生,以觀武才入格,前政首擬蒙點矣。當日呈狀于政廳曰,左脚蹇濕,鍼藥無效,不能運動云,改差,何如?傳曰,依啓。
睦性善,以備邊司言啓曰,勅行出於意外,本司郞廳,須得曾經解事之人,方免生事之患,爲任最重,往在丙寅年天使時,吏曹參判李敬輿,方在罷職中,而特爲敍用,差授郞廳云。前應敎鄭致和,若依此例爲之,則事亦可幸,而自下不敢擅便,敢啓。傳曰,敍用。
又以備邊司言啓曰,卽見陪從宰臣狀啓,勅使當以晦間初發行云,若如此言,則前頭接待之事,甚爲窘速,令都監堂上,速爲差出磨鍊,遠接使亦爲數日內發送,宜當,而咸鏡道驛馬,依前調發之數,星火督送于平安道,而前日行會,定日太緩,必有未及之患,亦以其前督送之意,另爲行會,何如?傳曰,依啓。
又以備邊司言啓曰,上候彌留至此,新御之所,又有變怪,國事誠爲罔極,當此之時,又有勅使之報,其爲難處,可勝言哉?雖然若以此意,報于淸國,則必以爲推託之言,依前傳敎,待勅使入來後言之,誠似便當。但近日變故若是,而東宮漠然不知,想東宮心事,日夜不安,其在本國臣子道理,亦不當如是,聞鍼醫念後當爲發送云。其中一人,爲先齎持藥房前後缺數字撥上馳送,以傳近日消息,則其於淸國聽聞,亦不爲無益,敢啓。傳曰,依啓。
夜一更,電光。以上出燼餘日記
上在昌德宮。停常參·經筵。
政院問安。傳曰,知道。
二品以上問安。答曰,知道。
藥房都提調崔鳴吉,提調南以雄,副提調李基祚啓曰,夜間寢睡,何如?脹候別無加減乎?敢稟。答曰,諸症,頗似減歇。
再啓曰,自上今日當爲受鍼,而入侍鍼醫,前有傳敎之事,今當依此爲之矣。但念症候,往來無常,脈道虛實難審,則難以取效,脈或當虛,則反損其氣,臣等所憂,常在於此。諸醫中蔡得沂,最爲超出,近來宮家,爭相邀致,國有缺數字通醫術脈法,今日受鍼,不可無此人,處所,若不至太近,則同爲入侍爲幸,且受鍼入侍時,先令鍼醫等,診脈察色,使蔡得沂,暫爲議穴,俾無未盡之歎,何如?答曰,依啓。蔡得沂不可不入,則李馨益勿入,可也。
行大司憲南以雄,行大司諫李景曾,掌令安時賢,持平李䅘,正言尹瀁啓曰,今此咀呪之變,極其凶慘,埋瘞凶物,遍滿四闕,無一乾淨地,使聖上,不得寧處,神人之痛,至此極矣。己玉旣斃於杖下,雖未輸情,此必大兇逆,潛伏內外,交通造變,非一二人之所爲也審矣。豈可以一己玉之死,謂之斷獄,置而不問,使兇逆之徒,仍因姑息肘腋之間,揶揄竊笑,益肆其凶計乎?事在內間,非外廷諸臣所知,殿下於近侍·使令之中,更加明察,如有蹤迹一毫可疑之人,付諸有司,期於罪人斯得。且聞昏朝時給使之輩,多屬於宮掖之間云,宮禁之不肅,外間之致疑,何莫由斯,若此之類,一一屛黜,毋得混迹於近密之地,允合處變之道,請加睿思,以副臣民之望。答曰,在內凶人,似不出二三,卿等,勿疑於不當疑之人。
受鍼後,政院問安。傳曰,知道。
受鍼後,藥房問安。答曰,知道。
受鍼後,二品以上問安。答曰,知道。
睦性善,以都摠府言啓曰,副摠管李英,朔試射試官,試所進去晝仕,請出標信。傳曰,知道。
又以備邊司言啓曰,伏見瀋陽宰臣狀啓,勅使當於今晦來朔間出來云,遠接使當速爲出往,問禮官亦當鱗次前進,自上接待儀注,依前例書入,而玉體方在調攝之中,勅使起身遲速,亦未詳知,姑待白牌的報,且觀聖候平復如何,臨時改磨鍊下送宜當,大臣之意如此,敢啓。傳曰,知道。
大臣及二品以上·六曹啓曰,竊聞時御所,所得穢物,至於褥縫之間,亦有之云,臣等聞來,駭心痛骨,益不知所喩,可疑之人,雖已摘發刑訊,而四闕作變,若是狼藉,則其諉以一二人所犯,恝然不治,以貽日後之患乎?大抵今日之變,要不出於大內服役之中,缺數字其手,必在其所與遊處,許多行凶之狀,豈有全不覺知之理乎?若宮壼之政至嚴,內外之辨有截,如使左右侍奉之人,嚴鞫缺數字伺察非常,惟以謹守禮法,承奉聖體爲心,則雖有兇逆之輩,亦不能售,以此言之,無論知情與否,俱不得無罪,尙宮·侍衛之人,除已經承御者外,竝付有司,按問處之,肅淸宮闈,則乃臣等之至望也。且此闕,旣有變怪,不可仍御,而缺數字亦涉未妥,令該曹另擇可合移御之所,速爲稟定,敢啓。答曰,今此凶變,似非一夕所爲,厥意所在,亦缺數字在內者小,而居外者多也。且宮人設或謹愼,慮外之患,何缺數字竝付有司,實涉未妥,玉石俱焚之冤,不可不慮也。他曹缺數字不可,勿爲過慮。
再啓曰,伏承聖批,洞見凶人情狀,靡有餘地,臣等之憂,亦何嘗不在於此?但以凶人之在外主張者,無迹可尋,必有宮人之爲內應者,然後凶魁可得,後患可絶,而遭此非常之變,若無大警動之擧,則宮闈之內,因仍姑息,得循前轍,其爲日後之患,有難勝言,此臣等之所以深憂隱痛,不能自已者也。許多宮人,豈無謹愼之人?但王法至重,衆情齊憤,區別玉石之擧,當在於有司按問之後,恐不可遽存此念,而終歸於婦人之仁也。至於此闕,決不可仍御,事理甚明,尤非所當牢執,伏願殿下,勿復遲疑,快賜允兪,以副臣民之望。答曰,予意已諭。
睦性善,以備邊司言啓曰,勅使先聲,出於急遽,各站諸事,甚爲窘速,而新除授鳳山郡守房明選,時在遠道,趁未上來,令該曹改差,卽日爲政,極擇有才之人,差出催送,此外西路,如有未赴任守令,則亦令催促之意,敢啓。傳曰,依啓。
有政。吏批,判書李景奭,文科講經試官進,參判李敬輿進,參議李景承進,都承旨李基祚進。
李惟泂爲鳳山郡守,權曗爲高城郡守,金始蕃爲修撰,鄭致和爲副應敎,洪茂績爲司僕正。
以各處迎慰使望,傳曰,前日以肥大之人差送,有生事之擧,且金榮祖有失禮事,改擇差送。
左副承旨具鳳瑞疏曰,伏以臣本愚劣,性且疏脫,從仕半世,百無可觀,昔旣見疑於名流,自分永斥於朝列,幸賴聖明,終始曲全,分符授節,惶感常極,而顧以國家多難,未忍退去,踧踖悶默,以至今日,銀臺新命,遽及夢寐之表,撫躬省愆,縮首屛伏,其何敢復廁邇班,重誤名器哉?伏願聖明,亟許遞免,不勝幸甚,當此玉度違豫之際,塵瀆微悃,臣誠死罪,尤不勝殞越云云。答曰,省疏具悉。爾宜勿辭察職。
金世濂,以備邊司言啓曰,勅使先聲,甚爲急遽,遠接使近當出往,問禮官·迎慰使,亦將鱗次前進。且入京後,諸處宴餉儀注,亦當磨鍊,勢必未易繕寫,事甚窘迫,必有未及之患,依前書寫一人,令該曹給料,以助書役之意,敢啓。傳曰,知道。
夜自一更至二更,電光,月暈,白雲一道如氣,起自坤方,直指乾方,長十餘丈,廣尺許,良久乃滅。雷微動。
遠接使鄭太和啓曰,伏見備邊司草記,遠接使數日內發送事,已爲蒙允。臣以今二十四日拜辭,而行中凡事,宜從簡約,各差備譯官及司疾醫官外,如吏文學官·寫字官·從事官,則丁丑年及去夏遠接使之行,皆備兩員,而雖帶一員,亦可以缺數字前站則只一員自望之意,敢啓。答曰,依啓。
上御養和堂,入侍,藥房都提調崔鳴吉,提調南以雄,副提調李基祚,注書李行源,記事官李天基·朴長遠,御醫崔得龍,鍼醫蔡得沂·潘沖翼,受平鍼,蔡得沂下鍼。蔡得沂曰,前日則血熱頗盛,今日則肺熱,減三分之二,而且火熱最盛矣。潘沖翼曰,面有靑黑色,復如前矣。蔡得沂曰,願爲察色。上曰,近前察色。蔡得沂察色而退曰,小臣不得察靑黑之色矣。潘沖翼又察色而退曰,左臉復有浮氣矣。崔鳴吉使崔得龍啓曰,蔡得沂欲用平鍼,潘沖翼欲用燔鍼,請擇斯二者。上曰,用平鍼。崔鳴吉又使崔得龍啓曰,然則使得沂執鍼。上曰,依爲之。罷出。以上出燼餘日記
上在昌德宮·停常參·經筵。
藥房都提調臣崔鳴吉,提調南以雄,副提調李基祚啓曰,夜來聖候,何如?昨日受鍼後,諸症與前無加減乎?敢稟。答曰,已言于醫官。
政院問安。傳曰,知道。
具鳳瑞,以弘文館言啓曰,新除授副應敎鄭致和,時在京畿水原地,修撰金時蕃,時在江華府,經筵入番事緊,請斯速上來事,下諭。何如?傳曰,允。
傳于睦性善曰,瀋陽入去內官,自內付送卜物,載持馬一匹,內入。
傳曰,加一匹立之。
朴守弘,以刑曹言啓曰,本曹郞廳六員內,正郞權稱,子息成婚受由,今將出去,正郞崔文湜,以病呈旬,佐郞權諿,以訓鍊都監軍色郞廳,除本司仕上直。無故行公之人,只有三員,而刑訟煩劇之地,不能兼察。請佐郞權諿,閑官換差,何如?傳曰,依啓。
行大司憲南以雄,行大司諫李景曾,掌令安時賢啓曰,臣等伏見昨日賓廳啓辭,辭意嚴正,臣等論事失當之失,在所難免,請命遞斥臣職。答曰,勿辭。
行大司憲南以雄,行大司諫李景曾,掌令安時賢·任孝達啓曰,咀呪之逆,株連根締,禍已深矣。大內至嚴之處,發掘狼藉,凶穢之物,雖自外入,下手埋瘞,決非外人所爲,亦非一二人容力,至於褥縫之間,潛投毒穢,則尤非下賤服役者,所得行計,在外主張,必有其人,若不鞫內應,何從摘發?自古遭非常之變者,有非常之處置,然後方可以掃除禍根,無日後潛滋之患。請依賓廳啓辭,尙宮以下,盡付有司,按問得情,且令該掌,另擇謹愼女侍,以新宮闈一番給使之任。答曰,無辜人渾治不可,更加三思,勿爲煩瀆。
大臣及二品以上·六曹啓曰,昨者臣等,瀝血再籲,而聖批,惟以已諭爲敎,臣等聚首惶惑,尤切悶蹙,自古人君,遭非常之變,必有非常之擧,然後能杜亂階,得免悔吝之生,若懷婦人之小仁,當斷不斷,則禍稔蕭墻之內,終致剝床之災,此臣等,所以不忍言而亦不敢不言者也。凶穢之變,在處皆然,是豈一朝一夕之故,亦豈一二宮人之事哉?蓄謀旣久則預知者必廣,根柢旣深則外應者必多,而混迹陰幽,潛祕逞凶,貌同心異,安可易辨?況掖廷之間,致此變妖,則奉帚管鑰之輩,罪責之加,固不敢辭,宜一切屛黜,以付有司,淑問之下,情態自露,而按驗之際,玉石可分,罪魁旣得,神人咸快,而又別選良女,充備掖廷,則使令何患無人?今若一向遲疑,則醞釀禍胎,容有旣乎?人心至此,何事不慮,失今不決,噬臍無及,此臣等所以惴惴慄慄,未暇緩聲,而聖明,亦宜默會而亟圖之也。矧今擇處,尤當如避水火,雖聖人大度,以理自勝,而切近之災,實急於身,殿下縱自輕,奈宗社何,臣民何?伏願聖明於斯,快賜允兪,以答臣民之望。答曰,無辜之人,混治不可,又爲移御,亦似有弊,卿等更加三思,勿爲堅執。
臣等,見此無前莫大之變,心驚骨痛,連章齊籲,實出於衆情之崩迫,而聖批,深以混及無辜爲慮,臣等拱手三復,不任感歎之至,第今事勢,誠爲大段危迫,臣等雖欲仰體聖意,相率而缺三四字也已。夫禁密咫尺之地,凶人之逞計,一至此極,斷之以春秋之義,則上自侍御之列,以至庭閽灑掃之輩,俱不得辭其責也審矣。外應之徒,雖曰寔繁,凶穢之物,初非鬼運,隨處狼藉,遍諸四闕,則豈一時之所爲,亦豈一兩人之所可辦者哉?其時久其事肆,愈往而愈慘,蹤迹雖祕,自中之耳目甚多,一再逞凶,容有未覺,至於累度,則暗中機動,得其疑端者,亦豈止於一二人乎?試將鞫廳推案,參以近日所聞,則竈堗之變,似歸於己玉,而同日直宿,臥起與共者,必有其人,褥縫之妖,疑涉於小娥,而同在線房,對手裁縫者,亦豈無其人?勿論知情與否,竝付有司而鞫之,則端緖必自露,而玉石亦可辨矣。至於移御之不可不謹,事理尤明,當初自彼移此,本非得已,而曾未幾時,又有此患,昌慶之不可還御,猶此闕之仍御,閭閻之人,若遭此變,惟思謹避,況於人主之動靜乎?更擇便宜之所,以爲移御之擧,決不可已。伏願亟賜乾斷,以副臣民之望。答曰,缺三四字所爲,則凶人之繁可知,竝付有司,殊甚未妥也。且缺數字意在修掃,此處之汚穢,不干於彼闕矣。
行大司諫李景曾,正言李禬·尹瀁啓曰,請還收金自點·沈器遠,放歸田里之命。措語見上鍾城府使李楘,年迫七十,衰病已極,筋力精神,定非出塞之人,還收成命,非爲私也。楘之今年,六十七矣。去七十纔三歲,年過七十,則勿敍三百里外者,聖祖設法之意,非偶然也。今此鍾城,況過數千里之外哉?情亦戚矣,法亦壞矣。設如楘者,方在邊地,帷幄之老臣,猶當蒙入塞之恩典,豈可使之死於絶域乎?鍾城,北關重鎭,爲任至緊,施爲緩急,衰老垂死之人,尙可以乘障禦侮乎?聖意所在,臣等竊未曉其所以也。求之法意,揆之政格,決不可仍令赴任,請還收李楘鍾城府使之命。答曰,不允。
申翊亮,以兵曹言啓曰,勅使先聲,出於急遽,雖未的知其正奇,而下三道·京中,立待驛馬,依夏間勅使時分定之數通計,則三南通共一百五十匹,豫先知委,使之整齊,境上待候,待白牌出來,更爲知會,卽時急急上送之意,行移,何如?傳曰,允。
金世濂,以弘文館言啓曰,本館下番見存者三員內,修撰柳慶昌,以子息成婚事,受由下鄕。修撰金時蕃,在外未上來。副修撰許積,遞差出去,他無入直之員,上番一員,姑降下番,推移入直,何如?傳曰,允。
睦性善啓曰,以備邊司草記,滿將之來,承旨具鳳瑞,稱以接伴使,從二品假銜,明早發送宜當。但恐鳳瑞,缺數字或致遲滯,令政院問于鳳瑞處,若有此患,則遠接使鄭太和,替授接伴之任,亦似便當,依啓事,傳敎矣。具鳳瑞時方入直,故問其章服有無,則品帶則本無,只有舊件黑團領及紗帽云矣。兩人中,以何人分付乎?敢稟。傳曰,鄭太和發送。
金世濂,以備邊司言啓曰,滿將之來,似出好意,彼雖以査爲言,而接待之禮,不可不厚,迎接都監堂上,因稱接待所,使之料理處置,而承旨具鳳瑞,稱以接伴使,從二品假銜,明早發送宜當。但恐鳳瑞,章服不備,或至遲滯,令政院問于鳳瑞處,若有此患,則遠接使鄭太和,替授接伴之任,亦似便當,所帶譯官,亦不在多,堂上·堂下各一員,以已治行者帶去,亦爲無妨,敢啓。傳曰,依啓。
副修撰許積疏曰,伏以痼疾之人,三秋患病,在死而甦,僅得擧頭者,未能一月,千萬夢寐,忝叨本職,僚員缺乏,連日入直,前病未袪,一向沈劇,而玉候違豫,擧國憂遑,臣子分義,不敢言病,委頓床簀,奄奄度日,昨日又差伴使從使,數日之後,將爲發行,中途僵仆,十分之九,臣誠悶迫,不知所出,伏乞聖明,特遞臣本職,俾得調理登途,以免公私狼狽之患,不勝幸甚。踏啓字。以上出燼餘日記
上在昌慶宮。停常參·經筵。
政院問安。傳曰,知道。
藥房都提調崔鳴吉,提調南以雄,副提調李基祚啓曰,夜來聖候,何如?敢稟。答曰,去夜煩熱頗重,不能安寢。
二品以上問安。答曰,知道。
受鍼後,政院問安。答曰,知道。
大臣·二品以上·六曹啓曰,今日國事,尙忍言哉?所恃者聖德罔愆,臣等之意,或可圖存萬一,迓續景命,不幸宮闈之變,又出意外,聖躬違豫,宸居累移,罪人未得,危機潛伏,中外臣民,孰不痛鬱?咸曰不有非常之擧,終無絶根之理,臣等今日之請,實一國共公之論,而殿下强拂群情,留難至此,乃以日久缺五六字爲敎,將何以解國人之惑,慰臣民之望,而杜絶禍根於宮闈乎?凶穢之物,遍滿四闕,則殿下,其以爲數少而易辨乎?稔惡雖久,一時竝發,則殿下,能必其一二人之所爲乎?如使逞凶之輩,止於一二,而其布置彼此,若是狼藉,則同居一宮之內,朝夕與居者,豈無幾微情態,得於耳目之所及者乎?塊處深宮,邈然無所預知,侍奉至尊,所職何事,而不謹扃鐍,不謹掃灑,至使穆淸之所,汚穢無餘地,情狀可恕,罪實難貸,竝付有司,按問得情,於義無疑,在法當然,而殿下,不忍於目前取舍之際,缺數字蕭墻呼吸之患,使凶魁竊笑,虺毒潛吹,醞釀禍胎,人人自危,殿下,方且藐然獨處於群疑側目之中,當斷不斷,徒致驚惑。此臣等所以瀝血披肝,日再籲呼而不知止者也。至於移御之擧,事勢尤不可少緩,著地行凶之物,雖掘去,而遍室陰穢之氣,何能盡掃?有形者易去,而無形者難容,今乃持難,不過旬月之修掃,復蹈旣避之水火乎?伏願聖明,亟恢乾斷,快從廷議,仍命有司,別擇淨地,刻日移御,以副臣民之望。答曰,已諭,毋煩。
再啓曰,臣等日再疾呼,言已盡矣。意已竭矣。靜攝之中,瀆擾至此者,豈得已哉?遭此慘切之變,決不可以常道處之也審矣。臣等憂煎慮念之至,源非不知侍衛使令之輩,非盡逞毒之人,而凶邪之徒,無忌肆行,一至此極,雖盡誅此屬,固不足以塞責矣。況兇陰邪慝,不可以人理測度,而似信似忠者,明睿或有所未燭,則安知其可疑者未必疑,而可信者未必信乎?一二宮人之斃,不可謂得其賊絶其根,眞僞莫辨,指摘無端,切近之禍,潛伏於無窮,無寧盡付詳鉤,絶根滅迹,使宮闈肅淸,使令一新,永以絶危機而折奸萌也。且避御之擧,一日爲急,此則聖明,非不知之,而竝示牢拒,尤不任悶迫之至,伏願亟賜允兪,以副群下之至望。答曰,當移御于藥房,可疑人,令更爲摘發,以副卿等之意。
傳曰,滿將出來時,中路遣缺數字此意,言于廟堂。
睦性善,以備邊司言啓曰,意者缺三四字滿將回還之後,咸鏡道驛馬,不可遽爲踰嶺,使缺三四字分付,何如?傳曰,此行,似必迅速,姑勿行會,可也。
又以備邊司言啓曰,今此差官,急遽出來,其還未必遲滯,郊外入來後,上下馬宴宰臣,令該曹預先差出,禮單亦從優磨鍊之意,言于該曹,何如?傳曰,允。
以吏曹遠接使具鳳瑞望單子,傳于李基祚曰,鄭太和勿遞。
金世濂,以禮曹言啓曰,今此接伴之行,不可無御帖,令承文院,急速繕寫下送,而迎餞慰使處照例,一缺數字之意,敢啓。傳曰,知道。
又以禮曹言啓曰,自前勅使之來,例送七處迎慰使,而尋常差官,只送接伴使,迎·餞慰使,竝不差出。今此滿將,在淸國職秩最高,其奉事之意,亦非尋常,接待之禮,不可不破格從厚,以示款厚之意。七處迎·餞慰,雖未盡出如送,平壤·開城府等處,不可不送,令吏曹卽刻差出,禮單依例齎持,今番付送之意,敢啓。傳曰,只送中路問安官,似可,問于大臣,定奪。
睦性善,以備邊司言啓曰,今此滿將接待之禮,不可比他差官,而今聞該曹禮單磨鍊,只有御帖禮單,不及付臣禮單,似爲未安,使之加磨鍊,何如?傳曰,依啓。
金世濂,以禮曹言啓曰,曹草記,滿將出來時,義州等三處,迎·餞慰使差送事啓辭,傳曰,只送中路問官似可,問于大臣定奪事,傳敎矣。議于大臣,則益寧府院君洪瑞鳳以爲,今此滿將旣已差官爲名,則接待之禮,當與勅使有別,以爲日後之例,而臣曾使陣前,見滿將坐於壇上,臣審其官位之貴重,卽者,以問安特差出來,其爲事體甚重而關事機之所係,雖不可以一視勅使之例,而該曹啓辭,請義州·平壤·開城府等處,迎·餞慰使差送之意,似爲得當,伏惟上裁。領中樞府事李聖求以爲,在前中朝差官,皆自各衙門送之,故接待之禮,與勅使不同,今此瀋陽差官,奉帝命而來,事體自別。且滿將,在淸國秩高之人,自前留意於本國事,名雖差官,不可不厚待,只送問安官,似當太略,伏惟上裁。領議政崔鳴吉以爲,聖敎果爲允當,伏惟上裁,右議政沈悅以爲,臣曾往瀋陽,出入衙門,與滿將相接,其官秩最高,且爲我國,多有致款之意,今以帝命出來,事體頗重,事機所係亦重,不可不從優接待,義州則雖不可及,平壤·開城府兩處,差遣迎·餞慰使,又於中路,依上敎,別遣問安官,似爲宜當,伏惟上裁。昇平府院君金瑬,病不收議。大臣之意如此,上裁施行,何如?傳曰,依右議政議施行。
睦性善,以備邊司言啓曰,傳曰,滿將出來時,中路遣問安使,此意,言于廟堂事,傳敎矣。依聖敎施行宜當,敢啓。傳曰,知道。
又以備邊司言啓曰,滿將之行,雖實勅使,旣係是皇命,不可不另加優禮,大臣一員及承旨,出迎於碧蹄,又遣遠接於郊外,而宴禮則一依勅使爲之,何如?傳曰,依啓。
金世濂,以接待所言啓曰,以備局啓辭,滿將出來,迎接都監堂上,雖不差出,稱以接待所,使之料理處置事,允下矣。迎接都監都廳柳,禮曹佐郞蔡聖龜,稱爲接待所郞廳,兼爲句管之意,敢啓。傳曰,知道。
睦性善,以備邊司言啓曰,卽見吏曹啓辭,滿將迎慰使,以平安道守令代行事,已爲蒙允矣。臣等之意則不然,若以撥上傳送,則迎慰之行,反在於伴送之後,而彼必致訝,不若自京下送,而兩處迎慰使臣,分先後發送,則雖不相逢,亦可於値之處,因行慰禮,陳其聞報卽發,而未及之由,則亦足以示我敬待之意,敢啓。傳曰,知道。
申翊亮,以內醫院官員,以都提調·提調意啓曰,庫中唐藥材,種種乏絶,近來尤甚,倭差齎持藥材,依前日啓下公事,貿易上送事,慶尙監司及東萊府使處,曾已移文矣。今者,東萊府使上送倭館貿易藥材龍腦等五十七種,適到於唐材絶乏之時,誠爲多幸,藥名磨鍊銀價,別單開錄,令該曹,依前例題給宜當,而其中蘆薈·地黃·零陵蘚·合香·靑鹽子·草頭蔻·漢防己·沈香等材,皆是劣品,所當一切退却,而恐缺渠輩之望,有妨日後之貿易,令該曹準給其價,不用蘆薈等八種,還爲下送,令倭譯言其曲折,使之後船之來,必以品眞者改備以送之意,東萊府使處,行移,何如?傳曰,允。
李基祚,以吏曹言啓曰,滿將出來,平安道守令,迎慰使單子書啓矣。第念滿將之行,甚爲忙急,平壤迎慰使,若以本道僻邑守令中,曾經承旨者差定,則可以除一路之弊,於厚待之禮,亦無欠矣。行移憑撥,恐不可及,禁軍馳撥下送,事甚便當,敢稟。傳曰,依啓。
睦性善,以備邊司言啓曰,滿將出來,似出好意,彼雖以從簡爲言,而接待之禮,不可不厚,接伴使持禮單,明早發送事,允下矣。曾經兵部尙書,職在馬將之右,今以問安使出來,體貌頗重,缺三四字而彼意未可知,在我接待之意,不可先自簡略。今以勅使迎慰時,齎去禮單物目磨鍊,而家丁五丁,通史一名,亦依勅使三等頭目例贈給,令接伴使下去,觀彼動靜而處置,似當,竝爲磨鍊之意,敢啓。傳曰,知道。家丁,以二等頭目例,贈給。
金世濂啓曰,靑松君沈恪,以文科會試試官望,命招後,稱病不進,請推考。傳曰,依啓。
又以會試試官望筒啓曰,試官望·兩司單子,例爲規例,而司諫院單子,累次催促下吏,尙不書呈,故試官望及憲府單子,先爲入啓,諫院則待書呈入啓之意,敢啓。
又以試官望啓曰,監試官閔應協,與試官韓亨吉有相避,試官望單子,付標以入矣。
又以試官望筒啓曰,正言李稔,與試官韓亨吉有相避,付標以入矣。
弘文館行副提學金槃,校理李時楷·南老星,副校理成以性·申翊全等箚曰,今玆兇逆,世所罕有,大憝之惡,人所共誅,今玆四闕之變,求之前代,亦無其倫,神人之憤,中外之痛,至此而極矣,決不可以常道處之也,明矣。賓廳之請,兩司之啓,誠出於沐浴之義,而聖度包容,至有玉石俱焚之慮,累日論列,猶有持難之意,不謂以殿下之天錫勇智,有此非常不測之變,終出於喣喣婦人之仁也。昔許世子止不嘗藥,而聖人加之以惡名,不嘗藥,微罪也,而聖人猶以大罪斷之,況以兇徒售奸,非一朝一夕之故,且非一二人所爲,而宮闈之內,掖庭之間,晝夜典守之輩,朝夕服御之流,終不能伺察非常,其罪固不可赦,又安知貌同心異,外內交應者,屬迹混處於其間,漸釀無窮之禍哉?可疑之人,雖曰摘發,比烏雌雄,終無以得辨也。目睫至近,人不得見,蝮蛇螫手,壯士解腕,當斷不斷,反致噬臍,若不快斷乾剛,盡去此輩,則竊恐因仍姑息,且終至於罔測,而移御一節,自是第二件事。伏願殿下,快從群下之請,以副臣民之望,宗社幸甚,國家幸甚。答曰,不可之意,已諭于大臣。
傳于藥房曰,再昨潘沖翼則欲用燔鍼,蔡得沂欲用平鍼,故試用平鍼,受平鍼之後,別無其效,潘沖翼缺數字藥房議啓。
崔鳴吉啓曰,臣亦有此意,雖缺三四字已具兩鍼,以直以具,今承傳敎,當依敎用以燔鍼,而李馨益病臂,不得下鍼,以潘沖翼執鍼,尹會益竝爲入侍之意,敢稟。
上御養和堂,入侍,藥房都提調崔鳴吉,提調南以雄,副提調李基祚,注書李行源,記事官李天基·朴長遠,御醫崔得龍,鍼醫潘沖翼·尹會益,受燔鍼,潘沖翼下鍼。崔鳴吉窓外進啓曰,李馨益以爲,自上症候已過時,必受鍼面部,乃可見效云矣。上曰,面部則前日雖不受鍼,已能見效,今不須受矣。上謂潘沖翼曰,汝已察色,神色無加減乎?潘沖翼曰,又加於再昨矣。崔鳴吉,敎潘沖翼曰,汝必自吐神缺數字上問於醫官曰,崔得龍亦能察色乎?潘沖翼曰,亦善察色矣。上曰,然則使之察色。崔得龍察色而退曰,當初有缺數字黃色,而未久白色復常矣。今日仰察,則靑黑色缺數字眼胞頗有浮氣矣。上曰,受燔鍼前穴。受鍼後,崔得龍啓曰,移御之擧,似不可已,而自上持難,下情極爲悶迫矣。上曰,無可往處,當初移御于此者,欲淨掃昌慶宮,而還御其處矣。崔鳴吉曰,臣等之意亦然,而醫官之意以爲,自上若不移御,則臣等袖手而已,決不可仍御此闕,亦不可還御昌慶宮,缺數字選觀象監,故問于日官,則鳳林大君家,乃吉方云,其家何如?上曰,其家四無隣家,而狹隘無排設各司處,決難移御,以事體言之,他闕則可以移御,而閭閻家移御,不亦有駭聽聞耶?崔鳴吉曰,事體然矣,而大君家,則以閭閻間情體言之,父往子家,例也。且近於昌慶,百司置昌慶,而內殿亦因御昌慶,只自上暫時權御,亦爲無妨。且滿將出來,接待其處,雖爲狹隘,江南則皇帝,每避疫於諸處,滿將所瞻,亦似無妨矣。上曰,卿等累日陳啓,思之已盡,而似難願從,缺數字理,則似無後患。罷出。
受鍼後,藥房問安。答曰,知道。以上出燼餘日記
上在昌德宮·停常參·經筵。
神懿王后忌辰。
下直,載寧郡守成震熻。
藥房都提調崔鳴吉,提調南以雄,副提調李基祚啓曰,昨受針後,熱候比前,何如?敢稟。答曰,與昨無異。
政院問安。傳曰,知道。
行大司憲南以雄啓曰,昨日合啓事,兩司多官,會試臺廳,臣以御藥監劑,不卽往參,致其遲待。得見賓廳批答,多官以停論爲可之意,簡通往復於臣,臣亦從之。今聞物議,以大論未蒙允前,遽爲停啓爲非,臣之所失大矣。不可仍冒,請命罷斥臣職。答曰,勿辭。
具鳳瑞,以禮曹言啓曰,西路禮單物膳中,如豬·鷄·鮮魚活物,自京不能運致,以價給送矣。昨夜兩處迎慰使禮單單子,若干種,依謄錄,以活物送下,而今聞滿將之行,十九日當到義州,迎慰使勢將未及於當路相迎。若於路傍物種未備之處相値,則或爲推移,而事甚忙迫,實情可以措辭陳說,此意,言送於迎慰使,何如?傳曰,依啓。
金世濂,以接待所言啓曰,卽見義州府尹狀啓,滿將十九日當到本州云。以奉承帝命,來候聖躬,其行必不遲滯,關西則今已忙急,一路檢飭,固無及矣。黃海道平山府猪淵,當造橋梁,而如其忙迫,勢難造作,則預備完固大船以待,而京畿長湍臨津江津船,亦是未備之處,竝爲勿論,遠送體大船隻,聚來整齊,以待之宜當。以此意,兩道監司處行移,何如?答曰,依啓。
傳于具鳳瑞曰,滿將不可不各別厚待,別禮單,一依勅使例擧行似當。此意,議于廟堂,俾無臨時顚倒之患。
金世濂,以接待所言啓曰,今夏勅使時,初欲不用牛隻,申飭至嚴,而以其食性所嗜欲,只在於牛肉,而不在於他。自其勤索,一路開端之後,終不得禁,大小宴及空日,通計用四首矣。今此滿將接待之時,不用牛肉缺七八字待之意,若非久留,則不過用一隻而已。用之便否,令廟堂議處,何如?傳曰,允。
以滿將處接見時別禮單,傳于金世濂曰,缺使之書單以待,該曹禮單,亦令磨鍊。
滿將處接見時,禮單綠鼎紬五匹,紫鼎紬五匹,紅鼎紬五匹,藍鼎紬五匹,已上尙方,細苧布五匹,大環刀二柄,白厚紙十卷,已上戶曹,銀粧刀二柄,□□一部,已上尙方,白蠟燭三十柄,廂庫畫箭筒一部,尙方,黑角弓三張,帿箭三十枝,幞頭箭三十枝,已上弓房,鳴鏑二十枝,□皮五張,尙方。
金世濂,以奉敎李正英言啓曰,臣以實錄缺數字埋太白山,因前日備邊司啓辭,考出宣廟朝,試所規格及文武勸奬規式,別單書啓。傳曰,知道。
金世濂曰,以滿將等問安事,承旨中無病人進去事,命下矣。同副承旨申翊亮,時方有病,其餘,皆無現恙疾病,何承旨進去乎?敢稟。傳曰,左副承旨進去。
又以禮曹言啓曰,今此滿將接待物件磨鍊,別單書啓之意,敢啓。傳曰,知道。茶啖勿爲缺數字承旨,似當矣。
執義李行遇,掌令任孝達,持平李䅘啓曰,自古凶逆,何代無之,而內庭之變,未有如今日之巧且慘者。發掘狼藉,罪人未得,則神人之憤,中外之痛,尙忍言哉?昨於臺廳,兩司齊會,方有合司之議。伏覩答賓廳之敎,臣等聚首相賀,以爲賓廳啓辭,與合啓之意無異,旣已蒙允,不必煩瀆於靜攝之中,相議停啓矣。臣等退而思量,則合啓之意,不獨在於一二可疑人鞫發而已。安知如此之變,不在於意慮所不及之處乎?左右之人,悉付有司,按問之際,情態自露,有罪者當服常刑,無罪者自可蒙宥,固不敢强爲區別於所不敢知之地,而昏朝宮人,尙屬給使之列,則□□毋使混迹,肅淸宮闈,掃除邪穢,在今日,不可一刻少緩,而臣等不省,時未準請,率爾停啓,外議譁然,莫不致訝,臣等昏謬不察之失,無所逃矣。決不可晏然在職,請命罷斥臣等之職。答曰,勿辭。
司諫閔應協,獻納趙重呂,正言李稔啓曰,今此內庭之變,其計極兇□□莫測,沐浴之請,不容少緩。昨於臺廳,兩司齊會,方欲合司,伏見昨夕答賓廳聖批,以可疑人摘發爲敎。蓋尙宮以下,盡付有司之請,本出於罪人未得,憂遑罔極之至情,無所不用其極,而□□若得可疑者,按問得情,則不必混同訊鞫,待得究竟之如何,□□未爲不可,故相議停之矣。物議,以未準請遽停爲非,憲府多官,皆以此引避,臣等率爾停論之失,大矣。請命罷斥臣等之職。答曰,勿辭。
以吏曹,餞慰使望單子,傳于金世濂曰,平壤餞慰使,以文官差送。
金世濂,以備邊司言啓曰,接待所啓曰,今夏勅使時,初欲不用牛隻,申飭至嚴,而以其食性所嗜欲者,只在於牛肉,而不在於他。自其勤索,一路開端之後,終不得禁,大小宴及空日,通計用四首矣。今此滿將接待之時,不用牛肉,則似爲埋沒,殊無優待之意,若非久留,則不過用一隻而已。用之便否,令廟堂指揮,何如?傳曰,依啓事,傳敎矣。今此滿將之行,比勅使尤重,牛隻不可不用,此外凡事,無減於勅使,俾免生事宜當,敢啓。傳曰,依啓。
又以戶曹言啓曰,禮曹啓辭,大臣一員及承旨一員,出迎於碧蹄事,啓下矣。大臣碧蹄出迎之時,頭目無贈給之規,而勅使則有之,傳敎內,頭目竝爲贈給,故大臣處,不爲磨鍊矣。今此滿將碧蹄迎慰使,只以大臣出送,頭目不爲贈給,則似有缺望之歎,頭目贈給,竝爲磨鍊似當。且接伴使去時,未知頭目缺七八字二等磨鍊,而見此申濡狀啓,五名內,一二等各二名云。缺三四字所言而分等,淸譯旕石,則前有鄭譯等,一等磨鍊之規,竝爲磨鍊,書啓之意,敢啓。傳曰,知道。
又啓曰,滿將之行,諸處迎慰使,不可不預先發送,故所持御帖紙,缺數字昨日已爲,分付矣。迎慰使李英達,朝已下直,而名帖紙,累度催促,今日亭午,尙無形影。李英達以此不得發行,其爲稽緩,莫此爲甚,請該曹郞廳推考,色吏囚禁治罪。傳曰,依啓。
又啓曰,滿將旣已渡江,計其日字,則想入內地,中路問安,一時爲急。故今日出去之意,再三催促,而東宮尉權大恒,日暮來到,始敢投疏,無意下直,勢將生事,極爲駭愕。請權大恒從重推考,使之今日內下直。傳曰,依啓。承旨中,無病人進去。
朴守弘啓曰,大司憲南以雄,執義李行遇,掌令任孝達,持平李䅘,司諫閔應協,獻納趙重呂,正言李稔,再啓煩瀆,退待物論云矣。傳曰,知道。
夜一更,電光,流星出昻星上,入璧星下,狀如拳,尾長二三尺許,色赤。五更,流星出柳星下,入畢星上,狀如鉢,尾長四五尺許,色赤。以上出燼餘日記
上在昌德宮。停常參·經筵。
下直,黃州判官李後奭。
政院問安。答曰,知道。
藥房都提調崔鳴吉,副提調李基祚啓曰,夜來聖候,何如?敢稟。答曰,諸症稍減。
藥房再啓曰,伏聞下醫官之敎,自上左足第四指,腫痛云。此乃小陽經散脈之致,似與元症相應,當日入侍醫官外,蔡得沂亦爲入參,審視足部,何如?答曰,依啓。
行大司諫李景曾啓曰,千古所無之變,發於宮掖之間,爲臺官者,所當伏閤請鞫,期於準請,昏朝女侍之混迹者,亦期準請,而臣□□□□所失,與被遞多官,少無異同,不可一刻仍冒,請命罷斥臣職。答曰,勿辭。
受鍼後,藥房問安。答曰,知道。
受鍼後,政院問安。答曰,知道。
受鍼後,二品以上問安。答曰,知道。
睦性善,以備邊司言啓曰,昨日禮曹堂上來議,滿將接待時節目,而謂此行,與勅使有間,故欲略其儀禮矣。今更思之,一路接待,勅使之例,則到京後,不可異同,上下馬宴,百官見館禮,回還時,遣問安承旨等事,令該曹竝爲磨鍊,何如?傳曰,依啓。百官見館禮,勿爲,宜當。
又啓曰,滿將接見時,茶飯竝設缺數字事涉支離,有乖於病人待客之道,只饋飯,則下筯之物,缺數字不設飯羹,只饋茶,果何如?
又以兵曹言啓曰,今日訓鍊都監試射時,武臣兼宣傳官,宣傳官,訓鍊都監將官等,朔試射時,武臣兼宣傳官金璜,哨官張守命,皆無分,依例汰去,何如?傳曰,允。
又以兵曹言啓曰,本曹堂上四員內,判書臣李時白,備邊司堂上逐日仕進,參判臣金光炫病,參議臣韓亨吉,文科會試試官入試所,無故之員,獨有參知臣李省身,入直內司,而方差宗廟冬享大祭,薦俎官預差,將以來二十五日曉,受誓戒,二十六日又有肄儀之事,今夕當出,不可仍直,而他無替直之員,假參知差出,何如?傳曰,依啓。
傳于金世濂曰,滿將入來,自上接待時,飯奉茶啖,自內措設,以內官進止茶,則分付司饔院官員二員待于戶外,以溫茶入之。
金世濂,以禮曹言啓曰,滿將各別厚待事,聖敎丁寧,而其來如是急遽,其還未必遲滯,接待之禮,不可不預爲講定矣。碧蹄迎接,旣遣大臣·承旨,郊外又遣大臣,則往還,似當一體擧行。且玉候,方在靜攝之中,凡宴禮用樂,極爲未安,而滿將,乃是淸國秩高宰臣,且承皇命,體面尊重。旣設宴禮,則不用聲樂,未知如何?行期已迫,用樂與否,議大臣定奪,俾無臨時欠闕之患,宜當,敢啓。傳曰,依啓。用樂,亦爲依例爲之。
又以禮曹言啓曰,滿將一依勅使例擧行,旣有聖敎,上下馬宴外,又有別宴·晝奉杯等事,亦令大臣往參,以示優待之意,何如?傳曰,依啓。
又以弘文館言啓曰,本館所存只二員,而修撰柳慶昌,受由方在忠州地,校理金時蕃,方在江華府,上來遲速,未可預料,而上番闕直二員,事甚苟艱。今日政,下番闕員,以在京無故人差出,卽爲牌招肅拜,使之推移入直,何如?傳曰,依啓。
又以接待所言啓曰,傳曰,滿將當以何間入來耶事,傳敎矣。今以西路狀啓,計其日字,則二十七八日間,似當入來,而此行遲速,有難料理遙度。入京日字,伴臣處,前期馳啓事,下諭,何如?傳曰,依啓。
睦性善,以備邊司言啓曰,上候彌留至此,而東宮不得侍藥,此誠臣民之至恨。今此滿將,專爲問病而來,則不暇他說,而臣等至情,欲遏不得,抑以回程時,宗室·大臣及百官,竝爲郊外呈文,以待之意,敢啓。傳曰,似未妥當矣。
又以兵曹言啓曰,以備邊司啓下公事,平安道義州農軍,全羅道四百名內二百名,則今年十一月十五日京中現點,二百名則庚辰年正月十五日京中現點,此意已爲行會,而自本道,計其程道定領,爲臨時待標信上送之意,全羅監司處,下諭,何如?傳曰,依啓。
又以備邊司言啓曰,傳曰,滿將不可不各別厚待,別禮單,一依勅使例擧行似當。此意,預議于廟堂,俾無臨時顚倒之患事,傳敎矣。臣等之意亦如此,令該曹照例磨鍊,而衣帶·鞍具馬,依勅使例贈給,何如?傳曰,依啓。且下敎禮單,乃是贈行之物也。
以戶曹郊外迎慰宴等禮單磨鍊單子,傳于金世濂曰,鞍具馬,上馬宴當爲贈給,何如是磨鍊耶?
睦性善,以備邊司言啓曰,本司草記,諸道貢士姑停事,答曰,事同兒戲,更爲酌處事,傳敎矣。此事,初出於李敬輿榻前啓辭,而臣等當初覆啓時,亦慮其太早,但師傅之臣,急於敎育人才,有此遽請,誠是美意,商議啓稟而行之。第念國事艱虞,愈往愈甚,庠序之政,誠有未遑,國家所儲,僅支此冬,而忽有勅使之報,前頭經費,又將何以措辦,國事至此,大可寒心。當此之際,諸道貢士,一時上京,則缺三四字方饋食之禮,必不免苟艱寒薄之歎,而使師傅缺三四字莫之歸,而竟難收拾,不如姑委本道敎養,待國家無事後,迎聘之爲愈。群議皆如此,敢此更稟。傳曰,依啓。
有政。吏批,判書李景奭試官入,參判李敬輿進,參議李景義進,都承旨李基祚進。
兵批,判書李時白進,參判金光炫病,參議韓亨吉試官入,參知李省身進,右承旨睦性善進。
李基祚,以吏曹言啓曰,臺諫有闕,政事何以爲之?取稟。傳曰,當日爲之。
吏批啓曰,承旨望,客使當前,只以在京無故人差出之意,敢啓。傳曰,知道。
吏批,以李顯英爲大司憲,鄭致和爲執義,兪㯙爲獻納,朴安悌爲掌令,李克仁爲持平,春城君南以雄,鄭廣成爲寧海府使,兼漢學敎授二,鄭致和·李時楷,鄭正詩爲宜寧縣監,成楚客爲正言,鄭廣敬爲大司諫,沈天挺爲禁府都事,尹義立爲判尹,李景奭爲同春秋,成以性爲司諫,趙重呂爲副修撰,司成單李行遇,直講單任孝達,閔應協爲濟用正,李景憲爲知義禁,呂渭老爲庇仁縣監,宋浚吉爲刑曹佐郞,李景曾爲右尹,金堉爲承旨,承文著作朴渙,左尹崔葕,右尹李景曾同義禁,李景憲爲兼知義禁,同副承旨金堉。
兵批,許徽爲知中樞,孔有後爲武兼宣傳官,王庭賓爲忠壯將,具鏊爲都摠經歷,任忠幹爲副摠管,李蕆爲僉知,尹昌耉爲都摠都事,禹克俊爲仁慶宮假衛將,李景憲爲同知,李景曾爲上護軍,李行遇爲副護軍,副司直閔應協·李䅘,副司果李稔·權諿·許積,司正洪處善。
兵批啓曰,四山監役望筒,還下矣。改望乎?何以爲之?敢稟。傳曰,日已昏暮,後政差出。
吏批,政廳下直。傳曰,知道。
金世濂啓曰,兵批政官出去,請出開門標信。傳曰,依啓。
朴守弘啓曰,大司憲以下全數避嫌,今日以監察茶時之意,敢啓。傳曰,知道。
又啓曰,大司諫李景曾,再啓煩瀆,退待物論云矣。傳曰,知道。
又啓曰,弑主獄事,旣重且急,而本道監司啓聞之後,卽下刑曹,自本曹,今日始爲回啓,殊甚稽緩,請該曹堂上·郞廳推考。傳曰,依啓。
玉堂箚子,伏以大司憲南以雄,引嫌而退。避辭見上執義李行遇,掌令任孝達,持平李䅘,司諫閔應協,獻納趙重呂,正言李禬,竝引嫌而退。避辭竝見上合啓,重論也,而所論者,非常底事,則連章累牘,期以動聽,實合請討之義,誤認聖批,旋卽停論,罪人未得,輿情憤鬱,肅淸宮禁,不容少緩,而徑直混訊,殊失合啓之本意。請大司憲南以雄,執義李行遇,掌令任孝達,持平李䅘,司諫閔應協,獻納趙重呂,正言李,竝命遞差。答曰,依啓。
弘文館箚子,伏以錯認聖批,遽停重論,而兩司多官,以此竝遞,則勢不可仍在,請大司諫李景曾遞差。答曰,依啓。
同副承旨申翊亮疏曰,伏以蠢愚賤臣,猥荷天寵,至玷近班,感激殊遇,無以仰答,不計情地之如何,病勢之乖宜,黽勉隨行,今已四箇月矣。當此違豫之中,固知請急之爲不敢,而第臣行步跛躄,不便趨走,客使出來,時御接見之地,察邇莫甚,進退蹣跚,有損威儀,則豈不大害觀瞻,而爲彼人之致訝乎?曾見奉命之臣,皆以失禮見詰,臣雖非任事之人,倘於出入之際,若有顚倒之患,則不如早爲自處。伏願聖慈,亟遞臣職,以便公私,不勝幸甚。踏啓字以下。
大司諫李景曾疏曰,伏以臣,今此之變,出於千萬古所無之中。爲臣子者,所當焦唇乾舌,伏閤請鞫,期於罪人斯得之不暇,而臣以館伴移差,接待堂上,事出急遽,不無料理,常仕館所,未得隨參臺列。且多面稟廟堂之事,而體面拘礙,勢甚難便。伏願聖明,亟命遞改臣本職,專管接待之任,不勝幸甚。答曰,省疏具悉。卿其勿辭兼察。
上御養和堂,入侍,藥房都提調崔鳴吉,提調南以雄,副提調李基祚,注書李行源,記事官李天基·朴長遠,針醫李馨益·潘冲翼·柳達,受燔針前穴,李馨益下針。上曰,兵亂,山城上去時,氷板不得騎馬,步行之際跌足矣。時或牽引,或有浮氣,行步不安,時時如針刺,痛不可言,運動之際,益覺牽痛。大槪狹窄靴子,磨戛所致,而此指,獨如此,可怪也。上曰,筋脈如牽引而痛,此何症也?柳達曰,痰也。缺三四字此也。若着狹靴,足掌左右磨戛,例有此傷,缺三四字如此,此非狹靴所致,必肝經受傷,故如此矣。上曰,然也。此非狹靴之所傷也。李馨益·潘冲翼,察色而退,謂崔鳴吉曰,自上,再昨受燔針之後,面浮之症頗減,而眼臉靑黑氣,亦爲減歇矣。罷出。以上出燼餘日記
上在昌德宮。停常參·經筵。
下直,馬梁僉使金先謙。
政院問安。傳曰,知道。
藥房都提調崔鳴吉,副提調李基祚啓曰,夜來聖候,何如?敢稟。答曰,與昨無異。
再啓曰,木香順氣散,醫官初以十貼爲限,今日已爲畢進,當更議,而自進此藥後,脹候·熱候,繁歇無常,針藥竝擧,功效不專,不能的知其有效與否,醫官等,深以爲悶。竊念聖上,必有自爲覺知,故惶恐敢稟。上曰,此藥,似無其效矣。
三啓曰,卽因下敎,與諸醫相議,則皆以爲前進補中行濕湯,更爲進御爲當云。缺數字湯藥,以食味後補,且觀針效有無,待缺四五字議處之爲當。臣等,亦不能決,敢稟。答曰,遽停湯藥,似未妥當矣。
四啓曰,臣等每以湯藥缺三四字故因醫官之言,有此啓稟矣。今承聖批,以遽停未妥爲敎,實爲幸甚。依前御醫等所言,補中行濕湯加入內,更加枳殼麩炒五分,試爲劑入之意,敢啓。答曰,依啓。
金世濂,以春秋館郞廳,以領監事意啓曰,記事官李正英,與同知事李景奭,同姓三寸,法當應避,相避在下者當遞,令該曹照例處置之意,敢啓。傳曰,知道。
朴守弘,以義禁府言啓曰,卽接接待所移文,則今此滿將之來,接待之事,一依勅使時例,已爲啓下,陪羅將及各門把守羅將,依前定送云。假都事,依夏間勅使時例差出,使之定送把守,宜當,敢啓。傳曰,依啓。
金堉,以備邊司言啓曰,伏聞缺三四字淸譯一員入參之敎。淸國之俗,凡與缺三四字必兩人,互爲參證。今若只令我譯入參,則彼必生疑,淸我兩譯,竝爲入參,則又有窄迫難便之患。令本院預爲定奪,俾無臨時顚倒之患宜當,敢啓。答曰,依啓。家丁,使之盡入,可也。
傳于金世濂曰,昨以滿將飯奉之事,極爲忙急,何至今無回啓耶?金世濂啓曰,昨日卽爲封下于備局,而時方回啓云矣。
睦性善,以備邊司言啓曰,以本司草記,答曰,饋飮埋沒,□從國俗,可也事,傳敎矣。聖敎亦爲允當,但主客兩盤,且移時相對,恐妨調攝,只設茶果矣,敢啓。傳曰,允。
金世濂,以禮曹言啓曰,滿將入來,自上接見時,飯奉茶啖,自內措設,以內官進止茶,則分付司饔院,提調二員,待于戶外,以溫茶入之事,傳敎矣。自上方在靜攝之中,寢殿狹窄,缺四五字依式擧行,而君上擧動,儀注磨鍊,依例書入之意,敢啓。傳曰,知道。
又以接待所言啓曰,今此滿將接待,一依勅使例爲之事,命下矣。下馬宴後,當有翌日宴,依例設行之意,敢啓。傳曰,知道。
金堉,以備邊司言啓曰,滿將入來,翌日缺似當,此意,言于大臣事,傳敎矣。大君往見,則當以杯酌相待,而色憂之日,杯酌非便,但言承命往見,不計有故,仍曰方在侍藥中,不得從容相敍云,則恐合情理,未知如何?敢稟。傳曰,依勅使例相見贈物,而此人,有頃年護行之恩,稍加磨鍊,宜當矣。
又以備邊司言啓曰,本司啓辭,七處迎慰使,雖不可盡遣,可送三處事,有傳敎,故該曹,以碧蹄·開城府·平壤出送事,入啓,停當矣。但念黃海道,無一處宴餉,似爲無聊,何以爲之,敢稟,答曰,碧蹄餞慰使,送于黃州如何事,傳敎矣。今番碧蹄迎慰,只大臣·承旨出去,而迎慰缺三四字則不爲差送,回還時,亦當依此爲之。黃州迎慰使差送之事,敢此申稟。傳曰,知道。然則碧蹄餞慰使,移用於黃州,可也。
金堉,以兵曹言啓曰,卽見接待所甘結內,盤膳與炊飯所,用柴木取用事,取考謄錄,則丁丑年到防軍士七百三十名,二日赴役,己卯年則兵曹定送軍士一千二百六十名,一日赴役是爲乎,今則正當寒冱之日,柴木之用,必倍於夏間兺不喩,今年差官時,及前頭勅使時兼用次,以今來缺數字軍士,優數定送赴役,俾無絶用之患事,甘結勅使時所用柴木,每用於到防軍,遠方之軍,自不能遠往採取,每以給價貿納,故怨言盈路,都監則引以爲謄錄,而今番則事勢急遽,不得不從到防軍,缺數字名移送都監,後勿爲例,何如?傳曰,依啓。
又以備邊司言啓曰,伏見下都監之敎,滿將欲於明日接見云,臣等之意,今日接見時,須以缺四五字而且旣有問疾之擧,則其在事體,尤不可徑先接見。彼或犯夜而來,則以調攝中,不能缺四五字日勢已至昏暮,則自郊外,直爲請來,似爲未當,敢啓。傳曰,知道。
又以備邊司言啓曰,比勅使迎慰,減三處事,傳敎,故該曹,以碧蹄·平壤·開城府·義州停當矣。但念黃海道無一處宴享之事,何以爲之?敢啓。傳曰,碧蹄餞慰使,送于黃州如何?
又以備邊司言啓曰,柳達在瀋陽時,治滿將眼疾,情分最厚,今達以針入侍,詳知聖候,待滿將入京,使之往見,何如?傳曰,依啓。
又以備邊司言啓曰,昨日本司草記,以百官,勿爲拜禮爲敎矣。滿將以禮部,專管東事,若以體面言之,則未必在於勅使之次,且以在我之例言之,上年,臣崔鳴吉赴瀋時,未有本國缺數字亦無奉使之名,而淸國宴享接待等事,一以待奉使之道待之。今此滿將之行,亦何以異此?況滿將缺四五字國使臣,爲就前行見官禮,今其到國,百官不爲往拜,則其埋沒,甚矣。聖意必以後弊爲慮,然差官雖或出來,必無如滿將大官出來,缺三四字竝以此爲慮,今姑依前啓請爲之,何如?傳曰,缺三四字例,則後日之不然,未可必也。雖然啓辭至此,依爲之。
金堉,以備邊言啓曰,本司啓辭,別缺三四字勅使例磨鍊擧行事,傳曰,依啓。且下敎禮單,乃是贐行之物也事,傳敎矣。今聞勅使之行,缺三四字規,昨日啓請五百銀子別贈事,已爲蒙允矣。禮單似不必爲之,敢稟。傳曰,勅使回還時,有贐行銀贈給之規,詳問回啓,可也。
又以備邊司言啓曰,滿將郊外宴,則領議政臣崔鳴吉當爲進參,而翌日宴,上下馬宴,似當以時任·原任大臣進參,令政院倣宗宰例,分排啓下宜當,敢啓。傳曰,依啓。
傳于金世濂曰,滿將接見時,兵曹·都摠府□□官,待候於門外,似當矣。
傳于金世濂曰,□□家丁銀粧刀六把,取來待令。
傳于金世濂曰,勅使接見時,問答措語,磨鍊入之。
傳于金世濂曰,接見時承旨·史官各二員,御前通事一人,入侍。
金堉,以備邊司言啓曰,傳曰,滿將接見時,茶飯竝設則似好,而事涉支離,有乖於病人對客之道,只饋飯則下筯之物,缺三四字不設飯羹,只設茶果何如事,傳敎矣。淸國之俗,以設爲厚待之禮,饌物多少,似不必論,而別具茶果,自內設饋,則彼必益爲感悅矣。敢啓。傳曰,饋飯埋沒,各從國俗,可也。
金世濂,以接待所言啓曰,滿將明日當到,各色郞廳,令該曹依例差出,何如?傳曰,允。
傳于金世濂曰,滿將入來翌日,大君坐見宜當,此意,言于該曹。
金世濂啓曰,滿將接見時,御前通事一人入侍事,傳敎矣。御前通事中,有文臣與漢譯·淸譯,何以爲之?敢稟。傳曰,淸譯,入之。
傳于金世濂曰,滿將今若入來,則當爲接見,此意,言于都監。
傳于金世濂曰,滿將接見時,內外道路,各別申飭,精掃汚穢,缺四五字月廊,禁軍等入接處,閉門戶,嚴禁喧嘩。缺
朴守弘,以戶曹言啓曰,以本曹郊外迎慰宴等禮單單子,傳曰,鞍具馬,上馬宴當爲贈給,何如是磨鍊耶事,傳敎矣。勅使時鞍具馬一匹,例於上馬宴贈之,迎慰宴則無之。只於義州初到之時,以鞍具無馬給之,而今此滿將,依勅使例接待,未及送鞍具,則別無贈給之事。當於上馬宴,以鞍具馬磨鍊,而下馬宴禮單,則以上馬宴同四字,上馬宴物目則不爲別磨鍊,故無所書之處,矇然書入於下馬宴矣。臣方差接待所堂上,適値館伴,以臺諫避嫌,都廳皆爲避嫌,臣當多事擾擾之際,未及詳察,不可不諉諸郞廳,而至爲命推,極爲惶恐。以只用上馬宴,付標以入之意,敢啓。傳曰,知道。
朴守弘啓曰,憲府全數有故,今日以監察茶時之意,敢啓。傳曰,知道。
傳于李基祚曰,別禮單件記,已爲內下,則書單以入,何難?缺四五字
李基祚啓曰,別禮單,已爲正書,而待該曹磨鍊,欲爲入啓矣。傳敎如此,別禮單單子,今爲入啓矣。
睦性善,以兵曹言啓曰,參知李省身,當參受誓戒,故假參知差出矣。落點今日,始下假參知,更無入直之事,勿用,何如?傳曰,允。
夜一更,坤方有氣,如火光電光。三更,電光。五更,流星出北斗星下,入艮方天際,狀如鉢,尾長四五尺,色赤。
上在昌德宮。停常參·經筵。
政院問安。傳曰,知道。
藥房都提調崔鳴吉,提調南以雄啓曰,夜間聖候,何如?敢稟。答曰,一樣。
司諫成以性啓曰,請還收金自點·沈器遠放歸田里之命。措語見上請還收李楘鍾城府使之命。措語見上請尙宮以下,盡付有司,按問得情,另擇謹愼女侍,以新宮闈。措語見上答曰,不允。
掌令安時賢,正言尹瀁啓曰,臣等會議合啓,而因賓廳批答,遽爲停論之失,與兩司已遞諸人,無異,而奉命試院,不得偕避,所失尤大,請命遞斥臣等之職。答曰,勿辭。
大司諫鄭廣敬啓曰,新除授獻納兪㯙,時在江原道原州地,請斯速上來事,下諭。答曰,依啓。
睦性善,以備邊司郞廳,以大臣意啓曰,滿將接見時,以相替入參事,曾已啓下矣。在前參宴之人,擬望入啓,落點往參,而今則只自政院分付,事體未妥,令政院依近規而爲之宜當,敢啓。傳曰,依啓。
金堉,以戶曹言啓曰,以備邊司啓辭,滿將前,麟坪大君相見事,傳曰,依勅使時例,相見贈物,而此人有頃年護行之恩,特加磨鍊宜矣事,傳敎矣。勅使時,大君相見時禮單旣少,設宴諸具,其數亦略,故加數磨鍊以入之意,敢啓。傳曰,知道。
金世濂,以接待所言啓曰,當初義州府尹狀啓,以家丁五人,通事一人爲啓,故贈給等物,以此數磨鍊矣。今聞家丁四人,通事一人,竝五人云,敢啓。傳曰,知道。
又以禮曹言啓曰,接待所啓辭,以禮單上下馬宴磨鍊事,啓下。故該曹禮單,已爲磨鍊以待,而臣等非不知下馬宴後,有翌日應行節目,而第差官入京,卽日詣闕,行接見禮,翌日方行下馬宴,勅使接見後所館處,回禮宴,自上未得親臨,缺四五字之禮,似當有之,翌日宴無暇設行,而此行必不久留,若或催還,則前宴晝奉盃,亦未及行之,而當行缺數字以是計之,則翌日猶爲可停,而回禮宴,似不可停,以翌日宴禮單,移用於回禮宴似當,令禮官稟定,何如?傳曰,允事,傳敎矣。今此滿將接待,一依勅使例擧行,曾有傳敎,故凡干宴享節目,一依勅使例,次第磨鍊入啓矣。滿將入京,留館遲速,不可預料,猶在接待所,觀勢好樣處之,非非臣曹,所議之事,敢啓。傳曰,知道。
領議政崔鳴吉啓曰,臣當刻入見滿將,缺十餘字國王症候,今則如何?臣答以症候,一向彌留,極爲煎悶,俺等入侍針藥,不能暫離,今聞老爺來臨,國王令俺等來拜矣。國王昨日受針,氣方不平,稍待氣候和平,今日或明日,當爲邀見云,則滿將答曰,國王之病,似是彌留,不能速差之症也。俺亦眼病甚重,今纔少歇,明當爲往謁云。禮單則暫受,而還給家丁,後當有變通云矣,敢啓。傳曰,知道。今日或明日之道,殊甚未妥矣。
金世濂啓曰,滿將眼病甚重,大臣相見時,求相當藥物云。別遣醫官問疾,仍分付內局,相當藥覓送,如何?傳曰,依啓。鍼醫柳述缺三四字亦令送之。
又以接待所言啓曰,以接待所啓辭,翌日宴磨鍊事,啓下。故該曹禮單磨鍊節目,亦已啓下矣。臣等非不知下馬宴後,有翌日宴,而聖候尙此未復,翌日宴,不得,分付之意,敢啓。傳曰,知道。
傳于金世濂曰,□□□子,禮房承旨,豫爲奉持,而臨闕時,進于□□□□爲之。
金世濂啓曰,滿將處,令都監郞廳問安,則以爲慰問,不勝感激,俺蒙國恩,好爲入來,而國王氣候不安,以此爲悶云矣。傳曰,知道。
傳于金世濂曰,滿將直詣闕中事,自何處言之乎?回啓。金世濂啓曰,滿將詣闕事,依備局啓辭,已爲下諭于接伴使,恐或有其來之弊,令都監郞廳言于館伴,自郊外請來矣。傳曰,依常時請來之規,急遣都監郞廳,可矣。
又啓曰,請來郞廳來言,滿將以眼病懇乞,以明日進謁云矣。傳曰,知道。
李基祚啓曰,臣等詣滿將館處,令都監郞廳,問安所館缺三四字令都監郞廳問安,似爲未妥,今日則遣承旨問安,何如?傳曰,啓辭甚當,遣承旨問安。
金世濂啓曰,以備局啓辭,滿將回還時贐物,從優磨鍊事,傳曰,依啓,家丁亦爲磨鍊給之事,傳敎矣。家丁所給,以各宴所減物種之價,磨鍊計給,而今此家丁贐行,無前規可據之事,只以三等分等,斟酌磨鍊,何如?傳曰,稍減其數,似當矣。
又以接待所言啓曰,柳達來待館所矣,卽刻通名於滿將,則仍爲招入,以疾視之,欲爲針破,仍問上候,如何?達以諸症尙爾彌留之意,備陳言之。且以侍針,不離闕內云,則曰欲於夜間,同宿,某時鍼破,而若侍病於闕內,則之云,若以自上,聞有眼疾而送之,使渠晝夜侍病,以示其軫念之意,且有從傍通語之便,敢此稟啓。傳曰,依啓。
又以接待所言啓曰,卽者淸譯缺三四字以譯官,傳語請之曰,義州小通事一人率來云。使之仍留館中,以遂其願,何如?傳曰,依啓。
又以接待所言啓曰,卽刻滿將,施針於面部點穴於柳達處云矣,敢啓。傳曰,知道。
金堉啓曰,小臣滿將處問安,進去下直,且以眼疾,亦及於說頭,何如?傳曰,知道。眼疾,善爲措語言之。
又啓曰,小臣進館所問安,而且陳大人眼疾方重,極用憂慮之意,滿將答,以俺之眼疾,似爲不關,國王所患尙重,問候之擧,一日爲急,暮夜馳來矣。至遣承旨問安,不勝感激云矣。傳曰,知道。
傳于李基祚曰,柳達及藥醫一人,已去于滿將處耶?回啓。李基祚啓曰,今纔分付于內局,想未及館所矣。
朴守弘啓曰,掌令安時賢,正言尹瀁,再啓煩瀆,退待物論云矣。傳曰,知道。
金堉啓曰,臺諫出去,請出開門標信。傳曰,知道。
午時未時,日暈。申時,日有右珥。夜一更,坤方,有氣如火光,流星出太一星下,入北斗魁中,狀如拳,尾長二三尺許,色白。以上出燼餘日記
上在昌德宮。停常參·經筵。
政院問安。傳曰,知道。
藥房提調南以雄,副提調李基祚啓曰,夜來聖候,何如?敢稟。答曰,一樣。
受鍼後,政院·二品以上問安。答曰,知道。
行大司憲李顯英,司諫成以性啓曰,請尙宮以下,盡付有司,按問得情,另擇謹愼女侍,以新宮闈。措語見上答曰,毋煩。
行大司憲李顯英啓曰,掌令安時賢,以引嫌而退,避辭見上旣與之無異,則勢難獨免,請命遞差。答曰,依啓。
司諫成以性啓曰,請還收金自點·沈器遠放歸田里之命。措語見上請還收李楘鍾城府使之命。措語見上正言尹瀁,以引嫌而退。避辭見上莫重合啓,率爾停論,兩司諸員,以此被遞,則同事之人,勢難在職,正言尹瀁,請遞差。答曰,依啓。金自點等事及李楘事。不允。
金世濂啓曰,小臣,滿將處問安,進去下直。傳曰,知道。
又啓曰,滿將處問安,則答以賜問,無容仰喩,仍言衣事,則以爲,俺只爲問候,回還爲急,雖賜衣次,當辭而不受云矣。傳曰,知道。
滿將接見後,政院問安。傳曰,知道。
以平安監司文學申濡病重狀啓,傳于金世濂曰,醫官齎藥下送,使之盡心救療。
金世濂,以接待所言啓曰,柳達朝見滿將,則從容問候之際,李旕石從傍曰,在瀋陽時,似缺三四字云,渠以移御受燔針之說,不得諱之云矣。傳曰,知道。
又以接待所言啓曰,滿將令譯官缺三四字甚急,初意留一日,明日發行,而禮遇缺五六字明日定爲發行,凡駕馬諸具,速備以待云矣。傳曰,知道。
傳曰,都承旨進去,措辭請留。
李基祚啓曰,臣承命,詣滿將所館處,措辭,令張禮忠傳請留之意,則滿將答曰,俺來時,皇帝缺三四字京,而昨日到此,明日發行,則當犯四箇日,俺等還後,皇帝當有處置之事,一刻爲急,不得已明日發還云矣。傳曰,更爲措辭請留。
李基祚啓曰,臣再往館所,措辭請留,則滿將曰,來時皇帝以爲,往返決難稽滯,而自上再遣大官請留,不敢牢拒,當加留一日云矣。傳曰,知道。
請宴禮單,綠鼎紬三匹,紫鼎紬三匹,紅鼎三匹,藍冉紬三匹,已上尙方,白苧布三匹,白厚紙十卷,已上戶曹,缺數字五十枝,內醫院,小環刀二柄,戶曹,明磻三十斤,黑角弓三張,長箭三部,靑斜皮五張,缺三四字別禮單,綠鼎紬五匹,紫鼎紬五匹,紅鼎紬五匹,藍冉紬五匹,已上尙方,白苧布五匹,中環刀三柄,銀粧三柄,刀二柄,尙方,白厚紙十卷,戶曹,羊毛精一部,畫箭筒一部,已上尙方,黑角弓三張,長箭三十枝,帿箭三十枝,已上弓房,靑斜皮五張,尙方,缺三四字禮單,綠鼎紬四匹,紫鼎紬四匹,紅鼎紬四匹,藍鼎紬四匹,已上尙方,白苧布四匹,戶曹,黑靴子一部,羊毛精一部,畫箭筒一部,黑角弓三張,長箭三部,已上弓房。
李基祚啓曰,滿將處,請留事,命下矣。持御帖請留乎?何以爲之?敢稟。傳曰,依勅使時例,爲之。
又啓曰,小臣滿將處請留事,進去下直。傳曰,知道。
朴守弘,以備邊司言啓曰,以接待所滿將所言,各度缺三四字準給與否,令廟堂議處事,傳敎矣。臣等缺數字慮,七處餞慰使設行事入啓,則聖批,以更議處之爲敎,故姑不磨鍊矣。今其缺四五字與七處迎餞慰入來後,七度宴享,缺四五字意也。不得已依其所言,迎餞慰及各宴禮單措備,各具單子,追給於灣上,而先令譯官,言于滿將宜當,敢啓。傳曰,依啓。
金世濂,以接待所言啓曰,卽刻滿將,招張禮忠,從容敍話,密謂曰,俺之受禮單,無他意也。凡勅使往來之人,所受本國之物,有現點之規,一一點檢於皇帝前,帝命某物,分給某人而處置矣。俺之出來也,位品及奉命之重,非但缺數字已,皇帝當見接待之如何云,而俺則不敢自處,凡待勅使之道,外方七浴宴,入京七次宴,自有規式,俺等回程忙迫,何可留連而待之?以此計之,或行或停,實在本朝之處置,而俺則不與焉。若於還歸復命之日,單子追送與不追送,一任所爲,皇帝未知實狀,於本國素多親厚之意,不得不遣陳此意。蓋以勅使之重者,自處行忙,雖速還,諸宴禮單,意爲盡計追給,以表其接待之盛意,皇帝方爲洽然,而於我少無增損之意,勢出不得已云,敢此稟啓,請令廟堂議處。傳曰,依啓。
又以接待所言啓曰,淸譯李旕石,言於臣等,凡事願爲盡力云云。卽刻,令譯官通言曰,其子居廣州者,今則入居於京中,欲得相見云,缺三四字之不得見,而今則勢難止之,招來入見,何如?傳曰,允。
又以接待所言啓曰,李旕石之子,入見於館所,一夜留宿於館中云矣,敢啓。傳曰,知道。
又以接待所言啓曰,內局劑送洗肝散湯胞,自上不勝憂慮,自內局各別劑送之意,措辭入給,則滿將欲受,湯胞散方爲煎洗矣,敢啓。傳曰,知道。
又以接待所言啓曰,內局所送楓葉,措辭入給,則滿將卽爲點眼,極以爲感曰,洗缺三四字劑賜,俺之眼疾,可以得差,不勝感激,缺三四字點藥,欲用於一路,切願加得云。湯藥所當優數劑給,敢啓。傳曰,依啓。
又以接待所言啓曰,滿將卽言於張禮忠曰,缺三四字欲爲乘去,且東宮,以銀粧刀·粧銀刀佩之,而其制甚精,若得此樣刀一柄,以爲隨身之物,則可幸云。倭劍固當贈給,而所謂長銀刀,問其所求制度,及時造作,以給之意,敢啓。傳曰,知道。
又以接待所言啓曰,滿將還館後,卽使柳達施針曰,受針數日,而腦肉比昨稍收,似減一分云矣。敢啓。傳曰,知道。
睦性善啓曰,傳曰,滿將,南別宮外南缺三四字之後,其間久而不至,則鍾樓姑爲傳語,如缺三四字所當預爲檢飭,而曾無分付之事乎事,傳敎矣。滿將請來時,傳語最重,故本院則昨日招兵曹色郞廳,再三申飭矣。自外南門至鍾樓,傳語有五處,而二處則來,三處則不來,事極可駭,傳語次知部將,令兵曹摘發治罪,何如?傳曰,允。
金世濂,以接待所言啓曰,滿將明明日,缺三四字接見明日,所館處,行回禮宴·上馬宴,則缺三四字日翌日宴,未暇急行之意,敢啓。傳曰,知道。
又以接待所言啓曰,昨夜下馬宴下程,雜物則散及下輩,禮單則還出給,使留置以待云,敢啓。傳曰,知道。
又以接待所言啓曰,自昏後,貢納房妓,臣等招譯官,使之多般防塞,則漸至生怒,有若墜落古風者然,不得已以前入巫女五人入之,敢啓。傳曰,知道。
又以接待所郞廳,以領議政意啓曰,臣早詣館所,因滿將晝眠,向夕始得入見,呈進禮單。滿將曰,國王之禮,不敢不一番行受,仍爲開宴樂,以缺三四字臣對曰,國王聞碧蹄止樂之言,以爲此缺三四字令俺等懇請云,則滿將答曰,國王缺三四字旣聞國王有病,聽樂自不能焉,不敢當樂云。臣觀其意甚懇,遂令止之。滿將曰,缺三四字臣與洪靌,各進兩夜女儀,其後又缺三四字全不接口,累次懇辭,仍遂罷出矣。敢啓。傳曰,知道。
以戶曹,淸國入得節果單子,傳于具鳳瑞曰,皆以三十斗磨鍊。
金堉啓曰,都摠府郞廳來言,闕內夜巡檢之意,敢啓。傳曰,知道。
李基祚,以吏曹言啓曰,臺諫有闕,政事何以爲之?敢稟。
夜一更,流星出璧星下,入危星上,狀如拳,尾長三四尺許,色赤。二更,流星出房星下,入玉井星上,狀如鉢,尾長二三尺缺三四字星,出天一星下,入艮方天際,狀如拳,尾長三四尺許,色赤,有霧氣。
吏曹判書李景奭上疏,伏以無所肖似之臣,久抱負薪之憂,默默隨行,亦已久矣。數昨之政,又添兼帶之加鎖,在試院,未卽陳疏自列,罪已深矣。竊惟春秋之任,非但本不當忝,叔侄同在記事之列,在下當遞,雖曰常分,臣頃爲承旨,兼帶輒見減下,蓋以重史局也。今臣猥荷天寵,文衡承乏,素不近似,强效下手,掌試累次,固當辭遞,而適當聖候之違豫,且値客使之來,只切憂煎痛惋之至,決非臣子引入之時,故不敢輒辭,因循而過,今者春秋之乞遞,實非得已,玆敢兼陳所帶銓長,尤是重任,而慮涉煩瀆,姑未竝辭,愚臣忱悃,日月入照矣。伏乞聖慈,諒臣情事,所帶文衡春秋之任,竝卽爲先賜遞,以幸公私,臣不任云云。答曰,省疏具悉。卿宜勿辭兼察。
答金光炫疏曰,省疏具悉。卿其勿辭察職。所稟未下
上御養和堂,入侍,藥房都提調崔鳴吉,提調南以雄,副提調李基祚,注書李行源,記事官朴長遠·李天基,御醫崔得龍,針醫李馨益·潘冲翼·柳達,受針,缺三四字及□穴,李馨益下針。柳達曰,自上神色不缺數字脹候則似有減下之氣,未知如何。上曰,汝言是也。罷出。
受鍼後,藥房問安。答曰,知道。
午時,上因御養和堂,接見滿將。入侍,都承旨李基祚,右副承旨金世濂,注書李行源,記事官朴長遠。滿將入來,內侍二人扶上起立,滿將曰,勿爲起動。上曰,旣受皇命而來,不敢不拜。滿將曰,常時則拜,可也,今病勢如此,何必拜乎?上曰,皇帝平安乎?諸王亦皆平安乎?滿將曰,皇帝安寧,諸王亦皆平安,而唯憂大王,有此病患也。上曰,皇帝軫念病患,委遣大人。以下缺無出燼餘日記
上在昌慶宮。停常參·經筵。
下直,高嶺僉使文載道,舒川萬戶方義一。
政院問安。傳曰,知道。
藥房都提調崔鳴吉,提調南以雄,副提調李基祚啓曰,昨日勞動玉體,應接客人,夜間寢睡,無乃有添熱之候乎?臣等,不任憂慮,敢此問安。答曰,煩熱頗重,輾轉過夜矣。
行大司憲李顯英,司諫成以性,正言成楚客啓曰,請尙宮以下,盡付有司,按問得情,另擇謹愼女侍,以新宮闈。措語見上答曰,勿煩。
司諫成以性,正言成楚客啓曰,請還收金自點·沈器遠放歸田里之命。措語見上請還收李楘鍾城府使之命。答曰,勿爲更煩。
朴守弘,以義禁府言啓曰,卽者府羅將金天男來呈,鎭川縣授立旨所志內,矣身禁府羅將,以咀呪罪人仲生,南海縣定配次,竹山官押領,來到縣地,長楊驛日暮,仍爲投宿矣。當日戌時量,仲生物故,緣由報狀本官,題旨物故的實,依例施行云。依前例,令本道檢屍後,啓聞之意,本道觀察使處,行移,何如?傳曰,允。
以戶曹,淸國鷹鶻齎去譯官,行資磨鍊單子,傳于具鳳瑞曰,依羅嶪例,題給。
睦性善,以都摠府言啓曰,副摠管任忠幹,以會同分軍事,除標信內兵曹進去之意,敢啓。傳曰,知道。
金世濂啓曰,今此文科殿試,當設於宣政殿,而與大內,太爲逼近,恐有喧聒之患,何以爲之?敢稟。傳曰,以明政殿爲之,可也。
具鳳瑞,以訓鍊都監言啓曰,今二十九日操鍊當行,而滿將留在館所,故吹鼓手軍,及各門把守軍定送之數頗多,待滿將發程後,退行之意,敢啓。傳曰,知道。
又以備邊司言啓曰,以滿將各宴禮單草記,答曰,單子爲先書給宜當,且缺三四字不在於此事矣事,傳敎矣。禮單物目磨鍊單子,則追後送之無妨,聞滿將之意如此云,宣傳官追送,似涉未妥。前定伶俐譯官以送,何如?傳曰,依啓。
金世濂,以接待所郞廳,以領府事意啓曰,今日早食時,御帖及禮單,物膳帖進呈,則滿將言,不爲領受云,而自當隨後處置,故不爲陳說,行二爵後,滿將辭以眼疾,亦不得强勸,罷出之意,敢啓。傳曰,知道。
又以接待所言啓曰,今日所館處,晝盃設行罷出後,依前物膳,生物則受之,其餘則還出給,使之留置之意,敢啓。傳曰,知道。
又以接待所言啓曰,卽刻內醫院下人,以湯泡散二十貼,楓葉一榼,入給於滿將,則答以不安節之中,多賜藥物,不勝惶感云,敢啓。傳曰,知道。
具鳳瑞,以備邊司言啓曰,滿將處,各處禮單,追送灣上事,傳敎矣。滿將行李甚速,駄載禮物,勢難追及,各宴禮單,依勅使例磨鍊啓下後,竝禮單,別定宣傳官,運致瀋陽,而滿將處,亦以此意言之宜當,敢啓。傳曰,知道。單子爲先書給宜當。且宣傳官,厥任似不干於此事矣。
睦性善,以備邊司言啓曰,接伴使李景曾,當留在西路,以待勅使之行,則前日禮曹參判缺三四字未妥,以參贊借銜以送,宜當。敢啓。傳曰,依啓。
金世濂,以接待所言啓曰,卽者李旕石出來,臣等,與遠接使鄭太和同坐處,相見從容,問昨日闕內,缺三四字動則曰,滿將,奉審聖候退來,深以爲慮,手缺三四字氣,願見足部,雖未出見,足部與胸腹聞,已受針云。呼吸喘促,顯有不安之色,至尊體上不寧如此,豈非可慮之甚?欲速還而請留至再,恐有拂於不安節之中,不得不强留一日云云。臣等昨日,使譯官傳言滿將,以上候必易平復云,缺三四字而未得其自中所言實狀,今詳聞之,敢啓。傳曰,知道。
又以接待所言啓曰,卽朝滿將,言於柳達曰,今日或有某樣設宴之事,早朝受針爲可云。以前日臣等,以聖候達夜煩熱之意,使之言之,聞今柳達,進詣闕中,更知聖候問安而來報云矣,敢啓。傳曰,知道。
以大君,滿將相見時,節目單子,傳于金世濂曰,前日行拜禮,今以揖禮磨鍊,改以拜禮,付標以入。
金世濂,以接待所言啓曰,卽日大君,入見滿將,行茶禮後,言前日護行,不忘恩德之意,致辭以謝,滿將稱以其時,大君尙幼弱,今見已成大人儀表,不勝欽敬云。且聞至尊所患彌留,昨仍接待,似是添傷,當速入去復命,明日發行云,大君,以一日之間,何可進發,措辭爲請。茶罷,只受粧刀,其餘出給張禮忠,使之留置云矣,敢啓。傳曰,知道。
睦性善,以備邊司言啓曰,遠接使狀啓,餞慰使以守令權行事,深以爲缺三四字此言,與前日林墰狀啓之意,大相不同,墰在西路,熟於事情,須當以聖徽之言,缺三四字則京官已爲下去安州·定州,道路甚遠,勅使行期,只隔一日,京官雖欲送之,勢必無及,道內守令中,無可避之嫌,如虞候中軍及堂上軍官,亦可推移代行,勅使出來,則南斗瞻可爲義州迎慰使,孫泌可爲定州迎慰使,安州·平壤兩處則白牌來後,猶可及也。觀察使閔聖徽處,該曹亦依此,分付,何如?傳曰,依啓。
又以備邊司言啓曰,北靑居內奴虎男,呈狀于本司曰,矣女□逸,以侍女,入去瀋陽,父子之情,欲爲入往相見云,亦爲可憐,公行入去時,許令入送,何如?傳曰,依啓。
睦性善啓曰,申濡處救療醫官,使之急急下送,而今始下去也事,傳敎矣。問于下去醫官張益漢,則以爲雖有催促定送之意,藥材手本,收合不得,發行以此遲滯云。傳曰,知道。
又以兵曹言啓曰,明日試射,當於慕華館設場,而試日與滿將出去日相値,移設於訓鍊院,何如?傳曰,允。
具鳳瑞啓曰,小臣滿將處問安,進去下直。傳曰,知道。
又啓曰,小臣進去館所問安,則答曰,國王調攝之中,連遣大官問病,不勝感幸,俺眼疾,亦爲差瘳,亦爲感激云矣。傳曰,知道。
益寧府院君洪瑞鳳箚曰,伏以臣,在本月二十一日,猝患缺三四字呼吸,以爲腫症,行針再度,及過三日,則喉痛益甚,氣蹙寒戰,背若負氷,多服和解之劑,而尙無少效,伏聞,以臣蒙差差官處回禮宴宰臣云。臣竊念,曾與滿將,有相接之分,元非生面,仍公一敍,亦是便宜,而病勢適然,不得自力,不勝惶恐,伏地待罪。取進止。答曰,省箚具悉。卿其勿爲待罪,安心調理。
夜一更,白雲一道如氣,直立乾方,長丈餘,廣尺許,良久乃滅。四更至五更,乾方·艮方,有氣如火光。以上出燼餘日記
上在昌□宮。停常參·經筵。
下直,羅州牧使金尙宓,潭陽府使李厚基,金海府使柳時茂。
政院問安。傳曰,知道。
藥房都提調崔鳴吉,提調南以雄,副提調李基祚啓曰,夜來寢睡及熱候,與昨無異乎?答曰,已言于醫官。
大司憲李顯英啓曰,臣與執義鄭致和,同日除授,則同僚或在外,或入試所,臺無現在之員。臣欲翌日出仕,則無城上所合啓之論,亦無相議之人,臣第三日出謝,致和第四日出謝,而以連日式暇,臣代行城上所,已三日,致和式暇,盡於昨日,今日相會禮,令下吏或請行於臺廳,或請行於本府,缺二三字復,則致和以爲,朝當行茶時,夕當進合啓,會禮則有故請退行,現有相輕之意。臣卽欲引嫌而處置立落,或不在臣而在彼,則適中今日之願,而調攝之中,亦不敢瀆擾,姑爲任之矣。今者下吏來言,執義,茶時出令,諸監察已會,而執義,以病不進,又令臣代行,臺官體面,姑置勿論,前後之事,少不相饒,乃至於此。臣無顔更入臺府,請命遞斥臣職。答曰,勿辭。
執義鄭致和啓曰,臣於再昨,肅謝恩命,而以私忌,不得行公,昨日下吏來言,明日當行相會禮云云。臣適患胸腹痛甚重,缺三四字供仕長官,連日茶時,殊甚未安。故臣以茶時,則可以進參,相會禮,則不必於明日內爲之,退行,亦無不可之意,言送矣。夜來所患轉劇,竝與茶時而未赴,揆之事體,實涉惶恐。卽見長官引避之辭,尤不勝瞿然之至,長官不諒實情,勒加故犯之斥,臣誠無狀,不能見信之致,將何顔,仍在僚席?病伏之中,伏見城上所之避辭,扶病詣闕之際,日勢差晩,臣罪益深,請命罷斥臣職。答曰,勿辭。
行大司諫鄭廣敬啓曰,憲府之官,引嫌退待,本院當爲處置,而執義鄭致和,卽臣三寸姪,法當相避,臣不可同之於其論,請命遞斥臣職。答曰,勿辭。
睦性善啓曰,大司憲李顯英,執義鄭致和,大司諫鄭廣敬,再啓煩瀆,退待物論矣。傳曰,知道。
司諫成以性啓曰,大司憲李顯英,執義鄭致和,大司諫鄭廣敬,竝引嫌而退,避辭竝見上纔欲行公,旋缺三四字却之際,迹涉故犯,則所失在彼,而不在此也。法當相避,不無處置,勢所當然,則別無可避之嫌。請大司憲李顯英,大司諫鄭廣敬出仕,執義鄭致和遞差。答曰,依啓。
上受針後,政院·二品以上問安。答曰,知道。
行大司諫鄭廣敬,司諫成以性啓曰,請尙宮以下,盡付有司,按問得情,另擇謹愼女侍,以新宮闈。措語見上答曰,所論過矣。
行大司諫鄭廣敬,司諫成以性啓曰,請還收金自點·沈器遠放歸田里之命,措語見上請還收李楘鍾城府使之命。措語見上答曰,毋庸堅執。
具鳳瑞,以戶曹言啓曰,迎慰禮單磨鍊,以餞慰同啓下矣。當初迎慰禮單,以鹿皮磨鍊,故餞慰禮單,亦以鹿皮磨鍊矣。自卽入京後,以勅使例用豹皮,在前勅使時,餞宴用鹿皮,似爲缺數字彼,別禮單而不無執言之端,不得已義州缺半行以換鹿皮宜當,啓下矣。元單子改付標以入之意,敢啓。傳曰,知道。
金世濂,以接待所言啓曰,卽刻滿將,使柳達施針,穴數如前云矣,敢啓。傳曰,知道。
又以接待所言啓曰,滿將以勅使禮單謄錄,私自持來點考,而物膳折價捧銀之意,言於李旕石,傳言於譯官,而其中缺三四字十斤,則勿折價,隨身行李而持去云,且缺三四字願得之云,竝給之意,敢啓。傳曰,知道。
又以接待所言啓曰,滿將各宴物膳,依例折價給銀,啓下矣。每宴人蔘,依謄錄折銀給之云,亦爲磨鍊給之之意,敢啓。傳曰,知道。
又以接待所言啓曰,滿將傳言,向化,或多尋捉,而何時入送乎?欲知其數之缺三四字指敎,何如?傳曰,允。
又以接待所言啓曰,李旕石密通於臣等曰,有好消息於本國矣。缺數字入去,以爲東宮當出來,勅使三四缺三四字云,臣民佇望之極,聞此喜言,敢啓。傳曰,重論賞物,以示喜悅之意。
金堉,以備邊司言啓曰,接待所啓辭,滿將傳言曰,推刷向化,或多尋捉,而何時入送乎?欲知其數而去之云,令廟堂指敎,何如?傳曰,允事,傳敎矣。今方囚在六十餘名,覓其在處,行文督送,而未及上來者,亦有缺數字措辭爲答之意,敢啓。傳曰,知道。
又以備邊司言啓曰,接待所草記,廟堂覆啓,滿將處,各宴禮單,追送灣上事,啓下矣。出來時迎慰七處,缺三四字已爲之,義州·定州·安州·黃州四處,未及設行,禮單磨鍊,而餞慰七處十五處,已爲下送,禮單單子,竝爲磨鍊以入之意,敢啓。傳曰,知道。
以各處禮單追送事,傳于具鳳瑞曰,迎慰只四處,而何以五處書啓耶?
具鳳瑞,以戶曹言啓曰,以本曹各處禮單追送事,傳曰,迎慰只四處,而何以五處,書啓耶事,傳敎矣。黃州等四處及碧蹄,政丞·承旨出去,通計五處磨鍊啓下,故以餞慰七處中五處,已爲缺三四字果是前例,碧蹄亦有迎餞慰使,而他缺三四字宴爲言,則政丞·承旨,各有禮單,已備缺三四字郊外,政丞出去,餞慰設行,無前規,而今缺三四字而行之,彼雖有言,可以此答而塞之。張禮忠與臣等相議,此碧蹄一宴,減下爲當。今若竝行餞宴與郊外宴,恐或仍成規例,是以不爲磨鍊矣。辭緣方爲搆草入啓之際,伏承聖敎,極爲允當,敢啓。傳曰,知道。
睦性善啓曰,小臣,滿將處進去問安,則答以違豫之中,每遣大官,不勝感激云矣。傳曰,知道。
金世濂,以接待所言啓曰,滿將明日當去,餞宴明日出去時,當行郊外餞缺三四字銀子一千兩,今日上馬宴時,當缺五六字傳曰,知道。
睦性善,以兵曹言啓曰,政院啓辭,傳曰,滿將,南別宮前南門出,傳語之後,其間久而不至,而鍾樓始爲傳語,如此之事,政院所當預爲檢飭,而曾無分付之事乎事,傳敎矣。滿將請來時,傳語最重,故本院,則昨日招兵曹色郞廳,再三申飭矣。自外南門,至鍾樓,傳語有五處,而二處則來,三處則不來,事極可駭。傳語次知部將,令兵曹摘發治罪,何如?傳曰,允事,傳敎矣。滿將請來時擧動,傳語最重,故訓鍊都監將官及部將,眼同缺三四字重,分付,則所當盡心擧行,而五處傳語,至於三處之不到,則稽慢之罪,極爲痛駭。當該哨官安吉男,捉致決棍,仍爲汰去,以懲其怠慢之習,何如?傳曰,依啓。
金世濂,以禮曹言啓曰,今見倭譯洪喜男手本,則缺三四字之事,善惡間,速爲缺半行本道馬匹,皆不合當,缺半行道他無可合馬云,前日兵曹缺半行之意,敢啓。傳曰,知道。
金世濂,以接待所郞廳,以接伴使意啓曰,臣送滿將於義州之後,將仍迎勅使矣。遠接一行,各差備譯官,及禮單雜物,及銀器等物,所當一時帶去,而滿將回程甚速,接待之事,亦必不足。令臣從事官許積,落後數日料理,馳馬到金郊,替歸率領員役,檢飭諸事宜當,以此分付,何如?傳曰,依啓。
又以接待所郞廳,以領府事意啓曰,今日上馬宴,滿將缺三四字昨日三爵而罷,且用樂,則滿將兩日缺數字之意,爲辭止之,故陳而不作之意,敢啓。傳曰,知道。
又以接待所言啓曰,滿將卽令旕石,缺三四字渴飮蜜水三斗之惠,已多缺五六字給云,且以房妓所給木綿,缺三四字出給之意,敢啓。傳曰,知道。
具鳳瑞啓曰,滿將明曉發行云。日次問安承旨,若於闕門開後進去,則必有未及之患,在外承旨,自其家,乘曉進去,何如?傳曰,滿將早發云。承旨。缺三四字
金堉,以接待所言啓曰,滿將卽送旕石於領府事處,譯官一員差定,使之率去之意,敢啓。傳曰,知道。
又以接待所郞廳,以領議政意啓曰,今朝李旕石,忽然來到臣家。臣念此輩,來訪私家,缺三四字勢,亦不可拒,招之使入,則傳滿將之言曰,此處驛馬頗好,願以㺚馬在義州者,相換云。臣曰,一馬不關,而至於相換乎?答曰,滿將之意,不欲持去空物,必欲相換,須以此意,知委于平安監司缺三四字滿將出來時,一路頗有虧失之患,而缺三四字終始宣力,無事得達,願缺半行爲答而送之矣。驛馬缺半行長,則以高品付料,缺半行傳曰,依啓。
又以接待所言啓曰,滿將前後禮單,若干受之,其餘竝還出給,贐行銀一千兩,缺三四字使處置云。鞍具馬,亦爲出給,故姑爲留置,追送禮單,齎去譯官去時,當爲牽送之意,敢啓。傳曰,知道。
又以接待所言啓曰,旕石量給賞物,以表喜悅之意事,傳敎矣。敎之則渠自願勿爲受賞,而渠之四寸李天長稱名人,缺三四字方爲軍役,欲爲免軍,以保其一族云。固爲重難,而渠之所言,故敢啓。傳曰,依啓。
睦性善,以兵曹言啓曰,來十月爲始,元缺三四字帖抄置之空闕習炮,何如?傳曰,依啓。
又以軍器別造廳言啓曰,鳥銃五百柄造成鐵炭,極爲浩大,繼用無策,缺三四字道,輸送米布,艱難吹鐵,以爲缺三四字炭,亦爲前期措處,冬間缺三四字之患,而似聞其處事情,雖有缺三四字炭軍,然後,乃可就役云,令兵曹百名定給,俾成大役宜當,敢啓。傳曰,依啓。
傳于睦性善曰,內用米布,自內需司輸送缺入去,未知何故耶?問于兵曹,以啓。
睦性善啓曰,明日訓鍊院武科殿試時命官,何大臣進去乎?敢稟。傳曰,無故大臣進去。
又啓曰,明日訓鍊院武科殿試時,兩司長官進去之意,招言之,何如?傳曰,知道。
金堉啓曰,明日武科殿試時試官,命招後,稱病不進,請推考。傳曰,依啓。
朴守弘啓曰,大司憲李顯英,執義鄭致和,避嫌退待,掌令朴安悌,持平李克仁在外,掌令一員未差,持平李䅘病,今日監察茶時之意,敢啓。傳曰,知道。
酉時,日暈。夜三更,西方有氣如火光。郞廳權崇校。郞廳愼基敬書。
上在昌德宮。停常參·經筵。
下直,宜寧縣監鄭詩。
政院問安。答曰,知道。
藥房提調南以雄啓曰,缺答曰,與昨無異。
行大司憲李顯英,大司諫鄭廣敬,司諫成以性啓曰,宮掖間妖邪之變,或有於前代,而未有如今日之巧且慘者也。大內至近之地,缺則凶穢之物,雖自外入,下手埋瘞,決非外人所爲,亦非一人容力。至於褥縫之隙,潛投毒穢,則尤非下賤服役者,所可行計,在外主張,必有其人,而不鞫內應,從何摘發?臣等,方以不得請爲痛,而聖批反以所論爲過。自古遭非常之變者,有非常之處置,然後方可以掃除禍根,無日後潛滋之心。請依當初賓廳啓辭,尙宮以下,盡付有司,按問得情。且令該掌,另擇謹愼女侍,以新宮闈間〈一〉番給使之任。答曰,已諭。
大司諫鄭廣敬,司諫成以性,正言成楚客啓曰,金自點·沈器遠忘君負國之罪,在所不赦。臣等將一國輿情,有此論列,而聖批一向牢拒,臣等竊惑焉。孤城月暈,朝夕且陷,每夜攀一點寒烽,以望援兵之至,而兩人身爲元帥,避入山谷,惟恐其不深,終不赴君父之急。國人皆曰可誅,而殿下不聽,國人皆曰不可赦,而殿下不聽,殿下雖愛此兩人之功,獨不念拂國人之心者,何哉?當誅而不誅,自竄而放歸,失律之中,又失律焉。目今國事日艱,前頭之事,有不可勝言者,而兩人之罪,如是輕貸,則設有不幸,孰肯有舍生而就死者哉?決不可以前日之功,有所容赦,請亟收放歸田里之命。鍾城府使李楘,年迫七十,衰病已極,筋力精神,定非出塞之人,臣等之請收成命,非爲私也。楘之今年六十八矣,去七十纔二歲。設令方在塞外,曾以經幄之老臣,猶當蒙入塞之恩典,今豈可遠赴數千里,而使之死於絶域哉?而況北關重鎭,爲任甚緊,脫有緩急,衰病垂死之人,尙可以乘障禦侮乎?決不可仍令赴任,請還收李楘鍾城府使之命。答曰,已諭。以上燼餘以下缺
京畿監司書目,延署察訪尹㻩,慶安察訪朴修,病重,竝只罷黜事。
左承旨朴守弘上疏。大槪,承命往來之際,落馬重傷云,遞職名事。入啓。
政院啓曰,陽陵許,殿試試官命招後,稱病不進,請推考。傳曰,依啓。以上朝報
上在昌德宮。停常參·經筵。
政院問安。傳曰,知道。
藥房都提調崔鳴吉,提調南以雄,副提調李基祚啓曰,夜來風勢甚緊,伏未審,聖候何如?敢稟。答曰,已言于醫官。
午時,受鍼。
受鍼後,政院·二品以上問安。答曰,知道。
下直,安城郡守李□益。
淸國冊封王世子書,有國有家,每須繼體之胤,以嫡以長,克遵封建之章,缺缺名應預定,玆爾△△,朝鮮國王△△長子也。缺淸朕,方撫定外藩,旣有其父,必樹其子,特賜誥命,封爾爲朝鮮國王世子,爾其忠孝宅心,□謹缺不墜藩封之緖,永享帶礪之章,爾其欽哉。勿負朕命。
睦性善,以禦營廳言啓曰,自前則本廳軍兵入番之數,僅八百餘名,故只把摠三員,哨官六員矣。今冬則加數,竝一千一百餘名,不可無千摠,千摠一員,及哨官加出之意,敢啓。傳曰,依啓。
金堉,以吏曹言啓曰,政事曾以臺諫有闕,取稟矣。新恩政事,何以爲之?敢稟。傳曰,明日爲之。
又啓曰,都摠府郞廳來言,入直夜巡檢之意,敢啓。傳曰,知道。
夜二更,客星移在參星左足下,距三四尺許,下掩無名星,漸移南方,大如金星,狀如紛絮。四更,流星出參星下弧星上,狀如鉢,尾長六七尺許,色赤,光照地。
受鍼入侍,藥房都提調崔鳴吉,提調南以雄,副提調李基祚,假注書鄭麟卿,記事官李天基·朴長遠。醫官李馨益進曰,症候今則,何如?脹候,寒熱往來之候,無加減乎?上曰,脹候,比前稍減,畏寒之症,只開內窓,外戶則尙未開耳。馨益曰,足指浮氣,何如?若履堅靭之物,則痛勢若何?上曰,自前襪子窄狹,則仍痛矣。近日雖如廁之時,不着鞋子,只踐柔軟之物,故不痛耳。上曰,再爲察色,以驗靑色有無。李馨益·柳達進曰,面上浮氣差愈,靑色亦減矣。上曰,知道。以上出燼餘日記
上在昌德宮。停常參·經筵。
下直,高城郡守權曗,玉果縣監李榮元,安峽縣監閔鎬。
政院問安。傳曰,知道。
有政。吏批,判書李景奭進,參判李敬輿進,參議李景義進。
兵批,判書李時白進,參判金光炫病,參議韓亨吉進,參知李省身病,左承旨睦性善兼進。
吏批,以柳爲掌令,朴守文爲正言,李行遇爲執義,□□□爲良才察訪,金景杓爲延曙察訪,慶厚□□□山府使,李恪今加通政,以金聖長爲典籍,□□□□主簿,朴安復爲司饔直長,金來長□□□,崔寏爲典籍,鄭昌胄爲承文正字,洪處大爲□□□,□大裕爲大靜縣監,柳大華爲承旨,成□□□□□□爲監察,崔基恒爲宗廟令,柳德昌爲典籤,□□□爲濟用奉事,李明漢爲江原監司,金克銑爲慶安察訪,□□達爲司成,許檍爲軍器僉正,左承旨睦性善,右承旨具鳳瑞,左副承旨金世濂,右副承旨金堉,同副承旨柳大華,兼春秋三,南昌瓘·金坰·崔文湜,以金穎爲司圃別提,任忠幹爲遂安郡守,金尙貴爲金郊察訪,李袤爲禮曹佐郞,李植爲承文提調,金靈爲石城縣監,權以伋爲四山監役,李顯達爲僉知,金瀅爲訓鍊正,習讀二,朴信生·邢承尹,以金禮正爲僉知,金體乾爲慶尙左水使,朴敬止爲訓鍊副正,朴夢詹爲武兼宣傳官,朴敬爲慶尙左水虞候,朴敏爲都摠經歷,朴守弘爲大護軍,鄭致和爲副司直,安時賢爲副司直,尹瀁爲司果,金始蕃·李沈爲副司果,洪世忠爲僉知,李慶源爲訓鍊副正,李震英爲武兼宣傳官,李正英爲司正,宋士豪爲武兼宣傳官,黃緝爲副摠管,僉知單兪省曾,副司直洪世忠。
兵批啓曰,慶尙左水使箇滿當次,今政差出,而擬望之人乏少,以本道守令,可合人竝擬,何如?傳曰,依啓。
藥房都提調崔鳴吉,提調南以雄啓曰,夜來聖候,何如?敢稟。傳曰,與昨一樣。
行大司憲李顯英,行大司諫鄭廣敬,司諫成以性,正言成楚客啓曰,請依當初賓廳啓辭,尙宮以下,盡付有司,按問得情。且令該掌,另擇謹愼女侍,以新宮闈間一番給使之任,措語見上答曰,勿煩。
行大司諫鄭廣敬,司諫成以性,正言成楚客啓曰,請還收金自點·沈器遠放歸田里之命。措語見上請還收李楘鍾城府使之命。措語見上答曰,不允。李楘事如是堅執,尤爲過當,更勿煩瀆。
具鳳瑞,以備邊司言啓曰,卽見謝恩使狀啓,則勅使初旬間發行之言,似爲的實。接待諸事,速爲料理,俾無不及之患宜當,以此,分付都監,何如?傳曰,允。
金堉,以戶曹言啓曰,勅使三行,今月初十日登程,狀啓忙迫之狀,甚於前日。且以事勢度料,滿將入去,庶有東宮出來之望,若然則稱以護行,別有陪率,必不止於元定三勅而已。接待諸事,將至浩大,而臣曹,前勅使經過後,各道歲入,從省約缺數字以所餘,推移用之,元不分定雜物,則七十餘缺一字全減,而意外滿將之行,又經一勅使,銀兩禮單膳物,各缺數字數,幾至減半。今若三四勅使,多率頭目,猝然而至,則銀幣諸具,無以成形,極爲渴悶。臣等議於廟堂,以緊用雜物,不足之數,磨鍊加分定,單子啓下後,行會各道,以爲及時上送之意,敢啓。傳曰,知道。
金堉,以迎接都監言啓曰,都廳柳碩,落傷重病,不能供職,不得已改差,其代宗簿寺正朴安孝差出。米麪色郞廳柳爲臺諫,代以兵曹正郞沈澤差出,儺禮郞廳,司僕寺僉正李,盤膳色郞廳,副司果尹瀁差出之意,敢啓。傳曰,知道。
具鳳瑞啓曰,都承旨李基祚病,右副承旨金世濂病不來,左承旨朴守弘陳疏受由。兵吏批政廳,何承旨進去乎?敢稟。傳曰,右承旨進去。
睦性善,以吏批言啓曰,今番講經儒生,優得分數,而會試見落者頗多,在前如此之類,啓達除職者,比比有之。今此儒生中百執事可合者,爲先除職,何如?傳曰,允。
具鳳瑞,以兵批言啓曰,臣曹不知柳後聖之已爲下鄕,頃日政,僉知擬望蒙點矣,今聞病重,未易上來云,請改差。傳曰,依啓。
又以都摠府言啓曰,去夜發遣郞廳,闕內各處摘奸,則正兵朴龍·金戒生·金京立·林金伊汗等,無緣闕直。忠壯衛鄭承得,忠贊衛洪守·許具,正兵梁福·姜戒生·安禮元·金唜男·朴日男·田戒明·安承天·徐應龍者,軍裝有頉,極爲駭愕,依前例,自本府從輕重科罪,何如?傳曰,允。
又以備邊司言啓曰,行護軍李植,本司堂上差下,何如?傳曰,允。
又以兵曹言啓曰,近日紀綱解弛,私意大行。再昨武科殿試,付甲科黃寧,第三第四矢連爲邊中,試刪載錄之後,監試官武臣兼宣傳官吳大顯,以西邊張文顯所中樣,書案以上,極爲駭愕。命官以下相議,令臣曹施罰,吳大勳汰去,何如?傳曰,拿推。
金堉,以承文院官員,以都提調意啓曰,行護軍李植,本院提調差下之意,敢啓。傳曰,知道。
具鳳瑞啓曰,同副承旨方在忠淸道忠州地,斯速上來事,下諭,何如?傳曰,允。
以內官衣資盤纏單子,傳于具鳳瑞曰,元盤纏外,加給。
睦性善,以吏批言啓曰,新除授石城縣監朴徹,累度呈狀于本廳曰,此何等時,而敢爲稱病之計哉?自數字缺風病,人所共知。日寒之後,左邊手足,惠不收用,顧此病狀,決非旬日內所可差愈。當此多事之際,趁不赴任,缺五六字再呈,斯速處置云,朴徹素有善治之名,故當初呈訴,題以調理赴任,而今又呈狀如此,似無赴任之期,改差,何如?傳曰,依啓。
左承旨朴守弘疏曰,伏以臣於再昨之疏,已盡危苦之忱,未許恩遞,反降濫謝,臣兢惶踧踖,罔知攸措。臣雖愚劣,亦知分義,當君父靜攝之日,豈臣子言病之時?而臣病臣勢,旣切且迫,冒昧萬死,敢陳再章,臣之罪戾,鈇鉞難逃。臣自直所,曳出之後,日漸危急,左脚右脅,盡爲浮傷,四肢百體,靡不酸痛,瘀血盈腸,喘息短促,精神昏迷,氣力委頓,一粒不入口,于今四晝夜。時月之間,斷無調治之望,近密之職,且非曠閑之地,臣之進退,益甚狼狽。伏願聖慈,俯察微悃,亟遞臣職,千萬幸甚,臣無任激切屛營之至,謹昧死以聞。踏啓字以下。
夜一更,流星出三星上,入天廏星上,狀如鉢,尾長七八尺許,色赤。二更,客星隱見雲間,不得詳候。三更,客星移在井星度內,天矢星上,距一尺許,大如金星,狀如紛絮,芒色似盛,微有向西之氣,漸移南方。
迎接都監啓曰,勅使先聲已到,似甚飄忽,不無急迫之意。修理軍·差備軍,驛馬·刷馬等事,令兵曹從速料理之意,敢啓。傳曰,知道。以上出燼餘日記
上在昌德宮。停常參·經筵。
政院問安。傳曰,知道。
藥房都提調崔鳴吉,提調南以雄,副提調李基祚啓曰,夜來聖候,何如?敢稟。傳曰,諸症漸減。
執義李行遇啓曰,臣以月課,未及製進,方在應推之中,決難仍冒於風憲之地,請命遞斥臣職。答曰,勿辭。
受鍼後,政院·藥房·二品以上問安。傳曰,知道。
行大司憲李顯英,行大司諫鄭廣敬,司諫成以性,正言成楚客啓曰,請尙宮以下,盡付有司,按問得情,另擇謹愼女侍,以新宮闈間一番給使之任。措語見上答曰,已諭。
行大司諫鄭廣敬,司諫成以性,正言成楚客啓曰,講還收金自點·沈器遠放歸田里之命。措語見上請還收李楘鍾城府使之命。措語見上答曰,已諭。
行大司憲李顯英啓曰,執義李行遇,以避辭見上引嫌而退。前任時,推考之事,若爲憲府之官,則不參於査勘之坐,已有舊規,不可以此引退,請命出仕。答曰,依啓。
執義李行遇出仕。
具鳳瑞啓曰,臺諫,以處置事來詣,而史官一員未備之故,缺四五字草還,事甚未安,請當該預備推考。傳曰,依啓。
朝廷啓曰,臣等,曾以宮人拿問事,累日陳請,聖批每以勿煩爲敎。雖若未快於群情,或冀因此而發,只竢明命,爲日已久,至今寥寥,未有處分。國人之惑,滋甚而未已,又何敢以煩瀆爲嫌,而遂止不言乎?凡臣等之爲此言者,非謂一宮姬侍,盡與此謀。但以大內妖變,若是狼藉,則凡處殿下之宮中者,俱未免不謹奉職之罪,竝被刑誅,不爲過濫。況凶人情態最難覺察,未必不在於親近可信之中。而群居昵處,耳目相接,積日累月,機易露,依俙聞覩之間,得其可疑之狀者,應不止於一二人。而權力所在,則恐致反坐,證驗不明,則難於輕發,初未卽告,則後更懷疑,揆諸理勢,自應如此。今若竝付有司,一一按問,彼見必死之刑,宜有幸生之望,仍開首實之路,以示祝網之仁,則事端自露,玉石易分,罪人斯得,王法可行。且其終諱不言,是乃自就死地。夫身處宮中,而不謹侍奉,致有此變,與心知奸狀,而有所畏難,不肯直告者,論以春秋大義,皆在應死之科。參酌處斷,掃淸宮闈,更選良家,充補女官,申嚴閹寺之守,永終交私之跡,內外斬斬,各遵厥職,奚但防患於一時,亦將垂福於來世。捨此不圖,而一向依違,保安虺蜮,爲他日罔極之禍。豈但止於咀呪一事而已哉?伏願聖上,更加惕念,早賜兪音,以副臣等區區之望。答曰,摘發不易,時未書下,卿等退而竢之,姑勿煩瀆。
再啓曰,伏覩聖批,以退竢爲敎。臣等固當遵依聖敎,以待處分,而但念,臣等於今日之事,忘煩號籲者,實出於輿情之悶鬱,而竝請拿問者,亦慮夫摘發之未易,缺數字者,欲發可疑之人,而可疑之人,未能易得,退以時日,則其爲後患,復如何也?兇人之事,雖出於幽暗陰祕之人,而亦在於離群獨處者所爲,且其逞計久矣。用物無數,雖未必目覩其事,耳目之所相接,迹影之所相及,必知其實情,而不敢輕告。豈無其人,無論可疑與不疑,缺數字司,一一按問,則首告者有必生之路,涉冤缺數字玉石分,而罪人得,群情釋,而王法行矣。如或當斷不斷,缺數字兇賊無至,益肆其妖。安知日後蕭墻之憂,反有甚於今日者乎?爲今之計,必須先肅宮闈。而先肅宮闈,莫如俯詢群情,一番痛洗,別選良家謹愼女子,以備缺數字宮闈有肅淸之美,而永巷無兇人之患,請亟賜乾斷,以副群下之望。答曰,已諭。
李基祚,以敦寧府言啓曰,本府典僕中別入屬者二人,守僕入屬者二人,或移於他司,斜付者有之,變亂時逢賊被虜者亦多,時存不過數人,常時使喚,猶患不足,至於擧動多事之時,不成模樣。今者府奴代堯者,謀避本府之役,又屬於宗廟守僕,府中之事,漸至無形,揆之事體,殊甚埋沒,不得不據實陳啓,上項府奴代堯,守僕減下,還屬本役,何如?傳曰,依啓。
金堉,以迎接都監言啓曰,勅使先聲已到,各色措辦,日勢忙迫,郞廳各一員加出,別單,書啓,使之察任之意,敢啓。傳曰,知道。官員一依夏間勅使時例,差出,可也。
以備邊司,慶尙道鹽盆單子,傳于具鳳瑞曰,當初啓下單子,入之。
金堉,以禮曹言啓曰,來初八日文武科放榜,依近例,以權停禮磨鍊擧行之意,敢啓。傳曰,知道。
具鳳瑞,以備邊司言啓曰,本司郞廳職務,比他最苦,故自前仕滿十五朔者,參下則六品遷轉矣。宣傳官朴鳴漢,以本司郞廳,仕滿十五朔,依例六品陞敍後,令該曹捧承傳施行,何如?傳曰,依啓。
領議政崔鳴吉,右議政沈悅箚曰,伏以臣等,以李楘之事,有所箚陳,而及承聖批,以施惠北民爲敎。始知箚辭,有違聖旨,心懷惶恐,不敢再瀆,以至于今。意謂,諫院之啓,必蒙允許,而今旣不如所望,則是於用人之缺四五字有所未盡處,臣等雖欲終默,亦不可得也。李楘之淸白善治,明主知之已審,缺十餘字外任之狀,諫院之亦非誣也。缺十餘字遠投荒裔,不死於中路,則必死於任所,缺七八字況滿六十五歲者,不得爲守令者,自有祖宗朝令甲,今此除拜,未知於政體何如也。伏惟聖上,以寬仁爲治,而其在名疏,尤加護惜。雖或有罪,略施譴罰,旋卽收錄,聖德厚渥,浹人肥髓,艱虞之會,所恃者只此。而至於今日,忽有癸亥以來數年間所未有之事,則下情之鬱歎,庸有旣乎?如或以字牧爲重,成命難改,則稍移南路近,暫遠北塞,保重儒臣,蘇復疲民,豈不爲兩得其宜乎?臣等,非敢有私於李楘,誠惜聖朝擧措,一有失當,將使廉吏知懲,有情皆懼,而言責之臣,亦不得其職,則貽累聖朝,所關非細,故不避煩瀆,冒昧陳之,伏願殿下垂察焉。取進止。答曰,省箚具悉。箚辭當勉從焉。
夜四更,流星出女御星,入東方天際,狀如甁,尾長五六尺許,色赤,客星,在井星度內,宮星下,距尺許,大如金星,狀如粉絮,芒氣微有向西之氣,漸移南方天際。五更,流星出婁星上,入軒轅星下,狀如鉢,尾長七八尺許,色赤,光照地。
正言□□□啓曰,□□□□□□□□□□。
上在昌德宮。停常參·經筵。
政院問安。答曰,知道。
藥房都提調崔鳴吉,提調南以雄,副提調李基祚啓曰,夜來聖候何如?敢稟。傳曰,與昨無異。
行大司憲李顯英,行大司諫鄭廣敬,執義李行遇,司諫成以性,正言成楚客啓曰,請尙宮以下,盡付有司,按問得情,另擇謹愼女侍以備間,一番給使之任。措語見上答曰,勿煩。
行大司憲李顯英,執義李行遇啓曰,同副承旨柳大華,素無名稱,且無履歷,曾爲守令,多有不謹之誚,實不合於出納之任,請命遞差。僉知柳後聖,發身微賤,濫躋頂玉之班,所當感激天恩,益盡其所知,而玉候未寧之日,不辭於朝,不言於提調,任意退去,其爲情狀,極爲痛駭,請命拿問。頃日客使之行,延曙·良才察訪,一時逃避,雖有拿命,旋卽蒙宥,未盡懲治之典。曾未數月,畿驛察訪三人,或受由不來,或呈病不出,必期見罷,如此不已,則殘敗馬官人,皆掉頭,國家將無以設官治事,極爲寒心,不可尋常罷黜而止。前延曙察訪權搏,前良才察訪尹㻩,前慶安察訪朴修,竝命拿推,依法治罪。答曰,依啓。柳大華旣已除授,不可遞差,柳後聖推考。
行大司諫鄭廣敬,司諫成以性,正言成楚客啓曰,請還收金自點·沈器遠放歸田里之命。措語見上答曰,予意已諭,勿爲堅執。
二品以上啓曰,玉候靜攝之日,臣等之更爲籲呼,豈得已哉?誠以蕭墻之憂,甚於寇戎,切迫之災,將至剝床,缺四五字以下腐爛答曰,雖付有司,亦難區別,更思可據之端,何爲疎闊之論?
朝廷二品以上再啓,措語腐爛答曰,洪武故事,似是過擧,已嫁之女,亦無還入者矣。
金堉,以內醫院官員,以都提調·提調意啓曰,食治之補養,莫如駞駱粥。太僕,屯農處,適有乳雌,已爲牽來本寺,而未有傳敎,不敢供進云。此非農時,別無用牛之處,許令依例供進宜當,敢啓。傳曰,知道。
以戶曹,勅使迎慰雜物磨鍊單子,傳于睦性善曰,去夏時,雜物單子,入之。
具鳳瑞啓曰,近來撥上文書遲滯之弊,甚於昔年,亦可見紀綱之一變矣。臣頃者,承命往來於海西初面,其時各撥軍人,齊訴馬前曰,沿路列邑之私札,及上司論報之文書,皆令撥軍傳致。至於西來狀啓,則無論時急與否,所經各官,一樣拆見,或下吏輩,因事往還者,亦奪騎撥馬,以此之故,諸處撥幕,立待元馬之外,撥軍等,私費價物,雇立他馬,將不得支堪云。非但此也,邊上事機之洩露,小民訛言之胥動,亦未必不由於此。請令備局,或發遣郞廳,不時摘奸,嚴立事目,另加禁斷。傳曰,允。
金堉,以禮曹言啓曰,勅使來時,則本曹事務,比前尤劇,郞廳勢難暫離,而郞廳六員內,許檣,以黃腸木敬差官,出使已久,李惟遠,受由下鄕,佐郞金善英,率朴明榑致祭官出去,蔡聖龜,方爲延接都監郞廳,李袤,時在禮山地,未及上來,只有正郞李萬彦。勅使時凡干儀註,迎接文書等事,專掌爲之,而又差迎接都監郞廳,他無察任之員,李萬彦都監郞廳改差,何如?傳曰,依啓。
又啓曰,以勅使各處迎慰使單子。傳曰,平安道迎餞慰使,備局回啓公事,相考差出事,傳敎矣。當初回啓內,南斗瞻可爲義州迎慰使,孫泌可爲定州迎慰使,安州·平壤兩處,則白牌來後,猶可及送云云,而勅使之行,恐或忙迫。今日通議備局,則大臣以爲,義州·定州,則仍前所定,安州·平壤,更爲差出云,故如是差出,竝兼迎慰之事矣。傳曰,依前下敎。平安監司狀啓回啓,相考以啓。
金世濂,以備邊司言啓曰,前日以本司草記。傳曰,知道。魚鹽之數,多寡不同,參酌加減,使彼此俱便,而其中賜牌之處,勿爲遷動。且斜水之地,則還給不可,本司堂上中,曾經統臣,兩湖兵使諸臣相議,各量用度殘盛,鹽盆多寡,酌定加減云。元數不多處,則或沒數給之,賜牌之處,令該曹査出處之,漁船鹽戶,被傷公私,不一其端,而至於斜水一事,尤爲無據,沿海之民,怨毒益深。聖明特見民情,有此下敎,誠爲幸甚。以此知委中外,着實奉行,其或不遵聖敎,冒禁占奪者,摘發重治宜當,其漁箭鹽盆,分給各營之處,更爲別單書啓之意,敢啓。傳曰,知道。當初査問之擧,意在量宜還給,非欲奪之也。今番酌定中,加減之數,似或未盡,忠淸兵·水營及慶尙兵營,一依元數,還給本營,勿爲加減,似爲得宜也。且統營所給,厥數過多,量減磨鍊,其餘苔田寺刹之類,姑依近例,置之,可也。
金堉,以禮曹言啓曰,勅使先聲已到,而玉候方在調攝之中,勢難親展郊迎之禮。仁政殿受勅節次,亦多陟降,竝就議大臣,郊迎奉勅儀註,以大臣率百官擧行,而勅使入京後,各項宴禮,亦以大臣進參事,磨鍊之意,敢啓。傳曰,知道。
又以迎接都監言啓曰,各色郞廳,各一員加出,使之察任事,傳曰,知道。官員,一依夏間勅使時例,差出可也事,傳敎矣。都監各色,七處中,軍色宴享雜物應辦四員,則以多事,故郞廳各三員,米麪·盤膳·儺禮三色,則各二員差出,丁丑謄錄如是,故夏間勅使時,亦依此差出,而儺禮色則減一員,只差一員矣。臣等今番差出時,伏念頃日有不緊官吏,量減之敎,而事之成就,在於善察之如何不在於員數之多寡。以軍色等四色,郞廳三員所出之處,竝以兩員差出,比夏間勅使時,則減四員之意,敢啓。傳曰,知道。
又以迎接都監言啓曰,今此儺禮色所屬才人等,上送事,日字甚迫,依前例,發馬行會,然後庶可及期上來,發馬之意,敢啓。傳曰,知道。
金世濂,以刑曹言啓曰,許謙益·安夢虎等,加刑事,命下,而自前,係干殺人罪囚,拷訊之際,堂上必須齊坐同推,乃是流來按獄之體,而判書洪靌,不得參坐,參議南斗瞻,以餞慰使,方在平安道。待參議回還後,加刑之意,敢啓。傳曰,知道。
兵曹參判金光炫疏曰,伏以臣之痛切悶迫之情勢,已達於前疏,重以有坐累之嫌,尤不敢抗顔於朝列,而此皆未暇言也。所患胸腹之疾,轉輾增劇,不得供職者,今及半月,本曹事務,至煩且劇,安可帶職調病,一向瘝曠,而不爲之自處乎?痛苦于中,心所不安者,有甚於疾病,不得不復冒萬死,大聲而疾號焉。萬一所患,或可以自力所帶,或是閑漫,則當此玉候未寧,受針靜攝之日,何敢不避煩複,瀆擾至此哉?不但臣身狼狽,公事亦多曠滯。伏願聖慈,俯察悶迫之情,亟許鐫免,以幸公私,臣不任戰灼祈懇之至,謹昧死以聞。踏啓字以下。
金堉啓曰,柳後聖推考事,命下矣,臺諫方以拿鞫論啓,推考承傳,不得捧之之意,敢啓。傳曰,知道。
辰時,日暈兩珥。自巳時至未時,日暈。申時,日暈左珥。夜四更五更,天氣淸明,而客星行度甚速,入于南方,所在星度,不得看候。以上出燼餘日記
上在昌德宮。停常參·經筵。
下直,助羅萬戶李德守,馬梁僉使崔應祥。
藥房都提調崔鳴吉,提調南以雄,副提調李基祚啓曰,夜來聖候,若何?敢稟。答曰,已言于醫官。
藥房再啓曰,前入補中行濕湯,今日當爲畢進,故更與諸醫相議,則以爲此藥,似不爲無效,加進十貼,更觀聖候,而處之宜當。且當歸龍葵丸,性味苦缺數字冬節,不必連爲進御,諸醫之議,皆如此,故敢此竝稟。答曰,依啓。龍葵丸,限今月,欲爲連進矣。
政院問安。答曰,知道。
正言成楚客啓曰,凡停啓之際,簡通同僚,古例然也。前鍾城府使李楘,旣因大臣啓辭,已爲蒙遞,本院之啓,亦宜停止,而臣意以爲,如此之事,雖不相通,似或無妨,故不爲簡通,而率意停之矣。今聞物議,皆以爲不通於同僚,而不出於朝報,有違常規,而且無相敬之意,爲非云。臣之昏謬不察之失,在所難免,何敢晏然仍冒乎?請命遞斥臣職。答曰,勿辭。
具鳳瑞啓曰,正言成楚客,再啓煩瀆,退待物論云矣。
受鍼後,政院·二品以上問安。答曰,知道。
行大司憲李顯英,行大司諫鄭廣敬,執義李行遇,司諫成以性,掌令柳,正言朴守文啓曰,今日宮闈之變,誠前古所未有之事也。必有元惡大憝,潛伏於肘腋之內,誅討之典,豈容少緩?當玉候未寧之日,臣等之日來瀆擾者,實出於春秋之大義也。大內給使之輩,不謹扃鐍,不謹伺察,致此慘切之變,則雖盡置之重典,良不爲過?況兇穢之物,在在狼藉,決非一二人一朝一夕之所爲,亦非若干杖斃者所獨逞兇,蓄謀旣久,則與知必廣,根柢旣深,則枝葉必多。雖在幽暗之中,而幾微之動,豈無見知之人乎?幽陰之性,雖昧大義,不能發告,淑問之下,情態自別,端緖旣露,則本根可尋,玉石之焚,非所當慮也。家鷄圈豚,不充庖廚,則積年侍湯之人,一朝驅之於刑杖箠楚之下,竊想聖德至仁,有所不忍,而其如凶惡之徒,竊笑於左右,醞釀禍亂於他日,何哉?傳曰,小不忍,亂大謀,聖人垂訓,炳如日星,豈非今日之可法者乎?請加三思,勉從庭請,快賜一兪,以答臣民之望。答曰,毋庸堅執。
行大司憲李顯英,執義李行遇,掌令柳啓曰,請同副承旨柳大華遞差。措語見上僉知柳後聖,發身微賤,濫躋頂玉之班,所當感激天恩,益盡所知,而當玉候未寧之日,不辭於朝,不告於提調,任意退去,其爲情狀,極爲痛駭,不可尋常推考而止,請命拿推。答曰,已諭,柳後聖旣已推考,不必深治。
行大司諫鄭廣敬,司諫成以性,正言朴守文啓曰,請還收金自點·沈器遠放歸田里之命。措語見上正言成楚客,以避辭見上引嫌而退。所論之事,旣蒙允於大臣之前,則停啓與否,非所當論,不爲簡通,有何所失?請正言成楚客出仕。答曰,依啓。金自點等事,不允。
二品以上啓曰,臣等之請,其可已乎?得請則王法行,而兇賊有所懲矣,不得請則王法不行,而兇賊無所懲矣。臣等之請,其可已乎?昨日啓辭所引洪武事,雖臣等之意,亦非敢謂必如是而後,可也。特以明夫遭不測之變,處之不可以常道也。咫尺凝嚴之地,恣行鬼蜮之謀,毒穢之投,遍滿內外,兇人所爲,狼藉此極,宮庭之間,耳目甚多,得肆之地,幾則易動,豈無暗覺於當時,只悟於後日者哉?若是而乃無從容鉤得於平問之中,竊斧之形,誠所難免,而含沙之跡,得以易混,日後之慮,庸有旣乎?槪以王法斷之,則屬諸缺數字以致兇人逞妖,至於此極,而曾莫之伺察,則爲宮人者,難免其責矣。今日治此獄之道,休論甲乙之可疑,尙宮以下,付諸有司,而按問然後,罪人庶可得,而兇賊知所懼矣。伏念兇人之混處,實由宮禁之不嚴,要嚴宮禁,亦無他道,盡袪此類,一洗舊染,別選端良,以充女宦,則宮庭肅然,無復陰邪之間其間矣。此豈可以尋常處置哉?若不一大治之,深恐後不可悔矣。念及於此,不覺心寒氣短。伏願聖明,夬斷而行之,以副群下之至望。答曰,予意已諭。
再啓曰,臣等瀝血之請,爲宗社也,爲聖躬也,而誠未格天,一向牢拒,上下之情未同,宮府之體不一,其何以救已著之患,而杜將來之禍?大抵,人主之心,必廓然大公,無一毫偏係之意,然後明睿所照,物無遁形。若使方寸虛明之地,少有纖芥之私,得以留着於其間,則群陰衆慝,有所負倚閉藏,而王法不得行矣。玆豈非聖上之所當深省者乎?況臣等,所欲治者,在於典守之人,而又開自首之路,以爲得情之端,則實非洪武盡誅宮人之比,而聖上之遲疑至此者,無乃係慈之私,有所未盡袪,而虛明之地,猶不免纖毫之蔽故耶?臣等之所以私憂竊歎,而不能自已者也。人心之歸仰,宮壼之淸肅,在殿下一擧措之間。伏願聖明,俯諒臣等,爲聖躬,爲宗社,深切之誠,快賜允兪,以答中外臣民之望。答曰,毋煩
二品以上別啓曰,卽者,伏覩下政院之敎,旬間欲爲還御于昌慶宮,臣等不勝憂慮。求諸他所,亦未得可合處,此聖上所以欲爲還御,而但昌慶之不合還御之意,前日亦嘗陳達矣。今承下敎,孰不爲之憂乎?如不得已,則姑以昌慶宮之政院·玉堂·摠府·藥房等處,旋作移御之所,似合今日事宜,令該司趁卽修理,何如?答曰,不允。
行副提學金槃,校理南老星,副修撰趙重呂等,伏以國家之禍,莫甚於丙·丁之亂,而今日之憂,有倍於丙·丁,聖人之戒,惟存於蕭墻,而今日之變,又起於蕭墻,至於宮闈至嚴,而邪穢之物,埋於四方床褥至近,而行兇之迹,靡所不至,則主張元惡,必有其人,而包藏之巨慝,亦必竊抃於殿下之左右矣。鬼蜮之情狀,雖極難明,訊問之擧,寧容少緩乎?今玆不測之變,前史所無,而使古先哲王,不幸而遭此變故,則其所以處之者,決不應若是其遲難也。內外相應,蓄謀旣久,在內之人,必先鞫問,然後按獄之體,庶有端緖,而難於的知,掩置不問,則罪人終不可得,而祖宗在天之靈,亦將憂虞於殿下矣。噫,含生之類,無故不殺,固是天地之大德,劓殄滅之,俾無遺育,亦聖王之至訓也。臣等忝居論思之地,雖不能以仁義之說,日陳于前,豈敢以淫刑好殺之言,以啓我殿下之心哉?日者賓廳之啓,有摘發可疑人之批,臣等聚首相議曰,陰邪之狀,終不逃於聖鑑之下,故有此丁寧之敎也。厥後,曠日彌旬,寂然無聞,臣等崩心摧骨,亦未知聖意之所在也。至於賓廳瀝血之辭,視之以疎闊之論,群情抑塞,無有罔極。設令兇變不涉於宮闈,則殿下必竝付諸鞫廳,一聽其究竟之如何而已。今則不然,以變出內庭之故,俱焚是念,而石混爲玉,姦宄難必,姦亦似忠,未定乎疑信之間,不忍乎取舍之際,此所謂當斷不斷,終歸於婦人之仁也。賓廳兩司,前後陳瀆,懇懇至此者,豈偶然計而然哉?百僚遑遑,擧國蹙蹙,臣等此言,實出於愛君憂國之誠,而王法當然,大義所在。伏乞聖明,快賜乾斷,亟從賓廳兩司之請,宗社幸甚,臣民幸甚。取進止。答曰,辨別玉石,實涉不易,從容處之,未爲不可。
金堉啓曰,以勅使各處迎餞慰使單子事,回啓。傳曰,依下敎。平安監司狀啓回啓,相考以啓事,傳敎矣。前平安監司閔聖俊狀啓,安州·定州迎餞慰使,缺數字之處,則江邊守令·邊將中可合人擇定,缺數字備局回啓,安·定兩處餞慰使,前已定奪,缺數字本道從便處置云。此則只擧安·定兩處,而不與平壤·義州,故昨日更議於備局,如是差出矣,聖敎如此。平壤·安州依監司狀啓,備局回啓之意,自本道從便擇定,亦似便當,何以爲之?敢稟。傳曰,依啓。
金堉啓曰,義州·定州·安州·平壤等四處禮單,今當先送,無領去之人,令兵曹定送禁軍,而非但一路夫馬之有弊,亦有虛疎之患,勅使差備譯官中一人,今將下去,其中崔泰慶·徐尙賢差定押去,似爲便當,敢啓。傳曰,允。
以刑曹白士哲等推考公事,傳于金堉曰,此非在京推問之罪,而該曹所爲如此,未知其故也。
金堉,以刑曹言啓曰,以刑曹白士哲推考公事。傳曰,此非在京推問之罪,而該曹所爲如此,未知其故也事,傳敎矣。當初白士哲·柳命性等所犯,令攸司依法治罪事,命下。捧承傳于本曹,而凡承傳罪人,係是朝官,則罪犯贓汚外,毋論輕重,姑先發緘推考進來,終移禁府,囚禁處置,乃是本曹流來規例,故如是入啓,致勤聖敎,不勝惶恐,元公事改付標以入之意,敢啓。傳曰,知道。
傳于金世濂曰,本月旬間,欲爲還御于昌慶宮,擇日以啓。
金堉,以內醫院官員,以都提調·提調意啓曰,鍼醫鄭晅,以瀋陽入送醫官,旣已受點後,以其私情,敢爲陳疏,已極不當,而及其特蒙恩暇,不思感激奔走,受由已過三十日,尙不上來,事甚可駭。姑先推考,令本道監司次知,督送宜當,敢啓。傳曰,知道。
又以備邊司言啓曰,以政院啓辭,近來撥上文書遲滯之弊,甚於昔年,亦可見紀綱之一變矣。臣頃者,承命往來於海西初面,其時各撥軍人,齊訴馬前曰,沿路列邑之私札及上司論報之文字,皆令撥軍傳致。至於西來狀啓,毋論時及與否,所經各官,一樣拆見,或下吏輩,因事往還者,亦奪騎撥馬,以此之故,諸處撥幕,竝待元馬之外,撥軍等,私費價物,雇立他馬,將不得支堪云。非但此也,邊上事機之洩露,小民訛言之胥動,亦未必不由於此,請令備局,或發遣郞廳,不時摘奸,嚴立事目,另加禁斷。傳曰,允事,傳敎矣。自前沿路各官,拆見狀啓,私札替傳之弊,本司嚴立科條,申飭禁斷,非止一再,而其弊猶滋,極可痛駭,自今更加嚴飭。如有現露者,繩以重律,不時發遣本司郞廳,摘奸撥路,亦令撥將,一一謄書,馳報本司之意,分付,何如?傳曰,允。
又以迎接都監言啓曰,都監各色應行諸事,例爲事目啓下,而今番則纔經勅使,別無加減之事,各項節目,不必續續書啓,一依前磨鍊擧行之意,敢啓。傳曰,知道。
左副承旨金世濂疏曰,伏以當此玉候違豫,受鍼進藥之日,大小臣庶,莫不遑遑罔措。其在近密之列,又與外庭有別,自外至於死域,十分危急,決不可以狗馬賤疾,上瀆宸嚴,臣誠强起供職,不敢請急,今累日月矣。宿疾旣痼,新症易作,乃於十餘日前,猝患喉痺舌痛,非蛾非繭,症勢極險。醫以爲,火症及臟腑,積熱所發,添劇於殿試入參,輾轉危重,以至今日,赤腫强硬,專廢食飮,熱毒上衝,頭背寒上戰,盡日昏倒,若疎若癡。今雖大加調治,已無旬月之內,可能痊復,失今不治,恐無可及。況臣前患左邊不仁之症,入冬轉劇,麻木頑痺,加以脅部,發作無常,鍼灸少緩,必致再傷。伏乞天地父母,憐臣悶迫之懇,遞臣職名,許臣調治。自今雖死之日,無非再賜之年,臣非不顧,呈告請解。如或區區之忱,不達於日月之前,而乃有若循例引疾之爲者,故不得不冒死自列,臣罪尤大,臣無任云云。答曰,省疏具悉。爾其勿辭,調理察職。
吏曹判書李景奭疏曰,伏以臣,以文衡不可仍忝之意,陳達于前席,而未遂危懇,冞增惶悶。今又煩瀆於靜攝之中,事極未安,而久叨重任,終覺難堪,不得更露危忱,冀得遞免。臣之愚計,豈專爲愚分而已?伏願聖明俯察焉。竊念爲任之重,孰如天官之長,而姑不强辭焉者,臣身雖病,不至僵臥,則此時退伏,義所不敢。今此兼帶文衡,有必辭之義,有可言之時,而徒以煩溷爲懼,猶復防賢,則非但微分之所不安,人亦謂之何哉?本職旣重,兼帶亦重,身都冒據,苟度時月,則鬼神忌盈,姑不暇論,不亦重貽僨事之憂乎?臣之苟度時月,亦已久矣。在初獲忝,本出承乏,而居然二年,屢叨主司之任,以其時言之,臣之宜遞,亦審矣。況臣素多疾病,重以遭經喪亂,精神都耗,迷忘之症,到今益甚。且被職事牽纏,未能致意於書奏,兀然餘一殼子,若是而能任文事者,未之有也。伏乞聖慈,天地父母,察臣忱懇,諒臣情勢,兼帶文衡之任,先賜遞免,不勝幸甚,臣無任云云。答曰,省疏具悉卿懇。卿其勿爲固辭。
具鳳瑞啓曰,以書箭官白士哲,擧子柳命性等,推考公事,朝因傳敎,發問該曹,旣見刑曹回啓文字,則姑先推緘云者,似乎不察矣。大槪,科場綢繆之迹,初非尋常罪過,而且其時試官啓辭,令攸司依法治罪云,則此豈在家推問之意哉?傳敎旣下之後,窘辭回啓,亦見執法之意,請該曹堂上·郞廳竝推考。傳曰,允。
夜五更,流星出句陳星中,入昴星上,狀如鉢,尾長五六尺許,色赤。
上御舊藥房,入侍,藥房都提調崔鳴吉,提調南以雄,副提調李基祚,注書李行源,記事官李天基·朴長遠,御醫崔得龍,鍼醫李馨益·潘冲翼·柳達,受燔鍼前穴及間穴,柳達下鍼,罷出。
受針後,藥房問安。答曰,知道。以上出燼餘日記
禮曹啓曰,傳曰,本月旬間,欲爲還御于昌慶宮,擇日以啓事,傳敎矣。令日官擇日,則今十月十七日前無吉日,同日雖似差遠,不得已以十七日擇啓之意,敢啓。傳曰,允。出禮曹謄錄
上在昌德宮。停常參·經筵。
下直,興海縣監許坵,軍威縣監李見龍,鉢浦萬戶權順謙。
政院問安。答曰,知道。
藥房提調南以雄,副提調李基祚啓曰,夜來受針後,聖候何如?敢稟。答曰,一樣。
行大司諫鄭廣敬,執義李行遇,司諫成以性,掌令柳,正言朴守文·成楚客來啓曰,昨日伏承聖批,以毋庸堅執爲敎。臣等以未蒙快許爲悶,而聖上以堅執爲過,臣等所語,是何等事?古昔咀呪缺四五字宮闈而肆行者,未有如今日之陰慘者。缺數字潛伏於肘腋之間,內外締結,而主張兇謀,誅討之擧,遷延時月,取得無期,群情悶鬱,擧國遑遑。臣等之請,實出於爲宗社討逆大義,而聖明視若尋常,盡心苦爭,循例批下,一向遲難。臣等非以內間給使之人,盡與此謀,掖庭侍衛,所幹何事,而晨夕出入之際,缺半行洒掃,使無前莫大之變,肆行於至嚴之地,缺半行若將此屬,出付有司,治之以法,諭以吐實免死,則平問之下,雖或隱諱,嚴刑在前,庶或發告,固知至德,預知於玉石之俱焚,而謀害聖躬,罪關宗社,則豈可以煦煦之仁,有所饒貸?惟克判斷,罔有後患,需爲□賊,明有古訓,請加三思,亟賜兪音。答曰,在內之人,似無網漏矣。
合司再啓曰,伏承聖批,以在內之人,似無網漏爲敎。臣等之惑,滋甚焉。兇穢之物,遍滿四闕,陰謀祕計,非一朝一夕,則此豈一二受杖見斃者,所獨爲哉?世道至此,人心莫測。安知鬼蜮之輩,竊笑於殿下所不疑之地,而殿下莫之察乎?大臣,殿下之股肱,而不允其請,臺閣,殿下之耳目,而不從其言,是殿下之重大臣待臺閣,反不如左右服御之人,臣等竊悶焉。臣等未知左右服御之人,皆盡忠信,而無一毫可疑之可疑耶?抑未知一時驅出,則以爲使令,不足於前耶?反復思量,未知聖意之所在也。今者遭千古所未有之變,而未免於婦人之仁。優游不斷,則無惑其暗滋潛長於隱微之中,而剝床之災,切近於身,則臣等雖欲將順聖意,臣子事君之道,缺半行春秋討逆之義,其敢少緩,決不可過信於難信之地,有所遲難,亟賜一兪。答曰,積以歲月,則一二人,足以爲之矣。
二品以上啓曰,凡爲人子者,其父母不幸,而及於水火,則狂奔盡氣,趁蹈而拯救之,此天理之當然也。今日宮闈之變,水火爲下,而聖候久失調攝,則臣民之痛,曷勝云喩?臣等瀝血陳請,而聖批每以已諭爲敎,臣等尤不勝悶鬱之至,益切神人之憤,禍根未袪,則無以防後日之患。此變豈是一二人所作爲哉?必有元兇大奸,潛伏於宮庭之間,交通內外,恣行凶逆,毒穢之物,狼藉宮闈。以春秋大義言之,則屬在內庭,不嚴扃鐍,不謹伺察之罪,固所難免。況變生寢褥,則倂手縫造者,缺半行變生竈堗,則職掌燒爨者,難免缺半行之,則同在一宮者,幾微之間,豈無伺察,而缺半行盡付有司,則恐有玉石俱焚之患者,實出於聖意之惻怛。臣等亦豈欲嚴刑峻鞫,以傷我殿下好生之德意哉?誠以不如是,則王法不得行,而兇謀無所懲矣。伏願殿下,勿以煦煦之小仁,致誤討逆之大義,盡出宮人,付之有司,按問得情,別選女侍,以備給使之任,則宮闈肅然,無復陰邪之介於其間矣。臣等區區之念,實在於此,伏惟聖明留神焉。答曰,在內之人,似無網漏者矣。
再啓曰,伏承聖批,以在內之人,似無網漏爲敎。臣等聚首遑遑,尤不勝悶鬱之至。夫天下之患,常生於所忽,肘腋之變,多出於慮外。今玆兇穢之物,至遍於咫尺凝嚴之地,此豈在下一二人所爲,亦豈在外者,所能擅入而行兇者乎?必是大逆不道之輩,表裏相應,恣行兇計,至於此極。非外人則毒穢之物,何從而得?非內人則埋瘞之術,無得而行焉?一二缺半行網漏之姦,尙屬於宮掖之間乎?半行缺得其端緖然後,在外之賊,方可斯得,而殿下徒執惻怛之心,不允臣等之請。竊恐禍根猶在,稔兇益甚,日後之患,有不可勝言矣。伏願聖明,俯詢輿情,亟賜乾斷,以嚴討逆之典,以快神人之憤。答曰,積以歲月,則一二人,足以爲之矣。
執義李行遇,掌令柳啓曰,同副承旨柳大華,請命遞差。措語見上僉知柳後聖,請命拿推。措語見上答曰,依啓。柳後聖事,不允。
行大司諫鄭廣敬,司諫成以性,正言朴守文·成楚客啓曰,請還收金自點·沈器遠放歸田里之命。措語見上答曰,毋煩。
具鳳瑞,以御營廳言啓曰,前日別抄武士給馬事,入啓蒙允矣。該司所送牧場馬四十四匹,爲先分給,武士復給料事,移文于該曹,則一匹所養一朔,各太四斗五升磨鍊題給,而旣爲戰馬分給,則一日一升五合,何以肥養乎?訓鍊都監馬隊,則各有三四保,而一朔以九斗磨鍊題給,況此無保別抄武士,則何如是略小磨鍊?該曹所爲,極爲無形。武士等非但肥養爲難,以不均呼訴,故惶恐敢啓。傳曰,依前例給之。
夜四更,流星出井星下,入柳星下,狀如鉢,尾長三四尺許,色赤。流星出郞位星下,入艮方天際,狀如鉢,尾長四五尺許,昧爽沈霧。以上出燼餘日記
上在昌德宮。停常參·經筵。
下直,遂安郡守任忠幹。
自昧爽至辰時,有霧氣。申時,蒼白一道如氣,起自乾方,直近日上,漸移天中,長五六尺許,廣可尺許,良久乃滅。
政院問安。傳曰,知道。
藥房都提調崔鳴吉,提調南以雄,副諸調李基祚啓曰,夜來聖候何如?敢稟。答曰,一樣。
受鍼後,政院·二品以上問安。答曰,知道。
行大司憲李顯英,行大司諫鄭廣敬,執義李行遇,司諫成以性,掌令柳,正言朴守文·成楚客啓曰,宮闈之變,已至剝膚,而殿下不之恤,床褥之禍,已至切身,而殿下不之察,一向牢拒,終以一二足矣爲敎。斷然不疑,臣等憂遑悶迫之情,至此而尤不能自已。未知前頭,又將有何患,而使殿下不察不疑,乃至於此哉?宮闕兇穢之物,若是其狼藉者,安知其歲累月積,而盡出於一二人之手?慮外之患,例出於所忽,則若干致弊者,獨可疑,而今日在宮者,皆可信乎?缺半行見,貌同心異,疑信難辨,則一切不問,缺半行爲之處置者,實今日消變之策,不然而諉之於已斃之人,過信於難信之地。惟懷不忍之仁,不斷當斷之事,使鬼蜮之徒,潛伏於肘腋之間,自知早晩難逃,而極意行計,無所不至,則深恐吹沙之毒,在在潛發,而移御還御,徒煩而無益也。事已急矣,辭已渴矣,請亟回乾斷,快賜一兪。答曰,毋庸强煩。
再啓曰,臣等之啓,今幾日矣。群情愈激,天聽愈邈。初以摘發書下爲敎,繼以似無網漏爲批,何殿下前後之答,若是其異?臣等實未知聖意之所在也。積以歲月,則與知者必多,兇穢狼藉,則決非一二人之所爲。若以今日之事,諉諸已斃之人,而莫之究問,則深恐兇逆之徒,竊笑於左右,日後之患,有不可勝言。大義所在,王法至嚴,請亟賜一兪,以答臣民之望。答曰,已諭。
二品以上啓曰,今此兇逆之逞妖,是何等大逆,朝臣之請討,是何等擧措,而殿下視同應文之例章,每以毋煩爲敎。臣等尤不勝悶鬱,罪關宗社,神人之所共憤。殿下雖欲置之,其可得乎?兇妖之變,若是其狼藉,不一大治之,則兇賊何所懲,而後患何所杜哉?此臣等之所以連章齊籲,而不知止者也。缺半行而按問,然後王法行,而情僞辨矣。武屛缺七八字然後宮闈肅而兇禍絶矣。伏願亟回乾斷,以答輿望。答曰,毋庸强煩。
再啓曰,臣等披肝瀝血,日再叫閽,而天聽愈邈,兪音尙閟,臣等聚首惶惑,實未知聖意之所在也。以殿下之睿智聰明,豈不諒臣等今日之論,出於慮變之至情,而强拂至此者,莫非聖人好生之心,過於不忍牽制於一時係戀之私,不自覺其小仁姑息之歸也。自昔帝王,或遭非常之變,苟有係於切近之利害,宗社之安危,則割缺十餘字愛有間,況此掖庭服事之輩,有何顧藉,缺五六字又非不分玉石,擧加以重解,但欲有司按驗,斯得罪人,王法快伸,則禍根殄絶,宮闈肅淸而已,殿下何舁而莫之從也?以聖上之英武,其於宮掖間一擧措,猶不能斷然行之,此豈中外臣民之所待於殿下者哉?臣等不得請,則不敢以群僚退矣。伏願聖明,念祖宗付畀之重,察臣等喁望之情,亟揮乾斷,以幸宗社。答曰,已諭。
行大司憲李顯英,執義李行遇,掌令柳啓曰,柳後聖請命拿推。措語見上答曰,罷職。
行大司諫鄭廣敬,司諫成以性,正言朴守文啓曰,請還收金自點·沈器遠,放歸田里之命。措語見上答曰,念切宥罪,未爲不可矣。
弘文館副提學金槃,校理李時楷·南老星,副校理申翊全,副修撰趙重呂啓曰,伏以天下之禍,莫大於在所當斷而不斷,在所不已而或已,其故何哉?蓋由仍因姑息之失,有以痼之而缺六七字聖人深戒之曰,小不忍則亂大謀。夫大謀之亂,小不忍之所馴致也。然其始也,亦安知其終亂於大謀乎?惟其局於私意,不能自回,故駸駸然踰入而不自覺也,可不懼哉?今此內庭之變,實前古之所罕聞,而罪魁,迄稽伏辜,則宣廳兩司竝按之請,固事理之不容已,而天聽愈邈,夬斷尙靳,是何聖錫勇智,乃反留難至此乎?臣等聚首相顧,不勝其鬱抑也。噫,群僚齊進,滿庭疾呼,抑豈皆欲逞濫刑,而不恤其俱焚也?顧以宮掖之變,不外於女史,而兇謀蜮伺,必漏於同伴。若許盡付有司,按問驗治,則不但罪人斯得,王章可昭,而宮闈肅然,永絶蝃蝀之孽矣。苟如是,在臣僚討逆之義,庶得無憾,而於聖上正家之道,亦爲得宜,此盈庭群下之所以汲汲遑遑,日再籲呼而不知止者也。乃者所降聖批,惟以辨別不易,似無網漏爲敎。奉而觀之,固似包荒,而徐究其實,則其不至於因仍姑息之歸乎?當斷不斷之禍,必深於日後,此又群下之所以日夜腐心者也。臣等雖極駑劣,旣已待罪論思,未肯以一言不入,而遽爾緘結,玆敢不避煩瀆,更陳瞽〈見〉,伏願殿下,深軫剝床之災,特恢改轍之圖,快從賓廳兩司之啓,則宗社幸甚,臣民幸甚。取進止。
金堉,以禮曹言啓曰,勅使入京後,各項宴禮,旣以大臣進參事,入啓蒙允矣。勅使到館卽日,自上親行下馬宴,又有翌日等宴,所以優待客使也。今者聖候,方在調攝之中,旣不得親請宴禮,彼已習熟見聞,若以爲禮待,比前缺半行今此各宴,大臣·宰樞依舊例,令政院擬望受點,以示厚待款接之意,何如?傳曰,允。
具鳳瑞啓曰,前僉知柳後聖罷職事,命下矣,臺諫方以拿推論啓,罷職承傳,不得捧之之意,敢啓。傳曰,知道。
左副承旨金世濂疏曰,伏以臣,猥自言病,罪合萬死,聖度天容,不惟不以爲罪,曲下恩批,至以調理察職爲敎,臣誠震怖,繼以感涕,缺三四字奔走畢命,圖報萬一,豈合更有塵缺五六字之誠哉?第竊伏念,咽喉之疾,爲言最急,缺數字間不容髮。今臣所患,出於數月積勞之餘,煽以痰火,蘊熱作孽,一有動作,勢若風燎,痛勢日深,危症疊出。雖痛絶思慮,專事鍼砭,尙恐難治。況臣所忝者,何等劇任?出納夙夜,事務甚繁。臣今至此,罔知所出,不得已籲呼於慈愛之天。伏乞聖明,憐臣危篤,遞臣職名,許令及時調治,俾遂全活之望,千萬幸甚,臣無任云云。踏啓字而下。
檢閱朴長遠疏曰,伏以臣,危懇切迫,內自焦煎,而目今聖候違豫,中外憂遑,此豈臣子敢言己私之時乎?臣雖甚愚昧,亦知分義之所不敢,事勢之極難便,而第以臣至情所迫,心不知裁,不自覺其疾聲呼籲於天地父母之前,臣罪固無所逃,臣情其亦戚矣。伏願殿下,少垂憐察而寬假焉。臣早歲喪父,無所爲賴,只與偏母,依泊外家,四五年來,疊遭喪患,臣母行素積傷,累經死病,氣力如線,僅僅支遣,而以至丙丁之亂,隨外家避入江都,臣外祖父母一時殉節,臣家慘烈之禍,尙何忍言?臣母子相携,萬死一生,間關海路,輾轉湖西,憂衣憂食,靡室靡家,二年之間,六遷厥居,而今抵驪州地,臣母含荼茹痛之中,飢寒困苦,無不備嘗,以致宿疾深痼,展轉床褥,而莫保朝夕。臣之自科初,不能離側,未卽從仕,良以此也,而不敢一向求退,以遂私情。且緣初夏,母病少減,黽勉來仕,忝冒近班,已過半年,而每念病母,身留神往,唯以服勞未終,而母病冞重爲懼。卽者臣家人,傳報母病,自去月晦前,猝感初寒,寒熱作痛,今已五六日,而未得發汗,熱勢漸劇,症甚沈苦,氣力萎苶,臥起須人,食飮頓廢,勺水不近口,而鄕村僻巷,少無施藥救療之資,缺四五字來見,爲無生道云。臣聞來,方寸憒亂,缺四五字獨子無兄弟之人,母之所依,惟臣一人,而臣缺半行此時之急,思之塡臆,直欲狂奔疾走,及時缺帶職名,非如閑局,不敢擅離,遑遑煎熬,罔知攸處。伏願聖慈,亟遞臣職,俾得歸見病母,專意救活,則臣之母子保生者,聖明也,未死之前,糜粉之效,臣不敢少已,臣不勝祈懇之至。傳曰,給由。
禮曹參缺姓名疏曰,伏以聖候違豫,群僚伏閤,今日臣子之心,誰敢引疾請急,而身居劇地,不能供仕,則狼狽所事,不得不自列,玆敢將狗馬之疾,干冒于天地父母之聽,罪當萬殞。臣素嬰痼疾,十死一生,而百疾交攻,一息僅存,揆分量力,理合廢退,而際玆艱虞,未暇自引濱死,趨走顚仆爲期,不自料支延之至此也。自來右邊偏枯,髀脛骨立,痺痿麻木,氣血不屬,近日乘虛中寒,忽然頓劇,冷徹骨髓,專不運動,委頓枕席,寸步難致,此非一時傷寒之症,從此而遂爲永廢之人矣。所忝本職,雖稱閑局,而使務將至,事務亦多,兼帶禁府,乃是嚴重之地,又將有推鞫之擧,備局有司之任,尤爲煩劇緊急,夙夜不可暫曠。伏願聖明,亟賜遞免,公私幸甚,臣無任云云。答曰,省疏具悉。卿其勿辭,調理察職。
傳于金堉曰,政事,明日爲之。
夜一更,電光·流星出文昌星上,入北斗星下,狀如鉢,尾長三四尺許,色白。二更,流星出五車星下,入河星下,狀如鉢,尾長五六尺許,色赤,光照地。三更,流星出四漢星下,入柳星下,狀如拳,尾長三四尺許,色赤,電光。以上出燼餘日記
上在昌德宮。停常參·經筵。
夜三更,流星出五車星下,入鬼星下,狀如鉢,尾長八九尺許。內下日記
有政。吏批,以李德洙·朴守弘爲承旨,李植爲兵曹參判,宣若海爲密陽府使,蔡亨後爲禁府都事,張鐵漢爲桃源察訪,尹淳爲禮賓寺事,任孝達爲鍾城府使,柳晉三爲注書,李河魯爲英陵參奉,李植爲校書提調,鄭致和爲司成,具時勉·元潝爲肅寧殿參奉,沈熙世爲典籍,閔應協爲副校理,鍾城府使任孝達,今加通政。
兵批,以閔馨男爲知事,李華魯爲武兼宣傳官黃出岐權管,楊希龍小農堡權管,丁春日作仇非權管,金瓔·馬時麟爲興陽監牧官,申鉉爲海州監牧官,大護軍金世濂·柳大華,司直金光炫·李楘·李浣,副司正尹鏶。
大殿,政院·玉堂問安入啓。答曰,知道。
藥房啓曰,昨聞入侍醫官之言,仰審天顔,似微有熱候云,自上連次受鍼,無乃不無鍼熱而然耶?臣等不任憂悶。伏未審夜間寢睡,何如?敢稟。答曰,去夜因煩熱,未能安寢,咳嗽亦間間發作,似是感冒之致也。
平安監司書目,平壤·江西·祥原等官呈,以本月初二日地震事。
賓廳二品以上啓曰,今此兇逆之事,實出於表裏交應,而內間造孽,處處遍滿,亦非一二人之所可爲也。就令一二人爲之,歲月旣久,事跡狼藉,典守者有其人,同處者有其人,興居出入之際,豈無幾微之可以覓得者乎?借使未覺於當時,亦豈無追悟於後日者哉,而奈何都無一人,能自陳其可疑之狀乎?以此言之,多小宮人,雖未必出於其手,其得諸耳目之所聽覩,而不爲發告者,則必有之焉。如曰無所聽覩,兇妖之變,是何等大逆,而一發而莫之省,再發而莫之省,其爲陰慘,愈往愈甚,而屬諸禁掖,守管鑰供服役者,恬焉曾莫之伺察,則斷之以王法,尙可置之而已乎?兇人之計,雖極陰巧,內無應者,則何得以逞焉?農人去草,須去其根,今之治此獄,反類於此,欲除外賊,須先內治,然亦豈可無從輕重,盡驅之於烈炎之中哉?惟須付諸有司,一以開可生之路,一以察情僞之端,則初雖疑畏而不言,終必首實而圖生,玉石之辨,在於此,王法之行,在於此,此臣等之所以力爭而不敢止者也。至如肅淸宮禁,亦莫如盡屛曩時之人,一洗舊染,則詎不爲端本澄源之一大助乎?伏願更加睿思,亟賜夬斷。答曰,已諭。
合司啓曰,臣等瀝血披肝,日再籲呼,辭已盡矣,意已竭矣。殿下亦知有可疑之人,而思所以摘發矣,旋以似無網漏爲敎,臣等滋有所未諭焉。夫偏係未祛,則王法不行,禍根不絶,則孽芽復作。往在壬申討逆之時,殿下必以爲更無網漏,而呑舟是漏,致有今日。失今不圖,復使網漏,則安知日後之禍,反有甚於今日哉?大姦似忠,兇謀難測,而殿下過信於難信之地,不斷於當斷之事,不戒前事,不恤後患,此臣等所以悶迫呼訴,而不知止者也。大義所在,王法至嚴,請亟回乾斷,快賜一兪。答曰,已諭。
院啓,金自點·沈器遠,忘君負國之罪,國人皆曰可誅,而殿下不聽,國人皆曰不可赦,而殿下不聽,終以念功宥罪爲敎。兩人有死罪,而殿下旣貸之,殿下雖念兩人之功,豈可使忘君負國之罪,全然放釋,重拂國人之心哉?決不可以前日之功,赦難赦之罪,請還收放歸田里之命。答曰,毋煩。
府前啓,柳後聖事。停啓。
賓廳再啓曰,今日之事,尙忍言哉?國勢岌岌,若不保朝夕,而不測之變,又出於宮掖之間,兇穢之物,遍滿四闕,無一淨地,至於褥縫之間,竈堗之下,行妖作孽,無所不至,則是豈一二人手段哉?宮闈之事,臣等固未知可疑者何人,而同寢處同服役者,雖非與其謀者,必有得於幾微之間者矣,知而不告,厥罪伊何?當斷不斷,期得無期,明害者易防,暗損者難測,日後之禍,有不可勝言,念及於此,不覺寒心。自古遇非常之變者,必有非常之擧,以殿下英明,何獨蔽於私昵而莫之思也?臣等不得請,則決不可退矣。伏願聖明,快賜乾斷,以答輿情之望。答曰,勿煩。
合司再啓曰,玉候未寧,群下遑遑,瞑眩之苦,燔炙之慘,無不備盡,而殿下不以爲難,獨於宮中咫尺之地,攘除行兇之輩,若是留難。藥石之功,雖收於一時,禍根不除,則後患必深,所謂起視四境,而奏言又至者,不幸近之,安能以有限之眞元,應無已之攻治哉?是何不忍於給使之賤,而輕視宗社之大憝耶?已斃之人,雖或伏辜,竊恐枝葉先除,根柢尙在,與其失宗社之罪人,寧不避玉石之或混?臣等之所以有悉付有司之請,頃日賓廳之啓,敢擧高皇帝之已事,不以爲過者也。大義所在,王法至嚴,請加三思,亟賜一兪。答曰,勿煩。
吏曹參議李景義上疏。大槪,陳情,乞免備邊司副提調之任事。入啓。
藥房再啓曰,伏承聖批,有煩熱咳嗽之患,問諸鍼醫,以爲鍼穴成膿之候,而醫官則以爲出於感冒,若是膿乾,則姑待無妨,而此恐未可信,解熱止嗽之藥,議進若干貼,以盡愼疾之方,宜當,敢稟。答曰,依鍼醫所言,姑待之,可也。以上朝報
上在昌德宮。停常參·經筵。
下直,蛇渡僉使李起完,慶基殿參奉李益珍。
謝恩,司成鄭致和,司圃別提金穎,肅寧殿參奉具時勉·元潝,兵曹參判李植,鍾城府使任孝達。
大殿,政院·玉堂問安。答曰,知道。
藥房啓曰,夜間寢睡,何如?煩熱咳嗽之症,別無加減乎?臣等不勝憂慮之切,敢此仰稟。答曰,時無加減。
平安監司書目,人馬不送守令,江界府使徐弼文,渭原郡守林峻,理山郡守閔泰亨,碧潼郡守辛宗述等,罷黜事。
吏曹啓曰,守令有闕,政事,取稟。
當日受鍼,正時巳時。
院前啓,金自點·沈器遠,還收放歸田里之命事。停啓。
合司啓曰,國家設臺諫耳目之官,付之以言責者,將以採其言而裨時政也。當言而不言,是之謂瘝曠,當聽而不聽,不免爲過擧。昔在宋朝,諫臣王素,請出王德用,所進女口,仁宗卽命宦寺,驅出其女,然後罷朝入內,王素一諫官也。女子去留,非大段利害,而恐入內則牽於顔情,不能快斷,故立決於殿陛之前,其聽言女流之美,爲何如哉?臣等今日合司之論,非一諫官所爭之比也,鞫問兇逆之徒,欲除宗社之禍,非一女口去留之比也。事機之重且急,莫過於此,而殿下視之以等閑,答之以常例,使凶喘假息,斯得無期,豈大聖人剛果之德,有所不足而然也?又過信於難信之地,醞釀禍胎而莫之覺也。言念日後之禍,不覺膽寒而氣塞也,請亟回乾斷,以答臣民之望。答曰,毋庸堅執。
合辭再啓曰,祖宗之所付於殿下者,爲如何哉?臣民之所望於殿下者,亦如何哉?玉候違豫,久未復常,擧國臣民,遑遑悶蹙之狀,有不暇論,祖宗在天之靈,想必憂虞於冥冥之中矣。殿下上不念祖宗,下不顧臣民,不忍婦人之仁,將致剝床之災。殿下縱自輕,其於宗社何,其於臣民何?左右給使之輩,論以王法,則雖悉置重典,良不爲過,況付之有司,按問得情,則有罪者當服常刑,無罪者自可蒙宥,玉石俱焚,不必慮也。殿下遭非常之變,有何顧惜於此輩,而持難若此哉?後日史氏記之曰,兇逆之變,出於肘腋,而牽於一時係戀之私,不爲屛黜,醞釀蕭墻之禍,則天下後世,謂殿下何如乎?此臣等所以日再呼籲,不得請則不已者也。請亟回乾斷,快賜一兪。答曰,勿煩。
賓廳二品以上六曹啓曰,臣等瀝血之請,實係聖躬之利害,宗社之安危,而聖意莫回,兪音尙閟,此固臣等,誠未格天之罪,而抑恐殿下,亦未盡於下濟之義也。今日宮闈之變,雖非意慮之所及,而究厥根因,專由於內外之不嚴,霜氷之漸,馴致有自,而變生之後,一向依違,無意於痛斷根株,一新舊染者何也?無乃日月之明,有所未燭,而天地之量,過於包荒故歟?此輩用意陰巧,布置周密,內而寢席竈堗,外而別殿禁囿,毒穢之物,在處狼藉,是豈一二下類,所能辦者哉?必有巨猾潛伏,羽翼寔繁,締結中外,恣意行凶,用計愈深,而情迹益祕,大奸似忠,而辨別尤難,與其容奸而釀禍,無寧屛忠而審覈。況遺本而事末,則實難爲力,治內而及外,則深淺俱露。若是則輕重同得,玉石可分,陰翳一掃,宮禁廓淸。此臣等區區憂慮之至望,而殿下徒念其咫尺侍奉之舊,不忍於呼冤乞憐之態,寧拂擧國之群情,而不能割去係戀之私,此恐聖心虛明之體,不能廓然大公,而呈露發用之幾,未盡出於天理之純,故應物之處,權度或失其中,處事之際,剛果或有不足,宮禁之政,旣不嚴於當初,處變之道,又未盡於今日,則日後難言之禍,安知不有甚於此者乎?此臣等之所大懼也。伏願聖明,克去拘攣牽制之私,克恢剛明中正之德,快決乾斷,以答輿情。答曰,前後妖變,昏朝宮人,無一干預者,而卿等別生意見,如是强請,亦一異事也。
玉堂箚子。大槪,請快從賓廳合司之請事。入啓。
傳曰,政事,明日爲之。
賓廳再啓曰,卽覩聖批,以前後妖變,昏朝宮人,無一人干預者,而卿等別生意見,如是强請,此亦異事爲敎,臣等之惑,至此而滋甚焉。今此凶妖之變,愈往愈慘,內應之人,必在旁側之列,而顧無顯著之緖,故臣等,敢請盡付有司,按問辨別,庶得鉤發其端,非專指曩時之人也。今承下敎如此,曩時宮人之入內者,非止一二,則亦何以必知其無一可疑乎?天下之變,常在於意慮之所不到,且咀呪陰巧之術,本非迷暗下賤者之所能爲,閭巷之間,遭此變者多矣,未始不在於平日所親信者。以此揆之,則安知眞其預者,或不在於無可疑之類乎?況多少宮人,皆合按問,而連日呼籲,尙閟兪音,群情之致惑者,不亦宜乎?宮府之體,不宜異同,一付有司,然後王法可以行,兇賊可以懲,後患可以杜,而宮禁之肅淸,亦惟在此。伏願聖明,無容意必,無別彼此,亟賜裁斷,以快群情。答曰,勿煩。
答玉堂箚曰,予意已諭于賓廳矣。
受鍼後,政院·玉堂·以品二上·六曹·大司諫問安。答曰,知道。已上朝報
上在昌德宮。停常參·經筵。
五更,流星出三台星下,入艮方天際,狀如鉢,尾長三四尺許。
政院問安。傳曰,知道。
藥房問安。答曰,一樣。
賓廳啓,宮人按問事。答曰,勿煩。
合司啓,宮人按問得情事。答曰,勿煩。
有政。以上內下日記
吏批,以兪省曾爲承旨。
迎接都監啓曰,近來朝綱不振,自便成習,都監郞廳之呈病,連續不絶。當此勅使正奇出來之時,未得備員齊會,極爲未便。其中雜物色郞廳崔文湜,累度呈狀,終無出仕之意。聞本曹,雖已呈旬,而然此時,以病改差,一開其路,無以收拾。崔文湜推考,使之速爲察任,何如?傳曰,允。
又啓曰,郞廳奉禮李聖淵,時在忠淸道淸州地,未及上來云。當此勅使先聲出來之時,察任一刻爲急,李聖淵不得已改差,其代,以副司果沈世鐸,付標以入之意,敢啓。傳曰,知道。迎接都監謄錄
上在昌德宮。停常參·經筵。
下直,薺浦萬戶朴爾□。
政院問安。傳曰,知道。
睦性善,以備邊司言啓曰,伏見兵曹參判李植上疏。大槪,陳本司堂上員數甚多,及正三品差出有司堂上,非古例之意,而兼請遞差本司之任者也。宣廟朝李好閔·李廷龜·金□□·許筬諸人,皆以正三品,兼行有司之任,不但傳者甚多,原任大臣中,亦有目見其時事例者,而李植所言缺數字未曉其故,當此艱虞之日,苟其才智缺四五字者,固宜破格除授,以圖共濟者乎?況缺四五字據者乎?至於本司堂上員數甚多,或本職多事,則本司之參坐者甚少,議事之際,常患孤陋。故頃日選入中,有才望者數人,入啓差出,其意有在,而李植之疏,反以爲非,恐未之思也。澄汰之言,當出於君上,不當出於同副之中,則揆之事體,亦未見其妥當。李植素負才望,累經有司之任,故還朝之後,卽授本任,誠宜竭其所蘊,周旋廟堂,以圖報效。何乃遽自疎外,執此數語,以爲辭退之計?殊非臣等啓請之意。近因李植之言,有司堂上,多懷未安,以致回啓公事,未免濡滯,尤甚未安,使之勿以少嫌介意,盡心察任,宜當,敢啓。傳曰,依啓。
傳于李基祚曰,史官一員待命。
藥房提調臣南以雄,副提調臣李基祚啓曰,夜來聖候,何如?煩熱咳嗽之症,復何如?連承一樣之敎,臣等伏切悶慮,敢此仰稟。答曰,時無加減。
再啓曰,伏承聖批,且聞下醫官之敎,自上煩熱之候,一向不減,不任悶慮之切。熱候如此,則所進之藥,不可無變通,當日受鍼時,崔得龍使之入診後,更爲議處,何如?答曰,知道。受鍼一事,明日更議定奪。
三啓曰,卽聞入診醫官之言,自上咳嗽甚數,至於六至云。仍與諸醫相議,則皆以爲六至者,靜攝之候,若是偶然感冒,則必不至此。今若輕投疏散之劑,則目前出汗,容爲暫快,而腠裏益虛,後患反甚。今此議藥,不可不愼,而近日所患諸症,未能詳知,敢以別紙問目,玆爲呈入,以俟下敎。但受針今已十次,初間似有少愈,到今症候如此,恐難仍責於功,姑爲停止,專用藥物,似爲宜當,敢啓。答曰,已言于醫官李馨益事,勿推。
四啓曰,伏覩別紙書啓。症錄則從前所患諸症,別無大段加減,渴候則又是頃年所患,中間頓減者,到今乃有頗甚之敎,是則前症未差,而復生也。況寢食一節,最是關緊處,而缺四五字寢食不安於中夜,則元氣何由而蘇復,病根何由而除去乎?思之及此,不勝煎悶之私。當日令該醫議定,則皆以爲熱候如此,今須以淸熱爲主,前進補中行濕湯,人蔘·白朮各減五分,加入黃芪等材姑爲減去,更入石膏一錢地骨皮·山棗仁炒·玄蔘各七分,黃連·山梔仁炒各五分,仍進五六貼,更觀症候,或爲連進,或爲更議云。依此爲之宜當。儒醫李燦老於治病人所共知,欲爲招致議藥,而適有身病,不得來集,甚爲可恨。待其少差,使之別爲議藥,亦當,敢啓。答曰,依啓。
行大司憲李顯英,行大司諫鄭廣敬,執義李行遇,司諫成以性,掌令柳,正言朴守文啓曰,莫難測者人心,莫難辨者誠僞,天下之變,常生於所忽,故慮外之患,未必皆出於可疑,而亦未必不出於親信。殿下若以爲在於左右者,果皆忠信,而無陰邪間其間,則安知大奸之似忠,大詐之似信?若古昔帝王遭非常之變,尙有割恩而正法者,亦有無故而放出宮人者,況殿下遭前古所未有之變,有何顧惜於此輩,而一向牢拒,持難至此哉?請亟回乾斷,以答臣民之望。答曰,毋煩。
行大司憲李顯英,執義李行遇,掌令柳啓曰,江界府使李尙馣,性本弛緩,素乏風力,前爲吉州牧使時,不治之聲,爲諸道最。況此江界爲府,實是關防重地,彈壓列鎭之責,難望於此人,請命遞差。答曰,依啓。
合司再啓曰,臣等,咸造在庭,日再籲呼者,爲聖躬也,爲宗社也,天聽邈然,若謂臣等之請,可已而不已者,臣等之惑滋甚焉。夫居肘腋之內,而稔梟獍之凶,依日月之末光,而呈薄蝕之妖者,誠前古所未有之大憝也。包容之德,不足以弭其心,慈聖之仁,不足以化其頑。若干人之伏辜,不無缺數字其惡,一向掩蔽,聽其行凶作孽,臣等恐日後之患,反有甚於今日。殿下縱自輕,於宗社何?如使按治,則淑問之下,使有罪者服常刑,而王法擧缺五六字玉石分,係着之私自袪,而永有辭於後世。請亟揮乾斷,夬賜一兪。答曰,毋煩。
賓廳啓曰,自古巫蠱之事,多出於宮妾妬媚之間,故人主,或自宮中,私自處斷者有矣。今咀呪之變,則異於此,寢殿諸處,亦旣狼藉,其設心造謀,何所不至?大逆不道,前古所無。且越接於庭掖,而翼從伏於旁御也,必有巨猾兇魁,仇人讎家,覬覦大利者,爲其根柢,豈可以刑鞫數三下賤內人,而諉其斷治哉?伏覩前後聖批,有曰一二人積日爲之,曰似無網漏者,曰昏朝宮人,一無干預。果如下敎,則不過頃日已斃之數人,當其罪也。臣等之致疑,則無所不至,而聖批之仁信,則無所不容。至以昏朝宮人爲可信,則他寧有可疑者乎?向年伊輩之還入也,中外物論,恐累於聖德,爭論之再發矣。殿下欲齊閫政,先正左右,則此屬,雖無行兇之疑,宜俯從公論,早卽屛出,可也。今顧不然,反加恩信,群下瞻聆,孰不疑惑?此時兇謀盡露,而罪人未得,臣等之請,久未蒙允。適足以增其內懼而長其陰計,危機已迫,間不容息,言念及此,群情罔極。伏願殿下,亟賜快斷,無論彼此,盡出付外,期於必得罪人,痛斷根株,以防不測之禍,宗社幸甚。答曰,毋煩。
再啓曰,臣等日再籲呼,而聖批一向牢拒,臣等之鬱悶,宜復如何?如以爲摘發未易,則臣等之請盡下理者,固亦慮夫摘發之未易也,如曰,無復可疑,則無乃殿下煦煦之仁,未能咸克,容光之明,有所未燭而然耶?內而大內別殿,外而諸闕東宮,無處無之,是果一二人所可爲乎?殿下以爲除已死者一二人,而果可永絶凶謀,俾無他虞乎?諸闕諸處,各有典守之人,竈堗褥縫,亦有供役之輩。若此之類,揆之獄體,非無可問之人,捨此而何從摘發耶?殿下雖獲祖宗之祐,漸收勿藥之喜,臣等討逆之議,決不可有所少緩,請夬賜英斷,以答神人之望。答曰,毋煩。
受鍼後,藥房問安。答曰,知道。
受鍼後,二品以上問安。答曰,知道。
政院問安。答曰,知道。
卯時,有霧氣。
藥房詣閤門外,使中使啓曰,欲令鄭之問,亦爲入侍,敢稟。答曰,房中狹窄,鄭之問,勿爲入侍。上御舊藥房。入侍,藥房都提調崔鳴吉,提調南以雄,副提調李基祚,注書李行源,兼春秋金坰,記事官李天基,御醫崔得龍,鍼醫李馨益·潘冲翼·柳達。受鍼外穴,李馨益下鍼,崔得龍察色而退曰,六脈煩數,以脈候觀之,別非感冒也。連日受鍼,元症鍼熱,似爲兼發矣。玉色臉部,有黑浮氣稍減,而不至全減,亦有寒縮之候矣。李馨益曰,仰察天顔,唇焦口燥,而頗似寒縮,大槪感冒而然也。若以濃潰煩熱,則不至如此也。元症缺數字浮氣消減,而生白色矣。臣曾治閭閻之人,若未爲缺數字上曰,感冒之色,似缺數字罷出。以上出燼餘日記
上在昌德宮。停常參·經筵。
吏批,判書李景奭進,參判李敬輿進,參議李景輿式暇。
兵批,判書李時白進,參判李植病,參議韓亨吉進,參知李省身進,左副承旨具鳳瑞進。以許曙爲寧遠郡守,朴遾爲江界府使,金榮祖爲同義禁,金缺名爲都摠經歷,宋興周爲僉知,趙男爲少坡兒權管。
政院問安。答曰,知道。
睦性善啓曰,小臣,推鞫坐起進去,下直。傳曰,知道。
具鳳瑞啓曰,政官來詣,留門入之,請出標信。傳曰,知道。
又啓曰,同義禁金榮祖,牌招闕門外,留門入之,請出標信,且肅拜還出,有仍門之意,敢啓。傳曰,知道。
行大司憲李顯英,行大司諫鄭廣敬,司諫成以性,掌令柳,持平李䅘,正言朴守文啓曰,違豫之候,一向彌留,上下之情,一向阻隔,沐浴之請,視同文具,章奏之煩,徒妨靜攝,此實臣等,奉職無狀,誠未格天之罪也。自古忠言至論,未免咈拂者,以其聲色玩好,遊畋弋獵之娛,是人主之所大欲而沮之,故不能捨己而從人也。今日臣等之論,言非逆耳。事急燃眉,宜殿下之傾聽惕念,急急處置之不暇,而毋煩勿煩之敎,顯有訑訑之色,臣等欲排闥直入,碎首爲期,而堂陛至嚴,不敢唐突,咫尺宸居,辭不達意,每當聽批而退,相顧悶蹙,計無所出,今日如是,明日如是,終置國事於何地,請廓然澄省,亟賜乾斷。答曰,勿煩。
再啓曰,討逆之擧,不容不緩,聖明非不洞燭,而一向牢拒,兪音尙悶,臣等實未知聖意之所在也。殿下之持難至此者,不過拘於偏係之私也。豈可以左右私昵之所蔽,而一任禍機之潛伏,坐待日後之變,而莫之恤乎?王法至嚴,非殿下之所可私,天討久稽,實臣等之所疾呼,請亟回乾斷,快從廷議。答曰,毋庸更煩。
合司啓曰,伏聞鄕校洞本宮,埋置穢物,亦至十處之多,極爲痛駭。此是管庫之地,非兇人生意之處,而元孫移寓,有幾微然後,乃敢下手,如無內應,何以行凶作孽,至此之多乎?請此宮守直下人,竝命嚴鞫得情。答曰,依啓。
行大司憲李顯英,掌令柳,持平朴守文啓曰,下鍼所以行氣,至於出血,必至傷損。士夫間治疾之際,猶當謹愼相救,況君父至尊之體,若是其用意之不謹乎?內局請推之啓,極爲驚駭,當該醫官,不能謹愼之罪,不可不重治,請命拿推。答曰,熱盛所致,實非醫官不謹之失也。
賓廳啓曰,臣等當此違豫之日,逐日瀝血籲呼,而天聽愈邈,每以毋煩爲敎,群下之悶鬱,爲如何哉?巨奸媮於宮掖之間,而長禍於不見之地,無所懲懼,則長來之禍,有不可悔者矣。言念及此,不覺骨痛心寒,此輩皆平日侍奉服役之屬,聖上徒以喣喣之仁,蔽於纖芥之私,當斷不斷,王法不行,臣等竊痛之,自古凶逆之變,生於肘腋,則其禍尤慘,今此咀呪之事,實是剝床,及膚之災,而古今天下所未有之大變也。遇非常之變,則當以非常之道處之,豈可諉之以一二人之所爲,而不爲之大加究治乎?臣等發言盈庭,不得請則不退者,誠有所不得已也。伏願殿下,快揮乾斷,毋論彼此,盡付有司,按問情僞,使罪人斯得,永絶禍根,以保聖躬,以安宗社,不勝幸甚。答曰,勿煩。
再啓曰,聖候之違豫,于今幾日,而臣等籲呼,亦幾日乎?日再瀆擾於靜攝之中者,豈臣等所安心哉?誠出於萬萬不得已也。夫巫蠱之變,古亦有之,而未有如今日之兇且慘者矣,殿下遭千古所無之大變,施一時喣喣之小仁,當斷不斷,斯得無期,孰謂殿下之明睿?尙有偏係之私,而莫之知也。毒穢之物,遍於諸處,則行凶作孽者,其類必多,而殿下謂之一二人所爲,夫天下之變,多生於所忽,則曩時宮人,未必可信,而殿下謂之無一干預,臣等竊恐日月之明,或有所掩蔽而然也。鬼魅潛伏於宮掖,蛇蝎肆毒於旁側,而置而不問,任他捓揄,則何以洩神人之憤,杜將來之禍乎?伏願殿下,廓揮乾斷,奮發雷戒,悉付有司,詳覈按問,鉤得情緖,則兇逆可以得,王法可以行,宮闈肅淸,無有邪氣干於其間,臣等所望,唯此而已,惟聖明留神焉。答曰,毋庸更煩。
藥房提調臣南以雄,副提調臣李基祚啓曰,夜來聖候,何如?煩熱之症,亦無加減乎?敢稟。答曰,一樣。
睦性善啓曰,以正言成楚容上疏,批答曰,此人實病耶事,傳敎矣。成楚容數三日前,來呈此疏,臣等以爲玉候調攝之中,不可言病,累次退却矣。今爲又來呈之,臺諫與庶官不同,不可每每退却,而事變假注書李齊衡,親見其病之實狀而來言,故捧入矣。傳曰,知道。
具鳳瑞啓曰,先運軍逢點實數一千一百三十一名,而本月初六日操鍊後,依前東營及集春營,與訓鍊都監軍色替入之意,敢啓。傳曰,知道。
朴守弘啓曰,今日爲政事,命下矣。廳中只有臣及左副承旨臣具鳳瑞,而鳳瑞以該房,兵批政廳,當爲進去,而吏批政廳,何承旨進去乎?敢稟。傳曰,兼進。
睦性善,以義禁府言啓曰,本宮守直奴婢春伊等五名,因兩司所啓,嚴鞫得情事蒙允,拿囚,依法推鞫爲之之意,敢啓。傳曰,知道。
具鳳瑞啓曰,本宮守直奴婢等推鞫事,命下矣,推鞫處所,何以爲之?敢啓。傳曰,禁府爲之。
又以御營廳言啓曰,先運軍兵,今方入番,而一朔六次習操及中日,因本廳藥丸無路,亂後廢棄矣,其中成材砲手,則已缺一字手中,力弱者試才,降砲計料,而丙丁以後,軍需蕩失,火藥措備無策,訓鍊都監軍器寺所上火藥,照數磨鍊題給,習陣及中日試放之意,敢啓。傳曰,知道。
又啓曰,宮闈鎖鍵,嚴密莫重,而卽者司鑰來言,敦化門鎖金下鑰之後,其裏自躍,不能堅鎖云。使都摠府郞廳擲奸,則果如司鑰之所言,缺四五字年久磨戛,漸至缺汚,而臨閉之際,今忽缺數字不謹洞察之失,不可不懲,請當該司鑰推考,鎖金亦難猝然改造,令兵曹多定軍人,達夜守直之意,敢啓。傳曰,依啓。
睦性善,以義禁府言啓曰,今日當爲推鞫,而同知事呂爾徵遞差之後,不爲差出,莫重推鞫坐起,不得備員。現闕同知事,口傳政事差出,牌招肅拜,使之參鞫,何如?傳曰,依啓。
傳于具鳳瑞曰,推鞫姑罷。以上出燼餘日記
上在昌德宮。停常參·經筵。
具鳳瑞,以軍器別造廳言啓曰,鳥銃打造,非他工役之比,各樣工匠,闕一則不能成出,手生則不能就功,故自前本廳匠人,諸衙門,不得抽用矣。巧成匠朴缺信,入屬年久,手段之熟,島石精妙,最難工巧,而專委造着,本廳之不可無此人審矣,而工曹以其曹匠人啓下,捉去他匠,或在缺移島石,則決非手生人,所可得爲,令工曹,卽爲還送,以全戎器宜當。且小木匠二名,冶匠三名,迎接都監一時捉去,缺數字此,歲前決無完畢之望,極爲悶慮。似聞迎接都監,缺四五字時無正奇云,本廳匠人,姑令還送,待勅使正奇,卽爲還送之意,敢啓。傳曰,依啓。
藥房提調臣南以雄,副提調臣李基祚啓曰,夜來聖候,何如?寢睡亦何如?煩熱之症,尙無加減乎?臣等不勝憂悶之至,敢稟。傳曰,諸症候一樣,而煩熱益甚矣。
政院問安。答曰,知道。
以李丕顯爲假注書。
以鄭麟卿爲事變假注書。
以兵曹新出身分防單子,傳于具鳳瑞曰,缺數字人,照例施行。
金堉,以禮曹言啓曰,今式年,雜科覆試,當於來十五日開場,只隔一日,而本曹郞廳六員內,正郞許穩,正郞金善英,竝出仕,正郞李崇彦闕直,方在推考之中,不得行公。佐郞蔡聖龜,迎接都監郞廳,除本司上直,佐郞李袤,今始除授,未及上來,前頭將有勅使之行,事務方劇,假廳,只呈名記,公事出納於政院而已。雜科開場,假郞廳,非但事體不重,曾無規例,佐郞李惟達,成婚受由,幾至一朔,尙今不來,閑官換差,其代,以在京無故人,令該曹口傳差出,何如?傳曰,依啓。
具鳳瑞,以禁府郞廳意啓曰,福介堂巫女,及其母拿來事,都事發遣,則諉以逃躱,其母戊寅稱名人,捉來。在逃福介堂巫女,更爲發遣都事及左右捕盜,跟尋捉捕,而其母戊寅,爲先囚禁之意,敢啓。傳曰,知道。
以禁府草記,傳于具鳳瑞曰,福介堂巫女逃亡云,前日逃亡乎,今番逃躱乎?
禁府郞廳,以鞫廳意啓曰,傳曰,禁府草記,福介堂巫女,前日逃亡乎,今番逃躱乎事,傳敎矣。初聞福介堂巫女,在於水所幕,故發遣都事及捕盜軍官拿來矣,只捕其母,及其四寸女人,巫女則失捕。問于其母,則其女,聞勅使出來之奇,恐有房妓被侵之患,數日前逃躱云,去向則不知云。其四寸女人,嚴加究問,則孔德里趙春金家隱匿云,故又遣都事及捕盜軍官,則趙春金妻云,其巫女,今曉乘馬發回龍山云,故都事及捕盜等,時方跟尋於龍山等處,而大槪此女,今日知幾逃躱,無疑矣,敢啓。傳曰,知道。
具鳳瑞,以兵曹言啓曰,武臣堂上及文臣試射,乃祖宗朝不忘武事之意也。隨日晷,定巡數,準射計劃論賞,事係重大,而近來紀綱解弛,任便成習,文臣試射一二巡,旣無分,則卽止退去,其中雖有欲爲準射者,亦馴此習,甚其痛駭。自今以後,不準定巡者,摘發科罪,何如?傳曰,允。
以咸鏡監司囚推啓本,傳于具鳳瑞曰,□□□□時,似已移咨,承旨察啓事,命下矣。取考承文院,缺四五字年正月間,因聖敎,已爲着實移咨,而不爲答云,敢啓。傳曰,何以無回答耶事,傳敎矣。又爲取考備局所留前後回啓,則禮部移咨,正月初二日順付於內官朴之榮之行,而二月日所官宰臣朴等狀啓,但云內官朴之榮,初三日無事,缺四五字分付內,臣等處傳給,使之呈納云,而初未缺十餘字不得相通,卜物搜檢之時,知有咨文,使內官,直呈衙門,故朴之榮,不能通於臣等,自呈於衙門云云。此外絶無言及之處,問于備局,皆云不見答,更無詢問之處,回答與否,惟朴之榮必然相知,敢啓。傳曰,令備局問于在瀋宰臣。
具鳳瑞,以兵曹言啓曰,書吏鄭士俊稱名人,自敦化門入來,差備門外擊錚,極爲駭愕,令攸司囚禁治罪,同門守門將申哲濬,常時不能禁斷,以致闌入,亦爲非矣,請推考。
金堉,以司饔院意啓曰,淸使先聲已到,各宴饌品及應行節目,當爲磨鍊入啓,而今見禮曹移文,則聖候方在調攝之中,以大臣進參云,自前非親臨宴禮,則本院似無主管,饌品事目,不爲磨鍊入啓之意,敢啓。傳曰,言于都監。
傳于具鳳瑞曰,推鞫姑罷。
傳于具鳳瑞曰,在囚罪人,各別嚴囚,俾無相通之弊,言于禁府。
傳于具鳳瑞曰,四五人捧招,實非難事,何故以此終日耶?
金堉,以戶曹言啓曰,丁丑年勅使時,抄發都監及御營軍中,善放砲手三百名,自曹別文移給糧饌,送于獐鹿多産之處,捉得毛群,至於百餘口而用之。夏間勅使時,亦爲啓請,而因草樹茂密,獮行非便,旋啓而罷矣。目今缺四五字勅使時,令都監御營廳,預爲抄擇,待白牌出來,卽爲發送,期於必獲,當此外方鷄豚不足之時,以爲補接之用,何如?傳曰,依啓。臨時發送,俾無腐棄之弊。
受鍼後,政院·藥房·二品以上問安。傳曰,知道。
司諫成以性,掌令柳,持平李䅘,正言朴守文啓曰,今日之變,思之痛矣,今日之請,言之苦矣。每於受針之日,聞燔灼之慘,滿庭諸臣,輒自悲痛,心斷氣塞,此事尙忍言,此罪誰使當之?當此之時,缺四五字人臣等之心,猶未之快也。況盡爲屛黜,淑問得情,有缺四五字至此哉?一日一再之啓,只得毋煩勿煩之敎而退,今日之請討,烏可已乎?群情益鬱,公議愈激,請勿留難,亟賜一兪。答曰,已諭。
合司再啓曰,王法不行,天討久稽,臣等之罪,已無所逃,而殿下,亦何辭於宗社臣民哉?自古人君,遭非常之變,而牽於偏係之私,不恤宗社,不恤臣民,孰如今日之事者乎?大義所在,群情益激,殿下可得以私之乎?請亟回乾斷,夬賜一兪。答曰,毋庸堅執。
行大司憲李顯英,掌令柳,持平李䅘啓曰,下鍼,所以行氣,至於出血,必至傷損,士夫間治疾之際,猶當謹愼相救,況君父至尊之地乎?伏見內局請推之啓,極爲驚駭,當該醫官,放意不謹之罪,不可不重治,請命拿推。答曰,已諭。
行大司諫鄭廣敬,司諫成以性,正言朴守文啓曰,施針玉體,是何等事,而醫官李馨益,不爲愼謹,以致出血過多,臣等伏見答藥房請推之敎,以爲或然,未敢論列。伏聞諸針醫之言,阿是穴酸痛處,則熱盛出血之多,時或有之,而經絡之針,則只通經行氣,雖或熱甚,見血不至流注云,其放意下手之罪,不可不重究,請命拿推。答曰,出血過多,熱甚所致,實非醫官不謹之罪也。
睦性善啓曰,小臣,推鞫廳坐起進去,下直,請出推案。傳曰,知道。
行副提學金槃,副校理閔應協,副修撰趙重呂箚曰,伏以上天難回,而可格者誠也,至德好生,而罔赦者逆也。盈庭瀝血,甚於痛哭,則誠心非不至也。肆兇旣極,稔惡已久,則逆狀非不著也。蓋誠心旣切,逆狀又露,而天意終不得感通,至德反歸於喣喣。嗚乎,今日之事,直欲叩閤而流血,牽裾而號泣也。兩司之所爭,賓廳之所論,將歸於已陳之文具,而剝床燃眉,不足以喩其急也。至於天聽邈然,反示容護之端,大憝之惡,於何所懲畏乎?欽恤淑問,固王者愼刑之道,而先憂玉石之混,不治當治之罪,古今天下,寧有是理?四闕之變,旣極狼藉,而本宮之獄又起,以此推之,則內外相應之迹,昭不可掩,而古人所謂,盜賊錯認爲赤子,安知不伏於左右,而莫之察乎?兇孽潛肆,寔繁有瀆,外宮內闕,無處不然,此豈一二人所釀之孽哉?竊恐捓揄之輩,必將缺數字殿下之側,而一片乾淨之處,終莫能得,則殿下之宮禁,無時而可淸,殿下之家法,無時而可正也。宮禁之不淸,家法之不正,有不可言,而兇謀橫決,禍端日滋,臣等之憂,無所不至,而殿下於夙宵之中,亦將念及於此乎?噫,兇人,方且行兇於不覩之地,殿下乃欲全安之後日,陰機一發,益復閉藏,而似忠之態,無不用極,殿下將察之於眉宇之間,得之於言語之際乎?此忠彼邪,必將瞭然於心目之間,然後方可付之有司云爾,則雖神明不測之聖,有不可逆度,而殿下能保其必然乎?火燃積薪之下,而殿下猶以爲安,變生肘腋之間,而殿下不以爲急,群情㧕塞,無有罔極,殿下縱自輕,其於宗社何,其於臣民何,其於大義何?伏願聖明,亟賜乾斷,快從賓廳兩司之請。取進止。答曰,毋庸强煩。
夜五更,流星出軒轅星下,入星星上,狀如拳,尾長四五尺許。
鞫廳啓曰,春伊吉·春金·繼生·愁里等四人所供,雖有詳略之不同,大槪,曾以福介堂巫女,母女來在家內,與永安尉宮人朴氏,及色掌閔氏,水賜婢等,頻頻相往來云。四人則不知女人姓氏,而亦云蒙者,着羅兀者,往來時,親自見之云。巫女與永安尉宮人,互相出入之迹,似爲綢繆,所謂福介堂巫女,朴氏,色掌閔氏,巫女之母,水賜婢,請竝爲拿問。且春伊等五人,則傳旨內,內應之狀,不爲承服,所當依例請刑,而其所援引之人,時未憑閱,姑爲囚禁,以觀各人所供而處之,何如?傳曰,依啓。
義禁府郞廳,以鞫廳意啓曰,巫女賤今之所匿處,趙春金之妻,詐指於龍山,故分遣本府都事,左右捕盜軍官,多般搜捕矣。孔德居士人柳學立,跟尋執捉賤今,綁縛來現,故時方捧招之意,敢啓。傳曰,知道。柳學立各別論賞,春金之妻,拿推定罪。以上出燼餘日記
上在昌德宮。停常參·經筵。
政院問安。答曰,知道。
金堉,以迎接都監言啓曰,卽接司饔院啓下公事,則聖候方在調攝之中,非親臨宴禮,則本院以無主管,饌品之事,各宴饌品應行事目,不爲磨鍊入啓之意,啓下矣。凡勅使接待,自下馬宴,至於餞宴,缺數字設行大小膳諸具,皆自司饔院設行,能致造果及饌品,缺數字而今此各宴磨鍊,皆委於本都監設行,則外處熟手缺數字手段生疎,饌品必不精潔,極爲可慮。不得已司饔院缺數字熟手移來使用,可以成貌樣之意,敢啓。傳曰,知道。
又以迎接都監言啓曰,軍器別造廳啓辭,本廳各色匠人,迎接都監一時捉去,五百柄鳥銃,歲前決無完畢之望。勅行,時無正奇云,本廳匠人,姑爲還送,待勅使正奇,卽爲捉去,恐或便益,敢啓。傳曰,依啓事,傳敎矣。今此勅使之行,白牌已出來,而小木匠朴庚立·金仁善,冶匠安寬,方有所主役,冶匠金得一,以別工作役事不離,勢不得還送,而巧成匠朴缺名,冶匠申仁希,無都監使喚之事,令軍器寺,推捉立役,何如?傳曰,依啓。
藥房提調臣南以雄,副提調臣李基祚啓曰,夜來煩熱,咳嗽之候,何如?敢稟。傳曰,稍減。
睦性善,以義禁府言啓曰,罪人多囚,依下敎嚴囚矣,都監軍士一哨,本府門外,輪回把守,使之雜人嚴禁,何如?傳曰,允。
李基祚啓曰,勅使牌文已到,接待時注書,依前例,以事變假注書兼察之意,敢啓。傳曰,知道。
睦性善,以義禁府言啓曰,傳曰,四五人捧招,實非難事,何故以此終日耶事,傳敎矣。昨日賤今,逃躱未捕,事甚痛駭。臣等招問賤今之母,及隣里族屬,覈其去處,一面遣郞廳,捕盜軍官跟捕之故,罪人等趁未捧招矣。旣已捧招承服,將欲詣闕之際,賤今捉來,故追捧,以詣一時入啓,日勢自至昏暮矣,敢啓。傳曰,知道。
傳于睦性善曰,推鞫姑罷。
具鳳瑞,以都總府言啓曰,副摠管閔仁皓,身有重病,不得供仕,已經旬望,差復無期,改差,何如?傳曰,依啓。
睦性善,以義禁府言啓曰,推鞫廳啓事,德只本府處置事,傳曰,依啓事,傳敎矣。德只姑爲仍囚,以待賤今鞫問書末後,處置,何如?傳曰,允。
疊金堉,以禮曹言啓曰,傳曰,本月旬間,欲爲還御來昌慶宮,擇日以啓事,傳敎矣。令日官推擇,則今十月十七日·二十一日爲吉云,二十一日似差遠,不得已以十七日擇啓之意,敢啓。傳曰,知道。
具鳳瑞,以兵曹言啓曰,本曹郞廳八員內,正郞沈澤·姜允亨,佐郞李來仁,迎接都監郞廳差下,佐郞宋克賢,以甲冑所監董,長在役所,正郞金坰,兼春秋啓下,今方入直,佐郞李來仁·邊虎吉,則內外上直,皆缺坐起之時,凡排日試射及本司坐起,只有郞廳鄭翼卿一人,而事甚苟簡。正郞金坰兼春秋,預備減下,使之察任,何如?傳曰,依啓。
傳于具鳳瑞曰,史官一員,騎馬三匹立之,義禁府摘奸。
合司啓曰,缺四五字私,天討之不可緩,前後之啓,已盡論列,而上下相持,淹過日時,缺行,天討尙稽,此實臣等,誠未格天之罪,而抑未知缺五六字情,不毖後患,亦獨何哉?禍根若去,則病根亦去,缺三四字亦行,殿下之欲去病根,而不去禍根,是抱薪而救火,豈聖人慮患之道哉?罪在宗社,人得以共討,則殿下雖欲以一時偏係之私,容貸,其可得乎?請亟賜一兪,以答輿情。答曰,已諭。
合司再啓曰,罔極之變,不測之禍,有不可言,而累日籲呼,天聽愈邈,臣等情缺二字竊不勝渴悶焉。殿下一身,乃宗社之所寄,臣民之所托,則顧付畀之重,廓從沐浴之請,爲宗社也,爲臣民也,何殿下持難至此哉?缺四五字朝夕,請亟回乾剛,夬賜一兪。答曰,勿煩。
府啓,受鍼,所以行氣,出血之多,至於如是,則醫官不謹之罪,固所難免。凡士夫間治療之際,猶當謹愼,況君父至尊之地乎?伏見內局請推之啓,極爲驚駭,當該醫官,請命拿推。答曰,推考。
院啓,請醫官李馨益拿推。措語見上答曰,推考。
睦性善啓曰,小臣,推鞫廳進去,下直,且請出推案。傳曰,知道。
又啓曰,醫官推考事,命下矣,臺諫方以拿推論啓,推考傳旨,不得捧之之意,敢啓。傳曰,知道。
以兵曹,昌慶宮還御時道路單子,傳于具鳳瑞曰,當自內還御,勿爲磨鍊。
下直,庇仁縣監呂渭老,靈山縣監金釴。以上出燼餘日記
上在昌德宮。停常參·經筵。
政院·藥房問安。答曰,知道。
藥房晝問安。答曰,知道。
具鳳瑞,以備邊司言啓曰,滿將回還後,聖候加減,撥上傳於瀋陽,不但東宮憂念益甚,淸國之人,亦必以爲聖候如此,則我國所望之事,或恐仍此漸遲。近日聖候,令藥房,一一謄出,使宣傳官一員,馳往傳達于東宮館所,宜當,敢啓。傳曰,勿傳。
睦性善啓曰,今日諸大臣齊回闕下,推鞫姑停,宜當。且事勢如此,敢啓。傳曰,知道。
具鳳瑞啓曰,巡將監軍,依前擧行,而闕內別巡,則以四所衛將輪回之意,敢啓。傳曰,限。缺四五字
傳于具鳳瑞曰,明日移御時,布帳左右邊排設事,分付該曹。
具鳳瑞,以禮曹言啓曰,今式年,雜科覆試,今日當行,而上候違豫,退行之意,敢啓。傳曰,知道。
藥房都提調臣崔鳴吉,提調臣南以雄,副提調臣李基祚啓曰,欲服治熱降氣之藥事,下敎於醫官矣。臣等與諸醫相議,則宜用淸金降火湯,加地骨皮·知母各一錢,桑白皮·黃連·薑汁炒·梔子炒各五分,以瀉肺胃中之火云,此藥三貼,爲先劑入之意,敢啓。傳曰,崔得龍詳知脈候,問于得龍以啓。
藥房再啓曰,缺五六字如有夜間議藥之事,則都提調以下,退歸其家,猝難趁及,都提調以下,直宿藥房之意,敢啓。答曰,勿爲直宿。
三啓曰,缺三四字熱候,雖不至夜間之甚,而尙未得着枕云,以此觀之,則火氣升騰之勢,猶未衰歇,晝候如此,夜後可知。崔得龍則連爲入診,而柳後聖·鄭之問未得入診,不能無欠,當刻使之入診,而李燦亦令入參,探稟症候,以廣議藥之路,何如?答曰,只令柳後聖·鄭之問,入診。
都提調以下,直宿之請,未得蒙允,臣等不任悶鬱,今夜則依啓請,仍許直宿,明日以後,則更觀症候處之無妨,敢此申稟。答曰,依啓。
四啓曰,兩醫入診後,臣等與諸醫相議,則以爲熱嗽旣甚,難可責效於一貼,夜深後,淸金降火湯一貼,更爲煎進,姑觀證候,更議他藥未晩。且黑雄豆竹葉煎湯,頻頻呷下,最除虛火,而於針穴尤妙云,亦爲劑入,何如?答曰,依啓。
睦性善啓曰,朝者推鞫,不得爲之之意,入啓蒙允矣,罪人一刻爲急,大臣將以欲鞫廳開坐云,大臣之意如此,敢啓。且請出推案。傳曰,明日爲之。
夜二更三更,月暈。下有入診筵說,而缺爛出燼餘日記
上在昌慶宮。停常參·經筵。
政院·二品以上問安。傳曰,知道。中殿問安。傳曰,知道。
藥房啓曰,夜間熱候,與咳嗽之症,加減,何如?寢睡能得幾更乎?淸金降火湯,尙覺有效乎?敢稟。答曰,雖未着枕,間間入睡,炎上之症,亦似稍減。
李基祚啓曰,昌慶宮還御時,恐有觸寒添傷之患,更觀日氣缺數字之意,領相榻前啓稟,旣已蒙允矣。今日還御擧動,何以爲之?敢稟。傳曰,仍爲之。
具鳳瑞,以備邊司平安監司狀啓,江界缺數字傳曰,此守令中,幾人下去耶事,傳敎矣。四邑中,皆缺四五字傳曰,知道。
傳于睦性善曰,推鞫姑罷。
傳于具鳳瑞曰,提調以下出去。
金堉,以刑曹言啓曰,曾仍內需司牒呈啓下,缺數字金昭民,隨採藥官,下去于慶尙道云故,前月二十一日急急捉送事,行移于本道監司處,則今月初一日先送到付,自本曹又爲祕移,而今過一望,尙不捉送。所謂昭民者,或在遠邑與否,雖不可知,而莫重啓下罪人捉送之事,終至稽滯,極爲不當。請慶尙監司李命雄推考。傳曰,允。
藥房再啓曰,淸金降火湯三貼,已爲畢進,此缺十餘字進三貼,以收其功,而移御時,如覺有感觸之候,缺十餘字材料一二味,亦爲無妨,敢此仰稟。答曰,依啓。
移御後,政院·二品以上·藥房問安。答曰,知道。中殿問安。傳曰,知道。
藥房三啓曰,提調以下,今日出去事,傳敎矣,聖候雖似稍減,而升降之熱,不可以少瘉爲恃。追思昨夜之事,驚心未定,今雖退去,恐不得合眼眠睡,今日則仍宿直所,更觀聖候而處之宜當,敢啓。答曰,勿爲過慮,安心出去。
鞫廳啓曰,賤今·烈伊·明禮·香伊等,各刑訊一次,忍杖不服,今方加刑。且本宮第宅周圍狹小,非如宮闕之闊大深邃,宮內若有非常之事,則可以覺察,賤今等行兇作孽,雖極陰祕,十餘處穢物埋置之時,爲守直者,豈無幾微之可知者乎?況本宮,非閭家之比,妖巫等雜人,不宜容接,而春伊乃敢囑於避接所,使之轉通於金尙宮,許令住接,其爲情迹,亦涉綢繆,而伏承聖批,有本宮奴婢,姑勿刑推之敎,恐於獄體未得,春金以下奴婢,則迷劣特甚。且奔走於薪水之役,缺七八字庫直春伊,則以頭頭奴子,專掌收穫之事,缺七八字之罪,爲先刑訊,似不可已。且避接所,當該內人,及大殿缺七八字竝爲拿問,何如?答曰,無論晝夜,任意出入,則其間所爲,外人,何以知之?且巫女許接,出於無識,此豈拿問之罪哉?勿刑之事,再昨下敎,而視若不見,强請不已,殊甚未妥也。加刑事,依啓。
鞫廳啓曰,賤今·烈伊·明禮·香伊等,刑訊二次不服,請竝加刑。答曰,壓膝。
又啓曰,賤今·烈伊·明禮·香伊等,刑問各二次,壓膝各一次,不服,請竝加刑。答曰,依啓。
下直,江原監司李明漢。
敎江原監司李明漢書,王若曰,任重藩宣,旣難方面之寄,時甚板蕩,詎憚鞅掌之勞,□□□衷僉擧又至。惟卿,神精俊彩,器度宏淵,名門典刑□□□□,妙齡藝業,高占大科,人稱王謝遺風,予愛燕許大手□□,雲漢幾代,絲綸飛白,簡於霜臺,累進藥石,西淸啓事□□山公□□□思堪追杜母,伊才識之俱茂,故歷試而咸宜,眷玆江原一方,實是穢貊舊壤,開郡三十,自然民戶之凋殘,分嶺東西,太半山川之間阻。且玆兵燹以後,加之水旱爲災,桴鼓數警,□□□□□□道殣相望,河內之粟未移,矧國步之多艱,□□□□□□,徒勤乙丙之慮,奈其庚甲之謀,懷綏撫柔,正須愷悌之質,策應性理,尤急通敏之才,宜輟喉舌之班,俾守股肱之郡。玆以卿,爲江原道觀察使兼兵馬水軍節度使巡察使,卿其圖乃令猷,體予至意,官通訓而親斷,罪大辟則稟裁,慕賈琮之搴帷,必詢疾苦。若范滂之攬轡,益思澄淸,損益弛張,乃是措置中一務,勞來安集,莫非職分內當然,卿可游刃自恢,予當及瓜而召。於戲政以惠著,敎由誠孚,挈綱提維,期臻保釐之緖,袪弊蘇瘵,庶絶愁嘆之聲,故玆敎示,想宜知悉。以上出燼餘日記
上在昌慶宮。停常參·經筵。
下直,鍾城府使任孝達。
政院·二品以上問安。答曰,知道。中殿問安。答曰,知道。
藥房都提調臣崔鳴吉,提調臣南以雄,副提調臣李基祚啓曰,夜來聖候何如?竹瀝內入,無乃有熱升之候耶?敢稟。答曰,熱上之症,始於四更,至曉乃歇。
藥房再啓曰,當初缺或以爲潮熱,出於陰火,當用瀉火之劑云,而自上,方有咳嗽之症,故以前藥議定矣。今承下敎,更爲相議,則以爲補□□□,以石膏三錢,柴胡一錢,黃連·薑汁炒五分,缺四五字書,潮熱·咳嗽等症,宜用此藥云,此藥三貼劑入之意,敢啓。答曰,醫官中崔得龍,術業最優,近日所進之藥,使得龍獨當爲之。
三啓曰,更議於崔得龍,則以爲柴胡四物湯,缺半黃和鹽酒炒,地骨皮·牧丹皮·赤茯苓各一錢,山梔缺數字黃連酒炒各五分連進三貼云,以此劑入,何如?答曰,依啓。
傳于睦性善曰,罪人烈伊,班婢愛玉,情跡亦甚可疑云,拿鞫處置。
傳于睦性善曰,罪人捧招等事,勿爲如前遲緩。
具鳳瑞,以訓鍊都監言啓曰,明日習陣日次,而大將,以判義禁推鞫進參,退行之意,敢啓。傳曰,知道。
鞫廳啓曰,賤今·戊寅·烈伊·明禮·香伊等,各壓膝一次,刑問四次,忍杖不服,請竝加刑。答曰,依啓。
又啓曰,愛玉所行如此,所當刑推,而愛玉之名,初不出於春伊等招辭,又無賤今·烈伊等連引之事,姑待端緖現出,窮問處置,何如?答曰,刑推。
賤今·烈伊·明禮·香伊等,各壓膝一次,刑問五次,愛玉刑問一次,皆忍杖不服,請竝加刑。答曰,依啓。賤今等明日加刑。
傳于睦性善曰,推鞫姑罷。
具鳳瑞,以刑曹言啓曰,內需司啓下,罪人昭民,往在慶尙道,而未卽捉送之故,昨日監司李命雄請推矣。今朝昭民,自南海,次次押來,已爲囚禁於本曹,上項昭民,何以爲之?敢啓。答曰,送于內需司。已上燼餘
迎接都監啓曰,儺禮廳,設於仁慶宮月廊矣,軒架雜像習儀時,依前例,開正門出入之意,敢啓。傳曰,知道。迎接都監謄錄
上在昌慶宮。停常參·經筵。
政院·二品以上問安。答曰,知道。
藥房都提調臣崔鳴吉,提調南以雄,副提調臣李基祚啓曰,夜來煩熱·咳嗽等症,未有加減否,寢睡比去夜,何如?敢稟。答曰,咳嗽不頻,故間間入睡,時或臥寢矣。
藥房晝問安。答曰,知道。
金世濂,以都摠府言啓曰,副摠管李英達,會同分軍事,除標信內兵曹進去,敢啓。傳曰,知道。
傳于金世濂曰,近日留院公事,入之。
具鳳瑞啓曰,內醫院都提調以下,何以任意在□□□□□,傳敎矣。問于都提調,則以爲午後,以提調一員及醫官,缺四五字內侍口語啓稟,未蒙快許。臣等,深以爲悶,仍與相議缺數字不許,而猶無峻斥之語,欲爲再稟,則煩瀆爲懼,缺心甚憂悶,趑趄之際,闕門已閉,不可無端在闕,不得已入直,極涉妄作,惶恐無地云矣。傳曰,知道。且入直省記,無端捧入,極爲不當,該承旨推考。
鄭廣敬,以吏曹言啓曰,以鞫廳啓辭,巫女賤今捕告士人柳學立,各別論賞事,傳敎矣。當有賞給之物,而缺各別論賞之意,參下相當職待闕,爲先除授,何如?傳曰,前例相考,處置。
傳于睦性善曰,推鞫姑罷。
以備邊司,京畿敬差官狀啓粘目,傳于金世濂曰,加出田結多小,及姜瑜盡職與否,問于該曹,以啓。
金世濂,以禮曹言啓曰,今式年雜科覆試,當初定於今十月十六日矣,其日聖候未寧,不得設行,來二十四日開場之意,敢啓。傳曰,知道。
上在昌慶宮。停常參·經筵。
下直,昌城府使許東岦,大靜縣監成大裕。
政院問安。答曰,知道。
二品以上問安。答曰,知道。
金堉,以內醫院,以都提調意啓曰,柳後聖來仕,與臣等隨參議藥,令該曹,依例付軍職,何如?答曰,依啓。
傳于具鳳瑞曰,別巡單子,以當次爲之。
藥房都提調臣崔鳴吉,提調臣南以雄,副提調臣李基祚啓曰,夜間熱候加減,何如?答曰,已言于醫官。
藥房再啓曰,以缺四五字柴胡四物湯,不可謂無效矣,今日固當仍進,缺五六字藥,尤不可不審。今日,令御醫入診後,或仍進缺四五字藥,俾無未盡,宜當,敢啓。答曰,姑勿入診,二三服加用後,更爲議定。
金堉,以迎接都監言啓曰,本都監軍色郞廳之任,最爲繁緊,必須得人,而郞廳□□職解見任,其代司果□□兼臺諫,雖少減下,郞廳差下,使之卽爲察任,何如?答曰,依啓。
朴守弘,以戶曹言啓曰,以備邊司,京畿敬差官狀啓粘目。傳曰,加出田結多少,及姜瑜盡職與否,問于該曹以啓事,傳敎矣。缺四五字本道監司,與敬差官啓本,似有疎略,不缺七八字之處,必爲參商査考,然後詳知實數,卽來回啓之意,敢啓。答曰,知道。
鞫廳啓曰,戊寅刑問七次,施爲物故,賤今·烈伊·明禮·香伊等壓膝二次,刑問七次,愛玉壓膝一次,刑問四次,不服,請竝加刑。答曰,依啓。
又啓曰,賤今·烈伊·香伊等,各壓膝二次,刑問八次,愛玉壓膝一次,刑問五次,忍杖不服,請竝加刑。答曰,烙刑。
傳于睦性善曰,推鞫姑罷。已上燼餘
上在昌慶宮。停常參·經筵。
政院問安。傳曰,知道。
二品以上問安,傳曰。知道。今後勿爲問安。
下直,石城縣監金靈。
藥房都提調臣崔鳴吉,提調臣南以雄,副提調臣李基祚啓曰,夜間寢睡,何如?柴胡四物湯,已進三貼,而三貼昨日劑入矣,第太涼之劑,熱甚則須用此,多服則反恐有害,不可不斟量其輕重而處之,故敢此竝稟。答曰,諸症與昨一樣,且湯藥,餘熱尙多,仍用宜當。
藥房再啓曰,伏承聖批,以諸症一樣,餘熱尙多爲敎,不任憂悶之至,凡病熱退,則諸症次第差愈,不退則病亦不袪,豈非可慮之甚乎?移御以後,已過四日,尙不得面審問安,依昨日啓請,許令今日入診,何如?答曰,明日入診。
以缺監司狀啓粘目,傳于具鳳瑞曰,此鍼,該曹捧用乎?問啓。
傳于李基祚曰,柳後聖敍用。
具鳳瑞,以御營廳言啓曰,後運軍兵運兵,當爲推捉,而以其前日啓下,番次考之,則丙子冬立番二朔者當次,而上年八月初三日本廳啓辭內,今此應立軍兵之身居缺數字則依訓鍊都監例,仍持本藝立番,而缺五六字本道守堞人,勿爲徵召事,傳敎矣。扈從缺四五字丁丑冬立番者,應當推捉,而自下不敢擅便,上裁,何如?答曰,亂後上番者,使之立番。可也。
鞫廳啓曰,罪人香伊,加刑捧招,而物故,推案還入矣。在獄罪人春伊等五名,何以爲之?敢稟。答曰,依啓。
又啓曰,當初臺諫啓辭,以本宮守直人等,不爲內應,則何以投機作孽,至此之多乎?守直下人,竝爲嚴鞫得情爲請,至於蒙允,而春伊招內,巫女賤今等,容接之事,亦爲直招,故臣等春伊刑訊之意,至於再啓,而聖批嚴峻,至以視爲不見,强請不已。殊甚未妥爲敎,臣等惶恐不敢更請,而今承議啓之命,更爲參商。巫女賤今,旣不承服,斃於杖下,春伊等,內應之跡,似不分明,而其不謹守直,引入巫女之罪,在所難逭,得免刑訊,亦云失刑,豈可全然放免乎?臣等之意,春伊則邊遠定配,春金以下,則蠢蠢無知,似不足責,竝爲分揀,宜當,伏惟上裁。答曰,依啓。春伊定配,似涉過當,自本府,決杖放送。
傳于具鳳瑞曰,今此問疾之擧,豈曰異數,則謝恩之禮,似不可廢,令廟堂議處。
金堉,以戶曹言啓曰,以缺監司狀啓粘目。傳曰,此鍼,該曹捧用乎,問啓事,傳敎矣。此鍼缺數字收捧,留置會錄,有所用之處,則題給上下,而本曹別無取用之事矣,敢啓。傳曰,知道。以上出燼餘日記
上在昌慶宮。停常參·經筵。
政院問安。答曰,知道。
藥房都提調臣崔鳴吉,提調臣南以雄,副提調臣李基祚啓曰,夜間寢睡,何如?敢稟。答曰,一樣。
具鳳瑞,以御營廳言啓曰,後運軍數,昨日已爲啓下矣,依先運軍數,來十二月初十日良中,逢點之意,各道監·兵使處,行移,何如?答曰,允。
又以備邊司言啓曰,傳曰今此問疾之擧,旣曰異數,則謝恩之禮,似不可已,令廟堂議處事,傳敎矣。謝恩之禮,固知其不可廢,而勅使今方出來,欲待其還,一時爲之矣。因聖敎,更思之,則使該曹磨鍊,以待勅行回還後,卽爲發程,果似得體,令該曹稟處,何如?答曰,依啓。
藥房再啓曰,卽聞入診醫官之言,則脈度猶爲浮數,前藥不可遽停,柴胡四物湯,元入柴胡·生地黃減去其半,加入知母,減作一錢,黃柏·地骨皮·牧丹皮,減作七分,黃連·梔子,減作五分,更加麥門冬一錢,更進三貼後,觀症用藥,宜當,敢啓。答曰,知道。
具鳳瑞,以兵曹言啓曰,訓鍊都監官員邊以諶·金瀅等,合廳呈狀于本曹曰,本月二十日,兵曹缺四字仍爲院中一會,罷出之際,水原出身宋命生·宋植·李義男,及名不知一人,側立門邊,待其回舍,瀅之鬚髥盡拔,衣冠亦爲蹙破曰,汝前爲武兼行首時,我身武兼不當云,而終不許參者,何故也?齊會之官,艱難禁抑,則右人等,退竢中路,各騎走馬追逐,無數亂打。千古所無有之變,曹以依法處置,以懲浮惡之習云云,聞來極爲痛駭。金瀅前日,不爲許參,乃存流來古風,而實遵廳議,渠何敢挾感逞怨,至於此極乎?國家之所以維持者,只是名位,而人心到此,誠可寒心。若不嚴治,則非但有官守者,不得措手足,其流來之患,有不可勝言,請令攸司,速爲處置,以振頹綱,何如?答曰,允。
正言成楚容疏曰,伏以臣之病重之狀,衆所共知,委頓床席,了無供職之望,故敢冒萬死,陳疏乞解,而伏聞下政院之敎,臣不勝兢惶戰慄,無地自容。臣雖無狀,不至於病風喪心,若非大段疾病,則何敢偃然呈疏於靜攝之日,上以欺天聰,下以欺其心哉?秖緣臣病,非朝夕可療之症,牙頰大腫,猝生,咽喉浮滿,水飮專廢,元氣日鑠,新症加發,頑痰激澁,咳喘促急,虛火上升,精神短乏,暫或動身,往往氣塞,時加日增,轉至危劇,時月差復,何可必乎?臣之得病,今已半月,莫重候班,一未隨參,瘝曠之罪,固知難免,而況此玉候違豫,久未平復,固臣子遑遑奔走之不暇,而顧以臣之病勢如此,故不得不再陳危懇,臣罪萬死。伏願聖慈,天地父母,俯察微臣悶迫之情,特罷臣職,嚴示譴責,不勝幸甚,臣無任云云。踏啓字以下。以上出燼餘日記
藥房啓曰,儀賓都事李燦,言玄霜雪梨膏,治嗽最良效,臣等取考方書,所入皆涼息降氣之材,而其味甘酸俱備,乃是正氣之類,初欲啓請,而劑用甚罕,恐未易成膏。先將各種試爲,依法熬鍊,今已得成,故竝將方書,服法內入之意,敢啓。傳曰,知道。
藥房口傳啓曰,醫官入診時,提調竝爲入診之意,敢啓。答曰,入診醫官出去,則症候自可知之,提調以下,則勿入。以上出朝報
上在昌慶宮。停常參·經筵。
政院·二品以上問安。答曰,知道。
藥房都提調臣崔鳴吉,提調南以雄,副提調李基祚啓曰,夜間聖候,何如?敢稟。答曰,諸症漸減。
具鳳瑞,以都摠府言啓曰,都摠管吳竣,刑曹坐起晝仕,請出標信。傳曰,知道。
又以備邊司,摠戎使狀啓粘目,傳曰,賞格磨鍊啓請,其有前規耶?承旨察啓事,傳敎矣。前日判下內,有參酌施賞之敎,故如是回啓,但施賞之典,係干恩命,竝加表裏之請,非在下自擅缺三四字前規,似必無如此之理,此公事還出給,何如?傳曰,允。
又以兵曹言啓曰,宣傳官·武臣兼宣傳官·訓鍊都監,去二十日試射時,將官申俊明無分,依例汰去,何如?傳曰,依啓。
藝文館啓曰,史官只有二員,而檢閱朴長遠,以親病受由下鄕,不得已以兼春秋戶曹正郞南宮鏶,上番入直,兵曹正郞金坰差下矣。此外兼官,皆有公頉,或爲下鄕,不得推移替直,而當此多事之時,兼官,本職事務,未免久曠,誠極狼狽。禮曹正郞許穡,以貢物敬差官,出在外方,工曹正郞琴尙絃,受由在外,刑曹正郞崔文湜,迎接都監仕進,此三員,竝遞兼官,其代以他閑官差下。且曾前被薦人副司正洪處亮,方在城中,而合坐臨時,每稱身病,不爲應講,史局體面,不成模樣,到今事勢,有異常時,各別推考,使之應講,何如?傳曰,依啓。
具鳳瑞,以備邊司言啓曰,以摠戎狀啓粘目,傳曰,賞格磨鍊啓請,其有前規耶?承旨察啓事,傳敎矣。前日判下內,有參酌施賞之敎,故如是回啓,但施賞之典,係干恩命,竝加表裏之請,非在下自擅,而缺數字鍊之事也。前規似必無如是之理,此公事,還出給,何如?傳曰,允事,傳敎矣。回啓判付內,以參酌施賞爲敎,而表裏乃賞典之輕者,今此論賞,似不出此,故如是爲請,而不覺其違例之歸,今承聖敎,極爲惶恐,回啓內,改付標以入之意,敢啓。傳曰,知道。
李基祚,以吏曹言啓曰,以巫女賤今,捕告士人柳學立論賞事,本曹所啓,而前例相考處置事,下敎矣。謹考前例,無的當可據之事,往在癸酉年間,幼學金鉉,以罪人李長風捉告人,依事目,初授職除授矣。其時承傳色長風罪名,雖不詳錄,今此亡命人捕捉之事,雖近之,而事係恩典,上裁,何如?傳曰,依前例施行。
又以吏曹言啓曰,謝恩使,曾以大臣差遣,已成規例,今當依此差遣,而非但時任大臣,或往重疊往來,或纔已往行,不得已時任大臣及正一品人員,竝爲擬望,以備落點,似爲宜當,大臣之意如此,敢稟。傳曰,時任大臣,入往,可也。
以雜科覆試官望,傳于金堉曰,前日落點,仍用。
具鳳瑞,以刑曹言啓曰,本曹郞廳六員內,正郞崔文湜,以迎接都監郞廳,與都監上直,正郞權稱,以子息成婚事,受由下鄕。佐郞缺忠淸道懷德地,除授已久,病重不得上來云,佐郞缺只有正郞一員,佐郞一員,而詞訟煩劇之地,不成貌樣,請正郞崔文湜,閑官換差,何如?傳曰,依啓。
文學申濡疏曰,伏以臣,使令於東宮,問安於殿下,臣之出來,一日爲忙,臣之還去,亦缺數字而徒以賤疾危苦,在途遲滯,入京之後,病勢轉劇,稽留至此,微臣之罪,臣實自知,第有極天痛迫之情,不得不達於孝理之下,伏願聖明垂察焉。臣有六年宿疾之母,曾在臣父任所,缺半行不能數日離側,從仕轂下者,已缺半行聖明亦當洞燭其情懇矣。春初入瀋之日,缺十餘字往見,辭諸病母,念臣益加煎薄,寤寐之間,時或發聲呼臣,日夜啼哭,今至百分地頭,臣之心事到此,尙忍言哉?臣父已於昨月,遞官將歸,而臣母不堪遠行,遲留中路,臣以一年異域,憂思懷戀之情,往省慰懷,晷刻亦急,而臣之胸腹痛,乃平生所患也。入瀋以後,添之以食傷痞結之症,入秋轉劇,醫官柳達,以爲腹中有塊,不急治則難醫,兼旬針焫,未及畢灸,而猝然登途,罔夜馳驅,非徒無益,而又添傷,以致中寒疾作,幾死復甦,幸蒙聖慈,特軫危喘,至令醫官,齎藥往救,臣之得達京闕,實荷天地生成罔極之恩也。自肅闕下,退伏床褥,氣力澌盡,不能復起,頭痛·腰疼·眩暈·激熱之候,難以毛擧,而左脅間痰塊伏積,食飮纔下,輒加刺痛,不可忍,吐食乃安,數日之內,又加咽喉腫痛,粥飮不下,呼吸將絶,臣之所患,亦已苦矣。病勢如此,旣不得趁速還報於東宮,又不得乞暇返省,於缺數字蔑如,萎苶一身,係戀君親,呻吟京邸,臣心焦煎,曷有其極?誠恐一朝溘然,永爲不忠不孝之鬼也。今聞臣母以臣病,故輿疾作行,寸寸前來,蓋爲一見臣回耳。臣若不待缺數字旋作西行,則母子生前相見未易,人子之情,豈忍乃爾?今臣欲行,則情勢如是,情理惻怛,不能遽發,欲留則不爲自陳,徑先遲留,於義未安,玆敢瀝血臚情,仰瀆宸嚴。伏乞聖慈,察臣至懇,特賜旬月之暇,俾見病母,仍調賤疾,以伸至情,則自今入地之日,無非報德之日也。臣無任云云。答曰,依願施行。以上出燼餘日記
上在昌慶宮。停常參·經筵。
政院問安。答曰,知道。
藥房提調南以雄,副提調李基祚啓曰,夜來風寒猝緊,聖候何如?敢稟。答曰,與昨一樣。
具鳳瑞,以備邊司言啓曰,江都·南漢分軍,令該曹磨鍊別單書啓之意,敢啓。傳曰,知道。江都入守之軍,猶爲□□矣。
金堉,以禮曹言啓曰,上年六月間,以三名日方物物膳單子,享上之儀,全然廢閣,極爲未安,入啓。傳曰,兵燹之餘,勢將不實,此時復舊不可,下敎矣。自丁丑至今年,已過缺四五字方物物膳停廢已久,事甚未安。來庚辰年三名日缺四五字廟堂參商定奪,預先行會爲送,俾無臨時窘急之患,宜當,敢啓。傳曰,知道。來年正朝方物,仍爲停罷。
具鳳瑞,以備邊司言啓曰,□□兵使狀啓粘目,傳曰,回啓中,餘軍名數是耶?承旨察啓事,傳敎矣。李言惕狀辭支蔓,未敢曉解,而大槪,比亂前摠數,加出者二千二百七十名內,年弱一千三百名,稱以兒童哨作隊,則餘數方有九百七十一名矣。備局回啓,只擧兒童哨一千三百名,不缺半行或慮餘軍,已入於本道區處之中,而缺半行名,終不明白開錄,餘軍實數,無從可知,此公事還出給,使之更考,何如?傳曰,允。
又以備邊司言啓曰,以本司草記,答曰,知道。當初査問之擧,意在審宜還給,非欲奪之也。今番酌定之中,加減之數,似或未盡,忠淸兵水營及慶尙兵水營,一依元數,還給本營,勿爲加減,似爲得宜也。且統營所給,厥數至多,量減磨鍊,其餘苔田寺刹之類,姑依近例,置之可也事,傳敎矣。臣等從其各營殘盛,酌定加減矣。今承聖敎,果爲允當,忠淸兵·水營及慶尙兵營,則一從元數還給,而苔田亦依下敎,置之宜當,統營則比他營,用度浩大,似難又減,伏惟睿裁。傳曰,知道。統營鹽盆時存五坐,則十倍加給似過,故下問矣。
傳于金堉曰,淸國所送紅柿子,已令船運,而今無運入之報,問于該曹,以啓。
具鳳瑞,以兵曹言啓曰,當日私奴愛男稱名人,自弘化門入來,差備門外擊錚,極爲駭愕,令攸司囚禁治罪,同門守門將申哲濬,常時不能禁斷,以致闌入,亦爲非矣,請推考。傳曰,依啓。
傳于金堉曰,日氣卒寒,入直軍士,令該曹,空石分給。
傳于金堉曰,政事,明日爲之。
下直。缺以上出燼餘日記
上在昌慶宮。停常參·經筵。
政院問安。答曰,知道。今後勿爲問安。
有政。吏批,判書李景奭,雜科覆試進,參判李敬輿進,參議李景義進,右副承旨金堉進。
兵批,判書李時白進,參判李景曾在外,參議韓亨吉病,參知李省身病,左副承旨具鳳瑞進。
以李晩榮爲正言,鄭斗卿爲成歡察訪,郭聖龜·柳晉昌爲成均博士,朴吉協爲伊川縣監,兼春秋金相潤·李稔·洪承源·朴安孝,坡州牧使權晛,江界府使徐弼文,理山郡守閔泰亨,仍任事承傳,崔鳴吉爲謝恩使,崔衢爲刑曹正郞,洪纘緖爲刑曹佐郞,崔魯詹爲司評,丁彦璜爲濟用正,李行遇爲副應敎,柳穎爲副修撰,曺漢英爲兵曹佐郞,成以性爲執義,李必行爲司諫。
兵批,以尹履之·李稷爲副摠管,權若爲五衛將,具仁廛爲訓鍊主簿,趙徵唐·李大廈爲武兼宣傳官,平安兵使林慶業,今加正憲。
兵批啓曰,昌洲,以西邊重鎭,凋弊尤甚,所當極擇其人,未准朔階梯職,竝擬,何如?傳曰,堂上中擇擬。
以趙後悅爲曹司衛將,洪有量爲兼宣傳官,李藏爲五衛將,成殻爲昌洲僉使,副司正柳晉三·崔文湜,副司果柳後聖·李彬,司直柳大華·潘沖翼,錦林君愷胤,崇林令芳胤在喪終制,副司正姜瑜,兼持平減下。
李茂英·車永立·林悌男爲訓鍊習讀,鄭斗卿爲護軍,申翊亮爲司直。
藥房提調南以雄啓曰,夜來聖候,何如?敢稟。答曰,與昨一樣。
藥房再啓曰,柴胡四物湯八貼,今日當爲畢進,此乃治標之劑,不可久用,卽與諸醫相議,崔得龍以爲坎离旣濟丸,加白茯苓·玄蔘各四兩,遠志·山棗仁炒各三兩,黃連酒炒·辰砂各一兩,作丸小豆大,辰砂爲衣,每三錢蓮子粥飮呑下,而湯藥亦不可廢,淸心補血湯,加地骨皮·牧丹皮·知母各七分,黃柏鹽酒炒·褐色黃連酒炒各三分,連進,而近來湯藥進御,已過八十餘貼,食治之厭進,未必不由於此,姑停若干日,待丸藥合劑後,一時竝進宜當云,諸醫之意,亦以爲然,敢啓。答曰,依啓。
金堉啓曰,備邊司啓辭,傳曰,回啓中,餘軍名數是耶?承旨察啓事,傳敎矣。李言惕狀辭支蔓,未敢曉解,而大槪比亂前摠數加出云者,二千二百七十名內,年弱一千三百名,稱以兒童哨作隊,則餘數尙有九百七十一名矣。備局回啓,只擧兒童哨一千三百名,不論九百七十一之餘軍,未知厥由,或慮餘軍,已入於本道區處之中而然耶?逃故本充定時,某邑幾名,終不明白開錄,餘軍實數,無從可知,此公事還出給,使之更考,何如?傳曰,允事,傳敎矣。束伍加出之數二千二百七十餘名,而回啓時未及缺五六字敢啓。傳曰,允。
傳于金堉曰,李言惕所送單子,粧䌙黃衣,急急措置。
傳于金堉曰,當初瀋陽入送鷹連,幾坐請送,草記入之。
朴守弘,以戶曹言啓曰,傳曰,日氣猝寒,入直軍士,令該曹空石分給事,傳敎矣。當初入直軍士過冬,空石一千三百七十二立已爲分給,各倉進排,缺五六字有廳軍,則本月旬前,亦已分給,日勢猝寒如此,問于各處以啓之意,敢啓。傳曰,知道。
以昌洲僉使洪仁傑身死,傳于金堉曰,□□□護送。
朴守弘,以戶曹言啓曰,傳曰,淸國入送紅柿子,已令船運,而今無運入之報,問于該曹以啓事,傳敎矣。紅杮子船運入送事。缺腐爛
具鳳瑞,以訓鍊都監言啓曰,新造旗麾旗祭,今月二十七日子時,神武門後,依新書之法,放砲·大吹打設行之意,敢啓。傳曰,知道。
夜五更,流星出星星下,入北斗星下,狀如拳,尾長二三尺許,色白。以上出燼餘日記
上在昌慶宮。停常參·經筵。
下直,碧潼郡守金顯達,渭原郡守孔有後。
藥房提調南以雄,副提調李基祚啓曰,夜來聖候,何如?答曰,一樣。
傳于具鳳瑞曰,史官一員待命,騎馬三匹立之,迎接都監摘奸。
傳于李基祚曰,謝恩副使,至今不爲差出,何耶?問啓。
具鳳瑞,以司譯院入門官,以試官意啓曰,今此倭學覆試時,擧子李承邊所講倭書,文意分缺數字試官朴彦璜·金謹行等,顧瞻左右,佯若不解,缺數字試官,又參兩司之員,事體頗重,而顯有綢繆之狀,推考,何如?傳曰,依啓。
金堉,以備邊司言啓曰,傳曰,加出田結多少,及姜瑜盡職與否,問于該曹以啓事,傳敎矣。今已缺數字京畿監官啓本,各官所報參考,則無稅及復戶田畓缺數字而官民免稅田畓一萬九千八百九十五結,比之於上年缺半行則上同,而收稅田畓五千四百九結,加出,監司,缺半行依事目,敬差官專掌行缺半行敢啓。傳曰,知道。
又以吏曹言啓曰,傳曰,謝恩副使,何故至今不爲差出耶?問啓事,傳敎矣。謝恩使差出之後,因政事,未及稟定大臣,今日議于大臣備擬,使呈于政院矣,今承下敎,不勝惶恐。傳曰,知道。
具鳳瑞,以訓鍊都監言啓曰,卽者馬兵五哨軍兵等狀內,悶迫情由段,將得軍情,軍知將心,兵家之所務,別將成殼,剛柔信能,賞罰分明,部下軍兵,如得慈母,常懷報效之心矣。今者除授外任,軍情落莫,如失父母,此間悶迫情由,都監入啓仍任云。且成殼,本任差出之後,新聚之兵作隊者,多至四百餘名,又欲備准五百名,方將臨時隨補,而昨日政,昌洲僉使除授,前日都監將官,爲邊將時,仍軍情請仍,入啓依允後,勿爲例爲敎。臣等不敢更爲陳達,軍情激發,不敢沮遏,惶恐敢稟。傳曰,姑爲仍任。
右承旨睦性善疏曰,伏以臣,素患胸腹之痛,每當寒發作,濱死危苦矣。自今月初頭,有復發之漸,而適當聖候違豫之日,臣子分義,不敢言病,黽勉供職,而又値鞫獄,晨昏奔走,病愈添傷,專廢食飮,本月二十三日仕退還家之後,缺半行胸膈痞塞,呼吸不通,頃刻之間,不省人事,半行缺多方藥飮,少無見效。臣竊念,積勞之餘,宿病旣發,傷寒兼作,病根深痼,差復無期,而喉舌重地,決難一日曠闕,臣之情勢,其亦戚矣。伏乞聖明,天地父母,俯察危懇,亟命遞臣職名,俾全微命,不勝幸甚。卽今玉候調攝之中,風寒斗緊,瞻天戀闕,不任螻蟻之忱,而病勢危迫,不得不仰首哀籲,臣罪萬死,臣罪萬死,無任云云。答曰,省疏具悉。爾其勿辭,調理察職。
掌令柳疏曰,伏以臣,絲毫無補,前後恩榮,非止一再,尋常一念,感激圖報,夢寐之外,又擢言地,兢惶煎灼之外,罔知攸補。顧念分義,固當恪謹奉職,而第臣早失兄弟,只依父母,父年七十有七,母年七十有八歲,病疾沈淫,吟呻委頓,而不敢以此爲辭,黽勉行公矣,以下缺答曰,給由。
夜五更,流星出三台星下,入乾方天際,狀如鉢,尾長三四尺許。以上出燼餘
上在昌慶宮。停常參·經筵。
下直,密陽府使宣若海,慶尙左水使朴敬祉。
政院問安。傳曰,知道。
藥房提調南以雄,副提調李基祚啓曰,夜來聖候,何如?敢稟。答曰,一樣。
具鳳瑞,以備邊司言啓曰,卽見遠接使狀啓,勅使出來遲速,尙未可知,勢難等待,謝恩使發行日子,令該曹爲先推擇,何如?敢啓。傳曰,知道。
又以左邊捕盜從事官,以大將意啓曰,今月二十七日曉頭,七牌軍官張承績,進告于臣曰,去夜三更,矣等,與軍士巡邏,回到之際,東大門外車宮北邊近處,頗有喧聒之聲。矣等,卽爲馳往其處,則驛卒金彦弘稱名人家,賊儻突入,以劍打傷男女,而賊儻旣已散走,勢不得捕捉云。聞來極爲驚愕,卽發軍官·軍卒,極意跟捕,又令從事官,往見逆賊之家,則男一名,女一名,逢刃重傷,而乃折衝孔□□之妾云。都門之外,有此賊變,事極可駭,當該軍官,不能伺察之罪,在所難免,請令攸司從重推考。傳曰,拿推。
傳于具鳳瑞曰,□□□□自內□□卜馬二匹立之。
答楊萬古疏曰,省疏具悉。省爾疏章,深用嘉尙,條陳之事,從當議處焉。元疏未下
具鳳〈瑞〉,以兵曹言啓曰,日氣猝寒,入直軍士,令該曹空石分給事,傳敎矣。內外入直軍士等,過冬空石,量宜分給之意,敢啓。傳曰,知道。以上燼餘
具鳳瑞,以義禁府言啓曰,本府月令醫員朴信立手本內,囚人權正中,自今月二十五日得病,熱氣極重,不省人事,言語不通,時時氣絶,相當藥物,多般救療。當此嚴冬,處於冷地,萬無救活之道,所見極爲可慮。各別處置事,手本,故敢啓。傳曰,差病間保放。出禁府謄錄
上在昌慶宮。停常參·經筵。
藥房都提調崔鳴吉,提調南以雄,副提調李基祚啓曰,夜來聖候,何如?敢稟。答曰,一樣。
藥房再啓曰,伏承一樣之敎,與諸醫,更爲相議,則以爲淸心補血湯,缺數字去熱除陰之劑,其中人蔘一味,雖曰湯藥,而與補血諸藥同用,以助補血之功。古人處方,自有缺數字恐不可以此爲疑,然自上,猶有熱候,則已曾見效之藥,亦不可停。柴胡四物湯,猶加裁酌,元入柴胡,減作一錢,缺數字以生乾地黃酒洗加入,黃柏減作五分,更加貝母,缺數字嗽,如是加減,則與淸心補血湯,無甚相遠,缺三四字乃進淸心補血湯,以收萬全之功,似爲穩當,而其間症候,則亦可臨時更爲議處云,敢啓。答曰,知道。
兪省曾,以戶曹言啓曰,傳曰,懷恩君女子所給,國家當爲磨鍊以送,而其後別無啓下之事,何故耶事,傳敎矣。懷恩君女子處,本家因便問信之意,備邊司回啓內,令該曹議處事啓下,其時該曹,議於大臣,草綠藍色潞州紬。以下腐爛出燼餘日記
上在昌慶宮。停常參·經筵。
政院問安。傳曰,知道。
藥房啓曰,夜來聖候,何如?敢稟。答曰,近日脹症頗重。
醫官等問安。答曰,自數日前,脹症頗重。
藥房再啓曰,再昨伏聞下醫官之敎,諸症頗似向減,獨熱候未除,臣等,意謂柴胡四物湯,已爲見效,連進若干貼,則餘熱,自當漸次減歇,今承下敎,脹候自數日前頗重云。一症纔減,一症又生,臣等慮悶之私,到此益切,仍近間脹候似歇,而熱候尤極,故用藥之際,專以治熱爲主,而症候今又如此,似當別爲議藥。但卽今症候,猶未得詳知,若熱勢歇而脹候重,則當專以治脹爲主,二症俱存,則又當分其輕重,以爲主客,熱輕而脹重,則當於治脹藥中,加治熱之主材,脹輕而熱重,則當於治熱藥中,加治脹之材,而其他從前所患諸症。如有形現之端,則亦不可不預知而處之,以問症候,何如?竝爲□□進,必須下敎,然后議藥之際,庶免差誤之患,故敢啓。答曰,論二症輕重,則熱勢重於脹症矣。
藥房三啓曰,卽因下敎,令諸醫及柳後聖·李燦等相議,則以爲自上所患諸症中,脹爲主症,而近因熱候太甚,連用涼劑,此所以熱勢稍降,而脹候又生者也。脹候與熱候,元出於一,而及其旣發,亦須分其標本而治之,而卽今所患,熱重於脹,則柴胡四物湯,不可遽停。但就本方,更加裁酌,元入柴胡·生乾地黃酒洗各一錢,川芎·赤芍藥·當歸酒洗各七分,黃芩·人蔘,去半夏,代貝母各五分,生甘草三分,加入知母·麥門冬·地骨皮各六分,桑白皮·桔梗·木通各五分,黃柏鹽酒炒·黃連酒炒·山梔仁炒各三分,改爲劑入,而服數多少,則更觀症候,隨後議定宜當。此藥中,桔梗行氣,木通利水道,然終是治熱爲主,則治脹之藥,不可不兼進,坎离旣濟丸,姑爲停止,中滿分消丸一劑,先爲進御,宜當云。自上,當疑蔘朮助熱,然諸醫之議,則以爲凡脹症,例出於脾土虛而肝木旺,水穀不能分消之致,若不以蔘朮,先補脾土,而專以利下爲主,則虛者益虛,而後患無窮云。考諸方書,其論尤似分明之故,醫學正傳所論,別紙謄書,且將中滿分消丸本方,竝爲呈進,以竢裁處。答曰,依啓。丸藥勿爲劑入。
傳曰,近日進御之藥,問于崔得龍,以啓事,傳敎,而以內醫院視之尋常,不爲擧行,事極駭異。本院提調,姑先推考。以上朝報
上在昌慶宮。停常參·經筵。
夜二更,流星出上台星上,入北極星下,狀如拳,尾長七八尺許。
政院問安。答曰,知道。
藥房問安啓辭,答曰,與昨一樣。
院問安啓。答曰,一樣。
院啓,司諫李必行上來,下諭事。答曰,一樣。內下日記
謝恩,護軍李眞卿·朴漢男,副修撰柳穎,五衛將權若,副摠管尹履之。以上朝報郞廳權崇校正。郞廳愼基慶書。
上在昌慶宮。停常參·經筵。
夜三更至五更,電光。
政院問安。答曰,知道。
具鳳瑞啓曰,今日賓廳坐次,而因大臣俱爲有故,不得開坐之意,敢啓。傳曰,知道。
又啓曰,凡藩節閫帥之任,事體甚重矣,前慶尙兵使李義立,在任之時,未嘗言病,旣遞之後,偃然稱疾,而且家在本營不遠之地,以病馳啓,所佩密符,授送軍官,任便之狀,極爲可駭,請李義立推考。傳曰,依啓。
具鳳瑞,以兵曹言啓曰,瀋陽入去,宣傳官朴之垣,以中路遲滯之罪,拿缺四五字往來之人,之垣以具鏊交代,急急擇送之意,敢啓。傳曰,知道。今後如之垣者勿送。
答左相申景禛,右相沈悅箚曰,省箚具悉,卿其調理察職。
答昇平府院君金瑬疏曰,省疏具悉。卿宜勿辭察任。
事變假注書望,林葵·李齊衡·鄭□男。林葵落點。
具鳳瑞啓曰,假注書鄭麟卿,卽注書柳晉三之外四寸也。實官·假官,雖無相避之例,似有一院相礙之嫌,鄭麟卿改差,他假書差出,何如?傳曰,依啓。
藥房提調南以雄啓曰,夜來聖候,何如?敢稟。答曰,與昨無異。
具鳳瑞啓曰,宣傳官朴之垣拿來事,禁府羅卒,今方下去瀋陽,而第念,近來此輩,皆以謀免瀋行爲心,朴之垣,以緩緩作行,獲罪出來,則前頭故犯之輩,必然爭效,此習漸漸成風,貽笑他國,拿致官員之際,不無瞻聆不便之端。今後或待于準朔出來,或待于他官缺半丈然後擧行,何如?惶恐敢啓。傳曰,缺五六字後定羅卒拿來。
又以備邊司言啓曰,朴之垣公事粘目,傳曰,此日記,何以違令乎事,傳敎矣。前日啓請,宣傳官傳達缺半行蒙允,故藥房日記,依前例付撥,送于平安監司缺數字致此,已成近例故也。再昨伏承下敎,有勿送之命,自今以後,則不敢爲之矣,惶恐敢啓。傳曰,知道。
昇平府院君金瑬疏曰,伏以臣,今日政,以臣除授內醫院提調,臣辜恩負國,罪合萬死,而聖度包荒,卽命收敍,枯木生華,陰谷回春,雖糜粉此身,顧不足以仰答洪造,而猶負難赦之罪,抱難醫之病,惶恐縮伏,杜門待盡。今者聖候未寧,朝野憂遑,人臣分義,念不顧他,而病勢益苦,不得隨參於問安之列,仰慙俯慄,無施面目。況今新命,遽出於夢寐之外,兢惶憂悶,罔知攸措。本院提調,爲任莫重,年前冒據,亦已忝矣,豈可以如臣無似之身,復叨匪據之地乎?且臣於醫書藥房,未窺一斑,當此議藥設廳之日,倘或少差,所關如何?伏乞聖明,察臣危迫之懇,亟收成命,以安微分,不勝幸甚。
左議政申景禛,右議政沈悅箚曰,伏以頃日學生柳□意,捕捉罪人賤今,以馬駄來,其驅馬人,乃賤今率人連金伊稱名者也。鞫廳諸臣以爲,連金伊之名,初不出於發告之中,獄事究竟間,付諸捕盜廳,使之囚禁云,臣等以爲,令捕盜廳堅囚待令矣。及其賤今等諸罪人,不缺數字死,推鞫停罷,在囚各人決放之時,連今伊則不爲放送,尙在於捕盜廳,臣等矇不覺察,未能入啓處置,臣等不察之罪,至此而極矣,臣等無任戰慄之至,伏地待罪。取進止。批答在上。以上出燼餘日記
上在昌慶宮。停常參·經筵。
夜四更,流星出天相星上,入西方天際,狀如鉢,尾長六七尺許,色赤,光照地。
判尹尹毅立箚曰,伏以,臣當垂死之年,遘必死之疾,奄奄待盡,尙遲一死,每以危迫之情,上煩天聽,瀆擾之罪,實合萬死。臣從前沈痼之狀,有不敢煩複,而今者宿患痰火,乘虛上沖,十分危急,命在朝夕,數日之後,大勢稍減,而危症尙多,床席委頓,强疾進參於問安之列,退而溘然,區區之情,庶得少伸,而風眩復發,痰窒益甚,一日之內,悶塞欲罷者,非一非再,種種諸況,又從而添劇,百爾思之,萬無供職之望。日昨呈告,誠出於不獲已,規外恩暇,實出異數,臣聞命驚惶,徒切感泣。念臣危淺之命,陳力就列,無可望矣,況値深冬,寒感漸緊,雖欲運身,末由也。已緣臣虛帶職名,京兆重地,曠廢已久,兼局之務,亦多妨廢,萬分惶悶,不知所出。伏乞聖慈,特垂矜恤,臣本職及典牲提調,竝賜遞改,以安微分,公私幸甚。答曰,省箚具悉卿懇。卿辭至此,本職當勉副焉。
金堉,以司饔院言啓曰,缺數字次物膳,日寒之後,猶以味變體少者缺半行今日差使員所封,未盈尺小鮮,以中鮮缺數字且無陪進使,非但大失事體,生鮮以味變體少者進排之狀,極爲痛惡。請差使員從重推考,當次使缺傳曰,允。
藥房都提調金瑬,提調南以雄,副提調李基祚啓曰,雨雪通宵,風寒甚緊,伏未審夜來,熱候·脹症·渴症,比昨,何如?其中或不無緊歇輕重之差,臣不勝憂悶之至,敢稟。答曰,諸症時無加減。
金堉,以兵曹言啓曰,今此勅使時所用下三道驛馬,因備局定奪,分定一百五十匹,十月二十五日,京中來會,慶尙道驛馬,則二十七日,判書李時白,親點於甲冑打造處,翌日又令色郞廳點考,全羅·忠淸兩道驛馬則人馬疲困,已到十分,勅使正奇,又未的知,故留京芻糧備給之事缺數字本曹之欲保全驛卒意,非偶然缺數字色吏及各驛書者·差使員·隨陪等,雖缺數字勿給事,一處丁寧分付矣。今見缺數字驛馬元數一百九十餘匹,每一匹受人情缺不遵官員之令,已極可惡,臣等不能檢察之罪,在所難免,無任惶恐。當初分定之馬一百五十匹,而今見啓辭,則一百九十餘匹云,未知差使員不有備缺二字之數,別有餘數馬四十餘匹,而色吏竝受其布,不勝驚駭。該曹色吏責出人情之際,差使員萬無不知之理,書者等亦有收合贈遺之人,而一百九十餘匹木,非如些少相與之物。若不隨見重治,則不但事極痛駭,遠方貧寒驛卒難支之弊,罔有紀極,不可尋常治罪而止。請令三道差使員,一一覈出後,色吏處照數生徵,治以當律,以懲其惡習,何如?傳曰,允。以上出燼餘日記
上在昌慶宮。停常參·經筵。
政院問安。傳曰,知道。
金堉,以吏曹言啓曰,臺諫有干,政事,何以爲之?取稟。傳曰,明日爲之。
傳于具鳳瑞曰,史官一員待命,騎馬三匹立之。
具鳳瑞,以兵曹言啓曰,宣傳官朴之垣拿來,宣傳官金繁,各別擇定入送,資裝間十日給由之意,敢啓。傳曰,知道。
金世濂,以兵曹言啓曰,缺數字則百般謀計,本官色吏,符同稱頉,不現缺數字有例,進乎現身者,點閱下衛,則衛將所缺數字立,漏落甚多,以此各處定送,每患苟簡缺數字等,聚會點考,則堤川正兵林金伊汗,以私奴缺數字正兵崔廷俊,以私奴曄伊代立,極爲痛駭。缺數字等,令攸司爲先囚禁,林金伊汗·崔廷俊,本官各別處置,何如?傳曰,允。
大司憲李顯英疏曰,伏以,臣蒲柳之質,衰謝特早,未滿七十者三歲,而氣力之萎憊,精神之枯朽,殆如踰七望八之人。春夏以來,尤無以自持,所患殘疾,日甚一日,夜則達朝呻號,晝則扶曳隨行。入冬以來,重感傷寒,連値鞫廳合司之坐,不敢身告病,艱關奔趨,而頃値大風,重傷於雜科之場,連日苦疼,冀得就閑調理,而加由之命,出於格外,臣誠感激,不知攸措。臣之病勢,如火益熱,食飮專廢,四肢不收,悶迫之情,何敢不畢陳於天地父母之前乎?伏願聖明,矜臣狗馬之疾,亟命遞臣本職及兼帶經筵·春秋官等職,俾延時日之命。無任冀懇之至。
藥房都提調金瑬,提調南以雄,副提調李基祚啓曰,臣等昨日,伏承諸症時無加減之敎,臣等不勝憂悶焉。伏未審夜來,熱候,何如,脹候,何如,渴症,何如?且前入柴胡四物湯,以服數計日,則今日當畢進御,明知某某症減歇,某某症一樣,然後方可更議也,敢此仰稟。答曰,病勢差歇之後,餘症一樣彌留,故時無加減矣。
再啓曰,每承諸症一樣之敎,臣等尤不勝悶鬱焉。醫官入診,已過十餘日,雖有用藥之地,須明知諸症之加減輕重,然後可以議藥,崔得龍,使之入診脈候,兼察玉色,似爲宜當。答曰,熱與脹,乃是主症,勿爲入診,議藥以啓。
又啓曰,臣等伏承下敎,問于崔得龍,則以爲熱與脹爲主,宜仍用柴胡四物湯,而就前加入,更加桔梗代枳殼五分,連用三四貼,姑觀諸症之加減,而且渴候猶未止歇,則必有引飮之患,生缺數字花茶合竹葉五分,去人蔘代沙蔘,每於煩渴時,茶飮進御爲當云,故敢此竝稟。答曰,依啓。加入中更加治熱之材,俾速退減,可也。
四啓曰,以下敎之意,問于崔得龍,則以爲淸熱之材,已於前藥,備盡無餘,此外更無十分恰當可加之種云,依前劑入,何如?答曰,依啓。藥材勿爲加減。以上出燼餘日記
上在昌慶宮。停常參·經筵。
夜一更,流星出文昌星上,入北方天際,狀如拳,尾長四五尺許。
有政。吏批,判書李景奭病,參判李敬輿進,參議李景義進,右副承旨金堉進。
兵批,判書李時白病,參判李植病,參議韓亨吉進,參知李省身病,右承旨具鳳瑞進。
以金壽賢爲大司憲,李燦爲工曹正郞,李守約爲刑曹佐郞,韓有良爲監察,鄭好仁爲梁山郡守,申翊亮爲承旨,尹勉之爲儀賓都事,李顯英爲判尹,柳穎爲校理,右副承旨申翊亮,同副承旨金堉,柳淰爲典籍,李時楷爲典籤,李爾松爲禮曹正郞,承文著作單李梓,承文正字單吳挺一。
兵批,以尹毅立·閔馨男爲護軍,李□□·□□□·兪省曾爲副司直,李輔臣爲副司果。
金世濂啓曰,濟州牧使沈演牒呈內,上年巡察使,冬至缺丁卯年正朝方物物膳,勿爲封進云,而今年則更無他故,似當依前封進,故誕日方物膳狀,具錄監封,上送于該曹矣。方物物膳,時未復舊,各道非不詳知,而濟州則乃海外之官,本道監司,必以未及行會,有此封進,似非近例,而係是藩臣享上之物,處置爲難,不得已捧上,而此後三名日方物物膳,必待本曹入啓行會,然後封進事,本道監司處,更良行會,何如?傳曰,依啓。
具鳳瑞,以備邊司言啓曰,今見平安兵使牒呈缺數字鷹連自各道輸送于本營,方爲留養矣,近日鷹疫大熾,連綿落架,其代則某條充數計料,而遠近遲速難期云。當此寒凍之節,鷹連雖使充數入送,而遠路無事得達,亦爲可慮,敢啓。傳曰,知道。
又以左右捕盜廳言啓曰,囚人連金事,大臣待罪上箚之後,亦無處置之事,何以爲之?敢稟。傳曰,問于大臣,可也。
李基祚啓曰,新除授右副承旨申翊亮,時在忠州地,斯速上來事,下諭,何如?傳曰,依啓。
又啓曰,近來左·右史不備,以兼春秋替直,事甚苟艱。檢閱朴長遠,受由下鄕,今已一月,斯速上來事,下諭,何如?傳曰,不允。
金堉,以弘文館言啓曰,侍講院奴婢身貢貿紙,入瀋陽,以補春坊從臣過冬之資事,上年因本館啓辭,蒙允矣。今年亦依前例,付送文學申濡之行,何如?傳曰,依啓。
又啓曰,臣今待罪喉舌,備邊司有司堂上之任,改差,何如?傳曰,依啓。
大殿·中殿初七日嚴時刻,誕日物膳單子。傳曰,權停。
傳曰,侍講院官員入去瀋陽事,旣已定奪,其後無入往之言,何也?缺
藥房都提調金瑬,提調南以雄,副提調李基祚啓曰,伏未審夜來聖候,何如?敢稟。答曰,知道。一樣。
刑曹判書閔馨男疏曰,伏以,臣年迫八十,昏眩特甚,遇事茫然,前忘後失,加以素患難醫之病,沐浴無效,冬節漸深,症勢尤緊,左邊偏冷,如挾氷鐵,重被綿裘厚裹,毛皮肌肉,少無溫氣,半身全然不收,有同類中之症,伏蟄深室,不出戶外,冒據職名,只自未安,猥呈辭單,煩瀆是懼,特蒙恩由,新命又下,臣誠感激,涕淚交零。臣之事君,餘日無多,未死之前,義當奔走供職,而賤疾嬰身,心與事違,從前報國之計,終歸於負恩之地,臣竊悼然。臣之此病,積年成痼,乘寒輒重,百爾思惟,決無出仕之望,玆敢冒死陳達,悶迫之情,實出於不得已也。伏乞聖明,特憐螻蟻之微命,亟遞本職,俾專調治,則癃病老臣,少延殘喘矣。臣不勝隕越戰灼之至,謹昧死以聞。踏啓字以下。以上出燼餘日記
上在昌慶宮。停常參·經筵。
政院問安。傳曰,知道。
政院,中殿問安。傳曰,知道。
二品以上問安。傳曰,知道。
二品以上,中殿問安。傳曰,知道。
藥房問安。答曰,知道。
藥房,中殿問安。答曰,知道。
具鳳瑞,以兵曹言啓曰,當日私婢莫德稱名人,自通化門入來,差備門擊錚,極爲駭愕,令攸司囚禁治罪,同門守將李涉,常時不能禁斷雜人,使女人闌入,其不職甚矣,請推考。傳曰,允。
又以備邊司言啓曰,平安道龍崗侍女英父金景達,平壤侍女長玉同生甥金後男,三和侍女同生甥李仁男,聯名呈狀于本司,各其四節衣資,依咸鏡道侍女父例,自持入去□□而給之云。此路一開,將不勝其紛紜,情理雖矜,後弊難防,前日啓請北靑侍女之父呈狀,竝爲勿施,何如?傳曰,許送後勿爲例似可矣。
又以捕盜廳言啓曰,本廳被捉明火殺人大倘代云,千生等所引同倘甚多,其中魁首賊金石萬·方自元·方以元,居在衿川地云,發遣從事官等,期於捕捉之意,敢啓。傳曰,知道。
藥房都提調金瑬,提調南以雄,副提調李基祚啓曰,夜來日氣極寒,伏未審聖候,何如?敢稟。答曰,一樣。以上出燼餘日記
上在昌慶宮。停常參·經筵。
自巳時至申時,日暈。夜一更,月暈。
大司諫鄭廣敬啓曰,臣伏蒙恩暇,得遂情願,感結幽明,罔知容喙。臣於來路,伏見朝報,以鞫廳所囚罪人,不爲稟處,諸堂上,皆被嚴敎,大臣至於待罪。臣是參鞫臺諫,不勝悚慄,不可一刻仍冒,請命罷斥臣職。答曰,勿辭。
獻納□□□,正言朴守文·李晩榮啓曰,大司諫鄭廣敬,以鞫廳罪人不爲稟處,諸堂上,皆被嚴敎,臣是參鞫臺諫,不勝悚慄,引嫌而退。捕告罪人,前卽稟處,堂上旣以此被推,則同參臺諫,亦不無所失。請大司諫鄭廣敬遞差。答曰,依啓。
具鳳瑞,以兵曹言啓曰,龍宮正兵李仁龍,泣訴於本曹曰,以崇智門入番軍士,晝夜應役之暇,中禁等,以自己使喚不聽之故,無數亂打,裂破衣冠,遠方飢寒立番之軍士,不堪其苦云,事甚可駭。請當該中禁,令攸司推考。傳曰,依啓。
金世濂啓曰,以兵曹瀋陽咨文齎去官望。傳曰,他司僉正借銜。
具鳳瑞,以軍器別造廳言啓曰,焰焇煮取,鳥銃打造,實是武備急務,而該入物力,繼用無策。在前則餘丁木二三十同,自備局逐年上下,雖在經亂之初,國用蕩竭,而猶且餘同上下,潰軍木四十同,亦爲移送,誠出於不獲已。今年則絶無移來,只以本寺作米,多般拮据,艱難用之,到今所儲垂乏,許多工匠朔布,趁未上下,極爲可慮。雖不得如前移送,依丁丑年例,令兵曹速爲移送,工役不至停廢,宜當,敢啓。傳曰,依啓。
又啓曰,以備邊司慶尙兵使狀啓粘目。傳曰,當初狀啓入之。
金堉啓曰,以慶尙兵使狀啓粘目及其時定奪公事,覓入。
又啓曰,以兵曹慶尙兵使狀啓粘目,傳曰,影職則三品以上,實職則六品以上定役,似是前規,何以五品以下爲言耶?且此回啓似誤,亦爲察見事,傳敎矣。日前事目,則以三品·六品,定爲射夫,而戊辰以後,則新納粟者,因本道書狀,兵使回啓,更以五品以下,移屬忠壯衛,故今此回啓,則以戊辰以後新規爲言,雖與前事目相左,而意實非偶然也。臣之所見如此,敢啓。傳曰,知道。
藥房都提調金瑬,提調南以雄,副提調李基祚啓曰,伏未審夜來聖候,何如,諸症亦有加減乎?敢稟。答曰,知道。
上在昌慶宮。停常參·經筵。
政院問安。傳曰,知道。
具鳳瑞啓曰,伏見承文院移咨,則以歲米三千石點退云,故欲添五百包云,誠出今日不得已之計,而竊念此路一開,則必全退萬石,執此爲式,加徵添米,歲歲添益,終至於難支之地,欲免目前之急,竟啓無窮之患,恐非長久之道也。或依閔聖徽狀啓末端之語,請或以明年歲米一時備送爲言,則未知如何?廟堂講究之事,決非人人容議之擧,而事關後弊,故惶恐,敢啓。傳曰,不無所見,使之相議。
又以都摠管言啓曰,副摠管吳竣,會同分軍,除標信,內兵曹進去之意,敢啓。傳曰,知道。
又啓曰,監軍·巡將,仍依昨日落點,闕內別巡,姑從□之意,敢啓。傳曰,知道。
朴守弘啓曰。傳曰,義州狀啓,五日始到,事極駭愕,令備局詳察。
藥房都提調金瑬,提調南以雄,副提調李基祚啓曰,前劑入柴胡四物湯四貼,今日當畢進御,伏未審此時聖候,何如?此藥前後加減劑入之數,已至二十一貼,而諸症尙爾一樣,則其無顯效,亦可見矣。自上雖有所患,有如隔褷視物,未能分明透得,必令診脈候察氣色,詳知卽今症勢,然後或仍用前藥,或改議他藥方,無未盡之悔,卽今崔得龍入診,惶恐敢啓。傳曰,症候,已言于醫官。
再啓曰,臣等伏承症候已言于醫官之敎,始審感冒之後,又有癨亂之漸,臣等尤不勝驚遑憂悶之至。問于崔得龍,則以爲宜用□□·枳殼·赤茯苓各一錢,蘇葉·半夏·黃連各七分,先進一服後,更觀症勢輕重而議藥云,敢啓。答曰,依啓。
四啓曰,臣等伏見下醫官之敎,脹候雖止,而呑酸·腹中輪囷等症,尙未除去,則是癨亂之候猶在也。問于崔得龍,則以爲,平胃散不可不更進一服,就前加入,更加乾葛·羌活各七分爲當。乍寒乍熱,雖是感冒之症,此藥加入,兼有發散之功,連進未爲不可,而且靑粱米濃煎,漉去其滓,以淡米飮,代茶進御,則可以補中氣治煩渴,而若用癨亂未定之前,則恐不無後患,姑待此藥加進御後,用之,似爲宜當,敢此竝稟。答曰,依啓。
藥房都提以下啓曰,上候未寧之時,臣等退去,極爲憂悶,今日直宿之意,敢啓。傳曰,勿爲直宿。
二品以上問安。傳曰,知道。
政院問安。傳曰,知道。
夜四更,雨雹狀如鐵丸。五更,月暈,電光流星,出攝提星下,入北斗星上,狀如鉢,尾長三四尺許,色白。以上出燼餘日記
上在昌慶宮。停常參·經筵。
下直,伊川縣監朴吉協,□城縣監崔文湜。
政院問安。傳曰,知道。
具鳳瑞啓曰,今見遠接使鄭太和狀啓,則金彦弘出來緣,平安監司閔聖徽等,聯名馳啓云,而後發之狀啓,卽先到於先發之馳聞,想必淹滯,事極驚駭,令備邊司究問,何如?且此狀啓,亦有到處拆見之跡,事極駭愕,今後狀啓,擧皆着以紙心,三處緘封,着銜着名以送之意,下諭於遠接使及兩西監司之意,敢啓。傳曰。
金堉,以吏曹言啓曰,謝恩使今當差出,而東班秩高之官,除老病外任外,無故見存者甚少。前日節使差出時,儀賓·宗室竝擬之請,實出於不得已也,而未得蒙允矣,今此崇班差出,艱乏之狀,尤有甚焉。儀賓中可合人員,竝擬之意,敢爲申稟。傳曰,不允。
掌令朴安悌啓曰,臣賦命奇薄,疊遭險釁,纔闋親喪,繼有子喪,腐心割腸,與死爲隣,不意召命,遠及千里之外,惶感無涯,有若隔生。當此上候未寧之日,國家多事之時,退伏遐外,分義不敢,不計顚仆,扶曳作行,種種疾恙,在途轉劇,寸寸前進,今始上來,期限已過許多日子。臣之癃病,不堪供職之狀,有不暇論,而身忝法官,違憲至此,決難仍冒。請命遞斥臣職。答曰,勿辭。
具鳳瑞啓曰,掌令朴安悌,再啓煩瀆,退待物論矣。傳曰,知道。
大司憲金壽賢,執義成以性,掌令安時賢,持平李䅘·李克仁啓曰,掌令朴安悌,引嫌而退。措語見上新遭慘禍,疾病轉劇,扶曳登程,寸寸前進,日子差遲,勢所然也。不可以此輕遞言官,掌令朴安悌,請命出仕。答曰,依啓。
具鳳瑞啓曰,以備邊司守牒人給復粘目。傳曰,未缺數字給復處某某邑耶?令該曹考啓。
金堉啓曰,〈順平〉君善鳳問安事,來詣之際,荷槍者前立,不爲少避,觸槍於項中,流血滿身,所見驚慘,荷槍之人,令攸司囚禁重治,何如?傳曰,允。
又以備邊司言啓曰,謝恩與節使,旬日之間,相繼而發,則列邑之弊,甚爲可慮,依丁丑年例,以謝恩使,兼節使之行,似爲宜當,敢啓。傳曰,依啓。
具鳳瑞,以義禁府言啓曰,以左·右捕盜廳啓目,囚人連金,議大臣事判付內,依啓施行事,判下矣。連金罪狀,大臣收議,只據律文,亦爲明斷,自本府稟旨處置云,臣等之意同。連金當初賤今率逃隱匿之迹,鞫問後定罪,何如?傳曰,依啓。
又啓曰,事變假注書林葵,頃因服制出去,仍有重病,察任無期,請改差,他假注書差出,何如?傳曰,依啓。
事變假注書望,朴瑍·△吳挺一·李齊衡。
具鳳瑞,以禦營廳言啓曰,新造旗麾旗祭,今月十一日子時,社稷洞北營後,大吹打·放砲設行之意,敢啓。傳曰,知道。
藥房都提調金瑬,提調南以雄,副提調李基祚,啓曰,昨夕平胃散加進御之後,伏未審聖候,如何,輪囷·乍寒乍熱·呑酸等症,今竝何如?臣等不勝憂悶。使崔得龍入診之意,敢此申稟。答曰,癨亂已爲差愈,前症一樣。
具鳳瑞,以備邊司言啓曰,傳曰,義州狀啓,五日始到,事極駭愕,令備局詳察事,傳敎矣。近來撥路稽緩,日復日甚,故本司行關申飭,非一非再。頃日撥將等連名手本內,各官守令等,時急狀啓,必皆拆見,以致遲緩云,本司別爲傳令一路各官,更爲嚴飭,如有拆見現露者,繩以重律事,知委矣。今者義州狀啓,五日始到京城,稽緩甚矣。廟堂申明分付之事,視爲尋常,一向遲延,尤極駭愕。令京畿監司及兩西監·兵使,推問撥將,査出決棍,如有守令拆見現露者,則啓聞治罪之意,竝行會,何如?傳曰,依啓。兩西監·兵使及京畿監司,亦爲推考。
具鳳瑞,以備邊司言啓曰,世子出來之奇,虛實姑未詳知,護行軍數,雖未的知,在我接濟之道,事當前期講定,如軍糧·柴炭·馬草·釜鼎等物,預爲措置。且渡江之初,接待規例,必善爲周旋,俾無未及之弊,護行軍馬散料之意,平安監司及遠接使處,速爲行會,何如?傳曰,依啓。各司措置事,姑徐。
又以備邊司言啓曰,以右承旨具鳳瑞啓辭,歲幣退米,以五百石添給,欲免目前之急,竟啓無窮之患,恐非長久之道也。答曰,不無所見,使之更議事,傳敎矣。臣等亦所念及於此,而欲爲添給而彌縫者,出於不獲已也。今見近臣啓辭,要救目前,反啓日後之弊,不可謂必無也。第閔聖徽狀啓末端之意,則乃仍送其米之意,而事勢未安,亦無動聽之理,明年歲幣米一時備送云者,尤有所難行。若待明年秋冬,則非但期限甚遠,彼必嗔怒,見退之米,留置經夏,節節悶慮。歲飜後改備以送事,具咨入送,退米則缺數字以改備米載送人馬,還爲載來,似當,敢啓。傳曰,依啓。
兵曹參判李植疏曰,伏以,臣所帶本職及兼經筵綸閣之命,俱是淸要極選,而已踰涯分,亦非近似,臣冒受不避者,實以臣忝竊已稔缺等比亦混吹故也。至於備局兼任,則雖諉以曾經,敗績昭著,不過貽笑千古,反覆思惟,終不着力,不得不再瀆天聽,臣實惶恐焉。臣前疏所謂非全材重望,莫宜居之者,乃推極之論,固當如此,若論其實,則方在淸班而無玷議,曾任藩州而有成績者,蓋其選也。今日本司諸僚,固皆優有其具,人孰間然?如臣者,雖猥當淸顯,而於事務之地,未曾歷試,曾任□州,席不暖而以罪罷歸,適衰病轉劇,氣血俱竭,無復有望於策勵勉强,則顧瞻諸僚,豈有如臣等比者乎?臣出入公卿間,呶呶說談,亡有紀極,缺一言可採,固不患無門,若以此爲能則雖缺人爲有餘,如其言無可用,則雖合堂缺裨補乎?惟是臣前疏辭語,誕率缺於位,臣言之無足用,此亦可驗。況臣病勢又重,比又加得腰痛之症,一二日公坐,則此症尤劇,若添他任,決知僵仆而死矣。玆於本司會坐,又不往赴,以病尸位,曠職如此,不勝恐悶。伏願聖慈,特垂狼狽不堪之實狀,亟賜遞免,以便公私,不勝幸甚。答曰,省疏具悉。卿辭似過,安心兼察。以上出燼餘日記
上在昌慶宮。停常參·經筵。
夜五更,流星出文昌星下,入北方天際,狀如鉢,尾長三四尺許,色白。
政院問安。傳曰,知道。
藥房都提調金瑬,提調南以雄,副提調李基祚,啓曰,伏未審夜來聖候,何如,寢睡,何如?且停止柴胡四物湯,已至多日,令醫官入診後,當更爲議定,敢啓。答曰,前症一樣,且去夜微有癨亂之氣,故未能穩睡。入診事,依啓。
再啓曰,臣伏聞入診醫官所傳之言,則元症雖似減歇,而時無大異於前日云,臣等不勝煎憂渴悶之至。第念癨亂之症,深有所傷,今不趁治,必有後患,更於平胃散,加木瓜·赤□□各一錢,枳殼·乾葛·黃連薑汁炒·神麴炒各一錢,連進三服,姑待癨亂快復之後,治本之劑,更爲議定,似爲宜當云,故敢啓。答曰,依啓。
傳于金世濂曰,內卜一駄,瀋陽入送次,卜刷馬,待開門立待。
上御養和堂,傳于藥房曰,提調以下,勿爲入侍,只令醫官崔得龍·柳後聖入診。以上出燼餘日記
上在昌慶宮。停常參·經筵。
藥房都提調金瑬,提調南以雄,副提調李基祚啓曰,近來連有癨亂之候,臣等尤極憂悶。昨入平胃散加進御之後,伏未審夜來,聖候比昨,何如?敢此竝稟。答曰,癨亂之氣,幾盡差愈矣。
金世濂,以備邊司言啓曰,今見陪從宰臣牒呈,宣傳官·禁軍等,苟充差送,而率多殘病無用云,殊極未便。請兵曹堂上推考,今後驍健有計慮者,各別擇差,星火入送,何如?傳曰,允。
又以備邊司言啓曰,今聞謝恩使望單子還下矣,令該曹從速稟處,何如,而別無稟處之事矣。
又啓曰,以刑曹吳周□處決給粘目。傳曰,判書出仕後,使之議處。
李基祚啓曰,右副承旨申翊亮,以病重之人,下鄕之後,新命適下,其上來遲速,似不可預期。今者勅使將爲越江,而該承旨久爲曠職未安,令該曹考例,啓稟處置,何如?傳曰,依啓。
具鳳瑞啓曰,以兵曹李承立等上言再粘目。傳曰,此公事何以今始回啓耶?
又啓曰,以平安監司賓客朴病重狀啓。傳曰,醫官齎藥下送,使之盡心救療。
傳于金世濂曰,禁府公事入之。
具鳳瑞,以備邊司言啓曰,世子回還之期,臣民渴望,而今番消息,又未免落莫,似亦由於人事之未盡,悔恨何極?伏見宰臣前後馳啓,以上候未寧,專差以通爲悶焉。不惟東宮心事,尤有遠慮,彼中諸人,亦致疑訝,滿將亦恐己言之歸虛缺數字所當然,臣等當初啓請委通者,固已念及,遠慮所在,亦非偶然,故不敢更瀆矣。今者彼中事缺今雖已晩,不可不專价,上候自前月十六日,暫爲未寧之後,一向彌留,諸症交侵,近復連有所患之意,一一詳錄,擇差宣傳官一員,馳送于東宮館所,以爲彼中轉聞之地,允爲宜當。且滿將去時,如有追到消息,卽爲馳通之意,言于西路監司,監司若聞此言,何曾無一言馳啓之事乎?如果得聞而不卽馳啓,則事極不當,不報守令査覈之意,平安監兵使處,竝爲行會,何如?傳曰,近日我國,十欺十陷,良可歎也。所謂卽日馳通云者,亦涉虛誕推考之言,姑勿輕發。
傳于金世濂曰,日晷極短之時,虛費米布可惜,甲冑之役,姑令停罷。
以朴之垣等越江人馬數單子,傳于具鳳瑞曰,此單子所書馬駄越江之數,與宰臣狀啓不同,義州府尹,若不啓聞,則難免罪責,政院詳察處置,可也。
具鳳瑞啓曰,今見宰臣狀啓,近日密探事情,則稱皇帝言缺臣病不能起居迎命,則是未免辱命也,病不能省事,則是傳勅於空國也。上候若已向差,則勅使當離發云,若或彌留,則必當姑待云,而初六日已爲發程,則必以爲上候已向差歇,而然則事勢尤爲難處。儀註,雖以自上不得出迎之意,講定送之,而自前不得開見,但答以唯唯,今亦不爲詳問曲折,循例答送,則臨時不無責詰之患。此意撥上行會於遠接使·平安監司處,急送張禮忠,使之預爲周旋,何如?傳曰,依啓。
都承旨,以禮曹言啓曰,勅使入京之日,玉候未寧事,儀註已爲磨鍊,遠接使及問禮官處,竝爲下送,勅使渡江後,覽閱儀註,以自上不爲郊迎,何不報知,生怒詰責,則事甚難處。令遠接使,急送位高事知譯官於中路鳳凰城等處,使之傳通,宜當。令廟堂商議定奪,撥上行會於遠接使處,俾無臨時作梗之患,何如?傳曰,依啓。
具鳳瑞,以戶曹言啓曰,今此李俒所齎咨文措語中,見退米缺數字有所未詳,平安監司,以納米差使員等所報啓辭,則以二千三百石見退爲言,使臣權大任馳啓,則缺鳳凰守堡將言,以二千二百五十石見退爲言。大任馳啓,似有所據,而亦有難可準信者,今宜差咨兩件,一件則以差使員等所報之數書塡,行到平安道,問于監司,知其實數而取舍之,似爲宜當,敢啓。傳曰,設或差誤,數十石加減,不爲關重,仍送,可也。
以謝恩使望單子,傳于李基祚曰,還下。
傳于金堉曰,今此齎咨官,八日定限,使之速往。
具鳳瑞啓曰,前宣傳官朴之垣,冒率規外之卜駄,見斥於衙門,宰臣申得淵狀啓,則謂之缺數字義州府尹黃一皓別單,則只錄騎卜五六疋,彼此多寡,大相不同。請黃一皓推考。傳曰,推考。
又啓曰,以義州府尹黃一皓請推啓辭,傳曰,卜駄多少,詳爲考啓事,傳敎矣。今此卜駄疋數,必須考見缺狀啓,可以覈出,今已夜深,待明日考啓之意,敢啓。傳曰,知道。
傳于金堉曰,瀋陽出來行李甚速,令該曹賞給。
傳于具鳳瑞曰,宣傳官朴之垣所率人馬越江單子入之。
以歲幣咨文草,傳于李基祚曰,此咨文今日內出送。
傳于李基祚曰,政事,明日爲之。以上出燼餘日記
上在昌慶宮。停常參·經筵。
下直,珍島郡守尹昌耉。
申時,日暈右珥。三更,月暈。
有政。吏批,判書李景奭進,參判李敬輿進,參議李景義進,都承旨李基祚進。
兵批,判書李時白病,參判李植進,參議韓亨吉病,參知李省身病,右承旨具鳳瑞進。
以李敬輿爲刑曹判書,崔惠吉爲大司諫,李齊衡·洪處大爲承文副正字,李大喜爲穩城府使,柳學立爲南部參奉,睦性善爲承旨,徐亨履爲內資主簿,兪㯙爲吏曹正郞,仁川府使李有養,富平府使宋國準相換,右承旨睦性善,左承旨具鳳瑞,右副承旨金世濂,柳穎爲獻納。傳曰,吏曹參判李景義除授。金后夔爲成歡察訪,鄭致和爲司諫,尹瀁爲結城縣監。
兵批,鄭廣敬爲上護軍,閔馨男爲副護軍,申翊全爲兼持平,申翊亮爲副司直。
大司憲金壽賢,執義成以性,掌令安時賢,持平李䅘·李克仁啓曰,前穩城府使李祗男,赴任未滿數月,以災傷見罷,顯有厭避圖遞之跡,物情莫不駭異,請繩以近例謀避之律。都事崔夢旭,曲循私情之罪,亦不可不治,請從重推考。答曰,依啓。
金堉,以宗簿寺都提調意啓曰,伏見掌隷院啓目,則本寺奴義建,判決事尹兼善,帶入南漢,還京立役,而以不知去處懸錄,以存爲亡,今始現出云,而官吏等,至請依律定罪矣。近來國綱解弛,各司奴婢僞稱逃者,比比有之,臣等亦常痛駭缺數字之,如是致疑,請罪亦其宜也。但此事實情,有難叵測,所謂義建者,以逆賊金應獅年未滿之子,定爲本司之奴,而本無根着,自南漢還京之後,立役於城中,而缺數字天稱名人,露田相鬪,因貴天呈狀,捕盜廳發牌推捉,則知機逃躱,本寺亦無蹤可尋,一邊捉致義建之家舍入接之人,使之搜覓督現,至於捧招,而雖非永逃,旣非時存,故奴婢成冊時,不爲混錄於逃亡之秩,姑以不知去處,懸錄名下者,勢所然也。厥後僅得跟捕,改錄於續案中,此豈永爲隱漏之比乎?本寺殘弊莫甚,一口奴婢,所關甚重,豈有任其逃躱,以存爲亡之理也?該院未詳實狀,有此請罪,事涉冤悶。令有司,査考當初捕盜廳推捉公事及本寺捧招文書,處置,何如?臣旣知其顚末,不得不略陳曲折,惶恐,敢啓。傳曰,依啓。
朴守弘,以兵曹言啓曰,今見王世子陪從宰臣牒呈內,禁軍朴繼永·金繼立等,前往禁軍代,除雜頉,督送此兩人,所當依此牒呈,竝爲入送,而朴繼永則已爲陞遷引儀,不在禁軍之列,臣曹不得擅便,令吏曹處置,何如?傳曰,依啓。
具鳳瑞,以備邊司言啓曰,傳曰,送瀋鷹子,以體少者苟充,入送之人,似當論罪,而備局不爲啓請,何以如彼耶事,傳敎矣。曾見平安兵使狀啓,有曰鷹十坐中,或九寸五分,或八寸五分云云,九寸五分,乃鷹中之大者,八寸五分,乃中之大者,而不至甚少,故不爲請推矣。不能皆以大者備送,雜以體中之類,難免苟充之失,平安兵使,推考,何如?傳曰,允。
又以備邊司言啓曰,臣於受命奉使之翌日,卽招槐院下人,使之速完文書,厥後亦再次催促,而至今不爲磨勘,稽緩甚矣,當該官員,推考,宜當。且臣行初定於今月二十一日,而謝恩·正朝兩件文書,勢難完畢於五六日之內,令日官差退數日,推擇以定,何如?傳曰,依啓。
又以備邊司言啓曰,今日賓廳坐起日次之故,昨於本司罷坐之際,今朝齊會賓廳之意,丁寧分付,而備邊司堂上綾川君具仁垕一人,來進廟堂。事體固不當如是,除在外未進堂上外,稱病不來堂上,竝請推考。傳曰,依啓。
又啓曰,以義州府尹黃一皓請推啓辭,傳曰,卜駄多少,更爲考啓事,命下矣。臣伏見宰臣狀啓中,有朴之垣等卜駄驅出之說,而聞先來譯官李信儉之言,則使臣行到城柵,搜檢朴之垣等卜駄,果是五疋云,故臣以朴之垣所騎一疋,金慶業所騎一疋,朴泂私卜一疋,合而計之,通稱八疋矣。昨承更考之敎,再三商量,則所騎二疋,旣非冒法,朴泂私卜,亦在其中,越江卜駄,似是五疋,義州別單,果爲四疋而已。且宰臣啓聞,元無枚擧疋數之語,臣之請推之啓,不甚明白,難免渾同差違之失,不勝惶恐,敢啓。傳曰,知道。
傳于睦性善曰,送瀋鷹子,以體少者苟充,入送之人,似當論罪,而備局不爲啓請,何以如彼耶?
具鳳瑞,以兵曹言啓曰,以本曹李承立等上言覆啓,傳曰,此公事,何以今始回啓耶事,傳敎矣。前規相考之際,又値上候未寧,不緊公事,且爲留置,以至稽滯,致勤聖敎,惶恐,敢啓。傳曰,知道。
又以御營廳言啓曰,去夜東宮入直哨官李世輔手本內,初更巡邏軍缺前,則有一常漢過去,呼軍號不爲應答,故執捉之際,下人數十餘人突出,執捉軍士,竝與捉去隱籍洏缺決杖云。被杖軍士載來看審,則果爲重杖,犯夜執捉之人據奪,已極可駭。況此入直巡邏軍士,私自決杖,尤極可駭。如此之人,若不重治,則巡邏一事,將無所忌,令攸司摘發,依律處斷,何如?傳曰,允。
吏批啓曰,成歡察訪鄭斗卿,呈狀于政廳曰,七月以後,重得氣瘧,症勢危重,方在忠淸道平澤地,絶無上來之期云。當此多事之時,不可久曠,改差,何如?傳曰,依啓。
吏批啓曰,以政院啓稟,副承旨申翊亮,以病重之人,下鄕之後,新命適下,而上來遲速,似不可預期,而勅使越江,該房承旨,不可久曠,令該曹考例處置事,傳曰,依啓事,下敎矣。此時承旨在鄕,趁未上來,則有遞差之規,而此非該曹所敢擅便,申翊亮遞否,上裁,何如?傳曰,遞差。
令刑曹判書望單子,傳于李基祚曰,從二品中可合人擇差。
吏批啓曰,內資主簿金聲律,呈狀于本曹曰,本寺官員三員內,直長·奉事,迎接都監監造官,除本司上直,故獨當各節敢仕,而前患胸腹痛復發,不省人事,專廢食物,至於言語不通,供職無路,改差云,聲律病未供職,爲日久矣。逐日供上之司,不可久曠,改差,何如?傳曰,依啓。
具鳳瑞,以都摠府言啓曰,新除授副摠管李溭,時在罷職中云,今日政,以在京無故人,令該曹差出,以重侍衛,何如?傳曰,允。
藥房都提調金瑬,提調南以雄,副提調李基祚啓曰,伏未審夜來聖候,何如?癨亂之候,已盡平復乎?敢稟。答曰,癨亂快差,前症一樣。
兵曹啓曰,傳曰,如此之時,虛費米布可惜,甲冑之役,姑令停止事,傳敎矣。甲冑之役,雖始役於七月,而工匠及鐵炭等物力措置,工役不敷,今則善手匠與諸具,得爲之齊備,日晷雖短,繼以夜役,故差過數日,則五十部將爲完畢,而聖敎如此,今日爲始,姑爲停役之意,敢啓。傳曰,知道。
右議政沈悅疏曰,伏以,臣所患眼暗之症,雖日益加重,而別無痛痒之患矣。自前月望間,目眥疼痛,眼胞赤爛,雖施針藥,尙不痊可,數日以來,痛勢增劇,黑睛突出,白睛赤腫,翳膜障蔽,弩肉浮動,如以沙石磨戛,痛不堪忍,羞明多淚,不能暫時開睫。上自頭顱,下至面臉,無不牽痛,心神不定,寢食俱廢,人之百病,孰不爲苦,而痛楚之難堪,未有甚於斯疾也。臣雖無狀,亦非木石之頑,當此玉候未寧,國事艱虞之日,身爲大臣,言病乞遞,豈分義所安哉?第大臣之職,乃百責所萃,故不可一日瘝曠,而臣以病廢仕,旣不得供職,而又不以實狀上聞,則是臣難免逋慢之罪也。玆敢冒萬死籲呼於天地父母之前,伏乞聖明,俯察悶迫之情,亟遞臣職,以便公私,不勝幸甚。臣猥將私悃,瀆擾於靜攝之中,死罪死罪。答曰,省疏具悉。心實慮念,卿其勿辭,安心調理。以上出燼餘日記
上在昌慶宮。停常參·經筵。
下直,靈光郡守金益。
夜五更,月暈。
政院問安。傳曰,知道。
金世濂,以兵曹言啓曰,今據吏曹傳關,瀋陽宰臣題名所請禁軍朴繼永已爲陞遷,勿施事,承傳矣。其代以內禁衛石興祿,各別擇定,前定禁軍金繼立,一時入送之意,敢啓。傳曰,知道。
金世濂,以備邊司言啓曰,本司提調李景義,今陞嘉善,仍兼有司提調,竝差下,何如?傳曰,依啓。
傳于金堉曰,八王送銀于館中,要貿雜物,使之每巡,稍稍貿送矣,其後何無與否耶?
藥房都提調金瑬,提調南以雄,副提調李基祚啓曰,伏未審夜來聖候,如何?敢稟。答曰,一樣。
李基祚,以禮曹言啓曰,勅使渡江,本曹事務方劇,而佐郞李袤,氣瘧極重,勢難供職,改差,以在京無故人差出,何如?傳曰,允。
又以吏曹言啓曰,以兵曹啓辭,今見王世子陪從宰臣備邊司牒呈內,禁軍朴繼永·金繼立等,前往禁軍代,除雜頉,督送云云。此兩人,所當依此入送,而朴繼永則已爲陞遷引儀,不在禁軍之列,臣曹不敢擅便,令吏曹處置事,依啓矣。繼永以山城功勞,得除引儀矣,宰臣擧名牒報如此,繼立一時偕往事,分付,何如?傳曰,旣已陞遷,則還定禁軍未妥,勿施。
具鳳瑞,以備邊司言啓曰,自上近日症候,勅使必自聞之,但恐彼以不爲馳報瀋中,爲執言,或生怒於郊迎一節,則事甚難處。臣等之意,則承旨中,善於辭令者,馳詣中路,備盡事情,恐不爲無助。旣有中路問安承旨,則規外加送,固涉未安,而不得郊迎,係是大段變禮,似不可無別樣擧措,故敢稟。傳曰,下送儀註定奪時,彼意若不快許,則依啓辭爲之。
金堉,以迎接都監言啓曰,勅使正奇已到,都監設立,已至多日,諸具略爲修擧,而外方生豬上來,相繼而斃,極爲可慮。夏間牛隻,初欲不用,而終□得妨,大小膳前後脚及生牛別贈,已來規例,若干牛隻,令該曹預爲料理措置,何如?傳曰,依啓。以上出燼餘日記
上在昌慶宮。停常參·經筵。
月食齋戒。
藥房都提調臣金瑬,提調臣南以雄,副提調臣李基祚啓曰,伏未審夜來聖候,何如?敢稟。答曰,一樣。
李基祚啓曰,勅使處開城府迎慰,何承旨進去乎?敢稟。傳曰,右副承旨金世濂進去。
觀象監,月食內簾法,月食分四分,初虧酉初三刻,初更三點起,東北食甚,戌初,初刻,初更四點,甚於正北後圓,戌正二刻,初更□點後於西北食甚,宿次畢十四度。外簾法,月食分缺正一刻,初更三點初虧,東北食甚,戌初初刻,初更三點缺復圓,戌正初刻,二更初,點復圓,西北食甚,宿次金缺東南無名星,大明曆法不食。
傳于朴守弘曰,史官一員待命,騎馬三匹立之。
金世濂,以備邊司言啓曰,卽見迎接都監遠接使狀啓草本,則其中有令廟堂議處事,三件矣。三田碑後面先刻缺聞知此役最急,而石廣字少,不可仍用前本字樣,卽令前缺官,更爲排書,速爲刻役,宜當。郊迎一節,似有臨時逕庭之患,深以爲慮矣,今聞鄭譯等,先爲便宜之說,此則幸矣。但我國班制,則議政爲東班首,大君爲西班首,東·西班制,則不可紊舛,今以大君率百官之意,定爲儀節爲宜。且此事體重大,別遣侍臣,與遠接使同議商定爲當。靑竹之求,厥數甚多,內局些少所儲,不可先送,姑以所産地遠爲辭,而速令該道,趁時斫取上送事,各別下諭,宜當,敢啓。傳曰,依啓。且開諭事,堂下文官差送,可也。
金世濂,以備邊司言啓曰,傳曰,八王送銀于館中,要貿雜物,使之每巡,稍稍貿送矣,其後何無與否耶事,傳敎矣。臣卽爲覆啓,分付戶曹矣。今承下敎,更令該曹相確入啓之意,敢啓。傳曰,知道。
金世濂,以備邊司言啓曰,歲幣,大槪無弊輸納,而以銀代金一事,遽見退却,此是難繼之貨,極爲可慮。今該曹,雖有些少所儲,不可便以本色缺重被疑端,且待使臣入京,詳知彼間見退曲折辭色,然後更爲詳議稟定之意,敢啓。傳曰,知道。前頭使臣入往時,善爲周旋,以除後弊,可也。
金堉,以禮曹言啓曰,勅使入京宣勅之日,必進見便殿,親審玉候,其間接待節次,廟堂固當先期稟定,此等儀註,實是虛文,而凡大小擧動爲□者,撰定儀註,乃循例之事,故今姑接見時,三件儀註,竝爲入啓之意,敢啓。傳曰,知道。
金世濂,以備邊司言啓曰,向化四名,拘置京獄,已久,今番謝恩使行次,令承文院措語押送,何如?傳曰,允。
金堉,以迎接都監言啓曰,都監都廳鄭致和,自初察任,而除拜臺諫,考諸謄錄,都廳雖拜臺諫,有仍察之規,今此鄭致和,使之依例察任,何如?傳曰,依啓。
又以迎接都監言啓曰,勅使未入京前,則凡都監草記,使各色郞廳,輪回呈政院矣。勅使渡江,則郞廳等各察其任,少無餘暇,自前都摠府郞廳一員,宣傳官一員,令該曹都監郞廳啓下,闕內待令,聽傳敎及都監草記呈政院之事,專爲察任,今亦依此爲之,何如?傳曰,依啓。
金世濂,以備邊司言啓曰,勅使入京後,若有自上相接于便殿之擧,則儀註不可不預爲磨鍊,而但上候一樣不寧,且當寒冱之節,起居接應節次,當與滿將來時不同,速令禮官稟定,何如?傳曰,依啓。
夜一更二更,月食。
金堉啓曰,救食官員下人出去,請出開門標信。傳曰,依啓。
備忘記,觀淸人之怨,則前後所爲,其揆一也。今番朴催還之擧,與朝膳勿爲頻送之意無異,以予拜跪爲言,與尹暉之行未及入往相同,一則示其未許之意,一則以爲執言之地也。彼如欲執言,不患無辭,頃雖送人,彼必曰皇帝意欲施恩爾國,猥送差官,有若催促者然,故好事未成云云也。予之此言,猶同好勝,廟堂陷於小譎,終未覺悟,故不勝慨歎,如是言及,承旨見後,投諸火中。
李基祚,以密匣啓缺似爲未安,如是封入矣。以上出燼餘日記
上在昌慶宮。停常參·經筵。
下直,礪山郡守金汝鈺。
藥房都提調臣金瑬,提調南以雄,副提調李基祚啓曰,夜來日氣峭寒,伏未審聖候,何如?敢此仰稟。答曰,知道。
政院問安。傳曰,知道。
以靑大竹單子,傳于金堉曰,發馬使之急急上送。
李基祚啓曰,注書柳晉三落馬,病勢甚重,差復未易,多事之時,不可久曠,其代假注書,差出,何如?傳曰,依啓。
假注書朴瑍。
金堉,以儀賓府堂上意啓曰,卽見掌隷院啓目,論擧府缺數字及府奴嗣立·應男等免賤免役等項事缺數字臣等竊詳府婢古溫所生,只是五口,今皆應役,則所生落漏云者,非落漏,乃誤書也。嗣立·應男再度扈衛,明是缺數字等,適皆無子息,則爲子孫從良地云者,皆不近理,掌隷院深究事情,致人於重律,似爲未安,令有司更爲査覈處置,何如?臣明審曲折,惶恐,敢啓。傳曰,依啓。
金堉,以承文院官員,以都提調意啓曰,新及第李順男,年少有文才,本院製述官啓下,使之肄習文書之意,敢啓。傳曰,依啓。
又以內醫院官員,以都提調·提調意啓曰,曾因漢人籌三淸所言,唐材所産處,眼同監採事,本院官員尹弘任下送矣。今者尹弘任,賚籌三淸所採七種而來,其中黃蜜·沱僧·金櫻子云者,萬不近似之物,此則定是三淸之欺罔。其烏藥·高良薑,按本草圖經則似是,而與中朝曾所貿材比准,則亦不相似,此或不無採取時月之有異,乾正失法之致,令所産官,依月採取乾正,以試眞假,恐或無用。且大缺與前日我國所用者無異,此則眞品而然非要藥缺是慶尙道內産出之材,而托以苗葉,已取於夏月,則缺待其抽芽覓得云。大槪,三淸前後之言不同,涉於虛誕,所當重究,而年老漢人,難於施刑,今姑下送,令本道監司,待二三月依渠所言,嚴督採送,何如?傳曰,依啓。
大司憲金壽賢,執義成以性,掌令安時賢,持平李䅘·李克仁啓曰,仁川與富平,兼官也。兼官相有號令之事,逢變太守,移爲兼官,則其作變逃散之輩,安肯還集乎?且李有養之逢變慘矣,亦何顔面,臨莅兼官,有時號令於吏民乎?在於公私,俱有時妨礙,且於政體,殊未妥當。仁川·富平,勿爲相換,李有養遞差。答曰,遞差不可,他邑守令相換。
金堉啓曰,李有養他邑守令相換事,命下矣。臺諫方以遞差論啓,相換承傳,不爲捧入之意,敢啓。傳曰,知道。
政院啓曰,近來叛主之奴,背官御營者,漸至滋蔓,外方之繹騷,固不可言,而國家之弊,亦非一二,公族見傷於闕內之下,泮儒相討於缺擧此可知其他也。爲將領者,不思禁戢之道,徒尙缺以義城軍卒所言,請罪本官,臣等以爲,此是部民缺類,揆諸事理,極爲未妥。況玉候未寧,方在靜攝之中,凡干文書,務從省約,移文該道,使之査處,可也,豈可以一二自已呈狀之事,至煩天聽乎?還給啓辭,只送言于具仁垕,再三論難,則仁垕言辭不平,若不捧入,吾將入啓請罪云云,顯有脅勒之狀,臣等雖極無狀,待罪近密,以糾察庶務爲職,勳貴之臣,豈敢挾勢踐踏乎?或爲請推,而慮或騷擾,含默以待矣。今者仁垕,餘怒未已,至於陳箚,卽有當該承旨推考之命,臣等愼重慮弊之誠,反爲阻遏擁蔽之歸,此是僉議同然,非該房獨擅之事,臣等不勝惶恐待罪。答曰,知道。勿待罪。
正言李晩榮啓曰,頃日推鞫罪人賤今·戊寅等,雖不輸情,忍刑而斃,而以其身亡匿之狀,杖下胡亂之言觀之,凶邪情跡,畢露無餘,內宮呪變,必非他人之所爲也。與之同謀,當有其人而未適誰某,則凡其所相私交而親密者,孰非可疑之人哉?大殿金尙宮及避接所內人等,容接賤今母女於本宮之言,已出於罪人之招辭,而獨免拿鞫,尙在宮掖,國家失刑,莫此爲甚。大抵九重女侍,外間巫覡,足跡聲聞,非所相逮,今乃潛相締結,若此綢繆,則賤今凶謀,尙宮輩宜無所不知。假使金尙宮,不預賤今之凶謀,明有證驗,則居大內密交妖巫之罪,已不可容貸。況引入別宮,數月之久,以致凶逆之變,幾成不測之禍,則奸濫之狀,已盡昭著,安知其無必不與同謀作孽,又安知其所交通,不止一賤今而已哉?鞫廳拿鞫之請,亦出於討逆之意,而殿下以接置巫女爲無識,此非拿鞫之罪爲敎,使凶慝之類,至今偃息於殿下之側,輿情憤鬱,莫不危懼。臣適以問事郞廳進去,詳聞獄情,故忝拜本職之初,卽欲論列發言於兩司之坐,則僚議已爲歸一,而兩司長官,適皆有故,未能合啓,又未結末,故未卽論啓。今日同僚相會之坐,又爲發論,則司諫崔惠吉則以爲,徐當更加聞見云。此則雖出於□□致,而亦似論事詳愼之意,其他同僚之意,則陽是而陰非,以不當避之嫌,以爲緣他立異之地,外待臣身之辭色,頗多。司諫鄭致和,始則曰,一家之人,曾以諫長,同參推鞫之啓,强請之事,今我不可更爲可否云,繼而曰,鞫廳之□□,出於相臣一人之口,其藏頭語意,非徒隱然深斥臣身,竝以鞫廳之請鞫,爲初不出於公論,以實臣言之不可取信,致和之心,臣所未曉也。若如致和之意,則論事之人,曰是曰非,衆口齊發,然後乃可謂之公議,而一人先發之言,果皆不公之論,起發此不似之語,陰欲抑臣之論,其輕蔑臣,甚矣。臣爲人庸陋,忝冒言責,言不見信,見外同僚,勢難苟冒,請命罷斥臣職。答曰,尙宮輩數人,咀呪凶物,終始掘缺凶徒疾之大甚,百計流言,必欲除去,爾其勿辭□致。
獻納柳穎啓曰,曾忝玉堂時,憲府金尙宮拿問停啓事送簡,則答以謹悉矣。卽者正言李晩榮,言於相會之坐曰,往者鞫獄之日,尙宮金氏,出於招辭,不可不論云,而僚議未及歸一之前,以引避,遽卽出去,臣亦往日,尙宮以下停啓之人也。決不可一日冒居,請命罷斥臣職。答曰,勿辭。
正言朴守文啓曰,頃日兩司齊會時,正言李晩榮,以大殿金尙宮交通妖巫之罪,欲爲論列,則僉議皆以爲姑待兩司長官云。其後晩榮送簡于臣曰,前日發論之事,欲爲論列,已通于憲府云,答欲通于憲府,則先僚席待其回答而爲之,可也。不待回報,徑先更通于憲府,此則雖欠周詳,而不可以此,惹起鬧端,槪以合啓事體重大,待憲府相通,更議爲之之意答送矣。今日齊坐,晩榮又以此發論,或以爲到今論列,則當初未論之人,不免有物論云云,臣亦其時臺諫之一也,初有不言之罪,後有遲待之失,有此同僚之斥,決不可一刻仍冒,請命罷斥臣職。答曰,勿辭。
司諫鄭致和啓曰,臣今日,與同僚行相會禮,正言李晩榮,以金尙宮不可不請拿之意,發言於席上,臣以爲當初不卽論執之失,專在於參鞫臺諫。其時大司諫鄭廣敬,卽臣之叔父也,臣旣有應避之嫌,終不敢可否於其間,□□官以爲,鞫廳之不爲更請拿鞫,必有所以,更加聞見云云。酬酢之際,臣之所謂當初請鞫,出於大臣,而一啓缺固請鞫廳之意者,亦或可知云者,不過略及所聞而已,非以晩榮之言爲不信,亦非以鞫廳之啓,出於一人之意,而李晩榮拈出言外之意,顯加詆斥,決難仍冒。請命罷斥臣職。答曰,勿辭。
金堉啓曰,正言李晩榮,獻納柳穎,正言朴守文,司諫鄭致和,再啓煩瀆,退待物論云矣。傳曰,知道。
又啓曰,臺諫出去,請出留門標信。傳曰,知道。
又以備邊司言啓曰,本司草記,答曰,知道。前頭使臣入往時,善爲周旋,以除後弊,可也事,傳敎矣。倭金通行本國,彼國無不知之,使臣雖欲周旋,必不回聽,而反致其怒,前者所餘黃金及洪喜男貿來數,足准此數,而聞缺數字能預先相約,自當如意貿得云,防其可得之物缺數字恐未爲得計,第令使臣,陳其未易貿得之意,而過缺以本色進送,似爲穩當,敢啓。傳曰,知道。
以晝奉杯上馬宴餞宴儀註,傳于李基祚曰,通事立進茶鍾,前例耶?
李基祚啓曰,直講成楚容,中路發送事,啓下矣。此則別無御帖·禮單齎去之事,令楚容稟問于廟堂,措語開諭,宜當,卽刻牌招出送,何如?傳曰,知道。
金堉,以禮曹言啓曰,以晝奉杯上馬宴餞宴儀註,傳曰,通事立進茶鍾前例耶事,傳敎矣。自前詔使時,自上親宴,則有跪進節次,而宰樞,則皆以立進,載在五禮,故去丁丑以後,接待淸使時儀註,皆以立進磨鍊矣,敢啓。傳曰,知道。
又以禮曹言啓曰,勅使宣勅之日,卽欲進于便殿,則自仁政殿,由建陽門,以至明政殿,似爲便當,而日晷極短,行禮之後,事甚悤遽。且許多員役,一時往來闕內,事亦難便,勅使未入京前,以自上調攝玉體,勅使宣勅後,從容進見之意,隨便開諭,宜當。遠接使處,此意,下諭,何如?傳曰,國王方在東邊別堂,宣勅翌日,相見云云,可也。
又以禮曹言啓曰,備邊司啓辭,勅使入京後,若有自上相接于便殿之擧,則儀註不可不預爲磨鍊,而自上候一樣不寧,且當寒冱之節,起居接應節次,與滿將來時不同,竝令禮曹稟定,何如?傳曰,依啓事,傳敎矣。便殿接見勅使時儀註三件,已爲磨鍊入啓矣,但莫重勅使,旣不得親行郊迎之禮,則方以玉體欠安實狀,以示勅使,方可解疑。目今冬節已深,日氣寒凜,節註與滿將接待之時迥異,若勅使進見,當於寢殿內,令小宦扶掖,暫離寢處,俯伏以對,勅使若欲審見病處,則隨便開示,宜當。或云,自上不着網巾,姑戴翼善冠,略荷衮龍袍而對,而若聖候戴着難便,則冠袍盛於函子,置諸座側,以示不堪戴着之意,亦似便當。惟在聖上量處,而至於茶禮等事,非如滿將一人,勅使三員,禮節繁數,如是之際,事多非便,恐傷玉體,茶禮一節,勢難擧行,事係變禮,更令廟堂商議稟定,何如?傳曰,依啓。
夜二更五更,月暈。
刑曹判書李敬輿疏曰,伏以,臣庸陋之質,幸逢昌辰,曲被鴻造,歷揚華顯,致身此地,承恩悚驚,以榮爲懼,攝參銓席,尸素亦多,適緣聖候違豫,擧國憂遑,人臣分義,不敢辭退,遲回半年,不圖寵擢之命,遽出於夢寐之外,感激惶縮,仍念司寇之長,刑政之本,必得明允之才,方有補治之益,獄訟得平矣。如臣鎻鎻,其敢專摠四方之文案,丕蔽一國之獄訟,以裨聖朝從欲之化乎?況臣親年,已過七十,在家終鮮兄弟,長在床席,侍側無人,莫保朝夕,旣不可將母來歸,又爲絶裾遠離,勢難專意從仕之狀,已盡於前後疏中,錫類之仁,體下之明,必有所洞燭而哀憐之矣。伏乞聖明,新授本職及資憲加,竝賜遞改,以安愚分,不勝幸甚。答曰,省疏具悉。卿之才學,實合擢用,宜勿控辭,安心行公。
陽陵君許疏曰,伏以,臣今年七十七,退歸鄕曲,以待畢命矣。頃聞上候未寧,蒼黃入來,入參問安之列矣,而其日旋除管,旣已隨班,不敢又退,黽勉入直,而今者伏聞,勅使初六日已爲上馬云,頃者滿將之時,只爲一度侍衛,立於殿後中庭中,半日苦痛幾死矣。況此勅使迎送伺候之時,侍衛非止一再,決不能支堪,必至殞斃矣。伏願聖明,洞察亟遞,以便公私,不勝幸甚。答曰,省疏具悉。卿懇,疏辭當勉從焉。
御營大將綾川君具仁垕疏曰,伏以,臣才疏望輕,忝叨大將之任,已至三載,而少無涓涘之補,自顧赧然,人謂斯何,第御營軍事目內,除其本官大小雜役,以示優恤之意,而外方各官,不有事目,至於止行,種種徵責,罔有紀極。臣曾前入啓,申飭各道,非一非再,而今月十一日習陣時,義城軍四十餘名,滿庭呼訴,令本道査覈啓聞後處置之意,初以啓目,書呈政院,政院退却,又略擧草記,再呈政院,亦且見却,實由臣望輕,不合將任之致,何敢冒居大將之任,以辱名器也?伏願聖明,遞臣大將之任,以重體面,不勝幸甚。答曰,省疏具悉。卿懇,箚陳之事,政院所爲,殊甚不當,卿其勿辭察任。
吏曹參判李景義疏曰,伏以,臣於再昨,伏承新命,此平生夢寐所不到者,感極悲生,不知死所。上年仲夏,自外陞秩,驟躋地部,纔經一歲,躐宰相,非但自知其不稱,抑恐有累於聖上則哲之明也,加以重病嬰身。伏願天地父母,察臣辭非循例,將臣新授職名加資,亟命改正,則名器幸甚,愚分安矣。臣無任懇乞之至。答曰,省疏具悉。卿之才器,實合擢用,宜勿控辭,從速察職。
刑曹參判吳竣疏曰,伏以,臣於昨昏,伏覩吏曹傳關,則乃三田渡碑石,以臣使之往書云,當今搢紳之間,以筆著稱者,非止一二。伏願聖慈,俯察微懇,特令該曹改差,以爲審處得宜之地,不勝幸甚。答曰,省疏具悉。卿其勿辭。以上出燼餘日記
上在昌慶宮。停常參·經筵。
下直,旌善郡守李安眞。
藥房都提調金瑬,提調南以雄,副提調李基祚啓曰,伏未審夜來聖候,何如?前劑入四物湯五貼,今日當盡,此藥進御之後,諸症時無加減乎?敢此仰稟。答曰,諸症時無加減,此實難醫之疾也。
大司諫崔惠吉啓曰,昨日本院齊坐時,正言李晩榮,以尙宮請拿之意,發言於席上,欲爲合啓。臣以爲,論事之道,貴在詳愼,當初鞫廳,未得其詳,一啓而止,不爲强請者,恐有所以,而其時臺諫,未卽論執,抑未知何故。且同僚三員,各有所嫌,而合啓事體重大,有不可率爾爲之,更加聞見,商議處之云矣。李晩榮,遽卽引避,至以不信其言爲辭,此無他,以臣無狀,忝冒長官,見輕同僚之致,況臣於昨者,卽當避嫌,而素患胸脅之痛觸寒猝劇,調治之際,日勢已暮,今始來避,所失尤大。請命罷斥臣職。答曰,勿辭。
大司憲金壽賢,執義成以性,掌令安時賢,持平李䅘·李克仁啓曰,頃日正言李晩榮,以金尙宮及避寓所宮人等鞫問事,欲爲合啓,簡通于臣等,臣等之意以爲,此事所係甚重,不可不詳愼,故以待諫長出仕,更議處之,何如?答送,且合司之啓,臣等簡通于諫院·玉堂,歸一然後停止矣。今見正言李晩榮,獻納柳穎引避之辭,臣等不卽合啓,與合司停啓之失著矣。不可晏然仍冒,請命遞斥臣職。答曰,勿辭。
傳于具鳳瑞曰,崔宗賢名付狀啓入之。
李基祚,以內醫院官員,以都提調意啓曰,王世子潘陽所用新捧秋採藥材及陳材,各種謝恩使行時,當爲入送,依上年例,別單開錄,入啓矣。所載馬一匹,令該曹題給,何如?傳曰,依啓。
具鳳瑞,以備邊司言啓曰,解事宣傳官急急發送事草記,傳曰,如是送人,今則似無所害也。但彼所云云,出於執言而不出於眞情,則觀此擧措,彼必大笑,以此爲愧耳事,傳敎矣。臣等因聖敎更思之,今日送人,果涉未妥,無益於事而反爲所笑。且使臣不久當爲入往,第令使臣善爲措辭,陳其不敢卽報之意,方爲穩當,敢啓。傳曰,淸人不言則勿爲提起,可也。且鳳凰城守堡將所言,瀋人亦有言之者云,其意所在,槪可想也。
以勅使謁聖儀註,傳曰,此儀註勿書,後亦勿爲書入。
具鳳瑞,以備邊司言啓曰,伏見伴臣謄送勅書一度,語意所蓄,多所抑揚,末瑞云云,有若察見我國本情而微哂者然,謝表措語,不可不審,令承文院預爲撰出,何如?傳曰,依啓。
具鳳瑞,以都摠府言啓曰,去夜發遣郞廳,各處摘奸,則忠壯衛李入沙里,正兵李德聖·高大福等,無緣闕直,正兵丁奉鶴·許德吉·甲士鄭承龍·忠翊衛沈忠立·韓金等,軍裝有頉,極爲駭愕。依前例,本府從輕重科罪,何如?傳曰,允。
以禮曹齎遣醫官事,傳于金堉曰,此事何以今始回啓耶?
以兵曹迎勅時事目,傳于具鳳瑞曰,迎勅時軍兵,如是數少,則淸人所見,必爲埋沒,依親臨時例,竝爲出送,如何?
金堉,以迎接都監言啓曰,儺禮廳,設於仁慶宮月廊矣,軒架雜像,習儀時,依前例,開正門出入之意,敢啓。傳曰,知道。
又以禮曹言啓曰,迎接都監啓目,馬使入境疾作,雖登程前進,在我之道,不可無問疾之擧,特遣醫官,劑相當藥,急急馳往,宜當,令該曹稟旨處置事,啓下矣。上使入境,方有寒疾,依都監啓辭,發遣事知醫官,治往救療,而相當藥物,令該曹多數劑送,何如?傳曰,依啓。
又以內醫院官員,以都提調意啓曰,本院酒房所屬甕匠,只四人缺數字日次所用案缸進排之役,常有不及之患。六月勅使出來時,除出二名,以爲本曹之用,猶以爲未足,今又啓請,沒數□役云,若然則酒房兩殿日次進上,勢不可停廢,案缸進排無人,極爲可慮。酒房甕匠除出事,勿爲施行,以重御供體面,何如?傳曰,依啓。
具鳳瑞,以備邊司郞廳,以領議政意啓曰,所帶軍官武臣兼宣傳官李有植,羽林衛將李諒及針醫治腫敎授黃憲等,竝令該曹,依例除省記之意,敢啓。傳曰,依啓。
又啓曰,大司諫崔惠吉,大司憲以下,竝再啓煩瀆,退待物論云矣。傳曰,知道。
弘文館副提學金槃,副應敎李行遇,修撰李曼,副修撰趙重呂等,伏以,正言李晩榮,獻納柳穎,正言朴守文,司諫鄭致和,大司諫崔惠吉,大司憲金壽賢,執義成以性,掌令安時賢,持平李䅘·李克仁,竝引嫌而退。凶邪之計罔測,而討逆之義至重,使之容接妖巫,情跡綢繆者,不可不鞫問,欲據罪案,按法請鞫,深有得乎論事之體,合司停啓,不無所見,兩司歸一之後,不必更引爲嫌,鞫獄之日,雖未發論,到今追論,亦未爲晩,欲爲更加聞見者,實合於臨事愼重之意,欲待諫長之出,從容陳啓者,亦出於周詳之道,席上酬酢之際,强引不當引之嫌,措語之間,亦有所失。請正言李晩榮,獻納柳穎,正言朴守文,大司諫崔惠吉,大司憲金壽賢,執義成以性,掌令安時賢,持平李䅘·李克仁出仕,司諫鄭致和遞差。答曰,依啓。李晩榮亦爲遞差。
右承旨睦性善疏曰,臣曾未半年,復叨邇列,身榮太過,災厄荐至,今月十五日,曉將赴闕,肅謝出門之際,跌足戶限,將身飜倒,墜于階下,驚呼氣塞,不省人事,下輩蒼黃奔救。舁入戶內,右臂折傷違骨,痛苦萬狀,僅以巾帶荷擔,不能暫運,針治數日,未見寸效,雖欲力疾趨班,肅謝之時,亦難行禮,判付之書,無以成字,況今客使將到,忝在該房,若非大段實狀,則晏然退伏,豈有是理?伏乞天地父母,曲加憐察,亟賜遞改,公私幸甚。踏啓字而下。
掌令朴安悌疏曰,臣當此玉體未寧,勅行到境之後,極知臣子不敢言病之時,而臣之所患,非如一時偶感之疾。臣草土柴毁之餘,又曹慘痛之喪,身窮命頑,猶未溘然,而精神都喪,疾病沈痼,奄奄作泉,亦已久矣。千萬夢寐之外,召命遠及,臣竊感泣,私語於心曰,身病雖極,縷命猶存,重入脩門,瞻拜日月則死亦足矣。扶曳上來,僅得肅謝之後,舊疾轉劇,新恙日添,種種危苦之狀,不敢進達於靜攝之中,朝夕待盡,無望痊可,風憲重地,虛帶未安,累呈辭單,見却政院,已極狼狽,無以措身。臣之疾病,萬分一如有供仕之勢,今方國家多事之秋,何敢一向退伏,唯思任便之計,自就逋慢之罪哉?伏乞天地父母,察臣癃廢之狀,特賜遞免,以便公私。踏啓字而下。
右議政沈悅疏曰,伏以,臣伏蒙天恩,累日調治,鍼藥竝施,而略無效驗,刺痛之症,愈往愈甚,翳膜不消,眼淚長流,日月照處,尤不得開睫。臣之此症,非一時風熱所發,源根深痼,乃是喪明之階梯,諸醫皆以爲難治,廢明可慮焉,眼胞赤腫之狀,黑睛着磣之形,衆目所覩,豈可以一毫過實之言,以誣聖明哉?人之所以行世者,有兩目然也,所視失明,則何以爲人?今臣非但失明,痛勢極苦,雖欲扶行,勢不可得,以此備局之坐,久不進參,凡百文書,亦不得見,安有目不視物,而身居鼎軸之理乎?玉候違豫,久未平復,此非大臣言病之秋,臣每以賤疾苦劇之狀,瀆擾於靜攝之中,人臣分義,豈容如是?勅使將到,大臣接應之事甚多,而首揆今將遠行,臣之病勢如此,左相獨在,邦畿處將迎之事,必不得成形,豈非可慮之甚乎?伏願聖明,勿以循例引疾視臣,而俯察痼疾難醫之狀,亟遞臣職,俾無公私狼狽之患,不勝幸甚。答曰,省疏具悉卿懇。兩處迎將,原任大臣,亦可爲之,卿其勿爲固辭,安心調理。仍傳曰,遣內醫看病。以上出燼餘日記
上在昌慶宮。停常參·經筵。
藥房都提調金瑬,提調南以雄,副提調李基祚啓曰,伏未審夜來聖候,何如?昨日伏承聖批,相顧憂惶,罔知所爲。伏聞諸醫之言,諸症之發,皆由於心火之鬱滯云。臣等雖昧於醫藥,以理推之,則心者,一身之主也,主而不得其平,則陰陽不調,五行錯行,一身內外,無不受病,豈非大可懼者哉?聖上方在靜攝之中,而萬機膠擾,夜以繼日,焦思以度,未嘗少安,雖有良劑,收效何易?姑限聖候差復,凡干不緊公事,則勿許出入,專以頤養精神,以爲主治之本,則淸明在躬,諸症退聽,如舜擧八元,不仁者遠矣。臣等待罪藥房,不勝區區煎迫之至,惶恐敢啓。答曰,與昨無異,且啓辭,情雖至矣,弊必不些,不能允從。
李基祚,以禮曹言啓曰,以禮曹草記遣醫官事,傳曰,此事,何以今始回啓耶事,傳敎矣。此狀啓,未知今日某時啓下迎接都監,而未初來到本曹,故若以粘目,又爲回啓,則恐至遲暮,卽以草記入啓矣。傳曰,知道。怠慢下人推考。
具鳳瑞,以兵曹言啓曰,迎勅時事目單子,傳曰,迎勅時軍兵數少,則淸人所見埋沒,依親臨時竝送何如事,傳敎矣。諸色軍兵,全用於親幸時,故初不敢磨鍊矣。今承聖敎,果似埋沒,只用都監軍士全數,備儀事目中,改付標之意,敢啓。傳曰,知道。
有政。吏批,判書李景奭進,參判李景義進,參議未差,左承旨朴守弘進。
以李德洙爲承旨,柳爲掌令,李行遇爲司諫,韓翼明爲牙山縣監,鄭東齊爲禮曹佐郞,朴乾元爲兼引儀,柳淰爲副校理,李元鎭爲副修撰,尹得說爲兵曹佐郞,仁川府使李有養,鐵原府使崔有淵相換,富平府使宋國準仍任。
兵批,判書李時白時推,參判李植習儀進,參議韓亨吉病,參知李省身進,左副承旨具鳳瑞進。
以睦性善爲上護軍,朴安悌·南老星爲副司直,金光炫·李必行·鄭致和爲護軍。
李基祚,以吏曹言啓曰,今此冬至祭執事應差之數,實預差竝多至八十餘員,而勅使相値,各項差備官計除,餘存甚少,塡差之際,將不能成形,不得已堂下宗室及常時不爲差祭之員,不緊差備官,竝爲除出差祭之意,敢啓。傳曰,知道。
又以宗簿寺官員,以都提調意啓曰,璿源錄史庫奉安處守直,事體重大,自前僧人三十名入直,十六名除雜役永定,使之守護,而近來本道監司·守令,不知當初事目本意,庫直等移定他役者,已爲不當。至於本道山城之役,守直僧人,沒數調赴立役,以致分散,莫重璿源錄守直之事,漸至虛踈,本道監司·守令推考,此後切勿侵責,何如?傳曰,允。
又以宗簿寺官員,以都提調意啓曰,自前每式年璿源錄,自京下去時,本道監司,境內陪行者,事體莫重故也。監司若或有故,則都事或差使員代行者,出於不得已,而亦甚苟簡。今此太白山璿源錄謄書上來時,陪行郞廳,先爲移文各道出待事,使之照例擧行,而京畿監司,則以曾無規例爲言,非但不爲親自陪行,而都事·差使員,亦不定送陪行,以致道內無極·升保院兩站出待排設等事,專不擧行,使莫重璿源錄寶牒,露置於站庭荒陋之地,事極未安。至於璿源錄前導驛卒等,亦多中路逃避,終無前導之人,亦甚埋沒,本道監司推考,何如?傳曰,允。
金堉,以成均館官員,以知館事意啓曰,國家之太學,雖國之大禁,不得越香橋而入泮中,犯者罰之,流來規例也。喪亂之後,巡警將士,不識舊規夜禁,與雜雜禁卒,直入泮水邊舊路,騎馬直犯香橋,肆然過神門外,泮人諭以舊規,終不改行。今月初旬,有邏卒二人,忽然入來食堂前橋捉人,諸生使執之,反復曉諭,因以越犯之罪責之矣。三日後,又有一卒,乘醉突入食堂前,縛負木一人,狂叫大呼,聲徹殿宇,諸生不勝憤駭,使守直下人猝入云,則邏卒瞋目攘臂,辭甚悖惡,諸生以爲,不罪此漢,泮中舊規,掃地盡矣。遂笞之三十,放于橋外,頃之,邏將擁其一哨,列蹲下輦臺畔,闌入泮邊人家,收縛男女二人,甚於搏賊,諸生乃令守僕出諭,然後小止,至夜將半,始解去,因誣訴于御營大將,大將以此啓達,此必大將,未及察其實狀,只以誣訴爲言也。御營巡警,非他捕盜軍士散在閭巷者也,巡繞禁墻,逶迤而行,當此之際,有過其前,不知軍號者,不論貴賤,執之可也,而今此邏卒,去伍離次,橫入泮村,見守齋下人之乍出於食堂門外者,而捉之,乃二百年所未有之事,是邏卒先犯禁也,諸生之憤,固其宜矣。此事,諸生及上直官所目覩者,何敢誣哉?至於徑行笞罰,乃是一時之憤激,諸生所爲,不可謂之無失,而邏卒先犯其罪,反又誣訴之,亦甚過矣。非但諸生,不能安於居館,其必欲遵舊規,意亦有在,令攸司從實案覈,懲治闌入之將卒,以杜後弊,何如?事係賢關,敢此陳啓。答曰,依啓。
以備忘記,傳于金堉曰,史官一員待命,騎馬三匹立之。
大司憲金壽賢,執義成以性,掌令安時賢,持平李䅘·李克仁啓曰,臺言雖有批鱗逆耳之言,猶當優容奬勸,以廓言路,乃盛德事也。今正言李晩榮,遇事敢言,少無過激之論,而遽下特遞之命,凡在瞻聆,莫不驚駭,請還收李晩榮遞差之命。答曰,不允。
具鳳瑞,以禮曹言啓曰,自上接見勅使于便殿時儀註,俱係變禮,令廟堂商議稟定事,依啓事,傳敎矣。自上症候彌留,不得行禮之意,勅使亦知之,而有變禮之說,則時御房中接見□次當一從簡便,如啓辭施行,如冠袍置傍等禮節,乃是曲禮也。但接滿將時,自宮中用別饌,略爲茶禮,備將見此擧措,謂爲誠款而重之,今若不至過煩聖體,則參酌行之無妨,以此意知委禮官,何如?傳曰,依啓。且今神色,比前稍勝,臥而見之,似或未妥矣。
又以備邊司言啓曰,□人辛成會,隨金宗一入去,因贖子生事,其釁端則由金宗一,故鄭命守,把持益甚,旣以帝命,徵納六百兩,則其勢難於爭辨減數,而前日自該曹捐送二百兩,則以一百八十五兩擇捧,而十五兩則以品劣退送。其不少饒貸□此,且以後行准送,丁寧勤督,前頭使臣之行,必重被侵督,作變可慮。此事生患,專由於金宗一,而辛成會則爲其贖價所當專爲徵納,故牢守催督,尙未納銖兩,誠極駭惡。今使行已迫,決難空手往應,姑令該曹加送二百兩,以爲平詰停當,期於准完,何如?傳曰,依啓。
傳于具鳳瑞曰,勅使接見時問答,磨鍊以啓。
兵曹判書李時白疏曰,臣伏見宰臣申得淵報備局之文,有曰宣傳官徐尙卨,以殘病准朔之人差送,循私蔑公之狀,極爲可駭,欲以試射無知之類罰送,終以射利軍身願者,勿論病弱,苟充定送,尤爲駭異。若以此處爲用罰之地,則事體果爲如何云,臣不勝惶汗戰慄,無地自容焉。臣非木石,亦有人心,豈不知分義之至嚴,事體之極重乎?去六月徐尙卨之擇也,聚會宣傳官於本曹,抄擇其年少伶俐者,尙卨旣是年少無病,性且伶俐,而准朔之期又遠,故抄送入送。尙卨辭朝之後,其所得病,亦何可逆料也?循私蔑公之言,臣實未曉也。至如禁軍入送者,只是洪繼德·金慶業兩人而已,抄擇之際,雖願自往,若或殘老,則王世子館所,是何等地,而其敢只從其願,苟充入送乎?渠輩所射,未知何利,而願往之言似忠,射利之計未著,豈可臆度其未著之計,而遽退其願忠之人乎?若謂臣見欺則可也,謂之循私則不亦冤乎?無分罰送之說,尤不知其所謂也。試射無分者,只是十有六人,已施西壯出仕之罰,則其無罰送瀋陽之事可知,而謂臣以館所,爲用罰之地,聞之氣塞,念之心寒,臣事君無狀,自速罪戾,抗顔行公,勢所不敢。伏願聖明,亟遞臣職,以謝人言。答曰,省箚具悉。卿其勿辭,安心察職。
刑曹判書李敬輿疏曰,今臣危迫之情,實關公私,而仰瀆宸嚴,天聽未回,奬諭從及,惶恐感激,更添一倍,人臣事君,唯以此心,心旣未安,義難虛受。況聖敎所及,雖使古人當此,鮮有相孚,如臣譾劣,萬不近似。鶴軒麟楦,徒駭人瞻,臣如貪戀恩榮,有若己有,則非但自欺臣心,實是欺聖,明也。與其自欺欺天,辜恩而僨事,無寧大聲疾呼,瀆冒而獲罪。不然,臣雖無狀,當此玉候違豫,客使將至,此誠何時,而再瀆靜攝之中,自干鈇鉞之誅乎?伏乞天地父母,曲垂矜察,特賜遞改,不勝幸甚。答曰,省疏具悉。卿懇,予意已諭,更勿固辭。
未時申時,日暈。夜一更二更,月暈。以上出燼餘日記
上在昌慶宮。停常參·經筵。
藥房都提調金瑬,提調南以雄,副提調李基祚啓曰,伏未審夜來聖候,何如?敢此仰稟。答曰,一樣。
朴守弘,以迎接都監言啓曰,勅使入京,只隔三日,都監諸事檢飭,一刻爲急,都廳鄭致和,當日內牌招肅拜,使之察任,何如?傳曰,允。
以義禁府囚徒,傳于具鳳瑞曰,權正中之病,未差耶?保放,何如是久耶?
具鳳瑞,以禮曹言啓曰,勅使護行大將申景珍病重云,以他人改付標之意,敢啓。傳曰,知道。
又啓曰,傳曰,勅使詣闕時,入正門事,政院預爲定奪,而汚穢之物,亦令淨掃事,傳敎矣。勅使詣闕時,入自弘化門,直渡禁川橋,轉從崇智門,門則取路似便,以此知委兵曹,使之磨鍊,何如?各門內傍近汚穢之物,亦令靜掃之意,將爲分付于該曹矣。傳曰,知道。
朴守弘啓曰,自上接見時,當有禮單,及以初次請宴禮單及別禮單用之乎?敢稟。傳曰,依啓。
具鳳瑞,以義禁府言啓曰,義禁府都囚徒單子,傳曰,權正中之病,未差耶?保放,何如是久耶事,傳敎矣。權正中之保放,日數已多,臣等亦甚未安。昨日坐起時,問其病勢輕重,則正中前日再度類中風之人,今番獄中,又中風症,不省人事,保放之後,耳聾語澁,症勢甚重,尙未差歇,故還囚之意,不得啓請矣。致勤上敎,極爲惶恐。傳曰,知道。
又啓曰,以昨夜各管堡內摘奸單子,傳曰,有頉處察推事,命下矣。闕直軍人,多至二十三名,似問曲折,故取考衛將分軍件記及兵曹抽用公事,則缺數字習儀之時,各抽一名於闕外諸堡,而差退之缺數字使之典守云,此非無緣闕直之比,何以爲之?但其中敦義門軍堡·敦化擔鈴及金虎門西三軍堡·所非軍堡·廣智軍堡,此五處,二名俱闕,故詳細究覈,査出五名,爲先捧行傳旨之義,敢啓。傳曰,知道。且所謂使之典守云者,似爲不當,其出令官員及聚會經夜之處,査問以啓。
具鳳瑞,以禮曹言啓曰,今見遠接使狀啓,勅使欲於今月二十三日入京云。自上旣不得親行郊迎之禮,則雖未擇日,固無所妨,依勅使所言,二十三日入京事,遠接使處,下諭,宜當。且大君率百官郊迎,事體未安,廟堂已爲議定,發遣京官,姑待來報,更議處之之意,敢啓。傳曰,依啓。
傳于朴守弘曰,前日勅使時,凡事,司饔院主掌,故與各差備官,頻數習儀,似無疏漏矣。今番迎接都監,或有今纔啓下者,如不習儀,恐有生疏之患,勅使在西路,以接待之不如前爲言,都監各差備官,頻數習儀耶,不爲耶?
具鳳瑞,以迎接都監言啓曰,傳曰,前日勅使時,凡宴享事,司饔院主掌,故與各差備官,頻數習儀,似無疏漏之患矣。今番迎接都監各差備,或有今纔啓下,如不習儀,必有生事之患,勅使在西路,以接待之不如前爲言,都監與各差備官,頻數習儀耶?不爲耶事,傳敎矣。今番勅使接待爲變禮,司饔院宴享大小膳諸具,移設於都監,當爲累度習儀,而必待假提調·假郞廳七十員,吏曹磨鍊移文,然後一時聚會行禮,故再三催促,今十八日,始爲來到,而十九日·二十日,連以迎勅習儀,都監齊進待候,無臺諫罷來,以二十一日早會,而前日忙遽時,則或有一日再度習儀之時,故欲爲依此朝暮再習,已爲知委各司,而二十二日過迎勅習儀後,二十三日,又爲司饔院習儀計料矣,敢啓。傳曰,知道。已往之事,極爲稽緩,此後凡事,動念爲之。
又以備邊司言啓曰,今見禮曹便殿勅使接見儀註,自上具翼善冠·衮龍袍,出階上揖讓拜禮等節目,決不可爲之,只於房中,令中官扶掖,行一番拜禮,俯伏以謝之外,其他禮貌,盡爲除去,似合權宜,以此意,分付禮官,改儀註定奪之意,敢啓。傳曰,知道。
大司憲金壽賢,執義成以性,掌令安時賢,持平李䅘·李克仁〈啓曰〉,請還收李晩榮遞差之命。答曰,見斯陳言,欲害無辜,其率爾之失,不可不責也。
綾川君具仁垕箚曰,臣伏見政院啓辭,一曰請罪政院,一曰挾勢踐踏,公族逢刃,泮儒相詰等語,爲執言之地,臣雖無狀,本非喪心之人,何敢請罪政院乎?挾勢踐踏之言,尤極無據。宰臣啓辭,不爲捧入,素無前例,況臣該任公事,循常論啓,可否間,安有麾却至再之理乎?臣之箚辭之中,只擧累次見却之事,別無侵及政院之臣,不見承旨,又不見政院下吏,請罪政院,挾勢踐踏之說,出於何處,而以不近情外之言,搆成罪案,徹於天聽,公族等事,宜在該曹處置,不須多辨。但有所痛者,臣之有罪無罪,固不足論,臣雖忝在戚里,所叨職秩,非由於寵私,今以戚里之故,勒定罪名,操劫至此,使人措身無地,臣不勝寒心焉。惟是致此,無非臣奉職無狀之致,決難仍察重任。伏願御營大將之任,特爲遞改,以便公私,不勝幸甚。答曰,省箚具悉。情外之言,不必相較,卿其勿辭,安心察職。
具鳳瑞,以兵曹言啓曰,今此勅使時,都監軍士,全數出迎,一依親臨時例事,傳敎矣。自前勅使時,有親臨之擧,而調發輦下全軍,郊迎客使,事係重大,則比常時鍊習之比,調發臨時都監大將合符,又以標信,遣宣傳官于領軍大將處,然後出郊,何如?傳曰,依例合符,可也。
李基祚啓曰,前日馬將,以向化走回人等事,陳達于御前矣。今番雖有接見之擧,聖候方在違豫中,彼雖有問,以心神不寧,凡干公事,未能記臆。且不得作氣言語,當遣大臣,備陳于館下爲答,似爲得宜,而彼若拈出一二問議,亦不可不略爲酬酢。令備局,自上問答說話,預爲講定入啓,何如?傳曰,依啓。
辰時,日暈右珥。夜中更五更,月暈。以上出燼餘日記
上在昌慶宮。停常參·經筵。
藥房都提調臣金瑬,提調臣南以雄,副提調臣李基祚啓曰,雨暘失序,寒暄不調,將攝之際,最難適宜,伏未審夜來,聖候與昨,何如?仰稟。答曰,與昨無異。
以綾川君具仁垕針灸呈辭單子,傳于朴守弘曰,勅使時,凡人呈告,不得捧入,乃前例也。如是捧入,如此之事,豈待傳敎乎?
朴守弘啓曰,卽者刑曹參判吳竣,自碑石所來言本院曰,碑石刻役,可以四日內完畢,而刻匠善手數人,尙今不來,該掌郞官,深以爲悶,須速入啓督送云。令都監按簿趁送,使之速完刻役,何如?傳曰,依啓。不爲催送官吏,推考治罪。
李基祚啓曰,綾川君具仁垕將欲請罪之意,政院何以知之耶事,傳敎矣。今月十三日,具仁垕以備局堂上,來在賓廳,以公事□捧,則當入於政院啓辭云,所謂啓辭,非請罪而何?此非□下之談,何敢誣也?旣聞此敦匠之言,不當捧而捧入,則近於怵威而聽命,終不得捧入,其間曲折,如斯而已,敢啓。傳曰,告君之辭,不當如是不實,當該承旨,從重推考。
具鳳瑞啓曰,闕直軍人,究覈回啓,而答曰,下敎之事,問于稱頉下吏,可也事,傳敎矣。以常時規例言之,則摘奸單子啓下之後,毋論眞僞,卽當捧承傳,而軍人等,皆有分守雜物,經夜典守之事,則推治辨正之間,遠方軍人,例爲該吏·羅卒酒食之資,飽聞此弊,故敢爲査辨,以此再勤下敎,不勝惶恐之至。且昨日今日,査辨考問者,只分送件記,授物置簿而已,別無爲缺數字吏,故卽招別工作·典設司·衛將所下人等,聚會問之,則以爲分送之令,出於衛將,授物典守之令,出於色郞廳,經夜之事,衆所共知,而來日有習儀,則前期分授,翌曉出去,流來舊規云,敢啓。傳曰,所授儀仗,移置軍堡,兼爲守直,宜當矣。
以平安監司狀啓,醫員金時鑑手本,賓客朴病勢事,傳于朴守弘曰,針醫下送。
朴守弘,以迎接都監言啓曰,政院啓辭,卽者刑曹參判吳竣,來自碑石所,來言本院曰,碑石刻役,可以四日內完畢,而刻匠善手數人,尙今不來,該掌郞官,深以爲悶,須速入啓督送云,令都監按簿赴送,使之速完刻役,何如?傳曰,依啓。不爲催促官吏,推考治罪事,傳敎矣。碑役一事,雖在工曹主掌,而都監自初檢飭,近日發遣郞廳摘奸者,非止一再,今朝亦郞廳一員往檢飭,而時未回還,刻工諸具,無不完畢,而其中宮家奴善手二名,或稱名無,或稱遠方出去,工曹催促不現,方爲囚禁次知,督送之意,敢啓。傳曰,知道。
又以迎接都監言啓曰,今日司饔院習儀,假提調·郞廳,竝爲聚會,初二度行之,而宗室假提調則不來,宗親府移文於都監內,大槪假提調差出,專爲御前進止而設,今番飭使接見,宰臣代行,則二品宗室,豈可使之進止乎?不敢起送云云。臣等初以該曹磨鍊,以爲朝廷講定之事,而不爲致疑,宗親府之執言,亦非無據,何以處之?令禮官急急講定,何如?傳曰,允。
大司憲金壽賢,執義成以性,掌令安時賢·柳,持平李䅘·李克仁啓曰,前正言李晩榮,遇事敢言,少無過激之論,而旣不優容嘉奬,而又從而特遞之,瞻聆所及,莫不驚駭。士氣由此而摧沮,言路以之而杜塞,殊非盛朝之美事,晩榮曾爲問事郞廳,親見罪人招辭,以此爲言,則有何率爾之失乎?臣等之言,非爲晩榮地也,請還收李晩榮遞差之命。綾川君具仁垕,以勳貴之臣,信聽御營軍告訴土主之事,至於上達,已極煩褻,缺數字還送,誠爲得體,而反以入啓請罪等語,脅缺數字略不顧忌,其不識事體,甚矣。請從重推考。答曰,不允。
具鳳瑞,以備邊司言啓曰,卽見伴臣狀啓,大君·大臣分班一事,已爲停當,則依此行禮,寧容別議?且勅欲於二十三日入京,則恐不無攔阻,以此意,別遣宣傳官,措辭行會,何如?傳曰,依啓。宣傳官勿送。
又以訓鍊都監言啓曰,迎勅時,都監軍兵全數出迎,一依親臨時例事,啓下矣。步兵則全數調用,馬兵則勿爲調用,似或便當,敢稟。傳曰,一半調用,俾不至埋沒,可也。
朴守弘,以禮曹言啓曰,迎勅冬至望闕禮各項習儀,以兩司未備,尙未擧行,勅使入京,已爲到頭,迎勅習儀,則來二十二日兼行三度習儀,而望闕禮,則事多悤遽,自上亦在調攝之中,依聖節習儀例,姑勿擧行,何如?傳曰,依啓。
傳于朴守弘曰,勅使入京前,遣中官措辭問安,如何?問于廟堂以啓。
朴守弘,以禮曹言啓曰,備邊司啓辭,今見禮曹便殿勅使接見儀註磨鍊,自上具翼善冠·衮龍袍,出階上揖讓拜禮等節目,決不可爲之,只於房中,令中官扶掖行,一番拜禮,俯伏以謝之外,其他禮貌,盡爲除去,似合權宜,以此意,分付禮官,改儀註定奪之意,敢啓,傳曰,知道事,傳敎矣。當初便殿勅使接見時,必以玉候自當平復,具冠袍,階上揖讓,以此儀註磨鍊矣。今則聖候尙未平復,不得郊迎,故臣曹及廟堂,皆以房中扶掖接見,入啓蒙允矣,前入儀註還下,改付標之意,敢啓。傳曰,知道。
具鳳瑞,以備邊司言啓曰,以政院啓辭,聖候方在違豫中,彼雖有問,以心神不寧,凡干公事,未能記臆,且不得作氣言語,當令大臣備陳于館下爲答,似爲得宜,令備局自上問答說話,預爲講定以啓,何如?答曰,依啓事,傳敎矣。今番勅使接見便殿之日,雖有所問,自上違豫已久,精神傷損,凡事不得記臆,不能作氣酬應,令大臣進陳於館下爲答,甚爲便當,一依政院啓辭,凡事允合權宜,問答條件,則別單書啓之意,敢啓。傳曰,依啓。
傳于李德洙曰,仁政殿內外,進善門近處,汚穢之物,前日未盡修掃,所見駭愕,今番各處,盡爲修掃。
傳于朴守弘曰,前日迎勅時,百官進參者稀少,所見埋沒,今番迎勅時,政院另爲檢飭,使之沒數進參,無故不進之員,治罪。
朴守弘,以迎接都監言啓曰,以都監啓辭,傳曰,知道,已往之事,極爲稽緩,此後凡事,動念爲之事,傳敎矣。臣等待罪都監,恐或有未逮之事,曷嘗暫怠,而適以司饔院移來儀註,催促該曹磨勘之際,仍値朝家習儀之連退,都監習儀,未卽擧行,誠難免稽緩之失,致勤聖敎,不勝惶恐之至。今日早會,朝暮再習,而二十三日,又爲三度習儀之意,已爲啓下,而勅使進來,或於二十三日入京,則勢將未及,二十二日迎勅習儀罷後,日勢雖晩,仍會都監,三度習儀畢行之意,敢啓。傳曰,知道。
具鳳瑞啓曰,延喜門內,甚爲狹隘,且與別殿大近,勅使依幕,排設於延喜門外□北之邊,何如?且自崇智門至延喜門左右,多有汚穢之物,不無荒陋之處,排以布帳,亦似宜當,缺數字帳勿排,依幕設於門內。
朴守弘,以迎接都監言啓曰,自前勅使時,親臨宴禮,則用銀甁·銀茶匙·銀大也·人蔘茶,而宰樞代行之代,則不用銀器與人蔘茶,代用鍮沙器與雀舌茶矣。今則自上違豫,雖不得親臨接待,諸具似不當減殺,以致彼人之落莫,依親臨時例,蔘茶·銀器,行用,何如?傳曰,依允。
又以迎接都監言啓曰,都監郞廳,自前不爲遷動,而近因外補,或有在鄕者,不得已有改付標之事,臨時遞換,誠爲未穩。勅使之入京已迫,此後切勿遷動之意,申明擧行,何如?傳曰,依允。以上出燼餘日記
上在昌慶宮。停常參·經筵。
藥房都提調金瑬,提調南以雄啓曰,伏未審夜來聖候,何如?以日計之,則進御四物湯,已至八九貼矣,時無一分差減之效乎?每承一樣之敎,不勝渴悶之至,敢此仰稟。答曰,時無加減。
傳于金堉曰,闕門外汚穢之物,竝令掃除,而至今不爲擧行,使□□急急檢飭修掃。
金堉,以禮曹言啓曰,迎接都監啓辭,今日司饔院習儀,假提調·郞廳,竝爲聚會,初二度行之,而宗室假提調則不來,宗親府移文於都監內,大槪假提調差出,專爲御前進止而設,今番勅使接見,宰臣代行,則二品宗室,豈可使之進止乎?不敢起送云云。臣等初以該曹磨鍊,以爲朝廷講定之事,而不爲致疑,宗親府之執言以此,令禮官急急講定,何如?傳曰,允事,傳敎矣。今此宰臣宴禮儀註,一依五禮儀宗親宴朝廷使臣儀磨鍊,故初無宗親府假提調等語,行酒進饌等禮,皆以執事官爲之事,已爲入啓蒙允矣。都監必不見儀註,有此啓辭,今宜一依儀註,令執事官行禮之意,敢啓。傳曰,知道。
李德洙,以戶曹言啓曰,正朝方物豹皮,未得預備,濟用監官員論罪事,已爲啓下矣。刻日督促,正朝及謝恩豹皮二十一張,已得辦備,今日封裹,而今勅使·謝恩一行豹皮五張,則時未齊備,過二三日熟正整齊,追爲看品封裹,當及謝恩使行次未發之前矣。事勢出於不得已之意,而惶恐,敢啓。傳曰,知道。
金堉,以兵曹言啓曰,卽接工曹移文,三田渡監役牒呈內,碑石豎立時,曳運軍五百名,預爲整齊缺數字例,令京畿監司,附近處烟軍,調發役所,交缺數字會,何如?傳曰,依啓。
金堉,以備邊司言啓曰,慶尙道句管堂上·本司提調二員差定事,依前啓辭,望單子入啓矣。戶曹堂上,則自當專管,故不爲指名書啓之意,敢啓。傳曰,知道。
大司憲金壽賢,執義成以性,掌令安時賢·柳,持平李克仁·李䅘啓曰,前正言李晩榮事。具仁垕推考事。今日習儀時,直講柳道三,犯馬於班行,百官所見,極爲驚駭,請從重推考。答曰,依啓。綾川君具仁垕事,少無脅勒請罪之失,勿爲煩論。李晩榮事,已諭。
傳于李德洙曰,靑大竹瀋陽輸送事,昨已判付,而長短裁折,依淸人所言,今日內載送事言之。
以接見儀註,傳于金堉曰,勅使□□一款未妥,刪去,可也。
金堉,以迎接都監言啓曰,昨日都監郞廳兵曹佐郞李壽仁,以碑石所摘奸事出送來言,碑文一千九字內,自二十日初昏始刻,二十一日申時,所刻二百十五字,未刻者,七百九十四字,晝夜督役,庶幾完畢於二十四日之朝矣。石工二十三名服役,而善手者六七名,其餘則或有未能盡善云,碑石之上工時,所刻工役,不及於手熟之人,昨日啓請兩人,多囚次知,期於捉送之意,敢啓。傳曰,依啓。畢刻後,使之卽爲印出。
又以迎接都監言啓曰,去夏勅使時,以國忌,宰樞代行宴禮,只三員入參矣。今見政院宗宰啓下單子,則以五員磨鍊,不但事異前例,廳事狹窄,不能排床,進止之際,亦難周旋,依前以三員入參之意,敢啓。傳曰,知道。
又以迎接都監言啓曰,因禮曹啓辭,一依儀註磨鍊,令執事行禮事,啓下矣。臣等初非不見禮曹磨鍊事目,而只稱執事行禮,不辨堂上·堂下,臣等固未分之,而大槪今番接待,有異前規,自上未寧,直不爲親臨接待,而凡干諸具,一依接待規例施行,而若有減損則恐生疑訝,誠爲可慮。宗親府移文,旣爲有理,禮曹磨勘之意亦如此,臣等所當奉行之不暇,而第彼每以山野之人,不知禮文節目爲言,而今此行禮時,曾以貂金,行大小膳之禮,而到此堂下·參下,故衣冠不整不齊之人行禮,卽若減損,則恐有嗔怒患,此亦可慮。臣等周章不定,稟于大臣,則大臣之意亦然,敢此申稟。令廟堂速爲定奪,何如?傳曰,依啓。
刑曹判書李敬輿疏曰,人情莫不畏天而嚴父,況當玉候違豫中,螻蟻賤臣,獨將私懇,冒瀆宸嚴,至再至三,縱恃天地父母之仁,亦緣危迫之情,誠有所不得已也。夫虛受之言,止於一身,則人臣之義,惟當承命奔走,日後顚躓,有不可恤,今臣去就,實係國體,命德之器,濫及匪人則是實失擧,司臬之長,輕授不才則終致僨事,國事至此缺在人,其在庶僚,亦宜愼簡,矧玆卿列,爲國輕重在焉。聖明寵擢,旣在誤恩,微臣忝竊,亦歸貪榮,則負乘致缺臣之災,貽笑辱國,奈朝廷何?此古人所以十辭,而亦臣所以抵死而哀籲者也,不然,臣亦人耳,豈缺四五字飾自欺之天乎?伏願聖慈,俯諒憫縮之悃,特許遞改,以延垂死之命,公私幸甚。啓下吏曹。以上出燼餘日記
上在昌慶宮。停常參·經筵。
藥房都提調金瑬,提調南以雄啓曰,夜來聖候,何如?四物湯十貼,今日當盡,必須詳知諸症加減,然後方可議藥,卽令崔得龍·柳後聖,更入診視,兼察氣色,退而商議,俾無未盡之患,如何?敢啓。答曰,依啓。
政院問安。答曰,知道。
再啓曰,臣等伏聞入診醫官之言,中滿分消丸,旣已面稟蒙允云。當依此製進,而湯藥則四物湯,仍前加入,加進十貼爲當云,先劑以入之意,敢啓。答曰,依啓。
具鳳瑞啓曰,勅使宴禮執事單子,傳曰,都監啓稟,只是大小□官,而啓辭如此,回啓是乎事,傳敎矣。備局之意,大小膳捧進,而假提調,俱是金貂秩高之人,豈謂之執事哉?然更問于備局乎,敢啓。傳曰,大臣處,亦有膳耶?
金堉,以戶曹言啓曰,今此紅柿領去禁軍,令兵曹擇差,急急出送之意,敢啓。傳曰,知道。
大司憲金壽賢,執義成以性,掌令安時賢·柳,持平李䅘·李克仁啓曰,綾川君具仁垕推考事。答曰,已諭。
具仁垕,以備邊司言啓曰,迎接都監,因禮曹儀註,曾以金貂,行大小膳宴禮,而至此堂下·參下,衣冠不齊不整之人行禮,則恐有嗔怒之患,令廟堂定奪事,傳敎矣。假提調行禮,本爲親臨而設,今旣不爲親臨,則今不可仍行,誠如宗親府啓辭,而但勅使不知禮文如此,而以忽待爲訝,則亦甚可慮。今日之事,旣出變禮,若非大段未安之事,則雖或禮宜創設,以慰客使之心,恐無所妨。但大臣處進止,則以假郞廳爲之,似爲便當,敢啓。傳曰,都監啓稟,似是,大小膳捧進之人,使朝官中堂上以上爲之,可也。
傳于朴守弘曰,家丁中三人,當有別贈給,銀粧刀三柄,極擇以入。又傳曰,銀粧刀一柄,加入。
具鳳瑞,以備邊司言啓曰,遠接使鄭太和牒呈內,自上旣不親行延勅之禮,又不卽日接見,則勅使之心,必以爲落莫,而今日宣勅於昌德宮,明日接見於昌慶宮,則彼又以爲昨日傳勅之處,乃是空闕也。以爲還報瀋陽,則亦不無見訝之嫌,卑職之意,傳勅處,卽爲要見,而今由建陽門而入,以示親厚之意,方爲似便,而不敢越職陳啓云。但建陽作路帳幕移排之際,事涉難便,昌慶宮亦有正殿,宣勅於時御所,則似合情禮,若於此行禮,卽以是日接見,而先令伴臣,以此意預爲開諭,則彼必爲然,伏候裁處。傳曰,依啓。
又啓曰,宗宰吏曹判書李景奭,兵曹判書李時白,吏曹參議李景義,以病不得行盃云,敢啓。傳曰,淸國以有病故不得不參也。
朴守弘啓曰,靑竹瀋陽輸送事,傳敎矣。問于內醫院,則昨日巳時,已爲封裹出送云,敢啓。傳曰,載去之意,言于遠接使耶?
朴守弘啓曰,靑竹載去之意,俾言于遠接使耶事,傳敎矣。問于備局,則已爲行會于遠接使云矣。傳曰,知道。
金堉,以迎接都監言啓曰,戶曹郞廳應辦色,最爲多事,二員則前期差出,一員則勅使入京,臨時差出,規例矣。今此戶曹佐郞睦嗜善,加出之意,敢啓。傳曰,知道。
又以迎接都監言啓曰,自前勅使接見宴享時,頭目等各給宴床,而一等則自上例遣承旨,別爲賜酒,以示優待之意矣。今者事異前例,明日自上接見勅使之時,雖無宴禮,所率頭目,自都監一依請宴時,盡給宴床,而饌品則稍加於別賜酒例,磨鍊之意,敢啓。傳曰,依啓。
傳于具鳳瑞曰,今番使臣入往時,大君交替事,使之言及。以上出燼餘日記
上在昌慶宮。停常參·經筵。
藥房都提調金瑬,提調南以雄啓曰,伏未審夜來聖候,何如?仰稟。答曰,一樣。
具鳳瑞啓曰,馬使喪親未久,似當措辭言及,承旨議啓事,命下矣。馬使起居·服色·房妓·酒肉,一如平人,而自此提起,則彼之人心,必有愧恧之意,似不當對面語及也。但聞其喪親之言,及於張禮忠等,有時涕泣云,亦不可全然不問,到館後,使譯官略致弔意,何如?傳曰,然則明朝遣承旨,致賻物,可也。
傳于具鳳瑞曰,銀粧刀,將以贈給一等頭目,缺數字其餘三柄,還下該曹。
李基祚啓曰,接見時御前通事中,只令金希參入侍乎?敢稟。傳曰,知道。
金堉,以迎接都監言啓曰,連以西路狀啓,書寫博氏稱號三人饌品,別使優厚,至於有嗔責之言,故比於一等,加爲磨鍊矣。卽聞遠接使及一行譯官之言,初雖如是,而慮其一等有未穩之意,接待諸具,皆以一等一樣磨鍊云云。今日寢殿接見時,所謂博氏等三人,皆以一等例磨鍊之意,敢啓。傳曰,知道。
勅使入京,接見。
接見後,藥房再啓曰,如此陰雨之時,玉體接待移時,恐不無添傷之患,伏未審此時聖候,何如?敢爲問安。答曰,强勉起動,氣甚不平矣。
金世濂,以戶曹言啓曰,昨日啓下,紅柿二千箇,裝載出送於碧蹄,鄭譯大喜,而以勅使入寢未告,夜分後言之,則已迫到京,臨發悤悤不寧,入京而後處之云,故禁軍還爲載來到館所,以待勅使分付之意,敢啓。傳曰,知道。
接見後,政院·玉堂問安。答曰,知道。
朴守弘啓曰,勅使前,遣史官問安,則答以遣使委問,感謝云矣。傳曰,知道。
金堉啓曰,勅使前館所數字缺傳曰,知道。
朴守弘啓曰,事變假注書吳挺一,自今日仕直之意,敢啓。傳曰,知道。
李基祚啓曰,勅使還館後,依前例,都監郞廳,問安乎依滿將時,遣承旨問安乎?敢稟。傳曰,依備將時例爲之。
金堉啓曰,勅使前,以大人不平之餘,宣勅卽爲陋地來臨,不勝未安之意,措辭問安,則答以國王未寧之中,委遣承旨問安,不勝感激云矣。傳曰,知道。
又以工曹言啓曰,碑文,本月二十日爲始,罔晝夜督役,今日午後,僅得刻完,所印碑文以入之意,敢啓。傳曰,知道。勅使處,明日入給。
金世濂,以戶曹言啓曰,自前追封方物,則本曹及都監堂上,會同看品,以爲封裹矣。今此勅使·謝恩方物豹皮□張,依前例與禮曹會同封裹,明日及送,何如?傳曰,知道。
金堉,以戶曹言啓曰,政院啓辭,傳曰,然則明朝遣承旨致賻,可也事,傳敎矣。曾前致賻之物,無可據之端,缺喪事賻物各種如是矣。今番勅使,自以有缺數字尊重之色,異於前日云,致賻不爲則已爲缺數字要出之喪,以其物種,謄書以入之意,敢啓。傳曰,知道。
金世濂,以迎接都監言啓曰,勅使入京後,則遠接使及備邊司堂上一員,來在都監,凡干酬應之事,相議爲之矣。今番亦依前例施行,何如?傳曰,依啓。
傳于金世濂曰,下雨已久,勅使雨具,不得進排云,此何故歟?曲折問啓。
具鳳瑞啓曰,馬使處別致賻儀,實出於自上待人以誠之意,而今聞副使性猜貪財,爲馬使之所畏云。毋論贈給之有名無名,必有待馬偏厚之疑,而馬使或不無羞愧不樂之患,則明日送賻,徐議,何如?傳曰,知道。
具鳳瑞,以備邊司言啓曰,以政院啓辭,馬將處,遣承旨致賻物,可也事,命下矣。彼國旣無喪禮,以纔經初喪,充使以送,沿路接待,一如平人,則在我之道,當視其自處而待之矣。今遽提起弔賻之禮,則竊慮其反有羞恧之心,大有所不自安,且自上親見時,旣不及弔慰之辭,而明日遣侍臣弔賻,尤似未妥。要土之喪,雖有致賻之擧,此人之父,與王子不同,姑待其中辭語,有所覬望而後,更議處之無妨,臣等所見如此,敢啓。答曰,然則不必贈給。
又以備邊司言啓曰,勅使言,氣甚疲困,百官見官禮及下馬宴,竝爲明日退行云矣,敢啓。傳曰,知道。
又以備邊司郞廳,以左·右相意啓曰,今日勅使接見時,臣等待候於延喜門內矣,勅使罷出,久立於差備門,催進雨裝,而終不進排,勅使頗有慍怒意色。雨下已久,而都監不爲備待,以致冒濕顚倒,至於加着家丁之裘以出,臣等親所目見,極爲駭愕。請都監當該郞廳推考,色吏囚禁治罪。答曰,竝拿推,此意通之。
金世濂,以迎接都監言啓曰,傳曰,下雨已久,勅使雨具,不得趁時進排云,何故歟?曲折問啓事,傳敎矣。勅使油衫,則別工作次知,蓑衣,則工曹進排,而朝者待候弘濟院矣,逢授下人迷劣,未及趁時來待於闕下,當色郞廳,亦未檢察,以致未卽進排,無非臣等不能申飭之罪,惶恐,敢啓。傳曰,知道。
又以迎接都監言啓曰,卽刻捲帳譯官來言,鄭命壽言,碑役已完,則明日寫碑人三員,家丁六七人,當爲出往到彼,不無相議之事,能文能書能言語官員一人定送云。令該曹急急差出,明日淸人一時出送,且朱紅·桃黃·粉墨·黃一筆等物,亦爲措備待令云,竝令該曹進排,何如?傳曰,依啓。
又以戶曹言啓曰,卽刻鄭譯等出來,以勅使之言傳之曰,明早紅柿二十駄,生梨十駄,精備入之,看品監封發送云。臣以紅柿四萬箇,生梨一萬箇,入送曲折,反覆陳辨,則初若然之,而終不解惑。設有此事,本國處置之失,非我輩之事也,除却他談,以事大之誠,節晩闕封,致有今日之稽緩,國中所儲,豈有他柿乎?聲色俱厲,座間張禮忠諸譯,盛陳平安道之誤事,則百爾掉頭,今夜之間,必盡備之,不可緩期云云。今年紅柿,不爲結實,今已節晩,中外絶乏,市上及堂苑所儲幾何?臨急渴悶之狀,有難形言,不意船運,萬全之策,終歸虛地,必有生事之患,明日四散求貿,隨所得以入之意,敢啓。傳曰,依啓。
夜二更,電光。三更,電光·雨雹。
午時,上御養和堂,接見三使。都承旨李基祚,假注書吳挺一,記事官李天基入侍。房內,三使與鄭命守,至中堂,一等頭目,則隨入堂外廳上令內侍二人,扶腋而立,三使入房內,上請行拜禮,三使辭。上曰,病患如此,不能起動,大人奉皇命而遠臨,旣不行郊迎之禮,又何敢晏然不拜乎?請行拜。三使曰,上意至當,而上候未寧如此,不須起動而拜也。上曰,雖不能再拜,請行一拜。使曰,竊恐致添傷。上曰,皇帝眷念如此,旣宥罪過,且減徵贖,不遠缺數字遣大人,況念有疾,賜以毛裘,不勝感喜,而病患如此,未能出行拜禮,房內雖窄,請拜申復缺數字使曰,雖極感激,而不須强爲勞動也。缺數字皇帝聞之曲加眷念,特賜大過,況此毛裘,實出於國王之疾,得暖而愈也。皇帝之眷念如此,則國王之感激,固當如是,但貴國臣僚,不知上意,故凡事多有不如上意者,俺竊聞焉。上曰,大人能度予意於不言之前,益知喜幸,皇帝眷念,旣如大人所言,予安得不感激乎?欲謝皇帝特賜毛裘,請行拜禮。使曰,上意至此,俺難强止。上向北再拜,三使亦立,上拜訖坐,三使亦如之。使曰,上體未寧,曾因申政丞聞知,心常憂慮,卽今體候,比前,何如?上曰,前月十五日,病勢添劇,濱危僅蘇,尙今如此,以是爲悶。使曰,惟願得平復。上曰,前送備將,委問賤疾,旣極感激,況今視小邦如缺王,又遣大人,副以毛裘,皇恩到此,無以爲酬。使曰,帝聞王疾,馳遣大臣,奏以極重缺迎接勅行,恐妨調攝,初欲不送而缺數字國所聞,亦似未妥,今始出送,而槪有赦過缺言之事故。上曰,雖使小邦自爲之地,何以加此?皇恩隨事至此,不覺賤疾之自愈耳。使曰,上敎至此,與帝意同也。上言于上使曰,聞大人路上,連有所患,此必小邦一路接待失宜之致也。醫官聞卽馳送,而其人甚劣,必無所益矣。上言于副三使曰,冒寒遠來,不勝感激。馬使曰,俺在彼時,亦且不平,一自登程,症候添重,遠接使啓聞,委送醫官,國王憂念至此,極爲感激。今來奉陪國王,若沈痾去體也。副三使俱曰,得荷上眷,無事得達矣。上曰,龍·滿兩大人俱平安否?使曰,俱平安。上曰,固知大人,不以爲過,敢請陋止,而心甚未安。上請行茶一酌。使曰,上體未寧,以此爲慮,只行一酌如何?上曰,病患雖如此,而自內略修簿具,實出於情矣。使曰,調攝之中,陪語已久,亦甚未安,何用酒禮爲哉?上曰,得對大人,甚覺氣蘇,願少留。使曰,饌具不須設也,只行茶鍾,如何?上曰,旣已略修,切願少留以進。使曰,上敎至此,不敢强止。內侍諸人進床。上曰,雖無適口之物,請下筋。使曰,委修盛饌,眷遇至此,敢不盡量。上請行茶禮。三使曰,唯命。上擧爵而勸,三使飮訖請罷。上曰,賤疾雖如此,而情意未洽,願更少留。使曰,調攝之中,御坐已久,心甚惶恐。上曰,皇恩疊至,若病去體,勿復爲慮。使曰,無非至情,敢不唯命。上言于三使曰,世子·大君輩,大人特加眷愛,感謝之意,何以盡喩?使曰,皇帝眷愛,無復加焉,俺等之力,何有於是哉?三使請罷。上曰,臨陋已久,不敢强勸。內侍諸人撤床,禮房承旨朴守弘,自房門外趨入,跪進禮單,上親覽訖,還奉三使。上曰,此物不關,只宜領情。使曰,未寧之日,旣蒙引接,且有所賜,情甚厚矣,實難容達。上又以銀粧刀三柄,分給三使曰,此物尤爲不關,願大人領情而已。使曰,病患之中,種種至此,不知所達。上曰,何足謝爲?反甚愧焉。三使請出起立,上扶而立,請行禮。馬使進前執上手曰,未寧如此,不須勞動行拜,俺等不敢當拜禮。上曰,禮當如此,不必强辭。使又固辭。上曰,久立相持,事甚未安,當依大人之言。上行揖禮,三使亦對揖。三使出戶,上還坐。都承旨以下以次出。以上出燼餘日記
上在昌慶宮。停常參·經筵。
政院問安。答曰,知道。
藥房都提調金瑬,提調南以雄,副提調李基祚啓曰,昨日伏承氣甚不平之敎,臣等之憂,固已極矣,獰風終夜不止,伏未審卽今,聖候,何如?寢睡,何如?臣等尤極煎慮之至,敢此竝稟。答曰,今朝症候,比昨稍歇。
李基祚,以吏曹言啓曰,以都監啓辭,碑石書寫人,出往到彼,不無相議之事,能文能書能言語一人定送事,允下矣。以堂上官擬差,而碑文書寫官,不可不往,則刑曹參判吳竣,使之出往宜當,此則令都監探知而處之,何如?傳曰,依啓。
李德洙,以戶曹言啓曰,反覆思之,梨柿之請,不但已也。必以初定之數充其慾,而當此節晩,擇其形體之完全者,尤爲難得,求覓甚廣,而決難準備,今爲公私搜括,隨備入給,而一邊,下諭平安道,責其初不能善處,且未知梨柿幾駄幾箇,幾日定送與否,若已入送,則猶可以減數,止其終條理之被上急馳,則四五日內往返,而在京侵督,必未決末於缺弊之策,斯或一道,急速,下諭,何如?傳曰,依啓。生梨缺破傷之報,措辭開諭,以關西所在,入送宜矣。
朴守弘,以迎接都監言啓曰,夜間關西房妓四十七人,入給京中,房妓則多般措辭,姑不入給之意,敢啓。傳曰,知道。
又以迎接都監言啓曰,卽刻鄭譯出來,以勅使之意傳言曰,自上方在違豫之中,俺等初不期拜謁,昨日特爲接見,不勝感激,而上候不安,不敢久坐,陳達說話,今不敢更爲請見,事知承傳色二員及都承旨,與張禮忠,卽刻進來館所,同聽所言云,敢啓。傳曰,知道。依所言往見。
又以迎接都監言啓曰,卽刻博氏三員,家丁七人,通事韓甫龍,出往三田渡矣。支供諸事,申飭京畿,而恐有不能整齊之患,都監郞廳,已爲隨往,京畿都事,亦爲進去,檢飭宜當,敢啓。傳曰,允。
又以迎接都監言啓曰,平安道所在梨子,仍有入送之意,言于鄭譯,則渠不敢無端發言於勅使之前,令日承傳色來見之時,言及此意,則當仍此周旋云,敢啓。傳曰,知道。
又以迎接都監言啓曰,勅使送言曰,義州小譯金彦弘·金彦秋等一行帶率,到此糧絶,願入館內給飯云,不得已入給之意,敢啓。傳曰,知道。
又啓曰,今日館所,百官見官禮,已爲行之乎事,傳敎矣。問于禮曹,則慕華館査對罷後,將行見官禮矣,敢啓。傳曰,事甚稽緩,使之速爲行禮。
又以迎接都監言啓曰,今日拜表後,百官來會館所,欲行見官禮,而西宴廳,方捧紅柿,勅使親自監封,畢封後欲爲行禮,故趁未爲之之意,敢啓。傳曰,依啓。
又以迎接都監言啓曰,卽刻三田渡出去博氏差備譯官等來言,博氏等言,勅使前,有稟定之事,今日雖夜深,當爲還來,使之留門云,興仁門,令該曹分付,留門宜當。且譯官入來時,碑則始寫,而蒙書·淸書,字畫甚多,畢寫未易,敢啓。傳曰,知道。
大司憲金壽賢,大司諫崔惠吉,執義成以性,司諫李行遇,掌令安時賢·柳,持平李䅘·李克仁啓曰,尙宮金氏,以昏朝用事之人,廁迹禁掖,爲聖朝之累,而其容接妖巫於本宮之事,旣出於罪人之招辭,咀呪之變,知情與否,雖不可知,而以大內女侍,交通外間妖巫,奸濫之狀,極爲痛惡,物情憤鬱,去而益激,請命屛黜,以淸宮闈。答曰,不惑巫女,難望缺數字輩,雖然啓辭如此,當自內施罰。
大司諫崔惠吉,司諫李行遇啓曰,史官爲任極重,雖有切迫事故,不敢任自出直,乃是古規。下番翰林朴長遠,受由下鄕,過限不來,近來來在江上,趁不入直,此曾所未有之事,如此怠慢之習,不可不懲,請命從重推考。答曰,依啓。
朴守弘,以宗親府郞廳,以有司堂意啓曰,前日承傳內宗室缺享大祭差定,今番冬至,各陵差定宗室,多至四十餘人,而經亂後,人皆蕩敗,至於宗室,貧殘無形,各陵旣無□□,又無冠帶,一家父子兄弟,具爲差定者亦多,人馬極難,各處奔走乞借之狀,極爲矜慮,自前各陵,宗室獻官差定云,而今則贊謁者差定,事體未安,京中各執事外,各陵執事,依前傳敎勿差事,諸宗室速願入啓,故惶恐敢啓。傳曰,依啓。
又以迎接都監言啓曰,都監官員及百官,卽行見官禮,而上使則稱以病患,不爲出坐之意,敢啓。傳曰,知道。
又以迎接都監言啓曰,朝者,三田渡出往博氏等,寫碑則未及完畢,而勅使前,有定奪之事,卽刻入來,敢啓。傳曰,知道。
金堉,以戶曹言啓曰,伏見承旨啓辭,平安道入送紅柿,濃潰之狀,勅使非不知之,而別無減數之意,又欲加捧,督責不已,因此生梗則極爲難處,缺四五字而市上如未多得,則量宜分定於忠淸道所産之邑,罔晝夜上送,而彼之求索,終不但已,則追後備送於元朝節目之意,言於勅使,何如?傳曰,依啓。
朴守弘,以迎接都監郞廳,以右議政意啓曰,今日下馬宴,日沒後始許,而馬使則病不得出參,故只副使三使受宴,第一酌進小膳時,副使顧後,與頭目接話,仍與三使相議,使鄭譯送言于上使曰,一二等頭目所供宴床,前亦如是薄略乎云,停止酒禮,又使鄭譯,送于頭目宴廳,看審宴床,則鄭譯回言,果爲薄略,凡干饌品,比前三分之一,僅掩器云,勅使大怒,將欲起罷之際,臣與他宗宰等,趨進兩使前,跪告謝罪,則此事不止於此,必告國王前云云,國王則至誠,而臣僚等,不體國王之意,我等接待,漸不如初,多發未安之語,仍卽起入上使之房,臣奉命接待勅使,以致不能成禮,不勝惶恐,大槪勅使前所進饌品,非但不豐,其爲齟齬太甚,臣所對亦顔厚矣。都監當該堂上推考,郞廳從重科罪之意,敢啓。傳曰,依啓。郞廳拿推。
李基祚詣勅使館所啓曰,臣與中使羅嶪·白大珪,詣勅使前,則勅使三人,同坐房中,麾却左右言曰,六月出來時,以上前之言,歸告皇帝,則以爲,軍兵中戰馬及馬軍,則無益於戰用,故皆爲不徵,唯水軍六十名,各齎十二朔糧,趁解氷卽時,二月內,會于安州等海邊便好處,則皇帝遣重臣或將領,卽爲率去耳。前日所言朝鮮軍饋餉,貴國所助糧餉則勿爲措辦,明年歲幣米一萬包,勿缺數字鳳凰城亦爲載船,六千軍一時發送,則貴國有缺數字惠,淸朝之見助者亦大矣。軍兵雖往,別無驅入戰場,但往泊于三叉河·大陵·小陵之間,攔阻寧遠,錦州之路,爲使彼坐困之計也。須以此意啓知,速爲定奪,則俺等安心在此云,且梨柿事言之,則勅使曰,已爲停當,計無奈何,梨則勿自京中措備,平安道一路,當看品載去,而柿則須於京中,搜貿以送宜當,此外,自上別備好柿或一千或二千介,另爲擇好云,紅柿非徒不減,又從以加請,難以口舌爭得,言于鄭命守,則以渠意言曰,彼如此堅執,平安道如有可合者,載來于此,使之看封爲當云,敢啓。傳曰,令廟堂速爲議啓。
具鳳瑞,以備邊司言啓曰,以都承旨李基祚啓辭,答曰,令廟堂速爲議啓事,傳敎矣。臣等觀此勅使之言,相顧愕然,不知所處,但助兵一事,上年旣已許之,缺數字更有他說,而舟師調發之難,百倍於陸路送兵,六千所載之船,當過百艘,十二朔所饋之糧,亦至累萬餘石,況軍兵之外,格軍·柁手,其數必多,以今國力,萬無辦出之路,且歲貢萬石,拮据措辦,纔已輸送,尙未完畢,又於新穀未登之前,責運軍前,則將何船隻,將何格軍,運萬包之米於海路千里之外哉?調兵一款,雖不爭辨,此等難辦之狀,不可不痛陳,此事非勅使缺數字也。淸國必有定計,設令痛陳,似無所益,缺數字意而從之如流,則非但事理未妥,卽今事力,有不可支吾者,六千兵中量減其數,依上年之數調發,而齎糧之難,歲貢秋前,決難辦運之意,善爲措辭,以觀其答似當,伏候睿裁。傳曰,知道。歲貢米先納之說,似非實情。此則依夏間所言,以隨力助糧,答之如何,且旣曰舟師,則格軍拖手,皆在其充額之中矣。以上出燼餘日記
上在昌慶宮。停常參·經筵。
藥房都提調金瑬,提調南以雄,副提調李基祚啓曰,伏未審夜來,聖候,何如?敢此仰稟。答曰,與昨無異。
具鳳瑞,以兵曹言啓曰,本曹郞廳八員內,正郞沈澤·姜允亨,佐郞李壽仁·邊虎吉,都監郞廳啓下,除本司上直,正郞金埛□守除本仕,只有正郞鄭翼卿,佐郞宋克賢,差冬至祭官,本曹則他無察任之員,極爲悶慮,冬至祭官二員,改差,何如?傳曰,只一員改差。
大司憲金壽賢,大司諫崔惠吉,執義成以性,司諫李行遇,掌令安時賢·柳,持平李䅘·李克仁啓曰,尙宮金氏,以昏朝用事之人,廁迹禁掖,已爲聖朝之累,而其容接妖巫於本宮之狀,已出於罪人之招辭,則臣等今日之請,亦云末減,殿下何惜於一女,今有所持難乎?咀呪之變,知情與否,雖不可知,而大內女侍,交通外間妖巫,奸濫之狀,極爲痛惡,自內施罰,不足以解國人之疑,請亟命屛黜,以淸宮闈。答曰,昏朝時少無用事之事,勿爲不實之言,可也。
朴守弘啓曰,勅使館所問安,宰臣漢原府院君進去下直。傳曰,知道。
傳于具鳳瑞曰,昨日密匣內事,何至今不爲回啓耶?
朴守弘啓曰,館所問安宰臣漢原府院君來言曰,臣承命依傳敎,措辭問安,則答曰,承問感激,且送鄭譯于臣處,言國王接待之事,出於誠意,俺等知素矣,而臣僚不體國王之意,昨日宴享饌品,與前親臨大相不同,故不爲成禮而罷,此實當該官吏之責,而國王治罪之擧,非俺等所可知也。他日相接時,當面告焉。且曰,昨日內官來時,紅柿一二千箇,國王另各別送之意云云,臣答以當回報國王前而退。傳曰,知道,紅柿當爲別送之意,令都監言之。
又啓曰,館伴李景曾,送言本院曰,今日翌日宴,當爲入參,而以昨日宴床薄略之事,方爲待罪,入參未安,或令遠接使,入參翌日宴云,何以爲之?敢稟。傳曰,令遠接使入參。
具鳳瑞啓曰,大臣·備局堂上,自本司罷坐後,仍爲來詣賓廳矣。傳曰,知道。
傳于朴守弘曰,一二等頭目所饋宴床,不如前日云,何爲而然耶?問啓。
以都監郞廳拿推單子,傳于朴守弘曰,色吏亦爲拿推。
朴守弘,以迎接都監言啓曰,昨夕博氏等,自三田渡還爲入來,卽刻又爲出往,而今日則將欲留宿,寢具及房妓,竝爲率去。且刑曹參判吳竣,校理柳淰,昨日使之仍留,故不爲入來之意,敢啓。傳曰,知道。
具鳳瑞,以備邊司郞廳,以左議政意啓曰,臣昨以下馬宴宗宰設宴時,頭目等饌品薄略,逢値勅使之怒,雖非自犯之失,翌日宴,宗宰卽爲唐突入參,似甚無恥,翌日宴,宗宰以他宗宰進參,臣則令鄭命守周旋解怒,他日之宴,或可入參,以謝前日之失,似爲宜當,敢啓。答曰,依啓。今日右相入參。
又以備邊司言啓曰,勅使之行,一年再至,中間又有備將之行,見之頻數,故人心自然玩愒,漸生輕侮之意,今番勅行京外接待,與前不同,到京之後,事事生梗,昨日雨具之不爲進排,今日宴禮饌品之薄略,俱極可駭,若此不已,且必有大叚難處之患,今後若不懲戢,更有慢忽之事,則當該堂上郞廳,從重科罪,下吏則各別嚴囚刑訊,少不饒貸之意,申明知委宜當。且西路迎慰使,以本道守令及軍官差定事,臣等固慮其終或透漏矣。今聞遠接使之言,勅使到松京,見姜弘重·金世濂,私謂其下曰,此則眞的也云云,以此觀之,則前路代行之事,彼必知之矣。餞慰使,又以本道守令軍官假銜行,終乃發覺,則在我所失甚大,欲除廚傳些少之弊,重被客使執言說責之患,則誠非細慮,各處餞慰使與別問安。承旨竝爲自京差送宜當,敢啓。傳曰,依啓。
傳于具鳳瑞曰,備局之事缺數字昨日之敎,斯速回啓,勿罷坐起,仍爲入來賓廳,以待缺數字罷。
以備邊司草記,傳于具鳳瑞曰,其事時未定奪,何如?是回啓耶?
具鳳瑞,以備邊司言啓曰,勅使以昨日宴享事,尙未解怒云,當此徵兵發言之日,先失其歡心,事甚可慮,鄭譯云,自上別遣中使開諭,然後方可解慍云,中使善爲辭令者,特爲差遣,措辭開諭曰,寡人有疾,不得躬行宴禮,官吏不體予意,頗有不謹之事,聞來不勝驚駭,已將犯罪郞吏,下理重究,仍遣內臣,以致漸謝之意云爾,則彼必和解,而待客之道當如是也。勅使若問昨日所言之事,何不卽爲回報,則答以病中,思慮昏眩,未能卽報,從當回復云云,似爲宜當,敢稟。傳曰,依啓。
朴守弘,以迎接都監言啓曰,傳曰,一二等頭目所饋宴床,不如前日云,何爲而然耶?問啓事,傳敎矣。凡勅使接待之規,自有啓下節目缺數字之三勅使宴享饌品,一依夏間勅使時謄錄,磨鍊上下,自初無一物所欠之事,昨日頭目宴床事,適仍紅柿封裹,親自監封,百官齊會,待罷見官禮缺數字下馬宴,則皆以爲必未及行,而勅使猝然出令,使之設行,下輩蒼皇顚倒,始設宴床,常時則排設後色郞廳看檢,而昨夜慮其疏漏,至於都廳親往看審,覺其比前稍損,卽爲奔告堂上處,而促床入之,已無及矣,臨事悤卒,雖是忙遽之所致,而乘夜偸竊,亦不無意外之患,臣等待罪都監,常時不能檢飭下人,致有不謹之失,惶恐罔措,萬殞無惜,伏地待罪。傳曰,知道。勿待罪。
又以迎接都監言啓曰,下馬宴禮單,昨日徑罷不捧矣。卽刻依前點入,受之之意,敢啓。傳曰,知道。
又以迎接都監言啓曰,卽刻差備通事,以鄭譯意來言,李旕石之子,在於京中,欲爲招見云,使之依其言入見之意,敢啓。傳曰,知道。
李德洙,以戶曹言啓曰,卽朝韓缺五六字與八高山首家丁八人出來,責以紅柿未准給之意缺數字封,我國深以爲怪,勅使督捧馳送之意,相約出去,而至今遷延,非但無顔,俺等實畏罪云,臣答以平安道入送之柿,必爛知之今不須提起,而搜盡國中,鞭扑狼藉,而所得甚少,今當於外方所産處,罔晝夜求貿而來,及於行次未發之前,使之監封,後運入送,此是啓下之事,勿疑云,則怒氣稍止,丁寧致約,申其勿出四五日之意,臣仍以昨日宴床不受之事及之,當此聖明違豫之日,念玆接待,至誠致意,而臣僚不體,致此踈欠,惶愧罔措,方在待罪之中云,則答曰,俺輩雖無知識,豈爲飮食而來,道路之間,接待無欠,而但到京失儀,愧歎無已云,紅柿之數,八高山各定一□,而今之所捧八千餘箇,未准者尙至五千,今當依數備給,分定外方,而忠淸道則恐未及期,臣曹慮其或有生事之患,南陽府及市民,有約買之處,急急貿納,則庶可及期,此時督迫,不勝支當,恐或失其歡心,缺數字臨時觀勢,彌縫處置之意,敢啓。傳曰,知道。缺數字之物,可以充給,則湖西勿爲分定。
金堉,以迎接都監言啓曰,卽者鄭譯,以勅使意言于張禮忠曰,昨日中使,都承旨聽去之言,何至今不爲回報云,敢啓。傳曰,知道。
又以禮曹言啓曰,冬至節目,勅使前,似當有別宴禮單等事,令該曹預爲措置,何如?傳曰,允。
又以迎接都監言啓曰,卽刻鄭譯,以勅使意傳言,今日已暮,宴禮窘迫,明早當受云,無他,封裹梨柿,時未完畢積置宴廳故耳。敢啓。傳曰,知道。
金堉,以迎接都監言啓曰,紅柿別送之意,使差備官措辭言之之事,纔爲入啓矣,方言之際,鄭譯出而言曰,紅柿節晩色變,原非甘味,而目前竭乏之狀,細細語及,則又爲提起鬧瑞,莫如不言云云,凡事之難處,有不可言,何以處之,敢此仰稟。傳曰,更觀其所答無妨。
具鳳瑞,以備邊司言啓曰,以本司草記,傳曰,其事時未定奪,何如是回啓耶事。傳敎矣。歲幣米先納之說,聖慮所及,果爲允當,臣等欲於缺數字講定之時,開錄啓下,而實不料覆啓定奪啓下,臣等昏謬之失大矣。不勝惶恐,但夏間所言,隨缺數字說,乃多少間白給之意也,今不可以助糧爲言,只以缺米,竭力措備,纔已輸運,尙未完畢,明年秋穀未登之前,又運萬石於軍前,其勢末由之意,措辭開諭,期於動聽宜當,格軍·拖手,竝入於元軍之事,則臣等缺如此,只於啓辭,陳其難辦之狀,而臨時徵發之際,元軍數內竝計之矣。但此事不須前期說道,臨時缺似當,敢啓。傳曰,觀淸國擧措,其勢必使助糧缺數字言還止之理也。且軍數如是爲之,似好矣。但臨行缺數行甚難處,竝更爲議啓。
李基祚啓曰,世子師辛啓榮,今在忠淸道禮山地,瀋陽入送,一日爲急,從速上來事,下諭,何如?係是宰臣之事,該曹不敢擅便,故敢啓。傳曰,令該曹移文,可也。
金堉,以兵曹言啓曰,禁衛營別抄騎兵,例以終番時,試放賞格以送矣。勅使在館,今則勿爲試放之意,敢啓。傳曰,知道。
夜四更,流星出北斗星下,入北方密雲中,狀如鉢,尾長六七尺許,色赤,光照地。以上出燼餘日記
上在昌慶宮。停常參·經筵。
政院問安。傳曰,知道。
藥房都提調金瑬,提調南以雄啓曰,日氣沈況陰,有妨靜攝,伏未審聖候,何如?敢此仰稟。答曰,一樣。
李基祚啓曰,小臣勅使館所,進去下直。傳曰,知道。
具鳳瑞啓曰,勅使館所日次問安,進去下直。傳曰,知道。
又以戶曹言啓曰,禮曹啓辭,冬至節日,勅使前,似當有別宴禮單等事,令都監預爲措置,何如?傳曰,允事,傳敎矣。取考丁丑謄錄,則勅使過缺半行禮單,下送於本道,行問安之禮,而缺五六字略且無頭目所給,今宜稍加磨鍊,而一邊缺半行有度數,明日是空日,空日則或有請別宴缺數字仁政殿請宴,則翌日有自上回禮宴,而今則缺四五字後無回禮之宴,今以名日,仍請別宴而行之,似爲宜當,敢此仰稟。傳曰,依啓。
具鳳瑞啓曰,勅使處問安,則答曰,德分好宿云矣。傳曰,知道。
具鳳瑞,以備邊司言啓曰,以政院啓辭。傳曰,事甚怠緩事,傳敎矣。臣昨夜罷坐之時,明日平明時齊會事,分付,而今此勅使,事係重大,不可不議于首相,臣景禛·沈悅,趁早往于首相所宿郊外之家,仍爲入來,故日勢未免差晩,今承下敎,不勝惶恐之至。傳曰,知道。
朴守弘,以迎接都監言啓曰,三田渡寫碑處檢飭次,郞廳一員,逐日發送矣。昨日出去郞廳回來言,蒙·淸書排行各二十行,而昨日申時以前所寫,淸書則七行,蒙書則八行,以此推之,則明日午間,似當畢寫,問刻役遲速,則十餘日內,決難完畢云,而卽聞鄭譯所言,則勅使必欲見立碑云,若仍此久留,則接待之事,極爲悶慮,敢啓。傳曰,知道。
又以迎接都監言啓曰,卽刻鄭譯,以上使意來言,俺行必見立碑後回還,而聞博氏等所言,則畢刻當在卄箇日後云,俺行若久留則貽弊不些,事極難處,別定剛明官員,另加催督於晝夜,期於速完云,令該曹急急差出,卽刻內出送博氏等所見處,以示別爲催督宜當,敢啓。傳曰,允。
具鳳瑞,以備邊司言啓曰,定州餞□李廷彦,今當發去,此人曾任鐵山府使,其後有豬酒□人之說,彼中嗔責不已,故廷彦與交代權井吉,皆□事已言于彼,今遽爲儐餞現重之任,馬將與鄭譯□□今回不無提於詰責之端,請李廷彦改差□□使體面最重,而李東龍不合其任,竝改差。傳曰,依啓。
傳于朴守弘曰,碑石監蕫事,內官出送,剛明朝官勿送。
朴守弘,以迎接都監言啓曰,國綱解弛,人不畏法,徒以避事爲得計,分司畜署次知官員趙仁亨,與應辦色郞廳,有些少相詰之事,唐突來言於臣等曰,吾當直詣禁府,速爲處置云,便卽棄去,宴禮臨迫,恐致生事,艱以他員,代察其任,而趙仁亨任意棄去之狀,極爲駭愕,請從重推考。傳曰,拿推。
金堉,以迎接都監言啓曰,卽刻三使,招柳達曰,彎弓時左臂酸痛,欲爲針灸云,柳達以用圓利針後艾灸則見效答之,則三使曰,今寒如此,遠路行役,必爲無效而添傷,還家當爲針灸,願爲點穴而去,卽點給三穴而出矣,敢啓。傳曰,知道。
又以迎接都監言啓曰,三田渡譯官來言,博氏等言,明是冬至節日,今日雖夜深,當爲入往云,令該曹,興仁門留門之意,敢啓。傳曰,知道。
又以戶曹言啓曰,今日鄭譯,招譯官,買賣物目出示,而價銀則八百兩,使之受出,所買物種,則豹皮·黍皮·弓角·丹木·淸蜜·白紙·胡椒·木棉·彩色等物,明早入庭開市云云。傳曰,知道。
又以迎接都監言啓曰,常時自上親臨宴禮,則一等頭目,有承旨別賜酒之擧矣。今此勅行宴禮,一如親臨,而若無別賜酒之擧,則前來參宴者,必爲落莫,而今則自上不爲親,臨承旨之押宴,何以爲之之意,啓稟,而政院不爲捧入草記,不得已以權宜,使都監郞廳,代給別賜酒床,則醉飽之後,稱謝不已之意,敢啓。傳曰,知道。
又以迎接都監郞廳,以右議政意啓曰,臣早詣勅使館所請宴,則上使以病不出,副使三使,日晩後出坐,臣與行酒宰臣李景奭,遠接使鄭太和,進前行禮,仍呈御帖禮單,行茶行酒等事,一如常儀,臣又請完杯禮,則勅使曰,議政,老人也。恐勞起動,臣再請然後乃許,臣執盞臺勸酒,則副使曰,俺素無酒量,不能盡爵云。三使曰,俺則稍有酒量,而今日纔受針刺,以此不飮云,遠接使完盃禮時,兩使多發戲謔之言,以大鍾屬于遠接使,勸飮不已,頗有欣喜之色,臨罷,兩使言曰,今日之事,甚爲從容云云,臣仍爲辭退矣,敢啓。傳曰,知道。
又以迎接都監言啓曰,卽見碑閣所監役官馳報,蒙書·淸書,已爲畢寫云矣,敢啓。傳曰,知道。
具鳳瑞,以備邊司言啓曰,卽者鄭廣敬呈狀于本司曰,其子知和,以司書入往瀋陽,猝得面部流注之腫,賴柳達針灸,僅差,十月以後,又添本病,粒食不下,本月初十日,添得浮症,兩眼上亦有大腫,所當覓送藥物,而藥材極貴,私力貿得未易,情事罔狀云,係是宮僚,且在異域,令醫司藥物題給,如何?傳曰,依啓。病勢如此,則使之出送。
金堉,以迎接都監言啓,明曉勅使,將行望闕禮之意,已爲啓達矣,卽刻鄭譯,以上使意傳言曰,聞常時國王,行望闕禮時,有闕牌陳設之事云,明日俺等行禮時,亦依國王行禮時例,闕牌來設于館所云,敢啓。傳曰,知道。
又以迎接都監言啓曰,卽刻鄭譯,以勅使意傳言曰,明日卽冬至,似當有望闕行禮之事,未知本國規例如何云,臣以正朝·冬至·聖節,自上例爲率百官行望闕禮,而卽今自上方在違豫之中,明日則勢難行禮之意答之,則鄭譯還爲入告於勅使前,卽爲回報曰,自上雖以病不得行禮,百官則不可全然廢禮,明日曉頭,大君·大臣以下百官,盡數來會於館所,勅使一時行望闕禮云,速令禮官百官,使之無遺齊會,何如?傳曰,依啓。
李基祚,以昨者勅使所言之事回報缺啓曰,大人所言之事,小邦何敢違拒,當卽依令施行,而悶迫之事,不可不陳,六千軍兵,其數甚多,與陸地步行不同,軍則或可辦出,而所載船隻糇糧,四時衣服其他等物,何以措送乎?人旣多則凡事隨而漸難,唯願大人,特減其數,歲貢米,今年萬包,纔備以納,見退者亦不能備納,方請待明春,況於數月之內,又何以備得萬包乎?又何以輸送乎?極爲渴悶,須量此意,以若干石付送,其餘米,當納于鳳凰,如何?今年日暖如此,正二月則必寒冱氷澌之處,阻礙遠方舟楫,何以發程,風高之時,海船何以得達乎?漂風破船之患,有不可勝言,此是天時適然,非無圖免周旋,大人量此事勢,俾無狼狽之患,如何?十二月則糧與船,俱難備載,若得船額則大善,如不得船,計沒奈何,不得缺半行事似便益,未知如何,十二朔糧,有齎去之令,而十月風高以後,凡船皆不得行海上,萬無用船過大洋之理,凡事豈可如是磨鍊乎?願聞其詳。勅使答曰,軍兵雖缺半行爲沙格守直,舟楫五千,爲正軍備戰陣缺數字也。當初約條,雖三四萬,猶可發送,以五千爲多乎?卽今皇命甚嚴,不可撓改,雖一石不得減也。須盡力區處,載于各船以送,十二朔糧分運事,雖似便當,而非俺等所可擅斷,歸奏皇帝,速爲回報,今姑待之,天時之不利,道路之遼遠,不待來言,已詳知之,各處船隻,須待二月,可以離發本地,到泊于安州,則當於三月初生或晦間,候溫暖發行,依此爲之,而凡事急急措置,有若此月內擧行者然,事易諧矣。舟楫所入雜物,速爲運材于安州,預先造作,南邊防倭處舟師,推移用之,亦無防備虛踈之弊,軍兵所持軍裝,只缺四五字而炮手居多,射手則少,四時衣服,皆爲備去,而若無毛裘則難於過冬,十二朔不必備載,前頭之事,有難預度,或三四月而結末,或五六月而結末,而此則爲慮遠之地也。貴國軍兵領去上副將,俺等在此時,書其姓名,當爲可否,一路海島,別無唐人把截之事,唯登州爲難云,此外未盡之事,更來相議,不厭熟講云矣。傳曰,言于廟堂,俾卽回啓。
具鳳瑞,以義禁府言啓曰,罪人權正中保放矣,還囚事。
以備忘,傳于具鳳瑞曰,大君師傅韓振溟,每稱病故,不對敎誨,事甚非矣,今姑推考。
傳于具鳳瑞曰,騎馬二匹,卜馬一匹立待。
獻納柳穎啓曰,臣之宿病之狀,曾已上達天聽,非止一再,臣更有所籲,萬殞難贖,吐血之症,今年夏間,益加深重,初秋奉命西幕,僅得還朝,而一日之內,吐血幾至數三次,累呈長單,見阻喉院,供仕無路,職名尙縻,日夕惶懼,無地自容,缺數字員摘發治罪,明有上敎,而不能進缺半行是正論,而亦未及隨行,臣旣有應被之罪,缺數字臣之罪戾,益無所逃,臣雖無狀,當此勅使在京之日,豈不知瀆撓之未安,而負犯如此,不可一刻仍冒,請命鐫削臣職。答曰,勿辭。
以禮曹啓目,洪缺傳于朴守弘曰,前例考啓。
金堉,以戶曹言啓曰,缺傳曰,知道。曾前措置,可以完給,則湖西勿爲分定事,傳敎矣。臣曹亦以湖西分定爲重難,而南陽約買之柿已來,且於京貿處督捧,其餘未准之數,則以生梨代充,今夜畢爲監封,今朝已爲發送,此則鄭譯自以爲周旋,姑以除後運停當之意,敢啓。傳曰,知道。
又以成均館官員,以知館事意啓曰,國家崇建館學,各置奴婢,不得移屬於他役者,乃祖宗舊典,故雖闕內別監差定之時,攸司之不得擧論者,其來舊矣。戊辰年西學奴缺世子宮別監差下,其時知館事枚擧啓達,更勿侵定事,已捧傳敎,庚午年本學奴缺大殿別監,又爲差下,本館仍前傳敎,更爲啓達頉下矣,往年十月,今年二月,南學奴天一,中學奴缺又爲入屬於大殿別監,而其時首奴等,亦以本學奴則厭其煩苦,各懷謀免之計,甘心同班之避,反相符同,有此擧措,今見西學典僕等狀,則本學奴愛立,又以大殿別監差下,此輩初非有司之所差定也。乃渠等厭苦就屬攸致,若不嚴禁,則數少學奴,圖免殆盡將來至於無一人守護者,誠可寒心。南學奴天一,中學奴缺及西學奴愛立,請竝皆除下,各人厭避之罪,及中·南學奴子等符同之罪,竝令攸司,各別推治,何如?傳曰,依啓。差下日久者,姑爲仍存。
正言朴守文啓曰,臣十數年來,素患風病之症,發作無常,乃一身之痼疾也。自本月望間以後,一倍添劇,決難行公,而玉候違豫,久未平復,此非臣子言病之時,故黽勉供職,爲日亦多,症勢日漸危劇,不得飮嚥,供仕無期,虛帶職名,不得不冒死仰溷,且迎勅之時,不得進去,合啓之論,亦未隨參,臣之罪戾益甚矣。請亟命鐫削臣職。答曰,勿辭。
大司憲金壽賢,大司諫崔惠吉,執義成以性,司諫李行遇,掌令安時賢,柳,持平李䅘·李克仁啓曰,尙宮金氏,以昏朝女侍,廁迹禁掖,已爲聖德之累,而其容接妖巫之事,出於罪人之招辭,則殿下何惜於一女人,而有所持難乎?聖批以少無用事之事爲敎,臣等竊惑焉,此人曾於昏朝,職在尙宮,身爲女侍之長,則安得不爲之用事乎?咀呪之變,知情與否,雖不可知,而身居大內,交通妖巫之狀,極爲痛惡,請命屛黜,以淸宮闈。答曰,不關之事,如是搆成,有若大罪者然,事極不當矣。
大司諫崔惠吉,司諫李行遇啓曰,獻納柳穎,正言朴守文竝引嫌而退,病不得參於迎勅·合啓,勢所固然,摘發治罪之缺不可以此,輕遞言官,請竝命出仕。答曰,依啓。
夜二更三更,有氣如火光。以上出燼餘日記
上在昌慶宮。停常參·經筵。
藥房都提調金瑬,提調南以雄,副提調李基祚啓曰,冬霧非常,達夜陰霏,卽今聖候,與昨何如?敢此仰稟。答曰,與昨,無異,中殿問安。答曰,知道。
政院單子問安。答曰,知道。
朴守弘啓曰,兵曹判書李時白,勅使前問安,則答以不寧中如是頻問,感激云矣。傳曰,知道。
朴守弘,以迎接都監言啓曰,天明後三勅使,與家丁等,開門習禮於上房後庭,仍爲出來,行三拜九叩頭之禮,禮畢,上使則立於東庭,副使三使則入於西邊,引入東西班二品以上於中門之內,其餘百官,列班於中門之外,行禮如儀,罷出之意,敢啓。傳曰,知道。
又以迎接都監言啓曰,卽刻三田渡出往博氏等,還爲入來,而寫碑則今日日沒後,已爲畢寫云矣。傳曰,知道。
李德洙,以戶曹言啓曰,缺數字時京中入來,第三日生牛入給,其時則缺一行勒索,而今則絶不開口,探缺一行情,豈在於徵索與否,饗缺一行意望之自高,非如前日缺半行敢啓。傳曰,知道。
具鳳瑞,以備邊司言啓曰,別紙辭氣似順矣,但其中缺一行兵客載船隻,若用大船缺一行沙格二十名,合而計之則一千七百名,不足缺數字用中船則一百二十隻,每船沙格十五名缺一行八百名不足之數,八百名其餘缺半行此數,彼旣言沙格一千名,則以缺半行欲因此更爲開諭,以名雖沙格缺半行以其數言之似便,幣米則更缺一行如待爲言,亦無可知缺半行傳曰,知道。亦當調用等語言之,未妥矣。
又以備邊司言啓曰,缺半行副可合之人,臣等反覆商量,缺一行副將則德浦僉使朴崇元缺一行兩人,書啓之意,敢啓,傳曰,知道。副將,以水使已行人中擇差。
李德洙,以迎接都監言啓曰,今日冬至節日,兼以回宴,將爲設行缺半行已爲啓下矣。卽者鄭譯傳言曰,凡宴自缺半行問安時,自上寢殿接待,憐我輩而缺半行霑恩,乃特恩也。豈可以此稱爲仁政也。此非回宴禮,乃是初度宴,以請宴施缺半行留之不得,此不過添一宴缺半行給之計,而不可相較,惹起發缺半行請宴施行,而冬至節日,則略排缺半行禮單,添之又添,諸議如此,敢啓。答曰,知道。節目單子,不可不給矣。
李德洙,以備邊司言啓曰,司書鄭知和病重,藥物入送草記。答曰,病勢如此,則使之出送事。傳敎矣。令該曹移文侍講院,其代卽爲差出,而文學申濡之病,實爲深重,辭朝發行,病勢轉劇,中路淹滯,不得前進云,極爲狼狽,亦令該曹,速爲變通,何如?傳曰,依啓。且申濡事,不無後弊,使之調理入往。
金世濂,以迎接都監言啓曰,卽刻鄭譯,以勅使之意來言,俺行必見立碑然後回還,勿以十日之留爲例,另加催督刻役,且知一夜一日所刻字數而來,則可以推料完役之日,今夕發遣官員,詳知來報云,都監郞廳一員,依其言出送矣,且言明日卽空日,勅使欲見戲子呈才云,令該色,整齊待令之意,敢啓。傳曰,知道。以上出燼餘日記
上在昌慶宮。停常參·經筵。
仁聖王后忌辰。
藥房都提調金瑬,提調南以雄啓曰,伏未審夜來,聖候,何如?敢稟。答曰,一樣。
朴守弘啓曰,勅使前問安則答以好宿云矣。傳曰,知道。又以迎接都監郞廳,以李領府事意啓曰,臣與行酒宰臣李景稷,遠接使鄭太和,請行宴禮,則上使亦爲久坐受宴,自相戲謔,頗有歡洽之色,至於行完盃禮時,各勸大鍾於臣等,行七酌而罷矣,敢啓。傳曰,知道。
傳于金世濂曰,上副將書名,令承旨與缺五六字館所言之。
具鳳瑞,以備邊司言啓曰,副將草記,答曰,副將以水使已行中人擇差事。傳敎矣。已經水使者二十人掄擇,則或年老有病,其中李崇元,頗有才局,曾爲黃海兵使時,軍法甚熟,最爲可合,而方在罪籍中,其次則邊士紀缺四五字秩卑,差送宜當。傳曰,觀彼語勢,則似有自望之意,姑以邊士紀書送。
朴守弘,以迎接都監言啓曰,鄭譯以馬使意來言,懷恩君欲爲相見,卽須招來云,臣以懷恩,方在喪中,居廬下,勢難招來,設或在家,我國喪制,汝所知也。貴重之人,決不可以衰服來見,勅使如不得已,則使其子弟來見如何云,則鄭譯亦以爲然,當以此意,入告勅使周旋云矣,卽刻差備譯官出來言,馬使言,必有相面所言之事,雖有遠外,急速請來云。鄭譯在傍,以相見難便之意,多般陳說,而略不動聽,一向催促請來,何以爲之?敢啓。傳曰,其勢似不可不見矣。
金堉,以戶曹言啓曰,勅使自前少不如意,輒有嗔責,如銀粧刀缺半行休鞋子等物,多數徵責,而至於頭目等缺半行逕,竝以彈白花代用,擧理搪罪缺半行此則沿路守令作俑者之罪也。卽以馬使所求缺半行柚子三十箇,柑子缺一行十五斗,三綠三斤缺一行右求請,皆是難得之物,試爲措辭開諭,以爲防塞之意,敢啓。
朴守弘,以迎接都監言啓曰,勅使前入給生牛,勅使與家丁等,屠殺其牛,責入別酒,將爲分饋,而舞童及風物,亦爲促入之意,敢啓。傳曰,知道。
朴守弘,以迎接都監言啓曰,卽刻勅使,久坐於山雨樓下,觀戲子呈才,而戶曹庫直車敬男,亦爲招入云,問其所以,則頃往碧蹄時,頭目所見處,適有戲謔之事,故有此招入之擧云矣,敢啓。傳曰,知道。
又以迎接都監言啓曰,自前勅使接待宴禮,不過六度,而留館亦不過十許日,故其間空日則例爲入給別茶啖矣。今則以碑役計之,來初十日內,似難回程,而未行宴禮,只有三度,其中上馬宴及郊外餞宴,則不可前期爲之,其間空日甚多,每以茶啖入給,則似爲尋常,若別設宴禮,則不但禮單難備,必爲後日謄錄,間或宰樞來設盃酌,如漢使時近奉盃之例,未知如何,敢此仰稟。傳曰,依啓。
又以迎接都監言啓曰,以懷恩君請見事草記,傳曰,其勢似不可不見矣事,傳敎矣,今則姑以往在墓下爲言,而此後强爲推索,則以何服色相見乎?自都監不敢指揮,令該曹定奪,何如?傳曰,依啓。
又以迎接都監言啓曰,昨日都監郞廳兵曹佐郞李壽仁,以碑石所摘奸事出送來言,碑文一千九字內,自二十日初昏始刻,二十一日申時所刻,二百十五字,未刻者七百九十四字,晝夜督役,庶幾完畢於二十四日之朝矣,石工二十三名服役,而善手者六七名,其餘則或有未能盡善云,碑文之上,一時所刻工役,不及於手熟之人,昨日啓請兩人,多囚次知,期於捉送之意,敢啓。傳曰,依啓。畢刻後使之卽爲印出。
夜五更,火星入氐星。郞廳權崇校正。郞廳愼基慶書。
上在昌慶宮。停常參·經筵。
有政。
藥房啓辭。答曰,時無加減。又啓辭。答曰,近因憂悶煩渴,寢睡頓減矣。內下日記
迎接都監啓曰,卽刻鄭,以三勅使意,來傳別紙,求請蓋各種藥材也。別單書入,令該司覓給似當,敢啓。傳曰,依啓。
又啓曰,今日空日,故別茶啖,具味數入給,則三勅使,各於其房喫罷之意,敢啓。傳曰,知道。明日設宴,可也。
又啓曰,卽刻博氏等三人,率家丁七人及通事韓甫龍,以三田渡碑役看審事出去之意,敢啓。傳曰,知道。
又啓曰,傳曰,明日爲宴享乎事,傳敎矣,自前勅使接待宴禮,不過六度,兩館亦不過十餘日,故其間空日,則例爲別茶啖矣,今則回程遲速,未可預料,例宴外空日甚多,每以茶啖入給,則似爲尋常,別設宴禮,則禮單預備,依漢使時晝奉盃例,設行之意,昨已啓稟,故明日以晝奉杯爲之矣,敢啓。傳曰,碑役四五日內當畢云,明日設宴,可也。
又啓曰,博氏等三人,家丁七人及通事韓甫龍,碑役看審後,還爲入來之意,敢啓。傳曰,知道。以上迎接都監謄錄
上在昌慶宮。停常參·經筵。
藥房都提調金瑬,提調南以雄啓曰,伏未審夜來,聖候,若何?敢此仰稟。答曰,近因憂慮,煩渴還甚,寢睡頓減矣。
朴守弘,以禮曹言啓曰,迎接都監懷恩君請見事草記,喪中服色變易,乃是變禮,議大臣定奪,何如?傳曰,依啓事,傳敎矣,議于大臣,則左議政申景禛,右議政沈悅以爲,若以皇帝之命求見,則似當變服,以自己私意要見,則在宰列之人,不可無端起復,但纍然衰絰,亦非接勅之道,宜令具喪服,往于館內,與勅使相見之時,去其腰首絰似當,上裁施行。傳曰,依啓。
以備忘記,傳于朴守弘曰,自古宮人,內殿稱以巨殿,故頃日宮奴,亦以巨殿尙宮爲言,所謂巨殿,非大殿也。政院知悉。
金堉,以御營把摠,以大將意啓曰,本廳鳥銃打造匠人今朔料布,令該曹題給事,啓達蒙允矣,政院只料米,分付,戶曹布則不爲擧論,依啓辭,匠人朔布,令兵曹磨鍊題給之意,敢啓。傳曰,依啓。
以尙衣院各色匠人啓下單子,傳于金堉曰,針線匠何如是數多耶?且諸色匠人之給代,亦甚有弊,不緊匠人,勿爲多定。
朴守弘,以迎接都監言啓曰,卽刻鄭命守·邊蘭等,率其從人一名,出來于宴廳西門外,使邊蘭捉致軍色郞廳邊虎吉,扶曳頭髮,滿庭周旋,以大杖無數亂打,諸譯官等,奔救,萬端哀乞,竝被打傷,臣等不勝驚愕,問其曲折,則午間命守房妓,往館門外,橫行作弊之際,軍色郞廳,捉入禁戢而已。房妓等告訴於命守處,以致作變,至於此極云。傳曰,知道。
金堉,以備邊司郞廳,以左議政意啓曰,鄭命守通言于臣處曰,大君替行一事,告于馬使,則馬使以爲,以汝私言,歸告皇帝,似涉未妥,申閣老,若於宴廳三勅使會坐時,公言于座上,則俺當奏知皇帝而處之云,明晝奉杯時,臣當進參,依其所言,試爲言及,何如?傳曰,在此言及,偃然,故不敢陳達云云,可也。
金堉,以備邊司言啓曰,凡傳喜報之人,例有贈給之物,人事上不可已之節也。今勅使之來,旣免贖銀,又減騎兵,至於助糧一款,亦令應運歲米推移,此雖出於皇帝,而馬使自以爲周旋,頗有自負之色,鄭譯亦歸功馬使,以示希冀之意,自上似當別贈馬使,以表喜謝,鄭譯處亦爲賜物,俾知出自特命宜當。傳曰,依啓。且騎兵似二字缺減貢米,必有後尾,非陳謝之事也。然啓辭如此,馬使處言及無妨。
李德洙,以戶曹言啓曰,再昨宴缺數字銀子八百兩出給而言曰,其中八高山各十五兩缺數字兩,乃紅柿之價,速爲貿入,臣等聞之愕然,出於慮外,紅柿一萬箇,生梨三千五百箇,已爲停當,又何出其缺二字云,則答曰,若干發送,乃進獻年例所貿之數,平安道缺送之言,更勿發口,若於一兩日內,未及貿入,則不得好顔相對云,臣等措辭萬端哀乞於鄭譯,使之周旋,則馬使峻斥曰,他日受罪時,汝先當之云,鄭譯與張禮忠出曰,吾之盡力,諸譯所知,今則計窮,罔知所處,且以平安道之說,詳陳首末曰,當初監司不言而到安州,兵使密言之,勅使發怒,謂渠旣諱之,不得問之,入京後自當有備責之地,到碧蹄略爲具由入啓,今以紅柿一事,必欲侵困之意,定之已久云,而今番勅使,辭氣異常,遇事輒嗔,發言多悖,以此移怒之擧,似不但已,彌縫善處,計無所出,請令廟堂從長指揮,何如?傳曰,依啓。
朴守弘,以迎接都監言啓曰,差備譯官,以勅使意來言,有所言事,都承旨及承傳色二員,依前請來云,竊聞其意,欲改上將云,敢啓。傳曰,知道。
朴守弘,以迎接都監言啓曰,鄭譯出來言,碑閣完畢然後,以泥金塡字乎?以朱紅塡字乎?要在久遠不爲剝落,此意啓知云,臣答以朱紅和漆塡字則似爲久遠,而唯勅使所言云,鄭譯入去送言曰,碑面中皇帝字則以金塡之,其餘則皆以朱紅塡之云,所入朱紅,令該曹預備,何如?傳曰,此金朱塡塞,似當在建閣之後議處,可也。
金堉,以備邊司言啓曰,舟師句管堂上及有司堂上引見時,親承傳敎,故依聖敎,更爲磨鍊別單,開錄以啓矣,軍糧則令該曹應運米穀元數,草出啓下,然後各船分載上送事,行會宜當,各船舞上,似當於五千軍外磨鍊,然後可無臨時不足之患,舞上雇立之價,專責於兩西,則兩西之役,似爲偏重,臣等意,今此徵發之擧,旣是一國大事,八路之民,所當同受其弊,然後方可無怨聲,咸鏡道南道軍兵,依上敎不爲調發,而其餘各道軍物,以爲舞上雇立之價,似不可已,咸鏡南道及江原道軍,收布以助其役,而舞上一百五十五名,每名二十疋磨鍊,則兩道所出,三十二同零矣,其視下三道兩西之役,苦歇若天淵,然且京畿殘敗無餘,船隻則或可覓得五船,格軍萬無調立之勢,兩西一體,只備送船隻,而格軍則以三南之軍充立宜當,且下三道格軍,有新造船乘騎者,有各官卜定船乘騎者,新造船騎來格軍則到安州還送,各官卜定船騎來格軍則量數除出,仍爲便行,而竝入於下諭中亦當,敢啓。傳曰,依啓。林慶業處,亦爲下諭,使之趁卽料理。
金堉,以備邊司言啓曰,卽聞戶曹判書李溟之言,紅柿督納之事,急於星火,今日別宴,亦不欲受,必於紅柿入納,然後受宴云,頃日所送一萬箇,亦於市廛,家收戶斂,僅僅充納者也。其中若干箇,亦爲覓得於南陽,而今則京外所儲,俱爲罄竭,萬無覓得之路,而彼之督責,終不可已,到此地頭,事勢極難,宜令館伴遠接使,請見開諭曰,紅柿四萬箇,已爲船運,卸下於安州,而大人過來之時,本道監司,不爲告知,本道監司之罪,朝廷當爲重究,目今日氣溫暖,節序且晩,京市所有之柿,非但乏絶無儲,雖有僅存者而亦皆濃爛,目下雖督責,有若刮毛龜背,極爲渴悶,平安道所在四萬中,不破者亦多,頃見本道監司狀啓,膿爛不用者五六千箇,設令其後,加有腐爛者,二萬箇則可保完全,此則遠接使,當跟隨大人回還,安敢以不實之言,以誣大人哉,且自上覓送數千箇,以爲別獻事,亦爲言及,以緩目前嗔怒之患,未知如何?此數千箇則該曹亦竭力覓得云矣。且令伴臣言曰,不關土産,當不待大人催促,趁卽入送,而不幸天令如此,又因藩臣處變之失宜,不使大人,詳知我國盡誠措備之意,痛歎何言,且柿價銀出給,有若賣買,極爲未安,所産微物,安敢受價,其價銀則換貿他物之意,措辭開諭亦當。傳曰,依啓。
朴守弘,以備邊司言啓曰,今此赴西船隻分定事,將爲下諭矣。不可無領將,統營及各道水營所造船,則令各道虞候領去,各道監營卜定船,則令各道監司擇定,解事守令,領赴安州後還來事,今此下諭中添入,何如?傳曰,依啓。守令領送未妥矣。
朴守弘,以內醫院官員,以都提調意啓曰,唐藥材絶貿之後,庫中所儲,日漸乏絶,雖有倭貿,不得該備,將有闕種之患,若不趁此時,鳩集閭閻間所有,則後雖倍價求貿,勢不可得,尤甚乏絶之材,別單開錄,令該曹給價貿納,而或有如前願納希冀者,亦許依願事,知委施行,何如?傳曰,依啓。
朴守弘,以迎接都監言啓曰,勅使願得螺殼云,臣以非我國所産難得之意答之,則勅使目見吹打手所持,不可以此爲辭,多少間須爲覓給云,敢啓。傳曰,覓給,可也。
金堉,以備邊司言啓曰,歲貢米,勿以陳米入送,俾無黜退之患事,曾有傳敎,故以此意行會于平安監司矣。今者見退之數,多至一千三百餘名,捧米淸人,稟問於皇帝,至於炊飯看色云,非但事甚無光,二百餘石輸運換納之際,民弊孔棘,誠可痛駭,臣等竊査戊寅年西糧輸運之數,其時有西邊軍餉優數運送之敎,故該曹輳合諸般米穀而送之,其中有田稅,有西糧,又有貢物作米及句管廳米焉,田稅米則乃是白粒,西糧米則不至精白,而猶能可食者也。句管米,貢物作米,皆是糠粃相雜或陳久者也。然而自下三道輸入者三萬餘石,自海西輸入者大米五六千石,則其中豈無一萬石精好之米,而麤惡不精,乃至此多,無乃當捧置時,不辨精粗,混同積峙,後來居上,有同積薪,而精好者在下,麤惡者居上,出倉載運之時,麤惡之米,亦在其中而然歟,是未可知也。令本道監司詳細査考,今此見退之米,海西田稅米耶?下道西糧米耶?三南田稅米耶?米穀色目缺數字當該輸送官員及捧上差使員,竝從重推考,以此意,平安監司處,行移,何如?傳曰,允。
金堉,以備邊司言啓曰,以本司草記赴西船領去事。答曰,依啓。守令領送未妥事,傳敎矣,聖敎果爲允當,以各道秩滿解來邊將,各別擇差宜當。傳曰,允。
金堉,以迎接都監言啓曰,日晡時,懷恩君德仁,來在館外私家以山所,入來待候之意,言于鄭譯,則勅使不爲招見,使博氏及鄭譯等,往復傳言,其問答說話,別單書入之意,敢啓。傳曰,知道。
金堉,以戶曹言啓曰,鄭譯出來見臣,極言紅柿難處之事,小人詎不竭誠,而勅使之意益峻,更無容力之地,今將不受宴禮云,臣答曰,舌殫口焦,更不欲言,而凡事理直則無往而不伸,今者戶曹處置,整備數萬梨柿,輸送關西,天時之失節,人事之不善處,其如我何哉?皇帝若聞,必嘉其盡誠而不以爲罪矣,不意移怒之擧,反爲歸咎,日三責至,身陷重罪,固不足惜,而吾君方在違豫之中,以臣子之無狀,恐或震怒而致念,惶悶罔措,誠不知死所矣,背節之果,雖萬被誅戮,終無辦出之路,只俟嚴譴而已。臣卽馳備邊司□來,則鄭譯與張禮忠出來言曰,見馬使亦極言之,當與張禮忠更加殫竭,臣以聖上欲爲缺贈,曾有傳敎,當得千餘箇之柿,以副勅使渴求之誠云。則鄭譯曰,當以此意入陳,期於回聽云,俄者張禮忠出來言,鄭譯入見,從容開說,反復陳辨,渠亦參於問答,頗止怒,許以受宴,雖不快言柿之不貿,而乃曰,若如千餘箇柿子,何至於別爲先送乎?當領國王之誠,俺等歸時持去而已云云,以近日辭氣間不遜之狀,夜來暴怒於柿子之事見之,不料止此,今姑無事受宴之意,敢啓。傳曰,知道。
弘文館校理柳淰,修撰李曼,副修撰趙重呂等啓曰,伏以司諫李行遇,大司諫崔惠吉,大司憲金壽賢,執義成以性,掌令安時賢·柳,持平李䅘·李克仁,獻納柳穎,正言朴守文,竝引嫌而退,缺數字只請屛黜者,雖欠嚴截之義,而據已著之迹,除廁侍缺也無妨患之慮,況加商確,有所增改,前旣有例,今缺付諸有司,期乎得情,深合按獄之體,旣有所見,發簡相議,深得論事之道,請竝命出仕。答曰,依啓。且頃者一相臣,外爲大言,內懷不直,凶物所錄,累日掩置,草草治獄,猶不進參,厥意難量,其事可駭,而前後臺官,不以爲非,獨於迷劣女人,兩司齊憤,至於合啓,未知其故也。容接巫女,雖曰有罪,其事至微,割鷄焉用牛刀。
下直,全羅水使孫泌。
五更,流星出北斗星下,入柳星上,狀如拳,尾長三四尺許。以上出燼餘日記
上在昌慶宮。停常參·經筵。
下直,穩城府使李大喜,結城縣監尹瀁。
政院問安。答曰,知道。
藥房都提調金瑬,提調南以雄,副提調李基祚啓曰,昨日,伏承煩渴還甚,寢睡頓減之敎,不勝憂慮之至,從審諸症,皆屬心火,一日萬機,已妨靜攝,況今殷憂,想益倍劇,聖候安得不至於此乎?藥不專功,收效漸遲,臣等尤極煎悶之至,伏未審夜來,煩渴比昨,何如?而寢睡亦何如?熱候脹候亦,何如?敢此竝稟。答曰,與昨一樣矣。
金堉,以備邊司言啓曰,上副將差出事,當該缺數字當順聽,而今此鄭譯所傳之言,頓變前說,缺出於皇帝之意,而似是勅使操縱之言,今不可遽缺姑爲開諭防塞曰,我國前規,都元帥非專用文臣也。如姜弘立則有武才,故其時特用爲帥,今則秩高文官,絶無知兵事有武略者,況海路險遠,到彼則當爲水陸出入,決非白面書生所可堪任,必有敗事之患,上年助兵時,亦以武官爲上副將,已蒙大國聽許,今依此例爲之之意,令伴臣開諭於鄭譯,言於勅使,觀其答,何如?傳曰,依啓。
朴守弘,以迎接都監言啓曰,以紅柿難得之由,令館伴遠接使,請見開諭事,命下矣,臣景曾·太和,傳通請見之意於鄭譯,則鄭譯問欲見之意,臣等以廟堂啓辭內事,措辭言說,則鄭譯言,此事昨日竭力爭之,未得回聽,雖請見,必無許之之理云,臣等以事勢切悶,雖被勅使之嗔責,不可不更爲開陳之意,反復開諭,則鄭譯許以入去,良久出言曰,三勅使適會坐一處,以館伴·遠接使所言,再三陳達,則勅使言,兩宰臣如是懇說,況必事勢誠然,國王別送紅柿二千箇,卽刻覓入,則其餘當於歸路,看擇平安道所在之柿云,故紅柿二千箇,卽令該曹入給之意,敢啓。傳曰,知道。以平安·黃海監司處,下諭單子,傳于金堉曰,兩西軍數,上年所定如此耶?糧船格軍,定於三南,何如是出入耶?
金堉啓曰,兩西軍數,上年所定如此耶。糧船格軍,定於三南,何如是出入耶,傳敎矣,問于備局,則兩西軍數,上年定五千,而平安道則四千,黃海道則一千云,糧船之格軍,定於三南,而兩西所定者,乃歲貢米載運船格軍,故依備局別單書入矣。
傳曰,歲貢米載運格軍,亦爲定於三南,政院察見,可也。
金堉,以禮曹言啓曰,卽接典醫監牒呈,三勅使求請藥材三千餘種內,甘草·黃連缺一名係是唐材,絶乏已久,本監備給無路,令該曹缺數字入啓處置云,三種藥料,乃是唐材□中缺數字已久,而戶曹當此物力蕩竭之日,貿藥之價,似爲新辦,令譯官依前措辭,防塞,何如?傳曰,允。
金堉,以戶曹言啓曰,鄭譯以三使,求請淸蜜各十斗,胡桃各十五斗,願得云,雖未準數,各減一二斗給之,而鄭譯例三使求請時,亦有所望,若干竝爲覓給之意,敢啓。傳曰,知道。
朴守弘,以迎接都監言啓曰,卽刻鄭譯,以馬使意言曰,申繼黯前後勤勞,其功甚多,前日亦以陳達於國王,未聞有陞職之命,俺欲見申閣老,申請轉啓,而近無相接之路,以此意啓知國王,特施恩典云。傳曰,前日陳達與否,相考,稟處。
獻納柳穎,正言朴守文啓曰,今此之變,誠千古所未有之事,凡在群下,熟不腐心,合啓之論,蓋據招辭,而臣等之意以爲,雖未知前日鞫廳之論,旣已論啓,則莫重莫大之事,不可糢糊而處之,再昨伏承聖批,辭意極嚴,臣等惶懼罔措,欲死無地,人臣之趨時附勢者,何等罪惡,而何敢一刻靦然仍冒乎?當此之時,累次引避,豈臣等所欲爲,而終未免瀆撓,臣等之罪益無所逃,請命鐫削臣等之職。
執義成以性,掌令安時賢·柳,持平李䅘·李克仁啓曰,臣等前承柳穎·朴守文避嫌聖批,有肆然護黨,趨時附勢之敎,臣等相顧錯愕,不知聖度之所在,昨日伏見玉堂處置之答,尤不勝瞿然之至,相臣苟有內懷不直之事,而實狀懸著,則臺諫論之,固不待殿下之敎,殿下罪之,亦何必待臺臣之論,而乃以未安之敎,批下於尙宮之事哉,至於尙宮之事,則亦臣等所未能逆知,而以昏朝女侍廁迹,今日宮中,締結外間妖臣,誠缺奸濫之狀,而顯有出於招辭者,只以屛黜爲請而缺合啓者,亦慮天聽之難回,而所以重其事也。缺數字身在臺閣,不能將順聖意,致有前後缺數字乃以趨時附勢,和而唱之,定爲臣等之罪目,臣等尤不勝怵惕之至,亦不能無惑焉,當此艱危板蕩之日,缺驅策於殿下之庭,唯以分義爲重,有何貪榮求寵之心,而敢爲趨之計哉?殿下之待臣等,毋亦太薄,殿下靜攝之中,外撓日至,思慮煩勞,聖念不能和平,辭氣之間,大異前日,亦臣等之所深憂也。聖敎之嚴峻旣如此,玉堂處置,亦有欠嚴截等語,臣等何敢宴然仍冒乎?請命罷斥臣等之職。答院曰,勿辭。府曰,勿辭。竝退待勿論。
左議政申景禛,右議政沈悅箚曰,伏見昨日玉堂箚子,批答,悸驚戰慄,置身無地,頃日咀呪之獄,是何等罪惡,而臣等待罪相臣之列,草草治獄之罪,無任惶恐隕越之至,伏地待罪。答曰,省箚具悉。卿等安心,勿爲待罪。
辰時,日暈。以上出燼餘
上在昌慶宮。停常參·經筵。
五更,巽方有氣如火光。
藥房都提調金瑬,提調南以雄,副提調李基祚啓曰,夜來寒氣甚嚴,伏未審煩渴,何如?寢睡,何如?且後巡劑入四物湯,以日計之則想已進御矣。今日當爲議藥,而煩渴旣爲有加於前,則脈候亦必有異於前,姑先入診,然後方可議藥,請令崔得龍後聖入診之意,敢此竝稟。答曰,姑勿入診,前藥及缺劑入,症候與昨一樣。
朴守弘,以迎接都監言啓曰,去夜瀋陽封書一度,自撥上傳來,令譯官與勅使,同坐拆見,則非衙門文書,乃是馬使家信云,敢啓。傳曰,知道。朴守弘,以迎接道監言啓曰,卽刻鄭譯,以勅使意來言,碑面塡字,皆用朱紅,碑額大字則必以金塡之云,臣以金朱塡字,乃在建閣後之意言之,則鄭譯以爲,勅使必欲於今番親見而歸,何可等待,金朱塡字,未及建閣之前,預備雨具,且善守直,俾無剝落破傷之患云云,敢啓。傳曰,知道。
朴守弘,以迎接都監言啓曰,以備邊司啓辭,秩高文官,絶無知兵事有武略者,今伴臣,善辭開諭於鄭譯,使之言于勅使,以觀其答事,傳敎矣。臣等要見鄭譯,反覆論之,則初有難色,不肯入告,臣等以都元帥,不必用文官,文官臨事實用,不及武官之意,縷縷言說,然後頗以爲然,而起居張禮忠,亦隨之入往,良久出來曰,馬使初聞鄭譯之言,發怒高聲曰,自有戊午前規而如是言之,是待淸國,不如中原也云。鄭譯曰,本國非敢違拒,差送文官,或致敗事,則後悔莫及,故館伴·遠接使,陳達實情而已。唯在老爺之酌處矣,馬使使鄭譯,再三往復於副使三使,相議講定而言曰,林慶業則固爲可合,而邊士紀則未嘗見其爲人,不敢歸告,閔應彧言則俺等知其可矣,而以守令爲副將,事體不重,如不得以文官爲上將,則所調軍兵,旣是兩西之人,將欲亦當以兩西摠兵差定,而至於上副坐次,則從其職秩高下而定之爲宜云。傳曰,知道。
朴守弘,以迎接都監言啓曰,勅使前請留事,昨已,傳敎矣。請與不請,尙無黑白,凡傳敎之事,何不着實擧行耶事,傳敎矣,勅使請留,自前遣承旨措辭請留矣,當有政院依例擧行,故不爲啓稟矣,今則自都監請留乎?敢稟。傳曰,此是政院之失也。
朴守弘,以兵批言啓曰,譯官洪喜男·李長生·崔義吉等,倭供所減之物,其數甚多,一道蒙惠,誠爲可尙,洪喜男超資,李長生等各加一資事,命下矣。洪喜男時資崇政,今若超資則級至輔國,三醫司譯官資級,至於崇祿而止,故前者張禮忠,以崇祿有加資之命,而以循例啓稟,只受實職矣,今此洪喜男超資之事,何以爲之?敢稟。傳曰,然則加資,實職除授。
朴守弘,以迎接都監言啓曰,卽刻鄭譯,以勅使意來言,都承旨有所言事,請來云。傳曰,知道。
又以迎接都監言啓曰,鄭譯來言,三勅使未曾見南漢山城,故三田渡出往時,仍欲往見云,敢啓。傳曰,知道。
又以迎接都監言啓曰,都廳鄭致和,今日政,除授司諫矣,依前例仍爲兼察都監之任,何如?傳曰,允。
又以迎接都監言啓曰,馬使所言申繼黯事啓辭,傳曰,陳達與否,相考稟處事,傳敎矣,都監謄錄,亦無現出之處,未有可據相考之地,問于張禮忠,則去夏勅使之來,泛以諸譯勤勞之意,陳達上前,不爲單擧申繼黯云,卽刻因他事出來,臣以私語問之,則鄭譯言,去夏陳達,摠言諸譯,而申繼黯,亦在其中,馬使常稱繼黯,能語能書,且知前後盡心之勞,故今又如是云,敢啓。傳曰,知道。
又以迎接都監言啓曰,鄭譯以勅使意來言,碑役垂完,行期進定於初九日,以此意,分付一路云,敢啓。傳曰,知道。
李德洙啓曰,臣承命往于南別宮,招譯官措辭請留,則三使以譯官張禮忠等傳言曰,委遣承旨請留,自上誠眷,極爲感激,但歲時臨迫,且往彼多有所爲之事,初計以爲劇役不易矣。今聞明日當完畢云,明明金朱塡字後,七日往觀,八日當爲發程云。傳曰,更往請留。
李德洙,以戶曹言啓曰,今番發賣,極以豹皮爲難,慮有生事之患,而僅得周旋,以中下品二十二張入給完了,而開城府·平壤,分定換貿之意,累次言之,以中外絶乏,斷不可從之意,百計防塞,今以勅使之意來言,豹皮難得,旣聞命矣。松都市民,比京城無減,銀子十兩,欲貿三綠,如此些少之物,不難,願成一紙文書以給云,此則不可以拒逆,貿給,何如?傳曰,依啓。
李德洙,以戶曹言啓曰,卽者鄭譯出來言曰,昨日別贈之敎,夜間議于馬使,則以爲缺數字待我之誠,我若出口則無物不應,不但此五百金缺數字有數件事可以致謝,而還歸復命,皇帝必問之,問缺數字可諱,事甚煩苟,而仍成規例,不可重爲貽弊,此則不當,必以赤狐皮裘三領精造,竝入於三處,以致謝意云,仍以當所求,微言帽段霜華紙·水獺皮·紫黍皮·淸蜜等物,隨所有欲得云,臣慮其萬無爲我除弊,而固辭之理,恐出於嫌其不足之意,令張禮忠開陳譬諭,察其辭氣,則似無他意,必是到彼有慮煩之事,所辭如此,不須强請而給之,姑以所求請雜物備給,以觀其意,何如?傳曰,依啓。且其言似非實狀,更爲措辭給之,可也。
李德洙,以戶曹言啓曰馬使欲食熊肉,累次求之而絶無得處,且思生牛屠食之味云,不得已以獵得生鹿數口,換貿不合耕種之牛,入給之意,敢啓。傳曰,知道。
李德洙,以戶曹言啓曰,卽見備邊司啓辭,紅柿頃日分定於忠淸道,急急上送事,本司入啓蒙允,未知該曹緣何不爲分定事啓下矣。今番紅柿之督納,急於星火,前送一萬箇,亦以南陽及市人處,預爲約買,故僅得充數,而其時漢原府院君趙昌遠,以問安進來,聞彼欲爲自上別送之語,中使來時,有當送之敎,而鄭譯以爲事幾完了,勿爲提起別送之言,中使以不言之意,必爲復命,臣等亦具由入啓,且及南陽等柿,將爲充缺自上以曾爲措置之物,可以充數,則湖西勿爲分定爲敎,故遂不爲分定矣,蓋前送一萬,丁寧結末,已爲停當,而柿價銀出給時,更發數萬之請貿,此則出於意外,罔能測知,而其時以聖敎停當,湖西分定之事,曲折如斯,惶恐敢啓。傳曰,知道。
朴守弘,以迎接都監言啓曰。傳曰,今日設宴事,言于都監事,傳敎矣。今日已爲別茶啖,具味數進排矣。卽者差備譯官,以勅使意來言,碑刻將完,留日不多,明日願行上馬宴,此間別無設宴之事,敢啓。傳曰,明日請宴,餞行上馬宴,後日爲之。
李基祚啓曰,臣往館所,則鄭命守以勅使之意來傳曰,被擄逃還人事,何至今不爲擧行乎?臣曰,大人分付之事,何敢少忽,已令各官推尋,而有若捕風捉影,其多少遲速,有難預知,以此爲悶,鄭譯又來傳言曰,若送宣傳官數人于兩西監·兵使處,着實搜出,則必多得,每以空言退托,終無實事,深可恨也。又以渠意言曰,勅使今番必欲得去,雖一二人,不可不塞責,依其所言,只宣傳官之類,以示檢督之意,則可以少安其心,亦無生事之弊矣。擧行形止,須速回報,而使承旨親來,令譯官來言云矣。傳曰,言于廟堂,可也。
朴守弘,以備邊司言啓曰,今見啓辭,勅使所答,則以黃海缺數字自中往復定奪,似難違拒,但兩西兵使,一時許缺何如?傳曰,更言非便,黃海兵使,發船時,改差如何?
李德洙,以戶曹言啓曰,昨日別送紅柿二千箇入給封裹,今將以八高山家丁各二人封授,先爲發送,而平安道所在梨柿,亦勿入送而使之留待,此去家丁輩,當令擇其可用者而載去云,以此意本道監司處,撥上行會之意,敢啓。傳曰,依啓。
金世濂啓曰,臣又往館所,招譯官李耋,更爲措辭請留,則三使送張禮忠答曰,再遣承旨,慇懃請留,欲留一兩日,而歲時臨迫,事多悤迫,不敢承命云矣。傳曰,明朝,都承旨進去請留。
朴守弘,以迎接都監言啓曰,卽刻鄭譯送言于臣處曰,明日爲上馬宴,初六日休息,初七日往山城,來路見碑閣,初八日曉頭當爲發程云。傳曰,依前下敎,請宴設行,可也。
朴守弘,以迎接都監言啓曰,卽刻差備譯官來言,博氏等明早出往三田渡云。傳曰,知道。
朴守弘,以迎接都監言啓曰,以都監草記,傳曰,明日請宴設行,上馬宴後日爲之事,傳敎矣,使張禮忠言于鄭譯,則鄭譯云,厚待之意,極爲感激,而勅使明日欲行上馬宴,只此而已。不可別設無名宴禮,以啓後日謄錄之弊,愼勿爲之,以渠意十分明白,傳說于臣處云,此言似爲有理,明日仍行上馬宴爲當,何以爲之?傳曰,依啓。
金堉,以迎接都監言啓曰,差備譯官以勅使意來言,今方治行,仍爲結裹,必爲夜深,留門出送云,敢啓。傳曰,依啓。
具鳳瑞,以備邊司言啓曰,以本司副將事草記,傳曰,更言非便,黃海兵使,發船時,改差何如?傳敎矣,今聞黃海兵使申景琥箇滿,在於今月念間,發船前姑爲仍任,何如?傳曰,允。
有政。吏批,判書李景奭進,參判李景義進,參議金世濂新除授未肅拜,右承旨朴守弘進。以吳竣爲承旨,鄭致和爲司諫,李曼爲校理,朴安悌爲修撰,洪處亮爲檢閱,林葵爲典籍,柳淰爲吏曹佐郞,李道長爲吏曹正郞,南老星爲吏曹佐郞,李顯英爲大司憲,全湜爲大司諫,鄭廣敬爲宗廟提調。
兵批,判書李時白進,參判李植備邊司進,參議韓亨吉進,參知李省身進。以金瑜爲宣傳官,宣文煥爲部將,李沈·崔文活爲文兼宣傳官,成殼爲訓鍊都正,金尙憲·李挺德·李有爲護軍,洪得一·李浣爲司直,柳廷新爲部將,朴信吉爲忠翊衛將,洪喜男爲崇祿大夫知中樞府事,金壽賢·崔惠吉爲司直,以李梓爲假注書。
傳于金世濂曰,兩西稅米,所捧幾石耶問啓。
朴守弘,以尙衣院官員,以都提調意啓曰,針線匠何如是多定耶?且諸色匠人之給代,亦甚有弊,不緊匠人,勿爲多定事,傳敎矣。本院針線婢匠人,大典付元額內,因亂大減縮,本院使喚,比前有減,立役之人,不勝其苦,故依額內額數,聞見充定,而尙未備元額之數矣。今承下敎,付標減數之意,敢啓。傳曰,知道。
春城君南以雄啓曰,內醫院藥物收捧,臣待罪提調,專掌次知,而頃日內入牛黃還下之後,臣始知其明是假作,不勝悚懼之至,當初捧藥之日,雖經御醫多官之看品,牛黃乃是皮裹中物,自前無坼見之例,只於一邊割皮,以試眞假,不料行詐皮中,若此之,甚也,臣尸居不察,伏地待罪。傳曰,知道。勿待罪。
金世濂啓曰,以刑曹李有養等推考公事,傳曰,此公事結末,何以與前不同耶事傳敎缺數字官,則結末之語,例以刑推啓聞之意,行移何如,缺數字以依法例啓稟施行爲言,語雖不同,其意則一也云矣。傳曰,流來舊規,一朝擅改不當,當該律官推考。
金堉,以宗廟署官員,以都提調意啓曰,本署設置兩提調,其意有在,而提調全湜,在京時少,奉審及褒貶之時,多有苟艱,令該曹處置宜當。傳曰,依啓。
金堉,以吏批言啓曰,宗廟都提調啓辭,全湜在京時少,令該曹處置事,允下矣。欲速處置之意,一則爲褒貶也。全湜改差,何如?傳曰,依啓。
大司憲金壽賢啓曰,臣衰病日甚,閉戶蟄伏,凡朝家事爲,有同聾瞽,謬叨匪據,噤默度日,孤恩負國,固已多矣,至如合啓之論,民之淺見,與同僚無異,而同僚避辭,詳悉無餘,臣不敢復爲之覼縷,而旣承趨時附勢之敎,何敢抗顔臺閣,重辱名器乎?請命罷斥民職。答曰,勿辭。
金堉,以吏曹言啓曰,頃年臣等於政廳,以醫員鄭孝民納藥內局,圖授全羅監營審藥,而方在囚中,請令攸司依法推治之意,爲啓辭時,政院吏言,孝民已爲下直而去,此非出於朝報者,故再三問之,然後末端措語,以便卽下去爲言矣,今聞孝民被囚,故時未下去云,措語未免謬誤,不勝惶恐,此一款,特其餘罪,而該曹推問時,不可不知此意,敢啓。傳曰,知道。
李德洙,以戶曹言啓曰,以囚人趙仁亨元情,義禁府覆啓,有應辦色當該郞廳拿問之請,本曹正郞黃德柔·崔文活,佐郞睦嗜善,皆爲待命於禁府門外,應辦色空虛無人,句管誠爲可悶,本曹正郞南宮鎳,稱以春秋館入直,專不視事,當此多事之日,顯有厭避之色,卽爲遞差,其代以在京無故有風力之員,令該曹急速擇差,何如?傳曰,允。
大司諫崔惠吉啓曰,臣自前月初,重得寒疾,症勢彌留,而此時不敢言病,黽勉供職,轉輾添傷,數日以來,病益苦劇,頭痛眼眩,寒熱交作,加之以素患齒痛,乘時輒發,適於此時,召命臨門,欲起還仆,終不趨詣,罪極逋慢,無地自容,引嫌臺列,亦且稽遲,中疾扶曳,今始來啓,所失尤大,不可冒居,請命罷斥臣職。答曰,勿辭。
金堉,以義禁府言啓曰,雨具差使員延曙察訪金景杓,良才察訪金光宇,平丘察訪權澳等,依判付啓律入啓,而但自前勅使接待之規,弘濟院以西則外方當之,自弘濟院入京之後則都監當之云,而今番未進排生事,出於勅使在闕中之時,以此該官已爲蒙罪,而以不干之事,差使員一體蒙罪,似涉未妥,臣等待罪有司,區區所懷,不敢不達,惶恐敢啓。傳曰,該官所管,似是勅使雨具也。家丁雨具,該司亦爲句管耶?
金堉啓曰,勅使前問安,則答曰,連日近臣問安,極爲感激云矣。傳曰,知道。
又啓曰,大司憲避嫌,牌不進,執義以下退待,今日茶時,以監察爲之之意,敢啓。傳曰,知道。
政院啓曰,事變假注書李梓,受點之後,稱病不進,竟致闕直,新進怠慢之習,不可不懲,請推考。
弘文館副校理李曼,修撰朴安悌等啓曰,伏以執義成以性,掌令安時賢·柳,持平李䅘·李克仁,獻納柳穎,正言朴守文,大司諫崔惠吉,大司憲金壽賢,竝引嫌而退,聖上辭氣,殊欠和平,固非群下之所望,而尤非待臺諫之道也。唯當盡其誠意,不必因此,引嫌處置,所謂雖甚嚴截,非直抑之而已。許其缺之慮,且其結語援列缺不可缺至於屢避,疾病之來,有所難免,而不赴召命,自有所失,請執義成以性,掌令安時賢·柳,持平李䅘·李克仁,獻納柳穎,正言朴守文出仕,大司憲金壽賢,大司諫崔惠吉遞差。答曰,依啓。出燼餘日記
上在昌慶宮。停常參·經筵。
政院問安。答曰,知道。
藥房都提調臣金瑬,提調臣南以雄啓曰,日氣漸寒,伏未審夜來,煩渴,何如?寢睡,何如?敢此仰稟。答曰,一樣。
李基祚啓曰,臣往館所,以請留之意措辭,令張禮忠言于勅使,則鄭命守出來答曰,自上方在未寧中,軫念俺等行色,再三請留,不勝感激,而俺等留京日子,比前已多,回還之後,有所爲之事,決難承命云矣。傳曰,知道。大臣進往請留,如何?
又以備邊司郞廳,以左議政意啓曰,大君遞還事,鄭命守言于馬使,則馬使曰,私自聞之而無公言之事,則直達皇帝,極爲未妥,申閣老若於宴上言之,則當以副三使,立證周旋云矣。臣當言之,而臣則以晝奉杯宰臣啓下,今日當行上馬宴,此後似無晝奉之禮,鄭譯周旋之言,雖未可盡信,試以言之,亦似無妨,今日上馬宴,臣進參言及,何如?傳曰,依啓。
李基祚啓曰,郊外餞宴宰臣三員,當爲進參,而昇平府院君金瑬,腰痛甚重,右相沈悅,眼疾亦重,不得往參,竝入啓改付標云,俱是大臣所言等事,不得已改付標以入之意,敢啓。傳曰,知道。
李基祚啓曰,大臣進往請留事,命下矣,今日餞宴時,大臣請留似宜。傳曰,依啓。
又啓曰,左議政申景禛,言于本院曰,碧蹄餞宴,事當出去郊外,餞宴勢難進參,且今日參宴時請留之意則事涉苟簡,彼不無執以爲言之弊,亦須入啓處置云,餞宴宰臣,改付標以入,請留事,他大臣進去乎?敢稟。傳曰,知道。請留事,右相進去。
金堉,以備邊司言啓曰,逃還人刷送事,鄭譯又爲提起,其言雖比前似輕,然必欲結末之意也。依其言,卽遣宣傳官,下諭于兩西監司,以示申飭檢督之意宜當,且前者鄭譯所言乭進等事,則乃是指名推索,終必不置,此最可慮,若不得已而刷給此人等則足以塞責,未知,何如?前日因都承旨啓辭,此人等捉囚之意,回啓未下,竝此仰稟。傳曰,宣傳官爲先下送,可也。
金堉,以備邊司言啓曰,依鄭譯言,卽遣宣傳官,下諭于兩西監司事草記,答曰,宣傳官爲先發送,可也事,傳敎矣。下諭之意,似未蒙允,只遣宣傳官申飭乎?敢稟。傳曰,下諭,可也。
朴守弘,以迎接都監言啓曰,差備譯官以博氏等意來言,蒙書·淸書已爲畢刻,刻體甚好矣。但我國刻字,雖有字字未盡,而亦不至大段,欲於初七日塡朱豎立,八日啓程云,敢啓。傳曰,知道。
朴守弘,以迎接都監言啓曰,去夏馬使前,自上所贈司僕馬,歸路足蹇,與慶業馬相換而去,其馬轉輾相換,而今在左議政家矣,左相聞馬使今番出來時,問其馬去處之言,使鄭譯措辭,使之取去,則馬使言旣以買得之馬,俺無白受之理,且煩他使之耳目,須以上馬宴時,應給馬匹換入云,左相復以如有怕煩之意,則先送本馬于安州,稱以去夏病留而牽去,則似爲便當言之,則馬使深以爲喜曰,然則爲先下送云,令司僕寺別定養馬,交付安州宜當。傳曰,依啓。
朴守弘,以迎接都監言啓曰,卽接碑閣所監役官馳報,則博氏等言蒙書·淸書以十二月初八日立碑之意書塡,我國碑面亦一體書之云,刑曹判書吳竣,急急出送,使之書寫,何如?傳曰,允。
朴守弘,以迎接都監郞廳,以右議政意啓曰,臣進于館所,呈御帖措辭請留,則鄭譯以勅使言來言曰,累遣近侍,至於遣大臣請留,意甚盛也。非不欲遲行,而前此勅使之行,未有過旬日淹留之時,今番則以碑刻一事,留連至於一望,未安之甚,元朝已迫,必須速還,過歲於皇帝之前,玆未少留,竟孤至意,尤爲未安云矣。傳曰,知道。
朴守弘,以迎接都監郞廳,以左相意啓曰,臣以上馬宴進參事,來待于館所,則鄭譯以馬使言來言曰,譯官申繼黯,前後奔走,功勞可賞之意,欲言于申閣老而久未相接,故昨日送言于遠接使,使之轉啓,未知施以何賞乎?今聞閣老之迎來,更爲相問,何以爲答云,臣以昨日遠接使果爲啓達,而自上方在未寧中,未及爲之,當以此意,更爲啓達施行云矣。申時設上馬宴,而上使不爲出參,只副使三使出坐受宴,從容行禮,七爵而罷,朝者馬使云,多有所言停當之事,願與相見,故臣亦啓稟來詣矣。旣來之後,別無所言,馬使稱病不出,鄭譯言副使三使,未曾句管東事,馬使旣不在座,欲言之事,雖爲言及,有害無益,須勿發端云云,其間誠僞,不能量度,而經營切迫之情,終未得發言,不勝痛悶,敢啓。傳曰,知道。申繼黯陞職。
朴守弘,以義禁府言啓曰,本府草記,外方差使員一體蒙罪未妥事,答曰,該官所管,似是勅使雨具也。家丁雨具,該司亦爲擔當云耶事,傳敎矣。在前凡勅使支待入京之後,則都監待令爲之,今番雨具,未及進排,生事出於勅使久意缺慍怒之致,故臣等只陳所懷而已。非爲家丁而陳達缺雨具,則不載於謄錄,所騎馬夫各持云,其不能分把之缺員,果難免焉,敢啓。傳曰,知道。
刑曹判書李敬輿啓曰,在京朝官,有三度抗拒之事,則必收職牒進來,推考不爲遲晩,然後啓請,移義禁府處置,乃是通行規例,從前守令三度抗拒,則不待收職牒,徑請刑推,不但京外之體有異,守令刑推,非監司所可爲之事,臣等常以爲未安,今此李有養三度抗拒,査堪覆啓時,妄意依法例施行,亦是刑推之意,究其大意,前後無異,辭語之間,有係朝家待士大夫之缺施行結末矣。今有律官推考之命,妄作擅行,其罪專在臣等,非律官擅改之致,不勝惶恐,敢來待罪。傳曰,知道。勿待罪。
朴守弘,以內醫院官員,以都提調意啓曰,凡於藥材監捧之時,提調會同諸醫,一一看品,非不盡心詳愼,而至於牛黃,則外面裹皮,其中眞假,實難分辨,常以爲慮矣。再昨還下之後,始得見之,則明是假作,極爲寒心,其時封進泰仁官吏,從重推考,本道當該審藥,治罪爲當,自今以後,剝去其皮,依詳定,每一部一錢五分爲准,稱量捧之,而裹以厚紙,則無害於藥性,而以辨其眞假矣,以此知委各道,一體施行,何如?傳曰,允。
又以內醫院官員,以都提調意啓曰,今此王三世子陪從醫官好姓等,書啓,今年秋捧各種及甘草等材,令內局磨鍊入送事啓下矣。曾於謝恩使之行,本院所捧秋採各種及甘草等若干唐材,磨鍊啓下,已爲入送,此意陪從醫官處,移文知委之意,敢啓。傳曰,知道。
金堉,以戶曹言啓曰,兩西丁丑·戊寅兩年條稅米太所捧之數,承命,書啓矣。此外水軍西糧運入及丙子以上保存米太,屯田所收皮雜穀各樣之穀,竝在管餉置簿,而亦有用下會減之數,卽者以管餉今年夏等會計,相考打算,則乃是時存實數,故敢爲別單,書啓。傳曰,知道。
金堉,以戶曹言啓曰,傳曰,兩西稅米所捧幾石耶?問啓事,傳敎矣。兩西田稅米丁丑·戊寅兩年條,各以結卜所收多寡不齊,稅外亦有作缺故竝爲列錄,別紙,書啓,己卯條收租案,未及上來,不得入啓之意,敢啓。傳曰,知道。以上出燼餘日記
上在昌慶宮。停常參·經筵。
藥房都提調金瑬,提調南以雄,副提調李基祚啓曰,雪後寒甚,伏未審夜來,寢睡,何如?脹候·煩渴等症,竝無可減乎?敢此仰稟。答曰,一樣。
朴守弘,以迎接都監言啓曰,勅使明明日,定欲發程云,慕華館帳幕舖陳床卓,必於明日排設,而凡具盡爲出送於三田渡,撤還之際,將致夜深,殊極可慮,興仁·敦義兩門,令該曹留門出送,及時排設,何如?傳曰,依啓。
李德洙,以兵曹言啓曰,勅使所求螺殼,萬無可得之路,外方兵·水營,如或有之,則當卽爲知委,入送瀋陽之意,開諭鄭譯,則鄭譯答以勅使之意,必欲得去云,令兵曹速爲覓給事,傳敎矣。當初勅使入來時,宣傳官等,因都監,分付,廳上螺殼一雙,不告本廳出送,故家丁因以見之,有此懇求,而此則係是流來御前所用軍物,決不可出給,則本曹他無覓給之路,誠爲悶慮,若有可貿之勢,令戶曹給價覓給,何如?傳曰,依啓。當該宣傳官推考。
具鳳瑞,以備邊司言啓曰,今見平安監司狀啓,紅柿二萬介入送云,此意已令都監言及矣,敢啓。傳曰,知道。
具鳳瑞,以備邊司言啓曰,上候一向彌留,而滿將去後,所望歸虛,臣民悶鬱,復如何也。在我之道,不可默然而已。今此勅行在館時,臣等與百僚,齊造館所,以世子回還侍疾之意,歸告帝前事,呈文請之,似不可已,欲於今日爲之矣。且勅使去時,坊民等出往郊外,擁路以請,亦不可已,令該曹知委施行,何如?傳曰,此事有害無益,勿爲,可也。
朴守弘,以迎接都監郞廳,以提調意啓曰,勅使所求螺殼一雙,令戶曹給價覓給,何如?傳曰,依啓事,傳敎矣,各司各有所掌,軍器之類,當屬兵曹,兵曹若推諉於戶曹,戶曹非市上所貿之物,何處辦出,令兵曹急速所在處,求覓以給,俾無督迫生事之患,何如?傳曰,依啓。
朴守弘,以戶曹言啓曰,本曹啓辭,馬夫別贈事,傳曰,其言似非實情,更爲措辭給之,可也事,傳敎矣。臣等言其初無是理,而固辭至此,令張禮忠夜間密見鄭譯,反覆相議,則彼之慮煩,實無他腸,今不可强請,試以三百兩付諸遠接使之行,到義州,以贐行之情,略爲遠贈,以副辭多之盛意云,則彼必受之云云,近察動靜,少無慍意,所求雜物,倍於前日,而獨於此讓,似非矯情者然,實未知其意之所在,姑從鄭譯之言,付送伴臣之行,何如?傳曰,依啓。
又以迎接都監言啓曰,卽刻差使員來言,明日三勅使及頭目五十四人,三更末出往三田渡,以爲留門之意,敢啓。傳曰,知道。
金堉,以備邊司言啓曰,自上違豫已久,且値大雪,天氣斗寒,將攝之際,雖殿內,固難出戶起居,勅使今當發程,禮宜一番接見以送,而事勢如此,不得爲之之意,遣承旨開諭宜當,敢啓。傳曰,依啓。再請陋室,極爲未安,不敢陳達之意,措辭言之,可也。
以備邊司瀋陽宰臣粘目,傳于金堉曰,政府文書稱申,何以咨文爲言耶?
傳于李基祚曰,朝官山城扈從單子入之。
具鳳瑞,以兵曹言啓曰,迎接都監郞廳,以都提調意啓曰,凡各司各官所掌軍兵之類,當屬兵曹,急速所在處,求覓以給,俾無督迫生事之患事,傳敎矣。所謂螺殼,果非市上轉賣之物,若有轉賣之處,則給價之曹,所當貿給,戶曹推誘,未知其由,適於今日備局之坐,綾川君具仁垕,偶得一隻而體大可合,令都監招致匠人,磨正以給,此外一隻,追後覓送,送于瀋陽之意,開諭,何如?傳曰,依啓。
金堉,以刑曹言啓曰,律文內,凡大辟,必覆啓然後處斷,所以重人命也。近來大倘則或有不爲啓覆處斬之規,而今此承福·大生等,謀取物貨,殺害同伴,乃是殺人于貨,與明火作賊大倘似異,依近日大倘例,不爲啓覆處斬,似違規例,依他殺人,啓覆後處斬,何如?傳曰,知道。
具鳳瑞,以兵曹言啓曰,迎接都監啓辭,三田渡排設諸具,慕華館移來時,必致夜深,興仁·敦義兩門留門事。傳曰,依啓事,傳敎矣。帷帳舖陳床卓諸具,自三田渡運入之際,其勢必不能一時齊到,都城兩門,決不可達夜留門,自三田渡,由南城外路,至慕華館,不甚迂路,可無未及之患,勿爲留門,何如?傳曰,齊到後入來,可也。
朴守弘啓曰,勅使前問安,則答以每遣,近侍無以仰謝俺等,好宿云矣。
朴守弘啓曰,明日勅使出往三田渡云,宰臣問安循例送之則必未及矣。當吹□□其詣闕下直,自外直往問安後復命,何如?傳曰,允。
掌令安時賢啓曰,臣素患胸痛,發作無時,昨日就職之後,前症猝劇,不得已呈單,見却于政院,臣以城上所合啓,所當通議于兩司,而昏仆苦痛,未得發簡,以致闕啓,所失著矣。不敢冒居,請命遞斥臣職。答曰,勿辭。
具鳳瑞啓曰,掌令安時賢,再啓煩瀆,退待物論矣。傳曰,知道。
夜一更,白雲一道如氣,起自坤方,直指東方,長十餘丈,廣尺許,良久乃滅。以上出燼餘日記
上在昌慶宮。停常參·經筵。
藥房都提調金瑬,提調南以雄,副提調李基祚啓曰,日氣極寒,伏未審夜來,聖體何如?諸症,亦如何?敢此仰稟。答曰,一樣。
政院問安。答曰,知道。
朴守弘,以迎接都監言啓曰,卽刻勅使率頭目五十五人,乘駕轎出往山城,而鄭譯以看檢行移事,留館之意,敢啓。傳曰,知道。
朴守弘啓曰,勅使今日還後,依前例使都監郞廳問安之意。敢啓。傳曰,知道。
傳于朴守弘曰,今番碑文印出器具,仍爲留置以待□□用事,言于戶曹。
金堉,以備邊司言啓曰,政府文書稱申,何以咨文爲言耶事,傳敎矣。政府呈禮部文書則□□固宜矣。臣等具草之際,誤以咨字書之,不勝惶恐。傳曰,知道。
以戶曹軍糧啓目,傳于朴守弘曰,各載三百石之說,極爲未妥,此措語改入。
金堉,以備邊司言啓曰,昨日本司宰臣狀啓回啓,世子請還事,自政府備申,馳送于領相未到彼之前,先呈于禮部,仍令領相呈文,又爲請事依爲之事,傳敎矣。申文齎持官武臣中,令兵曹極擇差定,申文則令承文院撰出呈文之意,則領相處馳通之意,敢啓。傳曰,知道。
金堉,以戶曹言啓曰,勅使□□支供禮單,漸至增加,臣等不能據理相爭,苟冀一時兼索,誠有罪矣。目今別贈勅使則謙讓,而鄭譯拜而受之。且以丁丑年人蔘折銀時,謂有周旋之勞,特給二百兩,仍爲拔例而索之。臣等言賞典出於一時之功,而非謄錄之付,今番別賜二百兩,乃酬今日之勞,不可疊受云,則怒見於色,每年國家厚賞過矣,當盡辭而去云。終不給則必有難處之端,不得已竝給之意,敢啓。傳曰,知道。
金堉,以戶曹言啓曰,卽以別單啓下,銀子入給之際,鄭譯稱以寢殿接見,禮單人蔘價折銀六十兩,冬至禮單人蔘價折銀六十兩,合一百二十兩速入云。譯官輩謂寢殿接見,出於特恩,冬至元無禮單,據理固爭,則終不回聽云,前後徵索無理之擧甚多,而至於馬使別贈,則累次固讓,必出於慮煩可知,不足與較,啓下別單中,付標添入之意,敢啓。傳曰,知道。
朴守弘啓曰,卽見戶曹草記,勅使明日鷄鳴發程云,依前滿將時例,以在家承旨,除下直,直往問安之意,敢啓。傳曰,知道。
朴守弘,以迎接都監言啓曰,卽刻京畿監司馳報內,三勅使未明時,到三田浦〈渡〉,入坐碑役之所,卽爲起馬,卯時到南漢山城,奉茶啖後,將爲畋獵,鷹連整齊云矣。傳曰,知道。
金堉,以備邊司言啓曰,昨日以百官呈文事,有所仰達,而聖批以無益有害爲敎,臣等之慮,亦以爲缺更請,而但自上違豫之後,未曾有一番委通之事缺以爲言雖出於撫誘,而在我之道,豈無歉然?前者滿將之行,今此勅使之來,自上未得出迎,證候之非輕,其在於不睹者,而至於臣僚悶鬱之情,則無以宣說,彼旣自有定,使世子回還,雖不係於齊訴,而其在情理,豈容暗無一言半辭,有若都無憂慮者哉?臣等之意,呈文則雖不必爲之,明日郊外出餞時,百官齊訴言之曰,主上則病候雖重,每以煩達帝聽爲未安,戒飭臣僚,使不得陳達,而臣民悶鬱之情,不敢不直陳,懇乞歸奏皇帝所,特許世子省疾,則主上病懷,庶可少慰,擧國感戴之心,宜復如何云,則此實情理之所當,雖無益而不至於有害,敢稟。傳曰,如不得已,則拜送時爲之,可也。
具鳳瑞啓曰,因備局啓辭,未能更接之意,措辭開諭事,去夜批下,而勅使早往三田渡,勢將還館後擧行之意,敢啓。傳曰,知道。好往之意,言及於措辭中,可也。
以備邊司北兵使狀啓粘目,傳曰軍額除減事,狀啓中有之,而不爲回啓,雇工盡奪事,狀啓中無之,而如是擧論,此不察之致耶?
朴守弘,以迎接都監言啓曰,勅使家丁飛馬入來,以勅使意傳之曰,左議政·都承旨中兩人,來待館門外入去有說話云,臣登以左相碧蹄出去之意言之,則都承旨中使來待云。傳曰,知道。
朴守弘,以迎接都監言啓曰,三勅使,申時自山城下來見碑石,別無善否之語,馬使病深,故卽入墻外閭家,副三使則坐於刻碑之家,進茶啖後,韓甫龍來言,今日有禮單宴禮乎?臣答以丁丑年,吾爲遠接使,陪勅使來此,禮單則果有之,而宴禮則無設行之事,此乃馬使所嘗知也云,則韓譯入去回告後,進呈御帖,則馬使閉戶不接,副使三使,招見如儀,行禮後罷出,無事渡江,卽來館所之意,敢啓。傳曰,知道。
金堉,以戶曹言啓曰,鄭譯與申繼黯,來傳馬使之言,今番出來,有厚待之意,深爲感激,第以瀆撓多端,如柿子等事,愧謝無已云。此等說話,申繼黯親聽而言之,鄭譯言上使旣如此,而副使以下則難於接待,而今無失歡之事,博氏以下一行員役,亦有喜而無怨爲幸云。且每事使渠通之,故如冬至禮單折銀等事,出於馬使,分付,不得不擧行待罪云云。明日鷄鳴發程,欲過坡州云矣。傳曰,知道。
朴守弘,以迎接都監言啓曰,差備譯官,以勅使意來言曰,明日郊外餞宴時,大君須來請宴,俺等當受之,大君若不出餞,則必爲生事云,何以爲之?敢啓。傳曰,方有重病,不得出往之意開諭。
具鳳瑞啓曰,臣將下敎之意,措辭傳言,則三使同坐一處,招鄭譯還報曰,國王病患中,軫念俺等之行李。又遣近侍,致諭至此,不勝感激,無以爲達,且國王症勢,近來加減,何如?必須詳知,然後歸奏皇上,趁俺等未發回報云矣。傳曰,知道。
金堉,以兵曹言啓曰,螺殼一隻,洛興君金自點,聞奇入送,故卽送都監,取色以給之意,敢啓。傳曰,知道。
大司憲李顯英啓曰,臣於丙子四月間,伏見備忘,有曰憤懥之言,發於情外,好勝之意,及於非公,欽仰殿下自謙自悔之旨,庶幾聖明有過,勿憚改不貳過之盛德矣。目今國勢,比前危急,其所謙悔之功,必倍萬加,而近日前後下敎,縷縷非一,辭氣之間,聲色太露,其視前日之十行,迥不相襲於萬一,不幸近之,盍亦猛省而惕念。其尙宮金氏雖微,引接妖巫之罪,昏朝染惡之人,不宜混迹於大內云者,自是街巷之常談,渠之進退,不啻如孤鼠腐雛,何至於靜攝之中,累勤嚴旨,使朝廷不安乎?臺閣之臣,屛氣咋舌,不敢復擧合啓之請,遠近瞻聆,如曰兩司臺官,論一女侍,觸雷霆而屛退云,則無乃保一侍婢,而缺四方臣民之望乎?卽者北使應副,腐心靦面,徵納之煩,已屆危亡,重以宮府睽乖,冠履到置,氣象愁慘,朝野憂遑,尙可望扶顚持危乎?當今之日,雖使剛方有血氣之臣,玉階方寸地,猶難格天心而臻和平之域,豈意憲長缺數字於已試疲軟之一老臣乎?前冒本職,參鞫賤今之獄其缺掩置事,鞫廳堂上,皆有推考之命,參鞫諫臣,亦命遞斥,臣何敢重入臺席乎?屬承草草治獄之敎,惶恐隕越,尤難冒居,請命罷斥臣職。答曰,勿辭。
掌令柳啓曰,臣以無似忝居臺閣,絲毫無補,每事瀆撓,臣罪萬死。臣素有眩暈之症,比來漸劇,昨已呈單,見却於政院,臣之情事,實涉狼狽,而昨日掌令安時賢,以合啓不得連啓,旣已引避城上所之任,臣實當之,賤疾猶苦,未能通議,久致闕啓,其謬戾不察之失大矣。請命罷斥臣職。
正言朴守文啓曰,臣本至愚,奉職無狀,孤恩負國,罪已多矣。將何顔面,仍冒言地?而賤疾亦重,又不堪供仕,呈單累阻,職名猶在,掌令安時賢,又以闕啓,爲避城上所之任,兩司無異,闕啓之失,臣亦有焉,請命罷斥臣職。
執義成以性啓曰,臣論事無狀,不能回殿下之惑,而反致前後未安之敎,上累聖德,下辱名器,臣罪萬死,殿下旣下嚴旨,使不得進,又令出仕,使不得退,殿下之待臣等,毋亦近於束縛馳驟之乎?臣雖欲貪恩戀寵,抗顔仍冒,而不知人間羞恥事,安得無局外之誚乎?臣進退實爲狼狽,抱病私室,悶默度日,合啓之事,不爲通議於諸僚,無端掩置,連日闕啓,同僚旣以此引嫌,臣之所失,與之無異,請命罷斥臣職。答府曰,勿辭。答院曰,勿辭。
具鳳瑞啓曰,大司憲以下正言朴守文,退待物論矣。傳曰,知道。
又啓曰,臣與羅業·白大珪,入見于三使同坐處,則馬使顧視副三使,相語良久後,使鄭譯傳言曰,國王病患,比吾等初來時,何如?吾等留館,今旣十五餘日,近來症勢加減,何如?詳細聞知後,可以歸奏皇帝。臣等答曰,沈綿累月,一向彌留,常惡寒氣,深閉窓戶,起居之際,必須他人,脹症熱症渴症,時無差減之期,擧國臣民,悶泣度日。馬使答曰,欲知如此實狀,將回奏皇帝云,馬使又與副三使細語相議。又使鄭譯傳言曰,逃還人向化等捉送,遷延退托,無意擧行何也?臣等答曰,向化則隨得隨送,前後不絶,逃還人則或飭邊臣,設伏沿江,申諭八路,常加窮搜,苟有目前現存之人,則何敢違令乎?況自前歲,連次入送,此則大人之所明知,不須多言云矣。今者又遣別差宣傳,先送兩西,使之急急刷得矣。馬使曰,此不過一二名塞責之計也。臣等再三論辨,則馬使厲聲大言曰,前日攻島之時,价川將官,率其軍兵,全船逃走。且北道採蔘人等小名文書,曾已現捉,厥後別復捉送正罪之事,此豈畏令之意乎?臣等又措辭論難,則大責羅業曰,汝等皆是吾手之解放人也。初無給價相贖之事,到今反欲凌蔑吾等耶?吾等洞見汝國之奸狀,汝何以欲欺吾等耶?自初吾與龍將,主管東事,汝國若不刷還逃回之人,則必生大患,吾等豈必坐而自死哉?當各率家口及逃人之主,故來住汝國之地,搜捕八道州郡,若不得剃髮之人,則當捉其代而去矣。吾等出來與否,斯速啓知國王,一一回報,可也。馬使又厲聲大言曰,當初約條時,有山城海島不爲修築之語,厥後僞稱防倭,欲修山城云。吾等以爲,雖有南變,倭兵若到南漢之間,則吾輩豈有不及出來之理哉?切勿修築之意,丁寧言送,而今日副三使巡視山城,則城內四處積穀。又儲芻草,退築城基,改設砲樓,汝國有何計而敢爲此事耶?汝國雖欲爲意外之謀,照燈在此,吾不足畏,此皆大違約條之意,汝國之反覆難信,如許之甚耶?汝國已修江華,多儲糧餉,故自以爲得計,橫生他意,凡干號令,恃此違拒乎?今於逃還之人,終不捉送者,亦以爲旣修城地,且修海島,欲爲隱匿不送之計耶?臣等欲爲論辨,則益肆聲氣,勃勃大怒,使臣等不得出口。三使同聲曰,切勿缺啓知國王可矣。海島及南漢,爲先撤毁,而欲毁之則趁吾等未發而來告,旣撤之後,趁吾等未越江而馳告,不然則歸奏皇上,吾與龍將,卽爲出來,周巡於慶尙·全羅·江原·忠淸等道,至於各道各城修築與否,當爲一一摘發。然則汝國將有大患,汝國預知之。大槪,今日招致臣等之意,專在南漢一款,而先問上候,次及逃還,終發山城之事,怒氣勃勃,暴戾之聲,出於戶外。臣等欲爲論辨,則必先塞之,使之不接一語,蓋觀其辭色,致疑於我國者,不獨南漢山城而已。臣等將辭去,則答云,不暇爲從速歸告國王,必於吾等在館而回報云,敢啓。傳曰,廟堂從速議啓。
具鳳瑞,以備邊司言啓曰,勅使所請事,從速議啓事,傳敎矣,臣等近觀其辭氣,且見說話,前頭之患,恐不至此,誠可痛惋。今宜措辭諭之曰,大國凡有命令,雖至難之事,不敢不從,況此山城毁撤,何敢違拒?但自上年以來,倭報之頗急,乃大國之所曾知也。是以上年左相之入往也。漢水以南城池,不得不修治之意,告于衙門而來。故南漢山城,亦加修葺,若有一毫他意,則此去碑役之所,至爲密邇,勅使出來則爲尋常往來之地,曷嘗謂大人不知,大國不知,而敢爲之耶?且漢水以北,則未嘗有增置之,此等事情,大人細量,則不須多辨而無復可疑矣。大槪,小邦蕩敗之後,無復餘力,雖有倭警,所恃以無懼者,以大國爲一家也。只念倭奴陸梁,曾已慣閱,如有警急,水陸俱逼,往在壬辰之變,下陸之後,纔十數日而已。近京城,其勢之急如此,幸而無事,則固大善,如或不幸有變,則雖急報于大國,得蒙救濟,勢當在數十日之後,當此之際,遠水不能救及近火,我國之被禍爲如何哉?山城修築,初豈樂爲,而實出於萬不獲已。願大人細量此等事勢,如以爲雖有南虞,不可不毁,則便可缺敢恤其他,倘蒙曲察則蒙大人之賜大矣。以此意開諭言之,以觀其所答,更議處之,向化走回人事,則依前開諭,措辭爲答似當。傳曰,依啓。
刑曹判書李敬輿疏曰,如臣譾劣,前後忝竊,莫非誤恩,至於敎胄之長,責率多士,近密之地,協贊朝謨,臣於二者,尤不近似,倚席坐睡,徒取笑罵,發言論事,動乖時宜,旣失其職,合有自處。且與同知成均館,官序有妨,坐次難便,亦不可仍在,而靜攝之中,瀆冒是懼,冒恥强顔,尸素日積,卽今臣所叨,獄訟攸萃,以臣無似,決難領略,況奔走卯酉,精力不逮,到處顚錯,公私交病,兼實俱曠,無望少補。伏乞聖慈,俯諒危懇,備局堂上,先賜遞改,不勝幸甚。答曰,省箚具悉。卿辭至此,備局堂上,勉從焉。以上出燼餘日記
上在昌慶宮。停常參·經筵。
藥房都提調南以雄啓曰,日氣極寒,伏未審聖候,何如?敢此仰稟。答曰,一樣。
具鳳瑞,以備邊司言啓曰,臣等伏聞勅使欲見大君,而自上以病患不得出見,使之開諭云。今當回還之日,自上旣不得更爲接見,大君又以病辭則必激其怒,近觀勅使所爲,事事作梗,氣色異於前日,不可不勉從其言,彼若令宴設行酒,以國忌不得參宴事,措辭開諭宜當。傳曰,依啓。禮單依例給之。
具鳳瑞,以備邊司言啓曰,以本司啓辭。答曰,別贈一事,似非其時,未知何如事,傳敎矣。銀缺贈,果非其時,而至於馬匹,則自上遣近臣開諭之,且因爲贈給,則似或便當,內廏馬各一匹,擇給,何如?傳曰,此事徒爲謄錄而已。別無所益矣。
具鳳瑞,以備邊司言啓曰,上候未寧,不能親往館所之意,彼必已知,而不爲更請相見,則彼必落莫,待彼之道,亦不當如是。今宜別遣近侍,措辭開諭曰,寡人病甚,不能進至館所,坐屈大人,事體未安,故不敢請見於臥內,今當回駕,不勝悵然,願大人恕諒焉,如是措辭施行,而且馬使處,雖有密贈,而彼難於獨受,三使竝爲別贈,以爲解慍之地,何如?傳曰,依啓。別贈一事,似非其時,未知,何如?
朴守弘,以迎接都監言啓曰,勅使離發館所,敢啓。傳曰,知道。
朴守弘,以迎接都監言啓曰,勅使與大君相見,行禮後,宗宰餞宴,方爲設行,敢啓。傳曰,知道。
朴守弘,以迎接都監言啓曰,勅使動靜及各處告課,各處捲帳,譯官爲之,例規也。今夜勅使生怒,有呶呶之事,而奏帳譯官,只有秦夢賢·趙植立·吳尙俊·吳忠立,李尙漢病,其餘十人,退在其家,公然不來,無以使喚,極爲痛駭,令該曹治罪,何如?傳曰,允。
具鳳瑞啓曰,臣與羅業·白大珪,入見三使同坐處,先致上命曰,寡人病甚,不能躬進館所,再屈大人於臥內,心有所未安,故竟未之果,今當回駕,不勝悵然。馬使答曰,俺等亦欲更請一拜,而賢王必欲起居拜揖,故恐勞玉體,不得進詣闕下,玆以缺然而歸矣。臣又致上命曰,大人臨去之時,欲知寡人之病,至於將達皇上云,不勝感激。大槪病勢深痼,非朝夕加減之症,日寒之後,咳嗽之症,似爲加重矣。馬使曰,當以此狀,歸奏皇上,唯願速爲差減耳。臣又曰,逃還人向化等事,至勤申敎,不任惶恐,當盡力隨得隨送,不須多談。馬使笑曰,賢王苟欲盡心擧行,則俺等更有何言哉?但逃還人則某邑某里被據缺逃還者幾名,必有州縣之馳報,國王雖未能詳知,朝廷則必然洞知,何不憑此而刷還乎?臣等洞陳不然。馬使答曰,賢王將盡情云,有何更言之事乎?馬使又發向化之說,臣等亦爲酬酢,則馬使曰,向化自中引告,多出於因隻云者誠然矣。但見貴國所送之向化,或有名不在引告者,以此撫之,向化落漏之多,此可想矣。臣等答曰,謹當隨得隨送,一如已往之攸爲矣。臣等又曰,昨聞敎意,今來報矣。大國凡有命令,雖至重難,亦當曲從,況此山城毁撤之事,何敢不從?而但小邦情悃,不得不陳,自上年以來,倭情叵測,懸有可憂,此大國之所曾知也。是以已將漢水以南城池修築之意,告于衙門,自玆略葺南漢,此乃意在防倭,豈有別意?城內積穀云者,自前廣州有應捧之穀,秋而收捧,春以分給,此是常事也。至於馬草,則此乃郡邑循例儲積之物也。何必致訝耶?馬使笑答曰,此山城,有何成功之事,而如是汲汲加築耶?臣等曰,小國意在防倭,則大國亦當勸勉修築,何至致疑耶?南方多設舟師,朝夕待變者,亦此意也。本國蕩敗之後,力弱兵單,將來雖有變亂,恃而無恐者,只以大國爲一家也。第念壬辰之變,倭兵下陸,未滿十數日,遽迫京城,以此見之,雖急告於大國,旬月之間,其何能及救乎?此初非樂爲之事,實出於不得已也。願大人細量焉。大槪,以小邦築此城,爲別有他意則情其冤矣,事不然矣。此城本非深僻之地也。與碑役之處,亦且迫近,勅行之來,例到碑所,往來近處,必非一再,則豈以大國爲不聞,大人爲不見而然耶?小邦之事明朝久矣,義州只隔一帶水,而自前盛設城械,多置兵甲,明朝亦不以爲疑,誠以父子之國,情義無間也。馬使顧副三使大笑曰,不然矣。義州城池則係是邊城,故吾國亦不令毁撤,山城,俺等之所以禁斷者,不在於邊城而在於內地也。故如釜山等地,則已爲許築矣,今之南漢,不可不毁也。臣等又曰,大國有命,何敢不從?但毁役之難,亦如築役之難。此雖悶迫,已不足言,而非但此也。倭國若聞毁撤之事,則必有輕蔑我國之心,尤用難處也。馬使微有發怒之色,臣卽曰,若蒙大人垂諒,只毁新設砲樓則幸矣。馬使與副三使相語後,乃曰,若然則只毁新築曲城·砲樓等地,仍存亂前之城,可也。臣曰,軫念至此,不勝感激,當以此意歸報寡君臣等,輒辭。三使起立曰,此意速速歸告而撤毁,斯速擧行,卽馳通將命三員俱爲好在云矣,敢啓。傳曰,議于廟堂。
金堉,以備邊司言啓曰,勅使以山城事,多有致疑盛怒,故郊外百官拜送時,東宮請還一事,不爲言及之意,晩已啓達矣。今到郊外,聞其宴席酬酢之間,似無不平之色,故宴罷拜送之時,略以上候彌留,東宮請還之意,措辭言之之意,敢啓。傳曰,知道。
具鳳瑞,以備邊司言啓曰,勅使宴罷發行之時,百官列立,以東宮請還之意言之,則三使立馬良久,相顧而言曰,將何以答之?三使互相論難,然後使鄭譯陳言曰,爾國諸臣,至誠補主,山城約條內諸事,盡爲擧行,世子·大君,豈有至今留在之理乎?不此之爲,欲爲催還,甚爲不當云。觀其辭色,難其對答,如是爲言矣。傳曰,知道。
持平李䅘啓曰,臣本愚騃,奉職無狀,論事疲軟,天聽未回,旣承嚴旨,昧不知懼,當此靜攝之日,日以引避爲事,獲戾災生,賤疾隨劇,冒呈辭單,屢見退却,合啓闕啓,臣之所失,與同僚無異,何敢宴然仍冒?請命罷斥臣職。
持平李克仁啓曰,無狀小臣,論事失宜,累降嚴旨,無地自容,適於此際,素患失音之症,遇寒加重,冒呈辭單,終始見阻,情事狼狽,罔知攸爲。伏見僚臣,皆以闕啓引避,無端掩置,臣亦無異,況今日□不得趨詣班行,罪戾尤大,請命罷斥臣職。
執義鄭致和啓曰,同僚皆以呈告,臣所當代行城上所之任,而合啓之事,不得通議於僚員,以致連日闕啓,臣之所失大矣,請命罷斥臣職。答府·院曰,勿辭。退待物論。
朴守弘啓曰,勅使回程,事變假注書,除省記之意,敢啓。已上出燼餘日記
上在昌慶宮。停常參·經筵。
仁烈王后忌辰。
下直,加德僉使元聖男。
藥房都提調金瑬啓曰,夜來聖候,何如?前仍聖敎,四物湯五貼劑入矣。今日當盡仍用前藥乎?抑改議他藥乎?若改議他藥,令崔得龍先爲入診之意,敢啓。答曰,一樣。議藥一事,明日稟定。
政院問安。答曰,知道。
傳于具鳳瑞曰,上使所求段絹,幾疋給之乎?問啓。
李德洙,以戶曹言啓曰,鄭譯以寢殿禮單,冬至禮單,銀子一百二十兩責徵之意,入啓給之,勅使還自三田渡,與鄭譯相謂,其非應捧之物而還爲出給,昨日臨行時,馬使使申繼黯送言於臣曰,兩度折銀,非謄錄所付,猶恐戶缺以擅改現外之禮聽言,故不敢受而出之,反覆思之,寢殿接見,冬至相値,乃是稀有之事,不須謄錄之爲慮,而若以終始接待之厚意,反以不受爲嫌,然則敢不領受,俺則主東方之事。且自句管所相親,凡所議之事,皆盡言之,欲爲生光於副三使云。臣卽爲措辭入給,則三使分而受之云。今番暴戾之事非一,而遜順之言亦多間間有之,眞是得其善惡之言,不足爲呶呶,而大槪察其氣色,憚其一行之新來者,欲示於我國之事,少無容貸,一從彼令奉行,而實欲缺我國到彼周旋者,然如山城逃還人等事,暴怒缺似出於作氣欲副三使之意矣。去時鋪陳器皿諸具,至如燭臺火爐等物,前日不所取,而今番則盡爲攫去,此亦知而不禁之意,以作弊見之,如水益深,而彼之情態有如此者,敢啓。傳曰,知道。
金堉,以備邊司言啓曰,以本司北兵使粘目,傳曰,此不察之失耶事,傳敎矣。闕缺以減除事落漏而不爲擧論,北民例有雇工定給之規,而慮或盡棄,措語未瑩,致勤聖敎,極爲惶恐事,啓目改付標以入之意,敢啓。傳曰,知道。
具鳳瑞啓曰,大司憲以下有故,以監察茶時之意,敢啓。傳曰,知道。
朴守弘,以都摠府言啓曰,副摠管李英發,以會同分軍事,除標信,內兵曹進去之意,敢啓。傳曰,知道。
藥房再啓曰,四物湯進御,非不久矣,而每承一樣之敎,不勝憂悶之至,先令崔得龍入診後,速爲議藥,何如?答曰,湯藥,傷脾胃滑大便而已。別無顯效,固爲停止,何如?出燼餘日記
上在昌慶宮。停常參·經筵。
夜五更,流星出左角星下,入庫樓星下,狀如鉢,尾長三四尺許。
藥房都提調金瑬,提調南以雄啓曰,夜來聖候,何如?連承聖敎,乃是舊症未除而新症添作也。蓋脾胃,惡寒而喜溫,急於治熱,不得已連用滋陰淸火之劑,脾胃安得以不爲之傷乎?脾胃受傷則大便之滑,理亦宜然脾胃之傷處,亦看水刺之加減,近日進御,比前,何如?進御之後,消化,何如?敢此竝稟。答曰,症候一樣。且水刺進御多少,及消化遲速,時無加減,而無味則益甚矣。
金堉,以備邊司言啓曰,以中使承旨問答啓辭,答曰,言于廟堂事,傳敎矣。山城新築之處,一時毁撤則人力亦難,砲樓城中某處,爲先撤毁,以爲馳通之地,其餘則徐待日暖,漸次撤去,一依舊城基址,堅完修築事,分付于守禦使,何如?傳曰,依啓。
金堉,以戶曹言啓曰,傳曰,上使所求段絹,幾匹給之乎事,傳敎矣,上使段絹所求,乃是別贈禮單綿紬換給之物也。夏來時則請以潞洲紬換給,而今番則直請以上品毛段四疋換給,其餘則以大紅潞洲紬,黑色潞洲紬四疋,作爲色目換給云。故竝以數給之,彼皆領受而去之之意,敢啓。傳曰,知道。
金堉,以備邊司言啓曰,政府申文,已爲撰完,入啓,而勅行遠行之後入送,似爲宜當,敢啓。傳曰,知道。
金堉,以備邊司言啓曰,傳曰,忠淸道亦有舟師所屬束伍軍耶事,傳敎矣。忠淸道則雖無陸束伍割給之事,沿海各官戰兵船格軍砲手等,稱以舟師束伍,監司狀啓中,亦稱舟師所屬束伍云,故回啓中如是稱之耳,敢啓。傳曰,知道。
朴守弘,以弘文館言啓曰,兩司竝引避而退,本館當爲處置,而副校理閔應協式暇,修撰趙重呂服制,只有校理臣李曼,副修撰朴安悌,方爲入直,而多官處置,所見孤陋,副修撰趙重呂,服制已盡,卽爲牌招,同參處置,何如?傳曰,依啓。
傳于金堉曰,典獄摘奸,輕囚放釋。
金堉,以兵曹言啓曰,內奴建伊稱名人,自金虎門入來,差備門外擊錚,極爲駭愕,令攸司囚禁治罪,同門守門將申培,常時不能禁斷,以致闌入,亦爲非矣,請推考。傳曰,依啓。
金堉啓曰,臣承命馳往典獄署,點閱囚人,其中次知之類,罪犯最輕者,因傳敎卽爲放送,罪名雖重而情有可恕者,竝爲詳稟,令該曹速爲處決,以體聖上恤囚好生之德,何如?稟秩,丁仁信,在逃罪人白陽之妻父也。白陽,以許謙益之同倘,罪犯極重,當死之人,豈恤妻父見囚而現身乎?仁信,以年老有病之人,累朔囚禁,已極冤抑,令該曹速爲分揀似當。朴繼善,以慶尙道量田監官,稅米收捧上來,丙子十二月初九日到京,待本曹坐起,將納之際,邊報猝至,得馬載持,往于南漢,中途遇賊,盡數被奪,獨身幸免,乞食於善山,都監以爲偸食稅木,移文善山,竝囚父子,渠則十月初六日,移于京獄,其子尙囚善山,養獄無人,將至飢凍而死,淚隨言零,慘不忍見,兵亂中見失之物,父子各囚,已極冤痛,令都監速爲覈實分揀似當。朴廷吉,忠謙之子也。當初兄弟三人竝囚,二人則蒙放,獨此一人仍囚,已至累年。蓋聞慶山縣監曺挺生言,忠謙之子二人,來請葬,其日廷吉缺也,以此疑之,其日廷吉不來,只送朴生之子時逸而先爲出去,故挺生云不來,問缺時逸缺疑此一人,則時逸爲可證之人,亦令該曹詳査速決,俾無久滯之患似當。忠州邑吏鄭尙賢,以稅米和水色惡之故,點退十一石,仍爲囚禁,已過半月,今則旣已畢納云,果爲畢納,則外方之人,不宜久留京獄,令該曹斯速査覈決放似當。御營廳軍官宋克禮·申儼及庫直羅守男等,丙子之亂,本廳物貨,眼同埋伏,淸兵滿城,盡爲偸去,事定之後,軍官庫直,竝爲嚴囚,庫直旋卽放釋,而獨軍官兩人被囚,夏間審理,自上特爲保放。又命還囚,此實冤痛,依庫直例,分揀放送似當。缺數行且囚徒放稟,各人名上,竝付標以入之意,敢啓。傳曰,依啓。
弘文館副校理李曼,副修撰朴安悌啓曰,伏以掌令安時賢,大司憲李顯英,掌令柳,正言朴守文,執義成以性,持平李䅘·李克仁,司諫鄭致和,竝引嫌而退,屢承嚴旨,不敢行公,則前啓之闕,勢使然也。因災進規,辭極懇切,前事勿避,已成近例,不可以此輕遞憲長,城上所旣無所失,則他臺諫不須引咎,同僚遭彈,未得入啓,代行城〈上?〉不在,亞長則別無所失,亦無可避。第念臺諫,異於庶官,終有所不安於心,則亦不可督迫而出,況此屢避,實涉瀆擾,請大司憲李顯英,司諫鄭致和出仕,掌令安時賢·柳,正言朴守文,執義成以性,持平李䅘·李克仁遞差。答曰,依啓。
傳曰,政事,明日爲之。以上燼餘
政院啓曰,都承旨李基祚,身病呈辭受由,左承旨李德洙,昨夜直宿,猝得寒疾,方臥直房,左副承旨具鳳瑞,受由下鄕,同副承旨,有闕未差,廳中只有小臣及右副承旨金堉,非但凡公事出納之際,未免有孤陋之患,前頭疾病事故,不可逆料,請從速爲政,未差之員,以在京無故人,爲先差出,具鳳瑞上來遲速,亦難預料,竝令該曹照例,稟處。傳曰,依啓。已上朝報
上在昌慶宮。停常參·經筵。
政院問安。答曰,知道。
藥房都提調金瑬啓曰,伏未審夜來,聖候,何如?敢此仰稟。答曰,一樣。
金堉,以吏批言啓曰,以政院啓辭,左副承旨具鳳瑞,照例,稟處事依啓矣,在前擧動臨迫時,有稟處之例,此則差異於前,第其上來遲速,誠難預料,近侍遞改,非該曹所敢擅,上裁〈何如〉?傳曰,勿遞。
有政。吏批,判書李景奭進,參判李景義進,參議金世濂進,右副承旨金堉進。以李尙馨爲執義,趙啓遠爲掌令,金壽賢爲副提學,曺漢英·金始蕃爲持平,沈熙世爲正言,鄭廣敬·金榮祖爲承旨,洪茂業爲戶曹正郞,李僩爲淸州牧使,洪義源爲金堤郡守,金以鏡爲兵曹佐郞,鄭泰齊爲獻納,朴安悌爲掌令,南以雄爲判尹,李時楷爲應敎,成以性爲校理,柳穎爲修撰,趙廷虎爲承旨。
兵批,判書李時白病,參判李植病,參議李省身進,右副承旨金堉進。以金槃·李基祚爲護軍,朴守弘·吳端·柳·安時賢·李䅘爲司直,李克仁·朴守文爲司果。
李德洙,以戶曹言啓曰,卽見濟用監書員報辭,缺張呈誣飭,欲免己罪,缺半行如奏請謝恩,無時發行,而比年依應行實缺金石之典,濟用監貢物,自有各道分定之事,設令多事,當年條盡爲用下,則翌年條次次引用,自是規例,今此本監書吏,置之相忘,前所未有之變也。本曹屢度催促,略不動念,鞭扑開諭,皆無所施之地,此不過渠輩私自措備,而方物封裹臨急,則戶曹以重價出給,然後欲納之計也。戶曹不得已以細布二十同,計木三十同,正木十同,合□十同價出給,然後市民缺半行貢物主人,買得十張,以四十價缺其餘自本曹別樣措備,若無入啓請罪之事,則方物缺半行方物豹皮,寧有戶曹貿易之時乎?缺數字極貴則渠輩於應納各官,預爲移文催促,有何難事,而臨急買用,奸狀如此,欺罔納招,略無顧忌,若非用重律,以警他人,則該曹不能號令於各司,臨事生事之患,將接迹而起矣,惶恐敢啓。傳曰,知道。今番勿爲重治,可也。
傳于李德洙曰,碑石監役官吏,書啓。
金堉啓曰,大司憲牌不進,執義以下未差,今日以監察茶時之意,敢啓。傳曰,知道。
夜五更,白雲一道如氣,起自坤方,直指西方,長十餘丈,廣尺許,良久乃滅。已上燼餘
上在昌慶宮。停常參·經筵。
下直,牙山縣監韓翼明。
金堉啓曰,假注書朴瑍,入番數十餘日,病勢深重,而頃日勅使在館所,不敢言病,黽勉從仕,今則症勢極危,全廢飮食,扶曳出去,請他假注書差出。傳曰,依啓。
假注書望,△吳挺一·洪處尹·李齊衡。
藥房都提調金瑬,提調南以雄啓曰,臣等昨日,伏承水刺無味益甚之敎,不勝憂慮之至,進御湯劑,今已累朔,安得不如是,卽今諸症比昨,何如?水刺之無味,一向無減乎?敢此竝稟。答曰,與昨無異。
掌令朴安悌啓曰,臣與持平金始蕃,異姓四寸兄弟,法當相避,請命遞免臣職。傳曰,勿辭。
金堉啓曰,大司憲李顯英命招不進,執義李尙馨,持平曺漢英在外,掌令朴安悌避嫌退待,掌令趙啓遠,持平金始蕃未肅拜,今日以監察茶時之意,敢啓。傳曰,知道。
以都承旨鄭廣敬初度呈辭,傳曰,調理出仕。
大司憲李顯英啓曰,臣應遞而出,有關廉隅數字缺辭亦令顙泚,反復思惟,萬無堪當之勢。且自極寒以來,閉戶蟄伏,未免缺半行召命臨門之時,適患胸脅,痛不能屈伸,末由趨詣,白首臨死,負此平生之戒,揆以分義,臣罪大矣。請命罷斥臣職。答曰,勿辭。
金堉,以兵曹言啓曰,掖庭使喚人,因傳敎曾已揀擇,五人抄入,而此外各司典僕,絶無可合之人,凡係選者,旣是公賤,則上司各司,不宜異同,雖成謬例,事甚未安,今後無論上司·典僕,一體揀擇,何如?傳曰,依啓。
金堉,以備邊司言啓曰,卽接伴送使鄭太和狀啓,馬使病勢頗重云。在我之道,不可無問安救療之事,令該曹醫官擇定,齎持藥物,急急馳往看病,問安使亦爲差出,星夜馳進問病,何如?傳曰,依啓。醫官御醫已爲齎藥隨去,不必加送。
金堉,以弘文館言啓曰,修撰朴安悌,昨日政移拜掌令,今朝肅謝出去,下番他無替直之員,新除授修撰柳穎,請命牌招肅拜,使之入直。傳曰,依啓。
金堉,以御營廳言啓曰,義城軍兵呼訴之意,曾已略擧陳達矣。本邑秋天立異姓四寸金莫男呈狀內,先運軍上番哨官,以止行之事,疾視御營軍,托以軍法,去九月二十三日重杖天立,故渠自代來立矣。今聞天立,九月二十九日,因杖致死云。又爲呼訴,天立,年少一等善放砲手,非但累次立番,丙子之亂,嶺西金化力戰者也。係是軍情,不得不達,故前啓目竝入之意,惶恐敢啓。傳曰,令本道査覈以聞。
金堉啓曰,勅使前問安官,今以下直事,來詣闕下,而城門已閉,請出符驗標信。但今已夜深,明曉待開門出去,亦無妨,而勅行想已到黃州·平壤之間,緩緩而行,恐有未及之患,卽爲發送,而勅使若問砲樓撤毁之事,則以今方撤毁,從實言之。
金堉啓曰,掌令朴安悌,大司憲李顯英,再啓煩瀆,退待物論。傳曰,知道。
夜五更,流星出郞位星上,入小斗星,狀如拳,尾長二尺許,色白。
正言李□□疏曰,伏以臣,疏遠冷族,猥竊科第,歷踐郞署,涯分已溢,內顧惶蹙,只思隕結,不意玆者,誤恩荐及,新授之任,萬不近似,官以諫名,是何等職,而如臣疲劣,最出人下,玷辱名器,實爲惶恐。且臣素患疝症,越自童稚,暫觸風寒,輒復發作,頃年山城,久處冷地,因此轉劇,傍觀亦聞,病根深痼,百藥無效,初寒以來,再忝兵部,累次呈訴,僅得遞免。及至冬至,症情尤極,轉輾叫呼,夜以繼日,雖欲感戀龍光,冒嫌行公,委頓床席,末由出肅恩命,而臣之病勢,如右所陳,不得不冒死呈單,累日見却,職名猶在,瘝曠已極,臣之情事,實爲狼狽。伏乞天地父母,俯燭螻蟻之情,特許遞免,以便公私,不勝幸甚。踏啓字以下。
掌令趙啓遠疏曰,伏以臣猥以庸陋,叨奉明恩,荐歷內外,涯分已踰,涓埃未效,疵黑旣多,尋常事務,猶懼不稱,今玆新命,出於千萬夢寐之外,臣誠驚蹙,感恩而涕缺不知所報答乎萬一也。方今時事日非,內外之端,殆不一二,是非爭論之任,苟非其人,豈不病國而瘝官哉?臣本疲劣,最出人下,固已不合於此任,而況臣與兼持平申翊全,姻親相避,在法應遞,臣固當出肅引避,而第臣素多賤疾,添觸風寒,數旬危劇,專廢食飮,痰喘眩暈,不能運動,旣不得肅謝恩命。又不得循例引避,一日虛帶,尤極未安,玆敢冒死呼籲於靜攝之中。伏乞聖明,亟賜遞免臣職,不勝惶恐。已上燼餘
上在昌慶宮。停常參·經筵。
下直,金山縣監李燦。
政院問安。答曰,知道。
藥房都提調金瑬,提調南以雄啓曰,伏未審夜來,聖候,何如?諸症其無加減乎?敢此仰稟。答曰,一樣。
金堉啓曰,大司憲李顯英,掌令朴安悌,持平金始蕃,避嫌退待,執義李尙馨,持平曺漢英在外,掌令趙啓遠未肅拜,今日以監察茶時之意,敢啓。傳曰,知道。
金堉啓曰,持平金時蕃,司諫鄭致和,再啓煩瀆,退待物論矣。傳曰,知道。
金堉啓曰,今日備局闕內坐起,而議政府褒貶,故不得開坐云,敢啓。傳曰,知道。
金堉,以吏曹言啓曰,臺諫有闕,政事,何以爲之?敢啓。傳曰,明日爲之。
持平金始蕃啓曰,臣與掌令朴安悌,異姓四寸兄弟,法當相避,請命遞斥臣職。答曰,勿辭。
傳曰,碑石監刻內官·別監,亦令,書啓。
以碑石監刻單子,傳于金堉曰,內官林友仲·成漢耉,別監白門信,各兒馬一匹賜給。
金堉,以□曹言啓曰,全缺備忘記,史官一員待命,騎馬二匹立之,三廳內摘奸。
金堉,以春秋館郞廳,以弘文館意啓曰,本館堂上,須備三員,方爲褒貶,而缺半行李顯英本職,時未出仕,缺半行修撰金壽賢未肅拜,今此褒貶,限內不得爲之之意,敢啓。傳曰,知道。
以義禁府朴之垣元情公事,傳于金堉曰,缺數字一事,何以不問耶?
司諫鄭致和啓曰,玉堂强請出仕,臣之情勢,實爲狼狽,黽勉就職之後,不得不冒呈辭單,而還給之命,又出於意外,惶恐踧踖,罔知所措。數日以來,且緣狗馬之疾轉劇,昏仆私室,不得行公,莫重合啓,旣致無端闕啓,同僚,下諭,亦未卽啓請,臣之前後所失大矣。當此靜攝之日,敢來瀆擾,尤不可一刻仍冒,請命遞斥臣職。答曰,勿辭。
玉堂箚子,兩司引嫌而退,相避之法,在下應遞,召命不進,雖緣身病,連日闕啓,不無所失。請掌令朴安悌出仕,大司憲李顯英,持平金時蕃,司諫鄭致和,竝命遞差。答曰,依啓。
金堉,以刑曹言啓曰,政院啓辭內,臣承命往典獄署,點閱囚人,則其中次知類罪犯最輕者,因傳敎卽爲放送,罪犯雖重而情有可恕者,丁仁信,在逃白陽之妻父也。白陽以許謙益之同倘,今年四月分,逃走不知去處,罪犯極重,當死之人,豈恤妻父之見囚而現身乎?仁信,年老有病之人,累朔囚禁,似爲冤抑,令該曹分揀放送。朴廷吉,忠謙之子也。當初兄弟三人竝囚,二人蒙放,獨此一人仍囚,已至累年,蓋聞慶山縣監曺挺生,言忠謙之子二人,來請葬焉,缺數行令該曹詳査速決,俾無久滯之冤,缺數字以體聖上恤囚好生之德,何如?答曰,依啓事,傳敎矣。以李山立獄事推案見之,則白陽,似是賊魁,逃躱不現,使主獄之臣,問其妻父,捉囚督現,乃是不可已之擧,但其人逃走,雖知妻父之囚繫,自就死地,必無是理,腐爛缺捕苗脈,揆以獄體,亦甚未妥,今姑保放腐爛缺過限不捕,則還爲腐爛缺係于殺獄,臣曹不敢擅決,缺半行復讎,天地之常經,人情之必至,非但爲其子者,所當不共載履,其在國典,亦宜丕蔽,以爲勅典明解之地,但都慶兪獄事,疑似難明,以情戀言之,慶兪之死,必不在他手,而惟吉·成吉等,不離喪側之狀,已著於□士曺挺生之緘答。又出於文弘燁之招辭,前日見原,亦必以此,廷吉則其兄弟來見挺生時,不爲同參,至於被囚,而廷吉與其□□常在其家,挺生子時逸等呈狀,亦爲明言,父缺數字無異同,蓋亦出於不能明得實狀,又不敢輕缺數字有此不得已之處置,莫非愼重之意,當初旣以久囚牢獄,徐加聞見爲辭,而滯繫三年,了無端緖,雖過十年,亦復如此而已。決獄之期,恐無其日,若不計後弊,無論症佐,全以復讎爲重,嚴刑窮問則已,不然則罪疑惟輕,聖帝令典,欽恤之下,參酌另處,是亦一道,而臣曹守法之地,不敢議規例之外,且此獄事,旣經大臣獻議,今亦議大臣處決,何如?傳曰,罪犯俱重,輕議未妥。
夜一更,流星出狼星下,入南方天際,狀如鉢,尾長三四尺許。
答平安兵使林慶業疏曰,省疏具悉。卿爲國之忠,所陳之事,當令廟堂議處焉。
右副承旨趙廷虎疏曰,伏以無狀小臣,叨受匪據之任,屬當危難之時,未曉臣死之義,其在王法,萬殛猶輕,而聖度寬大,特施輕典,曾未幾何?旋有放送之命,天地生成之恩,至此優渥,臣雖麋粉,不足以報塞萬一,只自惶恐感激而已。不意玆者,特賜恩敍,新命繼下,臣聞命驚惶,罔知所措,竊念臣半生負國,罪犯極重,雖蒙天恩,苟延頑喘,而仰慙俯慄,無以自立於覆戴之間,況又冒玷於近密淸顯之地乎?臣非木石,少有心腸,豈不知聖恩優異,奔走報效之不暇,而邦憲至嚴,公議可畏,何敢偃然承當,以重罪戾?且臣狗馬之齒,已迫七十,精神都喪,氣息日微,疾病侵尋,僅延朝夕,尋常職務,尙難堪任,喉舌重地,豈容忝竊,顧臣負犯,決無冒出之義,加臣病敗,亦有難堪之勢,狼狽悶迫,不得不冒死陳籲於宸聰之下。伏乞天地父母,俯察危懇,亟命鐫改,以安微分,以重名器,不勝幸甚。答曰,省疏具悉爾懇。爾其勿辭察職。
平安兵使林慶業疏曰,伏以臣本月初六日,祗奉敎旨,差臣舟師領將,臣謹奉朝廷,分付,調兵裝載等事,已爲料理,而心有所懷,不得不陳,伏惟聖明垂察焉。臣之所欲忠者,國耳。苟可以爲之紓患者,靡極不用,有死無生,雖有至險,視之如坦途耳。第念臣受是命而仍帶本職,有所未妥焉,換臣是任之日,所當遞臣本職,差遣新帥,付以本道軍政,兵船諸具,使之整齊,然後臣當點兵待期,以之從事,方爲得體,而朝廷未有遞代之命,臣切悶然。臣雖昧昧,但知有國,不知有身,臣之所慮,非欲自便,揆諸事體,理當如此,行期迫頭,事甚苟簡。伏願聖明,諒臣危懇,遞臣本職,卽命廟堂,速爲出代,使之及時調兵,俾無臨時狼狽之患,公私幸甚。啓下備局。
校理成以性疏曰,臣以遐微蹤,猥蒙寵擢,廁迹淸班,才能不逮,蔑效絲毫之裨腐爛缺半行輦轂之下,爲一生圖報之地矣。第臣缺私情切迫,不能自行缺半行往來憧憧,無□於公私逋慢之罪缺半行臣之老母,年今七十,素有右邊不仁之症,近年以來,轉輾沈劇,雖欲歸執湯劑,而分義所在,不敢輕歸,情理有所不忍,況家計貧窮,飢寒已極,精力消鑠,菽水難繼,至使抱病之母,未免有菜根之苦,臣之月俸,足以自給,而嶺路阻絶,不得以升斗相資,對食長吁,繼之以淚,臣之情事,其誰知之,恭惟聖明弘孝理之化,前後侍從之人,爲親求養者,皆蒙允許,天地父母,生成老老之恩,何可量也?臣每欲陳達賤懇,而自念微末小臣,叨此恩榮,不敢效嚬於去留輕重之臣,草成而還毁者累矣。今母病日益深痼,情勢日漸悶迫,深恐一朝,有人子無窮之憾,而永負平生之願,到此地頭,有不暇顧。伏乞聖慈,憐臣烏鳥之微誠,借臣以殘薄一縣邑,責之以字牧之任,則臣當疲精竭力,毋負天恩,而食君衣君之澤,得與老母共之,公私情義,庶可兩盡矣,臣不任懇祝之至。啓下吏曹。
校理成以性,修撰柳穎等〈啓曰〉,伏以掌令朴安悌,大司憲李顯英,持平金始蕃,司諫鄭致和,竝引嫌而退,相避之法,在下當遞,缺數字勢難就職,雖緣身病,連日闕啓,不無所失。請掌令朴安悌出仕,大司憲李顯英,持平金始蕃,司諫鄭致和,竝命遞差。取進止。出燼餘
上在昌慶宮。停常參·經筵。
藥房都提調金瑬,提調南以雄啓曰,伏未審夜來聖候,何如?諸症皆是一樣,而或不無輕重之殊乎?且停止湯藥,今已累日,水剌無味之候,亦無有異於前日乎?敢此竝稟。答曰,從容調理則自當差復,今後勿爲問安。
趙廷虎,以義禁府言啓曰,以義禁府朴元情公事,傳曰,草料一事,何以不問耶事,傳敎矣。朴缺目傳旨及平安監司請罪狀啓,備邊司狀啓中,皆無草料之語,故本府則只憑傳旨與粘目捧招矣,敢啓。傳曰,亦爲問啓。
金榮祖啓曰,當日政事,命下矣,臣廣敬,以宗廟褒貶磨勘,禮曹進去,代房承旨李德洙,以病不爲仕進,右副承旨趙廷虎,兵批當爲進去,吏批,何承旨進去乎?敢稟。傳曰,兼進。
趙廷虎,以備邊司言啓曰,本司有堂上李植,病不察任,有司之任遞差,以吏曹參議金世濂,本司提調差下,俾察有司之任宜當,敢啓。傳曰,依啓。
趙廷虎,以大提學意啓曰,本館官員褒貶,當爲磨勘,而領事崔鳴吉,奉使在外,不得爲之之意,敢啓。傳曰,知道。
趙廷虎,以備邊司言啓曰,勅使所求靑大竹一百箇,腐爛一行卽接伴送事回帖腐爛半行輸運有弊,此後勿爲加送事腐爛半行本司所捧兩南追送一百十箇,戶曹所捧二十四箇,而鄭譯所言如此,不爲追送本司及腐爛半行之意,敢啓。傳曰,知道。一二朔所封。餘腐爛
掌令朴安悌啓曰,尙宮金氏,以昏朝內人,罪犯至重,爲聖德之累,而其腐爛半行出於罪人之招辭,則臣等之請,亦是末減,而殿下何惜於一宮人,而有所持難乎?請亟命屛黜,以淸宮闈。答曰,已諭。
掌令朴安悌啓曰,新除授大司諫全湜,時在尙州,執義李尙馨在南原,持平曺漢英在蔚珍,正言沈熙世在善山,請斯速上來事,下諭。君命有不俟駕,臣子分義當然,近來國綱日弛,人懷任便,牌招不進,比比有之,朝家之施罰,適足以中其願,事極寒心,莫此爲甚。其中實有情勢悶迫者,容或可恕,而臣忝玉堂時,以兩司處置一會之意,送言于前修撰趙重呂,則答以單子未下,若請牌招則當進云,及其召命之下,稱病不進,是自欺其心,又欺同僚,終未免欺君上也。一人三失,不可只罷,前修撰趙重呂,請命削去仕版。訓鍊都正,武臣堂上之極選也。都正成殼,黃口小兒,人物無形,請命遞差。答曰,依啓。
以掌隷院啓目,傳于趙廷虎曰,仁慶宮納基之款。腐爛
趙廷虎,以備邊司言啓曰啓辭措語全缺答曰,依啓。逃邊人隨捉隨送,俾無難處之端。
趙廷虎以備邊司言啓曰,南漢山城砲樓撤毁事,缺通事彼旣丁寧言之,此意不可不報知,若撥上傳送,則似爲傳通,速定一人急發送之,使之傳說,何如?傳曰,依啓。
巳時,白雲一道如氣,起自坤方,直指艮方,長可十餘丈,廣尺許,漸移乾方,良久乃滅。
有政。吏批,判書李景奭式暇,參判李景義服制,參議金世濂進,右副承旨趙廷虎進。
吏批,啓曰,判書李景奭式暇,參判李景義服制,小臣獨政未安,何以爲之?敢稟。傳曰,只出臺諫。
以金槃爲大司憲,閔應協爲司諫,尹得說爲持平,李壽仁爲正言,司藝單鄭。
兵批,判書李時白,參判李植,參議韓亨吉,本曹褒貶進,參知李省身進,右副承旨趙廷虎進。
以李顯英爲司直,南斗瞻爲副司直,金時蕃爲司果,李彬爲副司果,柳晉三爲司正。出燼餘
上在昌慶宮。停常參·經筵。
政院問安。傳曰,知道。今後勿爲問安。
趙廷虎啓曰,全羅右水使孫沁,慶尙左兵使李言惕,左水使金體乾,南兵使南銑,今己卯秋冬等褒貶啓本,限內未及封進,極爲非矣,請推考。傳曰,允。
趙廷虎啓曰,忠淸水使金述,全羅左水使李郭齊,今己卯等秋冬等褒貶,無一人居下,殊無嚴明殿最之意,請推考。傳曰,依啓。
持平尹得說啓曰,金宮人,以昏朝內人,廁迹於禁掖,已爲聖德之累,而其容接妖巫於本宮之事,旣出於罪人之招辭,則臣等之請,亦云末減,殿下何惜於一宮人,而有所持難乎?請亟命屛出,以淸宮闈。答曰,不允。
趙廷虎,以司饔院官員,以都提調意啓曰,今日京畿物膳中中宮殿生鮮,腐敗臭惡,人不敢近,以致闕供,莫重御供,如是怠慢,極爲駭愕,封進差使員,推考,何如?傳曰,允。
金榮祖,以司譯司掌務,以提調意啓曰,因黃海監司腐爛半行回啓內,招問司譯司掌務。餘腐爛專缺
趙廷虎,以備邊司言啓曰,今日之坐,本司堂上,無一人來參者,事極可駭。呈辭·受由及實病人員外,在京無故不參人員,竝推考,何如?傳曰,允。
以長川君黃縉掃墳呈辭,傳于趙廷虎曰,給由馬,澆奠床備給。
趙廷虎,以兵曹言啓曰,褒貶啓本中,塗擦處七串。
趙廷虎,以御營廳言啓曰,後運軍兵逢點實數一千一百十五名,而本月十六日合操後,東營及集春營,與先運軍替入之意,敢啓。傳曰,知道。
金榮祖,以戶曹言啓曰,今番勅使加留數日,頭目且多九人,禮單支供雜物用下之數,比前稍優。當爲各司會計,以用餘之數,別單書啓,而如鷄豚鮮等物,爲先區處,所受各官及各人等處,仍爲逢授,前頭雖無勅使之行,差官往來,似爲連續,以待後日之用,似爲便當。其中銀子所用,一萬二千七十八兩,而收布木所餘時存之數,五百十四同矣,敢啓。傳曰,依啓。
左承旨具鳳瑞疏曰,伏以,臣叨蒙國恩,贈及父祖,給暇焚黃,感恩罔極。況當玉候違豫之日,辭離輦轂,遠歸鄕里,回瞻魏闕,不但戀係。第念銀臺近密,職在出納,輪回入直,又不閑漫,此非在外人所可應帶,且臣上來之期,亦難屈指於旬日。伏乞聖明,遞臣職名,以便公私,不勝幸甚。踏啓以下。出燼餘
上在昌慶宮。停常參·經筵。
趙廷虎,以御營廳言啓曰,御營軍試才單子,傳曰,殺手何不爲試才耶?問啓事,傳敎矣。丙子以前,則射砲中年少者,若干名抄出,兼藝殺手矣,亂後則射手不才者,降砲專爲砲手,殺手廢而不置,故不爲試才之意,敢啓。傳曰,短兵接於戰,最切,今後各別敎誨。
傳于趙廷虎曰,瀋陽內卜馬□□爲入送,刷馬四匹立待。
趙廷虎,以備邊司言啓曰,東宮陪從員役,皆有定朔,輪回相替,而獨□□及講院等官,未有定朔,事涉不均。且聞館中所給之資,日漸減削,所食只是陳腐田米,其勢決難支堪,議者皆以爲不可無變通,而曾有姑徐之敎,故不敢仰請矣。近日彼中事勢如此,必須一體定朔,方有支過之望,惶恐敢稟。傳曰,依啓。
以備邊司宰臣以下相遞事草記,傳于趙廷虎曰,所謂一體定朔,幾朔耶?
趙廷虎,以兵曹言啓曰,當日私婢春伊稱名人,自通化門入來,差備門外擊錚,極爲駭愕,令攸司囚禁治罪,同門守門將申墇,常時不能禁斷雜人,至使女人闌入,其不職,甚矣,請推考。傳曰,依啓。
鄭廣敬啓曰,注書李行源,病不察任,調治間,請假注書差出,何如?傳曰,依啓。
假注書,△李·鄭始成。一望缺
趙廷虎,以兵曹言啓曰,裵天立稱名人,自金虎門入來,差備門外擊錚,極爲駭愕,令攸司囚禁治罪,同門守門將安中立,常時不能禁斷雜人,以致闌入,亦爲非矣,請推考。傳曰,依啓。
趙廷虎,以備邊司言啓曰,平安監司閔缺事,曾有入啓定奪,而適當此際,似難遞缺發間,姑爲仍任,何如?傳曰,允。
趙廷虎,以奉常寺官員,以都提調意啓曰,今秋冬等本寺郞廳褒貶等第時,僉正李銘立,參奉兪景熙,皆以弓箭色官,監造之物,麤而不精之故,居下封書,送于兵曹矣。啓聞中兪景熙,以上字書塡,殊無殿最嚴明之意,其不察,甚矣。當該堂上推考,原單子改付標以入之意,敢啓。傳曰,依啓。
司諫閔應協,持平尹得說,正言李壽仁啓,尙宮金氏,以昏朝用事之人,廁迹於禁掖之中,已非咸與維新之意,而容接妖巫之說,出於罪人之招,則干謀與否,雖不可知,而只擧其所著見者,亦足以遠之。屛黜之請,實是參酌愼重之道,而殿下不惟不卽允從,反下嚴旨,重加摧折,兩司諸臣,無一接迹於臺端,豈意幺麽一宮人之事,轉輾至於此,反爲聖德之疵累乎?亟賜一兪,以淸宮闈。答曰,不允。
吏曹參議金世濂疏曰,伏以,臣以宿病之旣重,久當喉舌之任,轉成沈痼,幾至顚仆,幸得旬日調治,庶望回蘇,不意備局有司之任,適當此時,事務煩劇,無異喉舌。餘腐爛全缺出燼餘
上在昌慶宮。停常參·經筵。
藥房都提調金瑬,提調南以雄,副提調鄭廣敬啓曰,卽今聖候,何如?諸症加減,水剌多少,比前,何如?敢此竝稟。答曰,幾盡差復,勿爲問安。
司諫閔應協,持平尹得說,正言李壽仁啓曰,尙宮金氏,以昏朝用事之人,廁迹禁掖之中,已非咸與維新之意,容接妖巫之說,又出於罪人之招,則干謀與否,雖不知,而只據其著見者,亦足以遠之。屛黜之請,實是參酌愼重之意,而殿下不惟不卽允從,反下嚴旨,重加摧折,兩司諸臣,無一接迹於臺端,豈意幺麽一宮人之事,轉輾至於此,反爲聖德之疵累乎?請亟賜一兪,以淸宮闈。答曰,不允。
以中殿掌務內官手本粘啓單子,傳于金榮祖曰,色郞廳亦爲推考。
趙廷虎,以內醫院官員,以提調意啓曰,因醫官伏聞上年臘劑中淸心元·龍腦元,味淡爲敎,臣等不勝瞿然之至。本院所用龍腦缺五六字絶無,只靠於釜山之貿,馥烈缺半行中國之産,恐或因此而缺半行今年則不得已本寺錢缺半行之意,惶恐敢啓。傳曰,知道。
趙廷虎,以禮曹言啓曰,藏氷時,例以曾經臺諫缺數字力去擇定矣,今番藏氷時,以掌樂院正柳碩,都廳差下,使之監蕫,何如?傳曰,依啓。
傳于趙廷虎曰,史官一員待命,騎馬三匹立之。
趙廷虎,以備邊司言啓曰,舟師調發,若不及期,則日後之慮甚可憂,三南船隻·格軍整頓,使本道監兵使巡歷檢飭,似不可已。以此意三道監司及水使處,刻期知委措辦,而本司郞廳下送,考其勤慢,以爲警責之地,何如?敢啓。傳曰,依啓。
刑曹判書李敬輿疏曰,伏以,臣頃將烏鳥私懇,冒瀆宸嚴,人意天從,獲蒙恩許,傳報老母,病裏驚感,寄臣盈尺之書,俱是攢祝之意,瞻天引領,計日俟命,光陰荏苒,歲律將改,而至願未遂,誤恩荐加,榮極微臣,望缺老母。今臣徒取一身寵榮,莫思少慰親心,區區切迫之忱,不盡於父母之前,是爲子欺親,事君無狀,天地間一罪人,持此安容,不得不觸冒萬死,更爲冒請,臣罪固大,臣情亦蹙。顧念臣遭遇昌辰,眷注彌降,十年經幄,致身此地,一毫非他,糜粉寧論?況臣早失□天,孑然無依,出入俯仰,惟恃聖明,又値艱憂,國勢罔極,豈欲暫違闕庭,自圖便計?第爲忠爲孝,理無輕重,事君事親,日有長短,臣母年迫八十,素多疾病,氣息如縷,在世幾日?便養之計,及今少失,則終天之慟,永結泉壤。臣念及此,欲言哽塞,遑遑汲汲,若將不及,耿耿此心,神明所臨。加以臣旅寓濱江,酷被水災,室如懸罄,菽水難繼,身爲人子,寧不心寒?人情到此,當復如何?缺數行夫循資論職,有司之常格,錫類行仁,聖人之大造,是以昔在祖宗朝,盧□□以冢宰,除金海府使,及至先朝,沈楫以刑曹判書,爲安邊府使,此皆爲養也。缺一行如臣無狀,雖不及古人,缺半行不必獨拘於官秩高下。伏乞聖慈,察其情恕其罪,別賜裁處缺半行文案具一張空紙,則匹夫匹婦,無不獲於乾坤覆幬之下矣,臣臨疏流涕,不知所達。踏啓字以下。
義州府尹黃一皓疏曰,伏以,臣頃者,私情罔極,妄投冒法之章,而聖恩如天,終始曲貸,臣誠惶恐感激,不知罪所。伏覩該曹文移,已照法防啓,而未蒙恩暇。噫,當此危疑之日,人臣分義,有死而已,豈敢以一分之私而更瀆天聽,自陷於大戮乎?顧念臣老母,今年七十餘歲,西日已迫,又以臣故而病日益甚,臣之母子情理,當復如何哉?臣之獨子無兄弟,而且無强近之親,可以護濟病母者,人所共知也。臣自聞母病之危苦,心神如狂如癡,臨事憒憒,觸處茫然,方寸亂矣,豈能得任重而理劇乎?誠恐不忠不孝,重辱聖朝之名器也。伏乞聖慈,特推孝理之盛典,亟遞臣本任,得令臣母子未死前相見,則臣死之日,猶生之年也。臣不勝泣血懇禱之至。踏啓字以下。出燼餘
上在昌慶宮。停常參·經筵。
有都目政事。吏批,判書李景奭進,參判李景義進,參議金世濂進,都承旨鄭廣敬進。
兵批,判書李時白進,參判李植進,參議韓亨吉進,參知李省身進。
吏批啓曰,今此都目政時,各岐仕滿,應爲遷轉者,相避時,已準朔未準朔,監察·禁府都事,久任人員竝擬,何如?傳曰,依啓。前後有功之人,亦爲詳察擬望。
兵批啓曰,五衛將牒呈內,朴惟明·權若,病勢甚重,廢食苦痛,旬月之內,差復無期云。入番重地,不可暫曠,請改差。傳曰,允。
趙廷虎,以弘文館言啓曰,本館入番之員,只是四人,而下番則只有修撰柳穎,無他替直之人,不得已以上番姑降事,事甚苟簡。且上下番闕員,請於今日都政,盡爲差出。傳曰,允。
鄭廣敬啓曰,臣取考該府捧承傳文書,則殊欠着實者多矣。西北人才,拔尤收用,及武臣之表表者,交差郞廳,意非偶然,往年若干人,首被此選,本土之人,咸懷感激,無不聳動,而近來無聞焉。躁進之弊,缺四五字階級之遷,自有定式,而或不缺半行如有卓異之才缺半行濫,則豈非未安,初入缺半行擧職,少而瘝曠者,實由於初入缺四五字至於守堞之輩,今方擇差缺半行官不能親自目見,〈聽〉人毁譽以爲取捨者,或有糠粃居前之歎,今當區區之懷,不敢不達。且自前苽滿守令,例於都目差出,目今事勢,不能如前缺四五字之際,及期抄發缺或致稽緩,缺一行稟旨施行。傳曰,依啓。承傳公事,使之着實矣。缺半行
都承旨鄭廣敬啓曰,自前苽滿守令差出當否,令該曹缺五六字事,啓下矣。臣等所慮,亦及於此,後日差出缺五六字請時任則不爲擧論矣,敢啓。傳曰,限農時竝爲仍任。
傳于吏批曰,箇滿守令,依下敎勿遞改。
吏批啓曰,限今年仍任守令之代,今當差出,而箇滿守令,限農時竝爲仍任事傳敎,故限今年仍任之代,亦不差出矣。且坡州牧使權睍,以災傷漏卜應罷,而勅使回還前仍任事,曾有傳敎,勅行已至,似當差出其代,而須本院先捧罷職承傳,然後方可差出,何以爲之?敢稟。濟州判官則異於陸地守令,故其箇滿交代差出之意,敢啓。傳曰,依啓。
吏批啓曰,大同察訪盧協,缺數字館,去官當次,故循例遷轉,除典籍矣。卽今兩西察訪之任甚重,不可輕遞,六品則已出,典籍遞差,仍任察訪,何如?傳曰,依啓。
吏批啓曰,幼學中有學有行,可以風厲者,久欲抄選,而非但聞見孤陋,未經啓稟,故未卽爲之矣。今當都目,表表可用者,依前例抄啓,何如?傳曰,依啓。
以兪省曾爲承旨,睦性善爲承旨,許檍爲司僕僉正,趙希進爲掌樂僉正,李泰□爲□□正,李時馣·李丕顯爲學錄,洪南立·李如穆爲缺韓亨吉爲刑曹參判,金昌立爲□□判官,李□□爲□□縣監,□□寧爲旌義縣監,李正□□□□□□□□□川縣監,丁彦珩爲楊口縣監,李明□□□□□基爲陰竹縣監,李□□□□□□□□□□□蔡榮復爲廣興主簿,趙善得爲造紙別提,李□□爲直講,洪纘緖爲兵曹佐郞,李克仁爲禮曹佐郞,李靖爲興海府使,□亨履爲監察,閔埏爲濟州判官,李俊男爲軍器僉正,金寅毫爲禁府都事,趙昌門爲堤川縣監,韓□良爲禮賓參奉,□□□□□□□洪起源爲司䆃直長,陳憲爲監察,□□□□□□□□□□□爲兵曹正郞,崔敬一爲工曹正郞,□□□□□□□□□李崇□爲工曹正郞,元海益爲銀溪察訪,金□□□□□縣監,閔希遠爲內資主簿,郭聖龜爲監察,李馣爲司圃別提,金始蕃爲弘文副修撰,李格爲監察,□□協爲大同察訪,金起溟爲典籍,兵批,以李屹爲知世浦萬戶,李汝男爲多慶浦萬戶,朴敬一爲朱溫萬戶,李浣爲訓鍊都正,金默爲忠壯衛將,李敬仁·沈閌爲五衛將,李涓爲魚游澗僉使,崔弘濟爲訓戎僉使,朴信吉爲美餞僉使,李薰爲防踏僉使,李得賢爲永宗萬戶,朴廷爲三陟僉使,許泂爲魚面萬戶,崔得男爲河山萬戶,朱景龍爲豐山萬戶,鄭志誠爲水口萬戶,孟□□爲新門召募將,權亨吉爲伐登萬戶,李來弘爲仉之浦權管,尹泰雲爲甲巖權管,李眞卿爲釜山浦僉使,元□□爲馬島萬戶,孫纘爲柒浦萬戶,南逈爲昆陽召募將,兪孝信爲南村召募將,表男爲從浦權管,金泰男爲□川權管,張彦誠爲甫老知權管,尹有仁爲馬逈海里權管,李成元爲廟坡權管,金基益爲乾者浦權管,宋榮胤爲晉州監牧官,李義一爲長鬐監牧官,黃敏聖爲蕃川召募將,權井吉爲同知中樞府事,金穡·崔挺海·韓國良·陳範爲武臣兼宣傳官,南斗□·徐□卨爲都摠都事,安□□兼宣傳官,□□□爲訓鍊主簿,具仁墍爲僉知,□□□·李嶰爲部將,李弘祐爲宣傳官,崔得英爲宣傳官,□□□·□□□·□□□爲武臣兼宣傳官。
備邊司慶尙監司狀啓粘目,□□□□傳于趙廷虎曰,水手增減之言,狀啓中亦有之耶?察啓事,傳敎矣。考其狀啓,則其中有水手經年缺半行之軍,雖不得人,似當變通缺半行似是增減之致也,敢啓。傳曰,此是缺半行今又回啓,似疊矣。
司諫閔應協,持平尹得說,正言李壽仁啓曰,尙宮金氏,以昏朝用〈事〉之人,廁迹禁掖之中,已非咸與維新之意,而容接妖巫之說。又出於罪人之招,則干謀與否,雖不可知,而只據其著見者,亦足以達之。屛黜之請,實是參酌愼重之論,而殿下不惟不卽允從,反下嚴旨,重加摧折,兩司諸臣,無一接迹於臺端,豈意幺麽一宮人之事,輾轉至於此,爲聖德之疵累乎?請亟賜一兪,以淸宮闈。答曰,不允。
司諫閔應協,正言李壽仁啓曰,國家用人之道,必先審察履歷,乃可備擬相當之職,非有過人之才,非常之功,不可超遷,而淸州牧使李憪,以蔭仕纔中品之人,遽授巨鎭,除目一下,物情驚駭,請命遞差,以杜驟陞之弊。金堤郡守洪義源,爲人庸劣,素乏剸劇之才,三南巨邑,決非所堪,請命遞差。答曰,依啓。
吏批啓曰,以玉堂啓辭,闕員盡爲差出事,命下矣。擬望之人乏少,時推相避及守令,竝擬,何如?傳曰,依啓。守令勿擬。
戶曹判書李溟疏曰,伏以,臣蒲柳之質,望秋先零,而犬馬之齒,又過七十,臣之早遘疾病,老益沈痼,勢所然也。所患風症,痰濕血虛之症,逐年增重,已到難救之域,形神都消,氣息奄奄,若不保朝夕,餘腐爛全缺答曰,省疏具悉卿懇。此時此任,不可輕遞,卿宜勿辭,調理察職。
同知中樞府事朴疏曰,伏以,臣自瀋陽還所之後,留在龍義之間,等待西報者,幾半月矣,□中變,望斷回轅,更無計出,寸寸前來,而舊病轉劇,新症添加,遍頭濃潰,衂血長流,右邊不仁,專未運動,精神昏憒,氣力澌盡,未入脩門,只待死日。聖恩如天,生死肉骨,再度遣醫,兼以藥物,感激欲生之恩,罔知措躬之地。扶曳還家,鍼藥無效,委頓枕席,不能運動,以致久稽復命,自速罪戾。不意昨者,又勤聖敎,下問政院,內藥之賜,特出分外,驚惶蹜踖,感淚無從。臣本以駑劣,陪從二年,罪積萬死,效蔑寸分,而不加罪誅,反蒙異數,臣實感激,不知死所。臣雖欲强疾詣闕,以待缺半行癃疾沈綿,頓無餘力,餘缺答曰,省疏具悉。卿其勿爲待罪,安心調理。出燼餘
上在昌慶宮。停常參·經筵。
自昧爽至巳時,沈霧。夜四五更,月暈。
鄭廣敬啓曰,東西班病呈辭各一員,已爲捧入矣,卽今刑曹判書李敬輿,病親呈辭,親自來呈,宰臣呈辭,故不得已捧入之意,敢啓。傳曰,知道。
金堉啓曰,右副承旨金集,時在忠淸道連山地,請斯速上來事,下諭。傳曰,依啓。
吏批啓曰,以幼學抄選單子,傳曰,許穆頃歲停擧云耶事,下敎矣。臣等未知許穆之何狀,而竊嘗以抄選爲重,頗加聞見,自南來者,皆稱其篤學有才,無他過失,故相議抄啓。今承下敎,而亦未覺察尋問,則郞官中或有依希記得者,往年似聞有停擧之事,而亦未詳悉云矣,敢啓。傳曰,知道。
金堉,以備邊司言啓曰,坡州以殘敗無形邑,在於西路之邊,人皆厭避,莫有盡心職事者,而前牧使權睍,收拾灰燼,撫恤遺民,不煩民力,不費官財,而半年之內,官家器具,幾盡措備,儼然成一完全之邑,累經勅使,民不知苦,如此之人,誠可難得,頃以災傷漏卜,當爲罷職,而限勅使回還前仍任矣,畢境見罷,而顯其擧職之效,則以功贖罪,亦或一道,朝廷用人之道,恐不當如是,請前牧使權睍,破格仍任宜當,敢啓。傳曰,仍任未妥矣。
金堉,以兵批言啓曰,良女□合稱名人,自通化門入來,差備門外擊錚,極爲駭愕,令攸司囚禁治罪,同門守門將金漬,當時不能禁斷,致使女人闌入,其不職非矣,請從重推考。傳曰,依啓。
金堉啓曰,迎祥春帖子,例於十日前製進,而今年因傳敎停止,此實平時文具,勿爲缺半行祝上之詞,廢閣亦極未安,何以爲之?敢稟。傳曰,勿爲。
以幼學抄選單子,傳于吏批曰。缺
以義州府尹別單,傳于金堉曰,觀此單子,正月朔所封物膳,幾至二十駄,何其不思民弊,至此之甚也?其所爲殊極不正,閔聖徽姑先推考。
金堉,以工曹言啓曰,碑閣所官員馳報內,碑閣今月十九日豎柱,二十日已爲上樑云,右意,敢啓。傳曰,知道。
金堉,以備邊司言啓曰,以本司宰臣及講院官員定朔事草記。答曰,依啓。
傳曰,所謂一體定朔,幾朔耶事,傳敎矣。漢學課官·講院書吏·內局書員·都監軍牢·司僕理馬等,或十朔或六朔爲限,而宰臣·講院等官定朔事,啓稟時措語未詳,致勤下問,不勝惶恐之至。宰臣·講院官員,亦以十朔定限,宜當,且翊衛司·宣傳官·大君師傅·醫官等,亦一體施行,何如?傳曰,依啓。其朔數,以周年爲限,可也。
金堉,以尙衣院官員,以提調意啓曰,本院所儲白絲,盡爲用下,前頭如有織造之事,非但實爲可慮,種種需用如衣襨及靴鞋等處,亦皆用絲,絲雖微物,所用則切,臨時貿用,每致價重,方爲聞見,以爲預儲之計。今有市人等願納貼絲六七十斤,若不及今許納,致令歸於私曹,則日後貿得尤難。今此白絲,不可不貿儲,而價木之數,似爲不少,自本院難以盡辦,一半則以本院奴婢身貢,準數出給,一半則使戶曹給價以貿,使莫重御用之物,不至匱乏之意,惶恐敢啓。傳曰,依啓。
傳于金堉曰,昨今日政事。腐爛全缺
有政。吏批,判書李景奭進,參判李景義進,參議金世濂進。都承旨鄭廣敬進,以李克善爲歸厚別提,崔攸之爲宗廟直長,權勛爲坡州牧使,李重行爲義禁府都事,蔡榮復爲司憲府監察,尹履之爲同知義禁府事,姜碩期爲同經筵,□□□□趙潝爲戶曹佐郞,柳大華爲刑曹參議,沈詻爲同知經筵,朴挺男爲軍器判官,田腴爲靑丹察訪,柳仁聲爲昌樂察訪,沈棇爲茂長縣監,沈世鐸爲禮曹佐郞,李□□□□□□錫胤爲宗廟令,權審中爲戶曹正郞,洪□文爲寧遠郡守,安時賢爲金堤郡守,柳爲掌令,崔興男爲長興主簿,兪櫄爲造紙別提,李耆賢爲掌苑別提,李庭芳爲禁府都事,金震〈爲〉海州繕工直長,朴守素爲繕工監役,元近爲司宰參奉,李昌炫爲恭陵參奉,許舒爲章陵參奉,贈領議政李貴諡曰忠定公,金守宗爲戶曹佐郞,李志安爲金井察訪,申祖禹爲景陽察訪,徐相民爲內贍直長,□□榮爲內資奉事,朴繼男爲活人別提,李顯英爲大司憲,成以性爲陜川縣監,洪爲司宰主簿,李泰彦爲內資主簿,李貫武爲東部主簿,金養誠爲刑曹佐郞,□益淸爲典籍,許啓爲京畿監司,具浚源爲繕工假監役,□景霖爲工曹佐郞,林爲修撰,朴安行爲漢城庶尹,□敬立爲西部參奉,李時楳爲副應敎,宋錫胤爲典籤,李敬輿爲大司成,朴長遠爲奉敎,李文柱爲禁府都事,軍器主〈簿〉李震明,引儀金德世相換,沈光洙爲召村察訪,李慶全爲刑曹判書,李元瑞爲司饔奉事,權致中爲重林察訪,郭之欽爲宗廟奉事,李祉遐爲義盈庫直長,成就□爲罒山監役,李□爲獻陵參奉,□景善爲長興庫直長,柳尙□□□□成以學爲尙瑞直長,金集·李浣爲承旨,□□□□□□□李東□爲光陵參奉,沈碩槃爲□□□□□□□泰培爲繕工監役,柳昌益□□□□□□□□爲淸州牧使。
兵批,判書李時白進,參判李植進,參議韓亨吉進。參知李省身進,右承旨趙廷虎進,以金以福爲吾乂萬戶,以申景禋〈爲〉訓鍊都正,鄭之屛爲宣傳官,李時益爲守門將,李涵爲守門將,姜文明爲□□□金壽賢·金槃爲上護軍,具鳳瑞爲大護軍,□□□□□吳端·洪霙·趙□爲司直,李行遠爲司果,□□李德洙爲護軍,許啓爲兼京畿水軍節度使。
金堉啓曰,臺諫出去,請出留門標信。傳曰,知道。
同副承旨兪省曾疏曰,伏以,臣空疎愚劣,最居人下,少無涓埃之報,只積逋慢之罪,而聖德含容,不惟不棄,曾未數月,恩命荐至,銘心鐫骨,感淚自零。臣素患血病,一生爲祟,方在盛年,元氣薾然,仍之百邪侵尋,轉輾沈痼,皮行肉走,爲衆所憐者,非朝夕矣。臣於平昔,累忝近待,當其疾作,遽至顚仆,終年調攝之功,例於一朝敗盡,故陳情冒瀆,每許調理,聖明下澈,雖曰寬恕□□供職,若涉取便,如臣微末,何敢少安於心乎?幸蒙恩貸,得延今日,年近七十,病纏骨髓,或因勞動,所患輒劇,僵臥如尸,久服藥餌,安靜調理,收召精神,復起爲人,故親舊知臣者,以爲此人此病,萬無供劇之理,其不知者,以爲向雖委頓,今已調治,猶可以供劇。臣之情事,不可一一向人說,況於天聽之高,至尊之嚴乎?今日大政,循例備擬,至受天點之下,狗馬賤疾,雖不足爲聖意之槪,而臣之惶恐狼狽,至此益甚,其情可謂慼矣。臣前月叨本職時,同僚目覩其實狀,使之調治於直房。餘腐爛全缺踏啓字以下。
金槃疏曰,伏以,臣痼疾在身,而當此艱危之日,不敢言病,黽勉隨行而顚仆者數矣。頃忝玉堂時,疾勢添重,不得起身出戶,召牌再臨,皆不得赴命,揆諸分義,自知罪重,伏枕惶懼,祗俟鈇鉞之誅矣,舊愆未滌,新命又下,此夢寐之所不至也。才望之不稱,固不可恤,第臣之所患,近來轉劇,熱勢如火,呼吸還促,咳嗽達夜,食飮不下,浮氣甚高,奄奄待盡,決無出謝供職之望,冒呈辭單,乞遞至三,實出於不得已也。伏承加由之恩,此實曠絶之異數,深增感激,罔知攸措。臣雖欲力疾驅馳,以報涓埃,而其奈病勢之朝夕將盡何?伏乞天地父母,特許鐫免臣職,使之專意調治,以延垂絶之命,公私幸甚。踏啓字以下。
右承旨睦性善疏曰,伏以,臣於前月念間,下部毒腫大發,幾至死境,其時除授本職,冒昧陳章,得蒙恩遞,百般鍼藥,僅得生路,而又於今月旬間,其傍大腫疊發,比前尤重,七晝夜刺痛益急,廣詢醫者,則皆以爲醫書所謂跨馬腫也。其症極危,試以大鍼裂破,則濃血淋漓,缺半行痛迫之情,何敢盡達於至尊之前哉?症勢如此,死亡無日,而夢寐之外,新命又下,數月之內,異數稠疊,臣非木石,寧不知感?缺一行以卽今症勢觀之,似免死亡,而完膚行步,決非時月可期,臣之情勢,寧不悶迫?伏乞聖慈,曲加矜憫,特許遞改,以便公私,不勝幸甚。踏啓字。出燼餘
上在昌慶宮。停常參·經筵。
下直,溫陽郡守朴筳。
自昧爽至辰時,沈霧。巳時,日暈左珥。午時,一道如氣,起自坤方,直指東方,長七八尺許,廣尺餘,良久乃滅。
藥房都提調金瑬,提調南以雄,副提調鄭廣敬啓曰,前承幾盡差復之敎,臣民之慶,何可勝喩?伏未審數日來,聖候,何如?諸症加減,水剌多少,比前,何如?病加少愈,古人所戒,將息之難,必有甚於治療,臣等憂慮之念,無所不及,敢此啓稟。答曰,知道。症勢已差復矣。
金堉,以都摠府言啓曰,都摠管趙昌遠,宗廟臘享大祭獻官隷儀,進去晝仕,請出標信。傳曰,知道。
金堉,以都摠府言啓曰,副摠管黃緝,會□軍事,除標信,內兵曹進去之意,敢啓。傳曰,知道。
金堉,以兵曹言啓曰,瀋陽陪從人員,以周年定限相遞,而宣傳官朴泂之往,今已十五朔,其代以宣傳官崔有漢,擇定遞代,何如?傳曰,依啓。
金堉,以兵曹言啓曰,當日私奴善超稱名人,自金虎門入來,差備門外擊錚,極爲駭愕,令攸司囚禁治罪,同門守門將□涉,常時不能禁斷雜人,以致闌入,亦爲非矣,請推考。傳曰,依啓。
金堉,以弘文館言啓曰,新除授修撰林,時在忠淸道結城地,經筵重地,番次甚緊,斯速上來事,下諭,何如?傳曰,依啓。
金堉,以兵曹言啓曰,宣傳官崔有漢,以朴泂遞代,將入往瀋陽,依他人例,十日治裝給暇,何如?傳曰,依啓。
右參贊姜碩期箚曰,伏以,臣於昨日,伏奉敎旨,以臣爲同知經筵者,臣仰戴恩眷,不覺感淚之橫墜也。臣重得風病,癃廢已久,死亡將迫,虛帶職名,極爲未安。況玆新命,又出意外,情勢悶迫,罔知攸處。臣今病勢日劇,坐臥行步,輒必須人,倘遇開筵,其何以趨進於殿陛之間乎?政府莫重之任,亦非微臣所可堪承,斷不可仍循苟冒,徒貽譏謗。伏乞聖慈,曲加憐察,臣本職及新授知經筵事,竝賜鐫改,以安愚分,千萬幸甚。答曰,省箚具悉。卿宜勿辭,調理行公。
戶曹判書李溟疏曰,伏以,臣疾病沈綿,死亡無日,以呈辭疏,干瀆宸嚴,天聽不回,反下溫批,感激兢惶,理宜中止,而臣之情事蹙迫,有不獲自已者,日事叫呼,冀垂憐察。臣本庸駑,謬膺是選,待罪二年,三過勅行,擧職之能,欲責乎臣,而不欲言病,而素志苟非,今日筋力已盡,寧有飾辭虛讓,以負聖恩之理?見臣之疾,則已至十分地頭,顧臣之職,則不可一日曠務,狼狽憂悶,罔知攸處。伏乞聖慈,特許遞免,俾保殘喘,公私幸甚。答曰,省疏具悉至懇。予意已諭,卿勿固辭。
同副承旨李浣疏曰,伏以,設官分職,各有其宜,小不可以適大,大不可以使小,不量人器,虛授而冒玷,則不但物議嗤點,官方壞亂,此自古帝王之所以必謹其人而授其職,無匪據冒濫之患也。臣本無似,弱年失學,發身以武科,特蒙國家洪造,臨縣莅郵,超遷閫鉞之任,常懷過福之憂,少無涓埃之報,臣之辜負國恩,固已久矣。加以承宣謬命,忽及於千萬夢寐之外,臣誠兢惶隕越,如負大罪,直欲登山赴水而不可得也。半丈腐爛臣於頃日自外入來,黽勉出肅,略陳危懇,辭未上達,召牌遽至,百爾思量,愧恧俱深,竟未趨赴恩命,微臣情地,聖明亦可燭矣。伏惟聖慈,天地父母,特察微臣悶迫危懍之情,鐫臣職名,俾安愚分,使之乘一障而撫士卒,使之執桴鼓而側戎馬,責賤臣絲毫之報,公私幸甚。答曰,省疏具悉。爾其勿辭察職。出燼餘
上在昌慶宮。停常參·經筵。
金堉,以訓鍊都監言啓曰,前都事李文雄,都監郞廳,已爲啓下,而時無職名,依例付軍職,冠帶常仕,何如?傳曰,依啓。
金堉,以兵曹言啓曰,判書李時白呈辭受由,參判李植服制,參知李省身差祭入齋,只有參議韓亨吉,今方入直,而兩日參政,坐於冷地,重患痢疾,症勢極苦,卽無替直之員,假參知差出,何如?傳曰,依啓。
李浣,以漢城府言啓曰,目今冬日溫暖,有若春煦,氷不堅凝,氷庫所納之氷,長廣則有餘,而氷厚則不過二寸許,不及於平時三寸之規,若無備于三寸,則無一丈可捧,極爲悶慮。莫重氷役,勢難以此停止,不得已仍爲捧藏之意,惶恐敢啓。傳曰,江氷厚薄,遣郞廳看審後處置。
司諫閔應協啓曰,孤城當日之事,尙忍言哉?春宮陪從之臣,負國忘君,私便身圖者,難以一二計,姑據其□近者而言之,則宗廟直長崔攸之,乃其時翊衛司之官,忿然作色,揚言于政院衆會中曰,吾與老父母,同入此城,不遑將避,吾則決不可□□仍爲遞免。噫,陪從諸臣中,宰臣朴潢,宮官李命雄·李時楷,皆有老母,年垂八十,鄭雷卿有偏母,徐擇履有老父,俱不聞其死生,不顧私恩,甘心羈靮之勞,乃是職分之事也。攸之之父母,則在城中無恙,其與不知死生之人,不可同日而言也。若謂之親老衰耄,則宰臣南以雄,年旣老矣,且有老親,而亦不以親老辭焉。攸之乃敢肆然作色,期於必免,春坊·政院之臣,莫不驚心痛骨,而尙齒衣冠之列,擇拜寢郞之任,何以懲忘君負國之徒乎?請命削去仕版。戚畹銓郞,非盛世之美事,頃日之政,戚里三人,亦擬淸望,瞻聆所及,莫不駭異。請銓曹堂上推考,當該郞廳罷職,以責其不能愼簡之罪。臨陂縣令李得養,貪虐無比,見棄於人久矣。尋常百執事之除拜,尙多人言,況字牧之任,豈可畀於此人之手乎?請命罷職不敍。答曰,李得養遞差,吏曹堂上·郞廳推罷事,不允。
金堉啓曰,李得養遞差事,命下矣。臺諫方以罷職不敍論啓遞差承傳,不得捧入之意,敢啓。傳曰,知道。
禮曹判書李德泂箚曰,伏以,臣衰老轉甚,又於去十月望,得臂痛,鍼灸調治,已經累朔,而氣血已耗,久不見效,少觸風冷,症勢尤劇,臣以例兼備局提調,頃緣病劇,不得參坐累矣。臣實惶悚,臣素乏才能,惟以奉公爲務,至此老病,自至逋慢,病勢差愈,不能豫料。當此多事之日,不可瘝曠,臣本職,亟賜遞改,以便公私,不勝幸甚。答曰,省箚具悉。卿其勿辭行公。出燼餘
上在昌慶宮。停常參·經筵。
巳時,日暈。午時,日暈,白雲一道如氣,起自西,方直指艮方,長十餘尺,廣尺許,漸移東方,良久乃滅。未時,日暈。夜四五更,月暈。
鄭廣敬,以吏曹言啓曰,軍器寺主簿李震明,引儀申彦福,已滿三十朔,故都目政,依法遷官,而下吏誤傳,乃以金世懸入,至於下批,極爲駭愕。當該色吏,令該曹從重治罪,申彦福,後日政,改下批之意,敢啓。傳曰,依啓。
傳于李浣曰,柑子六百箇,柚子二百箇,石榴二百箇,依前例黃衣單書入。
以□□等砲樓毁撤事狀啓,傳于李浣曰,何以如此庸劣之人定送耶?
以謝恩副使書狀,傳于李浣曰,藥醫及鍼醫下送。
李浣,以內醫院官員,以都提調意啓〈曰〉,領議政崔鳴吉處,內醫及鍼醫下送事,命下矣。內醫缺在諸醫中,擇其翹楚者下送,而鍼醫皆受由下去,獨尹後益在京,而方患癘疫云。不得已以外用鍼醫,各別擇定,急急下送,何如?傳曰,依啓。藥醫,使鄭柟壽,仍留看救便當矣。
夜一更二更,有霧氣。五更,白雲一道如氣,自坤方直指艮方,長十餘尺,廣尺許,良久乃滅,有霧氣。出燼餘
上在昌慶宮。停常參·經筵。
成宗大王忌辰。
辰時,日暈,有霧氣。巳時,日暈右珥。午未時,日暈兩珥。申時,日暈左珥。夜二更,流星出天苑星下,入南方天際,狀如鉢,尾長三四尺許色赤。
金堉啓曰,領相處,令鄭柟壽仍留看護,上敎極爲允當,令內局急急撥上行會,鍼醫則自外司差定催送,宜當矣。但以副使狀啓觀之,則似是中風,而邊上藥物難得,相當之材,以此爲慮,敢稟。傳曰,依啓。藥材亦令急速下送。
藥房都提調金瑬,提調南以雄,副提調鄭廣敬啓曰,伏未審卽今聖候,何如?自承漸向差復之敎,亦已累日矣。近來諸症之差減,其無大異於前者乎?敢此竝稟。答曰,旣已差復,勿爲問安。
金堉,以漢城府言啓曰,因本府啓辭,伏承江氷厚薄,遣郞廳看審後處置之敎,卽令參軍韓振夏往審,則露梁以下至西江,則氷凝不厚,皆不滿三寸,惟西氷庫前,水勢最緩,纔滿三寸云。沿江諸民,取其便利,不爲遠伐,皆取於氷庫前江之故,昨日所見,皆不滿三寸,不得已敢啓矣。御供莫重之事,民力有不可計,今後勿論遠近,皆浮取於西氷庫前江以納之意,敢啓。傳曰,知道。
李浣,以內醫院官員,以都提調意啓曰,方今在京鍼醫中術業,無愈於尹後益者,而聞方患癘疫,故不得已以外司鍼醫擇送事,入啓蒙允矣。卽聞其病已差,送人招來,則元非癘疫,而所患之疾,旣已差復,猶可遠行云。此人入送之意,敢啓。傳曰,依啓。
李浣,以司譯院官員,以提調意啓曰,以伴送使砲樓撤毁事,入啓,傳曰,何以如此迷劣之人定送耶?傳敎矣。當初因備局公事,南漢山城撤毁後,趁勅行未渡江之前,伶俐譯官一人,騎撥馬下送,使之傳通事啓下矣。所傳之語,多有指授之處,只就本草上通事被選中,累經公幹之人康元吉抄送矣,今承下敎,不勝惶恐,敢啓。傳曰,知道。如是苟充以送,事甚不當矣。出燼餘
上在昌慶宮。停常參·經筵。
下直,海美縣監李三俊,□島萬戶元夢祥。
鄭廣敬啓曰,今番都目除授守令等,當爲署經發送,而大司諫全湜,正言沈卿世,在外未上來,獻納鄭泰齊呈辭,正言李壽仁陳疏,只有司諫閔應協,因位不齊,不得開坐云。李壽仁代,以在京無故人,當日爲政差出,使之速爲署經,何如?傳曰,依啓。
鄭廣敬啓曰,當日正朝望闕禮爲之事,禮曹入啓,判下矣。自上方在靜攝之中,當此嚴寒,勢難行禮,當令勿爲,何如?傳曰,依啓。
鄭廣敬啓曰,事變假注書李梓妻父李安訥身死,服制已行四日,出仕,何如?傳曰,允。
以南陽君洪〈振〉道掃墳呈辭,傳于鄭廣敬曰,給由澆床備給。右廷虎趙廷虎親病呈辭,傳于鄭廣敬曰,還出給。
金堉,以漢城府言啓曰,右副承旨金堉啓曰,臣承命馳往典獄署,點閱囚人,其中次知之類,罪犯最輕者,因傳敎卽爲放送,罪名雖重而情有可恕者,竝爲詳稟,令該曹速爲處決,以體聖上恤囚好生之德,何如?御營廳軍官宋克禮·申儼,庫直羅守男等,丙子之亂,本廳物貨,眼同埋置,淸兵滿城,盡爲偸去。事定之後,軍官·庫直,竝爲嚴囚,庫直旋卽放釋,而獨軍官兩人被囚,夏間審理時,自上特爲保放,今又還囚,此實冤痛,依庫直例分揀,似當。傳曰,依啓事,傳敎矣。本府若干徵債之類,情涉冤痛,臣等非不欲放送,而本廳一向催捧,玆不敢擅便矣。今承欽恤之敎,似當放送,而其間曲折,非本府所詳,令御營廳分揀處置,何如?傳曰,依啓。
金堉,以兵曹言啓曰,去夜通夾門,傳漏軍士,徑先擊錚,以致人定先打,禁漏官員來報,故捉致軍士推問,則乃善山正兵韓春代立京居私奴論福,無辭就招,如此代立之類,其數甚多,雖未能一一摘發,而若不隨現重治,則無以徵戢,私奴論福,令攸司囚禁,而韓春竝爲依法科罪,何如?傳曰,允。
金堉,以備邊司言啓曰,以伴送使等砲樓毁撤事狀啓,傳曰,何以如此迷劣之人定送事,傳敎矣。當初譯官各別擇送之意,至於入啓,分付該院,而今此康元吉,爲人甚迷,語言不明云,該院所爲,極爲駭愕。其不謹致念,廢閣不行之罪,不可不懲,其掌務官,從重科罪,宜當,敢啓。傳曰,允。
鄭廣敬,以弘文館言啓曰,本館見存六員之中,應敎李時楷,上疏辭職,副應敎李時楳,子息成昏事,受由出去,修撰林在外,副修撰金時蕃呈辭,只有副校理李曼,修撰柳穎,入直累日矣。柳穎適得寒疾,方苦痛而他無替直之員,請於今政,上下番闕員,以在京無故人差出,牌招入直。傳曰,依啓。
傳于金堉曰,瀋陽內卜入送,騎馬六匹立之。
金堉啓曰,知中樞府事金時讓病勢,今則何如云耶事,傳敎矣。近來則未知如何,而金堉頃在本道,時至忠州相見,精神言語,與前無異,而但全廢視物,對食則令子弟在其傍,指食物所在處,而後探取而食之,看來不勝悶然矣,敢啓。傳曰,京中如有一家之人則問啓。
以李滌致祭祭文,傳于李浣曰,未妥處,改之。
掌令朴安悌,持平尹得說啓曰,金海府使李靖,曾於丙子之變,投附賊壘之說,傳播於薦紳之間,其時漏網,幸保首領,尙在衣冠之列,又爲臨民之任,除目一下,物情駭然。請命削去仕版。答曰,遞差。
金堉啓曰,京畿水使金大乾·□□□·崔亨立,燒火戰船,改立間姑爲仍任事,傳敎矣。戰船燒火,在於前年□月,則二年將盡,尙不改造,極爲駭愕,而不爲請罪,敢請仍任,事極無據。請水使金大乾,推考,崔亨立,令該曹依律定罪。傳曰,依啓。崔亨立,令該曹察啓。
金堉啓曰,金海府使李靖遞差事,命下矣。臺諫方以削去仕版論啓,遞差承傳,不得捧入之意,敢啓。傳曰,知道。
李浣啓曰,右議政箚子批答,政府無郞廳,遣史官傳諭之意,敢啓。傳曰,知道。
金堉啓曰,臨陂縣令李得養,金海府使李靖,旣已遞差,而臺諫未停啓前,不得捧承傳,而非但遠地守令,適有政事,遞差承傳,先爲捧入之意,敢啓。傳曰,知道。
吏批,判書李景奭受由,參判李景義被論,參議金世濂進,都承旨鄭廣敬進。
吏批啓曰,判書李景奭,受由,參判李景義,方在推論中,小臣獨政未安,何以爲之?敢稟。傳曰,仍爲之。
以沈澤爲正言,朴潢爲大司憲,柳穎爲校理,李敏敍爲全州判官,成就聖爲臨陂縣令,金俊爲金海府使,趙錫胤爲校理,趙啓遠爲修撰,□□□爲兵曹正郞,軍器主簿李震一,引儀申元福相換。
兵批,判書李時白呈辭,參判李植病,參議韓亨吉呈辭,參知李省身進,右副承旨金堉進。以李顯英爲護軍,兪省曾爲司直,睦性善爲副司直,金是顔·李文彬爲司果。
知中樞府事李景稷疏曰,伏以,臣狼狽悶迫之情,不得不哀籲於天地父母,伏願聖慈,哀憐而垂察焉。臣才質凡庸,最出人下,備局重任,少不近似,而前後忝叨,非一非再,臣猶自愧,人謂斯何?然尙能筋力之未甚衰也,雖無絲毫之裨補,猶能奔走而服事。臣誠不幸,自丁丑年,偶得一疾,轉成痼疾,手足痿痺,語音不明,前忘後失,至於大小便,或不能收斂,雖未及入地,亦一行屍而走肉也。病狀如此,將於何而盡其爲國之微誠乎?且有他提調焉,又有郞寮焉,臣不得已扶曳察任,終日憊頹,酬應困劣之狀,人所共知也。方當盛暑,如此劇務,亦不敢辭,顧此備局,雖曰責重,而如臣無狀,只自隨行,逐隊進退而已。向日李植之以多說斥臣者,亦以此也,而亦不以爲意。第自遇寒以來,手足之不仁尤重,兩手十指,互相拳曲,以手伸指,然〈後〉方可屈伸,兩手指間,有如挾物,麻木太甚,不得屈伸,足掌遍浮,緊歇無常,行步走趨,蹇澁顚躓,有時心神昏瞀,如坐烟霧中,昏昏然都不省事,合眼心定,忽然如夢之覺,病根之沈痼如此,而尙能驅策而供職乎?只願速死而不可得也。伏願聖明,察臣悶迫之情,察臣狼狽之狀,臣本職及兼帶備局掌樂院提調,亟命鐫免,以安愚分,不勝幸甚。答曰,省疏具悉卿懇。卿宜勿辭,調理察職。
應敎李時楷疏曰,伏以,臣湔劣庸陋,最居百僚之下,出身以來,濫叨榮寵,溢踰涯分,前後所歷,俱是匪據,至於經幄論思之地,又非人人之所可冒,心懷憂悶,始則兢惕,若隕于淵,逮乎累除拜也。非但傍人觀之爲尋常,臣不以爲駭,若固有之,包羞冥行,八年于玆,徒費廩粟,絲毫蔑效,罪戾山積。卽今形勢,大有所惶悶不堪者,玉署之官,雖無相避之規,前此或有父子同席者,或有兄弟聯位者,未有如臣今日之未安者也。臣於旬日前,適會承乏,擢授本職,已覺不似,而纔過數日,臣弟時楳,又陞副應敎,兄弟一時,俱玷二壁,此誠稀遇之榮光,曠世之異數也。旣猥且濫,招人疵點,撫躬環顧,惟災是慮,滿損之憂,古人深戒,衰門得盛,非喜非幸。自見除目之後,有若呑鉤嚥刺,累投辭單,終阻政院,不得不冒死籲呼於天地父母。伏乞聖慈,憐臣憂畏之悃,察臣切急之懇,特賜鐫免,俾安私分,公私幸甚。答曰,省疏具悉。爾其勿辭察職。
戶曹判書李溟疏曰,伏以,臣病伏床席,症勢沈重,血誠呼籲,未能格天,臣誠窮蹙,罔知所處,臣年迫日索,惟恐涓埃之未報,苟有驅策之可望者,雖赴蹈湯火而不避,況以榮爲辭乎?此臣意慮之不能及也。臣本凍獄經冬,轉成痼疾,仰瀆天聽,非止一再,輒蒙恩暇,保有今日,無非洪造之盛德,而今則氣血俱衰,漸至難堪之域,骨節之酸痛者,已成枯木,行步之蹣跚者,已作蹇病,終日對案,食無過數匙,達夜倚壁,目不能交睫,轉輾昏憊,只待鍾鳴漏盡,以此病狀,豈可以立於朝端,以供劇務乎?臣甚悶迫,如是瀆撓,實涉猥濫之罪,而若不自列,終致僨事,則臣罪尤大矣。故玆敢哀籲於天日之下,臣之情事,其亦慼矣。伏乞聖慈,察臣危懇,憐臣哀鳴,特許遞免,俾延殘喘,千萬幸甚。答曰,省疏具悉卿懇。卿其勿辭,調理察職。
兵曹參判李植疏曰,伏以,臣賤疾方苦,劇務又當連日入直,諸症尤劇,右脅結塊之痛,外連肩背,牽引如割,此是童年所患,今復發作,決無差愈之望。伏承政事之召命,而實不能出門上鞍,偃然跧伏,罪當萬殞。伏願聖明,特遞臣本職及備邊司堂上,以便公私,不勝幸甚,當此國憂罔極之日,朝臣又多老病,疏單相繼,臣誠未安,不無呈辭,直待顚斃而已。今則頓無生意,坐違召命,不得不自陳乞免,仰思俯省,不任痛悒潸涕之至。傳曰,只遞本職。
右議政沈悅箚曰,伏以,臣數日來,重得感冒之症,頭顱疼痛,胸膈牽引,痰喘極盛,夜不能寐,坐而達朝,癃廢之質,益加綿綴,然而遇寒所致,似不足深慮,而惟此眼昏之症,最爲悶迫,蓋得此疾,于今十二年,每將難醫之狀,上瀆天聽,亦不知幾度矣。病根雖深,猶不至加重,今年夏秋以來則雖不遠視,猶能近視,自十月以後,目睛刺痛,幾至數朔,自是以後,昏瞀益甚,如在雲霧中,咫尺之間,不辨物色,在座之人,不知誰某,聽其音聲,始爲認得,數行短牘,辭說不多者,或可領會,而至於曲折浩多,文字煩亂,則雖使人再三讀過,輒卽前忘後失,此何等重任,而如臣兩視失明者所可堪任哉?雖在平泰之世,猶甚不可,況此危急存亡之日乎?臣之此疾,衆目之所共睹,臣之所言,若有一毫虛張,則治臣之罪,以警百僚,如其不然,則亟賜遞免,改卜賢德,不勝幸甚。餘缺答曰,省箚具悉至懇。卿其勿辭,安心調理。仍傳曰,遣內醫看病。
夜五更,火星入房第一星下,流星出軒轘星下,入軫星上,狀如拳,尾長五六尺許。出燼餘
上在昌慶宮。停常參·經筵。
以備邊司黃海監司狀啓粘目,傳于金世濂曰,江·咸兩道收布,何處輸納行會耶?
傳于金世濂曰,史官二員待命,騎馬六匹立之。
金堉啓曰,金時讓病患,京中有一家之人,則問啓事,傳敎矣,司諫閔應協之子,卽時讓之女壻也。問于應協,則其子出往遠地,他無一家之人云。此外更無可聞處矣,敢啓。傳曰,知道。
金堉,以備邊司言啓曰,以黃海監司狀啓粘目。傳曰,江·咸兩道收布,何處輸納行會耶事,傳敎矣。當初江·咸兩道行會中,正月晦間,直送于□□,分付矣,元無公事還入之意,敢啓。傳曰,知道。
金堉,以都摠府言啓曰,副摠管吳竣,身病極重,不能出仕,旬月之間,差復無期,宿衛重地,不可久曠,改差,何如?傳曰,依啓。
知事李景稷上疏。傳曰,下該曹。
答兵批判書李時白箚曰,省箚具悉至懇,卿其勿爲固辭,從速察職。原箚疏竝見下
趙廷虎,以備邊司言啓曰,勅行旣已渡江,前日所撰申文,別差宣傳官齎持,明日發送之意,敢啓。傳曰,知道。
趙廷虎,以御營廳言啓曰,漢城府啓曰,右副承旨金堉啓曰,臣承命馳往典獄署,點閱囚人,其中次知之類,罪犯最輕者,因傳敎卽爲放送,罪名雖重而情有可恕者,竝爲詳稟,令該曹速爲處決,以體聖上恤囚好生之德,何如?御營廳軍官宋克禮·申儼及庫直羅守男等,丙子之變,本廳物貨,眼同埋置,淸兵滿城,盡爲偸去,事定之後,軍官·庫直,竝爲嚴囚,庫直旋卽放送,而獨軍官二人被囚,夏間審理時,自上特爲保放,今又還囚,此實冤痛,依庫直例,分揀似當。傳曰,依啓事,傳敎矣。本府凡干徵債之物,情涉可疑者,臣等非不欲放送,而本廳一向催捧,玆不敢擅便矣。今承欽恤之敎,似當放送,而其間曲折,非本府所詳,令御營廳分揀處置,何如?傳曰,依啓事,傳敎矣。當初本廳啓辭內,軍官申儼·宋克禮等,多給軍門許多軍需,專掌次知,經亂之後,稱以閪失,無一物還納,事極可駭,其中銀子九百三十兩,則御營軍處分給,事定之後還納事,其時大將完豐府院君李曙,申明分付矣。申儼等,別無將令,南漢圍城之後,任意還收,稱以埋置,經亂後推尋,則被偸爲言,旣爲分給軍兵,則有何埋置之理,而如是稱頉,終無置處,事極駭愕,故令攸司徵納之意,入啓蒙允矣。庫直羅守男,則當初眼同埋置,避亂于江原道,未還之前,申儼·宋克禮等,往埋置處觀之,則旣爲偸去云云。其爲情迹,極爲綢繆,羅守男則初不擧論,而以申儼等援引所招,一體囚禁,因其意上言,本廳已知其曖昧。故回啓勿徵,而申儼·宋克禮等,則前後情迹,昭不可掩,而渠等欲免偸之賊名,終始不免,尤極痛駭,政院及漢城府,皆以決放啓達,而本廳之意,則不可不懲,上裁,何如?傳曰,依啓。
趙廷虎,以軍器寺官員,以都提調意啓曰,吹鐵郞廳孔缺在喪代,判官金昌立,七日啓下,下送于長淵地吹鐵,所以爲吹鍊者二萬餘斤,方爲料理施役矣。頃日都目政,會寧判官,除授此人,進上吹鍊之役,勢將中輟,他人下送,實有手生虛疎之患,金昌立,會寧判官,改差,本寺判官,勿令上來,終始監蕫之意,敢啓。傳曰,依啓。
趙廷虎,以刑曹言啓曰,許謙益·安夢彪等,加刑事,命下,而自前殺人重獄罪人拷訊之時,堂上必須齊往同參,自是流來按獄之體,而判書李慶全呈辭,參判安應□未肅拜,待判書·參判出仕後加刑之意,敢啓。傳曰,知道。
掌令朴安悌,持平尹得說啓曰,前府使李靖,曾於甲子之變,投附賊陣之說,至今藉藉,其時網漏,得保首領,尙齒衣冠之列,至授臨民之任,除目一下,物情駭憤,附賊是何等罪惡,而泛然風聞而論列乎?請亟命削去仕版,畿邑一年之內,屢經勅使之行,日就蕩殘,莫可收拾,爲守令者,所當十分謹愼,以盡字牧之責,而長湍府使李楷,居官無狀,掊克是事,憑藉勅行,咨行貪婪,一境怨苦,流亡相繼,如此之人,不可使一日在官,重貽殘邑之弊,請命罷職。答曰,不允。李楷事,赴任未久,更加詳察,姑勿煩論。
兵曹判書李時白箚曰,伏以臣之賤疾,已悉於前呈辭單,今不復更有所陳達,而非但症勢之沈痛,筋力之萎憊,日甚一日,有加無減,臣之愚劣,聖明所燭,而叨冒匪據,于今二載,效蔑涓埃,罪積丘山,神非鬼責,自知難逭,三上辭單,未蒙恩遞,臣誠惶縮,措躬無地,冒死陳瀆,罪在不赦,而痛劇哀呼,聲不暇擇,臣之情勢,尤亦慼矣。伏願聖明,察臣危迫,竝遞臣職名,以便公私,不勝幸甚。以上出燼餘日記
上在昌慶宮。停常參·經筵。
下直,高敝縣監李命說。
傳于李浣曰,史官一員待命。
趙廷虎啓曰,義州府尹黃一皓拿來傳旨已下,黃海兵使申景琥罷推之命亦下矣,當此西邊事機,萬分緊急之日,邊倅閫任之差除,一日爲急,而明日齋戒,明明日國忌,今日牌招政官,使之差出,何如?傳曰,允。
金榮祖啓曰,今日政事,命下矣,都承旨鄭廣敬,式暇,右副承旨金堉,病不來,同副承旨李浣,因備局坐起,亦爲出去,廳中,只有臣及左〈副〉承旨趙廷虎,而兵批,趙廷虎當爲進去,吏批,則無往參之員,何以爲之?敢啓。傳曰,兼進。
趙庭虎啓曰,義州府尹,今當差出,而關西重地,責任甚大,依近例,令備局議薦,何如?傳曰,依啓。
以京畿監司敎書,傳于金榮祖曰,付標處改之。
趙廷虎啓曰,近日政院所用紙地甚厚,該司進排如是乎?傳敎矣。丙子以後,庶事草創,本府所用之紙,果皆薄劣,而今則啓辭紙及單子紙,本司依舊例,以草注紙進排,故如是稍厚矣,敢啓。傳曰,紙品過厚,殊無惜費之意矣。
趙廷虎,以備邊司言啓曰,馬將之還,病勢危重,中路旣遣官問之矣。今者宣傳官齎藥下去,自上問疾之意,措辭傳說,則彼亦感喜,以宣傳官,此意,分付以送,何如?傳曰,依啓。
以禁府黃一皓拿來事,傳于金榮祖曰,交代官下去後拿來。
金榮祖啓曰,新除授承旨具鳳瑞,時在忠淸道報恩地,斯速上來事,下諭,何如?傳曰,允。
金榮祖啓曰,京畿監司敎書付標。傳曰,付標處與前意不同耶事,傳敎矣,果與前措語有異,還爲出給,使之改撰,何如?傳曰,事甚駭異,趙錫胤推考。
大司憲朴潢,掌令朴安悌,持平尹得說啓曰,前府使李靖,曾於甲子之變,投附賊陣之說,至今藉藉,其時網漏,得保首領,而尙齒衣冠之列,至授臨民之任,人情莫不駭憤,近年以來,雖係于逆獄之人,無論所犯之輕重,皆蒙曠蕩之典,則臣等不能據法請罪,末減甚當。請命削去仕版。畿邑一年之內,屢經擯接之禮,日就蕩殘,莫可收拾,爲守令者,所當十分謹愼,以盡字牧之責,而長湍府使李楷,藉此徵斂,恣行貪婪,殘邑疲氓,怨讟盈路,畿輔咫尺,實非泛然風聞之比,請命罷職。答曰,不允。李楷推考。
金榮祖啓曰,李楷推考事,命下矣,臺諫方以罷職論啓,推考傳旨,不得捧入之意,敢啓。傳曰,知道。
吏批,判書李景奭呈辭受由,參判李景義被論,參議金世濂進,右副承旨趙廷虎進。
吏批啓曰,判書李景奭,辭職箚子入啓,參議李景義,方在推論中,小臣獨政未安,何以爲之?敢稟。傳曰,仍爲之。
以具鳳瑞爲承旨,李曼爲獻納,柳碩爲掌令,柳德昌爲直講,許□□爲副修撰,李浣爲黃州牧使,許暹爲禁府都事,姜籕爲宗廟令,申翊亮爲義州府尹。
兵批,判書李時白,箚子辭職,參判未差,參議韓亨吉呈辭,參知李省身進,右副承旨趙廷虎進。
以李浣爲黃海兵使,李植·崔惠吉爲大護軍,柳筳爲司直,鄭泰齊爲副司直,金時蕃爲司果。
金榮祖啓曰,政官出去,請出開門標信。傳曰,知道。
未時申時,日暈。夜一更,巽方坤方艮方,有氣如火光。西方東方南方,有氣如火光。
吏曹判書李景奭疏曰,伏以臣,濫任匪據之日。且有賤疾之難强,請及至一二,反加恩由,臣誠驚縮,益無所容,以常情則惟當勵精磨鈍,奔走不暇,而第臣之微分事勢,實無一可堪以更冒於是,而惟煩瀆是懼,四五字缺困,固不足恤,不亦重□殿下之明,而益亂國家之名器乎?臣不敢不申籲懇祈於天地父母之下,臣豈喜談者哉?可見其不獲已也。伏願聖明,諒察焉,臣本疎愚,不及人萬萬,而猥蒙拔擢,授以不可堪之任。臣旣辭而不獲,則所可自免者,只在於去偏私恢公道,推其人見用,庶幾少答聖恩之萬一,而鑑識未明,毁譽不眞,前後所擧,多招物議,毛羽瘡痏,亦或隨其好否,日月已多,譏謗漸積,譬猶孤根弱植,着石本淺,而狂飆激湍,左右而震撼之也。臣亦自知之明,久欲辭章,而適當聖疾違豫,默默遲回,大政且迫,不敢輒陳。至于今日,臺殫又峻,滄浪之水,皆所自取,臣惟自反,不敢尤人,而至於强顔仍玷,決非公議之所許,雖使臣忘廉冒恥,隱忍苟冒,其顚躓狼狽之狀,當如何哉?無補於國家之事,而有傷於士夫之風,亦甚大矣。且臣屢經喪亂,精爽全耗,未老先衰,臨事憒憒,聞見旣狹。又善遺妄,嘗聞□〈程?〉子之言曰,太宰之職,難看,蓋其許多心胸,包羅記得,□忘彼,職猶難看,況於辨職?頃日都目之政,□□晩暮者,由臣昏迷疎澁,舌强手重而然也。臣亦竊自悼於心曰,六月之時,猶不至如是之甚,而半年之內,困劣此極,以此精神,何可做此,衆所共睹,非可掩也。臣以此,益知其不敢當也。且臣兼帶言之,無非不似者,而經幄·文衡之任,又其濫也。臣之代斲,本出承乏,而一任多年,人皆竊笑,雖頑如臣,其可久乎?遇事喜缺半行無復記得於職事。汨於外,憂慮缺四五字相親,亦無多一□子,依然尙存,臣雖不知其所用之人缺數字如斯,而適丁□故世事亦廢,操觚吮墨,誠所□公私酬應,類□撰,臣面猶紅,敢逃雌黃,尙令□竊非臣志也。而中間辭章,亦歸虛讓,無惑乎多□之日缺五六字自有其□不可仍帶此任也。亦缺半行狀而自久,備局機務之地,奚翅缺五六字有不可以□者,臣素虛弱,百疾迭作,多少所苦,添劇於呈告之時,亦不宜更瀆,而亦不容不陳其實狀,嘔吐瀉泄,愈往愈甚,脚臂麻寒,最㤼觸風,頭部涔涔,目視䀮䀮,胸煩膈痞,有如抱火,有時昏眩,氣若垂絶,膝脚拘牽,日夜掣痛,有不能安,步履蹇澁,此等症候,要非旬月之可差,亦無望乎卯酉之供仕,倘及此時,得以調治,則尙可免後日之悔,玆敢冒死煩溷。伏乞聖慈,諒臣情勢,察臣病狀,將臣本職及兼帶文衡·經筵·備局·春秋等任,竝賜鐫改,以便公私,不勝幸甚。
又箚曰,伏以屢駕不俟,粗講其意,臣無微長而或存危怖,今臣,外遭臺殫,內迫疾作,纔以不似之狀,難堪之任,敢露微悃,恭俟恩遞,不意召命,適下此際,顚仆之中,未免犯戒,罪極逋慢,心魂飛越,輒復席藁干瀆。伏願亟賜譴罷,以警他人,不勝幸甚。答曰,省箚具悉至懇。卿之才器,合於久任,宜勿控辭,從速察職。
兵曹判書李時白箚曰,伏以臣賤疾危極,情勢狼狽,冒死籲呼,而誠未格天,未蒙恩遞,反下察職之命,臣誠惶縮,罔知攸措,噫,國事至此,是誠何時?臣之駑劣,雖不能有無於此際,而臣之所患,若有一分可出之勢,則亦何敢孤恩負義,飾辭處讓,以爲丐閑自便之計哉?況今命牌臨門,而又違嚴召,臣之罪戾,至此而尤無所容矣。伏願聖明,鐫削臣職名,亟正臣罪,不勝幸甚。答曰,省箚具悉。如是固辭,似或過矣,宜體予意,速出行公。
以右議政沈悅初度呈辭,傳于趙廷虎曰,不允批答。王若曰,王事棘矣,思圖委任而責成,□國去耶?毋遽引疾而釋負,□□□近何輕□□喬木舊臣邦家之□□□廟異數早膺□庸逮初服之同寅□□惟其才智之兼備,是以倚毗之彌隆,協贊樞庭,益殫章□□進長地,久摠事務之煩,迨大拜於巖廊,愜輿望於朝野,竭誠篤□,幸賴黃髮之有詢,盡瘁服勞,猶覺丹心之未泯,豈料疢疾之無妄,遽見辭避之有章,迄可少休,豈可奉身而退,未堪多難,忍孤注意之勤,況今汲汲乎殆,而予惴惴莫保,經古昔未有之患難,曷寢而安,念前頭難測之事機,稅駕無所,固宜戮力不暇,此豈乞骸之時?若巨川之無涯,予罔攸濟,思先朝之厚渥,卿勿更言。於戲,休戚與同,宜念今日之事勢,神明所佑,庶見昔疾之今瘳,亟回遐心,以副至意,所辭不允。故玆敎示,想宜知悉。
敎京畿觀察使書,王若曰,虞朝熙績,四岳是咨,漢代分憂,三輔爲重乾綱維旣固,國家可以乂安,而根本先治,政敎可以修擧,念玆保釐之責,自昔難憶其掄,矧今喪亂之餘,未堪凋瘵斯極,酷被兵燹,忍見斯民之孑遺,荐經饑荒,無賴今秋之小稔,使价絡繹,策疲癃而將迎,徭役殷煩,罄甔石而難繼,物力已竭,責應之方何居?人心日離,渙散之勢將迫,惟此時旬宣之爲任,比平日共理而尤難,活民於塗炭之中,莫急勞來而安集,措事於板蕩之際,寧忽拮据而經營,黜陟公明則貪暴去之德可下究,恩信周遍則號令行而民不怨誹,苟非其人,曷堪斯寄,惟卿,才足以應務,識足以通方,粤在郞寮,已聲望之素著,逮試郡邑,而政績之最優,藹蔚詞華,再捷翰筆之戰,出入近侍,幾賁羽葆之庭,迨經禍亂之無前,益堅夷險之一節,陞拜秋卿之貳,奏讞得宜,屢掌北斗之司,出納惟允,屬膺輔行之任。又有專對之能,迪簡固在於予心,薦章況出於僉擧,玆以卿爲京畿觀察使兼兵馬水軍節度使巡察使開城府江華府留守,軍民之望咸屬□□□卿其諒□勞之勤,體予委□□□□□惟竭乃心,原濕驅馳,勿憚鞅掌,寬大以御□□□□惟在於循□下莫先於正己,拊摩疾苦,庶見流民之盡歸,勸課農桑,何患田野之不闢,官通訓則自斷,罪大辟則稟裁,於戲,時勢憂危,罔知大艱之弘濟,內外協贊,惟冀群工之效勞,卿其往欽,予不多誥,故玆敎示,想宜知悉。以上出燼餘日記
兵曹啓曰,自前赴西軍入京之日,題給留糧,發行之日,犒饋以送,或以米計給,已成近例矣,今者赴西農軍,似當一體擧行,令該曹照例爲之,何如?傳曰,依啓。出兵曹謄錄
上在昌慶宮。停常參·經筵。
申時,日暈左珥,暈上有背,色內赤外靑。
元宗大王忌辰齋戒。
藥房都提調金瑬,提調南以雄啓曰,雨雪非時,日候不調,伏問卽今聖候,何如?諸症之一有未快,不可謂之平復,伏未審近來,某症見除,某症未減,某症如前乎?雖有旣已差復之敎,臣等之憂慮未已,敢此竝稟。答曰,雖未開霽,別無痛處。
趙廷虎,以兵曹言啓曰,全羅道農軍二百□□三人,今日慕華館點考後,犒饋米,軍士四升,將官□升,分給發送之意,敢啓。傳曰,知道。以上出燼餘日記
上在昌慶宮。停常參·經筵。
下直,五乂浦萬戶朴以曄,神方·仇非萬戶李信。
元宗大王忌辰。
正言沈卿世啓曰,朝家用人,不可太遽,必須歷試郞署,顯有聲稱,然後擢置臺閣,乃任人難愼之意也。臣至愚極陋,本無寸長,而纔竊科第,旋通言責重任,決非所堪。且臣前任典籍時,聞同生兄在□山地,腦後發腫,症勢危重,急於往救,呈旬狀於本館,不待遞差,徑先馳往,帶直出外之罪,臣所難免,今此納言,尤不可仍冒,請命遞斥臣職。答曰,勿辭。
大司憲朴潢,持平尹得說啓曰,正言沈卿世引嫌而退。聞父兄之病重,急往省救,固出於情理之所在,而旣呈旬狀於本館,則等待遞差,勢有所未遑,非徑先出外,任意下鄕之比,不可以此,輕遞言官。請正言沈卿世出仕。答曰,依啓。
趙廷虎啓曰,臺諫出仕事,命下矣,闕門將閉,明日待開門,命招言之之意,敢啓。傳曰,知道。
趙廷虎啓曰,軍器寺官員來言,闕門自今日至明日,曉頭放砲之意,敢啓。傳曰,知道。
傳于鄭廣敬曰,義州府尹申翊亮,乘馹上來事,下諭。
鄭廣敬啓曰,申翊亮給馬事有旨,循例下送,恐有滯傳之弊,別定禁軍,給馬下送,何如?傳曰,允。以上出燼餘日記
上在昌慶宮。停常參·經筵。
司諫閔應協,正言沈澤啓曰,天曹,銓衡用人之本,不當以戚畹備望,而頃日之政,竝擬兩人於一望,不特識者之寒心,瞻聆無不驚駭。臣等之論,實出於公共,而聖批不卽允許,臣等竊惑焉。不能愼簡,責有所歸,而論啓不允。反蒙聖德,請吏曹堂上推考,當該郞廳罷職。頃者別科覆試時,擧子兼宣傳官柳命性下人,俱落於目前,而書箭官白士哲,拭去監箭官所書,濃墨改書,至於二十步三十步之遠,萬目所覩,昭不可掩,發覺推問,啓辭請罷矣。及禁府覆啓照律也,白士哲則論以誤書,只罷其職,柳命性則以身無所犯,尙保官爵世守,安有擧子不知,而差備官獨自行私之理。又安有拭去監箭官之所書,任情改書而謂之誤書,只罷其職之理乎?命性·士哲輩所爲,固不足追論,而法如是不行,則科場不公,人心難服,禁府堂上,亦難免循私蔑法之罪,請柳命性·白士哲,依律定罪,禁府當該堂上罷職。答曰,不允。白士哲等事,旣已覈處,勿爲煩論。
大司憲朴潢,持平尹得說啓曰,前府使李靖,曾於甲子之變,投附賊陣之說,至今藉藉,其時網漏,得保首領,而尙齒衣冠之列,至授臨民之任,人情莫不駭憤,當此危疑之日,雖不得盡律處斷,而人臣負此罪名,豈可罷職而止哉?請命削去仕版。請長湍府使李楷罷職。措語見上掌令柳碩,平生浮薄,加以嗜酒猖狓,從前處心行事,決非吉人正士,次日本職擬望之時,銓曹尙且再三持難云,而偃然出仕,都沒廉恥,如此患失之人,決不可置諸臺閣之列,請命遞差。答曰,不允。
趙廷虎啓曰,以備邊司黃海監司刷馬事狀啓粘目,傳曰,元數四十同外,十同加送,資裝木三十同除出,以備四十同之數云者,未能解見,承旨察啓事,傳敎矣。臣伏見備局粘目,反覆詳審,而自元數四十同以下數款,文字似未明透,果如上敎,卽令備局,更爲回啓之意,敢啓。傳曰,知道。
以禮曹金氏繼後事啓目,傳于趙廷虎曰,有誤書處。
以平安監司鄭知和重病狀啓,傳于金榮祖曰遣醫看救。
金榮祖,以漢城府言啓曰,今此內藏氷之役,因冬令失常,初不完厚,所捧之數雖多,而尙未畢藏,臨門一間半積,前頭畢役,不過一半日,而明當歲初,姑爲停役,待初生收捧完役之意,敢啓。傳曰,知道。
以右議政不允批答,傳于趙廷虎曰,今後則不允批答,勿出朝報。
以李時楷事,傳于趙廷虎曰,未妥處改之,今後政事,勿爲泛然捧入。
趙廷虎啓曰,本院所用紙地好事回啓,傳曰紙品至厚,殊無惜費之意,臣等欽體聖敎,本院該司之外,諸各司欲令一樣施行。取考諸司用下之數,則諸宮家外,三司·吏·兵曹·議政府·中樞府·宗親府·御營·扈衛廳等所用,皆以草注紙進排。故一朔上下,通共九十一卷十二丈,別例進排之數,不在此限,而草注紙元價,每一卷木三疋,則通一年所費,誠無紀極,諸各司行用紙地,豈必以草注紙爲之,而流弊至此?不可不變通,若不量減貢物之數,而都用薄劣之紙,則利歸中間,而民不蒙實惠,自今以後,各司所用草注紙,以楮注紙代之,壯紙以白紙代之,該曹貢案中,減去草注紙之數,行會外方,則其於省浮費之道,不爲無補,且吏·兵曹政事所用,多寡懸殊,而草注紙進排之數,一朔竝以十卷爲式,厥數太濫,兵曹所用,減半進排,此外諸司所用別進排,一切禁斷,以此意竝捧承傳,使之着實擧行,何如?傳曰,依啓。貢案中減去事,令該曹量處。
鄭廣敬啓曰,以本院啓辭,傳曰,吏·兵曹所捧之紙,若是之多,則前日望單子,一望書入,今則一單,數三望兼書以入,何耶?所謂諸宮殿,指何處而言耶,問啓事,傳敎矣。吏·兵望單子,近來一單,兼書數望,果與前日不同,而臣等亦未知由,此意問于吏·兵曹,敢稟。所謂諸宮殿該司進排處列錄中,有大殿·中殿·先王後宮·貞嬪·溫嬪·順嬪房·及淑儀·淑媛房,故以此啓達矣。傳曰,依啓。
傳于趙廷虎曰,淸缺依舊例頒賜。
趙廷虎,以兵曹言啓曰,缺本月二十八日,閑良試才,分等別單缺之意,敢啓。傳曰,依啓。今後各別詳察,俾無待榜之弊。
趙廷虎,以都摠府言啓曰,副摠管黃緝會同,分付事,除標信,內兵曹進去之意,敢啓。傳曰,知道。
鄭廣敬,以弘文館言啓曰,侍講院奴婢身貢,秋間先捧若干匹,已爲貿紙,付送于文學申濡之行矣,其餘未收之貢,卽今始爲畢捧,但紙地將欲順付於公幹之行,所載刷馬,依前令該司定給,何如?傳曰,依啓。
兵曹判書李時白疏曰,伏以臣,榮寵逾涯,災疾沓至,前有瀆擾之責,後又慢命,揆諸分義,罪合萬死。不意玆者,反下體意之敎,驚感之極,罔知攸措,庸陋如臣,百無一取,而濫荷誤恩,叨冒匪據者,今幾日月乎?性本愚庸,不識是非,發言行事,動輒矛盾,小而取譏於人,大而逢彼之怒,臣之一身,固不足恤,其於名器何哉?臣之負聖明固已多矣,況臣賤疾,日漸危劇,氣力萎薾,精神憒憒,記彼忘此,失前遺後,有時顚仆,殆不省事,臣若有痊可之望而供仕之勢,則何敢出逋慢之意,而爲自便之計哉?情迫勢縮,瀝血陳章,而天聽愈邈,兪音尙閟,此臣之所以疾聲籲呼於天地父母之前而不知止者也。伏願聖明,哀憐而垂察,鐫削臣本職及守禦使與兼帶職名,不勝幸甚。答曰,省箚具悉至懇。予意已諭,卿勿固辭。
吏曹判書李景奭疏曰,伏以臣,猥陳危懇,未蒙恩遞。伏承聖批,奬諭踰分,臣尤不勝惶縮,罔知攸處,非但微臣,無路稱塞,抑恐人人,必笑殿下之誤知也。使臣感激聖眷,冒恥將進,則公以□嚴,義難觸犯,奉辭是控□□鎭日則休論瘝曠,煩瀆可畏,日夕回遑,中夜不寐,思惟煩瀆之辜,竊位之罪大焉,缺半行況復有狗馬之疾,無以供卯仕之役,雖欲强勉行公,其可得乎?臣之尸素,一年于玆,缺半行疾病,今爲可悶孰甚焉,無其實而冒之,謂之竊位,故趨時竊位,甚不可也。從而久居,復何以堪,況一年已久矣,久而又□,其誰許之?臣之不宜忝冒,已可見於物議,臣曷可多辨?噫,今日是何時也,苟有人心,寧有是也。意昔朱子曰,艱危之際,以爲振三綱明五常,正朝廷勵風俗,皆君子之所可勉,而彼之所以不能者也。朱子此言,蓋以力言之則强弱固異,以德言之則□當可勉,張官分職,各有所能,而正朝廷,似當爲吏部之責,勵風俗,亦惟在於政□之中矣。臣自受任以來,夙夜兢惶,每誦當初聖批,旌別淑慝,痛洗汚俗之敎,而不惟臣之力量,無以辦此,亦未免夫形跡之嫌,徒踵塗轍之常□□爲罪戾已大,然區區之心,竊自勉者則有焉,苟其□□欲進之,苟其才也。雖卑欲達之,奔走自衒者,思□之,朋比喜事者,思所以遏之,而風色難聳,是非易□心,不如我心,做時不如說時,以臣昏劣者,其可以變今日之事耶?臣旣自知之明□□之峻,其不可仍□潰矣,至於文衡之任,尤非如臣者所可苟忝,豈有鹵莽昏昧,如是其甚矣,而猶復從事於詞翰者乎?如使臣□辰多暇,仕優可學,則栖不當效嚬啽囈者,臣或□以致力焉,今臣喪亂之餘,神精已消,舊學都荒,□功未進,尋常文字,亦多忘却,虛帶條氷。且向三官,縱欲傍人之嗤點,獨無愧於心乎?素著地望者,自不□人,至今相讓,亦已晩矣。臣之此言,實出肺肝,如未遂願,是重臣罪戾,餘腐爛全缺答曰,省箚具悉。不當之言,未必介懷,卿其勿爲固辭。
右議政沈悅再度呈辭。
傳于鄭廣敬曰,不允批答。王若曰,予聞,周宣用文·武之道,則以申甫代天工,漢光承祖宗之風,則以寇鄧摠戎政。事紹前烈,俱致中興,閔予眇眇一人,遭時棘棘大難,興言往事,險危□□不行,欲得洪圖,如亂絲之百結。賴諸卿左右之力,拯偏邦顚躋之餘,非無橫慮而困心,自以泛泛至此,所以履氷而臨谷,居常惴惴不寧。屬患疢疾之時□□藥石之效,艱虞已極於溢目,□□無異於燃眉,奚但寡躬之憂,莫保朝夕?抑亦大臣之慮,自倍平時,卿辭此時而再申,予意欲言而無語。素知卿忠藎之篤,卿可謂倚毗之才。擢地部而登黃扉,嘉卿明敏之思。回□□而保赤子,藉卿匡救之才。方倚戮力而同心,詎合引疾而求退。天災疊見而層出,自懼譴告之深,民怨日益而月滋,殊愧政令之失。使价絡繹而皮幣已竭,軍兵渙散而舟楫又興。卿雖老精力尙强,事至此慊退何忍。□□明鏡,自可秉匀而運權,眼視昏花,何妨論道而制治。行看此歲□□□□□□□□六氣不愆於三台,萬機□□乎一病,於戲,□□陂棄於□泰正是回斡之□□□□□□□□□□許暇免□請勉遵前旨□□□□□□□,故玆敎示,想宜知悉。
以備忘記傳于趙廷虎曰,典獄摘奸點閱,囚人放釋。
趙廷虎啓曰,臣承命馳往典獄署,盡招獄中罪囚,按獄而列坐於外庭,按簿點閱缺五六字盜賊被捉,時方被刑之類,雖有輕罪而或係干缺數字或公家徵仕□似不得輕易解放,而其中藏氷廳所囚朴士意,政院所囚惠民署庫直次知世男,不入番別監崔□□次知於珍介等三名,則分揀放送。訓鍊都監所囚出身朴應吉次知貴賢,則以其上典應吉逃軍之罪,似不可輕易放送,而所謂貴賢者,年可八十歲,極其殘弱,衣服甚薄,必有凍死之患,故亦爲放送,敢啓。傳曰,知道。
刑曹判書李慶全箚曰,伏以自前呈告臣三度加由,實絶無僅有之特命也。苟缺五六字數則雖在疾病呻吟之中,不覺缺臣雖愚陋,竊有聞於舊例也。間或聖念曲軫,不欲許遞,則有時特及於去就輕重,實關□國家時望之人,而至乃竝及於望八之朽鈍,苟□員之流,臣未曾有者也。如臣年少力强,可爲萬一於職務者,又非缺半行決意長往不返者,特昏餘腐爛全缺批答。缺
黃海兵使李浣疏曰,六行腐爛全缺臣兄濟,往在金堤□□所慮臣□災傷罷□中途遲滯全州地,而臣此行,死生未□老母疾深□□□□□□□□□□極□□□□□死生之恨,所不可忍言者,念至語及,血淚交橫。伏願聖明,推孝慈之至仁,察危迫之中情,□許□日之暇,歸見老母之面,俾得永訣而西行,則雖死無所遺恨矣。方寸旣亂,情發於衷,餘缺答曰,給由馬。
夜一更,艮方,有氣如火光。四更,坤方,有氣如火光。以上出燼餘日記郞廳權崇校正。郞廳愼基慶書。
