上在景福宮。停常參·經筵。
大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂·朝廷百官正朝單子問安。答曰,知道。親上致詞箋文,表裏祗迎,入小次後,藥房·內閣·政院·玉堂口傳問安。答曰,知道。
拜禮還入小次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂口傳問安。答曰,知道。
傳于尹秉鼎曰,今日,卽元朝也,令都承旨,雲峴宮問候以來。
沈東臣啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學呈辭,監察茶時之意,敢啓。傳曰,知道。
趙秉鎬啓曰,明日大駕詣宗廟,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
傳于趙秉世曰,月正元日,親行上箋之禮,庸伸祝岡之忱。予小子歡欣幸忭,何以形喩?其在及老之義,宜有識喜之擧,文臣三品侍從以上,武臣三品梱帥以上,蔭官三品準職以上,年七十歲人,各加一資,市民徭役,限一朔,泮人懸房贖,限十日,貢人舊遺在,限千石,諸道舊還最年久,限五千石,竝蠲除蕩減,以示是日廣慶之意。
傳于趙秉世曰,故左議政金弘根妻貞敬夫人尹氏,故奉朝賀李景在妻貞敬夫人閔氏,故右議政任百經妻貞敬夫人嚴氏,姜判府事妻貞敬夫人任氏,故右議政朴珪壽妻貞敬夫人李氏,衣資食物,令該曹輸送。
傳于趙秉世曰,侍從臣父與地閥表著之士人壽資,而未及付職者,竝令該曹,五衛將加設單付。
傳于沈東臣曰,輕囚放釋。
傳于趙秉世曰,中官申應浩·閔浩昌,竝百官加親授。
權泳夏啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
又啓曰,吏曹郞廳來言,百官加下批政事,取稟。傳曰,當日爲之。
禮曹,來二月初一日,行先農祭,香祝親傳取稟,奉敎敬依。
禮曹,今正月二十二日,明憲淑敬睿仁正穆弘聖章純貞徽王大妃殿誕日陳賀時,應行節目,參考前例磨鍊爲白去乎,依此擧行,何如?判付。啓,旣承王大妃殿下敎,權停例爲良如敎。
勸農綸音。王若曰,邦之本在民,民之本在稼穡。周告五敎,民食爲重,禹敍九疇,農政是急。此皆古昔聖王,御邦裕民之先務也。然而地利之饒瘠不同,民情之勤怠有異。上之人,苟不能導率勤懲,則下之人,易緩於趨事赴功。肆以相墳衍,辨十壤而均其土宜,簡耡耰,頒五種而齊其民力。天降屢豐之瑞,國有經費之贍,俾萬姓仰事俯育,安生樂業。德敎以之而洋溢,風俗以之而熙皥。夫何挽近以來,三政俱紊,九蓄不敷,加以前歲旱乾之災,遂致帀域饑饉之患。甁罌皆罄,朝不能慮夕,杼柚俱空,寒無以卒歲。公藏之蕩然而不遑暇恤,私儲之掃如而尤可哀痛。白屋急庚癸之呼,九重勞乙丙之憂。方春議賑,縱曰荒政之少補,終歲昏勞,其奈窮蔀之咨怨。宵旰興惕,錦玉靡安。逮玆天駟東指,土牛送寒,一年之計,自今伊始。堯曆之授時,夏諺之省耕,其可緩乎?惟農力穡而有秋,凡事備預則無患。耒耟錢鏄,其果董治,溝澮堤堰,其果修完。官租之徵索,饒戶之假貸,亦果及時而寬惠歟?末技之妨務,遊食之妨功,亦已取次而矯變歟?此係大小字牧,曁黎獻之矢心而對揚,共力而興作。咨爾有衆,咸聽予誥,體予至意。勞徠郡縣,亟懋龔渤海之績,行視原野,宜宣召南陽之化。不勤菑畬者董之用威,多致粟帛者嘉而有賞。徂濕徂畛而十千維耦,求倉求箱而萬億及秭。使百室皆盈而四窮有養,則此誠古所謂三登之瑞,而俾我民國,共享泰平。豈不休哉,豈不樂哉?萬里之遠如階,十行之諭如綸。故玆敎示,想宜知悉。行都承旨臣尹秉鼎製進。
傳于趙秉世曰,發遣吏郞,諸執事淸齋與否,摘奸以來。
傳于趙秉世曰,出宮門路,以崇德門·啓仁門爲之。
傳于趙秉世曰,明日出宮門路,以崇德門爲之。
尹秉鼎,以議政府言啓曰,本府公事官李鼎鉉,通計前任,仕日已滿,依近例,六品職遷轉事,分付,何如?傳曰,允。
趙秉世,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,守宮檢校直閣李承五,待開門牌招,何如?傳曰,允。
又以侍講院言啓曰,新除授說書洪英植,兼說書朴斗陽,竝卽牌招察任,何如?傳曰,允。
又以吏曹言啓曰,在前頒赦時,有別歲抄書入之例,今番則何以爲之乎?敢稟。傳曰,書入。
又以吏曹言啓曰,別歲抄書入事,命下矣。居中居下一體書入乎?敢稟。傳曰,一體書入。
又以禮曹言啓曰,永禧殿展謁,非酌獻禮年次,則每於歲首,太廟展謁時,一體展謁事,曾有定式,而今番太室追上尊號冊寶時,當爲兼行展謁矣。永禧殿展謁之禮,何以爲之乎?敢稟。傳曰,今念間擇入。
又以禮曹言啓曰,景慕宮展謁,每於孟春孟秋取稟事,定式矣。今春展謁吉日,以何間推擇乎?敢稟。傳曰,今念間擇入。
又以禮曹言啓曰,今此正朝朝賀及稱慶陳賀時,楊根郡守徐臣輔賀箋,不爲封進,事體所在,誠極未安。推考,何如?傳曰,允。
又以禮曹言啓曰,今此稱慶陳賀時,諸道所封箋文中,平安兵使李奎奭,以應封官兼別軍職,各爲封進,咸安郡守李淸烈,雖非應封官,亦以別軍職封進矣。一體看審捧入,而水原留守朴珪壽,纔已卒逝,淸州牧使趙秉益,方在拿命中,所封箋文,依前例竝不爲捧入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣,年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又以禮曹言啓曰,今丁丑年正朝,大殿·大王大妃殿,諸道所封箋文中,平安兵使李奎奭,以應封官兼別軍職,各爲封進,咸安郡守李淸烈,雖非應封官,亦以別軍職封箋矣。一體看審捧入,而水原留守朴珪壽,纔已卒逝,淸州牧使趙秉益,方在拿命中,所封箋文,竝不爲捧入之意,敢啓。傳曰,知道。
趙秉鎬,以兵曹言啓曰,明日親傳香時,入直禁軍等,當爲率領侍衛,而禁軍別將白樂莘,中央赴陣,不得擧行。以一番內禁衛將朴長夏,使之兼別將擧行,何如?傳曰,允。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以義禁府言啓曰,明日動駕時,本府都事,當爲全數進參,而新除授都事朴泳學差祭,無以推移,假都事一員,令該曹口傳差出,以爲擧行之地,何如?傳曰,允。
敎中外大小臣僚·耆老·軍民·閑良人等書。王若曰,大庭擧獻發之禮,呼萬者三,兩殿膺壽考之祺,躋七望五。二慶竝湊,十行誕宣。恭惟孝裕獻聖宣敬正仁慈惠弘德純化文光元成肅烈明粹協天隆穆大王大妃殿下,坤元而配乾元,母道而兼君道。鞶帨而服庭訓,胚前光於文翼·孝忠,盥饋而飭矩容,媲徽音於太姜·任·姒。緬昔庶政代理,嬀汭贊協帝之華,弼我萬年鞏基,塗山涎繼道之啓。頃我邦凜綴旒之勢,猗慈天御簾帷以聽。龜兆橫庚,代邸之大策克定,燕謨翼子,周嗣之曆服無疆。若其起居節宣,靡所不容極,凡諸政令損益,敎之以義方。故三載抗裘冕之間,使四海被帲幪之覆。謹關石懲貪墨,吏皆願爲循良,移船粟發帑金,民不知有餞饉。漢明德之濯龍崇儉,世仍侈風之頓無,宋宣仁之儀鸞釋勞,功若喜雨之斂却。顧今古稀年彌邵,遹追仁元后盛儀,騰遐祝於嵩山,屆神堯在位之歲,添靈算於海屋,符宣尼從心之期。篤餘慶於含飴,啓佑我咸以正。介景福於酌斗,保定爾莫不增。仰覆育之至恩,賁號縱闡於吉日,體沖挹之盛念,豐呈少遲於來秋。恭惟明純徽聖正元粹寧大妃殿下,得之恭儉溫良,大哉高明博厚。系文正而篤忠貞詩禮,以聖配聖人,嗣純元而性端一誠莊,爲婦盡婦道。卷耳審官,樛木逮下,二南之風所由,邑姜翼武,有莘佐湯,百福之源在此。應重坤元吉之位,黃裳文在中,叶交泰輔相之宜,玄紞昭其道。古后妃未有盛者,女史氏不勝書之。周旋中規,奉太母而如事,齊治爲本,勖寡人以先思。聞見已習於家庭,沈潛經籍,命令不出於閨壼,高拱穆淸。是知爲四德之備兼,以至于六宮之愛戴。怡神養性,蘄祝常在於岡陵,導和迎祥,功利自及於陬澨。方頌萬有千茀祿,爰屆四旬一寶籌。邁鄒經之不動心,歲其自今伊始,推羲象之大衍策,福有留餘以歸。未艾方興,頤期之璿紀將半,申錫有秩,泰和之玉度彌康。俾爾戩穀無不宜,恭識天心之克享,思皇多祐永言保,更願山斗之與齊。逮長樂之景貺潛周,亦璇闈之縟儀竝晉。大德得名得祿,壽作三朋,深愛有婉有愉,養隆千乘,奚但一人之有慶?庸與八方而同歡。松柏茂日月升恒,祈黃耉而引翼,草木坼雷雨作解,沛丹綍而敷心。自本月初一日昧爽以前,除謀叛大逆,謀叛子孫,謀殺毆罵祖父母,妻妾謀殺夫,奴婢謀殺主,謀故殺人,壓魅蠱毒,關係國家綱常,贓汚强竊盜外,雜犯死罪以下,徒流付處安置充軍,已至配所,未至配所,已發覺,未發覺,已決正,未決正,咸宥除之。敢以宥旨前事,相告言者,以其罪罪之。在官者各加一資,資窮者代加。於戲,欲竝生哉。徧爲德爾,曁一國興仁興孝。天地擧在春和,嚮五福曰壽曰寧,君民相與皇極。故玆敎示,想宜知悉。藝文提學金在顯製進。
丁丑正月初一日辰時,上詣勤政殿。親上致詞箋文表裏,陳賀入侍時,行都承旨尹秉鼎,行左承旨李起鏞,右承旨沈東臣,左副承旨趙秉鎬,右副承旨趙秉世,同副承旨權泳夏,記事官李萬敎,假注書洪承憲,別兼春秋李鎬喆·尹相萬,檢校直提學趙寧夏·趙成夏·李鎬俊·尹滋悳·金炳始·李載冕·趙慶鎬,檢校直閣閔泳穆·金永壽·李鎬翼·姜·尹用求·金永哲,直閣金興均,檢校待敎李載兢·洪淳馨,校理柳,副修撰睦承錫,以次侍立。時至,通禮跪啓請外辦,上具遠遊冠·絳紗袍,乘輿出祈永門。藥房提調尹滋承,副提調尹秉鼎,進前奏曰,侵早勞動,聖體,若何?上曰,一樣矣。仍傳曰,侍衛軍兵毛具,從便爲之。出傳敎仍出崇德門,由啓仁門,詣勤政殿降輿所。通禮跪啓請降輿,上降輿。通禮跪啓請執圭,秉鼎進圭,上執圭。秉鼎進前奏曰,百官今當就位,出標信開作門,何如?上曰,以已下標信,擧行,可也。宗親文武百官入就位。秉鼎曰,對擧承旨,以何承旨爲之乎?上曰,同副承旨爲之。通禮導上詣版位北向。通禮跪啓請鞠躬四拜興平身,上行四拜禮,宗親文武百官皆行四拜禮。通禮跪啓請搢圭,上搢圭跪。代致詞官,讀致詞訖,承文院都提調李最應,捧致詞函·箋文函,以次跪授秉世,秉世以次跪受以進。上以次受之,以授秉世,秉世·泳夏,以次跪受,還置於案。濟用監提調趙成夏,捧禮物函,以授秉世,秉世,跪受以進。上受之,以授秉世,秉世·泳夏跪受還置於案。通禮跪啓請執圭,上執圭。通禮導上詣祗迎位。秉世·泳夏捧致詞·箋文·禮物函,各置於龍亭,由正路出。通禮跪啓請鞠躬,上鞠躬過後,上平身,仍釋圭,秉鼎受圭。上入小次,秉世·泳夏隨龍亭,詣大王大妃殿閤門外,捧致詞·箋文·禮物函,傳授尙傳以入,還至殿階。通禮跪啓請出次,上出次。通禮跪啓請執圭,秉鼎進圭,上執圭。通禮導上詣版位。通禮跪啓請鞠躬四拜興平身,上行四拜禮,宗親文武百官行四拜禮。大妃殿致詞·箋文·表裏親上時至,通禮跪啓請鞠躬四拜興平身,上行四拜禮,宗親文武百官皆行四拜。通禮跪啓請搢圭跪,上搢圭跪。代致詞官,讀致詞訖,承文院都提調李最應,捧致詞·箋文函,以次跪授秉世,秉世跪受以進。上受之,以授秉世,秉世·泳夏以次跪受,還置於案。濟用監提調趙成夏,捧禮物函,以授秉世,秉世跪受以進。上受之,以授秉世,秉世·泳夏跪受,還置於案。通禮跪啓請執圭,上執圭。通禮導上詣祗送位。秉世·泳夏捧致詞·箋文·禮物函,各置於龍亭,由正路出。通禮跪啓請鞠躬,上鞠躬過後,上平身。仍釋圭,秉鼎受圭,上入小次。秉世·泳夏隨龍亭,詣大妃殿閤門外,捧致詞·箋文·禮物函,傳授尙傳以入,還至殿階。通禮跪啓請出次,上出次。通禮跪啓請執圭,上執圭。通禮導上詣版位。通禮跪啓請鞠躬四拜興平身,上行四拜禮,宗親文武百官皆行四拜。通禮跪啓禮畢,仍請釋圭,上釋圭,秉鼎受圭。上入小次。陳賀時至,通禮跪啓請出次,上出次陞座。通禮跪啓請執圭,秉鼎進圭,上執圭。贊儀唱鞠躬四拜興平身,宗親文武百官行四拜禮,仍跪。代致詞官,讀致詞訖,贊儀唱俯伏興四拜興平身,宗親文武百官皆行四拜禮。秉世臨階西向立,稱有敎,贊儀唱跪。宗親文武百官跪,宣敎官校理朴憙陽,宣敎訖。贊儀唱俯伏興四拜興平身,宗親文武百官行四拜禮。贊儀唱跪搢笏三叩頭,宗親文武百官,跪搢笏三叩頭。贊儀唱山呼,宗親文武百官拱手加額曰,千歲,山呼曰千歲,再山呼曰千千歲。贊儀唱出笏俯伏興四拜興平身,宗親文武百官出笏行四拜禮。宣箋目官,宣箋目訖,贊儀唱跪,宗親文武百官跪。宣箋官,宣箋訖,贊儀唱平身,宗親文武百官平身。典禮跪啓禮物請付攸司,通禮跪啓禮畢。上曰,東西班甚零星,承旨往探以入。東臣出往還奏曰,申飭使之濟濟排立矣。領府事李裕元,領敦寧金炳學,判府事洪淳穆,領議政李最應,右議政金炳國,進前奏曰,歲籥載新,百祿鼎臻,大王大妃殿寶齡,恰滿七旬,大妃殿寶齡望五,此誠國家再有之慶年也。親上表裏·箋文,臨殿受賀,帀域群情,不勝攢祝之忱。侵早勞動,聖體,若何?上曰,一樣,而此果再有之慶也。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮今爲四歲,仰想聖心嘉悅,臣等亦相慶忭矣。上曰,然矣。命大臣先退。秉鼎奏曰,歲首賜米別單抄啓,所當審愼,而今番抄啓中,大臣命婦之當入別單者,有所遺漏,致勤下詢,事甚未安。當該失檢之漢城府堂上,不可無警,推考,何如?上曰,依爲之。出擧條通禮跪啓請乘輿,上乘輿。傳曰,侍衛軍兵,令各其營乾犒饋。由啓仁門,入崇德門。秉鼎請出標信解嚴。上入祈永門還內。諸臣以次退出。
上在景福宮。停常參·經筵。
勤政殿月臺,冊寶祗送入幕次後,藥房·內閣·政院·玉堂口傳問安。答曰,知道。仍詣宗廟入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨朝問安。答曰,知道。世子宮,遣宮官口傳問安。答曰,知道。展謁還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨夕問安。答曰,知道。
親上冊寶,還入齋室後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
親上冊寶後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
藥房提調尹滋承,副提調尹秉鼎啓曰,三陽泰來,百祿鼎臻,縟儀誕擧,群情胥悅。臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
趙秉世啓曰,司僕寺內乘來言,捲簾毛帳取稟。傳曰,捲三面毛帳爲之。
又啓曰,禮貌官來言,百官稟旨就次。傳曰,知道。
尹秉鼎啓曰,卽者史曹郞廳來言,政事當日爲之事,命下,而行判書金輔鉉,參判南廷龍,參議曺殷承,俱以病不來,不得開政云。竝卽牌招,何如?傳曰,允。
沈東臣啓曰,臣東臣,敬奉聖敎,馳往義禁府,見無時囚。故仍往典獄署,取閱囚徒案,則公貨備納間,嚴囚罪人二名,挪用上納備納間,家僮嚴囚罪人一名,所犯贓錢備納間,家僮嚴囚罪人九名,詞連鉤覈間,嚴囚罪人二名,不可以輕囚論故,竝仍囚。各司直囚罪人金洛行等七名,係是輕囚故,竝依傳敎放送之意,敢啓。傳曰,知道。
李起鏞啓曰,臣以大王大妃殿·王大妃殿·大妃殿問安,進去下直之意,敢啓。傳曰,知道。
沈東臣啓曰,今日大王大妃殿·王大妃殿·大妃殿,夕問安,何承旨進去乎?敢稟。傳曰,右副承旨進去。
又啓曰,臣以大王大妃殿·王大妃殿·大妃殿,夕問安進去下直之意,敢啓。傳曰,知道。
趙秉鎬,以兵曹言啓曰,今正月初三日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與呈辭·在外未肅拜,排擬苟難。依定式軍門將官代差以入之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而動駕相値,不得設行之意,敢啓。傳曰,知道。
沈東臣啓曰,卽者義禁都事來言,今日動駕時,衛外擊錚人曺振汝等七名,依例移送秋曹云矣。敢啓。傳曰,知道。
李起鏞啓曰,行吏曹判書金輔鉉,參判南廷龍,參議曺殷承牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
趙秉鎬,以奎章閣言啓曰,大駕今已還宮,守宮檢校直閣李承五,依定式減下,何如?傳曰,允。
又以禮曹言啓曰,以永禧殿展謁取稟草記,傳曰,今念間擇入事,命下矣。展謁吉日,令日官崔榮遠推擇,則今正月十九日爲吉云。以此日定行乎?敢稟。傳曰,以此日定行。
又以禮曹言啓曰,以景慕宮展謁取禀草記,傳曰,今念間擇入事,命下矣。展謁吉日,令日官崔榮遠推擇,則今正月十九日爲吉云,以此日定行乎?敢稟。傳曰,以此日定行。
趙秉鎬,以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
丁丑正月初二日午時,上詣勤政殿。宗廟春享大祭,香祝親傳,翼宗大王追上尊號冊寶秪送後,仍詣宗廟,親上冊寶入侍時,行都承旨尹秉鼎,行左承旨李起鏞,右承旨沈東臣,左副承旨趙秉鎬,右副承旨趙秉世,同副承旨權泳夏,記事官李萬敎,假注書洪承憲,別兼春秋李命宰·尹相萬,檢校直提學趙寧夏·趙成夏·李鎬俊·尹滋悳·金炳始·李載冕·趙慶鎬,檢校直閣閔永穆·金永壽·李鎬翼·姜·尹用求·金永哲,直閣金興均,檢校待敎李載兢·洪淳馨,校理李喜元,修撰姜,以次侍立。時至,通禮跪啓請外辦,上具翼善冠·衮龍袍,乘輿出祈永門。藥房提調尹滋承,副提調尹秉鼎,進前奏曰,侵早勞動,聖體,若何?上曰,一樣矣。仍傳曰,侍衛軍兵毛具,從便爲之。仍詣勤政殿月臺。通禮跪啓請降輿,上降輿。通禮導上就褥位南向立。引儀引宗廟獻官右議政金炳國,陞詣褥位之左。通禮跪啓請跪,上跪。香室官員,奉宗廟香祝,跪授秉世,秉世跪受,東向跪進。上受香祝,以授炳國,炳國西向跪受興。通禮跪啓請興,上興。引儀又引永寧殿獻官完平君李昇應,陞詣褥位之左。通禮跪啓請跪,上跪。香室官員,奉永寧殿春祝,跪授秉世,秉世跪受東向跪進。上受香祝,以授昇應,昇應西向跪受興。通禮跪啓請興,上興。通禮導上降階,詣祗送位西向立。炳國·昇應奉香祝,由正路出。通禮跪啓請鞠躬,上鞠躬,香祝過後,通禮跪啓請平身,上平身。入小次後,問安勿爲之事,下敎。通禮跪啓請出次,上改具遠遊冠·絳紗袍出次。秉鼎奏曰,冊寶今當奉詣,請出標信,開正路,何如?上曰,以已下標信擧行也。通禮導上詣秪送位西向立。通禮跪啓請執圭,秉鼎進圭,上執圭。翼宗大王冊寶彩輿至,通禮跪啓請鞠躬,上鞠躬。通禮跪啓請釋圭,上釋圭,秉鼎跪受圭。上入小次。少頃,通禮跪啓請出次,上出次。通禮跪啓請乘輿,上乘輿,出勤政門。通禮跪啓請降輿乘輦,上降輿乘輦。通禮跪啓請執圭,秉鼎進圭,上執圭。傳曰,貢市堂上,率貢市人還宮時,光化門外待令。由興禮門,出光化門進發。至宗廟大門外,通禮跪啓請降輦乘輿,上降輦乘輿。通禮跪啓請釋圭,上釋圭,秉鼎跪受圭。上由東挾門,至齋殿門外,通禮跪啓請降輿,上降輿入齋殿。展謁時至,通禮跪啓請外辦。上改具冕服·玉帶·赤舃以出,仍步詣至東神門外。通禮跪啓請執圭,秉鼎進圭,上執圭,仍詣版位西向立。贊儀唱鞠躬四拜興平身,上行四拜禮訖,仍詣殿內各室奉審省器訖。命侍衛軍,待令於西神門外,仍出西神門。通禮跪啓請釋圭,上釋圭,秉鼎跪受圭。滋承進前奏曰,步輦使之待令乎?上曰,置之,可也。仍步詣永寧殿東神門外。通禮跪啓請執圭,秉鼎進圭,上執圭,仍詣版位西向立。贊儀唱鞠躬四拜興平身,上行四拜禮訖,仍詣殿內各室奉審省器,如上儀訖。仍出東神門外。通禮跪啓請釋圭,上釋圭,秉鼎受圭。領府事李裕元,領敦寧金炳學,判府事洪淳穆,領議政李最應,右議政金炳國,進前奏曰,冊寶親上,聖慕克伸。侵早勞動,聖體,若何?上曰,一樣矣。仍敎曰,今日風日甚不佳矣。裕元曰,果甚不佳矣。上曰,風勢比昨稍加,而日氣不甚寒矣。裕元曰,然矣。通禮跪啓請釋圭,上釋圭,秉鼎受圭。上曰,入參儒生勞問,可也。上還入齋室,上冊寶時至,上具冕服·玉帶出齋殿。贊禮導上,上至東神門外,跪啓請執圭,秉鼎進圭,上執圭,入詣版位西向立。贊禮跪啓請鞠躬四拜興平身,上行四拜禮。贊禮導上詣十五室褥位北向立。秉鼎曰,對擧承旨,何承旨爲之乎?上曰,同副承旨爲之。贊禮跪啓請跪,上跪。代致詞官,致詞訖,贊禮跪啓請俯伏興平身,上俯伏興平身。贊禮跪啓請搢圭跪,上搢圭跪。奉冊官·奉寶官,各捧冊函·寶盝,以次跪授都監都提調李最應。最應跪受,以次跪進,上以次跪受,以授秉世·泳夏,秉世·泳夏跪受,以次安于案。贊禮跪啓請執圭,俯伏興平身,少退跪,上執圭,俯伏興少退跪。讀玉冊官行護軍林翰洙,讀玉冊訖,冊函還置于案。讀金寶官行護軍任孝準,讀金寶訖,寶盝還置于案。贊禮跪啓請俯伏興平身,上俯伏興平身。贊禮導上降復位。贊禮跪啓請鞠躬四拜興平身,上行四拜禮。贊禮跪啓請禮畢。領議政李最應進前奏曰,昨伏見傳敎下者,德音曠絶,惠澤旁流。此誠遇慶識喜之盛擧也。凡在瞻聆,孰不萬萬欽誦,而至若貢人舊遺在,曾於乙丑,已蒙全蕩,舊還則年前竝施蠲除,今無擧論,置之似好,故敢此仰達矣。上曰,依爲之。出擧條贊禮導上,出東神門,還入齋室。傳曰,貢市堂上,率貢市人,十九日動駕還宮時待令。還宮時至,通禮跪啓請外辦,上改具遠遊冠·絳紗袍,出次。宣傳官跪稟懸燈,各營懸燈。通禮跪啓請乘輿,上乘輿出宗廟門外。傳曰,隨駕軍兵,令各其營乾犒饋。通禮跪啓請降輿乘輦,上降輿乘輦,至光化門,入勤政門,通禮跪啓請降輦乘輿,上降輦乘輿,由啓仁門,入崇德門。通禮跪啓請釋圭,上釋圭,秉鼎受圭。仍請出標信解嚴。上入祈永門還內。諸臣以次退出。
上在景福宮。停常參·經筵。
李起鏞啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學呈辭,監察茶時之意,敢啓。傳曰,知道。
趙秉世啓曰,同副承旨權泳夏,今日不爲仕進,卽爲牌招,何如?傳曰,允。
禮曹,今正月初五日,行社稷祈穀大祭,香祝親傳取稟還入,奉敎攝儀改書下。
傳于趙秉世曰,在外敦寧都正許遞,今日政差出。
李起鏞啓曰,奏御文字,何等審愼,而漢城府賜米別單,有所錯誤,致勤下詢,事甚疎忽,極爲未安。原單子,今方改付標以入,而當該堂上,不可無警,推考,何如?傳曰,允。
傳于趙秉世曰,發遣吏郞,諸執事淸齋與否,摘奸以來。
以同副承旨權泳夏牌不進罷職傳旨,傳于趙秉世曰,只推。
趙秉世,以議政府言啓曰,富寧府使纔已罷黜矣。其代不容不擇差,勿拘常格,各別檢擬之意,分付銓曹,何如?傳曰,允。
又以吏曹言啓曰,兵曹佐郞金東軾,成均館典籍金命基·南肅熙,俱以身病,呈狀乞遞,竝改差,何如?傳曰,允。
有政。吏批,行判書金輔鉉,參判南廷龍,竝牌招不進,參議曺殷承進,右副承旨趙秉世進。啓曰,行判書金輔鉉,參判南廷龍,竝牌招不進,小臣獨政未安,何以爲之?敢稟。傳曰,只出緊任。趙秉世,以吏批言啓曰,侍從臣父,年七十以上人,每於歲首抄啓加資事,載在法典矣。侍從臣父年七十以上人,別單書入之意,敢啓。傳曰,知道。以金命根爲敦寧都正,卞鋈爲兵曹佐郞,鄭志鎔爲富寧府使,公事官單尹吉炳,檢書官單閔泳純,上護軍金在顯今加崇祿,行護軍金善恒今加資憲。刑曹參判李鍾浩,行護軍林喜鎭·徐璟淳·姜健欽·閔胄顯·趙羲豐·李根永已上今加嘉義。行副護軍兪益煥·白弘洙·金應夏·李勉宇·盧鎭衡·安永豐·李廷斗·洪承祖·盧升熙已上今加嘉善。前正金命根,副司果韓致肇已上今加通政,已上年七十人加一資事,承傳。宗正卿李駿英今加嘉義,前承旨李羲俊,前參議李基周,工曹參議吳光默,前都正李象億·李學永·柳萬會·宋友濂·李鶴沼·李文榮·閔種淑,前僉知洪祖燮·徐五輔,前郡守金永疇,前中軍徐華淳,前營將安義錫,前五衛將林若東·安成壽·朴載喜已上今加嘉善。朝官年八十,依法典加資,前都正李克愚,前五衛將權載永·金龜煥,前僉知愼炳宇已上今加嘉善,朝官年九十,依定式加資,幼學吳龍漢年七十二,侍從臣吳宅禹父,韓宗信年七十,侍從臣韓白奎父,洪致壤年七十,侍從臣洪在九父,辛會謙年七十,侍從臣辛哲求父,已上今超通政加資事,承傳。兵批,判書金炳始病,參判成載玉進,參議尹成鎭病,參知鄭鍾學病,行左承旨李起鏞進。同知加設十三單鄭翼成·玄益奎·鄭箕範·金柱宅·李集瑞·李昌煥·趙基守·諸興祚·裵春興·金炳一·金宥臣·韓聖·朴哲夢,五衛將加設二十三單洪祖燮·玄心默·鮮于鶴·李漢中·林麟洙·趙澐祥·金尙燦·金壽祿·白文淸·李集澤·林宅倫·吳龍漢·韓宗信·洪致壤·辛會謙·成載基·李疇祜·金弘均·李尙杰·禹鎔河·都彦培·沈致中·申義方,大護軍金善恒,護軍兪益煥·李羲俊·李基周·李勉宇·李廷斗·金應夏·白弘洙·盧鎭衡·安永豐·洪承祖·吳光默·閔種淑·李文榮·李學永·柳萬會·宋友濂·李鶴沼·盧升熙·李象億·權載永·金龜煥·愼炳宇·徐五輔·洪祖燮·李克愚·金永琦·徐華淳·安義錫·林秀秉·安成壽·朴載喜,副護軍趙定熙·李寅晩·姜晢一·韓致肇·金命根·吳龍漢·韓宗信·洪致壤·辛會謙·金履源·朴基賢,副司果李鼎鉉,副司勇鄭成淳,以上竝單付。
傳于趙秉世曰,見窠皆令差出。
吏批,再政。以盧德純·李贊洙爲典籍,李鳳鉉爲假監役。
趙秉世,以議政府言啓曰,賑政方始,民憂孔棘,此際瘝曠,一時可悶。三南設賑邑新除守令,竝令給馬,當日下送,外他未下直受由上京守令,亦令不日下送,何如?傳曰,允。
又以吏曹言啓曰,慶尙道朝官年八十狀啓中,前同敦寧李秉溵,已爲加資於年滿八十之時,而今又以年八十二歲抄啓,係是疊請。不審之當該道臣推考,李秉溵加資置之,何如?傳曰,允。
李起鏞,以訓鍊都監言啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
上在景福宮。停常參·經筵。
藥房提調尹滋承,副提調尹秉鼎啓曰,顯冊追上,聖孝冞光。侵夜回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
沈東臣啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨趙秉鎬,今日不爲仕進,卽爲牌招,何如?傳曰,允。
備忘記,安義僉使張義汲下直,長弓一張,長箭一部,片箭一部,筒兒一箇賜給。
傳于趙秉世曰,禮房承旨,馳詣社稷,奉審摘奸以來。
注書李萬敎病,代以李蒙濟爲假注書。沈東臣,以摠戎廳言啓曰,卽見北漢管城將趙羲贊所報,則去十二月二十九日戌時量,訓倉火藥東庫,意外失火云矣。聞甚驚悚,使之摘奸,則所儲火藥七千五百九十七斤,盡爲燒燼。臣惶恐待罪,該倉書員·庫直輩,爲先嚴囚,失火根因,嚴覈,何如?傳曰,此必有委折。在囚諸漢,自本廳,各別嚴覈,期於得情,卿則施以罷職之典。
沈東臣啓曰,摠戎使趙羲復,罷職事,命下矣。將兵之任,不可一刻無摠察之人,何以爲之,而兼帶左邊捕盜大將之任,亦不可一刻暫曠。在前如此之時,有他邊大將兼察之例,今番則何以爲之?敢稟。傳曰,都統使兼察,仍傳命召·密兵符·大將牌·傳令牌。
又啓曰,摠戎使·左邊捕盜大將,都統使兼察。仍傳命召·密符·大將牌·傳令牌事,命下矣。兼察摠戎使·左邊捕盜大將申櫶,卽爲牌招,聽傳敎,仍傳命召·密符·大將牌·傳令牌,何如?傳曰,允。
議政府薦望,摠戎使申櫶·李景宇·李容熙。
沈東臣啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令兪鎭學牌不進罷職傳旨,傳于沈東臣曰,只推。
以左副承旨趙秉鎬牌不進罷職傳旨,傳于權泳夏曰,只推。
權泳夏,以宗親府言啓曰,王子師傅相見禮時,講學處所,當爲稟定,而謹稽已例,則或有別堂爲之之時,或有月廊爲之之時。今番則以何處擧行乎?敢稟。傳曰,多慶閤爲之。
又以宗親府言啓曰,前參議李廷斗,今已陞資矣。宗正卿依例差下,令該曹下批,何如?傳曰,允。
又以禮曹言啓曰,因江華府留守疏請,本府忠烈祠及國殤士民賜祭,謹依列聖朝已行之例,擧行事,纔已啓下,而取考謄錄,則英廟朝戊寅,因特敎,沁都行宮樹林間,其時闕中人立節處,設壇致祭,而此則出自特恩。故純祖朝丁丑,守臣之疏請也。雖不竝擧,援據已行之例,一體設行事,自臣曹,啓稟擧行矣。今亦依已例,一體設行乎?敢稟。傳曰,一體設行。
又以禮曹言啓曰,慶尙道觀察使封進,今正月令,宗廟薦新早藿,今初五日薦進,而景慕宮薦新早藿,則江原道例爲封進矣。本道所封,未及上來,莫重薦獻,不可後時,依前例,以宗廟薦新加封早藿,同日一體薦進,何如?傳曰,允。
又以弘文館言啓曰,校理李喜元差祭,上番闕直,事甚未安。副校理李鎬喆,別兼春秋進,應敎趙臣熙,副應敎鄭寅性,校理柳,副校理李範九,竝卽牌招,推移入直,何如?傳曰,允。
又以司譯院都提調·提調意啓曰,因政府草記,東萊別差,改作譯學矣。左水營譯學之任,使之兼管擧行,前差人減下,其廩況及館守差備所給之需,竝付於東萊譯學,而如有不贍之端,自萊府,從長措劃事,分付,何如?傳曰,允。
上在景福宮。停常參·經筵。
沈東臣,以都摠府言啓曰,今日入直內三廳武兼·禁軍及軍兵等,中習射技放,請出標信。傳曰,知道。
權泳夏啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
沈東臣啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,慶興都護府使徐珩淳,吾老梁萬戶李基燮下直,各長弓一張,長箭一部,片箭一部,筒兒一箇賜給。
傳于權泳夏曰,訓將,不擬於摠戎使望矣,都統使尤有別焉。自今爲始,時任都統使,不爲擬望事,分付。
傳于權泳夏曰,中官金耆英,年七十,特爲加資。
傳于權泳夏曰,衣資·食物·傳敎遲滯之中官朴奎鉉推考。
傳于沈東臣曰,左捕將有闕之代,前望單子入之。
傳于權泳夏曰,今當歲新,諸道賑救之政,必以次第設施矣。此乃幾萬生靈,溝壑衽席之會,則予之憧憧一念,何可晷刻暫弛者乎?昨臘飭敎之後,未知道臣·守宰,果何以施措,而抄飢之際,果能無遺漏之患乎?俵給之際,果能無欠縮之患乎?負戴往來之際,果能無僵仆之患乎?今日悠悠萬事,惟在於哀我赤子之能免顚連也。予之報答天心,只在於此道臣·守宰之對揚,予意亦在於此。顧玆三陽布澤,萬物回蘇之時,雖一夫一婦,有不保之歎,予之所謂報答者,何事,道臣守宰之所謂對揚者,亦何事也?九重雖深,措劃之善不善,賙恤之誠不誠,自可入聞,而凡守宰之或不誠者,或不盡其心者,道臣必摘發論啓,以爲嚴勘。幾巡幾口之分給幾許,每巡畢卽爲登聞之意,廟堂措辭分付于設賑諸道,使之惕意擧行。
沈東臣啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令兪鎭學牌不進罷職傳旨,傳于沈東臣曰,只推。
權泳夏,以禮曹言啓曰,今正月初七日,翼宗大王追上尊號,大王大妃殿加上尊號稱慶陳賀時,大王大妃殿·王大妃殿·大妃殿·中宮殿,百官陳賀儀註,直爲書入各殿之意,敢啓。傳曰,知道。
沈東臣,以禁衛營言啓曰,本營千摠韓圭稷,身病猝重,勢難察任,改差,何如?傳曰,允。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
權泳夏啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
沈東臣啓曰,左副承旨趙秉鎬,今日不爲仕進,卽爲牌招,何如?傳曰,允。
備忘記,阿山萬戶黃澤祖下直,長弓一張,長箭一部,片箭一部,筒兒一箇賜給。
權泳夏啓曰,卽者前掌令郭基洛,陳疏到院矣。前銜疏,勿爲捧入事,前後飭敎,不啻截嚴,而且家僮直呈,亦係禁令,所當還退,却係是言事,雖不得不捧入,揆以事體,極涉未安。從重推考,何如?傳曰,允。又啓曰,密符及命召親納,例也。而前兼察摠戎使左邊捕盜大將申櫶,謂有身病,使其營校及軍官替納,事甚未安。推考,何如?傳曰,允。
左邊捕盜大將前望單子入之,申正熙落點。
兵曹,左邊捕盜大將單申正熙。
權泳夏啓曰,新除授左邊捕盜大將申正熙,以前任南兵使,方在任所。命召及大將牌·傳令牌傳授,一時爲急,交龜後,斯速乘馹上來事,下諭,何如?傳曰,允。
以司謁口傳下敎曰,左捕將上來間,兼察他邊大將爲之。又啓曰,左捕將上來間,他邊大將兼察事,命下矣。兼察左邊捕盜大將金箕錫,卽爲牌招,聽傳敎,何如?傳曰,允。
傳于權泳夏曰,飭已施矣。前摠戎使趙羲復,特爲分揀。
權泳夏啓曰,前摠戎使趙羲復,分揀事,命下矣。卽爲牌招,敎諭書,所當更爲啓下,而此與新除授有異。在前如此之時,有前所授密符傳授之例。今番則何以爲之?敢稟。傳曰,依前爲之。又啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令兪鎭學牌不進罷職傳旨,傳于權泳夏曰,只推。
傳于趙秉世曰,明日出宮門路,以崇德門爲之。
以左副承旨趙秉鎬牌不進罷職傳旨,傳于趙秉世曰,只推。
趙秉世,以宗親府言啓曰,謹稽已例,則王子師傅·王孫敎傅相見禮時,執事三人。前則本府郞廳之數少,以藥房錄事分差矣。今則郞官備員,報禮,以本府正爲之,王子引導,以典簿爲之,奉束脩盤執事,以主簿爲之,師傅引接,以參奉爲之,呼唱,以錄事爲之意,敢啓。傳曰,知道。
又以奎章閣言啓曰,今此大王大妃殿上冊寶翌日,臣等進詣勤政殿東月臺,請出新冊舊寶,奉安于觀文閣之意,敢啓。傳曰,知道。
權泳夏,以訓鍊都監言啓曰,本局從事官李範祖,身病猝重,勢難察任,改差,何如?傳曰,允。
議政府公事官單閔奭鎬。
漢城判尹姜蘭馨疏曰,伏以,臣本無似,待罪京兆,纔有日矣。不時司烜之有警,而隨牒告災,方春養老之有令,而按籍考年,亦其職分內事。而近者失火之單差後而貽煩於上聞,賜米之單失檢而致勤於下詢。一日二日,再誤三誤,滿心惶恧,靡所措躬。臣苟能先時周察,每事審愼,則夫豈有如是疎漏之擧乎?罰止問備,則包荒雖大,晏若無故,則貽羞莫甚。左右思惟,有難仍冒,玆敢短章自列,仰瀆崇嚴。伏乞聖明,俯垂鑑諒,斥臣所帶京兆之銜,仍治臣未勘之律,以爲不職者戒焉。臣無任云云。答曰,省疏具悉。旣已問備,遂事何必爲引?卿其勿辭行公。
前掌令郭基洛疏曰,伏以,臣以遐土疎蹤,稟質迷鈍,忝在簪紳之列。近依輦轂之下,厚蒙恩造,歷踐臺省,棲息旅邸,窮餓送年,而一段憂愛之忱,炳然有未泯者。是固彝性之所同得,無間於逖賤者也。只以人微言輕,旣不敢妄論世務。識陋處散,又不得出位言事,而斷斷愚衷,寤寐耿結。苟有毫分利國便民之事,雖被僭狂之誅,亦所不辭矣。臣於邇來禁釀一款,竊伏歎世習之駭甚,而邦法之不行,痛恨憤激,有不容緘默者焉。噫,近日民情,尙忍言哉?秋穡告歉,公私赤立,群生顑頷,大命近止。伏睹我殿下,憂民如傷,錦玉靡安,丙枕明燭,屢下惻怛之綸,凡所以裕財足食之方,靡有不講究而施行之。巖廊之臣,亦克殫竭對揚,條奏便宜之策,竊庶幾枯荄復榮,講壑安於袵席。而就中禁酒一條,實係救荒之要政。夫麴孽之用,無補於厚生之道,而酣嗜之輩,適足爲戕命之斧,何況十室九釀,群飮無節?實爲糜穀之浘,而費財之谿壑,則値樂康之歲,痛祛崇飮之風然後,民少蕩析,而召亂行悖之類,亦可以斂戢。矧今畿·湖·嶠南,穀種絶稀,當此之時,尤宜劃定防限,嚴立科程,俾無一粒穀從他消耗,始可以糊萬億飢口,而以待麥熟之秋矣。是以我殿下,深軫勤念,渙發惠澤,凡屬釀具,一切禁止。筵席之敷諭,廟堂之董飭,有可以感䐁魚而孚木石,則有司之臣,固宜循公滅私,不慴不阿,窮搜探訪,奉行明命。而搢紳之流,先自檢飭,以示導率於下,雖是一勺之飮,不得私具,不敢欺心而欺天,無自陷於犯科。而後主威始尊,民志壹定,而利國便民,庶收其績矣。奈之何掌法之官,或畏縮而不問,或顧瞻而不發,謂不可訐人之私,謂不必取謗於世。裒如充耳,視若不見,以彌縫捱過,爲一副良規,其自爲謀則得矣。而獨不念朝家之惠,不能下究,而滋蔓之害,將有所歸乎?其官如是,吏隷何責?士夫之家,甕甖相接,而旣不敢排闥直入,豪富之家,錢貨是賂,而又不欲發奸摘伏以之。而無家不釀,無人不飮,而弁髦朝令,莫敢誰何?但朝令之行,不過村店街壚,殘盃冷醪之賣沽資業者而止耳。先自巨室宦家,以至豪民,旨酒盈樽,大釀列肆,而一盃十錢,獲利倍蓰,以莫重邦禁,把作榷利之資。始之潛釀者,漸至鴟張,初猶竊飮者,今復狼藉,甚至有上司隷屬,班家奴輩,狂酗泥醉,姿行街市而極矣。若而細民之間,或有現捉者,是特涓滴之流,而緦功之察耳。是亦犯禁,罪固罔赦,而牌錢贖鍰,傾貲呼冤者比比焉。衛鞅之言曰,法之不行,自上犯之。王法不行於貴族,而獨行於下流,則豈無憤時嫉俗,鬱抑不平之心乎?是以街談巷議,在在愁冤。而京都如此,遐邑可知。伏惟我殿下,深拱九重,明見萬里,而世故之微瑣,奸僞之滋長,猶有所遺照耳。然則利民之政,殆近罔民,足食之謨,反致斂怨。靜言思之,是誰之咎?臣所以痛恨憤激,不得不爲殿下一誦者,良以是也。嗚呼,國之所以爲國,在乎信法令而已。國無信則令不行,令不行則民不信,以區區一酒之禁,而朝令之格而不行,至於如此。此猶細故,尙不足恤。而如有大更張施措,有可以爲百世計者,而民之不從,如今日之爲,則綱紀不振,百度紊亂,國不國,事無可爲者矣。關係非細,寧欲太息?臣愚以爲,前秋設禁以來,不善擧行之法司堂上,竝捧現告,施以重勘,而故意操縱之各該司頭目·吏隷,竝嚴刑遠配。繼自今,先自巨室宦族,隨其現發,一一重繩,而以法司之力,竟不敢捉得者,使之自首,不之自首,現發於風聞者,施以加倍之律,則如有一分畏憚羞愧之心者,必不敢爲自逭之計也。伏願殿下,亟降嚴威,懲一勵百,以爲爲人臣瞖不畏法者之戒焉。臣以至庸極陋之品,妄觸一世之諱,叢鏑必至,而臣之所戴者,卽惟天地父母也。若由臣言而苟能有裨於民國之計,則臣雖遭斥,亦有榮焉。臣言止此,極涉畏褻,縮伏俟譴。臣無任云云。省疏具悉。非但禁釀,法令一出,則豪貴之家,謂之莫敢誰何?而先自犯之,不知自陷於蔑法之科,寧不駭難?所陳甚切實無隱,極庸嘉尙。疏辭,令廟堂稟處。
上在景福宮。停常參·經筵。
親上冊寶後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂·朝廷二品以上·六曹·大司諫口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
尹秉鼎啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日輪對日次矣。敢稟。傳曰,當次人受點,後日次待令。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
沈東臣啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
傳于尹秉鼎曰,上號都監都提調以下,別單書入。
傳于尹秉鼎曰,元朝親上致詞·箋文·表裏,及陳賀時,禮房承旨·對擧承旨·宣敎官竝加資。
傳于尹秉鼎曰,上冊寶時,及陳賀時,禮房承旨·對擧承旨·宣敎官竝加資
傳于尹秉鼎曰,親上致詞·箋文·表裏,及陳賀時,各差備官以下,別單書入。
傳于尹秉鼎曰,親上冊寶及陳賀時,各差備官以下,別單書入。
傳于尹秉鼎曰,親上冊寶時,宗廟令陞敍,直長·副奉事,各兒馬一匹賜給。
傳于尹秉鼎曰,中官李敏五·朴正淳,竝百官加親授。
尹秉鼎啓曰,吏曹郞廳來言,百官加下批政事,取稟。傳曰,當日爲之。
傳于尹秉鼎曰,發遣吏郞,諸執事淸齋與否,摘奸以來。
傳于沈東臣曰,今日異於他日,輕囚放釋。
尹秉鼎啓曰,卽者吏曹郞廳來言,政事當日爲之事,命下,而行判書金輔鉉,參判南廷龍,參議曺殷承,俱以病不來,不得開政云。竝卽牌招,何如?傳曰,待明朝牌招。
尹秉鼎,以吏曹言啓曰,今此陳賀頒赦後,別歲抄,當爲稟旨書入,而今正月初一日,書入別歲抄,姑未啓下,故不得循例書入之意,敢啓。傳曰,書入。
又以吏曹言啓曰,今月初三日政,前水使李根永,年七十加資矣。本年爲六十九歲云,臣不勝惶恐,而所授加資,勿施,何如?傳曰,允。
又以敦寧府言啓曰,今此翼宗大王追上尊號,大王大妃殿加上尊號,今已禮成矣。卽當紀載於御牒譜冊,依例修整次,設廳之意,敢啓。傳曰,知道。
又以禮曹言啓曰,今此翼宗大王追上尊號,大王大妃殿加上尊號,乃是國家莫大之慶,設科取士,亦係應行之事。今番慶科,以何科設行,而以何間擇吉乎?敢稟。傳曰,除初試,庭試爲之,日字,來四月旬前擇入。
又以禮曹言啓曰,大王大妃殿寶齡七旬,大妃殿寶齡望五,祗告廟·社,頒敎中外,此誠國家莫大之慶,設科取士,乃是應行之事。今番慶科,以何科設行,而以何間擇吉乎?敢稟。傳曰,除初試,庭試爲之,日字,來四月旬前擇入。
又以禮曹言啓曰,今此稱慶陳賀時,楊根郡守徐臣輔,賀箋,不爲封進,事體所在,誠極未安。推考,何如?傳曰,允。
又以禮曹言啓曰,今此稱慶陳賀時,諸道所封箋文中,平安兵使李奎奭,以應封官兼別軍職,各爲封進,咸安郡守李淸烈,雖非應封官,亦以別軍職封進矣。一體看審捧入,而水原留守朴珪壽,纔已卒逝,淸州牧使趙秉益,方在拿命中,所封箋文,依前例,竝不爲捧入之意,敢啓。傳曰,知道。
又以成均館大司成意啓曰,今正月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
趙秉鎬,以禁衛營言啓曰,本營騎士將李寬儀,身病猝重,勢難察任,改差,何如?傳曰,允。
敎中外大小臣僚·耆老·軍民·閑良人等書。王若曰,旣右烈考亦右壽母,大德必得其名,欲法堯·舜當法祖宗,我家自有是禮。誕告以追上·加上,莫大乎尊親顯親。恭惟翼宗體元贊化錫極定命聖憲英哲睿誠淵敬隆德純功篤休弘慶洪運盛烈宣光濬祥堯欽舜恭禹勤湯正啓天建統神勳肅謨敦文顯武仁懿孝明大王,睿智有臨,正體居震。寢膳寒暖之問節,周世子之朝於王,濬哲溫恭之德升,虞重華之協于帝。銘愼獨而服訓至聖,爲能盡誠,扁務本而揭箴君子,所其無逸。粵惟萬機之代理,可與三古而比隆。止孝止慈止仁,會罕慶於一堂三聖,先齊先修先正,奉傳心於四勿九經。皇壇之寶籙祕藏,寓下泉苞稂之感,王基之穹碑屹立,溯自土沮·漆之功。思民艱於夏怨冬咨,刺史守相輒親問,下寬詔於秋租春賑,水旱饑饉不爲災。猗,淵衷旁達四聰,矧睿孝爲源百行,七廟之圭瓚攝祼,愨則著愛則存,兩殿之瑤觴屢稱,色有愉容有婉。聞善言江河若決,廷納藥石之論,卽康功日昃不遑,屛列耕織之繪。典于學而對越方冊,郁乎文而倬漢爲章。揭義理於嚴明,雨露霜雪無非敎,招才藝於秀異,草萊巖穴率以庸。肆謳歌皆曰敬承,亦父老思見化盛。如風偃草,仁聲入人者深,若雲過虛,至善沒世不忘。顧寡昧大統嗣受,而猷爲舊章率由。璿殿之晬容恭瞻,怳奉晨昏之定省,寶鑑之遺訓昭載,如承朝夕之提撕。赫厥聲,濯厥靈,世世匰祏之獻,顯哉謨,承哉烈,煌煌琬琰之稱。恭惟孝裕獻聖宣敬正仁慈惠弘德純化文光元成肅烈明粹協天隆穆大王大妃殿下,保佑我東,尊居太上。符檀君戊辰之降,誕膺千一淸聖生,毓塗山癸甲之祥,爰啓萬億年基命。配寧考而助內,與天合大,與日合明,奉純元而嗣徽,已貴能勤,已富能儉。頃承簾帷之定策,永賴磐泰之奠基。東朝抗裘冕之尊,先君思以勖,南面畀堂構之法,丕子責是存。捐帑貨,設倉儲,卹荒政而豫備,衛正道,闢洋學,回染俗而咸新。朝著勵精白之心,治道寅協,郡縣懲貪墨之習,考課申嚴。懿敎丕成於宮闈,陰功遍及於寰宇,若論長樂之運化,下民不識不知,逮夫延和之釋勞。上載無聲無臭,養隆千乘,常切稱觥之誠,歌騰四重,晩供含飴之喜。迨寶齡彌卲於七袠,而遐福方進於九如。仰前光於仁元,是慶也五百年再有,式今休於小子,所祝則千萬歲三呼。將寸心,欲報暉,拊我育我顧復我,酌大斗,以祈耉,昌而熾而耆艾而。受祉介繁,效微忱於愛日,遇喜增感,倍孺慕於見墻。象聖德而旣侔兩儀,孚顯號而宜隆一體,尊至養至。人子心獨無恔乎?大書特書,先王觀可以比也。摹天畫日,終有耳目之逮詳,鏤玉范金,敢云形容之盡善,迺於本年正月初三日,謹奉冊寶,追上翼宗大王尊號曰,乾大坤厚廣業永祚,仍於初七日,謹奉冊寶,加上大王大妃殿下尊號曰,壽寧。値春詞而祗告太室,受朝賀而播脩昕庭。朱弦之遺音三歎,如見洋洋在上,翠蓂之瑞景長駐,但願年年似今。廣慶覃恩,正當三陽泰回,滌瑕蕩垢,其令萬民咸和。自本月初七日昧爽以前,除謀反大逆,謀叛子孫,謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下,徒流·付處·安置·充軍,已至配所,未至配所,已發覺,未發覺,已決正,未決正,咸宥除之。敢以宥旨前事,相告言者,以其罪罪之。在官者各加一資,資窮者代加。於戲,同我太平,錫汝保極,草木皆有以自樂,囿萬物於生成,松柏無不爾或承,躋一世於仁壽。故玆敎示,想宜知悉。藝文提學金在顯製進。
丁丑正月初七日午時,上御勤政殿。翼宗大王追上尊號,大王大妃殿加上尊號,親傳冊寶,親上致詞·箋文·表裏,稱慶頒敎陳賀入侍時,行都承旨尹秉鼎,行左承旨李起鏞,右承旨沈東臣,左副承旨趙秉鎬,右副承旨趙秉世,同副承旨權泳夏,記事官李萬敎,假注書李蒙濟,別兼春秋沈相萬·李命宰,檢校直提學趙寧夏·趙成夏·尹滋悳·金炳始·趙慶鎬,檢校直閣李喬翼·金永壽·李鎬翼·姜·尹用求·金永哲,直閣金興均,檢校待敎李載兢·洪淳馨,校理李喜元,副修撰睦承錫,以次侍立。時至,通禮跪啓請外辦。上具遠遊冠·絳紗袍,乘輿出祈永門。藥房提調尹滋承,副提調尹秉鼎,進前奏曰,侵早勞動,聖體,若何?上曰,一樣矣。仍傳曰,侍衛軍兵毛具,從便爲之。出傳敎仍出崇德門,由啓仁門,至勤政殿月臺。通禮跪啓請降輿,上降輿。通禮跪啓請執圭,秉鼎進圭,上執圭。通禮導上,詣版位北向立。秉鎬曰,二品以上,今當就位,而出標信開作門,何如?上曰,以已下標信,擧行,可也。宗親文武百官入就位,秉鼎進前奏曰,對擧承旨,以何承旨爲之乎?上曰,同副承旨仍爲之。通禮跪啓請鞠躬四拜興平身,上鞠躬四拜興平身,宗親文武百官皆行四拜禮。通禮跪啓請搢圭,上搢圭跪。捧冊官捧冊函,捧寶官捧寶盝,承文院官捧致詞函,禮曹正郞捧箋文函,濟用監官捧禮物函,以次跪授都提調李最應,最應以次跪受,以授秉世,秉世以次跪受以進。上受之,以授尙傳,尙傳跪受,還置於案。通禮跪啓請執圭平身,上執圭平身。通禮跪啓請鞠躬四拜興平身,上行四拜禮,宗親文武百官,皆行四拜禮。通禮跪啓請禮畢。通禮導上詣祗迎位。尙傳,捧冊函·寶盝·致詞函·箋文函·禮物函,由正路出。通禮跪啓請鞠躬,上鞠躬,過後平身。通禮跪啓請釋圭,上釋圭,秉鼎受圭。上入小次。冊函·寶盝·致詞函·箋文函·禮物函,各置腰彩轝龍亭,至大王大妃殿閤門以入。陳賀時至,通禮跪啓請出次,上出次陞座。通禮跪啓請執圭,秉鼎進圭,上執圭。贊儀唱鞠躬四拜興平身,宗親文武百官行四拜禮。秉世跪啓傳敎,贊儀唱宗親文武百官跪。宣敎官朴憙陽讀敎訖,贊儀唱俯伏興四拜興平身,宗親文武百官俯伏興四拜興平身。贊儀唱跪搢笏三叩頭,宗親文武百官跪搢笏三叩頭。贊儀唱山呼,宗親文武百官,拱手加額曰千歲,山呼曰千歲,再山呼曰千千歲。贊儀唱出笏鞠躬四拜興平身,宗親文武百官出笏鞠躬四拜興平身。宣箋官吳仁泰,讀箋訖,贊儀唱俯伏興平身,宗親文武百官俯伏興平身。典儀陞詣殿階,上當前跪啓禮物函,請付有司。通禮跪啓禮畢。領府事李裕元,領敦寧金炳學,判府事洪淳穆,領議政李最應,右議政金炳國,進前奏曰,日候稍寒,勞動旣多,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣度,何如?上曰,泰平矣。通禮跪啓請釋圭,上釋圭,秉鼎受圭。上降座,通禮跪啓請乘輿,上乘輿。由啓仁門入崇德門。秉鎬請出標信解嚴。上由祈永門還內。諸臣以次退出。
上在景福宮。停常參·經筵。
藥房副提調尹秉鼎啓曰,親上冊寶,聖孝冞光,臨殿受賀,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
趙秉鎬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈東臣啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨趙秉世,同副承旨權泳夏,今日不爲仕進,竝卽牌招,何如?傳曰,允。
傳于趙秉鎬曰,傳香承旨,與右承旨,分詣受香諸處,奉審摘奸以來。
沈東臣啓曰,臣東臣,敬奉聖敎,馳往義禁府,取考囚徒案,則無時囚。故仍往典獄署,取閱囚徒案,則公貨備納間,嚴囚罪人三名,上納挪用備納間,嚴囚罪人一名,所犯贓錢備納間,家僮嚴囚罪人九名,詞連推覈間,嚴囚罪人一名,公貨愆納,嚴囚罪人一名,公貨所逋督捧間,嚴囚罪人一名,不可以輕囚論故,竝仍囚。其餘各司直囚罪人金孝錫等六名,係是輕囚故,竝依傳敎放送之意,敢啓。傳曰,知道。
禮曹,今正月初十日,行星壇祭,香祝親傳取稟還入,奉敎攝儀改書下。
以司謁口傳下敎曰,明日星壇淸道,中軍代行。
以義禁府赦單子,傳于趙秉鎬曰,李承輔·裵翊承放。
以上號都監都提調以下別單,傳于趙秉鎬曰,都提調領議政李最應,鞍具馬一匹面給,提調行戶曹判書閔致庠,水原留守金炳地,禮曹判書徐堂輔,都廳文學金九鉉,副應敎鄭寅性,竝加資。郞廳戶曹正郞徐雲輔,禮曹正郞柳龍䥁,工曹正郞李承耆,掌樂僉正鄭基曾,司僕判官李用一,副司果尹秀東·李源興·金正秀·鄭仲愚,任實縣監具然翼,別工作繕工主簿鄭日愚,竝陞敍。監造官敦寧參奉趙駿鎬,廣興奉事曺慶承·洪冕周,副司勇金炳憙·李圭善·閔致駿·金奎喜·沈性澤·沈裕慶·李胤沼·鄭履源,軍資奉事尹洤,竝陞六。追上尊號時,玉冊文製述官領敦寧金炳學,內下大豹皮一令賜給,書寫官行戶曹判書閔致庠,樂章文製述官行上護軍鄭基世,各熟馬一匹賜給,金寶篆文書寫官判府事洪淳穆,內下大豹皮一令賜給,禮儀使禮曹判書徐堂輔,熟馬一匹賜給,堂上執禮副護軍朴鳳彬,半熟馬一匹賜給,堂下執禮副司果趙龍鎬,兒馬一匹賜給,大祝副司果朴憙陽,讀玉冊官漢城左尹林翰洙,讀金寶官行護軍任孝準,竝加資。捧玉冊官兵曹正郞趙忠熙,執義洪大重,擧玉冊案執事儀賓都事趙容熙,掌苑別提趙寬在,褥席執事禁府都事崔翰周,擧讀玉冊案執事戶曹佐郞李載哲,尙衣直長趙瑢熙,褥席執事忠勳都事南廷翊,捧金寶官副校理李範九,副司果金宗漢,擧金寶案執事刑曹正郞李德來,戶曹佐郞孫相駿,褥席執事副司果申錫完,擧讀金寶案執事刑曹正郞趙弼永,佐郞李淵九,褥席執事禁府都事金益相,各兒馬一匹賜給。加上尊號時,玉冊文製述官領府事李裕元,內下大豹皮一令賜給,書寫官行大護軍趙成夏,樂章文製述官行吏曹判書金輔鉉,各熟馬一匹賜給,玉寶篆文書寫官右議政金炳國,內下大豹皮一令賜給。捧玉冊官司僕正趙東弼,副司果鄭元夏,擧玉冊案執事工曹正郞洪顯昇,典牲直長朴泳敎,褥席執事司僕僉正趙端鎬,捧玉寶官校理柳,副司果李正來,擧玉寶案執事童蒙敎官李貞稙,司饔直長林炳翼,褥席執事義盈直長鄭奎和,各兒馬一匹賜給。別看役前府使姜潤,前判官方天鏞,前郞廳南廷煥,竝守令待窠,首先擬入。軍器判官安膺浩陞敍,前直長李璨,寫字官金季永,竝外職除授。崔在禧右職調用,劉漢翼監牧官待窠擬入,奏時官李國鉉·李憲益,竝六品職調用。其餘計士·奏時官·日官·寫字官·畫員·錄事·捕校·員役·工匠等,竝依判下施賞。
以親上致詞·箋文·表裏及陳賀時,各差備官以下別單,傳于趙秉鎬曰,進表裏濟用監提調趙成夏,內下鹿皮一令賜給,左通禮李肇信,右通禮吳尙鉉,捧箋文官禮曹正郞洪羲麟,展敎官禮曹正郞吳仁泰,佐郞吳鎭東,宣箋官校理李喜元,展箋官兵曹佐郞李友燁·李明源,各兒馬一匹賜給。捧表裏官濟用主簿鄭應夔,奉事李龍和,致詞官承文副正字李斗陽·金性默·柳,箋文陪進官判校申泰皥,奉香官車驥衡,正書忠義金敎成,贊儀朴鍾元,東唱引儀金用鍊,代致詞假引儀洪禧錫,各上弦弓一張賜給,西唱引儀方漢哲,守令除授,寫字官李兢鉉,右職調用,崔健植監牧官除授,康載欽外職除授。其餘奏時官·寫字官·畫員·員役·樂工等,竝依判下施賞。
以親上冊寶時及陳賀時,各差備官以下別單,傳于趙秉鎬曰,進表裏濟用監提調趙成夏,內下鹿皮一令賜給,左通禮李肇信,右通禮吳尙鉉,捧箋文官禮曹佐郞盧德龍,展敎官禮曹正郞吳仁泰,佐郞吳鎭東,宣箋官校理李喜元,展箋官兵曹佐郞李友燁·李明源,各兒馬一匹賜給,捧表裏官濟用主簿鄭應夔,奉事李龍和,贊儀朴鍾元,東唱引儀金用鍊,代致詞官假引儀洪禧錫,各上弦弓一張賜給,西唱引儀方漢哲,守令除授。其餘奏時官·寫字官·畫員·員役·守僕·樂工等,竝依判下施賞。
傳于趙秉鎬曰,翼宗大王追上尊號時,玉冊差備石泰元·韓珩和,金寶差備鄭之良·河浚浩,竝加資,資窮,令內府調用。玉冊差備朱完基加資,金商吉,案差備崔鳳曄·康載範,褥席差備鄭弘周,讀冊案差備洪基一,褥席差備朴春說,金寶差備金浩純·金翼中,案差備金德和·金秉爗,褥席差備吳道益,讀寶案差備朴勉夏,褥席差備孔載文,以上各上弦弓一張賜給。大王大妃殿加上尊號時,玉冊差備李敏榮·金在寬,玉寶差備周鍾德·李定國,尙傳金圭復,竝加資,資窮,令內府調用。玉冊差備金義澤加資,朴基溫,案差備許峻·李吉龍,褥席差備鄭致寬,讀冊案差備金漢翼,褥席差備趙秉德,玉寶差備金貞鉉·文世顯,案差備沈恩和·柳昌億,褥席差備韓孝基,讀寶案差備李澤振,褥席差備金弘奫,以上各上弦弓一張賜給。大王大妃殿加上尊號陳賀時,承傳色金圭復·李裕鼎,竝加資,資窮代加。薛里鄭琦和,掌務李正植加資,薛里文世顯,掌務沈恩和,差備姜文璨·高龍鎭·王用殷·金弘奫·韓孝基·李澤振,各木一疋,布一疋。大妃殿稱慶陳賀時,承傳色金圭錫·李用善竝加資,薛里姜世鼎·孫錫範,掌務金沃鎭·沈能和,竝令內府陞敍,差備趙錫胤加資,金時文·鄭基容·朴弘雲·金弘淳·金浩純,各長弓一張賜給。大王大妃殿稱慶陳賀時,龍洞宮次知金圭復加資,資窮代加。其餘司鑰·飯監·員役等,竝依判下施賞。
以寶印改鑄改造修補時,武衛提調·戶曹判書以下別單,傳于趙秉鎬曰,監董堂上武衛提調金輔鉉,熟馬一匹面給,行戶曹判書閔致庠加資,郞廳武衛從事官趙臣熙,內下鹿皮一令賜給,戶曹正郞金奭鉉陞敍,別看役前府使姜潤,前中軍金炳武,前知事金載禹,前奉事吳慶然,訓鍊僉正張泓奎,竝守令待窠擬入,寫字官前察訪劉晉祜,守令除授。其餘計士·日官·寫字官·看役·牌將·捕校·員役·工匠等,竝依判下施賞。
傳于趙秉鎬曰,今番賞典中,一人雖兼數事,毋得疊授。
傳于趙秉鎬曰,今日政,賞典下批。
傳于趙秉鎬曰,呈告工曹參判許遞,今日政差出。
傳于趙秉鎬曰,工曹參議·在外敦寧都正許遞,今日政差出。
傳于趙秉鎬曰,高嶺僉使有闕之代,勿拘常格,本道人中,各別擇差。
沈東臣啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令兪鎭學牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令兪鎭學牌不進罷職傳旨,傳于沈東臣曰,只推。
以右副承旨趙秉世,同副承旨權泳夏牌不進罷職傳旨,傳于趙秉鎬曰,只推。
沈東臣啓曰,明日傳香,禮房承旨,當爲齋宿,右副承旨趙秉世,卽爲牌招,何如?傳曰,允。
傳于趙秉鎬曰,明日出宮門路,以崇德門爲之。
傳于趙秉鎬曰,發遣吏郞,諸執事淸齋與否,摘奸以來。
以右副承旨趙秉世牌不進罷職傳旨,傳于趙秉鎬曰,只推。
傳于趙秉鎬曰,右副承旨·同副承旨許遞,前望單子入之。
承旨前望單子入之,金永穆落點,兪鎭學添書落點。
沈東臣啓曰,明日傳香,禮房承旨,當爲齋宿,新除授右副承旨金永穆,卽爲牌招,何如?傳曰,允。
又啓曰,行吏曹判書金輔鉉,參判南廷龍,參議曺殷承牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,待明朝一體牌招。
趙秉鎬,以宗親府言啓曰,翼宗大王追上尊號,大王大妃殿加上尊號,今已禮成,卽當記載於璿源譜略,而國朝御牒,八高祖圖,王妃世譜,亦當一體修正矣。在前如此之時,或有設廳之例,多有自本府擧行之例。今番則何以爲之?敢稟。傳曰,本府擧行。
又以議政府言啓曰,前掌令郭基洛疏批,有令廟堂稟處之命矣。禁釀一款,自古救荒之急務也,要政也,而今之痼瘼,無論大少去處,有法不行,有令不立,寧不極可寒心哉?苟究其由,先自豪貴之家,恣行犯科而然。如是而閭巷小民,安所畏法而信令乎?此疏所陳,切中時弊。今下批敎,申複嚴重,孰敢不懍然而惕然,不思所以革心改過,而掌法之臣,果能不慴不撓,則必不蕩然之至此矣。頒禁以後,法司堂上,竝捧現告,從重推考。仍飭各該司,使之悉心擧職,毋敢如前瘝隳,這這摘發,以法從事之意,竝爲分付,何如?傳曰,允。
又以奎章閣言啓曰,今日臣等請出大王大妃殿冊寶,奉安于觀文閣之意,敢啓。傳曰,知道。
又以吏曹言啓曰,繕工監假監役官李鳳鉉,以其身病,呈狀乞遞,改差,何如?傳曰,允。
又以禮曹言啓曰,以大王大妃殿寶齡七旬,大妃殿寶齡望五,慶科取稟草記,傳曰,除初試,庭試爲之,日字,來四月旬前擇入事,命下,以翼宗大王追上尊號,大王大妃殿加上尊號,慶科取稟草記,傳曰,除初試,庭試爲之日字,來四月旬前擇入事,命下矣。兩次慶科,當爲合設擧行,科名以大王大妃殿寶齡七旬,大妃殿寶齡望五,翼宗大王追上尊號,大王大妃殿加上尊號,合四慶,慶科庭試稱號,而在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日擧行。
又以兵曹言啓曰,新除授秃用別將崔承五,以其母年今爲八十一歲,法不當遠離赴任,呈狀乞遞矣。邊將之親年七十五歲以上者,許遞其職,載在法典,改差,何如?傳曰,允。
又以兵曹言啓曰,宣傳官李種懿,五衛將黃歲一·閔泳觀·洪載臣·朴榮根·崔公瑞,曹司五衛將閔致序,俱以病難供職,呈狀乞遞,改差,何如?傳曰,允。
又以兵曹言啓曰,內弓人金學仁·李潤錫·李興元·金長鉉,矢人李重植來告內,渠等二十年服役,今已限滿,造納弓矢,亦過千數云。故依定式,取考知弓品堂上啓下單子,及本曹錄置成冊,則弓人金學仁·李潤錫·李興元·金長鉉,矢人李重植服役年條,造納弓矢數爻,俱已準限。竝依定式,帖加成給,何如?傳曰,允。
又以禁衛營言啓曰,本營千摠尹,以前任仁川府使,上來尙遠。久曠可悶,改差,何如?傳曰,允。
上在景福宮。停常參·經筵。
沈東臣啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于兪鎭學曰,傳香承旨,馳詣受香所,奉審摘奸以來。
傳于兪鎭學曰,呈告同義禁,在外禮曹參議許遞,今日政差出。
注書李萬敎病,代以丁弘燮爲假注書。
以司謁口傳下敎曰,千道亨,己卯春宮時掖屬,特爲知事,加設單付。
兪鎭學啓曰,行大司憲申應朝,掌令姜鐸,持平金㽥·吳宅禹在外,執義洪大重牌不進,掌令一員未差,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重牌不進罷職傳旨,傳于兪鎭學曰,只推。
以右副承旨金永穆牌不進罷職傳旨,傳于兪鎭學曰,只推。
趙秉鎬啓曰,臣承命馳詣星壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉矣。臣則仍留監祭,待將事,還奉神位版後,復命之意,敢啓。傳曰,知道。
兪鎭學啓曰,行都承旨尹秉鼎廚院進,行左承旨李起鏞不爲仕進,右承旨沈東臣須資出去,左副承旨趙秉鎬監祭進,右副承旨金永穆牌不進,院中只有臣一人,伴直無人。右副承旨旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,臣吏兵批兼進之意,敢啓。傳曰,知道。
兪鎭學,以吏批言啓曰,上號都監都廳弘文館副應敎鄭寅性,加資事,命下矣。雖以資窮,未經準職,何以爲之?敢稟。傳曰,勿拘。
又以吏批言啓曰,侍從臣父年七十人,每於歲首抄啓加資事,載在法典矣。侍從臣父年七十人,別單書入之意,敢啓。傳曰,知道。
有政。吏批,行判書金輔鉉牌招不進,參判南廷龍進,參議曺殷承牌招不進,同副承旨兪鎭學進。啓曰,行判書金輔鉉,參議曺殷承竝牌招不進,小臣獨政未安,何以爲之?敢稟。傳曰,仍爲之。以柳爲掌令,李敎榮爲副應敎,李載完爲文學,趙秉世爲工曹參判,兪晩源爲敦寧都正,朴憙陽爲禮曹參議,鄭寅性爲工曹參議,洪在鉉爲同經筵,權泳夏爲同義禁,李鎬喆爲中學敎授,李南輯爲仁川府使,宋恒鎭爲礪山府使,宗正卿單李廷斗,軍資主簿單尹洤,廣興主簿二單曺慶承·洪冕周,公事官單閔奭鎬,草溪郡守金駿鉉,舒川郡守李載駿,以上相換。行戶曹判書閔致庠今加崇祿,水原留守金炳地,禮曹判書徐堂輔,已上今加正憲,左尹林翰洙,行護軍任孝準,已上今加嘉義,前承旨趙秉世·權泳夏,已上今加嘉善,副司直朴憙陽,文學金九鉉,副應敎鄭寅性,已上今加通政,已上加資事,承傳。行護軍洪承祖,今加嘉義,侍從臣前刑曹參判洪遠植,父年七十加資事,承傳。行護軍奇正鎭,今加嘉義,前都正鄭夔和,今加嘉善,已上以朝官年八十,依法典加資。
兵批,判書金炳始進,參判成載玉病,參議尹成鎭入直,參知鄭鍾學病,同副承旨兪鎭學進。以宋在璿爲訓鍊都正,柳箕東爲宣傳官,洪鍾善·劉景俊·尹泰臣·李鍾浩·李命夏·崔應均·劉升鉉爲五衛將,朴齊鴻爲曹司衛將,安敬煥爲訓鍊主簿,趙學奎·白黼炯·閔致憙爲守門將,李祉秀爲南兵使,金翊應爲高嶺僉使,秦明良爲潼關僉使,劉善祚爲所己萬戶,李達根爲秃用別將,知事加設單千導亨,五衛將加設二十七單洪秉善·愼炳宇·徐五輔·金龜煥·權銖度·權輔淵·權宗崙·李廷柏·李樂心·權鍾協·奇鳳國·吳㙉·金相瀅·鄭瀗·姜夔欽·趙正履·尹塾烈·趙宅洙·李東根·李圭錫·李仁宇·咸一振·李會畦·李成培·曺冕振·李坤涉·趙挺洙,同知五單洪祖燮·玄心默·鮮于鶴·李漢中·林麒洙,僉知十八單趙澐祥·金尙燦·金壽祿·白文淸·李集澤·林宅倫·吳龍漢·韓宗信·洪致壤·辛會謙·成載基·李疇祜·金弘均·李尙杰·禹鎔河·都彦培·沈致中·申義方,護軍趙康夏·趙秉世·權泳夏·申正熙·朴會壽,副護軍朴憙陽·金九鉉·鄭寅性·鄭基承·鄭顯奭·金命根,副司果洪肯謨·趙駿鎬·金炳憙·李圭善·閔致駿·金奎喜·沈性澤·沈裕慶·李胤沼·徐寬碩·鄭履源·金永淳·林寅秀,副司正李承河,以上竝單付五衛將,韓溟鎭·朴才燮,已上加設,依定式減下。
吏批,再政。以洪淳馨爲校理,金九鉉爲戶曹參議,金汶載爲假監役,洪淳哲爲敦寧參奉,學正單趙圭錫,前五衛將韓斗琦·都彦培,已上今加嘉善,朝官年九十,依法典加資。
兵批,再政。兼仁川鎭兵馬僉節制使京畿水軍防禦使單李南輯。
以吏曹參議曺殷承牌不進罷職傳旨,傳于兪鎭學曰,只推。
兪鎭學,以宗親府言啓曰,璿源譜略修正事,命下矣。國朝御牒書寫官一員,監印堂上一員,以宗正卿中差出,而跋文製述官,令政院稟旨擧行,何如?傳曰,允。
兪鎭學啓曰,因宗親府草記,璿源譜略跋文製述官,令政院稟旨擧行事,允下矣。譜牒跋文,文衡當爲撰進,而大提學未差,何以爲之?敢稟。傳曰,前前大提學製進。
兪鎭學,以宣惠廳言啓曰,昨年京畿·三南穡事判歉,災結夥多,歲入大縮矣。在前如此之時,原有減分之例,而兩湖旣有舊災,充補間,仍爲減分之辛未草記,則今不當擧論。京畿·嶺南今年營·官需八分一,各樣價四分一,減分磨鍊,何如?傳曰,允。
又以禮曹言啓曰,以大王大妃殿寶齡七旬,大妃殿寶齡望五,翼宗大王追上尊號,大王大妃殿加上尊號,合四慶慶科庭試,卽日放榜,擇日放榜,取稟草記,傳日,擇日擧行事,命下矣。令日官崔榮遠推擇,則文武科庭試,來四月初九日,放榜,同月二十二日巽時爲吉云。以此日時定行,何如?傳曰,允。
又以弘文館言啓曰,校理柳,移拜掌令,上番闕直,事甚未安。副校理李鎬喆,別兼春秋進,應敎趙臣熙,校理李喜元,副校理李範九,新除授副應敎李敎榮,校理洪淳馨,竝卽牌招,推移入直,何如?傳曰,允。
又以兵曹言啓曰,今正月十九日,大駕詣永禧殿展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,都統使,率本所善騎隊一哨,訓局旗鼓與馬軍二哨,步軍五哨,爲先廂,御將率禁營旗鼓與步軍三哨,訓局馬軍一哨,兩營騎士各一番,爲後廂,禁軍三番隨駕,別抄軍一哨領付中央陣,摠戎使,率訓局馬軍一哨,步軍二哨留陣,餘軍留營置之。
領府事李裕元疏曰,伏以,臣於年前使事竣還之時,已申請退之意,而夤緣事會,無暇言私,齎志包鬱,蘊結方寸,至于今日矣。臣之願得三字之銜,迄休不休,居然爲十五年之久。先於臣仰請者,擧蒙允兪,後於臣仰請者,亦被恩許,獨臣一人,低廻未去。言病言情,良亦支離,俯仰慙恧,無地自容,敢效古人毋隱之義,悉暴於天地父母之前。嗚呼,臣家單素,連世無年。臣之先祖父,以孤露餘生,五十始策名,七十纔成宦業,臣先父六十宦成,恒戒懼之心,草疏乞退,未徹而終。臣每念及此,永抱窮天之恨,誓欲粗守先訓,以就臣父與祖未卒之志。屢犯咫尺之威而不知止者是耳。臣則未老階穹,五十乞謝事,犬馬之齒,今已爲臣父見背之年紀也。臣若荏苒時日,蒲質澌鑠,未卽遂初,一朝塡壑,則將以何顔,對先臣於泉臺,又將以何辭解一世之嗤嘲,而明此心之無自欺乎?顧今上天造化,無物不遂,洞然而鑑亮,惕然而哀恤,使臣優遊暮景,假以幾年,莫非我殿下之賜而全保之洪造也。宋臣歐陽脩之言曰,由兩漢而來,雖處三公之貴,朝去朝廷,暮歸田里,以勸知止之人,是重晩節而然也。臣雖一辭高爵,遂列編民,隆恩之加,復何有棧豆之戀,而亦豈無結報之願也哉?伏望聖明,諒臣苦懇,亟降宣麻之命,千萬至祝。臣無任云云。答曰,省疏具悉卿懇。卿以休致爲請,蓋已有年矣。往日之請,猶未能奉副,矧今許多艱虞,果何如而是豈予捨卿之時乎?卿之一副苦心,卽惟曰守先訓也。斷斷此心,予已所深知者,則何必懸車而後,始明此心耶?成就卿志,自有其日,卿其體予至意,更勿以此相聞。仍傳于兪鎭學曰,此批答,遣史官傳諭。
領議政李最應箚曰,伏以,追上禮成,先烈丕闡,加隆儀擧,慈徽彌光。我聖上羹墻之慕,岡陵之祝,曷有其極,而八域含生之類,亦皆蹈舞於協氣之中矣。乃者廣慶覃恩,普施紀錄,以臣之猥忝都提擧,亦被殊典。天廐上駟,具以法鞍,寵旨臨門,踧踖靡措。念臣衰隆之姿,凡於敦匠之事,惟諸堂郞僚之是仗,而特以名在首列,遽侈上賞。循顧自量,乘謝無望。玆敢略入短章,仰暴情實。伏乞聖明,俯垂鑑諒,劃賜收還,俾安私分焉。取進止。答曰,省箚具悉卿懇。卿其勿辭,安心領受。仍傳于兪鎭學曰,此批答,遣史官傳諭。
上在景福宮。停常參·經筵。
藥房副提調尹秉鼎啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口,傳問安。答曰,知道。世子宮,口傳問安。答曰,知道。
趙秉鎬啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
兪鎭學啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
兪鎭學啓曰,右副承旨金永穆再牌不進,伴直無人。右承旨沈東臣,所當牌招,而拘於廳規,不得請牌,何以爲之?敢稟。傳曰,牌招。
兪鎭學啓曰,臣依定式進詣香室奉審,則香祝樻·祝板·袱子,精潔之意,敢啓。傳曰,知道。
趙秉鎬啓曰,臣秉鎬,今日入直禁軍戎器點考,進去下直之意,敢啓。傳曰,知道。
又啓曰,臣依定式,進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
以右副承旨金永穆再牌不進罷職傳旨,傳于兪鎭學曰,只推。
以右承旨沈東臣牌不進罷職傳旨,傳于兪鎭學曰,只推。
兪鎭學啓曰,卽者前掌令柳永燾陳疏到院者,則前銜陳疏,家僮直呈。旣係禁令,而且有大違典式處,不可以言事捧入,故纔已退却,而揆以事體,萬萬未安。從重推考,何如?傳曰,允。
趙秉鎬啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于趙秉鎬曰,只推。
趙秉鎬啓曰,明日傳香,禮房承旨,當爲齋宿,右副承旨金永穆,卽爲牌招,何如?傳曰,允。
兪鎭學,以宗親府言啓曰,今此璿源譜略修正時,進上進獻,以幾件封進,而五處璿源閣奉安件,今亦以全秩爲之乎?敢稟。傳曰,進上進獻,改張以入,璿源閣奉安件,全秩爲之。
又以侍講院言啓曰,新除授文學李載完,卽爲牌招察任,何如?傳曰,允。
趙秉鎬,以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
知事金大根,行大護軍徐衡淳,知敦寧李源命,行大護軍鄭健朝·韓敦源·徐承輔·尹滋承,知三軍府事金箕錫,宗正卿李寅命,行護軍金學初·徐璟淳·趙寅熙·洪遠植·沈履澤·洪在鉉,行左承旨李起鏞,行副護軍尹致賢,右承旨沈東臣,右副承旨金永穆,行副護軍李載純等,聯名疏曰,伏以,臣等卽見前掌令郭基洛疏辭,滿心慙恧,縮伏俟勘,繼伏奉廟堂覆啓下者,尤不勝惶蹙之至。噫,昨秋禁釀之令,亶出於鏟糜費,濟飢乏之實心實政也。野有烏昧,淮南之菜色,賴可免矣,市無狼戾,江東之米價,庶有補矣。雖無知婦孺,莫不歡欣攢頌,而況此掌邦禁,奉朝令之地,殫竭申嚴,猶恐不及者乎?臣等之忝在法官,雖有久暫之不同,聯武閱歲,固當振勵頹綱,期有實效,而牟利之輩,暗室潛釀,蔑法之類,通衢交酗,甚至豪貴之家,亦有所犯。讜直之論,綳發於出位之章,稱以執法之臣,乃反矇然不覺,自速人言,若是狼藉耶?禁之莫止,責有所歸,令之不行,法將安施?於是乎臣等溺職之罪,反有浮於犯禁之科,而迺者聖度過加包容,罰止問備,臣等聚首惶恧,無所容措。何敢諉以見職之已遞,不思所以自暴罪戾,以謝人心哉?玆敢聯陳短章。乞伏常憲,欲望聖慈,俯垂鑑察,亟降威罰,俾頹綱復振,而以爲奉職無狀者之戒焉。臣等無任云云。答曰,省疏具悉。禁酒之令,卽一微細事耳。此而不能令行禁止,而至有疏論之擧,寧不瞿然處耶?旣以曾經掌法,有所示警,卽事體然也。何必如是爲引?卿等今雖不在其職,亦當以紀綱之不振,法令之不行,必有深憂永歎者矣。
漢城判尹姜蘭馨,左尹林翰洙,右尹尹宇善等,聯名疏曰,伏以,臣等卽伏見前掌令郭基洛疏本下者,則以禁釀不嚴,爲掌法諸臣之罪。臣等所忝京兆一府,卽掌法之地也。滿心惶恧,靡所措躬。夫令出,所以惟行也,令而不行,何以令爲?況此禁釀一條,亶出於救荒濟飢之盛德至意,則臣等之殫心對揚,實爲職分內事,敢云五日之銜,不盡一日之責,而奈臣之摘奸伏,不如廣漢,抑豪右,不如栖楚?高門貴里之潛釀者,雖或風傳而莫得其眞贓,委巷圭竇之竊賣者,非不日聞,而難究其實犯。現捉徒歸零瑣,禁網未免疎漏,人言之來,固其宜也。職旣時帶,尤合重典,而揆地請勘,止於問備。聖度雖荷包容,情踪有難晏冒,玆敢短章自劾,仰瀆崇嚴。伏乞聖明,俯垂鑑諒,斥退臣等所帶之銜,仍治以當勘之律以爲溺職者戒焉。臣等無任云云。答曰,省疏具悉。法之不行,豈非有司之責乎?卿等之今以薄警,引請更勘,誠無怪,而此所以欲使卿等益勉惕意對揚也。勿辭行公。
刑曹判書蔡東健,參判李鍾浩,參議朴履道等,聯名疏曰,伏以,臣等卽見前掌令郭基洛疏本下者,滿紙論列,以禁釀之不嚴,請勘前後法官之罪,繼有廟堂覆啓,竝施重推之典矣。臣等見方待罪秋官,尤不勝慙惶之至。噫,顧今一域,擧切庚呼之歎,九重深軫子保之念,特頒禁釀之嚴令,俾究濟飢之惠澤,臣等曷敢不對揚德意,務盡職責,而明不能發奸摘伏,嚴不能令行禁止。閭巷之潛賣,縱多現捉,豪貴之冒犯,尙無執贓,未免禁網之疎漏,竟致彈章之峻發,臣等溺職之罪,合置何辟,而聖度天大,過加涵貸,問備薄警,匪罰伊榮。臣等轉益悚恧,靡所容措。何敢以已經輕勘,晏然冒據,不思所以自引乎?兹敢聯陳短章,仰瀆崇嚴。伏乞聖慈,俯垂鑑諒,亟遞臣等所帶之任。仍降威罰,以爲不職者戒焉。臣等無任云云。答曰,省疏具悉。掌法之地,不能禁一酒之事,則竟當無法乃已乎?今番問備而止,佇見來頭之意也。勿以引過爲急,益思申明之義。
上在景福宮。停常參·經筵。
自開東下雨,測雨器,水深五分。
趙秉鎬啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于兪鎭學曰,只推。
假注書丁弘燮書啓,臣於本月初十日辰時量,以東·南·北郊諸壇奉審摘奸事,敬奉聖敎,馳詣風雲雷雨壇,奉審是白乎則,階砌曲墻及紅箭門,壇上下莎草,俱爲無頉是白遣,仍詣雩祀壇奉審是白乎則,階砌曲墻及紅箭門,壇上下莎草,俱爲無頉是白遣,仍詣漢江龍壇奉審是白乎則,階砌曲墻及紅箭門,壇上下莎草,俱爲無頉是白遣,仍詣司寒壇奉審是白乎則,階砌曲墻及紅箭門,壇上下莎草,俱爲無頉是白遣,仍詣馬祖壇奉審是白乎則,階砌曲墻及紅箭門,壇上下莎草,俱爲無頉是白遣,仍詣先農壇奉審是白乎則,階砌曲墻及紅箭門,壇上下莎草,俱爲無頉是白遣,仍詣星壇奉審是白乎則,階砌曲墻及紅箭門,壇上下莎草,俱爲無頉是白遣,以日暮止宿。十一日平明,馳詣先蠶壇奉審是白乎則,階砌曲墻及紅箭門,壇上下莎草,俱爲無頉是白遣,仍詣祈雨壇奉審是白乎則,階砌曲墻及紅箭門,壇上下莎草,俱爲無頉是白遣,仍詣厲壇奉審是白乎則,階砌曲墻及紅箭門,壇上下莎草,俱爲無頉是白乎所,仍爲復命之意,敢啓。傳曰,知道。
傳于兪鎭學曰,左承旨許遞,前望單子入之。
金永穆,以宗親府言啓曰,璿源譜略修正事,命下矣。宗正卿逐日輪回仕進,使之校正監董,何如?傳曰,允。
兪鎭學,以三軍府言啓曰,詰戎大政之連年寢擱,便成恒式,不可但以疎虞言,而第念昨秋歉荒之餘,宜恤當春,民情之艱,八道·四都,水陸諸操,巡歷巡點,竝姑停止。至若官門聚點,堤堰移役,不可全廢者也。使之依例擧行事,分付。稟操狀本之過期不來,殊涉未安。慶尙左兵使鄭完默,推考,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營軍色從事官沈東獻,身病甚重,勢難察任,今姑改差,何如?傳曰,允。
又以摠戎廳言啓曰,本廳在囚諸漢,屢次嚴覈,終無可據。至於庫直趙永淳,身爲主管,其有無出納,不敢曰不知。況此回祿之災,渠安敢忍杖不服,一向曰不知乎?究厥所爲,去益痛惡,臣不能明覈得情,惶恐之意,敢啓。傳曰,知道。一向扺賴,終不直招,萬萬痛駭。在囚諸漢,竝出付捕廳,更加嚴覈得情。
又以摠戎廳言啓曰,謹依本廳草記批旨,在囚諸漢,竝出付捕盜廳之意,敢啓。傳曰,知道。
工曹參判趙秉世疏曰,伏以,三元正始,百祿維新,兩殿之寶算竝隆,顯冊之徽號載颺。事曠今昔,聖孝冞光。此誠千一之會,寔我萬億惟休。凡在大小中外,孰不蹈舞而攢祝乎哉?臣於是日,猥忝邇列,趨陪於祥雲瑞日之下,周旋於琅函·瑤牒之間,群瞻爲聳,自顧與榮。不謂昌辰胥忭之慶,至爲賤品冥升之階。恩命遽降,寵秩謬加,以臣爲嘉善大夫,繼下水部除旨,有若酬功紀勞者然。臣誠惝怳震懍,惶汗浹背,直欲循墻而不可得也。蓋爵賞勸賢也,而明主戒以必愼,車服命德也,而君子譏其不稱。咫尺天陛,左右供奉,有何勞勩之可言,而寵賚至此,豈臣夢想之所到乎?竊念亞卿之秩,卽是小宰之職也。次貳乎八座,兼管乎六部,班綴之重,禮貌之隆,顧何如,而非地望所推,才猷兼備者,莫宜居之。以臣度臣,初不近似,亦自知之審矣。臣本庸愚,最爲人下,遭際明時,偏蒙洪造,策名立朝,十有九年于玆矣。內外歷揚,華膴殆遍,愧切濫竽,效蔑涓埃,以守分知足,爲不報之報。今若夤緣倖會,以謬恩爲固有,濫秩爲儻來,厭然强顔,耀金乘軒,爲諸大夫先,則臣之傷廉招譏,固不足恤,而淸朝名器,其將緣臣而玷累。豈不大可懼哉?臣亦化育中一物也。粗具彝性,何敢繁辭飾讓?如慢如僞也,罔功之勞,匪分之榮,歷日思惟,承膺無望。玆敢悉暴衷懇,仰瀆崇嚴。伏乞聖明,俯垂鑑諒,亟命收還臣新授爵秩,俾公器重而私分安焉。臣無任云云。答曰,省疏具悉。卿其勿辭行公。
同義禁權泳夏疏曰,伏以,三陽泰回,四慶咸擧,慈殿之聖壽彌隆,春宮之瑞日重光,臣民忭蹈,率普惟均。臣於是際,適忝邇班,周旋物采之間,只效趨走之恭,及伏奉傳旨下者,以臣名廁列對擧,進階爲嘉善大夫。繼有金吾除命,臣誠惝怳震駴,莫省所以措躬也。夫國家之建置官職,必度德量能,商階挈級,如樑棟椳臬之大小適宜,蔘朮苓澤之補寫得中然後,一人進而百工以勸,萬事擧而庶績無隳。雖在諸司冗散,尙宜十分難愼,況佐六府,亞八座之貳卿峻秩乎?臣是嶺外賤品,世受異恩。庚戌坼號之日,特授臺職,明年辛亥濫比登瀛,聖上御極之元年,首膺拔擢,除授承宣·泮長·三銓之次第恩命。罔非如臣者之所敢承當,而致身無路,一未肅謝,臣實死罪。臣實死罪,瞻望雲天,夙夜惶懍矣。迺者承宣召命,謬下蓬蓽,魂夢猶驚。髮膚皆恩,感戴之極,趨不俟駕,諱愚貪榮,復玷班行,祗思盡瘁,糜粉是期,而邇英祗肅之日,遽承召對之命。鄕騃昏瞀,隨事生疎,筵體做錯,欲强難免。聖度天大,庇覆之詢問之,有若家人父子,至念旅館之寒苦,錫以在笥之儲。臣果何人,得此曠絶之渥於聖明之朝也?矧玆罔功進秩,尤是誤恩。臣之當日擧行,直不過職分內事也。以莫重五章之服,擧而畀之,曾不若一袴之弊。聖簡旣累,物議難容。今若憑恃寵靈,冒沒承膺,則縱欲自安,人謂臣何?思之震掉,不寒亦慄,用敢刳瀝衷肝,仰瀆崇嚴。伏乞聖慈,俯垂矜諒,將臣新授資職,劃賜收還,仍以前除,永退田畝,俾臣得以未死之前,幸免欺天之罪。安分守病,訓子課忠,歌詠聖澤,以畢餘年,則實天地生成之澤也。臣無任云云。答曰,省疏具悉。卿其勿辭行公。
敦寧都正兪晩源疏曰,伏以,臣於日昨,伏奉除旨,以臣爲敦寧府都正者。臣感恩怵義,固宜竭蹶趨承,而第臣本無敦寧,揆以格例,在所當遞。敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
兪鎭學啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于金永穆曰,柑製再明日爲之。
承旨前望單子入之,趙秉弼落點。
兪鎭學啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于兪鎭學曰,只推。
金永穆,以議政府言啓曰,卽見慶尙監司朴齊寅狀啓,則金海居前景福將金斗榮,捐錢一萬五千兩,自願補賑,特施褒賞之典事,請令廟堂,稟處矣。首先出義捐貲願補,數旣不些,志固可嘉。似此人之畢賑前論賞,多有已例,令該曹,守令待窠差送之意,分付,何如?傳曰,允。
又以議政府言啓曰,卽見江華留守李喬翼所報,則本營屬長串僉使鄭東周,鎭屬結本無災減之例,而二結五十餘員,特爲給災,傾其殘廩,抄飢救賑,又將輸來家財,貿穀繼賑。都民崔順元,招集飢民,分米設粥,金堤居幼學劉東源,納錢一萬兩,願補賑資,其在激勸之道,竝合有褒賞之典,爲辭矣。旣傾鎭廩,且輸家儲,救活災民,惟恐不及,如非到底誠力,何以辦此?僉使鄭東周,待本鎭瓜滿,善地邊將,首先檢擬。府民崔順元,以若不敷之勢,出義賙飢,極庸嘉尙。令該曹,五衛將加設單付。劉東源況以他道之人,有此願補之擧,不可無別般激賞之道。相當初仕,從其願加設單付事,分付銓曹,何如?傳曰,允。
宗親府,璿源譜略修正時,監印堂上知宗正卿單李秉文,宗親府璿源譜略修正時,國朝御牒書寫官宗正卿單李寅卨。
金永穆,以承文院言啓曰,卽見盛京禮部咨文二道出來者,則一是上年秋季統巡會哨,緣由具奏,奉旨知照事也。一是本年春季統巡揀派蓋州城守尉恒元,前往充當,除分行外,相應知照事也。回咨依例各撰付撥下送灣府,傳給鳳城,轉致盛京之地,何如?傳曰,允。
兪鎭學,以都摠府言啓曰,都摠管蔡東健,以刑曹判書,本曹坐起進參事,晝仕出去之意,敢啓。傳曰,知道。
上在景福宮。停常參·經筵。
兪鎭學啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于兪鎭學曰,只推。
傳于趙秉弼曰,明日出宮門路,以顯康門爲之。
傳于趙秉弼曰,前判官李宗惇,內針醫差下。
趙秉弼,以內醫院都提調·提調意啓曰,前判官李宗惇,內鍼醫差下事,命下矣。前判官李宗惇,內鍼醫差下,令該曹,口傳付軍職,冠帶常仕,何如?傳曰,允。
兵曹口傳政事,副司果單李宗惇。
趙秉弼,以宗親府言啓曰,璿源譜略修正事,命下矣。本府郞廳九員,使之逐日仕進,纂修監董,而差祭安徐。凡公會,勿參,何如?傳曰,允。
兪鎭學,以兵曹言啓曰,大王大妃殿寶齡七旬,大妃殿寶齡望五,翼宗大王追上尊號,大王大妃殿加上尊號,合四慶慶科,除初試庭試,來四月初九日設行事,自禮曹,推擇啓下,而武科則例有初試,依定式分京外試取矣。吉日,令日官崔榮遠推擇,則來二月二十七日爲吉云。以此日擧行,而取考謄錄,則在前慶科庭試,武科取人之數,多寡不同,或取三四百人,或取五六百人,今番則取幾人乎?敢稟。傳曰,取四百人。
又以兵曹言啓曰,明日親臨景武臺,柑製儒生試取時,本曹堂上·郞廳侍衛,當爲備員,而參判成載玉呈辭受由,不得進參,令政院,稟旨變通,正郞一員未差之代,竝令該曹,以在京無故人,口傳差出,參判待下批,牌招,以爲進參之地,何如?傳曰,允。參判許遞,令該曹,口傳差出。
吏曹口傳政事,以權泳夏爲兵曹參判,金羽均爲兵曹正郞。
兪鎭學,以都摠府言啓曰,都摠管姜蘭馨,以漢城府判尹,本府坐起進參事,晝仕出去,逐日煩稟未安。入番間,除草記往來之意,敢啓。傳曰,知道。
又以禁衛營言啓曰,本廳哨官李根琮,身病猝重,勢難察任,改差,何如?傳曰,允。
又以禁衛營言啓曰,本營哨官李龍漢,與臣爲親叔姪之間,雖無法典應避之嫌,宜有變通之道,改差,何如?傳曰,允。
上在景福宮。停常參·經筵。
趙秉鎬啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳呈辭,監察茶時之意,敢啓。傳曰,知道。
傳于兪鎭學曰,傳香承旨,馳詣宗廟·景慕宮,奉審摘奸以來。
傳于兪鎭學曰,柑製賦居首三下生員曺秉先,直赴殿試,之次草三下進士李胤沼直赴會試,之次次上幼學金益弼等二人,竝給二分,之次次上進士南廷皓等二人,竝給一分,之次次上幼學趙容圭等四人,各奎章全韻一件賜給。
傳于兪鎭學曰,入格儒生,明日待令。
傳于兪鎭學曰,再明日人日製,通方外爲之,試紙,用大好紙,勤政殿命官爲之。
金永穆,以奎章閣言啓曰,明日,卽觀文閣春孟朔大奉審日次,奉謨堂奉審日次,時·原任閣臣,依節目,進詣擧行之意,敢啓。傳曰,知道。
又以禮曹言啓曰,畫員金夏鍾,效勞旣多,本署別遞兒永付事,上號都監別單,判下矣。付祿李明均,以軍官在外代,謹依判下,以金夏鍾永付之意,敢啓。傳曰,知道。
趙秉鎬,以都摠府言啓曰,今日入直內三廳武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
丁丑正月十四日辰時,上詣景武臺。柑製,通方外儒生試取入侍時,行都承旨尹秉鼎,左承旨沈東臣,右承旨趙秉鎬,左副承旨金永穆,右副承旨趙秉弼,同副承旨兪鎭學,記事官李萬敎,假注書丁弘燮,別兼春秋金羽均·尹相萬,檢校直提學趙寧夏·趙成夏·尹滋悳·金炳始·趙慶鎬,檢校直閣閔泳穆·金永壽·李鎬翼·姜·金永哲,檢校待敎李載兢·洪淳馨,校理李喜元,修撰任尙鎬,以次侍立。時至,通禮跪啓請外辦。上具翼善冠·衮龍袍,乘輿出顯康門。藥房提調尹滋承,副提調尹秉鼎,進前奏曰,侵早勞動,聖體,若何?上曰,一樣矣。仍傳曰,侍衛軍兵毛具,從便爲之。上曰,承·史之趁不待令,事甚駭然,果何故也?秉鼎曰,雖緣閤路之稍遠而然,不勝惶恐矣。上曰,今番則特爲安徐。此後則更勿如是遲緩也。仍出神武門,詣景武臺。通禮跪啓請降輿,上降輿陞座。秉鼎進前奏曰,儒生今方入場矣。出標信開布城乎?上曰,以已下標信擧行也。秉鼎讀奏入門單子訖。仍奏曰,從陞人中,有試官蒙點之人,使之下去,一體行禮乎?上可之。贊儀唱四拜禮,讀券官領敦寧金炳學,行上護軍金在顯,吏曹參判南廷龍,吏曹參議曺殷承,行副護軍朴容大,副司果趙龍鎬,侍講院司書尹相萬,行四拜禮訖,以次就位。炳學進前奏曰,今月內勞動旣多,且今風日不佳,侵早勞動,聖體,若何?上曰,一樣矣。炳學曰,今日早爲還宮,似好矣。上曰,將爲早還計爾。秉鼎進前奏曰,頒果擧行乎?上可之。上命試官進前,在顯進前。上命書題曰,賦春省耕,限申時,在顯書題讀奏,容大·龍鎬·相萬,奉出懸題。上命試官權退,上入小次。書下傳敎曰,柑製命官爲之。又書下傳敎曰,還宮當自內爲之矣,該房知悉。以司謁下敎曰,都承旨落後監試,可也。秉鎬請出標信解嚴。諸臣以次退出。
上在景福宮。停常參·經筵。
夜四更五更,月有食之
藥房提調尹滋承,副提調尹秉鼎啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
趙秉弼啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
兪鎭學啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
注書李萬敎病,代以申悳均爲假注書。
傳于趙秉弼曰,入格儒生,崇陽門外施賞。
趙秉弼啓曰,今此試官望中,時無職名人,令該曹,口傳付軍職,何如?傳曰,允。
兵曹口傳政事,護軍單成載玉。
傳于兪鎭學曰,今夜弛禁。
兪鎭學啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于兪鎭學曰,只推。
趙秉弼,以宗親府言啓曰,王子師傅相見禮時,儀註一本,笏記一本,修正以入之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣觀文閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以禮曹言啓曰,卽接景慕宮官員所報,則明日人日製試取時,本宮官員,俱爲觀光云矣。依定式假官一員,令吏曹,以成均館官員,口傳啓下,以爲代直後,赴試之地,何如?傳曰,允。
上在景福宮。停常參·經筵。
兪鎭學啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,水原留守金炳地下直,長弓一張,長箭一部賜給。
傳于金永穆曰,兼司書有闕之代,前望單子入之。
金永穆啓曰,卽者司書尹相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于金永穆曰,讀券官金世均,命官爲之。
兪鎭學啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于兪鎭學曰,只推。
傳于金永穆曰,人日製,詩居首三下幼學金永悳,直赴殿試,之次草三下生員趙重弼,直赴會試,之次次上幼學呂載鉉等二人,竝給二分,之次次上幼學李承一等二人,竝給一分,之次次上幼學徐相兢等四人,各奎章全韻一件賜給。
傳于金永穆曰,入格儒生,明日待令。
傳于金永穆曰,直赴金永悳賜樂。
金永穆,以議政府言啓曰,道臣行部之積久廢閣,誠爲可悶,而畿甸·三南不但賑政之旁午,外他諸路,事力亦多未逮。此際供億之弊,尤宜軫念,今春八道巡審,竝停止,北道陵寢,畿內陵園奉審,依近例,以秩高守令替行事,分付,何如?傳曰,允。
又以禮曹言啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十五日,臣曹與戶曹堂上進去,奉審後稟處,何如?傳曰,允。
又以侍講院言啓曰,司書尹相萬,今以親病,陳疏徑出矣。下番闕直,事甚未安。兼司書未差,說書洪英植,兼說書朴斗陽,竝卽牌招,推移入直,何如?傳曰,允。
又以弘文館言啓曰,校理李喜元呈辭在外,上番闕直,事甚未安。校理洪淳馨,內閣進,副校理李鎬喆,別兼春秋進,應敎趙臣熙,副應敎李敎榮,副校理李範九,竝卽牌招,推移入直,何如?傳曰,允。
又以弘文館言啓曰,應敎趙臣熙,副校理李範九,有拘忌,副應敎李敎榮,有身病,校理洪淳馨,內閣進,李喜元,呈辭在外,副校理李鎬喆,別兼春秋進,上番闕直,事甚未安。修撰任尙鎬·李載德,副修撰姜,竝卽牌招,推移姑陞入直,何如?傳曰,允。
兪鎭學,以漢城府言啓曰,文武科生進雜科回榜人,每年歲首,各部搜訪報來後草記事,曾有定式矣。今年回榜人職·姓名·年歲·居住及登科年月日,別單書入之意,敢啓。傳曰,知道。
又以都摠府言啓曰,今正月十九日,動駕敎是時,侍衛寶劍·守宮,當爲備員,而都摠管姜蘭馨,以漢城府判尹導駕進,李寅應,副摠管金炳淵·洪兢周,俱有實病,趙文顯·韓應國,俱有實故,李冕熙武衛所進,無以備員,令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。許遞。
敎水原留守金炳地書。王若曰,據三路而要衝,地是漢西京拱護,簡八座而委畀,職同周東郊保釐。蓋自制置之創初,必資老成之留後,顧隋城八達之鉅鎭,爲邦畿百里之重藩。筮吉兆,於象耕,密邇珠邱仙寢,奠洪基於龜食,永鞏天府金湯。山川草木之所光輝,尙新百年之雨露,樓櫓舟車之大都會,絶勝三府之城池。縱今海氛之廓淸,寧緩威武捍衛之策?矧又年荒之賙賑,政須循良字撫之材,苟非望實俱隆之人,曷膺軍民摠理之務?惟卿,簪組華冑,珪璋令姿,名門垂竹帛之勳,曰篤忠獻·忠文之紹述。是府作桐鄕之美,永賴乃父乃叔之謨猷。西淸·籌司之歷掄,無適不可?東臬·崧京之薄試,嘉乃是庸。玆授卿以水原府留守兼摠理使,卿其祗服寵章,克懋熙績。拱內捍外,江漢之裘帶優閒,追先報今,喬山之松柏陪護。故玆敎示,想宜知悉。檢校待敎洪淳馨製進。
工曹判書鄭基會疏曰,伏以,闡洪烈於稱室,禮本尊親,頌稀齡於慈極,愛深知年。璇闈望五之慶竝湊,彤庭呼三之儀誕擧,揄揚之宸誠冞彰,歡忭之群忱益切。臣曾是出入邇列之踪,身雖杜蟄,瞻望耿結,曷任攢祝?仍伏念臣之不孝,獲戾于神,臣母見背,三閱星霜。廓乎天地,孑然靡恃,俯仰呼號,何以爲生?哀哀終鮮,煢煢含恤,惟老父在堂,依以爲命。苟延時日,奄過中月,巾裳雖同恒人,至慟若將終身。豈意聖恩不遺,記臣簪履之舊,畀之以春秋司空之銜?臣感激怵惕,不覺涕淚之交逬也。釋衰從政,非昧先哲之攸行,祥琴不成,其奈餘哀之未忘,觸境而增悲,遇榮添懷,此之爲情,不其慼乎?臣之前後所蒙被厚渥,與天無極,而逖違文陛,歲月旣久,戀主忱誠,曉夢長繞,今復縻爵,進身有階,則曷敢不蹶趨承?以伸分義之萬一,第臣悲苦之情,切迫之私,實有所難强者。嗚呼,臣母,晩育臣身,撫愛之篤,鞠養之勞,敎誨之勤,殆有異於人之爲人母者矣。臣之頃叨進擢也,方在臣母病淹之日,而憂蒙騃之驟陞,懼物議之未愜,丁寧誥戒,言若隔晨,今焉已矣。誰與復聞?興念及此,五內如割。聞其命而不能久其恩,荷其恩而不能享其榮,臣常恨恨,冤結胸臆,臣於今日,何忍獨承此恩,獨安此榮乎?且臣之老父年今八十三歲矣。數年前氣力,尙不甚癃痼,一自喪威以來,忽忽倀倀,若無所憑。一飮啖一起居,惟臣是護,聲咳少間,趨而省視,寢興差遲,則入而察問,跬步離捨,罔敢自暇。此亦人情之不能不然者也。用敢悉輸衷懇,仰瀆崇聽。伏乞天地父母,諒臣矜臣,亟遞臣見職。仍令選部,勿復檢擬,俾專意便養,獲伸情私不勝大願云云。答曰,省疏具悉。卿其勿辭行公。
兼司書尹相萬疏曰,伏以,臣於持被之中,卽接家信,臣母素患痰癖之症,近因日候之不調,一倍添劇,委頓床席。家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯賜鑑諒,亟遞臣所帶之職,仍治臣擅離之罪,以肅朝綱焉云云。省疏具悉。爾其勿辭救護。
上在景福宮。停常參·經筵。
兪鎭學,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金永穆啓曰,來二十一日,朝參日次矣。敢稟。傳曰,停。
又啓曰,來二十一日,輪對日次矣。敢稟。傳曰,當次人受點,後日次待令。
沈東臣啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨趙秉弼,今日不爲仕進,卽爲牌招,何如?傳曰,允。
備忘記,仁川都護府使李南輯下直,長弓一張,長箭一部,片箭一部,筒兒一箇賜給。
兪鎭學啓曰,今二十二日江華忠烈祠,遣近侍致祭事,禮曹單子,啓下矣。何承旨進去乎?敢稟。傳曰,同副承旨進去。
傳于兪鎭學曰,吏曹參議有闕之代,前望單子入之。
傳于趙秉弼曰,入格儒生,崇陽門外施賞。
沈東臣啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于沈東臣曰,只推。
以說書洪英植牌不進罷職傳旨,傳于趙秉弼曰,只推。
兵曹口傳政事,以鄭基會·韓敦源爲都摠管,任商準·金善恒·趙秉世·兪益煥·洪承祖爲副摠管。
兵曹,都摠管二單任商準·金善恒。
趙秉弼,以弘文館言啓曰,上番姑陞入直,事甚未安。應敎趙臣熙,副校理李範九,有拘忌,校理洪淳馨內閣進,李喜元呈辭在外,副校理李鎬喆別兼春秋進,副應敎李敎榮卽爲牌招入直,何如?傳曰,允。
又以侍講院言啓曰,下番連日闕直,事甚未安。兼司書未差,說書洪英植,旣有只推之命,更爲牌招,推移入直,何如?傳曰,允。
沈東臣,以兵曹言啓曰,再明日動駕時,本曹堂上,守宮及侍衛,當爲備員,而參議尹成鎭有身病,不得進參,令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。許遞。
吏曹參議曺殷承疏曰,伏以,臣於見帶之職,凡三遭矣。一試蔑效,則何至於再,再而又蔑則亦何至三?聖恩若偏於記簪,私分不遑於俟屨,感激出膺,因仍蹲冒,亦已經歲矣。鉛刀無用於更割,小器不合於大受,其求解之念,不稱之實,一日而有一日之甚,二日而有二日之甚,而且臣近因日候之不調,頑痰冷積,一倍添劇,委淹床玆。連事刀圭,有非時日內痊可,公私悶隘,靡所止屆。玆敢略控實狀,猥干崇聽。伏乞聖慈,俯垂矜諒,亟遞臣吏曹參議之任,俾名器重而微分安焉。臣無任云云。省疏具悉。所請依施。
上在景福宮。停常參·經筵。
趙秉鎬啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。又啓曰,左副承旨金永穆,同副承旨兪鎭學,今日不爲在進,竝卽牌招,何如?傳曰,允。又啓曰,明日大駕詣永禧殿入齋室後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
傳于趙秉弼曰,明日還宮時,貢市堂上,率貢市人,待令于鍾閣前路。
傳于趙秉弼曰,發賣再巡,當在今月。初巡時,已有飭敎,自可惕意擧行。而在前歉荒時,雖皆以發賣爲例,凡係賙急之政,不可以常例爲拘。初巡旣已發賣,再巡似又已一例知委矣。後巡則勿捧價錢,特爲頒給,使貧戶事力,得一分實惠之意,分付賑廳。
以說書洪英植牌不進罷職傳旨,傳于趙秉弼曰,只推。
傳于趙秉弼曰,秋曹堂上,竝許遞,前望單子入之。
刑曹堂上前望單子入之,判書沈舜澤,參判洪在鉉,參議李冕榮落點。
傳于趙秉弼曰,在外與有實故摠管許遞,前望單子入之。
摠管前望單子入之,副摠管李鳳儀·元世顯·申橚落點。
趙秉鎬啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于趙秉鎬曰,只推。
傳于趙秉鎬曰,明日出宮門路,以崇德門爲之。
以左副承旨金永穆,同副承旨兪鎭學牌不進罷職傳旨,傳于趙秉弼曰,只推。
吏曹口傳政事,以朴容大爲兵曹參議。
趙秉鎬,以三軍府言啓曰,卽接訓鍊都監所報,則今正月十九日習陣日次,而動駕相値,不得行操云矣。敢啓。傳曰,知道。
趙秉弼,以奎章閣言啓曰,守宮檢校待敎金演壽,待開門牌招,何如?傳曰,允。
又以侍講院言啓曰,下番連日闕直,事甚未安。兼司書未差,兼說書朴斗陽,有拘忌,說書洪英植,旣有只推之命,更爲牌招入直,何如?傳曰,允。
又以吏曹言啓曰,承文院判校申泰皥,內贍寺奉事曺秉先,東學敎授趙東弼,敦寧府參奉洪淳哲,以其身病,呈狀乞遞,竝改差,何如?傳曰,允。
又以賑恤廳言啓曰,再巡發賣,今月二十日爲始,以本廳米,減價發賣於五部都民之意,敢啓。傳曰,知道。
又以承文院言啓曰,月食已過,禮部回咨,依例撰出,付撥下送灣府,傳給鳳城,轉致北京之地,何如?傳曰,允。
兵曹,來二月二十七日,大王大妃殿寶齡七旬,大妃殿寶齡望五,翼宗大王追上尊號,大王大妃殿加上尊號,合四慶,慶科庭試,武科初試時規矩,鐵箭三矢一百二十步,片箭三矢一百三十步一巡二中,騎芻一次三中,柳葉箭五矢一百二十步,一巡三中,講書粗以上,取三技落點。
吏曹啓目,權知承文院副正字李漢春·李東相·鄭澐,權知校書館副正字張致良,俱以登科後年滿五十,依法典,六品職遷轉,何如?判付啓依允。
上在景福宮。停常參·經筵。
大駕詣永禧殿,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展謁還入齋室後,藥房·內閣·政院·玉堂口傳問安。答曰,知道。
春坊,遣宮官問安。答曰,知道。仍詣儲慶宮,展拜還入齋室後,藥房·內閣·政院·玉堂口傳問安。答曰,知道。
春坊,遣宮官問安。答曰,知道。仍詣景慕宮,展謁還入齋室後,藥房·內閣·政院·玉堂口傳問安。答曰,知道。
春坊,遣宮官問安。答曰,知道。
還宮後,藥房·內閣·政院·玉堂口傳問安。答曰,知道。
趙秉鎬啓曰,司僕寺內乘來言,捲簾毛帳取稟。傳曰,捲三面,毛帳爲之。
以說書洪英植牌不進罷職傳旨,傳于金永穆曰,只推。
傳于金永穆曰,永禧殿展謁後,仍詣儲慶宮展拜矣。該房知悉。
沈東臣啓曰,臣以大王大妃殿·王大妃殿·大妃殿,問安進去下直之意,敢啓。傳曰,知道。
傳于尹秉鼎曰,都承旨進詣宗廟·永寧殿,奉審以來。
傳于金永穆曰,發遣吏郞,諸執事淸齋與否,摘奸以來。
沈東臣啓曰,卽者義禁府都事來言,今日動駕時,衛外擊錚人鄭在英等十五名,移送秋曹云矣。敢啓。傳曰,知道。
趙秉鎬,以三軍府言啓曰,卽接禁衛營所報,則今正月二十日習陣日次,而大將臣李鍾承,南關王廟節享獻官進,不得行操云矣。敢啓。傳曰,知道。
金永穆,以奎章閣言啓曰,大駕今已還宮,守宮檢校待敎金演壽,依定式減下,何如?傳曰,允。
丁丑正月十九日辰時,大駕詣永禧殿·儲慶宮·景慕宮展謁擧動入侍時,行都承旨尹秉鼎,左承旨沈東臣,右承旨趙秉鎬,左副承旨金永穆,右副承旨趙秉弼,同副承旨兪鎭學,記事官李萬敎,假注書申悳均,別兼春秋尹相萬·李載完,檢校直提學趙寧夏·趙成夏·金炳始·趙慶鎬,檢校直閣閔泳穆·金永壽·李鎬翼·姜·尹用求·金永哲,直閣金興均,檢校待敎李載兢·洪淳馨,修撰任尙鎬,副修撰睦承錫,以次侍立。時至,通禮跪啓請外辦。上具翼善冠·衮龍袍,乘輿出祈永門。藥房提調尹滋承,副提調尹秉鼎,進前奏曰,侵早勞動,聖體,若何?上曰,一樣矣。仍傳曰,侍衛軍兵,毛具從便爲之。由崇德門·啓仁門,詣勤政殿前。通禮跪啓請降輿乘輦,上降輿乘輦,由勤政門·興禮門,出光化門進發,至永禧殿紅箭門外。通禮跪啓請降輦乘輿,上降輦乘輿,入齋室。少頃,展謁時至,通禮跪啓請出次,上改具冕服出次。通禮跪啓請執圭,秉鼎跪進圭,上執圭。通禮導上入就版位,行四拜禮,仍命閣臣捲帳,奉審訖,出殿門降階。通禮跪啓請釋圭,上釋圭,秉鼎跪受圭。上仍入齋室後,傳曰,儲慶宮展拜時,百官行禮置之,先後廂軍兵,路上留駐。少頃,通禮跪啓請外辦,上改具翼善冠·衮龍袍以出。通禮跪啓請乘輿,上乘輿。出大門,至紅箭門外。通禮跪啓請降輿乘輦,上降輿乘輦,進發至儲慶宮大門外。通禮跪啓請降輦乘輿,上降輦乘輿,入齋室後,問安勿爲之事,下敎。少頃,展拜時至,通禮跪啓出次,上出次。通禮導上詣版位,行再拜禮,仍入宮內看審。還入齋室後,傳曰,諸司預備。少頃,通禮跪啓請外辦,上出次。通禮跪啓請乘輿,上乘輿,出大門外。通禮跪啓請降輿乘輦,上降輿乘輦,進發至宗廟洞口。通禮跪啓請降輦,上降輦步過。通禮跪啓請乘輦,上乘輦,進發至景慕宮大門外。通禮跪啓請降輦乘輿,上降輦乘輿,入齋室後,問安勿爲之事,下敎。少頃,展謁時至,通禮跪啓請出次,上改具冕服出次。通禮跪啓請執圭,秉鼎跪進圭,上執圭。通禮導上入就版位,行再拜禮,仍入宮內奉審後,仍步詣望廟樓版位,行四拜禮,仍命閣臣捲帳奉審訖。上釋圭,秉鼎跪受圭,上還入齋室。少頃,還宮時至,通禮跪啓請外辦,上改具翼善冠·衮龍袍,出齋室門外。領敦寧金炳學,判府事洪淳穆,領議政李最應,右議政金炳國,進前奏曰,日候不調,侵早勞動,聖體,若何?上曰,一樣矣。仍敎曰,午後日氣稍爲淸佳矣。炳學曰,然矣。通禮跪啓請乘輿,上乘輿出大門外。傳曰,都承旨進詣宗廟·永寧殿,奉審以來。通禮跪啓請降輿乘輦,上降輿乘輦,進發至宗廟洞口。通禮跪啓請降輦,上降輦步過。通禮跪啓請乘輦。上乘輦,秉鼎復命曰,宗廟·永寧殿,奉審無頉之意,敢達矣。上曰,自外奉審乎?秉鼎曰,自外奉審矣。進發至鍾閣前路。秉鎬進前奏曰,貢市堂上,率貢市人來待矣。上曰,入侍。秉鎬曰,貢市人入侍時,以標信開作門,何如?上曰,已下標信擧行也。仍敎曰,貢市人,使之跪伏于作門內。貢市堂上閔致庠,進前奏曰,貢市人,有所懷矣。何以爲之乎?上曰,令政院捧入也。仍命退貢市人,回輦,進發至光化門·興禮門,入勤政門內。通禮跪啓請降輦乘輿,上降輦乘輿,由啓仁門·崇德門,至祈永門外。秉鎬請出標信解嚴。上由祈永門還內。諸臣以次退出。
上在景福宮。停常參·經筵。
藥房提調尹滋承,副提調尹秉鼎啓曰,殿宮展謁,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
金永穆,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金永穆啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于金永穆曰,禮房承旨,馳詣受香諸處,奉審摘奸以來。
傳于金永穆曰,當還御于昌德宮矣。該房知悉,日字來三月旬間擇入。
金永穆啓曰,禁衛大將李鍾承,摠戎使趙羲復,以東·南關王廟獻官,今方受香出去矣。所佩命召及密符,何以爲之,而將兵之任,不可一刻無摠察之人,何以爲之?敢稟。傳曰,仍佩往來,都統使兼察。
又啓曰,禁衛大將,摠戎使都統使兼察事,命下矣。兼察禁衛大將摠戎使申櫶,卽爲牌招,聽傳敎,何如?傳曰,允。
又啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于金永穆曰,只推。
金永穆啓曰,行都承旨尹秉鼎藥院進,左承旨沈東臣,右承旨趙秉鎬,不爲仕進,右副承旨趙秉弼式暇,同副承旨兪鎭學奉命在外,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
金永穆,以三軍府言啓曰,卽接御營廳所報,則今正月二十一日,習陣日次,而大將臣金箕錫,有身病,不得行操云矣。敢啓。傳曰,知道。
又以禮曹言啓曰,傳曰,當還御于昌德宮矣。該房知悉。日字來三月旬間擇入事,命下矣。吉日,令日官崔榮遠推擇,則來三月初十日,大殿·大王大妃殿·王大妃殿·大妃殿·中宮殿·世子宮爲吉云。以此日定行乎?敢稟。傳曰,以此日定行。
又以禮曹言啓曰,大報壇祭享,每年三月上旬內,擇日設行事,曾有定式矣。吉日,令日官崔漢喆推擇,則來三月初三日爲吉云。以此日設行,而初雖以親祭磨鍊,亦多有攝行之例。今番則何以爲之乎?敢稟。傳曰,攝行磨鍊。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
又以賑恤廳言啓曰,今日東部字內,中戶九十六戶,各米四斗,小戶一百四十戶,各米三斗,獨戶一千二百八十四戶,各米三斗,西部字內,大戶二十戶各米五斗,中戶六百四十六戶,各米四斗,小戶四百七十九戶,各米三斗,獨戶一千五十六戶,各米二斗,合米六百四十石五斗分給之意,敢啓。傳曰,知道。
上在景福宮。停常參·經筵。
沈東臣啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙秉弼啓曰,來二十五日,朝參日次矣。敢稟。傳曰,停。
以右承旨趙秉鎬牌不進罷職傳旨,傳于趙秉弼曰,只推。
傳于趙秉弼曰,還御日,眞殿御眞移奉,而衛內陪奉矣。該房知悉。
傳于趙秉弼曰,眞殿御眞移奉前,捲奉權安日字,來三月旬前擇入,其日,當自內,親行告由茶禮矣。該房知悉。儀節,令該曹磨鍊以入。
沈東臣啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于沈東臣曰,只推。
趙秉弼,以議政府言啓曰,連接萊府所報,則近日商倭輩,種種有挈眷出來者,故屢度責諭,使之入送,則管理官,謂有彼中公文,實難擅斷云矣。昨夏理事官之公幹也,果有挈眷一款,而竟爲抹去者,非但俗習之不同,大關後弊而然,則今何可議到於條規所不載之事乎?令槐院,將此事實,撰出書契,斯速下送于萊館,何如?傳曰,允。
又以賑恤廳言啓曰,今日南部字內,大戶十二戶各米五斗,中戶五百三十四戶,各米四斗,小戶三百五十四戶,各米三斗,獨戶六百二十五戶,各米二斗,沿江各部,中戶十九戶,各米四斗,小戶一戶,米三斗,獨戶一千一百九十七戶,各米二斗,合米四百六十五石十一斗分給之意,敢啓。傳曰,知道。
上在景福宮。停常參·經筵。
王大妃殿誕日,大殿·大王大妃殿·大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。王大妃殿,宗親·儀賓·內閣·政院·玉堂·朝廷百官單子問安。答曰,知道。世子宮,宗親·儀賓·內閣·政院·玉堂·朝廷百官口傳問安。答曰,知道。
趙秉鎬啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳呈辭,監察茶時之意,敢啓。傳曰,知道。
又啓曰,卽見慶尙左兵使鄭完默,月課鳥銃數爻開坐事,及黃海水使具完植,各鎭防戍形止開坐啓本,則連幅後面,遺漏踏印,有違格式,揆以事體,極涉未安。所當還下送,而係是軍務與邊情,雖不得不捧入。失檢之該帥臣,不可無警,竝推考,何如?傳曰,允。
吏曹參議前望單子入之,洪淳學落點。
兼司書前望單子入之,洪大重添書落點。
傳于趙秉弼曰,政官牌招開政。
趙秉弼啓曰,吏曹參議洪淳學,今日蒙點之前,以軍銜來呈,親病呈辭於廳坐罷後,故依例捧留,待申後入啓,而未及申刻,除拜本職,則有違職銜,旋卽退却矣。業已下鄕,今於政牌,懸以在外,所當直捧禁推傳旨,而此與無端下鄕有異,推考警責,何如?傳曰,允。
又啓曰,行吏曹判書金輔鉉,參判南廷龍牌不進推考傳旨,今方捧入,而開政命下之後,如是違牌,事甚未安。參議洪淳學在外,判書·參判竝更牌招,何如?傳曰,待明朝牌招。
趙秉弼,以議政府言啓曰,鳳山郡守李世用,在任身故矣。返柩時擔軍,依例題給之意,分付所經各道,何如?傳曰,允。
又以侍講院言啓曰,新除授兼司書洪大重,卽爲牌招察任,何如?傳曰,允。
又以禮曹言啓曰,傳曰,眞殿御眞移奉前,捲奉權安日字,來三月旬前擇入,其日,當自內親行告由茶禮矣。該房知悉。儀節,令該曹磨鍊以入事,命下矣。捲奉權安吉日,令日官崔榮遠推擇,則來三月初八日巽時爲吉云。以此日時擧行,何如?傳曰,允。
又以賑恤廳言啓曰,今日中部字內,中戶十一戶各米四斗,小戶一百十三戶,各米三斗,獨戶八十一戶,各米二斗,北部字內,大戶四戶,各米五斗,中戶一百五十八戶,各米四斗,小戶三百九十四戶,各米三斗,獨戶一千三百五十一戶,各米二斗,合米三百四十石一斗分給,而再巡已畢之意,敢啓。傳曰,知道。
趙秉鎬,以訓鍊都監言啓曰,本局千摠李元會,身病猝重,勢難察任,改差,何如?傳曰,允。
又以御營廳言啓曰,本廳中軍趙羲豐,身病甚重,勢難察任,改差,何如?傳曰,允。
又以義禁府言啓曰,慶尙監司朴齊寅狀啓內,泗川前縣監金敎濚,金泉前察訪金㽥罪狀,竝令攸司稟處事,啓下矣。金敎濚下去水原地,金㽥下去京畿高陽地云。依例發遣府羅將竝拿來,何如?傳曰,待待命拿囚。
上在景福宮。停常參·經筵。
趙秉鎬,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
趙秉鎬啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨金永穆,今日不爲仕進,卽爲牌招,何如?傳曰,允。
趙秉弼啓曰,卽者別兼春秋沈相萬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
金永穆啓曰,左右史不可不備,別兼春秋金永哲·李鎬喆·李命宰·金羽均·尹相萬·李載完,竝卽牌招,推移入直,何如?傳曰,允。注書李萬敎病,代以李羲鳳爲假注書。
兵曹,以許熠爲御營中軍。
傳于金永穆曰,呈告弘文提學·在外禮曹參議許遞,今日政差出。
傳于金永穆曰,同副承旨許遞,前望單子入之。
承旨前望單子入之,朴容大落點。
兵曹口傳政事,副護軍單兪鎭學。
趙秉弼啓曰,行大司憲申應朝,掌令姜鐸,持平金㽥·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于趙秉弼曰,只推。
趙秉弼,以義禁府言啓曰,金泉前察訪金㽥,今方待命,而時帶臺職,不得拿囚,令政院,稟旨擧行,何如?傳曰,允。
趙秉弼啓曰,因義禁府草記,金泉前察訪金㽥,今方待命,而時帶臺職,不得拿囚,令政院稟旨擧行事,允下矣。持平金㽥,遞差傳旨捧入之意,敢啓。傳曰,知道。以全羅監司李敦相狀啓,興陽縣人命渰死事,傳于趙秉弼曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以黃海監司李根弼狀啓,鳳山郡守李世用身死事,傳于趙秉弼曰,令該曹,口傳各別擇差,不日下送,吏曹口傳政事,以李泰鉉爲鳳山郡守。
金永穆,以吏曹言啓曰,南學敎授金宗漢,西學敎授鄭元夏,繕工監假監役官金汶載,俱以身病,呈狀乞遞,竝改差,何如?傳曰,允。
又以吏批言啓曰,江華補賑人金堤幼學劉東源,相當初仕加設單付事,議政府草記,允下矣,慶基殿參奉,加設單付以入之意,敢啓。傳曰,知道。
有政。吏批,行判書金輔鉉牌招不進,參判南廷龍進,參議洪淳學在外未肅拜,左副承旨金永穆進,啓曰,行判書金輔鉉,牌招不進,參議洪淳學在外未肅拜,小臣獨政未安,何以爲之?敢稟。傳曰,仍爲之。
又啓曰,咸興都護府判官,今當差出,而本府,以營下劇邑,物衆地大,素稱難治,不可不擇差,他道有聲績,已準限·未準朔守令,竝擬,何如?傳曰,允。以韓致肇爲敦寧都正,兪鎭學爲禮曹參議,曺錫雨爲弘文提學,金炳洙爲承文判校,尹祖榮爲西學敎授,金羽均爲南學敎授,洪淳馨爲東學敎授,洪輔燮爲內贍奉事,李遵夏爲司宰奉事,金炳右爲咸興判官,慶基殿參奉單劉東源,承文副正字單金性默,報恩郡守洪承五,白川郡守洪祐龍,已上相換,朴履道爲兵曹參議。
兵批,判書金炳始病,參判權泳夏病,參議未差,參知鄭鍾學入直進,同副承旨趙秉弼進。以金漢甲爲臨津別將,同知三單愼炳宇·徐五輔·金龜煥,僉知二十七單朴齊鴻·李命夏·李鍾浩·洪秉善·權輔淵·權宗崙·李廷栢·李樂心·權鍾協·奇鳳國·吳㙉·金相瀅·鄭瀗·姜夔欽·趙正存·尹塾烈·趙宅洙·李東根·李圭陽·李仁宇·咸一振·李成培·李玄畦·曺冕振·趙挺洙·權銖度·李坤涉,五衛將加設單崔順元,單付事承傳,大護軍李繼默,護軍鄭東桓·鄭夔和,副護軍曺殷承·朴憙陽·金永秀·尹成鎭·朴履道·兪晩源·尹·李種懿,副司果李漢春·李東相·鄭澐·張致良,以上竝單付。吏批,再政。以金命基爲持平,李奎相爲假監役,南世祐爲敦寧參奉,李源集爲永柔縣令,慶基殿參奉劉東源,今超通政,朝官年八十,依法典加資。吏批,三政。以申台善爲軍資奉事。
金永穆,以議政府言啓曰,卽見右捕廳所報,則廣州地所捉賊漢金三孫,卽坡州火賊同黨,而放砲揮刀,恣行劫掠之狀,節節自服云矣,此囚情跡之必誅無赦,與昨冬被律諸漢,一而二,二而一也,三尺莫嚴,不可容貸,罪人金三孫,押送坡州防營,大會軍民,梟首警衆事,分付,何如?傳曰,允。
又以弘文館言啓曰,應敎趙臣熙,副應敎李敎榮,副校理李範九,修撰李載德有拘忌,校理洪淳馨內閣進,李喜元,副修撰睦承錫呈辭在外,副校理李鎬喆,別兼春秋進,下番闕直,事甚未安。修撰姜,卽爲牌招入直,何如?傳曰,允。
傳于金永穆曰,有實故玉堂許遞,前望單子入之。
玉堂前望單子入之,修撰吳麟泳落點。
趙秉弼,以義禁府言啓曰,咸鏡監司李會正狀啓內,咸興判官李承靖,爲先罷黜,其罪狀,令攸司稟處事,啓下矣。李承靖自任所,未及上來云,依例發遣府羅將,所到處拿來,何如?傳曰,待待命拿囚。
上護軍金炳㴤疏曰,伏以臣,猥叨賓銜,月屢易而歲又改矣,是豈臣全昧廉防,謂可堪承而然哉?誠以遭際慶會,獲瞻离照,只幸昵近之與榮,不省玷褻之爲愧,遂淟涊至今矣,夫位亞師保,出入左右,其必博聞有道術,始可稱其職,而責其效,顧臣謏寡謭劣,曷嘗有萬一近似於此者乎?況今群彦之儲望旣多,苟推耆俊宿學,必有其人,判非如臣者流,所可久據也,煦濡之偏,縱有感於恩造,涯量之踰,實所懼於微分,且臣近來病情,痰眩頻發,眠食俱廢,委綴床笫,殆無時日蠢動之望,此又臣必辭之一端也,雖荷三告更由之恩,冞切一往虛縻之悚,玆暴衷懇,仰瀆崇嚴。伏乞聖明,亟賜鞶遞,使名器重而私分安焉,臣無任云云。答曰,省疏具悉。所請依施。
別兼春秋沈相萬疏曰,伏以,臣於持被之中,卽接家信,則臣母素患痰積之症,近因日候之不調,一倍添劇,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣別兼之銜,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
趙秉鎬啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金永穆啓曰,右副承旨朴容大,今日不爲仕進,卽爲牌招,何如?傳曰,允。
備忘記,天摩僉使韓鶴範下直,長弓一張·長箭一部·片箭一部·筒兒一箇賜給。
以別兼春秋金永哲·李鎬喆·李命宰·金羽均·尹相萬·李載完牌不進罷職傳旨,傳于金永穆曰,只推。金永穆啓曰,左右史,不可不備,別兼春秋金永哲·李鎬喆·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
傳于趙秉弼曰,公事不審之中官李有泰·吳殷慶,竝拿處。
傳于趙秉弼曰,右賓客有闕之代,前望單子入之。
右賓客前望單子入之,洪祐吉落點。
吏曹,右賓客單曺錫雨,左副賓客單洪祐吉。
趙秉弼啓曰,行大司憲申應朝,掌令姜鐸,持平金命基·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于趙秉弼曰,只推。
趙秉弼啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
趙秉弼,以宗親府言啓曰,今此璿源譜略修正時,子孫錄中改錄處,有從便釐正之例,今亦依此擧行,何如?傳曰,允。
又以宗親府言啓曰,今此璿源譜略修正時,抱川縣監李兢柱,羅州監牧官李章赫,別看役差下,使之察任,何如?傳曰,允。
又以禮曹言啓曰,郊壇四孟朔,遣禮郞,看審有無頉,自該曹草記事,曾有定式矣,發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
又以弘文館言啓曰,下番闕直,事甚未安。副修撰睦承錫呈辭在外,姜,新除授修撰吳麟泳,竝卽牌招,推移入直,何如?傳曰,允。
又以兵曹言啓曰,禁軍別將白樂莘,身病猝重,無望供職,呈狀乞遞,實病旣如此,則有難强令察任,改差,何如?傳曰,允。又以兵曹言啓曰,謹依下敎,昌慶宮宣仁門開門時,守門將一員定送,使之看檢之意,敢啓。傳曰,知道。又以右邊捕盜廳言啓曰,謹依議政府草記批旨,臣廳在囚賊漢金三孫,押送坡州防營,大會軍民,梟首警衆事,允下矣。賊漢金三孫,定校卒,押送坡州防營之意,敢啓。傳曰,知道。
上在景福宮。停常參·經筵。
藥房都提調李最應,提調尹滋承,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。趙秉鎬啓曰,左副承旨金永穆,今日不爲仕進,卽爲牌招,何如?傳曰,允。備忘記,車嶺僉使羅致晃,西林僉使李永默,山羊會萬戶金士聖下直,各長弓一張·長箭一部·片箭一部·筒兒一箇賜給。傳于趙秉鎬曰,大臣·政府堂上引見。
以別兼春秋金永哲·李鎬喆·李命宰·金羽均·尹相萬·李載完牌不進罷職傳旨,傳于朴容大曰,只推。朴容大啓曰,左右史不可不備,別兼春秋金永哲·李鎬喆·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
傳于朴容大曰,吏曹參判有闕之代,前望單子入之,吏曹參判前望單子入之,李淳翼落點。
注書李萬敎拿處,代以金商翼爲假注書。
趙秉鎬啓曰,行大司憲申應朝,掌令姜鐸,持平金命基·吳宅禹在外,執義洪大重,掌令柳牌不進,監察茶時之意,敢啓。傳曰,知道。
以大司諫李敦夏,司諫安在麟,獻納趙昌夏,執義洪大重,掌令柳牌不進罷職傳旨,傳于趙秉鎬曰,只推。
以左副承旨金永穆牌不進罷職傳旨,傳于趙秉鎬曰,只推。
朴容大,以禮曹言啓曰,臣堂輔,與戶曹判書臣閔致庠進詣皇壇奉審,則奉室大草芚二浮,中竹二箇,饌卓三坐尊卓二坐,饌卓巾三件,座面紙一件,敬奉閣大草芚一浮,中竹一箇,壇上甲黃幕一浮內一幅,甲黃帳一浮內一幅,內簷甲黃帳二浮內一幅,甲黃帳二浮內一幅,油遮日六浮道里具內十張,白布庶日一浮內一幅,白木內揮帳二浮內一幅,黃綿絲三甲所十六艮衣內一艮衣,朱紅漆圓經杖三箇內一箇,從享位紫紬褥三件內一件衣兺,䇺五箇,籩十箇,黃木擔乼一艮衣,雉尾箒一柄,雉尾兺,羃五箇,油遮日二浮道里具內五張,典祀廳仰遮油芚六張付一浮,排設竹三箇,饌幕白布遮日一浮內一幅,三甲所二艮衣,竝破改備事,分付各該司,何如?傳曰,允。
趙秉鎬,以義禁府言啓曰,卽接月令醫員鄭宅鉉手本,則以爲,時囚罪人趙秉益,素患疝症,挾感復發,目下症形,實爲危劇云,罪人病勢如此,則一邊保放,一邊草記,載在法典矣。趙秉益姑爲保放之意,敢啓。傳曰,知道。
吏曹參判南廷龍疏曰,伏以,臣於佐銓,不襯也千萬,間者代斲,非止爲三再,瘡旣百出,譏必四至,猶且靦然冒據,而恬然久蹲者,蓋感特簡之恩,而不擇夷險,亦恐崇讓之飾,而不敢瀆撓,迄至月屢朒,而歲已翻矣,臣本質脆,病又寒添,昨自政席而退出,仍委席第而呻囈,重任之不堪也,旣如彼,實恙之難强也,又如此,臣若嚴畏之徒懷,不思疾痛之必呼,是自阻於仁覆之下,用玆悶隘,齎悚于威。伏乞聖慈,俯賜鑑諒,亟遞臣吏曹參判之銜,俾公私耦幸,不勝至祝,臣無任云云。答曰,省疏具悉。所請依施。敦寧府都正韓致肇疏曰,伏以,臣於日昨,伏奉除旨,以臣爲敦寧府都正者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚,臣無任云云。省疏具悉。所請依施。
丁丑正月二十五日午時,上御萬慶殿,藥房入診,大臣·政府堂上引見,同爲入侍時,都提調李最應,提調尹滋承,副提調尹秉鼎,記事官李萬敎,記事官車有聲,記注官許綸,直閣金興均,右承旨趙秉鎬,記事官李萬敎,事變假注書趙圭錫,記事官車有聲,記注官許綸,領議政李最應,右議政金炳國,行戶曹判書閔致庠,行吏曹判書金輔鉉,右參贊洪鍾雲,漢城判尹姜蘭馨,兵曹判書金炳始,知訓鍊院事趙寧夏,行大護軍尹滋承·徐承輔,知三軍府事金箕錫,同知三軍府事李鍾承,行護軍趙寅熙,同知三軍府事趙羲復,修撰任尙鎬,以次進伏。醫官劉漢緯·鄭一龜·金在瑚·崔性協,進伏楹外訖。上曰,史官分左右。最應進前奏曰,日候稍和,聖體若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,醫官待令,使之入診乎?上可之。漢緯等入診,退伏楹外訖。最應曰,脈候奏之。漢緯等曰,脈候左右三部調均矣。最應曰,湯劑別無議定者乎?漢緯等曰,前進湯劑,連進甚好矣。上曰,醫官先退,藥房諸臣,仍留,可也。仍敎曰,次對爲之。最應曰,陽和載新,景籙冞隆,慈聖殿下寶齡,光躋七旬,元朝進箋,大庭稱賀,寔東方千一之會也,群情歡忭,曷有其極,而臣之區區蘄祝,有倍餘人,敢陳瞽說焉。竊伏念天生斯民,立君而牧之,古昔聖哲之主,莫不奉天以養民,書所謂惟天惠民,惟辟奉天是也。又云,德惟善政,政在養民是也,養民之政,雖在康年樂歲,猶患其不獲,矧玆諸省告歉,賙救沒策之時,迺命捐帑而發倉,繼又蠲供而俵災,有可以匹美於漢世之議賑貸,唐宗之勤撫恤,而目下財賦之大絀,莫今日若,悶隘之極,不覺哀痛,在前度支告匱,則取資乎惠局各營,今也惠局各營,一樣告匱,許多艱窘之狀,固難枚擧,而縷陳,只就其貢價應頒者言之,駸駸積疊,拖閱歲年,至以百萬計,支調之若是枵竭,曾未之聞焉,而君臣上下,荏苒伈泄,一事不得節,二事不得節,宮府之用,日滋月增,依舊爲豐亨之擧措,則聚者涓滴,洩者尾閭,將不知稅駕於何地。易曰,節以制度,不傷財,不害民,財苟不節,則其勢也必傷必害而止,愛民之道,舍節用奚以哉?殿下先以躬率爲急務,禁中所需之冗耗浪費者,亟行刪祛,希濫啓倖者,嚴加防杜,恒存愼惜,念玆在玆,則奏效甚博,捷於桴鼓,以之而國計可裕矣,以之而民憂可紓矣,惟聖明懋哉懋哉。上曰,節財用,果爲今日急務,而惓惓勉戒,若是勤摯,敢不服膺。出擧條最應曰,褒忠奬義,自是朝家懿典也,昨年,以丙子舊甲,特宣恩侑於斥和死節諸臣,今年,又命賜祭於忠烈祠,此寔出於宸念之增感,孰不聳聽而欽歎,而至若忠剛公李尙伋,以忠肅公尙吉之弟,力主斥和,毅然立殣,可謂是兄是弟,而先正臣闡幽之實,尊周錄記蹟之文,靡不確據而昭徵矣,其祀孫,令該曹,初仕調用恐好,故敢此仰達矣。上曰,依爲之。出擧條最應曰,粵在丙丁之歲,沁府中軍黃善身,千摠姜興業·具元一,是所謂江都三忠也,其時殣節之臣,固已磊落相望,而此三人,不幸受制於庸夫之管下,乃其忠肝義膽,只知有綱常,不知有其身,凜凜乎閱千古而如生矣,其中有已經三品之人,而加贈之職,止於三品,物議久而齋惜,竝施超贈之典,贈承旨金秀南,見其城陷,慷慨發憤,言于文忠公金尙容曰,爵秩雖有尊卑,死國之義,固無異同,遂於烈焰之中,視死如歸,能樹大節,一體超贈,庸示是年興感之聖意恐好,故敢此仰達矣。上曰,依爲之。出榻敎仍敎曰,如此殣節之人,緣何而止贈三品職乎?最應曰,此實朝家未遑之事矣。上曰,此是丁丑正月事乎?最應曰,然矣。上曰,超贈爲正卿乎?最應曰,施以超贈,則乃爲正卿矣。仍奏曰,故相臣文簡公洪命夏,以忠烈公命耇之弟,受業於文正公金尙憲,丁丑下城後,從其師遯于安東,尊攘復雪之志,寤寐如結,而其在孝廟盛際,契合密勿,託爲股肱,當時諸賢之彙征,實左右贊揚之,而身任綱常之重,明大義,正人心,凜然秉執,威武不能屈,以淸節直道,歷事三朝,尊主庇民之名德功業,備載國乘,自有垂徵於百代矣,其祀孫,令該曹,初仕調用恐好,故敢此仰達矣。上曰,依爲之。出擧條最應曰,贈上相文肅公臣李一相,斥和之義,質北之勞,朝家恩褒,固已備矣,而當時斥和陪臣之孫,擧皆趨參於皇壇享班,惟獨此家後孫,未列祼薦之庭,實有抑菀之歎,追命入參,亦有已例,故敢此仰達矣。上曰,依爲之。出擧條最應曰,司成趙性鶴疏批,有令廟堂稟處之命矣,取見疏本,則端廟朝生六臣中金時習·南孝溫,已爲追享於死六臣彰節祠,而其外李孟專·趙旅·元昊·成聃壽四人,未蒙竝享,一體處分事也,生六,雖與死六有異,其節義則蓋一也,遯世不現,終身自靖之美則亦一也,惟此四人之未蒙,二人已蒙之恩施者,宜其有後孫之抱菀鳴籲,而第念恩施之或許或不許,其時公議,自有所愼重而然,更爲博採而處之,何如?上曰,依爲之。出擧條最應曰,昨臘今春,連以賑政申飭事,憂勤惻怛,溢於辭敎之間,回溝壑而袵席之,凡厥按藩守土之臣,曷敢不殫竭心力,思所以拯濟之策乎?出義願補之人,隨其啓聞,次第論賞,以爲激奬之道,而近聞外邑,稱以賙飢之資,不給價錢,而勒執穀物,至有不贍其糊口者,混被侵害,歉歲民情,益致騷擾云,旣在字牧之任,欲盡字牧之責,則倒其廩而救之,可也,傾其貲而恤之,可也。奈之何,肆行虐民之習,乃要惠民之譽乎?該守令,斷當加倍勘律,該道臣,難免從重論警,先以此意,出擧條,頒飭諸道,何如?上曰,欲惠其民,而先虐其民,則民將何以支保乎?依所奏,各別嚴飭,可也。出擧條最應曰,農者,國之本而民之天也,周家八百年基業,亶在乎豫之一字,則見今東作伊始,西疇有事,最先最急者,惟務農一款,而務農之政,亦最關於堤堰也,故原定之事目,旣嚴,課歲之關飭,且勤,而民不致力,官不擧職,幾百年有名之巨堤洪洑,到處是潰缺而塡閼,此職由於不圖遠慮,不務大本而然矣,天雖閟澤,地旣瀦水,則灌漑之處,蒙利者厚,前歲旱乾,雖曰極無,苟能盡補築疏理之功,則庶不至未移枯黃之太甚,而又有遠近挾襍之徒,變幻形止,眩惑來歷,無難毁破,恣意冒耕,揆以法綱,萬萬駭惋,亟令方伯居留,此等之弊,築底察禁,而若乃聚點之移赴是役,實爲兵農相寓之義,則何可免點而又停役,只以一紙瞞報,遂成一套磨勘,事之寒心,莫此爲甚,從當發遣府郞,考其勤慢,大行黜陟之意,預爲行會于八道·四都,何如?上曰,堤堰之大關農本,果何如,而初不修築,反又毁破者,此豈非道臣·守宰之責乎?別般申飭,期有實效,可也。出擧條最應曰,國之三禁,松禁旣其一也,況都城四山之栽植長養,所重尤別,而挽近此禁蕩弛,所謂各營松軍輩,乃是偸松之蟊賊耳,符同山底居民,恣行斫伐,看作利窟,參軍則罔念職事,將臣則便做例飭,昔之鬱密,今焉童濯,山根在在透露,沙礫處處汰覆,川溝街路,無不湮塞,年來疏濬之蔑效,亦由於是,迨此土脈瀜解,令各該營,隨其字內,廣加種植補土之節,着意擧行,而松軍輩,如有偸斫之弊,則甚者直施軍律,小者分等勘罪,而該參軍之遠配,該將臣之重勘,有不可已,以此嚴飭分付,何如?上曰,依所奏,各別嚴飭,可也。出擧條最應曰,近日日本通商之後,館所竊發之患,聽聞狼藉,極爲驚惋,此而不嚴法處之,其何以示信於彼,而立法於我乎?偸贓之夥多者,令本府,直於境上梟警後,形止登聞,而彼中飛船之來往,比前頻數,殆無虛日,此因商販而然矣,今若一一修啓,則其爲煩弊,有不可勝言,凡係邊情之緊關者外,每於朔末,都聚啓報,而如或緣此而有淹延疎忽之弊,則難免論責,此意,一體關飭于該道臣及該府使處,何如?上曰,此若不另施重律,則其貽羞隣國,當如何也?邊情緊關外,都聚啓聞,亦甚便宜,依所奏爲之。出擧條仍敎曰,我國之民,偸竊彼物,少無忌憚,貽羞隣國,莫此爲甚,彼亦效此而反偸,將何以處之乎?最應曰,我國之人,雖如是無難偸竊,彼人則有不介意者然,還爲羞恥,而彼之奸譎,難可揣知矣。仍奏曰,年前以各司各營情費之過濫,至有屢度釐正之擧,而令飭,便歸文具,節目,遂置束閣,一年二年,惟意添增,設或所納之數,倍減於前,其所勒討,一直縱恣,且近日加出員役,其額尤多,而例俸則不思均分,濫索則殆無限節,各邑色吏輩,或犯元納,而竟致未收,或用重債,而僅得磨勘,末流之弊,其將焉歸?大抵出粟米麻絲,以事上者,惟斯民之膏血也,而加之以再斂疊徵,民安得不窮且迫乎?邑安得不凋且病乎?際玆大歉之歲,不容不到底禁遏,如有一毫過濫之習,不但下屬之嚴刑遠配,失飭之該堂郞與該將臣,竝施別般規警,而雖以外邑吏屬言之,從中虛張,橫斂貽害者,種種有之,此則自營邑,十分猛察,照法重繩事,一體行會,何如?上曰,當此歉歲,此等法外之習,不可不一倍痛禁,依所奏,到底嚴飭,可也。出擧條最應曰,邸債之爲害民邑,前後廟奏繡論,不啻申嚴矣,而敢以年久無稽之空文,白徵於千萬不當之人,鞭扑攸急,不耐其毒,公納則猶尙欠愆,此債則必勘乃已,莫知其故,而蕩産者有之,不食自逋而抵罪者有之,渙散之類,項背相續,寧不痛惋,寧不哀矜?似此饑歲,凡可以寬紓者,在朝家懷保之政,固當靡不庸極,況此等嚴禁而嚴懲者乎?除非分明應捧之新債外,所謂陳陳舊債,一切勿論,而隨其入聞,道臣·守臣,自臣府,摘發重究之意,關飭諸道,何如?上曰,各別禁飭,可也。出擧條最應曰,登科十年人,依法典陞六之意,分付銓曹,何如?上曰,依爲之。出榻敎仍敎曰,登科十年人,爲幾許乎?最應曰,爲二人云矣,仍奏曰,兵曹參判權泳夏,當爲追恩,而所后家,無可施云,依近例,移贈其本生,何如?上曰,依爲之。出擧條最應曰,校理李喜元,法當推恩,而所后家,無可施,本生父,年今七十云,依近例移施,何如?上曰,依爲之。出擧條最應曰,歲首賓對,異於他時,而臺閣之臣,無一登筵,揆以事體,誠爲慨然,今日違牌諸臺,竝施罷職之典,何如?上曰,依爲之。出榻敎炳國曰,三陽泰回,四慶咸湊,縟儀誕擧,協氣丕冒,此誠我東方千一之會,而亦我殿下卓冠之孝,有以孚格而然也。第念帝王之孝,不專在於儀文物采之間,惟在於繼先志也,順親心也,而其本,卽典學焉耳,凡古今治亂得失之所由然者,皆布在方冊,是以論學,不遺乎物,論治,必本於學,不遺乎物,故學爲有用,必本於學,故治得其道者也,苟其體認於此,躬踐於此,推而廣之,所及者可遠,此其爲仰副先王付畀之隆也,克體慈聖期勉之厚也,然則殿下所以爲孝者,捨典學奚以哉?顧今歉荒溢目,憂虞滿心,賙賑之政,安保之方,屢降綸旨,惻怛懇摯,幾萬生靈,可將回溝壑,奠袵席,而彼幾萬生靈,雖在飢寒顚連之中,若聞聖志奮發,如春噓物,聖學緝熙,如日升天,則亦必相顧慶忭,思見德化之盛,是之謂人心之蘄嚮且切者也,然則殿下所以爲民者,捨典學奚以哉?年前葩經訖講後,以尙書議定,而于今周歲有餘,尙無開講之命,臣不勝抑鬱之至,蓋天位至高,萬幾日繁,而惟學然後,可以明理,惟明理然後,可以代天理物,然則殿下所以發一政令,行一事爲,捨典學亦奚以哉?爲天地立心,爲生民立道,爲萬世開泰平,敬爲殿下誦之,伏願深留聖念,俯答萬姓顒望之忱焉。上曰,卿之所奏,斷斷出於盡誠匡輔之意,而治法之要,蓋莫先於講學,予豈不書紳莊誦乎?出擧條上曰,注書何如是做錯乎?秉鎬曰,注書李萬敎,讀批之際,做錯非細,事甚未安。推考,何如?上曰,拿處,可也。出榻敎仍敎曰,此後則注書申飭也。秉鎬曰,謹當申飭矣。上曰,松禁,不可不別般申飭,而將臣雖曰禁松,山樣之童濯,年年尤甚矣。最應曰,誠然矣,至於南山,大內越見之處,山樣如是,則城外,尤無可論,而以東闕言之,大報壇·鷹峰,無一稚松,沙土流下,誠甚悶然矣。炳國曰,犯斫,國之大禁也,前後將臣之申飭則一也,而今無實效者,臣曾經將任也,故略知此弊矣,近來犯松者,百般奸計,層生疊出,每於日寒松凍之時,非但夜深後,無聲斫取,無論大中松,有自枯之術,待其自枯然後,亦無聲斫伐,則禁松軍,往往不知云矣。上曰,何爲無聲而斫伐也?近來人心之狡惡,果爲尤甚矣。最應曰,人心之狡譎,雖爲如此,將臣若到底糾察,則幺麽之弊,豈不禁制乎?此專由於法綱之解弛而然矣,犯斫之漢,自營門,雖或捉得,百般圖囑,專事免罪,將臣未卽治罪,旋爲放釋,是可曰有法令乎?且北岳補土之地,則御營廳字內,而山樣未免童濯,年年沙缺,其所補築,不可廢者,而該營,因此役而營樣凋殘云,事之駭然,莫此爲甚,雖以臣言之,臣之小屋,在於城北洞,而奴屬若犯此禁,該將臣,不顧顔私,另施當律,則何患乎請囑之弊也?松林自然茂密矣。上曰,北岳補土,則果爲列聖朝以來,尤加顧念之地,故修築之節,與他有異矣。炳國曰,四山松木鬱密然後,沙土可不流下,雖以濬川之役言之,亦可稍易矣。上曰,果然矣,仍敎曰,大臣就座。秉鎬曰,諸宰奏事,致庠曰,各宮房免稅結之在於諸道者,一從其價,準納本曹,以爲分送事,向奉筵敎行會矣,今見全羅監司李敦相狀啓,則本道前在免稅結,爲九百五十六結,而間因虛留還,蠲蕩此結,上納條外,每結八兩,取剩移充還耗,補用於支放之需,今若一依元結價上送,則更無他變通之策,只以前在結,依年例取用,又其餘數及新劃結價,準數上納爲辭,仍請令該曹,稟旨分付矣,今此宮結更張之時,有難遽許,而値玆歉荒,蕩還之充耗,支放之補需,亦不可不念,姑依狀請施行,其給代之方,自明年,更爲另究之意,措辭關飭,恐好故敢此仰達矣。上曰,依爲之。出擧條仍敎曰,然則自明年,可將本道措劃乎?致庠曰,雖未知以何條區劃,而第以從長給代之意,關飭矣。上曰,新劃結則爲幾何乎?致庠曰,爲千餘結矣。秉鎬曰,玉堂所懷奏之。尙鎬曰,伏以臣,學識淺陋,才具蔑裂,何敢比數於橫經之列,而區區愚衷,惟望聖學之高明矣,竊伏念帝王致治之本,無非自學問中出來,故大禹勉惜陰之工,而夏德隆盛,高宗納務時之誨,而殷道中興,三代之爲治,百王之取法,皆由乎學問之無少間斷也,顧今悠悠萬事,惟在於聖學,國家之安危在焉,民生之休戚係焉,而進講與召對,久爲停閣,伏未知燕閒之中,有所溫繹將就之工,而臣不勝憂愛之至,況今三陽泰旺,萬和漸暢,草木群生,皆有自樂之意,正是大聖人體天興作之時也,伏願繼自今,講筵召對,日以爲常,頻接臣隣,討論經史,監古聖傳授之心法,證歷代治亂之事跡,蘊之在心,發以爲政,則萬億年無疆之休,其在于斯矣,惟聖明澄省焉。上曰,所陳,當留念矣。出擧條上曰,昨見安撫使狀啓,而如是捄弊,果有實效乎?最應曰,果係民弊者,到底糾正矣。上曰,進上藥材,雖爲蕩減,守宰之臣,夤緣售奸,更無操縱,爲弊之端乎?最應曰,莫重御供,如是蠲減者,寔出於爲民之至恩大德,自今以後,其遵行之永久,惟在擇守令而已。上曰,還穀與痼瘼,如是釐正,則後來守宰,永爲遵守,更無爲弊者乎?最應曰,安撫使,豈可一一矯弊乎?其中最尤甚者,先爲歸正,如干未就者之次第歸正,亦在守令措處之如何,今日朝家之急先務者,在於審擇守令而已。古語云,知臣莫如君,殿下豈不知責任可堪者乎?不拘常格,文蔭武中,屢典州郡,治績優異,古家世族之惜身命者,不次擇送,隨弊矯捄,則流民自可還集,邊樣漸可蘇完矣。上曰,領相之言然矣,守令若不實心對揚,民何以支保乎?古語云,苛政甚於猛虎,此之謂也。炳國曰,聖敎至當矣,生民休戚,專在於守令之臧否,則非但北道爲然,而顧今賑政方張矣,賑資雖或有不敷之邑,官民若相孚,則其民不至於流散之境,今日之最爲急先務者,卽擇守令也。上曰,然矣,而此時賑邑守令,亦不得遷轉,且曾經道伯及秩高之人,前有北關守令除拜者矣。炳國曰,翼廟代理時,因北關水災,特以故相臣鄭元容·朴永元,故判書閔致成等人,果有除拜矣。上曰,已經道伯而爲守令,則必有實效,而小民之孚信,營門之接待,與他有別矣。炳國曰,其在望重之地,必不以不可行之事,報于道臣,則道臣,亦當自別而待之,故凡係矯捄之方,少無窒礙,有請輒施,所以其效甚大,民皆孚信矣。上曰,其效尙今有之云矣。仍敎曰,今番安撫使之慰撫也,流散還集,其數不少,此出於威望彈壓,自然感動者也。最應曰,今雖還來,後來守宰,若不善治,則小民渙散,十倍前日,此亦爲念處也。上曰,然矣。還集而復散,雖用慰撫之政,豈可信令而還來乎?炳國曰,聖敎切當矣,今於如是更張之後,若不遵何約束,弊復依舊,則民心之難回,反有甚於前日矣。上曰,爲惠窮蔀,莫先於蠲徭役,關北巨瘼,今皆就緖釐正,則還集之民,亦可安堵矣。最應曰,爲民聖念,逈出尋常,特軫巨瘼,莫重御供藥材,先爲蠲除,道臣守宰,仰體聖意,實心做去,則弊局自可就完,而民皆胥悅,安生樂業矣。上曰,藥材如是蠲減之後,內局所用,亦無不足之慮乎?最應曰,內局所用,惟在聖上節用之如何,從今以後,不緊之用,切勿內入,則果無不足之慮,而雖有御供之不足,自度支貿用,亦有是例矣,然鹿茸一對,價爲七八百云,以度支有限之用,何可支撐乎?此亦不可不念也。上曰,昨年自戶曹,別貿鹿茸,似爲不少矣。致庠曰,昨年內別貿之價,殆爲萬餘兩,一對價之最多者,至爲八百兩矣。上曰,春日漸舒,麥農爲何如云耶?最應曰,聞農家說,則間來之雨,快爲洽足,預占豐登矣。上曰,當此窮春,民情之顑頷,尤倍前日,憧憧一念,宵旰不已,而設賑處,則果有實效否?最應曰,歲後民情,漸益遑汲,而以賑廳草記見之,飢民數爻,去益夥多,此出於窮春尤甚之故也,賑政則麥熟前,不可廢,而公私罄竭,間有補賑人,皆以納錢願補,當此穀貴之時,何處貿來乎?五道則姑以社穀挪用矣,如無此穀,其所悶迫,不可形言矣。炳國曰,憂民聖念,若是憧憧,臣固欽仰萬萬,而目今穀價刁騰,竊念窮蔀民情,誠甚悶鬱矣。上曰,爲國上瑞,莫過於豐穰也。炳國曰,誠然矣。上曰,史官就座,仍命大臣先退,又命退諸臣,以次退出。
上在景福宮。停常參·經筵。
朴容大,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
趙秉鎬啓曰,行大司憲申應朝,掌令姜鐸,持平金命基·吳宅禹在外,執義·掌令一員未差,監察茶時之意,敢啓。傳曰,知道。
又啓曰,同副承旨趙秉弼,今日不爲仕進,卽爲牌招,何如?傳曰,允。
又啓曰,記注法意,何等審愼,而今日次對,擧條批旨,有所錯誤,至於付標以下,揆以事體,萬萬未安。臣之矇未覺察,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,注書昨已處分矣,爾則推考。
以別兼春秋金永哲·李鎬喆·李命宰·金羽均·尹相萬·李載完牌不進罷職傳旨,傳于朴容大曰,只推。
朴容大啓曰,左右史,不可不備,別兼春秋金永哲·李鎬喆·李命宰·金羽均·尹相萬·李載完,旣有只推之命,沈相萬由限已過,竝卽牌招,推移入直,何如?傳曰,允。
又啓曰,卽見全羅兵使李敏應,上番騎兵軍數開坐啓本,則後錄之書於年月內行者,有違格例,所當還下送,而係是軍政,雖不得不捧入,事甚疎忽,萬萬未安。該帥臣推考,何如?傳曰,允。
傳于朴容大曰,公事不審之中官趙斗源,令該府拿處。
朴容大,以都摠府言啓曰,來二月初一日,行先農壇祭,初二日行社稷大祭,初三日行景慕宮春享大祭,香祝親傳敎是時,侍衛寶劍,當爲備員,而都摠管鄭基會,有實病,蔡東健,副摠管趙羲豐·元世顯·朴承儒在外,李鳳儀武衛所進,無以備員,令政院,稟旨變通,仍令該曹,口傳差出,待下批,牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李秉文,副摠管黃鍾顯·金鶴根·趙台顯·宋在璿·鄭雲龜落點。
朴容大,以都摠府言啓曰,副摠管申橚,以摠戎中軍,本營諸將官射會監試事,南別營良中,晝仕出去之意,敢啓。傳曰,知道。
義禁府啓目,承政院注書李萬敎,原情云云。傳旨內辭緣,泛稱遲晩,所當請刑是白乎矣,時任史官,勿爲請刑,載在法典,議處,何如?判付。啓,飭已施矣,分揀放送。又啓目,金泉前察訪金㽥,原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,依允。又啓目,咸興判官李承靖,原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。又啓目,淸州牧使趙秉益,原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。又啓目,中官金有泰·吳殷慶等,原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在法典,竝只議處,何如?判付。啓,飭已施矣,竝分揀放送。
朴容大,以義禁府言啓曰,保放罪人趙秉益,還囚捧供以入,而病勢一向未差,仍爲保放之意,敢啓。傳曰,知道。
上在景福宮。停常參·經筵。
朴容大啓曰,來初一日,輪對日次,而社稷大祭齋戒相値,頉稟之意,敢啓。傳曰,知道。
沈東臣啓曰,行大司憲申應朝,掌令姜鐸,持平金命基·吳宅禹在外,執義·掌令一員未差,監察茶時之意,敢啓。傳曰,知道。
備忘記,礪山都護府使宋恒鎭下直,長弓一張·長箭一部·片箭一部·筒兒一箇賜給。
沈東臣啓曰,右邊捕盜大將金箕錫,以御營大將,東關王廟修改事,今方出去矣,所佩命召及大將牌·傳令牌,何以爲之?敢稟。傳曰,仍佩往來。
以別兼春秋金永哲·沈相萬·李鎬喆·李命宰·金羽均·尹相萬·李載完牌不進罷職傳旨,傳于朴容大曰,只推。
兵曹,以李冕熙爲禁軍別將。
朴容大啓曰,左右史不可不備,別兼春秋金永哲·沈相萬·李鎬喆·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
又啓曰,卽者吏曹郞廳來言,永柔縣令李源集,兩司當爲署經,而憲府則行大司憲申應朝,掌令姜鐸,持平金命基·吳宅禹在外,執義·掌令一員未差,諫院則大司諫·司諫·獻納未差,正言尹定求未署經,趙鍾雲在外,不得署經云,何以爲之?敢稟。傳曰,除署經。
朴容大,以武衛所言啓曰,本所左司把摠李冕熙,身病甚重,勢難察任,改差,何如?傳曰,允。
朴容大,以議政府言啓曰,卽見慶尙監司朴齊寅所報,則道內釜山鎭,各項排用,專靠於柴炭錢捄弊條,而此猶不足,每有支放米五百石加劃之請矣,柴炭,今旣革撤,捄弊亦歸勿論,則此不可無別般軫念,捄弊條四千九百餘兩,仍舊劃付該鎭,迨此更張之會,支放米,特爲設寘,且柴炭錢中二千三百餘兩,每以各鎭減布代結錢劃送者,而今見柴炭撤罷,各願還屬,參以事勢,恐不可已云矣,該鎭,處在倭館咽喉之地,緩急所恃,比他逈別,而今若以柴炭之革撤,捄弊名目隨以停罷,則戍卒之失哺,邊堡之疎虞,極係可悶,歲劃錢原數九千七百餘兩內,四千九百餘兩,如前劃付,二千三百餘兩,此是各鎭結錢中所劃者也,依所報使之還屬,而釜山支放米之無所資用,亦合存念,餘數二千四百餘兩,特令本鎭,從長措處,以補餼料,仍成節目,轉報本府,反貼施行事,分付,何如?傳曰,允。
又以吏曹言啓曰,今此景慕宮春享大祭亞獻官前參判南廷龍,先農壇祭終獻官前正金德均,時無職名,竝令該曹,口傳付軍職,何如?傳曰,允。
以趙斗源囚單子,傳于朴容大曰,飭已施矣,分揀放送。
朴容大,以禁衛營言啓曰,臣鍾承,進詣南廟,有頉處看審修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以義禁府言啓曰,卽接月令醫員鄭宅鉉手本,則以爲,時囚罪人李承靖,素患痰癖,又添毒感,目下症形,實爲危劇云,罪人病勢如此,則一邊保放,一邊草記,載在法典矣。李承靖,姑爲保放之意,敢啓。傳曰,知道。
義禁府啓目,粘連向前李承靖亦,勒徵加排,雖無指的,停還濫捧,莫察吏奸,旣登道啓之臚列,難恕囚供之發明,以此照律,何如?判付。啓,依允。又啓目,粘連向前金㽥亦,親病歸護,私情雖急,直送印信,極涉徑庭,不可以已遞其任,有所容恕,以此照律,何如?判付。啓,依允。又啓目,粘連向前趙秉益亦,結價諉以衆論而添報,似激於營題畓換,謂有民訴而勒捧,旣登於道啓,囚供雖或分疏,法意有難參恕,以此照律,何如?判付。啓,依允。朴容大,以義禁府言啓曰,保放罪人趙秉益·李承靖等,當爲還囚議處以入,而病勢一向未差,竝仍爲保放之意,敢啓。傳曰,知道。
上在景福宮。停常參·經筵。
朴容大啓曰,行大司憲申應朝,掌令姜鐸,持平金命基·吳宅禹在外,執義·掌令一員未差,監察茶時之意,敢啓。傳曰,知道。又啓曰,右承旨趙秉鎬,左副承旨金永穆,同副承旨趙秉弼,今日不爲仕進,竝卽牌招,何如?傳曰,允。
以別兼春秋金永哲·沈相萬·李鎬喆·李命宰·金羽均·尹相萬·李載完牌不進罷職傳旨,傳于朴容大曰,只推。
朴容大啓曰,左右史不可不備,別兼春秋金永哲·沈相萬·李鎬喆·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
傳于朴容大曰,藥院提調許遞,前望單子入之。
內醫提調前望單子入之,金翊鎭落點。
朴容大啓曰,行都承旨尹秉鼎不爲仕進,左承旨沈東臣式暇出去,右承旨趙秉鎬,左副承旨金永穆,同副承旨趙秉弼牌不進,院中只有臣一人,伴直無人,行都承旨所當牌招,而拘於廳規,不得請牌,何以爲之?敢稟。傳曰,牌招。
以右承旨趙秉鎬,左副承旨金永穆,同副承旨趙秉弼牌不進罷職傳旨,傳于朴容大曰,只推。
朴容大,以禮曹言啓曰,卽接行大護軍徐有畬單子,則以爲,同姓四寸弟有會,嫡妾俱無子,以其司姓八寸弟有恕,第二子出身翊輔,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長徐有畬單辭旣如此,徐有恕第二子翊補,立爲徐有畬之後,何如?傳曰,允。
兵曹口傳政事,護軍南廷龍,副司果金德均,以上竝單付。義禁府照目,粘連金泉前察訪金㽥矣本府議啓內,親病歸護,私情雖急,直送印信,極涉徑庭,不可以已遞其任,有所容恕,以此照律,罪笞五十收贖,解見任,別敍,私罪。奉敎依允。又照目,粘連淸州牧使趙秉益矣本府議啓內,結價諉以衆論而添報,似激於營題畓換,謂有民訴,而勒捧,旣登於道啓,囚供雖或分疏,法意有難參恕,以此照律,罪杖八十收贖,奪告身三等,私罪。奉敎依允爲旀,功議各減一等爲良如敎。又照目,粘連咸興判官李承靖矣本府議啓內,勒徵加排,雖無指的,停還濫捧,莫察吏奸,旣登道啓之臚列,難恕囚供之發明,以此照律,罪杖八十收贖,奪告身三等,私罪。奉敎依允爲旀,功議各減一等爲良如敎,朴容大,以義禁府言啓曰,保放罪人趙秉益·李承靖等,當爲還囚照律以入,而病勢一向未差,竝仍爲保放之意,敢啓。傳曰,知道。
上在景福宮。停常參·經筵。
趙秉弼,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
趙秉弼啓曰,行大司憲申應朝,掌令姜鐸,持平金命基·吳宅禹在外,執義·掌令一員未差,監察茶時之意,敢啓。傳曰,知道。
以別兼春秋金永哲·沈相萬·李鎬喆·李命宰·金羽均·尹相萬·李載完牌不進罷職傳旨,傳于趙秉弼曰,只推。
趙秉弼啓曰,左右史不可不備,別兼春秋金永哲·沈相萬·李鎬喆·李命宰·金羽均·尹相萬·李載完旣有只推之命,竝卽牌招,推移入直,何如?傳曰,允。
禮曹,來二月初二日,行社稷大祭,香祝親傳取稟還入,奉敎攝儀改書下。
禮曹,來二月初三日,行景慕宮春享大祭,香祝親傳取稟還入,奉敎攝儀改書下。
禮曹,來二月初一日,行先農祭,香祝親傳取稟還入,奉敎攝儀改書下。
傳于趙秉弼曰,發遣吏郞,諸執事淸齋與否,摘奸以來。
趙秉弼啓曰,明日傳香,禮房承旨,當爲齋宿,左副承旨金永穆,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者社稷署官員來言,今此春享大祭,神位版出安奉還時,提調一員,當爲進參,而都提調金炳學,提調金炳始,俱有身病,不得進參云,提調卽爲牌招,何如?傳曰,提調許遞,令該曹,口傳差出。
吏曹口傳政事,以閔致庠爲社稷提調。
趙秉弼,以都摠府言啓曰,副摠管趙台顯,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
上在景福宮。停常參·經筵。
藥房提調金翊鎭,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
金永穆啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
趙秉弼啓曰,行大司憲申應朝,掌令姜鐸,持平金命基·吳宅禹在外,執義·掌令一員未差,監察茶時之意,敢啓。傳曰,知道。
金永穆啓曰,右副承旨朴容大,今日不爲仕進,卽爲牌招,何如?傳曰,允。
備忘記,富寧都護府使鄭志鎔下直,長弓一張·長箭一部·片箭一部·筒兒一箇賜給。
傳于金永穆曰,禮房承旨,馳詣宗廟景慕宮,奉審摘奸,仍詣文廟·先農壇,奉審摘奸以來。
以別兼春秋金永哲·沈相萬·李鎬喆·李命宰·金羽均·尹相萬·李載完牌不進罷職傳旨,傳于金永穆曰,只推。
趙秉弼啓曰,左右史不可不備,別兼春秋金永哲·沈相萬·李鎬喆·李命宰·金羽均·尹相萬·李載完,旣有只推之命,竝卽牌招,推移入直,何如?傳曰,允。
傳于趙秉弼曰,安撫使留待。
傳于趙秉弼曰,安撫使入侍。
傳于趙秉弼曰,吏兵批,別歲抄點下者,依例捧傳旨。
傳于趙秉弼曰,傳敎誤書之中官朴奎鉉,從重推考。
傳于趙秉弼曰,洗馬有闕之代,令該曹,口傳差出。
兵曹口傳政事,以徐相隣爲左洗馬。
金永穆,以弘文館言啓曰,副修撰姜差祭,下番闕直,事甚未安。副修撰睦承錫呈辭在外,修撰任尙鎬,卽爲牌招入直,何如?傳曰,允。
傳于金永穆曰,玉堂竝許遞,前望單子入之。
兵曹口傳政事,副司果洪淳馨·李鎬喆,以上竝單付。
以右副承旨朴容大牌不進罷職傳旨,傳于金永穆曰,只推。
傳于趙秉弼曰,發遣吏郞,諸執事淸齋與否,摘奸以來。
金永穆,以奎章閣言啓曰,明日,卽觀文閣朔奉審日次,臣進詣擧行之意,敢啓。傳曰,知道。趙秉弼,以漢城府言啓曰,朝官年八十,士庶年九十,應資老人,每年歲首,依法典陞資事,定式矣,令各該部搜訪報來後,加資人職姓名,別單書入,而寫字官副司果李八元,今年爲八十,遺漏於今番別單矣,詳考年歲後,依已例追入之意,敢啓。傳曰,知道。
又以兵曹言啓曰,宣傳官李文欽,除授在外,過限未肅拜,武臣兼宣傳官孫貞秀,守門將任百揆,俱爲過限未入仕,五衛將李鍾浩·李命夏·崔應均·劉升鉉,文臣兼宣傳官閔泳奎·柳宗植,俱以病難供職,新除授潼關僉使秦明良,母年今爲八十二歲,法不當遠離赴任,呈狀乞遞,竝改差,何如?傳曰,允。
又以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以左右捕盜廳言啓曰,謹依本廳啓目批旨,庫直漢,更加嚴覈得情,其餘諸漢,還送摠戎廳嚴囚事,命下矣,臣廳在囚庫直漢趙永淳,仍囚嚴覈得情,而其餘罪人金俊煥·李守鳳·安長辰·趙重良·李最潤·梁有豐·李元基·尹文煥等八名,還送摠戎廳之意,敢啓。傳曰,知道。
又以摠戎廳言啓曰,謹依左右捕盜廳草記批旨,罪人金俊煥·李守鳳·安長辰·趙重良·李最潤·梁有豐·李元基·尹文煥等八名,嚴囚之意,敢啓。傳曰,知道。
丁丑正月三十日申時,上御萬慶殿,安撫使入侍時,同副承旨趙秉弼,假注書李羲鳳,記注官許綸·尹善柱,安撫使金有淵,以次進伏訖。上曰,史官分左右。仍命安撫使進前,有淵進前。上曰,遠路善爲往返乎?有淵曰,王靈攸曁,無事往還矣。上曰,屢朔遠離,客地過歲,其必難耐矣。有淵曰,事務鞅掌,不覺時月之過去矣。上曰,許多弊端,今皆矯捄,勞勩多矣。有淵曰,臣則宣布德意而已,不能對揚萬一矣。上曰,今此數百餘民之還來甚幸,而若非卿措處之得宜,何以致此乎?有淵曰,犯越之民,得聞曠蕩之典,其歸如市,莫非聖化攸曁矣。上曰,己庚荐歉,爲其救命而犯越,亦畏邦禁,未卽還歸,有何罪乎?有淵曰,果然矣。上曰,茂山鹿茸,如是變通,可知民弊之蠲除矣。有淵曰,莫重御供,雖不得已擅便,尙今悚惶矣。上曰,下去時,予已面飭,則豈可曰擅便乎?又敎曰,邊將之不甚緊要者,革罷甚好矣。有淵曰,與其分置於間僻處,無寧合設於要害鎭矣。上曰,要害鎭堡,爲幾處乎?有淵曰,造山·阿吾地·黃拓坡等堡矣。上曰,茂山地,有可寘把守處云,是何處乎?有淵曰,通虛項,嶺之要隘,而山頭洞,犯越之類,多從此路矣。上曰,俄羅斯,只隔一帶江云,有探知者乎?有淵曰,別無探知,而自然有聞矣。上曰,其風俗,何如?亦無戰爭之心乎?有淵曰,少無深憂,而專以闢荒通商爲主,蓋其計則大矣。上曰,形貌或見之乎?有淵曰,雖未見之,槪聞深目高準矣。上曰,烏喇蒙古·英吉利單于,皆其接界云,單于之名,今亦有之乎?有淵曰,然矣。上曰,比諸中國稍大云,然乎?有淵曰,延袤爲四萬里云矣。上曰,然則是沙漠之外乎?有淵曰,然矣。上曰,與沙漠通沙云乎?有淵曰,通商襍處云矣。上曰,俄羅斯,前何不聞乎?有淵曰,一自琿春沿海地劃給之後,與我界接壤,而容接匪類,故犯越之弊多矣。上曰,以大國之力,何不制乎?有淵曰,臣於年前燕行時,得聞朝士之言,則諸國中,最憚其强大矣。上曰,其國有相職云乎?有淵曰,本無相職,而所謂官長,通稱居非丹云矣。上曰,俄夷則如彼强盛,而我國則邊備疎虞,甚慨歎矣。有淵曰,以恩德,固結民心,勝於武備矣。上曰,然矣。仍敎曰,沿江之淺深,何如乎?有淵曰,慶興界,雖爲深廣,自慶源至茂山,上流也,往往有褰裳可涉處矣。上曰,有何可奏之事乎?有淵曰,謹具別單,以備乙覽,別無可奏之事,而三水·甲山,處於白頭山下,茸麝行獵之際,其窘艱欠敬,與茂山同,然南兵營封進茸麝,依前作貢,特蒙一視之惠澤,民情之所厚望,故敢此仰達矣。上曰,從其方便爲之甚好,依前作貢,可也。有淵曰,以筵敎頒布乎,以擧條頒布乎?上曰,頒布則一也,退出後,以筵說頒布,可也。上曰,爲民除弊好也,且作貢,無損於國用矣。有淵曰,三·甲與茂山接界,而有南·北關之別,臣不敢擅斷矣,今承曠絶之惠澤,三·甲之民,亦必蹈舞矣。上曰,今見別單,穩城差需穀,不可不區劃也,若至民斂之境,勢必渙散矣。有淵曰,若不區劃,勢將自今冬,民斂其所,矯捄,將歸虛地矣。上曰,守令擇差特,遷右職之論,果好矣。有淵曰,今雖流民還集,隨弊矯捄,其懷保遵守之道,專在於得人,守令不容不擇差久任矣。上曰,然矣。上曰,鍾城,以文堂上差送,鏡城,以堂下文臣差出,仍監開市及都會,代行評事,亦便好矣。有淵曰,兩邑守令,以文臣差出然後,可無如今番北靑府使遠役之弊矣。上曰,至於式科,亦何必都事差遣乎?有淵曰,大比之科,異於他試,故如是仰達矣。上曰,竝與都事而廢之,似有難愼,故如是奏達者,而此亦以鏡判代行,則非但供億除弊,亦爲民紓力,且三南,曾有道臣試取之例,未爲不可矣。有淵曰,惟在上裁矣。上曰,守令,前以文武輪差矣,緣何癈之乎?有淵曰,文臣則以其僻遠而厭避,武臣則爲其履歷而願赴之致矣。上曰,官職,何可以僻遠厭避乎?又敎曰,禮木等事,革罷無妨矣。有淵曰,六鎭守令·邊將廩料至薄,不爲分定久矣,自年前復舊例,每致民斂,爲弊甚矣。上曰,古珥島,其大,何如,而民願起墾,則廣袤爲幾許乎?有淵曰,可爲數百餘結,而地亦膏沃,今若許耕,還集之民,必多云矣。上曰,崔愼,與南大任,褒贈事,亦好矣,北地異於他處,此時此等崇奬,尤不可已也。有淵曰,然矣。上曰,民生之貧寒,何時不然,而今則物情,何如?從玆安集之方,惟在勞徠而已乎?有淵曰,然矣。上曰,白頭山登覽否?有淵曰,距險路,爲數百餘里,自山下,至山上,亦爲百餘里,不得登覽矣。上曰,康熙時,定界木柵,見之乎?有淵曰,尙今有之,而彼人無賴輩,廣占於定界之外,鹿獵,亦因此而漸難云矣。上曰,或有聞見之錄來者乎?有淵曰,已於別單中略陳,別無錄來者,而只有三國交界之圖本矣。上曰,道路絶遠,必多艱苦矣。有淵曰,比諸燕行,果難矣。上曰,何其難於燕行乎?有淵曰,燕行,道路平坦,亦有憑信之道,而此地則間有五大嶺,京國邈然矣。上曰,南·北關之大嶺,爲幾處乎?有淵曰,鐵嶺·咸關嶺·摩雲嶺·摩天嶺,而此是國中之最大嶺矣。上曰,嶺上有人家乎?有淵曰,嶺上無之,嶺底多有居民矣。上曰,史官就座。仍命安撫使先退,又命退諸臣,以次退出。
上在景福宮。停常參·經筵。
趙秉弼啓曰,來初五日朝參日次,而毓祥宮春享齋戒相値,頉稟之意,敢啓。傳曰,知道。
金永穆啓曰,右副承旨朴容大,今日不爲仕進,卽爲牌招,何如?傳曰,允。
備忘記,高嶺僉使金儀鳳,水口萬戶康成珪下直,各長弓一張·長箭一部·片箭一部·筒兒一箇賜給。
傳于金永穆曰,禮房承旨馳詣社稷,奉審摘奸以來。
以別兼春秋金永哲·沈相萬·李鎬喆·李命宰·金羽均·尹相萬·李載完牌不進罷職傳旨,傳于金永穆曰,只推。
趙秉弼啓曰,吏曹郞廳來言,大臣處置政事,取稟。傳曰,當日爲之。
金永穆啓曰,卽者景慕宮官員來言,再明日春奉審時,提調一員當爲進參,而都提調李最應,提調金輔鉉,俱有身病,不得進參云,提調卽爲牌招,何如?傳曰,提調許遞,今日政差出。
趙秉弼啓曰,卽見諸道守令·邊傳薦擧單子,則江原監司閔泳緯,只書姓字而不書名字,洪州牧使朴齊萬,寧越府使朴弘壽,淮陽府使李周夏,淸風府使沈東萬,平薪僉使金完植,南原府使吳達善,珍島府使沈遠澤,羅州牧使金善根,江界府使鄭雲翼,三和府使金東壽,宣川府使白南益,朔州府使李鍾健,寧邊府使洪鍾軒,咸從府使任衡準,咸鏡監司李會正,北兵使趙羲純,會寧府使鄭斗源,吉州牧使李奎鶴,茂山府使具永植,長津府使李鳳憲,甲山府使徐光鼎,永興府使金昌熙,北靑府使趙秉稷,明川府使任原鎬,三水府使韓用昇,安邊府使李容佐,慶源府使李奎璿,定平府使南俊熙,端川府使金翼濟,有違格例,泰安防禦使趙儀顯,不書邑號,只書防禦使,南兵使申正熙,薦擧人居住,不當書而書之,所斤僉使車友植,西北僉使韓龍淵,潼關僉使金銀萬,美錢僉使韓炳敎,長銜,不當書而書之,長城府使徐中輔,龜城府使具然相,不善封裹,油痕狼藉,德源府使李敎七,尾紙狹窄,無踏啓處,江陵府使金甲根,薦擧人職名,有所錯誤,事甚疎忽,極爲未安,原單子,雖不得不捧入,不可無警,道·帥臣推考,守令·邊將竝從重推考,何如?傳曰,允。
又啓曰,今丁丑年京外守令·邊將薦擧單子三百二十三張,依例捧入,而其中應薦不薦人,令該曹察推,何如?傳曰,允。
玉堂前望單子入之,應敎金演壽,副應敎金晩植,校理奇禹鉉·李永,副校理李能華·金喆熙,修撰李敎夏·李範祖,副修撰沈相學·李元祺落點。
趙秉弼啓曰,玉堂上下番俱空,事甚未安。新除授應敎金演壽,副應敎金晩植,校理奇禹鉉·李永,副校理李能華·金喆熙,修撰李敎夏·李範祖,副修撰沈相學·李元祺,竝卽牌招,推移入直,何如?傳曰,允。
傳于趙秉弼曰,呈告工曹參判·知春秋·判義禁·藝文提學,竝許遞,今日政差出。
趙秉弼啓曰,卽者吏曹郞廳來言,政事當日爲之事命下,而行判書金輔鉉,參判李淳翼,參議洪淳學,俱以病不來,不得開政云,竝卽牌招,何如?傳曰,待明朝牌招。
禮曹,今二月初八日,王世子生辰,宗親文武百官,以黑團領,繼照堂權停例行禮事,知委擧行,何如?啓,依所啓施行爲良如敎。
假注書金商翼書啓,臣於本月初一日巳時量,以外南山植木摘奸事,敬奉聖敎,出崇禮門,至南關王廟,主山及案山植木處看審,則松橡鬱密是白遣,自靑鶴亭至舊失火處,面面周察是白乎則,老木稚株,叢雜茂盛是白遣,自典牲署後面冷井洞,大木參差,擁蓋一山是白遣,下詣南壇看審是白乎則,壇砌門墻,竝無圮傷處,而主山及案山,樹木甚盛是白遣,自文峴至梨泰院後麓水閣峴是白乎則,土性瘠确,略有稚松是白遣,前至馬石橋,則松林蓊翳是白遣,仍詣漢江壇看審是白乎則,亦爲無頉是白遣,自雁峰·伏兵峴,至畫景谷,則樹木茂密是白遣,自斗湖詣司寒壇看審是白乎則,亦爲無頉是白遣,自無學峰外南山諸處,一一看審是白乎則,別無斫痕之意,敢啓。傳曰,知道。
沈東臣啓曰,行大司憲申應朝,掌令姜鐸,持平金命基·吳宅禹在外,執義·掌令一員未差,監察茶時之意,敢啓。傳曰,知道。
傳于趙秉弼曰,發遣吏郞,諸執事淸齋與否,摘奸以來。
金永穆,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
以司謁口傳下敎曰,別監趙永鎭,令兵曹決棍放送。
趙秉弼,以禮曹言啓曰,眞殿御眞移奉前捲奉權安儀節,當爲磨鍊,權安處所,依例以敬安堂磨鍊乎?敢稟。傳曰,殿內磨鍊。
又以禮曹言啓曰,今此還御日,眞殿御眞衛內陪奉時,殿下祗迎隨詣之節,當爲磨鍊,而謹稽癸酉謄錄,則祗迎處所,以光化門內爲之矣,今亦依此擧行乎?敢稟。傳曰,光化門外爲之。
又以禮曹言啓曰,今此昌德宮還御日,大王大妃殿·王大妃殿·大妃殿動駕時,殿下先詣祗迎處所,當爲稟定,而謹稽謄錄,則癸酉年移御時,依丁卯年例,各殿動駕,竝衛內磨鍊,祗迎之節,置之矣,今亦依此擧行乎?敢稟。傳曰,依此擧行。
又以禮曹言啓曰,今此昌德宮還御時,王世子移次儀節,當爲磨鍊,而謹稽乙亥謄錄,則以方在沖年,出宮時乘輿,至闕門外乘輦之節,不爲磨鍊,自內直爲乘輦出宮,衛內隨詣事,稟旨磨鍊矣,今亦依此擧行乎?敢稟。傳曰,依此擧行。
朴容大,以兵曹言啓曰,謹依下敎,別監趙永鎭,決棍十度,放送之意,敢啓。傳曰,知道。
上在景福宮。停常參·經筵。
朴容大啓曰,行大司憲申應朝,掌令姜鐸,持平金命基·吳宅禹在外,執義·掌令一員未差,監察茶時之意,敢啓。傳曰,知道。
傳于朴容大曰,禮房承旨馳詣景慕宮,奉審摘奸以來。
金永穆啓曰,卽者宗廟署官員來言,明日春奉審時,提調一員當爲進參,而都提調金炳學,提調尹宜善,俱有身病,不得進參云,提調卽爲牌招,何如?傳曰,提調許遞,今日政差出。
又啓曰,卽者永禧殿官員來言,明日春奉審時,提調一員當爲進參,而都提調金炳國,提調曺錫雨,俱有身病,不得進參云,提調卽爲牌招,何如?傳曰,提調許遞,今日政差出。
傳于金永穆曰,右承旨許遞,前望單子入之。
傳于金永穆曰,左承旨許遞,前望單子入之。
承旨前望單子入之,洪遠植·趙秉世落點。
傳于金永穆曰,呈告同成均許遞,今日政差出。
傳于金永穆曰,侍直金炳休陞六。
傳于金永穆曰,桂坊參下官陞六者,雖値窠窄之時,六品職首先檢擬事定式。
傳于金永穆曰,侍直有闕之代,洗馬金在容,序陞擬入。
傳于金永穆曰,洗馬有闕之代,幼學閔泳翊擬入。
傳于金永穆曰,鐵山府使之代,寧遠郡守尹宜鉉除授。
吏曹,鐵山府使尹宜鉉除授事承傳。
傳于金永穆曰,寧遠郡守之代,勿拘常格,各別擇差。
傳于金永穆曰,有實故摠管許遞,前望單子入之。
以慶尙監司朴齋寅狀啓,宜寧縣民家失火事,傳于金永穆曰,當此歉年,民戶之燒燼,聞甚矜憐,元恤典外,別加顧助,燒死人,如有生前身還布,蕩減,趁卽結構奠接,俾無一民棲遑之弊事,廟堂各別措辭關飭。
趙秉弼,以議政府言啓曰,卽見全羅監司李敦相狀啓,則茂朱士人柳鶴增,自昨秋以來,飢民則給糧,流丐則饋粥,且正租一千石,不待勸勉,願補賑資,論賞之典,請令廟堂稟處矣,給糧而濟之,饋粥而救之,已著其到底誠力,而況又千包之願出捐補,尤極嘉尙,柳鶴增,令該曹相當初仕首先檢擬,庸示朝家褒賞之意,何如?傳曰,允。
又以議政府言啓曰,卽見京畿監司李載元狀啓,則備陳本道儲寘加下排比不足之狀,仍請四分一米錢裁減條特許還寢事,令廟堂稟處矣,歉年裁減,自是恒規,而第念本道事勢,除却例劃,將無以措手,且曾前還寢,多有其例,依狀請施行,何如?傳曰,允。
又以議政府言啓曰,卽見京畿監司李載元所報,則道內時留還米之以賑需入用者,當爲立本,而以錢以穀,措辦無術,就各邑永劃儲寘米一千五百六十石,特以本色劃付,以爲執錢取用,外此不足之數,待賑政就緖,更爲措劃爲辭矣,畿邑還穀,元來枵然,趁今立本,有不容已,而儲寘米,卽係本道已劃之需,而亦無從他變通之策,今年條,特以本色許付,俾爲準摠事,分付該道及該廳,何如?傳曰,允。
趙秉弼啓曰,吏曹參判李淳翼,參議洪淳學,疏批已下,竝卽牌招,何如?傳曰,允。
又以吏曹言啓曰,前判府事韓啓源,纔已在喪終制矣,當爲處置,而本曹時無相當窠,依例送西之意,敢啓。傳曰,知道。
又以吏曹言啓曰,繕工監假監役官李奎相,以其身病,是狀乞遞,改差,何如?傳曰,允。
趙秉弼,以內醫院都提調意啓曰,醫官鄭在英·洪顯普,積年待令擧行,效勞旣多矣,特爲加資,堂下醫官之已經上掌務三次後加資,旣有筵稟定式矣。金激·李能基,俱經上掌務四次,竝加資,其代御醫崔佑植加出,內醫李恕根,前內醫崔性愚加出,御醫玄行健差下,堂上醫官年老領率,甚爲苟艱,李漢慶·鄭在英·洪顯普,竝領率差下,何如?傳曰,允。
有政。吏批,行判書金輔鉉牌招不進,參判李淳翼進,參議洪淳學式暇,左副承旨金永穆進。啓曰,行判書金輔鉉牌招不進,參議洪淳學式暇,小臣獨政未安,何以爲之?敢稟。傳曰,仍爲之。以趙命敎爲大司諫,金興均爲執義,權鍾錄爲司諫,任尙鎬爲掌令,李鎬喆爲獻納,曺錫輿爲工曹參判,李公愚爲敦寧都正,趙翼永爲宗府正,金世均爲判義禁,趙秉世爲知春秋,洪祐吉爲藝文提學,閔謙鎬爲同成均,金炳德爲宗廟提調,李㘾爲永禧殿提調,鄭健朝爲景慕宮提調,李奭信爲寧遠郡守,幼學李容晦今超通政,侍從臣前校理李喜元父年七十,果川縣監鄭在英,龍仁縣令洪顯普,已上今加通政加資事承傳。
兵批,判書金炳始進,參判權泳夏入直,參議朴履道病,參知鄭鍾學病,同副承旨趙秉弼進。啓曰,前判府事韓啓源終制送西事,命下矣。從座目,判中樞當爲下批,而判中樞二窠,他大臣方見見帶,依例加設下批之意,敢啓。傳曰,知道。以吳光默爲同知,閔成鎬·李熙正爲宣傳官,李忠呂·姜在恒·白命奎·尹弘源爲五衛將,金興均·洪淳馨爲文兼,尹九成爲武兼,李秉翼爲守門將,李章權爲三軍府從事官,元俊常爲右捕從,金在容爲左侍直,鄭宇澤爲宣傳官,柳旭·李容郁爲守門將,辛聖阿爲西生僉使,康孝源爲潼關僉使,判府事加設單韓啓源,僉知三單崔應均·劉升鉉·崔順元,五衛將加設二十四單李容晦·趙養年·朴履贊·愼尙復·柳相殷·李喆遠·李敏度·李楨會·盧光承·金魯曠·姜鎰永·金聖鑽·韓容履·李震範·金漢鼎·柳泰永·朴相河·李珩圭·申義喆·閔泳世·金鳳翼·禹鼎東·李元在·李貞宇,以上單付事承傳,訓鍊僉正加設單尹泳奎,西水羅權管單許璧,大護軍鄭基會,護軍閔謙鎬·李章郁,副護軍趙秉鎬·韓致肇·吳益善·李敏哲·李喜泰·鄭澤源·柳德魯·李南輪·沈東臣,副司直趙臣熙·李敎榮·李喜元·李範九·吳獜泳·任尙鎬·睦承錫·姜·金炳休·趙學奎,以上竝單付,知事千道亨,五衛將洪祖燮·玄心默·鮮于鶴·李漢中·林麒洙·趙雲祥·金尙粲·金壽祿·白文淸·李集澤·林宅倫·吳龍漢·成載基·李疇裕·金弘均·李尙杰·禹鎔河·都彦培·沈致中·申義方·洪秉善·愼炳宇·徐五輔·金龜煥·權銖度·權輔淵·權宗崙·李廷栢·李樂心·權鍾協·奇鳳國·吳㙉·金相瀅·鄭瀗·姜夔欽·趙正存·尹塾烈·趙宅洙·李東根·李圭陽·李仁宇·咸一振·李玄疇·李成培·曺冕振·李坤涉·趙挺洙·崔顯器,以上加設,依定式減下。吏批,再政。以李寅龜·金思旭爲假監役,洪淳逈爲金城縣令,同春秋單趙秉世,兼直閣單金興均。兵批,再政。以李忠鎬爲武兼,閔泳翊爲左洗馬,徐相斌·具春書爲宣傳官,僉知二單李忠呂·白命奎,上護軍千道亨,同知單尹弘源,僉知二十四單李容晦·趙養成·朴履贊·愼尙復·柳相殷·李喆遠·金魯曠·李楨會·盧光永·李敏度·姜鎰永·金聖瓚·韓容履·李震範·金漢弼·柳泰永·朴相何·李珩奎·申義喆·閔泳世·金鳳翼·禹鼎東·李元在·李貞宇·閔謙鎬爲副摠管,金炳休爲右副率。
趙秉弼,以吏曹言啓曰,因承政院啓辭,守令應薦而不薦人,令該曹察推事,允下矣。行護軍白弘洙·盧鎭衡·安永豐·金震休·趙錫中,俱爲應薦而不薦,竝推考警責,何如?傳曰,允。
傳于金永穆曰,洗馬閔泳翊,使之承候。
趙秉弼以承文院言啓曰,交易咨文,今纔出來,回咨依例撰出,付撥下送灣府,傳給鳳城,轉致北京之地,何如?傳曰,允。
又以兵曹言啓曰,頒赦後追褒貶居中居下者,以宥旨前草記書入,自是格式,而卽伏見全羅監司徐敦相褒貶啓本,則明月萬戶金基磐,居下矣,居下秩單子,修整以入之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而景慕宮春享大祭齋戒相値,不得設行之意,敢啓。傳曰,知道。
吏曹參判李淳翼疏曰云云。答曰,省疏具悉。卿其勿辭行公。
吏曹參議洪淳學疏曰,伏以,臣卽一寒素藐末者耳,根植之孤露,覩聞之矇聵,毋論甚去處,都做不得,而僂指踐履,殆與賁趾華武,有相聯翩,夙宵語心,惕若負何,近緣臣之本生老母,病報忽急,蒼黃尋單,未及蒙由,而徑投鄕邸,際降除書,以臣爲吏曹參議者,曹隷踵至,趣臣登途,始覺行止顚錯,而問備薄罰,縱荷曲恕之盛渥,然義在駕屨,悚切于榮矣。噫,是職也,信所稱掌政小宰,激揚淸濁,聽諸長官,而有時代斲,甄別品流,埒乎亞堂,而專管差遣,其所綦重,準的於三品峻塗,雖古名碩,無不於此,讓出一頭地,莫或先之,臣是何人,詎敢諉諸階步,褎然若倘來,焉恬有之計哉?臣之長短,已被淵鑑,所悉燭,辭受之乖叶物議,似不待臣言之畢,而自歸乎稱錘者也,矧開政有命,庚牌儼臨,恧慼之極,玆敢不避猥屑,據實控籲。伏乞聖明,劃賜鐫改,回授可堪,俾官防重而賤分安焉,臣無任云云。省疏具悉。爾其勿辭察職。
上在景福宮。停常參·經筵。
傳于趙秉弼曰,今日府夫人晬辰,令都承旨問候以來。
趙秉弼啓曰,合辭方張之時,憲府無詣臺之員,事甚未安。除在外外,未肅拜人員,竝卽牌招,何如?傳曰,允。
洪遠植啓曰,行右承旨趙秉世,右副承旨朴容大,今日不爲仕進,竝卽牌招,何如?傳曰,允。
傳于趙秉弼曰,傳命不審之中官羅世煥,從重推考。
洪遠植啓曰,假注書李羲鳳有身病,勢難察〈任〉,今姑改差,何如?傳曰,允。
李羲鳳改差,以李重七爲假注書。
趙秉弼啓曰,獻納李鎬喆,旣入闕中,不待憲府之去就,往先出去,事甚未安。推考,何如?傳曰,允。
又啓曰,卽見黃海道守令邊將薦擧單子,則谷山府使金綺秀,瑞興府使洪鉉周,延安府使趙龍夏,不善封裹,油痕狼藉,黃州牧使兪致喜,善績僉使李廷祿,職銜有違格例,事甚疎忽,極爲未安,原單子雖不得不捧入,不可無警,竝從重推考,何如?傳曰,允。
又啓曰,各道守令邊將薦擧單子,每於正月內上送,自是例也,而黃海道薦單子,今始來到,事甚未安。原單子雖不得不捧入,該道臣不可無警,推考,何如?傳曰,允。
又啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以執義金興均,掌令任尙鎬牌不進罷職傳旨,傳于趙秉弼曰,只推。
以右副承旨朴容大牌不進罷職傳旨,傳于趙秉弼曰,只推。
洪遠植,以議政府言啓曰,義州府尹南廷益,謂〈有〉身病,連呈辭狀矣,際此邊務方殷,設有難强之症,宜其調理察任,而今乃屢煩不已,有若規避者然,事體攸在,不可無警,該府尹,姑先推考,俾無得如是之意,申飭,何如?傳曰,允。
又以禮曹言啓曰,宗廟永寧殿·永禧殿·景慕宮,今春奉審,則殿內諸處,俱爲無頉之意,敢啓。傳曰,知道。
又以奎章閣言啓曰,景慕宮望廟樓今春大奉審,臣興均,與本宮提調鄭健朝·儀賓·宗正卿,進詣展奉奉審,無頉之意,敢啓。傳曰,知道。
又以禮曹言啓曰,還御時,例有前二日告廟之例矣,來三月初十日昌德宮還御時,宗廟景慕宮告由祭,同月初八日,依例遣大臣設行事,分付,何如?傳曰,允。
又以禮曹言啓曰,英陵·寧陵各祭享香祝齋官,例於前期三日,祗受陪往,而若値忌辰及節享迫近之時,則兼受陪往事,曾有定式矣,今二月十七日,行英陵忌辰祭受香時,同月二十二日,行寒食祭香祝,同爲祗受,同月二十二日,行寧陵寒食祭受香時,同月二十四日行忌辰祭香祝,同爲祗受事,竝爲分付,何如?傳曰,允。
趙秉弼,以兵曹言啓曰,因承政院啓辭,邊將應薦不薦人令該曹察推事,允下矣。行護軍金震休·王庭揚·趙錫中·安永豐·盧鎭衡·承文院判校金炳洙,軍器寺副正沈宜淳,俱爲應薦而不薦,竝依法典,推考警責,何如?傳曰,允。
摠管前望單子入之,都摠管鄭岐源,副摠管白樂莘·李德熙落點。
左副承旨金永穆疏曰,伏以,臣與行右承旨臣趙秉世,有四寸娚妹應避之嫌矣,臣所帶職名,在法當遞,玆敢陳章,冒瀆崇嚴。伏乞聖明,俯垂鑑諒,照例鐫改,以存公格,以安私分焉,臣無任云云。省疏具悉。疏辭下該曹,稟處。
吏曹啓目,粘連觀此承政院左副承旨金永穆上疏,則以爲,臣與行右承旨臣趙秉世,有四寸娚妹應避之嫌矣,臣所帶職名,在法當遞。伏乞聖明,照例鐫改,以存公格亦爲白有臥乎所,相避之法,在下當遞,左副承旨金永穆,依例改差,何如?判付。啓,依允。
上在景福宮。停常參·經筵。
朴容大啓曰,合辭方張之時,諫院無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,執義金興均,司諫權鍾祿,旣入闕中,不爲傳啓,直爲出去,事甚未安。竝推考,何如?傳曰,允。
又啓曰,公事出納,何等愼嚴,而今日世子宮入達臺諫肅拜單子,有所遲滯,致勤下詢,事未前有,萬萬駭然,當該遲滯之中官,所當重勘,而本院請推之外,無它可施之罰,何以爲之?敢稟。傳曰,爲先汰去,令該府拿處。
傳于趙秉世曰,承旨有闕之代,前望單子入之。
承旨前望單子入之,李裕承落點。
以大司諫趙命敎,獻納李鎬喆牌不進罷職傳旨,傳于朴容大曰,只推。
傳于趙秉世曰,發遣吏郞,諸執事淸齋與否,摘奸以來。
趙秉世,以議政府言啓曰,卽見全羅監司李敦相狀本,則樂安郡守李熙春,不遵營飭,偏私其民,公儲私貿,期欲防遏,以致賑政之葛藤,萬萬駭然,爲先罷黜,其罪狀,令攸司稟處矣,道啓之請勘該倅,事體誠然,而顧今賑救旁午之時,重添迎送之弊,則民邑事勢,尤係悶念,該郡守論罪一款,特爲安徐,使之戴罪擧行,何如?傳曰,允。
上在景福宮。停常參·經筵。
夜自一更至初六日開東,灑雨下雨,測雨器水深五分。
藥房提調金翊鎭,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
趙秉世啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
李裕承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴容大啓曰,同副承旨趙秉弼,今日不爲仕進,卽爲牌招,何如?傳曰,允。
傳于趙秉世曰,禮房承旨馳詣受香諸處,奉審摘奸以來。
趙秉世啓曰,各道守令邊將薦擧單子,每於正月內上送,自是例也,而慶尙道薦擧單子,今始來到,而監司朴齊寅,統制使申桓,左兵使鄭完默,右兵使鄭雲星,慶州府尹金奭鎭,安東府使洪鍾大,昌原府使李容益,尙州牧使金奭根,蔚山府使張錫龍,金海府使鄭䎘朝,寧海府使李正弼,密陽府使元世澈,靑松府使尹永善,東萊府使洪祐昌,仁同府使李觀應,柒谷府使具光書,順興府使趙駿九,河東府使閔致卨,巨濟府使沈宜奭,固城府使申相珪,彌助項僉使崔應燁,加德僉使梁柱奕,龜山僉使姜鳳周,架山別將徐必道,薦擧人居住,不當書而書之,事甚疎忽,極爲未安,原單子,雖不得不捧入,不可無警,道帥臣推考,守令邊將,竝從重推考,何如?傳曰,允。
朴容大啓曰,假注書李重七有身病,勢難察任,今姑改差,何如?傳曰,允。
李重七改差,代以金源濟爲假注書。
朴容大啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴容大曰,只推。
趙秉世,以弘文館言啓曰,下番副修撰臣沈相學,以御營廳從事官,今日軍布捧上時,晝仕出去之意,敢啓。傳曰,知道。
又以內醫院都提調·提調意啓曰,內醫金溵,旣已加資,依例御醫陞差,何如?傳曰,允。
朴容大,以御營廳言啓曰,本廳千摠李宅鉉,哨官林大鎭,俱有身病,勢難〈察〉任,竝改差,何如?傳曰,允。
大司諫趙命敎疏曰,伏以,臣以蔭籍常調,晩竊科第,待罪騎省,奉職無狀,自速重辜,聖恩天大,薄罰止於譴罷,曾未幾月,遽命甄敍,今又薇垣除旨,忽下於寢夢之外,納汙包荒,恩造雖勤於陶鎔,省愆數殃,微悰益切於愧恧,玆敢短章自列。伏乞聖明,亟賜遞斥,以安私分,以警具僚焉,臣素乏學術,又蔑踐歷,今於丐免之章,不宜妄有指陳,重犯瀆撓之科,而竊伏聞月前賓對,大僚·儒臣,縷縷以典學陳勉,而殿下亦溫批開納矣,況今三陽回泰,萬機多暇,召接臣隣,討論經史,勉光明緝熙之工,俾有日月將就之益,此其時也,而禹陰之惜,湯日之新,可復覩於今日矣,伏望亟賜體諒,以答中外蘄向之忱焉,臣無任云云。省疏具悉。旣已經勘,何必爲引?爾其勿辭察職,尾附事,當留念矣。
上在景福宮。停常參·經筵。
夜自一更至五更,灑雨下雨,測雨器水深一寸三分。
李裕承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,滿浦僉使李鍾翼下直,長弓一張,長箭一部,片箭一部,筒兒一箇賜給。
趙秉弼啓曰,假注書金商翼,有身病,勢難察任,今姑改差,何如?傳曰,允。
金商翼改差,代以金學洙爲假注書。
傳于李裕承曰,啓字不審之中官羅世煥,從重推考。
李裕承啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于李裕承曰,只推。
李裕承啓曰,明日傳香,禮房承旨當爲齋宿,行右承旨趙秉世,所當牌招,而拘於廳規,不得請牌,何以爲之?敢稟。傳曰,牌招。
傳于趙秉世曰,今二月朔日次儒生殿講,初八日,以製述試取於丕闡堂,勿爲書啓受點,開場以前到記,竝令許赴,承旨與泮堂,進詣捧券,文任及入直閣臣·玉堂·春坊·騎郞,爲試官科次,則試官入侍爲之。
以司謁口傳下敎曰,今初八日,城內城外流丐,都聚宣惠廳,以賑恤廳錢,量宜分給事,分付。
趙秉世,以議政府言啓曰,以上納愆滯事,前後朝飭,不啻申嚴,而各邑未納,厥數夥然,目下支調,尤爲罔涯,道臣守宰,苟能嚴法而遵式,則宜無若是稽淹之理,而豈或未捧於民間而然乎?此非但邑屬之從中乾沒,亦由於近來外劃之致也,言念法綱,萬萬疎忽,第以令申之意,抄出未納之數,姑先定限行會,如或過期,則該守令直請罷勘,該道臣亦爲論警之意,甘飭戶惠廳及各衙門,而外劃受去之人,一一捉囚嚴刑,刻期督捧事,竝爲分付,何如?傳曰,允。
李裕承,以訓鍊都監言啓曰,本局別將李玄瑞,身病猝重,勢難察任,改差,何如?傳曰,允。
又以訓鍊都監言啓曰,本局分授內外山諸處,明日爲始,松木補植之意,敢啓。傳曰,知道。
上在景福宮。停常參·經筵。
趙秉世啓曰,來十一日朝參日次矣,敢啓。傳曰,停。
又啓曰,來十一日輪對日次矣,敢稟。傳曰,當次入受點,後日次待令。
李裕承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨朴容大,同副承旨趙秉弼,今日不爲仕進,竝卽牌招,何如?傳曰,允。
傳于趙秉世曰,禮房承旨馳詣受香所,奉審摘奸以來。
傳于趙秉世曰,弘文提學許遞,前望單子入之,弘文提學前望單子入之,趙基應落點。
李裕承啓曰,卽見慶尙右兵使鄭雲景月課鳥銃開坐事及歲抄成冊上送事啓本,則去十二月三十日封發者,今始來到,撥路申飭,何等截嚴,而如是遲滯,極涉未安,該帥臣不可無警,推考,何如?傳曰,允。
又啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于李裕承曰,只推。
以右副承旨朴容大,同副承旨趙秉弼牌不進罷職傳旨,傳于李裕承曰,只推。
以尹九和囚單子,傳于李裕承曰,飭已施矣,分揀放送。
傳于趙秉世曰,發遣吏郞,諸執事淸齋與否,摘奸以來。
傳于李裕承曰,向日罷職之臺諫,竝分揀。
兵曹口傳政事,副司果洪大重·趙昌夏。
趙秉世,以侍講院言啓曰,今初八日世子宮生辰陳賀權停例,行禮于繼照堂敎是時,本院當爲全數進參,而兼司書未差,無以備員,令政院稟旨變通,以爲備員進參之地,何如?傳曰,當有處分矣。
又以禮曹言啓曰,卽按永禧殿官員所報,則明日日次儒生製述試取時,本殿官員,俱爲觀云矣,依定式,假官一員,令吏曹以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日日次儒生製述試取時,本宮官員,俱爲觀光云矣,依定武,假官一員,令吏曹以成均館官員口傳啓下,以爲代直後赴試之地,何如?傳曰,允。
上在景福宮。停常參·經筵。
世子宮生辰,大殿·太王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹堂上·大司諫口傳問安。答曰,知道。世子宮,宗親·儀賓·內閣·政院·玉堂·朝廷二品以上·六曹堂上·春·桂坊單子問安。答曰,知道。
傳于趙秉世曰,禮房承旨與右副承旨,分詣受香諸處,奉審摘奸以來。
以司謁口傳下敎曰,時原任大臣·閣臣·宗親·儀賓·玉堂·宗正卿·二品以上·六曹·兩司長官·承·史,當賜饌矣,留待。
以司謁口傳下敎曰,時原任師傅·賓客·春·桂坊,當賜饌矣,留待。
傳于尹秉鼎曰,時原任大臣·閣臣·承·史·玉堂留待。
傳于尹秉鼎曰,時原任師傅以下·春·桂坊留待。
傳于尹秉鼎曰,時原任大臣·閣臣·承·史·玉堂入侍。
傳于尹秉鼎曰,時原任師傅以下·春·桂坊入侍。
傳于尹秉鼎曰,都承旨持此御題,進詣泮宮,日次殿講到記儒生等試製以來。
傳于李裕承曰,今日異於他日,輕囚放釋
李裕承啓曰,臣裕承,敬奉聖敎,馳往義禁府,取考囚徒案,則時囚罪人金敎濚,以泗川前縣監,謂有痰癖之症,投印擅行,罪名旣係輕囚,故依傳敎放送,仍往典獄署,取閱囚徒案,則公貨備納間嚴囚罪人二名,上納挪用備納間家僮嚴囚罪人一名,所犯贓錢備納間家僮嚴囚罪人九名,辭緣推覈間嚴囚罪人一名,公貨所逋督捧間嚴囚罪人一名,不可以輕囚論,故竝仍囚,其餘他錢不報,欺人騙財,僞造畓券,及各司直囚罪人李順興等二十二名,係是輕囚,故竝依傳敎放送之意,敢啓。傳曰,知道。
行右承旨趙秉世書啓,臣承命馳詣南壇壇上,神位版奉審則無頉,祭物·祭器·祭井看審,則精潔,諸執事進排官,佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣漢江壇壇上,神位版奉審則無頉,祭物·祭器·祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事,還奉神位版後,復命之意,敢啓。傳曰,知道。
尹秉鼎啓曰,臣敬奉御題,進詣泮宮,日次殿講到記儒生試取,則收券爲二百九十張矣,捧入之意,敢啓。傳曰,知道。
傳于尹秉鼎曰,科次入侍。
傳于朴容大曰,右副承旨·同副承旨入侍。
傳于朴容〈大〉曰,都承旨尹秉鼎,試官加差下。
傳于尹秉鼎曰,今二月朔日次殿講儒生製述居首三上幼學趙秉翊,進士嚴冑永,竝直赴殿試,之次三中生員徐載厚,進士韓斗源,竝直赴會試,之次三下幼學李敦行,生員申昌熙·成載瑾,進士韓光洙,幼學丁建爕,進士趙台熙,各給二分。
傳于尹秉鼎曰,入格儒生明日待令。
傳于尹秉鼎曰,同副承旨許遞,前望單子入之。承旨前望單子入之,朴周陽落點。
傳于尹秉鼎曰,今日之榜,甲戌生入格,事非偶然,生員成載瑾,瓜近初仕作窠,令該曹口傳擬入。
朴容大,以三軍言言啓曰,卽接訓鍊都監所報,則今初九日習陣日次,而大將臣趙寧夏有身病,不得行操云矣,敢啓。傳曰,知道。
又以兵曹言啓曰,謹依下敎,昌慶宮通化門開閉時,守門將一員定送,使之看檢之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而王世子生辰相値,不得設行之意,敢啓。傳曰,知道。
又以賑恤廳言啓曰,謹依下敎,城內城外流丐六千二百九十七名,各錢五錢式合錢三千一百四十八兩五錢,分給之意,敢啓。傳曰,知道。
丁丑二月初八日未時,上御萬慶殿,時原任大臣·閣臣,承·史·玉堂,時原任師·傅以下,春·桂坊同爲入侍時,行左承旨洪遠植,左副承旨李裕承,同副承旨趙秉弼,記事官李萬敎,假注書金學洙,別兼春秋尹相萬·李載完,領府事李裕元,領敦寧金炳學,判府事洪淳穆,領議政李最應,右議政金炳國,原任提學金大根,原任直提學李載元·金炳地,檢校直提學趙成夏,原任直提學南廷順,檢校直提學李鎬俊,原任直閣金始淵·鄭健朝·李淳翼·李承五,檢校直閣閔泳穆,原任直閣李承純,檢校直閣金永壽,原任直閣洪殷謨,檢校直閣李鎬翼·姜,原任直閣朴鳳彬,檢校直閣金永哲,直閣金興均,原任待敎李秉文·趙鳳夏·洪承億·徐相翊·金演壽,檢校待敎洪淳馨,校理奇禹鉉,修撰李範祖,師領議政李最應,傅右議政金炳國,原任師領府事李裕元,左賓客金世均,左副賓客洪祐吉,右副賓客趙寧夏,原任賓容李㘾·鄭基世·金炳德·金輔鉉·尹滋德·金炳始·閔致庠,輔德朴定陽,兼輔德李載兢,弼善閔種默,兼弼善趙龍鎬,文學李載完,兼文學金允植,司書尹相萬,兼司書洪大重,說書洪英植,兼說書朴斗陽,左翊衛朴齊億,右翊衛洪祐鼎,左司禦朴齊文,右司禦李鎬性,左翊贊金五鉉,右翊贊閔哲鎬,左衛率尹昌爕,右衛率金炳休,右副率尹泰昌,左侍直閔泳肅,右侍直金在容,左洗馬徐相隣,以次進伏訖。上曰,史官分左右。裕元進前奏曰,好雨快霽,日氣溫和,春意頗多,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,今日卽世子宮生辰也,諸節泰平乎?三度載屆,仰想聖心嘉悅,而臣等不勝慶忭萬萬矣。上曰,諸節雖平順,而向以瘇處所苦,三十餘日每至達曉,今始少差,甚幸矣,挾侍奉抱世子宮出來,使諸臣仰瞻。裕元曰,其間極其岐嶷矣。炳學曰,瘇處別無熱氣矣。淳穆曰,略存紅暈而已,則似不至於成瘇矣。最應曰,漸臻差完之境,且當今日,尤所攢祝矣。炳國曰,瘇患餘祟,盡爲消散,故今有癢候,自當不日遄復矣。上曰,使醫官日診瘇處矣,若見黑冠服人,知其爲醫官,甚苦之矣。裕元曰,苦其入診,厭見醫官,果是必然之勢矣。上曰,近以此用慮不少,今爲向差,甚是萬幸矣。裕元曰,近進湯劑乎?上曰,近用消毒保嬰丹矣。上曰,向日召對時,見讀書樣,有若依倣者然,而且讀天地字,亦頗有出興,誰其敎之而然乎?炳學曰,睿質天縱,自當如此,日後睿學之高明,推可仰認矣。裕元曰,行步漸就乎?上曰,善爲行步矣,自有瘇苦以來,未若前日,而亦以時學語矣。上曰,若聞人之言語,則欲學而如倣其聲矣。炳學曰,少過時月,語音必當暢達矣。裕元曰,俄者賜饌,尤切伏感,而繼以慶祝矣。上曰,此雖不腆之需,竝皆善領乎?裕元曰,臣等祗受共飽矣。仍奏曰,世子宮所書字,伏望賜覽矣。上曰,使人把筆而書之也。炳學曰,伏見執筆之際,濡墨點劃,自合典則矣。上曰,如是不已,則似當慣習於執筆矣。炳學曰,今此書字,自成心字,心字亦好矣。上曰,亦見手決而欲爲摸倣,日以筆墨揮紙,棄之亦多,點墨於衣服矣。裕元曰,瘇患之後,不必觸冒外風矣。上曰,果如是,故恒使遊嬉於房中矣。裕元曰,世子宮近進水刺乎?上曰,不爲進飯,而只是勸乳矣。裕元曰,此果好矣。上曰,向以乳道不足,頗爲用慮,近幸稍裕矣。炳學曰,瘇處只以藥水,頻數洗之則好矣。上曰,連以太泡水洗之矣。裕元曰,洗之則好矣。仍奏曰,世子宮頗有就寢之意,還爲入次恐好矣。上曰,每着新衣,則如是惹鬧,而梳洗之際亦然矣。仍敎曰,日前之雨,果是好矣。裕元曰,果洽於春耕矣。上曰,爲春耕甚幸矣。仍敎曰,領府事何日上來乎?裕元曰,昨日上來矣。上曰,卿之上來時,歷路麥樣何如乎?裕元曰,一自甘霈之後,麥農果有占豐之望矣。上曰,春分若雨,則預驗一年豐穰云,今春果如是矣,爲農甚幸,而昨年旣是無前歉荒,則今年大登,然後可免遑汲矣。裕元曰,爲國上瑞,莫若豐年矣。上曰,昨冬以來,雨雪頻作,似是豐兆矣。裕元曰,農家傳說,每於有名之日,雨之,則年事大登云矣。上曰,若雨於有名之日則果好云乎?裕元曰,然矣。上曰,卿之所居之鄕,雨有洽足,而比京城,何如?裕元曰,臣之所居處,亦多依山,比京城則稍寒,而日前之雨,與雪雜下矣。上曰,此是山峽而然乎?裕元曰,雖以門外言之,比城內則稍寒矣。上曰,城內果異於門外矣。裕元曰,城內則閭閻周帀,人烟相接,故果勝於門外矣。上曰,卿旣久閑於鄕第,又胡爲速往乎?裕元曰,非徒有私故,鄕居此時,自至多事,此所謂一年之事在於春,一日之事在於寅時,不可緩矣。上曰,大臣就座。仍命史官就座,又命大臣先退,又命退諸臣,以次退出。
丁丑二月初八日初更,上御萬慶殿,日次殿講儒生製述科次入侍,右副承旨·同副承旨同爲入侍時,行都承旨尹秉鼎,右副承旨朴容大,同副承旨趙秉弼,記事官李萬敎,記注官白時洽,別兼春秋李載完,弘文提學趙基應,藝文提學洪祐吉,檢校直閣李鎬翼,校理奇禹鉉,修撰李範祖,兼司書洪大重,兵曹佐郞卞鋈,以次進伏訖。上曰,史官分左右。仍敎曰,癸丑六月應製時,何承旨進去收券乎?秉鼎曰,同副承旨進去,與泮長同爲收券矣。上曰,入侍中亞卿,只有都令乎?秉鼎曰,然矣。上命書傳敎曰,都承旨尹秉鼎試官加差下。出傳敎秉鼎曰,臣方以試所承旨擧行矣。上曰,試所承旨則以他承旨輪回擧行,可也。仍敎曰,弘文提學,持試券進前考試,諸試官亦爲分考,可也。上曰,試券爲幾張乎?秉鼎曰,二百九十張,而限外試券,亦爲收來矣。上曰,予與東宮各選一張,其餘則弘文提學考取八張,以充十人之數。諸試官考試訖,上以二券下之曰,此二券皆無欠耶?基應曰,以第一張爲科作甚好矣。上可之。仍命書等坼封。上曰,趙秉翊,誰也?秉鼎曰,同副承旨之弟也。上曰,屢赴殿講,而講聲甚好矣,今爲居魁也。秉鼎曰,臣之弟當此慶會,猥忝科名,極爲榮感頌祝矣。上曰,嚴冑永,誰也?容大曰,故參判燾之孫也。上曰,與嚴耆爲幾許寸乎?容大曰,爲再從孫矣。上曰,嚴耆,癸丑抄啓文臣應製,居首矣。嚴冑永之今日科名,亦不偶然矣。容大曰,誠非偶然矣。上曰,立朝者與誰爲至親乎?容大曰,今承旨嚴世永三從弟也。上曰,韓光洙是韓章錫之子乎?秉鼎曰,然矣。上曰,趙台熙,誰也?秉鼎曰,右承旨之子也。上命書傳敎曰,今二月朔日次殿講儒生製述居首三上幼學趙秉翊,進士嚴冑永竝直赴殿試,之次三中生員徐載厚,進士韓斗源竝直赴會試,之次三下幼學李敦行,生員申昌熙·成載瑾,進士韓光洙,幼學丁建燮,進士趙台熙各給二分。出傳敎又命書傳敎曰,入格儒生明日待令。出傳敎上曰,此榜中有六十四歲甲戌生,人事甚稀貴矣。秉鼎曰,臣承命試取泮宮,則老人多有觀光者,而儒生當此慶會,得聞設科之命,莫不歡欣赴擧,而若聞世子宮,有親擢之盛擧,尤切蹈舞矣。基應曰,此實盛世罕有之事矣。上曰,成載瑾六十四歲乎?秉鼎曰,然矣。容大曰,南壇·漢江壇神位版,當爲還奉安,崇禮門開門標信及符驗,請出矣。上可之。挾侍以標信及符驗,跪傳容大,容大跪受,以授萬敎,萬敎跪受,出傳于宣傳官及禁軍,還入進伏。容大曰,迎秋門,旣仍留矣,標信宣傳官及符驗禁軍,使之出送乎?上可之。仍命史官就座,又命退諸臣,以次退出。
上在景福宮。停常參·經筵
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹秉鼎啓曰,行左承旨洪遠植,左副承旨李裕承,同副承旨朴周陽,今日不爲仕進,竝卽牌招,何如?傳曰,允。
傳于朴容大曰,在外與有實故摠管許遞,前望單子入之。
傳于趙秉世曰,入格儒生入侍,吏曹口傳政事,以成載瑾爲綏陵參奉。
朴容大啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴容大曰,只推。
以左副承旨李裕承牌不進罷職傳旨,傳于朴周陽曰,只推。
趙秉世,以議政府言啓曰,卽見忠淸監司趙秉式狀啓,則忠州可興倉領運差使員,輪定於槐山·陰城·淸安·鎭川等四邑,而鎭川則年前賃船自納,自庚午永定忠州之後,三邑俱係於該州,官隷倉屬,侵凌濫索,害歸民邑,稅無完納,特依舊制,輪定擧行事,請令廟堂稟旨分付,差員聊賴之移補守城者,營邑爛商措處爲辭矣,差員永定之後,三邑受弊,如是到劇,則其有通變之政,而道臣論啓,亦必深裁便否而然,依舊例輪定擧行之意,分付,何如?傳曰,允。
又以議政府言啓曰,卽見忠淸監司趙秉式狀啓,則泰安陞作防營後,府使之出住行營,卽見定式,而設賑伊始,邑事方劇,該府使勿令出住,專領賑政,使其褊裨,替往幹護,嗣後亦値難曠之時,例送褊裨替往事,請令廟堂稟旨分付矣,賑政旁午,民事尤急,此時曠任,實屬可悶,依狀請,姑令褊裨替行,而來後如有似此之事,難於移住,則具由啓聞之意,竝爲分付,何如?傳曰,允。
朴容大以三軍府言啓曰,卽接禁衛營所報,則今月初十日習陣日次,而大將臣李鍾承,有身病,不得行操云矣,敢啓。傳曰,知道。
又以訓鍊都監言啓曰,本局字內內外山松木補植,今已畢役,而自今月初七日,至初九日所植穉松,合爲七萬八千九百株之意,敢啓。傳曰,知道。
丁丑二月初九日申時,上御萬慶殿,入格儒生入侍時,同副承旨朴周陽,假注書金學洙,記事官車有聲,別兼春秋李載完,以次進伏。幼學趙秉翊,進士嚴冑永,生員徐載厚,進士韓斗源,幼學李敦行,生員成載瑾,進士韓光洙,幼學丁建燮,進士趙台熙等,序立階下訖。上曰,史官分左右。周陽曰,入格儒生中申昌熙有身病,不得待令,而待令儒生,使之陞殿,奏職姓名乎?上可之。秉翊進前奏職姓名訖。上曰,汝年幾何?秉翊曰,三十四歲矣。上曰,汝家何處乎?秉翊曰,臣家在京中矣。上曰,汝每入日次,善爲誦講,聲書亦好矣,竟參此科,甚奇幸也。秉翊曰,臣以不似之材,濫竊科第,悚懍萬萬矣。上曰,今番汝之高中,予意攸在也,果知之否?秉翊曰,天意何敢知之乎?上曰,癸丑年六月應製,六月試券,爲魁選矣,今番汝之呈券,適在於月字第二,則二月試取,二月試券,亦豈不偶合乎?是以擢之也。秉翊曰,尤極惶感無地矣。冑永進前奏職姓名,上曰,汝年幾何?冑永曰,三十五歲矣。上曰,汝居何處乎?冑永曰,家在京中矣。上曰,與嚴耆爲至親乎?冑永曰,臣之再從祖也。上曰,嚴耆,癸丑年抄啓文臣,居首矣,汝今參榜,事甚稀貴也。冑永曰,惶懍萬萬矣。載厚等以次進前奏職姓名,至載瑾,上曰,汝年六十四乎?載瑾曰,然矣。上曰,汝以甲戌生,得參此榜,亦非偶然,故特除初仕矣。載瑾曰,特蒙恩數,榮感萬萬矣。光洙等以次進前,奏職姓名退立階下訖。周陽曰,儒生等使之行禮乎?上可之,儒生等行禮訖。上敎周陽曰,直赴二人外,儒生等先爲出送。而秉翊·冑永,呼新來進退,可也。周陽曰,招入院隷擧行乎?上可之。周陽承命退立楹外,墨戲再三進退後,上命讀試券,秉翊等讀數句訖。仍賜樂退出,命史官就座。又命退承史,以次退出。
上在景福宮。停常參·經筵。
藥房提調金翊鎭,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
朴周陽啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,南兵使李祉秀下直,長弓一張·長箭一部·片箭一部·筒兒一箇賜給。
摠管前望單子入之,都摠管尹滋承,副摠管曺錫輿·南廷龍·韓敬源·李玄翼·李起鏞落點。
傳于朴容大曰,公事不審之中官金錫勳,從重推考。
朴周陽啓曰,假注書金學洙有身病,勢難察任,今姑改差,何如?傳曰,姑令察任。
又啓曰,卽者別兼春秋李載完,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·趙昌夏·金羽均·尹相萬,竝卽牌招,推移入直,何如?傳曰,允。
朴容大啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴容大曰,只推。
朴容大以三軍府言啓曰,卽接御營廳所報,則今二月十一日習陣日次,而大將臣金箕錫,有身病,不得行操云矣,敢啓。傳曰,知道。
別兼春秋李載完疏曰,伏以,臣於持被之中,卽接家信,則臣母素患痰癖之症,近因日候之不調,一倍添劇,委頓床玆,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,以便救護,仍治臣罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
朴容大,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以別兼春秋金永哲·沈相萬·趙昌夏·金羽均·尹相萬牌不進罷職傳旨,傳于朴周陽曰,只推。
朴周陽啓曰,左右史不可不備,別兼春秋金永哲·沈相萬·趙昌夏·金羽均·尹相萬,旣有只推之命,竝卽牌招,何如?傳曰,允。
注書李萬敎病,代以朴應冕爲假注書。
傳于朴周陽曰,故直提學李公翼夫人卒逝云,賻儀依定式輸送事,分付該曹。
朴容大啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴容大曰,只推。
朴周陽以奎章言啓曰,原任直閣李世用喪,依定式遣檢書官,傳給內賜賻物,仍爲致弔恤孤,勸粥致祭以來之意,敢啓。傳曰,知道。
又以吏曹言啓曰,卽接公州幼學朴基陽所志,則以爲,族姪旻鎭,嫡妾俱無子,以其同姓十二寸弟相鎭第二子永弘,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,不得登聞者,許令該曹論理草記事,載在法典,而門長朴基陽所訴旣如此,朴相鎭第二子永弘,立爲朴旻鎭之後,何如?傳曰,允。
上在景福宮。停常參·經筵。
李裕承啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以別兼春秋金永哲·沈相萬·趙昌夏·金羽均·尹相萬牌不進罷職傳旨,傳于朴容大曰,只推。
朴容大啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于李裕承曰,只推。
朴周陽以春秋館言啓曰,別兼春秋金羽均,以兵曹正郞,今日軍布捧上時,晝仕出去之意,敢啓。傳曰,知道。
又以弘文館言啓曰,校理奇禹鉉呈辭在外,上番闕直,事甚未安。應敎金演壽,副應敎金晩植,校理李永,副校理李能華·金喆熙,竝卽牌招,推移入直,何如?傳曰,允。
李裕承,以兵曹言啓曰,今此還御昌德宮時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊一哨,訓局馬軍二哨,步軍六哨,都統使率領,爲先廂,訓局馬軍一哨,步軍一哨,御營步軍四哨,兩營騎士各一番,御將率領,爲後廂,禁軍三番,隨駕別抄軍二哨,領付中央陣,訓局馬軍一哨,禁營步軍三哨,禁將率領,留陣,餘軍留營,置之。
又以兵曹言啓曰,今此璿源殿御眞移奉時,侍衛軍兵,當爲磨鍊,而謹考謄錄,則癸酉年御眞移奉時,特因下敎,分兵曹,分都摠府堂上·郞廳各二員磨鍊,五衛將各二員,宣傳官各二員,武兼各二員,挾輦軍各四十名侍衛,前後射隊與禁軍,置之矣,今番則何以爲之乎?敢稟。傳曰,依癸酉年例爲之。
又以兵曹言啓曰,今此還御昌德宮時,各殿動駕,衛內磨鍊事,命下矣。謹考謄錄,則乙亥年移御景福宮時,大王大妃殿·王大妃殿·大妃殿·中宮殿,分兵曹,分都摠府堂上·郞廳各二員,五衛將各二員,武兼各四員,侍衛禁軍及前後牌軍兵,特因下敎,竝置之矣,今番則何以爲之乎?敢稟。傳曰,依乙亥年例爲之。
又以兵曹言啓曰,今此還御昌德宮時,王世子陪衛翊衛司全數,兵曹·都摠府堂上郞廳各一員,五衛將二員,武兼八員,挾輿軍二十名,禁軍二十人,前後牌軍兵三百名,當爲磨鍊擧行,而乙亥年移御景福宮時,禁軍及前後牌軍兵,以衛內隨輿,勿爲磨鍊,特因下敎,兵曹·都摠府堂上·郞廳各二員,五衛將四員,挾輿軍一百五十名擧行矣,今番則何以爲之乎?敢稟。傳曰,依乙亥年例爲之。
又以兵曹言啓曰,今此還御昌德宮時,順和宮侍陪武兼二員,烏杖差備,內侍府陽繖雀扇差備,忠贊衛禁軍十人,淸道部將二員,前後牌訓局步軍六十名,當爲磨鍊,戊辰·癸酉·乙亥年移次時,連因下敎,竝置之矣,今番則何以爲之乎?敢稟。傳曰,依乙亥年例爲之。
上在景福宮。停常參·經筵。
李裕承啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
朴周陽啓曰,卽者別兼春秋金羽均,以其親病,陳疏徑出,原疏纔已捧入矣,所當直捧禁推傳旨,而比與無端徑出有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·趙昌夏·尹相萬·李載完,竝卽牌招,推移入直,何如?傳曰,允。
又啓曰,卽見平安兵使李奎奭,慶尙左水使梁柱華所管鎭營上舊兵符上送者,則滿浦·靑水·多大浦,竝以右隻換上矣,兵符左右隻之分別,所重果何如?而其傳授之錯誤,雖未知在於何時,事未前有,萬萬驚駭,其委折,亟令各該道帥臣,詳査登聞,雖以該帥臣邊將言之初不覺察,率爾上送,揆以軍務,殊甚稽忽,竝所當重勘,而本院請推之外,無他可施之罰,何以爲之?敢稟。傳曰,符信之重,其果如是疎忽者乎?査實登聞後,當有處分矣。
李裕承啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于李裕承曰,只推。
朴周陽啓曰,明日傳香,禮房承旨當爲齋宿,行右承旨趙秉世,所當牌招,而拘於廳規,不得請牌,何以爲之?敢稟。傳曰,牌招。
趙秉世以承文院言啓曰,卽見都京禮部咨文出來者,則以本國請沙河子地方,嚴立禁令,防遏潛越事,盛京將軍,遵旨籌議,嚴飭該管各官交界處所,如有彼此人民過江混雜之弊,隨卽査明辦理,以綏藩服云矣,以承領之意,撰出回咨,付撥下送灣府,傳給鳳城,轉致北京之地,何如?傳曰,允。
別兼春秋金羽均疏曰,伏以,臣於持被之中,卽接家信,則臣母素患痰積之症,近因日候之不調,一倍添劇,委頓床玆,促臣歸視,臣聞是報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,以便救護,仍治臣罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
李裕承啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨朴容大,同副承旨朴周陽,今日不爲仕進,竝旣牌招,何如?傳曰,允。
傳于趙秉世曰,禮房承旨馳詣宗廟景慕宮,奉審摘奸以來。
以別兼春秋金永哲·沈相萬·趙昌夏·尹相萬·李載完牌不進罷職傳旨,傳于朴容大曰,只推。
趙秉世啓曰,左右史不可不備,別兼春秋金永哲·沈相萬·趙昌夏·尹相萬·李載完,旣有只推之命,竝卽牌招,推移入直,何如?傳曰,允。
傳于趙秉世曰,大司成有闕之代,前望單子入之。
大司成前望單子入之,洪澈周落點。
趙秉世啓曰,前望修正,何等審愼,而大司成前望,有所誤書,致勤下詢,事甚疎忽,極涉未安,原前望,使之改修正,而臣之矇然捧入,不勝惶悚,該曹堂上,不可無警,推考,何如?傳曰,允。卿亦推考。
李裕承啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于李裕承曰,只推。
以同副承旨朴周陽牌不進罷職傳旨,傳于朴容大曰,只推。
兵曹口傳政事,副護軍李憲稙。
趙秉世,以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
朴容大,以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李裕承,以刑曹言啓曰,謹依統長口傳下敎,罪人黃敎民,嚴刑一次,黃海道長連縣定配所,劉天埇,江原道江陵府定配所,而適値齋日,待用杖,嚴刑後,竝卽押送之意,敢啓。傳曰,知道。
工曹判書曺錫雨疏曰,伏以,臣於賓銜,果其人乎哉?見聞之謏寡,而委以敎喩之重,知識之淺陋,而責以羽翼之勤,實乏寸長,莫補三善,特不過周旋於左右皆正之列,玷汚淸選,蒙被至榮,而止耳。臣於是,進懼匪據,入悔不量,宜卽求退,還他寘散,而第念臣以聖朝舊物,尙幸在世,遭遇昌會,伏覩我殿下深惟大本,早達元良,岐嶷之姿,明繼以照,溫文之德,天縱將聖,臣已攢頌蹈舞之不暇,而又況忝在承華,密邇儲徽,若其調護之忱,愛慕之誠,雖使之朝夕起居,常覲重光,猶恐其不足焉,則此臣所以若忘其匪據不量之實,而低徊盤礴,歷冬及春,不自覺其爲久也,然而苟不論情,似出固寵,但止據跡,殆近患失,非惟滋惑於公議,抑亦有妨於賢路,臣何敢終效池鳳之蹲,而遂任楦麟之嘲乎?左右參倚,微諒難改,玆具短章,仰瀆崇嚴。伏乞聖明,俯垂鑑諒,亟遞臣所帶賓銜,俾公器重而私分安焉,臣無任云云。答曰,省疏具悉。所請依施。
上在景福宮。停常參·經筵。
藥房提調金翊鎭,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
尹秉鼎啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
尹秉鼎啓曰,左副承旨李裕承,同副承旨朴周陽,今日不爲仕進,竝卽牌招,何如?傳曰,允。
以別兼春秋金永哲·沈相萬·趙昌夏·尹相萬·李載完牌不進罷職傳旨,傳于朴容大曰,只推。
朴容大啓曰,左右史不可不備,別兼春秋金永哲·沈相萬·趙昌夏·尹相萬·李載完,旣有只推之命,竝卽牌招推移入直,何如?傳曰,允。
又啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴容大曰,只推。
以司謁口傳下敎曰,世子宮動輿時,別軍職及宣傳官六員,槍劍軍六十名,磨鍊於陪衛節目事,分付。
以左副承旨李裕承牌不進罷職傳旨,傳于朴周陽曰,只推。
朴周陽,以奎章閣言啓曰,景慕宮望廟樓今望奉審,無頉之意,敢啓。傳曰,知道。
朴容大,以御營廳言啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
上在景福宮。停常參·經筵。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以別兼春秋金永哲·沈相萬·趙昌夏·尹相萬·李載完牌不進罷職傳旨,傳于朴容大曰,只推。
朴周陽啓曰,左右史不可不備,別兼春秋金永哲·沈相萬·趙昌夏·尹相萬·李載完,旣有只推之命,金羽均由限已過,竝卽牌招,推移入直,何如?傳曰,允。
朴容大啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴容大曰,只推。
朴容大,以兵曹言啓曰,今二月十七日武臣堂上朔試射日次,而以國忌正日,不得爲之之意,敢啓。傳曰,知道。
又以摠戎廳言啓曰,本廳千摠柳興秀,身病甚重,勢難察任,改差,何如?傳曰,允。
上在景福宮。停常參·經筵。
朴容大啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以別兼春秋金永哲·沈相萬·趙昌夏·金羽均·尹相萬·李載完牌不進罷職傳旨,傳于朴容大曰,只推。
朴容大啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴容大曰,只推。
朴容大啓曰,行都承旨尹秉鼎,行左承旨洪遠植,行右承旨趙秉世,左副承旨李裕承,今日不爲仕進,同副承旨朴周陽式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李裕承牌不進,伴直無人,行右承旨趙秉世,所當牌招,而拘於廳規,不得請牌,何以爲之?敢稟。傳曰,牌招。
以左副承旨李裕承牌不進罷職傳旨,傳于朴容大曰,只推。
朴容大,以都摠府言啓曰,今日入直內三廳,武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在景福宮。停常參·經筵。
李裕承啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨朴周陽,今日不爲仕進,卽爲牌招,何如?傳曰,允。
朴容大啓曰,卽者別兼春秋尹相萬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·趙昌夏·金羽均·李載完,竝卽牌招,推移入直,何如?傳曰,允。
又啓曰,假注書金學洙有身病,勢難察任,今姑改差,何如?傳曰,允。
金學洙改差,代以宋圭元爲假注書。
李裕承啓曰,卽見江界防禦使鄭雲翼兵符祗受狀啓,則職銜中,不書節制使兼銜,且有摺疊之違式,揆以事體,俱極疎忽,原狀啓,所當還下送,而係是軍務,雖不得捧入,該防禦使,不可無警,從重推考,何如?傳曰,允。
朴周陽啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴周陽曰,只推。
李裕承以三軍府言啓曰,卽接訓鍊都監所報,則今二月十九日習陣日次,而大將臣趙寧夏有身病,不得行操云矣,敢啓。傳曰,知道。
朴周陽,以弘文館言啓曰,下番副修撰臣沈相學,以御營廳從事官,今日軍布,捧上時,晝仕出去之意,敢啓。傳曰,知道。
又以侍講院言啓曰,司書尹相萬,今以親病,陳疏徑出矣,下番闕直,事甚未安。兼司書洪大重,說書洪英植,兼說書朴斗陽,竝卽牌招,推移入直,何如?傳曰,允。
又以吏曹言啓曰,因忠淸監司趙秉武移文,據受由上京守令,自臣曹催促,則公州牧判官申錫游,親病沈重,不得下去云,其親病旣如是,則有難强令還任,改差,何如?傳曰,允。令該曹口傳,各別擇差,當日下送。
吏曹口傳政事,以李用一爲公州判官。
朴周陽,以吏曹言啓曰,今此寒食祭祭官,當爲磨鍊,而除老病公頉,實無推移批比之路,依近例,刑官,司饔院官員及年六十以上人,竝通融塡差以入,而其中時無職名人員,令該曹口傳付軍職,何如?傳曰,允。
兵曹口傳政事,副護軍李敦夏·金商玄,副司果安在麟,以上竝單付。
朴周陽,以漢城府言啓曰,濟州三邑民數,今始上來,依例入錄之意,敢啓。傳曰,知道。
別兼春秋尹相萬疏曰,伏以,臣持被之中,卽接家信,臣母素患痰癖之症,近因日候之不調,一倍添劇,委頓床席,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯賜鑑諒,亟治臣擅離之罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
李裕承啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨朴容大今日不爲仕進,卽爲牌招,何如?傳曰,允
傳于朴周陽曰,藥院都提調有闕之代,前望單子入之
內醫都提調前望單子入之,領敦寧金炳學落點
傳于朴周陽曰,政官牌招開政。
傳于朴周陽曰,呈告知經筵在外,兵曹參判許遞,今日政差出。
以別兼春秋金永哲·沈相萬·趙昌夏·金羽均·李載完牌不進罷職傳旨,傳于朴周陽曰,只推。
以兼司書洪大重,說書洪英植,兼說書朴斗陽牌不進罷職傳旨,傳于朴周陽曰,只推。
朴周陽啓曰,左右史不可不備,別兼春秋金永哲·沈相萬·趙昌夏·金羽均·李載完旣有只推之命,竝卽牌招推移入直,何如?傳曰,允。
李裕承啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于李裕承曰,只推。
以右副承旨朴容大牌不進罷職傳旨,傳于李裕承曰,只推。
李裕承啓曰,明日傳香禮房承旨,當爲齋宿,行右承旨趙秉世,所當牌招而拘於廳規,不得請牌,何以爲之?敢稟。傳曰,牌招。
趙秉世,以吏曹言啓曰,繕工監假監役官李寅龜·金思旭,俱以身病,呈狀乞遞,竝改差,何如?傳曰,允。
有政。吏批,行判書金輔鉉,參判李淳翼竝牌招不進,參議洪淳學進,行右承旨趙秉世進。啓曰,行判書金輔鉉,參判李淳翼竝牌招不進,小臣獨政未安,何以爲之?敢稟。傳曰,只出緊任。以吏批言啓曰,忠淸道林川居幼學趙東吉呈狀內,矣身父前僉知性夏,今年爲八十五歲矣,見漏於本道朝官應資抄啓中,未蒙恩資事來訴,故考見政案,則其年果爲的實矣,在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
以趙基應爲禮曹判書,李僖魯爲兵曹參判,鄭基世爲判義禁,金炳德爲知經筵,李珪永爲同義禁,李友燁爲幽谷察訪,前僉知趙性夏今加嘉善,朝官年八十,幼學尹旻圭今超通政,年八十五,以上加資事承傳。
兵批,判書金炳始病,參判權永夏在外,參議朴履道病,參知鄭鍾學進,左副承旨李裕承進。以金基鎬爲明月萬戶,李昇碧爲梨洞萬戶,金基觀爲永達萬戶,鄭必善爲金井別將,同知單黃歲一,大護軍徐堂輔,護軍尹泰經·權永夏·趙性夏,副護軍金永穆·趙秉弼·尹旻圭,司直柳,司勇李□□□竝單付。
傳于趙秉世曰,見窠皆令差出。吏批,再政。以金有淵·南廷順爲知經筵,姜蘭馨爲知春秋,李淳翼爲同經筵,李範成·朴岐秉爲假監役,李僖爲司僕判官。
趙秉世,以禮曹言啓曰,今二月二十二日行思陵寒食祭享時,本陵兩官,當爲進參,而參奉有闕未差,無以擧行云矣,參奉未差之代,卽令該曹,以在京無故人,口傳差出,以爲備員將事之地,何如?傳曰,允。
又以禮曹言啓曰,今二月二十二日行順康園寒食祭享時,本園兩官,當爲進參,而守奉官鄭基壽在外,無以擧行云矣,守奉官鄭基壽,今姑改差,其代令該曹,以在京無故人,口傳差出,以爲備員將事之地,何如?傳曰,允。
吏曹口傳政事,以黃浩直爲思陵參奉,以黃基性爲順康園守奉官。
又以賑恤廳言啓曰,謹依下敎,賑廳米,除本價,自今月二十日爲始,頒給於五部都民之意,敢啓。傳曰,知道。
又以侍講院言啓曰,下番連日闕直,事甚未安。兼司書洪大重,說書洪英植,兼說書朴斗陽,旣有只推之命,竝卽牌招,推移入直,何如?傳曰,允。
又以奉常寺言啓曰,祭享所用春等中脯,今月十九日始造之意,敢啓。傳曰,知道。
李裕承以三軍府言啓曰,卽接禁衛營所報,則今二月二十日習陣日次,而大將臣李鍾承有身病,不得行操云矣,敢啓。傳曰,知道。
又以兵曹言啓曰,今二月二十日禁軍戎器點考日次,而本曹有故,不得設行之意,敢啓。傳曰,知道。
又以兵曹言啓曰,內吹螺赤今春等習角賞格木,謹依判下別單,分等施賞之意,敢啓。傳曰,知道。
領議〈政〉李最應箚曰,伏以,臣於藥院之任,前已屢叨,今且久縻矣,職旣重於保護,誠粗伸於起居,何敢言病而丐乞乎?第臣以衰邁之齒,兼有貞疾,値此春寒,又添感冒,委席呻囈,宛轉度了,以今見狀,時日之內,萬無殫束之望,徒有瘝曠之悚,玆敢冒入文字,仰瀆崇嚴。伏乞聖明,俯垂鑑諒,亟解臣藥院之任,以便私心焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理,仍傳于李裕承曰,此批答,遣史官傳諭。
上在景福宮。停常參·經筵。
藥房提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
趙秉世啓曰,合辭許久闕啓,事甚未安。除在外·未署經差祭外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,右副承旨朴容大,今日不爲仕進,卽爲牌招,何如?傳曰,允。
以別兼春秋金永哲·沈相萬·趙昌夏·金羽均·李載完牌不進罷職傳旨,傳于趙秉世曰,只推。
趙秉世啓曰,左右史不可不備,別兼春秋金永哲·沈相萬·趙昌夏·金羽均·李載完,旣有只推之命,竝卽牌招,推移入直,何如?傳曰,知道。
傳于趙秉世曰,在外與有實故玉堂,竝許遞,前望單子入之,玉堂前望單子入之,校理李正來,副校理李範九落點。
傳于趙秉世曰,副司正閔善鎬,副修撰除授。
吏曹,副修撰單閔善鎬除授事承傳。
朴容大啓曰,行大司憲申應朝,掌令姜鐸,持平金命基·吳宅禹在外,執義金興均牌不進,掌令任尙鎬差祭,監察茶時之意,敢啓。傳曰,知道。
以大司諫趙命敎,獻納李鎬喆,執義金興均牌不進罷職傳旨,傳于朴容大曰,只推。
以兼司書洪大重,說書洪英植,兼說書朴斗陽牌不進罷職傳旨,傳于趙秉世曰,只推。
朴容大以三軍府言啓曰,卽接御營廳所報,則今二月二十一日習陣日次,而大將臣金箕錫有身病,不得行操云矣,敢啓。傳曰,知道。
趙秉世,以侍講院言啓曰,下番連日闕直,事甚未安。兼司書洪大重,說書洪英植,兼說書朴斗陽,旣有只推之命,竝更牌招,推移入直,何如?傳曰,允。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣,司成趙性鶴差祭,直講張仁澤受由在外,典藉尹時榮差祭,時無入直之員,以他郞官,姑爲代直,何如?傳曰,允。
又以賑恤廳言啓曰,今日東部字內中戶九十六戶,各米四斗,小戶一百四十戶,各米三斗,獨戶一千二百八十四戶,各米二斗,西部字內大戶二十一戶,各米五斗,中戶六百四十九戶,各米四斗,小戶四百七十九戶,各米三斗,獨戶一千七十一戶,各米二斗,合米六百四十三石十一斗,分給之意,敢啓。傳曰,知道。
上在景福宮。停常參·經筵。
趙秉世啓曰,來二十五日朝參日次矣,敢稟。傳曰,停。
朴容大啓曰,合辭許久闕啓,事甚未安。除在外·未署經差祭外,呈告人員,竝卽牌招,何如?傳曰,允。
趙秉世啓曰,左副承旨李裕承,同副承旨朴周陽,今日不爲仕進,竝卽牌招,何如?傳曰,允。
傳于趙秉世曰,禮房承旨馳詣宗廟永禧殿,奉審摘奸,仍詣受香諸處,奉審摘奸以來。
以別兼春秋金永哲·沈相萬·趙昌夏·金興均·李載完牌不進罷職傳旨,傳于趙秉世曰,只推。
趙秉世啓曰,左右史不可不備,別兼春秋金永哲·沈相萬·趙昌夏·金羽均·李載完,旣有只推之命,尹相萬由限已過,竝卽牌招,推移入直,何如?傳曰,允。
朴容大啓曰,行大司憲申應朝,掌令姜鐸,持平金命基·吳宅禹在外,執義金興均牌不進,掌令任尙鎬差祭,監察茶時之意,敢啓。傳曰,允。
以執義金興均,獻納李鎬喆牌不進罷職傳旨,傳于朴容大曰,只推。
以左副承旨李裕承牌不進罷職傳旨,傳于朴容大曰,只推。
以兼司書洪大重,說書洪英植,兼說書朴斗陽牌不進罷職傳旨,傳于朴容大曰,只推。
傳于朴容〈大〉曰,公事不審之中官金錫勳拿處。
趙秉世,以弘文館言啓曰,新除授校理李正來,副校理李範九,副修撰閔善鎬,竝卽牌招察任,何如?傳曰,允。
朴容大,以兵曹言啓曰,今日武臣賓廳講書時,訓鍊院僉正兪果煥,旣已受點,身病猝重,雖待闕下,萬無應講之道,榜目中一人,不得已拔之之意,敢啓。傳曰,知道。
朴周陽,以賑恤廳言啓曰,今日南部字內大戶十三戶,各米五斗,中戶五百三十九戶,各米四斗,小戶三百五十四戶,各米三斗,獨戶六百二十五戶,各米二斗,沿江各部中戶十六戶,各米四斗,小戶一戶,米三斗,獨戶一千一百九十六戶,各米二斗,合米四百六十六石十四斗,分給之意,敢啓。傳曰,知道。
上在景福宮。停常參·經筵。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
禮曹,來四月初四日,行宗廟夏享大祭親祭,取稟,奉敎敬依。
以別兼春秋金永哲·沈相萬·趙昌夏·金羽均·尹相萬·李載完牌不進罷職傳旨,傳于朴周陽曰,只推。
朴周陽啓曰,左右史不可不備,別兼春秋金永哲·沈相萬·趙昌夏·金羽均·尹相萬·李載完,旣有只推之命,竝卽牌招,推移入直,何如?傳曰,允。
朴周陽啓曰,假注書朴應冕有身病,勢難察任,今姑改差,何如?傳曰,允。
朴應冕改差,代以沈相薰爲假注書。
以金錫勳囚單子,傳于朴容大曰,飭已施矣,分揀放送。
朴容大啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴容大曰,只推。
朴容大,以議政府言啓曰,卽見仁川防禦使李南輯狀啓,則荒唐挾船一隻,漂到德積浦邊,而人數四名內,一名死在船中,其餘三名,言語難通,書字不辨,似是漁採唐船之逢風漂到者,其回送之節,請令廟堂稟旨分付,屍體先爲埋置云矣,言語文字,旣不相通,則何國何地之人,從水從陸之願,不容不詳細問情,下送京譯,使之斯速擧行,留住間饋給之節,另加申飭之意,分付,何如?傳曰,允。
又以賑恤廳言啓曰,今日中部字內中戶十六戶,各米四斗,小戶一百十三戶,各米三斗,獨戶八十二戶,各米二斗,北部字內大戶四戶,各米五斗,中戶一百七十四戶,各米四斗,小戶三百九十四戶,各米三斗,獨戶一千三百三十五戶,各米二斗,合米三百四十二石五斗分給,而三巡已畢之意,敢啓。傳曰,知道。
又以奎章閣言啓曰,原任提學朴珪壽喪卒哭日,依定式,遣檢書官,勸肉以來之意,敢啓。傳曰,知道。
又以兵曹言啓曰,謹依啓下,標紙錢文二千兩內入之意,敢啓。傳曰,知道。
又以義禁府言啓曰,黃海監司李根弼狀啓內,白翎僉使李奎興爲先罷黜,其罪狀,令攸司稟處事,啓下矣。李奎興時在任所,依例發遣府書吏,交代後拿來,何如?傳曰,待待命拿囚。
校理李正來疏曰,伏以,臣與行左承旨臣洪遠植,爲內外從兄弟,而右副承旨臣朴容大,又臣甥姪也,臣之春秋兼銜,與承旨所帶,揆以格例,在所應避,玆敢短章控籲仰瀆。伏乞聖明,俯垂鑑諒,亟令選部,照例鐫改,俾存公格,千萬幸甚,臣無任云云。省疏具悉。疏辭下該曹稟處。
上在景福宮。停常參·經筵。
李裕承啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以別兼春秋金永哲·沈相萬·趙昌夏·金羽均·尹相萬·李載完牌不進罷職傳旨,傳于朴周陽曰,只推。
傳于朴周陽曰,右承旨許遞,前望單子入之,承旨前望單子入之,尹泰經落點。
傳于朴周陽曰,有實故玉堂許遞,前望單子入之,玉堂前望單子入之,副修撰金允植落點。
李裕承啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于李裕承曰,只推。
朴容大,以都摠府言啓曰,今日入直內三廳,武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
吏曹啓目,粘連觀此弘文館校理李正來上疏,則以爲,臣與行左承旨臣洪遠植,爲內外從兄弟,右副承旨臣朴容大,又臣甥姪也,臣之春秋兼銜,在所應避。伏乞聖明,俯垂鑑諒,亟令選部,照例鐫改亦爲白有臥乎所,相避之法,在下當遞,弘文館校理李正來所帶春秋館記注官之任,今姑減下,何如?判付。啓,依允。
上在景福宮。停常參·經筵。
自人定至二十五日開東,灑雨下雨,測雨器水深九分。
朴周陽啓曰,明日常參·經筵,取稟。傳曰,停。
李裕承啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨朴容大,今日不爲仕進,卽爲牌招,何如?傳曰,允。
又啓曰,行右承旨尹泰經,時在京畿龍仁地,斯速乘馹上來事,下諭,何如?傳曰,許遞,前望單子入之,承旨前望單子入之,尹致聖落點。
李裕承啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴容大曰,只推。
朴周陽啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
朴周陽,以弘文館言啓曰,新除授副修撰金允植,卽爲牌招察任,何如?傳曰,允。
朴容大,以兵曹言啓曰,今此璿源殿御眞移奉時,各差備侍衛,依例磨鍊,而謹考謄錄,則戊辰·癸酉年御眞移奉時,排備苟艱,朱杖差備,四員式磨鍊,日傘差備及忠義衛擧行差備,以禁軍及忠贊衛代差,同爲擧行,五衛將,以分五衛將侍衛事,竝爲稟旨擧行矣,今亦依此擧行,何如?傳曰,允。
上在景福宮。停常參·經筵。
藥房提調金翊鎭,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,明日常參·經筵,取稟。傳曰,停。
又啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
洪遠植啓曰,右承旨尹致聖,時在京畿長湍地,斯速乘馹上來事,下諭,何如?傳曰,許遞,前望單子入之。
朴容大啓曰,注書一員出仕,則上假注書出去,卽堂后古規,而假注書沈相薰以下假注書,今日廳坐,不爲入來,揆以事體,萬萬未安。所當重勘,而本院請推之外,無他可施之罰,何以爲之?敢稟。傳曰,從重推考。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴容大曰,只推。
傳于朴容大曰,大臣·政府堂上引見,傳于朴容大曰,公事不審之中官金錫勳,從重推考。
傳于朴容大曰,左副承旨許遞,前望單子入之,承旨前望單子入之,沈相漢·趙定熙落點。
洪遠植,以吏曹言啓曰,來三月初三日行大報壇祭獻官,時原任大臣中,當爲塡差,而領中樞府事李裕元在外,領敦寧府事金炳學,藥院都提調,例不得塡差,行判中樞府事洪淳穆有身病,行判中樞府事姜㳣,行判中樞府事韓啓源,俱以在外,議政府領議政李最應,議政府右議政金炳國,俱有實故,無可差之員,何以爲之?敢稟。傳曰,資窮·宗親·儀賓中塡差。
又以吏曹言啓曰,今此大報壇祭祭官中大祝前副校理金喆熙,時無職名,令該曹口傳付軍職,何如?傳曰,允。
兵曹口傳政事,副司果金喆熙。
洪遠植,以戶曹言啓曰,各道年終錢穀御覽會計,每於翼年二月二十五日,啓請修正,自是定式,而咸鏡道北關六鎭等邑,程途絶遠,近因積雪,道路不通,文簿來勘,不得趁限之由,文移臣曹,御覽會計,待其會案齊到,修正以入之意,敢啓。傳曰,知道。
丁丑二月二十五日未時,上御萬慶殿,大臣·政府堂上引見入侍時,右副承旨朴容大,記事官李萬敎,事變假注書趙圭錫,記注官白時洽,別兼春秋李載完,領議政李最應,右議政金炳國,行戶曹判書閔致庠,行吏曹判書金輔鉉,行大護軍金翊鎭,禮曹判書趙基應,右參贊洪鍾雲,漢城判尹姜蘭馨,兵曹判書金炳始,知訓鍊院事趙寧夏,行大護軍徐承輔,知三軍府事金箕錫,同知三軍府事李鍾承,行護軍閔泳穆,同知三軍府事趙羲復,副校理李範九,以次進伏訖。上曰,史官分左右。仍命大臣進前。最應進前奏曰,春日不調,聖體若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,大妃殿氣候,何如?上曰,一樣矣。最應曰,中宮殿氣候,何如?上曰,安順矣。炳國曰,世子宮向日靡寧之候,近益平復乎?上曰,瘇處今已差復,而近以感祟爲苦,此必是日候不調之致也。炳國曰,日候今旣不調矣,不受外風,則尤當遄復矣。最應曰,愼勿觸冒外風,恐好矣。上曰,慮其觸冒,不使出外,每欲出去,是所悶然。最應曰,此是孩提時銳氣矣。上曰,今日之雨,如是注下,年事甚幸矣。最應曰,近亦稍旱矣,今此之雨,大有助於穡事,而先於牟麥,快有其效矣。炳國曰,近日之雨,非徒爲目下麥農而喜,自今貯水,然後可無來頭艱窘之慮矣。上曰,今春比昨春則雨事頻作,其可有點豐之望乎?最應曰,至今所望,年事豐登,而聖念如是懇惻,其可無天人相應之理乎?炳國曰,顧今民情,去益遑汲,而爲民聖念,若是憧憧,則其將雨暘以時,庶有豐穰之望,此豈非殿下所賜乎?民憂國計,從可紓矣,預以是伏祝矣。上曰,昨年旣是歉荒,今年則必於大登,然後可免遑汲之歎矣。上曰,次對爲之。最應曰,朝家救恤之政,何嘗有此疆彼界之別,而均是王土也,王民也,況京師根本之地,幾萬生靈之朝夕望哺者,專藉乎四方之輸挽,而顧今公私蓄積,到底匱罄,景色顑頷,迫在呼吸,而各邑防穀,愈往愈甚,屢度關飭,置之笆籬,只爲徼其惠而循其私,此是楚材之晉用耶。抑亦秦瘠之越視耶?都下如此,遠外可知,固已萬萬駭歎,而頃因華留所報,賑資貿租之自海營執留者,卽令出給之意,關飭道臣矣,卽見其報辭,則諸道之來,貿來輒施行,則不幾日無穀乃已云,且以不閱遑恤等語,張皇煩陳,尤涉乖當,然則其所謂大荒通財之訓,有無相資之義,其將自今日遂廢不講,立視而莫之救矣,雖以常理言之,海西年形,若至慘歉,無可懋遷之穀,則惟彼商賈之徒,奚爲而必於本道求之乎?由前由後,一直違拒,誠不覺慨然,而今乃以防穀一款,有若按例勘報者然,事未前有,大關後弊,黃海監司李根弼,施以譴罷之典。又聞湖西·關東,亦多閉藏,轉相繹騷,非但邑倅之慢不擧行也,先自道臣,而期欲禁遏,寧有如許事體乎?江原監司閔泳緯,忠淸監司趙秉式,竝施緘推之典,仍以此遍飭諸道,何如?上曰,朝令一出,則先自道臣,而惟事防塞者,果是承流之義乎?荒年米穀之轉移貿遷,自有莫嚴之典,而又況都下事勢,必待外道之輸挽,則雖無朝令,少康之省,道臣自當斟量,思所以捍衛根本之義,而命令屢下,一往越視,至有登諸公牒,而若將角勝者然,國綱事體,寧容若是?竝依所奏爲之。出擧條最應曰,向見北道都安撫使金有淵狀啓,則明川之在德,鏡城之魚游澗,溫·吾村·富寧之廢茂山,地僻鎭殘,皆不成樣,撤此分屬於造山·阿山·安原·黃拓坡等堡,以其廢鎭給代,量宜移劃,而溫之北兵營親騎衛久勤窠,廢茂山之南·北兵營承傳輪辟窠,吾村之北道初仕窠,竝爲移施他鎭,穩城之永達,近爲慶源·慶興砲軍久勤窠,以十二朔爲瓜限,迎送太頻,更以間年交遞,且茂山農事洞,合置把守將卒,自該府擇差入把,其給代,則以廢茂山鎭將料條士卒身布移劃,而廢茂山基址之峽路相距,爲九十里以內,驛中幾戶,移置劃給鎭屯田,俾補聊賴事,竝請令廟堂稟處矣,直北要害諸處,此焉而鎭,彼焉而堡,蓋有當初制置之深意而然矣,第其古今異宜,緊漫有別,則沿革更張,亦合時措之義,而奉使重臣,躬涉形便,道伯·梱帥,爛商心籌,況又承命啓聞,事體尤重,上項臚陳諸條,一一準施之意,分付銓曹及該道道臣南·北兵使處,至若會寧之古豐山,誠爲必守之關隘,增兵固壘之策,亦令道·帥臣裁量措劃事,一體關飭,何如?上曰,依爲之。出擧條最應曰,今番安撫使之特命差遣,亶出於詳詢疾苦,誕宣德音之盛擧,而王靈遠曁於陬澨,聖恩深浹於肌髓,仳離者聞風遠集,殿屎者式日蘇完,上自進獻公納之需,下至邑弊民瘼之事,無不矯革而整理之,以啓以奏,隨請輒施,別單諸條,亦當覆啓,將發關本道,而此實曠絶千古之惠,乃是北民再造之秋也,然而典守之道,懷保之方,專在乎營梱與邑倅矣。凡係使臣之所措處者,不論事之鉅細,萬一有奸僞滋冒以致違繣之端,則該守令直施竄配之典,道·帥臣亦施重勘之意,嚴飭行會,而將臣所奏,各揭于衙門壁上,使之常目恪遵之地,何如?上曰,今番安撫使之諸般措處,果爲北民回蘇之日,而營梱邑倅,若有一分違劃,特遣釐革之意,安在乎?依所奏各別關飭,使之永久遵守,別單,從速行會各衙揭付,亦依爲之。出擧條仍敎曰,邑倅之以文臣差出,亦依別單許施乎?最應曰,北關守令,姑無近瓜者,則亦何可作窠,而以文臣差送乎?待其報瓜,從當稟議措處矣。上曰,別單中請其文臣差送邑,是鍾城·鏡城等地矣。最應曰,果是此數三邑也。上曰,評事置之,則式年京試官,亦勿差送,以道內文臣·守令,兼行主試,爲可矣。最應曰,果如聖敎,而評事本冗官也,若以文臣·守令兼行,則自然革罷矣。上曰,文臣·守令,六月政差出,則監試時,似無不及之歎矣。最應曰,此一款,退而爛商,更當仰奏矣。上曰,別單中,雖以京試官依例下送爲言,而此則存事體而然矣。最應曰,此是別單中事體也。仍奏曰,莊陵禮堂奉審之積久停止,其在事體,極爲悚悶,而際玆民憂澒洞之時,有難重貽供億之弊,待明年擧行事,分付該曹,何如?上曰,依爲之。出擧條最應曰,卽見東萊府〈使〉洪祐昌報本府辭緣,則倭館守設門,雖已毁撤,海關及定界後立標處,不可無糾檢監官,而其所效勞,非比前日矣,守設兩門將,旣是報仕遷轉窠,則兩門革罷前,當次久勤二人外,未準朔四人,分番兩處,以爲次次限滿後遷轉,實合便宜,爲辭矣,守該兩門,雖曰革撤,海關與定界處將置監官之任,則其酬勞之方,直無異同,報仕遷轉之規,一依兩門將例,成節目施行事,分付,何如?上曰,依爲之。出擧條最應曰,在昔成周救荒之政,以先除盜賊,爲安民之要務矣,雖在常歲,詗戢之節,固不可弛縱,而近聞村警野竊,種種有驚駭聽聞者,聚黨糾徒,放火持械,有非探胠穿窬之可比,安用捕廳爲哉?又安用各鎭營爲哉?其所鋤治,宜亟宜嚴,以此另飭京外,俾各着力捕捉,免抵重勘事,分付,何如?上曰,戢盜之飭,匪今斯今矣,爲民除害,卽安民之策,而況今荒年,竊發劫掠之患,甚於前日者乎?別般嚴飭,期有實效,可也。出擧條仍敎曰,此時此患,不可不念,期於詗捕,甚好矣。最應曰,果然矣。仍奏曰,行大護軍鄭基會,工曹參判閔謙鎬,竝政府堂上差下,關東句管有闕之代,行大護軍趙龜夏差下,何如?上曰,依爲之。出榻敎仍敎曰,湖南·湖西尙有加結者云,果然否?最應曰,湖南則未能詳知,而湖西則曾有狀聞結斂者,尙未變通云矣。上曰,湖南加結,聞亦不罷云矣。炳國曰,湖西事則戶判似可詳知矣。上曰,湖西加結,果何以爲之者乎?致庠曰,湖西各邑所在還總,曾爲四十餘萬石,依例取耗十二萬兩,排用於京司磨勘及營門支放矣,還弊漸滋,盡爲虛留,無以取耗,故往在壬戌年間,盡蕩虛留之穀,只以實在穀總收合,則不過三萬石矣,以此分排於各邑,以爲立本,每年耗條,以本邑捧上,添補還摠,而四十萬石取耗條,無處充數,以每結六錢五分,收斂他條,合作十二萬兩,姑爲排用,待其本色耗添還條,滋至四十萬元總,然後更爲依前取耗,排結錢,則隨以革罷之意,成節目狀聞施行者,而臣之待罪本道時,三萬石添耗作還者,滋爲五萬石矣,民情則寧爲永徵排結,不願還穀之滋多,且其時計之,則可於十五年後,添耗之還,始充四萬石矣,還穀如是漸多,虛留之弊,必當如初,且雖依元總取耗,幾十年結斂者,難保其一朝革罷,則不如從民願,永爲結斂五萬石還耗,以詳定捧上,勿添元還,爲便好,故果以此報于政府,尙今施行,而民論,則以爲,還穀之不至滋多,反勝於幾錢結斂云矣。上曰,還穀之爲弊,誠甚大矣。致庠曰,蕩還以前,連山還總最多,盡是虛留,無以取耗,故他邑還割本作錢,連山未捧耗條,添爲本邑元總,竟至十五萬石,道內還弊,多有如此,故不得已蕩還矣。最應曰,蕩還排結,似是申檍道伯時事也。致庠曰,此是李秉文道伯時變通者,則似是甲子年,而卽申檍前等矣。上曰,結斂錢合爲幾許乎?致庠曰,湖西結總爲十二萬結,則每結六錢五分,合爲七萬餘兩矣。上曰,時在五萬石詳定捧耗者,何處用之乎?致庠曰,五萬石詳定耗,爲一萬五千兩矣。以此數除減於排結條,則可以五錢式結斂,而其時論議不一,排結錢則未能除減,耗條一萬五千兩,則每年上納于戶曹矣。上曰,自戶曹尙今捧上乎?致庠曰,然矣。上曰,李秉文前等,爲誰乎?致庠曰,兪章煥也。上曰,蕩還後結斂前耗條給代,何以爲之?致庠曰,苟且彌縫,無以充數,故竟有此結斂之擧矣。上曰,湖南加結,始於何時乎?基應曰,臣在完營時,果無結斂矣。上曰,禮判遞來後乎?基應曰,然矣。上曰,然則李鎬俊完伯時乎?致庠曰,似然矣。基應曰,然矣,而聞以支放條之不足,且除移轉之弊而爲之云矣。上曰,惟正之供,亦出於民,此是有國不可已之事,而至於加結則甚不美,如有變通之道,則此等名色,盡爲革罷爲好也。致庠曰,加結實是不得已之事,而以湖西言之,罷排結而添還穀,則民情反苦矣。上曰,吏胥輩之奸弄於還穀爲然,竝與軍田兩政,亦皆生弊,設始之初,何莫非良法美規,而歲年旣久,奸僞往往層出,其流也,果爲痼瘼,所以常切憤歎者矣。最應曰,欲祛此弊,則其本亶在於擇守令一款,而先自聖躬務祛阿私,一從公平,則此等弊瘼,自可寢息,而犯逋奸贓之徒,亦可以畏縮知戢矣。上曰,贓罪莫大於犯還,則不得不擇送守令,而近聞政府關飭,多有防塞,甚至於道伯·守令,一向防穀,不遵上令,法綱事體,寧容若是?言之及此,不覺寒心矣。最應曰,近日國綱觧弛,上令不行,飭而不飭,禁而不禁,非但防穀之爲然,且以禁釀一事言之,當初設禁,亶出於爲民裕穀之意,而近者閭巷酗悖之徒,街里泥醉之輩,在在相望,甚於前日,此無他,先自豪貴之家,弁髦朝令,偃然犯禁,以至於輿儓下屬,見而效之,爛熳沽醉,則法司下隷,只捉其殘戶小民,至於班戶卿宰之家,莫敢誰何,爲民設禁之本意,今反爲虐民之大政,思之及此,萬萬駭歎矣。上曰,近日所捉,只不過殘戶貧民矣,在昔英廟朝時,嚴禁酒政,至有米穀之大裕,而當其設禁也,分遣宣傳官,這這搜出,而先自彰義宮始,其時朝令之嚴,果若是矣,今雖不如先王盛時,豈可如是爛熳者,先由於卿宰而然乎?炳國曰,其時下敎果嚴截矣。最應曰,卿宰與班戶之設釀,非爲賣買也,欲其自飮,而下隷輩則見其上典之設釀,無難買賣,而禁隷不得入捉,街路酗醉之絡繹,實由於此矣。大抵爲國政柄,必先賞罰分明,然後可竚治效,而近者無勞而得賞,有罪而倖逭,此而不明,則將安用考課勤慢之爲,而上令其安得行乎?上曰,大臣所奏,甚爲切當,上下其當同心惕意也,仍命大臣就座。容大曰,諸宰奏事。致庠等曰,無所奏矣。容大曰,玉堂所懷奏之。範九曰,臣屢登賓筵,以聖學事,敢暴膚淺之見,未免陳腐之談,而區區愚衷,自效進退無已之誠矣,見今春晷舒長,政合講筵頻接之會也,且爲學之要,莫切於體驗,苟無體驗,雖日開延英之講,日誦孔·朱之書,只爲觀德之美而已,難見資益之效矣。伏願殿下,懋哉懋哉。上曰,所陳當留念矣。出擧條容大曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎載完曰,臣以本館事,有所仰達者矣,本館所奉列聖實錄,間三年曝曬,卽本館古規也,今年爲當次,而春節已屆,卽爲擇日擧行,何如?上曰,依爲之。出擧條載完曰,移御後本館所奉列聖實錄,謹當移奉于昌德宮本館矣,依例擇日擧行,何如?上曰,依爲之。出擧條載完曰,實錄擇日擧行事,旣承下敎矣,自移御後至移奉前,此闕本館,不可曠直,而曾有宗府正,承文判校輪回入直之例,今番亦依此爲之,何如?上曰,依爲之。出擧條上命史官就座,仍命大臣先退,又命退諸臣,以次退出。
上在景福宮。停常參·經筵。
自巳時至人定,灑雨下雨,測雨器水深四分。
朴容大,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨沈相漢,同副承旨朴周陽,今日不爲仕進,竝卽牌招,何如?傳曰,允。
又啓曰,右承旨趙定熙,時在京畿加平地,斯速乘馹上來事,下喩,何如?傳曰,允。
又啓曰,卽者文學李載元,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于朴容大曰,驪城府院君延諡日,遣承旨致祭。
朴容大啓曰,行大司憲申應朝,掌令姜鐸,持平金命基·吳宅禹在外,執義金興均,掌令任尙鎬牌不進,監察茶時之意,敢啓。傳曰,知道。
以大司諫趙命敎,司諫權鍾祿,獻納李鎬喆,執義金興均,掌令任尙鎬牌不進罷職傳旨,傳于朴容大曰,只推。
以同副承旨朴周陽牌不進罷職傳旨,傳于朴容大曰,只推。
朴容大啓曰,行都承旨尹秉鼎不爲仕進,行左承〈旨〉洪遠植式暇出去,右承旨趙定熙在外,右副承旨沈相漢承牌來詣朝房,有身病不得肅謝,同副承旨朴周陽牌不進,院中只有臣一人,伴直無人,行都承旨所當牌招,而拘於廳規,不得請牌,何以爲之?敢稟。傳曰,牌招。
傳于朴容大曰,右副承旨許遞,前望單子入之。
承旨前望單子入之,李承純落點。
傳于朴容大曰,臺諫竝許遞,前望單子入之。
臺諫前望單子入之,大司憲李秉文,大司諫李敦應,執義李在淳,司諫李晩瀅,獻納沈東獻,掌令姜·金壽仁,持平李泰容·朴魯參,正言白鳳三·尹定求落點。
傳于朴容大曰,前望遲滯之中官金錫勳推考。
吏曹直閣單金興均。
兵曹口傳政事,副司果單李鎬喆。
朴容大,以侍講院言啓曰,文學李載完,今以親病,陳疏徑出矣,上番闕直,事甚未安。輔德朴定陽,兼輔德李載兢,弼善閔種默,兼弼善趙龍鎬,兼文學金允植,竝卽牌招,推移入直,何如?傳曰,允。
又以春秋館言啓曰,兼春秋臣金羽均,以兵曹正郞,今日軍布捧上時,晝仕出去之意,敢啓。傳曰,知道。
又以吏曹言啓曰,贈諡純簡公閔致祿延諡,定行於今月三十日本第云矣,敢啓。傳曰,知道。
又以戶曹言啓曰,各司各種丙子元貢內,除當年用下餘數米五千五百六十四石四斗二升五合七夕,錢八百六十六兩二錢,分道磨鍊,別單子書入之意,敢啓。傳曰,知道。
又以司僕寺言啓曰,今此昌德宮還御時,各差備入把馬限二百匹,令兵曹知委畿內各驛,使之直爲入把,何如?傳曰,允。
文學李載完疏曰,臣於持被之中,卽接家信,則臣母素患痰眩之症,近因日候之不調,一倍添劇,委頓床玆,臣一聞此報,方寸煎灼,按住不得,玆敢忙陳短章,徑出禁扃。伏乞聖明,俯察鑑諒,亟遞臣職,仍治臣罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
朴周陽啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點,後日次待令。
又啓曰,大司憲李秉文,正言白鳳三,旣入闕中,不爲傳啓,直爲出去,事甚未安。推考,何如?傳曰,允。
以輔德朴定陽,兼輔德李載兢,弼善閔㮔默,兼弼善趙龍鎬,兼文學金允植牌不進罷職傳旨,傳于朴周陽曰,只推。
注書李萬敎病,代以姜友馨爲假注書。
朴周陽,以侍講院言啓曰,上番連日闕直,事甚未安。輔德朴定陽,兼輔德李載兢,弼善閔種默,兼弼善趙龍鎬,兼文學金允植,旣有只推之命,竝更牌招推移入直,何如?傳曰,允。
又以弘文館言啓曰,下番副修撰臣沈相學,以御營廳從事官,今日軍布上下時,晝仕出去之意,敢啓。傳曰,知道。
又以吏曹言啓曰,宗廟朔祭祭單子中,時無職名人,令該曹口傳付軍職,何如?傳曰,允。
兵曹口傳政事,護軍趙秉世。
李承純,以武一所試官意啓曰,今日平明開場,而擧子捧單數,自天字至日字半字,合爲四百六人矣,先自柳葉箭·片箭,同爲試取之意,敢啓。傳曰,知道。
又以武二所試官意啓曰,臣所今日平明開場,而擧子捧單數爻,自天字至洪字半字,合爲三百三十人矣,柳葉箭·片箭,同爲試取之意,敢啓。傳曰,知道。
又以武一所試官意啓曰,應射擧子四百六人內,柳葉箭·片箭入格一人矣,今已畢試,鐵箭·騎芻,無應射之人,故柳葉箭·片箭入格人,仍爲應講入格,而各技皆已試畢,今方修整榜目之意,敢啓。傳曰,知道。
又以武二所試官意啓曰,臣所今日柳葉箭·片箭應射擧子三百三十人內,柳葉箭·片箭兩技入格,合九人矣,柳葉箭·片箭,今已試畢,鐵箭·騎芻,鱗次試取之意,敢啓。傳曰,知道。
又以武二所試官意啓曰,臣所今日鐵箭·騎芻應射擧子,無一人應射者,仍爲應講試取之意,敢啓。傳曰,知道。
又以武二所試官意啓曰,臣所今日應講擧子九人內,入格九人矣,各技皆已畢試,今方修整榜目之意,敢啓。傳曰,知道。
李承純啓曰,試官之出榜詣闕,例也,而武一所監試官李晩瀅·朴魯參,謂有身病,自外徑歸,事甚未安。竝推考,何如?傳曰,允。
又啓曰,試官之出榜詣闕,例也,而武二所監試官李在淳·尹定求,謂有身病,自外徑歸,事甚未安。竝推考,何如?傳曰,允。
上在景福宮。停常參·經筵。
朴周陽啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨朴容大今日不爲仕進,卽爲牌招,何如?傳曰,允。
又啓曰,驪城府院君閔致祿延諡日,遣承旨致祭事,命下矣。何承旨進去乎?敢稟。傳曰,都承旨進去。
傳于朴周陽曰,前海伯處分,誠事體之不可已,而此時道臣之迎送,亦不可不念,前黃海監司李根弼譴罷,特爲分揀,以各別惕念之意,廟堂措辭分付。
傳于朴周陽曰,公事不審之中官金錫勳,令該府拿問處之。
朴周陽啓曰,行大司憲李秉文,執義李在淳,持平朴魯參牌不進,掌令姜·金壽仁,持平李泰容在外,監察茶時之意,敢啓。傳曰,知道。
以執義李在淳,持平朴魯參,司諫李晩瀅,獻納沈東獻,正言白鳳三·尹定求牌不進罷職傳旨,傳于朴周陽曰,只權。
以輔德朴定陽,兼輔德李載兢,弼善閔種默,兼弼善趙龍鎬,兼文學金允植牌不進罷職傳旨,傳于朴周陽曰,只推。
朴容大,以議政府言啓曰,會寧開市,今已畢完矣,令槐院撰出咨文,順付回撥,下送于彎府,傳給鳳城將處,以爲轉致北京之地,何如?傳曰,允。
朴容大以三軍府言啓曰,卽見咸鏡監司李會正,前南兵使申正熙狀啓,則枚擧利原縣監張啓煥牒呈,本縣有四處烽臺,四百名烽軍,實難塡充,誠爲大瘼,斗應峙,邑主峯兩烽,合設一臺於船盆後山道里適中處,則應燎無差,邑弊可蠲,而軍器之舊儲可用,瓦材之新建適足,旣不費力,且完報警,事係重大,不敢擅便,請令三軍府稟旨分付矣,烽臺之革兩設一,旣捷應燎,烽軍之減額去弊,且愜民情,則今此通變之請,有可見營邑之定算,依狀請施行事,分付,何如?傳曰,允。
朴周陽,以奎章閣言啓曰,今此還御時,觀文閣所奉御眞各殿宮冊寶,仍奉與移奉,何以爲之?敢稟。傳曰,御眞移御日,以副輦移奉,諸般擧行,置之,冊寶移奉之節,來旬前擇入。
又以奎章閣言啓曰,各殿宮冊寶移奉之節,來旬前擇入事,命下矣。令日官金東禧推擇,則來三月初九日巳時爲吉云,以此日時擧行之意,敢啓。傳曰,知道。
朴周陽,以侍講院言啓曰,上番連日闕直,事甚未安。輔德朴定陽,兼輔德李載兢,弼善閔種默,兼弼善趙龍鎬,兼文學金允植,旣有只推之命,竝更牌招,推移入直,何如?傳曰,允。
上在景福宮。停常參·經筵。
朴周陽,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
朴周陽啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以輔德朴定陽,兼輔德李載兢,弼善閔種默,兼弼善趙龍鎬,兼文學金允植牌不進罷職傳旨,傳于朴周陽曰,只推。
傳于洪遠植曰,都承旨·左承旨外,承旨竝許遞,前望單子入之。
承旨前望單子入之,尹致聖·兪晩源·尹成鎭·趙文夏落點。
洪遠植啓曰,新除授右承旨尹致聖,左副承旨尹成鎭,右副承旨兪晩源,同副承旨趙文夏,竝卽牌招,何如?傳曰,允。
又啓曰,行大司憲李秉文,執義李在淳,持平朴魯參牌不進,掌令姜·金壽仁,持平李容泰在外,監察茶時之意,敢啓。傳曰,知道。
以執義李在淳,持平朴魯參,司諫李晩瀅,獻納沈東獻,正言白鳳三·尹定求牌不進罷職傳旨,傳于洪遠植曰,只推。
傳于趙文夏曰,發遣吏郞,諸執事淸齋與否,摘奸以來。
尹致聖,以議政府言啓曰,開春以後,都下艱食之憂,日甚一日,且畿內諸處賑救之資,末由措辦,迭相告悶,故向已發關海西,就社倉穀折米二萬石,使之船運以來矣。待其到泊畿營,限五千石加劃,水原·廣州·江華,各五百石分劃以送,其餘一萬三千五百石,計減船價,竝屬惠廳,參酌排給於貢價上下,而諸處分劃之節,亦令該廳句檢擧行,嗣後立本條六萬,以本廳上納錢中,姑令除留該道形止,報府之意,一體分付,何如?傳曰,允。
尹致聖,以侍講院言啓曰,上番連日闕直,事甚未安。輔德朴定陽,兼輔德李載兢,弼善閔種默,兼弼善趙龍鎬,兼文學金允植,旣有只推之命,文學李載完,由限已過,竝更牌招,推移入直,何如?傳曰,允。
又以奉常寺提調意啓曰,祭享所用春等中脯三百六十三貼,今二月二十九日畢造,而所入牛隻爲三十六首矣,進上看品中脯二貼,依定式封進之意,敢啓。傳曰,知道。
又以兵曹言啓曰,在前還御昌德宮時,景福宮承和門內弓房,神武門局出身各七人式守直矣。今亦依此擧行,而永肅門,旣有局出身二十人守直,承和門入直,局別將率領,移直於永肅門,何如?傳曰,允。
上在景福宮。停常參·經筵。日記廳堂上金春熙。郞廳趙秉健金敬圭。
藥房提調金翊鎭,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
尹致成啓曰,明日常參·經筵,取稟。傳曰,停。
趙文夏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致聖啓曰,議政府郞廳來言,今日賓廳日次,而無急稟定事,不得來會云矣,敢啓。傳曰,知道。
又啓曰,左副承旨尹成鎭,右副承旨兪晩源,今日不爲仕進,竝卽牌招,何如?傳曰,允。
尹秉鼎啓曰,臣秉鼎今日驪城府院君閔致祿致祭進去,下直之意,敢啓。傳曰,知道。
傳于尹致聖曰,禮房承旨馳詣宗廟景慕宮,奉審摘奸,仍詣先蠶壇,奉審摘奸以來。
傳于趙文夏曰,呈告臺諫許遞,前望單子入之。
以輔德朴定陽,兼輔德李載兢,弼善閔種默,兼弼善趙龍鎬,文學李載完,兼文學金允植牌不進罷職傳旨,傳于尹致聖曰,只推。
傳于趙文夏曰,當該承旨推考。
以金錫勳囚單子,傳于趙文夏曰,飭已施矣,分揀放送。
以京畿監司李載元狀啓,薦新生蛤,日氣尙寒,姑未産出,限內不得封進,惶恐待罪事,傳于趙文夏曰,勿待罪事,回喩。
趙文夏啓曰,行大司憲李秉文,執義李在淳,持平朴魯參牌,掌令姜·金壽仁,持平李泰容在外,監察茶時之意,敢啓。傳曰,知道。
以執義李在淳,持平朴魯參,司諫李晩瀅,獻納沈東獻,正言白鳳三·尹定求牌不進罷職傳旨,傳于趙文夏曰,只推。
以左副承旨尹成鎭,右副承旨兪晩源牌不進羅職傳旨,傳于趙文夏曰,只推。
尹致聖,以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以戶曹言啓曰,本曹歲入田稅太中黃海道長山以北十一邑條,使各該京邸吏捧錢貿納事,曾有定式,而鳳山·黃州·長淵·豐川·殷栗·長連等邑乙亥條,尙今未收,連加嚴督,一向愆納,因此而太邊,尤爲窘乏,將至來朔祿太之闕頒,事體欠缺,臣實有責,誠不勝萬萬悚惶,而此軍之如是頑拒,極爲痛惡,紀綱所在,不可無嚴加懲勵,上項六邑京邸吏,移送秋曹,嚴刑定配,未捧條,別般措處,刻期準刷之意,敢啓。傳曰,知道。
趙文夏,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,謹依下敎,金虎門開門時,守門將一員定送,使之看檢之意,敢啓。傳曰,知道。
上在景福宮。停常參·經筵。
尹致聖啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
又啓曰,明日大報壇祭,齋戒相値,視事頉稟之意,敢啓。傳曰,知道。
尹成鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致聖啓曰,右副承旨兪晩源,今日不爲仕進,卽爲牌招,何如?傳曰,允。
備忘記,三陟營將柳曦東下直,長弓一張,長箭一部,片箭一部,筒兒一箇賜給。
傳于尹致聖曰,今初十日眞殿移奉後,當自內親行酌獻禮矣,該房知悉。
傳于尹致聖曰,今初八日,眞殿御眞權安時,移奉告由文,令內閣撰進,當日擧行,時·原任閣臣爲之。
傳于尹致聖曰,眞殿告由茶禮時,讀告文官,南寧尉爲之。
尹致聖啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于尹成鎭曰,只推。
傳于尹致聖曰,發遣吏郞,諸執事淸齋與否,摘奸以來。
尹致聖,以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,今月二十一日巳時,衣襨香燭祭品,奉詣吉日,同月二十二日辰時俱吉云。以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以吏曹言啓曰,今此元陵忌辰祭獻官,前承旨李裕承,時無職名,令該曹,口傳付軍職,何如?傳曰,允。
副修撰金允植疏曰,伏以臣從兄副應敎臣晩植,方帶春秋館編修官矣,臣之所兼記事之銜,其爲應避,典式攸在,玆敢短章陳籲。伏乞聖明,俯垂鑑諒,亟令選部,照例遞改,俾存公格,不勝幸甚。臣無任云云。省疏具悉。疏辭,下該曹稟處。
上在景福宮。停常參·經筵。
兪晩源啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
又啓曰,同副承旨趙文夏,今日不爲仕進,卽爲牌招,何如?傳曰,允。
傳于兪晩源曰,傳香承旨,馳詣大報壇,奉審摘奸以來。
傳于兪晩源曰,春序已窮,賑政將半,此正道臣·守宰之倍加勵精處也。未知諸道災民之情,今至何如,而果能免溝壑之顚連乎,亦能免道路之殭仆乎?饑餓之餘,力能及於耕作,而田野無荒廢之患乎?凶荒之時,每有輪行之沴氣,不饑者亦不病,能無此憂乎?目下民命攸係,卽麥農也,姑未知來頭之如何,而開春以後,日候調和,農家之占,能有大登之喜云乎?雖少康之年,窮春民情,不能無遑汲,而況今日乎?雖尋常之事,凡係民隱,不能不終始盡誠,而況賑救乎?道臣守宰之盡誠,予非不知,而予深居九重,每念民情之許多景狀,不覺中心煩鬱,又此重言復言而不止,廟堂須以此意,措辭更飭于設賑道·都,向後賑救之政,使之益加殫竭,惕念擧行。
傳于兪晩源曰,承旨竝許遞,前望單子入之。
承旨前望單子入之,閔謙鎬·任憲大·趙定熙·朴容大·朴周陽·李憲稙落點。
兪晩源啓曰,新除授行都承旨閔謙鎬,左承旨趙定熙,右承旨李憲稙,左副承旨朴容大,右副承旨朴周陽,同副承旨任憲大,竝卽牌招,何如?傳曰,允。
以司諫李晩瀅,獻納沈東獻,持平朴魯參牌不進罷職傳旨,傳于朴容大曰,只推。
兵曹口傳政事,副護軍單兪晩源。
兵曹口傳政事,副護軍單李裕承。
趙定熙,以議政〈府〉言啓曰,卽見京畿監司李載元狀啓,則聞慶居幼學金顯基納錢壹萬兩,願補賑需,其褒賞之典,請令廟堂,稟旨分付矣。捐出不些之財,有此願補之擧,誠意所在,極爲嘉尙。令該曹,六品職加設單付,以示朝家激勸之政,何如?傳曰,允。
李憲稙,以戶曹言啓曰,本曹正郞徐雲輔,見又箇滯矣。闕役未了,曹務尤殷,奔走職事,難付生手,今姑更爲仍任,何如?傳曰,允。
朴周陽,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
工曹參判閔謙鎬疏曰,伏以臣,命畸而險,罪積于躬,至頑胡不自勦?酷罰先及所生,何怙何恃?終天之慟靡逮,旣禫旣吉,三霜之制莫越,巾裳雖同恒人,木石無由復起,不圖記簪之聖恩,連加於不呼門之餘,未數月而除旨聯翩,臣誠感激飮泣,益不禁不洎之慟。噫,人家喪禍,或有荐疊,豈有若臣家之慘毒者乎?遠而無稽於史乘,近而未聞於閭巷,獨於臣身,遭此罔極,蒼黃震剝,行路猶涕,臣之冥然苟活,吁亦頑且忍矣。今雖劫灰已宿,猶是祥琴不成,讀至蓼莪,而慟纏銜恤,覽彼棣華,而冤結終鮮,仰穹俯壤,此何人斯?吉月而朝,聖人行之,一節而走,臣分然矣。且臣逖違天陛,已多年所,犬馬之戀,駕屨豈竢?第臣爲情,念昔增悲,鶴髮在堂,而每出則必告,雁行競爽,而遇榮則相慶,今焉已矣,何以生爲?臣本履屐之無當,偏蒙帲幪之曲庇,欲效涓埃報上,維有夷險向前。矧我殿下,於臣父母耳,自今移孝之誠,實倍親在之日,而將肅則如彼遡風之僾,擬進則亦若鐵關之限,用敢抆血陳籲,仰瀆崇聽。伏乞聖慈,矜臣哀臣,竝收見縻之諸爵,仍投宜分之散地,俾得畢命於楸壠,亦以伸情於風樹,非第上天曲遂之恩,亦臣不報之報,是不勝大願至祝。臣無任掩抑懇號之至云云。答曰,省疏具悉。卿其勿辭行公。
上在景福宮。停常參·經筵。
朴容大啓曰,明日再明日元陵忌辰祭齋戒正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告〈人〉員,竝卽牌招,何如?傳曰,允。
又啓曰,右副承旨朴周陽,今日不爲仕進,卽爲牌招,何如?傳曰,允。
又啓曰,卽者副護軍李敦禹,因縣道封章,而軍銜陳疏,旣有禁令,不書尊號,大違典式,亦無皮封,所當還下送,而係是言事,雖不得不捧入,事體所在,誠極稽忽。所當重勘,而本院請推之外,無他可施之罰,何以爲之?敢稟。傳曰,遐鄕之人,昧例而然,特爲安徐。
傳于趙定熙曰,同副承旨許遞,前望單子入之。
承旨前望單子入之,金永穆落點。
傳于趙定熙曰,吏曹參判有闕之代,前望單子入之。
吏曹參判前望單子入之,李承五落點。
傳于朴容大曰,再明日三日製邇方外爲之,試紙用大好紙,勤政殿命官爲之。
傳于趙定熙曰,有實病摠管許遞,前望單子入之。
摠管前望單子入之,都摠管金翊鎭,副摠管成彝鎬落點。
傳于朴容大曰,啓字誤踏之中官金錫勳,從重推考。
朴容大啓曰,假注書沈相薰,有身病,勢難察任,今姑改差,何如?傳曰,允。
沈相薰改差代,金裕成爲假注書。
朴容大啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴容大曰,只推。
以右副承旨朴周陽牌不進罷職傳旨,傳于朴容大曰,只推。
趙定熙,以議政府言啓曰,卽見仁川防禦使李南輯狀啓,則德積鎭漂到彼人三名,該僉使與京譯官,詳細問情,則乃是大淸國登州府文東縣人之遭風漂到者,而願從旱路還歸,治送之節,請令廟堂稟旨分付。彼人姑爲移接於該鎭公廨,而其屍身之已埋者,與船隻什物,彼言以七月內,持公文載去云矣。漂盪危濤,渰沒多命遠地人,事極爲慘惻,而餘存三名之由陸願歸,其情固然,使之從旱路發送,旣是外地之人,則不必別定咨官,依已例,令沿路譯學官及差員,次次替傳,而留住間,救療饋給之節,與所騎刷馬,竝令各該道照例擧行,其屍身與船隻什物,另飭該鎭,着實守護,緣由咨文,令槐院撰出,以爲順付入送之地,何如?傳曰,允。
朴容大,以成均館同知成均館事大司成意啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
又以刑曹言啓曰,戶曹啓辭內,本曹歲入田稅太中,黃海道長山以北十一邑條,使各該京邸吏,捧錢貿納事,曾有定式,而鳳山·黃州·長淵·豐川·殷栗·長連等邑,乙亥條尙今未收,連加嚴督,一向愆納,因此而太邊,尤爲窘乏,將至來朔祿太之闕頒,事體欠缺,臣實有責,誠不勝萬萬悚惶,而此輩之如是頑拒,極爲痛惡,紀綱所在,不可無嚴加懲勵。上項六邑京邸吏,移送秋曹,嚴刑定配,未捧條,別般措處,刻期準刷之意,敢啓。傳曰,知道事,命下矣。謹依批旨,鳳山京邸吏韓錫老,江原道金城縣黃州邸吏韓允基,忠淸道德山郡殷栗邸吏太重曄,江原道高城郡竝定配所,而連値齋日,待用杖,各嚴刑發配,長淵邸吏太禎曄,豐川邸吏田元植,長連邸吏洪景振,俱在該邑,發關該道,使之罔夜捉上,待押來擧行之意,敢啓。傳曰,知道。
吏曹啓目粘連,觀此弘文館副修撰金允植上疏,則以爲,臣從兄副應敎臣晩植,方帶春秋館編修官矣,臣所兼記事之銜,其爲應避。伏乞聖明,亟令選部,照例遞改亦爲白有臥乎所,相避之法,在下當遞,副修撰金允植,所帶春秋館記事官之任,今姑減下,何如?判付啓,依允。
吏曹參判李淳翼疏曰,伏以臣於銓綜典領之地,才不逮而力難任,較挈乎人職界分,曷嘗有一毫枋樣哉?陳章丐免,未蒙兪音,怵迫居先,冒沒出膺,間因承乏,越庖人之俎,代大匠之斲,瘢疣畢露,姍訾宜至,臣亦粗知廉防,宜卽叩辭退,而瀆撓是懼,淟涊蹲據,居然劣有時日矣,虛縻之悚,求解之念,豈或晷刻暫弛于中也?臣稟質脆薄,自來善病,近因寒暄不適,重嬰吹霎,痰癖橫亘,而匕筯減損,神精暈眩,而床笫委頓,以此見狀,萬無時日間彈束之望。選部非養病之坊,重任有瘝曠之譏,左右揣量,冞增惶阨,敢將疾痛之呼,仰暴仁覆之下。伏乞聖慈,特垂矜諒,亟遞臣天官佐貳之銜,以幸公私焉。臣無任云云。答曰,省疏具悉。所請依施。
上在景福宮。停常參·經筵。
自開東至巳時,灑雨下雨,測雨器,水深五分。
朴周陽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙定熙啓曰,右承旨李憲稙,今日不爲仕進,卽爲牌招,何如?傳曰,允。
傳于金永穆曰,政官牌招開政。
傳于金永穆曰,呈告判義禁·知春秋·在外敦寧都正·同義禁許遞,今日政差出。
傳于金永穆曰,今初七日,毓祥宮·延祐宮當展拜矣,該房知悉。出還宮門路,神武門·秋成門爲之。
傳于金永穆曰,移御時分司,竝單付以入。
傳于金永穆曰,移御時分宣傳官,單付以入。
傳于金永穆曰,賓客有闕之代,前望單子入之。
賓客前望單子入之,右賓客李㘾落點。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。答曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于金永穆曰,只推。
以右承旨李憲稙牌不進罷職傳旨,傳于金永穆曰,只推。
朴周陽,以都摠府言啓曰,今此還御敎是時,寶劍·侍衛·陪衛當爲備員,而都摠管金翊鎭內局進,副摠管曺錫輿有實故,成彝鎬有實病,無以備員,令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管南廷順,副摠管洪兢周·趙秉世落點。
以慶尙監司朴齊寅狀啓,熊川縣人命渰死事,傳于金永穆曰,人命渰死,若是夥多,聞甚驚慘。元恤典外,別加顧助,生前身還布,竝蕩減事,廟堂措辭分付。
傳于金永穆曰,公事不審之中官羅世煥推考。
金永穆啓曰,行吏曹判書金輔鉉,參判李承五,參議洪淳學牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體待明朝牌招。
金永穆,以武衛所言啓曰,今三月初八日初九日,昌德宮還御放砲時,監放將官·將校及別破陣·大砲手等姓名,器械數爻,竝別單書入之意,敢啓。傳曰,知道。
又以禮曹言啓曰,卽接永禧殿官員所報,則明日三日製試取時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日三日製試取時,本宮官員,俱爲觀光云矣。依定式,假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以奎章閣言啓曰,原任直閣李世用,喪卒哭日,依定式,遣檢書官,勸肉以來之意,敢啓。傳曰,知道。
又以承文院言啓曰,卽見二道咨文出來者,則一是上年秋季統巡會哨緣由具奏,奉旨知照事,都京禮部咨也,一是沙河子地方,嚴立禁令,如有彼此民人潜越之弊,隨卽査明辦理事,盛京禮部咨也。以承領之意,各撰回咨付撥,下送灣府,傳給鳳城,轉致盛京·北京之地,何如?傳曰,允。
朴周陽,以兵曹言啓曰,今三月初七日,大駕詣毓祥宮·延祐宮·宣禧宮展拜時,出還宮門路,神武門·秋成門爲之事,命下矣。都統使,率本所旗鼓前排,訓局步軍一哨,札駐於景福宮城西北隅,訓鍊大將,率該營旗鼓前排,步軍一哨札駐於毓祥宮西挾路,步軍一哨,除出,將官率領,毓祥宮大門及墻外排立,環衛作門,何如?傳曰,允。西挾路結陣,禁將爲之。
又以兵曹言啓曰,宣傳官李熙正,除授在外,過限未肅拜,柳箕東,內禁衛將朴長夏,五衛將白命圭·尹弘源,曹司五衛將朴齊鴻,文臣兼宣傳官金興均,俱以病難供職,呈狀乞遞,守門將柳旭·李容郁,過限未入仕,竝改差,何如?傳曰,允。
副護軍李敦禹疏曰,伏以臣,以嶺外疎逖之踪,遇兩朝曠達之恩,歷敭華顯,濫躋緋玉,臣自玆以來,身非己有,動息靡安,惟懷塵刹之報,少酬生成之恩,而顧其身微跡疏,陳力無路,則惟有進言一事,庶可以少伸負山塡海之微誠,而人歸犯分之誚,事涉出位之嫌,每心疑而口囁嚅,頭欲進而踵已旋矣。臣屛伏田野,伏見邇來所下次第綸音,悶年形之失稔,憂生民之捐瘠,十行恩綍,炳朗閭里,有以見殿下遇災警懼,反躬修省之至意,足以上格天心,下警群僚,爲轉災爲祥,祈天永命之本矣。幸玆新蓂改紀,寶籙靈長,大王大妃殿下聖壽,今躋七旬,大妃殿下聖壽,今躋望五,重休疊慶,賀儀纔成,臣心切鰲忭之誠,而跡阻虎拜之班,瞻望雲天,俯愧微忱,繼伏聞凡中外大小臣僚,莫不奔走率職,迭次陳章,以對揚顯休之命。臣雖至愚極陋,名列侍從,亦嘗世受國恩,與天無極,若徒懷嚴畏,不盡愚衷,則不但負殿下也,亦所以負臣罪也,玆敢瀝血爲章,徑投懸道。顧今臣年踰七十,死亡無日,眞古人所謂願乞一言而死者也。伏願聖明,少垂澄省焉。臣聞朱夫子之告宋孝宗曰,人君遇災修省之道,其要,在體天道·順天心·畏天命三事而已。臣本迂儒,不曉經世之務,弭災之方,但聖賢之言,具載方冊,少嘗披讀而心識之矣,至于今日,益知朱子此言,爲今日大本,不揆僭妄,謹就其中,以體天也順天也畏天也,分而爲三綱,每綱之下,又以當今之畏大而急者,釐而爲九目,曰立志也居敬也納諫也,體天之事也,曰愛民也崇儉也恢公也,順天之事也,曰立綱也斥邪也興學也,畏天之事也。蓋綱者體也,出治之本也,目者用也,制治之具也,三綱擧則九目無不張矣。臣請先言一綱。何謂一綱?曰體天。夫天者,道而已,體之者,履之也,謂之體天者,以人君,而履天之事而言也。然則天之事維何?覆萬物·亘古今而不已者,天之健也,無息而久徵悠遠者天之誠也。惟人之生得是理而具於心,體與之同其大,用與之同其運。故易曰,天行健,君子以,自强不息,又曰,君子終日乾乾夕惕若,厲无咎,狃於故常,而乾惕之工,少有間斷,拘於物累,而運用之際,欿然而小,則與天地不相似矣。然則其所謂自强不息,與終日乾乾者,君子之進德修業是也。德以修於身,而爲天德,業以施諸政,而合天道,則是所謂體天也。矧乎人至御區宇之大,而統萬機之繁,一念之差而萬事失其緖,一政之失而兆民受其害,其所以夙夜祗懼,嚴恭寅畏者,豈容一息之暫弛哉?是以古者聖王之有天下也,必先致謹於此書,贊湯之德曰,昧爽丕顯,贊文王之德曰,自朝至于日中昃不遑暇息,詩曰,維天之命,於穆不已,於乎不顯,文王之德之純,此湯與文王體天之工也。今殿下,有湯·文之姿,居湯·文之位,行湯·文之政,而獨體天之工,未及湯·文,則豈不深有歉於湯·文也哉?然則所謂體天也,又豈以言語取辦,一朝駕馭拘束而得哉?其所以爲道,則亦由窮聖德而進。殿下誠能日開經筵,討論典訓,以尋究義理之實,反而淸燕,致戒懼存養之工,終始惟一,日新又新,則大本立而達道行,可以致中和而達天德矣。殿下體天之功,於是乎比隆於湯·文,而區區災異,有不足憂矣,豈不休哉?雖然,苟不有立志之工,則亦無以窮此學而體天道矣。臣謂體天之工,其目有三,其一曰立志。夫志者,心之所之而氣之帥也,有其志而後,能成其學,故論語,必以立志爲先,孔子曰,吾十有五而志于學,程子曰,言學,便以道爲志,言人,便以聖爲志,此君子立志之準的也。夫道也者,事物當然之則,而聖人能盡其道而造其極。惟人之生,同稟是理,初無聖凡之別,而但拘於氣質之便,恬於故常之習,有自畫而不欲進者,有自棄而不肯爲者,欿然自小而終無以達於遠大矣。矧乎人主,以帝王之尊,居崇高之位,號令由己,則有獨斷之思,至治難成,則有架牽之心,自足吾治,則不肯留意於向學,眩於機務,則不欲尋究乎義理,此後世中主之所不免也。顔子曰,舜何人也,予何人也?有爲者亦若是,濂溪周子曰,志伊尹之所志,學顔子之所學,過則聖,及則賢,苟能激厲奮發,必以堯·舜爲志,而勉思企及,孳孳不已,則是亦堯·舜而已矣。雖然堯·舜之所以爲堯·舜,亦有道焉。其欽明濬哲之德,精一執中之學,好問察邇之智,明物察倫之行,與夫任官齊政,好生欽恤之道,見於經傳者,皆可以爲天下萬世法程,不患人君行無所稽,惟患人君之無其志矣。苟志之先立,勉思幾及,持之以悠久,行之以篤厚,則始雖辛苦不快,勤勞難成,而志與年進,業與歲成,自不覺其優入於三聖之域矣,將見災氣日消,邪氣日祛,景星慶雲之謠,薰風阜財之歌,次第迭奏於殿下之庭矣。豈不休哉?孟子曰,我非堯·舜之道,不敢以陳於王前,敢述斯義以陳之。伏願深留聖意焉。雖然苟無居敬之工,亦無以立此志而窮此學矣。故臣以居敬,爲立志之次目,其二曰居敬。夫敬者,一心之主宰而萬事之綱領也。人心無定,出入無定,越把捉·越不定,苟無術以制之,則靜而昏昧雜擾,體不能立矣,動而奔騰放逸,用不能行矣,其不淵淪而焦火也者無幾矣。矧乎人主,無嚴師之臨,居易肆之地,內有便嬖巧令之姦,外有聲色玩好之寇,交投互攻,更侵迭鑽,其所以維持防範之道,百陪艱難於閒居匹處之士矣。是以古昔聖神,發端啓鍵,必先致勤於此,丹書之敬勝,帝典之欽明,成湯之栗栗危懼,文王之小心翼翼,皆是也。後聖繼作,其說寖明,見於詩·書·語·孟之旨,濂·洛·關·鍵之訣者,無非所以操存涵養,範防提警,以求夫不失其本心,而其所以爲道則不越乎敬之一字而已。若其功用之方,則程子之整齊嚴肅主一無適,謝氏之常惺惺,尹氏之其心收斂不容一物,或從容貌上說,或從心法上語,動靜俱擧,內外咸備。朱子旣已載之大學或問中,又着爲齋箴,以示其用力之時分地頭,不睹不聞之前,而所以戒懼者,愈嚴愈肅,幽獨得肆之地,而所以省察者,愈精愈密,方其精也,思慮未萌,而知覺不昧,及其動也,事物旣接,而品節不差,此聖人所以立大本·行達道,而孔子所謂,修己以安百姓,篤恭而天下平者也。聖人之能事,於是乎畢矣。雖然持敬之法,亦有其道,拘束則難久,徐緩則易懈,耽靜則近於禪家之空寂矣,計功則涉於宋人之助長矣。惟用功於非着意·非不着意之間,莊整齊肅,而勿過於矜持,優游涵泳,而無墜於怠廢,動靜交養,則無近禪之患矣,有事勿正,則無助長之害矣。如是平平做去,不懈不止,則自然積久功至,居安資深,政令之所及,治化之所被,擧皆聲應氣感,鼓舞歡樂而不自知,此乃中和位育之極功,體信達順之成效,以此事天饗帝,將見甘露醴泉,天降地出,此在聖明一轉移之間。惟願澄省而留意焉。雖然苟無納諫之德,亦無以居是敬而進於德矣,臣以納諫,爲居敬之次目,其三曰納諫。夫諫者,所以攻己闕而來嘉言者也。書贊舜之德曰,舍己從人,贊湯之德曰,從諫不咈,夫以唐·虞三代之聖,何待乎人,而以此爲君德之首者,何哉?蓋人君,以一身之渺,摠萬機之繁,居九重之邃,應四海之廣,耳目有未逮,思慮有未周,不有忠言讜論,隨事獻替,則又何以審幾微·燭幽隱,而處之皆得其當乎?是以古之聖王之治天下也,置敢諫之鼓,植告善之旌,設戒懼之鞀,立司過之士,孜孜訪納,惟善是求,而惟恐一失之不盡其情,一事之不得其宜。是故雖身居九重之中,而四海之治亂,生民之休戚,無不瞭然於心目之間,坐致熙皞郅隆之治矣。降而後世,則人君,徒以一己之私,爲好惡,一言之不合於心,則加之以雷霆之威,壓之以萬勻之重,人孰肯冒死生·觸斧鉞,以自取其湛滅哉?於是乎阿諛順志之徒起,希世取寵之類進,隨其喜怒而爲俯仰,循其向背而爲指使,聰明壅閉,直言不聞,上下相循,國隨而危,可不懼哉?伊尹之告太甲曰,有言逆于汝心,必求諸道,有言遜于汝心,必求諸非道。夫諛辭佞言,雖若遜志,而必害於君,忠言讜論,雖若逆耳,而實利於國,試以歷代治亂觀之,從諫而亂者無之,拒諫而治者未之有焉。是以諸葛武侯,勅群下曰,諸有忠慮於國者,但勤攻吾闕,唐裴度均爲執政,賞官之言己過者,故相臣盧守愼,謝諫臣金誠一斥其受賂於上前,不但人君之聽諫爲然,君臣相與,亦胥加箴誨,指陳無隱,蓋思補衮闕,所宜先自樂聞己過,未可以忌諱爲事也。世之庸君暗主,苟循乎情慾而樂於安逸,自蔽其聰明,而厭聞四方之有可虞,自諱其過失,而惡聽直言之爲逆耳,爲其臣者,又逢迎而欺蔽之,使堂下遠於千里,九重深於蓬弱,馴致禍亂而不悟,誠可悲矣。伏願殿下,先自聖躬,下至執政,皆許諫官直諫,毋徒面從而無其實,不憚相嫌而攻其失,則朝廷之上,眞見都兪吁咈之盛,邦域之內,無隱不達,陰陽和·風雨時,國家萬億年無疆之休,亶在是矣。書曰,惟木從繩則正,后從諫則聖,易曰,唯聖人,能通天下之志,伏願深留聖意焉。臣請繼言第二綱。何謂二綱?曰順天。夫順者從也,從其性之自然之謂順。易曰,大哉乾元,萬物資始,至哉坤元,萬物資生,又曰,天地之大德曰生。夫天地,以生物爲心,惟人之生,得其生物之心,以爲心,故人皆有惻隱之心,是乃仁之端,人君推此心,施之于政,使四海之內,含生之類,咸被其澤,是之謂順天。天者,理之原而感應之妙,捷於影饗,人主誠能懋敬厥德,克施仁政,以順天地生物之心,則心和氣和,而天地之和應,陰陽調而風雨時,諸福之物,可致之祥,莫不畢至,而王道終矣。若有一毫不順乎天,則天必厭德而咎災輒應。此理昭然,往蹟可徵,此從古帝王,所以對越上帝,兢業祗栗,不敢頃刻違乎天者也。是以人情,莫不欲壽,三王生之而不傷,人情莫不欲富,三王厚之而不困,人情莫不欲安,三王扶之而不危,人情莫不欲逸,三王節之而不盡,此皆無非順天行仁之政也。三代以下,惟漢之文帝,唐之仁宗,能行此道,見時物之敷榮,而賑窮悴之民,感玆女之上書,而除肉刑之慘,尤大辟之疑,而活數千之命,忍一夕之飢,而止無窮之役,是時星文屢變,日月荐蝕,而能轉災爲祥,俱享太平。成湯遇七年之旱,有六事之責,以湯之盛德,焉有此六者?而聖人心存誠敬,盡心事天,惟有六事,有所不慊於心,故歷言以自省,終致千里之雨。伏願聖明,體聖王順天之心,一言一動,惟帝之從,一號一令,惟天之順,則將見天心底豫,和氣自至,災咎日祛,休祥日際,宗社生靈萬世之福,實自今日始矣。豈不休哉?伏願深留聖意焉。臣謂順天之道,其目有三,其一曰恤民。夫民,邦之本也,故書曰,民惟邦本,本固邦寧。苟民心之不能固結於上,則雖無目下金革之事,邦之不寧,可知矣。君之與民,貴賤雖殊,同稟天地之氣,渾爲一體之身,天之所以立君長而使之牧民者,欲以統御萬民,愛恤而拊摩之,俾各得以遂其生也。故詩曰,樂只君子,民之父母。夫父母愛子之心,何所不至?如遇疾病飢寒,則哀傷惻怛,不啻在己,藥物以療救之,衣食以飼哺之,此三代聖王之所以知同胞之理,推子惠之恩,以天下爲一家,中國爲一人,匹夫匹婦,擧在吾惻怛拊摩之中者也。我聖朝,以仁厚立國,斂民之道,本自輕約,加以列聖朝憂勤惕厲,惟在懷保小民,而奈之何,國綱漸以解弛,守令橫恣,朝廷不問,胥吏侵刻,守令不問,隱疾在民,百道蝟集,而皆非國制之所使然也,賦斂,止於正結,則桁楊之苦,不至於推髓也,糶糴,止於國總,則剝割之冤,不至於隣族也,丁役止於元額,則搜刮之酷,不至於黃白也,科率,不得擅便,則名色之巧取,不甚煩也,經法,不敢輕改,則郡縣之濫徵,不相懸也。何乃祖宗之爲經制,而委之奸猾之破敗,朝家之所愍恤,而任作貪殘之土芥,利歸於下,而怨歸於上,至於今南土飢荒,振古所無,民無生意。殿下捐內帑之錢,緩歲入之貢,以爲存恤之道,恩至渥矣,意至厚矣。然侵欺滲漏之弊,未保其必無,而目前徵督之煩,未見其優假,流散之民,遍於道路,歸於溝壑者,踵相接矣,此皆邦本之所以日斷也。其間豈無良守令,心知其可憂,而旣無以更張,且無以勸懲,亦歸於漫漶而後已。臣未知國家,將何所奠安也。且以臣所居安東,卽嶺之巨鎭也。興替之間,有關國家,而一結七兩之稅,歲增而至十四五兩,一夫二兩之布,年騰而至五六兩,臣竊悶之。孟子曰,詩云不愆不忘,率由舊章,遵先王之法而過者未之有也。凡若此者,豈我列聖朝懷保小民,奠安邦本之至意也哉。今日捄弊之要,莫先於修明祖宗之遺法,使其賦斂,則止於正結,而禁京司科外之侵,布政則止於元數,而禁京衙情費之徵,科率不得擅變,經法不得輕改,則其他不正無名之百道毛起者,有不待逐件照檢,隨事矯革,而自歸寢息矣。豈不休哉?先聖論愛民,以節用爲本,然則欲恤民,必節用,故臣以節用,爲恤民之本,而欲節用,必先崇儉,故以崇儉,爲恤民之次目,其二曰崇儉。臣聞伊尹之告太甲曰,愼乃儉德,惟懷永圖。夫儉德之爲祈永之本者,何哉,夫帝王,居崇高之位,饗四海之奉,耳目之所到,志欲之所及,侈心易生,而制節爲難,苟不躬先節儉,而恣其心欲,則志欲蕩肆,身有戕生伐性之斧,財用耗竭,民受掊克侵虐之患矣。是以古之聖神,深知此理,莫不以節約儉損,爲治國安民之策。蓋人君,能淸心寡欲,儉約節用,則嗜慾漸薄,而心慮自淨,內有淸和之樂,外無戕害之侵,而可以滋養德性,充養身心,自然元氣充潤,澤及生民,此福祿之源,而壽命之符也。是以周公之告成王,以奢儉延促之說,眷眷於一部無逸篇,誠萬世人主之龜鑑也。降而後世則不然,人主深居九重之中,享有千乘之樂,不知生民之困悴,肆志侈欲,無所底極,於是乎戕生伐性之利斧,蠱心喪志之毒藥,左右交攻,後先迭注,亂政敗度,卒底危亡,可不懼哉?況財者,有限之物也,節之則裕,不節則竭,物理然也。故先王,裁之以九式,節之以八法,總之以歲,終之以會,無或少侈者,不但所以養成恭儉之德也,亦所以示民有章,無或相僭也。近來京鄕之間,奢侈成風,居處飮食,貴賤無別,服用器玩,上下無章,重以西洋物産,靡曼國中,一袍之直,多至百金,一宴之需,動費萬錢,高髻廣袖,觀效捷響,珠履瑁簪,姱耀成風,至於鄕曲愚民,其弊尤甚,其勢不可不一番痛革而後已。古人曰,奢侈之害,甚於天災。伏願聖明,於此時,躬先節儉,以爲一國先,凡係異國物産,嚴禁上下服用,一變風習,回淳反樸,則天心悅豫,休祥自至,邦本永固,國運靈長矣。伏願深留聖意焉。雖然崇儉之要,又在於恢公,故臣以恢公,爲崇儉之次目,其三曰恢公。臣聞禮曰,天無私覆,地無私載,聖人無私愛。夫人主,處大位而御民物,凡寰宇之內,皆吾度內也,初無彼此遠近,限隔區分,故曰天下爲一家,中國爲一人,言遠邇殊勢,而誠意交注,形骸雖間,而血脈貫通也。是乃仁之所以涵育渾全,而惟公可以體之,故朱夫子之告宋孝宗曰,私之得名,據己分之所獨有,而不通乎其外之稱也。自匹夫而言,則以一家爲私,自鄕人而言,則以一鄕爲私,自諸侯而言,則以一國爲私,至於天子,則際天之所覆,極地之所載,莫非己分之所有,而無外之不通矣,乃不能充其大,而自爲割裂而狹小之,豈非可惜也哉?是其恢張君德之意,可謂切矣。今殿下所覆,雖未遍於天下,而自海以東,可謂際天地之所覆載,而無外之不通矣,所宜充其大,而不宜狹小之,以全天之所與我者也。顧今日環東土數千里之地,不問遠邇貴賤之殊,夫孰非我殿下之所當一視也哉?然則器有大小,材有長短,則用人,不可不公也,功有上下,罪有輕重,則刑賞,不可不公也,勞筋苦骨,惟力是食,則賦斂之不可不公也,一生精硏,以應上求,則選擧之不可不公也。臣伏願聖明,奉順天心,恢張公道,使周遍涵育之仁,有以底於天下一家·中國一人之盛,能無外之不通,而充其全付之大,則誠一國臣民之福也。且夫爵祿者,天之公器也。天不能諄諄然命人,畀王者而授之人,故爵曰天爵,祿曰天祿,尤不可以不公也。是以古昔聖王之立政也,必先致勤於此,如成湯之立賢無方,武王之不泄邇·不忘遠,皆是也。後世則不然,用舍之際,徇於偏係之私,去取之間,失其公正之道,以新舊爲親疎,以遠邇爲忘泄,或以私恩而害公議,或以小惠而忘大德,於是乎不肖者進,而賢者自退,躁競者起,而恬靜者乃舍,國隨以危矣,可不懼哉?朱子曰,人君只要辦一片心·一隻眼,心公則能進退賢不肖,眼公則能識得賢不肖,公與明,卽用人之三字符也。伏願深留聖意焉。臣請繼言三綱。何謂三綱?曰畏天,畏者,悚然警懼之義。蓋莫嚴者天也,福善禍淫者,天之道也,栽培傾覆者,天之理也。故孔子三畏,畏天居首,孟子曰,畏天者,保其國,蓋其聰明,自我明,威自民,風雨霜露,以爲敎,寒暑災祥,以爲警,至仁者天,而莫畏者亦天也。是以古者聖神之有天下也,莫不致敬於此,如堯之欽昊,舜之勅天,成湯之奉莫天命,文王之昭事上帝,無非所以畏天也。安不忘危,治不忘亂,行一事,常若臨之在上,發一令,常思赫然臨下,兢兢業業,無一息之或放,洞洞屬屬,無一理之或違,此所以建中和之極,而致熙皞之治者也。降而後世,則人君之知此義者,蓋無幾,而孔光則曰,天道不足憂,王安石則曰,天命不足畏,其奸謏誣罔之言,得罪於天,顧不大矣乎哉?臣未知昨歲旱災,實應某失,而大抵非聖世之象也。昔宋徽宗時,有大水猝至之變,李綱以爲,必有夷狄兵戎之禍,疏陳消弭之策,高宗時,有雷電地震之災,陳俊卿以爲,有夷狄侵凌之象,疏論備禦之道,此皆古大臣爲國家深憂遠慮之至意,而惜其時君不用,終至危難,此可見其時宋朝委靡不振之歎,重爲千古志士之恨也。臣竊以爲顧今洋寇之覬覦,誠不無可慮之端,其可一向因循,恬嬉度日,終不爲綢繆牖外之計耶?朱夫子之告宋孝宗曰,國家蹙處東南,恢復之勳未集,宜選擇將帥,考覈兵籍,而今皆恬然不知悟,一朝緩急,何由可恃?有是哉,其言之深切也。今日國勢,正坐如此,臣每一念及,未嘗不當夜拊枕,不能安寢也。然則今日急務,正在修軍政·備陰雨,而顧今昇平日久,民不知兵,國綱不振,全無紀律,故臣以立綱,爲畏天之首目,而其目亦有三,其一曰立綱。臣聞朱子曰,國之有紀綱,猶人之有血脈,人而無血脈,則四體百骸,無以管束,而人不得爲人矣,國而無紀綱,則四維百度,無以檢攝,而國不得爲國矣。誠哉言也。夫四海廣矣,民物夥矣,而上之所以統率其下,下之所維係乎上者,惟紀綱是耳。然民生有欲,各有己私,攻取之心,因物而動,凌節之情,緣境而生,苟非在上之人,摠覽而裁抑之,匡直而振德之,國法不可行,而天下之人,其將相率而入於凌遲悖亂之域矣。是以古昔聖王之有天下也,必先以定上下·一民志,爲本。至我聖朝,以綱紀立國,內有百僚庶官,外有方伯·州牧,大小相維,輕重相轄,上下四百年間,其所以立綱·陳紀者,至爲纖悉矣。比年以來,百隷怠官,綱紀掃地,名分與之乖亂,臣罕到京輦,未知朝廷之所以綱紀者如何,而生長民間,習知民俗,誠有可凜然而寒心者矣。哀痛之綸歲下,而恩澤格於小民,蠲減之令日降,而擧行恬於吏胥,牛酒之法禁至嚴,而屠沽遍於場市,竊盜之刑法無實,而剽掠疊於州郡,法意操縱於愛憎,與奪惟意於强弱,以至民彝物則之性全者,無幾,人倫風化之獄,無處不起,加以奢侈成風,不知限節,冠昏喪祭,上下無別,服食第宅,貴賤無章,於是乎少凌其長,賤凌其貴,奴凌其主,吏凌其官,敗綱亂紀,莫此爲甚。苟使朝廷之上,綱紀修擧,雖此遐荒遠陬,豈至如此哉?且況市者,賤之役也,朝家年前,愍民役之徧重,權行儒布之政,雖出於聖世恤民之至意,而其爲惠於布民則細矣,其有損於名分則大矣。伏願殿下,揮廓乾剛,赫然警動,明好惡之政,振已頹之綱,仍罷儒布名色,以正名分,則國家幸甚。臣謂立綱然後,當斥邪,故以斥邪,爲立綱之次目,其二曰,斥邪。臣聞天下之道,有正有邪,邪者,正之賊也。正道興而邪道絶,則天地正位,化理淸明,國有磐石之固,而民有安堵之樂矣,邪道熾而正道熄,則天地易處,彝倫斁塞,中國化爲夷狄,人類化爲禽獸矣。故鄒夫子所以辯異端·闢邪說,至正且嚴,而自以爲承三聖之功也。朱夫子亦曰,孟子闢楊·墨之功,不在禹下,古昔聖賢,爲天下萬世慮者,不其大矣乎哉?至若所謂洋夷者,乃禽獸之類,而夷狄之所不齒者也。其鬼蜮之陰譎,犬豕之嗜慾,小則禍人家國,大則絶天彝倫,此其爲國家之禍,有不可勝言矣。是以粵在純廟辛酉,彼徒嘗潛入我域內,思欲易我衣裳,而聖鑑赫臨,天討極嚴,禽獮草薙,俾無育我,東土鞏固無疆之業,庸詎非祖宗斥邪之功,有以扶持乎哉?臣聞嚮者洋舶,假倭爲先導,侵入我畿,偃處沁營,至有十三條盟約,謄播遠近,萬口如沸,臣始焉惝怳,終焉羞憤,莫知所以也。今幸彼流,姑且退舶,雖無目前之憂,而其豹心狼慾,無有窮時,則脫有緩急,無一可恃,古之斥邪也,以言語文字而已,而今之斥邪也,不得不以鍊戎爲急先務矣。臣聞古人有言曰,兵可百年不用,不可一日無備,蓋以衛國安民,惟兵爲重故也。古者聖王,克喆於閒暇之時,張皇於緩急之日,此所謂有備無患者也。我國昇平三百年,民不見兵,言念國計,無一可恃,抄兵訓戎,此爲今日之第一急務,而各路閫帥,不動一指,列邑守宰,徒擁虛簿,此皆全由於國勢不振,蕩無紀綱之故也。臣謹按周制,寓兵於農,無事則自耕而食,有事則七家給一兵,干戈備具,三十一家,又出一馬,則籍兵不煩,而亦不使之自具也。我東軍兵之有保伍隊長部衛之法,又其制也,一有逃散,卽加刑誅,所以防其逃逸也,坐作進退,一聽號令者,敎之以戰陣也,同其苦樂,均其勞逸者,結之以恩義也,親上死長,如捍頭目者,又敎之以義也,四者,兵之要也。臣素昧武事,其於兵衛,固不知所以爲說,然竊謂今之軍保所出錢布,未必盡入於上番,宜除其實數之餘者,頒給鄕兵,略如立保之意,又除鄕縣冗稅之侵,是乃所以先爲可誘之道,以開其應募之心然後,備給衣裝兵馬,立其保伍隊旗,明其分數,申其律令,敎之以戰陣,結之以恩義然後,方可以克壯其猷,固國禦侮矣。至於將帥之臣,所以寄一國之存亡,係三軍之死生,尤不可以不選擇,今之武臣,亦豈無可用之才耶?就其中,粗識廉恥者,必能盡心國事,惟在國家選擧而奬勵之耳。易曰,惕號暮夜有戒,又曰,除戎器·戒不虞,伏願深留聖意焉。臣謂旣斥邪,當興學故,以興學爲斥邪之本,其二曰興學。學者,古大學敎人之法而成人之道也。玉不琢不成器,人不學不成才,此人之所以爲學,而苟非在上之人,明道藝以正其趨向,專敎養以盡其才分,則亦無以底於有成,此唐·虞三代庠塾校學之所以設也。于斯時也,士皆知學,幼學爲壯行之基,窮養爲達施之資,無他岐之惑則業益專,絶外誘之害則功益就,所以化成俗美,卓然非後世之所能及也。降自漢晉以後,寖失古制,而直言之對,計偕之貢,猶有適於實用,隋唐以後,專以詞華取士,至今數千年間,因循謬襲,轉益浮靡。試言今日試士之法,製述專貢,詞章講經,徒事紀誦,雖幸而得之,所行非其所學,所施非其所養,則人才之不古,風俗之漸渝,何足怪哉?重以一自各院毁撤之後,士抱遺經,靡所依歸,儒林蕭索,元氣摧沮,已非晠世之所宜有,而況今異類窺釁,勢有難測。朱子曰,此學不明,則異端肆行,然是眞難滅,彼假易除,但當力行吾道,俾益光明,則彼之邪說,自當如見晥之雪耳。夫陰陽邪正,其勢必相勝負,陽不長則陰雖日抑而不可消矣,正不扶則邪雖日斥而不可去矣。然則斥邪扶正之道,正在於崇正學振士風而已。今其科制,已成祖宗成憲,有不可輕易議爲,然若因時制宜,復先王之古,變今日之弊,無如程伯子·熙寧之議,朱夫子貢擧私議,酌古參今,略加損益,專務實功,絶去浮文,重道義而後詞藝,尙敦樸而賤華靡,革僥倖趨競之習,熄浮夸儇巧之弊,仍命復設八路額院,使經生學子,得有依歸,則人心士趨,不覺其變移,而自底於成矣。由是而才藝莪長,髦譽雲興,擧以論諸朝廷,隨才授職,各效其賢能,則仕與學互相資,窮與達無異業,而所以事君治民,施諸政事者,皆其平日所用力,何患人才之不得而治化之難成哉?孟子曰,君子反經而已,經正則庶民興,斯無邪慝。伏願深留聖意焉。已上諸條,臣於屛伏中,揣摩而勘合之,爲綱者三,爲目者九,而人君之道,大略具焉,此愚臣懇懇之衷也。凡此諸條,分而爲三,而端緖各異,列而爲九,而用力不同,若其該本末·貫始終,以會其極,則又不越乎敬之一字,故臣以居敬,爲務學之本,已發之於首綱之中。其爲法,非有甚高難行之事,只是不放過,悚然如有所畏,無一事之或忽,無一息之間斷,使本原之地,主宰卓然,應物之際,眞心見前,有以立大本·行達道者也。臣生長蓬蓽,不陪外庭之末議,凡此所論,不過卷上探討,譬如談龍肉而實未一嘗也。施之當世,或不免爲矛盾之歸,臣亦不自知其必皆可用。然殿下,勿以臣愚妄而廢棄之,先將敬字,以爲統宗下手之方,仍以所謂三綱九目者,次第施行,以爲端本出治之道,則方今聖明在上,萬物咸覩,內而有坤聖之協贊,外而有世臣之佐翼,憂勤見於色辭,籌策行於几席,是其上下之間,交相冀幸者,豈不在於陶一世而躋仁壽哉?此人心之所同,而恒情之所願欲也。殿下誠能撥轉機,揮廓乾剛,復令群僚,同寅協恭,導納治猷,則君臣同德,上下交泰,災異日消,休祥日臻,建中和之極,洪中興之基,將與殷宗·周宣,竝美齊休矣,豈不休哉?臣無任云云。省疏具悉。所陳,當留念矣。
上在景福宮。停常參·經筵。
藥房提調金翊鎭,副提調閔謙鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·〈大妃殿〉氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
朴周陽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容大啓曰,議政府郞廳來言,今日賓廳日次,而領議政李最應無時急稟定事,左議政未差,右議政金炳國有身病,不得來會云矣,敢啓。傳曰,知道。
傳于李憲稙曰,讀券官金炳德,命官爲之。
傳于李憲稙曰,明日春到記,親臨矣,處所,以景武臺爲之。左副承旨,馳詣泮宮,今日夕食堂,收取以來。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
傳于朴容大曰,明日出宮門路,以顯康門爲之。
傳于李憲稙曰,科次入侍。
傳于李憲稙曰,入格居首儒生入侍。
朴容大啓曰,今此還御時,史官無以推移,兼春秋五員,令該曹,依例加設單付,何如?傳曰,允。
朴容大,以禮曹言啓曰,來四月初四日,行宗廟夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來四月初四日,行宗廟夏享大祭親行時,永寧殿,依例遣大臣攝行,何如?傳曰,允。
又以禮曹言啓曰,卽接景慕宮官員所報,則明日春到記試取時,本宮官員,俱爲觀光云矣。依定式假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日春到記試取時,本殿官員,俱爲觀光云矣。依定式,假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以吏曹言啓曰,司僕寺正趙東弼,成均館司藝洪羲爕,成均館典籍白樂興·李昇燁,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官李範成·朴岐秉,俱以身病,呈狀乞遞,竝改差,何如?傳曰,允。
朴周陽,以兵曹言啓曰,訓鍊院僉正張泓奎,以其病難供職,呈狀乞遞,改差,何如?傳曰,允。
朴容大啓曰,吏曹參判李承五,疏批已下,卽爲牌招,何如?傳曰,允。
朴容大,以吏曹言啓曰,京畿補賑人,聞慶幼學金顯基,六品職加設單付事,議政府草記,允下矣。內資寺主簿加設單付以入之意,敢啓。傳曰,知道。
有政。吏批,行判書金輔鉉牌招不進,參判李承五進,參議洪淳學牌招不進,右副承旨朴容大進。啓曰,行判書金輔鉉,參議洪淳學,竝牌招不進,獨臣獨政未安,何以爲之?敢稟。傳曰,仍爲之。
以洪承祖爲工曹參判,兪鎭學爲敦寧都正,曺錫雨爲判義禁,朴孝正爲知春秋,趙秉世爲同義禁,李源命爲藝文提學,尹泰經·兪益煥爲同春秋,趙臣熙爲司僕正,白鳳三爲司藝,尹致琮·金永濟爲典籍,李演光爲廣興奉事,分內醫提調五單金在顯·李源命·金壽鉉·金有淵·徐堂輔,分承旨二十單金元性·趙熙一·李乾夏·嚴世永·沈東臣·兪初煥·曺殷承·朴瑄壽·李裕承·趙秉弼·韓喆愚·朴海哲·南一祐·徐胄淳·金炳翊·金永奭·金性均·趙秉鎬·閔昌植·李敦夏,分兵曹參議十單洪鍾學·申錫年·沈相穆·李根秀·韓龍敎·李源珪·鄭煥翼·閔羲軾·李敎稙·任憲大,分兵曹參知十單李萬稙·李載純·李源逸·崔鳳九·呂圭益·趙命敎·鄭匡始·張原相·李熙準·洪永禹,分兵曹正郞十單金德均·金喆熙·李載德·趙東萬·鄭元夏·李秀萬·金宗漢·徐夔淳·柳·鄭元和,分兵曹佐郞十單朴寅壽·洪時衡·李錫弘·南肅熙·沈鎭圭·趙南軾·李秉臯·洪炳一·柳冕鎬·鄭顯英,兼春秋五單盧德龍·李明源·朴龍㦳·李贊洙·崔憙龍,已上加設單付事承傳,戶曹正郞徐雲輔仍任事承傳,內資主簿單金顯基,學錄單李泰燮,學諭單白時淳。
朴周陽,以兵曹言啓曰,今此移御時,分都摠府都事二十員,當爲差出,而見今六品以上前銜中軍,在外及雜頉外,在京無故人乏少,實難排擬,以訓鍊院官員及前銜人,磨鍊以入之意,敢啓。傳曰,知道。
又以兵批言啓曰,今此移御時,景福宮衛將,三員差出,使之輪番。昌德宮衛將安思弼·池應河·李忠甲,竝減下之意,敢啓。傳曰,知道。
兵批,判書金炳始進,參判李僖魯病,參議朴履道入直,參知鄭鍾學病,同副承旨朴周陽進。以李敎昌爲訓鍊都正,蔡奎常·李容謙爲宣傳官,朴鼎和爲內禁將,朴宗玹爲羽林將,李彰夏·崔敬善爲五衛將,尹宗儀爲曹司衛將,金信倍爲忠翊將,安思弼·白度敬·崔曾爲景福將,韓禎履爲訓鍊僉正,閔善鎬爲文兼,申道均爲宣傳官,許爲部將,朴道榮·方秀賢爲守門將,李祥宇爲白翎僉使,趙琦性爲昇天堡萬戶,金俊模爲文殊別將,李昌烈爲南園別將,鄭鶴善爲鳥嶺別將,金龍旭爲舊所非浦萬戶,分都摠管二單沈舜澤·鄭基會,分副摠管十八單尹秉鼎·金學初·金炳淵·南廷龍·李寅命·趙敬夏·李沇應·李明應·李世宰·朴齊寬·李炳敎·鄭稷朝·成載玉·鄭海崙·趙康夏·洪遠植·趙文顯·鄭雲龜,分五衛將十五單尙禹鉉·李斗鉉·申錫濂·崔鶴圭·金弘植·姜泰鉉·安圭瑱·崔鎭周·金季永·李壽永·宋德立·吳箕倫·白元圭·張道成·張煥奎,分都摠都事二十單柳冀東·張弘植·李克烈·李曾宇·閔寬植·柳漳烈·趙鍾哲·申膺均·李世應·李儒必·吳致赫·鄭海植·李德雨·宋義浩·閔致驥·盧炳稷·李奎卨·李明鉉·申贊熙·李商興,分宣傳官十二單李敎敏·李靖奎·申商雨·李敏甫·安弼求·邊衡圭·南宮濮·李儒珍·安權·申來熙·曺秉天·尹光斗,訓鍊僉正加設單朴準成,大護軍申應朝,護軍尹秉鼎·尹泰經·洪遠植·李淳翼,副護軍趙命敎·李承純·沈相漢·尹致聖·任憲大·尹成鎭·趙文夏·李公愚·柳箕東·李熙正·成樂韶,副司直權鍾祿·奇禹鉉·姜鐸·任尙鎬·金命基·吳包禹,副司果李元祺·閔善鎬·趙鍾雲·白鳳三·尹定求·李儒珍,以上竝單付,五衛將李容晦·趙養年·朴履贊·愼尙復·柳相殷·李喆遠·李敏度·李禎會·盧光永·金魯瞻·姜鎰永·金聖鑽·韓容履·李震範·金漢弼·柳泰永·朴相何·李珩圭·申義喆·閔泳世·金鳳翼·禹鼎東·李元在·李貞宇,以上加設,依定式減下,魚遊澗僉使康利錫,在德萬戶金禧祚,溫萬戶李民錫,廢茂山萬戶林大弘,吾村權管吳相夔,以上撤罷事承傳,前萬戶閔龜鎬,今加折衝加資事承傳。
傳于朴容大曰,幼學金文鉉,瓜近敎官作窠,今日政擬入。
吏批,再政。以尹顯岐爲禮曹參議,李秀彦爲繕工副奉事,李晩寅·金台濟爲假監役,金敎成爲順康園守奉官,前都正韓用中,今加嘉善,朝官年九十,依定式加資,金文鉉爲童蒙敎官。
兵批,再政。以朴重昇爲訓鍊判官,同知單吳箕倫,僉知三單申錫濂·崔鶴圭·宋德立,副護軍韓應弼·閔龜鎬。
以吏曹參議洪淳學牌不進罷職傳旨,傳于朴周陽曰,只推。
傳于朴容大曰,春到記,更待下敎。
朴周陽,以議政府言啓曰,卽見咸鏡道都安撫使金有淵別單,則其一,差需穀,每年割本,駸駸枵然,而經差邑中,穩城應用,最是末由,以定平府會穀中,己巳貿來四百四十餘石,拔本作錢,爲先劃送立本,其外不足條,以南·北關散在久置私賑別賑,各年賑餘等還穀之半分耗條,限差需穀充本間,丁丑爲始,自監營代錢收捧,作還補用事也。北市之諸般用費,專資乎是穀,而昔之餘裕,今焉枵竭,言念邊需,極爲悶隘。參以事勢,不容不先從最急處,亟講牽補之策,而上項各穀,旣無所緊關,則移此捄彼,儘有斟量,竝依所請許施。其一,六鎭犯越之弊,茂·源·興三邑最甚,而今幸歸民如市,無弊不矯,然其懷綏遵守之責,專在於守令治否,勿拘資格,另擇才器,使之久任責效,且戶口增,七事中大政也,考其勤慢,擧於殿最,實有優績,特遷右職事也。白山之北,相連淸界,豆江之東,直抵俄境,居立生利,本自蕭索,而役民則漸致煩重,邑倅則罔念懷綏,荷擔冒越,種種駭聽,此其罪,不專在於民,而在於官長矣。今其流氓之還集,寔由聖化之攸覃,而第念撫摩固結之道,惟恃字牧之得其人也。從今以往,六鎭守令,勿拘常格,另加愼擇,俾久其任,用責成效。至若增戶口一事,王政之所宜先也,勤慢而殿最之,優績而陞遷之,卽必賞必罰之義也,依此施行事,申飭銓曹及該道。其一,關北守令,在昔以文武輪差,而近來爲用履歷,便作武邑,北民之願得文倅,情或無怪,合有變通,依前鍾城府使,以堂上文臣差遣,鏡城判官,以堂下文臣差遣,北評事,便是冗官,依西評事例,更勿差遣,監市與都會,以道內文守令中,毋論堂上·堂下,自巡營啓聞差定,式科則差送都事事也。守令之文武交替,本有定窠,固宜其竝用,而不宜其偏廢也審矣。鍾城之以堂上文臣,鏡城之以堂下文臣,遵舊規擬差,不至有違格之弊,評事之任,雖係不輕,而每有滋弊之端,未聞擧職之效,所以有曾前革罷之擧矣。今此重臣所陳又如此,自今以後,北評事,更勿差遣,監市與都會,以堂上·堂下文倅中,令道臣啓聞定行,至若式科主試事,爛商便否,從當更爲稟處。其一,六鎭所納京各司禮木藥茟債·稧屛債·罰例錢·舍檢債·鋪陳債·單子債等名色,近復舊例,每致民斂,分付革罷事也。逖彼邊徼也,蕞爾邑鎭也,念其凋弊之狀,此等名目,已令停免,而今又分定,至於斂民之境,甚非可行之事,各項例債,竝一切革罷,更毋敢責納之意,嚴飭各該司。其一,慶源府古珥島,疆界分明,帳付眞的,而棄此膏沃,實爲可惜,從民願,許令耕作事也。形便如是眞的矣,事蹟若是消詳矣,旣載版圖之地,可成衍沃之坪,則爲民事,寧不厚幸矣乎,特副衆願,許其耕墾,俾爲永久食效之道。其一,會寧贈參議崔愼,特施節惠之典,鍾城故都事南大任,合施貤贈事也,朝家培養之政,固無間於遐邇,而關以北章甫之聞風興學,以爲宗師者,卽崔愼也,其踐履之篤實,秉執之堅確,已有先正臣宋時烈所著文集,而至今公議,愈久愈切,特施加贈之典,若其節惠之請,事係愼重,博採公議而處之。南大任之實學至行,導迪後進,雅飭之士,蔚然相繼,亦施貤贈之典,庸示獎褒之意,何如?傳曰,允。
又以侍講院言啓曰,卽伏見忠淸道慶科庭試武科初試入達榜目單子,則當書達字,而乃書啓字,大違典式,極爲未安。原成冊還下送,卽速改修正上送,而該道臣,不可無警,推考,何如?傳曰,允。
又以兵曹言啓曰,景福宮移御時,闕門把守騎兵二十一名,減番收布,而昌德宮還御後,例爲上番矣。今此還御時,前所停番之騎兵,依例還爲徵番事,分付該道道臣,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
吏曹參判李承五疏曰,伏以臣,上蒙國家陶甄,下托父祖緖業,致身淸顯,滾躋列卿,彊仕之年,此已踰濫。迺者伏奉除旨,以臣爲吏曹參判者,夫吏參之爲職,其任固重矣,其地固要矣。然世胄通籍,立乎本朝者,以之爲仕官之通塞,以之爲門戶之榮悴,臣之常情,亦豈異乎人者,而强爲是逡巡然哉?惟是不能者止,古訓攸戒,而鉛刀之用,終非大胾之割也。臣性本疎闇,才居下中,按例循格,猶或茫昧,蓋嘗參議是府,已試蔑效,則八法九式之貳,六敍七事之要,決非如臣之能,能擧其萬一矣,況又有時代斲,鑑別流品,一銓一注,關係不輕,而今乃視若倘來,自處以足了是任者,非愚則妄,人孰信諸,然則年資淺深,不足計也,職名淸要,不足論也,直愧其不稱,而有瘝厥之患耳。伏惟我殿下,克愼任人,簡賢授能,朝無倖位,祿無濫竊,不宜以菲薄之姿,苟充其數,徒爲臣榮身之資者審矣。臣之衷懇,斷斷在是。伏乞聖明,鑑臣微諒,將臣新授亞銓之銜,劃賜鐫改,俾天職不曠,公器不褻,迺私分之大幸。臣無任云云。答曰,省疏具悉。卿其勿辭行公。
丁丑三月初五日酉時,上御萬慶殿。科次入侍時,右承旨李憲稙,假注書姜友馨,記注官許綸,別兼春秋尹相萬,讀券官行上護軍金炳德,行大護軍李㘾,行護軍鄭稷朝,對讀官吏曹參議洪淳學,戶曹參議金九鉉,副司直李敎榮,副司果尹祖榮,以次進伏訖。上曰,史官分左右,仍敎曰,科次爲之。祖榮讀奏第一張至第二句。上命止之。炳德曰,書等何以爲之乎?上曰,第一張書三中,第二張書三下,其餘竝書次上。炳德書等訖,仍奏曰,坼封何以爲之乎?上曰,承旨坼封也。憲稙以次坼封,讀奏訖。炳德曰,預次竝書外字乎?上可之。炳德書外字訖。上命書傳敎曰,三日製詩居首三中幼學閔泳翊,直赴殿試,之次三下幼學趙秉明,直赴會試,之次次上進士尹泰興等二人,竝給二分,之次次上幼學趙命圭等二人,竝給一分,之次次上幼學金炳吉等四人,各奎章全韻一件賜給。又命書傳敎曰,入格儒生,明日待令。又命書傳敎曰,直赴閔泳翊賜樂。又命書傳敎曰,直赴閔泳翊放榜日,驪陽府院君內外祠版,驪城府院君內外祠版,遣承旨致祭,故判書閔升鎬祠版,一體致祭。上曰,入格居首儒生,卽爲來待。上曰,史官就座,仍命試官退出,又命退,承史以次退出。
丁丑三月初五日酉時,上御萬慶殿。入格居首儒生入侍時,右副承旨朴容大,假注書姜友馨,記注官許綸,別兼春秋尹相萬,以次進伏,幼學閔泳翊立階下訖。上曰,史官分左右。容大曰,居首儒生閔泳翊待令矣,使之陞殿奏職姓名乎?上可之。泳翊進前奏職姓名,退立階下訖。上曰,直赴呼新來進退也。容大曰,招入院隷擧行乎?上可之,仍敎曰,墨戲。容大出楹外,進退墨戲訖,仍爲進前奏曰,直赴使之退出乎?上可之。泳翊退出。上命史官就座,又命退,承史以次退出。
上在景福宮。停常參·經筵。
朴容大啓曰,明日動駕,再明日·三明日健陵忌辰祭齋戒正日,初十日還御相値,視事頉稟之意,敢啓。傳曰,知道。
朴周陽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于朴容大曰,檢校直閣金永壽,馳詣健陵,奉審摘奸,仍留監祭,顯隆園·華寧殿,一體奉審以來。
朴容大啓曰,明日大駕詣毓祥宮,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
傳于朴周陽曰,入格儒生,崇陽門外施賞。
朴周陽啓曰,今此還御時,分承旨當爲備員,而分承旨朴海哲在外,何以爲之?敢稟。傳曰,許遞,令該曹口傳單付以入。
朴周陽啓曰,因兵曹啓目,魚遊澗僉使·在德萬戶·溫萬戶·廢茂山萬戶,今已革罷,該僉使·該萬戶,所佩兵符分上件,竝以收聚上送政院,使之燒火事,允下矣。竝收聚上送燒火事,咸鏡監司處下諭,何如?傳曰,允。
傳于朴周陽曰,明日動駕,更待下敎。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
朴容大,以禮曹言啓曰,卽接奉常寺所報,則今三月初十日,璿源殿酌獻禮親行時,祭物,依永禧殿祭享時例封進,而祭器則依前例,以戶曹所在取用,造果廳則依已例,以崇範門內內三廳爲之云矣。今亦依所報擧行之意,分付,何如?傳曰,允。
朴周陽,以訓鍊都監言啓曰,本局從事官洪淳馨,身病猝重,勢難察任,改差,何如?傳曰,允。
黃海監司李根弼疏曰,伏以臣,空疎譾劣,素乏斗筲之才,衰朽癱瘓,苟延刀圭之命,而頃荷特簡,冒莅玆省,居然月十匝有羨,駑步蚊負,僨敗在卽,所謂幹當,罔非瘡疣,按例啓聞,尙多舛謬,喉院問備,至于再至于三,而靦然僩然,無所辨別,不早爲之圖者,値玆儉歲,民憂溢目,不遑言私,荏苒蹲仍,有若粗效一日之責,是誠愚昧之甚也。昨秋災形,雖有淺深,統計一省,未免歉荒,窮春民食,不可不念,而憧憧一念,亦惟在於都下民食,道理也,人情之常也。又況朝飭之下,不敢稽忽,連事甘委於沿海諸邑,京商貿遷,不少滯礙,而積而不輸,潛伺京直之彌翔者,較利少多,不之京之他者,竝未之覺察,是亦昏聵之甚也。奸細之夤緣操縱,未嘗不時時禁飭,而此輩藉此譸張,諉之以防遏,至若他道之來貿者,果不無遑恤之歎,報府之辭,備陳實狀,而自不覺妄率之歸,臣之罪也,揆奏峻正,批敎截嚴,薄施臣譴罷之典,臣聞命震剝,退伏私次,不幾日而恩旨旋降,容臣以分揀,飭臣以惕念,若慈父之詔迷子。臣於是,感激居先,他不暇顧,惟有塵刹報佛之願,而已赬之肩,末由再擔,未白之衷,迺敢略暴。伏乞聖慈,更下威罰,改臣還授之任,治臣難貰之罪,以振頹綱,以安微分,以爲不職者戒焉。臣無任云云。答曰,省疏具悉。旣已輕勘,不必如是爲引,而特施分揀,又飭惕念,豈無所以而然哉?卿其勿辭,益勉方面之責。
上在景福宮。停常參·經筵。
朴容大啓曰,來十一日,輪對日次矣,敢稟。傳曰,當次人受點,後日次待令。
朴周陽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李憲稙啓曰,工曹參判洪承祖,除拜後,過三日不爲出肅,依定式推考警責,仍卽牌招察任,何如?傳曰,允。
傳于朴容大曰,禮房承旨,馳詣宗廟·景慕宮,奉審摘奸以來。
傳于朴容大曰,明日眞殿告由茶禮時,承史入參。
傳于朴容大曰,毓祥宮動駕,再明日爲之。
吏曹口傳政事,分承旨單尹成鎭,兼春秋加設單吳鎭東·崔應珏。
朴容大啓曰,今此還御時,分承旨當爲備員,而分承旨沈東臣·趙熙一·金性均·金永奭,俱有實病,不得進參,何以爲之?敢稟。傳曰,竝許遞,令該曹,口傳單付以入。
朴周陽,以兵曹言啓曰,今初十日昌德宮還御時,分兵曹堂上侍衛,當爲備員,而分參議李根秀·韓龍敎在外,不得進參,竝令政院稟旨變通,仍令該曹,以在京無故人,口傳差出,以爲進參之地,何如?傳曰,允。竝許遞,令該曹,口傳單付以入。
吏曹口傳政事,分承旨四單金性均·金永奭·李晩耆·金昌秀,分兵曹參議二單趙熙一·沈東臣。
朴容大啓曰,今此還御時,分承旨當爲備員,而分承旨兪初煥,有實病,不得進參,何以爲之?敢稟。傳曰,許遞,令該曹,口傳單付以入。
吏曹口傳政事,分承旨單趙準永。
分注書十員單丁弘爕·洪承憲·宋圭元·申悳均·李軒卿·李奎鵬·尹吉求·李重七·李容稙·沈相薰。
朴容大啓曰,今初十日眞殿親行酌獻禮祭文,當爲製進,藝文提學李源命,待明朝牌招,使之製進,何如?傳曰,允。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
以黃海監司李根弼狀啓,豐川府使李鍾緖,遭父喪事,傳于朴周陽曰,令該曹,口傳各別擇差,不多日〈內〉下送。
朴容大,以吏曹言啓曰,加設兼春秋,兵曹佐郞李明源,今此還御敎是時,侍衛進,成均館典籍李贊洙,有身病,俱不得進參云,竝改差,其代,口傳單付以入之意,敢啓。傳曰,知道。
朴周陽,以訓鍊都監言啓曰,本局千摠閔宗鎬,身病猝重,勢難察任,改差,何如?傳曰,允。
又以御營廳言啓曰,本廳軍色從事官沈相學,身病甚重,勢難察任,改差,何如?傳曰,允。
上在景福宮。停常參·經筵。
李憲稙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容大啓曰,明日大駕詣毓祥宮,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
以司謁口傳下敎曰,明日動駕時,景福宮城西北隅,都統使札駐,使善騎別將代領。
傳于朴容大曰,左副承旨許遞,前望單子入之。
承旨前望單子入之,金永穆落點。
朴容大啓曰,今此還御時,分承旨當爲備員,而分承旨朴瑄壽·趙準永,有實病,金昌秀在外,無以進參,何以爲之?敢稟。傳曰,許遞,令該曹,口傳單付以入。
吏曹口傳政事,分承旨三單權膺善·趙文夏·張時杓。
李憲稙啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于李憲稙曰,只推。
傳于朴容大曰,明日出宮內門路,以顯康門爲之。
李軒卿·尹吉求有頉,代以姜友馨·洪鍾永,爲分假注書。
吏曹口傳政事,以李敎駿爲豐川府使。
朴容大,以議政府言啓曰,卽見咸鏡監司李會正,北兵使趙羲純狀啓,則慶源府犯越劫掠之匪類朴道松,旣施梟警之律,而深夜作變,出於不意,齊發巡砲,亦能嚴束,該府使李奎璿論罪一款,恐不無參恕,伏俟處分爲辭矣。不能先事備禦,責固難免,猶乃臨時追獲,法亦快施,則此合有安徐之道,該府使論罪一款,姑爲置之,瞭察之節,倍加惕謹之意,申飭分付,何如?傳曰,允。
又以三軍府言啓曰,卽接訓鍊都監所報,則今三月初九日,習陣日次,而大將臣趙寧夏,有身病,不得行操云矣,敢啓。傳曰,知道。
又以吏曹言啓曰,故承旨李世用,曾經二品實職,卒逝後弔祭致賻單子,例自禮曹擧行,而臣曹,誤以別致賻單子入啓判下矣。臣不勝惶恐,而原單子勿施,何如?傳曰,允。
又以禮曹言啓曰,今三月初十日還御昌德宮時,大王大妃殿·王大妃殿·大妃殿·中宮殿,出宮儀註,直爲書入各殿之意,敢啓。傳曰,知道。
又以兵曹言啓曰,今此還御時,侍衛不可不備,而分宣傳官李靖奎·南宮濮·安權·曺秉天除授在外,無以備員云,竝減下,其代,依例口傳單付以入之意,敢啓。傳曰,知道。
兵曹口傳政事,分宣傳官四單李圭卨·金光默·李鉉儀·李一魯。
朴容大,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,今三月還御昌德宮時,因兵曹節目,迎秋門入直哨官一員,軍一百名,移直於金虎門,建春門入直哨官一員,軍一百名,移直於弘化門,南營入直把摠一員,軍三十名,及出番軍三十名,合六十名,當爲移直於建陽門,而本營軍數,比前減額,難以排比,依南營入直例,以三十名磨鍊,別武士二人,同爲入直,永肅門入直,局出身二十人,承和門入直局別將一員率領仍直,承和門入直局出身二十一人內,七人移直於碧華室,七人移直於神武門,七人移直於內弓房,三軍府入直哨官一員,馬兵四十名,移直於南營,下都監入直哨官一員,以別武士一人換直,使之移直於北營,宮墻外軍鋪六處把卒各二名,及字內別巡邏,竝依例擧行之意,敢啓。傳曰,知道。
又以禁衛營言啓曰,今三月初十日移御昌德宮時,依兵曹節目,內外各處入直將官·軍兵,當爲移直於時御所矣,神武門入直軍二十名,春生門入直軍十名,秋成門入直御營廳軍十名,哨官一員領率,移直於銅龍門,與御營廳,間月輪回,東營入直軍二十名,光化門輪回出番軍十名,哨官一員率領,移直於廣智營,光化門輪回出番軍三十名,哨官一員率領,移直於西營,三軍府入直騎士二十二人,騎士將一員率領,移直於新營,春生門入直將校解送,而竝待標信擧行,新營入直將官,軍兵,依前仍直,而東營入直把摠一員,亦爲移直於新營,宮墻外軍鋪八處把卒各二名,及字內別巡邏,嚴飭警巡之意,敢啓。傳曰,知道。
丁丑三月初八日辰時,上詣眞殿。權安告由茶禮親行入侍時,行都承旨閔謙鎬,左承旨趙定熙,右承旨李憲稙,左副承旨金永穆,右副承旨朴容大,同副承旨朴周陽,記事官李萬敎,假注書金裕成,別兼春秋金羽均·尹相萬,原任提學鄭基世·曺錫雨·金炳德,原任直提學金輔鉉·李㘾,檢校直提學趙寧夏·趙成夏,原任直提學南廷順,檢校直提學尹滋悳·金炳始·李載冕·趙慶鎬,原任直閣金始淵·鄭健朝·李淳翼,檢校直閣李喬翼·閔泳穆,原任直閣李承純·洪殷謨,檢校直閣李鎬翼·姜,原任直閣朴鳳彬,檢校直閣尹用求·金永哲,直閣金興均,原任待敎趙鳳夏·洪承億,檢校待敎李載兢·洪淳馨,以次侍立。時至,通禮跪啓請外辦,上具遠遊冠·絳紗袍,出萬慶殿,詣齋殿。通禮導上詣版位西向立。通禮跪啓請鞠躬四拜興平身,上行四拜禮訖。通禮導上詣盥洗位,盥洗訖。通禮導上詣第一室尊所西向立,謙鎬酌酒。通禮導上詣神位前北向立。通禮跪啓請跪,上跪。謙鎬奉香,容大奉爐,通禮跪啓請三上香,上三上香。定熙捧盞跪進,上執盞以授容大,容大奠于案,連獻三盞如儀訖。通禮跪啓請俯伏興小退跪,上小退跪。讀告文官南寧尉尹宜善,跪讀祝。通禮跪啓請平身,上平身,次詣各室,行禮竝如上儀。通禮導上降復位。通禮跪啓請鞠躬四拜興平身,上行四拜禮。通禮導上詣望燎位,望燎訖,仍陞詣殿內,令閣臣捲捧各室影幀,奉安于匱子訖。上出次,有頃,命承史退出。
上在景福宮。停常參·經筵。
展謁還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。大殿,遣宮官問安。答曰,知道。
還內後,藥房·內閣·政院·玉堂口傳問安。答曰,知道。
傳于朴容大曰,奉審閣臣入侍。
李憲稙啓曰,臣以大王大妃殿·王大妃殿·大妃殿,問安進去,下直之意,敢啓。傳曰,知道。
趙定熙,以吏曹言啓曰,卽接通禮院牒報,則以爲,今此還御敎是時,東宮官當爲進參,而參禮在外,無以擧行,卽速變通,以爲及時擧行之地云。通禮院相禮申一永改差,其代,口傳備擬以入之意,敢啓。傳曰,知道。
吏曹口傳政事,以趙龍鎬爲相禮。
朴周陽,以都摠府言啓曰,今此還御敎是時,分司侍衛,當爲備員,而分都摠管鄭基會,別雲劍進,無以備員,令政院稟旨變通,仍令該曹口傳單付,以爲備員進參之地,何如?傳曰,允。許遞。
兵曹口傳政事,分都摠管單姜蘭馨。
臺諫前望單子入之,正言裴相奎·金章漢落點。
傳于朴容大曰,明日出宮內門路,以崇陽門爲之。
李憲稙,以漢城府言啓曰,每式年成籍後,五部帳籍江都件,例於翌年春,臣府郞廳,持往江都,舊籍曝曬,竝與新籍藏置矣。丙子式帳籍,發遣本府郞廳,藏置曝曬等節,依例擧行,而帳籍封裹雜物,令各該司進排,領去官吏所騎馬,及帳籍載運馬,亦令該曹題給,何如?傳曰,允。
朴容大,以奎章閣言啓曰,今日臣等進詣觀文閣,陪奉大殿癸酉玉冊·玉寶,大王大妃殿癸酉玉冊,己巳玉寶,丁丑玉冊,乙亥玉寶,中宮殿丙寅敎命玉冊·金寶,癸酉玉冊,世子宮乙亥敎命·竹冊,奉安于宙合樓之意,敢啓。傳曰,知道。
朴周陽,以三軍府言啓曰,卽接禁衛營所報,則今三月初十日,習陣日次,而動駕相値,不得行操云矣,敢啓。傳曰,知道。
又以兵曹言啓曰,今此還御昌德宮時,闕內各差備雇立,釐正實數,別單書入之意,敢啓。傳曰,知道。
又以兵曹言啓曰,謹依下敎,自明日,各營別入直撤罷,宿衛軍解送之意,敢啓。傳曰,知道。
又以訓鍊都監言啓曰,謹依下敎,自明日,別入直撤罷,宿衛軍解送之意,敢啓。傳曰,知道。
又以御營廳言啓曰,今三月初十日,還御昌德宮時,依兵曹節目,光化門入直軍五十名,秋成門入直軍十名解送,三軍府入直騎士將一員,騎士二十一人,移直於東營,而其中四人,入直朝房,西營入直把摠一員,哨官一員,軍二十名,移直於東營,竝待標信擧行,集春營軍二十五名,哨官一員率領,入直東營,軍十名,添入直軍,鋪軍,依例移把,而銅龍門,禁衛營軍,今月當次入直矣,來四月初一日,本廳當次,依禁衛營例,哨官一員,軍四十名率領替代之意,敢啓。傳曰,知道。
又以御營廳言啓曰,謹依司謁口傳下敎,景福宮失火所宿衛軍,自明日解送之意,敢啓。傳曰,知道。
又以摠戎廳言啓曰,謹依下敎,本廳策應所,今三月初十日,移接於建春門外武衛所直房,而入直將卒,依例移直之意,敢啓。傳曰,知道。
丁丑三月初九日午時,大駕,詣毓祥宮·延祐宮·宣禧宮。展謁擧動入侍時,行都承旨閔謙鎬,左承旨趙定熙,右承旨李憲稙,左副承旨金永穆,右副承旨朴容大,同副承旨朴周陽,記事官李萬敎,假注書金裕成,別兼春秋金羽均·尹相萬,檢校直提學尹滋悳·金炳始,檢校直閣李喬翼·閔泳穆·李鎬翼·姜·尹用求·金永哲,以次侍立。時至,通禮跪啓請外辦,上具翼善冠·衮龍袍,乘輿出顯康門,藥房提調金翊鎭,副提調閔謙鎬,進前奏曰,侵早勞動,聖體,若何?上曰,一樣矣。仍由神武門,出秋成門,詣毓祥宮,至宮大門外,通禮前導入齋室。傳曰,都承旨,進詣永昭廟·文禧廟,奉審以來。展謁時至,通禮跪啓請出次,上出次。通禮導上詣版位,通禮跪啓請鞠躬再拜興平身,上行再拜禮,仍爲奉審後,步詣冷泉亭,仍就版位。通禮跪啓請鞠躬四拜興平身,上行四拜禮,仍爲奉審,命檢校直提學趙寧夏,展奉御眞,仍命大臣入侍。領敦寧金炳學,判府事洪淳穆,領議政李最應,右議政金炳國進前,炳學奏曰,日候和暢矣,侵早勞動,聖體,若何?上曰,一樣矣。仍敎曰,日氣甚佳,明日又若是則甚好矣。炳學曰,然矣。上曰,諸大臣仰瞻御眞。仍敎曰,御眞,卽丁丑本,而今又當丁丑矣。炳學曰,然矣。上曰,近觀各處農形狀啓,則雨澤甚均云,未知麥農之如何邪。炳學曰,近因雨暘之調均,牟麥漸有大登之望云,是誠萬幸矣。上曰,何處尤登云耶?炳學曰,黃海道及松都近處,大有豐登之望云,然而乃是傳聞,未知的實與否矣。仍奏曰,世子宮患候平復後,諸節,更何如?上曰,今則快復善遊矣。炳學曰,必是滯祟也,油膩之物,切勿進之。上曰,今番症勢,似是肉滯也。傳曰,延祐宮·宣禧宮展拜時,百官行禮置之。傳曰,諸司預備。仍詣延祐宮,就版位,行再拜禮,仍爲奉審後,傳曰,禧嬪廟·宜嬪廟,遣內侍看審以來。少頃,通禮跪啓請外辦,上由宮大門西邊路,詣宣禧宮,入就版位,行再拜禮,仍爲奉審,還入齋室。傳曰,侍衛軍兵,札駐軍兵,令各其營,別饒次分給。少頃,通禮跪啓請外辦,上乘輿出宮大門,入秋成門,由神武門至顯康門外。謙鎬請出標信解嚴。上入顯康門還內,諸臣以次退出。
丁丑三月初九日酉時,上御萬慶殿。奉審閣臣入侍時,右副承旨朴容大,假注書金裕成,記事官車有聲,別兼春秋尹相萬,檢校直閣金永壽,以次進伏訖。上曰,史官分左右。容大曰,奉審閣臣將出送矣,迎秋門仍留,標信請出之意,敢達矣。上可之,仍敎曰,奉審閣臣進前。永壽進前奏曰,臣承命馳詣健陵,陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣顯隆園,園上奉審則安寧,碑閣丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上曰,陵上園上與殿內,皆太平乎?永壽曰,太平矣。上曰,何時將事,而何時發行乎?永壽曰,三更初將事,仍卽發行,抵華城經夜,而今日趁早登程矣。上曰,沿路所經處,麥農,何如?永壽曰,探聞農家之說,則秋牟,以昨秋旱甚之故,播種後,自多枯損,如干着根者,到今春始盛,而春牟則播種者,無不萌芽,日前之雨,及時足潤,故尤多長養,若從此而雨暘調均,則庶有大登之望云矣。上曰,向來之雨,其果慰洽耶?永壽曰,雨雖不多,爲麥適宜,所以市直,自雨後稍減,若雨澤一是調和,則穀價隨以益減,可免遑汲之憂矣。上曰,穀價比都下,何如?永壽曰,與京市一般,而近日所減,不過幾許分矣。上曰,道路餓殍,何如?永壽曰,自陵所,距京百里之內,路傍所見,則流丐餓殍,不甚夥多,而歉歲民情,自多矜憐之色矣。上曰,安得不然乎?水原是被災尤甚處也,民必益飢,而若到麥秋,則足可紓力乎?永壽曰,顧今專恃者,惟麥農一事也,麥秋後,則似可稍稍保生矣。上曰,麥是農之大者也,有麥然後,可作秋農矣。永壽曰,然矣。是故,年形先占於麥農矣。上曰,史官就座。仍命閣臣先退,又命退,承史以次退出。
上在昌德宮。停常參·經筵。
夜自五更至十一日開東,灑雨下雨,測雨器,水深二分。
大駕,詣光化門外,入幕次後,藥房·內閣·政院·玉堂口傳問安。答曰,知道。
眞殿御眞祗送,還入幕次後,藥房·內閣·政院·玉堂口傳問安。答曰,知道。
仍詣眞殿,入齋室後,藥房·內閣·政院·玉堂口傳問安。答曰,知道。
眞殿御眞奉安後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂·朝廷二品以上口傳問安。答曰,知道。
還內後,藥房·內閣·政院·玉堂口傳問安。答曰,知道。
還御後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂·朝廷二品以上口傳問安。答曰,知道。
眞殿酌獻禮親行後,宗親·儀賓·藥房·內閣·政院·玉堂·朝廷二品以上口傳問安。答曰,知道。
藥房提調金翊鎭,副提調閔謙鎬啓曰,各宮展拜,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,明日常參·經筵,取稟。傳曰,停。
閔謙鎬啓曰,司僕寺內乘來言,捲簾,取稟。傳曰,捲三面。
趙定熙啓曰,議政府郞廳來言,今日賓廳日次,而還御相値,不得來會云矣,敢啓。傳曰,知道。
傳于朴容大曰,禮房承旨,馳詣宣武祠,奉審摘奸以來。
傳于趙定熙曰,世子宮動輿時,陪從春桂坊以下,別單書入。
傳于李憲稙曰,修理時,武衛提調戶曹判書以下,別單書入。
傳于朴周陽曰,啓字誤踏之中官金錫勳,從重推考。
閔謙鎬,以三軍府言啓曰,卽接御營廳所報,則今三月十一日,習陣日次,而大將臣金箕錫,有身病,不得行操云矣,敢啓。傳曰,知道。
又以武衛所言啓曰,昌慶宮修理之役,今旣告竣矣,諸色工匠,竝皆放送之意,敢啓。傳曰,知道。
李憲稙,以戶曹言啓曰,昌德宮修理之役,今旣告竣矣,諸色工匠,竝皆放送之意,敢啓。傳曰,知道。
丁丑三月初十日辰時,上還御昌德宮。眞殿影幀親陪奉時,第一室陪從,分承旨金元性·李晩耆,分假注書丁弘燮,別兼春秋李鎬喆,原任提學金炳德,第二室陪從,分承旨李乾夏·嚴世永,分假注書洪承憲,別兼春秋趙昌夏,原任提學曺錫雨,第三室陪從,分承旨權膺善·趙文夏,分假注書宋圭元,記注官許綸,原任待敎洪承億,第四室陪從,分承旨曺殷承·張時杓,分假注書申悳均,記事官車有聲,原任直閣鄭健朝,第五室陪從,分承旨李裕承·趙秉弼,分假注書姜友馨,加設兼春秋吳鎭東,原任提學金大根,第六室陪從,分承旨韓喆愚·尹成鎭,分假注書李奎鵬,加設兼春秋崔應珏,原任待敎趙鳳夏,以次侍立。時至,攝通禮跪啓請降座陞輿,炳德·錫雨·承億·健朝·大根·鳳夏,各捧影幀櫃安於輿,攝通禮前導,由嚮五門,出光化門進發,入敦化門,至璿源殿神門外,攝通禮跪啓請降輿。炳德等,捧影幀櫃,攝通禮前導至正殿,安於座,從陞諸臣,以次退出。
丁丑三月初十日辰時,上還御昌德宮時,大王大妃殿陪從,分承旨南一祐·徐胄淳,分假注書洪鍾永,記注官白時洽,檢校直提學趙成夏·李載冕,王大妃殿陪從,分承旨金炳翊·金永奭,分假注書李重七,加設兼春秋朴龍㘽,原任直閣李淳翼,檢校待敎洪淳馨,大妃殿陪從,分承旨金性均·趙秉鎬,分假注書李容稙,加設兼春秋崔憙龍,原任直提學南廷順,直閣金興均,中宮殿陪從,分承旨閔昌植·李敦夏,分假注書沈相薰,加設兼春秋盧德龍,原任直提學李載元,檢校直閣閔泳穆,王世子陪從,左承旨趙定熙,別兼春秋李載完,原任直提學金輔鉉,檢校直提學尹滋悳,以次序立。出宮時至,大王大妃殿·王大妃殿·大妃殿·中宮殿出宮如儀,仍出光化門,進發至昌德宮,由敦化門·進善門·肅章門·協陽門入內。王世子,具雙童髻·空頂幘·絳紗袍,乘輿出崇陽門,由光化東挾門出,進發至昌德宮,由敦化東挾門·進善門·肅章門·協陽門入內。陪從諸臣,以次退出。
丁丑三月初十日辰時,大駕,還御昌德宮。擧動入侍時,行都承旨閔謙鎬,左承旨趙定熙,右承旨李憲稙,左副承旨金永穆,右副承旨朴容大,同副承旨朴周陽,記事官李萬敎,假注書金裕成,別兼春秋金羽均·李鎬喆,原任提學鄭基世,原任直提學李㘾,檢校直提學趙寧夏·李鎬俊·金炳始,原任直提學韓敬源,檢校直提學趙慶鎬,原任直閣金始淵,檢校直閣李喬翼,原任直閣李承五,檢校直閣閔泳穆,原任直閣李承純,檢校直閣金永壽,原任直閣洪殷謨,檢校直閣李鎬翼·姜,原任直閣朴鳳彬,檢校直閣尹用求·金永哲,原任待敎徐相翊·金演壽,檢校待敎洪淳馨,以次侍立。時至,通禮跪啓請外辦,上具遠遊冠·絳紗袍,乘輿出永化門,藥房提調金翊鎭,副提調閔謙鎬,進前奏曰,侵早勞動,聖體,若何?上曰,一樣矣。仍出崇陽門,由維和門,詣光化門外幕次。通禮跪啓請降輿,上降輿入幕次,藥房·內閣·政院·玉堂口傳問安。答曰,知道。有頃,第一室神輦至,通禮跪啓請出次,上出次。通禮跪啓請執圭,謙鎬進圭,上執圭,詣祗送位。通禮跪啓請鞠躬興平身,上鞠躬興平身。第二室·第三室·第四室·第五室·第六室,神輦至,竝如上儀訖。還入幕次,藥房·內閣·政院·玉堂口傳問安。答曰,知道。謙鎬進前奏曰,神輦祗送時,臚唱之際,做錯非細,事甚駭然。當該通禮院官員,所當重勘,而本院請推之外,無他可施之罰,何以爲之乎?上曰,事過後拿處,可也。出駕敎進發時至,通禮跪啓請出次乘輦,上出次,乘輦進發,入敦化門,由進善門,詣仁政門外。通禮跪啓請降輦乘輿,上降輦乘輿。通禮跪啓請釋圭,上釋圭,謙鎬受圭,由仁政門,詣萬安門外。通禮跪啓請降輿,上降輿,入齋室後,藥房·內閣·政院·玉堂口傳問安。答曰,知道。眞殿御眞奉安後,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂·朝廷二品以上口傳問安。答曰,知道。有頃,出萬安門。通禮跪啓請乘輿,上乘輿,由仁政門·肅章門,詣協陽門外,謙鎬進前奏曰,還內時,通禮趁不待令,以致放仗之遲滯,事未前有,萬萬駭然。當該通禮,所當重勘,而本院請推之外,無他可施之罰,何以爲之乎?上曰,拿處,可也。出駕敎上由協陽門還內,諸臣以次退出。
丁丑三月初十日巽時,上詣璿源殿。酌獻禮親行入侍時,行都承旨閔謙鎬,左承旨趙定熙,右承旨李憲稙,左副承旨金永穆,右副承旨朴容大,同副承旨朴周陽,記事官李萬敎,假注書金裕成,別兼春秋金羽均·尹相萬,原任提學鄭基世,原任直提學金輔鉉·李㘾,檢校直提學趙寧夏·李鎬俊·尹滋悳·金炳始·李載冕,原任直提學韓敬源,檢校直提學趙慶鎬,原任直閣金始淵,檢校直閣李喬翼,原任直閣李承五,檢校直閣閔泳穆,原任直閣李承純,檢校直閣金永壽,原任直閣洪殷謨,檢校直閣李鎬翼·姜,原任直閣朴鳳彬,檢校直閣尹用求·金永哲,原任待敎徐相翊·金演壽,檢校待敎洪淳馨,以次侍立訖。上具翼善冠·衮龍袍,出詣齋室。酌獻禮時至,贊禮跪啓請出次,上出次。贊禮導上詣版位西向立。贊禮跪請鞠躬四拜興平身,上行四拜禮訖。贊禮導上詣盥洗位,上詣盥洗位,盥洗訖。贊禮導上詣神位前北向立,贊禮跪請跪,上跪。贊禮跪請三上香,謙鎬奉香,容大奉爐,上三上香。永穆奉盞跪進,上執盞以授永穆,永穆跪受奠于案,連獻三盞如儀訖。贊禮跪請少退跪,上少退跪。大祝副司果金喆熙跪,讀祝訖。贊禮跪請平身,上平身,次詣各室,行禮如上儀訖。贊禮導上降復位,上復位。贊禮跪請鞠躬四拜興平身,上行四拜禮,贊禮導上詣望燎位,望燎訖。贊禮跪啓禮畢。上曰,諸大臣進前。炳學進前奏曰,日吉辰良,移御勞動,聖體,若何?上曰,一樣矣。仍敎曰,日氣淸佳,各殿還御太平,誠甚萬幸矣。炳學曰,世子宮勞動之餘,諸節,何如?上曰,善遊而比昨年起居動作,稍有夙成矣。炳學曰,億兆蒼生,仰瞻世子宮,莫不歡欣蹈舞,今日可覩億萬年無疆之休矣。最應曰,領府事臣李裕元,因拘忌不得進參,只門外祗迎矣。上仍詣齋室還內,諸臣以次退出。
上在昌德宮。停常參·經筵。
自開東至午時,灑雨下雨,測雨器,水深八分。
藥房都提調金炳學,提調金翊鎭,副提調閔謙鎬啓曰,日吉辰良,還御萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
還御翌日,大殿·大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂口傳問安。答曰,知道。大殿·大王大妃殿·王大妃殿·大妃殿·中宮殿·世子宮,朝廷二品以上·六曹堂上·大司諫單子問安。答曰,知道。
朴容大啓曰,明日常參·經筵,取稟。傳曰,停。
金永穆啓曰,時·原任大臣,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
又啓曰,宗正卿,爲承候來待矣。傳曰,入侍。
朴周陽啓曰,行大司憲李秉文,行大司諫李敦應,旣入闕中,不爲傳啓,直爲出去,事甚未安。竝推考,何如?傳曰,允。
又啓曰,卽者義禁府都事來言,今日動駕時,衛外擊錚人權弘奎等七名,依例移送秋曹云矣,敢啓。傳曰,知道。
注書李萬敎病,代以金商翼爲假注書。
朴容大,以禮曹言啓曰,來四月初九日,大王大妃殿寶齡七旬,大妃殿寶齡望五,翼宗大王追上尊號,大王大妃殿加上尊號,合四慶慶科庭試文科親臨與命官,何以爲之?而處所以何處擧行乎?敢稟。傳曰,春塘臺親臨磨鍊。
又以禮曹言啓曰,今三月二十三日,大妃殿誕日陳賀節目,當爲磨鍊,而其日,與國忌齊戒相値矣,謹稽謄錄,則在前如此之時,以無故日啓稟退行,曾有定式,而二十四日·二十五日·二十六日,連値齋日,以二十七日退行,磨鍊節目,何如?傳曰,允。
禮曹,今三月二十三日,明純徽聖正元粹寧大妃殿誕日,諫賀以二十七日退行事,草記允下矣,應行節目,參考前例磨鍊爲白去乎,依此擧行,何如?判付啓,旣承大妃殿下敎,權停爲良如敎。
朴容大,以議政府言啓曰,江華補賑人劉東源,已除初仕,且蒙壽資,而卽見沁留所報,則劉東源又有助納之擧云,誠意愈勤,甚庸嘉尙。令該曹,敦寧都正口傳單付,以示別般激勸之政,何如?傳曰,允。
吏曹口傳政事,敦寧都正單劉東源。
朴周陽,以義禁府言啓曰,通禮院假引儀洪禧錫拿處事,傳旨啓下矣。洪禧錫,係是雜技,移送秋曹之意,敢啓。傳曰,飭已施矣,分揀放送。
以李肇信囚單子,傳于朴周陽曰,飭已施矣,分揀放送。
朴周陽,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以禁衛營言啓曰,本營中軍鄭雲龜,騎士別將金樂文,俱有身病,勢難察任,今姑改差,何如?傳曰,允。
又以摠戎廳言啓曰,本廳中軍申橚,身病甚重,勢難察任,改差,何如?傳曰,允。
丁丑三月十一日未時,上御迎春軒。時·原任大臣·閣臣·宗正卿承候入侍時,左副承旨金永穆,假注書金裕成,別兼春秋沈相萬·尹相萬,領敦寧金炳學,判府事洪淳穆,領議政李最應,右議政金炳國,原任提學金大根·鄭基世·曺錫雨·金炳德,原任直提學金輔鉉·李㘾,檢校直提學趙寧夏·趙成夏·尹滋悳·金炳始·趙慶鎬,原任直閣鄭健朝,檢校直閣李喬翼,原任直閣李承五,檢校直閣閔泳穆·李鎬翼·尹用求·金永哲,直閣金興均,原任待敎趙鳳夏·徐相翊·金演壽,知宗正卿李秉文·李沇應·李明應,以次進伏訖。上曰,史官分左右。炳學進前奏曰,昨日還御萬安,今又好雨知時,天意可見,群情胥祝,夜間聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿氣候,何如?上曰,一樣矣。炳學曰,王大妃殿氣候,何如?上曰,一樣矣。炳學曰,大妃殿氣候,何如?上曰,一樣矣。炳學曰,中宮殿氣候,何如?上曰,安順矣。炳學曰,世子宮寢睡諸節泰平乎?上曰,善宿善遊,倘緣新居而然乎?炳學曰,昨日動輿時,萬民仰瞻,擧莫不歡欣蹈舞,萬億年無疆之休,一倍頌祝矣。上曰,昨雨以夜,誠甚幸矣。炳學曰,再昨日與昨日日候之淸佳,今日喜雨之伊時,此其俄者所奏天意可見者也。上曰,近見八道狀啓,則雨澤甚均,京畿·三南麥農,庶有豐穰之望云,爲民事萬幸,而我國最所慮者,卽旱災也。炳學曰,邇來雨暘稍均,且因民力之勤勞,麥農果有豐登之望,而大抵農功,專資灌漑,故自前有堤堰申飭,今年則農民,因昨年旱災,預多修築貯水云矣。上曰,農民怯於昨年故如是也。炳學曰,然矣。上曰,今來此闕,心甚欣然矣。炳學曰,臣等下情亦甚欣然矣。上曰,景福宮頗爲軒敞,而外無障遮,多有風勢,此闕則頗似狹窄,而深邃無風矣。炳學曰,景福宮周廻甚廣,無遮障處,此闕深邃,有九重氣像,而今見修理之役,亦甚善就矣。上曰,久廢之餘,如干修理,可堪入處矣。炳學曰,宮室久曠則自多有修理處,而今番修理,不料若是其神速矣。上曰,役事尙多未畢,財力見竭,甚悶然矣。炳學曰,財力之匱乏,誠甚悶然矣。上命史官就座,仍命大臣先退,又命退,諸臣以次退出。
上在昌德宮。停常參·經筵。
朴容大啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于朴容大曰,春到記,明日春塘臺爲之,試官與食堂,竝仍用。
傳于朴容大曰,政官牌招開政。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
傳于朴容大曰,明日出宮門路,以萬八門爲之。
兵曹,以申正熙爲禁衛中軍。
兵曹,以白樂莘爲摠戎中軍。
朴周陽,以兵曹言啓曰,大王大妃殿寶齡七旬,大妃殿寶齡望五,翼宗大王追上尊號,大王大妃殿加上尊號,合四慶慶科庭試武科殿試節目,當爲磨鍊,而凡於殿試親臨與命官,前期稟旨後磨鍊事,曾有定式矣,今番則何以爲之?而處所以何處擧行乎?敢稟。傳曰,春塘臺親臨磨鍊。
上在昌德宮。停常參·經筵。
自巳時至人定,灑雨下雨,測雨器,水深二分。
自人定至十四日開東,灑雨下雨,測雨器,水深七分。
趙定熙啓曰,明日常參·經筵,取稟。傳曰,停。
朴周陽啓曰,行大司憲李秉文,執義李在淳,掌令姜,持平朴魯參呈辭,掌令金壽仁,持平李泰容在外,監察茶時之意,敢啓。傳曰,知道。
傳于李憲稙曰,在外敦寧都正·同春秋,呈告弘文提學許遞,今日政差出。
朴周陽啓曰,行吏曹判書金輔鉉,參判李承五,參議洪淳學牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以修理時武衛提調戶曹判書以下別單,傳于朴容大曰,武衛提調行吏曹判書金輔鉉加資,行戶曹判書閔致庠加資屬耳,熟馬一匹賜給,武衛從事官司僕正趙臣熙,內下鹿皮一令賜給,戶曹正郞徐雲輔,外職陞敍,別看役前府使姜潤,前僉正張泓奎,訓鍊僉正金信默,司譯院前判官方天鏞,訓鍊判官朴重昇,前五衛將李健爀,竝守令除授,其餘計士·看役·牌將·捕校·員役·工匠等,竝依判下施賞。
兵曹口傳政事,副護軍單李載純。
兵曹,來四月初九日,大王大妃殿寶齡七旬,大妃殿寶齡望五,翼宗大王追上尊號,大王大妃殿加上尊號,合四慶慶科庭試武科,春塘臺親臨殿試敎是時,直赴殿試人規矩,鐵箭三矢,一百十步一矢,柳葉箭五矢,一百二十步,一巡二中,講書粗以上,三技取一技落點。
兵曹,來四月初九日,大王大妃殿寶齡七旬,大妃殿寶齡望五,翼宗大王追上尊號,大王大妃殿加上尊號,合四慶慶科庭試武科,春塘臺親臨殿試敎是時,原榜人及直赴會試人規矩,鐵箭三矢一百十步一矢,片箭三矢一百三十步一巡一中,貫革五矢一百二十步一巡三中,柳葉箭五矢一百二十步一巡二中,講書粗以上,五技取三技落點。
以黃海監司李根弼狀啓,薦新生石首魚,多發監色,設網搜捉,尙無魚形,限內不得封進,惶恐待罪事,傳于朴容大曰,勿待罪事,回諭。
趙定熙,以吏曹言啓曰,中學敎授李鎬喆,西學敎授尹祖榮,繕工監假監役官李晩寅·金台濟,俱以身病,呈狀乞遞,竝改差,何如?傳曰,允。
又以吏曹言啓曰,今此宗廟望祭大祝鄭顯英,時無職名,令該曹,口傳付軍職,何如?傳曰,允。
有政。吏批,行判書金輔鉉牌招不進,參判李承五進,參議洪淳學牌招不進,右承旨李憲稙進。啓曰,行判書金輔鉉,參議洪淳學,竝牌招不進,小臣獨政未安,何以爲之?敢稟。傳曰,仍爲之。以李寅晩爲敦寧都正,金在顯爲弘文提學,李起鏞·林謇洙·李基周爲同春秋,閔善鎬爲中學敎授,趙東萬爲西學敎授,行吏曹判書金輔鉉,今加崇祿加資事承傳,成均博士單趙圭錫,分承旨金元性·李乾夏·嚴世永·曺殷承·李裕承·趙秉弼·韓喆愚·南一祐·徐胄淳·金炳翊·金永奭·金性均·趙秉鎬·閔昌植·李敦夏·尹成鎭·權膺善·李晩耆·趙文夏·張時杓,分兵曹參議洪鍾學·申錫年·沈相穆·李源珪·鄭煥翼·閔羲軾·李敎稙·任憲大·趙熙一·沈東臣,分兵曹參知李萬稙·李載純·李源逸·崔鳳九·呂圭益·趙命敎·鄭匡始·張原相·李熙準·洪永禹,分兵曹正郞金德均·金喆熙·李載德·趙東萬·金宗漢·徐夔淳·鄭元夏·李秀萬·柳·鄭元和,分兵曹佐郞朴寅壽·洪時衡·李錫弘·南肅熙·沈鎭奎·趙南軾·洪炳一·柳冕鎬·李秉臯·鄭顯英,以上減下。
兵批,判書金炳始病,參判李僖魯病,參議朴履道入直進,參知鄭鍾學病,同副承旨朴周陽進。同知單崔性貞,僉知三單金弘植·崔鎭周·金季永,護軍韓用中,副護軍金永穆·金元性·李乾夏·嚴世永·曺殷承·李裕承·趙秉弼·韓喆愚·南一祐·徐胄淳·金炳翊·金永奭·金性均·趙秉鎬·閔昌植·李敦夏·朴海哲·兪初煥·趙準永·朴瑄壽·尹成鎭·李晩耆·權膺善·金昌秀·趙文夏·張時杓·洪鍾學·申錫年·沈相穆·李源珪·鄭煥翼·閔羲軾·李敎稙·韓龍敎·李根秀·任憲大·趙熙一·沈東臣·李萬稙·李源逸·崔鳳九·呂圭益·趙命敎·鄭匡始·張原相·李熙準·洪永禹·兪鎭學·劉東源,副司勇宋秉琮,分都摠管沈舜澤·姜蘭馨,分副摠管尹秉鼎·金學初·金炳淵·南廷龍·李寅命·趙敬夏·李沇應·李明應·李世宰·朴齊寬·李炳敎·鄭稷朝·成載玉·鄭海崙·趙康夏·洪遠植·趙文顯·鄭雲龜,分五衛將尙禹鉉·李斗鉉·申錫濂·崔鶴圭·金弘植·姜泰鉉·安奎鎭·崔鎭周·金季永·李壽永·宋德立·吳箕倫·白元圭·張道成·張煥奎,分都事柳冀東·張弘植·李克烈·李曾宇·閔寬植·柳漳烈·趙鍾哲·申膺杓·李世應·李儒必·吳致赫·鄭海植·李德雨·宋義浩·閔致驥·盧炳稷·李奎卨·李明鉉·申贊熙·李商興,分宣傳官李敎敏·李圭卨·申商雨·李敏甫·安弼求·金光默·李儒珍·李鉉儀·申采熙·李一魯·尹光斗,以上依定式減下。
吏批,再政。以閔泳集·金好謙爲假監役。
傳于朴容大曰,左副承旨許遞,前望單子入之。
承旨前望單子入之,朴海哲落點。
以吏曹參議洪淳學牌不進罷職傳旨,傳于朴容大曰,只推。
朴容大,以兵曹言啓曰,弓人趙貞福來告內,服役二十年,今已限滿,造納弓數,亦過千張云,故取考知弓品堂上啓下單子,及本曹錄置成冊,則弓人趙貞福,服役年條,造納弓數,今爲準限,依定式帖加成給,何如?傳曰,允。
吏曹啓目粘連,觀此全羅監司李敦相狀啓,則以爲,獒樹察訪白璿行,四載居丞,一心圖治,百十名番錢蠲減,郵卒賴安,千餘金薄廩捐補,饑戶延活,吏服民懷,口碑咸頌,今當瓜熟,衆情惜去,特爲限秋成仍任,令該曹稟旨亦爲白有臥乎所,優異之績,旣如是,則其在激勸之道,宜有褒嘉之典,獒樹察訪白璿行,依狀請施行,何如?判付啓,依允。
行吏曹判書金輔鉉疏曰,伏以臣待罪本所,兼綰惠局,已不勝僬僥九鼎,復於天官之掌,豈敢曰能,而安於一日居哉?拜恩之初,上天尊嚴,惶未敢終辭,亦未敢固有,坐違政牌者屢矣,瘝厥之罰,誠無所逃。然臣竊惟念,志不可滿,物不可盛,月至望則必虧,花至爛則必萎,其理其爽,炯鑑在前,如其小器大受,一往酣豢,是眞蝜蝂之蟲,貪載而不能起也。臣本一介藐末,過蒙洪造,榮塗要津,動踰涯分,而挽近父子叔姪,華誥聯翩,殆無虛歲,金犀交映,門闌驟奕,今又臣弟之子,裒然上第,榮動一世矣。雖使德備而福厚者,承受其一分,猶當知足,恐或招損,矧臣綿薄,才具淺短,精力耗鈍,顧其職則十銓之判也,語其務則九貢之式也。一國要重,莫此重焉,而臣於是,持滿而不知溢,蹈盛而不知變,恬然若無恥而無懼,則神明所忌,必不待智者而卜矣。夫大學治平之道,財與用人而已,故篇末反復,不出斯二者,殿下,旣使臣掌財有司之吝,未見厥績,又授臣用人之柄,以佐邦治,臣恐過福之災,不止臣一身,而有累於治平之化也。臣聞人臣事君,不憂其挫而憂其銳,不畏其敢而畏其專,今臣則驟躐至此,可謂銳矣,兜攬如彼,可謂專矣。揣念本分,安得不惴惴焉慄慄焉,思所以斂避者乎?伏願聖明,諒臣由中之懇,特遞臣吏曹判書及武衛提調之銜,公而俾不至溺廢,私而獲保其盈盛,實天地生成之澤。臣無任云云。答曰,省疏具悉。當此國用罄竭之時,本兼重務,捨卿伊誰?長銓之任,亦何輕遞?卿其勿辭行公。
行大護軍尹滋承疏曰,伏以臣,卽伏奉傳敎下者,以臣爲到記殿講時命官矣。第伏念階非崇品,則不得爲命官,自是典式所在,今於成命之下,有不敢晏然冒當者,玆敢忙陳短章。伏乞聖明,俯垂鑑諒,亟賜變通,以嚴試體,以安私分焉。臣無任云云。答曰,省疏具悉。已有前例,卿其勿辭,卽爲考講。
丁丑三月十三日辰時,上詣春塘臺。親臨春到記儒生分製講試取入侍時,行都承旨閔謙鎬,左承旨趙定熙,右承旨李憲稙,左副承旨金永穆,右副承旨朴容大,同副承旨朴周陽,假注書金裕成·金商翼,別兼春秋沈相萬·尹相萬,檢校直提學趙寧夏·尹滋德·金炳始·趙慶鎬,檢校直閣閔泳穆·金永壽·李鎬翼·姜·尹用求,直閣金興均,檢校待敎洪淳馨,以次侍立。時至,通禮跪啓請外辦,上具翼善冠·衮龍袍·靑玉帶·黑皮靴出次。藥房提調金翊鎭·閔謙鎬,進前奏曰,侵早勞動,聖體,若何?上曰,一樣矣。通禮跪啓請乘輿,上乘輿仍出千五門,由萬八門·保定門·明光門·靑陽門,詣春塘臺。通禮跪啓請降輿,上降輿陞座。謙鎬請出標信開布城,上命以已下標信擧行。謙鎬奏曰,從陞中,有試官蒙點人,使之下去行禮乎?上可之。讀券官領敦寧金炳學,行上護軍金在顯,吏曹參判李承五,成均館大司成洪澈周,工曹參議鄭寅性,副司果洪淳馨,侍講院司書尹相萬,考官尹滋承,漢城府判尹姜蘭馨,宗正卿李珪永,參考官行副護軍沈東臣·趙秉弼,弘文館副應敎金晩植,副司果李錫弘,行四拜禮訖,以次就位。炳學進前奏曰,日氣不調,侵早勞動,聖體,若何?上曰,一樣矣。炳學曰,世子宮諸節太平乎?上曰,欲爲觀光而來此矣。仍敎曰,今日之雨,誠喜雨也。炳學曰,果然矣。上曰,春雨頻數,亦好矣。炳學曰,雨多則於兩麥,尤有益矣。謙鎬讀奏入門單子。上命試官,書表題,擬周群臣賀於皇來牟將受厥明,限申時,在顯等跪書讀奏訖,相萬捧出懸之。上命大臣權退。永穆奉進講冊望單子,上落點于詩傳下之,又奏曰,以抽籤爲之乎,以冊子中隨拈爲之乎?上曰,冊子中隨拈爲之也。仍命開講,上親受一人,仍敎曰,此後則若有文義可問處,問之,可也。仍入小次。謙鎬以司謁入稟曰,先張已入,請以已下標信開門,呈券儒生,使之次次出送,何如?上命以已下標信擧行也。仍書下傳敎曰,侍衛軍兵雨具,從便爲之。又書下傳敎曰,雨勢如此,春到記仁政殿命官爲之。又書下傳敎曰,考官尹滋承命官爲之。又書下傳敎曰,還宮當自內爲之矣,該房知悉。謙鎬請出標信解嚴,諸臣以次退出。
上在昌德宮。停常參·經筵。
自開東至申時,灑雨下雨,測雨器,水深二分。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨朴周陽,今日不爲仕進,卽爲牌招,何如?傳曰,允。
又啓曰,右副承旨朴海哲,時在慶尙道聞慶地,斯速乘馹上來事,下諭,何如?傳曰,許遞,前望單子入之。
傳于朴容大曰,禮房承旨馳詣宗廟·景慕宮,奉審摘奸以來。
朴容大啓曰,假注書金裕成,有身病,勢難察任,今姑改差,何如?傳曰,允。
金裕成改差,代以洪承穆爲假注書。
傳于朴容大曰,春到記講居首通幼學金秀馨,製述表居首三下進士金天洙,竝直赴殿試,講之次通幼學金炯翼等二人,製述之次草三下幼學韓憙東,竝直赴會試,講之次通幼學尹英秀等六人,製述之次次上生員李容愚等二人,竝給二分,講之次略生員李中斗等十二人,製述之次次上進士申采等二人,竝給一分,講之次略幼學金翊龍等十四人,製述之次次上進士閔哲鎬等四人,各奎章全韻一件賜給。
傳于朴容大曰,入格進士閔哲鎬,此是桂坊也,守令待窠,首先擬入。
傳于朴容大曰,入格儒生,明日待令。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
以慶尙監司朴齊寅狀啓,居昌府民家失火事,傳于朴容大曰,當此歉荒之時,民家燒燼,若是夥多,聞甚矜惻。元恤典外,別加顧助,結構奠接之方,廟堂措辭分付。
兵曹口傳政事,副司果單鄭顯英。
朴容大,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以議政府言啓曰,仁川府德積鎭漂到大國人三名,當不日上來矣。依近例,入接弘濟院後,更爲問情,所着衣袴,分付各該司,依例題給,而別定譯官,替付於沿路譯學,仍飭各該道臣,使之定差員,次次領送,亦令灣府,預先馳通于鳳城將處,以爲渡江後護送之地,何如?傳曰,允。
朴周陽,以兵曹言啓曰,禁軍別將李冕熙,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
兵曹,以申正熙爲禁衛中軍。
上在昌德宮。停常參·經筵。
藥房提調金翊鎭,副提調閔謙鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴容大啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
承旨前望單子入之,金性均落點。
朴容大啓曰,新除授左副承旨金性均,卽爲牌招,何如?傳曰,允。
傳于朴容大曰,吏曹參議有闕之代,前望單子入之。
傳于朴容大曰,入格儒生入侍。
以世子宮動輿時,陪從春·桂坊以下別單,傳于朴容大曰,師李最應內下大豹皮一令賜給,傅金炳國內下大豹皮一令賜給,左賓客金世均,右賓客李㘾各內下大虎皮一令賜給,左副賓客洪祐吉,右副賓客趙寧夏,分內醫提調徐堂輔,陪從閣臣金輔鉉·尹滋德各內下虎皮一令賜給,輔德朴定陽,兼輔德禮貌官李載兢,司書禮貌官尹相萬,各內下大鹿皮一令賜給,弼善閔種默,兼弼善趙龍鎬,文學李載完,兼文學金允植,兼司書洪大重,說書洪英植,兼說書朴斗陽,左翊衛朴齊億,右翊衛洪祐鼎,左司禦朴齊文,右司禦李鎬性,左翊贊金五鉉,右翊贊閔哲鎬,左衛率尹昌燮,右衛率金炳休,左副率朴齊應,右副率尹泰昌,左侍直閔泳肅,右侍直金在容,左洗馬徐相隣,右洗馬閔泳翊,各內下鹿皮一令賜給,左承旨趙定熙,別兼春秋李載完,兵曹參判李僖魯,參議朴履道,副摠管金鶴根·趙秉世,相禮趙龍鎬,各內下小鹿皮一令賜給,武衛把摠李昌漢,內下生皮筒箇一部賜給,兵曹正郞趙忠熙,佐郞卞鋈,掌儀崔在淵,宣傳官尹泳翰·李奎曾·李秉世·李升漢·鄭宇澤·徐相斌,各內下長弓一張賜給,都摠經歷李建晢·洪疇燮,相禮前引兼引儀權世圭,假引儀崔光駿,武兼徐光眞·具然肯·李贊緖·南振源·李圭鏞·呂東燁·李昌鎬·尹九成,考喧都事崔翰周·洪祐衍,玉轎差備假都事李鼎善·鄭奎和,前導假都事鄭雲鵬·黃觀周,訓鍊都監挾輿哨官李承敏,禁衛營槍劍哨官李寅鍾,御營廳槍劍哨官金潤植,月刀差備禁軍梁致福·李大吉,御醫金溵·李好錫,掌務官金潤,鍼醫鄭在寅,議藥同參李時成,奏時官權錫鳳·李一善·安貞植,各上弦弓一張賜給,別軍職申奭熙·李錫珪,原任別軍職李敎昌·徐光勳,武衛哨官白南奭,額外武勇衛李鳳鎬·具然河·申宅熙·申正均·李起駿·李秉承·韓圭卨·白南周,訓鍊都監把摠柳錫夏,各內下筒箇一部賜給,輦輿閶闔差備李鶴年,玉轎差備尹慶求,各內下帿弓一張賜給,武衛監官金載禹,別軍官李健爀,五衛將李斗鉉,竝守令除授,五衛將尙禹鉉,武衛知彀官金貞默·朴奎炯,竝右職調用,五衛將張道成,相當職調用,白元圭,外職調用,議藥同參李海昌,監牧官待窠差送,其餘寫字官·畫員·各差備·將校·員役·軍兵等,竝依判下施賞。
傳于朴容大曰,今番賞典中,一人雖兼數事,毋得疊授。
兵曹,以李冕熙爲禁衛中軍。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
朴容大,以宗親府言啓曰,國朝御牒·璿源譜略·王妃世譜中草,今已修正矣。御覽還下後,當爲付板入刊,而國朝御牒·王妃世譜,亦當正書矣。御覽日字,令日官推擇,則今月十六日巽時爲吉云。以此日時,本府堂上·郞廳,具儀仗鼓吹陪進仁政殿,與承旨,請承傳色奉入之意,敢啓。傳曰,知道。
又以內醫院都提調意啓曰,外醫金興周,內鍼醫差下事,命下矣。外醫金興周,內鍼醫差下,令該曹,口傳付軍職,冠帶常仕,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,原任直閣金始淵喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任直閣金始淵喪,第三日,依定式,遣檢書官致弔恤孤,仍爲勸粥以來之意,敢啓。傳曰,知道。
兵曹口傳政事,副司勇單金興周。
吏曹參議洪淳學疏曰,伏以臣,冒叨見職,居然浹五旬裕如矣。臣何敢毫分有可堪之實,而大耐至此哉?誠以人微官盛,趍走於任使之末,爲盡分之恭耳。間者黽勉行政,混不省資簿之緊漫,尋常遴差,自爾招嘲姍之豗騰,其才識之萬不稱停於是者,非第臣自知之審,抑亦爲同朝之所共諒,庸詎徒貪榮寵,復事磐礡也哉?且況臣於日昨班綴歸路,偶感風寒,背汗而起粟,頭疼而生暈,候方晴熏,猶夫擁衾呻囈,年在强壯,未免却食委頓,以若見狀,猝難彈束,玆敢不揆猥屑,略暴衷懇。伏乞聖慈,俯垂鑑察,劃賜鐫改,俾得重官枋,而安私分焉。臣無任云云。省疏具悉。所請依施。
丁丑三月十五日未時,上御迎春軒。入格儒生入侍時,右副承旨朴容大,假注書洪承穆,記事官車有聲,別兼春秋金羽均,以次進伏,幼學金秀馨,進士金天洙,幼學金炯翼·尹英秀·任宅鎬·李彙杰·張定相,生員李中斗,幼學朴來奎·金彝鉉·朴永學·梁漢容·姜啓永·金台性·尹翼鎭·金翊龍·南鳳元·趙龍奎·李鍾夔·康炳鱗·金奎榮·李起駿·金瑢鍊·李明魯·孔在星·趙鎭卨·權鍾大·崔秉斗·韓憙東,進士申采,生員姜龜秀,進士閔哲鎬,序立階下訖。上曰,史官分左右。容大曰,入格儒生中,鄭承鉉等十三人,有身病,不得待令矣。待令儒生,使之進前奏職姓名乎?上可之。秀馨等,以次進前奏職姓名,至孔在星,上曰,居齋生中孔姓一人,常有之矣。容大曰,然矣。上曰,今之孔姓,於夫子,似可爲七十餘世孫矣。容大曰,似爲七十四五世孫矣。鎭卨等奏職姓名,退立階下訖。容大曰,儒生使之頒賞行禮乎?上可之。容大出楹外頒賞。上曰,速速擧行,可也。容大曰,儒生行禮已畢,使之退出乎?上可之。秀馨等,以次退出。上曰,史官就座。又命退,承史以次退出。
上在昌德宮。停常參·經筵。
朴周陽啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于朴周陽曰,今二十日,館學儒生應製矣,通方外爲之,試紙用大好紙,春塘臺親臨磨鍊,試官則時·原任大臣以下,讀券官·對讀官,以時·原任賓客·春坊中擬入。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
朴周陽,以奎章閣言啓曰,原任直閣吳取善喪,依定式,遣檢書官,傳給內賜賻物,仍爲致弔恤孤,勸粥致祭以來之意,敢啓。傳曰,知道。
行左參贊金世均疏曰,伏以日吉辰良,還御萬安,歡祝之忱,率普惟均。仍伏念臣本謏寡,固未嘗毫銖髣髴於賓僚之任,而猥叨蹲據,閱數序有餘于玆,是豈臣不自量度,全昧廉防而然哉?誠以感荷聖恩之若偏,昵近繼明之與榮焉已。竊伏覩我春宮邸下,英睿天縱,岐嶷日就,重宸勤遇物之誨,八埏切延頸之望,爲堯爲舜,亶在乎端本養正。賈誼有言曰,見正事·聞正言·行正道,左右前後,皆正人,其人也,必忠藎謹厚,有儀有則,學識足以資离筵之保訓,聞望足以備雷肆之衛翼,乃可曰稱其職。顧今耇造宿德,濟濟布列,如臣空疎憒劣,遲暮濩落,已蔑效一能,曷以輔三善乎?是碔砆之混,糠粃之前,而旣速不衷之譏,秪有妨賢之愧。矧又蒲質先衰,楡景漸迫,眩祟恒添,凘綴益甚,其何可低徊蟠泊,不思所以丐免乎?日昨請告三度加由,格外寵眷,彌增惶恧,自視病實,不宜一任瘝曠也審矣。庸敢冒控衷懇,仰瀆崇聽。伏望聖慈,將臣所帶賓客之銜,亟賜鐫遞,俾名器重而微分安焉。臣無任云云。答曰,省疏具悉。所請依施。
上在昌德宮。停常參·經筵。
自辰時至酉時,灑雨下雨,測雨器,水深三寸二分。
朴周陽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴周陽啓曰,來二十一日朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金性均啓曰,右副承旨朴容大,今日不爲仕進,卽爲牌招,何如?傳曰,允。
備忘記,潼關僉使康孝源下直,長弓一張,長箭一部,片箭一部,筒兒一箇賜給。
朴周陽啓曰,筵說修正,何等審愼,而今十一日,時·原任大臣·閣臣·宗正卿承候入侍,筵說有所錯誤,至於改書以下,事甚疎忽,極涉未安,原筵說,今方改修正以入,而當該注書,所當重勘,而本院請推之外,無他可施之罰,何以爲之?敢稟。傳曰,從重推考。
朴容大啓曰,三皇忌辰日,親行望拜禮,前期一日以稟事,曾有定式矣,今十九日毅宗皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
以司謁口傳下敎曰,前濟州牧使,今十九日待令于春塘臺。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
朴容大,以議政府言啓曰,仁川府德積鎭漂到大國人三名,入接弘濟院後,使本府公事官及譯官,詳細問情,別單書入,而今此漂人,皆願速歸,留一宿發送,何如?傳曰,允。
朴周陽,以兵曹言啓曰,卽接西所入直衛將兪石柱牒報,則北水閣水門中鐵窓一隻,爲雨水所激拔落云。爲先令紫門監,堅實圍排,卽速修改,而把守軍兵,令該營,量宜除出,限修改間,嚴加守直之意,分付,何如?傳曰,允。
上在昌德宮。停常參·經筵。
朴周陽啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,明日北苑望拜禮親行,再明日殿座相値,視事頉稟之意,敢啓。傳曰,知道。
傳于朴容大曰,政官牌招開政。
傳于朴容大曰,賓客有闕之代,前望單子入之。
左賓客前望單子入之,徐堂輔落點。
傳于朴容大曰,明日望拜禮後,參班儒武,當應製試射矣,弘文提學,待明朝牌招,仁政殿命官爲之,武士則兵判試藝於中日閣。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金仁壽,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
傳于朴容大曰,明日出宮門路,以保定門爲之。
朴容大啓曰,明日北苑望拜禮時,闕字牌及爐盒,當爲奉來,門路以何處爲之乎?敢稟。傳曰,集成門爲之。
又啓曰,明日北苑望拜禮時,九卿兩司長官,當爲進參,而行戶曹判書閔致庠,行大司憲李秉文,行大司諫李敦應,病不進,竝卽牌招,以爲淸齋之地,何如?傳曰,允。
又啓曰,行吏曹判書金輔鉉,參判李承五牌不進推考傳旨,今方捧入,而開政命下之後,如是違牌,事甚未安。參議未差,判書·參判竝更牌招,何如?傳曰,待明朝牌招。
朴周陽,以三軍府言啓曰,卽接訓鍊都監所報,則今三月十九日習陣日次,而大將臣趙寧夏,有身病,不得行操云矣,敢啓。傳曰,知道。
又以禁衛營言啓曰,因兵曹草記,北水閣水門中間鐵窓一隻,爲雨水所激拔落處,西營入直軍八名除出,哨官一員率領,限修改間,嚴加守直之意,敢啓。傳曰,知道。
上在昌德宮。停常參·經筵。
入小次後,藥房·內閣·政院·玉堂口傳問安。答曰,知道。
望拜禮還入小次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
趙定熙啓曰,弘文提學金在顯,旣已承牌,藝文提學李源命,一體牌招,同參考試,何如?傳曰,允。
吏曹,左賓客單李㘾,右賓客單洪祐吉,左副賓客單徐堂輔。
傳于趙定熙曰,呈告知經筵·工曹參議許遞,今日政差出。
傳于趙定熙曰,弘文提學金在顯,命官爲之。
傳于趙定熙曰,參班儒生應製,賦居首三下生員李載允,直赴殿試,之次草三下幼學金祚均,直赴會試,之次次上進士尹相澈等二人,竝給二分,之次次上幼學趙亨植等二人,竝給一分,之次次上幼學李商翼等四人,各奎章全韻一件賜給。
傳于趙定熙曰,入格儒生,明日待令。
傳于趙定熙曰,此家科聲,事甚稀貴,直赴李載允賜樂,放榜日,贈領議政內外祠版,遣宗正卿李明應致祭。
有政。吏批,行判書金輔鉉進,參判李承五進,參議未差,左承旨趙定熙進。以李載兢爲吏曹參議,尹泰經爲禮曹參判,尹成鎭爲工曹參議,沈承澤爲知經筵,金順鷹爲德陵直長,尹弼炳爲仁陵參奉,權膺善爲安州牧使,白永濟爲景陽察訪,承文正字單金性默,獒樹察訪白璿行,限秋成仍任事承傳。
兵批,判書金炳始病,參判李僖魯進,參議朴履道病,參知鄭鍾學病,左副承旨金性均進。以金萬智爲元山別將,僉知單姜泰鉉,護軍兪錫煥,副護軍朴海哲·洪淳學·鄭寅性,副司果朴鍾瀅,以上竝單付。
傳于朴周陽曰,明日出宮門路,以保定門爲之。
朴周陽,以三軍府言啓曰,卽接禁衛營所報,則今三月二十日,習陣日次,而殿座相値,不得行操云矣,敢啓。傳曰,知道。
朴容大,以禮曹言啓曰,大祀誓戒之夜,如値陵寢忌辰,則誓戒正時,進定於齋所呼唱起寢之前,留門初更爲之事,曾有受敎定式矣。來四月初四日,行宗廟夏享大祭,誓戒在今二十六日三更四點子時正刻,而與明陵忌辰祭相値,誓戒正時,依定式進定於二更,何如?傳曰,允。
又以禮曹言啓曰,卽接永禧殿官員所報,則明日館學儒生應製試取時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日館學儒生應製試取時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接社稷署所報,則明日館學儒生應製試取時,本署官員,俱爲觀光云矣。依定式,本曹佐郞洪基泰,假官差送,以爲代直後赴試之地,何如?傳曰,允。
又以兵曹言啓曰,今三月二十日文臣朔試射日次,而殿座相値,不得爲之之意,敢啓。傳曰,知道。
行戶曹判書閔致庠疏曰,伏以臣於見職,始也不量而入,終焉蔑效而據,駸駸然歲月滋久,是豈臣識理發慮,有足稱塞萬一而然哉?屢上辭本,未蒙孚格,連値事會,粗效奔走,迄于今蟠泊,職以是耳。第念經用日廣,國計日絀,濫觴之末流,焦釜之急勢,未足喩其難支也。國無六年之蓄,曰急,無三年之蓄,曰國非其國,今不可擬論,只以目下最可憂者言之,貢簿之連年未下,淸刷沒方,租案之因災見減,代充無術,俸祿餉料,尙難以彌綸排調矣。由前而緣臣無能,未得制謹,由後而非臣不才,所可牽補,聖恩包涵,縱不加譴罰,亦安敢恬然坐視,不思龜匵兕柙之責也?且臣素患痰濕,春夏之交尤苦闖肆,風涎壅於呃而嚥咯俱艱,寒邪摶於胃而咳嘔頻發,榮衛銷鑠,支體怠倦,惴惴若大疴將至,加以十起有憂,九朔爲苦,形證轉劇,藥石罔效,至情所迫,不忍離捨,尋常事務,未免濡滯,財賦劇煩之地,曹用艱棘之際,有不可一向瘝曠。顧今之勢,使通材鍊識,明目肆力,硬着脊梁,庶幾有集,如臣弱肩,已赬於負重,薄蹄亦穿於騁險,而況憂故熏憹,心神遁爽,如墜昏霧,遺錯居多,雖欲鉤校裁衡,剸理繁冗,誠末由也已。似此情實,無望蹲冒,玆敢悉暴衷懇,仰瀆崇嚴。伏乞聖明,特垂淵鑑,亟遞臣度支重任,以幸公私,千萬至祝。臣無任云云。答曰,省疏具悉。重任何可輕遞?卿其勿辭行公。
忠淸監司趙秉式疏曰,伏以臣於昨冬,罪由遏糴,罰止問備,居恒懍惕,食息靡錯,際又伏奉緘推之命,顧臣溺職,果大著矣。夫懋遷由臣閉藏,州郡由臣繹騷,隨處生疣,臨事失飭,有百僨誤,無一稱當,參諸典憲,安所逃罪,而聖度天大,先施薄警,臣固感激含戴之不暇,而念臣才識,闇於剸劃,威明短於彈戢,雖處之以閑局少事之時,尙不克擔荷,況以憃愚之品,値玆艱棘之會,欲望其仰副隆畀之眷,俯愜衆民〈之〉望,其可得乎?與其負罪倖逭,憑恃仍冒,無寧迨此一分着手之時,讓于有能有才,以紓宵旰南顧之憂,庶或寡過也。臣罪至此,臣情如彼,揣量已熟,益難堪膺,短章自劾,馳驛登聞。伏乞聖明,俯垂鑑諒,亟勘臣罪,以安臣分,不勝大願。臣無任云云。答曰,省疏具悉。今番緘推,重事體也,何必以此爲引?卿其勿辭,益勉懷保之責。
丁丑三月十九日巽時,上詣北苑。望拜禮親行入侍時,行都承旨閔謙鎬,左承旨趙定熙,右承旨李憲稙,左副承旨金性均,右副承旨朴容大,同副承旨朴周陽,記事官李萬敎,假注書洪承穆,別兼春秋金羽均·李鎬喆,檢校直提學趙寧夏·金炳始,檢校直閣閔泳穆·金永壽·姜·尹用求,直閣金興均,檢校待敎洪淳馨,以次序立。時至,通禮跪啓請外辦,上具翼善冠·衮龍袍·靑玉帶·黑皮靴,乘輿出萬八門。藥房提調金翊鎭,副提調閔謙鎬,進前奏曰,侵早勞動,聖體,若何?上曰,一樣矣。通禮前導,由保定門·明光門·靑陽門,詣降輿所。謙鎬曰,禁喧郞廳之不在信地,擅入閤門內,致勤下詢,事體所在,萬萬駭然。所當重勘,而本院請推之外,無他可施之罰,何以爲之乎?上曰,事過後拿處,可也。出擧條通禮跪啓請降輿,上降輿入小次。少頃,通禮跪啓請外辦,上改具翼善冠·黑圓領袍·素玉帶·靑鞓出次,仍步詣北苑版位帳殿前。通禮前導,詣拜位北向立。贊儀唱鞠躬四拜興平身,上行四拜禮訖。贊儀唱跪,上跪。司香官二員,進香案前,三上香俯伏興退。贊儀唱鞠躬四拜興平身,上行四拜禮訖。通禮跪啓請禮畢。謙鎬進前奏曰,通禮院官員臚唱之際,做錯非細,事甚駭然。當該引儀,所當重勘,而本院請推之外,無他可施之罰,何以爲之乎?上曰,拿處,可也。出擧條仍敎曰,此後則更勿如是之意,各別申飭,可也。謙鎬曰,謹當申飭矣。通禮前導,領敦寧金炳學,領議政李最應,右議政金炳國,進前奏曰,今日日候頗薰蒸,勞動之餘,聖體,若何?上曰,一樣矣。仍敎曰,再昨之雨,可謂慰洽三農,而能無還多之慮乎?炳學曰,日前雨後民心歡洽,而當此貯水之時,雨澤優足然後,可以灌漑注秧,至於來月,則雖稍旱,其於麥事尤好矣。上入小次,傳曰,戶房承旨,與禮曹堂上·戶曹郞廳,依定式馳詣宣武祠,奉審以來。出傳敎又傳曰,還宮門路,以宜春門爲之。出傳敎少頃,通禮跪啓請外辦,上改具翼善冠·衮龍袍·靑玉帶·黑皮靴,出次。通禮跪啓請乘輿,上乘輿,仍敎曰,前濟州牧使入侍。出傳敎前濟州牧使李熙忠進前。上曰,善在上來乎?熙忠曰,無上來矣。上曰,年形,果何如?熙忠曰,比他道稍勝矣。上曰,民情不甚遑汲乎?熙忠曰,不至遑汲矣。上曰,米穀果不翔貴乎?熙忠曰,不甚高騰矣。上曰,三政中,或無大端弊瘼者乎?熙忠曰,軍政則排戶均捧,還政則吏輩與民間,竝無升斗之欠逋,結摠則以平役收捧,故俱無弊端矣。上曰,無他弊瘼乎?熙忠曰,雖無大端之弊,流丐比他年甚多,是所悶然矣。上曰,流丐無大弊乎?熙忠曰,別無貽弊,而其數甚多,故申飭民間,使之周恤,居接于各里鄕徒公舍,而有不足之慮,故又使構幕庇身矣。上曰,鄕徒他處亦有之乎?熙忠曰,只濟州有之,而鄕徒云者,方語也。上曰,上來時,沿路農形,何如?熙忠曰,付種太半矣。上曰,牟麥,何如?熙忠曰,歉歲之餘,故播種比前倍多,而今方勃興矣。上曰,民情有小康之處乎?熙忠曰,下道列邑,則民多菜色,有頷顑之狀,近畿則小勝矣。上曰,近間頻仍之雨,果無不足處乎?熙忠曰,二月二十五六日之雨,全羅諸邑,果爲均洽,忠淸諸邑,似有不足之慮,而日前之雨,庶可洽足矣。上曰,離發幾日,得抵陸地乎?熙忠曰,一晝夜至小安島矣。上曰,自離發所,抵小安島爲幾里,自小安島,抵陸地爲幾里乎?熙忠曰,自禾北鎭,至小安島爲九百餘里,自小安島至梨津爲七十里矣。上曰,乘船幾日,到梨津乎?熙忠曰,自小安島一日而至梨津矣。上曰,然則何處乘船乎?熙忠曰,自禾北鎭浦口登船,而候風始發矣。上曰,候風於何處乎?熙忠曰,禾北鎭舍,是候風處,而又由楸子島而過矣。上曰,楸子島在何邊,而遇風則幾日到此島乎?熙忠曰,處在小安·禾北之西邊,而遇風則一日可抵此島矣。上曰,然則楸子島與梨津,相距爲幾里乎?熙忠曰,自楸子島,北距梨津爲五百餘里矣。上命熙忠先退。通禮前導,至宜春門。炳始進前奏曰,臣以參班武士試取事,中日閣進去矣。以柳葉箭單技試取乎?上可之。謙鎬請出標信解嚴。上還內,諸臣以次退出。
上在昌德宮。停常參·經筵。
藥房提調金翊鎭,副提調閔謙鎬啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,〈何如〉?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴周陽啓曰,行大司憲李秉文,執義李在淳,掌令姜,持平朴魯參呈辭,掌令金壽仁,持平李泰容在外,監察茶時之意,敢啓。傳曰,知道。
朴容大啓曰,明日常參·經筵,取稟。傳曰,停。
趙定熙啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。
禮曹,來五月初二日,行景慕宮夏享大祭,親祭取稟,奉敎恭依。
傳于朴周陽曰,輕囚放釋。
以義禁府徒流案,傳于朴周陽曰,金東曄·李敏泰·徐相岳·李昌熙·李文容·尹喜秀·魚秉琇竝放。
傳于朴周陽曰,定配身死未蒙放罪人蔡龜淵放,權容燮蕩滌。
趙定熙,以議政府言啓曰,卽見廣州留守尹滋悳狀啓,則本營守堞軍官,丙子春秋兩等,丁丑春等都試與武士丙子春等,丁丑春等火砲科,及所屬各邑馬兵,丙子秋等都試,竝當設行,而値此窮春,齎糧往來,爲弊不少,待秋合設事,設令廟堂,稟旨分付矣。歉歲窮春,裹糧赴試,誠有爲弊之端,依狀請許施之意,分付,何如?傳曰,允。
朴周陽,以三軍府言啓曰,卽接御營廳所報,則今三月二十一日,習陣日次,而大將臣金箕錫,有身病,不得行操云矣,敢啓。傳曰,知道。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以義禁府言啓曰,通禮院假引儀洪禧錫拿處事,傳旨啓下矣。洪禧錫,係是雜技,依例移送秋曹之意,敢啓。傳曰,知道。
又以右邊捕盜廳言啓曰,謹依武衛所知彀官李泰相口傳下敎,摠戎廳北漢火藥庫庫直趙永淳,特貸一縷減死定配次,移送秋曹事,命下矣。臣廳在囚罪人趙永淳,移送秋曹之意,敢啓。傳曰,知道。
又以右邊捕盜廳言啓曰,謹因武衛所知彀官金璟洙口傳下敎,私鑄罪人,特貸一縷,移送秋曹,嚴刑一次,遠惡島爲奴,其餘諸漢,竝移送秋曹,嚴刑一次,絶島定配事,命下矣。臣廳在囚罪人金英守·李石甫·劉千萬·金萬仁·金興吉等五名,竝移送秋曹之意,敢啓。傳曰,知道。
又以刑曹言啓曰,右邊捕盜廳啓辭內,武衛所知彀官金璟洙口傳下敎,私鑄罪人,特貸一縷,移送秋曹,嚴刑一次,遠惡島爲奴,其餘諸漢,竝移送秋曹,嚴刑一次,絶島定配事,命下矣。謹依傳敎,罪人金英守,嚴刑一次後,全羅道康津縣薪智島爲奴,李石甫·劉千萬·金萬仁·金興吉,各嚴刑一次後,石甫羅州牧智島,千萬珍島府金甲島,萬仁興陽縣鹿島,興吉靈光郡荏子島,竝絶島定配所,卽爲押送之意,敢啓。傳曰,知道。
丁丑三月二十日辰時,上詣春塘臺。館學儒生應製,通方外試取入侍時,行都承旨閔謙鎬,左承旨趙定熙,右承旨李憲稙,左副承旨金性均,右副承旨朴容大,同副承旨朴周陽,記事官李萬敎,假注書洪承穆,別兼春秋李鎬喆·趙昌夏,檢校直提學趙寧夏·趙成夏·金炳始·李載冕·趙慶鎬,檢校直閣閔泳穆·金永壽·李鎬翼·姜·尹用求·金永哲,直閣金興均,檢校待敎李載兢·洪淳馨,以次侍立。時至,通禮跪啓請外辦,上具翼善冠·衮龍袍,乘輿出萬八門。藥房提調金翊鎭,副提調閔謙鎬,進前奏曰,侵早勞動,聖體,若何?上曰,一樣矣。由保定門·明光門·靑陽門,詣春塘臺。通禮跪啓請降輿陞座,上降輿陞座。謙鎬進前奏曰,儒生今當入場矣。出標信開布城,何如?上曰,以已下標信,擧行,可也。謙鎬曰,讀券官鄭基世,以拘忌未得入來矣。仍奏曰,侍衛從陞人中,有試官蒙點人,使之下去,一體行禮乎?上可之。引儀引讀券官右議政金炳國,左參贊金世均,行大護軍李㘾·徐堂輔·洪祐吉,對讀官行副護軍李載兢·金永壽,刑曹參議李冕榮,戶曹參議金九鉉,行副護軍鄭寅性,輔德朴定陽,司書尹相萬,相禮趙龍鎬,副修撰金允植,說書洪英植,副司正朴斗陽,副正字沈相薰,入就位。引儀唱鞠躬四拜興平身,炳國等行四拜禮訖。炳國進前奏曰,連日勞動,聖體,若何?上曰,一樣矣。仍敎曰,今日日氣淸佳矣。炳國曰,日氣暢和,士多赴擧,甚盛事矣。上曰,雨餘日候如此燠暖,爲農事可幸。炳國曰,好雨洽然,宜於灌漑播種,而以牟麥言之,如是調候,則庶有豐登之望矣。謙鎬讀奏入門單子。上命讀券官進前。世均·堂輔進伏。上命書題,世均等書,詩擧欣欣然有喜色,押喜字,限申時,仍讀奏訖。斗陽·相薰,奉出懸之。引儀唱儒生行禮。上曰,試官權退。謙鎬曰,入格儒生,已待令矣。上曰,姑爲留待。上仍入小次。少頃,上出次,命書傳敎曰,入格儒生入侍。謙鎬曰,入格儒生中尹相澈等六人,有身病,不得待令,而待令儒生,使之進前奏職姓名乎?上可之。李載允·金祚均·金定均·金炳式,以次進前奏職姓名訖。謙鎬曰,儒生使之頒賞行禮乎?上可之。儒生等行禮畢。謙鎬曰,儒生等使之退出乎?上曰,直赴一人外,使之退出。仍敎曰,同副承旨進去,直赴李載允,墨戲進退也。周陽曰,招入院隷,使之擧行乎?上可之。周陽墨戲進退訖。上曰,使之出送也。謙鎬曰,今日入格儒生行禮時,軒架錯亂,趁不擧麾,事甚駭然。當該協律郞,所當重勘,而本院請推之外,無他可施之罰,何以爲之乎?上曰,拿處,可也。出擧條上入小次。謙鎬以司謁入稟曰,已爲收券,考試何以爲之乎?上命考試,仍傳曰,別雲劍·兵摠府堂上·堂上閣臣·春坊入侍承旨·堂上對讀官,竝讀券官加差下,堂下閣臣·春坊入直玉堂,竝對讀官加差下,使之分考。出傳敎謙鎬,以司謁入稟曰,取幾人乎?上命取三十人。謙鎬,以司謁入稟科次,上命科次。少頃,上出次,仍敎曰,大臣進前。炳國進前。上曰,俄者不腆之需,果爲善領乎?炳國曰,天廚珍饌,祗受飽德,萬萬榮耀矣。上曰,物其略矣,何飽之有?炳國曰,飽以德意,不在豐約矣。上曰,盡日淸和,亦甚幸矣。炳國曰,日昨之候,或雨或風矣,今日淸和,可見天意,世子宮屢度出次,下情尤切慶祝之忱矣。上曰,今日之科,異於他科,儒生亦多觀光者矣。炳國曰,幸逢盛會,莫不歡欣樂赴,而鄕儒之聞令者,亦來赴,故比前倍多,太平氣象,於斯獲覩矣。仍奏曰,書等何以爲之乎?上曰,第一張,書正三下一,第二張,書正三下二,第三張,書正三下三,之次五張,竝書草三下,其餘皆書次上。炳國書等訖。相薰讀奏第一張第一句,上命止之。謙鎬曰,坼封何以爲之乎?上曰,承旨坼封。謙鎬坼封讀奏。上曰,諸承旨輪回坼封讀奏也。坼封讀奏訖。炳國曰,預差張,何以爲之乎?上曰,爲幾張乎?炳國曰,三張矣。上曰,竝付榜末也。仍命書傳敎曰,館學儒生應製詩居首三下幼學吳濚澤·李在明·盧泳敬,竝直赴殿試,之次草三下幼學尹廷琦等五人,竝直赴會試,之次次上生員尹秉綬等六人,竝給二分,之次次上幼學李中赫等六人,竝給一分,之次次上幼學趙東舜等十三人,各奎章全韻一件賜給。上曰,直赴三人,竝招入侍。謙鎬曰,直赴三人待令,使之進前奏職姓名乎?上可之。濚澤等,進前奏職姓名訖。上曰,此科,異於他科,承旨進去,墨戲進退,可也。謙鎬曰,招入院隷,使之擧行乎?上可之。謙鎬墨戲進退訖。上曰,使之退出也。仍傳曰,侍衛與排立軍兵,令各其營乾犒饋。出傳敎又傳曰,還宮,當自內爲之矣,該房知悉。出傳敎周陽曰,臣敬奉聖敎,馳往義禁府,取考囚徒案,則時囚罪人李善會,以乾原權管,威虐貪饕,罪犯不輕,故仍囚,金在鼎,以禁喧郞廳,不在信地,擅入閤門,罪犯係是輕囚,故放送。仍詣典獄署,取閱囚徒案,則上納挪用,備納間家僮嚴囚,罪人一名,所犯贓錢,備納間家僮嚴囚,罪人四名,因傳敎刑配間嚴囚,罪人四名,辭緣推覈間嚴囚,罪人一名,不可以輕囚論,故竝仍囚,其餘他錢不報,隱匿訟民,拒逆官令,招引人物,各司直囚罪人金千石等五十五名罪犯,俱係輕囚,故竝依傳敎放送之意,敢此仰達矣。上曰,唯。謙鎬請出標信解嚴。上還內,諸臣以次退出。
上在昌德宮。停常參·經筵。
自巳時至人定,灑雨下雨,測雨器,水深八分。
朴周陽啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
朴容大啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于朴周陽曰,入格儒生,延英門外施賞。
注書李萬敎病,代以李容稙爲假注書。
以協律郞掌樂正吳慶履拿處傳旨,傳于朴周陽曰,分揀。
朴周陽,以訓鍊都監言啓曰,謹依下敎,侍衛與排立將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與排立軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
又以都摠府言啓曰,副摠管洪兢周,以同知義禁府事,本府坐起進參事,晝仕出去之意,敢啓。傳曰,知道。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
朴周陽,以刑曹言啓曰,因右邊捕盜廳啓辭批旨,摠戎廳北漢火藥庫庫直趙永淳,特貸一縷,減死定配次,移送秋曹事,命下矣。謹依傳敎,罪人趙永淳咸鏡道甲山府減死定配所,卽爲押送之意,敢啓。傳曰,知道。
又以摠戎廳言啓曰,謹依武衛所知彀官李泰相口傳下敎,本廳在囚罪人尹文煥,定配次,移送秋曹,其餘罪人金俊煥·李守鳳·安長辰·趙重良·李最潤·梁有豐·李元基等七名,放送之意,敢啓。傳曰,知道。
又以刑曹言啓曰,摠戎廳啓辭內,謹依武衛所知彀官李泰相口傳下敎,本廳在囚罪人尹文煥定配次,移送秋曹,其餘罪人金俊煥·李守鳳·安長辰·趙重良·李最潤·梁有豐·李元基等七名,放送之意,敢啓。傳曰,知道事,命下矣。謹依傳敎,罪人尹文煥,平安道德川郡定配所,卽爲押送之意,敢啓。傳曰,知道。
又以義禁府言啓曰,本府徒流案中,慶尙道善山府流三千里定配罪人尹喜秀,尙州牧流三千里定配罪人魚秉琇,全羅道順天府定配勿揀赦前罪人金東曄,錦山郡流三千里定配罪人李敏泰,茂朱府流三千里定配罪人徐相岳,綾州牧定配罪人李昌熙,平安道肅川府流三千里定配罪人李文容等名下,放字書下矣。尹喜秀·魚秉琇·金東曄·李敏泰·徐相岳·李昌熙·李文容,竝放送事,分付各該道道臣之意,敢啓。傳曰,知道。
義禁府啓目,乾原權管李善會原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
禮曹參判尹泰經疏曰,伏以臣,罪積于躬,三年苫塊,冥頑不死,以及服闋,卽蒙聖恩,除臣爲禮曹參判,臣聞命怵驚,廓然之念,因以復新,不啻履霜露而悲樹風也,臣本庸愚,重以蔑學,濫叨科第,出入敭歷,尸素竊祿,冥升貳卿,其得免於大戾者,莫非我聖上鴻造之仁,而亦由先臣所芘蔭也,先臣大耋之年,休退旣久,緣臣無狀,菽水闕如,日月不貸,遽見捐背,臣犬馬之忱,旣蔑效於報國,烏鳥之私,又靡逮於養親,俯仰窮壤,惟有血淚餘哀,未盡於素琴,新命遽及於窮廬,念臣駑劣,素不堪於從宦,雖尋常供職,專賴家庭指導,而猶多顚錯,今則臣無所復恃矣,茫然如瞽者之獨行,不辨東西何地,則將隨處爲僨轅之駒而已,且況柴棘之餘,百念成灰,榮塗宿趼,臣亦何心,只宜退伏田野,歌詠聖化,以畢其生,玆敢披瀝仰暴。伏乞聖明,特遞臣所授之職,以安私分,臣無任云云。答曰,省疏具悉。卿其勿辭行公。
吏曹參議李載兢疏曰,伏以臣,蔑學年淺之一藐然後進耳,偏蒙我聖慈曠絶之洪造,衣緋項玉,于玆纔周年,師儒之淸貫,瀛館之峻選,次第歷敭,而亦何嘗彷彿乎,譬之若向陽卉木,煦濡雨露之澤,日滋長而不自知也,第其所具之彝性,粗有省覺,雖不能量才度能,力辭恩命,亦嘗聞惟人之訓,彼其之譏,每當一番寵光,輒增一番兢懼,食息靡甘,寢夢猶驚,乃者天官新命,有隕自天,臣雙擎九頓,莫省所以自措也,銓家之注擬,雖云循例,恩點之誤侈,未審何謂,夫佐貳之職,皆所以承佐長官,弼成洪化,則其難其愼,六部惟均,而是職爲最重,官方之秤量,而與聞乎鑑別,承乏焉代斲,而小事則專達,遴選之重,責任之要,莫此若也,苟非才猷識見,風彩聞望,足以表準當世,則上不宜濫授,下不宜冒據也,況今儲望之人,羅列於前,可堪之材,林立於後,乃以如臣騃劣者,猥居人先,則竊竽之誚,雖止臣身,積薪之歎,恐累請朝,其非君臣上下交相惕勵者乎,人之常情,相稱則安,過則不便,謙約自牧,卽臣世守之規範也,盈盛是誡,卽臣所受之義方也,臣以臣家人,今如是驟躐,果可曰相稱而不過乎,且竊伏念朝士之與執政有親者,多避要路,卽先宋故事也,今臣父所處,卽政本之地,臣之是官,雖與長有異,稱爲政官則一也,循名思義,惕然惶懍,非止爲盈滿之私憂已也,臣於治疏之際,猥伏承應製對讀官之命,不得不章皇出肅,而趨走爲恭,義不俟乎駕屨,傴僂垂戒,情敢暴於循墻,玆控文字,仰瀆崇嚴。伏乞聖明,諒臣言之出自衷悃,念名器之不可輕授,亟遞臣新除職名,俾安微分焉,臣無任云云。省疏具悉。爾其勿辭察職。
上在昌德宮。停常參·經筵。
朴容大啓曰,明日大妃殿誕日問安相値,視事頉稟之意,敢啓。傳曰,知道。
朴周陽啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴容大曰,只推。
朴容大,以吏曹言啓曰,中學敎授閔善鎬,以其身病,呈狀乞遞,改差,何如?傳曰,允。
朴周陽,以兵曹言啓曰,今三月二十二日戊寅戌初一刻立夏,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以都摠府言啓曰,副摠管趙秉世,以同知義禁府事,本府坐起進參事,晝仕出去之意,敢啓。傳曰,知道。
又以御營廳言啓曰,本廳軍色從事官閔善鎬,身病甚重,勢難察任,改差,何如?傳曰,允。
義禁府啓目粘連,向前李善會亦,以錢則皆係公用,以犯則多歸私橐,旣至啓罷,安容囚供,以此照律,何如?判付啓,依允。
上在昌德宮。停常參·經筵。
大妃殿誕日,大殿·大王大妃殿·王大妃殿·中宮殿·世子宮,宗親·儀賓·藥房·內閣·政院·玉堂·朝廷百官口傳問安。答曰,知道。
大妃殿,宗親·儀賓·藥房·內閣·政院·玉堂·朝廷百官單子問安。答曰,知道。
朴容大啓曰,明日常參·經筵,取稟。傳曰,停。
傳于朴周陽曰,有實故摠管許遞,前望單子入之。
摠管前望單子入之,副摠管鄭雲翼落點。
以平安監司金尙鉉狀啓,龍川府舊兵符被燒年條,及仍佩委折査問事,傳于朴周陽曰,仍佩因循,大乖事體,固當一一重勘,而事在年久,有難追究,今於現發之日,時任府使,宜施罷拿,其赴任屬耳,迎送之弊,亦不可不念,姑令戴罪擧行。
朴周陽,以都摠府言啓曰,今日入直內三廳武兼禁軍及軍兵等,當爲中日習射技放,而大妃殿誕日相値,不得設行之意,敢啓。傳曰,知道。
趙定熙,以議政府言啓曰,嶺伯瓜期已滿矣。此道臣,出按以後,厥有茂著之績,而況値饑荒之會,賑政垂畢之前,遞易實屬可悶,慶尙監司朴齊寅,姑爲仍任,庸責成效,何如?傳曰,允。
又以議政府言啓曰,廣州留守尹滋悳,箇滿在邇矣。此守臣,莅任是府,治規旣著,賑事旁午,民憂孔棘,姑令仍任,俾責終始之效,何如?傳曰,允。
又以議政府言啓曰,卽聞統制使申桓遭故云矣。有難遲待啓聞,其代,今方薦擬以入之意,敢啓。傳曰,知道。
議政府薦望,以李奎奭爲統制使。
議政府薦望,以白樂莘爲平安兵使。
議政府薦望,以申橚爲江界府使。
朴周陽啓曰,兵曹郞廳來言,統制使下批政事,取稟。傳曰,當日爲之。
以司謁口傳下敎曰,啓下別單作奸之春坊書吏金基豐,爲先除下,嚴刑遠配。
朴周陽,以禮曹言啓曰,各陵園所,今春植木播橡,依定式擧行後,株數斗數,區別報來,故別單書入,而健陵·顯隆園植木,則本府留守已爲區別狀聞矣,敢啓。傳曰,知道。
又以兵曹言啓曰,北苑親行望拜禮時,參班武士入格人等,謹依別單判下施賞,而弓箭長弓,以軍器寺所在者,取來頒給之意,敢啓。傳曰,知道。
又以刑曹言啓曰,以司謁口傳下敎曰,別單作奸之春坊書吏金基豐,爲先除下嚴刑遠配事,命下矣。謹依傳敎,罪人金基豐,嚴刑一次,平安道殷山縣遠地定配所,而適値不用杖日,待用杖嚴刑,押送之意,敢啓。傳曰,知道。
義禁府照目粘連,乾原權管李善會矣本府議啓內,以錢則皆係公用,以犯則多歸私橐,旣至啓罷,安容囚供,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。
上在昌德宮。停常參·經筵。
金性均啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金性均啓曰,右副承旨朴容大,今日不爲仕進,卽爲牌招,何如?傳曰,允。
禮曹,來四月初四日,行宗廟夏享大祭親祭取稟還入,奉敎攝儀改書下,禮曹,來四月初四日行宗廟夏享大祭,香祝親傳取稟,奉敎敬依。
朴容大啓曰,卽者吏曹郞廳來言,政事當日爲之事命下,而行判書金輔鉉,參判李承五,參議李載兢,俱以病不來,不得開政云,竝卽牌招,何如?傳曰,允。
傳于朴周陽曰,啓字誤踏之中官金錫勳,從重推考。
傳于朴容大曰,呈告同敦寧許遞,今日政差出。
傳于朴容大曰,藥院提調許遞,今日政差出。
傳于朴容大曰,副修撰許遞,前望單子入之。
玉堂前望單子入之,副修撰趙龍鎬落點。
傳于朴容大曰,兼弼善許遞,前望單子入之。
朴容大,以議政府言啓曰,扶安縣監,聞身故云矣。該邑賑事,見今旁午,此時瘝曠,尤極可悶,不必遲待道啓,今日政差代,仍令不日下送,何如?傳曰,允。
有政。吏批,行判書金輔鉉,參判李承五,竝牌招不進,參議李載兢進,同副承旨朴周陽進。啓曰,行判書金輔鉉,參判李承五,竝牌招不進,小臣獨政未安,何以爲之?敢稟。傳曰,只出緊任。以李容學爲同敦寧,金在顯爲內醫提調,趙龍鎬爲扶安縣監,慶尙監司朴齊寅,姑爲仍任事承傳,廣州留守尹滋悳,姑令仍任事承傳,江界府使單申橚。
兵批,判書金炳始病,參判李僖魯病,參議朴履道病,參知鄭鍾學入直進,右副承旨朴容大進。護軍黃鍾顯·鄭雲翼,副司果沈相學,三道統制使兼慶尙右道水軍節度使單李奎奭,平安道兵馬節度使單白樂莘,兼江界防禦使單申橚。
吏批,再政。以尹滋承爲知經筵,金允植爲中學敎授,兼養賢直長單趙圭錫,故學生李憲鈺贈吏參例兼,李寅亮贈吏議,李思恒贈僕正,以上同春秋李基周三代追贈,奉常副奉事單車驥衡。
傳于朴容大曰,有實故玉堂許遞,前望單子入之。
玉堂前望單子入之,副修撰吳麟泳·趙東弼落點。
傳于朴周陽曰,摠管竝許遞,前望單子入之。
摠管前望單子入之,都摠管趙龜夏·金壽鉉·韓敦源·鄭基會,副摠管李珪永·許熠·趙文顯·鄭海崙·李冕熙·鄭雲龜落點。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
朴容大,以議政府言啓曰,統營,以海防重地,賑政旁午,又當數遞,營務之瘝抛,萬萬可悶,而新除統使,方在安梱任所矣。平安兵使白樂莘,待下批,使之不日辭朝,給馬下送,以爲次次交代之地,何如?傳曰,允。
又以禮曹言啓曰,來四月初四日,行宗廟夏享大祭親行時,永寧殿遣大臣攝行事,臣曹草記允下,而夏享大祭,以攝儀改書下矣。太廟大享,春秋享外,非親祭,則永寧殿享事,例不設行,故今亦不爲磨鍊之意,敢啓。傳曰,知道。
朴周陽,以刑曹言啓曰,乾原前權管李善會,所犯贓錢一百七十六兩,依定式捉囚家僮,刻期督捧之意,敢啓。傳曰,知道。
又以刑曹言啓曰,各道油紙徒流案中,江原道定配罪人金化蔡宗伊,洪川尹釗,三陟尹召史·陳明先,春川洪鍾鎬,平康朴完宗,狼川李萬赫,淮陽李昌迪,平康姜永奎·申鳳學,三陟張石必,鐵原兪龍吉,襄陽李京萬,杆城曺守宗,金化朴周鎬,歙谷朴根成,平康李升乾,安峽婢雪梅,洪川梁喜得,平昌延致長,楊口金性恒,通川韓三同,洪川秋月明,利原禹順同,江陵李義俊,襄陽崔性得,春川金基榮,淮陽丁載亨,金城玄成信,淮陽金汗豐,通川崔七汝,杆城洪泰景,鐵原李俊希,春川洪大周,平海趙京學,伊川金良祿,金化具石伊,橫城金顯洙,旌善金成得,淮陽表成祿,楊口尹太兄,金城金成七,三陟崔命涉,春川李載馥,高城李基全,鐵原趙允恒,狼川羅召史,平昌郭仲玉,淮陽金在寬,鐵原洪德俊,歙谷金次卜·河大益,伊川金行信,杆城金敬采,金化姜士辰,麟蹄金百萬,春川鄭致謙,狼川李在三,安峽權萬日·徐相敏,江陵李升洛,淮陽朴聖寬,金城金福孫,通川金大益,淮陽車致恒,春川金永守,淮陽金亨得,杆城金浩凡,楊口丁箕燮,鐵原李仁曾,洪川趙圭白,江陵林五哲,洪川安齊日,高城權取大,歙谷趙石仲,杆城崔碩方,淮陽姜達周,高城朴啓先,旌善私奴甲辰,橫城金先伊,通川李啓善,高城權俊哲,通川閔順化,春川金順瑞,楊口劉公羽,橫城朴謀金,杆城李秉律,高城申龍煥,麟蹄姜萬石,狼川金熙,春川金石宗,鐵原洪士衡,狼川朴起賢,襄陽張良元,伊川許得,楊口金成局,鐵原玄秀玉,通川林奉玉,高城金永孝,鐵原林大玄,平昌金必根,江陵李國明,麟蹄金仲哲,杆城張奉根,楊口崔龍賢,歙谷吳昌祚,杆城石鶴伊,未至配所秩中,金化金三孫,安峽李道一,忠淸道木川金相碩,海美白東石,牙山李春孫·白千汝,新昌金鍾洽,定山朴大邱,槐山姜德元,淸安魯俊鐸,丹陽金麗健·權喜哲,沃川梁小先,海美金七奉,沃川申思元,新昌宋守京,堤川吳有善,牙山郭七龍,淸州韓致弘,燕岐金永道·徐盛鐵,延豐林宇杓,沃川劉漢昌,新昌金士日,報恩邢順元,懷仁丁完石,陰城李必右,黃澗黃鶴淵,永春龍正文,懷仁禹璟,淸風崔喜珍,延豐尹士成,黃澗李公億,永同趙道龍,魯城朴聖哲,沃川黃浩述,堤川崔瑢,牙山金洛善,木川柳錫豐,懷德崔世權,燕岐徐學同,魯城金己進,庇仁李致郁,溫陽裴巖石,全義洪仁雍,堤川安璟好,舒川鄭成辰,丹陽裴周白,天安吳明奎,庇仁朴玉只,瑞山孫淂龍,木川李冕五·金斗萬,魯城朴命玉,全義崔伊彦,魯城尹致榮,靑陽金柱安,燕岐金利鳳,永春鄭俊伊,文義嚴寬億,懷德私奴宗文,永同李己岳,丹陽金必用,鎭川朴珪云,燕岐朴致永,靑山趙豐天,陰城金富益,燕岐丁日包,槐山禹宅任,丹陽金在弘,報恩鄭局八,木川李膺輔,鎭川全君涉,懷德裴英哲,黃澗李尙魯,鎭川林順宗·金用珍,未至配所秩中,全義鄭錫禕,黃海道豐川朴信享,遂安安工植,安岳姜守卜·崔月俊,文化金利坤,長淵劉明秀,信川李明九,松禾徐業伊,信川金仁五,白翎李聖煥,黃州高景鎭,安岳高鎭永,兔山李東白,載寧牟宗伊,谷山李會永,信川李成七,殷栗姜道榮,長連羅文榮,載寧李得春,豐川金相範·高達弘,松禾崔龜鉉,黃州李熙臣,文化李順業,谷山徐宗楷,兔山趙相晉,平山李逸秀,信川張長五·申伯添·金學道,鳳山鄭巡用,長連李秉洙,殷栗金允祥,長連金昌石,豐川金成鍾,載寧官奴龍琓,文化官奴斗萬·李京允,兔山趙德煥,谷山宋千萬,長連金判文,載寧崔判得,豐川咸炳銓,谷山黃基鍾,長連崔龍鎭,白翎私奴京祿·金秀福,新溪李化西,平安道順安徐于淳,昌城姜龍云,熙川金振恪,渭原曺銀金,祥原宋元哲,三登金觀贊,渭原郭時榮,孟山崔淳,渭原宋元培,泰川朱義植,价川金應良,永柔李允星,碧潼李業同,雲山金俊民,龍崗金日善,順川姜元得,三和趙炳稷,孟山安長令,中和舍善永,咸從禹周命,孟山金京賢,雲山高石山,价川鄭啓良,中和林成龍·李敏政,德川孫完宗,碧潼孫尙千,博川李元甫,甑山李康佑,江東李奉燁,順安張奉漢,孟山崔君碩,順川方元吉·金興乭,郭山崔奉信,順川私婢桂月,三和鄭萬源,价川李道業,咸從鄭學先,孟山羅義均·朴起福,咸從金珠錫,泰川韓云吉,中和李今用·白樂冕,咸從崔致成,博川李明守,雲山黃應洙,三登李贊斗,祥原李起宗,永柔成泰鏞,价川李永奉,龜城金致文,陽德金鍾圓,雲山徐鳳準,安州任百柱,郭山李鍾萬,碧潼鄭起鎬,中和盧寬永,三登曺達昇,龜城吳始行,順安尹,甑山鄭東烈,寧遠林元瞻,咸從朴治德,肅川任德俊,全羅道錦山姜允興·金相奎,茂朱李仲化,古阜印德順·申應模,扶安夫允執,寶城金朝乭,高山朴文叔,玉果吳錡俊,樂安朴從烈,靈光羅東淳,金堤文門成,咸平吳載恒,珍山金必成,茂朱裴三得,泰仁郭用伊,樂安申順龍,淳昌辛鳳海,泰仁玄秀錫,高山李顯章,龍潭鄭行寬,鎭安鄭行澈,靈巖朴今石,羅州卞敬三,長城柳周泰,高山許正云·崔錫右,咸悅金尙國,扶安梁祗仁,潭陽任慶殷,光陽姜大植,長水李斗星,茂朱金春富,咸平李應大,興德尹行元,咸平吳甫非,珍山趙成敎,井邑朴道成,高山朴橡,同福權益善,靈巖張良玄,海南李源始,同福金億用,泰仁鄭聖官,寶城洪錫麟,高山金千伊,南原僧有順,井邑曺炳喆,鎭安韓益愚,任實洪世厚·夏錫命,礪山吳致鎭,金溝尹秉殷,茂朱李正宇·柳興東,淳昌金貴福,昌平李愚日,長水金君大,任實金學成,錦山李,和順崔和鎭,興德趙寅振,綾州僧應喆,未至配所秩中,南平羅時翼,同福林遇春,慶尙道金山朴永大,聞慶金萬基,鎭海金元一,彦陽南尙鎭,奉化吳永西,山淸鄭文五,奉化金元石,靑松河道汝,新寧金明甫,梁山李永祿,鎭海權允錫,河東梁相昌,咸昌吳永順,星州張振基,淸道朴亨權,知禮鄭四福,金山姜千老味,丹城梁已完,梁山金起浩,順興金元哲,金海申完默,新寧孫泰淳,慶山李福伊,仁同金觀尙,開寧金仁永,比安吳昌根,醴川尹種,尙州鄭汗永,善山延光羽,咸昌李乭釗,咸陽李漢甫,星州金從伊,靑松韓昌教,泗川金錫玹,昆陽朴公七,延日金士允,彦陽尹仲文,豐基林奉石,淸道崔希才,龍宮鄭源悅,咸陽崔學祿,盈德金業伊,昌原尹贊直,晉州丁汝培,靑松朴貞祿,三嘉洪在彦,善山金有弘,義城曺甲京,榮川羅元國,丹城柳學遠,河東曺貴連,咸陽申永巖,新寧金思欽,善山鄭吉欽,興海金在英,鎭安金敎準,義興白學水,梁山牟寅權,英陽安啓龍,南海文德老,靑松金起鍾,宜寧李弘汝,眞寶李元兼,靑松李仁華,熊川權順甫,梁山崔在元,興海金秉洙,南海宋象球,星州李可烈,山淸韓永圭,比安張南石,彦陽奉小得,丹城李先仲,金海鄭致國,豐基辛石律,玄風朴仁輔,晉州李宗石,軍威洪用已,眞寶金光石,知禮梁致弘,玄風安聖良,昌原李摠伊,金海南順五,慶州沈旭朝,梁山吳仲玄,聞慶權福京,咸鏡道安邊尹尙采,定平金文涉·馬箕敦,文川盧明吉,高原池時中,吉州金順仁,洪原田完根·崔永祚,吉州金順龍·鄭千萬,安邊朴正逸,文川金泳宅·金太仁,長津金元哲,明川梁基守,定平鄭始元,長津李喆長,高原崔炳翰,定平尹鳳圭,富寧張億俊,高原姜用伊,吉州僧輔安,文川梁承完,高原張氐星,洪原朴弼東,富寧奉致學,端川白錫烈,安邊李東巾,定平李秉行,洪原李有方,文川朴在鎭,明川私奴日成,富寧私奴石興,永興芮學周,吉州李季伯,高原弓致守,德源金趾華,文川高時石,吉州金三奉,安邊康京希,明川趙完實,文川鞠昌信,未至配所秩中,安邊崔汝秀·申錫九等,放字書下矣。竝卽放送事,分付各該道臣之意,敢啓。傳曰,知道。
行護軍閔泳穆疏曰,伏以臣,冒叨政堂,周年于玆矣。實之未孚,試且蔑效,每一思惟,惶恧靡措。夫參裨玉鉉,承贊石畫,聽解大政之本,管檢神機之劇,爲要且重,必須識務之彦,臣之寡拙疎闇,豈或萬一彷似於此乎?憂虞之會,義亟奔走,始雖靡敢以辭巽言私而幹當,不過滋久滋悚,玆庸瀝實仰暴。伏望聖慈,諒臣衷懇,褫臣政府有司之任,公私倂幸,不勝大願。臣無任云云。答曰,省疏具悉。所請依施。
上在昌德宮。停常參·經筵。
藥房提調金在顯,副提調閔謙鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,卽者文學李載完,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,假注書洪承穆,有身病,勢難察任,今姑改差,何如?傳曰,允。
又啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴容大曰,只推。
朴容大啓曰,行都承旨閔謙鎬藥院進,左承旨趙定熙,左副承旨金性均不爲仕進,右承旨李憲稙廚院進,同副承旨朴周陽式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
兵曹,以李熙永爲摠戎中軍。
朴容大,以弘文館言啓曰,新除授副修撰吳麟泳,卽爲牌招察任,何如?傳曰,允。
又以侍講院言啓曰,文學李載完,今以親病,陳疏徑出矣,上番闕直,事甚未安。兼弼善未差,輔德朴定陽,兼輔德李載兢,弼善閔種默,兼文學金允植,竝卽牌招,推移入直,何如?傳曰,允。
又以吏曹言啓曰,今此宗廟夏享大祭祭官中,時無職名人,令該曹,口傳付軍職,何如?傳曰,允。
又以兵曹言啓曰,北水閣水門中間鐵窓拔落處,今已修改矣。把守軍兵,解送直所之意,敢啓。傳曰,知道。
又以禁衛營言啓曰,謹依別單判下,動輿時陪從本營哨官一員,上弦弓一張,旗牌官二員,各米二斗,木一疋,別武士一人,軍四十三名,各木一疋施賞之意,敢啓。傳曰,知道。
兵曹口傳政事,副司果鄭元和·洪時衡·洪炳一,以上竝單付。
兵曹口傳政事,副司果單金允植。
文學李載完疏曰,伏以臣於春坊兼直矣,卽接家信,則臣母素患痰癖之症,近因日候之不調,一倍添劇,委頓床席,家僮踵至,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯賜鑑諒,亟遞臣職,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨朴周陽,今日不爲仕進,卽爲牌招,何如?傳曰,允。
以左副承旨金性均牌不進罷職傳旨,傳于朴容大曰,只推。
以輔德朴定陽,弼善閔種默,兼文學金允植牌不進罷職傳旨,傳于朴容大曰,只推。
洪承穆改差,代以李奎鵬爲假注書。
李奎鵬有頉,代以金斗秉爲假注書。
傳于朴容大曰,上苑畓付種親臨時,農圃內官韓做弦,加資,員役等竝依判下施賞。
朴容大啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴容大曰,只推。
以同副承旨朴周陽牌不進罷職傳旨,傳于朴容大曰,只推。
朴容大啓曰,左副承旨金性均牌不進,伴直無人。右承旨李憲稙,所當牌招,而拘於廳規,不得請牌,何以爲之?敢稟。傳曰,牌招。
朴容大,以侍講院言啓曰,上番連日闕直,事甚未安。兼輔德李載兢呈辭,兼弼善未差,輔德朴定陽,弼善閔種默,兼文學金允植,旣有只推之命,竝更牌招,推移入直,何如?傳曰,允。
又以吏曹言啓曰,今此雩祀壇祭祭官中,時無職名人,令該曹,口傳付軍職,何如?傳曰,允。
李憲稙,以戶曹言啓曰,慶熙宮泥洞築臺·追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,副摠管李冕熙,以禁衛中軍,本營諸將官射會監試事,南別營良中,晝仕出去之意,敢啓。傳曰,知道。
又以禁衛營言啓曰,因兵曹草記,北水閣水門中間鐵窓拔落處,今已修改矣。把守軍兵,還入直所,將則解送之意,敢啓。傳曰,知道。
又以御營廳言啓曰,謹依別單判下,世子宮動輿時,陪從本廳哨官一員,上弦弓一張,知彀官一員,旗牌官一員,各米二斗·木一疋,別武士一人,軍三十八名,各木一疋施賞之意,敢啓。傳曰,知道。
又以御營廳言啓曰,本廳哨官韓道永,身病甚重,勢難察任,改差,何如?傳曰,允。
兵曹口傳政事,副司果單朴寅壽。
上在昌德宮。停常參·經筵。
趙定熙啓曰,明日常參·經筵,取稟。傳曰,停。
又啓曰,來初一日,輪對日次矣,取稟。傳曰,當次人受點,後日次待令。
朴周陽啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙定熙啓曰,同副承旨朴周陽,今日不爲仕進,卽爲牌招,何如?傳曰,允。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令金壽仁,持平李泰容在外,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
以輔德朴定陽,弼善閔種默,兼文學金允植牌不進罷職傳旨,傳于金性均曰,只推。
傳于朴周陽曰,在外臺諫許遞,前望單子入之。
金性均,以議政府言啓曰,卽見前統制使申桓啓本,則營下居前五衛將金尙鍾,特出向義之心,各穀一千石,自願補賑,誠力嘉尙,論賞一款,請令廟堂稟處矣。大賑旣設,飢口漸滋,方患排巡之際,能捐夥數之穀,乃辦救活之資,其誠其義,萬萬嘉尙,相當守令,令該曹,待窠首先檢,以示朝家酬勸之意,何如?傳曰,允。
又以侍講院言啓曰,上番連日闕直,事甚未安。兼輔德李載兢呈辭受由,兼弼善未差,輔德朴定陽,弼善閔種默,兼文學金允植,旣有只推之命,竝更牌招,推移入直,何如?傳曰,允。
又以吏曹言啓曰,贈諡文憲公趙性敎,延諡,定行於來四月初七日本第云矣,敢啓。傳曰,知道。
又以禮曹言啓曰,卽接懷德幼學金在博所志,則以爲,五寸叔斗章,嫡妾俱無子,以其同姓八寸弟箕敦第四子在豐,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金在博所訴旣如此,金箕敦第四子在豐,立爲金斗章之後,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深一寸三分。
自人定至二十九日開東,灑雨下雨,測雨器水深二寸二分。
朴周陽啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
金性均啓曰,右副承旨朴容大,今日不爲仕進,卽爲牌招,何如?傳曰,允。
傳于朴周陽曰,宗廟都提調有闕之代,領議政爲之。
以輔德朴定陽,弼善閔種默,兼文學金允植牌不進罷職傳旨,傳于朴周陽曰,只推。
朴周陽啓曰,卽者兼說書朴斗陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令一員·持平一員未差,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
傳于朴容大曰,發遣吏郞,諸執事淸齋與否,摘奸以來。
朴周陽,以三軍府言啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
朴容大,以侍講院言啓曰,兼說書朴斗陽,今以親病,陳疏徑出矣,下番闕直,事甚未安。司書尹相萬,兼司書洪大重,說書洪英植,竝卽牌招,推移入直,何如?傳曰,允。
朴周陽,以都摠府言啓曰,副摠管許熠,以御營中軍,本營諸將官射會監試事,南別營良中,晝仕出去之意,敢啓。傳曰,知道。
又以禁衛營言啓曰,今三月二十七日,本營諸將官射講時,柳葉箭小布連五巡沒技人,依例別單書入之意,敢啓。傳曰,知道。
領敦寧金炳學箚曰,伏以,臣於太社·太廟提擧之任,拜命之爲四三年于玆,而肅敬澡雪,恒如大祭之承,夙夜慥慥,維寅且淸,是職然也。緣臣衰邁之所侵凌,疾病之所絆馽,大小趨走,無以進身,典僕之按例課稟,不過是唯諾應行之事,而句攝照領,精思,常患不逮,仰怵俯悚,無地自容。且臣之見綰諸務,無往非僥濫斯極,則先從其重大去處,卸得擔負,猶賢乎疲其肩而顚其趾矣。玆敢據實鳴號,冒煩聰聽。伏乞聖慈,俯垂鑑諒,將臣兩銜,劃賜改免,俾幸公私,不勝大願。取進止。答曰,省箚具悉卿懇。所辭兼務,何可竝解?太廟提擧之任,玆以許副,卿其諒之。仍傳于朴周陽曰,此批答,遣史官傳諭。
兼說書朴斗陽疏曰,伏以,臣於持被之中,卽接家信,則臣母素患痰眩之症,今當換節之時,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
自開東至人定,灑雨下雨,測雨器水深一寸八分。
藥房提調金在顯,副提調閔謙鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
朴容大啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。呈告人員,竝卽牌招,何如?傳曰,允。
朴容大啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于朴容大曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
以司書尹相萬,兼司書洪大重,說書洪英植牌不進罷職傳旨,傳于朴容大曰,只推。
朴周陽啓曰,行大司憲李秉文,執義李在淳,掌令姜,持平朴魯參牌不進,掌令一員·持平一員未差,監察茶時之意,敢啓。傳曰,知道。
以執義李在淳,掌令姜,持平朴魯參,司諫李晩瀅,獻納沈東獻牌不進罷職傳旨,傳于朴周陽曰,只推。
傳于朴周陽曰,副正字曺寅承,正言除授。
吏曹,正言單曺寅承,除授事承傳。
臺諫前望單子入之,掌令李秀萬,持平柳宗植,正言金正浩落點。
朴容大,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以侍講院言啓曰,下番連日闕直,事甚未安。司書尹相萬,兼司書洪大重,說書洪英植,旣有只推之命,竝更牌招,推移入直,何如?傳曰,允。
朴周陽,以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,卽接西所衛將兪石柱牒報,則明禮門外,小松一株,因雨拔根顚仆云,令該所,依例斫去之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以義禁府言啓曰,定配身死未蒙放罪人蔡龜淵,名下放字書下,權容燮,名下蕩滌事書下矣。蔡龜淵放,權容燮蕩滌之意,敢啓。傳曰,知道。
上在昌德宮。停常參·經筵。
朴周陽啓曰,來初五日朝參日次矣,敢稟。傳曰,停。
又啓曰,明日常參·經筵,取稟。傳曰,停。又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于朴周陽曰,春序盡而夏已屆矣。災道賑救之方,果能終始惟均,無一民仳㒧之歎否,夏晷極長,窮蔀必轉益艱楚,賑政稍久,守宰或易致怠忽,察其隱而糾其失,惟在於道臣一心之誠不誠,此予所以每念靡弛,屢言而不知其煩者也。邇來諸道雨暘,未知均適之如何,而如過是月,麥可登場,頷顑近止之幾萬生靈,庶可以少紓艱食之憂,此豈非道臣·守宰倍加着力之時乎?昨秋以後,千辛萬苦,而保有今日者,今當麥熟不遠,或顚連而不能支,其冤鬱之情,益當如何,且盡力懷保之本意,果安在乎?此予所以尤念靡弛者也,畢賑前,自有按知之道,而廟堂先以此意,措辭更飭于設賑道·都,使之益勉惕意。
以慶尙監司朴齊寅狀啓,多大鎭舊兵符相換委折,到底査覈事,傳于朴周陽曰,令廟堂稟處。
以慶尙左水使梁柱華狀啓,多大鎭舊兵符相換,今無以溯究,而交龜時,矇不覺察,惶恐待罪事,傳于朴周陽曰,令廟堂稟處。
以平安監司金尙鉉狀啓,滿浦·靑水舊兵符換隻,溯究無階,不成査體,惶恐俟勘事,傳于朴周陽曰,令廟堂稟處。
以平安兵使李奎奭狀啓,滿浦·靑水舊兵符錯誤,今無以築底溯究,而交龜時,矇不覺察,惶恐待罪事,傳于朴周陽曰,令廟堂稟處。
以司書尹相萬,兼司書洪大重,說書洪英植牌不進罷職傳旨,傳于朴周陽曰,只推。
朴周陽啓曰,行大司憲李秉文,執義李在淳,掌令姜·李秀萬,持平柳宗植·朴魯參牌不進,監察茶時之意,敢啓。傳曰,知道。
以執義李在淳,掌令姜·李秀萬,持平柳宗植·朴魯參,司諫李晩瀅,獻納沈東獻,正言金正浩牌不進罷職傳旨,傳于朴周陽曰,只推。
朴周陽啓曰,行都承旨閔謙鎬,左承旨趙定熙,右承旨李憲稙,左副承旨金性均,不爲仕進,右副承旨朴容大,式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
朴周陽,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,原任直閣金始淵喪,依定式遣檢書官,致祭以來之意,敢啓。傳曰,知道。
又以侍講院言啓曰,下番連日闕直,事甚未安。司書尹相萬,兼司書洪大重,說書洪英植,旣有只推之命,竝更牌招,推移入直,何如?傳曰,允。
行戶曹判書閔致庠疏曰,伏以臣,頃陳一疏,敢暴衷實,不第以曹勢之艱棘,職事之瘝溺而已,疾病侵尋,憂故熏憹,萬無以安意理事故耳,忱誠菲淺,文辭蕪拙,竟未蒙格回之恩,徊徨踧踖,只增惶隘,而向所云憂故,今已無及,疾病之苦,繼而添越,臣情到此,尤有所一倍急切矣。臣之賦命險畸,幼失怙恃,惟有一兄相依,兄於衰年,遭此逆理,極慘絶酷,五內弸塞,氣息凜綴,殆無省識,左右扶將,只恃於臣,臣於此時,彈束而赴公,抖擻而治務,誠亦情理事勢之行做不得者矣。夫有國緊重之任,莫先於財賦之地,而目下期會,又多劇煩,大內之修繕垂畢,當察貢簿濫略,諸路之漕挽方到,將較倉劃多寡,一刻暫曠,有一刻之害,一事暫停,生一事之弊,臣於平昔,雖自謂竭慮彈力,唯日仡仡,才智魯下,僨誤居多,今以遁爽之精思,澌瘁之筋骸,欲有規劃陳就,多見其不自量矣。苟或急於家私,敢忽公務,實非義分也,道理也。臣雖愚昧,豈無較挈而然哉?徒懷嚴畏,不思鳴號,以致國事之日隳,辜負之日積,將無以萬殞自贖,以我殿下天地之仁,縱欲涵容而全保之,恐不可得也,情迫于中,言不知裁,僭越之極,冞增死罪,出宿齋沐,具牘荐籲。伏乞聖明,諒察之,㦖恤之,將臣所有大農之職,亟賜通變,不勝公私萬幸,臣無任云云。答曰,省疏具悉。已有向日批旨矣。情理今雖如是,此時此任,不可輕遞,卿其勿辭行公。
行江原監司閔泳緯疏曰,伏以臣,猥以空疎,濫叨藩寄,居然歲周有羨矣,駑步蚊負,居常兢惕,圖報在於承流,非才具攸逮,僨誤多於幹當,惟譴何是俟,迺於前月,揆奏峻正,批旨截嚴,瘝溺之罪,於是益著,緘推之罰,不能蔽辜,臣滿心惶懼,繼以恧蹙,實莫省四大之措也。夫廟堂,令法所出之地,而藩臣奉而行之者也。雖尋常例飭,固當蹶之不暇,今當諸道告歉,民命近止,公私之儲蓄俱罄,豐儉之懋遷易遏,宸衷宵旰之憂,屢發於十行,廟朝令申之戒,連加於八路,艱食鮮食之奏,河東河內之移,在今日最急之務,而當行之事也。顧臣所按方域之內,昨秋農容,比康年,不離大侵,而視災省,猶占稍優,臣雖至愚,上而效仰禮之誠,下而思共濟之義,乃彝性也,常典也,奈其威望,不足以憚壓,政理,不足以修擧,使流通轉幻之路,致梗塞塡閼之患,對揚休命,尙矣無論,反貽我聖上爲民惓惓之憂,臣罪至此,合置何辟,而淵度包涵,只施薄警,殆若微眚小過之唯阿相者然,臣之罪,於斯尤大矣。臣雖靦然冥頑,惡敢以倖逭爲喜,而其在熙朝信必之政,得無可議者乎?玆以自劾短章,馳驛忙陳,伏望聖明,亟降威罰,下臣司敗,仍施臣當勘之律,以爲方面不職者之戒,至祝至祝。臣無任云云。答曰,省疏具悉。向日緘推,事體然矣。何必如是爲引?卿其勿辭,益勉對揚。
上在昌德宮。停常參·經筵。
趙定熙啓曰,明日宗廟夏享大祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。又啓曰,左副承旨金性均,右副承旨朴容大,今日不爲仕進,竝卽牌招,何如?傳曰,允。
備忘記,平安兵使白樂莘下直,長弓一張,長箭一部,片箭一部,筒兒一箇賜給。
禮曹,今初四日行宗廟夏享大祭,香祝親傳取稟,還入奉敎,攝儀改書下。
傳于趙定熙曰,吏曹參議有闕之代,前望單子入之。
吏曹參議前望單子入之,李源珪落點。
傳于趙定熙曰,兼輔德有闕之代,前望單子入之。兼輔德前望單子入之,金性均落點。
趙定熙啓曰,行大司憲李秉文,執義李在淳,掌令姜·李秀萬,持平柳宗植·朴魯參牌不進,監察茶時之意,敢啓。傳曰,知道。
以執義李在淳,掌令姜·李秀萬,持平柳宗植·朴魯參,司諫李晩瀅,獻納沈東獻牌不進罷職傳旨,傳于趙定熙曰,只推。
以左副承旨金性均牌不進罷職傳旨,傳于朴容大曰,只推。
以司書尹相萬,兼司書洪大重,說書洪英植牌不進罷職傳旨,傳于朴容大曰,只推。
傳于朴容大曰,發遣吏郞,諸執事淸齋與否,摘奸以來。
傳于趙定熙曰,臺諫竝許遞,前望單子入之。
趙定熙,以春秋館言啓曰,別兼春秋臣金羽均,以兵曹正郞,今日軍布捧上時,晝仕出去之意,敢啓。傳曰,知道。
吏曹參議李載兢疏曰,伏以臣,以菲才藐齡,濫膺天官佐貳之命,豈以臣才識聞望,有足以稱是而無媿也哉?祗緣我聖慈曲遂之隆眷耳,間値長·亞堂在告,黽勉代斲,而其所以對揚淸朝愼揀之意,亦未免依樣畫葫之歸,每自循省,只切兢畏慙恧之私矣。夫銓者,銓衡一世人物之謂也,品流之甄別,才諝之鑑識,銖錙不爽,低昂無偏,然後斯可曰銓衡也。試以臣銓臣之才,衡臣之任,不啻斤石之相懸,則先自臣身,已失銓衡之平,於己則明知不稱,而恬若固有,於人則不顧嗤點,而妄欲激揚,人之視臣,將謂斯何?且臣父謂臣曰,汝是何狀人,此是何等官,而以汝處此,於汝心,果安乎?於吾心,果無憂乎?於我聖上則哲之明,亦可無玷累乎?宜亟遞之,無爲久冒也。臣受誨恐懼,斟量於公私兩界,蹲仍無由,玆敢略控情實,仰瀆崇嚴。伏乞聖明,俯賜鑑諒,特許鐫改,俾公器重而私分安焉。臣無任云云。省疏具悉。所請依施。
上在昌德宮。停常參·經筵。
朴容大啓曰,明日常參·經筵,取稟。傳曰,停。
金性均啓曰,同副承旨朴周陽,今日不爲仕進,卽爲牌招,何如?傳曰,允。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
朴容大啓曰,臣依定式進詣香室奉審,則香祝·樻·祝板·袱子精潔之意,敢啓。傳曰,知道。
傳于朴容大曰,禮房承旨,馳詣宗廟,奉審摘奸以來。
兼弼善前望單子入之,徐夔淳落點。
臺諫前望單子入之,大司憲金有淵,大司諫尹致聖,執義權益洙,司諫金持懋,獻納金容圭,掌令朴齊晠·柳,持平鄭元和·李,正言趙益元·金熙國落點。
金性均啓曰,假注書李容稙,有身病,勢難察任,今姑改差,何如?傳曰,允。
李容稙改差,代以李輔榮爲假注書。
金性均啓曰,卽見前正言金基龍等上疏到院者,則前銜陳疏,家僮直呈,俱係禁令,原疏纔已退却,而不可無警,疏頭金基龍,從重推考,何如?傳曰,允。原疏捧入。
又啓曰,行都承旨閔謙鎬,右承旨李憲稙廚院進,左承旨趙定熙須資出去,右副承旨朴容大監祭進,同副承旨朴周陽牌不進,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以同副承旨朴周陽牌不進罷職傳旨,傳于金性均曰,只推。
金性均,以議政府言啓曰,頃因喉院啓辭,滿浦·靑水·多大等鎭舊兵符換隻委折,兩道査啓,纔已登徹,而判付,有令廟堂稟處之命矣。大抵符驗之關係,果何等愼嚴,而左右互換,矇然不辨,交替之際,仍致泛忽,管轄之地,自歸囫圇,事未前有,萬萬驚悚。毋論時任與前任,其爲失檢之罪,固無彼此之殊,而第今兩道査啓中,當初錯誤,未知在於何時,實無以追究云。揆諸法意,決不當以旣往之未覈,付之全恕。平安前兵使李奎奭,慶尙左水使梁柱華及上項三鎭邊將,竝爲先罷黜,令該府拿問勘處,雖以道臣言之,事在省內,宜其窮詰乃已,而莫重行査,不成體段,誠爲之慨然,慶尙監司朴齊寅,平安監司金尙鉉,竝施譴罷之典,何如?傳曰,其在事體紀律,斷不可尋常處之,而災歲農務,見今方張,此時迎送之弊,極爲可念,罷拿與譴罷,特爲安徐,該帥臣,竝施越捧三等,該鎭將,竝令各該帥臣,嚴棍懲放事,廟堂分付,兩道臣,施以重推之典。
又以都摠府言啓曰,今日入直內三廳武兼禁軍及軍兵等,當爲中日習射技放,而宗廟夏享大祭齋戒相値,不得設行之意,敢啓。傳曰,知道。
兵曹口傳政事,副護軍單李載兢。
金性均,以訓鍊都監言啓曰,本局軍金山陞戶徐富應,去丙子十一月二十二日中日試射時,以扈衛軍官,借名直赴,今始現露矣。自臣營嚴棍査實,則奸狀畢露,罪關師律,萬萬痛駭,原榜目,令該曹爲先拔去,移送秋曹,照律嚴繩,臣亦有常時不能操飭之失,惶恐待罪之意,敢啓。傳曰,知道。移送秋曹,各別嚴繩,此必有符同作奸者,亦令秋曹査實,照法嚴懲,卿勿待罪。
上在昌德宮。停常參·經筵。
朴容大啓曰,明日常參·經筵,取稟。傳曰,停。
金性均啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右承旨李憲稙牌不進,伴直無人,同副承旨朴周陽,旣有只推之命,更爲牌招,何如?傳曰,允。
傳于朴容大曰,藥院都提調有闕之代,前望單子入之。
內醫都提調前望單子入之,判府事洪淳穆落點。
金性均啓曰,卽者刑曹郞廳來言,海西稅太未納邑京邸吏等,當爲刑配,而判書沈舜澤在外,次堂例不得擧行云,何以爲之?敢稟。傳曰,許遞,前望單子入之。
刑曹判書前望單子入之,尹滋承落點。
李輔榮有頉,代以申悳均爲假注書。
以同副承旨朴周陽牌不進罷職傳旨,傳于朴容大曰,只推。
傳于金性均曰,回還三使臣入侍。
金性均啓曰,行大司憲金有淵,掌令柳,持平鄭元和·李牌不進,執義權益洙,掌令朴齊晠在外,監察茶時之意,敢啓。傳曰,知道。
以大司諫尹致聖,獻納金容圭,掌令柳,持平鄭元和·李牌不進罷職傳旨,傳于金性均曰,只推。
以右承旨李憲稙牌不進罷職傳旨,傳于金性均曰,只推。
朴容大,以議政府言啓曰,京畿水使任興準,以其身病,呈狀乞遞矣,實病旣如此,則有難强令察任,改差,何如?傳曰,允。又以侍講院言啓曰,新除授兼弼善徐夔淳,時在京畿楊根地,斯速乘馹上來事,下諭,何如?傳曰,允。
又以春秋館言啓曰,別兼春秋臣尹相萬,以訓鍊都監從事官,今日軍布上下時,晝仕出去之意,敢啓。傳曰,知道。
金性均,以兵曹言啓曰,訓鍊院能麽兒郞廳高益均,病難供職,呈狀乞遞,改差,何如?傳曰,允。
又以都摠府言啓曰,因訓鍊都監草記,去丙子十一月二十二日中日試射時,金山陞戶徐富應,以扈衛軍官,借名直赴,今始現露,原榜目拔去事蒙允矣。原單子改付標以入之意,敢啓。傳曰,知道。
領敦寧金炳學箚曰,伏以臣,見叨嘗藥之任,抱有采薪之憂,趨走起居,迺其職也,呻囈殘喘,不能抖擻,曠禮隳分,自貽逋慢,滿心悚慄,安所措躬,比緣寒暄驟變,將攝失宜,宿苦風眩,如期而至,此臣晩暮以來,恒疾然也,以若形實,儘力陳就,推不去而行不得,多見其顚倒失容而後已,而況日次在明,無望進身,則由臣賤,一往闕儀,其於事體,顧何如也?用是煩悶,具牘仰奏,惟聖明,俯賜鑑諒,劃行變通,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于朴容大曰,此批答遣史官傳諭。
丁丑四月初四日申時,上御迎春軒。回還三使臣入侍時,左副承旨金性均,假注書金斗秉,記事官車有聲,別兼春秋尹相萬,歲幣謝恩正使沈承澤,副使李容學,書狀官尹升求,以次進伏訖。上曰,史官分左右。仍敎曰,三使臣進前。承澤等進前訖,上曰,遠路無事往還,而一行亦皆無頉乎?承澤曰,王靈攸曁,無事往還,而一行亦皆無頉矣。臣昨冬在平壤,欲發之際,因京奇聞,景福宮回祿之災,滿心驚悚,行盡我境,不弛憧憧,今來復命,移御萬安,回咷後笑,萬萬慶祝矣。上曰,歷路被災,人心,何如,而無遑之歎乎?承澤曰,關內外,多有流丐,亦有設粥賑捄之處,扶老携幼,棲遑之民,種種見之矣。上曰,聞見錄外,有何所聞耶?承澤曰,其所聞見,蓋是塗聽塗說,不可深信,亦不可的傳於我國,大抵主少國疑,人心渙散,朝政未有主張,民業只趨末利,已具於書狀官聞見事件,而以臣所聞見,亦多慨歎之事矣。上曰,皇帝見之否?承澤曰,太廟動駕時,再次祗迎仰瞻矣。上曰,皇帝體長威儀凡節,何如耶?承澤曰,坐於黃屋八人轎中,俯視於夾窓,而體長則以其七歲,頗儼然矣。上曰,聞皇上讀尙書云,果然耶?承澤曰,非但皇帝之才德夙就,中國敎人之法,先習句讀,次訓釋義,故無論尙書·周易,先誦字音者多矣,恐未必新奇矣。上曰,回匪每年興擾,何如?越匪亦然耶?承澤曰,回匪·越匪之分別,臣未得詳聞,而今年正月李鴻章軍中之亂,必因此輩之不服,尙今餘黨未已云,不可釋慮,大抵以中國之微弱,所恃維持者,惟法令之嚴酷也,行路之際,賊匪之懸首樹柯者,種種見之矣。李鴻章軍中之叛卒作亂,只殺其軍卒,未聞將帥之得罪,是因鴻章之有勢而然,法令不可謂得正,且灣州越境柵門百二十里之間,自古樹木參天,虎豹橫行,故使行每露宿而得達,今則設置官長,許民耕生,鷄犬相聞,山川曠豁,林樾稀疎,使行亦不露宿,我民之貧寒者,擧皆逃入其中,或築室居生,或爲人雇役,無難雜處,實無彼我之別,是乃中國法令,不能制亂民,而毁劃幾百年所守之法規,豈不慨嘆?由是觀之,法令亦不可謂嚴酷也。公行大路,猶尙如此,沿江幾百里七邑越境,槪可知其尤甚,誠非細憂,臣曾經灣尹,今於二十九年之後,復到此地,所見如是駭異,邑弊難以支保矣。上曰,邑弊何以至此乎?承澤曰,使行之所賴而往還者,專在灣府,而灣府則專資商估之力,以爲奉公,而近日商估,都無入北賣買者,以今春回還門言之,以平民,勒定商估者,僅爲三人,不肯入柵,而遲回觀望,使行何以往來,第每年貢使,則已有二百餘年定規,而今番臣等之行,苟艱昌披,不可殫陳,況後有別使,則其狼狽難送,明若觀火,臣旣目見其狀,故玆敢仰達,伏願分付廟堂,爛漫商確,必大更張,然後灣府可支,使行可通矣。上曰,是誠不小之憂也。上曰,倭洋耗費甚多,有內應耶?承澤曰,洋人則彌滿城內,倭人則冒着洋人服色,雜行市肆云,而倭人則三使臣皆不見矣。上曰,如是而內難無之乎?承澤曰,雖有內難,一時外國使臣,無以盡知也。上曰,然則洋倭通好而然耶?承澤曰,渠輩必通好,故如是雜處也。上曰,慈禧皇太后,殫心庶政,中國賴此爲安耶?承澤曰,臣聞西宮皇太后,勤於聽政,每於子時,招見執政大臣,或未明而罷云,此非所聞之爽實,正陽門外,多有朝士之家,而前則正陽門,必暮閉而朝開,近日則子刻必開者,爲朝臣之出入,達曙不閉云,由此觀之,所傳果然,則太后雖勤政,子時視事,太過矣。上曰,關外多雪,關內小雪云,果然耶?承澤曰,關內則大抵小寒,關外則甚寒,故雪之多小亦然矣。上曰,副使亦有所聞耶?承澤曰,所聞皆同。容學曰,亦無異矣。上曰,中國何不逐出洋人乎?承澤曰,洋人之入處中國,專爲通商,而若通商,則外面似是和好,而又以累萬名之兵,械嚴於天津,以爲防禦,則實中國力亦弱,不能制彼之故也。實非和好,而我國之不與洋人通貨,中國之人,莫不稱快,可以誇張於天下矣。今日中國之不能制洋夷,漢人莫不憤鬱,滿人則或多扶護之論云矣。上曰,滿漢,不爲相從乎?承澤曰,豈不相從,而朝廷淸議,漢人尙主云矣。上曰,書狀或有加聞耶?升求奏曰,別無加聞,而出來時乍聞,倭人爲中國三品官云,未知實然矣。上曰,倭人尙在皇城乎?承澤曰,其多小則雖不可知,常留於洋人館中云矣。上曰,馴象見之乎?承澤曰,臣等兩次祗迎時,每見午門外,設黃屋五座,皇上還宮後罷歸,而馴象伊時入來駕去,故再次詳見矣。上曰,文廟,何如,而雍和宮勝於文廟云,甚可慨耳。承澤曰,雍和之勝於文廟,侈麗無節,文廟則自有定制,故不及雍和,而自古中國之規,必儒佛兩尊矣。上曰,皇帝比於同治,何如,而中國晏然耶?承澤曰,皇帝今爲七歲,則與同治優劣,不可論,而國中豈無所事?皇上幼沖,故執政諸臣,皆觀望無自任者,紀綱解弛,凡事延拖不決云矣。上曰,然則朝廷,區別滿·漢,而漢人或多有之否?承澤曰,多有之,亦參政云矣。上曰,間已屢月矣,仰瞻東宮,可也。三使臣竝起而仰瞻,上曰,沿路物價,何如?承澤曰,到處物價翔貴,銀貨極艱云矣。上曰,大國如是,不知至於何境耶?承澤曰,聞見果多駭然矣。上曰,俄羅斯何如耶?承澤曰,臣獲見上海申報,以爲俄國設砲臺於高麗北境,必與美國,有戰事矣,恐有深入之慮云云。故旣言我國北境,則不可不更探,故與書狀,同爲往見所言之人,則別無他語,而出示冊子,勸修武備,其冊子,卽我國曾所出來者云,故還送矣。上曰,武備則我國貧而無力,可爲奈何,冊子是何書耶?承澤曰,臣忘未記其名,而有見之者,以爲我國已出者,故還送矣。上曰,漢人尙思皇明云耶?承澤曰,尙今憤鬱矣。上命三使臣先退,仍敎曰,近來文臣之戎服,內着軍服,旣非古制,復舊例爲之事,言于廟堂,可也。性均曰,兵判·將臣之外,皆以此爲之乎?上可之。上曰,桂坊中,若有登科人,則放榜時賜花,以縀屬剪裁云,此是古例,而亦載於春坊謄錄乎?性均曰,曾未見知,而只聞傳來之言,不可以的確仰達矣。上曰,緣何不載於春桂坊謄錄乎?自今爲始,賜花以緞屬爲之,紅牌則紙品與長廣,特異於凡紅牌事,定式於春桂坊謄錄,亦爲分付於戶曹,一體著式,可也。爾帶春坊,故有此下敎矣。性均曰,謹奉下敎而擧行矣。上命史官就座,又命退,諸臣,以次退出。
上在昌德宮。停常參·經筵。
自辰時至人定,灑雨下雨,測雨器水深三分。
藥房提調金在顯,副提調閔謙鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
世子宮口傳問安。答曰,知道。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于朴容大曰,政官牌招開政。
朴容大啓曰,行大司憲金有淵,掌令柳,持平鄭元和·李牌不進,執義權益洙,掌令朴齊晠在外,監察茶時之意,敢啓。傳曰,知道。
以大司諫尹致聖,獻納金容圭,正言趙益元,掌令柳,持平鄭元和·李牌不進罷職傳旨,傳于朴容大曰,只推。
朴容大啓曰,行都承旨閔謙鎬藥院進,左承旨趙定熙,右承旨李憲稙不爲仕進,左副承旨金性均式暇出去,同副承旨朴周陽式暇,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。傳于朴容大曰,同副承旨許遞,前望單子入之。承旨前望單子入之,趙準永落點。朴容大啓曰,右承旨李憲稙牌不進,伴直無人,新除授同副承旨趙準永,卽爲牌招,何如?傳曰,允。
以右承旨李憲稙牌不進罷職傳旨,傳于朴容大曰,只推。
朴容大啓曰,行吏曹判書金輔鉉,參議李源珪牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體待明朝牌招。朴容大,以兵曹言啓曰,同知中樞府事吳光默,宣傳官閔成鎬,五衛將權弘燮,忠翊衛將金沂明,文臣兼宣傳官洪淳馨,俱以病難供職,呈狀乞遞,守門將朴道榮,除授在外,上來無期云,竝改差,何如?傳曰,允。
又以兵曹言啓曰,訓鍊院能麽兒郞廳邊煡,病難供職,呈狀乞遞,改差,何如?傳曰,允。
又以御營廳言啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
又以刑曹言啓曰,海西稅太未納中,黃州·豐川·殷栗·長連,今已畢納,謹依傳敎,四邑邸吏等,懲勵放送,未納之長淵邸吏太禎燁,方在該邑,發關捉上,待押來擧行,鳳山邸吏韓錫老,依前配所,嚴刑一次,卽爲押送配所之意,敢啓。傳曰,知道。
吏曹參判李承五疏曰,伏以,臣才居下品,百無肖似,職忝中銓,萬難堪勝,而蹲仍不去,亦已一再行政矣。噫,玉石朱素,非臣所能定也,鉗鍵衡綜,非臣所可序也。循名責實,殆無異以鼎拄車,反鑑照物,則瘡疣醜拙,臣實自知,尋常悚恧,不覺顔騂而背汗也。且臣稟質脆弱,疾病易乘,素患痰癖,近益添肆,咳氣上衝,食飮頓阻,宛轉叫號,不省四倒,戶闥蠢動,尙不能自力,彈束趨走,尤何敢望到乎?亞堂雖異於長僚,均之爲政官,則其不可一日瘝曠也明矣。職旣濫叨,病又此劇,反覆思惟,悶隘轉深,玆敢冒控衷懇,仰瀆崇嚴。伏乞聖慈,俯垂鑑諒,將臣所帶吏曹參判之任,劃賜遞改,俾公器重而私分安焉。臣無任云云。答曰,省疏具悉。所請依施。
同敦寧李容學疏曰,伏以,臣於月前,伏奉除旨,以臣爲同知敦寧府事者,臣感恩怵義,章皇出肅,粗伸叩謝之忱,而第臣素無敦寧,揆以格例,自在應遞,敢陳短章,仰瀆崇嚴。伏乞聖慈,俯垂鑑諒,亟遞臣職,以存公格,以安私分,千萬幸甚,臣無任云云。答曰,省疏具悉。所請依施。
上在昌德宮。停常參·經筵。
朴容大啓曰,明日常參·經筵,取稟。傳曰,停。
趙準永啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容大啓曰,在前親臨庭試時,有時原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
傳于朴容大曰,左承旨·左副承旨許遞,前望單子入之。承旨前望單子入之,李承五·李僖魯落點。
傳于朴容大曰,秋判·判尹外,法司堂上竝許遞,今日政差出。
傳于朴容大曰,自如察訪有闕之代,副司果金英燮除授。
吏曹,自如察訪金英燮除授事承傳。
趙準永啓曰,吏曹參議李源珪疏批已下,卽爲牌招,何如?傳曰,允。
又啓曰,行大司憲金有淵,掌令柳,持平鄭元和·李牌不進,執義權益洙,掌令朴齊晠在外,監察茶時之意,敢啓。傳曰,知道。
以大司諫尹致聖,獻納金容圭,正言趙益元,掌令柳,持平鄭元和·李牌不進罷職傳旨,傳于趙準永曰,只推。
兵曹口傳政事,副護軍單金性均。
朴容大,以吏曹言啓曰,東學敎授洪淳馨,以其身病,呈狀乞遞,改差,何如?傳曰,允。趙準永,以兵曹言啓曰,訓鍊院能麽兒郞廳金文鉉,病難供職,呈狀乞遞,改差,何如?傳曰,允。
有政。吏批,行判書金輔鉉進,參判未差,參議李源珪進,右副承旨朴容大進。以閔謙鎬爲吏曹參判,尹升求爲修撰,申錫淵爲副修撰,鄭夔和·李象億·閔種淑爲同敦寧,兪益煥爲兵曹參判,尹宇善爲刑曹參判,李基周爲左尹,金曾鉉爲右尹,趙龜永爲刑曹參議,李秀萬爲相禮,李範祖爲東學敎授,知宗正卿府事單李景夏,兼掌令尹升求,依定式減下,前僉使李熙善,今加嘉善,前縣監李奎參,今加通政,已上加資事承傳。
兵批,判書金炳始進,參判兪益煥未肅拜,參議朴履道病,參知鄭鍾學入直,同副承旨趙準永進。以金震休·白弘洙·金應夏爲同知,李熙永爲兼訓鍊都正,金箕弘爲宣傳官,崔宅鎭爲五衛將,洪永禹爲曹司衛將,鄭亨錫爲忠翊將,申郁朝爲御營騎士將,閔敞鎬爲訓鍊主簿,石泰魯爲部將,宋淳錫爲守門將,李鳳儀爲京畿水使,尹致稷爲慶尙左水使,玄殷泰爲平薪僉使,李敎臣爲忠淸水虞候,李文淵爲元山別將,大護軍沈承澤·沈舜澤,護軍李承五·洪在鉉·林翰洙·尹宇善·李容學·吳光默·吳夏泳·任興準·李熙善,副護軍趙定熙·朴周陽·趙肅夏·金聲根·李冕榮·鄭洛鎔·柳冀大·閔成鎬·梁柱華·李宓熙·吳胤泳·李奎參,副司直李在淳·李晩瀅·金壽仁·李秀萬·姜·李泰容·柳宗植·朴魯參·沈東獻,副司果李敎夏·趙東弼·裴相奎·金正浩·金章漢·曺寅承·閔致憲·許,副司勇高益均·邊煡·金文鉉,以上竝單付,判府事沈承澤,依定式減下。
吏批,再政。左尹單金曾鉉,右尹單李基周,兼喬桐府使單李鳳儀。兵批,再政。以李承龜爲訓鍊主簿,韓歧錫爲守門將,僉知二單洪永禹·鄭亨錫,副護軍朴樞鎭·李鳳濂·崔宅鎭。三政。以曺錫七爲守門將,李寬植爲左捕從,僉知單崔宅鎭。四政。以朴重昇爲訓鍊僉正,洪疇燮爲右捕從。五政。金奎華爲都摠經歷,尹守榮爲訓鍊判官。六政。以李昌權爲宣傳官,尹永殷爲都摠都事。七政。以李忠鎬爲訓鍊主簿,李翼熙爲御營把摠。八政。以金在浩爲宣傳官,具然哲爲武兼。九政。以李鳳宇·閔夔泳爲宣傳官。朴容大啓曰,吏曹郞廳來言,承旨有闕,政事,取稟。傳曰,前望單子入之。
朴容大,以承文院言啓曰,今番回還謝恩兼歲幣使便帶來咨文中,有方物移準事,使臣加賞事,漂民出送事矣,以前頭使行,奉表稱謝之意,撰出先通咨文,付撥下送灣府,傳給鳳城將處,轉致北京之地,何如?傳曰,允。
趙準永,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以刑曹言啓曰,訓鍊都監啓辭內,本局軍金山陞戶徐富應,去丙子十一月二十二日中日試射時,以扈衛軍官,借名直赴,今始現露矣。自臣營嚴棍査實,則奸狀畢露,罪關師律,萬萬痛駭,原榜目令該曹爲先拔去,移送秋曹,照律嚴繩,臣亦有常時不能操飭之失,惶恐待罪之意,敢啓。傳曰,知道。移送秋曹,各別嚴繩,此必有符同作奸者,亦令秋曹査實,照法嚴懲,卿勿待罪事,命下矣。謹依傳敎,罪人徐富應,依大典會通武科條賊科者絶島爲奴之文,全羅道珍島府金甲島絶島爲奴,符同作奸之康萬冀·姜稚仁·劉世浩等,到底査實,則康萬冀,以都摠府書吏,中日試射單子中,冒錄作奸,渠旣自服,究其所犯,萬萬痛駭,依大典會通武科條科場用奸者邊遠充軍之文,平安道龍岡縣,邊遠充軍,姜稚仁·劉世浩兩漢,符同康吏,居間做事,論其罪犯,焉逭重勘?姜稚仁咸鏡道定平府,劉世浩平安道慈山府,竝遠地定配所,卽爲押送之意,敢啓。傳曰,知道。
又以御營廳言啓曰,今四月初九日慶科庭試武科春塘臺親臨殿試時,本廳將校直赴應試人,別單書入之意,敢啓。傳曰,知道。
吏曹參議李源珪疏曰,伏以臣,以憃愚譾劣,百無攸當,雖尋常任使之末,尙懼其不稱,況以下大夫之列,而與聞政注,極一代之淸峻者乎?臣遭際明時,偏蒙洪造,從前揚歷,罔非踰分,而報蔑絲毫,隕若淵谷,迺者三銓新命,忽下於夢寐之外,臣誠惝怳悚恧,蹙蹙然靡所止泊。夫是職也,媲周八柄,仿宋四銓,蓋其權衡人物,進退庶常,自有長席之句當,而緊漫之窠,時或代斲,享祀之重,專管差遣,遴揀之難愼,責任之綦要有如是焉,則上不宜匪其人而虛授,下不宜匪其材而冒據也明矣。所以前輩之望實優著,鑑識通鍊者,擧皆逡巡却顧,曷嘗有如臣無似,最居人下,而濫竽於其間也哉?且臣根植孤弱,見聞謏寡,同朝朋儕,旣鮮過從,班簿典式,率多茫昧,苟欲使之甄別流品,秤量階級,仰裨熙朝官人之政,不幾近乎責矇瞍以辨五采,强跛躄以走千里也。臣之止竟僨誤,有不暇論,其將仰累則哲之明,俯速不衷之譏,此尤臣之所大恐也。開政有命,召牌嚴臨,參倚已熟,承膺無路,用敢悉暴衷懇,仰讀崇嚴。伏乞聖慈,特垂鑑燭,將臣新授吏曹參議之銜,亟賜鐫免,俾公器重而微分安焉。臣無任云云。省疏具悉。爾其勿辭察職。
前正言金基龍,前掌令韓兢烈,直講李載龜等疏曰,伏以,天道循環,無往不復,人事迭遷,有屈必伸,是卽物理之當然也。伏惟我殿下應千一之會,處九五之位,親摠萬機,憂勞勤儉,而設施注措之間,所以大慰斯民之望者,新而又新,凡係弊瘼,次第釐革,而德化所及,如日月之無私照,雨露之不擇降,群生之物,熙皥自樂,若躋于堯·舜之盛者也。竊伏念臣等俱以非辜之累,擧抱不獲之冤,八域陽春,跛躄皆起,而獨此戴盆而向隅,便如窮人之無歸,所以匹夫匹婦之不能無憾於天地之大也。年前前持平臣洪贊燮·權鵬圭等,相繼陳疏,仰暴枳塞之源委,疏通之顚末,而伏承恩批,廟堂稟處,特蒙官方之許通,寔我殿下恢蕩曠絶之恩,迥出尋常,而廟議之從以諄複,亶出於對揚聖意,使此涸轍之鱗,涵泳於恩波之中,猗歟盛哉。臣等聞命以來,歡誦攢祝,感淚交逬,有若枯木之生花,陰崖之回陽,而第其一端腐心之痛,切骨之冤,實有所未雪者,臣等今若徒以僭瀆爲懼,自鳴爲嫌,不一仰籲於黈纊之下,則是自阻於句覆之天也。雖以殿下視聽之明達,而亦何能照燭此情私也哉?臣等請試陳之,粵我太祖康獻大王,繼天立極,創定邦憲,爲萬世法程,而未嘗有一條錮廢之典,始於太宗大王十三年,因徐選之請,庶孽勿敍顯職,歷八朝而猶不行之,逮夫成宗大王十六年乙巳,頒行大典,姜希孟,添註子子孫孫之語,仍爲永世禁錮之弊,槪由此二人,挾撼移怒,而先倡後襲,一節深於一節而然也。于時,終歲大旱,餓莩相望,成廟惻然之思欲更張,而未及施行,弓劍遽遺,噫,此非太祖朝之舊制,太宗朝之本意,而乃是亘萬古通天下之所無,檀·箕·三韓·羅·麗之未有也。自開國九十四年之後,始因憸人憯毒之計,遽成三百九十三年不刊之典,是豈徒爲臣等之冤鬱而已?實有欠於昭代無物不遂之政,伏願殿下,俯垂鑑諒焉。臣等自是喬木之裔,簪纓之族,而家傳詩禮,粗聞忠孝之方,世承箕裘,各守文武之業,則天之所畀,本無間於嫡庶,而均爲殿下之赤子也,奈之何一有臣等之名者,不論門地,不辨賢愚,人人禁錮,世世枳塞,而歲益浸久,數愈繁衍,通計一國,擧將過半,生旣不齒於人,死爲飮恨之鬼,在家則垂頭喪氣,出世則鞠躬抑志,如負大戾,無告無訴,自悼賦命之不幸,殆若疢疾之成痼,凡天地含生之類,孰不好生而惡死?至於臣等不願其生,只願無生,此無他故,卽經國大典及通編·會通之原增續補中,俱有條例也。此等法文,依舊自在,便同鐵限之莫可越,則豈不有歉於平蕩之化,而將何以解後人之惑乎?夫天下之事,有本有末,故昔之善論事者,必深明其本末之所在,而先正其本,本正則末之不治,非所憂矣。我列聖朝懇惻之敎,諸賢臣剴切之論,殿下之已所洞鑑者,今何敢張皇架疊於略擧其一二而證之矣?故永安府院君臣金祖淳議曰,庶類枳塞,不惟歷代萬國之所未有,卽亦國初之未嘗然也。語其始請枳塞之由,則不過庸碌無識之人,挾撼報復之計,語其後議疏通之擧,則非東方之大賢,皆不世之名臣碩輔,塞與通之間,其是非得失,自有不待辨而可知者矣。故判書臣尹行恁奏曰,我東之區別庶類,實是前古所未有之法,而一國許多庶類,初無樂生之心,擧有自暴之歎,此豈非上干天和之一端乎?臣於先朝燕閑之際,仰承悶歎之音者屢矣。故府使臣朴趾源擬疏曰,庶類之禁錮,稽之往古,而無其法,考諸禮律,而無所據,此不過國初宵小之臣,乘機售撼,本非開國之定制,百年之後,宣廟始許赴擧,及仁廟,又許三曹,由是觀之,列朝更張通變之聖意,斷可知矣云,則此專由於怪鬼輩逞毒之私,決非出於祖宗宸衷者,章章明矣。是以故相臣金履喬曰,莫如先從律令而釐革,故判書臣金魯應曰,不過就法律中,刪改其條件,故判書臣金履載曰,法典則永除其禁條,此皆明義達理之正論,而其在臣等疏鬱之道,最爲第一矯捄之方也。或者之言,以爲祖宗舊制,不可變改,此乃流俗之見也。易曰,窮則變,變則通,眞德秀曰,當變通而變通者,亦繼述也,夫繼述者,事之經,變通者,事之權,宜而得中,顧何傷於經乎?政爲出治之本,法爲制治之具,而苟或時移事遷,法久弊生,雖金科玉條,不憚改正,乃是時中之義也。漢高約法之後,至于文帝,始除肉刑,景帝之世,又減笞法,東漢黨籍之錮而復解,南宋僞擧之禁而旋罷,亦理勢之不得不然者,而晉唐以降,迄于皇明,禮樂刑政之隨時沿革,史不勝書,至若我朝,列聖相承,重熙累洽,而或其法有難遵,令有不便,則變革無常,務歸得當,貢案之易以大同,五衛之改以節制,此其大者,而又若內奴婢·寺奴婢,爲小民之痼瘼,歷四百餘年,而未有變通矣。至於純祖大王元年,特下綸音,內奴婢三萬六千九百七十四名,寺奴婢二萬九千九十三名,竝許爲良民,仍令承政院,聚奴婢案於敦化門外,燒火之,是誠大聖人卓越千古之盛德大惠,變改祖宗舊制,而合乎天意民心者也。自古聖帝明王,用人做事,皆因時順理,以應事變,未嘗膠於一定之說,前後始末之不同,如春秋冬夏之變,相反,以成歲功也,今此庶類之禁錮,創自徐·姜二人之毒手,式至于今,此正窮之極而變而通之之時也。且況列聖朝垂訓,愍恤惻怛,不啻丁寧,而變通之典,尙此未擧,豈非有待而然耶?以殿下之睿智明聖,似此一端條例,特許刪去,以復國初之制,不過乎一轉移間事也。若殿下淵然深思,赫然夬斷,以爲增光祖宗之美,則廊廟同德之臣,亦豈不以諸名碩對揚之事,爲今日將順之道耶?蓋王政之因革損益,顧義理如何爾,此則子思所謂建天地而不悖,質鬼神而無疑,百世以俟聖人而不惑者矣。臣等俱以不肖之姿,愚蒙譾劣,無足可取,而亦殿下煦濡慈育之物,則疾痛之號父母,怨苦之訴天地,勢所必然之理,而不能自已者也。玆敢刳瀝肺肝,仰陳至冤,而情窮勢蹙,言不知裁,極知猥屑,罪當萬死。伏乞天地父母,曲賜矜憐,特察哀懇,亟取經國大典及通編·會通中,吏·兵·禮·戶典所載禁錮諸條,一一刪改而釐革,使此千萬人無窮之冤,得伸屢百年未洗之案,則奚特有生之倫,期圖隕首之報?抑亦不瞑之魂,擧頌及骨之澤矣。臣等無任云云。省疏具悉。疏辭令廟堂稟處。
上在昌德宮。停常參·經筵。
自卯時至巳時,灑雨下雨,測雨器水深一分。
李憲稙啓曰,來十一日朝參日次矣,敢稟。傳曰,停。
又啓曰,明日常參·經筵,取稟。傳曰,停。
趙準永啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李憲稙啓曰,來十一日輪對日次矣,敢稟。傳曰,當次人受點,後日次待令。
又啓曰,假注書申悳均,今日廳坐,不爲仕進,事未前有,極爲駭然。所當重勘,而本院請推之外,無他可施之罰,何以爲之?敢稟。傳曰,特爲安徐。
承旨前望單子入之,尹秉鼎落點。
李憲稙啓曰,假注書申悳均,有身病,勢難察任,今姑改差,何如?傳曰,允。
申悳均改差,代以丁弘燮爲假注書。
傳于趙準永曰,御營大將金箕錫,摠戎使趙羲復相換。
議政府,御營大將單趙羲復,摠戎使單金箕錫。
兵曹,御營大將單趙羲復,摠戎使單金箕錫。
趙準永啓曰,御營大將金箕錫,摠戎使趙羲復相換事,命下矣。御營大將趙羲復,摠戎使金箕錫,竝卽牌招,傳授命召·密符及敎諭書,何如?傳曰,允。
又啓曰,行大司憲金有淵,掌令柳,持平鄭元和·李牌不進,執義權益洙,掌令朴齊晠在外,監察茶時之意,敢啓。傳曰,知道。
以大司諫尹致聖,獻納金容圭,正言趙益元,掌令柳,持平鄭元和·李牌不進罷職傳旨,傳于趙準永曰,只推。
傳于趙準永曰,捧納承旨,當該玉堂,竝推考。
李憲稙,以弘文館言啓曰,新除授修撰尹升求,副修撰申錫淵,竝卽牌招察任,何如?傳曰,允。
又以禮曹言啓曰,卽接宗廟署所報,則今此慶科庭試試取時,本署官員,俱爲觀光云矣。依定式本曹正郞吳仁泰,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則今此慶科庭試試取時,本署官員,俱爲觀光云矣。依定式本曹佐郞洪基泰,假官差送,以爲代直後赴試之地,何如?傳曰,允。
趙準永,以兵曹言啓曰,訓鍊院能麽兒郞廳趙允中,病難供職,呈狀乞遞,改差,何如?傳曰,允。
又以都摠府言啓曰,副摠管許熠,以御營中軍,本營諸將官射會監試事,別營良中晝仕出去之意,敢啓。傳曰,知道。
又以武衛所言啓曰,今四月初九日春塘臺親臨慶科庭試武科殿試時,本所別選軍官額外武勇衛將校·軍兵及武藝別監中,直赴殿試應試人及應頉人,單子書入之意,敢啓。傳曰,知道。
又以禁衛營言啓曰,今此慶科庭試武科殿試時,本營直赴應試人,別單書入之意,敢啓。傳曰,知道。
李憲稙,以司僕寺一二提調意啓曰,濟州前牧使李熙忠遞任進上馬三匹,今纔上來,禾毛色別單書入,依例內厩立養之意,敢啓。傳曰,知道。
趙準永,以刑曹言啓曰,乾原前權管李善會所犯贓錢一百七十六兩,今已準納,所囚家僮放送之意,敢啓。傳曰,知道。
敎摠戎使金箕錫書。王若曰,釋御營之兵權,纔同褫鞶之典,掌摠使之戎柄,旋侈授銊之恩,惟職任至密至重,而選簡其難其愼,眷玆摠營一旅,實我京師巨鎭,桑土綢繆,備陰雨於北鑰,繭絲保障,作輔車於南城,掌糶糴於甸畿,職同外梱,參機務於籌局,位在五營,苟非干城之才,曷畀保障之任,惟卿,家本儒素,業專鞱靲,仗繡銊於北藩,素振威望,踐銀臺之前席,早擅令聞,八座寵光,擢置大司寇峻秩,三軍節制,出自武衛所邇班,蓋內外委任者專,所前後倚毗也重,玆授卿以摠戎使,卿其祗服寵榮,益勉圖報,繕倉厫修器械,須思固圉之方,愼賞罰明恩威,宜懋服衆之道,於戲,將帥旣得其人,恩綸更何多誥?羊叔子之緩裘帶,無異宿趼之易治,郤大夫之敦詩·書,佇見新績之益懋,故玆敎示,想宜知悉。修撰李範祖製進。
上在昌德宮。停常參·經筵。
李僖魯啓曰,明日殿座相値,視事頉稟之意,敢啓。傳曰,知道。
趙準永啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,順天營將鄭愚植下直,長弓一張,長箭一部,片箭一部,筒兒一箇賜給。
李僖魯啓曰,吏曹參判閔謙鎬,刑曹參判尹宇善,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣,刑曹參議趙龜永,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
朴容大啓曰,今此試官望中,時無職名人,令該曹口傳付軍職,何如?傳曰,允。
傳于李僖魯曰,未肅拜摠管許遞,前望單子入之。
摠管前望單子入之,副摠管李容直落點。
傳于朴容大曰,閑良田世鎭,別軍職差下。
兵曹口傳政事,部將加設單田世鎭。
朴容大啓曰,都統使傳令牌·左右邊捕盜大將大將牌·傳令牌,今已改造矣。都統使申櫶,左邊捕盜大將申正熙,右邊捕盜大將金箕錫,竝待明朝牌招傳授,舊牌收聚,自本院燒火之意,敢啓。傳曰,知道。
朴容大,以兵曹言啓曰,明日親臨春塘臺慶科庭試試取時,本曹堂上侍衛,當爲備員,而新除授參判兪益煥,有身病,不得進參,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。許遞。
吏曹口傳政事,以洪在鉉爲兵曹參判。
趙準永啓曰,行大司憲金有淵,掌令柳,持平鄭元和·李牌不進,執義權益洙,掌令朴齊晠在外,監察茶時之意,敢啓。傳曰,知道。
以大司諫尹致聖,獻納金容圭,正言趙益元,掌令柳,持平鄭元和·李牌不進罷職傳旨,傳于趙準永曰,只推。
傳于趙準永曰,公事不審之中官趙斗源推考。
傳于朴容大曰,明日出宮門路,以保定門爲之。
兵曹口傳政事,副司果趙東萬·鄭元夏·南肅熙,以上竝單付。
朴容大,以三軍府言啓曰,卽接訓鍊都監所報,則今四月初九日習陣日次,而殿座相値,不得行操云矣,敢啓。傳曰,知道。
又以禮曹言啓曰,卽接景慕宮官員所報,則今此慶科庭試試取時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又以兵曹言啓曰,直赴殿試奉承傳火砲李昌祿等五百六十六人,直赴會試奉承傳馬兵南廷學等二十九人,隨其錄名,依例許赴於明日殿試之意,敢啓。傳曰,知道。
又以兵曹言啓曰,今此慶科庭試武科殿試時,直赴殿試人及直赴會試人,應試應頉區別,別單書入之意,敢啓。傳曰,知道。
又以兵曹言啓曰,濟州丙子式年武科初試入格金英翊,庭試武科初試入格金膺銓,俱爲來訴本曹,願赴於今番庭試矣。本州以候風駕海之致,初試人隨其上來,許赴於當前他科,載在法典,故取考榜目及該牧公文,則初試入格,果爲的實,竝依例許赴於明日殿試之意,敢啓。傳曰,知道。
又以兵曹言啓曰,訓鍊院能麽兒郞廳韓應輔,病難供職,呈狀乞遞,改差,何如?傳曰,允。
又以訓鍊都監言啓曰,今此慶科庭試武科殿試時,本局軍兵中,直赴殿試應試應頉人,竝別單書入之意,敢啓。傳曰,知道。
又以禁衛營言啓曰,廣智營入直軍三十名中,二十名除出,通化門外排立,宮墻外行巡,無以排比,出番軍中二十名,添入警巡矣。元入直軍還入直所後,添入軍依例解送之意,敢啓。傳曰,知道。
又以御營廳言啓曰,今四月初九日春塘臺親臨慶科庭試文武科試取時,東營·集春營入直軍,各二十名除出,弘化門·月覲門外排立矣。今夜宮墻外巡邏,難以分排出番,哨軍四十名添入,警巡之意,敢啓。傳曰,知道。
又以御營廳言啓曰,本廳軍色從事官鄭元和,身病甚重,勢難察任,改差,何如?傳曰,允。
又以摠戎廳言啓曰,今此大王大妃殿寶齡七旬,大妃殿寶齡望五,翼宗大王追上尊號,大王大妃殿加上尊號,合四慶慶科庭試武科春塘臺親臨殿試敎是時,本廳將校及南陽別驍士·別砲軍,坡州·長湍別驍士,直赴殿試應試人,別單書入之意,敢啓。傳曰,知道。
上在昌德宮。停常參·經筵。
李僖魯啓曰,明日常參·經筵,取稟。傳曰,停。
趙準永啓曰,行大司憲金有淵,掌令柳,持平鄭元和·李呈辭,執義權益洙,掌令朴齊晠在外,監察茶時之意,敢啓。傳曰,知道。
朴容大啓曰,臣容大,今日入直禁軍戎器點考進去下直之意,敢啓。傳曰,知道。又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意,勞問,則亦皆好在云矣,敢啓。傳曰,知道。
傳于朴容大曰,都統使申櫶,摠戎使金箕錫相換。
議政府,武衛都統使單金箕錫,摠戎使單申櫶。兵曹,都統使單金箕錫,摠戎使單申櫶。朴容大啓曰,都統使申櫶,摠戎使金箕錫相換事,命下矣。新除授都統使金箕錫,旣在闕中,卽爲傳授虎符傳令牌,摠戎使申櫶,卽爲牌招,傳授密符及敎諭書,何如?傳曰,允。
傳于朴容大曰,本所設置,寔倣五衛之制,則非但宿衛之專管,凡係諸般戎務,不可不統轄句檢,自今爲始,增設三營提調,都統使例兼,口傳單付,龍虎營·摠戎廳,一體兼管事,分付。傳于李僖魯曰,前後直赴人,竝付之今番庭試榜末。
朴容大,以兵曹言啓曰,武科庭試殿試,中日閣命官爲之事,命下矣。節目及規矩,入門差備官單子,竝付標以入之意,敢啓。傳曰,知道。
李僖魯,以禮曹言啓曰,傳曰,前後直赴人,竝付之今番庭試榜末事,命下矣。取考謄錄,則在前除初試庭試時,有直赴人付之榜末之命,則隨其直赴年次,付之榜末,一體放榜,曾有已例,今亦依此擧行之意,敢啓。傳曰,知道。
李僖魯啓曰,掌令柳,持平鄭元和,獻納金容圭,旣在闕中,不爲傳啓,卽爲出去,事甚未安。竝推考,何如?傳曰,允。
朴容大,以三軍府言啓曰,卽接禁衛營所報,則今四月初十日習陣日次,而大將臣李鍾承,有身病,不得行操云矣,敢啓。傳曰,知道。
李僖魯,以禮曹言啓曰,今四月二十二日巽時,大王大妃殿寶齡七旬,大妃殿寶齡望五,翼宗大王追上尊號,大王大妃殿加上尊號,合四慶慶科庭試文武放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊。
又以禮曹言啓曰,謹依傳敎,前後直赴殿試人,隨其直赴年次,付之榜末事,草記啓下矣。卽接四館所牒呈,則丙子九月秋到記,殿講入格幼學朴秉協,製述入格幼學尹相翊,同年同月日次儒生殿講入格幼學申箕善,同年十一月應製入格生員朴齊聖,幼學孔在範,丁丑正月柑製入格生員曺秉先,同年同月人日製入格幼學金永悳,同年二月日次儒生殿講入格幼學趙秉翊,進士嚴胄永,同年三月三日製入格幼學閔泳翊,同年同月春到記,殿講入格幼學金秀馨,製述入格進士金天洙,同年同月參班儒生應製入格生員李載允,同年同月應製入格幼學吳濚鐸·李在明·盧泳敬,合爲十六人云矣。直赴殿試儒生朴秉協等十六人,隨其直赴年次,付之榜末,一體放榜之意,敢啓。傳曰,知道。
朴容大,以兵曹言啓曰,訓鍊院能麽兒郞廳韓敎庠,病難供職,呈狀乞遞,改差,何如?傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
趙準永,以刑曹言啓曰,侍講院文移內,自本院奉承口傳下敎曰,冊色書吏姜在熙,爲先除下定配事,命下矣。謹依傳敎,罪人姜在熙,江原道金城縣定配所,卽爲押送之意,敢啓。傳曰,特爲放送。
敎摠戎使申櫶書。王若曰,聽鼓鼙而凝宸思,所托者重,居笠轂而負令望,特授非輕,卿實其人,予何多誥?顧惟漢北重鎭,實摠畿右諸防,機務與參於籌司,均兩局制置,管轄對峙於廣府,拱三輔咽喉,山河統襟帶之雄,不啻繭絲保障,雉堞壯鎖鑰之固,所以桑土綢繆,惟卿,王室干城,將門胄裔,登壇聲績,最多內外之委任,鎭邊威名,甚重前後之眷注,自先朝托權也已久,伊今日進秩也亦崇,玆授卿以摠戎使,卿其克壯謀猷,對揚寵命,師律申嚴於三令,威可仗於折衝,升平已過於百年,戒宜切於備豫,於戲,重任專畀於分虎,老鍊屢侈於揷貂,故玆敎示,想宜知悉。知製敎臣申錫淵製進。
同敦寧鄭夔和疏曰,伏以,臣於日前,伏奉除旨,以臣爲同知敦寧府事者,臣感激恩命,粗伸肅謝之忱,而第臣素無敦寧,揆以格例,在所當遞,敢陳短章,仰瀆崇嚴。伏乞聖慈,亟遞臣職,以存公格,以安私分,千萬幸甚。臣無任云云。答曰,省疏具悉。所請依施。
丁丑四月初九日辰時,上詣春塘臺。親臨慶科庭試文科試取入侍時,行都承旨尹秉鼎,行左承旨李承五,行右承旨李僖魯,左副承旨李憲稙,右副承旨朴容大,同副承旨趙準永,記事官李萬敎,假注書丁弘燮,別兼春秋李鎬喆·李載完,檢校直提學趙寧夏·趙成夏·尹滋悳·金炳始,檢校直閣閔泳穆·金永壽·李鎬翼·姜·尹用求·金永哲·金興均,檢校待敎洪淳馨,副校理李範九,副修撰申錫淵,以次侍立。時至,通禮跪啓請外辦。上具翼善冠·衮龍袍,乘輿出萬八門,藥房提調金在顯,行左承旨李承五,進前奏曰,侵早勞動,聖體,若何?上曰,一樣矣。仍由保定門·明光門·靑陽門,詣春塘臺,通禮跪啓請降輿,上降輿陞座。秉鼎讀奏入門單子,仍奏曰,侍衛從陞人中,有試官蒙點人,使之下去,一體行禮乎?上可之。讀券官判府事洪淳穆,行上護軍鄭基世,左參贊金世均,行工曹判書曺錫雨,知中樞府事李㘾,行大護軍徐承輔,知宗正卿府事李秉文,行大護軍鄭健朝·南廷順,刑曹判書尹滋承,右參贊洪鍾雲,吏曹參判閔謙鎬,行護軍沈履澤·李淳翼·金翼鉉,禮曹參判尹泰經,行護軍趙康夏·韓敬源·洪在鉉·朴齊寬,對讀官行副護軍南一祐·李冕榮·金元性,大司成洪澈周,兵曹參議朴履道,行副護軍嚴世永,吏曹參議李源珪,行副護軍尹榮信·李鎬翼·尹用求·金永穆·趙秉弼·趙定熙·沈相穆·閔昌植·兪鎭學·朴周陽,敦寧都正李寅晩,行副護軍鄭寅性,戶曹參議金九鉉,行副護軍徐胄淳,直閣金興均,副司果洪淳馨,應敎金演壽,副司果趙昌夏,兵曹正郞金羽均,副司果金喆熙,司書尹相萬,副司果李鎬喆,副司果趙東萬,文學李載完,副司果沈相萬,弼善閔種默,宗親府正趙翼永,掌令柳,副司直洪大重,相禮李秀萬,副司果閔泳奎,修撰李範祖,副司果鄭元夏,副司直李泰容,副司果洪在瓚,獻納金容圭,副司果李永·鄭元和·尹定求·南肅熙·曺寅承等,行四拜禮,以次入就位訖。秉鼎進前奏曰,時原任大臣來待矣。何以爲之乎?上曰,入侍。賤臣承命傳諭。領敦寧金炳學,讀券官判府事洪淳穆,領議政李最應,右議政金炳國,宗正卿李寅卨·李沇應,以次進前訖。炳學曰,侵早勞動,聖體,若何?上曰,一樣矣。仍敎曰,今日日候頗好矣。炳學曰,然矣。上曰,以歉年觀之,士多赴擧矣。淳穆曰,然矣。炳學曰,日候比甚晴煖,世子宮屢度出次,臣等仰瞻儀範,慶祝之心,無以盡達矣。上曰,世子宮近日不須引掖,而自能踰闥矣。炳學曰,日就岐嶷,尤切歡慶矣。上命試官進前,仍命書題賦,大德,必得其位,必得其祿,必得其名,必得其壽,限申時。基世等書題讀奏訖,寅承等,捧出懸題。上命書傳敎曰,武科庭試殿試,中日閣命官爲之。又命書傳敎曰,考官金炳始,命官爲之。出傳敎容大曰,兵曹判書金炳始,以武科殿試命官,中日閣進去,別侍衛何以爲之乎?上曰,次堂擧行,可也。炳始曰,資非崇品,則例不得爲命官,何以爲之乎?上曰,旣有已例,卽爲開場,可也。容大曰,臣以軍士房武科開場事,中日閣進去之意,敢達矣。上曰,唯。秉鼎進前奏曰,先張已入,出標信開布城,呈券儒生,次次出去,何如?上曰,以已下標信,擧行,可也。上入小次。秉鼎以司謁入稟曰,收券已多,考試,何如?上可之。上出次,命書傳敎曰,別雲劍·兵·摠府堂上·堂上閣臣·入侍承旨·堂上對讀官,竝讀券官加差下,堂下閣臣·入直玉堂,竝對讀官加差下,使之分考。上還入小次。秉鼎又以司謁,取幾人入稟,傳曰,今番庭試取五人。出傳敎少頃,上出次,仍命科次。秉鼎奏曰,讀券何以爲之乎?上曰,讀之。寅承讀第一張至三句,上命止之。淳穆曰,書等何以爲之乎?上曰,皆書正三下。淳穆書等訖,秉鼎奏曰,坼封何以爲之乎?上曰,承旨坼封也。秉鼎坼封讀奏訖,上命書傳敎曰,還宮當自內爲之矣,該房知悉。出傳敎秉鼎請出標信解嚴。上還內,諸臣以次退出。
上在昌德宮。停常參·經筵。
藥房提調金在顯,副提調尹秉鼎啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
李僖魯啓曰,左副承旨李憲稙,同副承旨趙準永,今日不爲仕進,竝卽牌招,何如?傳曰,允。
又啓曰,吏曹郞廳來言,新恩下批政事,取稟。傳曰,當日爲之。
注書李萬敎病,代以洪承憲爲假注書。
趙準永啓曰,行大司憲金有淵,掌令柳,持平鄭元和·李牌不進,執義權益洙,掌令朴齊晠在外,監察茶時之意,敢啓。傳曰,知道。
以大司諫尹致聖,獻納金容圭,正言趙益元,掌令柳,持平鄭元和·李牌不進罷職傳旨,傳于趙準永曰,只推。
以左副承旨李憲稙牌不進罷職傳旨,傳于趙準永曰,只推。
以江原監司閔泳緯狀啓,寧越府民家失火事,傳于朴容大曰,當此農節,民家燒燼,聞甚矜惻,元恤典外,別加顧助,趁卽結構奠接,俾無一民失所棲遑之弊事,廟堂措辭分付。
傳于朴容大曰,右承旨許遞,前望單子入之。
承旨前望單子入之,趙臣熙添書落點。
以司謁口傳下敎曰,都統使例兼,竝令該曹,口傳單付以入事,分付。
以司謁口傳下敎曰,都統使之龍虎營·摠戎廳兼管,以兼管堂上,單付以入事,分付兵曹。
吏曹口傳政事,武衛所軍色提調單金箕錫,軍器寺提調單金箕錫,訓鍊都監提調單金箕錫,禁衛提調單金箕錫,御營提調單金箕錫。
兵曹口傳政事,龍虎營兼管堂上單金箕錫,摠戎廳兼管堂上單金箕錫,舟橋堂上單金箕錫。
兵曹口傳政事,大護軍單趙基應。
朴容大,以議政府言啓曰,今番庭試武科壯元人,當爲區處,而時無六品可擬之窠,令該曹加設付職,隨闕陞實之意,分付,何如?傳曰,允。
又以三軍府言啓曰,卽接御營廳所報,則今四月十一日習陣日次,而大將臣趙羲復,有身病,不得行操云矣,敢啓。傳曰,知道。
又以吏曹言啓曰,成均館典籍李喆南,以其身病,呈狀乞遞,改差,何如?傳曰,允。
又以武衛所言啓曰,本所哨官金在殷,與臣爲親叔姪之間,雖無法典應避之嫌,宜有變通之道,改差,何如?傳曰,允。
又以兵曹言啓曰,訓鍊院能麽兒郞廳鄭在宅,病難供職,呈狀乞遞,改差,何如?傳曰,允。
又以刑曹言啓曰,侍講院冊色書吏姜在熙,定配草記,傳曰,特爲放送事,命下矣。謹依傳敎,姜在熙放送之意,敢啓。傳曰,知道。
吏曹參判閔謙鎬疏曰,伏以,臣曩陳情私,誠淺未格,吉月從政,禮訓攸在,雖不得不頑忍出膺,退取巾帬,誠莫效於身浣,試拂朝衣,涕先濕於手線,祗俟早蒙恩諒,往來楸壠,而送了餘生矣。千萬不自意,又有此亞銓點下,先所驚懍者,其服之不衷,繼以棖觸者,告喜之無地,歷屢日而惶汗不收,感淚無從,噫,臣之受恩於聖朝者,山之高矣,海之深矣,其器窊而陶鎔之,其材散而培植之,頂踵罔非造化,磨放未足酬報,惟以趨走之恭,欲殫含結之忱,第玆新授,古之少宰,如非金鏡之表精,玉山之照人,爲當世詡者,莫之,可也。臣以不移之愚,無他之技,濫據匪據,而恬若固有哉,抑又有大懼焉,淸選,官方之必信,偏擧,王政之所戒,臣於數朔之間,昨除今遷,旣淸且偏,得無四方有識之譏,或累九重則哲之明乎,若其銜恤之情,負乘之憂,猶屬臣私之第二聲也,試牌莫違,冒沒祗肅,而其在四維之大防,有難一日之仍蹲,玆控需章,蘄回渙成。伏乞聖慈,俯賜鑑憐,亟遞臣吏曹參判之任,俾名器重而賤分安,不勝大願至祝,臣無任云云。答曰,省疏具悉。卿其勿辭行公。
上在昌德宮。停常參·經筵。
朴容大啓曰,明日常參·經筵,取稟。傳曰,停。
又啓曰,來十六日日次儒生殿講日次,而親臨與命官,何以爲之?敢稟。傳曰,十三日春塘臺,親臨磨鍊。
趙準永啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容大啓曰,卽者吏曹郞廳來言,政事當日爲之事命下,而行判書金輔鉉,參判閔謙鎬,參議李源珪,俱以病不來,不得開政云,竝卽牌招,何如?傳曰,允。
傳于趙臣熙曰,同敦寧許遞,今日政差出。
傳于趙臣熙曰,在外法司堂上·同春秋許遞,今日政差出。
洪承憲有頉,代以金商翼爲假注書。
金商翼有頉,代以金性默爲假注書。
趙臣熙啓曰,卽者別兼春秋李載完,以其親病,陳疏徑出,原疏纔已捧入矣,所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·金羽均·尹相萬,竝卽牌招,推移入直,何如?傳曰,允。
以司謁口傳下敎曰,武勇衛久勤與朔數,依別軍職例,爲之事,分付。
以司謁口傳下敎曰,宣傳官李升漢,內乘張斗煥,仍職陞六。
趙準永啓曰,行大司憲金有淵,掌令柳,持平鄭元和·李牌不進,執義權益洙,掌令朴齊晠在外,監察茶時之意,敢啓。傳曰,知道。
以大司諫尹致聖,獻納金容圭,正言趙益元,掌令柳,持平鄭元和·李牌不進罷職傳旨,傳于趙準永曰,只推。
趙臣熙,以吏曹言啓曰,今番庭試武壯元人,當爲區處,而時無六品可擬之窠,令該曹加設付職,隨闕陞實事,廟啓允下矣。禮賓寺主簿一員,加設以入之意,敢啓。傳曰,知道。
有政。吏批,行判書金輔鉉牌招不進,參判閔謙鎬進,參議李源珪牌不進,同副承旨趙臣熙進。啓曰,行判書金輔鉉,參議李源珪,竝牌招不進,小臣獨政未安,何以爲之?敢稟。傳曰,仍爲之。以趙成夏爲禮曹判書,李克愚爲同敦寧,李羲俊爲右尹,徐堂輔爲知經筵,鄭稷朝·權泳夏爲同春秋,金興均爲司僕正,林俊養爲直講,閔泳國爲公事官,典籍單趙重弼,文科甲科第一人,禮賓主簿單尹泳先,武科甲科第一人,禁衛把摠柳完根,今加通政加資事承傳,兼直閣單金興均。
兵批,判書金炳始病,參判洪在鉉入直進,參議朴履道病,參知鄭鍾學病,右副承旨趙準永進。護軍李僖魯·兪益煥·李基周·鄭夔和·李象億·閔種淑,副護軍柳完根,副司勇韓應輔·韓敎庠·鄭在宅·金秉元,以上竝單付。
以吏曹參議李源珪牌不進罷職傳旨,傳于趙臣熙曰,只推。
趙臣熙,以侍講院言啓曰,文學李載完,今以親病,陳疏徑出矣,上番闕直,事甚未安。弼善閔種默呈辭,兼弼善徐夔淳在外,輔德朴定陽,兼輔德金性均,兼文學金允植,竝卽牌招,推移入直,何如?傳曰,允。
趙準永,以兵曹言啓曰,今日武臣賓廳武經講書人員望單子,纔已啓下,而政事相値,不得爲之之意,敢啓。傳曰,知道。
別兼春秋李載完疏曰,伏以,臣於持被之中,卽接家信,臣母素患痰癖之症,近因日候之不調,一倍添劇,委頓床席,家僮踵至,促臣歸視,臣聞是報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
趙準永,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙臣熙啓曰,明日殿座相値,視事頉稟之意,敢啓。傳曰,知道。
趙準永啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以兼輔德金性均,兼文學金允植牌不進罷職傳旨,傳于趙準永曰,只推。
以別兼春秋金永哲·沈相萬·李鎬喆·趙昌夏·金羽均·尹相萬牌不進罷職傳旨,傳于趙準永曰,只推。
趙準永啓曰,左右史不可不備,別兼春秋金永哲·沈相萬·李鎬喆·趙昌夏·金羽均·尹相萬,旣有只推之命,竝卽牌招,推移入直,何如?傳曰,允。
傳于趙準永曰,有實故摠管許遞,前望單子入之。
摠管前望單子入之,副摠管李僖魯落點。
兵曹,以趙羲豐爲禁軍別將。
趙準永,以兵曹言啓曰,明日春塘臺親臨日次儒生殿講時,本曹堂上侍衛,當爲備員,而參議朴履道,有身病,不得進參,令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。許遞。
吏曹口傳政事,以尹致聖爲兵曹參議。
趙準永啓曰,行大司憲金有淵,掌令柳,持平鄭元和·李牌不進,執義權益洙,掌令朴齊晠在外,監察茶時之意,敢啓。傳曰,知道。
以大司諫尹致聖,獻納金容圭,正言趙益元,掌令柳,持平鄭元和·李牌不進罷職傳旨,傳于趙準永曰,只推。
傳于趙臣熙曰,明日出宮門路,以保定門爲之。
趙準永啓曰,明日傳香禮房承旨,當爲齋宿,行左承旨李承五,所當牌招,而拘於廳規,不得請牌,何以爲之?敢稟。傳曰,牌招。
傳于趙準永曰,臺諫竝許遞,前望單子入之。
傳于趙準永曰,同副承旨許遞,前望單子入之。
趙準永啓曰,臣與同副承旨趙臣熙,伴直矣,纔已許遞出去,伴直無人。左副承旨朴容大,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴容大牌不進罷職傳旨,傳于趙準永曰,只推。
趙準永,以侍講院言啓曰,上番連日闕直,事甚未安。輔德朴定陽,有拘忌,弼善閔種默,呈辭受由,兼弼善徐夔淳在外,兼輔德金性均,兼文學金允植,旣有只推之命,竝更牌招,推移入直,何如?傳曰,允。
又以尙衣院提調意啓曰,昨年上通事燕貿物種中,唐獤皮二十令,不得貿來,以致闕供之境,萬萬駭然。當該上通事,令攸司從重科治,臣亦惶恐待罪之意,敢啓。傳曰,卿勿待罪,通事特爲安徐,更勿如是之意,各別嚴飭。
又以兵曹言啓曰,卽接西營入直哨官孫再興手本,則拱北門南邊墻垣半間許,外面缺落云。爲先令紫門監,以杻把子,堅實圍排,卽速修築,而內壁自如,則此與全頹有異,令該營西營入直軍中,量宜除出,限改築間,晝察夜巡之意,分付,何如?傳曰,允。
吏曹啓目粘連,觀此弘文館副修撰申錫淵上疏,則以爲,臣有老父,年迫八旬,而家素貧寒,菽水不繼,若不及今陳丐,以效反哺之誠,則將爲沒身之恨矣。伏乞特命選部,畀臣一小縣,得以將父赴任,俾遂專城之養亦爲白有臥乎所,申錫淵之家貧親老,菽水難繼之狀,卽通朝之所共知,許畀一邑,俾遂便養之願是白乎矣,經幄之臣,出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
同副承旨趙臣熙疏曰,伏以,臣內舅右議政臣金炳國,方帶春秋館監事矣。臣所帶春秋館之銜,其爲應避,典式所載,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。省疏具悉。疏辭下該曹稟處。
副修撰申錫淵疏曰,伏以,臣才居人下,器無適用,倖竊科名,厚沐洪造,濫廁橫經之列,昵侍邇密之地,醜拙畢露,自莫逃於淵鑑之燭,而恩荷海嶽,效蔑絲毫,涯分已足,愧懼徒積,更安有貪榮干祿,得隴復望之計,而甘自歸於賤夫龍斷之譏哉?第臣區區情私,有不能自已者,噫,爲子欲孝,人之恒情也,臣有老父,年迫八旬,而家素貧寒,菽水不繼,崦嵫之暮景難駐,草暉之寸心易違,每誦前賢事君時長,報親日短之語,未嘗不三復流涕,若不及今陳丐,以效反哺之誠,則將爲沒身之恨矣。伏惟我殿下,以孝爲治,迥出千古,錫類之化,無物不遂,及老之澤,與春同和,臣若抱此至切之情,而隱忍含默,不一鳴號,則是自阻於孝理之天也。玆敢不避猥越,冒陳衷懇。伏乞天地父母,俯諒切急之勢,曲垂體下之仁,特命選部,畀臣一小縣,得以將父赴任,俾遂專城之養,則臣父餘年,莫非聖恩攸賜也,臣不勝大願至祝。臣無任云云。省疏具悉。疏辭下該曹稟處。
上在昌德宮。停常參·經筵。
還內後,藥房·內閣·政院·玉堂口傳同安,答曰,知道。
李承五啓曰,明日常參·經筵,取稟。傳曰,停。
朴容大啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于趙準永曰,刑工換房。
以別兼春秋金永哲·李鎬喆·趙昌夏·金羽均·尹相萬牌不進罷職傳旨,傳于李承五曰,只推。
以兼輔德金性均,兼文學金允植牌不進罷職傳旨,傳于李承五曰,只推。
承旨前望單子入之,金永穆落點。
尹秉鼎啓曰,今日殿座時,承旨當爲備員,新除授左副承旨金永穆,卽爲牌招,何如?傳曰,允。
以司謁口傳下敎曰,私婢李女,極爲無嚴,移送秋曹,嚴刑遠配。
傳于李承五曰,日次儒生殿講,通進士朴喜容等十人,竝直赴會試,之次略生員李敬夏等十二人,竝給二分,之次略幼學趙秉喜等十二人,竝給一分,之次略進士申泰敬等十五人,各奎章全韻一件賜給。
傳于朴容大曰,入格儒生,明日待令。
李承五,以吏曹言啓曰,贈諡肅獻公李䆃重延諡,定行於今月二十二日本第云矣,敢啓。傳曰,知道。
又以侍講院言啓〈曰〉,上番連日闕直,事甚未安。輔德朴定陽,有拘忌,弼善閔種默,呈辭受由,兼弼善徐夔淳在外,兼輔德金性均,兼文學金允植,旣有只推之命,竝更牌招,推移入直,何如?傳曰,允。
朴容大,以兵曹言啓曰,今日春塘臺親臨日次儒生殿講時,入直禁軍等,別將率領侍衛,而禁軍別將趙羲豐,在外不得擧行,以一番內禁衛將朴鼎和,使之兼別將擧行,何如?傳曰,允。
又以兵曹言啓曰,拱北門南邊墻垣外面缺落處,今已畢築矣,晝察夜巡軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,拱北門南邊墻垣半間許外面缺落處,今四月十三日爲始,三營合力改築之意,敢啓。傳曰,知道。
又以禁衛營言啓曰,因兵曹草記,拱北門南邊墻垣半間許外面缺落處,西營入直軍中八名除出,哨官一員率領,限改築間,晝察夜巡之意,敢啓。傳曰,知道。
丁丑四月十三日辰時,上詣春塘臺。日次儒生殿講入侍時,行都承旨尹秉鼎,行左承旨李承五,右承旨李憲稙,左副承旨金永穆,右副承旨朴容大,同副承旨趙準永,假注書丁弘燮·金性默,別兼春秋尹相萬·李鎬喆,檢校直提學趙寧夏·趙成夏·尹滋悳·金炳始·趙慶鎬,檢校直閣閔泳穆·金永壽·姜·尹用求·金永哲,直閣金興均,校理李永,副修撰申錫淵,以次侍立。時至,通禮跪啓請外辦。上具翼善冠·衮龍袍,乘輿出萬八門,藥房提調金在顯,副提調尹秉鼎,進前奏曰,侵早勞動,聖體,若何?上曰,一樣矣。仍出保定門,由明光門·靑陽門,詣春塘臺。通禮跪啓請降輿乘座,上降輿陞座,秉鼎進前奏曰,侍衛從陞中,有試官蒙點人,使之下去,一體行禮乎?上可之,贊儀唱四拜,考官行上護軍金炳德·金在顯,吏曹參判閔謙鎬,參考官行副護軍南一祐·李裕承,副司果金喆熙·趙東萬及儒生等,行四拜禮訖,以次入就位。上命開講,炳德奏曰,考講時以抽籤爲之乎,以大文爲之乎?上曰,以大文爲之也。仍敎曰,如有文義可問處,問之,可也。仍入小次,少頃,上出次,秉鼎奏曰,收栍之際,做錯非細,致勤下詢,事甚未安。當該注書推考,何如?上曰,依爲之。出擧條儒生等應講訖,上曰,榜目修正以入也。還宮時至,通禮跪啓請降座乘輿。上降座乘輿,由靑陽門·明光門,至保定門,容大請出標信解嚴。上入萬八門還內,諸臣以次退出。
上在昌德宮。停常參·經筵。
李承五啓曰,明日常參·經筵,取稟。傳曰,停。又啓曰,右承旨李憲稙,同副承旨趙準永,今日不爲仕進,竝卽牌招,何如?傳曰,允。金永穆啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于李承五曰,禮房承旨,馳詣宗廟·景慕宮,奉審摘奸以來。
傳于李承五曰,在外兼弼善許遞,前望單子入之。
傳于李承五曰,弼善有闕之代,前望單子入之。
弼善前望單子入之,尹升求落點。
臺諫前望單子入之,大司憲韓敬源,大司諫尹相賢,獻納閔泳奎,掌令李建昌·趙東弼,持平朴來冕·權炫,正言金來顯·愼炳一落點。
臺諫前望單子入之,執義崔弘周,司諫李鳳德落點。
以右承旨李憲稙牌不進罷職傳旨,傳于金永穆曰,只推。
以兼輔德金性均,兼文學金允植牌不進罷職傳旨,傳于金永穆曰,只推。
傳于金永穆曰,入格儒生入侍。
以慶尙監司朴齊寅狀啓,薦新生笋,節候差早,姑未萌芽,限內不得封進,惶恐待罪事,傳于金永穆曰,勿待罪事,回諭。
以江原監司閔泳緯狀啓,高城郡人命渰死事,傳于趙準永曰,人命渰死,若是夥多,聞甚驚慘,元恤典外,別加顧助,未拯屍身,期於拯得,如有生前身還布,竝蕩減事,廟堂措辭分付。
傳于趙準永曰,閑良崔炳善·成樂頀,竝部將加設單付。
趙準永,以宗親府言啓曰,璿源譜略·國朝御牒·八高祖圖·王妃世譜,今已改張矣。進上進獻吉日,令日官推擇,則今月十六日巽時爲吉云,以此日時,本府堂上郞廳,具儀仗鼓吹,陪進仁政殿,大殿進上件,與承旨,請承傳色奉入,世子宮進獻件,與侍講院官員,請承言色奉入,而奉謨堂奉安璿源譜略改張印本,八高祖圖·王妃世譜改張書本,一體陪進,自內閣依例稟旨擧行五處,璿源閣奉安件改張,自本府次第擧行,頒賜件,亦爲收聚,改張還給之意,敢啓。傳曰,知道。
又以奎章閣言啓〈曰〉,明日,卽書香閣夏孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
又以弘文館言啓曰,副修撰申錫淵差祭,下番闕直,事甚未安。修撰尹升求,有拘忌,李範祖,副修撰吳麟泳,竝卽牌招,推移入直,何如?傳曰,允。
又以侍講院言啓曰,新除授弼善尹升求,卽爲牌招察任,何如?傳曰,允。
又以禮曹言啓曰,來五月初二日行景慕宮夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,卽接京畿監司李載元移文,則以爲,抱川縣鄕校聖殿滲漏傾側,目下所見,時日爲急,而聖殿移安,以今四月二十五日擇定,移還安祭香祝,自本曹啓稟下送云矣。抱川縣鄕校聖殿修改時,告由·移還安祭香祝,令該司照例磨鍊下送事,分付,何如?傳曰,允。
又以刑曹言啓曰,以司謁口傳下敎曰,私婢李女,極爲無嚴,移送秋曹,嚴刑遠配事,命下矣。謹依傳敎,罪人私婢李女今禮,嚴刑一次,平安道寧遠郡遠地定配所,而適値齋日,待用杖嚴刑後,卽爲押送之意,敢啓。傳曰,知道。
又以訓鍊都監·禁衛營·御營廳言啓曰,因兵曹草記,拱北門南邊墻垣外面缺落處,今已畢築矣。晝察夜巡西營入直軍,還入直所,哨官解送之意,敢啓。傳曰,知道。
丁丑四月十四日未時,上御迎春軒。入格儒生入侍時,左副承旨金永穆,假注書金性默,記注官白時洽,別兼春秋李鎬喆,以次進伏。進士朴喜容·金喜洙,生員金秉億·南廷哲,進士李冕相·李重夏,幼學趙彦植·李舜夏·林永相·李景稙,生員李枝秀·洪在永,進士韓光洙·金炳軾·兪鎭弼·鄭誾朝,幼學李錫永·趙鍾憲·趙宅熙·趙秉喜·趙東直·李源信·李錫僖·韓溥源·李日贊·任喆宰·金奎行·金演敎·趙衡夏·任昌宰·趙秉承,進士申泰敬,生員趙泰夏·李起孝,幼學兪鎭奎·李容弼·朴勝轍·金奎德·金鼎漢·李澈儀·尹成求·金思鳳·呂載鉉·姜敬熙·洪炳七,序立階下訖。上曰,史官分左右。永穆曰,入格儒生中,李敬夏等四人,有身病,不得待令矣。待令儒生,使之陞軒,奏職姓名乎?上可之。喜容等,以次進前,奏職姓名訖。永穆曰,儒生等使之頒賞行禮乎?上可之。儒生等行禮訖。永穆曰,儒生等使之退出乎?上可之。仍命史官就座,又命退。承史以次退出。
上在昌德宮。停常參·經筵。
藥房副提調尹秉鼎啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
趙準永啓曰,明日常參·經筵,取稟。傳曰,停。
金永穆啓曰,右副承旨朴容大,今日不爲仕進,卽爲牌招,何如?傳曰,允。
傳于趙準永曰,藥院提調許遞,前望單子入之。
內醫提調前望單子入之,徐堂輔落點。
趙準永,以議政府言啓曰,本府新差堂上在外外,閔謙鎬,今日賓對,懸病不進,事甚未安。令政院卽爲牌招,使之進參,何如?傳曰,允。
朴容大啓曰,卽者兼說書朴斗陽,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
傳于朴容大曰,大臣·政府堂上引見。
朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
傳于趙準永曰,今日賓對,玉堂所奏,極庸嘉尙,校理李永,兵曹參知除授。
趙準永,以弘文館言啓曰,校理李永,移拜兵曹參知,上番闕直,事甚未安。副應敎金晩植在外,應敎金演壽,校理李正來,副校理李能華·李範九,竝卽牌招,推移入直,何如?傳〈曰〉,允。
吏曹,兵曹參知單李永,除授事承傳。
傳于趙準永曰,玉堂有闕之代,前望單子入之。
傳于趙準永曰,召對爲之。
趙準永啓曰,明日召對,取稟。傳曰,爲之。
趙準永,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,璿源譜略修張件,明日自宗親府陪來,而內上件,今番則自本府修正,直爲內入云。奉謨堂·宙合樓所奉件,則臣等進詣改張之意,敢啓。傳曰,知道。
又以吏曹言啓曰,才學最著者,勿拘幼學·生進·蔭官·前銜,諸道則道臣精選啓聞,京中則銓官就議廟堂,指名啓下,向後收用之方,裁量稟處事,命下矣。臣就議廟堂,精選三人,別錄入啓之意,敢啓。傳曰,知道。
吏曹,才學別薦三人,進士金在兢,幼學宋秉璿,茂長縣監成大永。
趙準永,以侍講院言啓曰,兼說書朴斗陽,今以親病,陳疏徑出矣,下番闕直,事甚未安。司書尹相萬,兼司書洪大重,說書洪英植,竝卽牌招,推移入直,何如?傳曰,允。
又以承文院言啓曰,卽見盛京禮部出來咨,則以爲,本年夏季,統巡箚派義州城守尉豐年,前往之意,預行知照云矣。回咨按例撰出,付撥下送灣府,傳給鳳城將處,轉致盛京之地,何如?傳曰,允。
朴容大,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局別將沈能翼,身病猝重,勢難察任,改差,何如?傳曰,允。
吏曹啓目粘連,觀此慶尙監司朴齊寅狀啓,則以爲,召村察訪李鍾禎,兩年莅任,一念圖治,賙賑之節,綽有條理,以若遑汲之勢,能免顚連之患,瓜限漸近,民情惜去,賑事方張,難付生手,特爲仍任事,令該曹稟處亦爲白有臥乎所,其在激切之政,宜有褒賞之典,召村察訪李鍾禎,依狀請施行,何如?判付。啓,依允。
兼說書朴斗陽疏曰,伏以,臣於持被之中,卽接家信,則臣母素患風眩之症,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂矜諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
丁丑四月十五日午時,上御熙政堂。大臣·政府堂上引見入侍時,右副承旨朴容大,假注書丁弘燮,事變假注書趙圭錫,記注官白時洽,別兼春秋李鎬喆,領議政李最應,右議政金炳國,行吏曹判書金輔鉉,右參贊洪鍾雲,兵曹判書金炳始,知訓鍊院事趙寧夏,行大護軍徐承輔,禮曹判書趙成夏,知三軍府事金箕錫,同知三軍府事李鍾承,行護軍趙寅熙,同知三軍府事趙羲復,吏曹參判閔謙鎬,校理李永,以次進伏訖。上曰,史官分左右。最應進前奏曰,近者日候,晨夕稍涼,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,大妃殿氣候,何如?上曰,一樣矣。最應曰,中宮殿氣候,何如?上曰,安順矣。仍敎曰,近日天氣儘佳,於麥農甚好矣。最應曰,然矣。炳國曰,麥秀兩岐,尙云休瑞,況今麥苗,自致蕃衍於昨年未耕播之地,南風黃熟,〈快〉爲有年之占,國之上瑞,莫如民不飢寒矣。上曰,國之禎祥,孰如民無飢寒也?上曰,次對爲之。最應曰,臣於歲首賓對,以節財用事,已有仰勉,而目今金穀衙門,蕩然如掃,汲汲難支之狀,固不待臣言之覼縷,而卽中外上下之所共憂歎,罔知攸圖者也。況昨秋諸省之暯荒,壤賦大蹙,尤無涯畔矣。然而州郡之當納,無或淹愆,宮府之恒需,雖且謹節,新舊之互繼,出入之相埒,勢無以議到,而挽近各衙門員役輩,巧伺而售奸,潛食而滋逋,無弊不生,日加月增,如是而其可曰國有法乎?參其多寡,誅之配之,然後駭惡無憚之習,庶可小戢,而又聞爲郞官者,旣不能着念典守,乃從以容情掩庇,照納之時,不但厚招瑣謗,封樁之後,至有恣行躬犯,大抵名以朝官,爲吏先驅,一年二年,隨手爛用,而畢竟置諸忘域,有若初不干涉者然,苟知有公貨之所重,則焉敢爲此?苟知有邦憲之可畏,則寧或忍斯,聞極驚惋,言亦可恥,亟令各司各營,築底査究,郞官之犯用,員役之逋負,一一區別,按法處斷,以爲大懲創之道,而萬一因循顧忌,不卽糾覈,則從重規警,亦事體之不可已者,竝以此意,嚴飭於各該堂上及諸將臣處,何如?上曰,胥吏輩之恣行犯逋,已是罔赦之罪,而名以典守之郞官者,有此不法之事,言之痛歎,依所奏到底査究,以爲別般嚴懲,可也。出擧條最應曰,諸道稅船,方次第裝發矣。歉歲辦穀之際,民力之艱絀,不啻有倍於常時,而近年以來,元納欠縮之源委,不惟在於裝發之前,每在於裝發之後,船到他境,則進退遲速,專係於沙格之任其操縱,以是之故,有憑藉而侵奪者,有和謀而竊取者,混聚於此,雜遝於此,這間消融,已無限節,而以若船漢之素懷奸計,久而益慣,慣而益巧,窮港僻嶼,自作偸弄之妙逕,暴風險濤,輒做藉托之話欛,坐失時月,恣意逗遛,以至氷泊也,故敗也,許多情節,無所不有,烏在其重稅政,嚴國法之意哉?以臣所奏三懸鈴,行會於三南·京畿諸道,各其所經海路,預先候探,毋論漕倉船·執籌船·地上船,使之恪勤指導護送之節,切勿停滯,而另遣耳目,這這偵察,如有冒犯之現捉者,大則境上梟首,小則直施刑配後,形止馳聞,無敢有稽忽之歎事,竝爲分付,何如?上曰,貢賦之重,何可一任於沙格之手,而恣意操縱者乎?事體疎忽,莫此爲甚,卽速行會,若有如前偸弄停滯之習,先自道臣論勘,可也。出擧條最應曰,昨年因湖南道臣,狀請尤甚邑還穀,限折半許令停退矣。卽見該監司李敦相啓本,則光州等邑社還,當捧中未捧,爲三萬五千九百餘石云矣。前冬廟覆之分數停捧,自有所參互較量者,則停固爲民,捧亦爲民,而第其年形之歉荒如此,民情之顑頷又如此,則按藩之臣,據實更聞,仰請稟處,卽事體然也,規例然也。蓋還餉法意甚重,有不敢自下擅便故也。今於時序晼晩之後,乃以未捧惶恐等語,仍作磨勘而止,此路一開,弊將無窮,該道臣施以重推之典,至於未捧還,勢難强督,待今秋按簿準完,具由修啓,而俾無敢援以爲例之意,嚴飭行會,何如?上曰,依爲之。出榻敎最應曰,敦尙儒術,扶植世敎,卽我列朝家法,而向有才學人別錄啓聞之命,繼述之道,於斯冞光,蒐羅之政,於斯益勤,誠不勝攢頌萬萬,而京外薦狀,今旣齊到矣。此是博搜審簡,名實克副之人,則抄選儲望,當在其中,竝令選部,各別收用,隨才展布,以爲取次奬進之地,恐好,故敢此仰達矣。上曰,收用人材,是今日第一急務也,薦中諸人,必各別收用,其中當有招延講論之士,經筵官抄選,取次爲之,可也。出擧條上曰,才學人,以初仕收用乎?輔鉉曰,士則以初仕收用矣。最應曰,見今麥事告登,賑政垂訖,迨此時請弛酒禁,自有已行之例,竝與飴糖而弛禁之意,分付法司,何如?上曰,依爲之。出擧條上曰,曾前亦有此擧乎?最應曰,然矣。最應曰,政府有司堂上有闕之代,吏曹參判閔謙鎬差下,使之卽爲察任,何如?上曰,依爲之。出榻敎上曰,今年提飭,如是申嚴,雖道臣·守宰,賙賑之際,似必實心對揚也。最應曰,然矣。上曰,如右所奏,隨犯科大小,梟之配之,則雖至於沙格輩,亦當畏憚,豈有奸弄稅穀之弊乎?炳國曰,以若歉荒民情,辛苦收捧者,而且今國計艱絀,中外所知矣,雖沙格輩,苟有一分人心,如是嚴飭之下,曷敢不殫誠擧行乎?上曰,以常情論之,似必如是,若不悛其習,則不可齒論於人矣。上曰,列邑或有移秧處云,果然耶?最應曰,早稻之腴田,貯水處,似有移秧者矣。上曰,比日不雨,果無害於穀耶?最應曰,間者連日釀雨,而今朝霧氣太甚,似害於穀,而所聞則姑未知之矣。上曰,前日之雨頻數,爲民事,心切憧憧矣。最應曰,今若甚雨,則亦必損穀矣。上曰,今月內雖不雨,少無傷害乎?最應曰,然矣。上曰,來晦初間,則麥可以登場耶?最應曰,芒種不遠,似可趁其時盡收矣。上曰,市價何如云耶?最應曰,比前稍下云矣。上曰,民恃以生者,麥爲第一,麥若豐登,則將有就緖之道矣。炳國曰,然矣。上曰,近歲少歉,則穀價甚高騰矣。炳國曰,乍歉而穀價旋踊,果未有甚於今日矣。上曰,在昔壬癸年,爲最歉,而穀價則不如今年之高踊矣。最應曰,昨年之歉,雖甚於前歲,而穀價之高,亦已太甚矣。上曰,昨年大無,民生顑頷矣,今觀農占,則天必欲厚生斯民也。最應曰,仁天本自好生,雖一歲歉荒,必有所以拯濟生靈之道,大哉,仁天,豈不好生哉?炳國曰,殿下恒爲民憧憧,若恫若傷,豈無感召豐年之祥乎?臣於筵中,亦屢度承聆,則聖敎若是懇至,烝民必自底於生矣。最應曰,上之仁愛斯民,非待衣食之而煖飽,苟一念愛民,則民自相率感服矣。愛民之要,莫先於節財,臣亦嘗備奏,而在今日,尤可懋哉。上曰,昨年俵災,果均分云乎?最應曰,俵劃之數,旣夥多,則道臣應亦精白對揚矣。上曰,或有未盡下究處,期於詳探也。最應曰,姑未盡聞知矣。上曰,次次登聞,則可知矣。最應曰,上恤民,而民不被澤,則可勝慨然哉?似無是理矣。炳國曰,畢竟聞知矣。上曰,外他微細事,亦可得聞,況衆口所傳,安得不聞?最應曰,諄諄之綸音,旣屢降,豈無上行下效之道乎?上曰,在前設賑時,每遣監賑御史,此亦暗行乎?最應曰,此亦暗行矣。上曰,若遣御史,則守宰必加憚畏矣。炳國曰,今年則繡抄,已自廟堂啓聞矣,守宰未知其間,有繡行與否,故今番則似當比前小心矣。上曰,近日與古有異,繡衣一出,則所聞頗多,人皆預知云,果何故也?炳國曰,自其家每易漏說,亦自驛漢輩漏出,而大抵察其動靜狀貌,則自然知之矣。上曰,行動迥異於他人,故必知之,不如是則豈可以容易攄知乎?炳國曰,人謀至黠,觀則有可知之道云矣。上曰,在前或以臺諫,給封書出送,如是則必先露矣。炳國曰,非但臺諫,或以守令爲之之時矣。上曰,或有抽栍御史矣。炳國曰,然矣。上曰,御史事目,自古有之,而間無變改者乎?最應曰,此是自古傳來事目,而必無變改之理矣。上曰,事目只有內入件,政府則無所藏者乎?最應曰,此冊宜在內,而不宜在外者,故政府則果無有矣。上曰,嘗見之,則板刻矣。最應曰,然矣。上曰,御史出送時,必別般申飭,然後可有實效矣。最應曰,然矣。上曰,以從人之未擇,亦多僨誤也。炳國曰,誤廉治績,變幻臧否,每由從人輩僨事矣。最應曰,若不愼擇從人,則必有此弊矣。上曰,各邑治績,必問于老吏云,然乎?最應曰,每或如是矣。上曰,然則與吏輩,有嫌無嫌者,亦必有關係矣。最應曰,爲御史者,詳察其言之虛實,然後可知矣。炳國曰,御史爲人,若綜核者,則四處採探,聞其公議,然後可有定算矣。上曰,朴文秀八年繡行,而其治績,由來多播傳云云,果然否?最應曰,未知其的然,而傳說則多矣。炳國曰,聞于其本家,則未聞此等說話云,還可訝矣。上曰,向見日記,其時筵中,亦有此說,而其家則以本無繡行之說爲言,甚是訝惑矣。上曰,節序推遷,速見嘗麥則好矣。最應曰,比者或有取食處云矣。炳國曰,農麥本自下道先食矣。上曰,向暖處,似必先食矣。仍命大臣就座。容大曰,諸宰奏事。輔鉉等曰,無所奏矣。容大曰,玉堂所懷奏之。永曰,伏以,臣曾以見職,猥參講對,前後屢十遭,而獲覩上下酬酢如響,退與臣僚,欽頌歡欣,以爲古聖王將就緝熙之工,於吾身親見矣。近年以來,好學之誠,漸不如初,講筵一向停閣,召對亦無幾日,而迄于今年,春盡夏屆,尙未聞一日講對之命,此非但在廷臣鄰,雖至閭巷匹庶,所共憂歎者也。臣未敢知聖學,已臻高明,無復資於討論而然歟,抑或以學問,歸之文具,不足補於致治而然歟?是有不然者,夫大舜,聖焉而舍己從人,高宗典于而厥修乃來,則豈可曰,無資於討論,無補於致治乎?況値歲饑,國計之日絀,民憂之方急,有不可勝言,而惟其奠安民國之策,莫非學問中做出來,則臣以聖學一事,爲今日先務也。惟我春宮,岐嶷日就,見聞時習,則自貽哲命,罔不在初,而尤豈不勤孜聖學,以躬先率乎?見今殿角風薰,漏箭晝永,臨筵開講,穩合此時,伏願殿下,奮發聖志,益勉儆省,日御便殿,時賜召接,勿以禮貌而拘焉,勿以支煩而厭之,深繹經旨,博考史策,終始惟一,乾乾不息,而推以措之於治法政令,則非直睿工之日新而已,國綱之振刷,人心之收拾,亶在於斯矣。如臣愚昧,幾年經幄,旣蔑絲毫之補,恒切尸素之愧,而亦不任區區愚衷,敢此縷縷仰陳,幸勿以人微而言廢焉。上曰,所陳當留念矣。出擧條容大曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退,又命退,諸臣以次退出。
丁丑四月十五日酉時,上御迎春軒。召對入侍時,參贊官趙準永,檢討官李範祖,直閣金興均,假注書丁弘燮,記注官白時洽,別兼春秋李鎬喆,各持通鑑第八卷,以次進伏訖。上曰,史官分左右。範祖奏曰,上番玉堂,俄蒙陞資出去,故未得進參矣。上開卷,仍敎曰,玉堂讀之。範祖讀自十二年春正月,止衆望漸服。上曰,釋義。範祖釋義訖,上曰,文義奏之。範祖曰,此時諸葛亮,屯田耕農,兵雜於民,而民安其業,此可見軍律之嚴明,大抵兵糧不足,則以亮之才,己志未伸,至於臨敵務耕,由以言之,雖在戎馬之間,農不可便廢,且不虞之備,莫如蓄積,故傳曰,國無五年之蓄,國不可爲國,蓄積之要,只在乎勸農節用也。司馬懿,雖以魏之强大,自度其才不及亮,以固守爲長策,故亮至遺巾幗之服,激懿使戰,而懿終不戰,亮雖功業未遂,其盡忠竭智,上答先帝托孤之恩,自不負鞠躬盡瘁之義,敢不敬歎乎?上曰,諸葛亮,不忘三顧之恩,只欲竭忠圖報,非徒顧其勝敗利鈍而然也。範祖曰,果如聖敎矣。諸葛亮,非不量力也。受先帝之托,必復中原,以伸大義,爲一日之急務,故所以汲汲欲戰者也。上曰,李福,往問後事,而公琰之後,更不答,則必知其後事而然也。範祖曰,以武侯之明,豈有不知之理乎?不答之中,漢祚可知也。度其禕·琬之後,無可任者,後主之昏闇,無以爲治故也。上曰,諸葛亮,若無先見之明,何能如是也?且君有昭烈,臣有諸葛亮,此是漢朝四百年積累之致也,可見其興復,而竟不遂意,甚爲愛惜也。範祖曰,昭烈之於諸葛,魚水契合,庶恢功業,竟不得如意,似是氣數所限,所以後世慨歎者也。然蜀漢四十年未絶之統,卽賴有此人之力也。諸葛亮,可謂三代後一人也。上曰,天惟棐輔賢德,若使漢室,長有賢如諸葛之臣,豈有不興復之理乎?範祖曰,聖敎如是,臣不勝欽仰萬萬矣,書曰,福善禍淫,又曰,惟天佑于一德,卽此意也。上曰,參贊官讀之。準永讀自十三年正月,止事竟不行。上曰,釋義。準永釋義訖,上曰,文義奏之。準永曰,王昶之名其子姪,顧名不違之意,是戒之切矣,速成疾亡,物之情也,朝萃夕落,曷若隆寒不衰者乎?是故其進銳者,其退速,君子之戒於此,自古有之矣。至若屈以爲伸等句,修身之切要語也。能行此數者,必無輕毁譽之理,而人或毁己,反求諸己,隨其可毁而改之,以自修,爲止謗,則凡百事爲,罔不有修,竟至於無過之域矣。如是則謗言,奚由而至哉?上曰,王昶此言,足爲後世法程也。當毁而毁,聞而改之,無毁而毁,毁是妄言,彼毁何傷於我也?準永曰,誠然矣。上曰,人非堯·舜,豈能無失也?聽人毁而改過,則其毁己勝於譽己也。準永曰,聖敎至當矣。但聞譽言,莫省自過,不若聞毁而改之也。上曰,人雖有過,終必改之,則爲貴也。準永曰,間者久停講對,有失於殿下向學之誠,故今日賓筵,玉堂所奏,若是陳勉,而褒其言陞其階,又從以召對命下,殿下此擧,亶出於勿憚改之意,臣不勝欽仰萬萬矣。上曰,近久停講之餘,玉堂陳勉,甚切實,而適玆召接,豈謂出於克改之心也?準永曰,恰受勉從,不踰時刻,勇於改者,卽此也。推廣是心,聖德益臻光明,豈不休哉?仍奏曰,考課之法,無曲私欺罔,然後可行者也。若大臣,至公至明,導率群下,群下之能否,灼然無所逃矣,然則雖無此法條,人莫不肅矣。作法而不明黜陟,是法存而已,有何益於爲治哉?大抵人君治國,先得其人,法可行之矣。上曰,己不正,而豈能責人乎?準永曰,枉己直人,未之聞也。上曰,枉己直人,人必不信也。準永曰,誠然矣。上曰,無論某事,有名無實,則反不如初不行之。崔林此言,慮其有名無實也。準永曰,有始無終,故名實不副,鮮克有終,古聖有戒,苟能責其終始之效,則其要莫先於得人,得人先於作法矣。上曰,閣臣讀之。興均讀自七月,止爽不能用。上曰,釋義。興均釋義訖,上曰,文義奏之。興均曰,別無可奏者,而魏叡臨疾托孤,有漢昭烈故事者然,考其言則可,而顧其義則僭矣。上曰,司馬懿之才,非下等人也,而竟招逆臣,是可歎也。興均曰,懿姿稟英爽,器量卓犖,非人可及,而以其不明於擇君,竟事僞主,召謗於後世,若佐漢室,致匡復,則其功烈,尤當如何哉?上曰,史官讀之。賤臣讀自八年吳丞相,止稱病不與政事。上曰,釋義。賤臣釋義訖,上曰,文義奏之。賤臣曰,董允,在漢末,亦可謂公正之人,雖如皓便佞者,猶畏其威,不敢售奸於允在世之時,一朝陳祗,代其位,始逞侮弄之計,正邪之消長,果如何哉?殿下亦必鑑戒於此,以近君子遠小人,爲修齊治平之急先務焉。上曰,人君苟能知近君子遠小人之道,則讒邪惡得以生?國政奚爲而廢哉?賤臣曰,聖敎至此,不勝欽仰萬萬矣。上曰,黃皓一出,漢家四百年基業,從以傾覆,小人之禍,一至此乎?賤臣曰,小人冒進,擅弄政權,罔念典章之墜失,以致法綱之頹敗,禍亂安得而不至乎?上曰,然則立紀綱正風俗,亶爲一副當治規也。賤臣曰,君子進則小人自退,紀綱立則風俗自正,爲國之道,捨是奚以哉?臣愚以爲,君上苟能旁招俊乂,灼知克宅,則二代之治,反手可致矣。上曰,以次讀之。時洽讀自十一年五月,止以陳祗守尙書令。上曰,釋義。時洽釋義訖,上曰,文義奏之。時洽曰,何晏,謂經傳爲糟粕,自趨老·莊,務尙虛無,末流之弊,竟至不救,如此人者,無足齒論矣。上曰,老·莊,卽異端也。人而不好經術,陷於異端,豈以人類謂哉?時洽曰,虛誕之術,眩惑士類,終不自知其非,可勝歎惜乎?上曰,虛誕之類,何足以學問語道哉?時洽曰,然矣。上曰,姜維之戮力王室,忠勤可知矣。時洽曰,傳授孔明心法,不憚勤勞,一心討賊,事雖不成,其志則甚爲壯矣。上曰,雖不及前時人材,亦可謂名將也。仍命翰林讀之。鎬喆讀自十五年四月,止作仇國論以諷之。上曰,釋義。鎬喆釋義訖,上曰,文義奏之。鎬喆曰,姜維,屢擧而無成,時人之咎之以負其才武,數出勞師,容或無怪矣,然成敗利鈍,置諸度外,祗思漢賊之不兩立,是乃孔明之志也。維繼此志,又能如是,於臣分當然矣。上曰,姜維之事,雖不及孔明,臣分則得當矣。鎬喆曰,維則惟盡臣分而已,功業之未就,奚論於其間乎?上曰,若以功業之成否言之,是不知維者也。祗以臣分之盡不盡,言之,可也。鎬喆曰,人臣若祗計成敗,不思國恥,豈臣分乎?如譙周輩,作仇國論以諷之,是不知義之甚也。上曰,姜維,眞是盡忠之人也。於孔明在時,雖不可竝論,而旣無孔明,則幾至第一人矣。鎬喆曰,此時蜀人,祗知苟安之爲便,不知如是之爲大義耳。上曰,不知義者,徒思自守取便,至如維者,可謂勤勞而盡臣分矣。鎬喆曰,然矣。上曰,漢季之不用賢士,是遠慮不足而然,未幾歲,遽至墜緖,言念高帝創業,光武中興,不覺嗟惜矣。鎬喆曰,國之盛衰,每如是矣。殷之賢聖之君,六七作,可謂德化入人之深,而因一君之不善,竟至於敗,漢之卜年四百,人皆祗知有劉氏,而國祚又復如是,實緣人心之渙散,而亦足爲國君之戒懼者也。上曰,雖緣人心之渙散,乃是國無明君,臣亦不賢之故,可不鑑戒哉?鎬喆曰,聖敎誠然矣。是故,君明臣賢,乃爲致治之本也。上曰,非但爲君者然,臣亦盡分,可也。鎬喆曰,維本降臣,而猶知盡分於所事之義,尤可貴也。上曰,雖一時降臣,其意則壯矣。鎬喆曰,維之知義盡分,固壯矣,而卽遵孔明之遺志者,因此而溯其本,則都是昭烈,以知人之明,付託得人之故也。上曰,昭烈明鑑,灼於用賢,故後世賴有如此盡忠之臣也。上掩卷,仍命史官就座,又命退,諸臣以此退出。
上在昌德宮。停常參·經筵。
趙準永啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
以司書尹相萬,兼司書洪大重,說書洪英植牌不進罷職傳旨,傳于趙準永曰,只推。
玉堂前望單子入之,校理魚允中,修撰金允植落點。
趙準永啓曰,新除授校理魚允中,以前任梁山郡守,方在解由未出中,何以爲之?敢稟。傳曰,勿拘。
傳于朴容大曰,啓字誤踏之中官金錫勳,從重推考。
朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
趙準永啓曰,明日召對,取稟。傳曰,爲之。
趙準永,以議政府言啓曰,卽見水原留守金炳地所報,則本府賑資艱絀,莫可接濟之際,咸平居幼學李景寅,捐納一萬兩,極爲嘉尙,俾蒙褒賞之典爲辭矣。出義捐補,其志甚嘉,施賞激勸,已例且多,李景寅,令該曹六品職加設調用事,分付,何如?傳曰,允。
又以奎章閣言啓曰,臣等進詣奉謨堂,所奉璿源譜略,宙合樓所奉璿源譜略竝改張後,還爲奉安之意,敢啓。傳曰,知道。
又以侍講院言啓曰,下番連日闕直,事甚未安。司書尹相萬,兼司書洪大重,說書洪英植,旣有只推之命,竝更牌招,推移入直,何如?傳曰,允。
又以戶曹言啓曰,璿源殿瓦上除草吉日時,令日官全榮基推擇,則今四月十七日巽時爲吉云,以此日時擧行之意,敢啓。傳曰,知道。
朴容大,以兵曹言啓曰,今番慶科庭試武科殿試丙科入格平安兵營火炮金遂鍾,疊呈兩單,以至修啓,黃海水營別武士盧希疇,平安監營別親衛士朴成儉等二人,見漏於榜目,修整之際,其外役姓名父名居住,多有誤書處,竝付標以入,而臣之未能照察,不勝惶恐,盧希疇·朴成儉,更爲追錄,金遂鍾,兩單中冒赴者,爲先拔去,仍令左右捕廳,不日捉得,疊單委折,到底嚴覈,收單及出榜時當該差備官,移送秋曹,照法嚴繩,何如?傳曰,允。差備官,令本曹嚴懲放送。
平安監司金尙鉉疏曰,伏以,臣待罪西節,居然爲九個月耳,誠雖切於對揚,力已愆於衰耗,値歲歉荒,臨事遺忘,寸籌莫展,庶務多瘝,辜負聖眷,夙夜兢灼,頃以滿浦·靑水兩鎭舊符換隻事,査啓之不成體段,臣已自訟而俟勘矣。乃者廟啓之請施譴罷,寔按朝典,恩諒之罰止問備,特賜末減,臣始也惶蹙,終焉感隕,不知所以措躬。蓋此査事,茫昧難求,文籍無憑,非可以推測而硬斷,年代旣遠,又何能誰某之的指?臣所以左思右量,只論時任帥臣·鎭將,矇不辨驗,因仍交付之失,而最初錯換者,中間誤佩者,果未敢溯考窮詰,非欲行査之草率也,其奈捫揣而不得,懸空而難覓,何哉?雖然,不成査體,臣實有咎,今若憑恃寬典,恬然若無所眚尤者,則臣分壞矣,臣職隳矣。玆敢馳函陳懇,仰瀆崇嚴。伏乞聖慈,明罰勅法,亟賜斥黜,勘之以未盡勘之律,千萬幸甚,臣無任云云。答曰,省疏具悉。今番問備,有所斟量而然矣。何必如是爲引?卿其勿辭,益勉方面之責。
丁丑四月十六日酉時,上御迎春軒。召對入侍時,參贊官朴容大,侍讀官李正來,檢討官李範祖,直閣金興均,假注書丁弘燮,記事官車有聲,別兼春秋李鎬喆,各持通鑑第八卷,以次進伏訖。上曰,史官分左右。仍開卷。上曰,上番讀之。正來讀自景耀元年,止常道鄕公卽皇帝位。上曰,釋義。正來釋義訖,上曰,文義奏之。正來曰,曹操,以漢家簒逆之臣,專尙詐力,以取中原,其建國,初無根基之固,故不幾世而又出一司馬昭,蹈襲其跡,以取其國,此可見天理之昭然,報復之不忒矣。上曰,古之簒逆之臣何限,而豈有若曹操者?然而昭,以曹魏之臣,又有此逆節,此可謂上行下效也。正來曰,果如聖敎矣。上曰,以是觀之,曹操之國,豈有永享之理,亦豈無報復之理乎?且昭,以魏之臣,簒奪其國,眞可謂簒逆者之簒臣也。正來曰,誠然矣。上曰,昭,縱不於其身稱帝,究其心迹,爲逆則一也。正來曰,非獨昭爲然,曹操之僭號,亦不在其身,至曰吾其爲周文王乎云矣,豈有如許僭妄之說乎?上曰,曹操此言,非徒爲漢家逆臣,又爲千古聖賢之罪人也。正來曰,以吳國言之,孫權初無積德累仁,而一時乘勢,割據江東,故亦於其子,有此廢立之變矣。上曰,孫權稱臣於操,亦漢之罪人也。正來曰,孫權非徒稱臣於魏,終乃與漢相抗,亦豈免漢賊乎?上曰,蜀漢之於漢,則以宗室而紹先業,豈不美哉?至於吳·魏,則不知義理,徒有無厭之欲,以奪人之地,爲能事,稱帝稱主,極爲僭矣。正來曰,然矣。所以二國,俱不免僭僞也。雖以曹髦言之,以庸常之材,爲君於國勢陵夷,主威已去之時,不勝其忿於司馬昭,初不量力於敵我之間,而身自出討,竟不免南闕之禍,可勝歎哉?上曰,曹髦之値有此變,都在於不以正率下矣。正來曰,然矣。此時威權,不在於魏主,而盡歸於司馬昭,故致有此變也。上曰,人主之權,豈可移於臣乎?若然則豈可曰國也?蓋奸臣之伺隙,而敢生簒逆之心者,皆時君之過也。時君若任賢良行仁政,撫養斯民,則雖有奸臣,豈敢如是乎?正來曰,聖敎至此,臣不勝欽仰萬萬矣。上曰,下番讀之。範祖讀自五年八月,止遂深銜之。上曰,釋義。範祖釋義訖,上曰,文義奏之。範祖曰,所謂竹林七賢,其志氣,縱云高尙,專任放達,蔑棄禮節,至若阮籍,遭母喪,至於吐血毁瘠,則非無天與之良心也,及其圍棋決賭,飮若平日,情禮俱悖,而當時士大夫,不以爲疵,望風爭趨,若有阮籍良知之心,而效其放狂,猶之,可也。苟無阮籍之至性,而只蔑禮防,則去禽獸何異哉?非徒名敎之所不容,末流之弊,馴致五胡亂華,可勝歎哉?上曰,夫禮法,卽日用常行,言語動作之無不由,而苟無禮節,卽禽獸也,國何以爲國,人何以爲人乎?範祖曰,人而無禮,則五倫紊矣,九法斁矣。故先聖所以制禮敎人,使不敢踰越尺度者,欲以存倫彝昭法紀也。若或毁劃,則必至蕩無防限,不復知有名敎矣。然則雖欲免禽獸,烏可得乎?上曰,阮籍之徒,非直無禮,其害遂及於壞亂名敎,後世所當鑑戒也。範祖曰,果如聖敎矣。故自歷代以下,不稱晉代人物者,良以此也。上曰,世道浸下,雖曰氣數所關,而晉去兩漢之盛,不遠也,其人物之衰替,何至此甚乎?範祖曰,三代尙矣,而以漢朝人物言之,東漢不及西漢矣。此時又不及東漢,則至如黨錮諸賢,豈可以晉士竝論乎?上曰,何可比也?黨錮之士,雖被十常侍誣捏之禍,其淸名直節,足可爲後世士流之表準,如晉士輩,有何可稱乎?範祖曰,誠然矣。且如嵇康踞鍛不禮,觸怒鍾會,其不求榮達,雖若高尙,坐談玄虛,眩惑士趨,如此之類,雖遭時登庸,果何補於修齊治平之政乎?上曰,參贊官讀之。容大讀自魏司馬昭,止群臣莫知。上曰,釋義。容大釋義訖,上曰,文義奏之。容大曰,蜀漢國勢到此,誠無可奈何之時也。諸葛武侯在時,雖有黃皓之蠱惑蔽聰,內有蔣琬·費禕·董允等,克盡匡輔之策,皓不敢放肆,至於此時,諸人相繼凋零,惟獨姜維一人,身佩安危,戮力中原,而每有臨機表奏之事,皓之言易入而沮之,此由於內無賢臣之致也。是故,陰平橋,失防守之策,竟使漢業墜地,讀史至此,不勝志士之齎恨也。上曰,姜維表奏之言,豈不壯哉?惟有姜維,九伐中原,事竟不成,言念先帝時,賢而孔明,勇而關·張,同心同德,期圖匡復,而不幸先帝崩殂,諸臣從以零落,竟至於此,豈不爲之忿然哉?容大曰,後主昏弱,故黃皓巫鬼之說,從而浸潤,可勝歎哉?上曰,帝王家,何可崇信巫鬼乎?假使後主,一從姜維之言,則或者曹魏不得至若是猖獗,漢室能復有可望者乎?範祖曰,巫覡符章之事,閭巷家,欲爲祈福,反取奇禍者,猶且戒之,況帝王家若是,豈免後世之貽笑乎?容大曰,此是關於氣數也,若使後主,能繼先業,則非專爲恢復中原,蜀中一隅,足以守成,可傳幾世矣。上曰,雖曰運數,亦有不然者,人君修德仁政,則垂亡之國,必爲中興,如漢之東漢而然矣。容大曰,武侯之輔導後主也,後主每事諮之。武侯之後,後主專信黃皓,故國事莫可收拾,而姜維之輔導,亦未能如武侯故也。上曰,武侯雖在,後主若不聽信,亦復何哉?雖無黃皓,豈無復有如黃皓者哉?東漢,有十常侍之亂矣,蜀漢,又有一黃皓也。容大曰,閹宦之爲禍於國家,未有甚於十常侍,而黃皓以一人,而能傾覆漢室,豈不誠萬萬痛恨?實有國之災也。上曰,此非但災殃而已也。大抵親賢臣遠小人,爲急先務也。容大曰,親賢臣遠小人,治世之事也。若一切反是,則餘無足觀,是故,武侯出師表,亦懇懇言之矣。後主旣不修德,而內無賢臣,外失天險,安得不亡乎?上曰,出師表,召對時,參贊官入參矣。容大曰,然矣。上曰,武侯,先帝托孤之臣也,後主之期待,倍加敬之也。容大曰,後主雖爲闇弱,其本性則仁善,故無暴虐之政矣。上曰,姜維豈可比於武侯乎?武侯,三代後一人也。範祖曰,西漢張良,可爲伯仲,而其忠義正大,諸葛過之。容大曰,張良與武侯,其所遇不同,張良則逢高祖創業之時,武侯當漢室傾頹之時,受命於危亂之際,基中興之業,於蜀其功甚大矣。上曰,張良則晩後事業,不如孔明之終始大義也。容大曰,以大義論之,張良亦有保惠帝之功,而似不若武侯之鞠躬盡瘁,死而後已之義也。上曰,閣臣讀之。興均讀自炎興元年,止以拒會。上曰,釋義。興均釋義訖,上曰,文義奏之。興均曰,觀此則劉寔先見之明,灼然可見,鮮能及矣。上曰,觀此言意,則以王室之傾頹,而知其難以復興也。仍敎曰,姜維,畢竟與漢室偕終矣。興均曰,竟亦謀立故帝,而及其未遂之時,先死於賊,可勝歎哉?上曰,惜哉,惜哉。上掩卷,仍命史官就座。又命退,諸臣以次退出。
上在昌德宮。停常參·經筵。
朴容大啓曰,來二十一日朝參日次矣,敢稟。傳曰,停。
趙準永啓曰,明日常參·經筵,取稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
朴容大啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于李憲稙曰,璿源譜略修正時,校正堂上以下,別單書入。
以司書尹相萬,兼司書洪大重,說書洪英植牌不進罷職傳旨,傳于朴容大曰,只推。
朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
李憲稙啓曰,明日召對取稟。傳曰,爲之。
李憲稙,以議政府言啓曰,卽見江華留守李喬翼所報,則本府賑資已盡,方切憂悶之際,境內居曺鎬永,補納一萬兩,誠心極爲嘉尙,特施褒賞之典爲辭矣。賑穀旣罄,飢口漸滋,而有是捐補,繼以賙救,似此出義之人,合施激勸之政,初仕待窠調用之意,分付該曹,何如?傳曰,允。
又以侍講院言啓曰,下番連日闕直,事甚未安。司書尹相萬,兼司書洪大重,說書洪英植,旣有只推之命,竝更牌招,推移入直,何如?傳曰,允。
又以弘文館言啓曰,新除授校理魚允中,修撰金允植,竝卽牌招察任,何如?傳曰,允。
朴容大,以兵曹言啓曰,今春等進上弓矢,看品在卽,而知弓品堂上有闕之代,依例以在京無故人,啓下之意,敢啓。傳曰,知道。
兵曹,知弓品堂上單申正熙。
朴容大,以兵曹言啓曰,謹依下敎,武科殿試收單及出榜時當該差備官李宜煥·兪昌龍等,嚴懲放送之意,敢啓。傳曰,知道。
丁丑四月十七日酉時,上御暎花堂。召對入侍時,參贊官李憲稙,侍讀官李正來,檢討官申錫淵,直閣金興均,假注書丁弘燮,記事官車有聲,別兼春秋金羽均,各持通鑑第八卷,以次進伏訖。上曰,史官分左右。仍開卷。上曰,上番讀之。正來讀自姜維列營,止詣會降。上曰,釋義。正來釋義訖,上曰,文義奏之。正來曰,以是觀之,後主之昏闇,尤可恨也。早聽姜維之言,豈至此境?鄧艾之軍,路險糧匱,困乏之狀,如在目前,此時兵不必多,若置千人於陰平,艾可擒魏可破,不此之爲,可勝歎哉?上曰,若有幾百人之守,則艾軍豈敢入乎?徒以後主之闇弱,不知戒備,以至於此,豈不痛歎?且鄧艾之以氈自裹,可謂智矣。正來曰,以諸葛瞻事言之,若非武侯平日正大之義理,其傳家忠孝,豈能如是卓絶乎?瞻,卽武侯之子也,與其子尙,一時殉國,其凜凜節義,遺傳千古,可不欽誦哉?上曰,武侯之家,豈無忠孝之傳乎?與其子殉節,詳載於綱目也。正來曰,然矣。上曰,其父如是,其子又能如是,可謂光於後世,豈不美哉?正來曰,北地王諶之義烈,凜乎千古,令人膽豎,當時於宗室則有諶,於臣則有瞻·尙父子,可以樹風百代,而漢家深仁厚澤,亦可知矣。上曰,昭烈則有子如禪,禪則有子如諶,昭烈則可謂無子,後主則可謂有子矣。若如諶言,背城一戰,則豈不美哉?竟不聽從,令人忿然矣。正來曰,若如諶言,以決一戰,其勝敗亦未可知,蜀都之民,追思先帝之德,不忘武侯之恩,皆有爲國一死之心,魏兵千里轉鬪,可謂强弩之末勢也。何難摧折哉?不聽其言,望風納降,受其恥辱,後主之事,曷勝歎惜?上曰,若使諶,在後主之位,則豈可如是?似必有匡復之道矣。正來曰,誠如聖敎矣。上曰,下番讀之。錫淵讀自魏之攻蜀也,止艾有反狀。上曰,釋義,錫淵釋義訖,上曰,文義奏之。錫淵曰,蓋張悌,當時智謀之士也。識見迥出尋常,故魏之攻蜀時,能先事而慮有脣亡齒寒之事,可謂明矣。後乃不違於張悌之所言,吳人之歎服不已者此也。上曰,張悌果有識見之明矣。不然則豈能決知勝敗乎?正來曰,張悌非獨有先見而然也。當時蜀漢,主闇政亂,有必破之勢,故知魏兵之必克也。錫淵曰,魏之鄧艾,雖非貞亮之臣,戮力出征,無一毫叛逆之狀,而竟被誣陷於鍾會·衛瓘輩浸潤之讒,乃至於自陷大戮,豈不冤哉?上曰,後主不信姜維,任用閹宦,其能久乎?此是闇弱之致也。錫淵曰,漢之四百年帝業,一朝傾覆於後主之身,雖諉之天運,極爲痛惜,若使諶之言,早得以行,則庶或有匡救之道矣。上曰,參贊官讀之。憲稙讀自正月魏,止爲陳留王。上曰,釋義。憲稙釋義訖,上曰,文義奏之。憲稙曰,鄧艾智謀方略,小無反意,足以討平東吳,而鍾會內作讒害,鄧艾父子,無辜被擒,而鍾會之決意謀反,此非憤慨乎?上曰,鍾會·姜維,若不被殺,時事何如耶?憲稙曰,維欲殺會,而立故漢帝,竟未遂志而死,是誠時運所使也。正來曰,鍾會,卽反覆亂賊,固不足道,而至於鄧艾,可謂忠於所事,無罪見戮,良可嗟惜,然而其委質於篡逆之國,入寇滅漢,使四百年基業,一朝邱墟,由是言之,則其赤族之禍,可謂伏其罪也。上曰,閣臣讀之。興均讀自時晉主,止事竟不行。上曰,釋義。興均釋義訖,上曰,文義奏之。興均曰,夫敦尙風敎,選擧禮臣,治國大體,而晉主不從,豈不惜哉?上掩卷,仍命史官就座,又命退。諸臣以次退出。
上在昌德宮。停常參·經筵。
自人定至十九日開東,灑雨下雨,測雨器水深二分。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,左副承旨金永穆,同副承旨趙準永,今日不爲仕進,竝卽牌招,何如?傳曰,允。
以司書尹相萬,兼司書洪大重,說書洪英植牌不進罷職傳旨,傳于朴容大曰,只推。
朴容大啓曰,假注書丁弘燮,有身病,勢難察任,今姑改差,何如?傳曰,允。
丁弘燮改差,代以宋圭元爲假注書。
朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
朴容大啓曰,行都承旨尹秉鼎,行左承旨李承五,不爲仕進,右承旨李憲稙,式暇出去,左副承旨金永穆,同副承旨趙準永牌不進,院中只有臣一人,伴直無人,行左承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨金永穆,同副承旨趙準永牌不進罷職傳旨,傳于朴容大曰,只推。
朴容大,以三軍府言啓曰,卽接訓鍊都監所報,則今四月十九日習陣日次,而大將臣趙寧夏,有身病,不得行操云矣,敢啓。傳曰,知道。
又以侍講院言啓曰,下番連日闕直,事甚未安。司書尹相萬,兼司書洪大重,說書洪英植,旣有只推之命,兼說書朴斗陽,由限已過,竝更牌招,推移入直,何如?傳曰,允。
廣州留守尹滋悳疏曰,伏以臣,祗奉明命,持節守南漢三載,凡所謂保釐保障守臣之責,蔑一效焉。況自昨秋大侵以來,民之餒矣,臣不能食之,民之瘠矣,臣不能澤之,方春議賑,上煩聖慮,前後恩敎,屢十百言,萊金之出於異數,海粟之繼以優劃,九重宵旰,惟民之念,而彼環一境扶携啼呼者,擧怡怡然終保近止之命,詩曰,群黎百姓,徧爲爾德,猗其至矣,此之謂也。若臣則奉令承敎,簿書期會而已,任朝家分憂之責者,固如是止乎?虞所考焉,則黜之宜也,漢所課焉,則罰之亦宜也,而旣報滿當遞矣,獲免大何,退還本分,則於臣幸矣。不意前月二十四日,銓曹移牒臣府,以爲奉聖旨,仍授臣本職,其職雖舊,其受如新,且感且頌,不遑他顧,而第臣之當遞者,上關國典,有此猥越,臣於是,懍蹙不知爲榮,臣之宜黜而宜罰者,下係民憂,而有此寬假,不惟寬假之,又從而俾之終始賑事,臣於是,惶隘不知爲計,遂黽勉至于今日,而賑事畢矣。乃敢言臣之私,蓋臨事而辭,有涉規免,事過而論,不揜其跡,惟我聖上察焉。噫,受恩則報,微物猶然,況臣之所受恩于我聖上者,與天無極,而不能治一府事,以效塵刹之報,甚矣,尙彼物之不如也,撫躬循省,中夜屢興,且今民情,殿屎者未盡蘇,仳㒧者未盡還,有如澤鴻之未集,而湖魚之未相忘也。其所撫綏懷輯,不容一日緩,則尤何敢虛縻拖度,重負我聖上憧憧爲民之德意乎?此臣所以不揆猥屑,疾聲呼籲者也。伏乞聖明,特垂開允,將臣所有職名,劃卽遞改,不勝大願,臣無任云云。答曰,省疏具悉。向日仍授,特以卿茂績而然矣。賑事雖畢,善後之道,又復在卿,卿其勿辭,益保懷保之責。
丁丑四月十八日申時,上御迎春軒。召對入侍時,參贊官朴容大,侍讀官魚允中,檢討官申錫淵,直閣金興均,假注書金性默,記注官許綸,別兼春秋金羽均,各持通鑑第八卷,以次進伏訖。上曰,史官分左右。仍開卷,上曰,上番讀之。允中讀自晉主有滅吳之志,止諡曰思。上曰,釋義。允中釋義訖,上曰,文義奏之。允中曰,廈氈咫尺,討論經史,非徒講解音義而止,卽欲因論古今治亂之事,以之善者效之,惡者戒之耳。今臣所讀,不過數十行,而此亦有可效可戒者,羊祜在軍,方與吳人相守,而猶能開布大信,守邊者猶然,況於爲國乎?且減卒墾田,務積糧餉,使無轉輸之勞,給軍者猶然,況於裕國乎?此是晉之所以呑吳也。陸抗,以吳之世臣,見吳主之政事多闕,寤寐憂歎,上疏陳戒,而吳主不納,德雖均,而衆者勝寡,力雖侔,而安者制危,況蔑德少力者,不修德蓄力,則其危可知矣。此則吳之所以竝於晉也。惟信與儲積,今日之所當務也。不納忠國之言,而馴致危亡者,亦是所當鑑也。上曰,羊祜開布大信,使人悅服,雖以人君言之,信之一字,乃爲治之要道,豈可一日而無信乎?允中曰,故孔子曰,去食去兵,而信不可去,非食無以粒民,非兵無以衛國,寧去食與兵,而信不可去者,信爲國之大寶,不失信於民而後,法令可行,若失信於民,則雖明良相遇,亦無以爲治,故商鞅,不過戰國之士,入秦變法,使之富强,而先以五丈木試之者,亦不過示民以信也。王霸雖殊,莫不以信爲先也。上曰,祜,是晉之邊帥,而能修德信,以懷敵國,若優於羊祜者,開布德信,治國有道,則其效豈可量哉?允中曰,聖敎至此,萬萬欽誦。羊祜在邊,不務攻取,務修德信,以基後日滅吳之功,若在君上之位者,以德信治國,則可致無疆之休矣。其效豈在下者之比哉?上曰,讖書實是荒誕之事,不可準信,而吳主惑信其說,則其庸愚可知矣。允中曰,不信忠言者,易惑於誕妄,丹書曰,敬勝怠者吉,怠勝敬者凶,此實萬世之信讖,而人君每忽於此,而流於浮誕,何足道哉?上曰,下番讀之。錫淵讀自晉王濬,止專爲兼竝之計,上曰,釋義。錫淵釋義訖,上曰,文義奏之。錫淵曰,當今吳主,因誅一步闡之後,志益張大,不修德政,專務兼竝,是誅闡,非吳之幸也。吳主苟欲兼竝,先布德化,日行仁政,則自可有兼竝之道矣,若不修德,專欲兼竝,不過基禍而已。上曰,不修德政,豈可治國乎?吳主自克西陵之後,謂得天助,專爲兼竝之計,昏闇莫過於此也。天助之說,雖以後世觀之,殊甚可笑也。錫淵曰,孟子曰,固國不以山谿之險,以此觀之,在德不在險之意,可知也。自古聖帝明王,務修德政,節用愛民,然後其國祚之長遠,可冀也。上曰,參贊官讀之。容大讀自晉羊祜,止必此人也。上曰,釋義。容大釋義訖,上曰,文義奏之。容大曰,用兵之道,有正有奇,而羊祜之諸將,每進譎計,輒飮醇酒者,此與兵不厭詐之義,相反,然羊祜,晉之名將也,豈不知此箇利害?夫人之爲人,德爲主,而信次之,是故曰,以德服人,又曰,言忠信,可行蠻貊,見今吳主,雖曰肆暴虐,自孫堅以來,積累基業,且有陸抗,故祜深知其不可鬪力,乃修德布信,使吳之邊民,感化,而不幾年,觀釁進兵,此全勝之道也。上曰,羊祜於軍中,務修德政,使吳人悅服,可謂善用兵者也。容大曰,陸抗,其才略,少無上下於祜,吳之恃之,若猛虎在山,故祜則專務德政,使吳虐政日彰,以觀其變者也。上曰,大抵德與信,爲人而不可一日無者,則非徒用兵之道爲然,治國之政,亦莫先於此也。容大曰,爲將者,以德布信,則其利如彼,若推以上於爲國之道,其國安得不大治乎?上曰,晉之羊祜,吳之陸抗,可謂對手,而吳則不用陸抗之言,豈不亡也?容大曰,晉主之政,雖無稱詡者,任羊祜一事,則勝於吳主矣。祜則其言聽從,其才展施,抗則當吳主之時,其言不入,其才不得施,到今觀之,抗之事業,似有巽於祜,而實則不然,卽有遇不遇之歎矣。上曰,假使二人,生於蜀漢,輔佐中興,則其功業之傳誦,豈止此而已?自此迄于六朝,似無如此人材矣。容大曰,自晉至隋,雖無良將賢相,似無加於此人者,若使出於蜀漢之時,則其功名事業之垂後世者,倍多矣。上曰,閣臣讀之。興均讀自晉以山禱,止乞以西方爲屬。上曰,釋義。興均釋義訖,上曰,文義奏之。興均曰,西陵·建平吳之咽喉,陸抗,以固守西陵爲言,可謂東吳干城將矣。上曰,抗之臨歿上疏,深陳時宜,吳主若聽從其言,固守西方,則國可保矣。然而不行仁政,則亦何以治安乎?惜哉,抗之不遇其主也。允中曰,陸抗此疏,卽是臨死不忘國之義,而務修德政,乃保國之長策,固守西陵,實守國之末事耳。上曰,日前召對,亦言之矣。夫人誰無過,改之爲貴,吳主始雖昏暴,若能悔過遷善,强於自治,則豈不美哉?容大曰,聖人之過,若日月之更,不俟須臾,其下於此之人,則或不知其爲善言,而不能改,又或以善言,爲之迂遠,而不改矣。上曰,自古帝王,須得賢能,以致太平,雖以殷高宗之賢,得傅說而後,殷道復興,今以吳主之庸愚,不能用陸抗之言,安得不敗亡乎?允中曰,歷代興亡之迹,雖異,其興也,必待賢人而成功業,其亡也,必不察忠言,而至於危亂,深可戒也。上掩卷,仍命史官就座,又命退,諸臣以次退出。
上在昌德宮。停常參·經筵。
趙準永啓曰,明日常參·經筵,取稟。傳曰,停。
金永穆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于趙準永曰,大小御押,大小啓字,與制勝,大小內敎,大小達字,與省字符信,今旣畢造內入矣,該房承旨以下,別單書入。
以司書尹相萬,兼司書洪大重,說書洪英植,兼說書朴斗陽牌不進罷職傳旨,傳于趙準永曰,只推。
趙準永啓曰,卽者別兼春秋金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋金永哲·沈相萬·李鎬喆·趙昌夏·尹相萬·李載完,竝卽牌招,推移入直,何如?傳曰,允。
宋圭元有頉,代以李義甲爲假注書。
金永穆啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于金永穆曰,只推。
以東萊府使洪祐昌狀啓,不能威慴異類,法率奸民,致有此三女冒禁犯科,惶恐竢勘事,傳于金永穆曰,勿待罪事,回諭。
朴容大,以三軍府言啓曰,卽接禁衛營所報,則今四月二十日習陣日次,而大將臣李鍾承,有身病,不得行操云矣,敢啓。傳曰,知道。
趙準永,以侍講院言啓曰,下番連日闕直,事甚未安。司書尹相萬,兼司書洪大重,說書洪英植,兼說書朴斗陽,旣有只推之命,竝更牌招,推移入直,何如?傳曰,允。
別兼春秋金羽均疏曰,伏以,臣於持被之中,卽接家信,臣母素患痰癖之證,一倍添劇,委頓床玆,家僮踵至,促臣歸視,臣聞是報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房都提調洪淳穆,提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
趙準永啓曰,明日常參·經筵,取稟。傳曰,停。
金永穆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
趙準永啓曰,議政府郞廳來言,今日賓廳日次,而領議政李最應,無時急稟定事,左議政未差,右議政金炳國,有身病,不得來會云矣,敢啓。傳曰,知道。
金永穆啓曰,右副承旨朴容大,今日不爲仕進,卽爲牌招,何如?傳曰,允。
以司書尹相萬,兼司書洪大重,說書洪英植,兼說書朴斗陽牌不進罷職傳旨,傳于趙準永曰,只推。
以別兼春秋金永哲·沈相萬·李鎬喆·趙昌夏·尹相萬·李載完牌不進罷職傳旨,傳于趙準永曰,只推。
趙準永啓曰,左右史不可不備,別兼春秋金永哲·沈相萬·李鎬喆·趙昌夏·尹相萬·李載完,旣有只推之命,竝卽牌招,推移入直,何如?傳曰,允。
又啓曰,直赴閔泳翊放榜日,驪陽府院君閔維重內外祠版,驪城府院君閔致祿內外祠版,遣承旨致祭,故判書閔升鎬祠版,一體致祭事,命下矣。何承旨進去乎?敢稟。傳曰,都承旨進去。
又啓曰,故判宗正卿李䆃重延諡日,遣承旨致祭事,命下矣。何承旨進去乎?敢稟。傳曰,右副承旨進去。
李義甲有頉,代以李輔榮爲假注書。
朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
傳于趙準永曰,召對爲之。
趙準永啓曰,明日召對取稟。傳曰,爲之。
朴容大,以三軍府言啓曰,卽接御營廳所報,則今四月二十一日習陣日次,而大將臣趙羲復,有身病,不得行操云矣,敢啓。傳曰,知道。
又以兵曹言啓曰,今四月二十一日武臣賓廳講書日次,而中日相値,不得爲之之意,敢啓。傳曰,知道。
又以兵曹言啓曰,今四月初九日慶科庭試武科殿試時,直赴殿試奉承傳火砲李昌祿等五百八十一人內,五百二十六人,應試參榜,所授帖文,依例收聚爻周,武勇衛李奎聖,禦邊軍官李種夏,別武士朴南植·宋圭元,振武士金以鳳,親騎衛趙聲振,火砲田尙珍等七人,遭故,別抄軍官任思奎,追捕武士李埈,騎士朱應奎,鄕騎士吳奎善,馬兵朴宗赫等五人,以朞服未過葬,竝依法典陳試,敎鍊官金寬淳,巡令手李基虎,桂坊使令李載吉等三人,身死,待式年放榜,紅牌成給,扈衛軍官林邦潤·林象沃,內禁衛金英赫,兼司僕王之樹·金基述,近仗軍士辛聲國,武衛所善騎隊金完大·崔石柱·羅明哲,牢子具完辰,巡令手金弘基,塘報手金快弘,標下軍郭興孫,開城府左列軍官金履爀·李慶鎭·孫台錫,江華府別驍士閔載毅,親衛士姜銀吉·李漢吉·金義純,義砲士吳順根,火砲士金泰逸,京畿監營火砲李福釗,水營別武士金希淳,黃海監營火砲李昌祿,水營別武士河駿錫,慶尙監營選武軍官朴振澤,平安監營振武士柳天赫·金之澧,平安兵營別武士朴受英·朴乃運·任致琯·金秀翊·張光軫·黃鶴棲,火砲金英杰·崔亨俊·李允汲,咸鏡監營親騎衛朴文相,新砲衛李萬伯等四十人,無緣不赴,其委折,關問各該守臣·道帥臣後,稟處,直赴會試奉承傳別武士姜尙喜等三十一人內二十一人,應試,所授帖文,收聚爻周,別武士姜尙喜,別衛士白東赫等二人,遭故,羽林衛金啓瀚,以朞服未過葬,竝依法典陳試,京畿監營火砲車永吉,忠淸監營馬兵南廷學,南兵營別砲衛李容現·金允協,別砲衛士崔崙俊,北兵營馬兵黃丙憲·林陽化等七人,無緣不赴,其委折,關問各該道帥臣後,稟處,何如?傳曰,允。無緣不赴者,特付榜末,一體放榜。
又以禁衛營言啓曰,本營騎士將李鍾植,身病猝重,勢難察任,改差,何如?傳曰,允。
又以都摠府言啓曰,副摠管李珪永,以文臣堂下朔試射試官,慕華館良中,晝仕出去之意,敢啓。傳曰,知道。
修撰金允植疏曰,伏以,臣四寸兄副應敎臣晩植,方帶春秋館編修官矣。臣之所兼記事之銜,其爲應避,典式攸在,不揆煩瀆,冒悚控籲。伏乞聖慈,俯垂鑑諒,亟遞臣所帶兼銜,以存公格,以安私分焉。臣無任云云。省疏具悉。疏辭下該曹稟處。
丁丑四月二十日午時,上御迎春軒。藥房入診入侍時,都提調洪淳穆,提調徐堂輔,副提調尹秉鼎,直閣金興均,假注書金性默,記注官尹善柱·白時洽,以次進伏,醫官李漢慶·金在瑚·李好錫·鄭揖,以次進伏楹外訖。上曰,史官分左右。淳穆進前奏曰,近日天氣,連日淸和,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,麥秋也,晨夕微涼,世子宮諸節,連爲太平乎?上曰,好在矣。淳穆曰,醫官待令,使之入診乎?上可之。漢慶等,以次入診,退伏楹外訖,淳穆曰,脈候奏之。漢慶等起伏奏曰,脈候左右三部調均矣。淳穆曰,湯劑別無議進者乎?漢慶等曰,別無議進者矣。淳穆曰,邇來世子宮語音,益臻暢達乎?上曰,果漸暢達,而尤爲分明於呼父呼母矣。淳穆曰,近間日氣溫和,正好戲遊於庭除矣。上曰,常常遊外,而不肯入內,今則爲觀諸臣之登筵,粧束來坐矣。上曰,向日之雨,倘無有妨於麥事乎?淳穆曰,非徒無妨,農家之言,猶以爲不足矣。上曰,向聞大臣有驪州之行,其時民情,不甚爲苦,而歷路麥事,何如?淳穆曰,驪州,自是之次之邑,雖今艱食之際,飢愁不至甚苦,而歷路麥事,將有豐穰之漸矣。上曰,大歉之餘,麥農豐登,甚是萬幸也。淳穆曰,麥是先熟之穀,此若豐登,則秋農之大有,可以預占矣。上曰,國有三年之蓄,然後可以爲國,而今玆一歲歉荒,其所接濟,若是遑汲,誠切悶然也。淳穆曰,十二年一大飢,天道之流行,而今春雨暘適宜,秋事可占大有,此莫非上天眷顧之德澤矣。上曰,仁愛之天,若不眷顧,則民何以聊生乎?淳穆曰,雖在古昔盛際,所恃者惟是上天眷顧,而人事必修於下,然後天道亦有以感應於上矣。上曰,然矣。淳穆曰,以平年收租,一歲經費,常不足數萬石,而況於昨年災減以後,其爲不足,又將至六七萬石,則此何以牽補支調乎?萬萬悶然,而但目下別無不恒之需,此甚可幸矣。上曰,然矣。上曰,史官就座。仍命大臣先退,又命退,諸臣以次退出。
丁丑四月二十日酉時,上御迎春軒。召對入侍時,參贊官趙準永,侍讀官魚允中,檢討官金允植,直閣金興均,假注書金性默,記注官尹善柱·白時洽,各持通監第八卷,以次進伏訖。上曰,史官分左右。仍開卷,上曰,上番讀之。允中讀自十月晉羊祜,止贊成其計。上曰,釋義。允中釋義訖,上曰,文義奏之。允中曰,羊祜請伐吳,而不徒論輕重强弱之勢,必以孫皓之暴,過於劉禪,吳人之困,甚於巴蜀,孫皓恣情任,與下多忌,爲吳可伐之實,吳之據一隅江淮,前後無異,而孫權·周瑜,能敵曹操八十萬衆,且以蜀漢論之,諸葛亮,能六出祈山,以圖中原,而魏不敢窺焉,是皆在人,而不徒在於强弱之異勢而已,國雖小,力雖弱,若上下相孚,益修保民保國之策,雖大國,何足畏哉?上曰,剛柔相濟,乃可爲治,孫皓以暴爲政,何可保國乎?允中曰,雖天下之主,以暴失之,況以一隅之吳,强敵在外,專行暴虐,且忌嫉群下,不能承顔順指,則刑戮隨之,誰肯爲之出?此暴之失也。劉禪則闇弱太甚,不能親賢臣遠小人,而閹豎專朝,不得保劍閣之險,此弱之失也。上曰,下番讀之。允植讀自正月晉羊祜,止不復有言。上曰,釋義。允植釋義訖,上曰,文義奏之。允植曰,羊祜之勸晉武平吳,可謂算無遺策,然謀敵則可矣,謀國則未爲得矣。夫以天下爲無事,則易生逸豫怠惰之心,此禍之所由生也。晉武素有侈心,藉父兄之業,其勢足以縱欲,而所不敢逞者,以有吳寇未平,警懼之心,尙存于中也。故泰始之初,勵精圖治,頗有令名,及吳平之後,君臣荒宴,國事日紊,馴致胡羯之亂,其害豈止於吳寇而已哉?以羊祜之明,慮不及此,但知滅敵之爲快,而不念存吳之爲長算,惜哉,春秋鄢陵之戰,范文子不欲擊楚,蓋慮晉厲公之心,因勝敵而怠荒也。大臣體國之謨,顧不當如是乎?上曰,國雖治平,恒爲勵精圖治,乃可久安,豈可以外無敵國之患,而少忽哉?允植曰,自非上聖,鮮能戒懼於無事之時,故孟子曰,入則無法家拂士,出則無敵國外患者,國恒亡,由是言之,敵國外患,未嘗不爲保國之資,心無所畏,則難制逸欲,故古人以宴安爲鴆毒,良以此也。上曰,然矣。欲存外敵之患者,蓋使人主,不得放心也。允植曰,人主不可一時偸安,宋臣李沆,日取四方水旱盜賊之事奏之,其意蓋出於恒存警戒,使逸豫之欲,無暇而生也。故聖明之君,雖致治平,常若不足,不敢遽生惰心矣。上曰,不可以少康,而怠於爲政也。允中曰,人君之御世,國雖治,而恒若不治,民雖安,而恒若不安,可無怠荒之患,若以爲已治已安,而忽於修省,則危亂當自至,深可體念也。上曰,參贊官讀之。準永讀自十一月晉太醫,止因謂之墮淚碑。上曰,釋義。準永釋義訖,上曰,晉主雖無足稱,而猶能焚裘禁奢,儉德,乃人君之當勉也。準永曰,晉武之焚其雉頭裘,禁其奇異之獻,深得崇儉之道矣。人君若留心於侈靡之服,玩好之物,則漸進荒逸,治道日墜矣,可不懼哉?允中曰,晉主雖無實德,而猶能示天下以儉,竟成平吳之功,況賢君在位,身先儉約,上行下效,捷於影響矣,蓋晉武之焚雉頭裘,與漢之却千里馬相似,而漢則長久治安,晉則隨以危亂者,亦有其故,漢文誠心勤儉,終始惟一,故天下乂安,以基四百年之業,晉武則今雖假示儉德,而後日之羊車遊宴,因墜於荒逸,故國隨以亂,此皆以誠不以誠之致也。上曰,晉主之焚裘示儉,固是外飾也。準永曰,然矣。晉武所爲,前後兩段矣,抑奢初意,果非實心,而爲天下者,如非德政,不可服人,故五霸之施仁義,亦云假矣,此等文義處,去短取長,皆可鑑法行之,聖明之主,若實心崇儉,其效當如何哉,允中曰,三代以後之君,每以虛僞示下,終不能成就允德,明君則不然,雖有過,而人皆得以見之,從諫而不憚於改,故禹拜昌言,湯則改過不吝也。上曰,漢高帝,以眞情行事,而善於從諫矣。準永曰,羊祜,晉之良將也。將兵臨邊,務德信以懷軍民,故南民罷市巷哭,吳兵亦爲之泣,人心之如此,以德服人之致也。上曰,閣臣讀之。興均讀自初魏曹操,止代爲左部帥。上曰,釋義。興均釋義訖,上曰,文義奏之。興均曰,當晉氏全盛之時,劉淵,乃一羈故耳,齊王,能逆料異日之爲患,而請早除之,可謂有先見之明矣。若王渾之言,則歸重於信懷殊俗,亦合於王者待夷狄之道也。此二人之言,各有所取,不可偏廢也。上曰,漢世匈奴强盛,屢爲中國之患,曹操何以能分部立師乎?允植曰,匈奴盛於漢初,衰於宣帝之時,呼韓邪,稽首歸服,王莽時,屢經攻討,敗散無餘,至于東漢之末,散處內地,如同編戶,此曹操之所以能分部立師也。上曰,所謂五胡,皆南單于之種歟?允植曰,胡則劉淵,卽南單于之後也,羯及氐羌·鮮卑,種落各殊矣。上曰,置侍子爲質者,慮其有反覆之患而然歟?允植曰,計雖爲此,而反受其害,以劉淵梟傑之才,久處中國,政令得失,形勢虛實,〈無〉不知之,故終啓窺覦之心,若早處邊外,豈至是乎?允中曰,昔我太祖大王,素重經術,雖在軍旅,每引名儒,商確經史,夜分不寐,今殿下,夜而賜對,典學之聖德,臣等已相顧欽誦矣。上曰,欲趁早召接矣,今果差晩矣。允中曰,雖夜,固無傷,而夜則萬象俱息,志慮收斂,尤宜於講討也。且君臣之際,每主矜嚴自持,情志不交,此誠可悶,便殿賜對,異於法筵,切願坐臥務隨便宜,勿拘檢束焉。上曰,上下不交,何以爲治乎?昔英廟朝,或有臥而召對之時矣。允中曰,觀於易象,上下不交爲否,而君臣之際,與家人父子相似,豈可一向矜持乎?上掩卷,仍命史官就座,又命退,諸臣以次退出。
上在昌德宮。停常參·經筵。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
趙準永啓曰,來二十五日朝參日次矣,敢稟。傳曰,停。又啓曰,明日親臨放榜相値,視事頉稟之意,敢啓。傳曰,知道。
朴容大啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于趙準永曰,檢校直提學李鎬俊,檢校直閣李喬翼·金永哲,檢校減下。
傳于趙準永曰,原任待敎金演壽,檢校差下。
傳于趙準永曰,內閣提學未差之代,前望單子入之,內閣提學前望單子入之,金炳德落點。
以別兼春秋金永哲·沈相萬·李鎬喆·趙昌夏·尹相萬·李載完牌不進罷職傳旨,傳于趙準永曰,只推。
朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
傳于趙準永曰,明日出宮門路,以協陽門爲之。
趙準永,以奎章閣言啓曰,新除授提學金炳德,卽爲牌招,何如?傳曰,允。
又以奎章閣言啓曰,原任待敎金演壽,檢校差下事,命下矣。卽爲牌招入直,何如?傳曰,允。
朴容大,以兵曹言啓曰,明日殿座時,別雲劍實差金有淵,時無職名,依例口傳付軍職,何如?傳曰,允。
又以都摠府言啓曰,副摠管許熠,以御營中軍,本營諸將官射會監試事,南別營良中,晝仕出去之意,敢啓。傳曰,知道。
兵曹口傳政事,大護軍單金有淵,
吏曹啓目粘連,觀此弘文館修撰金允植上疏,則以爲,臣四寸兄副應敎臣晩植,方帶春秋館編修官,臣之所兼記事之銜,其爲應避,典式攸在。伏乞聖慈,俯垂鑑諒,亟遞臣所帶兼銜亦爲白有臥乎所,相避之法,在下當遞,金允植所帶春秋館記事官之銜,今姑減下,何如?判付。啓,依允。
丁丑四月二十一日申時,上御迎春軒。召對入侍時,參贊官朴容大,侍讀官李範九,檢討官申錫淵,直閣金興均,假注書李輔榮,記事官車有聲,別兼春秋李載完,各持通鑑第八卷,以次進伏訖。上曰,史官分左右,仍開卷,上曰,上番讀之。範九讀自晉益州刺史,止豈非算乎?上曰,釋義,範九釋義訖,上曰,文義奏之。範九曰,王濬之疏辭,隨機明正,杜預之表意,破疑綜核,至若山濤之退告於人曰,外寧必有內憂,計欲釋吳,而爲外懼云者,以外面看之,其在以臣事君之道,似涉不善之語也。上曰,山濤之言,似涉不忠,其言甚是有理矣。人君處於九重,如無外憂,自底淫泆,豈不危亡哉?範九曰,聖敎切當矣。其中亦有不忘危之意也。上曰,晉武帝,何足謂帝王之君哉?曹操,漢之逆臣,而司馬炎,又爲曹操之逆臣,以此觀之,武帝難免千古之逆名矣。範九曰,然矣。上曰,下番讀之。錫淵讀自十一月晉,止稱詔而綏撫之。上曰,釋義。錫淵釋義訖,上曰,文義奏之。錫淵曰,以大體言之,長江之險,實無異於孫權·孫皓之時,而勝敗之前後有異者,惟在於用兵之善與不善也。蓋孫權則任賢能善用兵,故曹操兵八十萬,不過一周瑜勇略,無難抵敵,而孫皓則不然,恃長江之險,專事凶暴,誅殺賢能,雖有鐵鎖橫江之戒嚴,以杜預八百騎,如入空虛之地,乃至於望風皆降之境,由此觀之,鐵鎖戒嚴,有何益於備禦哉?夫用兵之法,貴乎精而不貴乎多,固國之道,在乎德而不在乎險也。上曰,國君之用賢任能,可謂治國保民之良策,如無賢臣,雖欲爲治,何以措諸政令耶?雖以堯·舜之聖,何能獨運於上哉?必有幾箇哲人,然後能成雍熙之治矣。由此觀之,大抵治國之要,莫過於任賢信能也。古語云,在德不在險,又云,所寶惟賢,正謂此也。錫淵曰,以此論之,自古人君,治國御下之道,不外乎修德行仁而已矣。範九曰,孟子云天時不如地利,地利不如人和者,此之謂也。上曰,若有賢臣之任用,則自爲垂拱平章,坐而治之,豈不美哉?大抵知人用之,尤難也。錫淵曰,聖敎萬萬切當矣。範九曰,知人之道,自有邪正之分,犖犖正大,不隨時而回擾者,君子也,欲言囁嚅,仰人獻謟者,小人也。上曰,參贊官讀之。容大讀自杜預與衆軍,止望旗而降。上曰,釋義。容大釋義訖,上曰,文義奏之。容大曰,此卽晉吳戰伐之時也,文義之別無仰奏者,而晉主則用杜預·王濬之輩,容納直言之諫,此晉所以勝也,吳主則不用陸抗·吾彦之言,只恃長江之險,此所以亡也。大抵聖主在上,進用賢才,則其國之治平,其化之溥被,當如何哉?晉主雖無足稱道,其所用人之道,勝敗之機,可有體驗者矣。上曰,此時治法政令,誠不足論,而其用人之際,亦有可觀者也。容大曰,自古成敗,都在於用人與否,鐵鎖鐵錐,烏敢當良將之謀算也?上曰,用賢任能,則自無外國之患,而不修德政,不謀備虞,只以鐵鎖鐵錐,設巧詐,以抗大軍,豈無淪喪滅亡之理哉?容大曰,吳民不堪其主之暴虐,聞杜預杖節綏撫,皆有望風迎降之擧,於此,益知不在險之義矣。上曰,閣臣讀之。興均讀自濬兵甲滿,止充默然甚愧。上曰,釋義。興均釋義訖,上曰,文義奏之。興均曰,當此大擧伐吳之時,晉之諸將,各圖曠世之勳業,而王渾之要濬蹔過,恐其先着鞭也。王濬之風利不泊,恐其讓頭也,功業之際,人情安得不然?上曰,孫皓之言,此非尋常語也。賈充之不忠,已無可言,而孫皓答之以此語,則充雖無倫之輩,詎無慙愧之心乎?大抵此語,垂于後世,可爲懲戒之言也。興均曰,孫皓,本以吳國之主,旣爲入晉稽服,則終有怏怏之心,故不勝憤鬱,有此設此座之言耳。容大曰,此則不過强作之談,而至於賈充問答,能斥言其逆節,充亦默然而愧從,可戒亂臣賊子,皓之此言,是可謂愚者之一得矣。上曰,賢愚亦有等級之不同,知人任用,尤爲審愼也。範九曰,故云人心之不同,如人面之不同也。上掩卷,仍命史官就座,又命退,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
李承五啓曰,明日常參·經筵,取稟。傳曰,停。
金永穆啓曰,大司憲韓敬源,掌令李建昌·趙東弼,持平朴來冕未肅拜,執義崔弘周,持平權炫在外,監察茶時之意,敢啓。傳曰,知道。
傳于李承五曰,待敎會圈。
李承五啓曰,待敎會圈事,命下矣。政官牌招開政,何如?傳曰,允。
李承五,以奎章閣言啓曰,待敎會圈事,命下矣。提學金炳德,檢校直提學趙寧夏·越成夏·尹滋悳·金炳始·李載冕·趙慶鎬,檢校直閣閔泳穆·金永壽·李鎬翼·姜·尹用求,直閣金興均,檢校待敎李載兢·洪淳馨,竝卽牌招,以爲會圈之地,何如?傳曰,允。
傳于李承五曰,說書洪英植陞六。
傳于李承五曰,副正字沈相薰,校理除授,副正字洪承穆·李輔榮,修撰除授。
吏曹,校理單沈相薰,修撰二單洪承穆·李輔榮,除授事承傳。
李輔榮遷轉,代以白時淳爲假注書。
傳于李承五曰,新及第孔在範賜樂。
傳于李承五曰,輔德有闕之代,前望單子入之。
輔德前望單子入之,趙肅夏落點。
奎章閣待敎會圈,八點閔泳翊,七點金永悳·朴斗陽,以上取三人。
有政。吏批,行判書金輔鉉,參判閔謙鎬,竝牌招不進,參議李源珪進,行左承旨李承五進,啓曰,行判書金輔鉉,參判閔謙鎬,竝牌招不進,小臣獨政未安,何以爲之?敢稟。傳曰,只出緊任。
李承五,以吏批言啓曰,侍從臣父年七十人,每於歲首,抄啓加資事,載在法典矣,新有應推恩人,雖非歲首,追後啓稟蒙恩,多有已例,今日政別單書入之意,敢啓。傳曰,知道。以閔泳翊爲待敎,兼校書提調單金炳德,瀛陵君單金應夏,召村察訪李鍾禎,特爲仍任事承傳,幼學許淮,年七十,今超通政,侍從臣前司諫許元栻父,加資事承傳。
兵批,判書金炳始,參判洪在鉉,參議尹致聖病,參知李永入直進,同副承旨趙準永進。訓鍊主簿加設十九單,申鳳均·徐載豐·任光鎬·白樂倫·柳寅先·李鳳鎬·具然河·金承烈·申宅熙·金膺模·李基遠·李定載·申正均·李起俊·申復均·李秉承·韓圭卨·具然恒·白南周,以上竝單付,部將加設二單,崔炳善·成樂頀,宣傳官李升漢,內乘張斗煥,以上仍職陞六事承傳,護軍洪承祖,副護軍趙臣熙·朴履道·朴定陽·鄭鍾學·李寅晩,副司直權益洙·金持懋·朴齊晠·柳·閔種默·鄭元和·李·金容圭·魚允中,副司果金允植·李範祖·趙益元·金熙國·洪英植,以上竝單付。
傳于李承五曰,見窠皆令差出。
吏批,再政。李象億爲工曹參判,趙臣熙爲敦寧都正,曺錫雨爲藝文提學,鄭海崙爲同春秋,弘文正字單閔泳翊,兼校書正字單閔泳翊,兼待敎單閔泳翊。傳于李承五曰,新及第李載允,校理除授。
吏曹,校理單李載允,除授事承傳。
傳于李承五曰,注書陞六。
李承五,以奎章閣言啓曰,新除授待敎閔泳翊敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授待敎閔泳翊,卽爲牌招察任,何如?傳曰,允。
又以侍講院言啓曰,新除授輔德趙肅夏,時在京畿楊州地,斯速乘馹上來事,下諭,何如?傳曰,許遞,前望單子入之。
趙準永,以御營廳言啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
丁丑四月二十二日午時,上詣仁政殿。親臨放榜入侍時,行都承旨尹秉鼎,行左承旨李承五,右承旨李憲稙,左副承旨金永穆,右副承旨朴容大,同副承旨趙準永,假注書金性默,別兼春秋金羽均·李載完,檢校直提學趙寧夏·尹滋悳·金炳始·趙慶鎬,檢校直閣閔泳穆·金永壽·李鎬翼·尹用求,直閣金興均,檢校待敎金演壽·洪淳馨,副校理李範九,副修撰申錫淵,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調徐堂輔,副提調尹秉鼎,進前奏曰,侵早勞動,聖體,若何?上曰,一樣矣。仍出協陽門·肅章門,由仁政門,詣仁政殿月臺,通禮跪啓請降輿,上降輿,通禮跪啓請執圭,秉鼎進圭,上執圭,仍陞座。秉鼎進前奏曰,文武擧人,今將入庭矣,出標信開作門乎?上曰,以已下標信擧行也。秉鼎曰,從陞諸臣中,有率榜人,使之下去,一體行禮乎?上可之。秉鼎曰,文武擧人及率榜人,使之行禮乎?上可之。引儀唱四拜,文武擧人及率榜人,行四拜禮訖。秉鼎進前奏曰,榜目對擧之際,忠贊衛趁不待令,以致失儀,事甚未安。令攸司科治,何如?上曰,昧例所致,今番則特爲安徐,此後則別般嚴飭,可也。出擧條文武擧人紅牌與賜花,頒給訖。通禮跪啓禮畢。上降座,通禮跪啓請釋圭,上釋圭,秉鼎受圭。通禮跪啓請乘輿,上乘輿。秉鼎曰,臣以驪陽府院君內外祠版,驪城府院君內外祠版,故判書閔升鎬祠版,致祭進去,下直之意,敢達矣。上曰,唯。容大曰,臣以故判宗正卿李䆃重延諡時,致祭進去,下直之意,敢達矣。上曰,唯。仍出仁政門,由肅章門,入協陽門。兵曹判書金炳始啓請放仗。容大請出標信解嚴。上由宣化門還內。諸臣以次退出。
上在昌德宮。停常參·經筵。
李承五啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹秉鼎啓曰,左副承旨金永穆,今日不爲仕進,卽爲牌招,何如?傳曰,允。
傳于李承五曰,新恩謝恩當親受矣,該房知悉。傳于李承五曰,新及第孔在範,正言除授。吏曹,正言單孔在範除授事承傳。傳于李承五曰,再明日當詣景祐宮展拜後,歷拜南延君祠宇,仍覲本宮矣,該房知悉。門路以曜金門爲之。
尹秉鼎啓曰,假注書金性默·白時淳,俱有身病,勢難察任,今姑改差,何如?傳曰,允。
金性默改差,代以金天洙爲假注書。
白時淳改差,代以閔泳翊爲假注書。
金天洙有頉,代以曺秉先爲假注書。
閔泳翊有頉,代以金永悳爲假注書。
曺秉先有頉,代以尹相翊爲假注書。
金永悳有頉,代以南奎熙爲假注書。
尹相翊有頉,代以趙秉翊爲假注書。
南奎熙有頉,代以閔泳駿爲假注書。
趙秉翊有頉,代以曺秉先爲假注書。
閔泳駿有頉,代以申箕善爲假注書。
傳于李承五曰,翰圈爲之。
傳于李承五曰,別兼春秋金永哲·沈相萬·李鎬喆·趙昌夏·金文濟竝減下。
李承五啓曰,翰圈爲之事,命下矣。別兼春秋金羽均·李載完,竝卽牌招,以爲會圈之地,何如?傳曰,允。
翰林會圈三點,金學洙·李容稙·李壽榮·洪承憲·李起鍾·李重七·趙同熙·閔泳翊,以上取八人。
傳于李承五曰,注薦爲之。
以司謁口傳下敎曰,前注書李萬敎,令該曹口傳付軍職。
兵曹口傳政事,副司果單李萬敎。
注薦,閔泳翊·金裕成,趙忠熙薦,李軒卿·嚴柱漢,鄭元夏薦,申箕善·趙秉翊,南肅熙薦,丁弘燮·洪鍾永,李萬敎薦。
朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
朴容大,以都摠府言啓曰,再明日動駕敎是時,侍衛·寶劍·守宮,當爲備員,而都摠管金壽鉉,副摠管鄭海崙,有實病,都摠管鄭基會,副摠管李容直·李僖魯在外,李珪永呈辭,無以備員,令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。許遞,前望單子入之。又以兵曹言啓曰,卽接西所衛將李忠呂牒報,則永肅門外小松二株,因風顚仆云,依例斫去之意,敢啓。傳曰,知道。
丁丑四月二十三日未時,上御迎春軒。新恩謝恩親受入侍時,行都承旨尹秉鼎,行左承旨李承五,右承旨李憲稙,左副承旨金永穆,右副承旨朴容大,同副承旨趙準永,前假注書金性默·白時淳,別兼春秋尹相萬·李載完,檢校待敎金演壽,以次進伏。文科甲科趙重弼,乙科南秉文·金炳吉,丙科閔泳駿·南奎熙·朴秉協·尹相翊·申箕善·朴齊聖·孔在範·曺秉先·金永悳·趙秉翊·嚴胄永·閔泳翊·金秀馨·金天洙·李載允·吳濚鐸·李在明·盧泳敬,武科甲科尹泳先等,序立階下訖。上曰,史官分左右。秉鼎曰,文武放榜人及率榜人,使之一體行禮乎?上可之。秉鼎曰,登筵承史·閣臣中,有率榜人,使之下去一體行禮乎?上可之。引儀唱鞠躬四拜興平身。文武放榜人及率榜人,行四拜禮訖。秉鼎曰,文武放榜人等,使之宣醞乎?上可之。秉鼎曰,宣醞已畢,文武放榜人,使之陞軒奏職姓名乎?上可之。重弼等,以次進前奏職姓名訖。秉鼎曰,武科則甲科一人,使之陞軒奏職姓名乎?上可之。泳先進前奏職姓名,退立階下訖。秉鼎曰,文武放榜人,使之出送乎?上可之。仍命史官就座,又命退,諸臣以次退出。
上在昌德宮。停常參·經筵。
自開東至午時,灑雨下雨,測雨器水深八分。
李憲稙啓曰,明日動駕相値,視事頉稟之意,敢啓。傳曰,知道。
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李憲稙啓曰,明日大駕詣景祐宮入齋室後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
又啓曰,注書有闕之代,被薦人閔泳翊·金裕成·李軒卿薦狀,依例成送吏曹之意,敢啓。傳曰,知道。
摠管前望單子入之,都摠管姜蘭馨·尹滋承,副摠管鄭稷朝·李玄翼·朴齊寬·趙秉世落點。
朴容大啓曰,日記修正,何等審愼,而去甲戌五月二十八日景祐宮展拜入侍,日記有所錯誤,致勤下詢,事甚疎忽,萬萬未安。原日記,使之改修正,而當該注書所當重勘,而本院請推之外,無他可施之罰,何以爲之?敢稟。傳曰,拿處。
曺秉先有頉,代以嚴胄永爲假注書。
申箕善有頉,代以南秉文爲假注書。
嚴胄永有頉,代以朴齊聖爲假注書,南秉文有頉,代以盧泳敬爲假注書。
朴齊聖有頉,代以金秀馨爲假注書,盧泳敬有頉,代以吳濚鐸爲假注書。
金秀馨有頉,代以朴秉協爲假注書,吳濚鐸有頉,代以趙秉翊爲假注書。
朴容大啓曰,別付料兵房來言,西北別付料親臨試射,每年春季朔初一日取稟事,曾有定式矣,今春季朔親臨試射,以何日爲之乎?敢稟。傳曰,今二十六日春塘臺爲之,內三廳試射,一體待令。
以璿源譜略修正時,校正堂上以下別單,傳于李憲稙曰,校正堂上領宗正卿領議政李最應,內下大豹皮一令賜給,判宗正卿李景應·李昇應·李敦宇,各內下大豹皮一令賜給,李景宇,知宗正卿李載元·李彙重·李南軾·李寅應·李會正·李秉文·李南轅·李升洙,宗正卿李鍾承·李寅命·李寅卨·李敦應·李沇應·李明應·李珪永·李鳳儀·李鍾浩·李俊英·李徹宇·李載冕·李容直·李起鏞·李廷斗,竝熟馬一匹賜給,跋文製述官領敦寧金炳學,內下大豹皮一令賜給,有司堂上判宗正卿李昇應,內下大豹皮一令賜給,知宗正卿李載元,宗正卿李載冕,各內下虎皮一令賜給,監印堂上知宗正卿李秉文,國朝御牒書寫官宗正卿李寅卨,宗府正趙翼永,竝加資,典籤南廷顯,典簿趙雲兢,主簿金鳳鎬,竝陞敍,直長李象學,參奉李仁宇,忠義李會元,兼郞廳李秉台,郞廳李載洪,各兒馬一匹賜給,別看役抱川縣監李兢柱,羅州監牧官李章赫,竝相當職調用,畫員白殷培,六品職待窠擬入,朴鏞夔,察訪待窠擬入,日官韓應翼,令本衙門拔例調用,其餘寫字官·畫員·唱準·錄事·員役·工匹等,竝依丙子年例施賞,以大小御押,大小啓字,與制勝,大小內敎,大小達字,與省字符信造成時,該房承旨以下別單,傳于李憲稙曰,前承旨行副護軍朴周陽,行左承旨李承五,前承旨行副護軍南一祐,右副承旨朴容大,各內下鹿皮一令賜給,其餘計士·寫字官·畫員·日官·員役·工匹等,竝依判下施賞。
傳于李憲稙曰,今番賞典中一人,雖兼數事,毋得疊授。
以慶尙監司朴齊寅狀啓,東萊女人三名,留接彼館,潛奸彼類之變,雖在陰祕,不飭之失,在所難免,東萊府使洪祐昌,釜山僉使林百鉉,爲先罷黜,辦察官玄昔運,譯學李濬秀,邊情探察,卽其職責,有此變怪,罪合施警,竝令廟堂稟處,不能糾檢,致使賤類,冒犯邦禁,惶恐待罪事,傳于朴容大曰,竝令廟堂稟處,卿勿待罪事,回諭。
傳于朴容大曰,公事不審之中官金錫勳推考,朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
傳于李憲稙曰,明日出宮內門路,以協陽門爲之。
以司謁口傳下敎曰,明日還宮門路,以敬覲門爲之。
傳于李憲稙曰,再明日出宮門路,以保定門爲之。
李憲稙,以宗親府言啓曰,工曹參判李象億,宗正卿差下,令該曹下批,何如?傳曰,允。
又以春秋館言啓曰,別兼春秋臣尹相萬,以訓鍊都監從事官,今日軍布捧上時,晝仕出去之意,敢啓。傳曰,知道。
朴容大,以兵曹言啓曰,今四月二十五日大駕詣景祐宮展拜後,歷拜南延君祠宇,仍覲本宮時,門路曜金門爲之事,命下矣。甲戌年自內景祐宮展拜時,廣智營·西營入直軍,各三十名除出,訓鍊大將率領,曜金門外,設布帳外排立,東營·集春營入直軍各三十名除出,禁衛大將率領,除旗鼓,只率前排,桂洞屛門排立,乙亥年自內景祐宮展拜時,廣智營·西營入直軍,各二十名,都統使率領,曜金門排立,東營·集春營入直軍,各二十名,訓鍊大將率領,桂洞屛門排立矣,今番則何以爲之?敢稟。傳曰,依乙亥年例爲之。
又以兵曹言啓曰,今此動駕時,訓局步軍一哨式除出,各其將官率領,景祐宮·南延君祠宇·本宮大門及墻外排立,環衛作門,何如?傳曰,允。
又以兵曹言啓曰,在前還宮門路,以敬覲門爲之時,自禁衛營大門外,議政府朝房東西門內外·敦化門至,左右邊設布帳,訓·禁兩營,合力擧行,御營大將,率該營步軍一哨,除旗鼓,只率前排,敦化門外,設布帳外排立矣,今亦依此擧行,何如?傳曰,允。禁將擧行。
又以都摠府言啓曰,今日入直內三廳武兼禁軍及軍兵等,中日習射技放事,標信啓請矣,雨勢如此,不得設行之意,敢啓。傳曰,知道。
又以訓鍊都監言啓曰,本局千摠李熙忠,身病猝重,勢難察任,改差,何如?傳曰,允。
上在昌德宮。停常參·經筵。
大駕詣景祐宮入齋室後,藥房·內閣·政院·玉堂口傳問安。答曰,知道。世子宮,遣宮官口傳問安。答曰,知道。大王大妃殿·王大妃殿·大妃殿,遣承旨問安。答曰,知道。展拜還入齋室後,藥房·內閣·政院·玉堂口傳問安。答曰,知道。仍詣南延君祠宇展拜後,藥房·內閣·政院·玉堂口傳問安。答曰,知道。世子宮,遣宮官口傳問安。答曰,知道。仍詣本宮入幕次後,藥房·內閣·政院·玉堂口傳問安。答曰,知道。世子宮,遣宮官口傳問安。答曰,知道。還宮後,藥房·內閣·政院·玉堂口傳問安。答曰,知道。
藥房提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
李承五啓曰,殿座相値,視事頉稟之意,敢啓。傳曰,知道。
又啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,臣以大王大妃殿·王大妃殿·大妃殿問安進去下直之意,敢啓。傳曰,知道。
傳于尹秉鼎曰,政官牌招開政。
傳于李承五曰,明日仁政殿,翰林召試親臨爲之矣。該房知悉。
朴容大啓曰,卽者兵曹郞廳來言,明日親臨試射時,別侍衛不可不備,而判書金炳始先詣迎接信地,不得擧行云,何以爲之?敢稟。傳曰,次堂擧行。
朴秉協有頉,代以金性默爲假注書。
趙秉翊有頉,代以李在明爲假注書。
李在明有頉,代以白時淳爲假注書。
尹秉鼎啓曰,注書有闕之代,被薦人金裕成·李軒卿·嚴柱漢薦狀,依例成送吏曹之意,敢啓。傳曰,知道。
傳于李承五曰,明日翰林召試,仁政殿命官爲之。
李承五啓曰,明日翰林召試,仁政殿命官爲之事,命下矣。領監事以下館閣堂上,竝待開門命招,何如?傳曰,允。
有政。吏批,行判書金輔鉉,參判閔謙鎬,竝牌招不進,參議李源珪進,同副承旨趙準永進。啓曰,行判書金輔鉉,參判閔謙鎬,竝牌招不進,小臣獨政未安,何以爲之?敢稟。傳曰,只出緊任。以金喆熙爲修撰,申一永爲宗府正,閔泳翊爲注書。知宗正卿李秉文,今加正憲,宗正卿李寅卨,今加資憲,宗府正趙翼永,今加通政加資事,承傳,前縣監李容復,今加通政加資事,承傳。知宗正卿單李寅卨,宗正卿單李象億。
兵批,判書金炳始病,參判洪在鉉病,參議尹致聖入直進,參知李永病,左副承旨金永穆進。以朴啓淳爲植松萬戶,崔永宇爲南固別將,朴德權爲盆山別將,崔喜榮爲西城別將,訓鍊主簿加設單田世鎭,城山別將單金炳烋,副護軍趙肅夏·趙翼永·許淮·李容復,副司直沈相薰,副司果洪承穆,以上竝單付。
傳于趙準永曰,見窠皆令差出。
吏批,再政。以李寅卨爲知春秋,金裕成爲注書,故奉事李文秀,贈吏參例兼,故學生李敬源,贈吏議,故縣監李心輔,贈僕正,以上同敦寧李克愚三代。故通德李志遠,贈吏參宗正卿例兼,故學生李勉晦,贈吏議,故通德李達孝,贈僕正,以上工曹參判李象億三代。
趙準永,以奎章閣言啓曰,待敎閔泳翊,疏批已下,卽爲牌招入直,何如?傳曰,允。
又以奎章閣言啓曰,御考恩賜儒生直赴帖,過科後,令成均館收聚,自本閣爻周後,啓稟事,曾有定式矣。
丙子十一月頒餻後,太學居齋儒生應製生員朴齊聖,幼學孔在範,前所受直赴帖,自成均館竝收聚以來,故依定式爻周之意,敢啓。傳曰,知道。
朴容大,以戶曹言啓曰,各道年終錢穀,御覽會計,待咸鏡道會案上來,修正以入事,前已草記矣。咸鏡道會案,今纔來到,御覽會計修正次,請出之意,敢啓。傳曰,知道。
又以兵曹言啓曰,明日西北別付料軍官內三廳親臨試射時,入直禁軍等,別將當爲率領侍衛,而禁軍別將趙羲豐,先入信地,不得擧行,以一番內禁衛將朴鼎和,使之兼別將擧行,何如?傳曰,允。
弘文正字閔泳翊疏曰,伏以童子備官,前史引以爲戒,少年登科,古人謂之不幸,此實臣準備語也。自揣踰濫,媿懼方深,迺者南床特除,遽下於唱名之日,一代極選,左右坌集,殊數異眷,沛然若大海注而時雨行,臣以藐然一身,猝然遇之,乃負山之蚊,而聞雷之蠶矣。夫三淸壁府,一條氷銜,非所謂文秩之榮軌,熙朝之華貫者耶?蓋嘗聞諸長老,閣中六員,參外尤別,儲英蓄彦,于斯權輿,故宿儒爲之逡巡,雋才莫不顧瞻,未敢知殿下,果視臣何如,而遽以是職,一朝卑臣,名揀緣臣而極褻,恩澤緣臣而無節也。臣不過一濯龍末屬,塗鵶小兒耳,所見不出戶庭,所學猶面墻壁,癡騃可笑,顓蒙何知?漢省燃藜,臣未可望也,唐殿判花,臣未可强也。奉琬琰而闡龍圖,非臣所當也,掌絲綸而鋪鴻藻,非臣所能也。乃以眇末新進,方駕先鞭,敢與一世英俊,頡頏於周行,則與闕黨之欲速成,而得罪於聖門者,其不唯阿幾何歟?凡百有位之小而謹守官業,大而功澤及人,罔或不由於幼學壯行,蓋幼而不學,則壯無可行之事,雖幼而學,年未及壯,則無可行之力也。今臣則不然,尙幼而無所學,未壯而欲其行,其一切相反,未有甚於此矣。古諺有之,養穀之家,必待熟而穫,種樹之人,必至堅而繩,今臣如穀之尙穉,木之方長,若蒙造化之天,毋銳其進,毋早其發,陶甄覆育,俾得以成就焉,則大專曲遂之恩之德,孰大於此?牙牌體嚴,明命已肅,金閨望峻,冒據無義,玆敢瀝暴衷私,干瀆崇嚴。伏乞聖明,俯垂鑑燭,將臣新授奎章閣待敎,劃賜鐫改,以重公器,以安私分,不勝大願。臣無任云云。省疏具悉。爾其勿辭察職。
丁丑四月二十五日辰時,大駕詣景祐宮展拜。歷拜南延君祠宇,仍覲本宮,擧動入侍時,行都承旨尹秉鼎,行左承旨李承五,右承旨李憲稙,左副承旨金永穆,左副承旨朴容大,同副承旨趙準永,假注書金性默·白時淳,別兼春秋李載完·尹相萬,檢校直提學趙寧夏·趙成夏·尹滋悳·金炳始·李載冕·趙慶鎬,檢校直閣閔泳穆·金永壽·姜,直閣金興均,檢校待敎金演壽·洪淳馨,待敎閔泳翊,校理李正來,副修撰申錫淵,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調徐堂輔,副提調尹秉鼎進前。奏曰,侵早勞動,聖體若何?上曰,一樣矣。仍出協陽門,由肅章門·進善門,出曜金門,詣景祐宮至齋室門外。通禮跪啓請降輿,上降輿入齋室。展拜時至,通禮跪啓請出次,上出次,仍步詣西神門內。通禮導上入就版位,贊儀唱鞠躬再拜興平身,上行再拜禮。仍詣誠一軒,通禮導上入就版位,贊儀唱鞠躬四拜興平身,上行四拜禮。仍命閣臣展奉純祖大王·翼宗大王御眞奉審,捲奉訖,仍出殿門外。領敦寧金炳學,判府事洪淳穆,領議政李最應,右議政金炳國進前。奏曰,日候淸佳,展拜如儀,勞動移時,聖體若何?上曰,一樣矣。仍敎曰,近日雨暘均適,麥農可占登熟,歉餘民情,誠極萬幸矣。炳學曰,果然矣。上還入幕次。傳曰,和嬪廟,遣內侍看審以來。出傳敎傳曰,豐恩府院君內外祠版,遣都承旨看審以來。出傳敎少頃,通禮跪啓請出次,上出次。仍詣南延君祠宇版位,贊儀唱鞠躬再拜興平身,上行再拜禮。仍詣祠宇內看審訖,還入幕次。傳曰,興完君內外祠版,遣左副承旨看審以來。出傳敎傳曰,領議政夫人祠版,遣內侍看審以來。出傳敎傳曰,貞夫人李氏祠版,遣內侍看審以來。出傳敎少頃,通禮跪啓請出次,上出次,通禮跪啓請乘輿,上乘輿,仍詣本宮。通禮跪啓請降輿,上降輿入幕次。有頃,命侍衛待令于松亭門外。還宮時至,通禮跪啓請外辦,上出次。通禮跪啓請乘輿,上乘輿,出松亭門,由敬覲門,出禁衛營東門,由議政府,入敦化門·進善門·肅章門·協陽門。容大請出標信解嚴,上由宣化門還內,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
李承五啓曰,明日常參·經筵,取稟。傳曰,停。
金永穆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李承五啓曰,新除授注書金裕成,卽爲牌招入直,何如?傳曰,允。
又啓曰,注書金裕成,時在黃海道安岳地,斯速乘馹上來事,下諭,何如?傳曰,允。
傳于李承五曰,今番召試取四人。
注書閔泳翊赴試,代以金商翼爲假注書,朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于金永穆曰,只推。
李承五,以弘文館言啓曰,新除授修撰金喆熙,卽爲牌招察任,何如?傳曰,允。
朴容大,以兵曹言啓曰,來五月初一日,大駕詣景慕宮齋宿,初二日夏享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊一哨,訓局馬軍二哨,步軍五哨,都統使率領,爲先廂,訓局馬軍一哨,禁營步軍三哨,兩營騎士各一番,禁將率領爲後廂,禁軍三番隨駕,別抄軍一哨,領付中央陣,御將率訓局馬軍一哨,該營步軍二哨,留陣,餘軍留營置之。
又以兵曹言啓曰,今月二十二日武科放榜後,閑良金德鏞·李永夏,別武士李有馨,別砲手李弼元等,來到臣曹,謂以入格人,未受牌云,故詳考榜目,則參榜的實,而果未受牌矣。頒給之際,數多紛雜,至使當者失牌,臣曹未能察飭,不勝惶恐,而頒牌時,不善擧行之將校,令各該營別般嚴懲,在前似此之時,有追書安寶頒給之例,上項四人之紅牌,卽爲追書,安寶頒給,閪失之紅牌,令左右捕廳不日譏詗,期於捉得,何如?傳曰,允。
又以兵曹言啓曰,謹依下敎,侍衛與迎接軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與迎接將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛與迎接本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳迎接軍兵等處,乾犒饋分給之意,敢啓。傳曰,知道。
又以扈衛廳言啓曰,謹依下敎,將官·將校·員役·軍兵等處,乾犒饋分給之意,敢啓。傳曰,知道。
丁丑四月二十六日辰時,上詣春塘臺。西北別付料內三廳親臨試射入侍時,行左承旨李承五,右承旨李憲稙,左副承旨金永穆,右副承旨朴容大,同副承旨趙準永,假注書白時淳,別兼春秋金羽均·李載完,檢校直提學趙寧夏·尹滋悳·金炳始,檢校直閣金永壽·姜·尹用求,直閣金興均,檢校待敎洪淳馨,待敎閔泳翊,以次侍立。時至,通禮跪啓請外辦,上具軍服,乘座馬,出萬八門。藥房提調徐堂輔進前。奏曰,侵早勞動,聖體若何?上曰,一樣矣。由保定門,出明光門,兵曹參判洪在鉉,跪請駐蹕。宣傳官啓稟放信砲三聲,旗幟三行分立,又跪稟鳴金二下,大吹打出靑陽門外。兵曹參判洪在鉉跪請駐蹕,宣傳官跪稟鳴金三下,吹打止。又跪稟迎接營放信砲,吹天鵝聲,各營一體吶喊,共三次止金。又跪稟鳴金二下,大吹打,上至將臺近處,宣傳官跪稟鳴金三下,吹打止,旗幟分立左右。通禮跪啓請降馬陞壇,上降馬陞壇。宣傳官跪稟禁喧,又跪稟鳴金二下,小吹打,黃門旗手,义捍作門。少選,宣傳官跪稟鳴金三下,吹打止,兵曹判書金炳始,都統使金箕錫,行參現禮,宣傳官·別軍職以次參現,各班叩頭訖。宣傳官以兵判及都統使監試次,仍留壇上之意,入稟。又跪稟兵判都統使升壇號令,又跪稟鳴金二下,小吹打,炳始跪稟開門。牢子大喝三聲,牢子一名進跪大呼開門,旗手應聲麾旗退,宣傳官跪稟鳴金三下,吹打止。炳始跪稟升旗,宣傳官跪稟升旗號令。訓鍊大將趙寧夏,禁衛大將李鍾承,御營大將趙羲復,摠戎使申櫶,行參現禮,善騎別將申正熙,都監中軍趙台顯,禁軍別將趙羲豐,御營中軍許熠,行參現禮,武衛從事官閔泳翊,都監從事官尹相萬,禁衛從事官金喆熙,御營從事官李敎榮,行參現禮訖。宣傳官韓圭稷進前奏曰,都監中軍趙台顯,軍禮時按弓行禮,記過,何如?上曰,記過,可也。各營中軍以下,回信地後,宣傳官,以各營大將監試次,仍留壇上之意,入稟。容大稟宰樞執鼓,炳始跪稟聚官軍,宣傳官跪稟聚官軍號令,放信砲三聲,吹哱囉,蛟龍旗下,立招搖旗,別將立認旗應之,放信砲一聲,別將以下,以單騎來會。宣傳官跪稟鼓一通,又跪稟下馬號令,放信砲一聲,鑼一鳴,鳴金一下,皆下馬,鑼再鳴,鳴金一下,皆坐息,五方招搖旗俱偃。宣傳官跪稟上馬號令,又跪稟鳴金二下,大吹打,別將以下皆上馬,又跪稟鳴金三下,吹打止。蛟龍旗下,立黃神旗一麾,別將以下回本陣,宣傳官跪稟鳴金二下,大吹打,又跪稟鳴金三下,吹打止。宣傳官跪稟下馬號令,炳始跪稟肅靜,宣傳官跪稟肅靜號令。放信砲三聲,立肅靜牌,豎豹尾旗,扎住號令,立各番旗,摔鈸鳴。炳始跪稟開營行,宣傳官跪稟開營行號令,又跪稟上馬號令,又跪稟放信砲一聲,中營旗幟,三行擺列。宣傳官韓圭稷奏曰,一羽將李暐沼,一內將朴昌潤,上馬時失儀,記過,何如?上曰,唯。仍命書傳敎曰,侍衛與迎接各營軍兵,令各其營乾犒饋。宣傳官跪稟鶴陣號令,成鶴陣後,止金,宣傳官跪稟追擊號令,又啓請以何軍追擊乎?上曰,先以假倭次,以駕前前陪武藝別監爲之也。放信砲一聲,立招搖旗,應砲一聲,立門旗·靑紅令旗,點鼓吹天鵝聲。假倭,駕前前陪,不能衝陣,武藝別監等直衝陣中,奪禁軍別將手旗後,止金。宣傳官跪稟回信地號令,放砲一聲,各回信地,又跪稟鳴金二下,大吹打,又跪稟鳴金三下,吹打止。宣傳官韓圭稷奏曰,禁軍別將趙羲豐,追擊時,手旗見奪,記過,何如?上曰,唯。仍敎曰,擂鼓吶喊時,內吹不善擧行,螺次知韓圭稷·李載驥,竝記過。宣傳官跪稟吶喊號令,又跪稟破陣樂號令,又跪稟回信地號令,放信砲一聲,禁軍陣回信地,中營應砲應旗後,宣傳官跪稟鳴金二下,大吹打,中營以下五馬隊,各回信地後,宣傳官跪稟鳴金三下,吹打止。炳始跪稟落旗,宣傳官跪稟落旗號令,上入幕次,小頃,上出次。上曰,試射開場。炳始進前奏曰,別付料先爲試射,而以柳葉箭試之乎?上曰,唯。炳始曰,在前有十巡分等施賞之例,有一巡分等施賞之例,今番則何以爲之乎?上曰,一巡爲之也。仍敎曰,貫革尺量置之。容大跪稟擧子呼名,宣傳官跪稟拾箭擂鼓號令,別付料軍官,次第發射。上曰,斯速收箭告之也。容大跪稟退錚,上入幕次,小頃,上出次。命書傳敎曰,未畢試射,令兵判明日試取於北一營。宣傳官奏曰,記過諸人,何以爲之乎?上曰,竝分揀。宣傳官跪稟各營懸燈,通禮跪啓請,降壇乘馬,上降壇乘馬。宣傳官跪稟鳴金二下,大吹打,旗幟三行,由靑陽門,至明光門外,宣傳官跪稟前排退之,仍由明光門,入保定門。宣傳官請出信箭解嚴,上由萬八門還內,諸臣以次退出。
上在昌德宮。停常參·經筵。
自巳時至酉時,灑雨下雨,測雨器水深四分。
朴容大,以都摠府言啓曰,今日入直內三廳武兼禁軍及軍兵等,中日習射技放。請出標信。傳曰,知道。
趙準永啓曰,明日常參·經筵,取稟。傳曰,停。
又啓曰,來初一日輪對日次,而景慕宮夏享大祭親行齋戒相値,頉稟之意,敢啓。傳曰,知道。
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,江界都護府使申橚下直,長弓一張,長箭一部,片箭一部,筒兒一箇賜給。
趙準永啓曰,左右史不可不備,翰林召試,被選人李重七,令該曹口傳付職,牌招入直,何如?傳曰,允。
吏曹口傳政事,檢閱單李重七。
注書閔泳翊病,代以閔泳駿爲假注書。
趙準永啓曰,前銜疏勿爲捧入事,前後飭敎,何等截嚴,而前縣監金炳昱,陳疏到院,旣係禁令,且多違格,所當退却,係是言事,雖不得不捧入,不可無警,從重推考,何如?傳曰,允。
朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,掌令權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
趙準永啓曰,來初二日行景慕宮夏享大祭,親祭祭文,當爲製進,藝文提學曺錫雨,待明朝牌招,使之製進,何如?傳曰,允。
又啓曰,端午帖製述人,旣已抄啓矣。弘文提學金在顯,待明朝牌招,使之出韻科次,何如?傳曰,允。
以黃海監司李根弼狀啓,甕津府人命渰死事,傳于趙準永曰,人命渰死,若是夥多,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
傳于朴容大曰,召對爲之。
吏曹口傳政事,檢閱單洪承憲。
朴容大啓曰,明日召對取稟。傳曰,爲之。
趙準永,以議政府言啓曰,卽見慶尙監司朴齊寅狀啓,則枚擧東萊府使洪祐昌謄報,以爲潛入彼館,和奸倭人之我國女子三名及主謀之吳致敬,罪關大辟,衆招輸款,媾媒之李在順·金日五,知機逃躱,極爲痛惋。嚴飭各鎭,刻期捉得,而犯奸倭〈人〉等,押送島中,亟施當律之意,責諭於館倭處,常時不飭之該府使洪祐昌,釜山僉使林百鉉爲先罷黜,辦察官玄昔運,譯學李濬秀等,罪合施警爲辭,而判付有竝令廟堂稟處之命矣。近來邊禁之蕩弛,固已萬萬寒心,而矧玆新定條約之初,乃有冒入姦淫之變,換着異服,留連多日,彝性都蔑,情節畢露,驚惋之極,寧欲無言?誘引者之一律,和姦女之杖配,雖載於典編,第念交隣凡例,視古迥殊,守設門之防限旣廢,彼我人之來往相襍,此際干犯之類,若不〈用〉一切嚴峻之法,其何以肅邦憲而懲亂習乎?毋論誘引與和奸,俱不當一毫假貸,在囚罪人吳致敬及三罪女,令左水使,大張軍威,竝於館門外梟示,以爲警衆之道,逃躱之兩漢,刻期詗捕,直施同律,嗣後如有似此現捉者,不必遲待稟覆,先梟示後啓聞事,著爲定式,邊館偵探之節,常時苟能嚴密,豈有是也?東萊府使洪祐昌,釜山僉使林百鉉,依道啓罷黜,仍令該府拿處。且以道臣言之,統轄之地,難免其責,慶尙監司朴齊寅,從重推考,交通若是其狼藉,管檢者果何事?辦察官及驛學,竝令攸司從重勘罪,捕告人之施賞,自有其例,而到今尤當示意,海關將校金時燾,道內瓜近邊將,作窠差送,俾爲別般激勸之地,何如?傳曰,允。設禁之初,冒犯若是蕩然,安有重邊明法之義乎?諸般勘處,不容不倍加申嚴,而災歲迎送來往之弊,亦不可無斟量,該府使及僉使,竝特爲安徐,姑令戴罪擧行,辦察官·譯學,亦一體安徐,令本府嚴飭,更毋敢如是疎忽之意,廟堂分付。
朴容大,以訓鍊都監言啓曰,謹依兵曹草記批旨,紅牌頒給時,不善擧行將校四人,各嚴棍二十度,懲勵之意,敢啓。傳曰,知道。
又以義禁府言啓曰,卽接月令醫員李重勳手本,則以爲,時囚罪人李敎夏素患痰癖之症,挾感復發,食飮全却,目下症形,實爲危劇云。罪人病勢如此,則一邊保放,一邊草記,載在法典矣。李敎夏姑爲保放之意,敢啓。傳曰,分揀放送。
又以義禁府言啓曰,慶尙左水使梁柱華狀啓內,辦察官玄昔運,譯學李濬秀,竝令攸司稟處事,啓下矣。玄昔運,時在任所,發遣府書吏,交代後拿來,李濬秀,係是堂下譯官,依例令秋曹擧行,何如?傳曰,允。待待命拿囚。
又以都摠府言啓曰,都摠管尹滋承,以刑曹判書本曹坐起進參事,晝仕出去,而逐日煩稟未安,入番間,除草記往來之意,敢啓。傳曰,知道。
知宗正卿李寅卨疏曰,伏以是歲也,我太母殿下寶籌,光躋七旬,盛烈昭闡於禰室,洪徽誕颺於顯冊,恭惟大聖人根天之孝,愛日之誠,度越百古,於乎盛矣,若稽彝典,紀載璿源系譜,亦禮也。臣幸覩曠世之慶,忝廁宗正之末,猥承國朝御牒書寫之命,不揆檮昧,粗伸芹曝,蹶於校繕之役,周旋於進呈之儀,與亦斯榮,勩於何有?及伏見別單下者,有若奬功而程能,進臣爲資憲大夫,繼侈春秋之銜,臣仰擎渙誥,俯震危衷,未敢知鼎來異數,奚爲而至?夫爵賞,大柄也,階級,雋塗也。迪簡之愼,濫竽之戒,何莫匪然,而今臣所叨,於周,備六官之長,於漢,躡九卿之列,上可以參贊弘化,下可以司會經理,然後器使之政得矣,褚受之量稱矣。苟或反是,其於韓袴之愛,虞旌之辭,不甚左乎?臣生受凡卑,學殖謏陋,且少經藍劫,今垂白紛,以材則櫟而朽矣,杙猶不中,矧復擬楹,以質則駑而蹇矣,乘猶必蹶,曷云責載?蓋其發軔初志,不過爲冀霑寸祿,非敢曰展究尺能,謬通文籍,約計十稔,厚蒙自天之隕,輥到惟月之班,涯分已極,兢業自切,過此一步,實非夢想攸覬。第臣此任,凡今再斯,每一告竣,輒陞一梯,偏被龍光,無藝翔晉,殆若非此莫可者然,臣雖貪戀無恥之一個庸調,其敢狃於僥逾,恬若固有哉?況臣於觚墨之法,亦隴遊也,越射也,擔重肩頳,技拙指硬,荒率句勘,已自忸蹙,而藉此媒榮,安厥假寵,則其爲玷國猷累聖簡,非直臣負乘棟隆之私恤而已,庸是惶阨,備控忱辭。伏願聖明,曲垂諒察,將臣新授資秩,亟許鞶帶之禠,毋輕繁纓之卑誠,公私耦俱之幸。臣無任云云。答曰,省疏具悉。卿其勿辭行公。
丁丑四月二十七日酉時,上御迎春軒。召對入侍時,參贊官朴容大,侍讀官李正來,檢討官申錫淵,待敎閔泳翊,假注書白時淳,別兼春秋李載完,記事官李重七,各持通鑑第八卷,以次進伏訖。上曰,史官分左右。仍開卷。上曰,上番讀之。正來讀自王濬之入建業也,止鎭軍大將,上曰,釋義。正來釋義訖,上曰,文義奏之。正來曰,以濬·渾事言之,理之曲直,功之大小,自有百世之公議,濬於其時,幾不免罪矣。此是晉國統一之初,廷臣之妬賢疾能,倚勢陵人之習,有如此,而其主不能辨其是非,明其賞罰,只爲依違調濟之計,其政令推可知也。上曰,晉國是曹魏之一轍,則其政令,何足道哉?然而王濬平吳之功,可謂不世之勳,而見枉如此,良可嗟歎。正來曰,濬之送皓與渾,卽是善處之事,至於不勝其忿,徑出不辭,非徒示人不廣,其不敬爲甚,由是言之,其終能保全功名者,賴有聽納何攀·范通忠告之言也,其不及於藺相如,遠矣。上曰,藺相如,何可當也?相如之屈廉頗,可謂以德服人也。濬,若早如范通之謂,則其所居功之美者,尤盡善矣,何可竝論於相如哉?正來曰,誠如聖敎矣。藺生之於王濬,人品之優劣,自是迥別,而世代之汚隆,亦復懸絶,所以然矣。上曰,下番讀之。錫淵讀自杜預還襄陽,止愈重矣。上曰,釋義。錫淵釋義訖。上曰,文義奏之。錫淵曰,此章內則以臣所讀言之,別無可奏之文義,而蓋固國捍禦之方,莫如軍務之申嚴也。陶璜·山濤,亦晉之良臣,盛言防夷之長策,終不能聽其言用其謀,乃起於五胡亂華之階者,一如兩人之所言,以此推見,歷古衰世之君,不信忠讜之論,喜聽諂佞之言,豈不歎惜哉?上曰,爲國之道,不可無不虞之備,而若全尙武備,則是豈長久之道哉?必也崇文重敎,講武禦暴,然後乃可久安也。錫淵曰,古語云,文武竝用,長久之術也,崇文治備不虞,亦不可已之事也。晉主追襲曹操之後,則固不足與論於昭代帝王之列,然亦有幾箇賢能之臣,足可需用當世,而全不採納,致有此後患,其無深憂遠慮,於此可知也。上曰,參贊官讀之。容大讀自漢魏以來,止帝不聽。上曰,釋義。容大釋義訖。上曰,漢高祖白登受困,亦是凶奴之害也。容大曰,夫戎狄之患,其來久矣。自漢初以來,夷狄之猖獗强暴,莫可禁遏矣。至于漢末,曹操能分爲南北,單于始受制於中國,渠亦世降氣衰而然。大抵戎狄,不可與華雜處,故先王明荒服之制,而晉武致使羌胡·鮮卑,處之內郡,竟有害長吏爲民患,郭欽之諫,實有後慮,惜乎,其不能用,終焉有五胡之亂,蓋由於此矣。上曰,晉武平吳之後,日耽遊宴,怠於政事,故良箴不入也。容大曰,安而忘危,不從陳諫,內修外攘,俱失其道,竟使輕侮犯分,是乃自取之患也,可不懼哉?上曰,閣臣讀之。泳翊讀自二年三月,止勢傾內外。上曰,釋義。泳翊釋義訖。上曰,晉武選孫皓宮人五千人入宮,專是漁色之擧,而至於掖庭,殆將萬人,乘羊車,恣所之至,便宴寢,尤爲放蕩越禮之事也。泳翊曰,晉武帝,本是明達之主,平吳之後,事遊宴怠政事,以至女主干政,后父用事,晉室傾覆,無非內作色荒之馴致,後世人主,所當深戒於斯,省鑑而夕惕耳。上曰,史官讀之。時淳讀自三年帝問,止固爲勝之。上曰,釋義。時淳釋義訖。上曰,以若晉武,能知劉毅之直言也。容大曰,毅之一言,能斥言其失,可謂直言,晉武旣知其直,則何不聽之而改過,但曰朕有直臣而已哉?知而不行,反不如不知而不行,有勝於桓·靈云者,愚之甚矣。上曰,史官以次讀之。載完讀自後將軍王愷,止用赤石脂。上曰,釋義。載完釋義訖。上曰,文義奏之。載完曰,子貢問富而無驕何如,孔子謂未若富而好禮。今王·石二人旣富矣,而不思無驕好禮之方,只以奢侈,競相高下,竟以取禍。由此觀之,人不可不崇儉抑奢,而爲人君者,尤當惕意躬行,以導率臣下也。上曰,崇節儉抑奢侈,果爲君臣上下交相惕勵,而愷·崇之不能務此,竟致後日之禍作,可不勉哉?載完曰,聖敎切當矣。重七讀自帝每助愷,止甚衆。上曰,釋義。重七釋義訖。上曰,爲君者當以儉德導下,而今武帝賜愷以珊瑚樹,助其奢侈,是豈在上之道哉?重七曰,然矣。仍奏曰,王愷·石崇,晉朝之貴戚公卿也。夸富競奢,不思禮讓之道,而互相角勝,爲人君者,當務盡禁抑導率之方,而武帝則不惟不能爲此,反賜珍玩之物,以助侈爭之習,方其平吳之時,天下一統,四方無虞,日長宴安之習,自犯喪志之戒,武帝之有始鮮終,此可見也。上掩卷。重七曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則不待月限,徑稟連付,亦多已例,被選當次人洪承憲,令該曹口傳付職,牌招入直,何如?上曰,依爲之。連月付職,可也。仍奏曰,時政記纂修事緊,新除授檢閱洪承憲,署前行公,何如?上曰,依爲之。出榻敎上命史官就座,又命退,諸臣以次退出。
上在昌德宮。停常參·經筵。
趙準永啓曰,明日·再明日景慕宮夏享大祭親行齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于朴容大曰,政官牌招開政。
傳于朴容大曰,呈告兼說書許遞,今日政差出。
傳于朴容大曰,在外禮判許遞,前望單子入之。
禮曹判書前望單子入之,金炳德落點。
兵曹口傳政事,大護軍趙成夏,副司果金演壽,以上竝單付。
朴容大啓曰,正言孔在範,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕,有異,從重推考,何如?傳曰,允。
趙準永啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于趙準永曰,只推。
朴容大啓曰,明日傳香禮房承旨,當爲齋宿,行左承旨李承五,所當牌招,而拘於廳規,不得請牌,何以爲之?敢稟。傳曰,牌招。
傳于趙準永曰,公事不審之中官羅世煥,從重推考。
傳于朴容大曰,左承旨許遞,前望單子入之。
朴容大,以吏曹言啓曰,水原補賑人咸平居幼學李景寅,六品職加設單付事,議政府草記允下矣。長興庫主簿一員加設,單付以入之意,敢啓。傳曰,知道。
朴容大啓曰,明日召對取稟。傳曰,爲之。
又啓曰,兵批無緊窠,吏批無送西之人,無政事之意,敢啓。傳曰,知道。
有政。吏批,行判書金輔鉉,參判閔謙鎬,竝牌招不進,參議李源珪進,右副承旨朴容大進。啓曰,行判書金輔鉉,參判閔謙鎬,竝牌招不進,小臣獨政未安,何以爲之?敢稟。傳曰,只出緊任。又啓曰,春坊闕員,今當差出,而擬望之人乏少,相避竝擬,何如?傳曰,允。以李喜元爲應敎,徐承輔爲同義禁,閔泳翊爲兼說書,長興主簿加設單李景寅。再政。知義禁單徐承輔。
趙準永,以義禁府言啓曰,因議政府草記批旨內,辦察官安徐事,命下矣。辦察官玄昔運,待待命拿囚勿施之意,敢啓。傳曰,知道。
正言孔在範疏曰,伏以臣,家在於京畿龍仁地,而昨接家信,則臣父素患痰癖之症,當此換節之際,一倍添劇,轉側須人,促臣歸視,臣自聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭往護。
前縣監金炳昱疏曰,伏以慈天之德悠久,克享古來之稀齡,愛日之誠至深,爰致罕有之大慶,凡厥庶類,莫不向闕而歡娛,如臣賤微,亦自在野而歌詠,第惟歌詠之餘,竊有憂思者深,去乙亥六月日,臣敢陳出位之言,乞施備預之方,兼附泰平之策矣。特蒙包荒之澤,不以爲罪,至承留念之批,退而思惟,感淚自零,恭俟三年,凡所以備預之方,雖非臣言,罔不講定其綢繆之道,而至於泰平之策,則留中寥寥,終未蒙見採,臣不勝訝惑而抑鬱之至。竊伏覩聖明下臨,方興唐虞之治,賢宰上佐,皆爲稷·契之臣,凡於一政一令之間,期欲盡美,以至五刑五禮之際,莫不留心,咸仰聖德中興,擧望惠澤下及,然民業之艱難,則尙未施足食之道,財府之罄竭,則終未行足用之方,至若三政之弊源,亦無一新之仁澤,雖歲下惻怛之敎,而民不見效,日講經濟之策,而吏緣爲奸,由是虛僞成風,欺蔽如雲矣。苟究其由,皆欠信之致也,夫信也者,人君之大寶也,所以爲寶者,卽實心實事之謂,而一念孜孜,上下懋實,令行禁止,有罪必罰,則安有法廢僨事之患乎?伏乞聖明,奮發大志,勖勵臣工,一以誠信御下,則在下者安敢有欺蔽之心乎?以之交隣,而隣國悅服,以之撫民,而民心感化,風行草偃,孚及豚魚,向所謂虛僞之事,皆歸於眞實之地,上可致熙皞之盛,下必有富强之效,曷不偉哉?其所以富强之要,則粗具於向臣五策中,恤貧是王者之仁政,理財是霸業之先務也。至如三弊矯捄,雖千方百計,要不出此,此乃臣積費心慮,自以爲精誠所到也。此若施之于一國,則不出三年,民國可以泰平,而王霸之業可成矣。殿下有何顧憚,而久不爲此,此無他,以臣爲賤人而不足信也,然則叩角之甯戚,飯牛之百里奚,終於棄置而已矣。齊桓·秦穆,何以爲霸乎?若以臣言爲迂闊,則請且先施於一邑,如錢貨之先用於松營,大同法之先行於湖西,使誠信者主之,假以三年,漸次施行,則必有可觀矣。一事有效,則一事移施於國,二事有效,則二事移施於國,雖不得每事盡善,必不無一二事有效矣,不亦幸哉?邑必大州,而於三南中擇送,借其威權,一依其言,然後可得以發號施令矣。曾有已例,而今不難行矣,當斷卽斷,復何趑趄?伏乞殿下,斷自聖衷,議及良佐,使之卽速擧行,指日責效,則是爲初有之善政,將見萬世賴之,且除時急之弊源,豈非國家幸甚?噫,臣之賤微,通朝之所知也。以高門冷族,爲鄕村學究,旣不嫺於功令,復何論於文學?猥托微蔭,已是過分,薄試殘邑,亦不見容,只是憂國之心,耿耿不昧,早得遊先生長者之門,略有所聞見,而平生所究,乃治平之事也。然詩書禮樂,世稱空言說經,庸學性理,人謂老生常談,第須待於百年積德,盍先務於一時救急,肆惟許多年思索,爰有略干策條陳,非敢曰自知甚明,莫不由先輩攸劃。嗚呼,小臣身旣謝世,更何求於白首?事猶效忠,卽自發於丹心,雖知躍爐之金,以自售而見怪,亦有在璞之玉,寧遭刖而無休,乃玆縳束殘骸,扶杖而登道,復敢吐出誠血,抱章而叫閽,語多無嚴,事涉不諱,旣非當言之職,難免嚴討之章,雖以殿下善恕之仁,豈容賤臣僭妄之罪?今此一疏,卽臣九原,死亦何辭?年已滿於七十,言若見施,榮不啻於尋常。伏乞天地父母,治臣之罪,用臣之言,亟圖泰平之治,先下試可之命焉,益勉大寶之信,期致誠實之功焉。臣不勝云云。省疏具悉。
丁丑四月二十八日酉時,上御迎春軒,召對入侍時,參贊官趙準永,侍讀官李正來,檢討官金喆熙,直閣金興均,假注書閔泳駿,記事官李重七·洪承憲,各持通鑑第八卷,以次進伏訖。上曰,史官分左右。仍開卷。上曰,上番讀之。正來讀自五年初陳群,止不能改也。上曰,釋義。正來釋義訖。上曰,文義奏之。正來曰,當初魏氏之置中正定九品,亦足爲一時之良規,至此則法久弊生,奸僞百出,其害有不可言者矣。劉毅之疏,指陳得失,可謂適中其病,而晉武雖善其言,終不能改,是可歎也。上曰,大抵臣之納諫,旣知其善,則行之爲善,若知而不行,與不知何異哉?正來曰,誠如聖敎矣。觀此一事,晉武之政令事爲,推可知也,如是而其國豈有久遠之理哉?人君之量,從諫如轉環,然後可以爲國也。上曰,旣知改過之爲貴,從善之爲貴,而知過不改,知善不從,何足爲善?正來曰,然矣。春秋之時郭亡,齊桓公問其父老曰,郭君何故亡?對曰,善善而惡惡。桓公曰,若子之言,卽賢君也,何故亡?對曰,善善而不能用,惡惡而不能去,善善而不用,郭君之所以亡也。晉武善劉毅之言,而不能用,與郭君何異哉?由是言之,則其兼竝一時,身不及亂,亦幸矣。上曰,下番讀之。喆熙讀自初帝以才人謝玖,止總己以聽。上曰,釋義。喆熙釋義訖。上曰,文義奏之。喆熙曰,皇孫遹年甫五歲,能有如此之慮,當此倉猝之時,雖老成之人,亦難及此,則其天賦之明慧,必有大勝於人者矣。上曰,五歲之兒,能爲此言,果甚明慧矣。喆熙曰,其明慧如此,故武帝之不廢太子,亦賴此矣。上曰,太子雖戇騃,有如此之孫,則無廢立之心,亦無怪矣。喆熙曰,宇量宏厚,容納直言,必是晉史之所記,故如此溢美也。上曰,果爲過實矣。晉武平吳之後,怠於政事,選入孫皓宮人,頗事遊晏,無足如是稱道矣。喆熙曰,統一之後,益復修德,則可謂善始善終,不能如是,所以爲晉武也。上曰,非徒不修德,尤爲放佚,國安得爲國乎?喆熙曰,誠如聖敎矣。上曰,參贊官讀之。準永讀自元康元年,止華等之功也。上曰,釋義。準永釋義訖。上曰,文義奏之。準永曰,此時晉朝,闇主在上,賈后凶猂,將至有傾覆之患,而幸有張華等盡忠,以致朝野之安靜,良臣之爲國依賴,蓋如此矣。晉國爲然,況聖主得賢臣,則其效當如何哉?王業之興替,政治之汚隆,皆由於賢臣之用不用,鑑別人品之善惡,以明親遠之政,此尤所在上者之先務也。上曰,賢臣得而用之,此可爲國之寶也。準永曰,然矣。一日萬機,不可獨運於上,是故國之良佐,比之於股肱棟樑矣。上曰,明良際遇,則安得無治平之效也?準永曰,上有從諫之主,下有補闕之臣,上下相濟,治效不可勝言,古昔帝王,莫不得人而興隆矣。上曰,閣臣讀之。興均讀自七年九月,止三語掾。上曰,釋義。興均釋義訖。上曰,文義奏之。興均曰,身居廊廟之上,不思經濟之術,晝夜會計,且鑽李核,貪吝如此,安得爲輔弼之臣哉?晉朝傾覆之患,未嘗不由於此也。上曰,位在三公,執籌會計,其鄙吝莫此爲甚矣。興均曰,至於鑽核,雖下賤,必不爲此矣。上掩卷,仍命史官就座,又命退。諸臣以次退出。
上在昌德宮。停常參·經筵。
藥房提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
金永穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李憲稙啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,明日大駕詣景慕宮,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
傳于趙準永曰,傳香承旨馳詣宗廟·景慕宮,奉審摘奸以來,承旨前望單子入之,李敦夏落點。
尹秉鼎啓曰,新除授左承旨李敦夏,卽爲牌招,何如?傳曰,允。
李敦夏,以內醫院都提調·提調意啓曰,親享隔日,分提調令該曹口傳差出,何如?傳曰,允。
吏曹口傳政事,以洪祐吉爲分內醫提調,李憲稙啓曰,假注書白時淳有身病,勢難察任,今姑改差,何如?傳曰,允。白時淳改差,代以申悳均爲假注書,兼弼善前望單子入之,李載完添書落點。
傳于李敦夏曰,文學有闕之代,前望單子入之。
文學前望單子入之,金允植落點。
傳于金永穆曰,前望遲滯之差備中官吳秉直汰去。
金永穆啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于金永穆曰,只推。
李敦夏啓曰,校理李正來,修撰金喆熙差祭,玉堂上下番俱空,事甚未安。副應敎金晩植在外,應敎李喜元,校理李載允,副校理李能華·李範九,修撰李輔榮,副修撰吳麟泳·申錫淵,竝卽牌招,推移入直,何如?傳曰,允。
傳于金永穆曰,啓字誤踏之中官金錫勳推考。傳于李敦夏曰,明日出宮內門路,以協陽門爲之。
傳于李敦夏曰,發遣吏郞,諸執事淸齋與否,摘奸以來。兵曹口傳政事,副司果單李載完。
李敦夏,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以侍講院言啓曰,新除授兼說書閔泳翊,卽爲牌招察任,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門壇垣階砌,俱爲無頉,而星壇西北邊紅箭門,漢江壇東南西邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以禮曹言啓曰,卽接稷山幼學李建浩所志,則以爲,三寸姪爀泰,嫡妾俱無子,以其同姓十二寸兄光文第三子斗奎,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李建浩所訴旣如此,李光文第三子斗奎,立爲李爀泰之後,何如?傳曰,允。
朴容大,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
全羅監司李敦相疏曰,伏以臣,猥蒙恩簡,叨按藩節,居然歲換,而月且屢易矣。竊自擬殫誠職事,少副委毗之萬一,而才識空疎,精力淺短,威不得以殫壓列郡,惠無足以懷保庶民,隨事扞格,因循荏苒,寸籌莫展,百愆徒積,每一循省,惶汗常浹,況値年形大無,民情孔棘,策勵愚鈍,寤寐靡懈者,惟在於宣布朝廷之德意,設施賙救之惠政,而未辦活靑之功,徒切徵白之歎,滿目愁慘,殷憂澒洞,幸因麥農之占豐,庶期菜色之可紓,賑事亦將垂畢,溝壑轉爲袵席,卽此時也。而仳離顚連之患,猶復相續,莫體宵旰之憂勤,厚招寒暑之怨咨,臣罪至此,萬殞難贖,夙宵兢惕,譴何是俟,際有大僚之筵奏規警,而臣之溺職之罪,益無所逃矣。還穀法意,何等嚴重,而昨年蠲停之命,特出於如傷若保之聖念,則外此當捧之數,固當準期磨勘,其在守土之職者,豈不念及於此,而自冬涉春,民力轉困於弩末,甁罌俱空,粒米難辦,出羖刮龜,未足爲喩,縱令徵索以督之,椎剝以隨之,秪竟爲浮梗棲苴之飄蕩靡泊而已也。當場事勢,雖緣莫可奈何,而揆以經法,大爲悚悶,苟使臣董飭守宰,撫綏還戶,另圖抖擻,期於準捧,則豈至於此乎?此卽臣之罪也。及其據實啓聞,不克仰請稟處,而措辭有欠審愼,臨事自歸昏謬,此又臣之罪也。論其辜負,合置何辟,而罰止問備,雖荷洪庇,臣何敢倖其薄勘,晏然自恕乎?玆敢短章訟愆,馳郵瀆奏。伏乞聖明,俯賜鑑諒,亟降威罰,以爲失職者之戒,仍將臣藩任,回授可堪之人,以幸民國,不勝大願。臣無任云云。答曰,省疏具悉。向日問備,以事體而然矣,何必如是爲引乎?卿其勿辭,益勉對揚之責。
丁丑四月二十九日酉時,上御迎春軒。召對入侍時,參贊官金永穆,侍讀官李範九,檢討官李輔榮,直閣金興均,假注書閔泳駿,記事官李重七·洪承憲,各持通鑑第八卷,以次進伏訖。上曰,史官分左右。仍開卷。上曰,上番讀之。範九讀自是時王衍爲尙書令,止頠論亦不能救也。上曰,釋義。範九釋義訖。上曰,文義奏之。範九曰,迨此晉國衰微之際,上而昏闇,不能修德政,下而淸談,弛廢其職業,君臣上下,不思治平之道,故晉室之亂,良以此也。至若畢卓之盜飮被縛,少無羞愧之心,亦出於專尙豪放之意,賢愚之別,治亂之由,俱載於此篇,足可爲萬世之鑑戒矣。上曰,此時王衍輩專尙老·莊玄虛之學,故以至晉室之傾覆,苟能法孔·孟之學,則豈有衰亂之理哉?範九曰,聖敎切當矣。上曰,畢卓之被縛無恥者,特其疎放之故也。範九曰,孟子所云無羞惡之心,非人者,正謂此也。永穆曰,畢卓亦其時名流,而只緣俗尙之疎放,學問之玄虛,盜飮被縛,不知有羞恥矣。上曰,古語云,人孰無過?改之爲貴,人豈無小過哉?永穆曰,改過不吝,卽聖人之訓,而畢卓不知其過,而浮誕成習,放倒至此矣。上曰,下番讀之。輔榮讀自九年太子洗馬,止朝廷不能用。上曰,釋義。輔榮釋義訖。上曰,文義奏之。輔榮曰,江統之徙戎論,綜核有遠慮矣。大抵禦狄之道,切不可窮兵黷武,使之含怨挾憤,又不可養虎遺患,以致俟隙侵犯,今此晉家之徙戎畿服,竟使亂華者,不諒後患,胡至此極?由此觀之,只可嚴以遠之,不可親以近之也。上曰,戎狄之來,可以防禦,使之遠去而已,不必如漢武之窮兵黷武也。況晉之招置畿服者,安得無後之爲患乎?輔榮曰,聖敎至當矣。永穆曰,詩云薄伐玁狁,至于太原,蓋中國禦戎狄之道,撫綏安輯,使不得侵犯疆界而已。晉國之招入劉淵於朝廷,卽是召亂之本,劉淵父子,以驍勇之才,知晉國之將微,終至猖獗,以致五胡之亂中華矣。上曰,參贊官讀之。永穆讀自帝爲人戇騃,止汝在荊棘中耳。上曰,釋義。永穆釋義訖。上曰,文義奏之。永穆曰,晉主不辨菽麥,不知蝦蟆之爲微物,不知百姓之饑饉,權綱在下,賄賂公行,有此魯褒之錢神論,而大抵有國者,亦難廢却錢貨,若無錢貨,則國不爲國,只可賤之,不可貴之,故中庸曰,去讒遠色,賤貨貴德,此是聖人切要之戒也。上曰,聞蝦蟆之鳴,問其公私,已極戇騃,而天下荒饉,百姓餓死,爲君者固當夙夜恐懼,以思賑救,而反以不食肉糜爲問,如此而何以居君上之位乎?永穆曰,聖敎至當矣。君上雖深居九重,恒念百姓之飢寒,然後治化可成,而晉主當飢歲,不思懷保之方,乃反有何不食肉糜之語,晉國之亂,自此始矣。上曰,魯褒之錢神論,切中時病,其時貪汚之習,可見於此矣。永穆曰,小人只以賄賂求進,故有此規警,而爲其君者,竟不覺悟矣。上曰,桀·紂之世,有龍逄·比干,賢人君子,不以亂世而無之,顧庸君闇主,不能用而然也。韋忠之辭疾不起,眞有明哲保身之智,索靖之歎銅駝,亦有先見之明也。永穆曰,亂世亦有賢臣,而特其不見用,故憂歎而避去,晉室之衰亂,由於時人之淸談,不能輔導其主之故也。君上雖昏闇,若有賢輔,左右協恭,則可得治平矣。上曰,閣臣讀之。興均讀自永康元年,止乘輿反正。上曰,釋義。興均釋義訖。上曰,文義奏之。興均曰,賈后暴虐無道,以致諸王之起兵爭奪,終止亂亡矣。上曰,諸侯之互相起兵,實緣權綱在下,君失其道矣。永穆曰,晉武立國之初,不能修德立道,故諸王皆有纂逆之心,以致骨肉之相殘矣。上曰,史官讀之。賤臣讀自太安元年,止齊王冏殺之。上曰,釋義。賤臣釋義訖。上曰,文義奏之。賤臣曰,是時闇主在上,群奸專權,悍胡俟釁,世之將亂,未占有孚也。顧榮·張翰,俱以賢俊,因秋風而托蓴鱸,可謂見幾而作也。上曰,顧·張果賢矣,而旣不能用,天下又亂,豈不長往乎?賤臣曰,然矣。上曰,史官以次讀之。重七讀自永興元年,止參丞相軍事。上曰,釋義。重七釋義訖。上曰,文義奏之。重七曰,穎旣兵討齊王冏,則當蒐羅賢俊,翊扶帝室,而乃反用如淵之桀驁異類,未必不出於助己植黨之計,以穎地位,而尙如此,晉朝匡復之功,何可期也?上曰,穎之用劉淵,必欲自護其身之計也。重七曰,然矣。承憲讀自淵至左國城,止復見武帝之世矣。上曰,釋義。承憲釋義訖。上曰,文義奏之。承憲曰,淵·聰父子,雖是夷狄之人,亦一英拔之類,而方擁衆據城,民皆歸附,假使晉朝,得有中主,少行德政,則民豈肯捨中國,而之夷狄乎?上曰,懷帝能遵舊制,聽政東堂,論衆務而考經籍,勝惠帝,遠矣。承憲曰,然矣。上曰,晉國之史,無足可觀矣。永穆曰,史記異於經傳,治亂得失,皆爲後世之鑑戒矣。上掩卷,仍命史官就座,又命退。諸臣以次退出。
上在昌德宮。停常參·經筵。
自午時至申時,灑雨下雨,測雨器水深一分。
大駕詣景慕宮。入齋室後,藥房·內閣·政院·玉堂口傳問安。答曰,知道。世子宮遣宮官口傳問安。答曰,知道。大王大妃殿·王大妃殿·大妃殿,遣承旨問安。答曰,知道。展謁還入齋室後,藥房·內閣·政院·玉堂口傳問安。答曰,知道。省牲還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨夕問安。答曰,知道。經宿後,宗親·儀賓·藥房·內閣·政院·玉堂·朝廷二品以上·六曹堂上·大司諫口傳問安。答曰,知道。世子宮,遣宮官口傳問安。答曰,知道。親祭還入齋室後,宗親·儀賓·藥房·內閣·政院·玉堂·朝廷二品以上·六曹堂上·大司諫口傳問安。答曰,知道。世子宮,遣宮官口傳問安。答曰,知道。還宮後,藥房·內閣·政院·玉堂口傳問安。答曰,知道。
李敦夏啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,司僕寺內乘來言,捲簾,取稟。傳曰,捲三面。
又啓曰,禮貌官來言,百官稟旨就次。傳曰,知道。
李憲稙啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
李敦夏啓曰,翰林召試被選當次人金學洙薦狀公事,啓下矣。令該曹口傳付職,牌招入直,何如?傳曰,允。
吏曹口傳政事,檢閱單金學洙。
李敦夏啓曰,典祀所重,何等敬謹,而今日進排官捧擧案時,繕工監官員,初不待令,事未前有,萬萬駭然,當該進排官,所當重勘,而本院請推之外,無他可施之罰,何以爲之?敢稟。傳曰,拿處。
金永穆啓曰,大王大妃殿·王大妃殿·大妃殿夕問安,何承旨進去乎?敢稟。傳曰,左副承旨進去。又啓曰,臣以大王大妃殿·王大妃殿·大妃殿夕問安進去,下直之意,敢啓。傳曰,知道。
傳于李敦夏曰,明日還宮門路,以逌覲門·月覲門爲之,內門路,以保定門爲之。
傳于金永穆曰,標信遲滯之中官羅世煥,從重推考。
朴容大,以三軍府言啓曰,本府從事官曺翊承奔走勤仕,已滿十五朔,依例陞敍,或守令除授事,捧承傳施行,何如?傳曰,允。
李憲稙,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,守宮檢校直提學韓敬源,卽爲牌招,何如?傳曰,允。
又以奎章閣守宮檢校直提學意啓曰,夜間閣內諸處無事之意,敢啓。傳曰,知道。
又以奎章閣言啓曰,大駕,今已還宮,守宮檢校直提學韓敬源,依定式減下,何如?傳曰,允。
又以侍講院言啓曰,新除授文學金允植,卽爲牌招察任,何如?傳曰,允。
又以吏曹言啓曰,今此端午祭祭官當爲磨鍊,而除老病公頉,實無推移排比之路,依近例刑官·司饔院官員及年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
金永穆,以兵曹言啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
丁丑五月初一日午時,大駕詣景慕宮夏享大祭親祭擧動入侍時。行都承旨尹秉鼎,左承旨李敦夏,右承旨李憲稙,左副承旨金永穆,右副承旨朴容大,同副承旨趙準永,假注書閔泳駿·申悳均,記事官李重七·洪承憲,檢校直提學趙寧夏·尹滋悳·金炳始·趙慶鎬,檢校直閣金永壽·姜·尹用求,直閣金興均,檢校待敎金演壽·洪淳馨,待敎閔泳翊,以次侍立。時至,通禮跪啓請外辦,上具遠遊冠·絳紗袍,乘輿出宣化門,藥房提調徐堂輔,副提調尹秉鼎進前,奏曰,侵早勞動,聖體若何?上曰,一樣矣。仍出協陽門,通禮跪啓請降輿乘輦,上降輿乘輦,通禮跪啓請執圭,秉鼎跪進圭,上執圭,由肅章門·進善門,出敦化門,進發至宗廟前路,通禮跪啓請降輦,上降輦,釋圭,容大跪受圭,上步過至乘輦所。傳曰,都承旨馳詣宗廟永寧殿奉審以來。出傳敎通禮跪啓請乘輦,上乘輦,容大跪進圭,上執圭,進發至於義洞。上曰,不善擧行之承傳宣傳官鄭岐永,尹慶善,竝記過。仍至景慕宮大門外,通禮跪啓請降輦乘輿,上降輦釋圭,容大跪受圭,上乘輿,入齋室。少頃,通禮跪啓請外辦,上改具冕服·玉帶·赤舄以出。容大進前奏曰,今日出宮時當直直所,雜人無難乘屋,致勤下詢,事未前有,萬萬駭然。常時不能禁飭之入直都事,所當重勘,而本院請推之外,無他可施之罰,何以爲之乎?上曰,事過後拿處,可也。出擧條領敦寧金炳學,判府事洪淳穆,領議政李最應,右議政金炳國進前,奏曰,雨意甚緊,此時勞動,聖體若何?上曰,一樣矣。仍敎曰,今日出宮時,祗迎班儀,甚零星矣。最應奏曰,班儀申飭,前後何如,而今日祗迎時,猶復稀疎,致勤下詢,萬萬惶悚矣。東班三品以上,西班二品以上,實病實故在外外,令政院捧現告,竝從重推考,何如?上曰,依爲之。出擧條仍傳曰,趁不待令之閣臣·玉堂,竝從重推考。出傳敎容大跪進圭,上執圭,通禮前導詣神門外版位,行再拜禮訖。由東階入宮內奉審,仍詣省器位,視滌濯,祝史·齋郞,擧羃告潔,仍詣望廟樓,行四拜禮訖。命閣臣捲帳,仍爲奉審,更命降帳,還至齋室門外,上釋圭,容大跪受圭,上入齋室。少頃,通禮跪啓請出次,上出次,秉鼎跪進圭,上執圭。仍詣省牲位,視牲,掌牲官率其屬,牽牲進前跪,擧手曰腯。大祝金興均,巡牲一匝,擧手曰,充。仍牽出犧牲訖。敦夏曰,肄儀如例行之乎?上曰,唯。禮儀使導上還入齋室,上釋圭,秉鼎跪受圭。傳曰,侍衛軍兵雨具,從便爲之。出傳敎命侍衛權退。
上在昌德宮。停常參·經筵。
李憲稙啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨朴容大,今日不爲仕進,卽爲牌招,何如?傳曰,允。
朴容大啓曰,卽者義禁府都事來言,今日動駕時,衛外擊錚人李載欽,依例移送秋曹云矣,敢啓。傳曰,知道。
李憲稙啓曰,卽者檢閱金學洙謂有私義之難安,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,卽者檢閱李重七·洪承憲謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
傳于李憲稙曰,同副承旨許遞,前望單子入之。
承旨前望單子入之,李冕榮落點。
以司謁口傳下敎曰,巨達金福伊·鄭基俊,移送秋曹定配。
朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
李憲稙啓曰,明日傳香,禮房承旨當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
以左承旨李敦夏牌不進罷職傳旨,傳于朴容大曰,只推。
李憲稙,以奉常寺提調意啓曰,各陵園端午祭享所用藥果,煎造後,進上看品藥果二十立,依定式封進之意,敢啓。傳曰,知道。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成趙性鶴,直講張仁澤,典籍尹時榮,俱爲差祭,時無入直之員,以他郞官,姑爲代直,何如?傳曰,允。
朴容大,以兵曹言啓曰,卽接西所衛將兪石柱牒報,則明禮門外,小松一株,因風顚仆云,依例斫去之意,敢啓。傳曰,知道。
又以禁衛營言啓曰,本營騎士將李南輪,身病猝重,勢難察任,改差,何如?傳曰,允。
又以御營廳言啓曰,本廳別將韓尙烈,身病甚重,勢難察任,改差,何如?傳曰,允。
又以御營廳言啓曰,本廳字內月覲門門隻破傷處,集春營入直軍十名除出,哨官一員率領,限修改間,嚴加守直,而該入直軍,餘數不多,宮墻外巡,難以分排,出番哨軍十名,依例添入警巡之意,敢啓。傳曰,知道。
丁丑五月初二日子時,大駕詣景慕宮,夏享大祭親祭入侍時,行都承旨尹秉鼎,左承旨李敦夏,右承旨李憲稙,左副承旨金永穆,右副承旨朴容大,同副承旨趙準永,假注書閔泳駿,申悳均,記事官洪承憲·金學洙,檢校直提學趙寧夏·尹滋悳·金炳始·趙慶鎬,檢校直閣金永壽·姜·尹用求,直閣金興均,檢校待敎金演壽·洪淳馨,待敎閔泳翊,以次侍立。時至,通禮跪啓請外辦,上具冕服·玉帶·赤舄以出。禮儀使金炳德導上至神門外,啓請執圭,秉鼎跪進圭,上執圭,入就位西向立。禮儀使跪啓請行事,軒架作,啓熙運之樂,啓熙運之舞作,樂八成。禮儀使啓請鞠躬再拜興平身,上行再拜禮,樂九成。禮儀使導上詣盥洗位,啓請搢圭,上搢圭,盥洗訖,禮儀使啓請執圭,上執圭。禮儀使導上由東階陞,詣尊所,東向立,登歌作,啓熙運之樂,啓熙運之舞。執尊擧羃,瓚爵官酌鬱鬯,禮儀使導上詣神位前,北向立,啓請跪搢圭,上搢圭。秉鼎奉香,準永奉爐,上三上香。禮儀使啓請執瓚灌地,進幣瓚爵官金輔鉉奉瓚跪進,上執瓚灌地訖,以瓚授奠幣瓚爵官李源珪。禮儀使啓請執幣獻幣,輔鉉奉幣跪進,上執幣授源珪,源珪跪受奠于案。禮儀使啓請執圭,俯伏興平身,上執圭,俯伏興平身,登歌止。禮儀使導上降復位。祝史捧毛血盤肝膋㽅,奠于神位前,祝史取肝出戶,燔于爐炭,還尊所。典祀官引饌入自正門,軒架作,肅安之樂。捧俎官等各捧牲匣,祝史進撤毛血盤,自東階授齋郞。饌至西階,大祝迎引於階上,薦俎官閔致庠詣神位前北向,跪奠薦牛羊豕,奠訖。禮儀使請行初獻禮,導上詣神位前,跪搢圭,禮儀使啓請執爵獻爵,輔鉉奉爵,跪進,上執爵授源珪,源珪跪受奠于神位前。禮儀使啓請執圭,俯伏興少退跪,上執圭,俯伏興少退跪。樂止,大祝進,東向跪讀祝訖。樂作,上俯伏興平身,禮儀使導上降復位,入小次。啓熙運之舞退,報隆恩之舞進。亞獻官領議政李最應行亞獻禮,終獻官右議政金炳國行終獻禮,竝如儀訖。禮儀使啓請出次,行飮福禮,上詣飮福位,跪搢圭。禮儀使啓請受爵,輔鉉奉爵跪進,上受爵飮訖,輔鉉受爵以授大祝,復於坫。禮儀使啓請受俎,致庠奉俎跪進,上受俎以授大祝,出授司饔院官訖。上執圭,俯伏興平身,降復位,禮儀使跪啓請再拜,上行再拜禮。執禮曰,撤籩豆。大祝入撤籩豆,登歌作,康安之樂,樂止,軒架作,景安之樂。禮儀使啓請再拜,上行再拜禮。禮儀使導上詣望燎位,大祝奉祝詣坎,行望燎訖,禮儀使跪啓請禮畢。導上還齋殿出門,領敦寧金炳學,判府事洪淳穆,領議政李最應,右議政金炳國進前奏曰,侵曉勞動,聖體若何?上曰,一樣矣。禮儀使跪啓請釋圭,上釋圭,秉鼎跪受圭。兵曹判書金炳始進前,奏曰,月覲門一隻,朽傷,無以閉門云。請出標信。集春營入直軍十名除出,將官率領,限改建間把守,何如?上曰,依爲之。出擧條容大曰,集春營入直軍除出次,標信請出之意,敢達矣。上曰,以已下標信,擧行也。仍入齋室,少頃,通禮跪啓請外辦。上改具遠遊冠·絳紗袍以出,通禮跪啓請乘輿。上乘輿,出日瞻門·逌覲門外。上曰,記過。宣傳官竝分揀。由月覲門·靑陽門·明光門,入保定門。炳始跪稟放仗,容大請出標信解嚴。上入萬八門,還內,諸臣以次退出。
上在昌德宮。停常參·經筵。
經宿翌日,大殿·大王大妃殿·王大妃殿·大妃殿·中宮殿·世子宮,宗親·儀賓·藥房·內閣·政院·玉堂口傳問安。答曰,知道。大殿,朝廷二品以上·六曹堂上單子問安。答曰,知道。
藥房都提調洪淳穆,提調徐堂輔,副提調尹秉鼎啓曰,閟宮親祼,誠禮克伸,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
李敦夏啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李敦夏啓曰,左副承旨李冕榮,今日不爲仕進,卽爲牌招,何如?傳曰,允。
注書閔泳翊病,代以嚴胄永爲假注書。
朴容大啓曰,大司憲韓敬源,掌令李建昌,趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
李敦夏,以議政府言啓曰,諸道賑事,見方次第告訖矣。若其出義居先,捐助最多之人,不容不另示獎褒之政,而嶺南前五衛將金尙鍾,前景福將金斗榮,已蒙守令承傳矣。道內瓜近守令中,或作窠或隨窠,卽爲差送,湖南士人柳鶴增,江華士人曺鎬永,向有初仕調用之典,而待窠檢擬,不無淹滯之歎,竝以奉事加設單付,隨其仕滿,次次陞遷,前此加設六品職調用人,一體遷轉之意,分付,何如?傳曰,允。
朴容大,以兵曹言啓曰,西北別付料軍官內三廳試射時,入格人等,謹依別單判下,分等施賞,而筒箇·弓矢·長弓,箭竹,以軍器寺所在者,取來頒給之意,敢啓。傳曰,知道。
又以兵曹言啓曰,月覲門一隻毁傷處,今已修改矣。把守軍兵,解送直所之意,敢啓。傳曰,知道。
又以刑曹言啓曰,卽因禮曹文移,義城幼學朴道基與朴璋文,嫡庶卞別事,移送秋曹,詳査回移後,稟處事,啓目判下矣。蓋此朴道基·朴璋文家譜之曰是曰非,各自爲是,派系之爲嫡爲庶,俱曰予嫡,卽無的確之公證,則終難曲直之明辨,而卞別宗支,事關倫紀,有非臣曹所可擅斷,道基·璋文,竝下送本道,憑考朴門之原譜,參互諸族之公議,詳査歸正,何如?傳曰,允。
又以刑曹言啓曰,以司謁口傳下敎曰,巨達金福伊·鄭基俊,移送秋曹定配事,命下矣。謹依傳敎,罪人金福伊,黃海道信川郡,鄭基俊,江原道淮陽府定配所,竝卽押送之意,敢啓。傳曰,知道。
又以御營廳言啓曰,本廳字內,月覲門一隻毁傷處,今已修改,把守軍兵,解送直所事,自兵曹草記矣。把守集春營入直軍,還入直所,而添入軍,依例解送之意,敢啓。傳曰,知道。
又以扈衛廳言啓曰,扈衛軍官內試射時,入格人等,謹依別單判下,分等施賞,而筒箇·長弓·箭竹,以軍器寺所在者,取來頒給之意,敢啓。傳曰,知道。
上在昌德宮。停常參·經筵。
李冕榮啓曰,合辭許久闕啓,事甚未安。除在外差祭外,未肅拜·呈告人員,竝卽牌招,何如?傳曰,允。
李敦夏啓曰,明日·再明日綏陵忌辰祭齋戒正日相値,視事頉稟之意,敢啓。傳曰,知道。
又啓曰,右承旨李憲稙,右副承旨金永穆,今日不爲仕進,竝卽牌招,何如?傳曰,允。
備忘記,京畿水使李鳳儀下直,長弓一張,長箭一部,片箭一部,筒兒一箇賜給。
傳于李敦夏曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于李敦夏曰,檢校直閣尹用求馳詣綏陵,奉審摘奸,仍留監祭,局內諸陵,一體奉審以來。
李冕榮啓曰,大司憲韓敬源,掌令趙東弼,持平朴來冕牌不進,權炫,執義崔弘周在外,掌令李建昌差祭,監察茶時之意,敢啓。傳曰,知道。
以掌令趙東弼,持平朴來冕,獻納閔泳奎牌不進罷職傳旨,傳于李冕榮曰,只推。以右承旨李憲稙,右副承旨金永穆牌不進罷職傳旨,傳于李敦夏曰,只推。
傳于李敦夏曰,右承旨許遞,前望單子入之。
承旨前望單子入之,朴定陽落點。傳于李冕榮曰,召對爲之。
李冕榮啓曰,明日召對取稟。傳曰,爲之。以咸鏡監司李會正狀啓,咸興府民家失火事,傳于李冕榮曰,當此農節,民家之燒燼,若是夥多,聞甚矜惻,元恤典外,別加顧助,結構奠接之方,廟堂措辭關飭。
李敦夏,以奎章閣言啓曰,原任直閣金始淵喪,卒哭日,依定式遣檢書官勸內以來之意,敢啓。傳曰,知道。
又以弘文館言啓曰,副校理李範九差祭,上番闕直,事甚未安。副應敎金晩植在外,應敎李喜元,校理李正來·李載允,副校理李能華,竝卽牌招,推移入直,何如?傳曰,允。
李冕榮,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,都摠官尹滋承,以刑曹判書,本曹坐起進參事,晝仕出去,而逐日煩稟,未安,入番間,除草記往來之意,敢啓。傳曰,知道。
又以刑曹言啓曰,謹依統長口傳下敎,閭里作挐罪人張南植,嚴刑一次,全羅道興陽縣遠地定配所,而連値齋日,待用杖嚴刑後,押送之意,敢啓。傳曰,知道。
又以義禁府言啓曰,卽接月令醫員鄭宅鉉手本,則以爲,時囚罪人朴泳學,素患疝積,又添毒感,食飮全却,目下症形,實爲危劇云,罪人病勢如此,則一邊保放,一邊草記,載在法典矣。朴泳學,姑爲保放之意,敢啓。傳曰,飭已施矣,分揀放送。
敎京畿水使李鳳儀書。王若曰,分符畿郡,兼百里芻牧之憂,擁旄喬營,統三路舟師之制。宸簡幸得如子,恩綸有何復申。睠彼一府高林,實我三輔沿海。壯阨口於上游,緊重尤別於統梱,成犄角於隣壘,緩急相隨於沁都。而節制復例無幾,凡軍務何異創始。尙賴前帥臣措劃,縱有痼瘼之稍蘇,可哀一島民顚連,適値飢荒之孔酷。利器,宜別於盤錯,盍試全才,撤土,政急於綢繆,當屬良手。惟卿虎父肖子,麟閣美趾。四代五登戎垣,兒童皆誦曺南院世閥,一門三授海銊,草木猶識李北平家聲。銀臺綴鵷,寵光已動於邇列,楊州乘鶴,仁風尙蔚於名區。曾自首亞將峻班,迺處武衛所佐幕。而內而外之聲績已著,凡厥歷試者多,乃祖乃父之忠貞,追思所以倚毗也重。予之攸簡不偶,僉曰惟汝是諧。玆授卿以京畿水軍節度使兼三道統禦使喬桐都護府使。卿其殫竭壯猷,祗服寵命。顧今日地步自別,宜圖報有倍餘人,矧是方箕裘相傳,乃成績无忝爾祖。置袵席問疾痼,若子保也,民其賴安,與士卒同甘苦,以身先之,衆乃效力。其餘凡事凋癈,惟在隨機撟捄。於戲,借寇君於穎川,宜盡懷綏之道,置叔子於江漢,佇見坐鎭之風。宸憂方紓於聽鼙,閫職寧忘於推轂。故玆敎示,想宜知悉。知製敎臣李範祖製進。
丁丑五月初四日酉時,上御迎春軒。召對入侍時,參贊官李冕榮,侍讀官李載允,檢討官金喆熙,待敎閔泳翊,假注書嚴胄永,記事官洪承憲·金學洙,各持通鑑第八卷,以次進伏訖。上曰,史官分左右。冕榮曰,金虎門下鑰時至,而注書登筵矣。使之出去門考乎?上可之,賤臣承命以出,上開卷。仍敎曰,上番讀之。載允讀自永嘉元年,止江東歸心焉。上曰,釋義。載允釋義訖。上曰,文義奏之。載允曰,睿素無名望,言論淺短,非但吳人之不附,國中士大夫因此而亦無至者矣。蓋王導之權謀術數,可與共濟大事,遂爲謀主,遇事必問,故顧榮·賀循聞風而來,王導之賢,能推此可知。由是觀之,睿亦足謂能知人而能容受善言也。上曰,奚但睿也?人孰聞其善言而不以爲善者乎?載允曰,非知之爲難,行之爲難也。上曰,下番讀之。喆熙讀自十一月以王衍,止胡羯多從之。上曰,釋義。喆熙釋義訖。上曰,文義奏之。喆熙曰,王衍雖爲當世之儀準,蓋其平生作爲,專尙浮華,盜竊虛名,說太傅越,而方伯之任皆出於其弟澄,族弟敦,營私舞智,若是其甚也。荊州江漢之固,靑州負浮之險,竝屬其二弟,而身且居中,可見其三窟之狡計矣。上曰,雖子與弟,賢可以任事,則薦用,有何不可,而王衍之所爲,都是營私較計矣。喆熙曰,然矣,而澄與敦,俱非賢人,而衍之任用,實出於陰濟其私也。且何曾預見晉祚之不長,知其子孫之必及於難,似或有深憂遠慮,而專事傲態於侈靡之需,日食萬錢,猶云無下箸處,其侈濫太甚矣。可見其實無經遠裕後之意,豈可謂知也?上曰,晉俗專尙華侈,不思經遠之謀,且武帝納孫皓宮人,日事遊宴,國安得不傾覆乎?喆熙曰,蓋由於一世浮誕爲美,放達爲高之致也。上曰,參贊官讀之。冕榮讀自四年七月漢主淵,止非君而誰。上曰,釋義。冕榮釋義訖。上曰,文義奏之。冕榮曰,當此之時,晉室衰微,五胡亂華,羽檄徵兵,無一勤王之人,蓋由晉祖得國,初無積德累仁之浹洽民心者,一時詐謀,盜竊神器,繼以嗣君昏庸,衆心思亂,一朝有亂,竟至覆敗,所以治國之謀,以德不以詐也。王衍,卽當時謀國者也。被執石勒,以王室禍敗,謂以計不由己,不豫世事,勸勒尊號,以冀自免,悖逆鄙諂,少無殉國之心,當時爲政者,不過此類,則晉朝安得不危亡哉?然則爲國任職,尤不可不擇賢,此可爲後戒也。上曰,王衍之不思殉國,向賊獻忠,亦可爲後爲人臣者戒也。冕榮曰,王衍之罪,罪通于天,書之史冊,見之髮豎,而當時朝野之間,亦豈無忠良直節之士哉?時主不能任用,用此悖逆之臣,旣不得安民固衆,又不得知人任官。書曰,知人安民,惟帝其難,此非但爲臣之戒也,在於君上之位,尤當爲鑑戒也。上曰,晉室之興,不過二世,有此一敗塗地,卽由其祖之取天下,不以其義也。國祚豈其長久乎?冕榮曰,當其取之際,自以爲傳至萬世,而禍不旋踵,竟失基業,中原淪陷於夷狄,而一隅江左,苟延殘喘,又未幾世,仍至不祀,天理之昭昭,亦不可誣也。上曰,羽檄徵兵,卒無至者,亦可見紀律之懈弛矣。冕榮曰,朝無政令,紀律不嚴,臣離民叛,便爲獨夫,此所以古之明王,惓惓於安民懷衆者,誠以此也。上曰,閣臣讀之。泳翊讀自漢主聰,止追執之。上曰,釋義。泳翊釋義訖。上曰,文義奏之。泳翊曰,懷帝出華林園門,而至於外繼,不至晉之衰運,推可知也。上曰,傍無良臣,不能經濟,至於斯境矣。泳翊曰,自武帝,素耽遊宴,而不論經國之策,遠圖之略,惟說平生常事,臣竊謂晉之士大夫,祖尙老·莊之道,只好淸談,未能匡弼致治矣。上曰,凡君在上,不知用臣之道,甚惜歎也。泳翊曰,聖君能知任賢使能,可躋堯·舜之域,而至於晉帝,則不然,所以何曾,退謂諸子之語,可知矣,賤臣門考後,復入進伏。上曰,史官以次讀之。賤臣讀自時海內大亂,止陶侃皆與焉。上曰,釋義。賤臣釋義訖。上曰,文義奏之。賤臣曰,臣所讀自止內,別無可奏之辭矣。上曰,以次讀之。承憲讀自八月漢主聰,止入於雍城。上曰,釋義。承憲釋義訖。上曰,文義奏之。承憲曰,五胡亂華,晉室傾覆,無一人奮義勤王者,而唯賈疋,能乃心王室,以圖興復,迎主定城,其忠功大矣。上曰,賈疋向國之誠,可謂晉之良臣也。承憲曰,然矣。上曰,以次讀之。學洙讀自周顗奔琅邪王睿,止行臺於長安。上曰,釋義。學洙釋義訖。上曰,文義奏之。學洙曰,睿得王導之輔佐,以保江左,爲人上而能用賢,何患其王業之不濟乎?上曰,睿本善人也。學洙曰,然矣。上曰,管仲相齊,而桓公霸,王導佐睿,而江東安,所以導之得比於夷吾也。學洙曰,聖敎至當矣。上掩卷,仍命史官就座,又命退。諸臣以次退出。
上在昌德宮。停常參·經筵。
藥房提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎,大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
尹秉鼎啓曰,藥房三提調持粟米飮來待矣。傳曰,捧入。
金永穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴定陽啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
金永穆啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于金永穆曰,只推。
兵曹口傳政事,副護軍單,李憲稙·金永穆。以義禁府言啓曰,卽接月令醫員鄭宅鉉手本,則以爲,時囚罪人崔光紳素患疝積之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣。崔光紳,姑爲保放之意,敢啓。傳曰,知道。
丁丑五月初五日酉時,上御迎春軒。召對入侍時,參贊官金永穆,侍讀官李載允,檢討官申錫淵,直閣金興均,假注書申悳均,記事官洪承憲·金學洙,各持通鑑第八卷,以次進伏訖。上曰,史官分左右。仍開卷。上曰,上番讀之。載允讀自南安赤亭羌姚弋仲,止悉以委之。上曰,釋義。載允釋義訖。上曰,文義奏之。載允曰,聰旣得國於渠,可謂足矣,而又使晉帝着靑衣行酒,此是往古所未有之變也。蓋伐人之國,降人之君者,宜皆厚待賜幣,而至於聰,專事凶暴,殺害君臣,是豈可行可爲之事乎?人旣如此,而安得長享國祚也?上曰,聰之爲人,以上文觀之,則似未有若此之甚矣。今以此事觀之,可謂殘忍薄行之凶奴也。載允曰,聰是無倫無義之一戎狄也,蓋觀窮凶絶悖之行,則無如聰者也。上曰,下番讀之。錫淵讀自初中國士民,止募得二千餘人而後進。上曰,釋義。錫淵釋義訖。上曰,文義奏之。錫淵曰,范陽·祖逖亦云晉之功臣,渡江擊楫,誓淸中原,鍊兵積穀等事,功非不少,志則大矣。半夜聞鷄聲,蹴琨起舞,專爲一己之私,豈不歎咄哉?蓋中夜鷄鳴,乃荒鷄之聲也,將亂之兆也,宜有向國憂歎之思,而隱然有因亂成功之計者,烏得免史斷臚列之譏乎?晉主初無北伐之心,而自聞一逖確論之後,動其兵給廩布,觀於設始方略,可驗來頭興復之策,然若有斷斷憂國之誠,必不如是矣。上曰,此非上無道而下怨叛而然也。由宗室爭權,自相魚肉,遂使戎狄乘隙,毒流中土者,蓋緣晉主闇弱所致,而威權在下之故也。五胡構亂,至於傾覆之患,大抵人君失道,奸臣竊命,則國之危亡,可立而待也。錫淵曰,晉主承喪亂之後,漸至微弱,勢所必然之運也。由宗室爭權,卽太傅越之類也。若使賢俊之臣,需用當世,則何至於戎狄伺隙之階哉?上曰,晉主之不善,至今可知,而是時晉國之祚,僅存不絶,其與無晉,何異哉?此實後世之所當鑑戒也。錫淵曰,聖敎萬萬至當矣。上曰,參贊官讀之。永穆讀自三年詔進,止送至平陽。上曰,釋義。永穆釋義訖。上曰,文義奏之。永穆曰,人若優遊安逸,則志氣懈怠,凡百事務,一無修擧,而陶侃,以文武兼備之才,當晉國東渡之時,恢復中原,作爲己任,恐或逸豫而不得遂事,有此運甓自勞矣。侃則將有馳騁兵革之事,固當若是戒逸,而至於聖帝明王,逸於安樂,則萬機之治務瘝曠,雖閭巷匹庶,習於怠逸,則一身之工夫懈廢,所以周公之告戒成王,先曰君子所其無逸,此實爲後世之鑑戒矣。上曰,自天子達於庶人,不可優逸,逸者,誠宜戒之不忘矣。人苟優逸,則凡事何以做得乎?永穆曰,爲君上而逸,則國不爲國,在臣子而逸,則人不爲人矣。鷄鳴以起,孳孳爲善,卽是戒逸之語也。上曰,周公戒逸,眞是聖帝明王相傳之心法也。是故鷄鳴而起,孳孳爲善者,舜之徒也。永穆曰,聖敎至當矣。上曰,陶侃可謂柱石之佐,而其豐功偉烈,爲東晉第一名臣也,東晉人物,果勝於西晉矣。永穆曰,陶侃卽晉之良臣也。其時人物,非不蕃盛,而不能需用而委任,致有傾覆之歎,東晉之主,始得蒐羅登庸,蓋東晉名臣,亦多舊日西晉仕宦之人矣。上曰,閣臣讀之。興均讀自建武元年,止始立太學。上曰,釋義。興均釋義訖。上曰,文義奏之。興均曰,此時五胡作亂,干戈相尋,太學隳廢,敎化懈弛,而因戴邈之言,立太學勵敎化尙儒文,此王業之大本也。上曰,立學崇敎,實爲王業之本,而是時學校隳廢,久矣。琅琊王,能用戴邈之疏,卽位之初,立學講道,亦可謂賢矣。興均曰,晉主果中興之主也。上曰,愍帝尙在琅琊,何以卽王位乎?永穆曰,愍帝,旣爲劉聰所劫,移送平陽,西晉亡矣。所以琅琊王,卽位於江東矣。上曰,元帝雖爲中興之主,而享年不永,晉又未幾而亡,晉之得國,旣不正,何以致綿遠之祚哉?永穆曰,晉之得國不正,宗室作亂,骨肉相殘,初無賢聖之君,何可保其國乎?上曰,曹操旣爲萬古難容之逆,而晉又承曹之惡,揆以天理,宜不得長治久遠也。永穆曰,不但弑逆而得國者,不能久享國祚,劉聰以凶奴,而暴悍得國,故至渠子爲人所殺而亡矣。上曰,自漢以後,至晉始有夷狄之患乎?永穆曰,夷狄之患,自古有之,而晉有徙戎之擧,竟致亂華之變矣。上曰,戎狄亂入,朝得暮失,以致五胡之猾夏,而隋·唐以後,爲五季,爲元爲金,遂使夷狄,久據中國,此皆晉之所以始禍也。永穆曰,唐·宋及大明,皆爲夷狄之所逼,實由五胡入中國之故也。上掩卷,仍命史官就座,又命退。諸臣以次退出。
上在昌德宮。停常參·經筵。
夜二更,灑雨下雨,測雨器水深三分。
尹秉鼎啓曰,藥房三提調持粟米飮來待矣。傳曰,封入。
朴容大啓曰,明日常參·經筵,取稟。傳曰,停。
金永穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴定陽啓曰,左副承旨李冕榮,今日不爲仕進,卽爲牌招,何如?傳曰,允。
備忘記,統制使李奎奭下直,長弓一張,長箭一部,片箭一部,筒兒一箇賜給。傳于朴容大曰,奉審閣臣入侍。
傳于朴容大曰,統制使入侍。
傳于朴容大曰,吏曹參判有闕之代,前望單子入之。
吏曹參判前望單子入之,尹宇善落點。
金永穆啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于金永穆曰,只推。
以左副承旨李冕榮牌不進罷職傳旨,傳于金永穆曰,只推。
兵曹口傳政事,護軍單閔謙鎬。
敎統制使李奎奭書。王若曰,西壘擁旄一面,任專制之責,南紀仗鉞三道,畀都統之權。彩變鳥章,波恬鯨海。言念統制營重鎭,粵自忠武公創開。扼要衝於馬島·壹岐,恃若晉陽之保障,壯聲威於龍驤·萬斛,屹然江岸之藩籬。鐵砲龜船,掃腥塵於日域,繡旂鵲印,感恩渥於天朝。顧今撫禦之最難,奈其痼弊之轉甚。水陸組練之間多廢閣,尤急備豫之謨,倉廩糶銄之半歸尾閭,寧忽釐革之道?方春之賑貸未畢,可哀一路民顚連,近歲之迎送太頻,不幸前帥臣徑遞。惟卿忠貞世篤,文武才全。持身則謹愼廉勤,祭征虜之奉公憂國,處事也綜明敏達,卻中軍之說禮敦詩。試州試鎭試梱營,早副首亞將峻望,掌綸掌禁掌軍旅,頃置武衛所邇班。矧玆管轄重防,卽是箕裘遺業。海山草木,猶識李北平之家聲,村巷兒童,皆誦曺南院之世閥。玆授卿以三道統制使兼慶尙右道水軍節度使。卿其祗服寵命,勉殫良猷。自先世而七鎭是方,惟成績無忝爾祖,未週年而再荷重寄,宜圖報有倍餘人。敹乃胄,峙乃糧,長護風雲之儲胥,繕其器修其堞,常戒陰雨之綢繆。須成籌,預講于中,若大事,取裁於上。於戲,棨戟,列洗馬之館,蠻夷不復覬覦,臺隍,對碧波之洋,將士樂與休息。克勵燕山鳴劍之志,毋孤周后錫玈之恩。故玆敎示,想宜知悉。弘文館修撰臣李敎夏製進。
吏曹參判閔謙鎬疏曰,伏以臣於佐貳天官,何嘗毫近而銖似也哉?靦然冒膺,由感激也,恬然仍蹲,懼瀆撓也。間越庖俎,敢代匠斲,始如在室之女,姸蚩莫辨,竟乃出山之泉,淸濁畢露,宜其卽日而去,居然閱月于玆,固已廉不顧而笑從他矣。且臣脆質,自幼善病,喪威之餘,怔眩爲痼,近因感祟而添劇,難以時日爲彈束計,疾痛則必呼父母。殿下於臣,父母也,玆將悚悶之情,仰干仁覆之下。伏乞聖慈,亟遞臣吏曹參判之任,公而息伐檀之譏,私而調採薪之憂,千萬至祝。臣無任云云。答曰,省疏具悉。所請依施。
丁丑五月初六日辰時,上御迎春軒。奉審閣臣入侍,統制使同爲入侍時,同副承旨朴容大,假注書嚴胄永,記事官洪承憲·金學洙,檢校直閣尹用求,統制使李奎奭,以次進伏訖。上曰,史官分左右。仍命奉審閣臣進前。用求進前,奏曰,臣承命馳詣綏陵陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵陵上奉審則安寧,碑閣·丁字閣奉審則無頉,仍詣顯陵陵上奉審則安寧,碑閣·丁字閣奉審則無頉,仍詣穆陵陵上奉審則安寧,碑閣·丁字閣奉審則無頉,仍詣徽陵陵上奉審則安寧,碑閣·丁字閣奉審則無頉,仍詣崇陵陵上奉審則安寧,碑閣·丁字閣奉審則無頉,仍詣惠陵陵上奉審則安寧,碑閣·丁字閣奉審則無頉,仍詣元陵陵上奉審則安寧,碑閣·丁字閣奉審則無頉,仍詣景陵陵上奉審則安寧,碑閣·丁字閣奉審則無頉,還詣綏陵,仍留監祭,將事安寧之意,敢此仰達矣。上曰,諸陵上太平,碑閣·丁字閣亦無頉乎?用求曰,果皆無頉矣。上曰,何時將事,而何時離發乎?用求曰,三更量將事,四更量離發矣。上曰,沿路農形何如,而麥農亦何如耶?用求曰,秋牟登場,春牟向熟矣。上曰,注秧何如,而民無望雨之歎耶?用求曰,姑無旱氣矣。上命閣臣先退。仍敎曰,統制使進前。奎奭進前。上曰,統營異於他處,善爲下去,實心對揚也。奎奭曰,恪勤對揚矣。上曰,今日離發,則何時到任乎?奎奭曰,二十日可爲到任矣。上曰,交龜於何處乎?奎奭曰,交龜於固城邑矣。上曰,南道守令,曾有歷典者乎?奎奭曰,曾經左兵使,而右道則未曾見矣。上曰,卿是忠武公後裔則異於他人,想應善治矣。奎奭曰,聖敎至此,只增惶懍矣。容大曰,宣諭何以爲之乎?上曰,出去爲之,可也。上命統制使先退,仍命史官就座,又命退,承史以次退出。
上在昌德宮。停常參·經筵。
李冕榮啓曰,來十一日,朝參日次,而孝昌園忌辰祭正日相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李冕榮曰,吏曹參議有闕之代,前望單子入之。
吏曹參議前望單子入之,任冕鎬落點。
朴容大啓曰,大司憲韓敬源,掌令李建昌,趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
李冕榮,以議政府言啓曰,卽見平安監司金尙鉉狀啓,則枚擧義州府尹南廷益謄報,以爲犯越罪人金文玉押送事,都京盛京禮部咨文,先已出來金漢則自鳳城將處,今纔押來,而此罪人,久處異域,語音侏離,以我國言,不能陳告,故使通事,査問得情後,具格牢囚,以待處分事,請令廟堂稟處矣。我民之冒干邦禁,若是其太無防限,事之駭惋,孰甚於此?此誠不可使聞者也。今以金漢言之,雖曰愚蠢矇昧,不知其犯越之爲死罪乎?雖曰㷀獨丐乞,只知其犯越之爲生計乎?蹔投綠林之夥,賊勢或由於脅逼,久作黃葛之家,傭計專在於祕匿,本律莫嚴,斷案旣成,罪人金文玉押送于原籍官慶源府,大會軍民,梟首警衆,將此事由,令槐院撰咨下送,以爲轉致盛·北京之地,犯越地方之道帥臣論警,卽不可已者,而事係年久,且有新式,竝姑爲安徐,嗣後詗察之節,比前嚴密,毋敢少忽之意,申飭兩道,何如?傳曰,允。
朴容大,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局中軍趙台顯,身病猝重,勢難察任,改差,何如?傳曰,允。
行吏曹判書金輔鉉疏曰,伏以微末賤私,猥有陳乞,極涉屑越,曷任惶恐?臣之父母墳山,在於水原地,而閱歲曠省,封塋焉躬未掃,灌栵焉手未除,矧玆雨露旣濡,草木暢茂,時序之感,尤所怵惕,然煩瀆是懼,久不敢請私矣。適幸臣姪子永悳,榮參唱名,恩蒙宣樂,閤門感戴,報慶何地?父子兄弟,宜一歸告先墓,上以侈龍光於桑梓,下以展烏誠於松楸,而臣之見帶重務,典式所拘,有難擅離,玆暴卑懇,敢干崇嚴。伏請聖慈,俯垂鑑諒,特許往省之暇,俾伸人子之情,不勝幸甚。臣無任云云。答曰,省疏具悉。卿其往省焉。
吏曹參議李源珪疏曰,伏以臣於見銜,冒據匪據,居然浹三旬裕餘矣。較絜乎人職界分,曷嘗有一毫榜樣而然哉?拜命之初,辭未獲準,黽勉蹲仍,趨走是事焉耳。間或與聞乎通塞,代斲乎注擬,驢技已殫,羊質難變,線毫莫補,拙疣畢露,幸不至僨誤職事,冞增罪戾者,寔賴我殿下包容盛澤,無物不遂故也。雖然,窳器不宜受滿,劣乘未堪遠致,丐缷一念,如縳求解,臣若徒懷嚴畏,不自爲計,一往盤礴於已試蔑效之地,則饕榮之恥,瘝溺之懼,猶屬臣私,顧今宿望新彦,磊落需儲,由臣妨賢,夫豈細故也哉?且臣受稟虛脆,自幼善病,素患痰濕,近復闖肆於朝晝凉燠之際,背寒而身粟,頭疼而眼暈,宛轉床笫,蠢動無望,彈束赴公,有非時日可期,敢暴由中之懇,仰蘄體下之仁,惟聖明特垂鑑諒,亟鐫臣所帶三銓之任,俾選職無曠,微分獲安焉。臣無任云云。省疏具悉。所請依施。
上在昌德〈宮〉。停常參·經筵。
朴容大啓曰,明日常參·經筵,取稟。傳曰,停。
金永穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容大啓曰,三皇忌辰日親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,遣承旨奉室奉審。
傳于朴容大曰,吏曹參判有闕之代,前望單子入之。吏曹參判前望單子入之,趙康夏落點。
兵曹,以任興準爲訓鍊都監中軍。
金永穆啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌,趙東弼,持平朴來冕牌不進罷職傳旨,傳于金永穆曰,只推。
金永穆啓曰,明日傳香,禮房承旨當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
以左承旨李敦夏牌不進罷職傳旨,傳于朴容大曰,只推。
金永穆,以都摠府言啓曰,副摠管李冕熙,以禁衛中軍,本營諸將官射會監試事,南別營良中,晝仕出去之意,敢啓。傳曰,知道。
吏曹參判尹宇善疏曰,伏以臣日昨,伏蒙前望恩點,授臣以吏曹參判,臣聞命而還,惝怳震惕,誠莫知措躬之所也。臣於年前,嘗以下大夫,忝佐是部,其所以稱塞報酬者,實無尺寸之可記,而上天庇覆,若偏曲成,同朝忠厚,未有駁正,然每明發點檢,尙有所凜然于中者,臣之已試而蔑效,旣如此,其不可復據於視前愈峻之地也,審矣。我殿下持垂誤恩,擧以卑之,抑或視冢宰下一等,而甄別激揚,仰成有所,則無似如臣,猶可備數而然歟?竊恐觀聽,有以議聖朝用人之失當也。且臣本生偏母,年垂七耋,偶嬰疾病,症勢日劇,神昏氣微,奄奄床褥,臣非能適母意也,而非臣在傍,則不適,臣非能便母體也,而非臣扶將則不便,若臣目下情理,實非人子從政之時,而適奉恩誥,入告病母,母子相對,北望攢祝。臣於是無論材器,見識,可堪與不可堪,若可以冒膺明命,少酬感激之忱,而臣今煎迫㥮灼,叫號神明,當此之時,離側供職,其勢誠末由也已。伏惟日月普照萬物,不待臣章皇爲說,而庶幾鑑燭之矣。臣抱此區區,歷日徊徨,有未可備例崇讓,如銓家故事,而略具短龥,仰瀆聰聽。伏望殿下,俯賜省覽,將臣新授銓職,亟行鐫改,俾公而無玷名器,私而專護母病,不勝顒祝。臣無任云云。答曰,省疏具悉。所請依施。
上在昌德宮。停常參·經筵。
朴定陽啓曰,明日毓祥宮夏享祭齋戒相値,視事頉稟之意,敢啓。傳曰,知道。
金永穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,慶尙左水使尹致稷下直,長弓一張,長箭一部,片箭一部,筒兒一箇賜給。
金永穆啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于金永穆曰,只推。
金永穆啓曰,明日傳香,禮房承旨當爲齋宿,右承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
傳于李敦夏曰,發遣吏郞,諸執事淸齋與否,摘奸以來。
李敦夏,以奎章閣言啓曰,原任直閣吳取善喪,卒哭日,依定式,遣檢書官勸肉以來之意,敢啓。傳曰,知道。
金永穆,以兵曹言啓曰,昨年十一月初二日·初三日闕內入直禁軍試射時,入格人等,謹依別單判下,分等施賞,而弓矢·上弦弓·箭竹,以軍器寺所在者,取來頒給之意,敢啓。傳曰,知道。
上在昌德宮。停常參·經筵。
夜自四更至十一日開東,灑雨下雨,測雨器水深二寸五分。
藥房提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
李敦夏啓曰,明日常參·經筵,取稟。傳曰,停。
朴定陽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李敦夏啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左副承旨李冕榮,同副承旨朴容大,今日不爲仕進,竝卽牌招,何如?傳曰,允。
傳于李敦夏曰,戶房承旨與禮曹堂上·戶曹郞廳,依定式馳詣宣武祠,奉審以來。傳于李敦夏曰,禮房承旨馳詣受香諸處,奉審摘奸以來。
傳于朴定陽曰,左副承旨許遞,前望單子入之。
承旨前望單子入之,洪祐昌落點。
朴定陽啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴定陽曰,只推。
以同副承旨朴容大牌不進罷職傳旨,傳于李敦夏曰,只推。
朴定陽,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,副摠管許熠,以御營中軍·本營諸將官射會監試事,南別營良中,晝仕出去之意,敢啓。傳曰,知道。
慶尙監司朴齊寅疏曰,伏以臣,猥以菲才,濫叨重寄,莅藩視務,居然三閱歲于玆矣。魯質難化,莫效涓埃之報答,寸籌未展,又蔑絲毫之牽補,仰念隆畀,恒恐負荷不克,早夜憂懼,如集于木,而迄今蹲冒,淟涊盤礴者,曷嘗有一日堪承之望而然乎也哉?始而感激恩造,身不敢自有,終又遭値大侵,義不敢辭避,方其群生阽危,全道設賑,苟且措劃,秪增罪戾,夷考前後,無往非竢勘者,而一自瓜報,遞解有期,納節投閒,指日可佇,千萬不自意,特仍有命,恩光冞隆,是豈臣寢夢攸及哉?惶蹙驚惑,莫省攸措。仍伏念冒據於匪據之地,廉維之大防也,巽辭於必辭之義,微分之所在也。見今賑事,幾至垂畢,勘簿句當,容竢數月,冒控衷懇,擬乞恩遞,迺者多大鎭舊兵符,換隻査覈事,有萬萬慙悚,無地自容者。大抵符驗關係,何等愼嚴,而以左換右,矇然不辨,此實往牒所未聞之事,出於臣所部之內,固當溯擿其互錯顚末,明的登聞,亦係於臣之職分事,而非但年條莫詰,剖晰無路,緣臣疎愚,未免含糊,査啓論跋,不成體段,一則臣罪也,二則臣罪也,縱使臣自爲之解說,莫逃當被之律,而政府覆啓之只止請罷,可謂過於厚恕,寬於薄勘,聖度涵貸,威罰不加,特軫迎送之弊,而置之問備之典,罪負如臣,而何以獲此於聖朝明覈之政也?俯仰跼蹐,震懍倍切。今若以寵渥爲幸,而不思所以自處,則堂堂按事之地,安用此刺史爲乎?聖恩縱出於曲庇,私心益愧於倖逭,玆敢短章自列,冒死呼籲。伏乞聖明,念事體之不輕,察臣罪之至重,亟降譴罰,以爲當官不職者之戒焉。臣無任云云。答曰,省疏具悉。向日問備,有所斟量而然矣。卿不必以此爲引,益勉對揚之責。
上在昌德宮。停常參·經筵。
自開東至申時,灑雨下雨,測雨器水深一寸三分。
朴定陽啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴定陽啓曰,左副承旨金永穆,今日不爲仕進,卽爲牌招,何如?傳曰,允。
朴容大啓曰,假注書申悳均,有身病,勢難察任,今姑改差,何如?傳曰,允。
申悳均改差,代以白時淳爲假注書。
朴容大啓曰,同副承旨洪祐昌,時在慶尙道東萊府任所,交代後,斯速乘馹上來事,下諭,何如?傳曰,許遞,前望單子入之。
承旨前望單子入之,朴周陽落點。
朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
以左副承旨金永穆牌不進罷職傳旨,傳于朴定陽曰,只推。
義禁府啓目,富寧府使洪在升亦原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付啓依允。又啓目,繕工監監役崔光紳亦原情云云。傳旨內辭緣,泛稱遲晩,刑推得情,何如?判付啓飭已施矣,分揀放送。
上在昌德宮。停常參·經筵。
朴定陽啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴定陽啓曰,同副承旨朴周陽,今日不爲仕進,卽爲牌招,何如?傳曰,允。
朴周陽啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴周陽曰,只推。
議政府薦望,以尹致和爲東萊府使。
朴容大,以禁衛營言啓曰,謹依武衛所知彀官金璟洙口傳下敎,司果李敏甫,出身申範熙,各決棍五度後,嚴飭放送之意,敢啓。傳曰,知道。
又以義禁府言啓曰,洪在升,係是贓賄流配,依法典不付功議,以入之意,敢啓。傳曰,知道。
義禁府啓目,粘連向前洪在升亦,莅任纔過十朔,犯贓已踰百貫,囚供徒歸費辭,使啓奚啻指掌,以此照律,何如?判付啓依允。
義禁府照目,粘連富寧府使洪在升矣,本府議啓內,莅任纔過十朔,犯贓已踰百貫,囚供徒歸費辭,使啓奚啻指掌,以此照律,罪杖一百收贖,告身盡行追奪,流二千五百里定配,私罪,奉敎依允。
上在昌德宮。停常參·經筵。
朴周陽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴周陽啓曰,明日常參·經筵,取稟。傳曰,停。
金永穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,訓鍊大將趙寧夏,以諸將官射會監試事,三仙坪,今方出去矣。所佩命召,何以爲之?敢稟。傳曰,仍佩往來。
傳于金永穆曰,召對爲之。
金永穆啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于金永穆曰,只推。
朴周陽啓曰,明日傳香,禮房承旨當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
以慶尙監司朴齊寅狀啓,梁山郡民家失火事,傳于金永穆曰,當此東作之時,民家燒燼,若是夥多,聞極驚慘,元恤典外,別加顧助,趁卽結構奠接,無有一民失所棲遑之弊事,廟堂措辭關飭。
金永穆,以武衛所言啓曰,本所中日時,步軍鳥銃沒技,則良人限周年陞禁,而限內又爲沒技,則永爲陞禁事,定式矣。右司左哨官崔英根,去二月二十九日中日時,鳥銃邊三中,限周年陞禁,而今五月十三日中日時,鳥銃邊三中,依定式永爲陞禁之意,分付該曹,何如?傳曰,允。
又以兵曹言啓曰,禁軍別將趙羲豐,身病猝重,無望供職,呈狀乞遞矣。實病旣如是,則有難强令察任,改差,何如?傳曰,允。兵曹,以任興準爲禁軍別將。
金永穆,以義禁府言啓曰,時囚罪人洪在升,杖一百,流二千五百里定配,照律,判付內依允矣。洪在升,杖一百收贖,告身盡行追奪,全羅道沃溝縣流二千五百里定配,而以議啓內辭意,具罪目依例發遣府書吏,押送配所,何如?傳曰,允。
丁丑五月十三日酉時,上御迎春軒,召對入侍時,參贊官金永穆,侍讀官李載允,檢討官金喆熙,直閣金興均,假注書嚴胄永,記事官洪承憲,金學洙,各持通鑑第八卷,以次進伏訖。上曰,史官分左右。仍開卷。上曰,上番讀之。載允讀自漢主聰出,止進爵爲趙王。上曰,釋義。載允釋義訖。上曰,文義奏之。載允曰,今以王導於元帝,固辭其升御床共坐事,觀之,蓋爲人臣子者,於君父之前,有所陳諫,而或有未回君心者,其諫之也,似不能曲盡切當者也。若如導之若太陽下同萬物,蒼生何由仰照?其辭之也,如是懇惻切至,雍容和平,盡臣分而極諫,則君心豈不開悟也哉?上曰,凡人臣規諫,抗言以折之,似不如王導之溫淳懇惻之如此也。載允曰,晉室之忠良,無如導者也。上曰,晉帝之命導升床,雖曰優待之意,以其臣子之不敢承當之事,命之,是不足爲誠心優禮也。載允曰,聖敎萬萬至當矣。晉帝之此事,果非向臣下可發之辭也。上曰,下番讀之。喆熙讀自二年漢主曜,止稍得休息。上曰,釋義。喆熙釋義訖。上曰,文義奏之。喆熙曰,當此晉室之南遷,一無奮發北討之擧,而惟祖逖,擊楫渡江,誓復中原,其慷慨忠義,世罕其比,及鎭雍丘,撫納新附,結以恩禮,自河以南之軍民,宜乎悅服而歸晉矣。上曰,祖逖,恤軍民,務農桑,結以恩禮,軍心悅服,深得爲將之道也。喆熙曰,石勒亦知祖逖之智略,不敢加兵,與書求通,以示恩義,叛臣逃吏,斬而送之,能使祖逖深德之,而禁諸將不使暴於後趙之民,石勒亦可謂英雄手段矣。上曰,五胡中石勒最勝矣。喆熙曰,以逖之才略,終未能與載淵,同心戮力,以復王室,至於發憤病死,甚可惜也。上曰,參贊官讀之。永穆讀自帝之始鎭江東也,止立子皝爲世子。上曰,釋義。永穆釋義訖。上曰,文義奏之。永穆曰,此時江東草創,政是任賢推能之時也,晉帝雖不能預料王敦之爲亂,而旣知其驕恣,則惟當操制抑損,先奪兵權,然後敦不敢稱兵構亂,而乃引劉刁,以爲腹心,王敦,因此而益懷不平,王導則漸見疎外,而猶能推分,可謂忠臣矣。祖逖旣以恢復中原,爲己任,則載淵來統之後,固當同心協力,且聞王敦將有內亂,則尤當鍊兵而待,敦將憚之,莫敢動兵,而歎其大功之不遂,至於發病而卒,蓋自當初聞鷄起舞之時,已有思亂立功之志,逖雖有收河南之功,未必爲晉室之忠臣矣。上曰,以此觀之,導與敦之善惡分矣。旣不能抑制其權,反示之以弱,使權綱在下,以至禍亂,後世人主,所當鑑戒也。永穆曰,人主權柄,何可使臣下專擅乎?權者,一與,則難可奪,而晉主以權柄,盡與王氏,而一朝欲奪之,故變之所以生矣。上曰,晉主初無智見而然矣,何可使臣下專權乎?永穆曰,聖敎至當矣。上曰,具備之人雖小,亦豈無其人乎?大抵人難求備也。永穆曰,祖逖之渡江闢地,其功則大矣,而只思功不可成,不思國之將亂,初無鞠躬盡瘁之心矣。仍奏曰,金虎門下鑰時至,注書出送,使之門考,何如?上可之。仍敎曰,閣臣讀之。興均讀自永昌元年,止帝納其言。上曰,釋義。興均釋義訖。上曰,文義奏之。興均曰,周顗不顧王導百口之托,見帝則言其忠誠,備盡申救之方,又上表而明之,若以常情論之,宜藉其言,以要其功,而亦無一言及此,此可見覬之賢於人也。上曰,顗之救王導,雍容切至,亦無要功之意,可謂善處矣。興均曰,周顗終死於王敦,而導不答敦之問,此不能無懷憾而然也。後檢中書故事,雖有悔意,此卽導之短處也。上曰,王導不救周顗之死,果不能善處矣。永穆曰,周顗亦是淸談疎放之人也,旣救王導,而不露幾微,不能明哲保身矣。上曰,君臣之間不可不以剛柔而互濟,若人主明斷不足,則何以制其下之專權乎?上曰,此卷以下,卽唐時事蹟矣。永穆曰,此下卽六朝時事,而唐事,則始見於第十一卷矣。上掩卷,仍命史官就座,又命退。諸臣以次退出。
上在昌德宮。停常參·經筵。
夜自四更至十五日開東,灑雨下雨,測雨器水深五分。
李敦夏啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李敦夏啓曰,同副承旨朴周陽,今日不爲仕進,卽爲牌招,何如?傳曰,允。
傳于李敦夏曰,禮房承旨馳詣宗廟·景慕宮,奉審摘奸以來。
朴周陽啓曰,假注書嚴胄永有身病,勢難察任,今姑改差,何如?傳曰,允。
嚴胄永改差,代以尹相翊爲假注書。
傳于朴周陽曰,政官牌招開政。
朴周陽,以弘文館言啓曰,下番修撰臣金喆熙,以禁衛營從事官,今日軍布捧上時晝仕出去之意,敢啓。傳曰,知道。
傳于朴周陽曰,入直玉堂許遞,前望單子入之。
玉堂前望單子入之,校理尹升求落點。
朴容大啓曰,大司憲韓敬源,掌令李建昌·趙東弼,持平朴來冕牌不進,執義崔弘周,持平權炫在外,監察茶時之意,敢啓。傳曰,知道。
以大司諫尹相賢,獻納閔泳奎,掌令李建昌·趙東弼,持平朴來冕牌不進罷職傳旨,傳于朴容大曰,只推。
傳于朴周陽曰,臺諫竝許遞,今日政差出。
傳于朴周陽曰,自如察訪金英燮,全義縣監金炳暉相換。
朴周陽啓曰,行吏曹判書金輔鉉,參判趙康夏,參議任冕鎬牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,而如有違牌,勿爲呼望。
又啓曰,副應敎金晩植,修撰李輔榮,副修撰吳麟泳在外,修撰一員未差,玉堂上下番俱空,事甚未安。應敎李喜元,校理李正來,副校理李能華·李範九,副修撰申錫淵,新除授校理尹升求,竝卽牌招,推移入直,何如?傳曰,允。
傳于朴周陽曰,東壁竝許遞,今日政差出。
朴周陽啓曰,吏曹參判趙康夏,參議任冕鎬,疏批已下,竝卽牌招,何如?傳曰,允。
朴周陽,以吏曹言啓曰,成均館典籍趙重弼,南學敎授金羽均,俱以身病,呈狀乞遞,竝改差,何如?傳曰,允。
有政。吏批,行判書金輔鉉進,參判趙康夏式暇,參議任冕鎬進,同副承旨朴周陽進。啓曰,臺諫多窠,今當差出,而擬望之人乏少,承旨竝擬,何如?傳曰,允。以李升洙爲大司憲,朴憙陽爲大司諫,李國淵爲執義,權鍾祿爲司諫,洪淳馨·申一永爲掌令,李集鎬·崔德明爲持平,鄭元夏爲獻納,趙重弼·南肅熙爲正言,李載完爲應敎,朴齊晠爲副應敎,鄭元和爲修撰,李敎榮爲弼善,金羽均爲兼文學,宋道淳爲說書,曺錫輿爲刑曹參判,李遇永爲敦寧都正,金聲根爲戶曹參議,全洪敎爲典籍,洪承穆爲南學敎授,韓用卨爲昭寧園守奉官,元錫五爲義陵奉事,具然昌爲龜城府使,金駿求爲碧潼郡守,金尙鍾爲柒原縣監,東萊府使單尹致和,自如察訪金英燮,全義縣監金炳暉,已上相換。
兵批,判書金炳始病,參判洪在鉉病,參議尹致聖入直進,參知李永病,右副承旨朴容大進。以金商德爲扈衛別將,金鼎奎爲濟物萬戶,金泳植爲長峰別將。護軍,李承五·尹宇善·申道熙,副護軍,趙準永·李冕榮·洪祐昌·尹相賢·李源珪·金九鉉·趙臣熙·具羲祖,副司直,崔弘周·李鳳德·李喜元·金晩植·李建昌·趙東弼·李載允·朴來冕·權炫·閔泳奎,副司果,金喆熙·孔在範·金來顯·韓益雷·金命來,以上竝單付,兼東萊鎭兵馬僉節制使獨鎭守城將單尹致和。
朴周陽啓曰,輔德今當差出,而擬望之人乏少,承旨竝擬,何如?傳曰,允。
吏批,再政。以金永穆爲輔德,朱雲煥爲義陵參奉,尹祖榮爲宗府正,東學訓導單張斗植。
傳于朴周陽曰,承旨有闕之代,前望單子入之。
朴周陽,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
朴容大,以都摠府言啓曰,都摠管尹滋承,以刑曹判書,本曹坐起進參事,晝仕出去,而逐日煩稟,未安,入番間,除草記往來之意,敢啓。傳曰,知道。
又以刑曹言啓曰,富寧前府使洪在升,所犯贓錢一千一百三十四兩依定式捉囚家僮,刻期督捧之意,敢啓。傳曰,知道。
吏曹參判趙康夏疏曰,伏以臣,匪材蔑識,冥升無漸,自夫通籍,十有四年,無官不做,有除輒膺,杯盂而受沼沚之大,寸木而擬岑樓之高,負乘之戒,淵氷于中,縱使之投閒置散,尙顔厚有忸怩矣。不意貳銓寵命,又下於此際,臣惝怳震越,靡所措躬,誠不知官名之爲榮也。夫銓任,峻秩也,名器也,裁持權衡,甄別流品,比長堂雖有間焉,與聞通塞,竝差緊漫,其爲責任,不輕而重,上不可濫授,下不可冒據。且況臣於是曹,曾叨參佐,虛縻閱月,已試蔑效,則堂堂銓選之地,豈爲臣資歷推遷而設也。顧今儲望之人,林立麻列,而如臣菲劣,裒然先處於激揚標準之地者,是何異於居上之薪而在前之粃乎?臣之厚招嘲訕,判底僨誤,不足暇恤,竊恐四方有識之論,不無持疑於熙朝官人之政,此豈細故也哉?開政有命,天牌儼臨,趨走爲恭,縱諉義分是怵,辭受有節,其奈廉防攸關,揆量公私,承當無望,敢陳由中之懇,仰瀆體下之仁。伏乞聖明,俯賜諒察,將臣新授職名,劃卽鐫改,使官方重而微分安焉。臣無任云云。答曰,省疏具悉。卿其勿辭行公。
吏曹參議任冕鎬疏曰,伏以臣,聞官不必備惟其人,是知官宜於人,人稱於官,然後功能咸乂,庶績其凝,枝官稗職,莫不皆然,而世所稱華要之地,淸峻之銜,上不可以輕畀,下不可以冒叨也,審矣。今玆三銓新命,何爲謬及於臣,而此豈如臣菲才,所可堪承者哉?臣於是,怵惕徊徨,不知措躬之所也。夫是職爲通政之極選,統百,雖專於冢宰,參貳,亦名爲銓綜,與聞乎通枳,而激揚之有責,承乏則代斲,而澄汰之攸係,苟非才猷鑑識,爲世所推,莫宜居之,故前輩名碩,望實俱優者,莫不逡巡却步。臣門地寒素,見聞謏寡,蟄伏窮巷,閉門却掃世務,都沒分曉,朋儕亦罕過從,行綴之顔面,多是素昧,班簿之資級,莫辨崇卑,按例循格之事,茫如烟霧,有同瞽聾,以此本領,其能承佐於銓總九流,藻衡百僚之座乎?人職不稱,自知甚明,今若貪榮怙寵,揚揚冒膺,則量入之戒,不衷之譏,猶屬臣身,其於累聖簡而玷淸選,諒非細故也。天牌儼臨,義雖急於俟屨,守株難回,情敢暴於循墻。伏乞聖慈,俯垂鑑諒,亟遞臣新授職名,俾公私耦幸焉,臣無任云云。省疏具悉。爾其勿辭察職。
上在昌德宮。停常參·經筵。
自開東至巳時,灑雨下雨,測雨器水深三分。
藥房提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
世子宮,口傳問安。答曰,知道。
朴周陽啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴周陽啓曰,議政府郞廳來言,今日賓廳日次,而領議政李最應,無時急稟定事,左議政未差,右議政金炳國,有身病,不得來會云矣,敢啓。傳曰,知道。
傳于朴周陽曰,啓辭遲滯之差備中官吳道益,汰去。
朴周陽啓曰,假注書尹相翊,時無職名,令該曹依例付軍職,冠帶常仕,何如?傳曰,允。
承旨前望單子入之,沈相漢落點。
朴容大啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明,在外,監察茶時之意,敢啓。傳曰,知道。
以司諫權鍾祿,獻納鄭元夏,正言南肅熙,掌令洪淳馨,持平李集鎬牌不進罷職傳旨,傳于朴容大曰,只推。
兵曹,以吳夏泳爲訓鍊都監中軍。
朴周陽,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以侍講院言啓曰,新除授輔德金永穆,弼善李敎榮,兼文學金羽均,說書宋道淳,卽爲牌招察任,何如?傳曰,允。
又以侍講院言啓曰,新除授說書宋道淳,時在忠淸道懷德地,斯速乘馹上來事,下諭,何如?傳曰,允。
又以弘文館言啓曰,新除授副應敎朴齊晠,修撰鄭元和,竝卽牌招察任,何如?傳曰,允。
義禁府啓目,白翎僉使李奎興亦原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付啓依允。
上在昌德宮。停常參·經筵。
自五更至十七日開東,灑雨下雨,測雨器水深七分。
沈相漢,以都摠府言啓曰,今日入直內三廳武兼禁軍及軍兵等,中日習射技放。請出標信。傳曰,知道。
朴周陽啓曰,明日常參·經筵,取稟。傳曰,停。
沈相漢啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴周陽啓曰,卽者檢閱金學洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李重七·洪承憲,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
沈相漢啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,正言南肅熙,掌令洪淳馨,持平李集鎬牌不進罷職傳旨,傳于沈相漢曰,只推。
傳于朴周陽曰,召對爲之。
朴周陽,以議政府言啓曰,近來京司之支調,到底枵罄,況値昨秋歉荒,災減尤爲夥多,如干供稅,雖能趁限,諸般應下,已患難繼,而外無湊泊之資,內乏俵頒之需,窮蔀景色,轉益顑頷,不農不穡之地,公私遑汲,誠有朝不謀夕之歎,目下最憂而切急者,未有甚於此,而外道則麥事,在在穰穰矣。迨此時計價買穀,勢實不難,毋論大小米與麰麥,三南·兩西,各一萬石,關東五千石,就某樣公錢中,斯速貿取,另擇完固船隻,隨貿隨載,星夜發送,使之抵達于京江,而道內公穀中,如有可以推移者,則許令準此數,從便轉運,今玆貿納之節,各其道臣,須宜躬執句檢,切勿委諸下邑,以杜其滋弊容奸之端,而若或不遵令飭,以致玩愒稽忽之境,則該道臣,從重論勘之意,竝爲行關,何如?傳曰,允。
義禁府啓目,粘連向前李奎興亦,儒案漁船,雖爲自明之報,而計深斂索,封山饒戶,但欠可據之數,而罪重斫貸兺除良,毒杖又及無辜,濫刑亦有當律,以此照律,何如?判付啓依允。
檢閱金學洙疏曰,伏以臣,顓蒙蔑識,百無肖似,倖忝科籍,猥玷名選,廁列簪筆,仍持被襆,感怵交騈,何敢言私,而卽接家信,則臣之母,素抱貞疾,寧日恒尠,而近因火旺之候,重添寒熱之症,一倍凜綴,促臣歸視,臣自聞此報,五內煎灼,按住末由,不可晷刻滯遲矣。臣雖愚迷,寧不知義分之莫嚴,瀆撓之是懼,而情急勢迫,玆敢忙陳短章,徑出禁扃。伏乞聖明,俯賜鑑諒,亟治臣擅離之罪,以肅朝綱焉。臣無任云云。省疏具悉。爾其勿辭救護。
丁丑五月十六日酉時,上御迎春軒。召對入侍時,參贊官朴周陽,侍讀官李正來,檢討官鄭元和,待敎閔泳翊,假注書白時淳,記注官許綸,別兼春秋金羽均,各持通鑑第八卷,以次進伏訖。上曰,史官分左右。仍開卷。上曰,上番讀之。正來讀自顗喜飮酒,止王邃爲右僕射。上曰,釋義。正來釋義訖。上曰,文義奏之。正來曰,此時晉室輔佐之臣,未有賢於王導者,而不幸有敦之凶逆,則以法論之,導亦難免其連坐之律矣。元帝,納周顗之言,不惟不罪,乃反寵擢委任,其辨別忠逆,可謂明矣。雖不能克復中原,終乃保全江左,得成中興之業者,賴有此也。上曰,敦之爲逆,合施門族之誅,則導之隨坐,在法當然,而終免其連累者,元帝爲念其前日勳勞也。導之忠藎見孚,亦可見矣。正來曰,當時晉室南遷,百度草創,而民心之歸附,王導之力也,故元帝,不忘其功,當此危疑之際,任用如此,其君臣契合之深,推可知也。且導之精忠,敦之凶逆,竝出一門,則爲忠爲逆,本無族類之可論也。上曰,忠自爲忠,逆自爲逆,惟在人主辨別之如何耳,何可以族類爲論乎?正來曰,誠如聖敎矣。上曰,下番讀之。元和讀自敦據石頭歎曰,止皆出其門。上曰,釋義。元和釋義訖。上曰,文義奏之。元和曰,敦之凶逆,可謂亘古所無,而當時國綱不振,兵力疲殘,不能制其死命,以法正罪,曷勝痛歎哉?上曰,其時元帝,親率六軍,不能討誅大逆,而使公卿百官往見敦,更加寵秩,其國勢之萎微,從可知也。元和曰,此亶由於晉室運衰,紀綱解弛,君反受制於强臣,實莫非微弱之致也。上曰,晉室非但以微弱論之,時運浸衰,不能克制大逆,誠爲憤歎矣。元和曰,果如聖敎矣。上曰,參贊官讀之。周陽讀自祖逖旣卒,止爲驃騎大將軍。上曰,釋義。周陽釋義訖。上曰,文義奏之。周陽曰,祖逖以干城之材,有克復之志,故其鎭禦邊境也,後趙不敢侵犯,及夫旣卒之後,河南失守,域內騷然。以此觀之,國之用人,關係攸重矣。上曰,有國之寶,得人爲最,如祖逖眞干城之將也。周陽曰,書云所寶惟賢,正謂此也。上曰,其時若得人任用,則石勒不敢浸犯,王敦亦何敢有異志乎?周陽曰,人材何代無之,但不究其用矣。上曰,才不借於異代,惟在於人君之用舍矣。周陽曰,祖逖,晉之良將也,若掌兵專任,則雖王敦之凶逆,必不得作爲亂階,而因運祚衰替之時,君弱臣强,養成氣勢,終不能制,良可歎也。上曰,此時王敦之凶逆,莫可制矣。周陽曰,然矣。上曰,閣臣讀之。泳翊讀自錢鳳謂王敦曰,止卽作亂。上曰,釋義。泳翊釋義訖。上曰,文義奏之。泳翊曰,晉國君臣,不學孔·孟之道,專尙老·莊之術,蔑棄禮法,故有此王敦包藏禍心,王業至於傾危矣。上曰,國不行孔·孟之道,何以爲治?泳翊曰,聖敎切當矣。上曰,王敦之三計中,上計則不失其本心矣。泳翊曰,敦雖凶腸,所謂上計,出於本心,眞是莊周所謂盜亦有道者矣。上掩卷。仍敎曰,近雨太頻,或不至妨農乎?周陽曰,周洽於移秧,而近見各道雨澤狀啓到院者,則不至於過多矣。正來曰,移秧之時,雨水愈洽愈好,昨秋歉荒之災,專由春夏間旱乾之致也。上曰,麥農無前大登,民情頷顑之餘,稍可紓力矣。周陽曰,麥稔之後,窮蔀賴活,不勝欣幸矣。上曰,今年雨暘,允洽人心,果是天矜于民也。周陽曰,以今所見,可占豐穰矣。上曰,外道則市直稍減,而都下則一向高騰矣。周陽曰,此誠可悶矣。上曰,登筵諸臣中,有居鄕之人乎?周陽曰,玉堂上番,居在忠州,兼史注書,俱是西土之人矣。上曰,上番何時上來,而住在何洞乎?正來曰,臣本生長於忠州地,而三年前,挈眷來住於京城長興坊矣。上曰,近或聞鄕中農形之如何乎?正來曰,聞於自鄕上來之人,則麥農已爲登豐,移秧亦無不及時之歎云,誠爲萬幸矣。上曰,爾等,家在何邑?賤臣曰,臣居在定州地矣。綸曰,臣居在龜城地矣。上曰,爾鄕則農形市直,何如耶?綸曰,近間市直,因麥農之豐穰,每斗減一緡云矣。上曰,斗之假量,比都下何居?綸曰,假量爲京市四升半矣。上曰,此是田穀乎?綸曰,臣鄕則田多畓少,以小米資生矣。上曰,日候蒸熱,有釀雨之慮矣。仍命賜饌,諸臣承命祗受分啜訖,各就座還伏。上曰,皆善啖乎?周陽曰,共飽恩德矣。上命史官就座,又命退,諸臣以次退出。
上在昌德宮。停常參·經筵。
朴周陽啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于朴周陽曰,藥院都提調有闕之代,前望單子入之。
內醫都提調前望單子入之,右議政金炳國落點。
以檢閱李重七·洪承憲牌不進罷職傳旨,傳于朴周陽曰,只推。
朴周陽啓曰,左右史不可不備,檢閱李重七·洪承憲,旣有只推之命,竝卽牌招入直,何如?傳曰,允。
又啓曰,掌令洪淳馨,持平李集鎬,獻納鄭元夏,旣入闕中,不爲傳啓,直爲出去,事甚未安。竝推考,何如?傳曰,允。
以司諫權鍾祿牌不進罷職傳旨,傳于朴周陽曰,只推。
朴周陽啓曰,行都承旨尹秉鼎,右承旨朴定陽,左副承旨朴容大不爲仕進,左承旨李敦夏,廚院進,右副承旨沈相漢式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
朴容大,以都摠府言啓曰,副摠管許熠,以武臣堂上朔試射試官,慕華館良中,晝仕出去之意,敢啓。傳曰,知道。
義禁府啓目,粘連白翎僉使李奎興矣本府議啓內,儒案漁船,雖爲自明之報,而計深斂索,封山饒戶,但欠可據之數,而罪重斫貸兺除良,毒杖又及無辜,濫刑亦有當律,以此照律,罪杖一百收贖,告身盡行追奪,徒三年定配,私罪,奉敎依允爲旀,功減一等爲良如敎。
朴周陽,以義禁府言啓曰,時囚罪人李奎興,杖一百徒三年定配,照律公事判付內,依允,功減一等事,命下矣。李奎興,功減一等,杖九十收贖,告身盡行追奪,江原道原州牧丹邱驛徒二年半定配,而以議啓內辭意,具罪目,依例發遣府書吏,押送配所,何如?傳曰,允。
判中樞府事洪淳穆箚曰,伏以臣之有藥銜,爲四旬餘矣。豈容遽意卸解,冒煩聰聽,第臣恒疾不健之中,重以注夏爲祟,倍肆其苦,脾滯而阻容籥之噉,肢倦而蔑擧羽之力,動必汗流,行輒眩轉,往往溏泄暴注,神昏氣脫,全沒收拾,此莫非衰質之侵凌,而有未可强其難强,則見職之時日虛縻,滋速瘝曠者,區區微衷之不敢安矣。玆庸臚實控籲,惟聖明俯垂鑑諒,亟行鐫改,俾有以公私兩幸焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于朴周陽曰,此批答,遣史官傳諭。
上在昌德宮。停常參·經筵。
朴周陽啓曰,明日常參·經筵,取稟。傳曰,停。
沈相漢啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于朴定陽曰,原任直閣李承純馳詣顯隆園,奉審摘奸,仍留監祭,健陵華寧殿,一體奉審以來。
以檢閱李重七·洪承憲牌不進罷職傳旨,傳于朴定陽曰,只推。
朴定陽啓曰,左右史不可不備,檢閱李重七·洪承憲,旣有只推之命,竝卽牌招入直,何如?傳曰,允。
沈相漢啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以掌令洪淳馨,持平李集鎬,獻納鄭元夏牌不進罷職傳旨,傳于沈相漢曰,只推。
朴定陽啓曰,明日傳香,禮房承旨當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
以左承旨李敦夏牌不進罷職傳旨,傳于沈相漢曰,只推。
沈相漢,以三軍府言啓曰,卽接訓鍊都監所報,則今五月十九日習陣日次,而大將臣趙寧夏,有身病,不得行操云矣,敢啓。傳曰,知道。
又以摠戎廳言啓曰,本廳中軍李熙永,身病甚重,勢難察任,改差,何如?傳曰,允。
上在昌德宮。停常參·經筵。
沈相漢,以都摠府言啓曰,今日入直內三廳武兼禁軍及軍兵等,中日習射技放。請出標信。傳曰,知道。
沈相漢啓曰,明日再明日,顯隆園忌辰祭齋戒正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨朴周陽,今日不爲仕進,卽爲牌招,何如?傳曰,允。
以檢閱李重七·洪承憲牌不進罷職傳旨,傳于沈相漢曰,只推。
沈相漢啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于沈相漢曰,只推。
兵曹,以李徹宇爲摠戎中軍。
傳于朴周陽曰,大臣疏批遲滯之當該中官,從重推考。
傳于朴周陽曰,司譯都提調有闕之代,領議政爲之。
沈相漢,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以三軍府言啓曰,卽接禁衛營所報,則今五月二十日,習陣日次,而大將臣李鍾承,有身病,不得行操云矣,敢啓。傳曰,知道。
又以訓鍊都監言啓曰,本局中軍吳夏泳,身病猝重,勢難察任,改差,何如?傳曰,允。
吏曹啓目,粘連觀此弘文館應敎李載完上疏,則以爲,臣叔父領議政臣最應,方帶春秋館領事矣。臣所兼編修官之銜,其爲應避,伏乞聖明,亟令選部照例遞改,以存公格亦爲白有臥乎所,相避之法,在下當遞,弘文館應敎李載完,兼帶春秋館編修官之銜,今姑減下,何如?判付啓依允。
領中樞府事李裕元疏曰,伏以臣,田野間去來無常之蹤也。凡於緊要之任,萬不襯當,而所帶兼務,無一稱職,舌院之判署,每患淹滯,武庫之裁部,亦多窒礙,事之應接,不計緩急,輒費兩日,始乃句勘。苟如是,則許多日月,何可以因循做去,不念事體之虧損乎?人臣供職,瘝隳罪大,君子有訓,廉隅攸重,臣則瘝隳已積,廉隅已傷,縱苟上天之覆燾,其於私心之跼蹐,何哉?且臣近患暑祟,泄痢交作,寒熱往來,委頓床玆,時日蠢動,其勢末由,玆敢從縣陳籲,期蒙曲諒之恩。伏望殿下,遞臣兩提擧,俾幸公私焉。臣無任云云。答曰,省疏具悉卿懇。兼務本非甚劇,愼節自當勿藥,則鄕第句勘,庶無窒礙,而卿之苦懇,已自向日而縷縷矣。一向靳許,恐欠相孚,所辭中舌院提擧之任,玆以勉副,卿其安心調理。仍傳于朴周陽曰,此批答,遣史官傳諭。
應敎李載完疏曰,伏以臣叔父領議政臣最應,方帶春秋館領事矣。臣以玉署之職,所兼編修官之銜,其爲應避,典式所載,玆敢短章控籲。伏乞聖明,俯垂鑑諒,亟令選部照例遞改,以存公格,以安私分,不勝幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
自午時至人定,灑雨下雨,測雨器水深四分。
藥房提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
沈相漢啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴周陽啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
禮曹,來七月初三日,行宗廟·永寧殿秋享大祭,香祝親傳,取稟,奉敎敬依。
兵曹,以鄭雲龜爲訓鍊都監中軍。
沈相漢啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于沈相漢曰,只推。
以司謁口傳下敎曰,內需司所送等鐵,自今年復舊例輸送事,分付。
沈相漢,以三軍府言啓曰,卽接御營廳所報,則今五月二十一日,習陣日次,而大將臣趙羲復有身病,不得行操云矣,敢啓。傳曰,知道。
又以刑曹言啓曰,卽因廟堂申飭,雜技窩主張基大當爲依律勘處,而帶上直內官云矣。係是內侍,令義禁府推治,何如?傳曰,非入仕內官,令本曹嚴刑遠配。
又以刑曹言啓曰,雜技窩主張基大,係是內侍,令義禁府推治草記,傳曰,非入仕內官,令本曹嚴刑遠配事,命下矣。謹依批旨,罪人張基大,嚴刑一次,平安道龜城府遠地定配所,而適値齋日,待用杖嚴刑後,卽爲押送之意,敢啓。傳曰,知道。
上在昌德宮。停常參·經筵。
自開東至午時,灑雨下雨,測雨器水深二分。
自二更至二十二日開東,灑雨下雨,測雨器水深八分。
朴周陽啓曰,來二十五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
沈相漢啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴周陽啓曰,注書金裕成,自鄕上來云。卽爲牌招察任,何如?傳曰,允。
傳于朴容大曰,奉審閣臣入侍。
朴容大啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于朴容大曰,只推。
朴容大,以禁衛營言啓曰,本營哨官梁在翼,身病猝重,勢難察任,改差,何如?傳曰,允。
丁丑五月二十一日戌時,上御迎春軒。奉審閣臣入侍時,左副承旨朴容大,記事官金裕成,記事官洪承憲·金學洙,原仕直閣李承純以次進伏訖。上曰,史官分左右。仍敎曰,奉審閣臣進前。承純進前,奏曰,臣承命馳詣顯隆園園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵陵上奉審則安寧,碑閣·丁字閣奉審則無頉,仍詣華寧殿殿內奉審則安寧,還詣顯隆園,仍留監祭,將事安寧之意,敢此仰達矣。上曰,園上·陵上俱爲泰平乎?承純曰,泰平矣。上曰,碑閣·丁字閣亦皆無頉乎?承純曰,無頉矣。上曰,殿內亦安寧乎?承純曰,殿內寧矣。上曰,何時行事乎?承純曰,三更量將事矣。上曰,留宿於水原府乎?承純曰,到水原府秣馬後,卽爲離發矣。上曰,諸處牟麥皆爲登場乎?承純曰,盡已收入矣。上曰,禾穀盡爲移秧乎?承純曰,盡爲移秧,而庶有豐登之望矣。上曰,近日雨勢頗頻,得無太過否?承純曰,時雨周洽,姑不至過多矣。上曰,麥果大登云耶?承純曰,聞諸野老之言,則無前大稔云矣。上曰,雨後江水不甚漲溢乎?承純曰,頗有漲水矣。上曰,來往時路經何邑乎?承純曰,下去時,由始興,而上來時,則由果川矣。上曰,江水漲溢,則行船得無難乎?承純曰,不甚艱矣。上曰,所經道路,想必多水,而銅雀津,比鷺梁,何如?承純曰,以添流論之,鷺梁,比銅雀愈漲矣。上曰,日氣甚熱,去來必難矣。承純曰,日氣果熱,而往返無事矣。上曰,下去時,直向園上乎?承純曰,到水原府秼秣馬後,進向園上矣。上曰,史官就座。仍命閣臣先退,又命退,承史以次退出。
上在昌德宮。停常參·經筵。
自卯時至酉時,灑雨下雨,測雨器水深二分。
朴容大,以都摠府言啓曰,今日入直內三廳武兼禁軍及軍兵等,中日習射技放。請出標信。傳曰,知道。
朴定陽啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴容大啓曰,右副承旨沈相漢,今日不爲仕進,卽爲牌招,何如?傳曰,允。
傳于朴周陽曰,禮房承旨馳詣健元陵,奉審摘奸,仍留監祭,局內諸陵,一體奉審以來。
朴容大啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于沈相漢曰,只推。
朴周陽啓曰,明日傳香禮房承旨當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
李敦夏,以吏曹言啓曰,因議政府申飭,受由上京守令,自臣曹催促,則淸州牧使李鎬肅,身病猝重,不得下去云。其身病旣如是,則有難强令還任,罷黜,何如?傳曰,允。
又以吏曹言啓曰,因議政府申飭,受由上京守令,自臣曹催促,則豐德府使李文永,親病沈重,不得下去云,其親病旣如是,則有難强令還任,改差,何如?傳曰,允。
朴容大,以都摠府言啓曰,都摠管尹滋承,以刑曹判書,本曹坐起進參事,晝仕出去之意,敢啓。傳曰,知道。
又以禁衛營言啓曰,本營千摠崔致永,身病猝重,勢難察任,改差,何如?傳曰,允。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
又以御營廳言啓曰,本廳千摠申錫源,身病甚重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
沈相漢啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨朴周陽,今日不爲仕進,卽爲牌招,何如?傳曰,允。
注書金裕成病,代以趙秉翊爲假注書。
沈相漢啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于沈相漢曰,只推。
兵曹啓目,粘連觀此平安監司金尙鉉狀啓,則中軍李在靖,戢盜禁釀,閭里寧謐,詰戎較藝,部伍整肅,繕械葺廨,靡事不擧,苽期已迫,軍民惜去,待限滿特許仍任事,令該曹稟處亦爲白有臥乎所,如此實績,宜有褒嘉,依狀請姑爲仍任,何如?判付啓依允。
上在昌德宮。停常參·經筵。
自開東至人定,灑雨下雨,測雨器水深一寸六分。
自人定至二十五日開東,灑雨下雨,測雨器水深一寸九分。
朴周陽啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,吏曹郞廳來言,守令多窠,政事,取稟。傳曰,當日爲之。
又啓曰,假注書趙秉翊,時無職名,令該曹依例付軍職,冠帶常任,何如?傳曰,允。
傳于李敦夏曰,奉審承旨入侍。
傳于朴周陽曰,法司堂上竝許遞,今日政差出。
傳于朴周陽曰,呈告工曹判書·判義禁·藝文提學許遞,今日政差出。
傳于朴周陽曰,在外工曹參判·戶曹參議·同敦寧許遞,今日政差出。
傳于朴周陽曰,右承旨·右副承旨許遞,前望單子入之。
朴周陽啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于朴周陽曰,只推。
李敦夏啓曰,卽者吏曹郞廳來言,政事當日爲之事,命下,而行判書金輔鉉,參判趙康夏,參議任冕鎬,俱以病不來,不得開政云,竝卽牌招,何如?傳曰,待明朝牌招。
朴周陽,以都摠府言啓曰,副摠管許熠,以御營中軍,本營諸將官射會監試事,南別營良中,晝仕出去之意,敢啓。傳曰,知道。
又以禁衛營言啓曰,本營千摠洪台燮,身病猝重,勢難察任,改差,何如?傳曰,允。
丁丑五月二十四日未時,上御迎春軒。奉審承旨入侍時,左承旨李敦夏,假注書尹相翊,記事官洪承憲,金學洙以次進伏訖。上曰,史官分左右。仍敎曰,奉審承旨進前。敦夏進前,奏曰,臣承命馳詣健元陵陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯陵陵上奉審則安寧,碑閣·丁字閣奉審則無頉,仍詣穆陵陵上奉審則安寧,碑閣·丁字閣奉審則無頉,仍詣徽陵陵上奉審則安寧,碑閣·丁字閣奉審則無頉,仍詣崇陵陵上奉審則安寧,碑閣·丁字閣奉審則無頉,仍詣惠陵陵上奉審則安寧,碑閣·丁字閣奉審則無頉,仍詣元陵陵上奉審則安寧,碑閣·丁字閣奉審則無頉,仍詣綏陵陵上奉審則安寧,碑閣·丁字閣奉審則無頉,仍詣景陵陵上奉審則安寧,碑閣·丁字閣奉審則無頉,還詣健元陵,仍留監祭,將事安寧之意,敢達矣。上曰,陵上俱爲泰平,碑閣·丁字閣亦皆無頉乎?敦夏曰,俱爲安寧矣。上曰,丁字閣無滲漏處乎?敦夏曰,俱爲無頉,而徽陵丁字閣略有滲漏處,已爲修改矣。上曰,自本陵爲之乎?敦夏曰,然矣。上曰,何時將事,何時離發乎?敦夏曰,三更將事卽爲離發,來到待漏院,天已明矣。上曰,來往之間,雖不遠,所經路農形何如,而牟麥已盡登場乎?敦夏曰,或有未穫處,而民情則稍紓矣。上曰,移秧皆已爲之,雨水亦不甚過乎?敦夏曰,雖乹畓,擧皆移秧,而雨水不至太過矣。上曰,京江上流大漲云,所過川渠,亦何如乎?敦夏曰,臣之所經路,由舊徽慶園前川,而不甚漲矣。上曰,昨日之暑,能不甚劇乎?敦夏曰,午熱雖劇,復路之時,則侵夜作行,故暑氣少退矣。上曰,往還之路,由石橋乎?敦夏曰,未詳記歷矣。上曰,史官就座。仍命退,承史以次退出。
上在昌德宮。停常參·經筵。
自開東至人定,灑雨下雨,測雨器水深五分。
自人定至二十六日開東,灑雨下雨,測雨器水深一寸一分。
藥房提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
朴周陽啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,假注書尹相翊有身病,勢難察任,今姑改差,何如?傳曰,允。
尹相翊改差,代以康鴻擧爲假注書。
承旨前望單子入之,張錫龍·李在敬落點。
朴周陽啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于朴周陽曰,只推。
朴周陽啓曰,行都承旨尹秉鼎藥院進,新除授左承旨張錫龍,左副承旨李在敬未肅拜,右承旨李敦夏式暇出去,右副承旨朴容大廚院進,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨朴容大牌不進,伴直無人,左副承旨李在敬所當牌招,而拘於廳規,不得請牌,何以爲之?敢稟。傳曰,牌招。
以右副承旨朴容大牌不進罷職傳旨,傳于朴周陽曰,只推。
以全羅監司李敦相狀啓,稅大同未納各該穀主官全州判官權用圭,沃溝縣監閔種洙,靈光郡守李起鎬,高敞縣監柳敦秀,正供愆納,雖緣事勢,揆以漕體,不可仍置,竝爲先罷黜,其罪狀,令攸司稟處,常時不飭之失,臣實居首,惶恐待罪事,傳于朴周陽曰,令廟堂稟處,卿勿待罪事,回諭。
朴周陽,以兵曹言啓曰,宣傳官李容謙,五衛將兪石柱·崔宅鎭,俱以病難供職,呈狀乞遞,竝改差,何如?傳曰,允。
朴周陽啓曰,臣吏兵批兼進之意,敢啓。傳曰,知道。
有政。吏批,行判書金輔鉉牌招不進,參判趙康夏進,參議任冕鎬牌招不進,同副承旨朴周陽進。啓曰,行判書金輔鉉,參議任冕鎬竝牌招不進,小臣獨政未安,何以爲之?敢稟。傳曰,仍爲之。
傳于朴周陽曰,蔚山府使之代,勿拘常格,各別擇差。
朴周陽,以吏批言啓曰,江華補賑人幼學曺鎬永,全州補賑人茂朱幼學柳學增,竝以奉事加設單付,隨其仕滿,次次陞遷事,議政府草記,允下矣。司宰監·掌苑署奉事,各一員,加設單付以入之意,敢啓。傳曰,知道。
又以吏批言啓曰,徽慶園守奉官徐光穆,以其身病,呈狀乞遞,改差,何如?傳曰,允。以李羲俊爲工曹參判,李寅卨爲刑曹判書,南廷順爲工曹判書,李景夏爲判尹,李承五爲同敦寧,金震休爲兵曹參判,李炳敎爲刑曹參判,閔謙鎬爲左尹,李淳翼爲右尹,趙臣熙爲戶曹參議,趙翼永爲刑曹參議,鄭基世爲判義禁,洪祐吉爲藝文提學,李憲稙爲淸州牧使,趙羲贊爲豐德府使,李敎應爲泰安府使,李昌鎬爲宣川府使,朴齊文爲陽城縣監,韓圭稷爲吉州牧使,朴齊萬爲蔚山府使,司宰奉事單曺鎬永,掌苑奉事單柳學增,兼春秋單鄭昌東。
兵批,判書金炳始進,參判未差,參議尹致聖病,參知李永入直,同副承旨朴周陽進。以李景夏爲都摠管,李寅卨爲副摠管,任興準爲兼訓鍊都正,白南益爲宣傳官,徐華淳·閔龜鎬爲五衛將,洪鍾烈爲忠壯將,尹錫元爲都摠經歷,李載允爲文兼,金商念爲左洗馬,申泰熙爲宣傳官,李亮烈·朴泰慶·柳學魯爲守門將,尹殷一爲慶尙中軍,同知單安思弼,僉知三單,金·金奎淳·李寅復,上護軍曺錫雨,大護軍尹滋承·姜蘭馨,護軍曺錫輿·洪在鉉·李羲俊·金曾鉉·李克愚·閔成鎬,副護軍朴定陽·沈相漢·金聲根·趙龜永·白南益·趙儀顯·李容謙,副司果石泰魯·申正遠·朴炳容·宋淳錫,副司正趙秉翊,以上竝單付,副司果洪鍾烈,今加折衝加資事,承傳,平安中軍李在靖,姑爲仍任事,承傳。
吏批,再政。以李周夏爲洪州牧使。
兵批,再政。以李友權爲宣傳官,宋明老爲左司禦,李奎興爲訓鍊判官,同知單徐華淳,僉知二單,閔龜鎬·洪鍾烈,都摠管單李寅卨,兼宣川防禦使單李昌鎬,兼泰安防禦使單李敎應,兼吉州防禦使單韓奎稷。
吏批,三政。以成泰永爲濟用主簿,李敎麟爲監察,金商鳳爲淮陽府使。
兵批,三政。以朴有鎭爲御營把摠,副護軍洪鍾烈。
傳于朴周陽曰,庇仁縣監之代,勿拘常格,各別擇差。
吏批,四政。以洪用周爲庇仁縣監。
兵批,四政。以李熙瑞爲訓鍊僉正。
吏批,五政。以李顯永爲醴泉郡守。
兵批,五政。以金在浩爲都摠都事。
吏批,六政。以閔哲鎬爲玉果縣監。
兵批,六政。以沈寅澤爲宣傳官。
吏批,七政。以南廷麟爲仁陵令。
兵批,七政。以金秉燮爲右翊贊,許㷽爲左捕從。
吏批,八政。以柳百均爲貞陵令。
兵批,八政。以尹守榮爲訓鍊僉正。
吏批,九政。以禹錫河爲寧陵令。
兵批,九政。以李忠鎬爲訓鍊判官。
吏批,十政。以李寅永爲禧陵令。
兵批,十政。以尹九成爲訓鍊主簿。
吏批,十一政。以李容觀爲顯陵令。十二政。以李肇秀爲思陵令。十三政。以曺鎭億爲崇陵令。十四政。以朴寅陽爲社稷令。十五政。以南廷翊爲永禧殿令。
十六政。以徐能淳爲忠勳都事。十七政。以李恩植爲引儀。
十八政。以崔在淵爲內資主簿。十九政。以黃觀周爲引儀。
二十政。以李東宇爲活人別提。二十一政。以金秀藎爲引儀。
二十二政。以金炳治爲掌樂主簿。二十三政。以李道權爲監察。
二十四政。以趙容九爲掌樂主簿。
以吏曹參議任冕鎬牌不進罷職傳旨,傳于朴周陽曰,只推。
朴周陽,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
又以御營廳言啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深四分。
朴周陽啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左承旨張錫龍,時在慶尙道蔚山府任所,斯速乘馹上來事,下諭,何如?傳曰,許遞,前望單子入之。
又啓曰,假注書康鴻擧蒙點之後,稱以在外,不爲入來,事甚駭然。所當重勘,而本院請推之外,無他可施之罰,何以爲之?敢稟。傳曰,安徐。
朴周陽啓曰,卽見統虞候黃顯默火輪船入歸狀啓,則火輪船之輪字,漏而不書,啓聞事體,何等審愼,而如是疎忽,誠極未安。原狀啓,係是邊情,雖不得不捧入,該虞候不可無警,從重推考,何如?傳曰,允。
又啓曰,卽者司書尹相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
朴容大啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于朴容大曰,只推。
承旨前望單子入之,兪晩源落點。
傳于朴容大曰,洪正厚之本是乖悖,已知久矣。如此不法之類,不可置之朝籍,爲先施以極邊遠竄。
朴周陽,以議政府言啓曰,卽見全羅監司李敦相狀啓,則本道三漕倉中,聖堂稅船,纔已裝發,而群山·法聖兩倉已捧之穀,竝襍費爲二萬餘石,許久積庤,與未納者同爲停滯,則不無生弊之端,先爲罔夜分載,以各其倉附近鎭將,別定差員,使之領發,未捧穀物,另加督納,鱗續裝運事,請令廟堂稟處。稅穀愆納之全州·沃溝·靈光·高敞四邑守令,竝爲先罷黜,其罪狀,令攸司稟處爲辭,而判付,令廟堂稟處事,命下矣。漕船之裝發,與上納,俱有莫越之程限,則一或愆淹,罪固難逭,而第念昨年年形,不免大歉,窮蔀民力,到底艱絀,已捧之穀,雖未準摠,與其庤倉而生其奸弄,莫若從權而圖其方便,依狀請別定差員,毋滯運納,未捧之數,刻期董督,踵後輸上,而見今賑政纔撤,漕捧未勘,際此而多倅遞易,恐有民邑添弊之慮,上項四邑守令罷拿,特爲安徐,竝令戴罪擧行,更毋敢一毫稽忽之意,嚴飭行會,何如?傳曰,允。
又以議政府言啓曰,卽見摠戎廳所報,則北漢山城別庫米三百石,卽辛未年改色入庫者,而今當大無,民情顑頷,積置旣久,陳腐可惜,以此先爲排用於城卒及營軍放料之資,待其原料上下,如數移充爲辭矣。山城儲餉,本有所重,固不當遽議許貸,而封樁歲久,便作等棄,況當歉荒,士卒失哺,不可但以悶隘言,依所報特爲取用,以爲排給之地,向後準充之節,毋敢遷延之意,分付該廳,何如?傳曰,允。
又以侍講院言啓曰,司書尹相萬,今以親病,陳疏徑出矣。下番闕直,事甚未安。說書宋道淳在外,兼司書洪大重,兼說書閔泳翊,竝卽牌招,推移入直,何如?傳曰,允。
又以奉常寺提調意,啓曰,東耤親耕田所種大麥,打作則所出,爲六石十四斗,小麥打作則所出,爲一石之意,敢啓。傳曰,知道。
朴容大,以御營廳言啓曰,本廳千摠白南益,以前任宣川府使,方在任所,上來尙遠,久曠可悶,改差,何如?傳曰,允。
司書尹相萬疏曰,伏以臣於持被之中,卽接家信,臣母素患痰癖之症,近因日候之不調,一倍添劇,委頓床席,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯賜鑑諒,亟遞臣所帶之職,仍治臣擅移之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
夜自五更至二十八日開東,灑雨下雨,測雨器水深六分。
朴周陽啓曰,明日常參·經筵,取稟。傳曰,停。
李在敬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴周陽啓曰,來初一日,輪對日次矣,敢稟。傳曰,當次人受點後,日次待令。
李在敬啓曰,右副承旨兪晩源,今日不爲仕進,卽爲牌招,何如?傳曰,允。
朴周陽啓曰,左尹閔謙鎬,除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,左右史不可不備,檢閱李重七,卽爲牌招入直,何如?傳曰,允。
以兼司書洪大重,兼說書閔泳翊牌不進罷職傳旨,傳于朴周陽曰,只推。
李在敬啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于李在敬曰,只推。
兪晩源,以侍講院言啓曰,下番連日闕直,事甚未安。說書宋道淳,在外,兼司書洪大重,兼說書閔泳翊,旣有只推之命,竝更牌招,推移入直,何如?傳曰,允。
又以奎章閣言啓曰,禁直事體,何等嚴重,而檢書官吳友泳,謂有身病,擅自出去,終不入來,以致闕直之境,事未前有,極爲駭妄。其罪狀,令該府拿問處之,何如?傳曰,允。
朴容大,以訓鍊都監言啓曰,本局局別將申在儉,身病猝重,勢難察任,改差,何如?傳曰,允。
又以禁衛營言啓曰,本營千摠趙儀顯前任泰安府使,李奎鶴前任吉州牧使,上來尙遠,領軍之職,久曠可悶,竝改差,何如?傳曰,允。
李在敬,以義禁府言啓曰,洪正厚,爲先施以極邊遠竄事,承傳啓下矣。洪正厚,平安道昌城府極邊遠竄,而以承傳內辭意,具罪目依例發遣府羅將,押送配所,何如?傳曰,允。
兵曹啓目,粘連觀此京畿監司李載元狀啓,則永宗僉使梁柱星復鎭之初,董工匠而身操版揷,救荒之際,方略而力辦米粟,蠲廩矯捄,衆瘼永祛,發慮施措,邊圉增重是白在如中,瓜期已近,民皆惜去,特爲仍任事,令該曹稟處亦爲白有臥乎所,治績旣如彼嘉尙,道啓又若是明的,該僉使梁柱星仍任一款,依狀請施行,何如?判付啓依允。
上在昌德宮。停常參·經筵。
自開東至人定,灑雨下雨,測雨器水深四寸五分。
自人定至二十九日開東,灑雨下雨,測雨器水深三寸。
兪晩源啓曰,明日常參·經筵,取稟。傳曰,停。
李在敬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨朴周陽,今日不爲仕進,卽爲牌招,何如?傳曰,允。
以兼司書洪大重,兼說書閔泳翊牌不進罷職傳旨,傳于兪晩源曰,只推。
以檢閱李重七牌不進罷職傳旨,傳于兪晩源曰,只推。
李在敬啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于李在敬曰,只推。
以同副承旨朴周陽牌不進罷職傳旨,傳于兪晩源曰,只推。
傳于李在敬曰,卽見捕廳啓目,則諸罪人凶悖情節,不可不嚴覈,令王府設鞫得情。
傳于李在敬曰,委官,洪判府事爲之。
傳于李在敬曰,兵·刑換房。
李在敬啓曰,設鞫事,命下矣。左副承旨朴容大,卽爲牌招,何如?傳曰,允。
兪晩源啓曰,事變假注書趙圭錫有身病,勢難察任,今姑改差,何如?傳曰,允。
趙圭錫改差,代以閔泳駿爲事變假注書。
傳于兪晩源曰,判義禁外,金吾堂上竝許遞,前望單子入之。
金吾堂上前望單子入之,知義禁金箕錫,添書落點,同義禁申正熙·金益容落點。
李在敬啓曰,設鞫事,命下矣。兩司當爲進參,除在外·未署經外,未肅拜·呈告人員,竝卽牌招,以爲進參之地,何如?傳曰,允。
朴容大啓曰,臣容大,今日推鞫,進去下直之意,敢啓。傳曰,知道。
兪晩源,以侍講院言啓曰,下番連日闕直,事甚未安。說書宋道淳在外,兼司書洪大重,兼說書閔泳翊旣有只推之命,竝更牌招,推移入直,何如?傳曰,允。
又以司饔院言啓曰,今日監膳時,日下生鮮,腐傷體少,屢次點退,其所改色,與前無異,日勢漸晩,雖不得不捧入,而今當潦水,捉得無路云,在前如此之時,曾有所稟旨代封之例矣。莫重御供,自下不敢擅便,惶恐敢啓。傳曰,知道。代封。
李在敬,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,都摠管李寅卨以刑曹判書,本曹坐起進參事,晝仕出去之意,敢啓。傳曰,知道。
以掌令洪淳馨,獻納鄭元夏牌不進罷職傳旨,傳于李在敬曰,只推。
判中樞府事臣洪淳穆箚曰,伏以設鞫有令,仍命臣按治之,其在輿討之義,固當竭蹷之不暇,而按獄,大政也,政府主管,自是不易之典,而縱或有原任替當,無過一時權宜之政,今乃遂以爲例,凡遇此事,輒奉是命,雖其怵迫嚴急,黽勉冒當,然金石典式,緣臣毁壞,已不啻惶隘于中,揆以公格,事體寧容若是之苟簡乎?矧臣至苦之病狀,便一床簀間物也,患泄旣久,眞元虛脫,痞懣而胃阻却食,眩暈而汗流如漿,恒自昏頹不省,種種乖敗之證,有未敢煩溷,而蓋人之所以作爲發用,卽惟曰氣與神而已,氣之不能接續,神之無可抖擻,其何以盤覈折服,成輸之有孚乎?若臣賤疾爲困,顧不足恤,莫嚴治獄之節,倘或因是而顚錯,厥罪何居?常式之違越,病勢之沈苦,已惶齎悶,靡所因極,玆敢暴實冒籲,伏望聖慈,俯垂矜憐,將臣委官之任,劃賜變通,俾鞫體完而殘喘延,不勝幸甚。取進止。答曰,省箚具悉卿懇。愼節奉慮,而鞫事亦係不輕,卿其諒之,至若原任之委官,多有已例,亦爲諒之。仍傳于兪晩源曰,此批答,遣史官傳諭。
上在昌德宮。停常參·經筵。
自開東至酉時,灑雨下雨,測雨器水深一寸。
兪晩源啓曰,明日常參·經筵,取稟。傳曰,停。
李在敬啓曰,合辭許久闕啓,事甚未安。除在外·未署經·推鞫進去外,未肅拜·呈告人員,竝卽牌招,何如?傳曰,允。
義禁府問事郞廳四單,趙忠熙·李建昌·鄭元和·閔種默。
以兼司書洪大重,兼說書閔泳翊牌不進罷職傳旨,傳于兪晩源曰,只推。
兪晩源啓曰,行大司憲李升洙,掌令洪淳馨牌不進,執義李國淵,掌令申一永,持平崔德明在外,李集鎬推鞫進,監察茶時之意,敢啓。傳曰,知道。
以掌令洪淳馨,獻納鄭元夏牌不進罷職傳旨,傳于兪晩源曰,只推。
李敦夏,以議政府言啓曰,卽見全羅監司李敦相狀啓,則和順縣居前衛將金奎文,不待勸勉,自願出義,該縣田稅與砲糧竝襍費,米四百七十一石,太二百二十九石,全數替當,畢納考尺,誠意嘉尙,合施褒賞事,請令廟堂稟處矣。慨然出義,能捐夥財,上而公稅告完,下而民力獲紓,想其誠意,萬萬嘉尙。似此之人,不容不別般酬奬,相當守令,待窠首先差送事,分付銓曹,何如?傳曰,允。
又以侍講院言啓曰,下番連日闕直,事甚未安。說書宋道淳在外,兼司書洪大重,兼說書閔泳翊,旣有只推之命,司書尹相萬,由限已過,竝更牌招,推移入直,何如?傳曰,允。
又以弘文館言啓曰,修撰鄭元和鞫廳進,下番闕直,事甚未安。修撰李輔榮,副修撰吳麟泳在外,副修撰申錫淵,卽爲牌招入直,何如?傳曰,允。
兪晩源,以義禁府鞫廳大臣意啓曰,捕廳諸罪人,凶悖情節,不可不嚴覈,設鞫得情事,命下矣。捕廳在囚罪人中,李秉淵·李啓豐·李英俊等,爲先具格拿來之意,敢啓。傳曰,知道。
又以左右捕盜廳言啓曰,因鞫廳標紙,臣廳在囚罪人李秉淵·李啓豐·李英俊等三名,移送義禁府之意,敢啓。傳曰,知道。
又以義禁府委官意啓曰,文書浩繁,擧行多端,副司果金宗漢·金喆熙·李喜元,宗府正尹祖榮,問事郞廳加差下,何如?傳曰,允。
罪人李秉淵·李啓豐·李英俊等原情。
傳于兪晩源曰,推鞫姑罷。
兪晩源,以兵曹言啓曰,卽接西所入直衛將李敏植牒報,則北水閣東邊水門鐵索,爲雨水所激絶傷云。爲先令紫門監堅實圍排,卽速修改,而把守軍兵,令該營量宜除出,限修改間,嚴加守直之意,分付,何如?傳曰,允。
又以兵曹言啓曰,卽接西所衛將李敏植牒報,則永肅門外中松一株,因風顚仆云,依例斫去之意,敢啓。傳曰,知道。
又以禁衛營言啓曰,因兵曹草記,北水閣東邊水門鐵索,爲雨水所激絶傷處,西營入直軍八名除出,哨官一員率領,限修改間,嚴加守直之意,敢啓。傳曰,知道。
又以禁衛營言啓曰,本營騎士別將李敎昌,身病猝重,勢難察任,改差,何如?傳曰,允。
兵曹口傳政事,上護軍單金炳德。
兪晩源,以義禁府言啓曰,今此推鞫方張之時,時囚不可混處,府中時囚罪人吳友泳,姑爲保放之意,敢啓。傳曰,知道。
義禁府啓目,檢書官吳友泳原情云云。傳旨內辭緣,泛稱遲晩,刑推得情,何如?判付啓飭已施矣,分揀放送。
上在昌德宮。停常參·經筵。
藥房提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
李敦夏啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而推鞫相値,不得來會云矣,敢啓。傳曰,知道。
李敦夏啓曰,右承旨李在敬,同副承旨朴周陽,今日不爲仕進,竝卽牌招,何如?傳曰,允。
傳于李敦夏曰,禮房承旨馳詣宗廟·景慕宮,奉審摘奸以來,傳于朴容大曰,推鞫爲之。
朴容大啓曰,臣容大,今日推鞫進去,下直之意,敢啓。傳曰,知道。
以司書尹相萬,兼說書閔泳翊牌不進罷職傳旨,傳于兪晩源曰,只推。
兪晩源啓曰,事變假注書閔泳駿,時無職名,令該曹依例付軍職,冠帶常仕,何如?傳曰,允。
傳于兪晩源曰,當該承旨推考。
傳于朴周陽曰,諸道畢賑之啓,今方次第來到,而麥事且登矣。未知窮蔀遑汲之狀,比之冬春,能免艱食之患,而亦果無捐瘠者乎?哀彼無辜之民,猝當歉荒,其不幸而不能安生樂業者,卽由予否德也,其幸而保有今日者,卽賴上天之仁也。凡係懷保之方,何時不盡心焉,而顧今日民情,譬若大病之後,調息扶護,必倍加於方病之時,然後來蘇可速,前效可全,此豈非尤所憧憧者乎?道臣·守宰,勿以麥登放慮,亦勿以撤賑謂了勘,益加勉勉於懷保之策,俾萬危一生之民,皆得以安生樂業,毋孤上天保有之仁意,此予所夙宵企望者也。廟堂須以此意,措辭行會于今番設賑諸路之道守臣處。
朴周陽啓曰,行大司憲李升洙,持平李集鎬牌不進,執義李國淵,掌令申一永,持平崔德明在外,掌令洪淳馨推鞫進,監察茶時之意,敢啓。傳〈曰〉,知道。
以司諫權鍾祿,持平李集鎬牌不進罷職傳旨,傳于朴周陽曰,只推。
以右承旨李在敬牌不進罷職專旨,傳于朴周陽曰,只推。
傳于朴周陽曰,公事不審之中官全錫勳,推考。
罪人李秉淵更推後,刑問一次,訊杖第九度停刑,罪人李啓豐更推後,刑問一次,訊杖第七度,停刑,罪人李英俊將息間,仍爲嚴囚。
傳于朴周陽曰,推鞫姑罷。
朴周陽,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,卽接景慕宮入直訓鍊院判官李儒必手本,則弘化門越邊含春苑墻垣二間頹圮云。爲先令繕工監堅實圍排,卽速修築,而亦令巡邏營門申飭校卒,各別巡察之意,分付,何如?傳曰,允。
又以左邊捕盜廳言啓曰,謹依本廳啓目判下批旨,在囚之漢移送秋曹,依律擧行,在逃之漢不日捉得事,命下矣。臣廳在囚罪人金遂鍾,移送秋曹,在逃之漢,另飭譏捕之意,敢啓。傳曰,知道。
又以左右捕盜廳言啓曰,臣廳合坐啓目,李秉淵招辭中,趙肯夏名字,只憑罪人口招,而書之矣。今考官案,則肯字乃是兢字,雖緣囚供之錯誤,本名不可不釐正,原啓目中,改付標以入之意,敢啓。傳曰,知道。
又以義禁府言啓曰,今此推鞫方張之時,時囚不可混處府中,時囚罪人金龜相,姑爲保放之意,敢啓。傳曰,知道。
義禁府啓目,西水羅權官金龜相原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
朴容大,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴周陽啓曰,來初五日,朝參日次,而景陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于朴周陽曰,政官牌招開政。
傳于朴周陽曰,有實故摠管許遞,前望單子入之。
摠管前望單子入之,副摠管南廷益落點。
朴周陽啓曰,翰林召試被選當次人閔泳翊薦狀公事,啓下矣,令該曹口傳付軍職,牌招入直,何如?傳曰,允。
吏曹口傳政事,檢閱單閔泳翊。
議政府薦望,以林翰洙爲義州府尹。
傳于朴容大曰,推鞫爲之。
朴容大啓曰,臣容大,今日推鞫進去,下直之意,敢啓。傳曰,知道。
朴周陽啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于朴周陽曰,只推。
朴周陽啓曰,行吏曹判書金輔鉉,參判趙康夏,參議任冕鎬牌不進推考傳旨及罷職傳旨,今方捧入,而開政命下之後,如是違牌,事甚未安,判書參判,竝更牌招,何如?傳曰,允。參議只推,待明朝一體牌招。
罪人李秉淵,更推後刑問一次,訊杖第五度,停刑,罪人李啓豊,更推後刑問一次,訊杖第五度,停刑。
傳于朴周陽曰,推鞫姑罷。
傳于朴周陽曰,吏兵批歲抄點下者,依例捧傳旨。
朴周陽以,奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以都摠府言啓曰,都摠管李寅卨,以刑曹判書,本曹坐起進參事,晝仕出去之意,敢啓。傳曰,知道。
又以御營廳言啓曰,本廳千摠鄭亨基,身病甚重,勢難察任,改差,何如?傳曰,允。
又以刑曹言啓曰,謹依左邊捕盜廳啓目判下批旨,冒名疊單買科罪人金遂鍾,移送秋曹,依律擧行事,命下矣。謹按律文,則大典會通武科條有曰,紅牌買賣者,用賊科律,絶島爲奴,罪人金遂鍾,依此律,全羅道靈光郡荏子島絶島爲奴,定配所,卽爲押送之意,敢啓。傳曰,知道。
行判尹李景夏疏曰,伏以臣,獲罪神天,酷罹愍凶,揆以彝情,理當殞滅,而頑忍偸活,視息尙存,日月莫追,禮防有限,二十七月之制,居然已訖,如臣不孝,實亦天地間一人耳,巾絰雖除,痛冤益切,惟願歸守松楸,以卒此生,少寓孺慕之情,不意玆際,忽奉除旨,京兆周廬,恩點聯翩,臣於是,惝怳掩抑,自不知涕淚之無從也,臣賦命嶮巇,幼背父顔,惸惸含恤,依母爲命,恩竝怙恃,心口焦竭,勞憚鞠育,手足腁胝,幸而長養成立,得沾榮祿者,蓋莫非臣母敎養之力也,然臣不肖無知,貪戀榮寵,親年易老,子職多曠,進不能竭忠報答,以顯其親,退不能殫誠滫瀡,以備其養,烏鳥之情未終,風樹之慟遽纏,鮮民之生,未有如臣之窮矣,臣偏蒙洪造,與天無極,聞命竭蹶,夷險向前,卽其分義也,今於收召簪履之下,豈不欲行不俟屨,願覲耿光,而臣母在時,每承除命,臣奉誥告母,白首母子,攢手感恩,今焉告喜無地,哀恨弸中,貫徹穹壤,臣雖頑如木石,尙何忍自同恒人,束帶周旋於衿紳之列,仰累聖朝興孝之化也哉,玆敢忍涕構疏,仰瀆紸纊之下,伏乞聖慈,憐臣悲苦之罕有倫比,諒臣辭懇之非同常例,特命選部,刊臣仕籍,俾得畢命於田野,千萬血祝,臣無任云云。答曰,省疏具悉。卿其勿辭行公。
上在昌德宮。停常參·經筵。
自辰時至人定,灑雨下雨,測雨器水深四分。
自人定至初三日開東,灑雨下雨,測雨器水深一寸三分。
朴周陽啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于朴周陽曰,館錄爲之。
朴周陽啓曰,館錄爲之事,命下矣。副提學未差之代,今日政差出,何如?傳曰,允。
又啓曰,卽者,副修撰申錫淵,以其親病,陳疏經出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于朴容大曰,推案公事啓字不踏之當該中官,拿處。
朴容大,以議政府言啓曰,卽聞慶尙左水使尹致稷,未及赴任,中路得病,竟至身故云矣,重梱差代,有難遲待道啓,今日政差出事,分付該曹何如?傳曰,允。
又以兵曹言啓曰,宣傳官李友權,五衛將徐華淳·金·金奎淳·閔龜鎬,忠翊衛將崔漢喆,忠壯衛將李寅復,俱以病難供職,新除授慶尙監營中軍尹殷一,身病猝重,萬無登途赴任之望,呈狀乞遞,竝改差,何如?傳曰,允。
又以兵曹言啓曰,每都政,新資五窠,例爲差出,而營將·中軍·虞候,姑無準二十朔者,且舊堂積滯,亦不可不念,在前如此之時,新舊資營將·中軍·虞候中,朔數最多者,推移內遷,多有已例,今亦依此擧行,何如?傳曰,允。
有政。吏批,行判書金輔鉉進,參判趙康夏病,參議任冕鎬進,同副承旨朴周陽進。
以閔謙鎬爲副提學,李源命爲禮曹判書,鄭應夔爲監察,趙容九爲長興主簿,宋秉璿爲泰陵參奉,李根永爲徽慶園守奉官,李綺秊爲坡州牧使,朴鍾允爲平邱察訪,義州府尹單林翰洙。
兵批,判書金炳始進,參判金震休入直,參議尹致聖病,參知李永病,左副承旨朴容大進。以韓敦源·蔡東健爲都摠管,李載鳳·申道熙爲副摠管,崔致永爲宣傳官,兪石柱·金在興·洪鍾勳·徐瑀淳·尹滋翊·申林爲五衛將,姜達馨爲忠翊將,李敬宇爲忠壯將,洪承穆爲文兼,李相悳·李寬植·洪疇燮爲武兼,朴有鎭爲守門將,李昌鉉爲宣傳官,張玄植爲守門將,金箕弘爲忠淸兵使,李長會爲慶尙左水使,金九植爲慶尙中軍,申在德爲管城將,金百鍊爲月串僉使,崔健植爲安骨萬戶,金祥鎭爲幕嶺萬戶,石泰璣爲三田渡別將,朴文榮爲花水山別將,同知單安思弼,僉知三單,金·金奎淳·李定復,護軍申道熙·南廷益·尹殷一·元世,副護軍張錫龍·李友權·李鳳憲,副司果朴泰慶,副司正閔泳駿,以上竝單付,永宗僉使梁柱星,特爲仍任事承傳,前僉使朴珪熙,今加折衝加資事承傳,兼義州鎭兵馬節制使兩西運餉使單林翰洙。
朴周陽啓曰,館錄爲之事,命下矣。新除授行副提學閔謙鎬,卽爲牌招,何如?傳曰,允。
吏批,再政。以金翊鎭爲知敦寧,申道熙爲左尹,崔在淵爲贊儀,李寅亨爲掌樂主簿,金炳治爲濟用主簿。兵批,再政。以金錫五爲宣傳官,金奎華爲御營把摠,鄭觀式爲左捕從,呂昌燮爲右捕從,李建九爲部將,都摠管單李載鳳,僉知三單,尹滋翊·申林·金在興,訓鍊參軍單池弘淳,副護軍朴珪熙·李樂熙,兼坡州鎭兵馬僉節制使京畿防禦使摠戎廳中營將單李綺秊。吏批,三政。以金秀藎爲監察,李鄷沼爲掌樂主簿。兵批,三政。以金在浩·金昌燮·李忠鎬爲都摠經歷,訓鍊奉事單鄭萬泓。吏批,四政。以宋熙斗爲監察。兵批,四政。以閔敞鎬·林淳憲爲都摠都事,李承龜爲訓鍊判官。兵批,五政。以李泰權·李昌鎬·李秉翼爲訓鍊主簿。
朴容大啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾錄,獻納鄭元夏,掌令洪淳馨,持平李集鎬牌不進罷職傳旨,傳于朴容大曰,只推。
朴周陽,以戶曹言啓曰,本曹正郞金奭鉉,今又仕滿矣,曹務多艱,難付生手,更姑仍任,何如?傳曰,允。
又以弘文館言啓曰,副修撰申錫淵,陳疏徑出,下番闕直,事甚未安,修撰李輔榮,副修撰吳麟泳在外,修撰鄭元和,卽爲牌招入直,何如?傳曰,允。
朴容大,以禁衛營言啓曰,本營千摠金在仁,身病猝重,勢難察任,改差,何如?傳曰,允。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
又以御營廳言啓曰,本營別將洪圭,身病甚重,勢難察任,改差,何如?傳曰,允。
又以御營廳言啓曰,本廳別將,今當差出,而擬望之人乏少,外任竝擬,何如?傳曰,允。
朴容大,以義禁府言啓曰,今此推鞫方張之時,時囚不可混處府中,時囚罪人羅世煥,姑爲保放之意,敢啓。傳曰,知道。
又以義禁府言啓曰,保放罪人金龜相,當爲還囚,議處以入,而又添病狀,仍爲保放之意,敢啓。傳曰,知道。
義禁府啓目粘連,向前金龜相亦,殘鎭將之犯贓,數旣不尠,按撫使之査啓,的有可據,不可以囚供發明,有所參恕,以此照律,何如?判付啓依允。
朴容大,以義禁府言啓曰,保放罪人金龜相,當爲還囚,照律以入,而病勢未差,仍爲保放之意,敢啓。傳曰,知道。
義禁府啓目粘連,西水羅權管金龜相矣本府議啓內,殘鎭將之犯贓,數旣不尠,安撫使之査啓,的有可據,不可以囚供發明,有〈所〉參恕,以此照律,罪杖九十,收贖,奪告身四等,私罪。奉敎依允。
副修撰申錫淵疏曰,伏以,臣父年今七十有八矣,素抱貞痼之疾,每於祈寒盛暑,尤爲闖肆矣,卽接家信,則近因暑濕之崇,一倍添劇,委頓床席,氣息奄奄,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃,伏乞聖明,俯垂鑑諒,亟遞臣所帶之職,以便歸護,仍治臣擅離之罪,以肅朝綱焉,臣無任云云。答曰,省疏具悉。爾其勿辭救護。
上在昌德宮。停常參·經筵。
自開東至申時,灑雨下雨,測雨器水深一寸五分。
朴周陽啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李在敬啓曰,右副承旨兪晩源,今日不爲仕進,卽爲牌招,何如?傳曰,允。
傳于朴周陽曰,禮曹參議有闕之代,前望單子入之。
禮曹參議前望單子入之,趙定熙落點。
朴周陽啓曰,行副提學閔謙鎬牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
朴容大啓曰,行大司憲李升洙,持平李集鎬牌不進,崔德明,執義李國淵,掌令申一永在外,洪淳馨推鞫進,監察茶時之意,敢啓。傳曰,知道。
以司諫權鍾祿,持平李集鎬牌不進罷職傳旨,傳于朴容大曰,只推。
以右副承旨兪晩源牌不進罷職傳旨,傳于朴周陽曰,只推。
傳于朴容大曰,推鞫爲之。
朴容大啓曰,臣容大,今日推鞫進去,下直之意,敢啓。傳曰,知道。
罪人趙兢夏·李在善·李世英·李在廈·金元吉等,原情罪人李秉淵·李啓豐等,將息間仍爲嚴囚。
傳于李在敬曰,推鞫姑罷。
朴周陽,以弘文館言啓曰,修撰李輔榮,副修撰吳麟泳在外,修撰鄭元和推鞫進,修撰申錫淵陳疏受由,下番闕直,事甚未安,應敎李載完別兼春秋進,校理尹升求有拘忌,副應敎朴齊晠,校理李正來,副校理李範九,竝卽牌招,推移姑降入直,何如?傳曰,允。
義禁府啓目,中官羅世煥原情云云,傳旨內辭緣,泛稱遲晩,所當請刑是白乎矣,長番內侍,勿爲請刑,載在法典,議處,何如?判付啓依允。
李在敬,以義禁府言啓曰,保放罪人羅世煥,還囚捧供以入,而仍爲保放之意,敢啓。傳曰,飭已施矣,分揀放送。
又以左右捕盜廳言啓曰,因鞫廳標紙,臣廳在囚罪人李在善·李世英·李在廈·金元吉等四名,移送義禁府之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深一寸四分。
李在敬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李在敬啓曰,明日,景陵忌辰祭齋戒,再明日,乃是初伏,處暑間,視事頉稟之意,敢啓。傳曰,知道。
朴容大啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨兪晩源,今日不爲仕進,卽爲牌招,何如?傳曰,允。
李在敬啓曰,行副提學閔謙鎬,再牌不進,推考傳旨,今方捧入,而館錄命下之後,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,牌招。
傳于李在敬曰,檢校直閣金永壽,馳詣景陵,奉審摘奸,仍留監祭,局內諸陵,一體奉審以來。
傳于朴容大曰,推鞫爲之。
朴容大啓曰,臣容大,今日推鞫進去,下直之意,敢啓。傳曰,知道。
兪晩源啓曰,館錄爲之事,命下矣。行副提學閔謙鎬疏批已下,卽爲牌招,何如?傳曰,允。
李在敬啓曰,假注書趙秉翊有身病,勢難察任,今姑改差,何如?傳曰,允。
趙秉翊改差代,以姜友馨爲假注書。
傳于李在敬曰,公事不審之中官金錫勳,從重推考。
李在敬啓曰,行大司憲李升洙,掌令洪淳馨牌不進,申一永,執義李國淵,持平崔德明在外,李集鎬推鞫進,監察茶時之意,敢啓。傳曰,知道。
以掌令洪淳馨,獻納鄭元夏牌不進罷職傳旨,傳于李在敬曰,只推。
李在敬啓曰,明日傳香,禮房承旨,當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
罪人李在善·李世英·李在廈·金元吉等,還囚捕廳,罪人趙兢夏,施威嚴問後,與李秉淵面質,罪人李秉淵·李啓豊等,更推。
傳于兪晩源曰,推鞫姑罷。
兪晩源,以議政府言啓曰,昨秋三南穡事,俱値大無,民力之匱絀,非曰不然,而蓋歲有水旱,天時流行也,況屢十年豐稔之餘,朝家惠恤之政,亦旣逈出常格,刪却蠲災之數,諸道供稅,殆無幾矣,而何幸目下麥農,到處穰穰,民邑事勢,可得稍紓,如是而猶尙淹延時序,京司支繼,益致告蹷,豈今之民,異於古之民而然哉,溯考己甲壬癸之荒年,誠未有若是停滯之甚者矣,第以湖西數邑言之,其歲歉民窘則一也,而當納公稅,不踰程限,推此觀之,專在乎守令之盡心擧職焉耳,近聞三南各邑稅納,擧皆準捧,而該色輩從中奸弄,故意延拖,使船漢逗遛不發,究其做謀,明若觀火,乘時而高價收斂,待秋而歇價貿充故也,其可曰有稅政有國法乎,三道道臣,姑先從重推考,毋論漕船京船,使之刻期輸納,而守令之玩日愒時,趁不蕫納者,二摘發,直請罷黜,加倍勘律,奸弄啓事,三懸鈴措辭知委,何如?傳曰,允。
又以弘文館言啓曰,修撰李輔榮,副修撰吳麟泳在外,修撰鄭元和推鞫進,副修撰申錫淵陳疏受由,下番闕直,事甚未安,應敎李載完別兼春秋進,校理尹升求有拘忌,副應敎朴齊晠,校理李正來,副校理李範九,竝卽牌招,推移姑降入直,何如?傳曰,允。
李在敬,以兵曹言啓曰,北水閣水門東邊鐵索絶傷處,今已修改矣,把守軍兵,解送直所之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,中日習射技放事,標信啓下矣,雨勢如此,不得設行之意,敢啓。傳曰,知道。
又以都摠府言啓曰,都摠管李寅卨,以刑曹判書,本曹坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
又以禁衛營言啓曰,北水閣水門東邊鐵索絶傷處,今已修改,把守軍兵解送事,自兵曹草記矣,把守西營入直軍,還入直所,哨官解送之意,敢啓。傳曰,知道。
又以義禁府問事郞廳,以鞫廳大臣意啓曰,罪人趙兢夏,因罪人李秉淵所招中,有議及擧義等說,至請拿鞫矣,今於兩罪人對質之場,秉淵以果無是語納供,則趙兢夏自歸脫空矣,特爲放送,何如?傳曰,允。
又以義禁府言啓曰,因鞫廳草記,罪人趙兢夏特爲放送事,批旨允下矣。趙兢夏解枷杻,卽爲放送之意,敢啓。傳曰,知道。
又以左右捕盜廳言啓曰,罪人李世英·李在善·李在夏·金元吉等四名,自鞫廳還送,故仍爲嚴囚臣廳之意,敢啓。傳曰,知道。
行副提學閔謙鎬疏曰,伏以,唐·虞我聖朝,官惟百而罔有不其難其愼,官於玉署,最難其人,蓋倣乎貞觀之弘文館學士,其地淸,其選峻,至比之登瀛州,今之謂副提學,又是一館之長,厥簡尤與乃僚而克愼之,必如行祕書之世南,眞侍從之歐陽,乃可已,非惟其人,則亦不必備,故或至幾年而曠,其重自如是矣,臣以何狀,敢冒這遴,臣幼失學而字不識丁,長益嬉而讀未抄乙,人必爲譏以銀根,臣亦自知其絳灌,幸遭昌辰,猥躋卿月,前後不衷之服,居常如集于木,入此歲纔三四朔來,記簪之恩愈隆,吹竽之濫洊紆,至于昨之新除,而背汗顔騂,實莫曉何爲而至此謬寵也,臣身榮觀,縱荷天地之曲成,臣才愚蒙,必有日月之悉燭,宿儒當處深嚴,臣果合其處乎,君德當責經筵,臣果任其責乎,抑嘗聞神蓍可蔭靈龜,而以之籍豕則賤如茨蘞,蒼琅可飼文鳳,而以之豢牛則鄙如菅稗,是何等難又愼之官,而竊恐由臣而賤且鄙也,況於館錄之有命,時則俊㐅之妙揀,圈事莫重,長官必主,此又臣萬萬不敢當者,牌召踵下,違傲滋悚,玆敢罄暴衷懇,仰瀆聰聽,伏乞聖慈,念名器之不宜玷褻,諒微忱之非出崇飾,將臣見職,亟許鐫改,俾公私兩妥,千萬至祝,臣無任云云。答曰,省疏具悉。卿其勿辭行公。
上在昌德宮。停常參·經筵。
自人定至初六日開東,灑雨下雨,測雨器水深一寸。
藥房提調徐堂輔,副提調尹秉鼎啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
進御加味地黃湯,自後日次停止事,榻前下敎。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
兪晩源啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言曰,今日,賓廳日次,而推鞫相値,不得來會云矣,敢啓。傳曰,知道。
李敦夏啓曰,右承旨李在敬,同副承旨朴周陽,今日不爲仕進,竝卽牌招,何如?傳曰,允。
姜友馨有頉代,以李在明爲假注書。
兪晩源啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集〈鎬〉牌不進罷職傳旨,傳于兪晩源曰,只推。
以右承旨李在敬牌不進罷職傳旨,傳于兪晩源曰,只推。
兪晩源,以議政府言啓曰,新除授泰安府使李敎應,與前官有應避之嫌,勢無以交代云,依已例,坡州牧使,令該曹口傳相換,竝催促下送,何如?傳曰,允。
吏曹口傳政事,泰安府使李敎應,坡州牧使李綺秊,以上相換事承傳。
知敦寧金翊鎭疏曰,伏以,臣於日昨,伏奉除旨,以臣爲知敦寧府事者,臣感恩怵義,章皇出肅,粗伸叩謝之忱,而第臣素無敦寧,揆以格例,自在應遞,敢陳短章,仰瀆崇嚴,伏乞聖慈,俯垂鑑諒,亟遞臣職,以存公格,以安私分,千萬幸甚,臣無任云云。答曰,省疏具悉。所請依施。
上在昌德宮。停常參·經筵。
自開東至酉時,灑雨下雨,測雨器水深八分。
夜自一更至初七日開東,灑雨下雨,測雨器水深八分。
朴周陽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于朴容大曰,奉審閣臣入侍。
朴周陽啓曰,館錄爲之事,命下矣。副提學有闕之代,政官牌招,開政差出,何如?傳曰,前望單子入之。
副提學前望單子入之,李淳翼落點。
朴周陽啓曰,館錄爲之事,命下矣。新除授行副提學李淳翼,卽爲牌招,何如?傳曰,允。
又啓曰,假注書李在明,時無職名,令該曹依例付軍職,冠帶常仕,何如?傳曰,允。
又啓曰,假注書康鴻擧有身病,勢難察任,今姑改差,何如?傳曰,允。
康鴻擧改差代,以朴齊聖爲假注書。
傳于朴周陽曰,右承旨·右福承旨許遞,前望單子入之。
承旨前望單子入之,金元性·趙濟華落點。
傳于朴周陽曰,副正字宋世憲,正言除授。
吏曹,正言單宋世憲,除授事承傳。
傳于朴周陽曰,霖雨連霔,諸處人戶,必多頹壓,分遣宣傳官與五部官,摘奸以來。
朴容大啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于朴容大曰,只推。
朴容大啓曰,明日傳香,禮房承旨,當爲齋宿,左承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
以左承旨李敦夏牌不進罷職傳旨,傳于朴周陽曰,只推。
兵曹口傳政事,護軍單閔謙鎬。
朴周陽,以戶曹言啓曰,軍資監判官李恒信,今已滿瓜矣,稅納方張,監務多緊,此時遞改,亦屬可悶,姑爲仍任,何如?傳曰,允。
朴容大,以御營廳言啓曰,本廳別將元世,以前任忠淸兵使,方在任所,上來尙遠,久曠可悶,改差,何如?傳曰,允。
行副提學閔謙鎬疏曰,伏以臣,官不稱人,略控由中之血懇,辭未達意,致靳體下之恩諒,雖怵義分,冒肅寵命,而廉防全壞,惶恧冞增,第惟玉署故例,館銜始不由圈,則錄會毋得與聞,他僚猶然,何況主圈之長官乎,臣曾猥叨,寔出特授,從前如臣所處,輒皆曲許其遞,今臣去就,宜無異同,以私而已不可濫據,以公而尤不可暫蹲,用敢更具短牘,齎悚仰瀆,伏願聖明,亟改臣職,俾圈規重而賤分安,不勝幸甚,臣無任云云。答曰,省疏具悉。所請依施。
丁丑六月初六日午時,上御迎春軒,奉審閣臣入侍時,左副承旨朴容大,假注書李在明,記事官金學洙·閔泳翊,檢校直閣金永壽,以次進伏訖。上曰,史官分左右。仍命閣臣進前,永壽進前奏曰,臣承命馳詣景陵,陵上奉審則安寧,碑閣丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則安寧,碑閣丁字閣奉審則無頉,仍詣顯陵,陵上奉審則安寧,碑閣丁字閣奉審則無頉,仍詣穆陵,陵上奉審則安寧,碑閣丁字閣奉審則無頉,仍詣徽陵,陵上奉審則安寧,碑閣丁字閣奉審則無頉,仍詣崇陵,陵上奉審則安寧,碑閣丁字閣奉審則無頉,仍詣惠陵,陵上奉審則安寧,碑閣丁字閣奉審則無頉,仍詣元陵,陵上奉審則安寧,碑閣丁字閣奉審則無頉,仍詣綏陵,陵上奉審則安寧,碑閣丁字閣奉審則無頉,還詣景陵,仍留監祭,將事安寧之意,敢此仰達矣。上曰,諸陵上泰平,碑閣丁字閣無頉乎?永壽曰,各陵上安寧,碑閣丁字閣無頉,而元陵紅箭門,已爲顚仆,綏陵丁字閣,多有滲漏處矣。上曰,紅箭門何時顚仆,丁字閣滲漏爲幾處乎?永壽曰,問于守僕,則紅箭門,五六日前大雨時,因朽其柱而顚仆矣,丁字閣滲漏,非止一二處,而正門內西邊一處,最尤甚矣。仍奏曰,元陵紅箭門,朽傷顚仆,綏陵丁字閣,多有滲漏處,自本陵已爲牒報禮曹云矣,修改之節,不容少緩,令該曹及今擧行之地,何如?上曰,卽速修改事,分付,可也。出擧條上曰,二陵官,果何時牒報云耶?永壽曰,元陵則月初,卽爲牒報,綏陵則去月亦牒報,而間以天氣未晴,勢未及修改云,而雨尙不止,恐慮其添漏,故敢此仰達矣。上曰,外他諸陵,無或有沙汰處乎?永壽曰,以今潦雨之時,故周遍看審,則曲墻與莎草,無一蹲縮潰缺處矣。上曰,何時將事,而將事時亦雨下耶?永壽曰,三更初將事,而雨又始霔,月廊行禮矣。上曰,沿路潦漲,何如乎?永壽曰,臣之進去時,則雨果稍霽,而川渠〈漲〉流,厲揭處則不勝計數,而中嶺浦最其大川也,水深處至沒人肩,故有小舟乘濟,此舟卽漢江所來也。上曰,昨夕何時還發,亦冒雨乘舟而渡乎?永壽曰,將事後卽發,而雨益暴霔,仍以冒濕,亦以舟渡川,入城則鷄旣鳴矣。上曰,沿路農形何如,如此大雨,無或爲害云耶?永壽曰,水種與田穀,可謂均豊,而來頭雨暘調均,則將占大有之象矣,今尙未發穗,則此雨姑不爲甚損者,而雨若多日不止,則自不無爲害矣。上曰,近日市直太過,此曷故也?甚是關心,因三南稅船之滯雨未到而如是云,其果然乎?永壽曰,在前年豊之時,每當六七月,以舊穀盡而新穀未及,故際此市直,自然刁騰,況値昨年之無前大歉,至今夏而穀貴價高,必至之勢也,船之尙未來泊,遠外事未盡料度,而雖以已裝載言之,海上滯雨,亦不能保無是慮,然而早晩間次第來泊,新穀益復向熟,則穀價自當隨以稍減矣。上曰,閣臣已經何邑乎,永壽曰,曾經茂長縣監矣。上曰,茂長科後所經,而科前經幾邑,以可邑宰而登科乎?永壽曰,初除新寧縣監,移除陜川郡守而登科矣。上曰,然則兩南稅政,想已熟知矣,夏節穀價,原自如是否?永壽曰,臣在兩南時,雖年豊而每不無此時此憂,今年則以歉荒之故,尤甚矣。上曰,今年之雨,與乙丑年潦水同然云,有是說乎?永壽曰,聞於中嶺浦沙格,則以爲,乙丑後初見云,蓋中嶺浦,則上流有石橋,下流卽箭串橋也,此爲城外最大川,而漲流如是,則可驗其大水矣。上曰,石橋·箭串橋之間,卽中嶺浦耶?永壽曰,然矣。上曰,箭串橋亦行舟耶?永壽曰,箭串橋則姑未詳聞,而因其形便而量水淺深,特其最深難涉處,似可行舟矣。上命閣臣先退,仍命史官就座,又命退。承史以次退出。
上在昌德宮。停常參·經筵。
朴周陽啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
朴容大啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴容大啓曰,肅謝法意,何等審愼,而掌樂主簿李鄷沼,旣呈肅單,不爲入來,事甚駭然,原單子勿施,雖以通禮院官員言之,捧單之際,不能照察,致有渾呈之擧,亦極疎忽,竝所當重勘,而本院請推之外,無他可施之罰,何以爲之?敢稟。傳曰,允。拿處。
又啓曰,假注書朴齊聖,時無職名,令該曹依例付軍職,冠帶常仕,何如?傳曰,允。
朴周陽啓曰,行副提學李淳翼牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
傳于朴容大曰,在外與有實故摠管,竝許遞,前望單子入之。
摠管前望單子入之,都摠管南廷順,副摠管黃鍾顯·李世宰·南廷龍·韓敬源·任興準落點。
朴容大啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于朴容大曰,只推。
朴容大,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,今此推鞫方張之時,時囚不可混處府中,時囚罪人李鄷沼,姑爲保放之意,敢啓。傳曰,知道。
又以義禁府言啓曰,通禮院假引儀李應達拿處事,傳旨啓下矣,李應達係是雜技,依例移送秋曹之意,敢啓。傳曰,知道。
右承旨李敦夏疏曰,伏以臣,與左承旨臣金元性,有親査應避之嫌矣,臣所帶職名,在法當遞,玆敢陳章,冒瀆崇嚴,伏乞聖明,俯垂鑑諒,照例鐫改,以存公格,以安私分焉,臣無任云云。省疏具悉。疏辭下該曹稟處。
上在昌德宮。停常參·經筵。
朴容大啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金元性啓曰,右承旨李敦夏,今日不爲仕進,卽爲牌招,何如?傳曰,允。
朴周陽啓曰,行大司憲李升洙,掌令洪淳馨,持平李集鎬牌不進,執義李國淵,掌令申一永,持平崔德明在外,監察茶時之意,敢啓。傳曰,知道。
以司諫權鍾祿,獻納鄭元夏,掌令洪淳馨,持平李集鎬牌不進罷職傳旨,傳于朴周陽曰,只推。
以右承旨李敦夏牌不進罷職傳旨,傳于朴周陽曰,只推。
傳于朴周陽曰,承旨有闕之代,前望單子入之。
承旨前望單子入之,趙秉鎬落點。
朴周陽,以兵曹言啓曰,卽接景慕宮入直訓鍊院主簿尹九成手本,則含春苑左掖門北邊墻垣三間許頹圮云,爲先令繕工監,堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
又以刑曹言啓曰,承政院啓辭內,肅謝法意,何等審愼,而掌樂主簿李鄷沼,旣呈肅單,不爲入來,事甚駭然,原單子勿施,雖以通禮院官員言之,捧單之際,不能照察,致有渾呈之擧,亦極疎忽,竝所當重勘,而本院請推之外,無他可施之罰,何以爲之?敢稟。傳曰,允。拿處,義禁府啓辭內,通禮院假引儀李應達拿處事,傳旨啓下矣,李應達,係是雜技,依例移送秋曹之意,敢啓。傳曰,知道事,批下矣,謹按律文,則大明律不能爲條有曰,不能得爲而爲之,事理重者,杖八十,李應達,依此律,決杖八十後,放送之意,敢啓。傳曰,知道。
又以刑曹言啓曰,行刑鎖匠順吉,因病物故,姑未代定矣,卽接典獄署所報,則自左捕廳移來重囚罪人李永祿,自願其代云,依例塡差擧行之意,敢啓。傳曰,知道。
吏曹啓目粘連,觀此承政院右承旨李敦夏上疏,則以爲,臣與左承旨臣金元性,有親査應避之嫌矣,所帶職名,在法當遞,伏乞聖明,俯垂鑑諒,照例鐫改亦爲白有臥乎所,相避之法,在下當遞,右承旨李敦夏,改差,何如?判付啓依允。
上在昌德宮。停常參·經筵。
朴容大啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于朴容大曰,推鞫爲之。
朴容大啓曰,臣容大,今日推鞫進去,下直之意,敢啓。傳曰,知道。
傳于朴周陽曰,推案樻遲滯之差備中官鄭台舜,爲先汰去,令該府拿問處之。
罪人秉淵·啓豊捧遲晩,罪人秉淵·啓豊捧結案。
朴周陽啓曰,行大司憲李升洙,掌令洪淳馨牌不進,申一永,執義李國淵,持平崔德明在外,李集鎬推鞫進,監察茶時之意,敢啓。傳曰,知道。
以司諫權鍾祿,掌令洪淳馨牌不進罷職傳旨,傳于朴周陽曰,只推。
朴周陽啓曰,行都承旨尹秉鼎,左承旨金元性,右承旨趙秉鎬,不爲仕進,左副承旨趙濟華,式暇出去,右副承旨朴容大,推鞫進,院中只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
朴周陽,以三軍府言啓曰,卽接禁衛營所報,則依定式,六月七月習陣,不爲設行云矣,敢啓。傳曰,知道。
又以義禁府言啓曰,因鞫廳議啓,罪人李英俊遠惡島定配事,判付內依允矣。李英俊,解拁杻移囚西間後,全羅道康津縣薪智島定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,謀反大逆不道罪人秉淵,旣已承服正刑矣,其父母妻妾子女祖孫,兄弟姊妹子之妻妾,伯叔父兄弟之子,年歲姓名,存沒居住,令漢城府考出帳籍,亦爲分付五部及各該道,應坐諸人,一一査出,修成冊牒報後,依例擧行,而籍沒家産,破家瀦澤等事,令各該司捧承傳擧行,何如?傳曰,允。
傳于朴周陽曰,推鞫撤罷。
義禁府啓目,掌樂院主簿李鄷沼原情云云,傳旨內辭緣,泛稱遲晩,刑推得情,何如?判付,啓,除刑推議處爲良如敎。
朴周陽,以義禁府言啓曰,保放罪人李鄷沼,還囚捧供以入,而又添病狀,仍爲保放之意,敢啓。傳曰,知道。
義禁府罪人秉淵,年五十三,結案白等,矣身根脚段,父光鉉,父矣父圭,母安召史,母矣父百源,竝只故白良乎,父母以胎生於忠淸道槐山地,移居于慶尙道聞慶地,入籍居生是白乎旀,行凶節次段,矣身本以梟獍之性,久蓄鬼蜮之情,結導賢爲神交,經營十載,仗春晩爲義子,奔走四方,形家氣脈之勝,謂之已占,相術聲音之詡,充然自負,謂錢財不可以暫絀,派官牌而掌庫,謂器服不可以猝辦,峙戎物而待時,求神理戊,演妖法於護身,聚衆團丁,包凶圖於搬舍,渭水·南陽之只曰不敢承當,旣出將心,天府傲倉之自稱先據,形便尤是慝計,凶腸悖肚,醞釀有素,捕供鞫招,掀露無餘,萬死無惜,旣妖喙之所自服,三尺難逭,宜嚴誅之所亟加,窮天地亘萬古所未有之極惡大憝謀反大逆不道的實,遲晩的只,罪不待時凌遲處死爲白乎事。
義禁府罪人啓豊,年四十八,結案白等,矣身根脚段,父允亨,父矣父顥雲,竝只故,母卞召史生存,母矣父鳳來白良乎,父母以胎生於忠淸道槐山地,移居于慶尙道聞慶地,入籍居生是白乎旀,知情不告節次段,矣身賦性絶慝,行己叵測,秉淵之極凶,結爲心腹,導賢之至憯,接其腸肚,湖·嶺隱僻之地,旣搬運而相隨,器服妖僭之物,亦造成而備豫,前後討索之擔當,千金不惜,終始陰祕之參聽,一心相通,甚至掌庫之受牌,最其根窩之斷案,悖謀逆節,綢繆有年,捕供鞫招,次第掀露,百喙難容,萬戮猶輕,知情不告的實,遲晩的只,罪不待時斬爲乎事。
副提學李淳翼疏曰,伏以臣於見職,是宿趼耳,旣不能獲辭於前,仍爲蹲冒,今何敢更籲于上,有若規免哉,第念玉署之長,淸望所極,而被其錄選者,又極淸焉,以極淸之望,掌極淸之選,固非人人之容易做得,而掌非其人,欲求所選之得其人,揆諸常理,必無是者,亦何異適越而北其轅哉,噫,臣之始掌是選也,安有一半分堪承之望而然也,控實陳情,未蒙褫鞶,感恩怵義,不遑俟屨,趨走爲恭,全昧量入,試可而毫無稱塞,齎悚而惟俟譴何,匪意幾年之後,又復濫叨,殆若非臣莫可,職是前日之職,選是前日之選,而臣之惶蹙悶隘,有倍於前日者,義有所不敢不進,而且有所不敢進矣,人皆謂臣以重來,臣亦猥廁其原任,榮寵偏加,受賜如新,此臣所以不敢不進也,人皆謂臣以蔑效,臣亦自知其不稱,强欲擔夯,必致僨誤,此又臣所以不敢進也,臣情到此,實是惟谷,鉛刀只合一割,敗輪不可復御,玆敢忙陳短章,仰瀆崇嚴,伏乞聖慈,俯垂鑑諒,亟遞臣副提學之職,俾安微分,俾重選法,不勝大願之至,臣無任云云。答曰,省疏具悉。多有已諭,卿其勿辭行公。
上在昌德宮。停常參·經筵。
藥房提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
趙秉鎬以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉鎬啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日,賓廳日次,而無時急稟定事,不得來會云矣,敢啓。傳曰,知道。
又啓曰,左副承旨趙濟華,右副承旨朴容大,今日不爲仕進,卽爲牌招,何如?傳曰,允。
傳于趙秉鎬曰,在外與有實故玉堂,竝許遞,前望單子入之。
趙秉鎬啓曰,事變假注書閔泳駿有身病,勢難察任,今姑改差,何如?傳曰,允。
閔泳駿改差代,以李在祏爲事變假注書。
趙秉鎬啓曰,行大司憲李升洙,掌令洪淳馨,持平李集鎬陳箚,執義李國淵,掌令申一永,持平崔德明在外,監察茶時之意,敢啓。傳曰,知道。
以左副承旨趙濟華,右副承旨朴容大牌不進罷職傳旨,傳于趙秉鎬曰,只推。
趙秉鎬啓曰,行都承旨尹秉鼎藥院進,左承旨金元性不爲仕進,左副承旨趙濟華,右副承旨朴容大牌不進,同副承旨朴周陽式暇出去,院中只有臣一人,伴直無人,右副承旨旣有只推之命,更爲牌招,何如?傳曰,允。
行大司憲李升洙,司諫權鍾祿,掌令洪淳馨,持平李集鎬,獻納鄭元夏,正言趙重弼等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎,噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎,雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,猶久未伸,至今追思,不覺骨靑膽掉而髮豎眦裂也,當此義理大明,凶逆嚴討之時,藥院日記,旣已査出,臺臣之緘辭,如是明的,則追奪之當律,不容一刻少緩也決矣,千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤,容有極哉,請物故罪人國榮亟施孥戮之典。噫嘻痛矣,賊裕之罪,可勝誅哉,辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣,亂臣賊子之干常犯紀,從古何限,而豈有若此賊之窮凶絶悖者哉,且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱〈然〉自況者,尤何等窮天地所無之極逆大憝也,凡在橫目之列者,莫不骨驚膽掉,直欲手襟口臠,而賊性獰慝,忍杖抵賴,王章未伸,鬼誅先及,神人之憤痛,容有極哉,噫,原疏之陰憯,逆腸難掩,鞫招之凶慝,斷案已成,雖未及緖案,便是已緖案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,今此鍾·振兩賊之凶,思之膽掉,言之骨冷,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉,鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有通變之說,甚至街路上訩訛而極矣,振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾三,二而一,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎,請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉致南陽,凡爲群凶之指使,率皆挺身而樂赴,將臣家將欲火功,所營何事,店舍綢繆之言,致後丁寧和應,南中兵火說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者乎,本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山而肆發憯悖之說,觀奇貨於北謫而先倡負來之言,醞釀則嘯聚武士也,設施則乘夜火功也,惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫噫痛矣,崔鳳周·李奎和之罪,可勝誅哉,今番鞫獄,卽窮天地亘萬古所未有之一大變怪,鳳周凶謀逆節,無不同參,賊一而二二而一也,旣已稱款於知情,則豈可有貸於王法乎,又此李奎和,則接肚於賊禎,聯脈於逆瑾,思樂禍亂,圖爲不軌之陰祕結計議,已出衆招之丁寧,端緖旣著,盤覈未竟,則亦何以從輕而發配乎,似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯〈而〉容之,謂不足深誅而貸之,付之猶輕,不施極律,則伏莽之戎,燎原之漸,豈不大可懼哉,請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫噫痛矣,亂臣賊子,從古何限,而豈有如兢善之窮凶絶悖者乎,渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集所會者,盡是逆黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係若是,而豈可止以知情不告,蔽之哉,輿情去益憤鬱,國論尙此沸騰,請知情不告罪人兢善,亟施孥戮之典焉。噫噫痛矣,朴載仁之罪,可勝誅哉,忠逆之殊,彝性之所易曉也,明張之急,分義之所難抑也,噫,彼載仁,雖是蟣蝨之賤,旣托仕籍,則不可但以遐土蠢氓論,而脘把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉,若無平日綢繆於逆順·凶馹,則憯牘悖說,胡爲而至哉,此必有所由然而然也,傳書兩漢之末卽執注,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,關係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎,臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至,請黑山島減死定配罪人載仁,亟令王府,嚴鞫得情,快施極律焉。噫嘻痛矣,鍾三之罪,可勝誅哉,所謂邪學,斁倫敗常,惑世誣民,國家無窮之憂,未有甚於此者也,渠旣參在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也,近日邪術之肆行,禍機之醞釀,無不根窩於此,憂深伏莽,何異黃巾·綠林,禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似〈此〉巨魁,不可只誅其身而止,謀叛不道罪人鍾三·鳳周,竝施孥戮之典。噫噫痛矣,亂臣賊子,從古何限,而豈有如喆增之窮凶極惡者乎,渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大〈矣〉,苟有一分人心,宜思百倍報效,而戾氣所種,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海沿之擾,今番德山之變而極矣,誘致幾萬里外禽獸不若之醜夷,汚我五百年成禮義涵育之大邦,此實窮天地亘萬古所未有之極逆大憝也,嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形慝影,猶或似於顧忌,而此則改頭換面,無難染毒我人民,不待泄·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出,而情迹尤著,逮使之發,而罪人斯得,天討可以大行,王章可以快伸,而噫,彼猷善之凶狡,乃敢先機而營護,聲氣直走於暗地,指畵素定於滅口,至使凶身任其徑斃,三尺之典憲未加,寸刃之自戕遽先,神人之憤,中外之惑,去益未解,此若以其身故,而不施極律,則亂賊無所懼,而王法無所施矣,斬屍之法,雖無可據,孥戮之典,自有其例,請徑斃罪人喆增,亟施嗣賊已施之律。噫噫痛矣,演承·洛承之罪,可勝誅哉,所謂邪孽醜類,種下生種,斁倫敗常,人不爲人,根深窩成,蔓延蔕固,貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也,演承,渠本簪紳後裔,屢經芻牧之任,分已侈矣,榮固大矣,苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫,而環連凶圖悖節,互相蛇蟠而蚓結,至於洋醜之敬一,乃是邪學中巨魁也,渡海潛來,隱形慝影,如非偏惑於此,則初無相從之時,而偕弟屈膝前席之相禮甚恭,與婢慣面內室之酒會頻來,通用錢貨,情誼倍加慇懃,諭送魚脯,饋遺從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態,洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,暗滋奸點之萌,聯絡同黨,打成逋逃之藪,蓋此指畫排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二二而一也,近日邪說之肆行,皆緣此輩之接踵,憂深伏莽,何異白蓮·黃巾,禍將滔天,有浮洪水·猛獸,何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止,請正法罪人演承·洛承,亟施孥戮之典。噫噫痛矣,鞫廳罪人晩植等之罪,可勝誅哉,渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶計,此是近古所無之逆節也,巨魁成七,雖是漏網,晩植等諸罪人之陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接踵而起,寧不大可懼哉,端諸旣露,鞫覈未竟,酌處之處分遽降,臣等愕然失圖,不勝抑鬱,請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫噫痛矣,亂臣賊子,從古何限,而豈有如今番鞫獄諸罪人之窮凶絶悖者哉,昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也,何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止,苟有加於此則極律則,何不施於此賊乎,至於敦浩,亦一邪徒中巨慝,締結匪類,潛懷異圖,形迹極其詭祕,情節尤所狡惡,與汝江,一而二二而一者也,德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪,請謀反大逆不道罪人汝江,亟施适·雲已施之律,知情不告罪人敦浩,施以孥戮之典焉。噫噫痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無有育易鍾者審矣,岐鉉則逋逃之主,而弼濟之奇貨也,玉鉉則奸凶之魁,而弼濟之根窩也,憑藉讖諱,煽動人心者弼濟,而岐賊實爲主張,醞釀禍機,嘯聚黨與者弼濟,而玉賊實爲謀王,萑盜之警,屢發於郡邑,莽戎之變,潛伏於嶺關,一境從以騷訛,白靈罹其凶害,究厥心腸,論其罪惡,則弼濟卽兩鉉也,兩鉉則一弼濟也,何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者,乃反以弼濟之次律施之者,其非失刑之大者乎,請謀反大逆罪人岐鉉,知情不告罪人玉鉉,一以弼濟所施适·雲之例,施之焉。噫噫痛矣,亘萬古環六合所未見之極逆大憝,豈有如今番鞫獄諸罪人乎,應龍·潤根,俱以蟣蝨之迹,素蓄梟獍之腸,欺人騙財,一生所業,何貪利忘義,萬死不顧其身,觀燈詩之誦,佻成怨懟之階,祭山文之代綴,牢結凶慝之窩,四字隱語,罪有關於宗社,一句悖說,迹難容於窮隤,作之者應龍,而受頤指於潤根,寫之〈者〉潤根,而得手法於應龍,兩箇凶種,打成一塊,前唱後和,綢繆醞釀,其實一而二二而一也,何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止,請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。噫噫痛矣,亂臣賊子,從古何限,而豈有如今日興榮之極逆者乎,渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏〈虺〉蜮之射,明火創財,自家而及國,脅釰藏銳,隱身而除人,以至乎托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負柴爲名,無非興榮之排布也,柒谷·安東,相應爲約,亦是興榮之經綸也,此有甚於綠林之嘯聚,亦相符於白蓮之糾結,究厥情迹,萬戮猶輕,千剮難贖,至今思惟,骨顫而膽掉,髮豎而眦裂也,宜其窮覈其罪,劓滅無遺,而天討未行,鬼誅先加,至使凶身,任其徑斃,莽·卓之凶心未暴,懿·溫之逆節未彰,神人共憤,刑法失中,此若以其身之已死,而不施極律,則亂賊無所懼,而王法無所施,至於鞫廳諸罪人等言之,沈聃應之符同,張赫晉之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐,或有主謀者,或有合勢者,心腸貫一,情踪無貳,端緖旣露,鞫覈未竟,酌處之處分遽下,臣等愕然失圖,不勝憂慨,請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。噫嘻痛矣,崔益鉉之罪,可勝誅哉,渠之前後疏辭,已多悖惡,而最其再疏中未專政之日以下幾句語,尤非爲人臣所敢道,而以至末端之妄引經傳,顯有指斥,其在疏不間親之義,何引萌心而發口也哉,淵鑑悉燭,以語逼爲敎,於是乎罪犯昭著,覆載難容,而酌處惟輕,王章未伸,公議轉激,輿憤愈鬱,罪人崔益鉉之投疏,雖渠伎倆,名在罪籍,又此投匭,無嚴無憚,已極可駭,而做此誣逼君父之說,至於詬罵之,其中數三句語,至凶絶悖,有非北面之臣子,所可萌諸心而發諸口也,外托言事,內售凶圖,旨意陰慝,情狀閃忽,熒惑一世,莫掩包藏之迹,眼無君父,此誠天地之所不容也,神人之所共憤也,天鑑孔昭,酌處惟輕,此莫非大聖人好生之至仁大德,而奈此亂世層生,綱紀之將隳乎,罪固罔赦,義在必討,請黑山島圍離安置罪人崔益鉉,設鞫得情,夬正典刑焉。噫嘻痛矣,楸子島安置罪人趙秉昌,以世祿之人,位躋崇顯,圖報之誠,宜倍餘人,而奈之何嘲訕朝廷,常懷憤怨,作爲窩主,眩惑朝象,已極凶悖,而妖子趙采夏,陰助其父之惡,亦有拂鬱之心,是可忍也,孰不可忍也,無將之罪,春秋之所共討,不敬之律,漢法之所必誅也,負犯如此,關係若是,豈可島置竄酌而止乎,請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。噫嘻痛矣,今番鞫獄諸罪人,卽振古以來所未有之窮凶絶悖者,哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,自著色辭,奰慝之性,便成技癢,嘯聚匪類,甘作窩主,信惑雜術,釀出禍機,李觀一之邀置密室,無事不議,朴景良之附耳細語,有言皆從,海舶妥帖,反思用術而驚動,火藥暗投,竟售思亂而樂禍,凶節盡露,斷案已成,東根,以蟣蝨之賤,素書虺蜮之性,伴觀一而同舍,蹤迹甚祕,招景良而分酌,腸肚相連,假托月夜之赴飮,自底火塊之撲面,莫非哲均之所指使,其凶謀祕計,與哲均,一而二二而一也,至於善敎,性本凶戾,跡又跪譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止,請謀叛不道罪人哲均·東根,知情不告罪人善敎,竝施孥戮之典焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶慝者乎,秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,謂氣脈之先占,乃敢自誇,聽相術而自負,潛蓄不軌,僞作宮牌而掌庫,已極設心之狡,辦備戎器而私峙,將欲待時而動,求神埋戊,莫非出於妖惑,搬舍團丁,厥惟久於排布,至若渭水·南陽之發口,將心已著,天府敖倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝,何幸天道孔昭,罪人斯得,夬伸三尺之章,遄伏肆市之典,而似此凶逆之賊,決不可孥戮而止,苟有加於此之極律,則何可不施於此賊乎,啓豊,賦性凶悖,行己憯慝,逆如秉淵,而結爲心腹之交,凶如導賢,而又復腸肚之連,搬運隱僻,若形影之相隨,造備器服,乃繆結而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,陰謀祕計,多所參聞,悖肚逆腸,昭不可掩,與秉淵,一而二二而一者也,豈可只誅其身而止,李英俊,渠之姓名,已出賊招,而以其病染,雖不得刑訊,一不盤覈,施以島配,亦有乖於鞫獄之體,請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。答兩司曰,不允。秉淵·啓豊·李英俊等事,已有處分,勿煩。
行大司憲李升洙,掌令洪淳馨,持平李集鎬等啓曰,新除授執義李國淵,時在忠淸道牙山地,掌令申一永,時在廣州地,持平崔德明,時在平安道義州地,請竝斯速乘馹上來事,下諭。答府曰.許遞。
司諫權鍾祿,獻納鄭元夏,正言趙重弼等啓曰,梟示罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也,設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。新除授大司諫朴憙陽,慶尙監營受由在外,正言宋世憲,時在忠淸道淸州地,請竝斯速乘馹上來事,下諭。答院曰,不允。下諭事,許遞。
趙秉鎬,以兵曹言啓曰,今六月初十日甲午寅正三刻七分,土王改火進上時,宗廟署·社稷暑·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以禁衛營言啓曰,今六月初九日本營諸將官射講時,柳葉箭小布連五巡沒技人,依例別單書入之意,敢啓。傳曰,知道。
又以禁衛營言啓曰,本營千摠李鳳憲,以前任長津府使,上來尙遠,領軍之職,久曠可悶,改差,何如?傳曰,允。
又以左右捕盜廳言啓曰,謀叛大逆不道罪人秉淵子世英,捉囚臣廳矣,因義禁府標紙,移送之意,敢啓。傳曰,知道。
義禁府啓目,差備中官鄭台舜原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
朴容大以義禁府言啓曰,謀反大逆不道罪人秉淵子世英,方囚捕廳矣,發遣府都事,具格拿來,南間囚後,瓦冶峴,依律文,緣坐處絞之意,敢啓。傳曰,知道。
又以刑曹言啓曰,因義禁府啓辭,謀叛大逆不道罪人秉淵,籍沒家産事,命下矣。罪人秉淵,奴婢有無,令京兆考出帳籍,亦爲知委五部及各該道,應坐諸人,使之一一査出,修成冊報來後,永屬公賤之意,敢啓。傳曰,知道。
行大司憲李升洙,司諫權鍾祿,掌令洪淳馨,持平李集鎬,獻納鄭元夏等箚曰,伏以,亂臣賊子,何代無之,而豈有如今番鞫獄諸罪人之窮凶絶慝者乎,秉淵,本以鬼蜮之踪,素蓄梟獍之腸,結導賢爲神交,久矣盤結而醞釀,視春晩爲義子,以之奔走而使令,氣脈先占之語,乃敢誇張,相術自負之心,亦極叵測,使婢掌庫,莫掩至狡之計,造戎私峙,顯有稱亂之跡,求神埋戈,將欲何爲,搬舍團丁,夙抱不軌,至若渭水·南陽之說,天府敖倉之據,尤是憯慝,俱著凶節,此誠窮天地亘萬古所未有之極惡大憝,何幸天道孔昭,罪人斯得,夬伸三尺之章,遄伏肆市之典,而似此大逆不道之賊,決不可孥戮而止,苟有加於此之極律,則何可不施於此賊乎,啓豊,逆如秉淵,而心腹爲交,凶如導賢,而腸肚相連,搬移隱僻,若形影之相隨,造備器服,又綢繆而和應,千金不惜,情已極於難測,一心相議,計則憯於包藏,凶圖陰謀,多所與聞,悖肚逆腸,昭不可掩,與秉淵,一而二二而一者也,豈可只誅其身而止,李英俊,則渠之姓名,旣出賊招,而以病染之故,雖不得刑訊,一不盤覈,施以島配,恐有乖於鞫體,臣等謂秉淵之亟施适·雲已施之律,啓豊之加施孥戮之典,斷不可已也,而島配罪人李英俊,更令王府,設鞫得情,快正邦憲焉,取進止。答曰,省箚具悉。今番鞫獄,旣已稱停酌處,不必以加律煩請矣。
行副提學李淳翼,應敎李載完,副應敎朴齊晠,校理李正來,副校理李能華·李範九,修撰鄭元和,副修撰吳麟泳·申錫淵等箚曰,伏以,自有載籍以來,窮凶絶悖之狀,未有如今番鞫獄諸罪人者也,潛祕峽窩,自作蚓蛇之盤結,嘯聚徒黨,相連梟獍之腸肚,導賢輩之作爲腹心,自不掩其醞釀,春晩等之認以爪牙,亦叵測於綢繆,平日之相術自負,其心吁亦痛矣,暗地之戎具造備,其計亦將何爲,一心相應,敢有稱亂之意,千金不惜,潛懷不軌之圖,此誠亘古所無之極逆大憝也,何幸太陽所照,魑魅莫逃其形,神鼎所懸,鬼蜮莫售其奸,罪人斯得,情節畢露,陰謀祕計,昭然莫掩,妖要亂領,次第就服,究其負犯,合施極律,而解支誅身,有若重輕,絶島只竄,夬施容貸,雖以大聖人包荒之德,先之以惟輕之典,而辟以止辟,王章之所不可廢也,刑期無刑,先哲之所以垂戒也,三尺未伸,輿憤愈鬱,臣等聚首相對,不勝憂歎,職忝論思,義難泯默,玆敢相率聯籲,伏乞聖明,淵然深思,廓揮乾斷,竝施加律,俾亂賊者知懼焉,取進止。答曰,省箚具悉。諸罪人酌處,旣以當律,何必如是煩請。
正言趙重弼疏曰,伏以,臣之通籍,甫數月耳,蒙騃譾劣,不足備數於任使之列,而薇垣除旨,忽下千萬夢想之外,感恩怵義,章皇出肅,亦旣閱朔于玆,院規所拘,雖未參於聯箚,同聲必討,初無間於諸僚矣,噫,彼秉淵,本以蟣蝨之賤,素蓄梟獍之心,醞禍釀亂,亦多年所,今番捕査鞫招,不啻大盤之托出,結神交於導賢,所議者窮凶絶悖,定義子於春晩,其計也至妖且慝,氣脈先占之說,相術自負之心,已極叵測,渭水·南陽之論,天府敖倉之據,尤是不匭,至若戎器之私峙,庫監之暗掌,旣有排布之糾結,莫掩形跡之掀露,啓豊則斷案旣成,英俊則盤覈未竟,而酌處之敎遽降,聽聞之惑轉甚,天網之太恢而國綱之不振,豈細故也哉,生道殺人,卽古聖王辟以止辟之義也,一或失正,犯者益衆,如是而凶徒醜類,安所懲畏,躑躅跳踉,容有其旣,臣於是,思之膽掉,言之髮豎,忠憤所激,按住不得,玆敢忙陳短章,仰瀆崇嚴,伏乞聖明,亟寢成命,俯循聯籲,俾鞫體嚴而亂萌絶焉,臣無任云云。省疏具悉。已諭於聯箚之批,不必如是煩聒矣。
上在昌德宮。停常參·經筵。
趙秉鎬啓曰,左副承旨趙濟華,今日不爲仕進,卽爲牌招,何如?傳曰,允。
又啓曰,事變假注書李在祏,時無職名,令該曹依例付軍職,冠帶常仕,何如?傳曰,允。
行大司憲李升洙,司諫權鍾祿,掌令洪淳馨,持平李集鎬,獻納鄭元夏,正言趙重弼等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知惜不告罪人榮瑾,亟施孥戮之典。措辭見上請綾州牧定配罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人崔益鉉,亟令王府,更爲設鞫嚴覈,夬正典刑焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏,竝令王府,設鞫得情,俾伸輿憤焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請濟州牧圍籬安置罪人鄭泰好,亟降處分,以施加律焉。措辭見上請古今島圍籬安置罪人洪坃,亟降處分,加施當律焉。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上答兩司曰,不允。秉淵·啓豊·李英俊等事,已有處分,勿煩。
司諫權鍾祿,獻納鄭元夏,正言趙重弼等啓曰,請梟示罪人性世,亟施孥戮之典。措辭見上答曰,不允。
傳于朴容大曰,公事不審之中官全錫勳,推考。
傳于朴周陽曰,十五日次對,進定於再明日。
以左副承旨趙濟華牌不進罷職傳旨,傳于朴容大曰,只推。
朴容大,以兵曹言啓曰,禁軍祿試射時,片箭沒技人,別單書入之意,敢啓。傳曰,知道。
又以兵曹言啓曰,五衛將申林,前任羅州營將,尹滋翊,前任全州營將,徐瑀淳,前任尙州營將,洪鍾勳,前任開城中軍,忠翊衛將姜達馨,前任晉州營將,忠壯衛將李獻宇,前任大丘營將,俱在任所,上來間該廳番次苟艱云,新除授忠淸兵使金箕弘,身病猝重,時月之內,萬無登途赴任之望,慶尙左水使李長會,母年今爲七十七歲,法不當遠離赴任,俱爲戶奴呈狀乞遞,慶尙監營中軍金九植,以其身病,無以赴任云,身病不可强令赴任,親年許遞,載在法典,竝改差,何如?傳曰,允。
又以御宮廳言啓曰,本廳千摠安鶴善,身病甚重,勢難察任,改差,何如?傳曰,允。
朴容大,以義禁府言啓曰,保放罪人李鄷沼,當爲還囚,議處以入,而病勢未差,仍爲保放之意,敢啓。傳曰,知道。
義禁府啓目粘連,向前李鄷沼亦,呈單未趁,雖緣病狀,法例所在,有難曲恕,以此照律,何如?判付啓依允。又啓目粘連,向前鄭台舜亦,推案出納,何等嚴急,而致此遲滯,罪著溺職,以此照律,何如?判付啓依允。
上在昌德宮。停常參·經筵。
自申時至人定,灑雨下雨,測雨器水深五分。
自人定至十三日開東,灑雨下雨,測雨器水深八分。
司諫權鍾祿,掌令洪淳馨,持平李集鎬,獻納鄭元夏,正言趙重弼等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請綾州牧定配罪人崔鳳周,黑山島定配罪人李奎和更爲設鞫得情,快正典刑焉。措辭見上請知情不告罪人兢善亟施孥戮之典焉。措辭見上請黑山島減死定配罪人載仁亟令王府,嚴鞫得情,快施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快正邦憲,以重獄體焉。措辭見上請黑山島圍籬安置罪人崔益鉉亟令王府,更爲設鞫嚴覈,夬正典刑焉。措辭見上請黑山島圍籬安置罪人朴遇賢設鞫得情,夬正典刑焉。措辭見上請金甲島圍籬安置罪人孫永老亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏竝令王府,設鞫得情,俾伸輿憤焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請濟州牧圍籬安置罪人鄭泰好亟降處分,以施加律焉。措辭見上請古今島圍籬安置罪人洪坃亟降處分,加施當律焉。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊更令王府,設鞫得情,夬正邦憲焉。措辭見上答兩司曰,不允。秉淵·啓豐·李英俊等事,已有處分,勿煩。司諫權鍾祿,獻納鄭元夏,正言趙重弼等啓曰,請梟示罪人性世亟施孥戮之典。措辭見上答院曰,不允。
朴周陽,以弘文館言啓曰,新錄事,命下矣,副應敎·校理一員,副校理二員,修撰一員,副修撰二員未差。應敎李載完,卽爲牌招,以爲備員會圈之地,何如?傳曰,允。
弘文錄三點,曺寅承·李萬敎·南肅熙·洪英植·宋世憲·尹定求·趙重弼,已上凡七人。
特進官抄啓,洪承祖·尹泰經·申道熙·閔謙鎬·趙康夏·兪益煥·兪世煥·趙秉世·權泳夏·李羲俊·朴元陽·李基周·李象億。
朴容大啓曰,明日次對,兩司當爲進參,呈告人員,竝待開門牌招,何如?傳曰,允。
摘奸宣傳官徐相斌書啓,臣於本月初六日戌時量,敬奉承政院所下傳敎,馳往于東部字內,詳細看審是白乎則,外契十處頹壓是白遣,內契三處頹壓是白乎所,役姓名後錄于左是白齊。後水逾村契良人金百秀草家六間內,二間半壓,中浪上里契良人李英孫草家十一間內,四間半壓,鍾巖里契良人鄭君範草家五間內二間半壓,典農里契良人金漢吉草家九間全壓,安春祿草家三間全壓,金尙文草家三間全壓,淸涼里契良人金貴孫草家四間內,二間半壓,馬場里契良人申英哲草家四間全壓,往十里一契訓局軍洪道行草家四間全壓,李俊赫草家六間內,三間半壓,元順得草家六間內,三間壓,禁衛軍崔福萬草家七間內,三間半壓,私契良人梁奉赫草家三間全壓,訓局軍朴興哲草家六間全壓,吳雲龍草家八間內,三間半壓,林俊杰草家四間全壓,良人朴萬燁草家三間全壓,二契訓局軍李廷根草家六間全壓,安巖洞契龍虎營軍金命石草家四間全壓,於義洞契出身文洙廷草家十四間內,四間半壓,良人金景文草家七間全壓,東學洞契良人全用石草家四間全壓,李聖俊草家四間全壓,兪昌壽草家四間全壓,金漢甫草家二間全壓,吳仁郁草家九間內,二間半壓,洪卜釗草家四間全壓,訓局軍韓辰民草家五間內,二間半壓,良人吳光日草家二間全壓,景慕宮一契幼學李仁翼草家十間全壓,良人金德萬草家三間全壓,全長祿草家五間內,二間半壓,裵老味草家十間內,四間半壓,李元植草家二間全壓,已上三十四戶。傳曰,知道。
摘奸宣傳官鄭宇澤書啓,臣於本月初六日戌時量,敬奉承政院所下傳敎,馳往于中部字內,一一詳細看審是白乎則,頹壓之中,四處全壓是白遣,一處半壓是白乎所,役姓名後錄于左是白齊。後貞善坊大廟洞契惠民署前主簿崔晉鎬草家十三間內,五間半壓,慶幸坊吾順德契良人尹寬汝草家四間全壓,寬仁坊大寺洞契良人宋致元草家三間全壓,良人金命乭草家四間全壓,貞善坊非老廛契良人秋福萬草家五間全壓,已上五戶。傳曰,知道。
摘奸宣傳官申道均書啓,臣於本月初六日戌時量,敬奉承政院所下傳敎,馳往于南部字內,詳細看審是白乎則,外契十二處頹壓是白遣,內契九處頹壓是白乎所,役姓名後錄于左是白齊。後華陽亭契良人韓順哲草家四間內,二間半壓,曺兌成草家四間全壓,金召史草家三間全壓,新村契武衛軍金大哲草家七間內,五間半壓,箭串二契良人金殷釗草家七間內,五間半壓,金寬甫草家三間全壓,金基俊草家三間全壓,訓局軍李永之草家三間全壓,沈善汝草家三間全壓,良人元巖回草家三間全壓,劉命達草家三間全壓,金近汝草家四間內,二間半壓,金孫伊草〈家〉五間內,一間半壓,崔聖集草家三間全壓,箭串一契良人金守萬草家四間全壓,李召史草家二間全壓,崔應仁草家五間內,二間半壓,崔玉賢草家五間全壓,金明乭草家四間全壓,李七成草家三間全壓,申順甲草家四間全壓,李七釗草家三間全壓,田龍西草家三間全壓,水鐵里契訓局軍宋致彦草家七間內,四間半壓,嘉善姜文燁瓦家五間,草家三間內,草家三間半壓,咸召史瓦〈家〉十間,草家四間內,草家四間半壓,漢江契良人吳英在草家三間全壓,朴春燁草家五間內,三間半壓,李保玉瓦家七間內,四間半壓,西氷庫一契良人金小成草家五間內,三間半壓,張鳳祿草家七間內,三間半壓,洪吉伊草家四間內,二間半壓,鄭元命草家六間〈內〉,三間半壓,李千釗草家四間全壓,訓局軍金聖培草家六間內,三間半壓,西氷庫二契良人林善五草家五間全壓,之於屯契良人高一成草家五間全壓,梁興敍草家十間內,三間半壓,瓦署契良人吳長孫瓦家四家內,二間半壓,李正基瓦家六間內,二間半壓,石北崇瓦家九間內,三間半壓,金釗草家十間全壓,成近成草家十間全壓,千德心瓦家七間全壓,劉守吉草家六間全壓,安乭石草家五間全壓,金千萬草家三間全壓,張昌伊草家五間全壓,李貴文瓦家九間內,三間半壓,柳致西瓦家九間內,四間半壓,靑坡契良人朴平吉瓦家八間,草家九間內,草家九間半壓,文仁昌草家四間內,二間半壓,訓局軍池守源草家七間內,三間半壓,箭串橋契良人吳長雲草家三間全壓,鑄字洞契良人李勉永草家八間內,四間半壓,雙里洞契御營軍金命吉草家四間內,二間半壓,良人李善長草家四間內,一間半壓,金世寬草家四間內,二間半壓,訓局軍朴興完草家四間內,二間半壓,倭館洞契幼學姜彝會草家八間全壓,石橋下契良人李文周草家八間內,三間半壓,朴井洞契幼學方啓元草家八間全壓,良人朴士玄草家二間全壓,政丞契蔣召史草家七間內,四間半壓,蓮城尉契良人林允植草家六間內,三間半壓,靑寧尉契前僉知李泰炯草家七間全壓,瓦有豆里契出身李徹純草家九間全壓,已上合六十八戶。傳曰,知道。
摘奸宣傳官李鳳宇書啓,臣於本月初六日戌時量,敬奉承政院所下傳敎,馳往于西部字內,詳細看審是白乎則,外契三十處頹壓是白遣,內契六處頹壓是白乎所,役姓名後錄于左是白齊。後西江唐人里契良人白聖甫草家七間內,三間半壓,李柱善草家四間內,二間半壓,下水溢里契良人金卜汝草家九間內,五間半壓,車公燁草家六間內,三間半壓,賈俊信草家四間內,二間半壓,金士守草家五間全壓,朴性元草家五間內,三間半壓,金康心瓦家七間內,三間半壓,洪致寬草家九間內,四間半壓,上水溢里契良人金景中瓦家八間內,四間半壓,金致道草家四間全壓,林德順草家六間內,三間半壓,新井里契良人金俊伊草家四間全壓,安明玄草家八間內,三間半壓,李德之草家六間全壓,李致寬草家六間全壓,李伯龍草家四間全壓,趙重僉草家六間內,三間半壓,舊水鐵里契良人徐春明草家五間全壓,金德信草家五間內,二間半壓,李景五草家四間內,二間半壓,鄭泰淳草家四間內,二間半壓,李春甫草家六間內,三間半倉前里契崔召史草家六間內,三間半壓,良人李國西草家三間全壓,朴泰用草家六間全壓,金在年草家四間全壓,宋日成草家四間全壓,李奉天草家六間全壓,李俊永草家六間全壓,姜在元草家六間漂流,韓性澤草家六間漂流,李右石草家三間全壓,姜景實瓦家十四間內,七間半壓,幼學蔡士年草家七間全壓,粟島契良人朴順和草家三間內,二間半壓,姜貴得草家三間內,二間半壓,玄石里契良人朴連得草家五間全壓,沈元甫草家六間內,三間半壓,崔召史草家六間內,二間半壓,良人李於仁同草家六間內,三間半壓,金順集草家四間內,二間半壓,李得西草家五間全壓,宋上吉草家三間全壓,申儀俊草家五間內,二間半壓,朴允弘草家四間全壓,朴守大草家二間全壓,崔致成草家六間內,三間半壓,新水鐵里契良人金點石草家六間全壓,金德甫草家三間全壓,咸景萬草家五間全壓,劉召史草家五間內,三間半壓,良人金應玄草家三間漂流,文聖甫草家四間全壓,張仲五草家四間全壓,金順化草家七間全壓,金永俊草家三間全壓,金眞聖草家六間內,三間半壓,甕里下契幼學申權草家八間內,四間半壓,李召史草家三間全壓,良人尹千一草家四間內,三間半壓,南聖安草家四間全壓,李召史草家四間全壓,良人李恩南草家五間內,三間半壓,韓順弘草家四間全壓,車天應草家六間全壓,金完僉草家三間全壓,金得秀草家三間全壓,姜仁聖草家三間全壓,金得光草家三間全壓,李應善草家三間全壓,尹永俊草家五間內,三間半壓,張興萬草家五間內,三間半壓,河得周草家七間內,四間半壓,安慶五草家四間全壓,文致達草家四間全壓,甕里上中契崔定允草家四間全壓,良人文志孫草家四間內,二間半壓,李平甫草家八間內,四間半壓,金相玉草家四間全壓,趙康善草家四間全壓,宋乭伊草家四間全壓,金允根草家四間全壓,金永和草家四間全壓,金基浩草家十間內,五間半壓,朴順元草家四間內,二間半壓,申恩龍草家四間內,二間半壓,文一報草家五間全壓,金景集草家六間內,三間半壓,金允國草家五間全壓,李俊乭草家八間內,四間半壓,土亭里契良人高家文草家五間漂流,高家啓草家六間漂流,金啓三草家六間漂流,池德宇草家六間漂流,金召史草家三間漂流,洪召史草家二間漂流,金命玄草家六間全壓,全元五草家六間全壓,金允根草家三間全壓,徐貴奉草家三間全壓,白聖集草家五間全壓,崔貴童草家二間全壓,裵吉伊草家四間全壓,洪明善草家四間全壓,金元奎草家四間全壓,李德汝草家六間全壓,張召史草家四間內,二間半壓,田召史瓦家四間內,二間半壓,良人李啓文草家四間內,二間半壓,李議善草家四間內,二間半壓,林順倍草家四間漂流,李明汝草家四間漂流,金永道草家三間全壓,池聖葉草家三間全壓,金淳伊草家三間全壓,李聖高草家四間全壓,蘇景向草家五間全壓,姜德信草家五間內,三間半壓,李山伊草家四間內,二間半壓,周景先草家四間內,二間半壓,麻浦契良人鄭基成草家七間全壓,崔鳳用草家四間全壓,李仲根草家八間內,四間半壓,金順日草家五間全壓,金性己草家四間內,二間半壓,金致連草家九間全壓,崔仲汝草家十三間全壓,金春明草家四間全壓,李聖日草家四間全壓,李舜卜草家七間全壓,金性道草家七間內,三間半壓,金凡用草家三間全壓,崔化實草家八間內,四間半壓,姜士弘草家六間內,三間半壓,李道元草家八間內,四間半壓,徐舜甫草家十間全壓,李聖云草家十間內,五間半壓,崔命圭草家八間全壓,安宗得草家四間漂流,尹殷吉草家四間漂流,洪盛之草家四間漂流,沈龍周草家八間漂流,金舜兼草家八間全壓,車景雨草家五間全壓,金仁壽草家五間全壓,段召史草家八間全壓,桃花洞內契良人李允哉草家四間全壓,高召史草家五間全壓,金興卜草家四間內,二間半壓,安聖龍草家五間全壓,洪杏元草家七間全壓,金永甫草家六間內,三間半壓,良人李春季草家三間全壓,金吉伊草家五家內,三間半壓,金德哉草家四間內,二間半壓,幼學李應順草家三間內,二間半壓,李召史草家四間內,二間半壓,良人周永學草家四間內,二間半壓,南大鉉草家五間內,三間半壓,東門外契良人金永守草家六間全壓,李俊日草家七間內,四間半壓,灘項契良人申學成草家五間全壓,朴龍補草家三間全壓,崔允七草家四間全壓,沙村里契禁軍李志喆瓦家三間全壓,禁衛營軍金學孫草家六間全壓,良人李校賢草家三間全壓,幼學李箕恢草家四間全壓,良人趙鎭國草家七間內,四間半壓,張召史草家五間全壓,李召史草家四間全壓,景慶成草家三間全壓,張冕曦草家三間全壓,新村里契良人安汝凡草家四間全壓,邊汝聖草家四間全壓,文中善草家四間全壓,桃花洞外契崔召史草家五間內,二間半壓,孔德里契良人張中葉草家四間全壓,張德浩草家八間內,四間半壓,趙召史草家八間內,四間半壓,李召史草家四間全壓,許召史草家七間全壓,金召史草家五間全壓,三契良人鄭喜敦草家二間全壓,朴聖信草家四間全壓,石橋契良人李用一草家六間內,三間半壓,蓮池契閑良朴福祿瓦家五間內,二間半壓,林興伊草家四間內,三間半壓,申有成草家五間半內,四間半壓,幼學朴蓍浩草家六間全壓,李召史草家三間內,二間半壓,桃楮洞契閑良高吉用草家五間內,二間半壓,方正安草家四間內,三間半〈壓〉,朴召史草家四間內,二間半壓,李時鉉草家五間全壓,租田契沈召史草家七間內,四間半壓,林召史草家四間內,二間半壓,趙勳集草家六間內,三間半壓,朴春化草家三間全壓,李召史草家五間內,三間半壓,幼學李永裕草家三間內,二間半壓,閑良李啓弘草家五間內,二間半壓,米廛下契幼學許鑽草家七間內,五間半壓,裵召史草家五間全壓,車子里契進士鄭裕天草家五間半內,三間半壓,閑良金永之草家四間半全壓,權政承契前縣令李萬應草家五間全壓,閑良趙鎭億草家四間半內,三間半壓,幼學文基璇草家四間內,二間半壓,閑良全章斗草家七間內,三間半壓,池下契良人崔明植草家四間內,二間半壓,黃用鎭草家二間全壓,許幹草家二間半內,一間半壓,韓在豊草家四間全壓,金仁甫草家五間內,二間半壓,全致云草家五間內,三間半壓,李哲相草家五間內,三間半壓,西小門內契良人全用釗草家五間內,三間半壓,李致先草家五間全壓,幼學尹秉植草家八間內,四間半壓,朴泳圭草家五間內,二間半壓,前主簿崔成載草家五間全壓,良人林敬淑草家六間內,三間半壓,出身李源植瓦家五間內,二間半壓,倉洞契良人鄭泰永草家八間內,六間半壓,司果洪鍾敎草家九間內,四間半壓,良人韓承寬瓦家十間全壓,大貞洞契良人金漢西草家三間內,二間半壓,分繕工契良人金宗玉草家六間全壓,崔元植草家五間內,二間半壓,劉萬甲草家七間內,三間半壓,社稷洞契良人韓道成草家四間全壓,李致玉草家三間全壓,成啓鎬草家十一間內,六間半壓,小貞洞契良人鄭興用草家七間內,五間半壓,已上合二百三十九戶。傳曰,知道。
摘奸宣傳官具春書書啓,臣於本月初六日戌時量,敬奉承政院所下傳敎,馳往于北部字內,詳細看〈審〉是白乎則,外契十八處頹壓是白遣,內契八處頹壓是白乎所,役姓名後錄于〈左〉是白齊。後阿峴一里良人朴點釗草家六間內,三間半壓,韓道興草家四間內,三間半壓,天丁吉草家六間內,三間半壓,金千福草家七間內,四間半壓,金召史草家三間全壓,姜英辰草家六間內,三間半壓,金允元草家六間內,四間半壓,徐元福草家七間內,四間半壓,金起奉草家三間全壓,阿峴三契良人韓旭甫草家五間內,三間半壓,李道興草家三間全壓,李順永草家七間內,四間半壓,李汝白草家四間全壓,李德文草家三間全壓,李永順草家五間全壓,延禧宮一契良人鄭學敎草家三間全壓,金完吉草家四間全壓,李致善草家五間內,三間半壓,金洽乭草家三間全壓,金元汝草家七間內,四間半壓,高長福草家五間內,三間半壓,細橋里一契良人朴萬孫草家三間全壓,延禧宮二契良人邊安善草家六間內,四間半壓,韓碩龍草家四間全壓,朴奉石草家七間內,五間半壓,加佐洞二契良人金古斗釗草家五間全壓,舊里三洞契良人李春三草家四間全壓,蛤井里契良人韓萬汝草家四間全壓,金良甫草家三間全壓,金漢壽草家三間全壓,李明甫草家四間全壓,李順五草家四間內,二間半壓,李聖瑞草家三間漂流,金召史草家三間漂流,柳永之草家四間漂流,金景昌草家六間全壓,城山里契良人李乭福草家三間全壓,李萬石草家三間全壓,鄭寬哲草家四間全壓,幼學金炳俊草家三間全壓,良人崔乭伊草家四間內,二間半壓,陳寬玉草家四間內,三間半壓,麻根洞契良人李完吉草家五間內,三間半壓,趙龍雲草家五間內,三間半壓,朴奉辰草家五間內,三間半壓,宣惠廳契良人申今龍草家五間全壓,朴貴石草家五間內,三間半壓,金化汝草家五間內,二間半壓,林龍基草家三間全壓,金士心草家三間全壓,印斗璜草家三間全壓,方大有草家四間全壓,金福吉草家三間全壓,金行吉草家三間全壓,鄭泰旭草家四間全壓,李春根草家五間全壓,經理倉契良人金義辰草家五間內,三間半壓,尹好吉草家五間內,三間半壓,李命福草家三間全壓,金慶臣草家二間全壓,韓生汝草家二間全壓,鄭興瑞草家三間全壓,禹命先草家五間全壓,李點孫草家三間全壓,張聖乭草家五間內,三間半壓,金學聖草家二間全壓,宋德俊草家五間內,三間半壓,金才同草家五間全壓,金吳長草家二間全壓,尹尙寬草家三間全壓,禹大石草家四間內,二間半壓,金啓千草家四間內,二間半壓,李命善草家三間全壓,禹億吉草家四間內,二間半壓,李召史草家三間全壓,李召史草家三間全壓,李大弘草家三間全壓,李大哲草家三間全壓,北漢三倉契良人朴宗文草家四間內,二間半壓,吳永壽草家三間全壓,金完孫草家三間全壓,尹世昌草家五間內,二間半壓,金守萬草家三間全壓,金守福草家三間全壓,金太順草家四間內,二間半壓,徐福吉草家四間內,二間半壓,韓致文草家三間全壓,金基鉉草家三間全壓,金基弘草家三間全壓,金啓卜草家五間內,三間半壓,閔守哲草家四間內,二間半壓,鄭學仁草家三間全壓,金聖寬草家五間內,三間半壓,崔君甫草家三間全壓,金漢守草家三間全壓,朴時乭草家五間全壓,奉元宲草家五間全壓,朴元宲草家七間內,四間半壓,薛順在草家三間全壓,朴千乭草家三間全壓,元聖一草家三間全壓,朴基成草家三間全壓,金龍甫草家三間全壓,權相漢草家三間全壓,毛基俊草家三間全壓,金基善草家三間全壓,北漢李召史草家四間內,二間半壓,金召史草家三間全壓,良人朴昌根草家二間全壓,金元卜草家三間全壓,金差大草家四間內,二間半壓,高千釗草家三間全壓,金仁寬草家三間全壓,驛契良人金近燁草家四間全壓,金春命草家五間內,三間半壓,金啓俊草家二間全壓,金今石草家四間內,二間半壓,金明彦草家三間全壓,梁鐵里契良人鄭允寬草家八間內,四間半壓,金大心草家三間全壓,姜慶化草家三間全壓,崔大吉草家四間全壓,金萬乭草家三間全壓,朴萬基草家四間全壓,鄭聖寬草家七間內,四間半壓,弘濟院契良人金哲孫草家四間全壓,文元奎草家五間內,二間半壓,汝矣島契良人李允行草家四間全壓,崔永伯草家八間內,三間半壓,安順行草家三間全壓,李允化草〈家〉八間內,三間半壓,金順喬草家三間全壓,李近西草家八間內,四間半壓,吳順之草家四間全壓,李千乭草家五間內,三間半壓,金學伊草家八間內,四間半壓,張學順草家八間內,四間半壓,李英化草家三間全壓,金貴甫草家五間內,三間半壓,安在文草家六間內,三間半壓,金西宲草家六間全壓,趙順化草家八間內,四間半壓,金永甫草家七間內,四間半壓,上牌契良人金仁守草家五間內,三間半壓,李命根草家五間內,三間半壓,前令李鏞夏草家十間全壓,良人李敦錫草家五間內,三間半壓,前五衛將金順基瓦家七間內,四間半壓,前校理黃益秀草家十二間內,五間半壓,幼學金炳應草家三間全壓,下牌契良人金聖奎草家四間全壓,李元泰草家四間全壓,出身邊錫完瓦家十二間內,六間半壓,良人金千石草家十六間內,六間半壓,金順在草家四間全壓,三淸洞契良人吳長順草家四間全壓,齋洞契前參奉宋基鉉草家七間內,三間半壓,桂洞契良人李石曺草家七間內,三間半壓,金在德草家七間內,三間半壓,苑洞契良人金學奎草家七間全壓,洪明瑞草家三間全壓,判洞契幼學李壽仁瓦家七間內,四間半壓,已上一百六十三戶。傳曰,知道。
以漢城府民家頹壓別單,傳于朴周陽曰,恤典令該廳分給事,分付。
朴容大,以都摠府言啓曰,副摠管任興準以禁軍別將,本營褒貶坐起進參事,外兵曹良中,晝仕出去之意,敢啓。傳曰,知道。
又以義禁府言啓曰,卽接左右捕盜廳牒報,則謀反大逆不道罪人秉淵弟泰淵,今自慶尙道聞慶縣押來後報來矣。泰淵,咸鏡道三水府緣坐爲奴,而右罪人,方囚捕廳,依例令刑曹押送配所,何如?傳曰,允。又以刑曹言啓曰,西水羅前權管金龜相所犯贓錢三百四十五兩,依定式捉囚家僮,刻期督捧之意,敢啓。傳曰,知道。
吏曹啓目,行護軍金炳淵名字,與謀反大逆不道罪人秉淵,音相似,改以炳三事,告狀,依例令藝文館給粘,何如?判付啓依允。
兵曹啓目粘連,觀此慶尙監司朴齊寅狀啓,則安東營將姜奎馨,十朔莅任,一念圖治,潛行閭里,曲恤民隱,糾察場市,痛禁竊發,招集流丐,結幕饋粥,收斂僵屍,給貰厚埋,窮蔀呼飢,米藿施之,獄囚濱死,粥水饋之,市直刁蹬,貿租歇賣,以平其糶,貧民有喪,助需送死,俾得無憾。此皆實心實績之塗人耳目,浹人心髓者,事係罕有,誠極嘉尙,特爲仍任事,令該曹稟處亦爲白有臥乎所,戢盜,雖係職分,恤民多有施措,似此茂績,非比尋常,依狀請施行,何如?判付啓依允。
朴容大,以義禁府言啓曰,保放罪人李酆沼,還囚照律以入,而病勢未差,仍爲保放之意,敢啓。傳曰,知道。
義禁府啓目粘連,掌樂院主簿李酆沼無,本府議啓內,呈單未赴,雖緣病狀,法例所在,有難曲恕,以此照律,罪笞四十收贖,付過還職,私罪,奉敎依允爲旀,功議各減一等爲良如敎。又照目粘連,差備中官鄭台舜言本府議啓內,推案出納,何等嚴急,而致此遲滯,罪著溺職,以此照律,罪笞五十收贖,解見任別般,私罪奉敎依允爲旀,功減一等爲良如敎。
上在昌德宮。停常參·經筵。
自卯時至酉時,灑雨下雨,測雨器水深一分。
朴容大,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
備忘記,坡州牧使李敎應下直,長弓一張,長箭一部,片箭一部,筒兒一箇賜給。
傳于朴周陽曰,大臣·政府堂上引見。
傳于朴周陽曰,政官牌招開政。
以司諫權鍾祿,獻納鄭元夏,掌令洪淳馨牌不進罷職傳旨,傳于朴容大曰,只推。
傳于朴周陽曰,判敦寧有闕之代,南寧尉尹宜善除授。
吏曹,判敦寧單尹宜善除授事,承傳。
傳于朴周陽曰,全義縣監金英燮,蔚山監牧官金濟鳳相換。
持平李集鎬,正言趙重弼等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請綾州牧定配罪人崔鳳周,黑山島定配罪人李奎和更爲設鞫得情,快正典刑焉。措辭見上請知情不告罪人兢善亟施孥戮之典焉。措辭見上請黑山島減死定配罪人載仁亟令王府,嚴鞫得情,快施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老竝快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快正邦憲,以重獄體焉。措辭見上請黑山島圍籬安置罪人崔益鉉亟令王府,更爲設鞫,嚴覈〈得情〉,夬正典刑焉。措辭見上請黑山島圍籬安置罪人朴遇賢設鞫得情,夬正典刑焉。措辭見上請金甲島圍籬安置罪人孫永老亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏竝令王府,設鞫得情,俾伸輿憤焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請濟州牧圍籬安置罪人鄭泰好亟降處分,以施加律焉。措辭見上請古今島圍籬安置罪人洪坃亟降處分,加施當律焉。措辭見上請謀反大逆不道罪人秉淵亟施适·雲已施之例,知情不告罪人啓豊加施孥戮之典,薪智島定配罪人李英俊更令王府,設鞫得情,夬正邦憲焉。措辭見上答兩司曰,不允。秉淵·啓豊·李英俊等事,已有處分,勿煩。正言趙重弼啓曰,請梟示罪人性世亟施孥戮之典。措辭見上答院曰,不允。
玉堂前望單子入之,副應敎金永哲,校理李載德,副校理朴齊晠·柳,修撰金容圭,副修撰趙昌夏·李輔榮落點。
朴周陽,以吏曹言啓曰,泰陵參奉宋秉璿,西學訓導朴應冕,通禮院假引儀洪禧錫,俱以身病,呈狀乞遞,竝改差,何如?傳曰,允。
朴容大,以兵曹言啓曰,守門將柳學魯,以其病難供職,呈狀乞遞,改差,何如?傳曰,允。
有政。吏批,行判書金輔鉉,參判趙康夏竝牌招不進,參議任冕鎬進,同副承旨朴周陽進。啓曰,行判書金輔鉉,參判趙康夏竝牌招不進,小臣獨政未安,何以爲之?敢稟。傳曰,只出緊任。以李熙準爲大司諫,權仁成爲執義,宋宅薰爲掌令,朴植爲持平,崔德明爲正言,南廷龍爲右尹,洪憲述爲兵曹參知,李文欽爲長津府使。戶曹正郞金奭鉉,軍資判官李恒信,以上特爲仍任事,承傳。承文著作單金性默,學錄單徐相泰,校書副正字單崔璟模,西學訓導單金成龍。全義縣監金英燮,蔚山監牧官金濟鳳,以上相換事,承傳,前郡守吳有善今加通政加資事,承傳。
兵批,判書金炳始進,參判金震休入直進,參議尹致聖病,參知洪憲述未肅拜,右副承旨朴容大進。以金箕錫爲知訓鍊,鄭雲翼爲副摠管,姜世仁·沈宜昌·金昌鎰·金學豊爲五衛將,李瑗儀爲忠翊將,李運會爲忠壯將,李肯漢爲宣傳官,李秉世爲訓鍊僉正,金泰熙·兪鎭華爲武兼,金奎華·李龍漢爲守門將,李敏宇爲忠淸兵使,朴鼎和爲慶尙左水使,崔致國爲慶尙中軍,金健秀爲注文僉使,丁大廈爲南桃浦萬戶,吳榮昇爲造山萬戶,權錫鳳爲咸興監牧官。小農權管單姜文橫,大護軍金翊鎭,護軍李承五·李長會,副護軍李敦夏·李在敬·兪晩源·朴憙陽·李永·金箕弘·洪鍾勳·閔義鎬·金九植,副司直李國淵·朴齊晠·申一永·崔德明·尹升求·李能華·李範九,副司果李輔榮·吳麟泳·申錫淵·宋世憲·南肅熙,副司正朴齊聖·李在祏,副司勇馮世鶴,以上竝單付。安東營將姜奎馨特爲仍任事及守直官黃鍾熙今加折衝加資事,承傳。
傳于朴周陽曰,見窠皆令差出。
吏批,再政。以鄭基會爲知敦寧,沈履澤爲同敦寧,李寅卨爲知經筵,趙康夏爲同經筵,李源命爲弘文提學,韓禎履爲刑曹正郞,李鄷沼爲引儀,李宜文爲氷庫別提,洪在鐸爲泰陵參奉,徐光穆爲弘陵參奉。左尹單南廷龍,右尹單申道熙。
兵批,再政。以鄭昌鎔爲宣傳官,申膺均爲訓鍊都監把摠,金昌燮爲御營把摠,尹守榮爲摠戎把摠。同知單姜世仁,僉知二單,沈宜昌·金學豊。副護軍吳有善·黃鍾熙。
吏批,三政。以韓泰魯爲掌樂主簿。
兵批,三政。以李容佑爲都摠經歷,張禹喆·李奎賢·尹永殷·金應燮爲訓鍊僉正。同知單金昌鎰。
吏批,四政。以丁大英爲監察。故學生徐純輔贈戶參例兼,徐有善贈戶議,徐允修贈僕正,以上同知徐華淳三代。
兵批,四政。以李昌鎬爲中樞都事,南秉樞爲都摠都事,尹浩榮·吳胤泳·李泰權爲訓鍊判官,南振源·具然哲·李圭鏞·朴有鎭·韓岐錫爲訓鍊主簿。
朴周陽啓曰,明日傳香,禮房承旨當爲齋宿,左副承旨趙濟華,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙濟華牌不進罷職傳旨,傳于朴周陽曰,只推。
朴周陽,以戶曹言啓曰,謹依大臣筵奏批旨,上納愆滯之年條最久守令及郞官之犯用倉穀者,竝爲詳考,則天安郡守金謙秀,乙亥條各宮免稅米,尙不上納,軍資監判官李承愚,前判官徐應淳,廣興倉令李承緯,倉穀犯用,俱有多少。竝令該府,拿問勘處,何如?傳曰,允。
又以戶曹言啓曰,公穀典守,自是嚴重,犯逋多寡,各有當律,而廣興倉前書員盧鼎鎭所逋,米爲八百五十四石,太爲八百五十三石,此是千石以上逋魁也。依大臣所奏,盧鼎鎭,出付軍門,梟首警衆,何如?傳曰,允。
又以宣惠廳言啓曰,謹依大臣筵奏批旨,取考各道上納未收,則古阜·務安乙亥條大同〈米〉未納穀數最多,兩邑守令,竝捧現告,施以罷黜之典,全州癸酉以後,扶餘壬申以後,舒川壬申以後,公州甲戌以後大同米未納之守令及各樣錢邊未納之尙州牧使金奭根,通津府使李奎遠,醴泉前郡守洪用周,竝拿問勘處,何如?傳曰,允。
又以宣惠廳言啓曰,因大臣所奏,船主之千石以上逋魁,今日內當爲草紀,而該邑勘合,猶有未詳者,行關更査後,擧行,何如?傳曰,允。
朴容大,以刑曹言啓曰,義禁府啓辭內,卽接左右捕盜廳牒報,則謀反大逆不道罪人秉淵弟泰淵,今自慶尙道聞慶縣押來後報來矣。泰淵,咸鏡道三水府緣坐爲奴,而右罪人,方囚捕廳,依例令刑曹押送配所,何如?傳曰,允事,命下矣。謹依批旨,罪人泰淵,押送配所之意,敢啓。傳曰,知道。
丁丑六月十三日巳時,上御熙政堂。大臣·政府堂上引見入侍時,同副承旨朴周陽,記事官金裕成,事變假注書李在祏,記事官金學洙·閔泳翊,領議政李最應,右議政金炳國,行戶曹判書閔致庠,行吏曹判書金輔鉉,行判尹李景夏,右參贊洪鍾雲,兵曹判書金炳始,知中樞府事趙寧夏,行大護軍徐承輔,知三軍府事金箕錫,同知三軍府事李鍾承·趙羲復,行護軍閔謙鎬,持平李集鎬,正言趙重弼,校理李正來,以次進伏訖。上曰,史官分左右。命大臣進前,最應進前奏曰,日候不調,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,大妃殿氣候,何如?上曰,一樣矣。最應曰,中宮殿氣候,何如?上曰,安順矣。上曰,近間霖雨支離,亦不無妨農之憂乎?最應曰,近見各道狀啓,則水災三南最甚,且聞鄕人之來傳則亦然矣。炳國曰,早霖,雖云少勝於晩澇,間見湖西道臣謄報,則果大有妨於農形矣,尙無開霽之意,極爲憧憧。上曰,自今快霽則甚好矣。仍敎曰,次對爲之。最應曰,國之有財用,猶人之有氣血,財用竭則國何以爲國,氣血竭則人何以爲人?究其竭乏之所由,則奚特年荒稅減而然哉?卽惟曰,不畏邦憲也,不憚朝令也。竊念今之事勢,諸道各樣應納,苟能遵程限而莫愆,嚴典守而無虧,尙患塗抹之末由,況加之以謬弊奸僞,轉輾滋長,縱欲不竭得乎?毋論粟米錢布,其所謂舊未收云者,非偸弄則皆乾沒也,何嘗有民間遺漏之理乎?勞筋苦骨,終歲肹肹,一絲半粒,俱是生靈膏血中出來者,而爛漫消瀜於京外吏屬船漢之手,徒充谿壑,不畏不憚者,古今天下,寧有是哉?京師,四方標準之地也,不容不先整頹綱,用毖來後,船主中千石以上逋魁與書庫輩中千石以上逋魁,竝出付軍門,先施梟警之律。其餘則定限督刷,如或過限,隨其多數,而一例用律,外邑負逋沙工及吏屬之梟警與督刷,令道臣參酌其數爻,亦照此法,而直爲擧行後,形止馳聞。倉官之犯用者,竝令該府拿問,分等勘處,而其所欠縮之物,刻期嚴督,按簿準完,上納未收邑守令之年條最久及原數最多者,這這摘發,竝請罷拿,失飭之該道臣一體論警,斷不可已,而前後筵飭申嚴之下,荏苒玩愒,竟歸文具而止者,豈有如許事體乎?戶·惠堂·兵判·各營將臣,捧現告,施以重推之典,一依上項所奏,卽令各其衙門,草記施行,恐合於目下急先之務,故敢此仰達矣。上曰,內而京司,外而營邑,皆以公文爲不足準,故其虧欠愆滯,至於此極,而視若尋常矣。奸細無知之輩,尙何論哉?此必有別般懲畏,然後國法可行,竝依所奏爲之,各衙門草記,使之當日擧行。出榻敎周陽曰,讀批之際,有所錯誤,當該注書,推考,何如?上曰,依爲之。出榻敎最應曰,公穀防納,邦禁本自截嚴,而惟其利之所在,睯不知畏,邑吏輩與船漢,互相締結,高價代捧,空船來泊,恣意逗遛,貿聚京穀,於是乎街市如掃,有錢莫售,顑頷之狀,殆將朝夕難保矣。夫以土地惟正之供,從中飜弄之際,其毒其害,遍及於都下幾萬民命,國無法則已,苟有之,奚爲而不之痛禁乎?揆以擧行,萬萬駭歎。左右捕將,竝從重推考,使之築底詗察,不論石數之多寡,賣買之誰某,一一執捉,大則梟警,小則刑配,上納邑守令之拿問嚴勘,在所難逭,此意一體行關諸道,何如?上曰,依所奏爲之,各別操飭,可也。出榻敎最應曰,各營及兵曹封樁財貨,在昔則歲常有裕,國有不恒之需,動輒移劃而資用矣,營樣遂至空蕩,支放應下,停闕居多,寧可去其兵,不可去其食,興言及此,不覺哀痛。此雖非一朝一夕之故,嗣後支拄之方,莫若亟加謹節,以收一分之效,原定廩況外,各軍門之新營策應所移用,兵曹之他色移用,俱係謬例,自玆以往,竝永勿擧論,而如或因襲而不悛,則該將臣該兵判,難免重究之意,申明提飭。且聞上納之際,下屬輩從中容奸,稱以拘留雜費,先除於元數之內,以致公物之見蹙,止竟其害必歸於民邑,事之駭惡,莫此爲甚。令各其營,別般察禁,犯者,移法司嚴刑遠配事,竝爲分付,何如?上曰,其在愼節之方,所奏甚穩當,依爲之。下輩容奸之弊,必另爲禁飭之意,分付,可也。出擧條最應曰,卽見廣州留守尹滋悳所報,則本府畢賑後餘在,錢爲三千三百九十餘兩,穀爲一百石零,而昨年災頉,至爲三百餘結,支放所需,莫可排比,以上項錢穀,給代補用,爲辭矣。支放之見絀,卽由於災減之多數,而賑事垂畢之後,現有用餘之錢穀,則移此補被,不無斟量而然,依報請許施,何如?上曰,依爲之。出擧條最應曰,上京守令,必有粘移,爲驗其往還之勤慢而然矣,挽近以來,罔念法意,掩匿粘移,認作妙方,雖有催促之令,便若無關之人,瘝曠旣如是,而敢曰能做治乎?其在道理,極涉駭然。京則銓曹,外則巡營,一一摘察,照律重勘事,分付,何如?上曰,官不在官,則何以爲官乎?此亦紀綱所係也,依所奏另爲嚴飭。出擧條最應曰,三營都提調別軍官,隨其久勤報仕,邊將差送,自昔伊然,而年前勿施之後,不但爲渠輩向隅之歎,大臣管轄,事體有異,依舊例擬差邊將之意,分付銓曹,何如?上曰,依爲之。出擧條上曰,大臣就座。周陽曰,諸宰奏事。致庠曰,內需司等鐵復舊例輸送事,向伏承下敎,將自來等磨鍊以送,而其中熟銅,曾有歲入倭銅,以此推用矣,今無所捧,亦難求貿,鍮鑄等各種,依例劃送,熟銅則竝辛未以前未送條,姑爲置之,恐好,故敢此仰達矣。上曰,依爲之。出擧條周陽曰,臺諫所懷奏之。集鎬進前奏合啓,上曰,退去爲之,可也。周陽曰,臺諫奏對之際,非徒做錯,有乖筵體,事甚未安。推考,何如?上曰,依爲之。出榻敎集鎬曰,臣言議風采,本不合於淸朝耳目之任,而猥登前席,事多顚錯,至被承宣問備之擧,滿心惶恧,無地自容。以此情踪,何可一刻晏然於臺次乎?請命遞斥臣職。上曰,勿辭,亦勿退待。出擧條周陽曰,玉堂所懷奏之。正來曰,臣以庸才陋識,濫竊科第,忝叨橫經之列,何敢以見職自居,而第伏念,帝王之治,必資於學問,學問之道,必本於誠勤,寸陰是惜,大禹之誠勤也,以致敎訖四海,而夏啓以光矣,純亦不已,文王之誠勤也。是以,德配上帝,而武王承烈焉,則誠勤之效,豈不大且遠哉?臣於月前,屢登挾冊之筵,竊覸我殿下聖姿天縱,睿學高明,發揮問難,逈出尋常,臣固不勝欽仰萬萬,而又伏覩我春宮邸下,天質岐嶷,嬉戲有度,屹如巨人,有上聖渾然之稟,臣於咫尺之筵,忠悃愛戴之誠,自不覺藹菀于中矣。殿下誠能法大禹惜寸之勤,體文王不已之誠,以爲燕翼之謀,則我春宮邸下,亦當率德遵敎,涵養成就,夏啓之光,武王之烈,寔爲我東方萬億年無疆之體矣。曷不盛哉?顧今庚炎當節,法講,雖在例頉,召對停閣,亦逾一朔之久,臣竊恐殿下之學,有欠誠勤而致然矣。伏願夜朝淸涼之際,頻接臣隣,經經緯史,反復討論,則致治之道,其在乎斯,惟聖明澄省焉。上曰,所陳當留念矣。出擧條上曰,近聞市直高騰,未知緣何而然乎?誠極悶然也。最應曰,穀價高騰矣,因北道未捧穀之上來,今則少減云,然亦未知長久矣。炳國曰,穀價非不少減,而今亦幾至一兩,則都下生靈,實不知何以支過,萬萬憂慮矣。上曰,此果萬不成說也,穀若繼後上來,則可以紓民力矣。最應曰,稅穀船每於四五月上來,而近來則行船有遲滯之弊,故無連續之道,緣此而市價倍高矣。炳國曰,以若穀貴,以若市直,顧今公私之計,茫無涯畔,而民國本無二致矣,爲民聖意,若是懇惻,自然民被恩澤矣。上曰,市價之爲一兩,可謂初見矣。最應曰,以己巳·壬辰之歉年,未聞市價之爲一兩矣。上曰,見今事狀若是,則來頭之事,少無接濟之方,誠可悶也。最應曰,各營各司,竟無放料,至於貢人輩,而亦未差下,事甚悶然矣。上曰,災歲非曰無之,而昨年莫此爲甚,念其外邑生靈,甚可憐也。最應曰,非獨外邑,都下民情,亦甚遑汲矣。蓋一粒一絲,皆出於民,而民依於國,國依於民,故有所仰達者矣,聖念如是懇惻之下,無容更達,而宮中府中,俱爲一體,上下節用,則民國永賴矣。炳國曰,宮府一體,誠如領相所奏矣。上下節用,捐不及之事,迨此時第一先務也,民惟邦本,本固邦寧,而以民事,連伏承聖敎之懇惻,下情不勝欽仰矣。上曰,漕倉船離發狀啓入來云,而尙無上來消息,是何故也?最應曰,漕倉船,每於三月裝發,四晦五初來泊,而今至六月大無之餘,捧稅差晩之故耳。上曰,今年捧稅,有太晩之致乎?最應曰,嶺南·湖西·湖南幾邑,雖有如干上來者,而愆納甚多矣。上曰,民心何若是變也?爲守宰者,必不察隱之故也。最應曰,今之民,卽古堯·舜之民也,古今豈有異同乎?但使善導,則必無變俗之理矣。上曰,各漕倉裝發日字,每有先後矣。最應曰,後漕倉裝發,似在於晩,故每有差遲。致庠曰,湖南三漕倉,三月十五日發船,嶺南三漕倉,似是念後發船,而日字詳載於漕轉事目矣。上曰,三月內發船,則四月晦內入來乎?致庠曰,行船遲速,專在於風候,不可定期,而昨年則五月晦前,三處漕船到泊矣。今年則尙無一處來到,必是晩發而然矣。上曰,一年之歉,何如是甚困乎?昨年之災,誠罕有也。最應曰,陳穀已盡,新穀未熟,此時民情,益難支保矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
〈自〉未時至人定,灑雨下雨,測雨器水深一寸四分。
自人定至二更,灑雨下雨,測雨器水深三分。
朴周陽啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,本院今春夏等褒貶,當爲磨勘,而行都承旨尹秉鼎,不爲仕進,不得如例磨勘之意,敢啓。傳曰,知道。
又啓曰,卽者忠勳府都事來言,今丁丑年春夏等褒貶,當爲磨勘,而有司堂上完陵君李景宇,寧豊君崔遇亨,淸恩君金益鼎,俱以在外,不得如例磨勘云矣,敢啓。傳曰,知道。
傳于朴周陽曰,傳香承旨馳詣宗廟·景慕宮,奉審摘奸以來。
注書金裕成病,代以曺秉先爲假注書。
傳于朴周陽曰,左承旨·左副承旨·同副承旨竝許遞,前望單子入之。
朴周陽啓曰,行都承旨尹秉鼎,卽爲牌招,何如?傳曰,允。
兵曹口傳政事,副護軍單朴周陽。
司諫權鍾祿,掌令洪淳馨等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請綾州牧定配罪人崔鳳周,黑山島定配罪人李奎和更爲設鞫得情,快正典刑焉。措辭見上請知情不告罪人兢善亟施孥戮之典焉。措辭見上請黑山島減死定配罪人載仁亟令王府,嚴鞫得情,快施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例。至於古今島減死島配罪人金應鳳,金提郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快正邦憲,以重獄體焉。措辭見上請黑山島圍籬安置罪人崔益鉉亟令王府,更爲設鞫嚴覈,夬正典刑焉。措辭見上請黑山島圍籬安置罪人朴遇賢設鞫得情,夬正典刑焉。措辭見上請金甲島圍籬安置罪人孫永老亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏竝令王府,設鞫得情,俾伸輿憤焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請濟州牧圍籬安置罪人鄭泰好亟降處分,以施加律焉。措辭見上請古今島圍籬安置罪人洪坃亟降處分,加施當律焉。措辭見上請謀反大逆不道罪人秉淵亟施适·雲已施之律,知情不告罪人啓豐加施孥戮之典,薪智島定配罪人李英俊更令王府,設鞫得情,夬正邦憲焉。措辭見上答兩司曰,不允。秉淵·啓豐·李英俊等事,已有處分,勿煩。
掌令洪淳馨啓曰,新除授執義權仁成,時在慶尙道丹城地,掌令宋宅薰,時在平安道定州地,持平朴植,時在開城地,請竝斯速乘馹上來事,下諭。答曰,許遞。
司諫權鍾祿啓曰,請梟示罪人性世亟施孥戮之典。措辭見上答院曰,不允。
司諫權鍾祿啓曰,新除授正言崔德明,時在平安道義州地,請斯速乘馹上來事,下諭。答曰,許遞。
以大司諫李熙準,獻納鄭元夏,正言趙重弼,持平李集鎬牌不進罷職傳旨,傳于朴周陽曰,只推。
朴周陽啓曰,因大臣筵奏,各營將臣重推傳旨,當爲捧入,而前御營大將申櫶,係是輔國,何以爲之?敢稟。傳曰,捧入。
玉堂前望單子入之,校理李晩瀅,副修撰李敎夏落點。
承旨前望單子入之,金聲根·李萬稙·李晩由落點。
朴周陽啓曰,新除授左承旨金聲根,右副承旨李萬稙,同副承旨李晩由,卽爲牌招,何如?傳曰,允。
又啓曰,同副承旨李晩由,時在慶尙道禮安地,斯速乘馹上來事,下諭,何如?傳曰,許遞,前望單子入之。
朴周陽,以三軍府言啓曰,卽接御營廳所報,則謹依啓下傳旨,罪人盧鼎鎭梟首次,今六月十四日,大將臣趙羲復,率諸將官·將校·軍兵出去蔓川坪云矣,敢啓。傳曰,知道。
又以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,新除授副應敎金永哲,副校理朴齊晠·柳,修撰金容圭,副修撰趙昌夏,竝卽牌招察任,何如?傳曰,允。
又以都摠府言啓曰,副摠管許熠以御營中軍,本營諸將官射會監試事,南別營良中晝仕出去之意,敢啓。傳曰,知道。
又以訓鍊都監言啓曰,謹依大臣筵奏批旨,取考各邑上納未收,則興德·茂長癸酉條結作米未納石數,最多,兩邑甲戌以後守令,竝令該府拿問勘處,何如?傳曰,允。
又以訓鍊都監言啓曰,本局從事官尹相萬,身病猝重,勢難察任,改差,何如?傳曰,允。
又以禁衛營言啓曰,謹依大臣筵奏批旨,取考各邑各年上納未收,則羅州甲戌條結作米四十石,移劃米一百石,乙亥條結作米一百二十四石零,移劃米二百石,稱以發送,而經年不納,牙山乙亥條結作米一百七十一石零,只稱未捧,而惟事延拖,兩邑之前後守令,竝捧現告,令該府拿問處之,何如?傳曰,允。
又以禁衛營言啓曰,本營騎士別將鄭洛鎔,千摠徐光鼎,俱有身病,勢難察任,竝改差,何如?傳曰,允。
又以御營廳言啓曰,謹依大臣筵奏批旨,取考上納未收邑,則泰安乙亥條移劃米八十一石零,結作米一百三十三石零,累次關督,稱以未刷,尙此不納,揆以法意,誠甚駭然。前府使趙儀顯,令該府拿問勘處,何如?傳曰,允。
又以御營廳言啓曰,本廳哨官愼炳大,身爲入直將領,罪囚不能嚴防,竟致逃躱,揆以法意,萬萬駭然。爲先汰去,何如?傳曰,允。
又以御營廳言啓曰,罪人盧鼎鎭,大會軍民於蔓川坪,梟首警衆之意,敢啓。傳曰,知道。
又以御營廳言啓曰,本廳哨官姜堯善,今日習陣,無端闕到,揆以師律,誠極駭然,爲先汰去之意,敢啓。傳曰,允。
又以義禁府言啓曰,尙州牧使金奭根,通津府使李奎遠,醴泉前郡守洪用周,天安郡守金謙秀,軍資監判官李承愚,前判官徐應淳,廣興倉令李承緯等,竝拿問勘處事,傳旨啓下矣。李承愚·李承緯等,今方待命拿囚,金奭根·李奎遠·金謙秀,俱在任所,洪用周以庇仁縣監,時在任所,徐應淳下去京畿富平地云。依例發遣府書吏·羅將,竝拿來,何如?傳曰,待待命拿囚。
上在昌德宮。停常參·經筵。
藥房提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
金聲根啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
備忘記,泰安都護府使李綺秊下直,長弓一張,長箭一部,片箭一部,筒兒一箇賜給。
金聲根啓曰,右承旨趙秉鎬,左副承旨朴容大,今日不爲仕進,竝卽牌招,何如?傳曰,允。
李萬稙啓曰,同敦寧沈履澤,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,假注書曺秉先,時無職名,令該曹依例付軍職,冠帶常仕,何如?傳曰,允。
又啓曰,卽者檢閱閔泳翊,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱李重七·金學洙,謂有館規,聯疏徑出,原疏纔已退却矣。竝所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
大司諫李熙準,持平李集鎬啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請綾州牧定配罪人崔鳳周,黑山島定配罪人李奎和更爲設鞫得情,夬正典刑焉。措辭見上請知情不告罪人兢善亟施孥戮之典焉。措辭見上請黑山島減死定配罪人載仁亟令王府,嚴鞫得情,夬施極律焉。措辭見上請謀反不道罪人鍾三·鳳周亟施孥戮之典。措辭見上請徑斃罪人喆憎亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘啓,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例。至於古今島減死定配罪人金應鳳,金提郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根宲,玉果縣定配罪人金應淵,順天府定配罪人驗察等亟令王府,更加嚴鞫,夬正邦憲,以重獄體焉。措辭見上請黑山島圍籍安置罪人崔益鉉亟令王府,更爲設鞫〈嚴〉覈〈得正〉,夬正典刑焉。措辭見上請黑山島圍籬安置罪人朴遇賢亟令王府,更爲設鞫得情,夬正典刑焉。措辭見上請金甲島圍籬安置罪人孫永老亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏竝令王府,更爲得情,俾伸輿憤焉。措辭見上請謀反不道罪人哲均·東根,知情不告罪人善敎施孥戮之典。措辭見上請濟州牧圍籬安置罪人鄭泰好亟降處分,以施加律焉。措辭見上請古今島圍籬安置罪人洪坃亟降處分,加施當律焉。措辭見上請謀反大逆不道罪人秉淵亟施适·雲已施之律,知情不告罪人啓豐加施孥戮之典,薪智島定配罪人李英俊更令王府,設鞫得情,夬正邦憲焉。措辭見上答兩司曰,不允。秉淵·啓豐·李英俊等事,已有處分,勿煩。
以司諫權鍾祿,獻納鄭元夏,正言趙重弼,掌令洪淳馨牌不進罷職傳旨,傳于朴容大曰,只推。
李萬稙啓曰,卽伏見諸道今春夏等褒貶啓本,則京畿監司李載元,黃海監司李根弼,守令無一人居中居下,江原監司閔泳緯,忠淸監司趙秉式,全羅監司李敦相,咸鏡監司李會正,無一人居下,殊無嚴明殿最之意,竝推考警責,何如?傳曰,允。
朴容大啓曰,卽伏見諸道今春夏等褒貶啓本,則京畿水使李鳳儀,江華留守李喬翼,開城留守洪承億,忠淸水使李熙訥,黃海兵使李敎獻,水使具完植,平安監司金尙鉉,慶尙左兵使鄭完默,南兵使李祉秀,邊將無一人居中居下,全羅左水使趙存興,無一人居下,殊無嚴明殿最之意,竝推考警責,何如?傳曰,允。
以右承旨趙秉鎬牌不進罷職傳旨,傳于李萬稙曰,只推。
李萬稙,以議政府言啓曰,今丁丑年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
朴容大,以三軍府言啓曰,今丁丑年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今丁丑年春夏等褒貶,當爲等第,而領中樞府事臣李裕元在外,判中樞府事臣洪淳穆有身病,臣姜㳣,臣韓啓源俱在外,限內不得磨勘之意,敢啓。傳曰,知道。
李萬稙,以宗親府言啓曰,本府郞廳等,今春夏等褒貶等第,當爲磨勘,而堂上俱有實病·實故,限內不得爲之之意,敢啓。傳曰,知道。
又以敦寧府言啓曰,府郞廳等,今春夏等褒貶等第,當爲磨勘,而以領事金炳學身病,不得爲之之意,敢啓。傳曰,知道。
又以儀賓府言啓曰,本府郞廳,今春夏等褒貶等第,當爲磨勘,而南寧尉臣尹宜善,錦陵尉臣朴泳孝,俱有身病,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參座之人,今丁丑年春夏等褒貶,限內不得磨勘之意,敢啓。傳曰,知道。
又以吏曹言啓曰,本曹所屬司饔院官員等矣,今春夏等褒貶,當爲等第,而因本院都提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今丁丑春夏等褒貶,依前例磨鍊以入,而軍資監·長興庫·濟用監·平市署·內贍寺·內資寺·司宰監·司圃署·司䆃寺,五部,因都提調·漢城府堂上有故,不得磨勘,去秋冬等褒貶時,軍資監·長興庫·濟用監·平市署·內贍寺·內資寺·司宰監·司圃署·司䆃寺·五部,因都提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,知道。
又以宣惠廳都提調意啓曰,本廳郞廳等,今丁丑春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今丁丑年春夏等褒貶,當爲等第,而判尹臣李景夏有身病,限內不得磨勘之意,敢啓。傳曰,知道。
又以禮曹言啓曰,陵園·本曹郞廳·四學·童蒙敎官·通禮院·禮賓寺·圖畫署官員等,今丁丑年春夏等褒貶,等第以入,而宗廟暑·社稷署·永禧殿·景慕宮·承文院·成均館·奉常寺·典牲署·掌樂院·東西氷庫·東西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調及堂上,有故或不備,不得一時磨勘之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今丁丑年春夏等褒貶,當爲磨勘,而提學一員,直提學二員未差,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以弘文館言啓曰,新除授副修撰李敎夏,卽爲牌招察任,何如?傳曰,允。
又以弘文館言啓曰,新除授校理李晩瀅,時在慶尙道禮安地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,校理鄭㵙落點。
李萬稙以春秋館領·監事意啓曰,本館今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以藝文館言啓曰,本館今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以侍講院言啓曰,本院今春夏等褒貶磨勘,而師李最應,傅金炳國,俱有身病,貳師未差,限內不得爲之之意,敢啓。傳曰,知道。
又以司譯院都提調意啓曰,卽見東萊前府使洪祐昌牒報,則節該東萊別差改稱譯學·左水營譯學及館守差備官之任,使之兼管擧行矣,挽近彼船出入,殆無虛日,凡干事務,自多煩氄,到館與左漂,出於一時,則左右問情,有失先後,差備官,今雖減下,水營譯學,依前復設恐好,爲辭矣。左右問情,一時竝出,則替行無人,勢所固然,水營譯學,依前復設,左漂則使水營譯學擧行,到館則使本府譯學擧行,何如?傳曰,允。
朴容大以武衛所餉色提調·軍色提調意啓曰,今丁丑年春夏等褒貶,磨勘以入,而自甲戌年秋冬等至丙子年秋冬等褒貶,亦當追磨勘,而其時從事官·將官,已多遞易,依例蕩滌之意,敢啓。傳曰,知道。
又以武衛所軍色提調意啓曰,今丁丑年春夏等勤慢,磨勘以入,而自甲戌年秋冬等至丙子年秋冬等勤慢,亦當追磨勘,而其時將校軍兵,已多改定,依例蕩滌之意,敢啓。傳曰,知道。
又以兵曹言啓曰,本曹今丁丑年春夏等褒貶啓本中,刀擦四處之意,敢啓。傳曰,知道。
又以兵曹言啓曰,本曹今丁丑年春夏等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,卽接所入直衛將李敏植牒報,則北水閣東邊水門鐵索絶傷云,爲先令紫門監堅實圍排,卽速修改,而把守軍兵,令該營量宜除出,限修改間嚴加守直之意,分付,何如?傳曰,允。
又以都摠府言啓曰,今丁丑年春夏等,本府郞廳及部將等矣褒貶,當爲磨勘,而都摠管南廷順有故,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今丁丑年春夏等褒貶,當爲等第,而都提調臣李最應有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今丁丑春夏等褒貶,當爲等第,而臣最應有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今丁丑年春夏等褒貶,當爲等第,而都提調臣金炳國有身病,限內不得磨勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以義禁府言啓曰,泰安前府使趙儀顯拿問勘處事,傳旨啓下矣。趙儀顯時在任所,依例發遣府書吏,待交代拿來,何如?傳曰,待待命拿囚。
又以義禁府言啓曰,全州判官權用圭,前判官金啓鎭,扶餘縣監徐明淳,前縣監申在鶴,前前縣監方漢喆,舒川郡守金駿鉉,前郡守李載駿,前前郡守李澤永,前前前郡守李重億,公州判官李用一,前判官申錫游,前前判官金大鉉,興德縣監申寀,前縣監趙亨五,前前縣監李周彦,茂長縣監成大永,前縣監尹榮信,前前縣監金疇鎬等竝拿問勘處事,傳旨啓下矣。尹榮信今方待命拿囚,權用圭·徐明淳·金駿鉉·李用一·申寀·成大永俱在任所,金啓鎭以居昌府使,時在任所,李載駿以草溪郡守,時在任所,金大鉉以益山郡守,時在任所,方漢喆·申錫游·李周彦等下去京畿楊州地,李澤永下去忠淸道公州地,李重億下去庇仁地,趙亨五·金疇鎬等下去忠州地,申在鶴下去平安道寧邊地云。依例發遣府書吏·羅將,竝拿來,何如?傳曰,待待命拿囚。
又以刑曹言啓曰,屬司典獄署官員等,今春夏等褒貶,本曹參議,例與刑房承旨,同爲磨勘,而俱有身病,限內不得磨勘以入之意,敢啓。傳曰,知道。
又以工曹言啓曰,本曹郞廳今丁丑年春夏等褒貶,一度磨勘以入,而屬司繕工監·尙衣院·造紙署·掌苑署·瓦署·典涓司,今丁丑年春夏等褒貶,因各該司提調有故,限內不得磨勘,而繕工監·尙衣院·造紙署·掌苑署·瓦署·典涓司,去丙子年秋冬〈等〉褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
待敎閔泳翊疏曰,伏以臣,窾啓顓蒙,百無肖似,而濫竊倖第,旋叨華選,前席珥筆,旣遂覲耿之願,禁省持被,益切在公之榮,恩造若偏,愧懼冞深。揆分揣義,曷敢言私,而第臣母素患積聚之祟,近因日候之漸熱,將攝失宜,一倍添劇,而家僮踵至,促臣歸視,臣自聞此報,方寸煎灼,按住不得,玆敢齎悚,呼籲徑出。聖慈俯垂鑑諒,刋臣職而治臣罪,以昭法紀,以安私分,千萬幸甚。臣無任云云。省疏具悉,爾其勿辭救護。
上在昌德宮。停常參·經筵。
自辰時至申時,灑雨下雨,測雨器水深一分。
趙秉鎬以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
朴容大啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳于趙秉鎬曰,再明日眞殿茶禮,當自內親行矣,該房知悉,時·原任大臣·閣臣·宗親·儀賓·二品以上入參。
以檢閱李重七·金學洙牌不進罷職傳旨,傳于趙秉鎬曰,只推。
趙秉鎬啓曰,左右史不可不備,檢閱李重七·金學洙,旣有只推之命,竝卽牌招入直,何如?傳曰,允。
掌令洪淳馨,獻納鄭元夏等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請綾州牧定配罪人崔鳳周,黑山島定配罪人李奎和更爲設鞫得情,快正典刑焉。措辭見上請知情不告罪人兢善亟施孥戮之典焉。措辭見上請黑山島減死定配罪人載仁亟令王府,嚴鞫得情,快施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快正邦憲,以重獄體焉。措辭見上請黑山島圍籬安置罪人崔益鉉亟令王府,更爲設鞫嚴覈,夬正典刑焉。措辭見上請黑山島圍籬安置罪人朴遇賢設鞫得情,夬正典刑焉。措辭見上請金甲島圍籬安置罪人孫永老亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏竝令王府,設鞫得情,俾伸輿憤焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請濟州牧圍籬安置罪人鄭泰好亟降處分,以施加律焉。措辭見上請古今島圍籬安置罪人洪坃亟降處分,加施當律焉。措辭見上請謀反大逆不道罪人秉淵亟施适·雲已施之律,知情不告罪人啓豐加施孥戮之典,薪智島定配罪人李英俊更令王府,設鞫得情,夬正邦憲焉。措辭見上答兩司曰,不允。秉淵·啓豐·李英俊等事,已有處分,勿煩。獻納鄭元夏啓曰,請梟示罪人性世亟施孥戮之典。措辭見上答曰,不允。
承旨前望單子入之,沈相穆落點。
傳于朴容大曰,金吾堂上竝許遞,前望單子入之。
以大司諫李熙準,司諫權鍾祿,正言趙重弼,持平李集鎬牌不進罷職傳旨,傳于朴容大曰,只推。
朴容大,以弘文館言啓曰,新除授校理鄭㵙,時在全羅道昌平地,經筵入番事緊,請斯速乘馹上來事,下諭。傳曰,許遞,前望單子入之。
又以議政府言啓曰,諸道補賑人,待其啓聞齊到,當爲別單書入,而就其中豐川居前敦寧都正盧升熙,畿營納錢爲二萬兩矣。論賞之節,不可遲延,相當守令,令該曹隨窠差送,以示朝家奬褒之意,何如?傳曰,允。
又以吏曹言啓曰,今日本曹開坼坐起時,考見諸道褒貶啓本,則蔚珍縣令金振永,以移粟欠均,飢民易咨,爲目,陽德縣監趙均夏,以惟在貨賄,爲目,濟原道察訪文萬哲,以益勉謹愼,爲目,則俱宜置下考,而置諸中考,殊無嚴明殿最之意,三道臣竝推考警責,蔚珍縣令金振永,陽德縣監趙均夏,濟原道察訪文萬哲,竝罷黜,何如?傳曰,允。
又以司譯院都提調意啓曰,漢學堂上譯官吳慶錫·李容肅·金載禹·李恒基,淸學堂上譯官金東勳,係是久次,特加一資,漢學堂下譯官李用俊·李應浚·金在衡·尹錫運,淸學堂下譯官李浩基·玄鍑·李鼎錫,倭學堂下譯官金仁本,履歷俱備,一體加資,以爲前頭任使之地,何如?傳曰,允。
又以禁衛營言啓曰,本營騎士將洪承澈,身病猝重,勢難察任,改差,何如?傳曰,允。
又以禁衛營言啓曰,因兵曹草記,北水閣東邊水門鐵索絶傷處,西營入直軍八名除出,哨官一員率領,限修改間嚴加守直之意,敢啓。傳曰,知道。
又以御營廳言啓曰,本廳千摠李秉漢,身病甚重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
又以御營廳言啓曰,謹依武衛所知彀官金貞默口傳下敎,本廳把摠李秉呂,嚴棍汰去之意,敢啓。傳曰,知道。遠惡地定配。
又以刑曹言啓曰,謹依武衛所知彀官口傳下敎,忠淸道槐山郡定配罪人孫瀅銖,咸鏡道穩城府遠惡地,定配所移配,而發關該道,仍爲押送配所之意,敢啓。傳曰,知道。
知敦寧鄭基會疏曰,伏以臣於日昨,伏奉除旨,以臣爲知敦寧府事者,臣感恩怵義,章皇出肅,粗伸叩謝之忱,而第臣素無敦寧,揆以格例,自在應遞,敢陳短章,仰瀆崇嚴。伏乞聖慈,俯垂鑑諒,亟遞臣職,以存公格,以安私分,千萬幸甚。臣無任屛營祈懇之至,謹昧死以聞。答曰,省疏具悉。所請依施。
上在昌德宮。停常參·經筵。
自申時〈至〉酉時,灑雨下雨,測雨器水深四分。
李萬稙啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
以檢閱李重七牌不進罷職傳旨,傳于李萬稙曰,只推。
玉堂前望單子入之,校理鄭璣相落點。
李萬稙啓曰,左右史不可不備,檢閱李重七·金學洙,旣有只推之命,竝卽牌招入直,何如?傳曰,允。
傳于李萬稙曰,傳命遲滯之中官羅世煥,從重推考。
傳于李萬稙曰,當該注書,從重推考。
持平李集鎬,正言趙重弼啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請綾州牧定配罪人崔鳳周,黑山島定配罪人李奎和更爲設鞫得情,夬正典刑焉。措辭見上請知情不告罪人兢善亟施孥戮之典焉。措辭見上請黑山島減死定配罪人載仁亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例。至於古今島減死島配罪人金應鳳,金提郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,興陽縣定配罪人張赫晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人崔益鉉亟令王府,更爲設鞫嚴覈,夬正典刑焉。措辭見上請黑山島圍籬安置罪人朴遇賢亟令王府,更爲設鞫得情,夬正典刑焉。措辭見上請金甲島圍籬安置罪人孫永老亟令王府,更爲設鞫,嚴覈得情,夬正典刑焉。措辭見上請楸子島安置罪人趙秉昌,渭原郡竄配罪人趙采夏竝令王府,設鞫得情,俾伸輿憤焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請濟州牧圍籬安置罪人鄭泰好亟降處分,以施加律焉。措辭見上請古今島圍籬安置罪人洪坃亟降處分,加施當律焉。措辭見上請謀反大逆不道罪人秉淵亟施适·雲已施之律,知情不告罪人啓豐加施孥戮之典,薪智島定配罪人李英俊亟令王府,設鞫得情,夬正邦憲焉。措辭見上答兩司曰,不允。秉淵·啓豐·李英俊等事,已有處分矣,勿煩。
正言趙重弼啓曰,請梟示罪人性世亟施孥戮之典。措辭見上答院曰,不允。
以大司諫李熙準,司諫權鍾祿,獻納鄭元夏,掌令洪淳馨牌不進罷職傳旨,傳于李萬稙曰,只推。
以檢閱李重七·金學洙牌不進罷職傳旨,傳于李萬稙曰,只推。
李萬稙,以賑恤廳言啓曰,謹依傳敎及漢城府民家頹壓恤典別單判付,各部字內全家頹壓二百六十八戶,全家漂流十八戶,各錢三兩式,半家頹壓九十一戶,頹多完少七十七戶,完多頹少五十六戶,各錢二兩式,一一頒給之意,敢啓。傳曰,知道。
又以侍講院言啓曰,新除授說書宋道淳,自鄕上來云,卽爲牌招察任,何如?傳曰,允。
又以都摠府言啓曰,副摠管南廷龍以漢城府左尹,本府坐起進參事,晝仕出去之意,敢啓。傳曰,知道。
又以兵曹言啓曰,拆見諸道褒貶啓本,則全羅道〈左〉水使趙存興啓本中,鉢浦萬戶羅仁熏,以心存戍邊,當謹持身,爲目,鹿島萬戶金文淵,以日久未熟,似緣年少,爲目,會寧浦萬戶金基柱,以體例雖舛,防守宜勤,爲目,右水使金箕赫啓本中,馬島萬戶康裕重,以胡憑隣賑,久曠鎭守,爲目,北兵使趙羲純啓本中,阿吾地萬戶金致億,以謗非盡信,宜愼來許,爲目,則俱宜置下考,而置諸中考,全羅右水使金箕赫啓本中,古群山僉使李聲秀,以歉歲弊局,何以酬接,爲目,則宜置中考,而置諸上考,北兵使趙羲純啓本中,古豐山萬戶康孝箕,以方擬繕修,奈未經事,爲目,則宜置下考,而置諸上考,殊無嚴明殿最之意,各該帥臣,竝推考警責,鉢浦萬戶羅仁熏,鹿島萬戶金文淵,會寧浦萬戶金基柱,馬島萬戶康裕重,阿吾地萬戶金致億,竝下考施行,古群山僉使李聲秀,中考施行,古豐山萬戶康孝箕,純是貶語,其不職可知,罷黜,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深四分。
朴容大啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
金聲根啓曰,今二十日都目政事爲之之意,敢啓。傳曰,知道。
傳于金聲根曰,臺諫竝許遞,前望單子入之。
趙秉鎬啓曰,大司憲·執義·掌令二員,持平二員未差,監察茶時之意,敢啓。傳曰,知道。
金聲根啓曰,假注書朴齊聖有身病,勢難察任,今姑改差,何如?傳曰,允。
朴齊聖改差,代以李晩鉉爲假注書。
傳于金聲根曰,司書有闕之代,前望單子入之。
司書前望單子入之,李鎬喆落點。
傳于金聲根曰,左副承旨許遞,前望單子入之。
承旨前望單子入之,任冕鎬落點。
傳于金聲根曰,吏曹參議有闕之代,前望單子入之,吏曹參議前望單子入之,兪初煥落點。
臺諫前望單子入之,持平林翊曾落點。
金吾堂上前望單子入之,判義禁李豐翼,知義禁金有淵·韓敦源,同義禁鄭稷朝落點。
趙秉鎬啓曰,卽者義禁府都事來言,御營廳把摠李秉呂遠惡地定配事,承傳啓下,而新除授判義禁李豐翼,知義禁金有淵·韓敦源,同義禁鄭稷朝未肅拜,不得擧行云,竝卽牌招,何如?傳曰,允。卽速擧行。
金聲根以弘文館言啓曰,新除授校理鄭璣相,時在慶尙道彦陽縣任所,經筵入番事緊,請斯速乘馹上來事,下諭。傳曰,許遞,前望單子入之,玉堂前望單子入之,校理尹相萬落點。
兵曹口傳政事,副司果單洪淳馨。
金聲根,以議政府言啓曰,因左右捕廳啓目,罪人李在善·李在廈·金元吉·李啓浩·呂圭哲等五名,竝姑嚴囚,以待處分爲辭,而判付令廟堂稟處事,命下矣,此五囚中,李啓浩之主簿稱名,渠曰聞知,則曷掩和應之罪?江陵構屋,渠曰往檢,則難逭綢繆之跡,而敢謂之愚魯不辨,無所參涉者,究厥情狀,尤極狡譎。移送秋曹嚴刑,遠惡島定配,呂圭哲之尋訪秉淵,縱緣問藥而然,而其所擧義云云,渠旣聞之,則不可以泛聽之說,置之全恕,亦爲刑配,李在善·李在廈·金元吉,屢經廳査,且行鞫覈,今無更問之端,竝特爲放送之意,分付,何如?傳曰,允。
沈相穆以三軍府言啓曰,卽接訓鍊都監所報,則今六月十九日,習陣日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
金聲根以吏曹言啓曰,司僕寺正金興均,以其身病,呈狀乞遞,改差,何如?傳曰,允。
又以吏曹言啓曰,成均館典籍蔡東夏·曺承鐸·任憲鎬·金麒運·白奎燮·崔憙龍,俱以身病,呈狀乞遞,竝改差,何如?傳曰,允。
又以兵曹言啓曰,宣薦內禁衛取才三技入格別單及宣·部·守三薦參上武臣前銜作散人別取才入格矢數,落仕年條,居住薦名,各其名下,懸註以入之意,敢啓。傳曰,知道。
吏曹,直閣單金興均。
行慶尙監司朴齊寅疏曰,伏以臣於月前,冒籲情病,冀蒙恩諒,及伏奉批旨下者,諭之以斟量,勉之以對揚,誡飭誕宣,字字鄭重,雙擎九頓,感極而涕,固知誠淺辭拙,未能仰孚於聽卑之天,而秪增瀆撓之罪而已,轉益惶蹙,罔知攸措。蓋臣之不堪重寄,隨事生疣,自揣甚熟,固已屢陳,而歲値大侵,義難敢辭,不得不殫竭駑鈍,句當賑政,竊自以謂牽架補漏,竢至畢勘,而憂勤聖念,與天無極,發內帑之藏,停貢獻之需,劃付賙恤,德音曠絶,屢番飭諭,極其懇惻。環嶠南幾萬生靈,春熙仁涵,藹然若枯荄之噓陽,膏沐上澤,銘鏤恩言,糗葛饘菜,挨度麥嶺,嶺民之保有今日,皆我聖上賜耳,何嘗出一慮展一籌於其間而施措也哉?夤緣此會,幸免重戾,揆諸始料,實非攸及。今則麥已登稔,賑又告訖,庶幾流者還,飢者蘇,回咷後笑,依舊樂業,而夫何輪沴未熄,病故多於餓殍,積雨極備,漂頹倍於仳離?纔移之秧,未收之麥,亦不免沈墊消融之患,以之樓堞則在在頹圮,堤堰則邑邑潰缺,災報驚心,景色慘目,歉荒餘憂,尙云未艾,僅甦斯民,曷以聊生?凡係公納,督刷末由,倉廒枵如,而無備預之儲,稅賦愆拖,而有經時之歎,公私赤立,着手無路,官民俱耗,大小胥困,何莫非康濟失宜,不能防患於未然之罪也?顧今道內事勢,譬若漏船失楫,驚濤蕩之,決非弱木柔纜,所可撐持而維繫也,審矣。臣之本末長短,聖明嘗所俯燭者,而已試蔑效,徒費廩祿,豈可一任其尸素,冒據匪據,而叢瘼日滋,矯擧沒策,百度日墜,振刷無望,使一路之民,益受其弊,而至於莫可收拾之境乎?且以向來萊府事,論之,匪類交奸之變,出於彼館,尤是不飭之失也。開關之條約新定,彼我之交際宜嚴,而旣不得先事而檢察,乃至有邊禁之疎漏,言念法綱,寧不寒心?事在省內,其責自歸於統轄,而揆地之請推,猶屬薄警,聖度包荒,雖不遽加威罰,顧臣所處,何可恬然若無事,不思所以戴愆自訟乎?臣之瓜限已越,法當遞解,而特仍異數,縱出於尋常萬萬,豈不知世間有廉恥事,而徒恃寵靈,低徊淟涊,上貽宵旰之憂,下招物議之譏哉?且自昨秋,憂慮成疾,胸膈痞亘,而食必閼格,眩暈頻作,而動輒昏窒,神識則便若墜霧,症樣則漸成漬紙,眞元隨敗,形骸徒存。重以南土多濕,又値暑令,不伏水祟,一倍添劇,素患脚病,轉成拘攣,醫技已窮,停藥亦有月矣,而厭厭在床,已分時月間無由準差,以病以情,惟有必辭之義,於公於私,萬無堪承之望。若一日不去,則增一日之瘝曠,二日不去,則添二日之僨誤,臣身狼狽,固不足恤,而其於藩務,何哉,其於民命,亦何哉?參倚前衡,惟有一丐遞,敢將衷懇,仰瀆崇嚴。伏乞聖慈,俯垂矜諒,亟遞臣見帶之職,俾微願獲遂,重任毋曠,不勝大幸。臣無任云云。答曰,省疏具悉。向來問備,事體然矣。賑事雖畢,此時重任,何可遽辭?卿其勿辭,益勉對揚之責。
丁丑六月十八日辰時,上詣眞殿,茶禮親行入侍時,行都承旨尹秉鼎,左承旨金聲根,右承旨趙秉鎬,左副承旨朴容大,右副承旨沈相穆,同副承旨李萬稙,假注書朴齊聖·曺秉先,記事官金學洙·閔泳翊,原任提學金大根·鄭基世·曺錫雨,原任直提學金輔鉉·南廷順,檢校直提學尹滋悳·金炳始,原任直提學韓敬源,原任直閣鄭健朝·李承五,檢校直閣李鎬翼·姜·尹用求,直閣金興均,原任待敎李秉文·洪承億,檢校待敎李載兢·金演壽·洪淳馨,以次侍立。時至,通禮跪啓請出次,上具翼善冠·䘱龍袍出齋殿,秉鼎進前奏曰,班儀未及整齊出次,徑先啓請,揆以擧行,萬萬駭然。當該通禮院官員,所當重勘,而本院請推之外,無可施之罰,何以爲之乎?上曰,事過後拿處,可也。出擧條通禮導上詣版位,跪啓請鞫躬四拜興平身,上行四拜禮,大臣·儀賓·宗親·閣臣·儒臣·二品以上,皆行四拜禮訖,通禮導上詣盥洗位,上盥洗訖,通禮導上詣第一室尊所,秉鼎酌酒,通禮導上詣第一室神位前,通禮跪啓請跪,上跪,秉鼎奉香,萬稙奉爐,上三上香,秉鼎奉爵跪進,上執爵以授萬稙,萬稙受奠于案上,上連獻三爵,通禮跪啓請俯伏興平身,上俯伏興平身。仍詣第二室,第三室,第四室,第五室,第六室,行禮竝如上儀訖,通禮導上降復位,跪啓請鞠躬四拜興平身,上行四拜禮,時·原任大臣·閣臣·宗親·儀賓·二品以上俱行四拜禮訖,通禮跪啓請禮畢。領敦寧金炳學,領議政李最應,右議政金炳國進前奏曰,霖餘日氣蒸熱,侵早勞動,聖體,若何?上曰,一樣矣。仍敎曰,近雨太過,無害於穡事乎?炳學曰,近見各道農形謄報,則雨水大漲,或有潰缺處云,歉餘民事,尤爲憧憧,而嗣雨如復均適,則亦可占大有之望矣。通禮導上還入齋殿,仍命退,諸臣以次退出。
上在昌德宮。停常參·經筵。
自辰時至人定,灑雨下雨,測雨器水深二分。
趙秉鎬以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
任冕鎬啓曰,大司憲·執義·掌令二員,持平一員未差,林翊曾在外,監察茶時之意,敢啓。傳曰,知道。
趙秉鎬啓曰,同副承旨李萬稙,今日不爲仕進,卽爲牌招,何如?傳曰,允。
李萬稙以議政府言啓曰,鍾城府使,依向日啓稟,當以堂上文臣差遣,而該邑處在北邊,民俗自來愚蚩,如非聞望素著之人,實難做治。分付該曹,使之各別擇擬,何如?傳曰,允。
又以吏曹言啓曰,漢城府庶尹朴孝憲,以其身病,呈狀乞遞,改差,何如?傳曰,允。
又以吏曹言啓曰,禮曹正郞洪羲麟,以其身病,呈狀乞遞,改差,何如?傳曰,允。
又以侍講院言啓曰,新除授司書李鎬喆,卽爲牌招察任,何如?傳曰,允。
任冕鎬以兵曹言啓曰,今六月二十日,文臣朔試射日次,而都目政事相値,不得爲之之意,敢啓。傳曰,知道。
又以兵曹言啓曰,宣傳官崔致永,除授在外,上來無期云,五衛將姜世仁·沈宜昌·金學豐·金昌鎰,文臣兼宣傳官洪承穆,守門將李龍漢,俱以病難供職,呈狀乞遞,忠翊衛將李瑗儀,前任南虞候,忠壯衛將李運會,前任北虞侯,俱在任所,上來間該廳番次苟艱云,竝改差,何如?傳曰,允。
又以兵曹言啓曰,新除授忠淸兵使李敏宇,身病猝重,時日之內,萬無登途赴任之望,戶奴呈狀乞遞矣,實病豈如此,不可强令赴任,淸城僉使金翊應,母年今爲七十七歲,南桃浦萬戶丁大廈,母年今爲七十五歲,俱以法不當遠離赴任,呈狀乞遞,竝改差,何如?傳曰,允。
又以左右捕盜廳言啓曰,謹依議政府草記批旨,臣廳在囚罪人李啓浩,移送秋曹嚴刑,遠惡島定配,呂圭哲,亦爲刑配,李在善·李在廈·金元吉等,竝特爲放送事,允下矣。罪人李啓浩·呂圭哲移送秋曹,李在善·李在廈·金元吉等三名,竝放送之意,敢啓。傳曰,知道。
任冕鎬,以義禁府言啓曰,御營廳把摠李秉呂遠惡地定配事,承傳啓下矣。李秉呂,平安道楚山府,遠惡地定配,而以承傳內辭意,具罪目,依例發遣府羅將,押送配所,何如?傳曰,允。
又以義禁府言啓曰,羅州牧使金善根,前牧使趙秉老,前前牧使宋寅玉,牙山縣監李承肯,前縣監李雋應等竝拿問勘處事,傳旨啓下矣。金善根·李承肯,俱在任所,趙秉老,下去忠淸道恩津地,宋寅玉,下去丹陽地,李雋應以狼川縣監,時在任所云。依例發遣府書吏·羅將,竝拿來,何如?傳曰,待待命拿囚。
又以刑曹言啓曰,議政府啓辭內,因左右捕廳啓目,罪人李在善·李在廈·金元吉·李啓浩·呂圭哲等五名,竝姑嚴囚,以待處分爲辭,而判付令廟堂稟處事,命下矣,此五囚中,李啓浩之主簿稱名,渠曰聞知,則曷掩和應之罪?江陵構屋,渠曰往檢,則難逭綢繆之跡,而敢謂之愚魯不辨,無所參涉者,究厥情狀,尤極狡譎。移送秋曹嚴刑,遠惡島定配,呂圭哲之尋訪秉淵,縱緣問藥而然,而其所擧義云云,渠旣聞之,則不可以泛聽之說,置之全恕,亦爲刑配,李在善·李在廈·金元吉,屢經廳査,且行鞫覈,今無更問之端,竝特爲放送之意,分付,何如?傳曰,允事,命下矣,罪人李啓浩,嚴刑一次後,全羅道扶安縣蝟島,遠惡島定配,呂圭哲,嚴刑一次後,平安道寧遠郡定配所,竝卽押送之意,敢啓。傳曰,知道。
義禁府啓目,軍資監判官李承愚,廣興倉令李承緯等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,茂長前縣監尹榮信,前前縣監金疇鎬等原情云云。傳旨內辭緣,泛稱遲晩,尹榮信段,所當請刑是白乎矣,曾經侍從,勿爲請刑,載在法典,議處,金疇鎬段,刑推得情,何如?判付啓依允爲旀,金疇鎬段,除刑推議處爲良如敎。又啓目,公州前判官申錫游原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,通禮院左通禮李肇信原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。
上在昌德宮。停常參·經筵。
藥房提調徐堂輔,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
任冕鎬啓曰,大司憲·執義·掌令二員,持平一員未差,林翊曾在外,監察茶時之意,敢啓。傳曰,知道。
李萬稙啓曰,議政府郞廳來言,今日賓廳日次,而都目相値,不得來會云矣,敢啓。傳曰,知道。
禮曹,來八月初六日,行社稷大祭香祝親傳取稟,奉敎敬依,禮曹,來八月初二日,行景慕宮秋享大祭香祝,親傳取稟,奉敎依。
任冕鎬,以兵曹言啓曰,今日戌時量,有一漢,着騎兵服色,彷徨端陽門內,現捉於把門別監,故査問委折,則慶尙道仁同居趙鉉文,謂有鳴冤之端,抱持原情,從敦化西挾門入來云矣,闕門把守,何等嚴重,而有此闌入之擧,萬萬驚駭。常時不飭之失,臣不勝惶恐,而當該守門將,不可無警,爲先汰去,其罪狀,令該府拿問處之,闌入之漢,移送秋曹,照法嚴繩,何如?傳曰,允。拿處。
任冕鎬啓曰,卽見兵曹草記,則慶尙道仁同居趙鉉文,謂有鳴冤之端,抱持原情,從敦化西挾門入來,彷徨端陽門內,現捉於把守別監云,闕門守直,何等嚴重,而有此闌入之擧,萬萬驚駭。常時不飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。
傳于李萬稙曰,皇朝人·忠臣·淸白吏子孫·軍功人及西北·松都人落仕最久人收用事,分付兩銓。
傳于李萬稙曰,在外同經筵呈告,工曹參判·大司成許遞,今日政差出。
傳于李萬稙曰,雖非親政,注書·尙瑞院官員,依例陞六。
曺秉先陞六,代以丁弘燮爲假注書,李晩鉉陞六,代以李奎鵬爲假注書。
傳于李萬稙曰,在外臺諫許遞,今日政差出。
傳于李萬稙曰,今日政遷轉守令中,未準朔,通融擬入。
傳于李萬稙曰,藥院提調許遞,前望單子入之。
內醫提調前望單子入之,李鎬俊落點。
李萬稙,以吏曹言啓曰,今都目大政時,本曹堂上不可不備員,而參議兪初煥未肅拜。令政院牌招,以爲同參開政之地,何如?傳曰,允。
都政。吏批,行判書金輔鉉進,參判趙康夏進,參議兪初煥牌招不進,右副承旨李萬稙進。以吏批言啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官,無以推移備擬,雖未經一考之人,依例勿拘陞擬,何如?傳曰,允。
又以吏批言啓曰,今都目大政,各岐仕滿應遷者,相避及未準朔監察·禁府都事,戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。
又以吏批言啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
李萬稙,以議政府言啓曰,寧海府使·務安縣監俱有闕矣。兩邑纔經歉荒,民力汔未蘇完,有難付之生手,勿拘常格,以有聲積人,各別檢擬之意,分付,何如?傳曰,允。
以林炳翼爲內資主簿,邊應參爲典設別提,金甲根爲寧海府使,李渭在爲金山郡守,李會錫爲濟原察訪。廣興倉令單洪冕周,軍資判官單尹洤,典籍單趙圭錫。
李萬稙以吏批言啓曰,江陵大都護府使,今當差出,而本府以關東雄邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。再度,洪輔燮爲司饔直長,崔翰周爲司宰直長,南廷莢爲北部令,徐相祖爲古阜郡守,李膺愚爲江陵府使。
三度,李喆應爲內贍奉事,李敍鉉爲禁府都事,金永文爲文義縣令,朴宗秉爲洪原縣監,吳仲善爲固城府使。
四度,韓鎭宅爲尙衣主簿,洪祐鼎爲長水縣監,金秉燮爲靑山縣監,南廷莢爲鎭岑縣監,金泰熙爲蔚珍縣令。
五度,李鼎宰爲禮賓直長,李仁相爲漢城主簿,金益成爲茂朱府使,趙駿九爲務安縣監,李奎大爲珍島僉使。
李萬稙以議政府言啓曰,順興府使今將差代矣,歉餘民情,尙多艱絀,懷保之責,專在字牧,勿拘常格,另擇擬入事,分付,何如?傳曰,允。六度,洪用觀爲禁府都事,金興敎爲司圃直長,鄭漢奎爲內贍主簿,李秉薰爲漢城判官,林徹洙爲順興府使。七度,閔靖鎬爲司饔奉事,李近和爲尙瑞直長,鄭漢奎爲漢城主簿,吳章默爲韓山郡守,李鍾德爲槐山郡守。禁府都事洪用觀,內贍奉事李喆應,已上相換事,承傳。八度,李秀彦爲尙瑞副直長,李近和爲內贍主簿,李完鎭爲北部令,金奭鉉爲龍潭縣令,李建植爲長鬐縣監。九度,任龜鎬爲繕工副奉事,李秀彦爲尙瑞直長,李近和爲工曹佐郞,李完鎭爲結城縣監,朴海一爲慈仁縣監。
傳于李萬稙曰,右副承旨許遞,今日政差出。
十度,趙元植爲尙瑞副直長,趙岐淳爲漢城庶尹,崔在淵爲北部令,柳承根爲戶曹正郞,閔敞鎬爲靈巖郡守,金九鉉爲同副承旨。
李萬稙啓曰,新除授同副承旨金九鉉,卽爲牌招,何如?傳曰,允。
以吏曹參議兪初煥牌不進罷職傳旨,傳于李萬稙曰,只推。
十一度,金奭熙爲典牲副奉事,朴孝憲爲司宰僉正,李奭鎭爲贊儀,尹成鎭爲鍾城府使,金泰麟爲慈城郡守。十二度,申植爲掌樂僉正,李奎學爲內贍主簿,李鎬翼爲大司成,李恩植爲尙衣別提,洪謹周爲陽德縣監。
李萬稙以吏批言啓曰,臺諫多窠,今當差出,而擬望之人乏少,外任竝擬,何如?傳曰,允。
十三度,李寅亨爲引儀,李豊周爲博川郡守,金炳雲爲大司憲,金昌秀爲大司諫,李敎憲爲禁府都事。十四度,鄭應夔爲掌樂主簿,曺秉先·李晩鉉爲典籍,申鳳均爲明川府使,王昌鎬爲昆陽郡守。
十五度,金顯基爲監察,李萬敎·鄭澐爲典籍,黃基源爲吏曹正郞,金在健爲成歡察訪。十六度,尹泰經爲同經筵,李敎先爲執義,李儀用爲典籍,林炳翼·金成集爲監察。十七度,愼奎仁爲司圃別提,金商民爲瓦署別提,趙龜夏爲知敦寧,李秉文爲知春秋,李承五爲工曹參判。校書正字單安念信。
十八度,徐眉淳爲內資主簿,朴應冕爲獒樹察訪,李建容爲獻納,鄭元夏爲兵曹正郞。十九度,崔壽光爲司饔主簿,韓致肇爲工曹參議,林相僖爲禮曹正郞,沈相學爲兵曹正郞,趙承夏爲大同察訪。二十度,吳慶履爲司諫,宋彙仁爲掌令,李徽圭爲持平,曺秉先爲正言,金益相爲引儀。二十一度,金棱爲掌令,洪淳馨爲應敎,許選爲禁府都事,姜聖喜爲典籍,白時洽爲祥雲察訪。二十二度,韓炳洙爲持平,李萬敎爲正言,李寅卨爲冬至兼謝恩正使,李珪永爲副使,李敎榮爲書狀官。二十三度,金容愚爲吏曹佐郞,柳龍䥁爲禮曹正郞,金永濟爲刑曹佐郞,安翊豐爲奉常主簿,金斗榮爲彦陽縣監。二十四度,崔光駿爲兼引儀,金斗成爲淑陵令,朴鍾瀅爲典籍,李贊洙爲全羅都事,盧德純爲平安都事。二十五度,尹致默爲智陵直長,吳仁泰爲兵曹佐郞,閔鍾默爲宗府正,洪在讚爲掌樂正,金演壽爲司僕正。二十六度,李俊彦爲純陵奉事,裵殷星·崔應珏爲典籍,安在麟爲京畿都事,韓兢烈爲黃海都事。二十七度,柳永燾爲典籍,朴鍾瀅爲工曹正郞,李集鎬爲典籍。兼養賢庫直長單康鴻擧。二十八度,金命來爲典籍,李重夏爲恭陵參奉,申勝休爲穆陵參奉,金禎均爲明陵參奉,鄭玹相爲懿陵參奉,鄭海遠爲永陵參奉,玄祖烈爲和陵參奉,安東騎·李時庠爲假引儀。奉常直長單金性默,分奉常主簿單林時順,分奉常直長單尹秉瓚,分監役單李宗植,兼春秋單朴鍾瀅。故學生徐純輔贈戶參例兼,學生徐有善贈左承旨,學生徐允修贈僕正,已上同知徐華淳三代。
兵批,判書金炳始進,參判金震休病,參議尹致聖病,參知洪憲述入直進,左副承旨任冕鎬進。以兵批言啓曰,今日都目政事時,本曹堂上不可不備,而參判金震休,參議尹致聖,俱以病不來,令政院牌招,同參政事,何如?傳曰,允。
又以兵批言啓曰,營將·虞候,今當差出,而擬望之人乏少,已準朔守令·虞候及未準朔禁軍將,竝擬,何如?傳曰,允。
任冕鎬以兵曹言啓曰,本曹正郞趙忠熙·金羽均,身病猝重,呈狀乞遞,宿衛重地,不可久曠。今姑改差,何如?傳曰,允。
又以兵曹言啓曰,五衛將尹誠模·李敏植,俱以病難供職,呈狀乞遞,竝改差,何如?傳曰,允。
又以兵曹言啓曰,同知中樞府事白弘洙,文臣兼宣傳官李載允,俱以病難供職,呈狀乞遞,竝改差,何如?傳曰,允。以李羲俊爲都摠管,趙載恒爲宣傳官,柳錫夏爲武兼,李奎曾爲御營把摠,李奎泰爲忠淸兵虞候。同知單安潤植,僉知三單,尹成模·李敏植·元世翼,訓鍊主簿單李宗根。判官李章有·洪成潤,主簿崔在亨·李熙敬·安敬煥·金錫元,以上加設,依定式減下。再度,崔在亨·安信文爲訓鍊判官,加設金載雄·張義煥·河禎奎爲主簿。加設副司果李恒愚·李正弼·孫應泰·白璿行。三度,申鳳均爲宣傳官,李昌鉉爲訓鍊主簿,加設李在頀·郭觀民爲武兼,尹錫九爲忠淸兵使。四度,趙存禹爲大邱營將,李民熙爲尙州營將,任原鎬爲全州營將,吳正善爲羅州營將,李儒植爲開城中軍。五度,沈遠澤爲訓鍊正,李承祐爲右翊衛,李鎭奭爲左翊贊,尹光軾爲守門將,李容佑爲左捕從。六度,李敏中爲內禁將,徐聖模爲五衛將,李錫珪爲都摠經歷,呂昌燮爲武兼,鄭元基爲全羅兵虞候。副摠管單李羲俊。七度,洪爲忠翊將,申鳳均爲都摠都事,李昌權爲訓鍊都監把摠,尹永殷爲御營把摠,權鍾悳爲全羅左水虞候。八度,鄭東植爲同知,洪英植爲文兼,金在夏爲守門將,鄭濟旻爲東津僉使,趙存昱爲神光僉使。副護軍沈相穆。九度,洪淳瑗爲忠壯將,李兢鎔爲宣傳官,元在貞爲守門將,張禹喆爲左捕從,李宅緖爲慶州營將。任冕鎬,以兵批言啓曰,訓鍊正今當差出,而擬望之人乏少,外任竝擬,何如?傳曰,允。十度,李世榮·朴樞鎭·秦明良爲五衛將,申鳳均爲訓鍊僉正,李奎賢爲右捕從。任冕鎬,以兵批言啓曰,同知中樞府事鄭東桓,五衛將李世榮·朴樞鎭·秦明良·徐聖祺,忠翊衛將洪,忠壯衛將洪淳瑗,守門將金在夏,俱以病難供職,呈狀乞遞,竝改差,何如?傳曰,允。以兵曹參議尹致聖牌不進罷職傳旨,傳于任冕鎬曰,只推。
十一度,白尙繪爲忠翊將,朴羲晈爲忠壯將,尹錫仁·白南奭爲訓鍊副正,金應燮爲右捕從。副護軍任原鎬·吳正善·趙存禹·李民熙。十二度,金基昇·李象羲爲訓鍊僉正,金應淳爲晉州營將,朴信根爲南虞候,尹植模爲波知僉使。任冕鎬,以兵批言啓曰,忠翊衛將白尙繪,忠壯衛將朴羲晙,俱以病難供職,呈狀乞遞,竝改差,何如?傳曰,允。十三度,洪達浩爲五衛將,李泰權爲訓鍊僉正,尹九成爲都摠都事,李彰夏爲北虞候,尹錫元爲內乘。十四度,李德雨爲都摠都事,李建溥爲訓鍊判官,鄭昌鎔爲訓鍊都監哨官,李東郁爲古群山僉使,李圭三爲蛇渡僉使。任冕鎬,以兵批言啓曰,五衛將洪達浩,病難供職,呈狀乞遞,改差,何如?傳曰,允。十五度,金鎭民·張泳汲爲五衛將,李圭鏞爲都摠都事,李秉翼爲訓鍊判官,李相悳爲主簿。十六度,洪斗泳爲忠翊將,崔漢喆爲忠壯將,鄭益鎔爲宣傳官,李承龜爲都摠經歷,申采熙爲武兼。僉知三單,洪·洪淳瑗·徐聖模。十七度,李敏斗爲都摠經歷,尹九成爲訓鍊僉正,禹啓榮爲鉢浦萬戶,金振祐爲木浦萬戶,黃慶義爲馬島萬戶。十八度,柳萬會爲同知,南肅熙爲文兼,金始漸爲訓鍊判官,李秉世爲訓鍊都監把摠,李寅喆爲唐浦萬戶。僉知三單,白尙繪·朴羲晈·洪達浩。任冕鎬,以兵批言啓曰,同知中樞府事柳萬會,以其病難供職,呈狀乞遞,改差,何如?傳曰,允。十九度,張來豐爲古突山別將,崔吉鎭爲訓鍊僉正,朴聖哲爲包伊萬戶,朴珪熙爲兼司僕將,裵彦寬爲南桃浦萬戶。僉知三單,朴樞鎭·李世英·秦明良。二十度,安膺浩爲中樞經歷,尹光軾爲訓鍊主簿,金應穆爲淸城僉使,崔台瑞爲老江僉使,丁大廈爲西北僉使。二十一度,南振源爲都摠都事,金應淵爲伐登僉使,咸啓榮爲柔院僉使,李南弼爲乶工僉使,吳秉祐爲美錢僉使。二十二度,李載憲·李周赫爲訓鍊主簿,姜寬洙爲文城僉使,金奎元爲多慶浦萬戶,朴貞煥爲德津萬戶。二十三度,兪相豐·尹斗植爲武兼,金秉重爲部將,朴在寅爲永登僉使,姜道興爲天城僉使。二十四度,全啓勳·羅喜謹·申獜基·韓進源·安周觀爲五衛將。任冕鎬,以兵批言啓曰,五衛將全啓勳·羅喜謹·韓進源·安周觀·申麟基,俱以病難供職,呈狀乞遞,竝改差,何如?傳曰,允。二十五度,許樟·李東燮爲訓鍊主簿,趙應鎬爲井浦萬戶,金允椎爲方山萬戶,朴仁健爲撫夷萬戶。二十六度,申榶爲鹿島萬戶,安宅舜爲會寧浦萬戶,李英厚爲玉江萬戶,李元培爲阿吾地萬戶,康舜錫爲古豐山萬戶。二十七度,金時燾爲西平浦萬戶,全養麟爲長壽別將,林命柱爲金城別將,朴東勳爲笠巖別將,金甲冽爲林土別將。二十八度,李儒行·申勝休·王啓疇·金貞默·朴奎炯爲五衛將。二十九度,南錫龍·李鼎鉉爲武兼,孫錫瑩爲守門將,尹致仁爲部將,尹聖哲爲守門將。三十度,鄭夔和爲同知,具鍾書爲宣傳官,權致鎬爲武兼,宋在洙爲部將,李容華爲守門將。三十一度,金炳式爲部將。三十二度,李敏興·李萬植·李鎬萬·尹泳璿爲部將,崔斗煥·金永柱·鄭鶴周·金重錫爲守門將。羅暖權管單許,雲寵權管單禹禧勸,安原權管單李信湖,三千浦權管單金景完,栗浦權管單徐必愚,廟洞權管單劉成澤,雲頭里權管單朴貞尙。副司果李喆永·李建植·李膺宇·李寬英·徐玄輔·趙鍾華·洪淳七·林永基·金錫祚·成永麟·金言業·李正穆·任昶鎬·李裕臣·李絢宇·李徽準·姜弼魯·任泰斗。傳于任冕鎬曰,守令·邊將初仕人,皆令明日待令,傳于任冕鎬曰,啓字誤踏之中官文有用,從重推考。任冕鎬,以三軍府言啓曰,武臣越薦人別單書入,而原單子,待啓下出給各該廳,使之按例擧行事,分付,何如?傳曰,允。又以三軍府言啓曰,卽接御營廳所報,則依定式六月七月習陣,不爲設行云矣,敢啓。傳曰,知道。
上在昌德宮。停常參·經筵。
夜自五更至二十二日開東,灑雨下雨,測雨器水深二分。
李萬稙啓曰,來二十五日,朝參日次矣,敢稟。傳曰,停。
任冕鎬啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,同副承旨金九鉉,今日不爲仕進,卽爲牌招,何如?傳曰,允。
丁弘燮有頉,代以金商翼爲假注書。
傳于李萬稙曰,守令·邊將初仕人入侍。
任冕鎬啓曰,行大司憲金炳雲,執義李載完,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,正言李萬敎,執義李載完,掌令宋彙仁,持平韓炳洙牌不進罷職傳旨,傳于任冕鎬曰,只推。
李萬稙,以弘文館言啓曰,新除授應敎洪淳馨,卽爲牌招察任,何如?傳曰,允。
又以宣惠廳言啓曰,本廳郞廳申錫完,今已瓜滿矣,多有擧行事,難付生手,今姑仍任,何如?傳曰,允。
任冕鎬,以御營廳言啓曰,本廳哨官河楨奎,身病甚重,勢難察任,改差,何如?傳曰,允。
又以刑曹言啓曰,兵曹啓辭內,今日戌時量,有一漢,着騎兵服色,彷徨端陽門內,現捉於把守別監,故査問委折,則慶尙道仁同居趙鉉文,謂有鳴冤之端,抱持原情,從敦化西挾門入來云矣。闕門把守,何等嚴重,而有此闌入之擧,萬萬驚駭。常時不飭之失,臣不勝惶恐,而當該守門將,不可無警,爲先汰去,其罪狀,令該府拿問處之,闌入之漢,移送秋曹,照法嚴繩,何如?傳曰,允事,命下矣,謹按律文,則大明律宮殿門擅入條,有曰,擅入皇城午門者,杖一百。罪人趙鉉文,依此律決杖一百後,放送之意,敢啓。傳曰,知道。
義禁府啓目粘連,向前李承愚·李承緯等亦,李承愚段,倉穀犯用,旣有供辭之自服,挪移當律,焉逭典憲之莫嚴是白遣,李承緯段,所犯之公穀,數旣不多,充納之趁時,容有可恕,竝只以照律,何如?判付啓依允。又啓目粘連,向前申錫游亦,甲戌大同事,在前官,乙亥田稅,亦云考尺愆納,尙在法難全恕,以此照律,何如?判付啓依允。又啓目粘連,向前尹榮信·金疇鎬等亦,尹榮信段,上納之捧勘,雖有程限,後來之參入,亦歸溺職是白遣,金疇鎬段,勘記報營,雖發明之有辭,尺文緩督,亦周察之未及,竝只以此照律,何如?判付啓依允。又啓目粘連,向前李肇信亦,整班未趁,出房遽稟,雖緣生澁之致,有欠審愼之道,以此照律,何如?判付啓,飭已施矣,分揀放送爲良如敎。
吏曹參議兪初煥疏曰,伏以臣,濩落無堪,擁腫不適之一措大耳,策名以來,微分秪合於冗散,始願不及於淸顯,今此三銓除旨,忽下於千萬夢想之外,擎誥震駴,歷屢日靡所容措。噫,熙朝官人,何官不擇,而天官爲尤,由其總覈庶品,表率諸曹,夫是職也,在唐曰,東銓,在宋曰,右選,事小則行署專達,自不以爲夸,任緊則承乏代斲,人不以爲泰。是以,秩淸望峻,爲名途津筏,上不可以踰分虛畀,下不可以貪榮倖占,書曰,官不必備,惟其人,蓋其意,無寧不備其數,不欲匪人苟充,曷嘗有庸碌如臣者,所可珍混而竽濫也哉?臣之猥廁朝籍,旣有年于玆,昵侍天陛,亦爲日頗久,有百不類,無一可稱之狀,淵鑑必當悉燭而無遺矣。矧又稟質脆弱,素抱貞痼,統計十日,八九是病,忽自今春,注痰結核,累累突起於臍肚之間,若欲彈束,滿腹橫亘,遍體拘痛,一步房闥,漠若千里。以故,有母在堂,年迫九耋,癃衰澌鑠,奄奄牀玆,而晨昏子職,亦且闕然,此乃知臣者,所共爲臣憂,而臣於是,非敢以材器當否,職司緊漫,張皇較挈,備例崇讓,目下實狀,萬無時日內自力赴公之望。莫重京察,違傲召牌,經宵惶阨,轉添一病,玆敢控情陳籲,仰瀆崇嚴。伏惟旻覆之天,以生物爲德,臣亦動息中一物耳,特垂矜恤於黏席啽囈之喘,亟遞臣新授銜,俾得以安意調治,則非但於私得幸,在公爲愜。臣無任云云。省疏具悉。爾其勿辭察職。
丁丑六月二十一日午時,上御迎春軒,守令·邊將初仕人入侍時,左承旨金聲根,右副承旨李萬稙,假注書金商翼,記事官金學洙·閔泳翊,以次進伏,固城府使吳仲善,明川府使申鳳均,靈巖郡守閔敞鎬,昆陽郡守王昌鎬,靑山縣監金秉燮,結城縣監李完鎭,長鬐縣監李建植,恭陵參奉李重夏,穆陵參奉申勝休,懿陵參奉鄭玹相,明陵參奉金禎均,進伏楹外,柔院僉使咸啓榮,馬島萬戶黃處義,序立階下訖。上曰,史官分左右。聲根曰,守令·邊將初仕人,或有身病,或有外任遷轉,未得盡數待令矣。萬稙曰,守令初仕人,使之進前奏職姓名乎?上可之。仲善等以次進前,奏職姓名,退伏楹外訖,聲根曰,邊將則使宣傳官,受奏職姓名乎?上可之。承傳宣傳官閔夔泳,奏啓榮等職姓名訖,萬稙曰,守令初仕人,使之退出乎?上可之。仲善等以次退出,聲根曰,邊將亦使之退出乎?上可之。啓榮等亦爲以次退出。上曰,本所從事官,時在翰林入直,則各色捧上上下與放料朔下奉足褒貶時,每有下敎出送,極涉煩瑣。自今爲始,晝出去之意,自政院入稟事,定式擧行,可也。聲根曰,謹當奉敎擧行矣。上曰,翰林,皆有知之矣。學洙曰,有所聞知矣。仍命史官就座,又命退,承·史以次退出。
上在昌德宮。停常參·經筵。
藥房都提調金炳國,提調李鎬俊,副提調尹秉鼎啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,世子宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
趙秉鎬以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
任冕鎬啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,同副承旨金九鉉,今日不爲仕進,卽爲牌招,何如?傳曰,允。
傳于任冕鎬曰,日熱如此,輕囚放釋。
任冕鎬啓曰,臣冕鎬敬奉聖敎,馳往義禁府,取考囚徒案,則時囚罪人李承愚以軍資監判官,李承緯以廣興倉令,倉穀犯用,尹榮信茂長前縣監,金疇鎬以茂長前前縣監,結作米未納,申錫游以公州前判官,大同米未納,所犯俱係不輕,故竝仍囚,李明源以兵曹佐郞,李應洙以守門將,罪名,係是輕囚,故竝依傳敎放送,仍往典獄署,取閱囚徒案,則辭緣推覈間嚴囚,公貨備納間嚴囚罪人二名,上納挪用備納間,家僮嚴囚,罪人一名,所犯贓錢備納間,家僮嚴囚,罪人十一名,公貨所逋督捧間嚴囚,罪人二名,不可以輕囚,論,故竝仍囚,其餘他矣錢不報,隱匿訟民,拒逆官令及各司直囚罪人姜振寬等二十三名,係是輕囚,故竝依傳敎放送之意,敢啓。傳曰,知道。
以大司諫金昌秀,司諫吳慶履,正言李萬敎,執義李載完牌不進罷職傳旨,傳于任冕鎬曰,只推。
任冕鎬以,都摠府言啓曰,今日入直內三廳,武兼·禁軍及軍兵等,中日習射技放事,標信啓下矣。雨勢如此,不得設行之意,敢啓。傳曰,知道。
又以御營廳言啓曰,本廳千摠李鍾觀以前任東津僉使,方在任所,上來尙遠,久曠可悶。改差,何如?傳曰,允。
義禁府照目粘連,公州前判官申錫游矣本府議啓內,甲戌大同事,在前官乙亥田稅,亦云考尺愆納,尙在法難全恕,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。又照目粘連,茂長前縣監尹榮信,前前縣監金疇鎬等矣本府議啓內,尹榮信段,上納之捧勘,雖有程限,後來之參入,亦歸溺職是白遣,金疇鎬段,勘記報營,雖發明之有辭,尺文緩督,亦周察之未及,竝只以此照律罪,尹榮信段,笞四十收贖,附過還職,金疇鎬段,笞五十收贖,解見任別敍,竝只私罪,奉敎依允爲旀,竝只功減一等爲良如敎。又照目粘連,軍資判官李承愚,廣興倉令李承緯等矣本府議啓內,李承愚段,倉穀犯用,旣有供辭之自服,挪移當律,焉逭典憲之莫嚴是白遣,李承愚段,所犯之公穀,數旣不多,充納之趁時,容有可恕,竝只以此照律罪,李承愚段,杖一百收贖,告身盡行追奪,流三千里定配,李承緯段,笞四十收贖,附過還職,竝只私罪,奉敎依允爲旀,李承緯段,功議各減一等爲良如敎。
大司成李鎬翼疏曰,伏以臣,荷聖上不世之恩,策名朝籍,曾未幾年,猥廁下大夫之列,而惟其賦性魯鈍,才識空疎,凡於需世之具,皆蔑如也,尋常供仕,倖蒙恩造所使,非有所藉乎而然矣。前後踐歷,殆遍華要,以臣量臣,罔非踰分,居常惶恧,不知所以自措,乃者國子新命,忽下於千萬夢想之外,是何謬恩之又爲至此也?竊伏念是任也,關係世敎,不輕而重,古所謂敎胄也,賓興也,皆其職焉,苟或委畀之非人,則虞舜之廷,何以致蹌蹌之美,文·武之世,何以造濟濟之盛哉?矜式士林,菑植賢材,必有待於師儒之得副望實,而上不可以濫授,下不可以冒據也,審矣。如臣不才,自顧其中未見可師者,必不免笑于列者,以才識之蔑劣,其何以抗顔自立於皐比之席哉?前輩名碩之叨有是職者,雖有陶煦醇懿,望實俱著,猶且逡巡却顧,不敢自任。況臣貿昧無似,其果能恬若固有,思所以仰贊右文之化乎?歷日思惟,衡倚已熟,玆敢罄暴肝膈,仰瀆崇嚴。伏願聖明,念士趨之必賴作成,諒臣言之非出飾讓,亟遞臣新授職名,以重官方,以安微分,不勝幸甚。臣無任云云。省疏具悉。爾其勿辭察職。
檢閱金學洙疏曰,伏以臣與新除授弘文館應敎臣洪淳馨,爲內外從兄弟也。臣之所帶春秋兼銜,揆以格例,在法當遞,玆敢援例陳章,仰瀆崇嚴。伏乞聖明,俯垂鑑諒,遞臣兼職,以存公格,以安私分,不勝幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
任冕鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金聲根啓曰,同副承旨金九鉉,今日不爲仕進,卽爲牌招,何如?傳曰,允。
傳于金聲根曰,藥院提調許遞,前望單子入之。
內醫提調前望單子入之,金有淵落點。
傳于金聲根曰,同副承旨許遞,前望單子入之。
承旨前望單子入之,朴憙陽落點。
任冕鎬啓曰,行大司憲金炳雲,執義李載完,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,執義李載完,掌令宋彙仁,持平韓炳洙牌不進罷職傳旨,傳于任冕鎬曰,只推。
吏曹啓目粘連,觀此藝文館檢閱金學洙上疏,則以爲,臣與弘文館應敎臣洪淳馨,爲內外從兄弟也,臣之所帶春秋兼銜,揆以格例,在法當遞。伏乞聖明,俯垂鑑諒,遞臣兼職亦爲白有臥乎所,相避之法,在下當遞,與史官春秋,法不得減下是白如乎,應敎洪淳馨兼帶春秋館編修官之任,今姑減下,何如?判付啓依允。
知敦寧趙龜夏疏曰,伏以臣,伏奉除旨,以臣爲知敦寧府事者,感惶居先,祗肅明命,而如無敦寧,法不當蹲冒,臣於年前,曾叨是銜,旣蒙恩諒,今臣援例,與前無異,短章仰瀆。伏乞聖慈,亟賜鐫改,以存公格,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
任冕鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,方山萬戶金允權下直,長弓一張,長箭一部,片箭一部,筒兒一箇賜給。阿吾地萬戶李元培下直,長弓一張,長箭一部,片箭一部,筒兒一箇賜給。
李萬稙啓曰,筵說修正,何等審愼,而今四月初四日回還三使臣入侍筵說,有所遺漏,致勤下詢,事體所在,誠極未安。原筵說,今方改修正以入,其時當該注書,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,卽者檢閱金學洙,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱李重七,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金羽均·尹相萬,竝卽牌招,推移入直,何如?傳曰,允。
朴憙陽啓曰,行大司憲金炳雲,執義李載完,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以執義李載完,掌令宋彙仁,持平韓炳洙,司諫吳慶履牌不進罷職傳旨,傳于朴憙陽曰,只推。
李萬稙,以內醫院都提調意啓曰,本院提調,例不得兼帶金吾之任矣。提調金有淵所帶知義禁,今姑許遞,何如?傳曰,允。
朴憙陽,以都摠府言啓曰,副摠管南廷龍以漢城府左尹,本府坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
檢閱金學洙疏曰,伏以臣於持被之中,卽接家信,則臣母素患痰癖之症,近因暑濕,一倍添劇,委頓床玆,日事刀圭,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在景德宮。停常參·經筵。
藥房提調金有淵,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖侯,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
趙秉鎬,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李萬稙啓曰,議政府郞廳來言,今日賓廳日次,而領議政李最應無時急稟定事,左議政未差,右議政金炳國有身病,不得來會云矣,敢啓。傳曰,知道。
趙秉鎬啓曰,左副承旨任冕鎬,今日不爲仕進,卽爲牌招,何如?傳曰,允。
備忘記,慶尙左水使朴鼎和下直,長弓一張,長箭一部,片箭一部,筒兒一箇賜給。
傳于李萬稙曰,檢校直提學趙慶鎬,馳詣健陵,奉審摘奸,仍留監祭,顯隆園·華寧殿,一體奉審以來。
以別兼春秋金羽均·尹相萬,檢閱李重七牌不進罷職傳旨,傳于李萬稙曰,只推。
李萬稙啓曰,左右史不可不備,別兼春秋金羽均·尹相萬,檢閱李重七,旣有只推之命,竝卽牌招,推移入直,何如?傳曰,允。
以大司諫金昌秀,司諫吳慶履,掌令宋彙仁,持平韓炳洙牌不進罷職傳旨,傳于朴憙陽曰,只推。
以左副承旨任冕鎬牌不進罷職傳旨,傳于朴憙陽曰,只推。
執義李載完啓曰,臣姿性庸陋,學識淺短,本不合於淸朝耳目之任,而執義除旨,忽下於夢想之外,臣感恩怵義,雖不得不張皇出肅,粗伸叩謝之忱,而第念,臺閣之與廟堂相可否,法意則然,故時相子姪之居是職者,厥有引避之規矣。臣叔父方帶議政之任,揆以公格,今臣見銜,不可仍冒,請命遞斥臣職。答曰,依啓。
兵曹口傳政事,副司果單李載完。
行吏曹判書金輔鉉疏曰,伏以臣,猥掌大選,已踰半載,違傲居多,稱擧無一,上負委寄之重,下致瘝廢之積,間有參貳之佐,幸不職事之闕,然居常慙惶,實無自容。夫聖明所以試可於臣,臣所以自效於萬一者,惟大政之能辦也,奈臣才具短淺,識鑑昏蔽,登明黜幽,尙且無論,敍勞拔淹,亦復疎漏,注措一出,而四方之非議,想應不少矣。駑馬之步已窘,鼯鼠之技亦殫,持衡平允之地,寧可使糊塗尙書,一往玷壞,旣誤而莫之改乎?淸朝忠厚,駁正不至,而臣所自恧,殆浮於耐彈之綿,當初侏儒之節,或冀襪線之益,不自量度,遽膺是任者,到今追悔,誠亦愚妄之甚也,今焉長短畢露,萬目難欺。況日月之明,何所不燭,若復貪戀名位,不能而不知止,則鄙夫之賤,其可與事君也哉?且臣受氣之薄,蒲柳易衰,每當溽暑之時,輒患鬱冒之症,日前政席之退,委頓不省,三度請急,非直循例然也。以若見狀,彈束無日,才不堪任,旣如彼,病難從政,又如此,決不可徘徊盤礡,以重其誤,玆敢悉暴衷懇,仰瀆崇嚴。伏乞聖慈,俯垂鑑諒,亟遞臣吏曹判書之任,俾公私耦幸,千萬至祝。臣無任云云。答曰,省疏具悉。長銓重任,何可輕遞?卿其勿辭行公。
兵曹判書金炳始疏曰,伏以臣於見職,亶亶有一日二日之害矣,綿痼之難强,而未恤顚踣,簡稽之孔劇,而罔有句勘,裒然盤據,貪戀之歸,人謂斯何?臣雖謬矇,粗聞進退以量,而慢命屢瀆則臣分墮,怙寵自安則官謗興,訟藩羊之勢迫,慙稷馬之步窮,抱章徘徊,且半載于玆,審躬顧影,已違初心。噫,約劑泉布,簡練乘伍,本非臣所可擔夯,若銓注特其一事也,尙患夫材俊之難保蒐羅,滯淹之不能甄拔,積毁莫弛,大杌隨至,點檢追尤,神遁形渥,始除也,借曰試可,旣試而蔑效矣。又復假以歲月而暗練之,容有分長寸能,承當去處,而竟奈苦窳不大受,鉛鈍難久割,至于再京察而瑕泐畢露,縱自厚恕,非斥無辭,今又三告加由,有若以臣爲大耐者然,涯愈招眚,猶屬臣私,器使無當,寧有是否?且臣羸弱,病不勝任,黽勉櫛靧,實亦委隨,則應一務供一役,皆所以增益耗毁也。況因政座,滿腔飮暍,纔退私次,便粘床笫,胸脾迭相牽攻,糜漿輒致泊閼,蓋究源委而參形症,有非時日望瘳,迨今息事釋勞,怡神調疴,推未能於副手,保無爲於本天,是微臣生成之日也。惟我聖慈,以所以曲爲臣者,偏庇臣者,憫恤之,鑑諒之,亟遞臣中權之銜,不勝大願。臣無任云云。答曰,省疏具悉。本兵重任,何可輕遞?卿其勿辭行公。
副修撰趙昌夏疏曰,伏以臣,本生姨從兄同副承旨臣朴憙陽,例兼春秋館修撰官矣,臣所帶記事之銜,在法當避。伏乞聖明,俯垂鑑諒,亟令選部,照例鐫改,以存公格,以安私分,不勝幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
朴憙陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,羅州營將吳正善,晉州營將金奎淳,淸城僉使金應穆下直,各長弓一張,長箭一部,片箭一部,筒兒一箇賜給。
傳于李萬稙曰,吏曹參判有闕之代,前望單子入之,吏曹參判前望單子入之,金炳三落點。
以別兼春秋金羽均·尹相萬,檢閱李重七牌不進罷職傳旨,傳于李萬稙曰,只推。
李萬稙啓曰,左右史不可不備,別兼春秋金羽均·尹相萬,檢閱李重七,旣有只推之命,與別兼春秋李載完,一體牌招,推移入直,何如?傳曰,允。
又啓曰,卽者輔德金永穆,以其親病,陳疏徑出,原疏纔已捧入矣,所當直捧罷職傳旨,而此與無端徑出,有異,推考警責,何如?傳曰,允。
李萬稙,以侍講院言啓曰,輔德金永穆,今以親病,陳疏徑出矣,上番闕直,事甚未安。兼輔德金性均,弼善李敎榮,兼弼善李載完,文學金允植,兼文學金羽均,竝卽牌招,推移入直,何如?傳曰,允。
朴憙陽啓曰,行大〈司〉憲金炳雲,掌令宋彙仁,持平韓炳洙牌不進,執義未差,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,掌令宋彙仁,持平韓炳洙牌不進罷職傳旨,傳于朴憙陽曰,只推。
李萬稙,以議政府言啓曰,卽見忠淸水使李熙訥謄報,則湖南聖堂倉漕船六隻,致敗於瑞山安眠島境,四隻,致敗於洪州·元山境云矣,十隻漕船之一時臭載,卽前所未有之變也。設令船在大洋,獰風怒濤,出於不虞之地,沙格輩之情僞,猶所難測,而至於今番,事之可疑可訝者,誠非一二端矣。元山逢點之日,爲雨所滯,旣泊港浦之穩便,預料剌船之不利,則作綜留碇之船隻,一齊簸盪,措手不及者,其或近理乎?且其色吏·沙格之稱病下陸,已涉駭歎。況船覆之後,雲峰監官之無緣逃躱,抑何故也?眞贓之自露,卽此可執,而所謂鉤極之穀物,亦未免零星而止,此若尋常處斷,國法漕政,更無可講之所,而其何以遏絶無窮之弊乎?致敗監色·沙格,竝與逃躱及稱病諸漢,關飭錦營,一一捉致,嚴刑盤覈,作奸幾漢,押送水營,卽於臭載境上,梟示後馳啓,領運差使員·護送差使員,不可但以溺職言,待具格狀聞,令該府拿問重勘,護送地方鎭將及候望校吏等,亦令水營,爲先嚴棍懲礪。大抵漕船,自有定額,而今此黎字船之賃代云者,非但有違漕規,渭以卜重,移載於此船彼船,於斯之際,安得無容奸之跡乎?其委折,令湖南道臣,斯速査聞,以爲論勘之地,何如?傳曰,允。
又以奎章閣言啓曰,原任直提學李鎬俊妻喪,依定式遣檢書官,傳給內賜賻物以來之意,敢啓。傳曰,知道。
朴憙陽,以戶曹言啓曰,時御所內各司,依定式發遣本曹正郞臣徐雲輔與兵曹參議臣尹致聖,佐郞臣李明源,東所衛將臣兪石柱,眼同看審後,有頉處別單書入,而修改則擇日擧行之意,敢啓。傳曰,知道。
吏曹啓目粘連,觀此弘文館副修撰趙昌夏上疏,則以爲,臣本生姨從兄同副承旨臣朴憙陽,例兼春秋館修撰官矣,臣所帶記事官之銜,在法當遞。伏乞聖明,亟令選部,照例鐫改,以存公格亦爲白有臥乎所,相避之法,在下當遞,副修撰趙昌夏所帶春秋館記事官之任,今姑減下,何如?判付啓依允。
吏曹參判趙康夏疏曰,伏以臣於見職,自知無當,始焉控籲,未蒙兪音,繼而嚴畏,竟爲肅令,顧以披肝瀝血之辭,自歸應文備例之科,而間又承乏代斲,磅礴淟涊,月已再圓于玆,是豈臣眞有可堪而然哉?上之所授,簪履之所由記,下之所受,塵刹之所由報,惟其才不勝而識不逮,未嘗不悚然自驚,赧然自愧,求解一念,寤寐如結。且臣素患痰濕之祟,卽難醫膏肓之疾也,當暑益添,課歲爲常,而近日以來,一倍肆劇,胃逆而食飮全阻,神迷而昏昡闖發,委貼床玆,蠢動無期,銓選重地,豈可一任虛縻而已也?臣材之空疎,旣如彼,臣病之難强,又若斯,不材冒據,無病假推,俱是欺天,臣安忍爲此?至若官名之淸峻,責任之綦重,有不暇覶縷矣。倘蒙天地父母,曲垂矜諒,劃賜鐫遞,豈惟臣身有調將之宜,抑亦名器無玷瘝之譏?臣無任云云。答曰,省疏具悉。所請依施。
輔德金永穆疏曰,伏以臣於持被之中,卽接家信,則臣母素患滯積之病,近因暑令之乖候,自致調將之失宜,一倍添劇,委頓床笫,臣聞報煎灼,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
朴憙陽啓曰,來初一日輪對日次矣,敢稟。傳曰,當次人受點,後日次待令。
任冕鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴憙陽啓曰,明日聖節望闕禮,依例爲之之意,敢啓。傳曰,知道。
以兼輔德金性均,弼善李敎榮,兼弼善李載完,文學金允植,兼文學金羽均牌不進罷職傳旨,傳于朴憙陽曰,只推。
以別兼春秋金羽均·尹相萬·李載完,檢閱李重七牌不進罷職傳旨,傳于朴憙陽曰,只推。
朴憙陽啓曰,左右史不可不備,檢閱李重七,旣有只推之命,金學洙由限已過,竝卽牌招入直,何如?傳曰,允。
又啓曰,卽者檢閱李重七,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
以檢閱金學洙牌不進罷職傳旨,傳于朴憙陽曰,只推。
朴憙陽啓曰,左右史不可不備,檢閱金學洙,旣有只推之命,更爲牌招入直,何如?傳曰,允。
任冕鎬啓曰,行大司憲金炳雲,掌令宋彙仁,持平韓炳洙牌不進,執義未差,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,掌令宋彙仁,持平韓炳洙牌不進罷職傳旨,傳于任冕鎬曰,只推。
朴憙陽啓曰,漢城府郞廳來言,濟恤攷修正次請出矣,敢啓。傳曰,知道。
任冕鎬啓曰,明日聖節望闕禮習儀時,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
任冕鎬,以兵曹言啓曰,禁軍別將任興準,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以鄭雲翼爲禁軍別將。
上在昌德宮。停常參·經筵。
趙秉鎬啓曰,右副承旨李萬稙,今日不爲仕進,卽爲牌招,何如?傳曰,允。
朴憙陽啓曰,今日聖節望闕禮習儀時,憲府則監察代行矣,雖無諫院,依例行禮之意,敢啓。傳曰,知道。
以檢閱金學洙再牌不進罷職傳旨,傳于朴憙陽曰,只推。
以檢閱李重七牌不進罷職傳旨,傳于朴憙陽曰,只推。
朴憙陽啓曰,左右史不可不備,檢閱李重七·金學洙,旣有只推之命,竝卽牌招入直,何如?傳曰,允。
又啓曰,臣憙陽,今日聖節望闕禮習儀進去下直之意,敢啓。傳曰,知道。
趙秉鎬,以都摠府言啓曰,來七月初二日仁政殿階上,初三日行宗廟永寧殿秋享大祭香祝親傳敎是時,侍衛·寶劍,當爲備員,而都摠管南廷順差祭,副摠管鄭雲翼在外未肅拜,黃鍾顯·趙文顯·南廷龍·李羲俊,俱有實病,許熠·李冕熙,有實故,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
傳于任冕鎬曰,行護軍曺錫輿,都摠管除授,吏曹,行護軍曺錫輿,今加資憲,都摠管除授事,承傳。
兵曹,都摠管單曺錫輿除授事,承傳。
趙秉鎬啓曰,行大司憲金炳雲,掌令宋彙仁,持平韓炳洙牌不進,執義未差,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,掌令宋彙仁,持平韓炳洙牌不進罷職傳旨,傳于趙秉鎬曰,只推。
傳于趙秉鎬曰,奉審閣臣入侍。
傳于趙秉鎬曰,傳命遲滯之中官金圭錫,從重推考。
趙秉鎬,以兵曹言啓曰,今六月二十八日壬子戌正二刻六分立秋改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以都摠府言啓曰,今日入直內三廳,武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,新除授都摠管曺錫輿,時無職名,令該曹口傳付軍職,何如?傳曰,允。
兵曹口傳政事,大護軍單曺錫輿。
刑曹判書李寅卨疏曰,伏以苻婁之木,枉揭紋綉,榮莫醫朽,契需之馬,强駕脂牽,騁必招僨,今臣,以材則彫謝矣,薄垂視蔭,以力則罷羸矣。望絶歷塊,是宜投置閒散,如就善水草放之,許霑沛下之雨露,俾養邱中之年月,匪直臣本分甘而受賜多,寔惟我殿下曲費大化,槃物遂性之至渥也,盛德也。夫何育嬰之慈,飼飢若偏,憫苖之助,灌枯無漸?八座寵擢,曾未唯阿,有隕華誥,聯翩束筍,式至今而又忝上行人特簡,是任也,仗專對之命,售善隣之寶,古所稱臨軒授節,遠有光於絶俗者也。且生長東垂,局於規規者,一北其轅,歷騖遼薊之廣邈,敝眺皇京之鉅麗,非使事莫之能梯,苟有强膂力嫻辭令,足以敏趨王程,洞覘國猷,則雪往柳來,動不過半年費矣,薄言鞅掌,匪敢辭伊可願也。至若臣愚之樸訥蕞陋,萬難擬子羽修飾,已是奈何不下,而況又少不猶人之質,今遽然燭武老矣,侵尋疾病,從以膠纏,凡厥形症之難名,有不敢瀆事張皇,而略擧其最肯䋜陳之,游風所射,頭目眩轉,積疝所沖,腰脛攣跚,卽臣與生俱之,大關貞痼也。一霎之頃,迭發無常,四序之交,闖劇遄殊,俄若惺惺,而今忽奄奄,一勞蠢動,則十苦跧叫,非亶臣左右人凜戒,以若不朝夕,抑亦班綴,間與臣周還者,時或目擊而心危之。此若冒怙寵靈,策驅往役,則氷飮露宿,立見顚踣,猶屬臣不遑之私,大貽國事之狼狽,不容不仰首鳴號者,是也。臣雖無似,一夷險必殫竭蹶,劣不讓人者,自有夙昔所矢之一副微諦,而今於筋力奔奏,嗟不可復爲禮矣。伏乞聖慈,哀之憐之,憫之恤之,燭臣情之斷由審寔,諒臣言之非出粧僿,亟遞上价之銜,改畀可堪之彦,一則爲公幹重,二則爲私分妥,不勝至願大幸。臣無任云云。答曰,省疏具悉。實病旣如此,所請依施。
丁丑六月二十八日酉時,上御迎春軒。奉審閣臣入侍時,右承旨趙秉鎬,假注書金商翼,記注官許綸,別兼春秋金羽均,檢校直提學趙慶鎬,以次進伏訖。上曰,史官分左右。仍命奉審閣臣進前,慶鎬進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢此仰達矣。上曰,陵上園上,太平乎?慶鎬曰,太平矣。上曰,碑閣·丁字閣,亦無頉乎?慶鎬曰,無頉矣。上曰,殿內亦爲安寧乎?慶鎬曰,亦爲安寧矣。上曰,碑閣·丁字閣,無滲漏處乎?慶鎬曰,詳細奉審,則一無滲漏之痕矣。上曰,何時將事,而何時發行乎?慶鎬曰,三更量行事,而旋卽發行矣。上曰,沿路所經處,禾穀,何如耶?慶鎬曰,早稻已多發穗,猶或未發穗者,亦皆茁長,將有大登之望矣。上曰,向日之雨,慮或夥多矣,沿路所見,能無潰決之患,而又以近日之不雨,亦無望雨處耶?慶鎬曰,聞農家之說,則向雨旣適時優洽,且開霽之後,日氣連爲曝蒸,人莫不以已占大有,爲喜爲悅矣。上曰,往還,皆由西氷庫耶?慶鎬曰,去時則由鷺梁,而來時則渡銅雀津矣。上曰,冒炎行役,必多困勞矣。慶鎬曰,午旭雖熱,別無大段爲難,而復路時,旣是曉行,故尤不知困暑矣。上命史官就座,仍命閣臣先退,又命退,承·史以次退出。
上在昌德宮。停常參·經筵。
藥房提調金有淵,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李萬稙啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
趙秉鎬啓曰,左副承旨任冕鎬,今日不爲仕進,卽爲牌招,何如?傳曰,允。
備忘記,東萊都護府使尹致和,宣川都護府使李昌鎬下直,各長弓一張,長箭一部,片箭一部,筒兒一箇賜給。
傳于李萬稙曰,禮房承旨馳詣宗廟·景慕宮,奉審摘奸以來。
禮曹,來七月初三日,行宗廟永寧殿秋享大祭,香祝親傳,取稟,還入,奉敎,攝儀改書下。
以檢閱李重七·金學洙牌不進罷職傳旨,傳于李萬稙曰,只推。
李萬稙啓曰,左右史不可不備,檢閱李重七·金學洙,旣有只推之命,竝卽牌招入直,何如?傳曰,允。
傳于朴憙陽曰,東萊府使留待。
朴憙陽啓曰,假注書李奎鵬有身病,勢難察任,今姑改差,何如?傳曰,允。
李奎鵬改差,代以白時淳爲假注書。
以大司諫金昌秀,司諫吳慶履,掌令宋彙仁,持平韓炳洙牌不進罷職傳旨,傳于朴憙陽曰,只推。
以左副承旨任冕鎬牌不進罷職傳旨,傳于朴憙陽曰,只推。
傳于朴憙陽曰,東萊府使入侍。
傳于朴憙陽曰,傳命遲滯之中官金圭錫,推考。
朴憙陽啓曰,筵說修正,何等審愼,而昨日奉審閣臣入侍時,筵說有所錯誤,至於改書以下,事體所在,誠極未安。原筵說,今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
摠管前望單子入之,都摠管李秉文·尹滋承·李寅應,副摠管李炳敎·趙台顯·鄭雲龜·李熙永落點。
李萬稙,以奎章閣言啓曰,明日,卽書香閣奉審日次,臣進詣擧行之意,敢啓。傳曰,知道。
朴憙陽,以兵曹言啓曰,各廳堂下武臣朔試射,庚暑勿爲設行事,曾有定式矣,今六月,來七月朔試射,依定式停止之意,敢啓。傳曰,知道。
丁丑六月二十九日申時,上御迎春軒。東萊府使入侍時,同副承旨朴憙陽,假注書金商翼,記注官尹善柱,別兼春秋金羽均,以次進伏,東萊府使尹致和,進伏楹外訖。上曰,史官分左右。憙陽曰,下直東萊府使,使之進前,奏職姓名乎?上可之。致和進前奏職姓名訖,上曰,今此召見,誠以此地爲兩國接壤,且倭俗巧黠,旣有約條之新定者,其固圉治民之政,不可不十分着念故也,爾其悉心對揚,勿負此特爲召見之意也。致和曰,臣才識淺短,猥膺邊寄,將不知何以圖報,萬萬惶懍矣。上曰,今年,卽歉荒之餘也,與他年有異,防守之節,拯濟之策,須善措處,可也。致和曰,聖敎至此,敢不盡心,而聞流傳之言,則非徒飢饉,且有癘疫,言念民情,極爲憧憧矣。上曰,東萊·義州,俱係邊防重地,而義州雖是大國之交界,以東萊較義州,尤爲別焉,蓋倭人出入無常,專尙巧譎,善爲防禁也。致和曰,臣旣未到府,凡事姑未詳悉,而轉聞之則近日倭人出入之際,每有領率,其作弊,不至如前日云矣。上曰,新延上來乎?致和曰,新延上來矣。上曰,新延下人之所傳,如是乎?致和曰,然矣。上曰,其前曾經外除乎?致和曰,未經矣。上曰,自京距東萊爲千里乎?致和曰,距京爲九百八十里矣。上曰,比西路里程,似可爲千有餘里也。致和曰,然矣。上曰,何時到任乎?致和曰,其間雨暘,未可預料,而將於十八日到任矣。上曰,今日將爲離發,而宿於何地乎?致和曰,擬於明日發行矣。上曰,關防之重如此,飢饉之憂又如此,善爲下去做治也。致和曰,下敎諄是諄複,臣謹當殫竭圖報矣。上命東萊府使先退,憙陽曰,宣諭別諭,何以爲之乎?上曰,出去爲之也。上命史官就座,又命退,承·史以次退出。
上在昌德宮。停常參·經筵。
李萬稙啓曰,來初五日,朝參日次矣,敢稟。傳曰,停。
朴憙陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以檢閱李重七·金學洙,牌不進罷職傳旨,傳于朴憙陽曰,只推。
禮曹,今七月二十五日,大殿誕日陳賀時,應行節目,參考前例磨鍊爲白去乎,依此擧行,何如?啓,權停例爲良如敎。
傳于李萬稙曰,政官牌招開政。
傳于朴憙陽曰,秋曹堂上竝許遞,今日政差出。
傳于朴憙陽曰,秋判有闕之代,加望以入。
傳于李萬稙曰,吏曹參議有闕之代,前望單子入之。
李萬稙啓曰,吏曹參判金炳三疏批已下,卽爲牌招,何如?傳曰,允。
朴憙陽啓曰,行大司憲金炳雲,掌令宋彙仁,持平韓炳洙牌不進,執義未差,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,掌令宋彙仁,持平韓炳洙,牌不進罷職傳旨,傳于朴憙陽曰,只推。
傳于李萬稙曰,發遣吏郞,諸執事淸齋與否,摘奸以來。
有政。吏批,行判書金輔鉉牌招不進,參判金炳三進,參議未差,同副承旨朴憙陽進。啓曰,行判書金輔鉉牌招不進,參議未差,小臣獨政未安,何以爲之?敢稟。傳曰,仍爲之。
以李在淳爲執義,李寅卨爲知敦寧,閔謙鎬爲刑曹判書,金學初爲參判,韓應弼爲參議,宋近洙·趙成夏爲知經筵,鄭基會爲知義禁,朴孝憲爲掌樂僉正,朴鍾爀爲軍器判官,金好謙爲軍資奉事,曺錫輿爲冬至兼謝恩正使。軍器直長單劉相惇,奉事單申鉉九,副奉事單閔璟錫,參奉單孫履逵,分奉常直長加設單李宗植,分監役單白南順。
兵批,判書金炳始病,參判金震休病,參議尹致聖病,參知洪憲述入直進,右副承旨李萬稙進。以金龍植爲南村別將。北道參軍單申昌熙,同知單申獜基,僉知單安周觀。大護軍趙龜夏,護軍趙康夏·鄭季良,副護軍金九鉉·趙翼永·鄭健植·金永鎭·兪初煥,以上竝單付。
吏批,再政。以黃裕秀爲司宰僉正,閔泳悅爲假監役。
吏批,三政。以林時益爲弘陵令。
吏批,四政。以馬箕昇爲齊陵令。
吏批,五政。以金尙濬爲厚陵令。
吏批,六政。以閔羲轍爲惠陵令。
吏批,七政。以韓致殷爲康陵令。
吏批,八政。以趙膺奎爲慶基殿令。
吏批,九政。以李周弼爲社稷令。
吏批,十政。以李爲永陵令。
吏批,十一政。以宋勉老爲監察。故進士柳石鳴贈吏參例兼,故承旨柳雲羽贈副學,故掌令柳敍五贈直提學,以上前同知柳萬會三代,故水使尹喜用贈兵參例兼,故郡守尹守儉贈左承旨,故通德尹範仁贈僕正,以上前忠淸兵使尹錫九三代。
吏曹參議前望單子入之,趙濟華落點。
李萬稙啓曰,奏御文字,何等審愼,而禮曹進饌吉日推擇,取稟草記,有所錯誤,致勤下詢,事甚疎忽,極涉未安。原草記,今方改修正以入,而臣之矇然捧入,不勝悚惶,當該堂上,不可無警,推考,何如?傳曰,允。
李萬稙,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
朴憙陽,以三軍府言啓曰,本府從事官韓昌履,奔走勤仕,四滿十五朔,依例陞敍,或守令除授事,捧承傳施行,何如?傳曰,允。
李萬稙,以禮曹言啓曰,去丙子十一月初六日,傳曰,東朝進號稱慶之節,纔有下敎矣,予小子,愛日祝岡之誠,遇慶益慶。宜於開春,亟擧賁飾之禮,以伸情禮,故間以此事,自內屢屢仰請,以當玆歉歲,賑政方張,此時豫大之擧,萬萬不可爲敎而終靳允兪矣。謙光之至意,恤民之恩言,若是其丁寧懇惻,小子區區識喜之忱,實不敢小緩,而其在仰體之道,承順爲大,進饌之節,以明年秋間磨鍊。諸般儀節,令各該司,預爲準備事,命下矣,見今秋節載屆,吉日當爲推擇,大王大妃殿進饌吉日,以何間擇入乎?敢稟。傳曰,來九月念間擇入。
又以禮曹言啓曰,太廟展謁,每以春秋定式,取稟矣。今秋展謁吉日,以何間推擇乎?敢稟。傳曰,念間擇入。
又以禮曹言啓曰,景慕宮展謁,每以孟春孟秋定式,取稟矣。今秋展謁吉日,以何間推擇乎?敢稟。傳曰,念間擇入。
又以禮曹言啓曰,以太廟展謁取稟草記,傳曰,念間擇入事,命下矣,展謁吉日,令日官崔榮遠推擇,則今七月十九日二十二日俱吉云,以何日定行乎?敢稟。傳曰,二十二日定行。
又以禮曹言啓曰,以景慕宮展謁取稟草記,傳曰,念間擇入事,命下矣,展謁吉日,令日官崔榮遠推擇,則今七月十九日二十二日俱吉云,以何日定行乎?敢稟。傳曰,二十二日定行。
朴憙陽,以兵曹言啓曰,今七月初三日宗廟永寧殿秋享大祭時,守門當爲塡差,而本曹郞廳·都摠府郞廳·五衛將,除入直與受由在外·未肅拜,排擬苟艱,依定式軍門將官代差以入之意,敢啓。傳曰,知道。
又以兵曹言啓曰,北水閣水門東邊鐵索絶傷處,今已修改矣,把守軍兵解送直所之意,敢啓。傳曰,知道。
又以都摠府言啓曰,副摠管李炳敎,時無職名,令該曹口傳付軍職,何如?傳曰,允。
兵曹口傳政事,護軍單李炳敎。
朴憙陽,以都摠府言啓曰,副摠管李炳敎以宗廟秋享大祭終獻官,祭物看品事,晝仕出去之意,敢啓。傳曰,知道。
又以禁衛營言啓曰,千摠金在仁,以首望蒙點,而待令書吏,誤以末望徐泓淳書布,至於新營入直省記入啓之境,而幾日之後,始因祿牌綻露矣,事未前有,萬萬驚駭。該吏移送秋曹,照法勘罪,臣之矇不覺察,不勝惶恐待罪之意,敢啓。傳曰,知道。卿亦推考。
吏曹參判金炳三疏曰,伏以臣於日昨,伏奉除旨,以臣爲吏曹參判者,臣誠震懍恧蹙,罔知自措也。夫是職,周官少宰耳,統百,雖專於冢宰,佐貳,亦均爲銓綜,而通塞之可否,與聞末議,流品之甄別,時或代斲。苟非平允金秤,瀅徹水鑑,淸裁雅量,爲時所推詡之人,則莫宜居之,臣顧其人乎哉?臣姿本闒劣,病又衰邁,杜門却掃,凡於家常噉着,十遺八九,雖使之優遊置散,隨行逐隊,尙患不克耐當。況乎處以峻塗,縻爾華貫,欲其稱量群材,恢張物議,仰裨董正之治,俯愜彙征之望,是何異於策千里之駑駘,負九鼎之僬僥者乎?臣嘗從下大夫,猥叨參佐之任,其所對揚,已見其蔑效,每自循省,不覺背汗而顔騂。今者所叨班聯,較前尤異,責任視昔愈重,臣若徒恃寵靈,恬若倘來,不念其已試僨誤,早爲知足之戒,則臣身踉蹌,固不暇恤,而其於貽累則哲之明,致乖綜核之政,何哉?揣量旣熟,承膺無路,庚牌儼臨,惶隘轉深,玆敢冒控短章,罄暴衷懇。伏乞聖明,念公器之不宜輕䙝,諒臣言之非出飾讓,將臣新授銓銜,亟許鐫免,俾寵命毋玷,職分獲安焉。臣無任云云。答曰,省疏具悉。卿其勿辭行公。
吏曹參議兪初煥疏曰,伏以臣,日前呼籲,非欲崇飾禮讓,目下病狀,爲其備陳情實,誠淺辭拙,未蒙體諒,惶隕悶塞,莫省攸措。噫,臣雖至迷,豈不知感恩怵義,寸寸扶舁,少伸叩謝之忱,而奈此宿症,駸駸爲半年之久?蓋其祟,祟於濕痰,方値溽暑,一倍添劇,始也,流注於肢節,今焉,結核於臍肚,其痛不痛,惟病者自痛,非人所得以知,然至若表證之堅硬如石,聯絡如珠者,使見者呀然瞠然,臣雖曰不痛,人莫不揣其痛,而必曰,帶不能束腰矣,帶若不束,雖咫尺房闥,無以動作。矧伊禁扄趨造,班綴拜跪,尙何暇論哉?臣於見職,寧被此冒瀆之罪,不敢爲虛縻之計,開政有命,悚懍冞切,玆又收召迷神,更控前懇。伏乞聖慈,諒臣病之不可强策,念銓任之不可久瘝,亟許鐫改,以垂生成之澤,不勝顒祝。臣無任云云。省疏具悉。所請依施。
上在昌德宮。停常參·經筵。
自申時至人定,灑雨下雨,水深三寸一分。
朴憙陽啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
傳于李萬稙曰,禮房承旨,馳詣宗廟永寧殿,奉審摘奸以來。
李萬稙啓曰,假注書金商翼有身病,勢難察任,今姑改差,何如?傳曰,允。
假注書金商翼改差,代以姜友馨爲假注書。
朴憙陽啓曰,行大司憲金炳雲,執義李在淳,持平韓炳洙牌不進,掌令宋彙仁差祭,金棱,持平李徽圭在外,監察茶時之意,敢啓。傳曰,知道。
以大司諫金昌秀,執義李在淳,持平韓炳洙牌不進罷職傳旨,傳于朴憙陽曰,只推。
朴憙陽啓曰,行都承旨尹秉鼎,右承旨趙秉鎬,左副承旨任冕鎬不爲仕進,左承旨金聲根式暇,右副承旨李萬稙監祭進,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
朴憙陽,以禮曹言啓曰,以大王大妃殿進饌吉日,何間推擇,取稟草記,傳曰,來九月念間擇入事,命下矣,令日官崔榮遠推擇,則來九月十八日爲吉云,以此日定行乎?敢稟。傳曰,以此日定行。
傳于朴憙陽曰,進饌之尙未展誠,卽因承順而然矣。幸今秋序已屆,吉日已涓,庶可以少伸情禮,而慈聖撝謙之至意,又以如此歉荒之歲,決不可有此豫大之擧,鄭重懇惻,不啻如昨冬之下敎,仰勉屢煩,衷誨愈切。予小子區區悶鬱之忱,雖無以形喩,惟當以仰體撝謙,又爲承順之道,進饌之節,更待下敎。
朴憙陽,以都摠府言啓曰,今日入直內三廳,武兼·禁軍及軍兵等,當爲中日習射技放,而宗廟·永寧殿秋享大祭齋戒相値,不得設行之意,敢啓。傳曰,知道。
又以宣惠廳言啓曰,卽見全羅監司李敦相狀啓啓下者,則古阜郡守李秀殷牒呈內,本郡乙亥條大同,第二船裝載發船是如,成冊報來爲白有等以,有限正供,經歲愆滯,揆以法意,萬萬稽忽,而此與未裝發,雖有異焉,到今晩裝之責,不可無警,令該廳稟處云矣。向因大臣筵奏批旨,旣自本廳草記論罪,則今此該道請勘,置之,何如?傳曰,允。
又以禁衛營言啓曰,本營哨官張義煥,身病猝重,勢難察任,改差,何如?傳曰,允。
又以禁衛營言啓曰,北水閣水門東邊鐵索絶傷處,今已修改,把守軍兵解送事,自兵曹草記矣,把守西營入直軍,還入直所,哨官解送之意,敢啓。傳曰,知道。
大護軍曺錫輿疏曰,伏以臣於日前,伏奉特旨,授臣以都摠府都摠管,陞爲資憲大夫者,恩涉太濫,寵歸反䙝,臣誠臨淵戰兢,循墻徊徨,莫省所以自措也。夫是職也,位亞公孤,班聯星辰,非爲豢其臣而設,只要得其人而處,故言揚事擧,禮訓所以辨材也,命德詔能,周制所以佐治也。在昔盛際,皆用是術,雖下此以還,多行循次之法,而猶於積日累月之中,程功計勞,必得可紀之實,乃有可進之望,如臣者,初非德能之敢擬,竝與其勞而蔑稱焉,則今此恩命,奚爲謬及於臣身也?臣本至愚最下,不堪比數於器使,始則發軔蔭塗,所望不過尺板斗食之微,而晩竊科第,策名立朝,凡爲三十年之間,歷揚推遷,滾到亞卿,卽惟曰,荷洪造也,亦惟曰,藉先蔭也。任使非不久矣,踐履非不多矣,曾無一言之獻替,且乏一事之裨補,隨遂行隊,優遊浮沈,居然顚髮已白紛如矣,蜩鳩但止於搶榆,鮎魚無望於上竿,顧臣夢想,未嘗到進一步而躡一級者,量已足矣,分已定矣。今若以異數,爲固有,以倖占,爲倘來,蒼珮金袋,揚揚周行,則其如俯速官謗,仰玷大猷,何哉?且臣世守淸素,常以榮寵爲戒,而臣兄已躋崇顯,臣又躡後,猥忝八座之列,門闌輝赫,於斯爲盛,招損害盈,理所必至。臣安得不逡巡退避,思免大戾,而亦惟我殿下,以天地之仁,父母之慈,矜其不能而全安之,憂其太過而裁節之,必當有以處臣者矣,玆敢悉暴衷私,仰瀆崇嚴。伏乞聖明,特垂鑑諒,亟收臣新授資級,以重公器,以安賤分,則三禠之幸,有過於九遷之榮。臣無任云云。答曰,省疏具悉。卿其勿辭行公。
上在昌德宮。停常參·經筵。
自辰時至人定,灑雨下雨,測雨器水深九分。
自人定至初四日開東,灑雨下雨,測雨器水深四分。
禮曹,今七月二十五日大殿誕日,陳賀節目還入,啓權停例爲良如敎,改書下。
朴憙陽啓曰,刑曹判書閔謙鎬,除拜後過三日,不爲出肅,依定式推考警責,仍卽牌招察任,何如?傳曰,允。
任冕鎬啓曰,司諫吳慶履,掌令宋彙仁,旣入闕中,不爲傳啓,直爲出去,事甚未安。竝推考,何如?傳曰,允。
又啓曰,卽者刑曹郞廳來言,禁衛千摠望,誤書頒布之該營待令書吏,當爲照法勘罪,而判書閔謙鎬未肅拜,次堂例不得擧行云。判書卽爲牌招,何如?傳曰,允。
任冕鎬,以兵曹言啓曰,去六月二十日都目政事中,雲寵權管,誤以無薦出身禹禧勸啓下矣。臣之矇未照察,不勝惶恐,而原單子勿施,何如?傳曰,允。
又以兵曹言啓曰,卽接西所入直衛將李忠呂牒報,則北水閣東邊水門鐵索絶傷云,爲先令紫門監堅實圍排,卽速修改,而把守軍兵,令該營量宜除出,限修改間嚴加守直之意,分付,何如?傳曰,允。
又以御營廳言啓曰,本營千摠金思翊,身病甚重,勢難察任,改差,何如?傳曰,允。
上在昌德宮。停常參·經筵。
自開東至酉時,灑雨下雨,測雨器水深五分。
任冕鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李萬稙,今日不爲仕進,卽爲牌招,何如?傳曰,允。
備忘記,西北僉使丁大廈,美錢僉使吳棅祐,柔院僉使咸啓榮下直,各長弓一張,長箭一部,片箭一部,筒兒一箇賜給。
以大司諫金昌秀,司諫吳慶履,掌令宋彙仁,持平韓炳洙牌不進罷職傳旨,傳于任冕鎬曰,只推。
以右副承旨李萬稙牌不進罷職傳旨,傳于任冕鎬曰,只推。
任冕鎬,以禁衛營言啓曰,因兵曹草記,北水閣東邊水門鐵索絶傷處,西營入直軍八名除,出哨官一員率領,限修改間嚴加守直之意,敢啓。傳曰,知道。
刑曹判書閔謙鎬疏曰,伏以本月一日政,授臣以刑曹判書,超陞爲資憲大夫,鳳誥自天,龍光滿室,常情固其榮矣,私心竊有惑焉。未審我殿下克愼之簡,則哲之知,何爲而有此誤恩也?正卿,峻秩也,有德者可懋,加望,異數也,有功者可待,苟其人也,一歲超遷,而世不疑驟,非其人也。十年郞潛,而衆不病滯,臣以何德何功,入此年未過半,朝而佐天曹之貳,暮而登瀛館之長,左兜淸右攬要,至紆以司寇峻秩,又移之廟剡加望,是豈如臣舄滷闒嬯者,所彷彿乎萬一者哉?若其齊竿之濫,羲乘之災,猶屬一介臣私耳,或恐貽累於難任,人之至明,不及昵之大公也。顧臣家,世沐雨露,唾眄亦恩及臣身,渥偏河海,頂踵皆賜,欲效塵刹之報上,秖有夷險之向前,安敢飾幅崇讓,全昧趨走之恭哉?所可懼者,四維之防,一世之譏也,臣繇是,庚暑而背猶起粟,午夜而目未交睫,欲進則厜㕒在前,欲退則淵谷在後,玆不得不冒悚干威。伏願聖慈,俯垂鑑諒,收臣濫授之級,遞臣冥升之爵,俾名器重而賤分安,千萬血祝。臣無任云云。答曰,省疏具悉。卿其勿辭行公。
上在昌德宮。停常參·經筵。
申時,灑雨下雨,測雨器水深五分。
藥房提調金有淵,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
趙秉鎬,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
任冕鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李萬稙啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
趙秉鎬啓曰,同副承旨朴憙陽,今日不爲仕進,卽爲牌招,何如?傳曰,允。
任冕鎬啓曰,卽者義禁府都事來言,時囚罪人李奎遠等,當爲議處,而判義禁李豐翼有身病,次堂例不得擧行云。判義禁,卽爲牌招,何如?傳曰,允。
傳于趙秉鎬曰,有實故與未肅拜摠管許遞,前望單子入之。
朴憙陽啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳于朴憙陽曰,只推。
朴憙陽啓曰,判義禁李豐翼牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
李萬稙,以禮曹言啓曰,去丙子年九月二十二日所下傳敎中,京畿·三南尤甚邑朔膳·節日方物·物膳,限明秋勿爲封進,各殿宮朔節物膳,一體停捧,節扇進上,亦爲停免事,命下矣,自今十月令爲始,朔膳節日方物·物膳,依例復舊封進,各殿宮朔節物膳,一體復舊封進,方物則冬至爲始,依例擧行之意,知委各該道,何如?傳曰,允。
朴憙陽,以刑曹言啓曰,禁衛營啓辭內,千摠金在仁以首望蒙點,而待令書吏,誤以末望徐泓淳書布,至於新營入直省記入啓之境,而幾日之後,始因祿牌綻露矣,事未前有,萬萬驚駭。該吏移送秋曹,照法勘罪,臣之矇未覺察,不勝惶恐待罪之意,敢啓。傳曰,知道。卿亦推考事,命下矣,謹按律文,則大明律制書有違條,有曰,奉制書,有所施行而違者,杖一百。罪人李鳳朝,依此律決杖一百後放送之意,敢啓。傳曰,知道。
又以摠戎廳言啓曰,本廳哨官李昌鉉,身病猝重,勢難察任,改差,何如?傳曰,允。
義禁府啓目,羅州前前牧使宋寅玉,牙山縣監李承肯等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
又啓目,興德前縣監趙亨五,前前縣監李周彦,茂長縣監成大永等原情云云。傳旨內辭緣,泛稱遲晩,趙亨五段,所當請刑是白乎矣,年滿七十,法不當請刑議處,李周彦·成大永,竝只刑推得情,何如?判付啓依允爲旀,李周彦·成大永段,竝只除刑推議處爲良如敎。
又啓目,通津府使李奎遠原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,天安郡守金謙秀,軍資監前判官徐應淳等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
又啓目,扶餘前前縣監方漢喆原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
又啓目,前假注書金斗秉原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨任冕鎬,今日不爲仕進,卽爲牌招,何如?傳曰,允。
備忘記,神光僉使趙存昱下直,長弓一張,長箭一部,片箭一部,筒兒一箇賜給。
趙秉鎬啓曰,判義禁李豐翼再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
判義禁前望單子入之,曺錫雨落點。
趙秉鎬啓曰,開坐事,命下矣,新除授判義禁曺錫雨,卽爲牌招,何如?傳曰,允。摠管前望單子入之,都摠管鄭岐源·沈承澤·韓敦源·蔡東健,副摠管任興準落點。
傳于朴憙陽曰,左副承旨·右副承旨許遞,前望單子入之。
承旨前望單子入之,朴周陽·趙命敎落點。
趙秉鎬啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳于趙秉鎬曰,只推。
趙秉鎬,以兵曹言啓曰,北水閣水門東邊鐵索絶傷處,今已修改矣,把守軍兵解送直所之意,敢啓。傳曰,知道。
上在昌德宮。停常參·經筵。
朴憙陽啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳于朴周陽曰,只推。
趙命敎,以成均館同知館事·大司成意啓曰,今七月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
朴憙陽,以禁衛營言啓曰,北水閣水門東邊鐵索絶傷處,今已修改,把守軍兵解送事,自兵曹草記矣,把守西營入直軍,還入直所,哨官解送之意,敢啓。傳曰,知道。
又以刑曹言啓曰,內需司單子內,卽見慶尙道慶州居民南有璋等狀內,本邑普門洑,卽三百年前李士謙爲名者,築洑處也,而所謂李重忠者,本以浮浪悖類,敢生奸計,稱以士謙之後裔,瞞告內司,圖得關文,締結京人鄭羲寅·李敬之·尹秉德等,多端惹鬧,欲收幾百年未收之稅,威脅恐喝,甚至於逐廤尺量,居民將至難保之境云云,爲辭矣。牟利輩之許多作弊,已所叵測,而今者李重忠之所爲,不可以尋常處之,令本道監營捉致,詳査嚴刑遠配,其隨從人京居鄭羲寅·李敬之·尹秉德等三漢,移送秋曹,照律重繩後,誣訴訟牒,與尺量成冊,一一搜取燒火,以爲懲勵之地,何如?依允事,批下矣。謹依批旨,李重忠,令本道詳査刑配之意,分付道臣,而隨從人鄭羲寅·李敬之·尹秉德等,謂無誣訴訟牒,只納尺量成冊一卷,故卽爲燒火,上項三漢,亦當照勘,而鄭羲寅,係是掖隷,何以爲之?敢稟。傳曰,依例擧行。又以刑曹言啓曰,掖隷鄭羲寅,稟處草記,傳曰,依例擧行事,命下矣,謹依批旨,罪人鄭羲寅·李敬之·尹秉德等,依大典會通雜令條,操切殘民者,杖百徒三之文,各決杖一百後,羲寅江原道平昌郡,敬之黃海道瑞興府,秉德忠淸道靑陽縣,徒三年定配所,竝卽押送之意,敢啓。傳曰,知道。
義禁府啓目粘連,向前李奎遠亦,始旣挪用於勅行倭擾之際,終又未收於歲凶民饑之中,雖與無故而愆納,大有不同,其在莫嚴之定式,難以全恕,以此照律,何如?判付啓依允。又啓目粘連,向前金謙秀·徐應淳等亦,金謙秀段,免稅之已納未捧,皆在舊等,而一則督尺而始知乾沒,一則値歉而遂致愆滯,事勢,雖若無怪,法意有難曲恕是白遣,徐應淳段,初旣犯逋,法所當勘,追難準納,罪豈全逭?竝只以此照律,何如?判付啓依允。又啓目粘連,向前方漢喆亦,先納之從中愆滯,難免不察,已捧之當遞未裝,或爲可恕,以此照律,何如?判付啓依允。又啓目粘連,向前宋寅玉·李承肯等亦,宋寅玉段,供辭之中,雖有的據,請拿之下,遽難全恕是白遣,李承肯段,前等時所致負逋,皆歸該邑新莅後未及收刷,全由大歉,原情縱有可據,在法焉逭當勘?竝只以此照律,何如?判付啓依允。又啓目粘連,向前趙亨五·李周彦·成大永等亦,趙亨五段,裝發則雖有勘合之可據,尺文則未免督還之無實是白遣,李周彦段,船旣未到,官又見遞,愆納似非其罪,請拿豈無所據是白遣,成大永段,裝發之已捧勘合,雖屬旣往之久,尺文之尙稽考還,難免後來之責,竝只以此照律,何如?判付啓依允。又啓目粘連,向前金斗秉亦,記言固宜審愼,漏寫未免瘝溺,以此照律,何如?判付啓依允。
上在昌德宮。停常參·經筵。
朴周陽,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳于朴周陽曰,只推。
趙命敎,以議政府言啓曰,使行時三節方物,當爲磨鍊,而雖有前次留儲,今番係是二十七月後初行之擧,方物之移準,事面實涉未安。今年則三節方物,依已例措備齎去之意,令文任撰出咨文,付送於使行,謝恩方物移準事,使臣加賞事,漂民出送事,謝恩三起,以無方物磨鍊事,分付該曹該院,何如?傳曰,允。
吏曹啓目,前都正金秉淵名字,與謀反大逆不道罪人秉淵同名,改以浩淵事,告狀,依例令藝文館,給帖,何如?判付啓依允。
義禁府照目粘連,興德前縣監趙亨五,前前縣監李周彦,茂長縣監成大永等矣本府議啓內,趙亨五段,裝發則雖有勘合之可據,尺文則未免督還之無實是白遣,李周彦段,船旣未到,官又見遞,愆納似非其罪,請拿,豈無所據是白遣,成大永段,裝發之已捧勘合,雖屬旣往之久,尺文之尙稽考還,難免後來之責,竝只以此照律,罪各笞四十收贖,附過還職,竝只私罪,奉敎依允爲旀,趙亨五段,功減一等,李周彦·成大永等段,竝只功議各減一等爲良如敎。又照目粘連,通津府使李奎遠矣本府議啓內,始旣挪用於勅行倭擾之際,終又未收於歲凶民饑之中,雖與無故而愆納,大有不同,其在莫嚴之定式,難以全恕,以此照律,罪笞五十收贖,解見任,別敍私罪,奉敎依允爲旀,功減一等爲良如敎。又照目粘連,天安郡守金謙秀,軍資監前判官徐應淳等矣本府議啓內,金謙秀段,免稅之已納未捧,皆在舊等,而一則督尺而始知乾沒,一則値歉而遂致愆滯,事勢雖若無怪,法意有難曲恕是白遣,徐應淳段,初旣犯逋,法所當勘,追雖準納,罪豈全逭?竝只以此照律罪,金謙秀段,笞五十收贖,解見任別敍,徐應淳段,笞四十收贖,附過還職,竝只私罪,奉敎依允爲旀,竝只功議各減一等爲良如敎。又照目粘連,羅州前前牧使宋寅玉,牙山縣監李承肯等矣本府議啓內,宋寅玉段,供辭之中,雖有的據,請拿之下,遽難全恕是白遣,李承肯段,前等時,所致負逋,皆歸該色,新莅後未及收刷,全由大歉,原情縱有可據,在法焉逭當勘?竝只以此照律罪,宋寅玉段,笞四十收贖,附過還職,李承肯段,笞五十收贖,解見任別敍,竝只私罪,奉敎依允爲旀,宋寅玉段,功議各減一等,李承肯段,功減一等爲良如敎。又照目粘連,扶餘前前縣監方漢喆矣本府議啓內,先納之從中愆滯,難免不察,已捧之當遞未裝,或爲可恕,以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目粘連,前假注書金斗秉矣本府議啓內,記言固宜審愼,漏寫未免瘝溺,以此照律,罪笞四十收贖,附過還職,私罪奉敎依允爲旀,功減一等爲良如敎。
上在昌德宮。停常參·經筵。
自人定至初十日開東,灑雨下雨,測雨器水深一寸八分。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙秉鎬啓曰,右副承旨朴憙陽,今日不爲仕進,卽爲牌招,何如?傳曰,允。
趙命敎啓曰,臣依定式,進詣香室奉審,則香祝樻·祝板·袱子精潔之意,敢啓。傳曰,知道。
趙秉鎬啓曰,臣秉鎬,今日入直禁軍戎器點考,進去下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
備忘記,義州府尹林翰洙,老江僉使崔允瑞下直,各長弓一張·長箭一部·片箭一部·筒兒一箇賜給。
傳于朴周陽曰,義州府尹留待。
傳于朴周陽曰,義州府尹入侍。
以司謁口傳下敎曰,癸酉年上尊號儀軌,乙亥年定世室儀軌,令戶曹從便修正以入。
朴周陽啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴周陽曰,只推。
以右副承旨朴憙陽,牌不進罷職傳旨,傳于趙命敎曰,只推。
以慶尙監司朴齊寅狀啓,莫重漕事,違越程限,致承問備,惶恐待罪事,傳于朴周陽曰,勿待罪事,回諭。
丁丑七月初九日申時,上御迎春軒。義州府尹入侍時,左副承旨朴周陽,假注書姜友馨,記事官洪承憲·金學洙,義州府尹林翰洙,以次進伏訖。上曰,史官分左右。仍敎曰,義州府尹進前。翰洙進前訖。上曰,義州物衆地大,有異於他邑,下去後,善爲剸理也。翰洙曰,臣本鹵莽,謬蒙恩除,恐難效萬一對揚,不勝悚惶矣。上曰,灣府邊上重地,使价相續,潛越之弊,另加嚴禁,可也。翰洙曰,下去後,謹當嚴禁矣。上曰,卿曾經楊州·慶州之任,治績茂著,予所稔知,故有此特除矣。翰洙曰,臣於兩邑,有百僨誤,無一報答,去益惶懍矣。上曰,新延上來,邑弊或有得聞者乎?翰洙曰,新延日前上來,而邑弊則別無得聞者矣。上曰,曾經使行,則這間弊瘼,想應領略矣。翰洙曰,一時經過之地,山川風土,只是外面看來,而邑弊民瘼,未得詳探矣。上曰,廢地設官以後,亦多潛商之弊云,另加防禁也。翰洙曰,臣亦聞之,而距邑三十里,彼地沙阿子,有設鎭處,我國民牟利輩,燕京往來之路,每多潛商之弊云。下去後,嚴加防察矣。上曰,今日離發,何處止宿乎?翰洙曰,遠路行裝,姑未就整,故筵退後,直出城外,逗留一兩日,收拾發行伏計矣。上曰,善爲下去也。周陽曰,宣諭別諭,何以爲之乎?上曰,出去爲之也。仍命義州府尹先退。上命史官就座,又命退,承史以次退出。
上在昌德宮。停常參·經筵。
自開東至人定,灑雨下雨,測雨器水深二寸九分。
藥房提調金有淵,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴憙陽啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,慶州營將李宅緖下直,長弓一張·長箭一部·片箭一部·筒兒一箇賜給。
傳于趙命敎曰,輪對官前後受點人,分三次,自明日,間日待令。
朴憙陽啓曰,行大司憲金炳雲,執義李在淳,掌令宋彙仁,持平韓炳洙,牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴憙陽曰,只推。
朴憙陽,以兵曹言啓曰,今七月二十二日,大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊一哨,訓局馬軍二哨,步軍五哨,都統使率領爲先廂,禁營步軍三哨,兩營騎士各一番,禁將率領爲後廂,禁軍三番隨駕,別抄軍一哨,領付中央陣,摠使率訓局餘軍二哨,馬軍一哨留陣,餘軍留營置之。
上在昌德宮。停常參·經筵。
朴憙陽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴憙陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于朴憙陽曰,備忘不審之中官李有泰,從重推考。
趙命敎啓曰,假注書白時淳有身病,勢難察任,今姑改差,何如?傳曰,允。
白時淳改差,代以康錫濟爲假注書。
傳于趙命敎曰,輪對官入侍。
朴憙陽啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴憙陽曰,只推。
傳于朴憙陽曰,中官文有用,從重推考。
朴憙陽,以三軍府言啓曰,春秋講武,有國大政,而見今秋務方張,徵發卒伍,實多可念。八道·四都,水陸諸操,巡歷·巡點,竝姑停止,官門聚點,堤堰移役,使之着意擧行事,分付。稟操狀本之過期不來,極涉未安。慶尙左兵使鄭完默,全羅兵使李敏應,竝從重推考,何如?傳曰,允。
又以兵曹言啓曰,今七月十一日,武臣賓廳武經講書日次,而中日相値,不得爲之之意,敢啓。傳曰,知道。
又以兵曹言啓曰,卽接景慕宮入直訓鍊院主簿李載憲手本,則本宮大門北邊墻垣二間半頹圮云。臣炳始,馳詣看審後,爲先令繕工監,以杻把子,堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
義禁府啓目,公州判官李用一原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
丁丑七月十一日未時,上御迎春軒。輪對官入侍時,同副承旨趙命敎,假注書姜友馨,記事官洪承憲·金學洙,以次進伏。通禮院引儀金用鍊,司圃署別提元用星,西氷庫別檢成仁鎬,養賢庫兼主簿尹時榮,禮曹佐郞吳鎭東,瓦署別提尹肯大,吏曹正郞金澤烈,造紙署別提朴慶洙,司僕寺主簿李鶴年,戶曹佐郞鄭弘采,司䆃寺奉事沈能鶴,義盈庫主簿閔星勳,典設司別提徐相翕,宗廟署令趙性鎬,禮賓寺主簿金炳夏,內資寺奉事李鳳寧,司宰監主簿金勝均,平市署主簿金應漢,進伏楹外訖。上曰,史官分左右。命敎曰,輪對官受點人中,西學訓導朴應冕等十七人,或移拜他職,或遞去本職,不得待令矣。仍奏曰,待令輪對官,使之進前奏職姓名乎?上可之。用鍊進前奏曰,通禮院引儀臣金用鍊。履歷,丁卯二月政,假引儀除拜,戊辰七月都政,兼引儀除拜,庚午十二月都政,典設司別提除拜,辛未三月政,濟用監主簿除拜,同年十一月政,通禮院引儀移拜,癸酉正月都政,贊儀移拜,同年閏六月政,中部令除拜,丙子正月都政,除拜本職,職掌,東西唱。所懷無所仰達矣。仍卽退伏。用星進前奏曰,司圃署別提臣元用星。履歷,戊辰五月檢書官除拜,庚午十月陞六,同年十二月都政,造紙署別提除拜,辛未四月政,長興庫主簿除拜,癸酉七月政,平市署令除拜,乙亥四月政,造紙署別提相換,同年七月都政,除拜本職,職掌,逐日供上陪進事,時遺在無。所懷無所仰達矣。仍卽退伏。仁鎬進前奏曰,西氷庫別檢臣成仁鎬。履歷,戊辰五月政,藝文學官除拜,甲戌二月政,典獄署參奉除拜,丙子七月都政,除拜本職,時遺在氷二萬九千丁。上曰,職掌,何不奏之乎?仁鎬曰,職掌藏氷,所懷無所仰達矣。仍卽退伏楹外訖。命敎曰,輪對官西氷庫別檢成仁鎬奏對之際,做錯非細,揆以事體,萬萬未安。所當重勘,而本院請推之外,無他可施之罰,何以爲之乎?上曰,拿處,可也。出榻敎時榮進前奏曰,養賢庫兼主簿臣尹時榮。履歷,丙寅十二月江華道科賜第,丁卯六月都政,典籍陞六,同年九月政,除拜禮曹正郞,戊辰七月政,正言除拜,己巳正月政,掌令除拜,同年三月政,除拜奉常寺正,辛未八月政,除拜軍資監正,癸酉八月政,除拜通禮院左通禮,乙亥五月政,除拜本職。職掌,供儒生米豆等物。時遺在錢三千四百八十九兩八戔五分,米一千八百七十六石十斗五升七合六夕。所懷無所仰達矣。仍卽退伏。鎭東進前奏曰,禮曹正郞臣吳鎭東。履歷,己巳庭試登科,癸酉正月都政,典籍陞六,同年七月都政,掌令除拜,同年十月政,除拜兵曹正郞,同年十二月都政,除拜高山察訪,丙子四月政,移拜承文院校檢,同年十二月都政,除拜本職。職掌,典客司,所懷無所仰達矣。仍卽退伏。肯大進前奏曰,瓦署別提臣尹肯大。履歷,壬戌二月政,昭寧園守奉官除拜,癸亥五月政,平市署主簿移拜,甲子五月政,掌樂院主簿移拜,丙寅十月政,尙衣院別提除拜,己巳三月政,社稷署令除拜,辛未八月政,移拜永禧殿令,壬申二月政,移拜思陵令,丙子十二月都政,移拜本職。職掌,瓦甎燔造色。常瓦時遺在九百十六訥三百四十二張,大瓦方甎防草一千二百四十三訥一百三十三張。所懷無所仰達矣。仍卽退伏。澤烈進前奏曰,吏曹正郞臣金澤烈。履歷,甲子庭試賜第,乙丑十月政,昭寧園守奉官除拜,丙寅正月政,除拜肇慶廟別檢,戊辰六月政,成均館典籍除拜,同年七月政,司憲府監察除拜,同年十月政,司諫院正言除拜,辛未七月政,吏曹佐郞除拜,癸酉十二月政,自如察訪除拜,丙子十二月政,除拜本職。職掌,省記修正,時遺在無。所懷無所仰達矣。仍卽退伏。慶洙進前奏曰,造紙署別提臣朴慶洙。履歷,辛未正月政,典涓司直長除拜,乙亥七月政,除拜本職。職掌,表紙·咨文紙色,表紙時加用一百九十二張,咨文紙時加用一百九十二張。所懷無所仰達矣。仍卽退伏。鶴䄵進前奏曰,司僕寺主簿臣李鶴䄵。履歷,庚午式進士,辛未七月都政,景陵參奉除拜,甲戌七月都政,司宰監奉事移拜,乙亥正月政,義禁府都事移拜,同年七月都政,宗親府直長移拜,丙子八月政,典設司別提移拜,同年九月政,移拜本職。職掌,馬鞍工役,時遺在騎鞍三百部。所懷無所仰達矣。仍卽退伏。弘采進前奏曰,戶曹佐郞臣鄭弘采。履歷,庚申庭試武科,庚午七月都政,議政府公事官除拜,壬申二月政,武兼除拜,同年七月都政,訓鍊院主簿除拜,同年十二月政,訓鍊院判官陞拜,癸酉正月都政,訓鍊院僉正陞拜,同日政,司憲府監察除拜,同年十一月政,義禁府都事移拜,乙亥十月政,除拜本職。職掌,鑄錢所,時遺在錢十二兩。所懷無所仰達矣。仍卽退伏。能鶴進前奏曰,司䆃寺奉事臣沈能鶴。履歷,戊辰九月政,吏文學官除拜,癸酉四月政,典獄參奉除拜,丙子正月都政,除拜本職。職掌,粳米供上,時遺在粳米一百二十石十四斗七升四合,中米八石十斗七升五合三夕,芥子十石十二斗六升三合三夕。所懷無所仰達矣。仍卽退伏。星勳進前奏曰,義盈庫主簿臣閔星勳。履歷,庚午式進士,辛未七月都政,宣陵參奉除拜,甲戌七月政,濟用監奉事移拜,同年十一月,禁府都事口傳相換,乙亥九月政,懿寧園直長移拜,丙子十二月政,移拜本職。職掌,素膳色,時遺在早藿九十二斤,昆布一千七百斤,藿耳二千二百斤。所懷無所仰達矣。仍卽退伏。相翕進前奏曰,典設司別提臣徐相翕。履歷,丁卯十一月檢書官啓下,乙亥六月陞六,同年七月都政,尙衣院別提除拜,丙子七月政,司憲府監察除拜,同年十二月政,本職相換。職掌,布油遮帳進排。所懷無所仰達矣。仍卽退伏。性鎬進前奏曰,宗廟署令臣趙性鎬。履歷,乙丑式進士,壬申六月都政,除拜東部都事,癸酉四月政,陞六,同年十二月都政,移拜通禮院引儀,甲戌四月政,移拜工曹佐郞,同年九月政,工曹正郞陞拜,丙子十二月都政,移拜本職,職掌,守衛寢廟,時遺在無。所懷無所仰達矣。仍卽退伏。炳夏進前奏曰,禮賓寺主簿臣金炳夏。履歷,辛酉四月政,能麽兒郞廳初仕,己巳正月政,造紙署別提除拜,庚午十一月政,司圃署別提移拜,癸酉十二月都政,南部令除拜,甲戌八月政,濟用監主簿移拜,乙亥七月都政,移拜本職。職掌,造果色,時遺在,大麥二十五石二斗,淸蜜二石十一斗,眞油一斗。所懷無所仰達矣。仍卽退伏。鳳寧進前奏曰,內資寺奉事臣李鳳寧。履歷,甲戌七月政,宣陵參奉除拜,丙子十二月都政,移拜本職。職掌,供米麪酒醬油蜜蔬果,時遺在無。所懷無所仰達矣。仍卽退伏。勝均進前奏曰,司宰監主簿臣金勝均。履歷,戊午十二月政,吏文學官除拜,壬戌四月政,司圃署別提除拜,同年五月政,平市署主簿移拜,同年七月都政,平市署令除拜,乙亥七月都政,造紙署別提移拜,丙子正月政,義禁府都事移拜,同年正月政,典設司別提移拜,同年七月都政,移拜本職。職掌,鹽燒木色,時遺在鹽一百七十石十斗,燒木三十三萬六千六百斤。所懷無所仰達矣。仍卽退〈伏〉。應漢進前奏曰,平市署主簿臣金應漢。履歷,甲戌六月政,童蒙敎官承傳除拜,乙亥正月政,翊衛司左副率移拜,丙子正月都政,徽慶園直長移拜,同年十二月都政,移拜本職。職掌,句檢市廛,平斗斛丈尺,低昂物貨,時遺在無。所懷無所仰達矣。仍卽退伏楹外訖。命敎曰,輪對官今旣奏對,使之先退乎?上可之。仍命史官就座。又命退,承史以次退出。
上在昌德宮。停常參·經筵。
朴憙陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于朴憙陽曰,在外與有實故摠管許遞,與未差之代,前望單子入之。
摠管前望單子入之,都摠管趙龜夏,副摠管成彝鎬·鄭雲翼·吳夏泳落點。
以成仁鎬囚單子,傳于朴憙陽曰,飭已施矣,分揀放送。
白時淳改差,代以康錫濟爲假注書。
朴憙陽啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴憙陽曰,只推。
朴憙陽,以御營廳言啓曰,本廳中軍許熠,身病甚重,勢難察任,改差,何如?傳曰,允。
又以刑曹言啓曰,卽接忠淸監司趙秉式文移,則延豐縣徒一年定配罪人朴召史,限滿云矣。取考曹上配案,則朴召史,以毆打女息致死罪,丙子三月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
義禁府啓目,泰安前府使趙儀顯原情云云,傳旨內辭緣,泛稱遲晩,所當請刑是白乎矣。曾經宣傳官,勿爲請刑,載在法典,議處,何如?判付啓依允。
義禁府啓目粘連,向前李用一亦,莅任纔過數朔,愆納已自前等,況當大侵,無怪收刷之差遲,揆以常式,有難參恕之遽議。以此照律,何如?判付啓依允。
上在昌德宮。停常參·經筵。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,吉州牧使韓圭稷,北虞候李彰夏下直,各長弓一張·長箭一部·片箭一部·筒兒一箇賜給。
趙命敎啓曰,假注書姜友馨有身病,勢難察任,今姑改差,何如?傳曰,允。
姜友馨改差,代以金天洙爲假注書。
傳于朴憙陽曰,輪對官入侍。
朴憙陽啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴憙陽曰,只推。
以黃海監司李根弼狀啓,薦新新蓮實,結顆太晩,限內不得封進,惶恐待罪事,傳于趙命敎曰,勿待罪事,回諭。
朴憙陽,以武衛所言啓曰,巡綽法意,何等嚴重,而右邊捕盜大將金箕錫,去夜不爲發巡云。雖未知緣何事端,而揆以事體,萬萬駭然。該捕將施以罷職之典,何如?傳曰,允。
趙命敎啓曰,卽見武衛所草記,則右邊捕盜大將金箕錫,去夜不爲發巡云。巡綽法意,何等嚴重,而有此闕巡之擧,揆以事體,萬萬駭然。當該大將,所當重勘,而本院請推之外,無他可施之罰,何以爲之?敢稟。傳曰,已有本所之批矣。
趙命敎,以議政府言啓曰,日前自右捕廳,有推捉之事,聽聞甚爲騷擾,故有所分付者,而拖日漫漶,趁不擧行,捉囚其廳校矣,該捕將,謂有情勢,昨夜撤巡云。敢因一校之被囚,認作應行之套習,已萬萬寒心。況武臣之年前規警,不止一再,而罔念謹畏,去益驕蹇,若此不已,則紀綱與朝體,更無可論。右捕將金箕錫,施以刊削之典,何如?傳曰,允。
趙命敎啓曰,卽者武衛所從事官來言,本所都統使金箕錫,以右邊捕盜大將罷職事,允下。而因傳敎,使以曾經將臣以上人差除,倣扈衛大將差出之規,從事官往告政院,稟旨擧行事,定式云矣。武衛都統使差出一款,何以爲之?敢稟。傳曰,差代間,提調兼察,傳授虎符及傳令牌。
又啓曰,右邊捕盜大將金箕錫罷職事,允下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,兵判兼察,傳授命召及大將牌·傳令牌。
又啓曰,都統使差代間,提調兼察,傳授虎符及傳令牌事,命下矣。兼察都統使金輔鉉,卽爲牌招聽傳敎,傳授虎符及傳令牌,何如?傳曰,允。
以司謁口傳下敎曰,兼察都統使,家在城外,從便往來。
趙命敎啓曰,右邊捕盜大將,兵判兼察,傳授命召及大將牌·傳令牌事,命下矣。兼察右邊捕盜大將金炳始,卽爲牌招聽傳敎,傳授命召及大將牌·傳令牌,何如?傳曰,允。
傳于趙命敎曰,啓辭遲滯之當該承旨推考。
兵曹,以李文永爲御營中軍。
趙命敎,以戶曹言啓曰,時御所內,各司雨漏修改吉日時,令日官池有達推擇,則今七月十六日午時爲吉云。以此日時擧行之意,敢啓。傳曰,知道。
又以訓鍊都監言啓曰,本局別將申杓,身病猝重,勢難察任,改差,何如?傳曰,允。
義禁府啓目粘連,向前趙儀顯亦,乙亥條之已爲輸納於本營者,後等也,而移充甲戌之未捧,甲戌條之全致虧欠於該吏者,前官也,而換作乙亥之未收,以已納而猶云愆滯,在所當察,以全欠而尙不刷完,豈無其責?以此照律,何如?啓依允。
義禁府照目粘連,公州判官李用一矣本府議啓內,莅任纔過數朔,愆納已自前等,況當大侵,無怪收刷之差遲,揆以常式,有難參恕之遽議。以此照律罪,笞五十收贖,解見任別敍,私罪奉敎依允爲旀,功減一等爲良如敎。
丁丑七月十三日未時,上御迎春軒。輪對官入侍時,右副承旨朴憙陽,假注書康錫濟,別兼春秋金羽均,記事官金學洙,以次進伏。軍器寺副正沈宜淳,繕工監主簿鄭日愚,刑曹正郞李德來,掌苑署奉事李海益,濟用監奉事李龍和,典牲署直長朴泳敎,司饔院僉正李得信,奉常寺參奉安念信,敦寧府參奉南世祐,宗親府典籤南廷顯,儀賓府都事趙容熙,內贍寺直長金奎洛,軍資監主簿尹洤,西氷庫別提徐周輔,校書館兼校理金興均,工曹正郞洪顯昇,廣興倉奉事李演光,進伏楹外訖。上曰,史官分左右。憙陽曰,輪對官受點人中,尙瑞院直長鄭漢奎,忠勳府都事南廷翊,養賢庫直長趙圭錫,通禮院贊儀朴鍾元,司圃署別提李奎學等五人,移拜他職。軍資監主簿尹洤,陞拜判官,而主簿時受點,故一體待令。東氷庫別檢趙正熙,以身病不得待令矣。仍奏曰,待令輪對官,使之進前奏職姓名乎?上可之。宜淳進前奏曰,軍器寺副正臣沈宜淳。履歷,甲寅武科,丙辰四月政,部將初仕,戊午六月都政,副司果除拜,壬戌五月政,武兼移拜,壬戌五月政,訓鍊院主簿移拜,壬戌七月都政,都摠府都事移拜,壬戌閏八月政,都摠府經歷移拜,壬戌十二月都政,右捕從移拜,癸亥七月都政,左捕從移拜,甲子正月都政,司憲府監察移拜,丁卯六月都政,部將移拜,甲戌十月政,軍器寺主簿移拜,乙亥七月都政,掌苑署別提移拜,丙子十二月都政,除拜本職。職掌無,所懷無。退伏楹外訖。日愚進前奏曰,繕工監主簿臣鄭日愚。履歷,戊午式進士,壬戌十一月政,檢書官除拜,甲戌二月政,典設司別提移拜,同年十一月政,禮賓寺主簿移拜,乙亥正月都政,濟用監主簿移拜,同年五月政,禮賓寺主簿移拜,同年七月都政,本職除拜。職掌,炭契物種,隨用進排。時遺在無,所懷無。德來進前奏曰,刑曹正郞臣李德來。履歷,丁卯式進士,同年六月都政,宗親府參奉除拜,乙亥二月政,禮賓寺主簿移拜,同年五月政,刑曹佐郞移拜,丙子七月都政,移拜本職。職掌,外奴婢,所懷無。海益進前奏曰,掌苑署奉事臣李海益。履歷,丁卯四月政,承傳獻陵參奉除拜,癸酉七月都政,顯陵參奉復職,丙子正月都政,移拜本職。職掌,乾果色。時遺在無。所懷無。龍和進前奏曰,濟用監奉事臣李龍和。履歷,甲戌四月政,顯隆園參奉除拜,丙子七月都政,移拜本職。職掌,表裏綿布,時遺在無。所懷無。泳敎進前奏曰,典牲署直長臣朴泳敎。履歷,壬申二月政,健陵參奉承傳初仕,乙亥正月都政,濟用監奉事移拜,丙子四月政,移拜本職。職掌,羊羔米太。時遺在,羊陸拾口,羔拾肆口,米貳拾壹石肆斗肆升,太陸百捌拾參石捌斗。所懷無。得信進前奏曰,司饔院僉正臣李得信。履歷,庚戌十二月都政,健元陵參奉除拜,辛亥八月幸行後,以特敎陞六,甲寅九月政,司饔院主簿移拜,乙卯十月政,漢城府判官移拜,丁巳六月政,永禧殿令移拜,同年十一月政,龍仁縣令除拜,丙子七月都政,移拜本職。職掌,沙器色,時遺在,壹百捌拾參兩捌戔陸分。所懷無。念信進前奏曰,奉常寺參奉臣安念信。履歷,癸酉式登科,丙子十一月政,本職除拜。職掌,酒庫色,酒中米貳佰拾壹石,自宣惠廳受來,本寺釀酒,廟社殿宮各陵園諸山川祭享時,淸酒進排。所懷無。世祐進前奏曰,敦寧府參奉臣南世祐。履歷,丁丑正月政,本職除拜,職掌,譜閣守護事。所懷無。廷顯進前奏曰,宗親府典籤臣南廷顯。履歷,乙卯式生員,丁巳九月政,明陵參奉除拜,己未六月都政,內資寺奉事移拜,庚辛七月政,司圃署直長移拜,甲子四月政,陞六,乙丑二月政,司宰監主簿移拜,同月政,司憲府監察移拜,同年七月政,掌樂院主簿移拜,同年九月政,社稷署令移拜,同年十二月都政,靈山縣監除拜,丁卯七月政,榮川郡守移拜,己巳十二月都政,密陽府使移拜,辛未六月政,泰川縣監移拜,壬申七月政,忠州牧使移拜,乙亥三月口傳政,本職除拜。職掌,守護奎章閣,時遺在無。所懷無。容熙進前奏曰,儀賓府都事臣趙容熙。履歷,甲子式進士,癸酉三月政,童蒙敎官初仕,丙子三月政,掌苑署別提移拜,同月政,戶曹佐郞移拜,同年十二月都政,移拜本職。職掌無,所懷無。奎洛進前奏曰,內贍寺直長臣金奎洛。履歷,壬申正月政,昭寧園守奉官除拜,乙亥正月都政,司饔院奉事移拜,丙子三月政,移拜本職。職掌,米麪色,時遺在,川椒四斤,小麥一百六十六石零,赤豆三十七石零。所懷無。洤進前奏曰,軍資監判官臣尹洤。履歷,乙丑式進士,癸酉正月都政,齊陵參奉除拜,乙亥八月政,義禁府都事移拜,丙子七月都政,軍資監奉事移拜,同年十二月都政,陞六,丁丑正月政,主簿移拜,同年六月都政,移拜本職。職掌,禁旅掖隷放料,時遺在,米一千四百十二石二斗四升,田米無,太四百八十四石七斗三升。所懷無。周輔進〈前〉奏曰,西氷庫別提臣徐周輔。履歷,壬申九月政,檢書官啓下,乙亥正月都政,內贍寺主簿除拜,同年六月口傳政,瓦署別提相換,同年十二月政,監察移拜,丙子五月口傳政,造紙署別提相換,同年七月都政,移拜本職。職掌,藏氷,時遺在氷二萬九十丁。所懷無。興均進〈前〉奏曰,校書館兼校理臣金興均。履歷,壬申六月童蒙敎官除拜,乙亥三月,忠良科賜第,丙子正月政,副修撰除授,同年同月政,獻納·校理移拜,同年二月政,兵曹正郞·文兼移拜,同月政,校書館兼校理·奎章閣直閣移拜,同月政,副修撰移拜,同年四月政,中學敎授移拜,同月政,兼司書移拜,同年九月政,掌令·應敎移拜,丁丑二月政,執義·文兼移拜,同年四月政,司僕寺正,移拜本職。職掌,印頒經籍,及香祝·印箋之任,時遺在無。所懷無。顯昇進前奏曰,工曹正郞臣洪顯昇。履歷,乙卯式進士,甲子十一月政,厚陵參奉除拜,己巳正月政,義盈庫奉事復職,庚午七月政,義盈庫直長移拜,壬申正月政,造紙署別提移拜,丙子十二月政,移拜本職。職掌,山澤·津梁·苑囿種植,炭木石·舟車·筆墨·水鐵·漆器等,時遺在無。所懷無。演光進前奏曰,廣興倉奉事臣李演光。履歷,癸酉十二月都政,靖陵參奉除拜,丙子七月都政,繕工監副奉事移拜,丁丑三月政,移拜本職。職掌,百官頒祿,一年捧上米二萬石,太一萬石,每朔上下米一千七百石,太九百石,時在米二千八百五十石,太三千九百二十石。所懷無。仍退伏楹外訖。憙陽曰,輪對官,今旣奏對,使之先退乎?上可之。仍命史官就座。又命退,承史以次退出。
上在昌德宮。停常參·經筵。
自未時至人定,灑雨下雨,測雨器水深四分。
趙秉鎬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨朴周陽,今日不爲仕進,卽爲牌招,何如?傳曰,允。
傳于趙命敎曰,禮房承旨,馳詣宗廟·景慕宮,奉審摘奸以來。
金天洙有頉,代以朴齊斌爲假注書。
朴周陽啓曰,筵說正書,何等審愼,而昨日輪對官入侍筵說,有所錯亂,致勤下詢,事體所在,誠極未安。原筵說,今方改修正以入,而臣之矇未覺察,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴憙陽曰,只推。
趙秉鎬,以奎章閣言啓曰,明日卽書香閣秋孟朔大奉審日次,奉謨堂奉審日次,時原任閣臣,依節目,進詣擧行之意,敢啓。傳曰,知道。
又以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
義禁府照目粘連,泰安前府使趙儀顯矣本府儀啓內,乙亥條之已爲輸納於本營者,後等也,而移充甲戌之未捧,甲戌條之全致虧欠於該吏者,前官也,而換作乙亥之未收,以已納而猶云愆滯,在所當察,以全欠而尙不刷完,豈無其責?以此照律罪,笞五十收贖,解見任別敍,私罪奉敎依允爲旀,功議各減一等爲良如敎。
上在昌德宮。停常參·經筵。
自未時至酉時,灑雨下雨,測雨器水深一分。
藥房提調金有淵,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
朴周陽啓曰,今日,乃是處署,自明日,視事當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金聲根啓曰,議政府郞廳來言,今日賓廳日次,而領議政李最應,右議政金炳國,俱有身病,左議政未差,不得來會云矣,敢啓。傳曰,知道。
又啓曰,右副承旨朴憙陽,同副承旨趙命敎,今日不爲仕進,竝卽牌招,何如?傳曰,允。
傳于金聲根曰,輪對官明日待令。
朴周陽啓曰,行大司憲金炳雲,執義李在淳,掌令宋彙仁,持平韓炳洙,牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴周陽曰,只推。
以右副承旨朴憙陽,牌不進罷職傳旨,傳于趙命敎曰,只推。
趙命敎,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以戶曹言啓曰,時御所內各司雨漏,明日當爲修改,而雨勢如此,瓦子多有沾濕,待快晴,更爲擇日擧行之意,敢啓。傳曰,知道。
上在昌德宮。停常參·經筵。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,慈城郡守金泰麟下直,長弓一張·長箭一部·片箭一部·筒兒一箇賜給。
傳于趙命敎曰,再明日眞殿茶禮,當自內親行矣。該房知悉,時原任大臣·閣臣·宗親·儀賓二品以上入參。
傳于趙命敎曰,輪對官入侍。
傳于朴憙陽曰,入侍承旨推考。
朴憙陽啓曰,行大司憲金炳雲,執義李在淳,掌令宋彙仁,持平韓炳洙,牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴憙陽曰,只推。
朴齊斌拿處,代以申悳均爲假注書。
趙命敎,以議政府言啓曰,向以全州,癸酉以後大同未納守令拿勘事,自惠廳啓稟行會,而卽見該道臣李敦相所報,則該邑,以群山倉屬邑,各樣稅穀,每年春,輸納該倉,移文考還之後,上納早晩,專在該倉,而癸酉條結作米,已於甲戌春準數輸送,則自該倉,宜卽上納,而四載愆滯,縱緣沙工之生逋,揆以漕制,萬萬駭然。今方關飭該倉,各船沙工,照法勘處,結作米未裝條,使之不日畢納,爲辭矣。自邑而輸倉,旣趁當限,自倉而生逋,竟致愆納,此其罪,實在於本倉,不在於本邑矣。道臣報辭,乃如是的確,則全州前後判官,就理,不宜擧論,竝分揀,甲戌以後該鎭僉吏,令該府拿問勘處,何如?傳曰,允。
又以議政府言啓曰,道臣行部之許久停廢,極涉可悶,而第念畿甸·三南,纔經大荒,外他諸省,民力亦絀。今秋八道巡審,竝停止,畿內陵園,東·北道陵寢奉審,依近例,以秩高守令替行事,分付,何如?傳曰,允。
又以兵曹言啓曰,謹奉傳敎,明政殿南邊婦椽修改吉日時,令日官崔亨愚推擇,則今七月十九日巽時爲吉云。以此日時擧行之意,敢啓。傳曰,知道。
朴憙陽,以訓鍊都監言啓曰,本局哨官趙漢翼,不由營門,擅自下鄕,揆以紀律,誠極駭然。爲先汰去之意,敢啓。傳曰,知道。
丁丑七月十六日午時,上御暎花堂。輪對官入侍時,同副承旨趙命敎,假注書朴齊斌,記事官金學洙·閔泳翊,以次進伏。承文院判校金炳洙,中樞府都事白南恒,禮曹正郞尹善柱,兵曹佐郞卞鋈,司僕寺主簿尹慶求,造紙署別提洪在能,戶曹正郞徐雲輔,議政府公事官閔泳國,宗廟署令金龜根,都摠府經歷金在浩,司䆃寺僉正鄭基曾,典設司別提邊應參,漢城府主簿李仁相,成均館典籍李晩鉉,義禁府都事宋在和,禮賓寺主簿朴衍壽,內資寺直長金奎應,進伏楹外訖。上曰,史官分左右。命敎奏曰,輪對官受點人中,吏曹佐郞趙承夏,掌樂院正吳慶履,社稷署令趙應奎,瓦署別提申植等四人,移拜他職,義盈庫加設主簿金器胤,受由在外,不得待令,而待令輪對官,使之進前奏職姓名乎?上可之。炳洙進前奏曰,承文院判校臣金炳洙。履歷,癸亥六月濟州牧別試登第,乙丑六月都政,陞六,同日政,成均館典籍除拜,同年九月政,禮曹正郞除拜,丙寅三月政,司憲府持平除拜,同年十月政,司憲府掌令除拜,乙亥五月政,兵曹佐郞除拜,丁丑正月政,本職除拜。職掌,事大交隣,本朝致詞箋文,大科後分館。所懷無所仰達矣。仍卽退伏。南恒進前奏曰,中樞府都事臣白南恒。履歷,甲子四月庭試武科,乙丑十二月都政,守門將初仕,甲戌九月政,守門將復職,乙亥七月都政,訓鍊院主簿除拜,丙子十二月都政,本職除拜。職掌,相位奉公,所懷無所仰達矣。仍卽退伏。善柱進前奏曰,禮曹正郞臣尹善柱。履歷,辛未春到記賜第,乙亥七月都政,陞六,同日政,成均館典籍除拜,同日政,禮曹佐郞除拜,同年八月政,司憲府監察除拜,丙子七月都政,本職除拜。職掌,典客司,所懷無所仰達矣。仍卽退伏。鋈進前奏曰,兵曹佐郞臣卞鋈。履歷,癸酉式登第,甲戌二月,致詞官陞六,同年三月政,成均館典籍除拜,同年四月政,司憲府監察除拜,同年七月都政,司諫院正言除拜,乙亥八月政,司憲府持平除拜,丁丑正月政,本職除拜。職掌,科擧政事都目等事,時遺在,所懷無所仰達矣。仍卽退伏。慶求進前奏曰,司僕寺主簿臣尹慶求。履歷,辛酉式進士,乙丑十二月都政,翼陵參奉除拜,戊辰七月都政,宗廟署副奉事除拜,己巳十二月都政,尙瑞院副直長除拜,庚午七月都政,義盈庫主簿除拜,同年十月政,工曹佐郞除拜,辛未六月政,惠陵令除拜,丙子十二月政,本職除拜。職掌,馬鞍工役,時遺在騎鞍三百部。所懷無所仰達矣。仍卽退伏。在能進前奏曰,造紙署別提臣洪在能。履歷,乙丑六月政,南行部將除拜,丁卯六月政,掌苑署別提除拜,同年十二月都政,司圃署別提除拜,己巳二月政,活人署別提除拜,辛未八月政,瓦署別提除拜,同年十月政,禮賓寺主簿除拜,癸酉閏六月政,尙衣院主簿除拜,乙亥七月口傳政,義禁府都事相換,丙子正月都政,通禮院引儀除拜,同年七月都政,東氷庫別提除拜,同年十二月都政,本職除拜。職掌,表紙·咨文紙色,時遺在無。所懷無所仰達矣。仍卽退伏。雲輔進前奏曰,戶曹正郞臣徐雲輔。履歷,辛酉進士,癸亥六月政,東部都事除拜,同月政,上號都監監造官陞六,同年十月政,司饔院主簿除拜,甲子正月都政,司憲府監察除拜,同年六月都政,崇陵令移拜,當日任實縣監移拜,庚午三月政,本職移拜。職掌,版籍司,時遺在錢一千三十五兩,木三同一疋,布一百六十七同四十九疋。所懷無所仰達矣。仍卽退伏。泳國進前奏曰,議政府公事官臣閔泳國。履歷,癸酉八月政,南行部將除拜,乙亥武科,丁丑四月政,武衛哨官除拜,同月政本職除拜。職掌,草記回公,所懷無所仰達矣。仍卽退伏。龜根進前奏曰,宗廟署令臣金龜根。履歷,辛未九月政,才行,除拜永禧殿參奉,甲戌七月都政,移拜繕工監副奉事,乙亥七月都政,移拜尙瑞院直長,丙子正月都政,移拜司憲府監察,同年七月政,移拜掌樂院主簿,同年七月都政,移拜通禮院引儀,同年八月政,移拜本署令。職掌,守衛寢廟,時遺在無。所懷無所仰達矣。仍卽退伏。在浩進前奏曰,都摠經歷臣金在浩。履歷,乙亥五月,宣傳官除拜,丁丑四月政,參上宣傳官除拜,同年五月政,都摠都事除拜,同年六月政,本職除拜。職掌,侍衛·摘奸·巡檢·中日試才等事,所懷無所仰達矣。仍卽退伏。基曾進前奏曰,司䆃寺僉正臣鄭基曾。履歷,乙丑閏五月政,繕工監假監役初仕,丁卯十二月都政,活人署別提除拜,戊辰閏四月政,漢城府主簿除拜,同年九月政,宗廟署令除拜,同年十二月都政,社稷署令除拜,己巳正月政,禮安縣監除拜,辛未七月都政,谷城縣監除拜,癸酉十二月都政,氷庫別提除拜,甲戌四月政,尙衣院僉正除拜,同年十一月政,掌樂院僉正除拜,丙子十二月都政,本職除拜。職掌,粳米供上,時遺在無。所懷無所仰達矣。仍卽退伏。應參進前奏曰,典設司別提臣邊應參。履歷,壬子式進士,辛未十一月政,禮賓寺參奉除拜,甲戌七月都政,司饔院奉事除拜,丙子二月都政,司宰監直長除拜,丁丑六月都政,陞六,本職除拜。職掌,布油遮帳進排,時遺在無。所懷無所仰達矣。仍卽退伏。仁相進前奏曰,漢城府主簿臣李仁相。履歷,丙寅十二月都政,繕工監假監役除拜,丁卯六月政,繕工監監役除拜,丙子四月政,濟用監奉事移拜,同月政,司圃署直長移拜,丁丑六月都政,移拜本職。職掌,只以揀擇奏之。命敎奏曰,輪對官漢城主簿李仁相,奏對之際,做錯非細,揆以事體,萬萬未安。所當重勘,而本院請推之外,無他可施之罰,何以爲之乎?上曰,拿處,可也。仍奏曰,假注書朴齊斌,讀批之際,有所做錯,揆以事體,萬萬未安。所當重勘,而本院請推之外,無他可施之罰,何以爲之乎?上曰,拿處,可也。上曰,入侍承旨推考。上曰,注書,誰某之子也?學洙奏曰,前承旨臣朴蘭壽之子,而初爲登筵,未免生疎矣。上曰,自今以後,注望以有履歷者擬入,而亦以新榜中,次第擇擬也。晩鉉進前奏曰,成均館典籍臣李晩鉉。履歷,丙子式文科,丁丑六月都政,假注書陞六,同日政除拜本職。職掌,師儒之官,時遺在無。所懷無所仰達矣。仍卽退伏。在和進前奏曰,義禁府都事臣宋在和。履歷,庚午別薦,同年五月政,莊陵參奉初仕,癸酉正月都政,濟用監奉事除拜,甲戌七月都政,義盈庫直長移拜,丙子七月都事,移拜本職。職掌,奉敎推鞫,所懷無所仰達矣。仍卽退伏。衍壽進前奏曰,禮賓寺主簿臣朴衍壽。履歷,癸卯正月政,能麽兒郞廳初入仕,丙午九月政,西氷庫別提移拜,戊申十二月都政,平陵察訪移拜,丙寅六月政,能麽兒兼郞廳復職,戊辰十二月都政,活人署別提移拜,庚午六月政,典設司別提移拜,同年七月都政,司圃署別提移拜,同年十一月政,尙衣院別提移拜,癸酉五月政,造紙署別提移拜,甲戌四月政,繕工監主簿移拜,同年六月政,長興庫主簿移拜,丙子十一月政,本職除拜。職掌,造果色,時遺在末醬二百五石五斗,鹽一百四十二石九斗,甘醬二十八石十一斗。所懷無所仰達矣。仍卽退伏。奎應進前奏曰,內資寺直長臣金奎應。履歷,庚戌增廣進士,壬申八月政,恭陵參奉除拜,乙亥七月都政,義禁府都事除拜,丙子九月政,本寺直長除拜。職掌,米麪色,時遺在田米三十石六斗五合四夕,糙米二千三百八十四石四斗二升,小麥五十石一斗七合八夕。所懷無所仰達矣。仍卽退伏訖。命敎奏曰,輪對官,今旣奏對,使之先退乎?上可之。仍命史官就座。又命退,承史以次退出。
上在昌德宮。停常參·經筵。
朴憙陽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙命敎啓曰,來二十一日朝參日次矣。敢稟。傳曰,停。
又啓曰,來二十一日,輪對日次矣。敢稟。傳曰,當次人受點,後日次待令。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以李仁相·朴齊斌囚單子,傳于朴憙陽曰,飭已施矣,竝分揀放送。
傳于朴憙陽曰,飭已施矣,前都統使金箕錫,特爲分揀,竝仍任前職。
趙命敎啓曰,前都統使金箕錫,特爲分揀,竝仍任前職事,命下矣。卽爲牌招,傳授虎符·傳令牌,及兼帶右邊捕盜大將命召·大將牌·傳令牌,何如?傳曰,允。
又啓曰,命召親納,例也,而兼察右邊捕盜大將金炳始,謂有身病,使其軍官替納,事甚未安。推考,何如?傳曰,允。
朴憙陽啓曰,行大司憲金炳雲,執義李在淳,掌令宋彙仁,持平韓炳洙,牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴憙陽曰,只推。
趙命敎,以禮曹言啓曰,圖畫署畫員安建榮有頉代,本署祿官窠,以差備待令畫員劉淵祜,陞付之意,敢啓。傳曰,知道。
又以承文院言啓曰,卽見盛京禮府咨文,本年秋季統巡時,出派內城協領景福,當於七月初一日起,至九月底止,察邊之處地方官,屆期遵辦云矣。回咨依例撰出,付撥下送灣府,傳給鳳城,轉致盛京之地,何如?傳曰,允。
又以義禁府言啓曰,因議政府草記,全州前後判官就理,不宜擧論,竝分揀事,批旨允下矣。全州判官權用圭,前判官金啓鎭,待待命拿囚事,行會勿施,竝爲分揀事,分付該道道臣之意,敢啓。傳曰,知道。
上在昌德宮。停常參·經筵。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于趙命敎曰,廟宮秋展謁,更待下敎。
趙命敎啓曰,卽者檢閱金學洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李重七·洪承憲,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,卽者兼文學金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于趙命敎曰,有實故與有實病玉堂許遞,前望單子入之。
玉堂前望單子入之,校理李載德,修撰洪時衡,副修撰朴寅壽落點。
傳于趙命敎曰,前別兼春秋李鎬喆·趙昌夏,別兼春秋還差下。
朴周陽啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴周陽曰,只推。
趙命敎,以侍講院言啓曰,兼文學金羽均,今以親病,陳疏徑出矣。上番闕直,事甚未安。輔德金永穆,兼輔德金性均,弼善李敎榮,兼弼善李載完,文學金允植,竝卽牌招,推移入直,何如?傳曰,允。
吏曹口傳政事,別兼春秋二單李鎬喆·趙昌夏,以上還差下事,承傳。
知事趙寧夏疏曰,伏以臣於賓僚樞銜,虛縻俱已經年矣。金署銅門,昵近繼照之光,絳服蒼佩,趨陪衛翼之班,千載晠會,一世極榮。是豈夫夫所可得與哉?然而臣非老成,不能嫺熟於調護之際,臣無學術,又不能贊導於見聞之間,每退鶴禁,自慙駑質,彷徨震怖,愈久冞深。故仰冀缷免,要寓廉防,而三度請急,復許加由,聖恩雖感於休沐,臣分滋悚於曠職矣。至於樞任,蹲冒亦久,敢暴衷懇,仰瀆崇嚴。伏乞聖慈,俯垂鑑諒,將臣所帶知中樞府事與賓客之任,竝賜遞改,以重公器,以安私分焉。臣無任云云。答曰,省疏具悉。所請依施。
檢閱金學洙疏曰,伏以臣於班退後,卽接家信,則臣母所患風火宿症,今又添劇,促臣歸視。臣自聞此報,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,以便救護,仍治臣罪,以肅朝綱焉。臣無任云云。〈答曰〉,省疏具悉。爾其勿辭救護。
兼文學金羽均疏曰,伏以臣於持被之中,卽接家信,則臣母素患痰癖之症,近因換節之時,一倍添劇,委頓床笫,促臣歸視。臣聞此報,方寸煎灼,按住不得。玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。〈答曰〉,省疏具悉。爾其勿辭救護。
丁丑七月十八日卯時,上詣眞殿。茶禮親行入侍時,行都承旨尹秉鼎,左承旨金聲根,右承旨趙秉鎬,左副承旨朴周陽,右副承旨朴憙陽,同副承旨趙命敎,記事官金裕成,假注書申悳均,記事官李重七·洪承憲·金學洙·閔泳翊,原任提學金大根·鄭基世·曺錫雨,提學金炳德,原任直提學金輔鉉,檢校直提學尹滋悳·金炳始,原任直提學韓敬源,檢校直提學趙慶鎬,原任直閣鄭健朝·李淳翼·李喬翼·李承五,檢校直閣閔泳穆·金永壽·李鎬翼·姜,直閣金興均,原任待敎李秉文·趙鳳夏,檢校待敎金演壽·洪淳馨,以次侍立。時至,通禮跪啓請出次。上具翼善冠·衮龍袍出齋殿。通禮前導詣板位,跪啓請鞠躬四拜興平身,上行四拜禮。時原任大臣·閣臣·宗親·儀賓·文武二品以上,行四拜禮訖。通禮導上詣盥洗位,上盥洗訖。通禮導上詣第一室尊所。秉鼎酌酒。通禮導上詣第一室神位前。通禮跪啓請跪,上跪。秉鼎奉香,命敎奉爐,上三上香。秉鼎奉爵跪進,上執爵,以授命敎,命敎跪受,奠于案上。上連獻三爵。通禮跪啓請俯伏興平身。上俯伏興平身,仍詣第二室·第三室·第四室·第五室·第六室,行禮竝如上儀訖。通禮導上降復位,跪啓請鞠躬四拜興平身,上行四拜禮。時原任大臣·閣臣·宗親·儀賓·文武二品以上,行四拜禮訖。通禮跪啓禮畢。領府事李裕元,領敦寧金炳學,判府事洪淳穆,右議政金炳國等,進前。裕元曰,秋氣已至,餘熱尙熾,侵早勞動,聖體,若何?上曰,一樣矣。裕元曰,世子宮過夏泰平乎?上曰,近日漸益岐嶷,言語亦熟矣。上曰,領府事何日上京乎?裕元曰,日前入城矣。上曰,今夏善爲調將乎?裕元曰,老病近益衰頹,而幸無大頉矣。上曰,何爲而樂於鄕居乎?裕元曰,安其所居,故如是矣。上曰,京城豈無安居之道乎?裕元曰,一年統計,則半是留京也,非長在於鄕外矣。上曰,今年何嘗半留於京中乎?上曰,今年農形,到處豊登云,卿所見處,如何乎?裕元曰,今年霖雨稍久,農形則均豊,至於耳牟黍稷等屬,皆爲大登。以此見之,非但三南之年事,兩西·北,亦爲均登矣。上曰,兩西·北,多田穀,果如卿言矣。仍敎曰,近日之雨頻仍,不爲害穀乎?裕元曰,近日之雨,驟雨也。故不害於穀,而反利菜田矣。上曰,然則甚幸。予則以雨水之頻仍,過慮於各穀,而歉荒之餘,民國甚艱,今年大登,則稍可紓力矣。裕元曰,然矣。上曰,卿所居之鄕,各穀,如何乎?裕元曰,臣所居鄕,近峽故,今年之農,尤爲大登,民皆歌詠聖澤矣。炳國曰,廟宮展謁,只隔數日,而顧今晩炎,愈往愈熾,不遜庚節。此時觸冒勞動,豈不有妨於節宣之方乎?臣忝在保護之任,下情尤切憧憧,故冒悚仰達,退定日字,區區顒祝矣。上曰,卿懇如此,當勉從矣。出擧條仍命書傳敎曰,廟宮秋展謁,更待下敎。上命大臣先退。仍入齋殿,命退,諸臣以次退出。
上在昌德宮。停常參·經筵。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙命敎啓曰,三皇忌辰日,親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
以檢閱李重七·洪承憲,牌不進罷職傳旨,傳于趙命敎曰,只推。
以兼輔德金性均,弼善李敎榮,兼弼善李載完,文學金允植,牌不進罷職傳旨,傳于趙命敎曰,只推。
趙命敎啓曰,左右史不可不備。檢閱李重七·洪承憲,旣有只推之命,竝卽牌招,推移入直,何如?傳曰,允。
注書金裕成病,代以洪鍾永爲假注書。
兵曹口傳政事,副司果李鎬喆·趙昌夏,以上竝單付。
趙命敎啓曰,前別兼春秋李鎬喆·趙昌夏,別兼春秋還差事,命下矣。竝卽牌〈招〉察任,何如?傳曰,允。
朴周陽啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴周陽曰,只推。
趙命敎,以戶曹言啓曰,時御所內各司雨漏修改吉日時,令日官崔亨愚,更爲推擇,則今七月二十七日辰時爲吉云。以此日時,擧行之意,敢啓。傳曰,知道。
又以弘文館言啓曰,上番闕直,事甚未安。應敎洪淳馨內閣進,校理尹相萬別兼春秋進,一員未差,副校理柳在外。副應敎金永哲,副校理朴齊晠,竝卽牌招,推移入直,何如?傳曰,允。
又以弘文館言啓曰,應敎洪淳馨內閣進,副應敎金永哲,副校理朴齊晠,有身病,校理尹相萬別兼春秋進,副校理朴齊晠在外,上番闕直,事甚未安。新除授校理李載德,卽爲牌招入直,新除授修撰洪時衡,副修撰朴寅壽,一體牌招察任,何如?傳曰,允。
又以侍講院言啓曰,上番連日闕直,事甚未安。兼輔德金性均,弼善李敎榮,兼弼善李載完,文學金允植,旣有只推之命,與輔德金永穆,竝更牌招,推移入直,何如?傳曰,允。
朴周陽,以都摠府言啓曰,都摠管韓敦源,以知義禁府事,本府坐起進參事,晝仕出去之意,敢啓。傳曰,知道。
又以禁衛營言啓曰,本營中軍李冕熙,身病甚重,勢難察任,今姑改差,何如?傳曰,允。
又以義禁府言啓曰,群山僉使李敏正,拿問勘處事,傳旨啓下矣。李敏正時在任所,依例發遣府書吏,交代後拿來,何如?傳曰,待待命拿囚。
義禁府啓目,扶餘縣監徐明淳原情云云,傳旨內辭緣,泛稱遲晩,所當請刑是白乎矣。年滿七十,法不當請刑,議處,何如?判付啓依允。
又啓目,羅州前牧使趙秉老原情云云,傳旨內辭緣,泛稱遲晩,刑推得情,何如?判付啓。除刑推議處爲良如敎。
上在昌德宮。停常參·經筵。
藥房提調金有淵,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙命敎啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
金聲根啓曰,右副承旨朴憙陽,今日不爲仕進,卽爲牌招,何如?傳曰,允。
趙命敎啓曰,假注書洪鍾永,今日廳坐,不爲入來,事未前有,極爲駭然。所當重勘,而本院請推之外,無他可施之罰,何以爲之?敢稟。傳曰,拿處。
傳于趙命敎曰,藥院都提調有闕之代,前望單子入之。
內醫都提調前望單子入之,領府事李裕元落點。
以檢閱李重七·洪承憲,牌不進罷職傳旨,傳于趙命敎曰,只推。
朴周陽啓曰,左右史不可不備。檢閱李重七·洪承憲,旣有只推之命,竝卽牌招,推移入直,何如?傳曰,允。
洪鍾永拿處,代以尹相翊爲假注書。
以弼善李敎榮,兼弼善李載完,文學金允植,牌不進罷職傳旨,傳于朴周陽曰,只推。
朴周陽啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴周陽曰,只推。
兵曹,以許熠爲禁衛中軍。
朴周陽,以侍講院言啓曰,上番連日闕直,事甚未安。弼善李敎榮,兼弼善李載完,文學金允植,旣有只推之命,與輔德金永穆,兼輔德金性均,竝更牌招,推移入直,何如?傳曰,允。
趙命敎,以都摠府言啓曰,今日入直內三廳武兼禁軍及軍兵等,當爲中日習射技放,而大報壇忌辰祭齋戒相値,不得設行之意,敢啓。傳曰,知道。
又以都摠府言啓曰,都摠管韓敦源,以知義禁府事,本府坐起進參事,晝仕出去之意,敢啓。傳曰,知道。
吏曹啓目粘連,觀此藝文館檢閱金學洙上疏,則以爲知春秋館事臣李秉文,卽臣之姑母夫也。臣所帶記事兼銜,揆以格例,在下當遞。伏乞聖明,遞臣兼職,以存公格亦爲白有臥乎所,相避之法,在下當遞是白乎矣,史官春秋,法不得減下是白如乎,知春秋李秉文,似當許遞是白乎矣,重臣所帶,遞仍當否,臣曹不敢擅便,上裁,何如?判付啓。依回啓施行爲良如敎。
義禁府啓目粘連,向前趙秉老亦,勘合之已捧,而皆爲上納,供非無據,考還之不督,而仍致中滯,罪在失檢。以此照律,何如?判付啓依允。
又啓目粘連,向前徐明淳亦,乙癸之各條辨明,不無可據之端,壬申之些數乾沒,尙有未刷之責。以此照律,何如?判付啓依允。
右議政金炳國箚曰,伏以臣於保護重地,現叨之爲三閱朔矣。趨走起居,迺其職焉,而每値當進之期,擬赴旋停者,非止一再。顧惟區區忱恂,豈或自後於人哉?此實病不從心,勉焉不得而然,曠禮墮分,俯仰靡措。比又中暑委惙,阻食惉懣,興居轉側,困劣斯極,今日日次,又復闕參。蓋陳力就列,不能者止,惟理與勢,較然甚明矣。抱此恓惶,具牘冒煩。伏乞聖慈,將臣藥院之銜,劃賜變通,不勝幸甚。取進止。答曰,省箚具悉卿懇。愼節奉慮。所辭藥院之任,今姑勉副,卿其安心調理。仍傳于朴周陽曰,此批答,遣史官傳諭。
檢閱金學洙疏曰,伏以新除授知春秋館事臣李秉文,卽臣之姑母夫也。臣之所帶記事兼銜,揆以格例,在下當遞。玆敢援例陳章,仰瀆崇嚴。伏乞聖明,俯垂鑑諒,遞臣兼職,以存公格,不勝幸甚云云。省疏具悉。疏辭,下該曹稟處。
上在昌德宮。停常參·經筵。
朴周陽啓曰,來二十五日,朝參日次,而誕日權停例陳賀相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金聲根啓曰,右承旨趙秉鎬,左副承旨朴周陽,今日不爲仕進,卽爲牌招,何如?傳曰,允。
傳于金聲根曰,戶房承旨與禮曹堂上·戶曹郞廳,依定式馳詣宣武祠,奉審以來。
以檢閱李重七·洪承憲,牌不進罷職傳旨,傳于趙命敎曰,只推。
以兼輔德金性均,弼善李敎榮,文學金允植,牌不進罷職傳旨,傳于趙命敎曰,只推。
尹相翊有頉,代以申箕善爲假注書。
趙命敎啓曰,假注書尹相翊,時無職名,令該曹依例付軍職,冠帶常仕,何如?傳曰,允。
朴周陽啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴周陽曰,只推。
以右承旨趙秉鎬牌不進罷職傳旨,傳于趙命敎曰,只推。
以全羅兵使李敏應狀啓,靈巖郡松市場墱逗遛之匪類,隨其現出,推捉盤問事,傳于朴周陽曰,令廟堂稟處。
趙命敎,以侍講院言啓曰,上番連日闕直,事甚未安。兼輔德金性均,弼善李敎榮,文學金允植,旣有只推之命,與輔德金永穆,兼弼善李載完,竝更牌招,兼文學金羽均,由限已過,一體牌招,推移入直,何如?傳曰,允。
又以工曹言啓曰,去丙子年九月二十二日,所下傳敎中,京畿·三南尤甚邑,朔膳節日方物物膳,限明秋勿爲封進,各殿宮朔節物膳,一體停捧,節扇進上,亦爲停免事,命下矣。本曹來戊寅年端午進上節扇,依例復舊封進之意,敢啓。傳曰,知道。
吏曹啓目,玉江萬戶李英厚名字,改以民厚事告狀,依例令藝文館給帖,何如?判付啓依允。
義禁府照目粘連,羅州前牧使趙秉老矣本府議啓內,勘合之已捧,而皆爲上納,供非無據,考還之不督,而仍致中滯,罪在失檢。以此照律罪,笞四十收贖,附過還職,私罪奉敎依允爲旀,功減一等爲良如敎。
又照目粘連,扶餘縣監徐明淳矣本府議啓內,乙癸之各條辨明,不無可據之端,壬申之些數乾沒,尙有未刷之責。以此照律罪,笞五十收贖,解見任別敍,私罪奉敎依允爲旀,功議各減一等爲良如敎。
上在昌德宮。停常參·經筵。
自人定至二十三日開東,灑雨下雨,測雨器水深一寸。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,假注書申箕善,時無職名,令該曹依例付軍職,冠帶常仕,何如?傳曰,允。
以文學金允植,兼文學金羽均,牌不進罷職傳旨,傳于朴周陽曰,只推。
朴周陽,以侍講院言啓曰,上番連日闕直,事甚未安。文學金允植,兼文學金羽均,旣有只推之命,與輔德金永穆,兼輔德金性均,弼善李敎榮,兼弼善李載完,竝更牌招,推移入直,何如?傳曰,允。
傳于朴周陽曰,右副承旨·同副承旨許遞,前望單子入之。
朴周陽啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于朴周陽曰,只推。
朴周陽啓曰,行都承旨尹秉鼎,左承旨金聲根,右承旨趙秉鎬,不爲仕進,右副承旨·同副承旨未差,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,趙臣熙·尹相賢落點。
朴周陽啓曰,今日金虎門下鑰時,誤爲橫鎖云。闕門鎖鑰,何等嚴重,而有此不審之擧,事極驚駭。爲先出給鑰匙,使之改鎖,而當該司鑰,令攸司科治,門考注書及守門將,竝所當重勘,而本院請推之外,無他可施之罰,何以爲之?敢稟。傳曰,拿處。
朴周陽,以議政府言啓曰,日前以稅穀愆欠之甲戌以後群山僉使,令該府拿勘事,啓稟蒙允矣。第念該倉,以其昨年歉荒,當捧之稅,汔未告竣,而時僉使,又將替代就理,則漕納之節,尤有妨礙之慮,待領運了畢後,勘處之意,分付,何如?傳曰,允。
又以義禁府言啓曰,群山僉使李敏正,交代後,待待命拿囚事,已爲行會矣。今因議政府草記,時僉使,又將替代就理,則漕納之節,尤有妨礙之慮,待領運了畢後勘處事,批旨允下矣。李敏正交代後,待待命行會,姑令勿施,領運了畢後拿勘事,分付該道道臣之意,敢啓。傳曰,知道。
義禁府啓目,假注書洪鍾永原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
自卯時至巳時,灑雨下雨,測雨器水深一寸八分。
趙秉鎬,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以輔德金永穆,兼輔德金性均,兼文學金羽均,牌不進罷職傳旨,傳于尹相賢曰,只推。
申箕善拿處,代以嚴胄永爲假注書。
趙臣熙啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于趙臣熙曰,只推。
尹相賢,以侍講院言啓曰,上番連日闕直,事甚未安。文學金允植有拘忌,輔德金永穆,兼輔德金性均,兼文學金羽均,旣有只推之命,與弼善李敎榮,兼弼善李載完,竝更牌招,推移入直,何如?傳曰,允。
趙臣熙,以兵曹言啓曰,闕門開閉,何等愼重,而今日金虎門下鑰時,誤爲橫鎖,至有還開更鎖之擧,事甚駭然。當該司鑰,令攸司,從重科治,監鑰守門將,令該府,拿問處之,何如?傳曰,允。
又以兵曹言啓曰,來八月初一日入番騎兵,例於今月二十五日點考,而大殿誕日相値,不得開坐,二十七日退行之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,中日習射技放事,標信啓下矣,雨勢如此,不得設行之意,敢啓。傳曰,知道。
上在昌德宮。停常參·經筵。
藥房提調金有淵,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
尹相賢啓曰,假注書嚴胄永,時無職名,令該曹依例付軍職,冠帶常仕,何如?傳曰,允。
以輔德金永穆,兼輔德金性均,兼弼善李載完,兼文學金羽均,牌不進罷職傳旨,傳于尹相賢曰,只推。
尹相賢,以侍講院言啓曰,上番連日闕直,事甚未安。文學金允植有拘忌,輔德金永穆,兼輔德金性均,兼弼善李載完,兼文學金羽均,旣有只推之命,與弼善李敎榮,竝更牌招,推移入直,何如?傳曰,允。
傳于尹相賢曰,賓客有闕之代,前望單子入之。
賓客前望單子入之,鄭基世落點。
傳于尹相賢曰,有實故玉堂許遞,前望單子入之。
玉堂前望單子入之,修撰金允植落點。
傳于尹相賢曰,文學有闕之代,前望單子入之。
文學前望單子入之,閔種默落點。
趙臣熙啓曰,行大司憲金炳雲,執義李在淳,掌令宋彙仁,持平韓炳洙呈辭,掌令金棱,持平李徽圭在外,監察茶時之意,敢啓。傳曰,知道。
趙臣熙,以宣惠廳言啓曰,本廳郞廳朴齊琬,纔已啓下矣。本廳多有擧行事,令該曹口傳付軍職,使之冠帶常仕,何如?傳曰,允。
兵曹口傳政事,副司果單朴齊琬。
趙臣熙,以兵曹言啓曰,本曹正郞李希洙,身病猝重,呈狀乞遞,宿衛重地,不可久曠,今姑改差,何如?傳曰,允。
右副承旨臣趙臣熙疏曰,伏以臣,內舅右議政臣金炳國,方帶春秋館監事矣,臣所帶春秋館之銜,其爲應避,典式所載。玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。〈答曰〉,省疏具悉。疏辭,下該曹稟處。
上在昌德宮。停常參·經筵。
大殿誕日,大殿,宗親·儀賓·內閣·政院·玉堂·朝廷百官,單子問安。答曰,知道。大王大妃殿·王大妃殿·大妃殿·中宮殿·世子宮,宗親·儀賓·內閣·政院·玉堂·朝廷百官,口傳問安。答曰,知道。
尹秉鼎啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
以司謁口傳下敎曰,時原任大臣·閣臣·宗親·儀賓·玉堂·春桂坊·宗正卿·二品以上·六曹兩司長官·承史,當賜饌矣,留待。
吏曹,左賓客單鄭基世,右賓客單李㘾,左副賓客單洪祐吉,右副賓客單徐堂輔。
注書金裕成病,代以金天洙爲假注書。
尹相賢啓曰,卽伏見統制使李奎奭,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
尹秉鼎,以議政府言啓曰,頃因北道都安撫使金有淵狀本,鎭堡沿革事,臚陳諸條,一一準施,會寧·古豐山,增兵固壘之策,亦爲裁量措劃之意,筵奏行會矣。卽見該道道帥臣狀啓,則商議停當,後錄條陳,請令廟堂稟旨,分付矣。各鎭堡之革此補彼,卽係大更張之政也。措劃之初,雖得盡美,而俱宜頒行之後,苟或違規而蔑效,則惠莫之究,弊從以生,亦勢所必至,安有措劃頒行之朝家至意乎?遵久垂遠之策,惟在於按藩制梱之臣。以此意,另飭行會。其一,廢鎭中,魚游澗·廢茂山,殿牌移安之節,待處分擧行事也。事勢自當如此,涓吉移奉後,形止登聞。其一,溫之佛巖烽·古烽·吾村之下烽·魚游澗之遮山等四烽臺,竝爲撤罷,廢茂山黑毛隅烽,仍舊設置,將卒入把,烟準文報等節,使富寧府擧行事也。烽臺之其撤其仍,必有商量,而然把軍文報等節,竝依此施行。其一,溫等三鎭所管四烽燧,今已撤罷,則在前上下之烽復仍,使鏡城府,每年結穀中,代錢收捧,半屬古豐山,半屬造山等四堡,烽料,亦爲分屬,各使移屬之主鎭邑,會減上下事也。烽復烽料之分屬與會減,亦爲依施。其一,廢鎭軍器汁物之永破不用,年久無面者,竝爲減下,隨其所存,魚游澗·在德軍物,移送於古豐山,而廢茂山軍物中,銃搶藥丸,量宜移送于農事洞,新設把守,其餘在,及吾村·溫軍物,分寘造山等四堡事也。軍物傷縮者之許減,餘存者之移寘,竝從便處之。其一,魚游澗·在德之巡營句管還穀,待秋捧,移轉於各其主鎭邑,北兵營句管軍糧穀,在德·溫·吾村·魚游澗·廢茂山,所在折米,合爲二百三十五石零內,廢茂山之流亡逋十八石零,年久未捧二十四石零,及吾村之年久未捧七石零,到今難以强責,伏俟蠲蕩之典,其餘庫在者,發賣執錢,限五十石,移送於美錢等鎭堡,其外則半屬古豐山,半屬造山等四堡,以爲作還取耗,補其支放事也。本鎭今旣革撤,欠逋誠難責徵,特爲蕩除,以示軫念之意,餘存穀,分劃補用之道,亦依所請許施。其一,溫之北兵營,親騎衛久勤自辟窠,移施於防垣堡,廢茂山之南北兵營輪辟窠,移施於豐山堡,吾村之北道初仕窠,移施於梁永萬洞堡,以三十朔箇限,定式事也。今其諸窠之移施,俱不得不然者也。竝與瓜期,而遵此行之,吾村之時任權管,姑付司果,待其第次區處之意,分付該曹及各該營。其一,魚游澗之與獨仇味,廢茂山之與古豐山,互相兼管,而魚游澗·廢茂山,今旣革罷,獨仇味與古豐山,互相兼管事也。兼管亦不可已之事,依此定式擧行。其一,古豐山堡,城堞廨宇修補之策,惟有募人差送,自辦財力,而陞爲僉使窠然後,可得應募之人,而時萬戶年少未經事,亦願遄歸,似無礙於改差事也。修堞繕宇之役,必令董力奏效然後,方可免有始無終之歎,而帥臣所陳,旣如是,該萬戶改差,陞爲僉使窠,以道內可合人差遣事,分付該曹。其一,古豐山,今不可不募人差送,而瓜準之後,付之北兵營自辟窠,以行營首校久勤,差遣事也。該鎭凡百,無異新創,今番則雖如是差送,瓜遞後則以行營首校久勤自辟事,分付帥臣。其一,慶源·慶興砲軍久勤窠,永達萬戶箇限,以二十四朔定式事也。已因安撫使陳啓,有所奏覆者,該鎭瓜限,依此施行。其一,鎭將料米太,俱是會減之穀也。廢茂山料,旣已移付於農事洞,而溫·吾村料,分屬於造山等四堡,在德·魚游澗料,移屬於古豐山,各自移屬之主鎭邑,會減上下事也。其一,破鎭公廨材瓦及屯田,發賣執錢,竝與取殖,本錢一體執摠,半屬古豐山,半屬造山等四堡,使之作還取耗,廢茂山屯田,移付於新設驛站事也。其一,古豐山堡,方擬固圉,又在近地廢堡土卒中,如有自願者,使之移居,其餘則略定身貢,仍居應役事也。其一,農事洞把守,以一將五卒定額,而將則以該府別砲將,遷轉差出,卒則以砲軍中,輪番入把,而排料不足米十石零,以破堡某樣錢中,劃送茂山,作還取耗,使之上下,隨率雇立,把幕新造等節,亦令該府擧行事也。其一,廢茂山土卒襦衣,移給於農事洞事也。其一,廢茂山基址,新設驛站,處在間路,應役不繁,以櫟山等站馬五匹移付,而各站元付位土,使之發賣,移買於近境,添付依賴,而移買田,減稅於富寧,發賣土,執稅於各其邑事也。其一,驛復,不可往受他邑,今此移窴五戶給復,自主邑劃給事也。以上七條臚陳,亦是藩梱之隨事爛議,可合措處者則別無靳許之端,竝依施,何如?傳曰,允。
尹相賢,以弘文館言啓曰,新除授修撰金允植,卽爲牌招察任,何如?傳曰,允。
又以禮曹言啓曰,今此大殿誕日,諸道所封賀箋中,統制使李奎奭,以應封官兼別軍職,各爲封進,中和府使吳聖模,咸安郡守李淸烈,雖非應封官,亦以別軍職封箋矣。一體看審捧入之意,敢啓。傳曰,知道。
又以禮曹言啓曰,今此大殿誕日陳賀時,楊根郡守徐臣輔箋文,不爲封進,事甚未安。推考,何如?傳曰,允。
吏曹啓目粘連,觀此承政院右副承旨趙臣熙上疏,則以爲臣內舅右議政臣金炳國,方帶春秋館監事,矣臣所帶春秋館之銜,其爲應避,典式所載。伏乞聖明,亟令選部,照例遞改,以存公格亦爲白臥乎所,相避之法,在下當遞。右副承旨趙臣熙所帶春秋館修撰官之任,今姑減下,何如?判付啓依允。
上在昌德宮。停常參·經筵。
朴周陽啓曰,行大司憲金炳雲,執義李在淳,掌令宋彙仁,持平韓炳洙呈辭,掌令金棱,持平李徽圭在外,監察茶時之意,敢啓。傳曰,知道。
備忘記,忠淸兵使尹錫九下直,長弓一張·長箭一部·片箭一部·筒兒一箇賜給。
尹相賢啓曰,假注書金天洙,時無職名,令該曹依例付軍職,冠帶常仕,何如?傳曰,允。
傳于尹相賢曰,政官牌招開政。
尹相賢啓曰,啓聞事體,自有一定之規,而慶尙左水使梁柱華,倭飛船問情狀啓,年月行書,有違格例,致勤下詢,事甚疎忽,誠極未安。臣之矇然捧入,不勝惶悚,而該帥臣,不可無警,推考,何如?傳曰,從重推考,爾亦推考。
以全羅監司李敦相狀啓,靈光郡人命渰死事,傳于尹相賢曰,人命渰死,若是夥多,聞甚驚慘。元恤典外,別加顧助,如有生前身還布,竝蕩減事,廟堂措辭,分付。
以全羅監司李敦相狀啓,羅州等邑民家漂頹,人命渰死事,傳于尹相賢曰,纔經歉荒,又此水警告備,許多人命之渰沒,已極驚慘,而漂頹之戶,又何若是其夥多也?饑饉之餘,今當秋事未成,失所之民,必不免顚連之患。念其情狀,尤不啻若恫在己。渰死人,生前身還布,竝蕩減,掩埋結構之方,雖有顧助於恤典外,此若不別般救助,另爲措劃,奠居復業,難期趁速,營邑必更加爛商,俾無一民棲遑之歎事,廟堂措辭,分付。
尹相賢啓曰,吏曹參議趙濟華,疏批已下,卽爲牌招,何如?傳曰,允。
傳于朴周陽曰,出身李秉三,令該曹部將加設單付。
尹相賢,以議政府言啓曰,豐基郡守,聞身故云矣。歉荒之餘,秋務方殷,本倅差代,不必遲待道啓,勿拘常格,今日政擇擬事,分付銓曹,何如?傳曰,允。
又以議政府言啓曰,會寧古豐山,今旣陞爲僉使矣。無資人差遣時,依月串·草芝例,以折衝施行之意,分付該曹,何如?傳曰,允。
又以吏曹言啓曰,軍器寺判官朴鍾爀,成均館典籍姜聖喜,全羅道都事李贊洙,俱以身病,呈狀乞遞,竝改差,何如?傳曰,允。
又以吏曹言啓曰,東學敎授李範祖,南學敎授洪承穆,西學敎授趙東萬,俱以身病,呈狀乞遞,竝改差,何如?傳曰,允。
朴周陽,以兵曹言啓曰,宣傳官趙載恒,五衛將金貞默·朴奎炯,曹司五衛將尹宗儀,文臣兼宣傳官洪英植·南肅熙,守門將白黼炯,俱以病難供職,呈狀乞遞。新除授乶下僉使李南弼,母年今爲七十八歲,羅暖權管許,母年今爲七十六歲,雲頭里權管朴貞尙,母年今爲七十七歲,俱以法不當遠離赴任,呈狀乞遞。邊將之親年七十五歲以上者,許遞其任,載在法典。竝改差,何如?傳曰,允。
有政。吏批,行判書金輔鉉服制,參判金炳三牌招不進,參議趙濟華進,同副承旨尹相賢進。啓曰,行判書金輔鉉服制,參判金炳三牌招不進,小臣獨政未安,何以爲之?敢稟。傳曰,只出緊任。
尹相賢,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。以鄭澐爲正言,鄭寅性爲兵曹參議,金晩植爲宗府正,愼錫九爲兵曹正郞,李會龍爲吏曹佐郞,沈東瓚爲豐基郡守,盧升熙爲彦陽縣監,朴鏞夔爲沙斤察訪,皮秉侃爲濟原察訪。
傳于尹相賢曰,見窠皆令差出。
朴周陽,以兵批言啓曰,因議政府草記,古豐山萬戶,陞作僉使窠,梁永萬洞權管,陞作初仕窠矣。時任萬戶康舜錫,權管朴應職,竝減下之意,敢啓。傳曰,知道。
又以兵批言啓曰,因議政府草記,古豐山萬戶,陞爲僉使事,允下矣。會寧鎭管古豐山兵馬萬戶,以會寧鎭管古豐山兵馬同僉節制使,下批之意,敢啓。傳曰,知道。
兵批,判書金炳始進,參判金震休病,參知洪憲述入直,參議鄭寅性未肅拜,左副承旨朴周陽進。以鄭基世爲知事,閔謙鎬爲都摠管,趙文顯爲副摠管,李冕熙爲兼訓鍊都正,沈宜稷爲宣傳官,金溵·玄鍑爲五衛將,金在獻爲曹司五衛將,李輔榮·洪祐冀爲文兼,許爲守門將,呂台煥爲長串僉使,李箕鉉爲乶下僉使,金九亨爲古豐山僉使。部將加設單李秉三,單付事,承傳。羅暖權管單韓福履,雲寵權管單鄭錫祐,梁永萬洞權管單韓聖謹,於汀灘權管單康仁錫,雲頭里權管單李廷祿,同知單金啓薰,護軍李晩運,副護軍任冕鎬·李萬稙·朴憙陽·趙命敎·尹致聖·韓致肇·李愚永·李奎會·朴海龜·趙載恒·李靖宇,副司直李正來,副司果鄭元和·金容圭·吳相夔,副司正嚴胄永·金天洙,以上竝單付。
吏批,再政。李泰應爲敦寧都正,朴定陽爲戶曹參議,洪永禹爲工曹參議,閔謙鎬爲知春秋,金世均爲藝文提學,金炳三爲同春秋,李贊洙·韓用肯爲典籍,李載允爲東學敎授,金容圭爲南學敎授,李泰容爲西學敎授,吳永烈爲軍器判官,吳鎭東爲全羅都事,趙秉甲爲禮山縣監。成均博士單康錫濟,分監役單金弘緯,兼春秋單趙承夏,兵曹參議單洪憲述,參知單鄭寅性。
尹相賢,以議政府言啓曰,以全羅兵使李敏應狀啓,現捉罪人等,嚴覈取招事,判付,有令廟堂稟處之命矣。獄情之關係何如,盤査之謹密又何如,而今其問招也論跋也,俱不免糢糊而止,揆以事體,極涉疎忽。該兵使,施以越俸之典,在囚諸漢,竝爲押上于本道監營,鉤覈得情後,斯速馳啓,未捕諸漢,刻期跟捉之意,一體分付於道帥臣處,何如?傳曰,允。
朴周陽,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日後一日相値,不得設行之意,敢啓。傳曰,知道。
吏曹參議趙濟華疏曰,伏以有國之用人,惟其能否,則瘝厥官耳。夫物亦有能不能,騏驥可以策千里,而駑駘不可以追十駕,杞梓可以支棟樑,而樗櫟不可以爲戶樞。任職居官,何以異是?矧玆銓衡之地,卽周之天官,唐·宋之選部,官人黜陟,人所係尤重,非他汗漫職司之所可倫儗也。宰夫之職,雖與大小宰有間,有時乎替行唱注,與聞通塞,則如非鑑識,足以甄別流品,辨論,足以激揚一世,莫宜居之。臣本庸愚譾劣,無足比數於人,而晩暮遭際,倖竊科第,內外歷踐,已踰涯量,前後報效,曾蔑涓滴。已試無能,蓋淵鑑之所俯燭,臣雖昏謬,寧不自知?迺者三銓恩點,忽下於夢想之所不到,臣震越徊徨,直欲循墻踰垣而不可得,歷屢日而益莫知措躬之所也。夫惟銓選之重,雖在參佐之末,苟或無其能而冒其官,則向所稱瘝厥之譏,猶屬臣身,其於累聖簡而招物議何哉?開政有命,天牌儼臨,左右參倚,承膺無路。玆敢悉暴衷懇,冒瀆崇嚴。伏乞聖慈,俯垂恩諒,亟遞臣吏曹參議之任,俾公器無褻,私分獲安焉。臣無任云云。〈答曰〉,省疏具悉。爾其勿辭察職。
上在昌德宮。停常參·經筵。
自午時至人定,灑雨下雨,測雨器水深三分。
尹相賢啓曰,來初一日輪對日次,而景慕宮秋享大祭齋戒相値,頉稟之意,敢啓。傳曰,知道。
趙臣熙啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,鍾城都護府使尹成鎭,玉江萬戶李民厚,幕嶺萬戶金祥鎭下直,各長弓一張·長箭一部·片箭一部·筒兒一箇賜給。
趙臣熙啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于趙臣熙曰,只推。
尹相賢,以侍講院言啓曰,弼善李敎榮,方在直中,以掃墳事,下直出去矣,上番闕直,事甚未安。輔德金永穆呈辭受由,兼輔德金性均,兼弼善李載完,文學閔種默,兼文學金羽均,竝卽牌招,推移入直,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而星壇北邊紅箭門顚仆,卽爲修改事,分付該監。此後看護等節,另加申飭之意,敢啓。傳曰,知道。
趙臣熙,以都摠府言啓曰,都摠管韓敦源,以知義禁府事,本府坐起進參事,晝仕出去之意,敢啓。傳曰,知道。
又以都摠府言啓曰,來八月初一日,仁政殿階上,初二日行景慕宮秋享大祭,香祝親傳敎是時,侍衛寶劍,當爲備員,而都摠管李寅應·閔謙鎬,俱有實故,副摠管成彝鎬在外,李熙永有實病,鄭雲翼率領進,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管鄭健朝·李容熙·任商準,副摠管鄭稷朝·李冕熙落點。
以咸鏡監司李會正狀啓,德源府人命渰死事,傳于趙臣熙曰,人命渰死,若是夥多,聞甚驚慘。元恤典外,別加顧助,如有生前身還布,竝蕩減事,廟堂措辭,分付。
義禁府啓目,尙州牧使金奭根,醴泉前郡守洪用周等原情云云,傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,假注書申箕善,守門將金永珪等原情云云,傳旨內辭緣,泛稱遲晩,竝只刑推得情,何如?判付啓,飭已施矣,分揀放送。又啓目,扶餘前縣監申在鶴,舒川郡守金駿鉉,前郡守李載駿,前前郡守李澤永,前前前郡守李重億,公州前前判官金大鉉等原情云云,傳旨內辭緣,泛稱遲晩,申在鶴·金大鉉等段,刑推得情,金駿鉉·李載駿·李澤永·李重億等段,所當請刑是白乎,曾經宣傳官,勿爲請刑,載在法典,竝只議處,何如?判付啓依允爲旀,申在鶴·金大鉉等段,竝只除刑推議處爲良如敎。
上在昌德宮。停常參·經筵。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨朴周陽,今日不爲仕進,卽爲牌招,何如?傳曰,允。
傳于尹相賢曰,廟宮展謁,來初七日爲之。
禮曹,來八月初二日,行景慕宮秋享大祭,香祝親傳取稟,還入奉敎,攝儀改書下。
以文學閔種默,兼文學金羽均,牌不進罷職傳旨,傳于尹相賢曰,只推。
尹相賢啓曰,假注書嚴胄永,有身病,勢難察任,今姑改差,何如?傳曰,允。
嚴胄永改差,代以朴壽昌爲假注書。
尹相賢啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于尹相賢曰,只推。
以左副承旨朴周陽,牌不進罷職傳旨,傳于尹相賢曰,只推。
尹相賢,以侍講院言啓曰,上番連日闕直,事甚未安。輔德金永穆呈辭受由,弼善李敎榮受由在外,文學閔種默,兼文學金羽均,旣有只推之命,與兼輔德金性均,兼弼善李載完,竝更牌招,推移入直,何如?傳曰,允。
尹相賢,以兵曹言啓曰,內吹螺赤,今秋等習角賞格木,謹依判下別單,分等施賞之意,敢啓。傳曰,知道。
又以都摠府言啓曰,副摠管鄭稷朝,以同知義〈禁〉府事,本府坐起進參事,晝仕出去之意,敢啓。傳曰,知道。
又以禁衛營言啓曰,本營中軍許熠,身病甚重,勢難察任,今姑改差,何如?傳曰,允。
吏曹啓目粘連,觀此京畿監司李載元狀啓,則以爲通津府使李奎遠,自以循良之治,莅玆盤錯之地,適當歉荒,賑政到底殫竭,官貿二百斛,饑口得以全活,上納焉從前愆滯,未免就拿,則民辦五千緡,爭路轉輸,而恩浹衆生,今當報瓜,特許仍任,以副民望亦爲白有臥乎所,優異之績,旣如是,則其在激勸之道,宜有褒嘉之典。通津府使李奎遠,依狀請仍任,何如?判付啓依允。
義禁府啓目粘連,向前金奭根·洪用周等亦,金奭根段,萬餘金未收,固非慘歉之可督,四五月以後,猶能準刷,而上納逢時,卽其不幸,愆期在所難免是白遣,洪用周段,始也收捧之時,縱多勤勵,終焉輸納之際,或失操飭,苟非然則豈至於愆滯?此其所以未免於拿勘。竝只以此照律,何如?判付啓依允。又啓目粘連,向前洪鍾永亦,廳坐未進,縱云實病,職事不恪,自有當勘。以此照律,何如?判付啓,飭已施矣,分揀放送。又啓目粘連,向前申在鶴·金駿鉉·李載駿·李澤永·李重億·金大鉉等亦,申在鶴段,當初執錢,已爲欠縮之張本,未幾解綬,又是延拖之好意,雖幸歸屬之有處,蓋由措劃之失方是白遣,金駿鉉段,當去年大饑之餘,承兩等經遞之後,未納之有欠準刷,果出眞情,全恕之不能遽請,重在常式是白遣,李載駿段,以在官之未久,兼値旱之無前,顧其勢則果難卽捧,論其罪則便同自分是白遣,李澤永段,爲官久未,四朔優例,創自數等,況兼當旱之民情,遂致有犯於漕式是白遣,李重億段,以捧供則罪無可執,以請拿則納有未充,難謂專由於此等,實合深商於其間是白遣,金大鉉段,本邑裝發,縱有勘合之可據,船主愆納,每因考還之不督,摠論則果非其罪,苛責則豈無所失?竝只以此照律,何如?判付啓依允。
上在昌德宮。停常參·經筵。
藥房提調金有淵,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
趙臣熙,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙臣熙啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
尹相賢啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,假注書朴壽昌,時無職名,令該曹依例付軍職,冠帶常仕,何如?傳曰,允。
傳于尹相賢曰,禮房承旨,馳詣宗廟·景慕宮,奉審摘奸以來。
以文學閔種默,兼文學金羽均,牌不進罷職傳旨,傳于尹相賢曰,只推。
尹相賢啓曰,奏御文字,何等審愼,而義禁府照律啓目,功議付籤中,有所錯誤,致勤下詢,事甚疎忽,極涉未安。原啓目,今方改修正以入,而臣之矇然捧入,不勝惶悚。當該堂上,不可無警,推考,何如?傳曰,允。爾亦推考。
趙臣熙啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙,牌不進罷職傳旨,傳于趙臣熙曰,只推。
傳于尹相賢曰,發遣吏郞,諸執事淸齋與否,摘奸以來。
尹相賢,以議政府言啓曰,卽見北兵使趙羲純狀啓,則訓戎鎭砲軍,依高嶺·乶下砲軍例,自今秋,令該鎭試放,十二朔都計取居首一人,每年都試時,自本營,一體啓聞,而閑良則直赴殿試,出身則施以加資事,請令廟堂稟處矣。關隘重地,防守宜其謹嚴,而必有激勸之方然後,軍屬尤當效力,況有他鎭之例,依狀請施行事,分付。傳曰,允。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
趙臣熙,以都摠府言啓曰,副摠管鄭稷朝,以同知義禁府事,坐起進參事,晝仕出去之意,敢啓。傳曰,知道。
義禁府照目粘連,扶餘前縣監申在鶴,舒川郡守金駿鉉,前郡守李載駿,前前郡守李澤永,前前前郡守李重億,公州前前判官金大鉉等矣,本府議啓內,申在鶴段,當初執錢,已爲欠縮之張本,未幾解紱,又是延拖之好會,雖幸歸屬之有處,蓋由措劃之失方是白遣,金駿鉉段,當去年大饑之餘,承兩等經遞之後,未納之尙欠準刷,果非眞情,全恕之不敢遽請,重在常式是白遣,李載駿段,以在官之未久,兼値旱之無前,顧其勢則果難卽捧,論其罪則便同自分是白遣,李澤永段,爲官久未四朔,謬例創自數等,況兼當旱之民情,遂致有犯於漕式是白遣,李重億段,以捧供則罪無可執,以請拿則納有未充,難謂專由於此等,實合深商於其間是白遣,金大鉉段,本邑裝發,縱有勘合之可據,船主愆納,每因考還之不督,摠論則果非其罪,苛責則豈無所失?竝只以此照律罪,申在鶴段,笞五十收贖,解見任別敍,金駿鉉·李載駿·李澤永·李重億·金大鉉等段,各笞四十收贖,附過還職,竝只私罪奉敎依允爲旀,金駿鉉·李在駿·李重億等段,竝只功減一等,李澤永議減一等,金大鉉段,功議各減一等爲良如敎。
檢閱閔泳翊疏曰,伏以臣與新除授知春秋館事臣謙鎬,有叔姪應避之嫌,臣之所帶春秋兼銜,揆以公格,在下當遞。伏乞聖明,俯賜鑑諒,亟令鐫改臣職名,以安微分焉。臣無任云云。〈答曰〉,省疏具悉。疏辭,下該曹稟處。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,禮房承旨,馳詣景慕宮,奉審摘奸以來。
政院啓曰,卽者檢閱閔泳翊,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李重七·洪承憲·金學洙,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招,推移入直,何如?傳曰,允。
侍講院啓曰,兼說書閔泳翊,今以親病,陳疏徑出矣。下番闕直,事甚未安。司書未差,兼司書洪大重·宋道淳,竝卽牌招,推移入直,何如?傳曰,允。
傳曰,同副承旨許遞,前望單子入之。
承旨前望單子入之,洪祐昌落點。
政院啓曰,新除授同副承旨洪祐昌,方在解由未出中,何以爲之?敢稟。傳曰,勿拘。
兵曹,以趙羲豐爲禁衛中軍。
弘文館啓曰,副校理朴齊晠差祭,應敎洪淳馨內閣進,校理尹相萬別兼春秋進,副校理柳呈辭在外,上番闕直,事甚未安。副應敎金永哲,校理李載德,竝卽牌招,推移入直,何如?傳曰,允。
政院啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進,罷職傳旨,傳曰,只推。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,檢書官閔泳順減下,其代以前薦人李祖淵,依已例除取才差下,兼檢書官朴羲成·徐相翕,今姑減下,前檢書官申膺善·趙秉斗,竝兼檢書官差下,竝令該曹,口傳付軍職,使之冠帶常仕,何如?傳曰,允。
政院啓曰,卽者宗廟署官員來言,再明日秋奉審時,提調一員,當爲進參,而都提調李最應,提調金炳德,俱有身病,不得進參云。提調,卽爲牌招,何如?傳曰,提調許遞,前望單子入之。
又啓曰,卽者景慕宮官員來言,再明日秋奉審時,提調一員,當爲進參,而都提調李最應,提調鄭健朝,俱有身病,不得進參云。提調,卽爲牌招,何如?傳曰,提調許遞,前望單子入之。
宗廟提調前望單子入之,洪祐吉落點。
景慕宮提調前望單子入之,鄭基世落點。
傳曰,公事不審之中官李用善,推考。
三軍府啓曰,本府從事官蘇正奎,奔走勤仕,已滿二十朔,依例六品職遷轉事,捧承傳施行,何如?傳曰,允。
以忠淸監司趙秉式狀啓,進上生松茸,尙未浮土,限內不得封進,惶恐待罪事,傳曰,勿待罪事,回諭。
兵曹啓曰,景慕宮大門北邊墻垣頹圮處,今已畢築矣。守直衛軍解送之意,敢啓。傳曰,知道。
義禁府啓曰,因京畿監司李載元狀啓,坡州前牧使李樂熙罪狀,令攸司稟處事,啓下矣。李樂熙,下去忠淸道溫陽地云。依例發送府書吏,拿來,何如?傳曰,待待命拿囚。
刑曹啓曰,黃海道油紙徒流案中,白翎鎭定配罪人閔泳驥,江原道油紙徒流案中,江陵府定配罪人劉天埇,放字書下矣。謹依書下,卽爲放送事,分付各該道臣之意,敢啓。傳曰,知道。
摠戎廳啓曰,諸將官去四月朔初次射講時,哨官柳葉箭連五巡全布人,別單書入之意,敢啓。傳曰,知道。
義禁府照目粘連,尙州牧使金奭根,醴泉前郡守洪用周等矣本府議啓內,金奭根段,萬餘金未收,固非慘歉之可督,四五月以後,猶能準刷,而上納逢時,卽其不幸愆期,在所難免。洪用周段,始也收捧之時,縱多勤勵,終焉輸納之際,或失操飭。苟非然,則豈至於愆滯?此其所以未免於拿勘。竝只以此照律,罪各笞五十收贖,附過還職,私罪,奉敎依允爲旀,功議各減一等爲良如敎。
檢閱閔泳翊疏曰,伏以臣母,素患痰祟,寧日恒少,而近因節換之時,又多益添之症,況臣儤直旬月,久違晨昏。自聞此報,方寸焦灼,按住不得。玆敢忙陳短章,徑出禁扃。伏乞聖慈,俯垂矜諒,亟刊臣職,俾便救護,仍治臣罪,以昭法紀焉云云。〈答曰〉,省疏具悉。爾其勿辭救護。
上在昌德宮。停常參·經筵。
自開東至人定,灑雨下雨,測雨器水深二寸三分。自人定至初三日開東,灑雨下雨,測雨器水深二分。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨趙臣熙,今日不爲仕進,卽爲牌招,何如?傳曰,允。
傳曰,原任直閣李承純,馳詣仁陵,奉審摘奸,仍留監祭,仍詣獻陵,一體奉審以來。
以檢閱李重七·洪承憲·金學洙牌不進,罷職傳旨,傳曰,只推。
以兼司書洪大重,說書宋道淳牌不進,罷職傳旨,傳曰,只推。
政院啓曰,左右史不可不備。檢閱李重七·洪承憲·金學洙,旣有只推之命,竝卽牌招,推移入直,何如?傳曰,允。
侍講院啓曰,下番連日闕直,事甚未安。司書未差,兼司書洪大重,說書宋道淳,旣有只推之命,竝卽牌招,推移入直,何如?傳曰,允。
兵曹口傳政事,副司果申應善·趙秉斗,副司勇李祖淵。
政院啓曰,卽者永禧殿官員來言,明日秋奉審時,提調一員,當爲進參,而都提調金炳國,提調李㘾,俱有身病,不得進參云。提調,卽爲牌招,何如?傳曰,提調許遞,前望單子入之。
永禧殿提調前望單子入之,沈舜澤落點。
政院啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽奎在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進,罷職傳旨,傳曰,只推。
內醫院啓曰,年例燕貿唐藥材,依例磨鍊,別單書入之意,敢啓。傳曰,知道。
上在昌德宮。停常參·經筵。
大王大妃殿,進御二錢重人蔘粟米飮,自今日一貼式限二貼煎入事,榻前下敎。大妃殿,進御二錢重人蔘粟米飮,自今日一貼式限二貼煎入事,榻前下敎。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,左副承旨許遞,前望單子入之。
承旨前望單子入之,鄭寅性落點。
以檢閱李重七·洪承憲·金學洙牌不進,罷職傳旨,傳曰,只推。
以兼司書洪大重牌不進,罷職傳旨,傳曰,只推。
政院啓曰,左右史不可不備。檢閱李重七·洪承憲·金學洙,旣有只推之命,竝卽牌招,推移入直,何如?傳曰,允。
又啓曰,新除授同副承旨鄭寅性,卽爲牌招,何如?傳曰,允。
弘文館啓曰,應敎洪淳馨內閣進,校理尹相萬別兼春秋進,李載德,副校理朴齊晠·柳呈辭在外,上番闕直,事甚未安。副應敎金永哲,卽爲牌招入直,何如?傳曰,允。
侍講院啓曰,下番連日闕直,事甚未安。司書未差,兼司書洪大重,旣有只推之命,與說書宋道淳,竝更牌招,推移入直,何如?傳曰,允。
奎章閣啓曰,景慕宮望廟樓,今秋大奉審,臣泳翊,與本宮提調鄭基世,儀賓宗正卿進詣,展奉奉審,無頉之意,敢啓。傳曰,知道。
政院啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進,罷職傳旨,傳曰,只推。
以全羅監司李敦相狀啓,綾州牧使金度根,興陽縣監金弘集,長興府使洪在鼎,鞫廳罪人移配者,防守失檢,至有恣意出他之境,竝爲先罷黜,其罪狀,令攸司稟處事,傳曰,配囚之恣意往來,其常時不得檢束,可知也。況此配囚之係是重罪者乎?該邑守之按法重勘,斷不可已,而諸邑,纔經歉荒,又當秋務方殷,此時迎送之弊,必大關民邑矣。此亦不可不念,三邑守令罷黜,特爲安徐,姑令戴罪擧行事,廟堂分付。
以黃海監司李根弼狀啓,平山府使尹永夏身死事,傳曰,令該曹,各別擇差,不日下送。
弘文館啓曰,應敎洪淳馨內閣進,副應敎金永哲有身病,校理尹相萬別兼春秋進,李載德,副校理朴齊晠·柳呈辭在外,上番闕直,事甚未安。修撰洪時衡,副修撰朴寅壽,竝卽牌招推移,姑陞入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
禁衛營啓曰,本營哨官梁在翼,身病猝重,勢難察任,改差,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,禮房承旨,馳詣文廟,奉審摘奸以來。
禮曹,來八月初六日,社稷大祭香祝,親傳取稟,還入奉敎,攝儀改書下。
以檢閱李重七·洪承憲·金學洙牌不進,罷職傳旨,傳曰,只推。
以兼司書洪大重,說書宋道淳牌不進,罷職傳旨,傳曰,只推。
政院啓曰,左右史不可不備。檢閱李重七·洪承憲·金學洙,旣有只推之命,閔泳翊,由限已過,竝卽牌招,推移入直,何如?傳曰,允。
弘文館啓曰,修撰洪時衡差祭,上番闕直,事甚未安。應敎洪淳馨內閣進,校理尹相萬別兼春秋進,李載德,副校理朴齊晠·柳呈辭在外,副應敎金永哲,卽爲牌招入直,何如?傳曰,允。
政院啓曰,卽者社稷署官員來言,今此秋享大祭神位版出安奉還時,提調一員,當爲進參,而都提調金炳學,提調閔致庠,俱有身病,不得進參云。提調,卽爲牌招,何如?傳曰,提調許遞,前望單子入之。
社稷提調前望單子入之,金壽鉉落點。
傳曰,有實病摠管許遞,前望單子入之。
摠管前望單子入之,都摠管徐衡淳落點。
傳曰,奉審閣臣入侍。
傳曰,有實故摠管許遞,前望單子入之。
摠管前望單子入之,副摠管洪祐昌添書落點。
政院啓曰,行都承旨尹秉鼎,右承旨趙秉鎬,左副承旨趙臣熙不爲仕進,左承旨金聲根廚院進,右副承旨未差,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者檢閱李重七·洪承憲·金學洙,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳曰,只推。
兵曹口傳政事,護軍洪祐昌。
傳曰,發遣吏郞,諸執事淸齋與否,摘奸以來。
以檢閱閔泳翊牌不進罷職傳旨,傳曰,只推。
政院啓曰,左右史不可不備。檢閱閔泳翊,旣有只推之命,更爲牌招入直,何如?傳曰,允。
弘文館啓曰,應敎洪淳馨內閣進,副應敎金永哲有身病,校理尹相萬別兼春秋進,李載德,副校理朴齊晠·柳呈辭在外,修撰洪時衡差祭,上番闕直,事甚未安。修撰金允植,副修撰李敎夏,竝卽牌招推移,姑陞入直,何如?傳曰,允。
內醫院啓曰,北兵營麝香別求請中,十三部旣已蠲蕩矣。依丙寅年例,麝香價,自惠廳輸送事,分付之意,敢啓。傳曰,知道。
戶曹啓曰,今此廟庭配享功臣祭物,加定分道磨鍊,別單書入,而依此擧行之意,分付宣惠廳,何如?傳曰,允。
丁丑八月初四日巳時,上御熙政堂。奉審閣臣入侍時,右副承旨洪祐昌,假注書金天洙,記注官尹善柱·許綸,原任直閣李承純,以次進伏訖。上曰,史官分左右。仍命奉審閣臣進前,承純進前奏曰,臣承命馳詣仁陵,陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉。仍詣獻陵,陵上奉審則安寧,碑閣丁字閣奉審則無頉。還詣仁陵,仍留監祭,將事安寧之意,敢此仰達矣。上曰,何時行事,而何時發還耶?承純曰,三更量行事,五更量離發矣。上曰,農形,何如?承純曰,早稻向熟,晩稻發穗矣。上曰,再昨之雨,得無有害於農形耶?承純曰,別無傷損矣。上曰,今年之雨,旋卽開霽,是爲豊徵也。承純曰,然矣。上曰,承旨,萊伯遞來矣。祐昌曰,然矣。上曰,歉歲民情,何以接濟?條約釐正後倭情,比前何如?祐昌曰,守設門撤罷後,更無防限,我國人,無論緊漫,聚集倭館,便成大場市也。故每有偸竊之患,彼人從有失物,推給之公幹,課日紛挐,此爲新弊之一端。管理官公幹之行外,彼人,謂以遊賞,而或十名或七八名,成群作黨,頻數往來於城府之中,其所行路,爲三十里之間,商女饁婦,逢輒喫驚,而蒼黃走避,城底居人,莫不畏怯,而閉戶不出,視若蛇虺,擧懷離鄕之心,所聞所見,誠甚悶然。且彼人來往之際,我國兒童,呼隊追隨,無難侵戲,甚至於投石,彼所畏者受傷矣。上曰,彼人,亦以難堪也。上曰,定界則何以爲之乎?祐昌曰,定界事,用我國之尺量之規,始自倭館船鎗,尺量十里,至於釜山將臺前坪矣。管理官倭,欲爲直徑,自此抵彼,如矢直往者,而朝鮮尺量則從路逶迤,踰山升降,謂之十里者,不過直徑六七里也。有非約條中直徑十里之謂,不可以將臺爲論,而當於永嘉臺爲定云云,煩聒不已矣。近日,彼以永嘉臺與將臺相距折半之地,定界之意爲言,則以若彼情,非無歸順,而以當初尺量之從路逶迤,不滿十里爲辭者,亦爲無怪,則今若以永嘉臺·將臺相距折半之地爲限,似或便宜,而民戶在其左右,亦甚難處。彼倭之萊府往來,旣由此路,則居民之便否,不在定界內外,而今又相持未定,則彼必變辭如前,期欲以永嘉臺爲定也。永嘉臺卽釜山城市最要之地,則法不可許施,而後日難處,將有甚於今日,則從速裁處,恐好矣。上曰,水營抵釜山,幾里乎?祐昌曰,東北邊二十里許矣。上曰,永嘉臺,在釜山鎭何邊乎?祐昌曰,南邊矣。上曰,彼國兵革事,果何如云耶?祐昌曰,倭館傳說,以爲渠國人西卿隆盛,與梱野利秋,自渠國變制後,志在復舊,聚兵於薩摩州,數年畜銳,始於昨冬,進向江戶,到肥復州,與官軍屢戰不利,今春退住薩摩州,蔓延山谷,氣勢復振,官軍不能進攻,猝難剿滅云矣。上曰,近日火船,頻數往來乎?祐昌曰,種種有之,而非官船也,乃商船也。上曰,見之乎?祐昌曰,昨年宮本小一出來時,臣奉承船上勞問之飭,入其船中,察其觀度,其幹輪,洽如自鳴鍾矣。當初火輪,倭無其制,而通洋學巧,至於放運止泊。隨毁修理,專賴洋人,而我國則似無摸倣之才,設或有之,無用之器矣。上曰,彼人,果無惡心乎?祐昌曰,以今所見,外無辭色,但有好意,而彼本狡譎,情跡難測矣。上曰,彼用兵之法,比我國,何如?祐昌曰,船上敎鍊之法,比於我國,用法不同,而運動火砲之法,甚便易矣。上曰,回旋砲見之乎?祐昌曰,大則未見,小則見之矣。上曰,萊府武備與軍兵,何如?祐昌曰,別砲一百五十名內,百名,自戶曹劃下五千兩放料,五十名,自該府給代,而再昨年臣於赴任後,加設別砲三百名,請得二萬兩於武衛所,而七朔放料及修繕軍器軍料,更無繼給之策,加設則革罷矣。上曰,武技,何如?祐昌曰,每朔有試射分賞之例,無論官屬與邑底閑散之輩,擧皆善射砲矣。上曰,然則可謂精兵也。仍敎曰,彼或有兵器賣買之法乎?祐昌曰,有之。故臣亦如干倭銃及火藥千餘斤,貿置於武庫中矣。上曰,彼人火藥,比於我國火藥,何如?祐昌曰,不受濕氣,放丸疾迅,勝於我藥矣。彼人,謂以器械才藝之方,敎我人學得云云,而臣意則後必有難處之端,故以好言防塞矣。上曰,修信使入去時,亦有此言矣。上曰,昨年倭人出來也,得無搔擾之事乎?祐昌曰,別無搔擾矣。上曰,留館倭服色,何如?祐昌曰,或洋服,或倭服,故詰問其由,則彼答洋服則便於行船,故着之云,而其襯身之具,或着我國服,其艶羨,可知也。上曰,宴饗時,彼人肅拜,今亦有之乎?祐昌曰,新條約後,廢此禮矣。上曰,然則宴饗,何以廢之乎?祐昌曰,近日則彼人相接時供饋,卽前日宴饗例也。上曰,更定新制後,萊府似多難便之端矣。祐昌曰,然矣。上曰,屢次相面倭人耶?祐昌曰,管理官,稱以公幹,種種到府,供饋之費,果然不少。且以辦察官言之,亦多私接之費,恒留米五百石內,百石劃給辦察官,五十石劃給譯學,三百五十石付之本府,隨所入用下矣。上曰,我國飮食,彼亦食之乎?祐昌曰,或食或否矣。上曰,通事幾名乎?祐昌曰,三十名,而料賴不贍,今番永劃四千石米中,七十餘石添給,渠輩多有歡欣之色矣。上曰,倭人,更無下納推尋之意乎?祐昌曰,以今所見,少無此慮矣。上曰,下納,始自何時而推用乎?祐昌曰,始於壬辰以後,而撙減於百官祿捧矣。上曰,聞彼我船隻,混雜相泊於一處,能無弊乎?祐昌曰,果有弊端,近日則相議於館倭,彼我船分繫於東西矣。上曰,有掘浦爲好之說,然否?祐昌曰,前豆毛鎭,今爲辦察官處所,且昔日商船來泊之浦,而年久塡浦,今難容船,此浦若掘沙,而使我船,都聚於此,彼我相雜之弊,可以禁止。然掘浦之役,果是張大,假量役丁,則限三萬名三日赴役,庶可竣事矣。上曰,海關創設,何故也?祐昌曰,此關之設,專爲彼我船來往時搜驗收稅之所,而關舍修葺,未免朴陋,彼見之曰,此關之壯麗,曾已誇張於我國矣,今者如此,不勝慨咄云。故臣意,以爲兩國修好之初,恐有言實不符之慮,使之更加增葺,其間似已訖功矣。以收稅言之,彼船則如干定稅,我船則依條約姑未酌定矣。上曰,下納,今旣釐正乎?祐昌曰,下納革罷後,本邑應用條,準萬石以詳定價代納事,報于廟堂,只以五千石劃下,其中一千石,則區劃於辦察官,只以四千石詳定,邑之應下及各樣捄弊,無以排比。若當豊年穀價,則詳定代納後所餘不贍,尤當罔措,未免邑不爲邑,而開關定制後,人心益不自安。第其安頓之方,依邑報加劃五千石措處,則人心庶可底靖,邑樣亦可支存,而有關國計,難以劇議。已劃下米詳定代納條,以元詳定酌定,則經用難愼,雖是一般,參互事勢,惟此一款,實爲邊邑支保之幸矣。祐昌曰,萊民,不知上納節次久矣。今當下納革罷後,田稅與大同,宜其歸屬於本府劃下五千石米中,俾邊民得以息肩,而臣在任時,乃有田稅米折半上納之營關,民情頗不自安,此實悶然,而雖今日,可有還寢換劃之道矣。五年未入給米木太作錢幾十萬兩,已爲上納,而其中米上納,尙爲十一萬八千八百兩零,而此乃流來舊逋排年及民間兩稅未捧者也。舊逋則無亡逋之移錄該廳,有難一時準捧,民納則大無之餘,癘疫死亡,十室九空,則上納愆期,勢所必至。此則待秋成,次次排限上納,然後可以紓力就緖,而舊逋排年未準限,米一千七百五十三石零,此則勢將待限年排捧,且五年不入給條中萬餘石,此皆前後府使官況及各鎭邊將廩況與幕裨任況譯官所逋校吏仰哺者,而下納未革罷前,自歸應食。且以運監補縮條言之,亦如此例,而今爲無麪者也。于玆五年之內,或已身故已定配,或已置法,且死亡過半,雖欲徵刷,其勢末由,而至於已捧一萬二千八十兩零,及舊訓導收刷中已捧條一萬六千七百九十兩零,以修成冊報來之意,武衛所關文,纔已抵邑,此是已捧者也。而舊逋排捧與民間所納,尙多未收,則其間上納也,毋論某樣錢,隨所存上下撐石,充數上納,則兩條留置之數,在於舊逋及民捧之中,實無趁期上納之望,而舊逋與民捧收刷,則自可一體上納,更無他道矣。上曰,所奏諸條,本所與戶曹,收議後措處也。祐昌曰,本邑城堞樓堡,卽邊地保障之一大關隘也。六門甕城,三十雉城,一新修改,不出十年,而乃於今夏大漫之餘,甕城與雉城,在在頹圮,體城女堞,無一完全。況今彼人往來,則其在兩國瞻視,有難抛置,而以今邑勢民力,重修沒策,極爲悶迫矣。上曰,近日國用罄渴,甚爲難處矣。祐昌曰,辦察官所修繕所入,亦是不少矣,舊訓導本邑收刷條及不入給條已捧條,竝付本邑,辦察官所及城役修繕事,甚便宜矣。上曰,史官就座。仍命閣臣先退。又命退,承史以次退出。
上在昌德宮。停常參·經筵。
藥房提調金有淵,副提調尹秉鼎啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,傳香承旨馳詣社稷,奉審摘奸以來。
以檢閱李重七·洪承憲牌不進罷職傳旨,傳曰,只推。
以檢閱閔泳翊牌不進罷職傳旨,傳曰,只推。
政院啓曰,左右史不可不備。檢閱李重七·洪承憲·閔泳翊,旣有只推之命,竝卽牌招,推移入直,何如?傳曰,允。
弘文館啓曰,上番姑陞入直,事甚未安。應敎洪淳馨內閣進,校理尹相萬別兼春秋進,李載德,副校理朴齊晠·柳,呈辭在外,副應敎金永哲,卽爲牌招入直,何如?傳曰,允。
傳曰,玉堂許遞,前望單子入之。
玉堂前望單子入之,應敎金德均,副應敎金喆熙,校理鄭元和·申一永,副校理趙東弼·李範祖,修撰沈相萬·趙忠熙,副修撰李輔榮·李載允,落點。
傳曰,右尹申道熙,吏曹參判除授。
政院啓曰,玉堂上下番俱空,事甚未安。新除授應敎金德均,副應敎金喆熙,校理鄭元和·申一永,副校理趙東弼·李範祖,修撰沈相萬·趙忠熙,副修撰李輔榮·李載允,竝卽牌招,推移入直,何如?傳曰,允。
傳曰,再明日還宮時,當親臨武衛新營一內禁軍試射矣,該房知悉。還宮門路,以通化門爲之。
以司謁口傳下敎曰,再明日還宮時,自武衛新營,至通化門設布帳。武衛新營親臨後,先後廂軍兵及留陣禁軍,爲先解嚴,侍衛,依後苑殿座例擧行,還內後更爲解嚴。
以司謁口傳下敎曰,再明日試射時,令兵判擧行矣,試官望置之。
吏曹,吏曹參判單申道熙,除授事,承傳。
傳曰,承旨有闕之代,副司直李載完除授。
傳曰,發遣吏郞,諸執事淸齋與否,摘奸以來。
政院啓曰,明日傳香禮房承旨,當爲齋宿。新除授同副承旨李載完,卽爲牌招,何如?傳曰,允。
又啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳曰,只推。
弘文館啓曰,新除授校理申一永,時在廣州地。經筵入番事緊,請斯速乘馹上來事,下諭。傳曰,許遞,前望入之。
吏曹啓曰,今此南壇祭官中,壇上執禮金允植,壇下執禮愼錫九,時無職名,令該曹口傳付軍職,何如?傳曰,允。
兵曹啓曰,再明日動駕時,守宮侍衛及各差備,當爲備員,而參知未差,正郞愼錫九,身病猝重,不得進參,今姑改差,其代,竝令該曹口傳差出,參知待下批牌招,何如?傳曰,允。
又啓曰,在前親臨總衛營一內禁軍設射時,留陣禁衛大將,只率前排,率步軍一哨,設布帳外,梨峴屛門札駐,後廂御營大將,只率前排,率隨駕步軍一哨,設布帳外,弘化門上路札駐矣。今此親臨武衛新營一內禁軍設射時,後廂禁衛大將,只率前排,率隨駕步軍一哨,設布帳外,梨峴屛門札駐,留陣摠戎使,只率前排,該陣步軍一哨設布帳外,弘化門外上路札駐,何如?傳曰,允。
御營廳啓曰,本廳千摠李泰炯,身病甚重,勢難察任,改差,何如?傳曰,允。
兵曹口傳政事,副司果洪淳馨·尹相萬·金允植·愼錫九。
摠戎廳啓曰,本廳哨官申昌熙,身病猝重,勢難察任,改差,何如?傳曰,允。
兵曹口傳政事,副司果洪淳馨·尹相萬·金允植·愼錫九。
兵曹啓目粘連,觀此水原留守金炳地狀啓,則中軍李奎顔,三載佐治,一念爲公,糾慝無竊發之警,分賑有字恤之頌,詰戎紀律尙嚴,刷逋徵督不煩,行且個滿,群情惜去,特爲限一瓜仍任事,令該曹稟處,依狀請施行,何如?啓依允。
知事李㘾疏曰,云云。答曰,省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,明日大駕,詣宗廟,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左副承旨進去。
傳曰,禮房承旨與左副承旨,分詣受香諸處,奉審摘奸以來。
傳曰,輔德有闕之代,前望單子入之。
輔德前望單子入之,趙定熙落點。
以檢閱李重七·洪承憲·閔泳翊牌不進罷職傳旨,傳曰,只推。
政院啓曰,左右史不可不備。檢閱李重七·洪承憲·閔泳翊,旣有只推之命,竝卽牌招,推移入直,何如?傳曰,允。
侍講院啓曰,新除授輔德趙定熙,卽爲牌招察任,何如?傳曰,允。
吏曹口傳政事,以許稷爲兵曹參知,金命基爲正郞。
吏曹,兵曹參議單許稷,參知單洪憲述。
玉堂前望單子入之,校理朴齊晠落點。
弘文館啓曰,新除授校理朴齊晠,時在京畿永平地,經筵入番事緊,請斯速乘馹上來事,下諭。答曰,許遞,前望單子入之。
都摠府啓曰,今日入直內三廳武兼禁軍及軍兵等,當爲中日習射技放,而社稷大祭正日相値,不得設行之意,敢啓。傳曰,知道。
政院啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳曰,只推。
傳曰,明日出宮門路,以協陽門爲之。
玉堂前望單子入之,校理沈相薰落點。
兵曹啓曰,明日動駕時,本曹郞廳及侍衛各差備,當爲備員,而新除授正郞金命基在外,不得進參,今姑改差,其代,仍令該曹,以在京無故人口傳差出,以爲進參,何如?傳曰,允。
奎章閣啓曰,守宮檢校直閣李承五,待開門牌招,何如?傳曰,允。
同副承旨李載完書啓,臣承命馳詣南壇,壇上神位版奉審則無頉,祭物祭器祭井看審則精潔,諸執事·進排官·佾舞工人,摘奸則無頉。仍詣木覓山神位版,奉審則無頉,祭物祭器祭井看審則精潔,諸執事·進排官,摘奸則無頉。仍詣漢江壇,壇上神位版奉審則無頉,祭物祭器看審則精潔,諸執事·進排官,摘奸則無頉矣。還詣南壇享所,仍留監祭,待將事還奉神位版後,復命之意,敢啓。答曰,知道。
吏曹口傳政事,以崔奭奎爲兵曹正郞。
以忠淸監司趙秉式狀啓,公州等邑,人命渰壓民家頹壓事,傳曰,今秋極備之警,又何若是於歉荒之餘也?人命之許多渰沒,極爲驚慘無比。漂家頹戶,又此夥多。今當秋事方成,窮蔀菜色,庶望其蘇,而遽作失所之民,靡有止泊,其棲遑呼號之狀,不覩而森然在前矣。掩埋奠接之方,雖有恤典外,另加顧助,若不別般措劃,難期其實惠必究,渰沒人如有生前身還布,竝蕩減,結構之策,營邑到底爛商,更加助給,俾得趁速奠居之意,廟堂措辭,分付。
吏曹啓目粘連,觀此承政院同副承旨李載完上疏,則以爲臣叔父領議政臣最應,方帶春秋館領事矣。臣所兼春秋館修撰官之銜,其爲應避,典式所載。伏乞聖明,亟令選部,照例遞改,以存公格。相避之法,在下當避,同副承旨臣李載完所帶春秋館修撰官之任,今姑減下,何如?啓依允。
行護軍洪祐昌疏曰,云云。答曰,省疏具悉。卿其勿辭行公。
同副承旨李載完疏曰,云云。〈答曰〉,省疏具悉。疏辭下該曹,稟處。
上在昌德宮。停常參·經筵。
大駕詣宗廟展拜,還入齋室後,藥房·內閣·政院·玉堂,口傳問安。答曰,知道。大王大妃殿·王大妃殿·大妃殿,遣承旨問安。答曰,知道。仍詣景慕宮展拜,還入齋室後,藥房·內閣·政院·玉堂,口傳問安。答曰,知道。仍詣武衛所新營,入幕次後,藥房·內閣·政院·玉堂,口傳問安。答曰,知道。試射還入幕次後,藥房·內閣·政院·玉堂,口傳問安。答曰,知道。
還宮後,藥房·內閣·政院·玉堂,口傳問安。答曰,知道。
政院啓曰,來十一日輪對日次矣。敢稟。傳曰,當次人受點,後日次待令。
又啓曰,來十一日朝參日次矣。敢稟。傳曰,停。
傳曰,再明日眞殿茶禮,當親內行矣。該房知悉,時原〈任〉大臣·閣臣·宗親·儀賓·二品以上入參。
政院啓曰,臣以大王大妃殿·王大妃殿·大妃殿問安,進去下直之意,敢啓。傳曰,知道。
傳曰,還宮內門路,以宜春門爲之。
奎章閣啓曰,大駕今已還宮,守宮檢校直閣李承五,依定式減下,何如?傳曰,允。
政院啓曰,卽者義禁府都事來言,今日動駕時,衛外擊錚人柳基魯等十七名,依例移送秋曹云矣,敢啓。傳曰,知道。
丁丑八月初七日辰時,大駕詣宗廟·景慕宮展謁,仍詣武衛新營,親臨一內禁軍試射擧動入侍時,行都承旨尹秉鼎,左承旨金聲根,右承旨趙秉鎬,左副承旨趙臣熙,右副承旨鄭寅性,同副承旨李載完,記事官缺金學洙·閔泳翊,檢校直提學趙寧夏·趙成夏·尹滋悳·金炳始·趙慶鎬,檢校直閣閔泳穆·金永壽·李鎬翼·姜·尹用求,檢校待敎李載兢·金演壽·洪淳馨,待敎閔泳翊,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金有淵,副提調尹秉鼎進前問候訖,仍出協陽門。通禮跪啓請降輿乘輦,上降輿乘輦,由肅章門·進善門,出敦化門,進發至宗廟大門外。通禮跪啓請降輦乘輿,上降輦乘輿,至齋室門外。上降輿,入齋室。少頃,通禮跪啓請出次,上改具冕服·玉帶·赤舃以出。通禮跪啓請執圭,上執圭,詣版位,行四拜禮,陞詣廟內,各室奉審訖。仍詣永寧殿版位,行四拜禮,殿內奉審訖。秉鼎奏曰,排設所重,果何如,而今日所排行步席及地衣,多不飾縇,且甚渝弊,揆以擧行,萬萬駭然。當該進排官,所當重勘,而本院請推之外,無他可施之罰,何以爲之?而雖以司鑰言之,不可仍置。令攸司科治,何如?傳曰,進排官,事過後拿問嚴處,司鑰從重科治。出擧條仍出神門外,大臣進前問候訖。通禮跪啓請釋圭,上釋圭。通禮跪啓請乘輿,上乘輿,還入齋室。少頃,通禮跪啓請外辦,上改具翼善冠·衮龍袍,乘輿出廟大門外。秉鎬奏曰,作門法意,何等愼嚴,而人馬多有亂雜,致勤下詢,揆以擧行,萬萬駭然。當該將領,所當重勘,而本院請推之外,無他可施之罰,何以爲之乎?上曰,記過,可也。出擧條通禮跪啓請降輿乘輦,上降輿乘輦,進發至景慕宮大門外。通禮跪啓請降輦乘輿,上降輦乘輿。至齋室門外,上降輿,入齋室。少頃,通禮跪啓請出次,上改具冕服·玉帶·赤舃以出。通禮跪啓請執圭,上執圭,詣版位,行再拜禮,陞詣宮內奉審訖。仍詣望廟樓版位,行四拜禮,御眞奉審訖。通禮跪啓請釋圭,上釋圭,還入齋室。少頃,通禮跪啓請外辦,上改具翼善冠·衮龍袍,乘輿出宮大門外。通禮跪啓請降輿乘輦,上降輿乘輦,進發至武衛新營。通禮跪啓請降輦乘輿,上降輦乘輿。至幕次前,上降輿,入幕次。少頃,通禮跪啓請出次,上改具平戎服,出次陞座。上命除參現節次。仍行一內禁軍試射,宣傳官如例擧行。秉鼎奏曰,今日試記磨墨,不卽待令,揆以擧行,萬萬駭然。當該進排官,所當重勘,而本院請推之外,無他可施之罰,何以爲之乎?上曰,拿處,可也。出擧條兵曹判書金炳始奏曰,試所擧行,極爲稽慢,當該訓鍊奉事,令攸司從重科治,何如?上曰,依爲之。出擧條上還入幕次。傳曰,作門將領,記過分揀。出傳敎少頃,通禮跪啓請出次,上乘座馬,出大門外,由通化門·明光門·靑陽門,至宜春門。通禮跪啓請降馬乘輿,上降馬乘輿。炳始稟放仗。秉鎬請出標信解嚴。上還內,諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,此山林,屢年企竚之餘,竟未一致經席,而今焉逝單遽至,愴衋曷已?卒金山林喪,弔祭之節,喪葬之需,令該曹照例擧行,造墓擔待軍,亦令本道題給。
政院啓曰,卽者檢閱金學洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李重七·洪承憲,謂有館規,聯疏徑出,原疏纔已退却矣。所當直〈捧〉禁推傳旨,而此與無端徑出有異,推考警責,竝卽牌招,推移入直,何如?傳曰,允。
又啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳曰,只推。
注書金裕成病,代以申箕善爲假注書。
三軍府啓曰,今月初九日,訓鍊都監習陣日次,而眞殿茶禮相値,不得行操云矣,敢啓。傳曰,知道。
兵曹啓曰,今此未畢試一內禁軍試射時入格人,別單書入之意,敢啓。傳曰,知道。
義禁府啓目,坡州前牧使李樂熙原情云云,問目內辭緣,任稱遲晩,所當請刑是白乎矣。曾經宣傳官勿爲請刑,載在法典,議處,何如?啓依允。
又啓目,牙山前縣監李雋應原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目,長興主簿李時泓原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,工曹正郞洪顯昇原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
檢閱金學洙疏曰,伏以臣於持被之中,卽接家信,則臣母,素患痰癖之症,近因日候之不調,一倍添劇,委頓床褥,家僮踵至,促臣歸視。臣聞是報,方寸焦灼。玆敢不避瀆撓,冒犯擅離。伏乞聖明,俯垂鑑諒,遞臣之職,勘臣之罪,俾救護專而法紀昭焉云云。〈答曰〉,省疏具悉。爾其勿辭救護。
上在昌德宮。停常參·經筵。
自卯時至午時,灑雨下雨,測雨器水深七分。
政院啓曰,合辭方張之時,諫院無詣臺之員,事甚未安。除在外·未署經外,呈告人員,竝卽牌招,何如?傳曰,允。
又啓曰,假注書申箕善,時無職名,令該曹依例付軍職,冠帶常仕,何如?傳曰,允。
以檢閱李重七·洪承憲牌不進罷職傳旨,傳曰,只推。
傳曰,有實故玉堂許遞,前望單子入之。
傳曰,吏曹參判有闕之代,前望單子入之。
玉堂前望單子入之,修撰黃耆淵落點。
吏曹參判前望單子入之,韓敬源落點。
政院啓曰,假注書金天洙,身病猝重,勢難察任,今姑改差,何如?傳曰,允。
金天洙改差,代以金永悳爲假注書。
議政府啓曰,向以全羅兵營所捉諸罪人,押上監營,盤覈登聞之意,草記行會矣。卽見該兵使李敏應狀啓謄報,則未捕諸漢中,金東植·兪克老·張國元·權元淑·權元擧·朴民西等,今纔就捉,故捧招後,竝爲拘囚云矣。漏網之類,今旣見捉,依前此知委,一竝押上于巡營,同爲鉤覈後馳啓事,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而眞殿茶禮相値,不得設行之意,敢啓。傳曰,知道。
三軍府啓曰,今月初十日,禁衛營習陣日次,而大將臣李鍾承,有身病,不得行操云矣,敢啓。傳曰,知道。
以大司諫金昌秀,司諫吳慶履牌不進罷職傳旨,傳曰,只推。
丁丑八月初九日辰時,上詣眞殿。茶禮親行入侍時,行都承旨尹秉鼎,左承旨金聲根,右承旨趙秉鎬,左副承旨趙臣熙,右副承旨鄭寅性,同副承旨李載完,記事官缺,別兼春秋趙昌夏·金羽均·尹相萬,檢閱李重七·洪承憲,檢校直提學趙寧夏·趙成夏·尹滋悳·金炳始·趙慶鎬,檢校直閣閔泳穆·李鎬翼·姜,檢校待敎金演壽·洪淳馨,待敎閔泳翊,以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位,行四拜禮,陞詣盥洗位,上盥洗。仍詣第一室尊所。秉鼎監盞。上入詣第一室神位前。通禮跪啓請跪,上跪。通禮跪啓請三上香,秉鼎奉香,載完奉罏,上三上香。秉鼎奉盞跪進,上執盞以授載完,載完跪受,奠于案,上連獻三盞。次詣各室,行禮如上儀。通禮導上降復位,行四拜禮。通禮跪啓禮畢。大臣進前問候訖。上還入齋殿,命退。承史·諸臣以次退出。
上在昌德宮。停常參·經筵。
藥房提調金有淵,副提調尹秉鼎啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,假注書金永悳,時無職名,令該曹依例付軍職,冠帶常仕,何如?傳曰,允。
又啓曰,卽者義禁府都事來言,時囚罪人李樂熙等,當爲議處,而判義禁曺錫雨,有身病,次堂,例不得擧行云。判義禁,卽爲牌招,何如?傳曰,允。
傳曰,藥院都提調有闕之代,前望單子入之。
內醫都提調前望單子入之,領議政李最應落點。
弘文館啓曰,新除授修撰黃耆淵,時在京畿果川地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,修撰朴寅壽落點。
又啓曰,上番副校理臣趙東弼,以訓鍊都監從事官,今日習陣時,晝仕出去之意,敢啓。傳曰,知道。
傳曰,公事遲滯之中官羅世煥,從重推考。
政院啓曰,慶尙監司朴齊寅,倭飛船問情事,去月十八日封發,雨澤事十四日封發,咸鏡監司李會正雨澤事,去月十六日封發,慶尙左兵使鄭完默,倭飛船問情事,去月初十日封發,慶尙前左水使梁柱華,倭飛船止泊事,去月初八日封發,而且年月行書,有違格式,左水使朴鼎和,倭飛船問情事,十一日封發,東萊府使洪祐昌,倭飛船問情事,去月十一日封發狀啓,今始到院。啓聞之如是遲滯,事甚稽忽,極涉未安。各該道帥臣及府使,不可無警,竝推考,何如?傳曰,允。
又啓曰,判義禁曺錫雨牌不進,推考傳旨,今方捧入,而開坐命下之後,如是違牌,事甚末安。更爲牌招,何如?傳曰,允。
政院啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳曰,只推。
兵曹啓曰,禁軍別將鄭雲翼,身病猝重,無望供職,呈狀乞遞矣。實病旣如此,則有難强令察任,今姑改差,何如?傳曰,允。
兵曹,以吳夏泳爲禁軍別將。
訓鍊都監啓曰,本局哨軍中亂類幾名,稱以放料闕給,揭付榜文於街路,聽聞駭悖。故査覈其委折,則左部右司左哨軍梁用凡,主張發論,前哨軍金漢文,作其榜文而書之,右哨軍朱陽昇,同參前後之事,後哨軍崔俊弘,前哨軍李甲用,受其指使而揭付矣。名以卒伍者,少無忌憚,做此無前之變怪,已極痛惋,而亂軍悖卒之煽動衆心,自有師律。上項五漢,竝大會軍民,梟首警衆,何如?傳曰,此是亂兵也,當用師律,而揭榜事,必愚蠢無知而然矣。合有斟量,以示好生之意。竝特貸一縷,限死嚴棍,回示後移送秋曹,首倡之漢,嚴刑二次,遠惡島減死定配,其餘諸漢,各嚴刑一次,邊遠減死定配。
議政府啓曰,補賑人論賞之節,自是賑廳擧行,而至若事目外別般酬奬者,自本府,已爲覆啓施行矣。諸處畢賑狀啓中,守令及各人請賞,依已例竝令賑廳稟處,何如?傳曰,允。
三軍府啓曰,今月十一日,御營廳習陣日次,而大將臣趙羲復,有身病,不得行操云矣,敢啓。傳曰,知道。
又啓曰,謹依批旨,罪人梁用凡等五名,大會軍民回示次,大將臣趙寧夏,今方出往蔓川坪云矣,敢啓。傳曰,知道。
政院啓曰,判義禁曺錫雨,再牌不進,推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
訓鍊都監啓曰,謹依草記批旨,罪人梁用凡·金漢文·朱陽昇·崔俊弘·李甲用等,竝限死嚴棍三十度,回示後,首倡梁用凡,嚴刑二次,遠惡島減死定配,其餘諸漢,各嚴刑一次,邊遠減死定配次,移送秋曹之意,敢啓。傳曰,知道。
司僕寺啓曰,濟州出來先運年例進上馬八匹,三名日進上馬六十匹,凶咎駑駘馬二十匹,武衛所前卜定馬十匹,合九十八匹內,一匹中路故失,除實納馬九十七匹,禾毛色別單書入之意,敢啓。傳曰,知道。
領府事李裕元箚曰,云云。答曰,省箚具悉卿懇。所辭藥院之任,今姑勉副,卿其從便往來。仍傳曰,此批答,遣史官傳諭。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨趙秉鎬,同副承旨李載完,今日不爲仕進,竝卽牌招,何如?傳曰,允。
又啓曰,檢閱金學洙,由限已過,卽爲牌招入直,何如?傳曰,允。
判義禁前望單子入之,閔致庠落點。
政院啓曰,開坐事,命下矣。新除授判義禁閔致庠,卽爲牌招,何如?傳曰,允。
又啓曰,事變假注書李在祐,有身病,勢難察任,今姑改差,何如?傳曰,允。
李在祐改差,代以金性默爲事變假注書。
弘文館啓曰,新除授修撰朴寅壽,卽爲牌招察任,何如?傳曰,允。
兵曹啓曰,今此一內禁軍試射時入格人等,分等施賞,而長弓·箭竹,以軍器寺所在者取來,頒給之意,敢啓。傳曰,知道。
政院啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳曰,只推。
政院啓曰,卽者檢閱李重七·洪承憲,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱金學洙牌不進罷職傳旨,傳曰,只推。
政院啓曰,左右史不可不備。檢閱金學洙,旣有只推之命,更爲牌招入直,何如?傳曰,允。
吏曹啓曰,今此秋夕祭祭官,依近例刑官·司饔院官員年六十以上人,通融塡差以入,而其中時無職名人員,令該曹付軍職,何如?傳曰,允。
刑曹啓曰,訓鍊都監啓辭內,本局軍中亂類幾名,稱以放料闕給,揭付榜文於街路,聽聞駭悖。故査覈其委折,則梁用凡,主張發論,金漢文,作其榜文而書之,朱陽昇,同參前後之事,崔俊弘·李甲用,受其指揮而揭付矣。名以卒伍者,少無忌憚,做此無前之變怪,已極痛惋,而亂軍悖卒之煽動衆心,自有師律。上項五漢,大會軍民,梟首警衆,何如?傳曰,此是亂兵也。當用師律,而揭榜事,必愚蠢無知而然矣。合有斟量,以示好生之意。竝特貸一縷,限死嚴棍回示後,移送秋曹,首倡之漢,嚴刑二次,遠惡島減死定配,其餘諸漢,各嚴刑一次,邊遠減死定配事,命下矣。謹依傳敎,首倡罪人梁用凡,嚴刑二次,全羅道康津縣薪智島,遠惡島減死定配所,而待栲限,加刑押送。金漢文·朱陽昇·崔俊弘·李甲用等,嚴刑一次,漢文,平安道渭原郡,陽昇,咸鏡道會寧府,俊弘,平安道碧潼郡,甲用,咸鏡道鍾城府,竝邊遠減死定配所,卽爲押送之意,敢啓。傳曰,知道。
司僕寺啓曰,濟州出來後運歲貢馬二百匹,武衛所別卜定馬二十匹,合二百二十匹內,十四匹中路故失,十匹水原府別驍士,二十匹武衛所,二十六匹訓鍊都監,十二匹禁衛營,十二匹御營廳,十二匹兵曹軍馬分給,除實納馬一百九匹,禾毛色別單書入之意,敢啓。傳曰,知道。
義禁府啓目粘連,向前李樂熙亦,勅行時添費,縱緣事勢,公貨之挪用,自有當律。以此照律,何如?啓依允。
又啓目粘連,向前李雋應亦,大同準裝,乃致入倉時欠縮,結作挪充,竟歸該吏輩公逋,未及畢刷,適値移除,愆納雖諉事會,律例亦難全恕。以此照律,何如?啓依允。
又啓目粘連,向前洪顯昇亦,進排有職,趁待失時,揆以擧行,難免其責。以此照律,何如?啓依允。
又啓目粘連,向前李時泓亦,排設擧行,自有所重,席子全不成樣,事體亦爲甚悚,職失察飭,罪難輕勘。以此照律,何如?啓依允。
知三軍府事趙寧夏疏曰,伏以臣,闒茸一書生,待罪戎垣,今四週歲矣。壁壘新彩,尙矣無論,金穀常儲,枵然而匱,猶且靦然冒據,周旋於旗鼓之間,陪扈於廂旅之前,以祗承天寵,爲師中之吉,蚤夜兢惕,若墜淵谷。至有日前悖卒之揭榜事,而臣之不勝其任之罪,於是益著矣。威望素乏,不能制河北之悍,紀律已壞,無以鑄一州之錯。按奏纔上,伏奉特施次律之命,大聖人好生之德,臣不勝欽仰攢祝。噫,深籌遠略,容民蓄衆,乃戎務之差强,而臣未之能焉,嫺習鉤陣,操練撫循,乃其次,而又未之能焉,至若檢束拘戢,乃其最末庸常事,而是亦未之能焉。要之則空佩如斗金印,而坐觀旌旗之美,卽一小兒戲耳。臣罪到此,何以自贖?玆敢忙陳文字,恭俟斧鉞。伏乞聖明,俯垂鑑諒,亟遞臣元戎之任,仍治臣不克檢士卒之罪,以爲將兵不職者之戒焉云云。答曰,省疏具悉。悖卒之事,何必如是爲引乎?卿其勿辭,益勉團束之方。
上在昌德宮。停常參·經筵。
政院啓曰,合辭許〈久〉闕啓,事甚未安。除在外·未署經·陳疏外,呈告人員,竝卽牌招,何如?傳曰,允。
又啓曰,右副承旨鄭寅性,今日不爲仕進,卽爲牌招,何如?傳曰,允。
又啓曰,卽者正言鄭澐,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以檢閱李重七·洪承憲牌不進罷職傳旨,傳曰,只推。
以檢閱金學洙牌不進罷職傳旨,傳曰,只推。
政院啓曰,左右史不可不備。檢閱李重七·洪承憲·金學洙,旣有只推之命,竝卽牌招,推移入直,何如?傳曰,允。
又啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳曰,只推。
以忠淸監司趙秉式狀啓,海美縣監曺秉斗,遭母喪事,傳曰,令該曹口傳差出,催促下送。
議政府啓曰,卽見東萊府使尹致和所報,則濟州漂民李元春,自左兵營捉來嚴覈,亦爲質辨於管理官倭,則再次故漂,剃髮幻倭之前後情跡,綻露無餘,究厥所犯,關係大辟,枷囚府獄,以待處分爲辭矣。剃髮幻服,變名納供,已是節節兇譎,而再度故漂之跡,今皆掀露,三尺莫嚴之律,決難容貸。罪人李元春,令左水使,大會軍民,梟首警衆,以爲戢奸習肅邊禁,何如?傳曰,允。
禮曹啓曰,今八月十五日行孝昌園秋夕祭享時,本園兩官,當爲進參,而守奉官有闕未差,無以擧行云。守奉官未差之代,卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以李泰重爲孝昌園守奉官。
傳曰,狀啓遲滯之中官羅世煥,推考。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
御營廳啓曰,本廳諸將官試講時,柳葉箭連三巡全布人,別單書入之意,敢啓。傳曰,知道。
奉常寺啓曰,各陵園秋夕祭享所用藥果煎造後,進上看品藥果二十立,依定式封進之意,敢啓。傳曰,知道。
義禁府啓曰,李樂熙,係是贓賄流配,依法典不付功議以入之意,敢啓。傳曰,知道。
吏曹啓目粘連,觀此本曹參議趙濟華上疏,則以爲臣,與本曹參判臣韓敬源,有娚妹應避之嫌,顧臣見銜,在下當避。伏乞聖慈,亟遞臣所帶銓銜,以存公格亦爲白有臥乎所,相避之法,在下當遞,本曹參議趙濟華,似當許遞是白乎矣,僚堂之遞仍當否,臣曹不敢循例擅便,上裁,何如?啓。依回啓施行爲良如敎。
義禁府啓目粘連,牙山前縣監李雋應矣,本府議啓內,大同準裝,乃致入倉時欠縮,結作挪充,竟歸該吏輩公逋,未及畢刷,適値移除,愆納雖諉事會,律例亦難全恕。以此照律,笞五十解見任別敍,私罪,奉敎依允爲旀,功議各減一等爲良如敎。
又啓目粘連,坡州前牧使李樂熙矣,本府議啓內,勅行時添費,縱緣事勢,公貨之挪用,自有當律。以此照律,罪杖一百收贖,告身盡行追奪,流三千里定配,私罪,奉敎依允。
又啓目粘連,長興庫主簿李時泓矣,本府議啓內,排設擧行,自有所重,席子全不成樣,事體亦爲甚悚,職失察飭,罪難輕勘。以此照律,罪杖八十收贖,奪告身三等,私罪,啓飭已施矣,分揀放送。
又啓目粘連,工曹正郞洪顯昇矣,本府議啓內,進排有職,趁待失時,揆以擧行,難免其責。以此照律,罪笞四十,附過還職,私罪,啓飭已施矣,分揀放送。
吏曹參議趙濟華疏曰,云云。〈答曰〉,省疏具悉。疏辭下該曹稟處。
正言鄭澐疏曰,云云。〈答曰〉,省疏具悉。爾其勿辭救護。
修撰朴寅壽疏曰,云云。〈答曰〉,省疏具悉。疏辭許令該曹稟處。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳曰,朝肅拜答下遲滯之差備中官金漢翼,汰去。
傳曰,吏曹參議有闕之代,前望單子入之。
傳曰,政官牌招開政。
以檢閱李重七·洪承憲·金學洙牌不進罷職傳旨,傳曰,只推。
政院啓曰,左右史不可不備。檢閱李重七·洪承憲·金學洙,旣有只推之命,竝卽牌招,推移入直,何如?傳曰,允。
吏曹口傳政事,以趙文夏爲海美縣監。
吏曹啓曰,因議政府申飭,受由上京守令,自臣曹催促,則洪州牧使李周夏,親病沈重,不得下去云。鴻山縣監金世基,身病猝重,不得下去云。洪州牧使李周夏,改差,鴻山縣監金世基,罷黜,何如?傳曰,允。鴻山縣監金世基,錦山郡守吳敬善,相換。
兵曹口傳政事,護軍金炳三,副護軍尹相賢。
吏曹啓曰,鴻山縣監金世基,錦山郡守吳敬善相換事,命下矣。錦山郡守吳敬善,方在居中中,何以爲之?敢稟。傳曰,勿拘。
吏曹參議前望單子入之,金炳翊落點。
以司謁口傳下敎曰,於義宮奴子壽命·仁植,稱以宮納,戶曹田稅條,從中無難勒奪,萬萬無嚴。移送秋曹刑配。
政院啓曰,行大司憲金炳雲,執義李在淳,持平韓炳洙牌不進,掌令宋彙仁差祭,金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,持平韓炳洙牌不進罷職傳旨,傳曰,只推。
議政府啓曰,卽見江原監司閔泳緯狀啓,則本道昨今兩年條,公都會初擇及覆試,當爲一體設行,而窮夏纔經,新穀未登,儒生之際此往來,在所當念。竝爲姑停,待明年設行事,請令廟堂稟旨,分付矣。事勢旣如此,則有難强令試取,依狀請退行事,分付,何如?傳曰,允。
又啓曰,卽見忠淸監司趙秉式狀啓,則萬東廟每年春秋間一次奉審,曾有定式,而今年春秋,巡部皆爲停止,則勢將別爲發行,而無時離次,不敢擅便,請令廟堂稟旨,分付矣。復享以後,奉審之連爲退行,甚涉悚悶,而今秋巡部,旣令停止,待明春擧行之意,分付,何如?傳曰,允。
政院啓曰,行吏曹判書金輔鉉,參判韓敬源,牌不進,推考傳旨,今方捧入,而開政命下之後,如是違牌,事甚未安。判書·參判,竝更牌招,新除授參議金炳翊,一體牌招,何如?傳曰,待明朝牌招。
賑恤廳啓曰,京畿·三南·水原·廣州·江華·統營畢賑狀啓之下政府,守令及各人請賞,令賑廳稟處事,草記蒙允矣。諸處賑餘穀區處,依狀請施行,守令捐廩,士民出義,褒賞之典,令該曹考例稟處,各人自本道施賞,依道啓施行,何如?傳曰,允。
義禁府啓曰,時囚罪人李樂熙,杖一百收贖,流三千里定配,照律公事,判付內依允矣,當定配所以入,而卽接其戶奴呈狀,則以其父年七十九,無兄弟獨身,依法典許贖爲辭矣。取考律文,則大明律名例云,凡父母老疾座侍,家無以次成丁者,若犯徒流,止杖一百餘罪贖,存留養親。李樂熙定配,依律文收贖,只告身盡行追奪,放送,何如?傳曰,允。
又啓曰,因忠淸監司趙秉式啓本,領運差使員咸悅縣監徐再淳罪狀,令攸司稟處事,啓下。又傳旨內,領運差使員咸悅縣監徐再淳,護送差使員馬梁僉使朴允璡,竝拿問重勘事,啓下矣。徐再淳,今方待命拿囚,朴允璡,時在任所,依例發遣首書吏,交代後拿來,何如?傳曰,待待命拿囚。
刑曹啓曰,以司謁口傳下敎曰,於義宮奴子壽命·仁植,稱以宮納,戶曹田稅條,從中無難勒奪,萬萬無嚴。移送秋曹,刑配事,命下矣。謹依傳敎,罪人壽命,江原道淮陽府,仁植,黃海道信川郡,竝定配所,而適値齋日,待用杖各嚴刑一次後,卽爲押送之意,敢啓。傳曰,知道。
又啓曰,坡州牧使李樂熙,所犯贓錢一千一百十五兩五錢一分,督捧事,命下矣。依定式捉囚家僮,刻期督捧之意,敢啓。傳曰,知道。
禁衛營啓曰,今八月十二日本營諸將官試講時,柳葉箭小布連五巡沒技人,依例別單書入之意,敢啓。傳曰,知道。
吏曹啓目粘連,觀此弘文館修撰朴寅壽上疏,則以爲臣有偏母,年今七十六歲,素抱貞痼之疾,調護攝養,一時爲急,而臣家素貧,菽水之供,尙患不繼,藥餌之補,尤何可論?若得優閒之邑,以遂便養之私,則臣之至願,庶可伸矣。伏乞聖明,特命選部,畀臣一縣,遂臣大願亦有白有臥乎所,朴寅壽之家貧親老,菽水難繼之狀,卽通朝之所共知,許畀一邑,俾遂便養之願,允合孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓。依回啓施行爲良如敎。
忠淸監司趙秉式疏曰,云云。答曰,省疏具悉。卿其從便往省焉。
上在昌德宮。停常參·經筵。
政院啓曰,行大司憲金炳雲,執義李在淳,持平韓炳洙,掌令宋彙仁差祭,金棱,持平李徽圭在外,監察茶時之意,敢啓。傳曰,知道。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,呈告摠管許遞,今日政差出。
傳曰,藥院提調許遞,今日政差出。
政院啓曰,吏曹參議金炳翊,疏批已下,卽爲牌招,何如?傳曰,允。
以檢閱李重七·洪承憲·金學洙牌不進罷職傳旨,傳曰,只推。
政院啓曰,撥路申飭,前後何如,而慶尙監司朴齊寅去月十七日封發之月終成冊上送狀啓,璿源閣躬審狀啓,恤典題給狀啓,東萊府使尹致和去月十六日封發之到任狀啓,今始到院,揆以事體,極涉疎忽。不飭之道臣及府使,不可無警,竝推考,何如?傳曰,允。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
吏曹啓曰,新除授彦陽縣監盧升熙,身病猝重,萬無赴任之望云。罷黜,何如?傳曰,允。
兵曹啓曰,宣傳官尹錫五·沈宜稷,內禁將李敏中,五衛將金溵·玄鍑,文兼李輔榮·洪祐冀,俱以身病,呈狀乞遞,竝改差,何如?傳曰,允。
議政府啓曰,彦陽縣監盧升熙呈狀,該曹纔已啓遞矣。此人以補賑之尤多,特蒙恩除,而居在海西,年又衰老,難於遠赴而然,則朝家酬賞之典,竟歸無實,依已例道內守令中,令該曹今日政相換,何如?傳曰,允。
有政。吏批,行判書金輔鉉進,參判未差,參議金炳翊進。以南一祐爲兼輔德,金喆熙爲兼弼善,洪承穆爲司書,洪祐昌爲禮曹參判,李在敬爲禮曹參議,曺錫輿爲知經筵,李寅卨爲知春秋,李鍾浩爲同經筵,南廷益爲同春秋,兪錫煥爲同成均,閔謙鎬爲右賓客,趙成夏爲左副賓客,閔謙鎬爲內醫提調,申泰皞爲禮曹佐郞,金應漢爲平市令,金在兢爲東部都事,李容鎬爲昭慶園守奉官,李承喜爲永懷園守奉官,吳達善爲洪州牧使。檢書官單李祖淵,分監役單薜寶錫。幼學鄭轍鎔,年七十今超通政,侍從臣正言鄭澐父加資事,承傳。兼春秋單白時洽。通津府使李奎遠,仍任事,承傳。鴻山縣監金世基,錦山郡守吳敬善,已上相換事,承傳。前郡守趙羲仁,今加通政加資事,承傳。學諭單金錫喬。彦陽縣監盧升熙,康翎縣監李容觀,以上相換事,承傳。再政。以金炳休爲平市主簿,李容準爲南原府使。右賓客單徐堂輔,右副賓客單閔謙鎬。三政。以鄭基曾爲三嘉縣監。四政。以趙秉燮爲司䆃僉正。
兵批,以姜蘭馨·吳光默爲都摠管,李象億爲副摠管,白樂贊·申林爲宣傳官,徐相岳爲內禁將,閔宗顯·孫德和爲五衛將,宋一儹爲忠翊將,沈相薰·李錫弘爲文兼,白樂健爲獨仇味僉使,韓錫基爲平山浦萬戶,朴秀莖爲鷺梁渡別將。知事單吳慶錫·黃龍,別將單金鳳九,東林別將單朴基信,同知單金貞默,僉知三單金溵·玄鍑·金在獻,水原中軍李奎顔,限一瓜仍任事,承傳。再政。以趙駿鎬爲左衛率,同知單朴奎炯,僉知單孫德和。
議政府啓曰,連以稅穀愆滯事,筵奏關飭,非止一再,而荏苒時月,秋序已半,到泊之船,厥數無幾。在昔荒年,溯以考之,曾未有似此之時。雖無知愚氓,豈不念正賦之攸重,而訖于今拒納乃已乎?揆諸常理,安有是也?如非該吏之偸弄,必是船漢之容奸。道臣守令,苟能畏憚朝令,殫心董察,則亦安有是也?法綱與稅政,蕩然至此,寧欲無言。更爲申飭於三南監司處,使之火速督納,而若或有一直玩愒之弊,別般論勘,在所不免。此意,竝爲分付,何如?傳曰,允。
內醫院啓曰,本院提調,例不得兼帶刑獄之官矣。提調閔謙鎬所帶刑曹判書之任,今姑許遞,令該曹口傳付軍職,何如?傳曰,允。
兵曹口傳政事,大護軍閔謙鎬。
司僕寺啓曰,濟州出來後運貢馬,沿路故失多數之地方官始興縣令金炳怡,令該府拿問處之,鴻山縣監金世基,不善擇封之該牧使白樂淵,從重推考,外他先後運故失邑守令,竝捧現告推考,何如?傳曰,允。當此秋務方殷,該邑事勢,不可不念,拿勘置之,從重推考。
行護軍洪祐昌疏曰,云云。答曰,省疏具悉。所請依施。
吏曹參議金炳翊疏曰,云云。〈答曰〉,省疏具悉。爾其勿辭察職。
上在昌德宮。停常參·經筵。
藥房提調閔謙鎬,副提調尹秉鼎啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而眞殿茶禮相値,不得來會云矣,敢啓。傳曰,知道。
吏曹,都堂錄會圈四點,曺寅承·李萬敎·南肅熙·洪英植·宋世憲·尹定求·趙重弼。
議政府啓曰,經筵官·書筵官,纔已同議抄選以入矣。令政院政官牌招開政,使之下批,何如?傳曰,允。
又啓曰,分館人,依定式別單書入,而待啓下,令該曹按例付職,年滿五十人,分館後依法典陞六事,分付,何如?傳曰,允。
傳曰,東壁·外玉堂,竝許遞,今日政差出。
政院啓曰,假注書申箕善,身病猝重,勢難察任,今姑改差,何如?傳曰,允。
申箕善改差,代以南奎熙爲假注書。
政院啓曰,玉堂上下番俱空,事甚未安。校理二員,副校理二員,修撰二員,副修撰二員未差,應敎金德均,副應敎金喆熙,竝卽牌招入直,何如?傳曰,允。
侍講院啓曰,新除授兼輔德南一祐,兼弼善金喆熙,司書洪承穆,竝卽牌招察任,何如?傳曰,允。
奎章閣啓曰,景慕宮望廟樓,今望奉審無頉之意,敢啓。傳曰,知道。
政院啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
弘文館啓曰,下番無他推移之員,不得已以上番,姑降入直之意,敢啓。傳曰,知道。
有政。吏批,判書金輔鉉進,參判韓敬源病,參議金炳翊進。以尹定求·南肅熙爲校理,洪英植·曺寅承爲副校理,金容圭·李萬敎爲修撰,宋世憲·趙重弼爲副修撰,曺錫輿爲刑曹判書。經筵官單宋秉璿,書筵官單宋秉璿。再政。以李秉緯爲正言。
兵批,同知單閔宗顯。
都摠府啓曰,今日入直內三廳武兼禁軍及軍兵等,當爲中日習射技放,而眞殿茶禮親行相値,不得設行之意,敢啓。傳曰,知道。
吏曹啓目,權知承文院副正字南秉文·金炳吉·閔泳駿·南奎熙·朴秉協·尹相翊·申箕善·朴齊聖·金永悳·趙秉翊·嚴胄永·金秀馨·金天洙·吳瀅澤·李在明·盧泳敬·朱明相·韓甸鎬·李在祏·金璣衡·魏道源爲等如,口傳施行,何如?啓依允。
又啓目,權知成均館學諭,李燦植·朴壽昌爲等如,口傳施行,何如?啓依允。
又啓目,權知承文院副正字南秉文·金璣衡,俱以登科前年滿五十,依法典陞六品職,遷轉,何如?啓依允。
丁丑八月十五日辰時,上詣眞殿。茶禮親行入侍時,行都承旨尹秉鼎,左承旨金聲根,右承旨趙秉鎬,左副承旨趙臣熙,右副承旨鄭寅性,同副承旨李載完,記事官缺,別兼春秋趙昌夏·金羽均·尹相萬,檢閱李重七·洪承憲·金學洙,檢校直提學尹滋悳·金炳始,檢校直閣閔泳穆·金永壽,檢校待敎洪淳馨,待敎閔泳翊,以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位,行四拜禮,陞詣盥洗位,上盥洗。仍詣第一室尊所,秉鼎監盞。上入詣第一室神位前。通禮跪啓請跪,上跪。通禮跪啓請三上香,秉鼎奉香,載完奉罏,上三上香。秉鼎奉盞跪進,上執盞,以授載完,載完跪受奠于案上,連獻三盞。次詣各室,行禮如上儀。通禮導上降復位,行四拜禮。通禮跪啓禮畢。大臣進前問候訖。上還入齋殿,命退。承史諸臣以次退出。
上在昌德宮。停常參·經筵。
自午時至人定,灑雨下雨,測雨器水深一寸四分。
政院啓曰,合辭許〈久〉闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳曰,禮房承旨馳詣受香諸處,奉審摘奸以來。
傳曰,劬經飭躬,士之所當行,而無意於需世,則非有爲之士也,求賢訪德,國之所急先,而無意於資治,則非有爲之國也。以故,士無獨賢之名,國有賴安之效。昔先正乃祖文正,以間世之大賢,托昭融之契,都兪吁咈之間,消長進退之際,粹然一出於正,以明天理正人心爲己責,尊王道扶世敎爲自任,式克至于今日聲明。顧今林樊耆德,次第凋謝,予以否德,茫無求治之所。苟欲趾先烈而仗世篤,戔帛之聘,弓旌之招,舍爾家而奚以哉?爾之服襲,必在於詩禮忠貞,又有近日家庭之濡染,至登於中外薦剡,其見推儒林可驗,而今授經幄之銜,夫豈徒然哉?此正予之所有爲之日,而爾之亦有爲之會也。啓沃之任,今焉在爾,胄筵之責,又將在爾。爾尙念乃先休,亟圖賁然,用副予至意事,遣史官傳諭于經筵官宋秉璿。
政院啓曰,右邊捕盜大將金箕錫,以都統使,諸將官射會監試事,三仙坪今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,左邊捕盜大將申正熙,以武衛所別將,諸將官射會參試事,三仙坪今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,假注書金永悳,身病猝重,勢難察任,今姑改差,何如?傳曰,允。
金永悳改差,代以朴齊斌爲假注書。
弘文館啓曰,下番副應敎臣金喆熙,以禁衛營從事官,晝仕出去之意,敢啓。傳曰,知道。
又啓曰,上番姑降入直,事甚未安。新除授修撰金容圭,副修撰趙重弼,竝卽牌招,推移入直,校理尹定求·南肅熙,副校理曺寅承·洪英植,一體牌招察任,何如?傳曰,允。
又啓曰,新除授副修撰宋世憲,時在忠淸道淸州地,經筵入番事緊,請斯速乘馹上來事,下諭。答曰,許遞,前望入之。
玉堂前望入之,副修撰黃耆淵落點。
政院啓曰,大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙牌不進罷職傳旨,傳曰,只推。
兵曹啓曰,卽接西所入直衛將張泳汲牒報,則北水閣東邊水門鐵索絶傷云。爲先令紫門監,堅實圍排,卽速修改,而把守軍兵令該營量宜除出,限修改間,嚴加守直之意,分付,何如?傳曰,允。
吏曹啓曰,東部都事金在兢,以其身病,呈狀乞遞,改差,何如?傳曰,允。
兵曹啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
禁衛營啓曰,因兵曹草記,北水閣東邊水門鐵索絶傷處,西營入直軍八名除出,哨官一員率領,限修改間,嚴加守直之意,敢啓。傳曰,知道。
上在昌德宮。停常參·經筵。
政院啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,來二十一日輪對日次矣。敢稟。傳曰,當次人受點,後日次待令。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨鄭寅性,今日不爲仕進,卽爲牌招,何如?傳曰,允。
事變假注書金性默,奉命在外,代以朴壽昌爲事變假注書。
政院啓曰,啓聞事體,何等嚴重,而卽見慶尙左兵使鄭完默漂人問招狀啓到院者,則有所漏落,事極駭忽。原狀啓,所當還下送,而係是邊情,雖不得不捧入,該帥臣不可無警。從重推考,何如?傳曰,允。
弘文館啓曰,新除授副修撰黃耆淵,時在京畿果川地,經筵入番事緊,請斯速乘馹上來事,下諭。答曰,依啓。
禮曹,冬至兼謝恩使拜表,來十月二十七日巽時,方物封裹,同月二十四日。
政院啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙牌不進罷職傳旨,傳曰,只推。
戶曹啓曰,臣致庠,今日以全羅道法聖倉點檢事,出來江上矣。慶尙道右漕倉所屬晉州等六邑,丙子條田稅大同合米一萬二千三百三十四石零,太一千九百十九石零,本倉元漕船十四隻分載,無事到泊于江西前洋,故一體點檢之意,敢啓。傳曰,知道。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨李載完,今日不爲仕進,卽爲牌招,何如?傳曰,允。
傳曰,泮長有闕之代,前望單子入之。
大司成前望單子入之,趙秉世落點。
政院啓曰,行都承旨尹秉鼎,今日不爲仕進,左承旨金聲根,廚院進,右承旨趙秉鎬,式暇出去,左副承旨趙臣熙,式暇,同副承旨李載完,牌不進,院中只有臣一人,伴直無人。同副承旨,旣有只推之命,更爲牌招,何如?傳曰,允。
又啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以同副承旨李載完牌不進罷職傳旨,傳曰,只推。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙牌不進罷職傳旨,傳曰,只推。
都摠府啓曰,今日入直內三廳武兼禁〈軍〉及軍兵等,當爲中日習射技放,而國忌正日相値,不得設行之意,敢啓。傳曰,知道。
三軍府啓曰,卽接訓鍊都監所報,則今八月十九日,訓鍊都監習陣日次,而大將臣趙寧夏有身病,不得行操云矣,敢啓。傳曰,知道。
兵曹口傳政事,副護軍李鎬翼。
政院啓曰,同副承旨李載完,再牌不進,伴直無人。左承旨金聲根,所當牌招,而拘於廳規,不得請牌,何以爲之?敢稟。傳曰,牌招。
以同副承旨李載完牌不進罷職傳旨,傳曰,只推。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨李載完,今日不爲仕進,卽爲牌招,何如?傳曰,允。
以左承旨金聲根牌不進,罷職傳旨,傳曰,只推。
政院啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙牌不進,罷職傳旨,傳曰,只推。
政院啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
三軍府啓曰,卽接禁衛營所報,則今八月二十日,禁衛營習陣日次,而大將臣李鍾承,有身病,不得行操云矣,敢啓。傳曰,知道。
義禁府啓目,羅州牧使金善根原情云云。傳旨內辭緣,泛稱遲晩,刑推得情,何如?啓。除刑推議處爲良如敎。
又啓目,興德縣監申寀原情云云。傳旨內辭緣,泛稱遲晩,刑推得情,何如?啓。除刑推議處爲良如敎。
又啓目,湖南聖堂倉漕船領運差使員咸悅縣監徐再淳原情云云。傳旨內辭緣,泛稱遲晩,刑推得情,何如?啓。除刑推議處爲良如敎。
上在昌德宮。停常參·經筵。
藥房都提調李最應,提調閔謙鎬,副提調尹秉鼎啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿·世子宮口傳問安。答曰,知道。
傳曰,大臣·政府堂上引見。
政院啓曰,左右史不可不備,檢閱李重七·洪承憲,竝卽牌招,推移入直,何如?傳曰,允。
禮曹,來十月初二日行宗廟冬享大祭,親祭取稟,奉敎敬依。
政院啓曰,行大司憲金炳雲,執義李在淳,掌令宋彙仁,持平韓炳洙呈辭,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙牌不進,罷職傳旨,傳曰,只推。
政院啓曰,記注法意,何等審愼,而今日次對,擧條批旨中,有所錯誤,至於改書以下,事甚疎忽,極涉未安。臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
三軍府啓曰,卽接御營廳所報,則今月二十一日,御營廳習陣日次,而大將臣趙羲復,有身病,不得行操云矣,敢啓。傳曰,知道。
兵曹啓曰,今此冬至兼謝恩使一行赴燕時,所把驛馬,預先分定然後,可無窘急之弊,今亦依例前期知委,而應把驛馬五十二匹內,忠淸道九匹,全羅道十二匹,慶尙道二十二匹,來十月十五日京中逢點,江原道五匹,咸鏡道四匹,直送安州,來十月十八日逢點事,各道監司處行移,何如?傳曰,允。
刑曹啓曰,平安道油紙徒流案中,殷山縣定配罪人金基豊,放字書下矣,謹依書下,卽爲放送事,分付道臣之意,敢啓。傳曰,知道。
義禁府啓目,向前金善根亦,準裝旣在前官,欠逋竟出船主,自京所刷,非邑攸責是白乎矣,特未考尺,是難全恕,以此照律,何如?啓依允。
又啓目,向前申寀亦,六十石結作,二三年愆納,事屬前等,罪在船主是白乎矣,尙遲磨勘,全難原恕,以此照律,何如?啓依允。
又啓目,向前徐再淳亦,阻雨時多致滯留,逢風際又失制護,追度事勢,難容人力是白乎矣,八隻以上致敗者罷黜,載在法典,依法文罷黜放送,何如?啓。揆以漕法,固當依律當勘,而歉荒之餘,秋務且殷,此時迎送之弊,不可不念,罷黜特爲安徐,姑令戴罪擧行。
又啓目粘連,羅州牧使金善根矣本府議啓內,準裝旣在前官,欠逋竟出船主,自京所刷,非邑攸責是白乎矣,特未考尺,是難全恕,以此照律,罪笞四十收贖,附過還職,私罪,奉敎依允爲旀,功議各減一等爲良如敎。
又啓目粘連,興德縣監申寀矣本府議啓內,六十石結作,二三年愆納,事屬前等,罪在船主是白乎矣,尙遲磨勘,全難原恕,以此照律,罪笞四十收贖,附過還職,私罪,奉敎依允爲旀,功議各減一等爲良如敎。
丁丑八月二十日午時,上御熙政堂。藥房入診,大臣·政府堂上引見同爲入侍時,都提調李最應,提調閔謙鎬,副提調尹秉鼎,檢校直閣李鎬翼,記事官金裕成,記注官朴鍾瀅,記事官金學洙,同副承旨李載完,記事官金裕成,事變假注書朴壽昌,記注官朴鍾瀅,記事官金學洙,領議政李最應,右議政金炳國,政府堂上金世均·閔致庠·金輔鉉·李景夏·鄭基會·趙寧夏·徐承輔·金箕錫·曺錫輿·李鍾承·趙寅熙·趙羲復,校理南肅熙,以次進伏,醫官李重植·崔性協·李基徹·鄭楫,進伏楹外訖。上曰,史官分左右。最應,進前問候訖,奏曰,醫官待令,使之入診乎?上可之。性協等,以次診候,仍退伏訖。最應曰,脈候奏之。性協等曰,脈候左右三部調均矣。上曰,近日晨夕,雖爲過涼,日氣則甚好矣。最應曰,日候甚好,大有利於農形矣。上曰,農形如是,則誠可幸矣。炳國曰,近日市價稍下,無非日候調均而然矣。上命醫官先退,仍命藥房先退,上曰,次對爲之。最應曰,近見錦伯所報,則今夏公州等邑田土之入於川浦者,爲二千三百餘結云矣,宿水未退,新漲又急,沿江傍川之地,非曰無往往被災處,而今其永廢全棄之數,至於此多,實是始料之外,況田政之易眩,吏奸之難知者乎?邑報營探,十分脗合,果係無差爽之歎,則猶可矣,而苟或不然,上而無補國計,下而莫恤民隱,則其責安歸,其咎孰執?目下秋事告登,在在可喜,似此之歲,檢災之節,尤不可少忽,而非但湖西,他省亦然,先自報槪之初,嚴飭列邑,築底摘察,必精毋濫之意,一體行會諸道道臣,何如?上曰,先自檢災,而如或淆雜,則俵災,亦何可精實乎?依所奏操飭諸道,可也。出擧條最應曰,京外各衙門屯土收稅之節,自有定摠而就原數之內,除却例納,以其零餘,付之屯監,此足爲渠輩沾漑之資矣。挽近以來,所謂屯監,不念法意,專事濫收,威脅勒討,罔有限節,盡括甁罌之儲,必歸谿壑之充,惟此屯土之民,較諸原結應稅,其所徵費,殆不知爲幾許倍矣。屯土由是而荒廢,屯民由是而離析,王土則一也,王民則一也,受此無名之毒痛者,抑獨何辜?揆以法綱,誠極駭惡。從今以後,復或有一毫濫收於定摠之外,則該屯監,隨其現發,邑報于巡營,營報于臣府,這這嚴刑遠配,而淹置不報之道臣守令,各別論勘事,一體申飭,何如?上曰,此弊不可不到底禁飭,依所奏爲之,可也。出擧條最應曰,挽近松政之蕩然,固已萬萬寒心,而無論關隘海島,封山諸處,乃是朝家幾百年勤念勞力,長養擁護者也。惟其蔑法牟利之徒,憑託公用,往付公文,恣意斫伐,殆無紀極,曳運之際,民怨朋興,畢竟盡歸於私橐乃已。山麓則不免汰覆之患,畦塍則亦被湮廢之害,而宮室之材,船艦之需,將無處可藉,是豈細憂也哉?然而聽其圖囑,許給公文之該衙門,果不思此等鉅弊之端乎?設有公文,旣知圖囑,則該營邑,何不爲據實防報之擧乎?以此以彼,誠極慨歎,而今難一一追究,自玆以往,如有不得不公用者,量其株數,遵其舊規,先爲關由廟堂後施行,而萬一違式襲謬,至於入聞,則別般論警,在所難免,以此意,竝爲申飭於各司各營及諸道,何如?上曰,京外之阿護於牟利輩,而罔念國禁之重,是豈道理乎?依所奏爲之各別嚴飭,而從後如有入聞,毋論京衙與外道,自廟堂卽爲論罷,可也。出擧條最應曰,頃以憑藉公貨,勒徵私債之弊,一切禁斷之意,筵奏行會矣。近年此習之狼藉,不但傳聞之有據,且見鄕民,奔走訴冤者,滔滔是此等橫侵之事也。京外奸細之輩,惟利是趨,自不覺陷於罪辜,固不足責之以公私輕重,而乃其干囑則聽施之,公文則署給之,有若按例酬應者然,事理之乖宜,已無可言。且其中種種有擅劃公錢者,而竟至於難捧,則遂以彌縫之計,行此移徵之擧,其爲損體而取怨,尤當如何哉?繼自今,另飭有司之臣,典守出納,倍加謹嚴,而亦爲關飭諸道,若有似此公文之來付者,不論京人鄕人,直爲捉囚,指名馳報,而原公文,粘連上送,以爲各別査處之地,何如?上曰,以此事,前後申飭,果何如乎?中外之不念國法與民情,聽施奸細輩圖囑,是豈可行之事,另加嚴飭,俾有實效於無辜之鄕民。出擧條最應曰,向以配囚擅離事,綾州·興陽·長興三邑守令,自該道啓聞請勘,而深軫民邑之爲弊,特下安徐之處分,聖意攸在,孰不感頌,而推以今番事觀之,他邑之蕩弛可知。大抵罪關不輕,故至於配囚矣,配囚而無所拘繫,任其行止,則雖有罪犯,安有配囚爲哉?如是而其可曰國有法綱,國有刑政乎?以臣所奏,遍飭諸道道臣,凡係編配罪人之所謂直到付給暇一款,切勿擧論,點考牢囚等節,俾無敢少有弛縱,自抵重究事,竝爲分付,何如?上曰,向日三邑倅安徐,特以歉荒餘迎送之弊而然矣。論其罪犯,豈可尋常處之者乎?蓋推此而諸邑之蕩無檢束,可知,寧不駭歎乎?各別嚴飭,可也。出擧條最應曰,近日百隷怠慢,各司郞官之假官空番,愈往愈甚,至於金穀重地,進供衙門,替行假官,無難空番,初不以恪勤率職爲念,寧有如許駭妄之習乎?姑先出擧條申飭,而若或現頉於本府摘奸之時,則該郞官,先汰後拿,俾爲一分警勵,何如?上曰,居官者,以占便爲能事,則安有職掌設置之義乎?紀綱之解弛,莫此爲甚,依所奏爲之。出擧條最應曰,北道陵官,仕滿九十朔後,始爲內遷,故衰老潛郞,無故準職者,殆幾希矣。物議之因此齎鬱,積有年所,而崇仁·崇靈·崇德·崇義四殿官之朔數變通,至有已許之恩典,況本道陵寢,尤有所重者乎?臣意則仕滿以六十朔施行,俾伸向隅之歎,恐合振淹之政,故敢此仰達矣。上曰,四殿官計仕,旣已變通,況於北道陵官乎?非但爲疏鬱之政,實係事體之當然,依所奏爲之。出擧條仍敎曰,四殿官,已有變通,而北道陵官,因何而無變通乎?最應曰,四殿官朔數,近來變通,而近來陵官朔數之前者未變通,似是未遑而然矣。最應曰,知敦寧府事李寅卨,政府堂上差下,何如?上曰,依爲之。出榻敎仍敎曰,農形旣已成實,則秋事,幾爲登場乎?最應曰,此月晦內,似當盡收矣。上曰,今年湖西·湖南,偏被水災,至此之甚耶?最應曰,大無之餘,又有水災,至有錦伯之所報,此誠萬萬悶然,而雖有傷損,各道均豊,非昨年之比也。上曰,至於今年節候,雨暘隨意均適矣。炳國曰,曰雨則雨,曰暘則暘,民之所欲,天必從之。上曰,國家之幸,莫如豊登,今旣困之百姓,稍可紓憂,誠甚萬幸矣。最應曰,雖曰豊登,百姓勿以一飽放心,而有司,惟以節用爲務,然後庶可有紓力之道矣。上曰,以若昨年大無之餘,民情何可盡舒乎?民情若紓,則國計,亦從以裕矣。最應曰,民惟邦本,今雖豊穰,視民如歉荒之時,則百姓自安,而必有樂輸貢稅之心矣。且有司之臣,亦皆節用,則民憂國計,從此紓矣。上曰,國之所以爲國,有民然後,可以爲國矣。炳國曰,百姓足,君孰與不足,所以民惟邦本,本固邦寧矣,以下十二字缺上曰,民惟邦本本固邦寧此八字,英廟時,蓋多書下之擧,曾於開城府懸板,見之矣。蓋王者,以民爲天,民以食爲天,卽此意也。仍敎曰,每於漕運時,船隻多有難便云,可以變通則變通爲好矣。最應曰,每因船小,有所難便矣。上曰,前聞大同船上來之時,船隻半沈於水底云,則其船小載重,可知矣。最應曰,裝載之時,船大穀少,則自無致敗之慮,而其中,每因作奸添載,至有幾萬石致敗之失,且粒粒辛苦,皆出民力,而畢竟再徵,害歸於民,是可曰有法乎?稅船不得不變通,然後民力,始可紓矣。上曰,每於做事之際,不顧是非然後,事易就成,而宜自舟橋司及各該邑,從長區處,以爲無弊輸來爲好,百官頒祿及軍兵放料,每多窘艱,故不得不如是屢飭,明年則早早上來之意,分付,可也。最應曰,謹當另飭變通矣。上曰,正廟時稅船到泊,無過五月矣。最應曰,果然矣。上曰,自明年,別般變通,爲好矣。炳國曰,今年預爲變通,然後明年之事,可以諧矣。上曰,每見狀啓,則千石式裝載云,而其外,又必有添載夥多矣。炳國曰,每船千石以外,則自有濫載之律,濫載之數,旣登聞,則登聞之外,又有濫載,果可知矣。最應曰,戶判惠堂,俱爲登筵,下詢處之,恐好矣。上曰,以漕船事,今有言於大臣,卿等之意,何以變通則爲好耶?輔鉉曰,稅船事,自外議論不一,或曰舟橋司當罷,或曰舟橋司不當罷,而只罷執籌之例,使各該邑私自賃船,船主則只受船價,至於到泊後入倉上納等節,使各邑色吏,擔當擧行爲便云,蓋其該色,各自領納,而船主,只受船價而已,則必無中路逗遛故破之慮也。但湖西則竝多賃船,兩南則多不願云,必是難於創行也。船主輩,自京司下屬,自相慣熟,上納之際,有所方便,而若使各邑色吏,創行其前所未行之事,則京司下屬之加倍討索,勢所必至,故此所以難於創行也。若自廟堂,議定京司情費節目,頒降各邑,使不得料外討索,則雖兩南邑,亦豈有不願之理乎?又或曰,船重則易破,若以每船六七百石式嚴立規例,莫敢違越,則可以利涉云。雖以今番兩漕倉言之,每船所載,不過七百餘石,而竝皆無事到泊,此足爲可驗之一端也。漕法大政也,不可以一己之見,質言仰對,惟在廟堂,爛商措處之如何耳。戶曹判書閔致庠曰,執籌法意,本是愼嚴,而近年則漸不如古,執籌下去之後,自該邑準給稅穀,仍捧勘合之侤,則上納一款,本邑更無干涉,船行遲速,上納贏縮,自舟司亦爲操飭,故每致漕運之愆滯。雖以今年言之,田稅之已納,多是賃船,執籌船不過四五邑,船路之行,必無賃速籌遲之理,而船主輩,無難奸弄,惟意所欲之致也。今若罷執籌之法,使各邑賃船上納,庶有變通之效,如是則案付船,亦各下去稅邑,雇賃而來,似不至全爲失利矣。上曰,大臣之意,何如?最應曰,退當更議稟達,而戶判之言,果是矣。無船之漢,每每下去,故一二隻致敗,無年無之,謹當到底申飭矣。炳國曰,筵退後爛加相議,更爲稟達,恐好矣。最應曰,若未暇稟達,則當以草記啓稟矣。上曰,右相,曾久任戶惠堂,想應詳細知之矣。炳國曰,戶惠堂,今旣該備仰奏,而至於造船言之,非時伐木也。故無非生木,且木品,太薄而狹,致敗之弊,比前亦多矣。最應曰,留碇遲滯,亦有致敗之易也。上曰,嶺南漕船,何故多致敗乎。最應曰,每因添載晩發之故也。上曰,十月以後,伐木最好云,果然否。炳國曰,十月以後伐木然後,可無蟲傷之慮矣。上曰,以此觀之,禁松,不得不嚴飭也。最應曰,山上無木,則童濯而無水,如人之無血脈,此是觀水旱者也。上曰,山之有水,自是養木之效也。最應曰,樹木被山,泉脈不枯,然後野無地旱矣。上曰,部字內,亦爲各別申飭也。上曰,領相日前門外之行,果爽然乎?最應曰,特蒙恩暇,往來調病,私分惶感,無以容達矣。上曰,右相,近有痰滯云矣,今則何如?炳國曰,痰滯卽本病矣。上曰,藥水似好,亦爲從便往來也。炳國曰,承此下敎,萬萬榮感,而時相之輪回出入於城外,誠惶悚矣。上曰,以調病出入,似無妨於事體矣。炳國曰,臣之痰滯,卽積年所祟,則不可以暫時藥水,得效矣。上曰,非但藥水,間或行氣,則亦爲無妨矣。炳國曰,故相臣金左根·趙斗淳,以時任,曾蒙從便往來城外之命,而左根,則以其所愼,從便往來,斗淳,則別無顯症,伊時不得奉行,今亦領相則旣有所愼,臣則病無難强者矣。上曰,逐日往來,則雖有難便,間或行氣,有何拘礙乎?東門外水土,極好云矣。炳國曰,領相,年前久留於門外山榭,泉性甚愜,着效旣多,則今番所愼,又當有減,而臣於門外之舍,前旣乍往乍來,則泉性愜與不愜,恐未的知,而痰滯不甚,而往來,是疏暢也。病若添劇,則謹當從便往來矣。上曰,野色,想甚好矣。最應曰,果好矣。上曰,經筵官宋秉璿,居何邑乎?最應曰,居懷德矣。輔鉉曰,此宋家,多在於懷德矣。上曰,宋近洙,獨居淸州乎?敦諭史官,間已入去乎?載完曰,似未入抵矣。上曰,近來山林,無幾矣,今乃抄選,甚欣然矣。炳國曰,林下宿德,今旣抄選,從此士林,有依仰之所矣。上曰,山林,參下乎?最應曰,參下矣。上曰,戊寅年李友信之未付諮議,是何故也?若自吏曹探問,則知之矣。輔鉉曰,諮議之付未付,無早晩矣。最應曰,戊寅年未卽付諮議,而己卯年始付之,未能詳知也。上曰,前則嘉善山林,甚難,而山林中大臣,爲四五人,其時皆出仕矣。炳國曰,非但有久遠之例,粵在憲廟朝,故祭酒臣洪直弼,登對於鷺梁行宮矣。上曰,山林,卽士林中領袖也,而不爲出仕,是無謂,前者亦有外任之人矣。近來不出之例,以不過爲數十年事也。上曰,稅船事,退去爛議也,仍命大臣就座。載完曰,諸宰奏事。世均等曰,無所奏矣。載完曰,玉堂所懷奏之。肅熙曰,伏以臣,卽一助末新進耳。賦性魯鈍,學識淺陋,何敢以見職自居,仰裨顧問,而區區憂愛之忱,自有秉彝之同得者,而竊伏念帝王治平之道,莫非典學上出來,而周文,有緝熙之工,殷宗,納時敏之誨,其義專在於無間斷而已。顧今日候溫涼適宜,夏氈淸燕之暇,開講召對,頻接臣隣,討論經史,每存曝寒之戒,少無作撤之時,則底于聖而益聖,新而又新之域,此實億萬無彊之休也。伏願殿下,懋哉懋哉。上曰,所陳當留念矣。出擧條載完曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退,又命退,諸臣以次退出。
上在昌德宮。停常參·經筵。
政院啓曰,來二十五日朝參日次,而景陵忌辰祭相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨鄭寅性,今日不爲仕進,卽爲牌招,何如?傳曰,允。
以檢閱李重七·洪承憲牌不進,罷職傳旨,傳曰,只推。
政院啓曰,左右史不可不備,檢閱李重七·洪承憲,旣有只推之命,竝卽牌招,推移入直,何如?傳曰,允。
傳曰,再明日七夕製,通方外爲之,試紙,用大好紙,春塘臺親臨磨鍊。
傳曰,宮人輕任,罪犯罔赦,遠地定配。
注書金裕成病,代以李在祏爲假注書。
政院啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭在外,監察茶時之意,敢啓。傳曰,知道。
以右副承旨鄭寅性牌不進,罷職傳旨,傳曰,只推。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙牌不進,罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
兵曹啓曰,北水閣水門東邊鐵索傷絶處,今已修改矣。把守軍兵,解送直所之意,敢啓。傳曰,知道。
吏曹啓目粘連,觀此京畿監司李載元畢賑狀啓,則補賑人礪山前中軍金鍾奎,聞慶幼學金顯基各錢一萬兩,豐川前都正盧升熙二萬兩,已蒙恩典,不必更論,始興幼學李時萬錢六百三十兩,幼學崔中德錢二百五十兩,俱是士子,郞階成給,僉知朴廷赫錢四百兩,似當施以帖加成給,其餘各人所納零瑣,不足擧論,令本道施賞,竝只係干恩賞,臣曹不敢擅便,上裁,何如?啓,依回啓施行爲良如敎。
又啓目粘連,觀此忠淸監司趙秉式畢賑狀啓,則各邑補賑人新昌出身池文龜,錢四千五百兩,保寧前五衛將田弘圭,錢三千兩,上項二人,似當施以賞加之典,禮山前縣監張胤植,錢五千兩,係是朝官,置之,忠州幼學趙東燮,錢二千二百兩·米二百七十石·租八十石,似當施以七品職加設調用之典,竝只係干恩賞,臣曹不敢擅便,上裁,何如?啓,依回啓施行爲良如敎。
又啓目粘連,觀此全羅監司李敦相畢賑狀啓及成冊,則公賑邑順天府使徐正淳,捐補錢六千一百三兩八錢三分,邇列分憂,係是職分內事,今姑置之,光州牧使南鎬元,捐補錢五千七百四兩八分,羅州牧使金善根,捐補錢五千兩,上項兩邑守令之優數捐補,俱合褒賞,似當施以熟馬賜給。金堤郡守尹秉成,捐補錢四千二百八十六兩二錢,海南縣監金演奎,捐補錢四千一百八十六兩七錢二分,古阜前郡守李秀殷,捐補錢四千一百八十一兩七錢五分,上項三邑守令,似當施以陞敍調用。求禮縣監金鍾奎,捐補錢六千兩,恩賞屬耳,今姑勿論,各邑願納人中,全州前僉使宋仁纘,錢三千兩,首先倡納,別般褒賞,施以本道中軍除授。咸平前五衛將李弘奎,金堤前五衛將金光栢,各錢一千五百兩,上項二人,施以相當職調用。古阜前五衛將殷震濚,錢二千兩,井邑前五衛將朴敏顥,錢一千一百兩,上項二人,施以實職除授。同福幼學李仲洛,錢四千二百五十兩,長興座首金致文,錢三千兩,上項二人,依已例先付司勇。金堤幼學劉東源,咸平閑良李景寅,各錢二千兩,已蒙恩典,更無可論。全州進士金昌錫,南原幼學盧益斗,各錢三千兩,康津進士金淑,錢二千九百九十兩,全州幼學鄭錫淵,錢二千兩,寶城進士李志容,錢一千九百五十兩,和順進士林昌殼,幼學裴元濠,各錢一千九百二十三兩五錢,金溝進士張奎漢,錢一千六百三十六兩八錢,光州幼學朴源國·朴源弘,金堤前參奉韓弘錫,各錢一千五百兩,樂安進士金彦浩,錢一千四百五十兩,錦山幼學權仁鎬,錢一千二百八十三兩三錢,順天幼學朴處陽·李龍根,泰仁幼學金正學,各錢一千二百兩,寶城幼學宣五采,錢一千一百兩,光州幼學鄭士辰,南原幼學張鴻奎·朴一鉉·宋俊模·李友鉉,寶城幼學安命弘·柳春榮·梁楗,扶安幼學李基文,光陽士人黃潤觀,長城進士金興煥,益山幼學蘇璿圭,龍潭幼學韓錫權,長水幼學李萬求,鎭安幼學李禹欽·金鳳培·姜在豊,各錢一千兩,任實士人金永煥,錢九百五十九兩,錦山幼學金珪璜,錢九百五十兩,寶城幼學李景會,錢九百四十兩,李升會,錢九百十兩,扶安幼學崔東煥,錢八百兩,左水營幼學徐性伯,錢七百五十兩,全州幼學金禧容,光州幼學金完宗,順天幼學鄭東烈,扶安幼學李圭哲,求禮進士金相瀅,幼學吳璟淳·金琪桓,光陽士人金百信,井邑幼學安一淳,各錢七百兩,寶城幼學朴東煥,錢六百八十兩,咸悅幼學李允近,益山幼學崔鼎奎,各錢六百五十兩,寶城幼學任思勳,錢六百四十兩,幼學李章會·任思洪,各錢六百二十兩,興陽幼學申莊模·申七休,扶安幼學申栢休,泰仁幼學朴致龍,各錢六百兩,求禮幼學朴基泰·李大淵,進士金漢鍾,南原進士梁現容,幼學趙丙相·金宗遠·蘇秉瓘·李敏植,各錢五百五十兩,和順幼學林敏基,錢五百三十二兩六錢,光州幼學李敏炯·奇士謙,順天進士趙善浩,珍島士人蘇輝哲·金弘洵,寶城幼學呂成燮,興陽幼學劉炳魯·李秉圭,咸悅前引儀趙憲根,進士金錫鍾,幼學尹昌培,泰仁幼學金馥秀,長城士人邊鎭弘·申鶴休,益山幼學沈麟之,錦山幼學韓德俊,鎭安幼學張奎燦·崔士心,和順幼學梁圭永,各錢五百兩,上項八十七人,俱係士人,郞階成給。樂安前營將崔得秀,錢二千六百二十兩,扶安前都正李文榮,泰仁前都正劉基龍,各錢一千二百兩,光陽前注書安昌範,長城前監役金貞煥·金徹祐,各錢一千兩,全州前監役吳榮錫,金堤前監役尹滋善,各錢六百兩,係是朝官,置之。光州閑良金益宗,錢一千五百兩,扶安前五衛將辛學根,潭陽前萬戶鄭在瑊,金溝前僉知溫東吉,各錢一千兩,咸平鄕所吳漢默,錢九百五十兩,順天出身鄭福喆,錢八百兩,光州閑良蔡文錫,井邑閑良趙銓述,各錢七百兩,興陽閑良趙瑢振·鄭國瑞·金允吉,扶安閑良辛在鎭,南平閑良姜士日,井邑閑良徐在琪,各錢六百兩,錦山前五衛將金羲永,錢五百六十兩,全州前部將李明基,萬頃前護軍鄭冕臣,扶安前巡將金寅煥,咸平鄕所姜在華,泰仁閑良金奉日,務安將校金基豊,法聖閑良羅榮信,珍山前別將陳濟弼,高敞閑良申在孝·殷壽龍,各錢五百兩,上項二十五人,施以賞加。咸悅下吏李熙洙,錢一千二百九十兩,趙英植·趙漢謙,各錢八百六十兩,趙漢箕,錢七百五十兩,興陽戶長金台河,錢七百兩,靈巖下吏金胄贇,錢六百八十一兩,龍潭下吏文思淵,任實下吏晉必政,雲峰鄕吏朴炯集,各錢五百兩,上項九人,帖加成給,竝只係于恩賞,臣曹不敢擅便,上裁,何如?啓,依回啓施行爲良如敎。
又啓目粘連,觀此慶尙監司朴齊寅狀啓及別單,則公賑邑永川郡守李鶴來,社還米一千八百八十石零,發倉接濟,自備立本,歲前救急與公賑補用米,又爲五十八石,晉州牧使金蘊淳,社還米一千四百六十石零,捐出廩俸,準數立本,上項兩邑守令,施以熟馬賜給。金海前守門將金魯益,昌寧業武林道復,各錢一千兩,上項二人,施以賞加。軍威進士柳駿軾,穀物三百五十石零,錢財二百四十兩零,善山幼學朴道煥,費穀三百四十石零,出錢五百兩零,上項二人,依已例先付司勇。義城幼學金哲輝,穀爲六十石零,錢爲二千兩零,李東吉,穀二十八石,錢二千一百二十兩零,長鬐幼學李慶煥,錢二千三十兩,東萊幼學尹仁賢,錢二千兩,靈山幼學周敬奭,費穀二百九十石零,出錢一百八十兩零,山淸進士黃璟澤,捐二百十包之租,密陽幼學孫文憲,出租二百八十石零,進士安孝完,出租二百六十石零,錢六十兩零,慶州幼學李在徵,租爲一百七十石零,錢爲一百七十兩,金海幼學金在昊,租一百七十石零,知禮幼學具然默,租一百二十六石,咸安幼學趙性濂,錢四百九十兩零,鹽六石,李壽輔,錢爲三百五十兩零,穀爲五十八石,鹽爲二石,泗川幼學趙壽完,穀一百二十石零,錢一百三十兩零,幼學孫相殷,穀一百二十石,錢一百八十兩零,永川幼學許玟,錢一千兩,河陽幼學朴致中,租一百石,錢五百兩零,順興幼學辛錫龍,錢五百兩,租五十石,機張幼學崔春健,淸河幼學申春福,各錢一千兩,居昌幼學曺基泰,錢一千一百兩,上項二十一人,係是士子,郞階成給。密陽前都事孫振九,租二百十六石,慶州前都事崔晩喜,租一百六十三石,咸陽前郡守鄭在箕,前主簿鄭在範,租各九十七石,錢各三十兩,係是朝官,竝只置之。永川假吏金奉天,錢三千兩,已自本道,依渠願陞差鄕吏,興海出身崔東麟·崔振昊,各出千金,已爲陞鄕,竝只勿論。順興淑人辛氏,出錢五百兩,備租六十石,令本道從優施賞,竝只係干恩賞,臣曹不敢擅便,上裁敎是白乎旀,左兵使鄭雲星,歲前後十三次捐補穀物價錢二千四百二十兩零,自如驛民裴弼文,旣捐穀,且費千金,閫帥論啓,驛屬頉免,俱非臣曹所管,令兵曹稟處,何如?啓,依回啓施行爲良如敎。
又啓目粘連,觀此廣州留守尹滋悳畢賑狀啓,則補賑人安邊居主簿金器胤,錢一萬兩,已蒙恩典,不必更論,本府居折衝石泰淵,錢二千兩,施以相當實職除授,前主簿裴殷寬,錢二千兩,施以相當職調用,閑良廉義明,錢二千兩,司果李宗林,錢一千兩,上項二人,施以賞加,幼學金好聲,錢三千兩,依已例先付司勇,竝只係干恩賞,臣曹不敢擅便,上裁敎是白乎旀,兎山居幼學李澤奎,錢一萬兩,實爲補賑之最,且係事目外,令廟堂稟處,何如?啓,依回啓施行爲良如敎。
上在昌德宮。停常參·經筵。
備忘記,海美縣監趙文夏下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以檢閱李重七·洪承憲牌不進,罷職傳旨,傳曰,只推。
政院啓曰,左右史不可不備,檢閱李重七·洪承憲,旣有只推之命,竝卽牌招,推移入直,何如?傳曰,允。
又啓曰,行大司憲金炳雲,執義李在淳,掌令宋彙仁,持平韓炳洙牌不進,掌令金棱,持平李徽圭,在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳·宋彙仁,持平韓炳洙,牌不進,罷職傳旨,傳曰,只推。
傳曰,明日出宮門路,以協陽門爲之。
都摠府啓曰,明日親臨七夕製敎是時,侍衛寶劍,當爲備員,而副摠管吳夏泳率領進,李炳敎·洪祐昌俱有實病,吳光默·李象億,未肅拜,無以備員,令政院稟處變通,仍令該曹,口傳差出,待下批牌招,以爲進參,何如?傳曰,允。
兵曹口傳政事,以李明應·黃鍾顯·鄭稷朝·李俊英·鄭雲翼爲副摠管。
議政府啓曰,卽見黃海兵使李敎獻所報,則以爲隨營牌入防,多年停番之餘,責以徵赴,則邑勢民情,必致罔措,依已例停番勿論,元保軍每名二兩式收布雇丁爲辭矣。防軍停番,甚非綢繆之義,而行之且久,民情不可不念,依報辭施行,分付,何如?傳曰,允。
又啓曰,卽見吏曹啓目,則粘連廣州留守尹滋悳畢賑狀啓,以爲兎山居幼學李澤奎納錢一萬兩,實爲補賑之最,且係事目之外,令廟堂稟處事,啓下矣。不惜夥財,克濟饑命,想其誠意,殊極嘉尙,依近例令該曹,六品職加設單付,以爲酬賞之地,何如?傳曰,允。
又啓曰,卽見開城留守洪承億所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
禮曹啓曰,卽接宗廟署所報,則明日七夕製試取時,本署官員,俱爲觀光云矣,依定式本曹佐郞盧德龍,假官差送,以爲代直後赴試之地,何如?傳曰,允。
又啓曰,卽接永禧殿官員所報,則明日七夕製試取時,本殿官員,俱爲觀光云矣,依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日七夕製試取時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
刑曹啓曰,宮人輕任,罪犯罔赦,遠地定配事,命下矣。謹依傳敎,罪人輕任,平安道祥原郡遠地定配所,卽爲押送之意,敢啓。傳曰,知道。
禁衛營啓曰,北水閣東邊水門鐵索絶傷處,今已修改,把守軍兵解送事,自兵曹草記矣。把守西營入直軍,還入直所,哨官解送之意,敢啓。傳曰,知道。
兵曹啓目粘連,觀此慶尙監司朴齊寅畢賑狀啓,則右兵使鄭雲星,歲前後十三次捐備穀物價錢,爲二千四百二十兩零是如爲白乎所,閫帥體重,今姑勿論爲白乎旀,自如驛民裴弼文,旣捐穀物,且費千金是如爲白乎所,以驛民而出義救助,極爲嘉尙,依已例免役之意,分付該道道臣,何如?啓依允。
上在昌德宮。停常參·經筵。
政院啓曰,行大司憲金炳雲,執義李在淳,掌令宋彙仁,持平韓炳洙,呈辭,掌令金棱,持平李徽圭,在外,監察茶時之意,敢啓。傳曰,知道。
傳曰,原任直閣洪殷謨,馳詣景陵,奉審摘奸,仍留監祭,局內諸陵,一體奉審以來。
以檢閱李重七·洪承憲牌不進,罷職傳旨,傳曰,只推。
傳曰,再明日秋到記,仁政殿命官爲之,同副承旨,馳詣泮宮,明日夕食堂收取以來。
以慶尙監司朴齊寅狀啓,進上山藥,未及充實,限內不得封進,惶恐待罪事,傳曰,勿待罪事,回諭。
吏曹啓目粘連,觀此弘文館副修撰黃耆淵上疏,則以爲臣外從四寸兄都承旨臣尹秉鼎,方帶春秋館修撰官矣。臣之所兼記事之銜,其爲應避,典式攸在,伏乞聖明,亟令選部,照例遞改,以存公格亦爲白有臥乎所,相避之法,在下當遞,副修撰黃耆淵所帶春秋館記事官之銜,今姑減下,何如?啓依允。
副修撰黃耆淵疏曰,伏以臣,纔經草土,蟄伏鄕廬,荐伏奉玉署除旨,繼有馹召之命,臣感恩怵義,蒼黃登道,雖已出肅,而臣外從四寸兄都承旨臣尹秉鼎,方帶春秋館修撰官矣。臣之所兼記事之銜,其爲應避,典式攸在,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚云云。省疏具悉。疏辭,下該曹稟處。
丁丑八月二十三日辰時,上詣春塘臺。親臨七夕製儒生通方外試取入侍時,行都承旨尹秉鼎,左承旨金聲根,右承旨趙秉鎬,左副承旨趙臣熙,右副承旨鄭寅性,同副承旨李載完,記事官缺,洪承憲·金學洙,檢校直提學趙寧夏·尹滋悳·金炳始,檢校直閣閔泳穆·金永壽·李鎬翼,檢校待敎李載兢·金演壽,以次侍立。時至,通禮跪啓請外辦。上具翼善冠·衮龍袍,乘輿出宣化門,藥房提調閔謙鎬,副提調尹秉鼎,進前問候訖。仍出協陽門,由建陽門·明光門·春陽門,詣春塘臺。通禮跪啓請降輿。上降輿陞座。秉鼎,請出標信。開布城,儒生入場,仍讀奏入門單子訖。奏曰,從陞中試官蒙點人,使之下去,一體行禮乎?上可之。讀券官金炳德·韓敬源·黃鍾顯,對讀官金炳翊·李冕榮·閔種默·金學洙,以次行禮,就位訖。上命試官進前,仍命書賦題百穀用成。限申時,炳德,跪書讀奏,學洙,奉出懸題。少頃,上命考試,又命科次。炳德書等,秉鼎坼封,讀奏訖。上命書傳敎曰,七夕製賦居首初三下進士李胤沼等二人,竝直赴會試,之次次上進士金悳鎭等三人,竝給二分,之次次上幼學尹鍾協等四人,竝給一分,之次次上幼學李範隣等十一人,各奎章全韻一件賜給。又命書傳敎曰,入格儒生明日待令。又命書傳敎曰,還宮,當自內爲之矣。該房知悉,通禮跪啓禮畢。秉鎬,請出標信解嚴。上降座還內。諸臣以次退出。
上在昌德宮。停常參·經筵。
自卯時至辰時,灑雨下雨,測雨器水深五分。
大王大妃殿,進御二錢重人蔘粟米飮,自今日一貼式限二貼煎入事,榻前下敎。
大妃殿,進御二錢重人蔘粟米飮,自今日一貼式限二貼煎入事,榻前下敎。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,今此試官望中,時無職名人,令該曹,口傳付軍職,何如?傳曰,允。
注書金裕成病,代以洪鍾永爲假注書。
政院啓曰,行大司憲金炳雲,執義李在淳,掌令宋彙仁,持平韓炳洙,牌不進,掌令金棱,持平李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙,牌不進,罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
兵曹口傳政事,副護軍沈履澤。
傳曰,入格儒生,延英門外施賞。
以全羅監司李敦相狀啓,扶安縣監趙龍鎬,遭父喪事,傳曰,令該曹口傳勿拘常格,各別擇差,催促下送。
以全羅監司李敦相狀啓,長城等邑民家全頹事,傳曰,列邑被災,固已慮之,而兩邑之民家全頹,若是夥多,人命渰死,尤極矜惻,元恤典外,別加顧助,趁卽結構奠接,無一民流散之患。渰死人,如有生前身還布,蕩減事,廟堂措辭關飭。
吏曹口傳政事,以鄭晉默爲扶安縣監。
禮曹啓曰,卽接永禧殿官員所報,則明日秋到記試取時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日秋到記試取時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
上在昌德宮。停常參·經筵。
藥房提調閔謙鎬,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
進御加味地黃湯,自今日五貼式日次製入事,榻前下敎。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨趙臣熙,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,考官金壽鉉,讀券官李源命,竝命官爲之。
傳曰,右副承旨許遞,前望單子入之。承旨前望單子入之,張原相落點。
傳曰,奉審閣臣入侍。
政院啓曰,行大司憲金炳雲,執義李在淳,掌令宋彙仁,持平韓炳洙,牌不進,掌令〈金棱〉,持平李徽圭,在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙,牌不進,罷職傳旨,傳曰,只推。
以左副承旨趙臣熙牌不進,罷職傳旨,傳曰,只推。
以慶尙監司朴齊寅狀啓,薦新進上石榴,節序差早,限內不得封進,惶恐待罪事,傳曰,勿待罪事,回諭。
內醫院啓曰,進上鍼子及諸醫所用鍼子,例有三年一次造成之規,而明年,乃是當次之年,依例精造進上後,分給諸醫,明年,又是寅年,三寅鍼,亦爲依例精造進上,何如?傳曰,允。
奉常寺啓曰,祭享所用秋等中脯,今月二十五日始造之意,敢啓。傳曰,知道。
大護軍金壽鉉疏曰,云云。答曰,省疏具悉。旣有已例,卿其勿辭考試。
禮曹判書李源命疏曰,云云。答曰,省疏具悉。旣有已例,卿其勿辭考試。
丁丑八月二十五日巳時,上御熙政堂。奉審閣臣入侍時,同副承旨李載完,假注書洪鍾永,記事官洪承憲·金學洙,原任直閣洪殷謨,以次進伏訖。上曰,史官分左右。仍命閣臣進前。殷謨,進前奏曰,臣承命馳詣景陵,陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣健元陵,陵上奉審則安寧,碑閣丁字閣奉審則無頉,仍詣顯陵,陵上奉審則安寧,碑閣丁字閣奉審則無頉,仍詣穆陵,陵上奉審則安寧,碑閣丁字閣奉審則無頉,仍詣徽陵,陵上奉審則安寧,碑閣丁字閣奉審則無頉,仍詣崇陵,陵上奉審則安寧,碑閣丁字閣奉審則無頉,仍詣惠陵,陵上奉審則安寧,碑閣丁字閣奉審則無頉,仍詣元陵,陵上奉審則安寧,碑閣丁字閣奉審則無頉,仍詣綏陵,陵上奉審則安寧,碑閣丁字閣奉審則無頉,還詣景陵,仍留監祭,將事安寧之意,敢此仰達矣。上曰,何時將事,何時發還乎?殷謨曰,三更量將事,而卽爲離發矣。上曰,所經沿路年形,何如?殷謨曰,所經所見,果爲大登矣。上曰,收穫,幾至何境乎?殷謨曰,漸次始穫矣。上曰,禾穀,旣如是大登,則田穀,何如?殷謨曰,田穀,均是大登矣。上曰,綿花比他穀,或無不足底意耶?殷謨曰,自不無不足之邊矣。上曰,田禾穀之若是俱登,誠甚喜幸也。殷謨曰,然矣。上曰,史官就座。仍命閣臣先退,又命退,承史以次退出。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨趙臣熙,右副承旨李載完,今日不爲仕進,竝卽牌招,何如?傳曰,允。
傳曰,左副承旨許遞,前望單子入之。
傳曰,藥院提調許遞,前望單子入之。
傳曰,秋到記講居首通幼學梁漢容,製述詔居首三下進士趙秉升,竝卽赴殿講,之次通生員李中斗等六人,之次草三下進士金元培,竝直赴會試,講之次略幼學權鍾煥等十七人,製述之次次上進士李啓舜等二人,竝給二分,講之次略幼學南鳳元等八人,製述之次次上幼學尹容燮等二人,竝給一分,講之次粗幼學成岐運等三人,製述之次次上生員李範晉等四人,各奎章全韻一件賜給。
傳曰,入格儒生待令。
承旨前望單子入之,李冕雨落點。
內醫提調前望單子入之,曺錫輿落點。
政院啓曰,新除授右副承旨李冕雨,卽爲牌招,何如?傳曰,允。
傳曰,承旨房望,順房爲之。
傳曰,入格儒生入侍。
政院啓曰,行大司憲金炳雲,執義李在淳,掌令宋彙仁,持平韓炳洙,牌不進,掌令金棱,持平李徽圭,在外,監察茶時之意,敢啓。傳曰,知道。
又啓曰,筵說修正,何等審愼,而昨日奉審閣臣入侍筵說,有所錯誤,至於改書以下,揆以事體,極涉未安。原筵說,今方改修正以入,而臣之矇未覺察,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
以大司諫金昌秀,司諫吳慶履,執義李在淳,掌令宋彙仁,持平韓炳洙牌不進,罷職傳旨。傳曰,只推。
內醫院啓曰,本院提調,例不得兼帶刑獄之官矣,提調曺錫輿所帶刑曹判書之任,今姑許遞,令該曹口傳付軍職,何如?傳曰,允。
兵曹口傳政事,大護軍曺錫輿。
丁丑八月二十六日酉時,上御熙政堂。入格儒生入侍時,左副承旨李載完,假注書李在祏,記事官洪承憲·金學洙,以次進伏。儒生,序立階下訖。上曰,史官分左右。載完奏曰,待令儒生,使之進前奏職姓名乎?上可之。儒生等,以次陞堂,奏職姓名,仍退立階下訖。載完曰,儒生頒賞行禮乎?上可之。儒生等行禮訖,載完曰,儒生等,使之退出乎?上可之。仍命史官就座,又命退,承史以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來初一日輪對日次矣。敢稟。傳曰,當次人受點後,日次待令。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲金炳雲,執義李在淳,掌令宋彙仁,持平韓炳洙,牌不進,掌令金棱,持平李徽圭,在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙,牌不進,罷職傳旨,傳曰,只推。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲金炳雲,執義李在淳,掌令宋彙仁,持平韓炳洙,牌不進,掌令金棱,持平李徽圭,在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙,牌不進,罷職傳旨,傳曰,只推。
前事變假注書金性默書啓,臣於本月十六日酉時量,敬奉聖諭,馳往傳諭於忠淸道懷德外南面石村里經筵官宋秉璿所住處,則以爲臣萬不近似之賤品,忽叨萬不堪承之異數,惶懍震越,不知所以仰對云矣。敢啓。傳曰,知道。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲金炳雲,執義李在淳,掌令宋彙仁,持平韓炳洙,牌不進,掌令金棱,持平李徽圭,在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙,牌不進,罷職傳旨,傳曰,只推。
以司謁口傳下敎曰,院隷金熙元,無難酗酒於壽進宮,移送秋曹,嚴刑二次後,遠惡地定配。
政院啓曰,卽者刑曹郞廳來言,院隷金熙元,當爲嚴刑遠配,而判書未差,次堂,例不得擧行云,判書未差之代,政官牌招開政,差出,何如?傳曰,前望單子入之。
刑曹判書前望單子入之,鄭健朝落點。
禁衛營啓曰,本營千摠柳興秀,身病猝重,勢難察任,改差,何如?傳曰,允。
御營廳啓曰,本營千摠金相德,身病甚重,勢難察任,改差,何如?傳曰,允。
上在昌德宮。停常參·經筵。
藥房提調曺錫輿,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
傳曰,傳香承旨,馳詣宗廟·景慕宮,奉審摘奸以來。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
政院啓曰,行大司憲金炳雲,執義李在淳,掌令宋彙仁·金棱,持平韓炳洙,牌不進,李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平韓炳洙牌不進,罷職傳旨,傳曰,只推。
政院啓曰,卽者吏曹郞廳來言,守令有闕政事,取稟。傳曰,明日爲之。
吏曹啓曰,中學敎授金允植,以其身病,呈狀乞遞,改差,何如?傳曰,允。
兵曹啓曰,今月各廳堂下武臣朔試射,臣曹連因有故,不得爲之之意,敢啓。傳曰,知道。
宣惠廳啓曰,今見湖南道臣査報,則船主崔錫浩所逋,爲一千五百石,此爲逋寇,而勘合査實,自致曠日,其間,以錢一萬三千兩,已爲備納,今方貿米充納,以今穀價計之,則幾盡收刷,所餘零星,而今不可以已爲充逋,有難曲恕,依前廟啓,出付軍門,梟首警衆之意,敢啓。傳曰,幾充所逋,則合有斟量,必刻期準捧後,特貸一縷,令秋曹嚴刑一次,遠惡島減死定配。
奉常寺啓曰,祭享所用秋等中脯三百六十三貼,今月三十日畢造,而所入牛隻,爲三十六首矣。進上看品中脯二貼,封進之意,敢啓。傳曰,知道。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
御營廳啓曰,本營千摠,今當差出,而擬望之人乏少,外任竝擬,何如?傳曰,允。日記廳堂上金春熙郞廳趙秉健金敬圭
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來初五日朝參日次矣。敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,奉常都提調許副。
傳曰,奉常都提調有闕之代,右議政爲之。
傳曰,慶源府使有闕之代,勿拘常格,各別擇差。
傳曰,高陽郡守有闕之代,未準朔守令中擬入。
傳曰,啓字誤踏之中官羅世煥,從重推考。
奎章閣啓曰,卽接內需司牒報,則咸興·永興兩本宮十月別大祭時,造燭封香吉日,今月十九日巽時,衣襨香燭祭品奉詣吉日,同月二十日巽時,俱吉云。以此日時擧行之意,敢啓。傳曰,知道。
又啓曰,景慕宮望廟樓今朔奉審,無頉之意,敢啓。傳曰,知道。
政院啓曰,假注書李在祏,有身病,勢難察任,今姑改差,何如?傳曰,允。
李在祏改差,代以尹相翊爲假注書。
以大司諫金昌秀,司諫吳慶履,正言李秉緯,執義李在淳,掌令宋彙仁,持平韓炳洙,牌不進,罷職傳旨。傳曰,只推。
有政。吏批,行判書金輔鉉,參判韓敬源病,參議金炳翊進。
吏批啓曰,行判書金輔鉉,參判韓敬源,俱以病不來,小臣獨政未安,何以爲之?敢稟。傳曰,只出緊任。
以金演壽爲副校理,洪大重爲修撰,趙康夏爲右尹,閔謙鎬爲知義禁,具駿鉉爲慶源府使,張允植爲厚昌郡守,金益承爲高陽郡守。
傳曰,見窠皆令差出。
再政。以李學永爲同敦寧,沈宜元爲同經筵,洪淳馨爲司僕正,權鍾祿爲軍資正,李秉羲爲顯陵令,閔謙鎬爲典設提調,宋世憲爲中學敎授,李輔榮爲西學敎授,鄭洽爲東部都事,宋在和爲聞慶縣監,司圃別提單李澤奎,加設單付事承傳。
三政。以李道權爲光陵令,羅昌炫爲武烈祠參奉,承文博士單金性默,成均學正單徐相泰,學錄單白珍燮,學諭單朴壽昌,校書著作單安念信,正字單徐璟模,故通德郞李宜鼎,贈吏參金吾例兼,同敦寧李學永考,故通德郞李元求,贈戶參金吾例兼,前兵使李敏宇考,贈監察閔泰儀,贈戶參金吾例兼,故學生閔範錫,贈左承旨,故學生閔祜,贈僕正,已上同知閔宗顯三代,故都正洪翰周,贈吏參例兼,故府使洪稷謨,贈吏議,已上禮參洪祐昌兩代。
兵批,判書金炳始病,參判金震休入直進,參議病,參知洪憲述病,以孫德和爲大興僉使,金錫喆爲馬梁僉使。
吏曹啓曰,贈諡孝憲公鄭文升延諡,定行於今月初二日本第云矣。敢啓。傳曰,知道。
兵曹啓曰,大報壇守直官鄭羲淳,以其病難供職,呈狀乞遞,改差,何如?傳曰,允。
刑曹啓曰,以司謁口傳下敎曰,院隷金熙元,無難酗酒於壽進宮,移送秋曹,嚴刑二次,遠惡地定配事,命下矣。謹依傳敎,罪人熙元,嚴刑二次後,咸鏡道穩城府遠惡地定配所,而待栲限,加刑押送之意,敢啓。傳曰,知道。
禁衛營啓曰,本營軍色從事官金喆熙,身病甚重,勢難察任,今姑改差,何如?傳曰,允。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
弘文館啓曰,新除授修撰洪大重,卽爲牌招察任,何如?傳曰,允。
政院啓曰,行大司憲金炳雲,執義李在淳,掌令宋彙仁·金棱,持平韓炳洙,牌不進,李徽圭在外,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平韓炳洙,牌不進,罷職傳旨,傳曰,只推。
禁衛營啓曰,本營千摠李奎璿,以前任慶源府使上來尙遠,領軍之職,久曠可悶,改差,何如?傳曰,允。
軍器寺啓曰,本寺財力自來不敷,而見今儲用罄竭,支放與公下,萬無排比之道,在前如此之時,就惠廳甲胄價儲留中取用矣。依已例,別方物甲胄價五十二部中,限七部價,移來補用,何如?傳曰,允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,都承旨·左副承旨·右副承旨竝許遞,前望單子入之。
政院啓曰,臣與右副承旨李冕雨伴直矣。纔已許遞出去,伴直無人,同副承旨張原相,卽爲牌招,何如?傳曰,允。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平韓炳洙,牌不進,罷職傳旨,傳曰,只推。
承旨前望單子入之,閔泳穆·李裕承·兪鎭學,落點。
兵曹口傳政事,副護軍李載完。
政院啓曰,同副承旨張原相,牌不進,伴直無人,新除授右副承旨兪鎭學,卽爲牌招,何如?傳曰,允。
以同副承旨張原相牌不進,罷職傳旨,傳曰,只推。
承文院啓曰,卽見盛京禮部咨文出來者,以爲德積漂漢人,領去譯學,例賞銀兩頒發云矣。回咨按例撰出,付撥下送灣府,傳給鳳城,轉致盛京之地,何如?傳曰,允。
武衛所啓曰,本所別武士鄭光潤,射會時,柳葉箭連五巡全布,依例別單書入之意,敢啓。傳曰,知道。
又啓曰,本所右司左哨官鄭完喜去七月十四日,中日鳥銃邊三中一周年陞禁,而今九月初三日中日時鳥銃貫一中邊二中則爲限內沒技矣。依定式永爲陞禁之意,分付該曹,何如?傳曰,允。
御營廳啓曰,本廳千摠李容謙,身病甚重,勢難察任,改差,何如?傳曰,允。
行大護軍徐堂輔疏曰,伏以臣於賓銜,初何嘗一毫榜樣,而誤恩遽下,趨走居先,未敢言私,冒膺盤礴,居然屢閱序矣。惟我春宮邸下,尺衣漸長,睿質夙就,离明繼照,星海騰謠,太平萬歲。伊始自今,八方延頸之忱,曷有其極?政宜此時,愼簡宮僚,資六傳而弘三善,以盡輔翼調護之道,而豈如臣謏學淺識,所可一日濫吹於其間也哉?博聞有道,尙矣無論,謹厚正直,太不襯似,今若以趨陪承華,昵近重光,祗爲一身榮寵,而止,則不但招物議而速官謗,其將仰累我聖上則哲之明,諒非細故也。且臣所帶經筵之任,曾雖屢叨,旣無補於啓沃,近又虛縻,徒自歸於尸素,日昨呈告,亦祈缷免,三度加由,迥出常格,臣且感且惶,靡所容措。玆敢悉暴哀懇,冒控短章,伏望聖慈,俯垂鑑諒,竝賜鐫改,俾公器重而私分安焉。臣無任云云。答曰,省疏具悉。所請依施。
上在昌德宮。停常參·經筵。
自未時至酉時,灑雨下雨,測雨器,水深五分。
夜自二更至五更,灑雨下雨,測雨器,水深二分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
禮曹啓曰,來十月初二日行宗廟冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又啓曰,來十月初二日,行宗廟冬享大祭親行時,永寧殿,依例遣大臣攝行,何如?傳曰,允。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平韓炳洙·李徽圭,牌不進,罷職傳旨,傳曰,只推。
吏曹啓目粘連,觀此弘文館副修撰趙重弼上疏,則以爲,臣於副校理臣金演壽,爲妹壻矣。旣有應避之嫌,臣之所帶春秋兼銜,揆以格例,在下當遞。伏乞聖明,亟賜遞改亦爲白有臥乎所,相避之法,在下當遞,副修撰趙重弼,所帶春秋館記事之任,今姑減下,何如?啓依允。
副修撰趙重弼疏曰,伏以臣於副校理臣金演壽,爲妹壻矣。旣有應避之嫌,臣之所帶春秋兼銜,揆以格例,在下當遞,玆敢短章陳籲,仰瀆崇嚴,伏乞聖慈,俯垂鑑諒,亟賜遞改,俾公格存而私分安焉云云。省疏具悉。疏辭下該曹稟處。
上在昌德宮。停常參·經筵。
自卯時至未時,灑雨下雨,測雨器水深二分。
藥房提調曺錫輿,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,耆老儒生,今十五日當親臨春塘臺,應製試取矣。該房知悉,令京兆,七十以上,考籍收單。
政院啓曰,假注書洪鍾永,有身病,勢難察任,今姑改差,何如?傳曰,允。
洪鍾永改差,代以宋圭元爲假注書。
又啓曰,卽者司書洪承穆,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
侍講院啓曰,司書洪承穆,今以親病,陳疏徑出矣。下番闕直,事甚未安,兼司書未差,說書宋道淳,兼說書閔泳翊,受由在外,下番無他入直之員,輔德趙定熙,兼輔德南一祐,弼善李敎榮,兼弼善金喆熙,文學閔種默,竝卽牌招,推移姑降入直之地,何如?傳曰,允。
弘文館啓曰,下番修撰臣洪大重,以禁衛營從事官,今日軍布上下時,晝仕出去之意,敢啓。傳曰,知道。
政院啓曰,明日傳香,禮房承旨,當爲齋宿,右承旨趙秉鎬,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
以右承旨趙秉鎬牌不進,罷職傳旨,傳曰,只推。
司書洪承穆疏曰,伏以臣於持被之中,卽接家信,臣母素患痰癖之症,近因日候之不調,一倍添劇,委頓床褥,家僮踵至,促臣歸視,臣自聞此報,方寸煎灼,按住不得。玆敢忙陳短章,徑出禁扄,伏乞聖明,俯賜鑑諒,亟遞臣職,仍治臣罪,以肅朝綱焉。臣無任云云。省疏具悉。爾其勿辭,救護。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以輔德趙定熙,兼輔德南一祐,弼善李敎榮,文學閔種默,牌不進,罷職傳旨,傳曰,只推。
侍講院啓曰,下番連日闕直,事甚未安。兼司書未差,說書宋道淳,兼說書閔泳翊,受由在外,下番無他入直之員,輔德趙定熙,兼輔德南一祐,弼善李敎榮,文學閔種默,旣有只推之命,與兼弼善金喆熙,竝更牌招,以爲推移姑降入直之地,何如?傳曰,允。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
以慶尙監司朴齊寅狀啓,密陽等邑民家漂頹事,傳曰,歉憂纔經,水警洊酷,漂頹戶之若是夥多,聞甚驚慘,饑餓餘民,又此失所棲遑,其何以安其生而復其業乎?念之及此,不啻錦玉靡安,元恤典外,雖有顧助,此非另爲措劃,難保其實惠必究,營邑別般爛商,更加助給,俾得一一奠居之意,廟堂措辭,分付。
刑曹啓曰,武衛所文移內,載寧毓祥宮都所衝火魁首,宋之興·宋君贊,嚴刑二次,遠惡島限己身減死定配,其餘朴用河·鄭臣俊·安正表·金漢石,嚴刑一次,遠惡地定配次,移送秋曹事,奉承下敎矣。魁首宋之興·宋君贊,各嚴刑二次後,之興,全羅道康津縣薪智島,君贊,珍島府金甲島,遠惡島限己身減死定配所,而竝待栲限,加刑押送,其餘朴用河·鄭臣俊·安正表·金漢石,各嚴刑一次後,用河,咸鏡道會寧府,臣俊,鍾城府,正表,全羅道海南縣,漢石,平安道碧潼郡,遠惡地竝定配所,卽爲押送之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來十一日朝參日次矣。敢稟。傳曰,停。
又啓曰,來十一日輪對日次矣。敢稟。傳曰,當次人受點後,日次待令。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右承旨趙秉鎬,今日不爲仕進,卽爲牌招,何如?傳曰,允。
以輔德趙定熙,兼輔德南一祐,弼善李敎榮,文學閔種默,牌不進,罷職傳旨。傳曰,只推。
政院啓曰,卽者檢閱金學洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李重七·洪承憲,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
侍講院啓曰,下番連日闕直,事甚未安。司書未差,說書宋道淳,兼說書閔泳翊,受由在外,下番無他入直之員,輔德趙定熙,兼輔德南一祐,弼善李敎榮,文學閔種默,旣有只推之命,與兼弼善金喆熙,竝更牌招,以爲推移姑降入直之地,何如?傳曰,允。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
傳曰,當該承旨推考。
以右承旨趙秉鎬牌不進,罷職傳旨,傳曰,只推。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
禮曹啓曰,卽接楊州幼學申範求所志,則以爲同姓四寸兄學求,嫡妾俱無子,以其同姓四寸兄麟求第二子寬休,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長申範求,所訴旣如此,申麟求第二子寬休,立爲申學求之後,何如?傳曰,允。
經筵官宋秉璿疏略曰,臣忽被道剡,一命遽至,杜門抱羞,只有惶汗,迺於夢外,加以廟選,縻以筵衝,恩諭繼降,邇臣臨宣,聞命駭惑,莫省所以獲此也。至於諭及先故,勉承祖武,伏讀未半,感淚交弄,若臣先祖臣時烈,伯父臣達洙,亦且懇辭,而臣何敢膺,招延經幄,出入胄筵,奈何以如臣者,苟然充備,略控情實,乞收召旨,仍刊選籍焉。省疏具悉爾懇。前月敷諭已察予至意,而惠音尙邈,巽章迺至,凝佇之餘,不覺悵歎,予雖誠淺禮薄,爾是誰家人乎?平日之所究,家世之所受,必先正之學與志,則不思所以述先克追圖終惟休,若將自歸嵁巖隱淪之土,徒保其貞者然,豈予所望於爾哉?縻爾待賢之銜,決非賁飾觀美而止,爾須亟起幡然,以補寡昧之不逮。仍傳曰,此批答,遣地方官傳諭。
檢閱金學洙疏曰,伏以臣於持被之中,卽接家信,則臣母素患痰癖之症,近因日候之不調,一倍添劇,委頓床褥,家僮踵至,促臣歸視,臣聞是報,方寸煎灼。玆敢不避瀆撓,冒犯擅離。伏乞聖明,俯垂鑑諒,遞臣之職,勘臣之罪,俾救護專而法紀昭焉。臣無任云云。省疏具悉。爾其勿辭,救護。
上在昌德宮。停常參·經筵。
夜五更,灑雨下雨,測雨器,水深一分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨李裕承,今日不爲仕進,卽爲牌招,何如?傳曰,允。
以輔德趙定熙,兼輔德南一祐,弼善李敎榮,文學閔種默,牌不進,罷職傳旨,傳曰,只推。
以檢閱李重七·洪承憲牌不進,罷職傳旨,傳曰,只推。
政院啓曰,左右史不可不備,檢閱李重七·洪承憲,旣有只推之命,竝卽牌招入直,何如?傳曰,允。
侍講院啓曰,下番連日闕直,事甚未安。兼司書未差,說書宋道淳,兼說書閔泳翊,受由在外,司書洪承穆,由限已過,卽爲牌招入直,何如?傳曰,允。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
以左副承旨李裕承牌不進,罷職傳旨,傳曰,只推。
議政府啓曰,卽見黃海監司李根弼狀啓,則備陳綿農慘歉之狀,仍請各軍門各衙門納布,竝以純錢代捧,訓局砲保,限折半特許代錢事,令廟堂稟處矣。喜燥之種,縱被潦損,晩花所收,可補其失,則軍需不可不念,民情亦不可不恤,兵曹及各營五分一,許代,各司純錢施行,至若砲保,所重自別,置之,何如?傳曰,允。
三軍府啓曰,今月初九日,訓鍊都監習陣日次,而大將臣趙寧夏,有身病,不得行操云矣。敢稟。傳曰,知道。
吏曹啓曰,受由上京守令,自臣曹催促,則南平縣監尹滋祿,親病沈重,不得下去云。開寧縣監金洛鎭,狼川縣監李雋應,俱爲身病猝重,不得下去云。南平縣監尹滋祿改差,開寧縣監金洛鎭,狼川縣監李雋應,竝罷黜之意,敢啓。傳曰,南平縣監尹滋祿,白川郡守洪承五相換,開寧縣監金洛鎭,鎭川縣監尹橚相換,狼川縣監李雋應,陰竹縣監金顯澤,竝令該曹口傳相換。
又啓曰,狼川縣監李雋應,陰竹縣監金顯澤,相換事,命下矣。狼川縣監李雋應,以前任牙山縣監,方在解由未出中,何以爲之乎?敢稟。傳曰,勿拘。
吏曹口傳政事,南平縣監尹滋祿,白川郡守洪承五,開寧縣監金洛鎭,鎭川縣監尹橚,狼川縣監李雋應,陰竹縣監金顯澤,已上相換事,承傳。
上在昌德宮。停常參·經筵。
都摠府啓曰,今日入直,內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以檢閱李重七·洪承憲牌不進,罷職傳旨,傳曰,只推。
以司書洪承穆牌不進,罷職傳旨,傳曰,只推。
政院啓曰,左右史不可不備,檢閱李重七·洪承憲,旣有只推之命,竝卽牌招入直,何如?傳曰,允。
侍講院啓曰,下番連日闕直,事甚未安。兼司書未差,說書宋道淳,兼說書閔泳翊,受由在外,司書洪承穆,旣有只推之命,更爲牌招入直,何如?傳曰,允。
傳曰,直閣金興均,檢校差下。
傳曰,副正字趙同熙,副修撰除授。
兵曹口傳政事,副司果金興均。
奎章閣啓曰,直閣金興均,檢校差下事,命下矣。卽爲牌招入直,何如?傳曰,允。
吏曹,副修撰單趙同熙,除授事,承傳。
傳曰,啓字誤踏之中官金錫勳,從重推考。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
三軍府啓曰,今月初十日,禁衛營習陣日次,而大將臣李鍾承,有身病,不得行操之意,敢啓。傳曰,知道。
成均館啓曰,今月初九日,儒生課試,當爲設行,而大提學未差,限內不得爲之之意,敢啓。傳曰,知道。
禮曹啓曰,全羅道觀察使封進今九月令宗廟薦新石榴,來十月令宗廟薦新柚子,今初十日薦進,而景慕宮薦新,則慶尙道,例爲封進矣。本道所封,未及上來,莫重薦獻,不可後時,依前例以宗廟薦新加封石榴柚子,同日一體薦進,何如?傳曰,允。
又啓曰,卽接原州進士崔允星所志,則以爲,族弟允稷,嫡妾俱無子,以其同姓四寸第允性第二子華祝,欲爲繼後,兩家諸族,相議完定,而允性夫妻,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長崔允星所訴,旣如此,崔允性第二子華祝,立爲崔允稷之後,何如?傳曰,允。
禁衛營啓曰,本營騎士都試時,各技優等人,別單書入之意,敢啓。傳曰,知道。
又啓曰,本營騎士將丁載夏,今日都試,謂以身病,偃然不待,揆以律例,不可仍置,汰去,何如?傳曰,允。
上在昌德宮。停常參·經筵。
藥房提調曺錫輿,副提調閔泳穆,啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
以檢閱李重七·洪承憲,牌不進,罷職傳旨,傳曰,只推。
政院啓曰,左右史,不可不備,檢閱李重七·洪承憲,旣有只推之命,金學洙由限已過,竝卽牌招,推移入直,何如?傳曰,允。
傳曰,今十五日當賜饌矣。時原任大臣·耆老堂上,來待于春塘臺。
政院啓曰,卽者別兼春秋金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,賓客·春坊有闕之代,前望單子入之。賓客前望單子入之,右賓客李鎬俊,落點。
春坊前望單子入之,兼司書閔泳翊,添書落點。
傳曰,原任待敎閔泳翊,檢校差下。
傳曰,前檢閱閔泳翊,別兼春秋差下。
傳曰,注書金裕成陞六。
傳曰,直閣會圈。
政院啓曰,前檢閱閔泳翊,別兼春秋差下事,命下矣。令該曹,口傳單付,牌招察任,何如?傳曰,允。
又啓曰,注書有闕之代,被薦人李軒卿·嚴柱漢·申箕善薦狀,依例成送吏曹之意,敢啓。傳曰,知道。
又啓曰,直閣會圈事,命下矣。政官牌招,開政,何如?傳曰,允。
奎章閣啓曰,原任待敎閔泳翊,檢校差下事,命下矣。卽爲牌招察任,何如?傳曰,允。
又啓曰,直閣會圈事,命下矣。提學金炳德,檢校直提學趙寧夏·趙成夏·尹滋悳·金炳始·李載冕·趙慶鎬,檢校直閣閔泳穆·金永壽·李鎬翼·姜·尹用求·金興均,檢校待敎李載兢·金演壽·洪淳馨,竝卽牌招,以爲會圈之地,何如?傳曰,允。
直閣會圈七點,趙同熙·尹相萬·韓章錫,以上取三人。
傳曰,有實故玉堂許遞,今日政差出。
傳曰,在外承旨許遞,前望單子入之。
承旨前望單子入之,尹泰經落點。
吏曹口傳政事,別兼春秋閔泳翊。
兵曹口傳政事,副司果閔泳翊·金演壽。
傳曰,呈告工曹判書,知義禁,同成均,戶曹參議,竝許遞,今日政差出。
傳曰,在外兵曹參議許遞,今日政差出。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,持平李徽圭·韓炳洙,執義李在淳,掌令宋彙仁·金棱,牌不進,罷職傳旨,傳曰,只推。
吏曹啓曰,侍講院諮議,今當差出,而儒賢只有一人,單付以入之意,敢啓。傳曰,知道。
又啓曰,南學敎授金容圭,以其身病,呈狀乞遞,改差,何如?傳曰,允。
又啓曰,新除授厚昌郡守張允植,母今年爲七十三歲矣,法不當遠離赴任,改差,何如?傳曰,允。
兵曹啓曰,知中樞府事吳慶錫,宣傳官申林,內禁將徐相岳,兼司僕將朴珪熙,五衛將閔宗顯·姜在恒·尹泰臣,曹司五衛將洪永禹,忠壯衛將元世翼,文臣兼宣傳官李錫弘·沈相薰,守門將金重錫,俱以身病猝重,無望供職,守門將鄭鶴周,除授在外,過限未入仕,新除授雲寵權管鄭錫祐,母年今爲七十九歲,法不當遠離赴任,呈狀乞遞,竝改差,何如?傳曰,允。
又啓曰,前兵使徐相岳,以罷散除拜內禁衛將,依例蒙敍矣。旣以未肅拜改差,則敍用之命,似當還收,何以爲之乎?敢稟。傳曰,仍爲敍用。
有政。吏批,行判書金輔鉉進,參判韓敬源牌招不進,參議金炳翊進。
吏批啓曰,玉堂闕員,今當差出,而擬望之人乏少,相避竝擬,何如?傳曰,允。
以閔泳翊爲副校理,金有淵爲工曹判書,洪澈周爲戶曹參議,趙秉弼爲兵曹參議,閔謙鎬爲知經筵,李寅卨爲知義禁,曺錫雨爲藝文提學,韓敬源爲同經筵,洪祐昌爲同春秋,沈履澤爲同成均,安時協爲校書判校,趙忠熙爲奉常判官,玄弼濟爲直講,趙璟淳爲典籍,李軒卿爲注書,趙同熙爲直閣,趙同熙爲南學敎授,沈宜稷爲厚昌郡守,諮議單宋秉璿,校書判校金載瓛,今加通政,滿三十朔依法典陞堂上。
再政。兼直閣單趙同熙,兼校書校理趙同熙,兵曹參議單洪憲述,參知單趙秉弼,兼養賢庫主簿單趙璟淳。
兵批,判書金炳始病,參判金震休病,參議洪憲述進,參知趙秉弼未肅拜。
以洪運燮爲宣傳官,李宓熙·尹彝烈,爲內禁將,許洧爲兼司僕將,李能基·李鼎錫·李應相·石泰淵爲五衛將,尹致聖爲曹司五衛將,趙完璇·朴利泰·鄭仁奎,爲慶熙將,趙羲倫爲御營騎士將,金載雄爲訓鍊判官加設,宋世憲·閔泳翊,爲文兼,具相祖·申泰珩,爲守門將,尹東郁爲礪峴僉使,金尙根爲舒川僉使,雲龍權管單朴漢均,副司勇王景鎬。
政院啓曰,新除授注書李軒卿,卽爲牌招入直,何如?傳曰,允。
又啓曰,注書有闕之代,被薦人嚴柱漢·申箕善·趙秉翊,薦狀依例成送吏曹之意,敢啓。傳曰,知道。
又啓曰,卽者檢閱李重七·洪承憲·金學洙,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,竝推考警責,仍卽牌招,推移入直,何如?傳曰,允。原疏捧入。
傳曰,前檢閱李重七·洪承憲·金學洙,竝別兼春秋差下。
奎章閣啓曰,新除授直閣趙同熙,事當卽爲牌招,而時値夜深,待明朝,牌招入直,何如?傳曰,允。
又啓曰,新除授直閣趙同熙,敎旨安寶次,濬哲之寶請出之意,敢啓。傳曰,知道。
弘文館啓曰,新除授副修撰趙同熙,卽爲牌招察任,何如?傳曰,允。
三軍府啓曰,今月十一日,御營廳習陣日次,而大將臣趙羲復,有身病,不得行操云矣,敢啓。傳曰,知道。
別兼春秋金羽均疏曰,伏以臣於持被之中,卽接家信,臣母素患痰癖之症,近因日候之不調,一倍添劇,委頓床褥,家僮踵至,促臣歸視,臣自聞此報,方寸煎灼,按住不得。玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣之罪,以肅朝綱焉。臣無任云云。省疏具悉。爾其勿辭,救護。
檢閱李重七·洪承憲·金學洙等,疏曰,云云。省疏具悉。爾等亦陞六。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨兪鎭學,今日不爲仕進,卽爲牌招,何如?傳曰,允。
又啓曰,前檢閱李重七·洪承憲·金學洙,竝別兼春秋差下事,命下矣。竝令該曹口傳單付,牌招察任,何如?傳曰,允。
傳曰,再明日眞殿茶禮,當自內親行矣。該房知悉,時原任大臣·閣臣·宗親·儀賓·二品以上,入參。
弼善前望單子入之,金喆熙,添書落點。
傳曰,兼弼善有闕之代,前望單子入之。
兼弼善前望單子入之,閔泳翊添書落點。
兵曹口傳政事,副司果李重七·洪承憲·金學洙。
吏曹口傳政事,別兼春秋三單,李重七·洪承憲·金學洙。
政院啓曰,卽者別兼春秋閔泳翊,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋李鎬喆·趙昌夏·金羽均·尹相萬,竝卽牌招,推移入直,何如?傳曰,允。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
侍講院啓曰,新除授諮議宋秉璿,時在公忠道懷德地,斯速乘馹上來事,下諭,何如?傳曰,允。
兵曹啓曰,今此黃海兵營火砲科啓本中,鳥銃旣有貫三中,則此是優等,亦是沒技,乃以之次劃者置之優等者,有違試規,原啓本下送,使之改修正上送,該帥臣,不可無警,推考,何如?傳曰,允。
御營廳啓曰,本廳千摠李敏鼎,以前任厚昌郡守方在任所,上來尙遠,久曠可悶,改差,何如?傳曰,允。
別兼春秋閔泳翊疏曰,臣於持被之中,卽接家信,臣母素患痰積之症,一倍添劇,委頓床褥,家僮踵至,促臣歸視,臣聞是報,方寸煎灼,按住不得。玆敢忙陳短章,徑出禁扄。伏乞聖慈,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭,救護。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,自今姑爲停止。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,吏曹判書有闕之代,前望單子入之。
吏曹判書前望單子入之,李豊翼落點。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
侍講院啓曰,新除授弼善金喆熙,兼弼善閔泳翊,竝卽牌招察任,何如?傳曰,允。
兵曹啓曰,正郞沈相學,身病猝重,勢難察任,改差,何如?傳曰,允。
訓鍊都監啓曰,本局從事官趙東弼,身病猝重,勢難察任,改差,何如?傳曰,允。
武衛所啓曰,餉色提調金輔鉉,時無職名,令該曹口傳付軍職,何如?傳曰,允。
兵曹口傳政事,上護軍金輔鉉,行吏曹判書,金輔鉉疏曰,云云。答曰,省疏具悉。所請依施。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,左承旨許遞,前望單子入之。
承旨前望單子入之,金元性落點。
政院啓曰,今日眞殿茶禮親行時,承旨當爲備員,新除授左承旨金元性,卽爲牌招,何如?傳曰,允。
傳曰,同副承旨許遞,前望單子入之。
傳曰,政官牌招開政。
傳曰,應敎許遞,今日政差出。
傳曰,左承旨·右副承旨許遞,前望單子入之。
承旨前望單子入之,李乾夏·閔泳商·金永哲落點。
傳曰,摠管竝許遞,令該曹口傳差出。
傳曰,藥院提調許遞,前望單子入之。
內醫提調前望單子入之,鄭基世落點。
政院啓曰,新除授右副承旨閔泳商,同副承旨金永哲,竝卽牌招,何如?傳曰,允。
兵曹口傳政事,以姜蘭馨·曺錫輿爲都摠管,蔡東健·金學初·徐璟淳·兪錫煥·李鍾浩·李羲俊·李熙昇·朴承儒爲副摠管。
政院啓曰,行吏曹判書李豊翼,疏批已下,卽爲牌招,何如?傳曰,允。
兵曹都摠管單,蔡東健。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
政院啓曰,新除授右副承旨閔泳商,時在平安道成川府任所,斯速乘馹上來事,下諭,何如?傳曰,許遞。
前望單子入之,承旨前望單子入之,李應辰落點。
政院啓曰,行吏曹判書李豊翼,參判韓敬源,參議金炳翊,牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
兵曹啓曰,再明日,親臨春塘臺,耆老儒生應製試取時,本曹郞廳,侍衛各差備,當爲備員,正郞一員未差之代,令該曹,以在京無故人,口傳差出,以爲進參,何如?傳曰,允。
吏曹口傳政事,兵曹正郞閔泳翊。
訓鍊都監啓曰,本局新除授千摠尹喜秀,方在未敍用矣。仍爲敍用,令該曹口傳付軍職,何如?傳曰,允。
兵曹口傳政事,護軍尹喜秀。
吏曹判書李豊翼疏曰云云。答曰,省疏具悉。卿其勿辭行公。
丁丑九月十三日辰時,上詣眞殿,茶禮親行入侍時,行都承旨閔泳穆,行左承旨尹泰經,右承旨趙秉鎬,左副承旨李裕承,右副承旨兪鎭學,同副承旨張原相,記事官缺,別兼春秋閔泳翊·洪承憲,檢校直提學趙寧夏·趙成夏·金炳始·李載冕,直閣趙同熙,檢校直閣金永壽·李鎬翼·尹用求·金興均,檢校待敎李載兢·洪淳馨,以次侍立。時至,通禮跪啓請出次,上具翼善冠衮龍袍,出齋殿。通禮導上詣版位,行四拜禮,陞詣盥洗位,上盥洗,仍詣第一室尊所,泳穆監盞,上入詣第一室神位前。通禮跪啓請跪,上跪。通禮跪啓請三上香,泳穆奉香,原相奉爐,上三上香。泳穆奉盞跪進,上執盞以授原相,原相,跪受奠于案上,連獻三盞,次詣各室行禮如上儀。通禮導上降復位,行四拜禮,通禮跪啓禮畢。大臣進前問候訖,上還入齋殿,命退承史。諸臣以次退出。
上在昌德宮。停常參·經筵。
自辰時至申時,灑雨下雨,測雨器水深七分。
政院啓曰,明日殿座相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨李裕承,今日不爲仕進,卽爲牌招,何如?傳曰,允。
又啓曰,右承旨李應辰,時在京畿長湍府任所,斯速乘馹上來事,下諭,何如?傳曰,許遞。前望單子入之。
傳曰,禮房承旨,馳詣宗廟·景慕宮,奉審摘奸以來。
傳曰,禮房承旨,馳詣宣武祠,奉審摘奸以來。
傳曰,當該承旨推考。
承旨前望單子入之,兪鎭學落點。
政院啓曰,新除授右副承旨兪鎭學,卽爲牌招,何如?傳曰,允。
弘文館啓曰,應敎·副應敎·副校理一員未差,校理尹定求·南肅熙差祭,上番闕直,事甚未安。副校理曺寅承,卽爲牌招入直,何如?傳曰,允。
奎章閣啓曰,直閣趙同熙疏批已下,卽爲牌招入直,何如?傳曰,允。
又啓曰,明日卽書香閣望奉審日次,臣進詣擧行之意,敢啓。傳曰,知道。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨。傳曰,只推。
以右副承旨李裕承牌不進,罷職傳旨。傳曰,只推。
傳曰,明日出宮門路,以協陽門爲之。
以吏曹參議金炳翊牌不進,罷職傳旨。傳曰,只推。
有政。吏批,行判書李豊翼進,參判韓敬源,參議金炳翊竝牌招不進。以閔泳翊爲應敎,李敎榮爲副應敎,洪英植爲副校理,洪淳馨爲兼司書,嚴柱漢爲注書,洪永禹爲長湍府使,李載完爲成川府使。
再政。以閔定鎬爲工曹參議,金容圭爲兵曹正郞。
兵批,判書金炳始病,參判金震休病,參議洪憲述病,參知許稷入直進,同知單李應相,僉知單許洧·李能基·李鼎錫。
政院啓曰,新除授注書嚴柱漢,卽爲牌招入直,何如?傳曰,允。
議政府啓曰,卽見慶尙監司朴齊寅狀啓,則本道公都會抄擇覆試之每年試取,自是定式,而大歉之餘,多士往來,不可不念,特許停退事,請令廟堂稟處矣。歉餘事勢,合有可念,都會退行,亦多已例,依狀請許施,何如?傳曰,允。
弘文館啓曰,修撰金容圭,移拜兵曹正郞,下番闕直,事甚未安。修撰洪大重在外,副修撰趙同熙內閣進,趙重弼卽爲牌招入直,新除授應敎閔泳翊,副應敎李敎榮,副校理洪英植,一體牌招察任,何如?傳曰,允。
又啓曰,下番無他推移之員,不得已以上番,姑降入直之意,敢啓。傳曰,知道。
刑曹啓曰,侍講院文移內,以司謁口傳下敎曰,本院出番都使令,刑配事,命下矣。謹依傳敎,罪人李命基,嚴刑一次後,忠淸道淸州牧定配所,卽爲押送之意,敢啓。傳曰,知道。
副修撰趙同熙疏曰,伏以設置本閣百年而返,上奉列聖謨訓之重,下典二酉圖書之祕,所以翼群龍而經緯之,砥礪名行,塗軌趨尙,非第爲侈美其身而已,曷嘗有如臣謏寡,濫竿於其間者哉?念臣受稟鈍滯,百拙咸萃,見識焉管窺錐指,文學焉矇經聵史,凡於需世之具,皆茫如也。不幸一第,自知犯戒,蚤夜興惕,如集于木,迺者瀛除,怳惚有隕,曾未幾日,奎銜旋耀,臣自膺是命,神舍不守,歷日循省,求其萬分一近似於臣,而莫能究也。功令抽媲之不嫺,而待之以誥命之手,前言往行之無聞而備之以顧問之列,操履蔑稱,範楷未成,而處之以具僚之所共艶,傀儡可使被繡,駑蹇可使充鑾乎,將爲趾美而箕裘是責乎,則牛馬之走,旣墜先訓,抑又試可而絲蒯不遺乎,則圈牢之養,徒費國廩,未敢知則哲之明,何爲而至此誤恩也?嗚呼,弘摹偉制,煨燿無窮,寵簡華掄,峻絶當時,今使臣密邇鍾磬之序,趨走奎璧之府,花摶蓮漏,奉玉音而論經,木天藜火,草瓊詞而宣制,此誠人士之上榮,臣子之至願也,而反恐懼於此,怵惕於此,旣肅龍光,旋叨豹直,而終不敢諉之已出,晏若固有,豈臣闇劣所使,全昧事體而然哉?良以國之用人,爲國而人於才能,各有所器,莛不可楹,猶方不可圓,則臣之見職去就,恐無煩乎再三之瀆也,用敢冒入文字,仰塵聰聽。伏願聖慈,察臣言之非由俙讓,念名器之不宜玷䙝,亟遞臣新授直閣之任,以幸公私云云。省疏具悉。爾其勿辭察職。
上在昌德宮。停常參·經筵。
藥房提調鄭基世,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙呈辭,監察茶時之意,敢啓。傳曰,知道。
又啓曰,議政府郞廳來言,今日賓廳日次,而殿座相値,不得來會云矣。敢啓。傳曰,知道。
侍講院啓曰,新除授兼司書洪淳馨,卽爲牌招察任,何如?傳曰,允。
傳曰,時原任大臣入侍。
以司謁口傳下敎曰,東關王廟木珠聯,自本所造揭矣。今番霜降祭享祭文中,告由句語,添入事,分付。
傳曰,發遣吏郞諸執事,淸齋與否,摘奸以來。
奎章閣啓曰,景慕宮望廟樓,今望奉審無頉之意,敢啓。傳曰,知道。
兵曹啓曰,文臣兼宣傳官閔泳翊,病難供職,呈狀乞遞,改差,何如?傳曰,允。
又啓曰,禁軍別將吳夏泳,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
又啓曰,去四月初九日,慶科庭試武科殿試時,直赴殿試人,扈衛軍官林邦潤等四十人,無緣不赴,委折關問後,稟處事,草記批旨內,無緣不赴者,特付榜末,一體放榜事,判下矣。無緣不赴四十人,旣付榜末而其中振武士柳天赫等十三人,父名·年·本·居住,未及錄者,今姑塡書以入,而所授帖文,竝收聚爻周,火砲李昌祿,扈衛軍官林邦潤,內禁衛金英赫,俱爲率家逃躱,原榜目中拔去,紅牌令政院爻周,直赴會試人火砲金承吉七人,無緣不赴,委折關問各該道帥臣,則南兵營別砲衛李容觀,遭故,依法典陳試,京畿監營火砲金永吉,忠淸監營馬兵南廷鶴,南兵營別砲衛金允協,別砲衛士崔崙俊,身病不赴云,竝依例勿施,所授帖文,收聚爻周,北兵營馬兵黃丙憲·林陽化,不赴委折,關問屢朔,尙無回移,以致稟處之遲滯,事甚未安。北兵使趙羲純,推考,使之星火回移,以爲稟處之地,何如?傳曰,允。
以平安監司金尙鉉狀啓,渭原郡守安禹善身死事,傳曰,令該曹口傳差出。
政院啓曰,製述試取後,堂下對讀官之修正正書榜目及草榜目,自是法例,而今日對讀官趙東萬·南肅熙,不爲修正,徑先出去,事體所在,誠極未安,不可無警,竝從重推考,何如?傳曰,允。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,侍衛與排立將校軍兵等處,乾犒饋分給之意,敢啓。傳曰,知道。
禁衛營啓曰,謹依下敎,本營侍衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,本廳侍衛軍兵等處,乾犒饋分給之意,敢啓。傳曰,知道。
丁丑九月十五日辰時,上詣春塘臺。親臨耆老儒生應製試取入侍時,行都承旨閔泳穆,左承旨李乾夏,右承旨趙秉鎬,左副承旨李裕承,右副承旨兪鎭學,同副承旨金永哲,記事官缺,別兼春秋金學洙·閔泳翊,檢校直提學趙寧夏·趙成夏·尹滋悳·金炳始·李載冕·趙慶鎬,檢校直閣金永壽·李鎬翼·姜·尹用求·金興均,直閣趙同熙,檢校待敎李載兢·金演壽·洪淳馨,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調鄭基世,副提調閔泳穆,進前問候訖。由協陽門·靑陽門,詣春塘臺。通禮跪啓請降輿。上降輿陞座。泳穆請出標信開布城,儒生入場訖。讀券官領敦寧金炳學,上護軍金在顯,護軍金學初,對讀官副護軍申錫秊·趙濟華,副司果趙東萬·南肅熙,以次行禮就位。上命試官進前,命書賦題咸躋上壽故謂之壽域。在顯跪書,肅熙捧出懸題。上命時原任大臣耆堂入侍。領府事李裕元,領敦寧金炳學,判府事洪淳穆,領議政李最應,右議政金炳國,耆堂李宜翼·朴孝正·許傳·李豊翼·金大根·徐堂輔·李源命·李㘾·金在顯,以次進前。裕元奏曰,昨雨卽收,朝暉晴佳,聖體,若何?上曰,一樣矣。裕元曰,伏聞東朝諸節,間有欠和之候,旋卽平復,群情慶祝,曷有其極?近日氣候,益臻康旺乎?上曰,近日快爲康復,萬萬慶祝矣。裕元曰,世子宮,過夏太平乎?上曰,善長矣。裕元曰,今日召見耆舊諸臣,仍設耆老應製,此卽我家故事也。英宗丙子,仁元聖母七旬,有耆老科,正宗甲寅,惠慶慈宮六旬,召接耆堂,哲宗甲寅,純元聖母六旬六歲,六召接耆堂,又設耆老庭試,誠曠古稀有之慶會也。今我殿下,克追三聖朝已行之擧,視膳之暇,耆堂晉接也,應製特設也,出於知年之情,愛日之誠,孰不仰聖孝彌光,盛禮同符乎?協氣洋溢之中,臣等不勝歡欣蹈舞之忱矣。上曰,此是我家四有之盛擧,而於古亦罕有矣。裕元曰,臣等入參,亦萬萬榮幸矣。上曰,耆老諸臣,氣力如常乎?宜翼等曰,好在矣,仍賜饌訖。裕元曰,筵席珍饌,祗受醉飽矣。上命大臣耆堂權退。仍命書傳敎曰,侍衛與排立軍兵,令各其營乾犒饋。少頃,上命考試,又命科次。炳學書等,泳穆坼封讀奏訖。上命書傳敎曰,耆老儒生,應製賦居首三下一幼學徐鼎勳,三下二前縣令趙在淳,三下三生員韓在絢,竝直赴殿試,之次草三下幼學崔·南啓大·李祐宗·李秉儀·申榥·李文器·金載熙,竝付之監試會試榜末,之次草三下奉事曺錫永,郡守鄭承源,別提金商民,前假監役金炳瓚,前學官趙基寅,竝敦寧都正除授,加設單付,之次草三下生員李孝一·許寀·趙性敏·柳秉一,進士宋鼎玉,竝五衛將除授,加設單付。又命書傳敎曰,入格儒生,明日待令。又命書傳敎曰,今日試取耆儒,卽識喜之盛擧也。唱名不必遲待後日,直赴殿試人特爲除殿試,今二十日放榜付之,監試會試榜末人,亦同日放榜。又命書傳敎曰,還宮,當自內爲之,該房知悉。通禮跪啓禮畢。上還內,諸臣以次退出。
上在昌德宮。停常參·經筵。
自未時至人定,灑雨下雨,測雨器水深三分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,三品官之無得過三日循例請牌,曾有定式矣。工曹參議閔定鎬,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳曰,禮房承旨,馳詣受香諸處,奉審摘奸以來。
政院啓曰,禁衛大將李鍾承,御營大將趙羲復,以東南關王廟獻官,今方受香出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,竝都統使兼察。
又啓曰,禁衛大將·御營大將,竝都統使兼察事,命下矣。兼察禁衛大將·御營大將金箕錫,卽爲牌招,聽傳敎,何如?傳曰,允。
傳曰,入格儒生入侍。
傳曰,兵曹判書有闕之代,大護軍閔謙鎬除授。
吏曹,兵曹判書單閔謙鎬,除授事,承傳。
吏曹口傳政事,以尹滋翊爲渭原郡守。
政院啓曰,新除授兵曹判書閔謙鎬,卽爲牌招,傳授命召,何如?傳曰,允。
兵曹口傳政事,大護軍金炳始。
注書嚴柱漢病,代以閔泳駿爲假注書。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進罷職傳旨,傳曰,只推。
吏曹口傳政事,敦寧都正五單,曺鎬永·鄭承源·金商民·金炳瓚·趙基寅,除授事,承傳。
兵曹口傳政事,五衛將加設五單,李孝一·許寀·趙性敏·柳秉一·宋鼎玉,以上除授事,承傳。
禮曹啓曰,卽接前察訪金載熙所志,則以爲,矣身曾經察訪之職,而今番耆老應製赴擧時,試紙封內及書頭,書以幼學,及其榜出,矣身得參於付之監試會試榜末之恩命,不勝惶悚,玆以據實仰訴,伏乞卽賜啓稟釐正云矣。揆以格例,不可仍置,付之監試會試榜末人金載熙,原榜目中拔去,而此與故意容奸有異,論罪一款,姑爲安徐,何如?傳曰,允。旣已參榜之人,五衛將特爲除授,加設單付。
又啓曰,今九月二十日,耆老儒生應製付之監試會試榜末人放榜時,依式年生進放榜時例,只侍臣及四館官員黑團領,諸生爛衫軟巾,仁政殿,權停例行禮事,知委擧行,何如?傳曰,與文科放榜,一體親臨磨鍊。
又啓曰,今番耆老儒生應製直赴殿試人,特爲除殿試,今二十日放榜事,命下矣。同日放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊。
兵曹啓曰,今九月十七日,武臣堂上祿試射日次,而中日試射停止間,亦武臣試射,竝依例停止之意,敢啓。傳曰,知道。
扈衛廳啓曰,謹依下敎,將官將校軍兵等處,乾犒饋分給之意,敢啓。傳曰,知道。
吏曹啓目粘連,觀此弘文館副校理洪英植上疏,則以爲臣外從兄同副承旨臣金永哲,方帶春秋館修撰官矣。臣所兼春秋之銜,揆以典式,在下當遞,伏乞聖明,亟賜鐫免亦爲白有臥乎所,相避之法,在下當遞,副校理洪英植,所帶春秋館記注官之銜,今姑減下,何如?啓依允。
又啓目粘連,觀此別兼春秋閔泳翊上疏,則以爲,臣妻父臣金永哲,除拜同副承旨矣。臣所帶別兼之銜,在法當遞,伏乞聖明,亟令選部,照例鐫改,以存公格亦爲白有臥乎所,相避之法,在下當遞是白乎矣,史官春秋,法不得減下,同副承旨金永哲所帶春秋館修撰官之銜,今姑減下,何如?啓依允。
兵曹判書金炳始疏曰,伏以世之有四維以來,曾或有靦冒如臣者乎?以才則一命之仕,尙逾涯量,以職則六師之務,漫費代謝,寵數愈往偏隆,疵類隨事輒增,借曰無恥,恥亦恥,臣安得不怵然而背自粟也?噫,方諸之懸而姸媸莫逃,貞明之臨而微瑣畢燭,臣依近末光,歲月且深,一毛一髮,悉所鑑照,而俾顓委毗之重,以責成效之久者,抑使之悟往毖來,策勵其所不逮歟?臣雖無似,萬死矢心,勉竭筲算之小,毋辜幈被之大,而契需之步,固已左楗,撥鉤之彎,去益右詘,更欲鞱瑕揜垢,膠戀而不可得也。夫陟罰臧否,邦之大司,顧今群彦布列,宿望濟濟,豈宜一於其瘝,以妨功能之各,至若沈疴纏身,所不暇恤,形影之相憐,而尙可橐鞬,精爽之昏瞀而尙可銓注乎?此所以虛縻之懼,日甚一日,控實冒懇而不知止,昕夕所冀,幸於我聖上者,卽使臣處之散而不處之要,置之閒而不置之劇,譬如化育所囿,喘耎有翹,各遂其性也。伏惟聖慈,俯垂憫諒,亟許臣所辭中權之任,獲全生成之澤,不勝大願云云。答曰,省疏具悉。所請依施。
大護軍曺錫輿疏曰,云云。答曰,省疏具悉。卿其從便往省焉。
副校理洪英植疏曰,伏以臣於日昨,伏奉玉署除旨,牌召押臨,臣感恩怵義,雖已張皇出肅,而第臣外從四寸兄同副承旨臣金永哲,方帶春秋館修撰官矣。臣之所兼春秋之銜,揆以典式,在下當遞,玆敢短章陳籲,仰瀆崇嚴。伏乞聖慈,俯垂鑑諒,亟賜鐫免,俾公格存而私分安焉云云。省疏具悉。疏辭,下該曹稟處。
別兼春秋閔泳翊疏曰,伏以臣妻父臣金永哲,除拜同副承旨矣。臣所帶別兼之銜,在法當遞,敢陳短章,仰瀆崇嚴。伏乞聖明,俯垂鑑諒,亟令選部,照例鐫改,俾存公格,俾安私分焉。省疏具悉。疏辭,下該曹稟處。
丁丑九月十六日午時,上御熙政堂。入格儒生入侍時,右副承旨兪鎭學,記事官李軒卿,記注官尹善柱,記事官洪承憲,以次進伏。幼學徐鼎勳等,序立階下訖。上曰,史官分左右。鎭學奏曰,待令儒生,使之陞殿奏職姓名乎?上可之。鼎勳等,以次進前奏職姓名,仍退立階下訖。鎭學曰,儒生使之行禮乎?上可之。儒生行禮訖,鎭學曰,儒生使之退出乎?上曰,史官就座。又命退承史,以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日朝參日次矣。敢稟。傳曰,停。
又啓曰,來二十一日,輪對日次矣。敢稟。傳曰,當次人受點後,日次待令。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,各處替直單子,例於每終日申後來呈,而慶熙宮替直單子,尙不來呈,事極駭然,當該衛將,不可無責,而本院請推之外,無他可施之罰,何以爲之?敢稟。傳曰,拿處。
注書李軒卿病,代以吳瀅澤爲假注書。
兵曹,以李冕熙,爲禁軍別將。
兵曹口傳政事,五衛將加設單,李載熙,除授事,承傳。
弘文館啓曰,下番副校理臣洪英植,以訓鍊都監從事官,今日軍布捧上時,晝仕出去之意,敢啓。傳曰,知道。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
以鄭仁奎囚單子,傳曰,飭已施矣,分揀放送。
兵曹啓曰,卽接西所衛將王殷疇牒報,則中日閣東邊近處,中松一株,因風顚仆於內宮墻,半間頹圮云,爲先令紫門監,以杻把子及長木堅實圍排,把守則金虎門入直軍五名除出,限修築間,嚴加守直之意,敢啓。傳曰,知道。
訓鍊都監啓曰,本局別將尹喜秀,身病猝重,勢難察任,改差,何如?傳曰,允。
禁衛營啓曰,本營千摠申林,身病猝重,勢難察任,改差,何如?傳曰,允。
訓鍊都監啓曰,因兵曹草記,中日閣東邊近處內宮墻半間頹圮處,金虎門入直軍五名除出,將校一人率領,限修築間嚴加守直,而將校則闕門已閉,預待闕外,待開門入去擧行,而其間使入直哨官,巡察之意,敢啓。傳曰,知道。
兵曹判書閔謙鎬疏曰,云云。答曰,省疏具悉。卿其勿辭行公。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨兪鎭學,今日不爲仕進,卽爲牌招,何如?傳曰,允。
都摠府啓曰,副摠管金學初,以刑曹參判,座起進參事,晝仕出去之意,敢啓。傳曰,知道。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
以右副承旨兪鎭學牌不進,罷職傳旨,傳曰,只推。
傳曰,摠管竝許遞,前望單子入之。摠管前望單子入之,都摠管李源命·金有淵,副摠管李容直·鄭海崙·金益容·洪兢周·南廷益·李徹宇·李冕熙·李德熙,落點。
以慶尙監司朴齊寅狀啓,莫重漕事,不善檢飭,致此稽滯,惶恐待罪事,傳曰,勿待罪事,回諭。
三軍府啓曰,卽接訓鍊都監所報,則今九月十九日,訓鍊都監習陣日次,而大將臣趙寧夏,有身病,不得行操云矣。敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨李裕承,今日不爲仕進,卽爲牌招,何如?傳曰,允。
傳曰,直閣趙同熙馳詣華寧殿,奉審摘奸,仍詣健陵·顯隆園,一體奉審以來。
傳曰,吏曹參判有闕之代,前望單子入之。
吏曹參判前望單子入之,李起鏞落點。
傳曰,政官牌招開政。
都摠府啓曰,今二十日,親臨耆老儒生放榜時,侍衛寶劍,當爲備員,而副摠管李徹宇·鄭海崙,俱有實病,洪兢周·李容直·李德熙,在外,李冕熙率領進,無以備員,令政院稟旨變通,仍令該曹口傳差出,待下批牌招,何如?傳曰,允。許遞。前望單子入之。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以左副承旨李裕承,牌不進,罷職傳旨,傳曰,只推。
以大司諫金昌秀,司諫吳慶履,正言李徽圭,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
傳曰,明日出宮門路,以協陽門爲之。
摠管前望單子入之,副摠管許熠·趙羲豊·洪遠植·趙秉式·吳夏泳·李文永,落點。
政院啓曰,行吏曹判書李豊翼,參判李起鏞,參議金炳翊,牌不進,推考傳旨及罷職傳旨,今方捧入,而開政命下之後,如是違牌,事甚未安。判書參判竝更牌招,何如?傳曰,允。參議只推,待明朝一體牌招。
兵曹啓曰,今二十日,禁軍戎器點考日次,而親臨放榜相値,不得設行之意,敢啓。傳曰,知道。
三軍府啓曰,卽接禁衛營所報,則今九月二十日,禁衛營習陣日次,而殿座相値,不得行操云矣。敢啓。傳曰,知道。
兵曹啓曰,卽接西所衛將王殷疇牒報,則中日閣東邊近處內宮墻半間頹圮處,今已修築云。把守軍兵還爲入直之意,敢啓。傳曰,知道。
禁衛營啓曰,臣鍾承,進詣南廟,有頉處看審修改後,別單書入之意,敢啓。傳曰,知道。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
訓鍊都監啓曰,因兵曹草記中日閣東邊近處內宮墻半間頹圮處,今已修築云。把守入直軍兵,還爲入直,將校解送之意,敢啓。傳曰,知道。
吏曹參判韓敬源疏曰,云云。答曰,省疏具悉。所請依施。
上在昌德宮。停常參·經筵。
自巳時至申時,灑雨下雨,測雨器水深二分。
還內後,藥房·內閣·政院·玉堂口傳問安。答曰,知道。
藥房提調鄭基世,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,呈辭,監察茶時之意,敢啓。傳曰,知道。
又啓曰,議政府郞廳來言,今日賓廳日次,而放榜相値,不得來會云矣,敢啓。傳曰,知道。
又啓曰,來十六日,日次儒生殿講日次,而親臨與命官何以爲之?敢稟。傳曰,二十二日,仁政殿親臨磨鍊。
傳曰,再明日,眞殿茶禮,當自內親行矣,該房知悉,時原任大臣·閣臣·宗親·儀賓·二品以上入參。
傳曰,侍衛軍兵雨具,從便爲之。
吏曹啓曰,承文院校檢朴龍栽,以其身病,呈狀乞遞,改差,何如?傳曰,允。
以吏曹參議金炳翊牌不進,罷職傳旨,傳曰,只推。
有政。吏批,行判書李豊翼牌招不進,參判李起鏞進,參議金炳翊牌招不進。
吏批啓曰,行判書李豊翼,參議金炳翊,竝牌招不進,小臣獨政未安,何以爲之?敢稟。傳曰,依爲之。以朴齊晠爲修撰,李珪永爲戶曹參判,尹用求爲敦寧都正,金在顯爲判義禁,閔謙鎬爲軍器提調,裴殷星爲承文校檢,洪顯昇爲敦寧判官,成純永爲中部令,李喆永爲義禁府都事,安光默爲監察,李寅冕爲瓦署別提,金炳基爲麻田郡守,訓鍊都監提調單閔謙鎬,禁衛營提調單閔謙鎬,御營廳提調單閔謙鎬,新及第徐鼎勳·趙在淳·韓在絢,已上今超通政,特爲加資事,承傳。
再政。以金炳休爲工曹正郞,馮錫驥爲南部令,金學洙爲典籍。
三政。以孫相駿爲宣陵令。
四政。以宋勉老爲戶曹佐郞。
五政。以韓鎭宅爲監察,故同知李亨基,贈戶判金吾例兼,知事李敬仁考。
兵批,判書閔謙鎬進,參判金震休入直,參議洪憲述病,參知許稷病,同知單趙光璇,僉知加設三單,徐鼎勳·趙在淳·韓在絢,僉知六單,李孝一·許寀·趙性敏·柳秉一·宋鼎玉·金載熙。
三軍府啓曰,卽接御營廳所報,則今九月二十一日,御營廳習陣日次,而騎士都試設行,不得行操云矣。敢啓。傳曰,知道。
內醫院啓曰,駞駱粥自十月初一日,當爲封進,依定式擧行事,預爲分付司僕寺之意,敢啓。傳曰,知道。
吏曹參判李起鏞疏曰,云云。答曰,省疏具悉。卿其勿辭行公。
丁丑九月二十日辰時,上詣仁政殿。親臨耆老大小科放榜入侍時,行都承旨閔泳穆,左承旨李乾夏,右承旨趙秉鎬,左副承旨李裕承,右副承旨兪鎭學,同副承旨金永哲,記事官缺,別兼春秋李鎬喆·趙昌夏·金羽均·李重七·洪承憲·金學洙·尹相萬,檢校直提學尹滋悳·金炳始,檢校直閣李鎬翼·金興均,檢校待敎李載兢·洪淳馨,以次侍立。時至,通禮跪啓請外辦,上具遠遊冠絳紗袍,乘輿出宣化門。藥房提調鄭基世,副提調閔泳穆,進前問候訖,由協陽門·肅章門·仁政門,詣仁政殿。通禮跪啓請降輿,上降輿陞座,通禮,跪啓請執圭,上執圭。泳穆請出標信,把門甲士處祗受,文科擧人及進士人入庭訖。泳穆奏曰,吏曹參判李起鏞,疏批已下,卽爲牌招,何如?上曰,依爲之。泳穆·秉鎬,進當座前,跪啓放榜。執事者,對擧榜案隨之。泳穆·秉鎬,取榜授放榜官,唱第一名訖。文科擧人及進士人,行四拜禮,仍頒牌宣醞。文科擧人及進士人,行四拜禮,代致詞官,進當座前,跪讀致詞。宗親·文武百官,行四拜禮。上命書傳敎曰,耆老科異於他科,新及第徐鼎勳·趙在淳·韓在絢,竝特爲加資,僉知加設單付。又命書傳敎曰,新及第徐鼎勳·趙在淳·韓在絢,賜樂。通禮跪啓禮畢,又跪請乘輿。上降座乘輿,由仁政門·肅章門,入協陽門。兵曹判書閔謙鎬,跪稟放仗。裕承請出標信解嚴。上還內,諸臣以次退出。
上在昌德宮。停常參·經筵。
政院啓曰,明日殿座相値,視事頉稟之意,敢啓。傳曰,知道。
又啓曰,來二十五日,朝參日次矣。敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,新恩謝恩與進士謝恩當親受矣,該房知悉。
傳曰,吏曹判書有闕之代,前望單子入之。
吏曹判書,前望單子入之,金炳德落點。
傳曰,玉堂竝許遞,前望單子入之。
吏曹,直閣單趙同熙。
兵曹口傳政事,副司果閔泳翊。
禮曹,來十月初二日,行宗廟冬享大祭親祭取稟,還入奉敎,攝儀改書下。
政院啓曰,假注書吳濚澤,有身病,勢難察任,今姑改差,何如?傳曰,允。
吳濚澤改差,代以南奎熙爲假注書。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進罷職傳旨,傳曰,只推。
傳曰,明日出宮門路,以協陽門爲之。
議政府啓曰,卽見咸鏡監司李會正,南兵使李趾秀狀啓,則惠山·雲寵兩鎭之間,我民之締結匪類,冒越作梗,揆以邊情,極爲蕩然。常時失飭之地方官甲山府使具然承,惠山僉使朴承大,雲寵前權管任泰斗罪狀,竝請令攸司稟處矣。冒犯防閑,變幻出沒,至有放砲劫財之境,常時苟能嚴束,豈可蕩然至此乎?邑倅與鎭將之罷勘,道帥臣論啓,事體誠然,而此時迎送,恐有民邑添弊之端,竝特爲安徐,使之戴罪擧行。鄭·崔兩漢,雖已被囚,在逃金哥,迄未就捕,另飭譏詗,竝按法處之,嗣後防守之節,十分惕謹,毋敢少弛之意,行會,何如?傳曰,允。
禮曹啓曰,來十月初二日,行宗廟冬享大祭親行時,永寧殿,遣大臣攝行事,臣曹草記允下,而冬享大祭,以攝儀事,改書下矣。太廟大祭春秋享外,非親祭,則永寧殿享事,例不設行,故今亦不爲磨鍊之意,敢啓。傳曰,知道。
刑曹啓曰,侍講院文移內,本院出番都使令李命基勿施,金蓬萊刑配事,奉承下敎矣。謹依傳敎,淸州牧發配之李命基配文還收,罪人蓬萊,嚴刑一次後,江原道襄陽府定配所,卽爲押送之意,敢啓。傳曰,知道。
禁衛營啓曰,本營騎士別將金泰郁身病猝重,勢難察任,改差,何如?傳曰,允。
御營廳啓曰,騎士都試時,各技優等人,別單書入之意,敢啓。傳曰,知道。
行吏曹判書李豊翼疏曰,云云。答曰,省疏具悉。所請依施。
丁丑九月二十一日辰時,上御重熙堂。新恩謝恩·進士謝恩,親受入侍時,行都承旨閔泳穆,左承旨李乾夏,右承旨趙秉鎬,左副承旨李裕承,右副承旨兪鎭學,同副承旨金永哲,記事官李軒卿,假注書吳濚鐸,記注官朴鍾瀅,別兼春秋尹相萬,檢校待敎洪淳馨,以次進伏訖。上曰,史官分左右,引儀,引新恩及進士人,入就位。泳穆曰,新恩及進士人後拜人使之隨入乎?上可之。贊儀,唱四拜,新恩及進士人,行四拜禮訖。泳穆曰,宣醞擧行乎?上可之。仍行宣醞訖,贊儀唱四拜,新恩及進士人,行四拜禮訖。泳穆曰,新恩及進士人,使之陞堂奏職姓名乎?上可之。新恩及進士人,以次進前奏職姓名訖。泳穆曰,新恩及進士人,使之退出乎?上可之。仍命史官就座,又命退,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,呈辭,監察茶時之意,敢啓。傳曰,知道。
傳曰,奉審閣臣入侍。
傳曰,說書宋道淳陞六。
傳曰,說書有闕之代,前望單子入之。
傳曰,京畿監司李載元,廣州留守尹滋悳,相換,令該曹口傳下批。
玉堂前望單子入之,應敎鄭元和,副應敎洪淳馨,校理金德均·李,副校理李喜元·李範祖,修撰閔泳奎·李鳳奎,副修撰李範九·李輔榮,落點。
說書前望單子入之,李起鍾落點。
弘文館啓曰,下番闕直,事甚未安。新除授修撰閔泳奎·李鳳奎,副修撰李範九·李輔榮,竝卽牌招,推移入直,應敎鄭元和,校理金德均·李,副校理李範祖,一體牌招察任,何如?傳曰,允。
吏曹啓曰,正二品以上觀察使,京職兼差事,載在法典矣。京畿監司尹滋悳,資級乃是資憲,依例送西後,兼監司下批之意,敢啓。傳曰,知道。
吏曹口傳政事,京畿監司李載元,廣州留守尹滋悳,已上相換事,承傳。
兼京畿監司單尹滋悳,廣州留守單李載元。
兵曹啓曰,京畿監司尹滋悳,自吏曹送西矣。資級係是資憲,當爲知中樞下批,而時無見窠,依例作闕口傳下批之意,敢啓。傳曰,知道。
兵曹口傳政事,知事作闕單李敬仁,知事單尹滋悳,兼京畿兵馬水軍節度使單尹滋悳,兼南漢守禦使單李載元。
弘文館啓曰,新除授校理金德均,時在京畿坡州地,修撰李鳳奎時在全羅道全州地,副修撰李範九,時在公忠道鴻山地,經筵入番事緊,請竝斯速乘馹上來事,下諭。答曰,竝許遞,前望單子入之。
玉堂前望單子入之,校理洪英植,修撰尹定求,副修撰趙重弼落點。
訓鍊都監啓曰,馬兵都試,今月二十三日,設行於慕華館,而南營入直馬兵,以先試者替代應製之意,敢啓。傳曰,知道。
以慶尙監司朴齊寅狀啓,進上黃栗,節序差晩,限內不得封進,惶恐待罪事,傳曰,勿待罪事,回諭。
以黃海兵使李敎獻狀啓,莫重修啓,致此僨誤,惶恐待罪事。傳曰,勿待罪事,回諭。
丁丑九月二十二日辰時,上詣眞殿茶禮。親行入侍時,行都承旨閔泳穆,左承旨李乾夏,右承旨趙秉鎬,左副承旨李裕承,右副承旨兪鎭學,同副承旨金永哲,記事官缺,別兼春秋金學洙·尹相萬,檢校直提學趙寧夏·尹滋悳·金炳始,直閣趙同熙,檢校直閣金永壽·李鎬翼·姜·尹用求·金興均,檢校待敎李載兢·金演壽·洪淳馨,以次侍立。時至,通禮跪啓請出次,上具翼善冠·衮龍袍出齋殿。通禮導上詣版位,行四拜禮,陞詣盥洗位,上盥洗,仍詣第一室尊所。泳穆監盞,上入詣第一室神位前。通禮跪啓請跪,上跪,通禮跪啓請三上香,泳穆奉香,永哲奉爐,上三上香,泳穆奉盞跪進。上執盞,以授永哲,永哲跪受奠于案,上連獻三盞,次詣各室,行禮如上儀。通禮導上降復位,行四拜禮,通禮跪啓禮畢。大臣進前問候訖,上還入齋殿。命退承史,諸臣以此退出。
丁丑九月二十二日辰時,上詣仁政殿。親臨日次儒生殿講入侍時,行都承旨閔泳穆,左承旨李乾夏,右承旨趙秉鎬,左副承旨李裕承,右副承旨兪鎭學,同副承旨金永哲,記事官缺,別兼春秋金學洙·尹相萬,檢校直提學趙寧夏·尹滋悳·金炳始,直閣趙同熙,檢校直閣金永壽·李鎬翼·姜·尹用求·金興均,檢校待敎李載兢·金演壽·洪淳馨,以次侍立。時至,通禮跪啓請出次。上具翼善冠衮龍袍,乘輿出宣化門。藥房提調鄭基世,副提調閔泳穆,進前問候訖,由協陽門·肅章門·仁政門,至仁政殿。通禮跪啓請降輿。上降輿陞座。考官金世均·李起鏞·鄭稷朝,參考官南一祐·朴容大·洪承穆·李喜元,以次行禮就位。上命開講。少頃,上命書傳敎曰,未畢講,當便殿爲之矣,該房知悉。通禮跪啓禮畢。又跪啓請乘輿。上降座乘輿,由仁政門·肅章門,入協陽門。裕承,請出標信解嚴。上還內,諸臣以次退出。
丁丑九月二十二日未時,上御熙政堂。奉審閣臣入侍時,同副承旨金永哲,假注書南奎熙,別兼春秋金學洙·尹相萬,直閣趙同熙,以次進伏訖。上曰,史官分左右,仍命閣臣進前。同熙進前奏曰,臣承命馳詣華寧殿,殿內奉審,則安寧,祭物祭器祭井看審,則精潔,諸執事摘奸,則無頉。仍詣健陵,陵上奉審則安寧,碑閣丁字閣奉審,則無頉。仍詣顯隆園,園上奉審,則安寧,碑閣丁字閣奉審,則無頉。還詣華寧殿,仍留監祭,將事安寧之意,仰達矣。上曰,殿內陵上園上,俱爲泰平乎?同熙曰泰平矣。上曰,碑閣丁字閣亦爲無頉乎?同熙曰,無頉矣。上曰,祭享何時將事而何時發行乎?同熙曰,將事時似爲三更,而少遲離發矣。上曰,所經之路,秋穫果何如耶?同熙曰,盡爲登場矣。上命史官就座。仍命閣臣先退,又命退,諸臣以次退出。
丁丑九月二十二日戌時,上御熙政堂。日次儒生未畢講入侍時,行都承旨閔泳穆,左承旨李乾夏,右承旨趙秉鎬,左副承旨李裕承,右副承旨兪鎭學,同副承旨金永哲,記事官缺,別兼春秋金學洙·尹相萬,檢校直提學趙寧夏·尹滋悳·金炳始,檢校直閣金永壽·李鎬翼·姜·尹用求·金興均,檢校待敎李載兢·金演壽·洪淳馨,考官金世均·李起鏞·鄭稷朝,參考官南一祐·朴容大·洪承穆·李喜元,以次侍立。上命開講,儒生以次應講訖。上命書傳敎曰,日次儒生殿講通居首,幼學李景稙,直赴殿試,之次通進士金喜洙等十人,竝直赴會試,之次略生員李敬夏等二十六人,竝給二分,之次略幼學金奎德等七人,竝給一分,之次略生員沈軒慶等九人,各奎章全韻一件賜給。又命書傳敎曰,入格儒生,明日待令。上命試官先退,又命退,諸臣以次退出。
上在昌德宮。停常參·經筵。
藥房提調鄭基世,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
備忘記,厚昌郡守沈宜稷下直,長弓一張,長箭一部,片箭一部,筒兒一箇賜給。
政院啓曰,明日中宮殿誕日,問安相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右承旨趙秉鎬,今日不爲仕進,卽爲牌招,何如?傳曰,允。
又啓曰,筵說修正,何等審愼,而去八月初四日,奉審閣臣入侍筵說,二十日次對,入侍筵說,昨日入格儒生,入侍筵說,有所錯誤,至於改書以下,事甚疎忽,極爲未安。原筵說,竝改修正以入,而昨日筵說之曚然捧入,臣不勝惶恐,當該注書,竝所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以右承旨趙秉鎬,牌不進,罷職傳旨,傳曰,只推。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
兵曹啓曰,正郞鄭元夏,身病猝重,勢難察任,改差,何如?傳曰,允。
訓鍊都監啓曰,馬兵都試優等及沒技人,別單書入之意,敢啓。傳曰,知道。
義禁府啓曰,北兵使趙羲純狀啓內,西北前僉使韓龍洛,不可以已遞,有所容貸,其罪狀,令攸司稟處事,啓下矣。韓龍洛,下去咸鏡道定平地云,依例發遣府書吏,拿來,何如?傳曰,待待命拿囚。
又啓曰,通禮院假引儀李時庠拿處事,傳旨啓下矣。李時庠,係是雜技,依例移送秋曹之意,敢啓。傳曰,飭已施矣,分揀放送。
吏曹啓目粘連,觀此弘文館副應敎洪淳馨上疏,則以爲臣外從兄金學洙,方帶別兼春秋矣。臣所兼編修官,其爲應避,典式攸在。伏乞聖明,亟令選部,照例鐫改亦爲白有臥乎所,相避之法,在下當遞是白乎矣,史官春秋,法不得減下,弘文館副應敎洪淳馨,所帶春秋館編修官之銜,今姑減下,何如?傳曰,允。
京畿監司尹滋悳疏曰,伏以臣,嘗聞漢之薜恭·尹賞,換縣而皆治,蓋縣以縣換,自漢始,其必沿才揆務,各有攸當然後換之,然非恒典也。臣本碌碌,無直鏄扶盧之所可材,而於吏事,尤無所當,卽就臣目下所處而可決之矣。猥膺隆寄,治南漢一府事,三載且久,而汔未有寸籌片謨之展施者,苟有所蘊,豈若是伈伈已乎?縱朝廷優容之,寬假之,不加之譴責,其心愧懼,殆不能食息弛也。昨奉特旨,換授臣以畿甸三十餘州之任,其視一府事,果何如也?不能於小而能於大,是天下事理之所必無,而未敢知聖明,奚爲而遽紆此不恒之典也?若曰藩翰,曰承宣者,有非人人者所可能,而苟可能,則均之爲諸刺使職也。惟上護陵園,內衛京都,體貌尊且重焉。至於全道利害事計,固未領略,而要之大荒之餘,民生瘁矣,何以懷之,何以綏之?雖有智者,必茫然而却顧矣。第臣荷殿下殊過,儒素門闌,寵光輝赫,不但臣一己之榮觀而已,則過福之戒,猶屬微軀,圖酬之願,不泯彝性,且以玉節繡旄,將母便養於城闉咫尺之間,則閭里夸耀,奚特昔人所稱晝錦之比哉?如使臣,雖山塵海露之微,有可以補益民國事者,判不當故爲崇飾,公而歸辜恩之科,私而乖反哺之情,而今此憒憒丹款,疾聲冒籲者,誠以臣裁量之已熟,而不敢以夤緣一肅爲蹲仍計也。伏乞聖明,深賜鑑諒,將臣所有職名,劃卽鐫遞,則非惟臣之幸也,亦畿輔一路之幸也。臣無任云云。答曰,省疏具悉。卿其勿辭,往欽哉。
副應敎洪淳馨疏曰,伏以臣於日昨,伏奉玉署除旨,感恩怵義,雖已張皇出肅,而第臣外從四寸兄金學洙,方帶別兼春秋之銜矣。臣之所兼編修官,其爲應避,典式攸在,玆敢短章陳籲。伏乞聖慈,俯垂鑑諒,亟令選部,照例鐫改,俾存公格,不勝幸甚。臣無任云云。省疏具悉。疏辭下該曹稟處。
上在昌德宮。停常參·經筵。
中宮殿誕日,大殿,大王大妃殿·王大妃殿·大妃殿,內閣·政院·玉堂·百官口傳問安。答曰,知道。
中宮殿,內閣·政院·玉堂·百官單子問安。答曰,知道。
世子宮,內閣·政院·玉堂·春桂·坊·百官口傳問安。答曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而中宮殿誕日相値,不得來會云矣,敢啓。傳曰,知道。
兵曹啓曰,來十月十一月,當上番騎兵一百六十三名,所着襦衣,本曹點考後,仍令該曹,題給之意,敢啓。傳曰,知道。
吏曹啓目粘連,觀此弘文館修撰尹定求上疏,則以爲臣於副校理臣李範祖,爲妹壻矣。旣有應避之嫌,臣所帶春秋兼銜,揆以格例,在下當遞。伏乞聖慈,亟賜遞改亦爲白有臥乎所,相避之法,在下當遞,弘文館修撰尹定求所帶春秋館記事官之銜,今姑減下,何如?啓依允。
修撰尹定求疏云云,省疏具悉。疏辭,下該曹稟處。
上在昌德宮。停常參·經筵。
備忘記,全州營將任原鎬下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,肅拜不審之差備中官安思一,爲先汰去,令該府拿問處之。
傳曰,左副承旨許遞,前望單子入之。
承旨前望單子入之,趙翼永落點。
政院啓曰,新除授同副承旨趙翼永,卽爲牌招,何如?傳曰,允。
傳曰,本所提調有闕之代,大護軍金炳始除授。
吏曹武衛所提調單金炳始,除授事,承傳。
政院啓曰,假注書南奎熙,有身病,勢難察任,今姑改差,何如?傳曰,允。
南奎熙改差,代以金商翼爲假注書。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進,罷職傳旨,傳曰,只推。
議政府啓曰,行大護軍金炳始,武衛所提調,除授事,命下矣。宣惠堂上,依定式例兼,使之察任,何如?傳曰,允。
又啓曰,卽見公忠監司趙秉式狀啓,則本道公都會覆試與昨年停退條,當爲設行,而多士之遠途盤費,旅店之歷日棲屑,俱係當念,特許限明秋合設事,請令廟堂稟旨分付矣。爲念事勢,已多退行之例,依狀請許施,何如?傳曰,允。
戶曹啓曰,慶熙宮泥洞築臺·追慕洞碑閣·淨業院碑閣·戲竹軒,依定式,發遣本曹郞廳奉審,則姑無頉之意,敢啓。傳曰,知道。
又啓曰,依定式,時御所周回宮墻奉審,則姑無頉處之意,敢啓。傳曰,知道。
又啓曰,景福宮差備內看審,則姑無頉處之意,敢啓。傳曰,知道。
又啓曰,訓鍊院慕華館,依定式,發遣本曹郞廳摘奸,則姑無頉處之意,敢啓。傳曰,知道。
上護軍金輔鉉疏曰,云云。省疏具悉。所請依施。
上在昌德宮。停常參·經筵。
自巳時至午時,灑雨下雨,測雨器水深二分。
又啓曰,來月初一日,輪對日次,而宗廟冬享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,政官牌招開政。
傳曰,呈告敦寧都正許遞,今日政差出。
弘文館啓曰,上番校理臣洪英植,以訓鍊都監從事官,今日軍布上下時,晝仕出去之意,敢啓。傳曰,知道。
注書李軒卿病,代以李容稙爲假注書。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進,罷職傳旨,傳曰,只推。
吏曹啓曰,西學敎授李輔榮,以其身病,呈狀乞遞,改差,何如?傳曰,允。
兵曹口傳政事,副護軍尹用求。
政院啓曰,行吏曹判書金炳德,參判李起鏞,參議金炳翊牌不進,推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議推考,待明朝一體牌招。
行大護軍金炳始疏曰,伏以臣周歲握符,甫幸釋務,感戴隆數之偏造,庶幾宿疴之少愈,自恃賤末,有願必遂,曾不旋踵,特授臣以本所提調,仍兼宣惠堂上,左右回翔,不離機務之域,暮朝兜攬,遂同節推之階,旣濟所謂曳輪濡尾之會也。仰惟我聖上,知臣體臣之至慈至渥,寧不諒只,第念是職,管攝周衛,務殷責鉅,有非夫夫之所敢妄冒,矧又正賦攸總,典守最要,均厚薄之征,權輕重之制,所以表裏度支,經邦裕民,一籌劃之得失,而利病捷應,此果何如地也?臣之譾眊,百不肖猶,凡於小大從仕者,有命輒受,實非分可安力可逮,而騖躐驟溢,至於斯甚,則亦未嘗自料,念稅駕之無所,訟宜饇之昧戒,惶隕震惕,不啻若履愬愬矣。然此猶第二話耳,顧今百維漸墜,衆瘵轉膠,民惟曰咨,國遂以瘠列郡狃於愆輸,刁徒工於射利,駸駸然如水就下,重之往秋告饑,蓄儲益枵,稍食或幾乎月停,常供殆絀乎歲計。噫,國之有貨財,如人之有氣血,不達則閼,不榮則脆,必擇岐·和之良,砭焫以宣其閼,補以濟其脆,政爲目下急務,而擧以畀之于臣,其於愼簡,得無左乎?臣於治財,尤泊如,居常飯衣噉着,亦難抖擻安排,而乃於大府去處,以不能一家者,使辦理一國,責其措邦於不傾之地,積民於不涸之倉,灼見其推將不去,寵靈所謬才彦盡懈,瞻聆所駭,愚孺尙嗤。臣於是,未遑自恤其涯涘之太逾,才具之不腆,竊爲朝家事,寤言摽拊,繼以背浹也,循墻匪由崇飾,守株諒有審挈,怵迫湊胸,辭不知裁。伏願聖明,深察難冒之義,特垂曲成之仁,亟遞臣新授職任,以幸公私焉。臣無任云云。答曰,省疏具悉。卿其勿辭行公。
上在昌德宮。停常參·經筵。
備忘記,慶源都護府使具駿鉉下直,長弓一張,長箭一部,片箭一部,筒兒一箇賜給。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,秋曹堂上竝許遞,今日政差出。
傳曰,典設提調閔謙鎬,司譯提調洪祐吉,相換。
政院啓曰,時原任大臣,有時急稟達事,率金吾堂上,來詣閤外請對矣。傳曰,入侍。
傳曰,完營諸罪人之設鞫得情,大臣之請,實由於重獄體之義,而旣自監兵營,屢經窮覈矣。發告人李奇執·金致浩,先令兩捕廳押來,一番盤問,諸罪人,姑爲嚴囚。
政院啓曰,明日傳香禮房承旨,當爲齋宿,右承旨趙秉鎬,所當牌招,而拘於廳規,不得請牌,何以爲之乎?敢稟。傳曰,牌招。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進,罷職傳旨,傳曰,只推。
吏曹啓曰,典籍金學洙,以其身病,呈狀乞遞,改差,何如?傳曰,允。
兵曹啓曰,五衛將李鼎錫·申泰淵·李能基·李應相,忠壯衛將李周翕,俱以病難供職,呈狀乞遞,竝改差,何如?傳曰,允。
以吏曹參議金炳翊牌不進,罷職傳旨,傳曰,只推。
有政。吏批,行判書金炳德進,參判李起鏞,參議金炳翊,竝牌招不進。以金有淵爲刑曹判書,成彝鎬爲刑曹參判,洪殷謨爲刑曹參議,洪秉緯爲敦寧都正,閔泳翊爲司僕正,趙同熙爲兵曹正郞,金裕成爲典籍,閔泳翊爲西學敎授,司僕提調單金炳始,正單李泰燮,典設提調閔謙鎬,司譯提調洪祐吉,已上相換事,承傳。
再政。以金輔鉉爲工曹判書,兼直閣單趙同熙。
兵批,判書閔謙鎬進,參判金震休病,參議洪憲述病,參知許稷入直。以權秉燁爲羽林將,權禧仁·李芸植·金光準·李應俊,爲五衛將,李敏植爲忠壯將,李秉世爲宣傳官,李在頀·金秉圭·李炳均,爲訓鍊主簿,尹定求爲文兼,李敏斗爲禁衛把摠,同知單朴魯泰,僉知二單,石泰周·李周翕,舒川僉使金尙根,依定式加資。
再政。以沈寅澤爲都摠經歷,李承龜爲訓鍊都監把摠,許㷽爲武兼,元俊常爲部將,同知單鄭仁奎,僉知三單,權禧仁·李芸植·金光準。
三政。以金在浩爲宣傳官,李圭鶴爲都摠經歷,金基昇爲左捕從,李象羲爲右捕從,僉知單李應俊。
四政。以李秉翼爲都摠經歷,李昌權·李兢鎔爲訓鍊僉正,李相悳爲都摠都事。
五政,以申膺均爲宣傳官,具然哲爲訓鍊判官,李正圭爲訓鍊主簿,鄭岐永爲訓鍊都監把摠。
六政。以李忠鎬爲宣傳官,元在貞爲訓鍊主簿,趙鍾哲爲訓鍊都監把摠,李奎邦爲宣傳官。
七政。以李肯漢爲都摠經歷,安挺求爲訓鍊僉正,洪必裕爲守門將。
八政。以李敏興爲宣傳官,李東燮爲訓鍊判官。
九政。以李升敎爲訓鍊主簿。
兵曹口傳政事,副司果金學洙。
三軍府啓曰,卽接兵曹所報,則禁軍習陣,連因有故,不得設行云矣。敢啓。傳曰,知道。
戶曹啓曰,時御所內各司,發遣正郞徐雲輔,兵曹參議洪憲述,佐郞李明源,衛將申驥休·王殷疇·崔敬善·兪石柱,眼同看審,則姑無雨漏處,敢啓。傳曰,知道。
禮曹啓曰,行護軍李勉愚上疏批旨內,許令該曹,禮斜成給事,命下矣。謹依聖敎,李玫翼第三子忠宰,立爲李奎翼之後,立案成給之意,敢啓。傳曰,知道。
又啓曰,卽接前參議尹宗儀單子,則以爲同姓四寸弟象儀,嫡妾俱無子,以其同姓十寸兄鼎儀第三子㵛,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長尹宗儀單辭,旣如此,尹鼎儀第三子㵛,立爲尹象儀之後,何如?傳曰,允。
又啓曰,卽接前都正金浩淵單子,則以爲族兄箕淵,嫡妾俱無子,以其同姓八寸弟基淵第四子東翰,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金浩淵單辭旣如此,金基淵第四子東翰,立爲金箕淵之後,何如?傳曰,允。
訓鍊都監啓曰,本局諸將官射講時,哨官趙均夏,柳葉箭連五巡全布,依例別單書入之意,敢啓。傳曰,知道。
行護軍李勉愚疏曰,伏以聖明御世,曲遂萬物,亡者存,絶者續,莫不涵泳於化育之中,臣亦化育中一物,何獨有懷莫訴,低徊泯默,終身自阻於仁覆之下哉?臣命途險暴,間遭逆理之慼,而犬馬之齒,奄迫七十矣。疲癃殘疾,死亡無日,而孑然窮獨,後嗣靡托,擬取臣族姪玟翼弟三子忠宰,入系臣亡子奎翼之後,而其於與受之地,歸一順成,難保其必,捨而他求,勢所末由,從前如臣情地,不由該曹,直徹宸聽,得蒙許施之恩者,亦多已例,故敢將懇迫之私,冒死號籲。伏乞聖慈,俯垂矜憐,特降處分,俾繼旣絶之緖,仍治臣猥越之罪,以肅朝綱,不勝大願云云。答曰,省疏具悉。許令該曹,禮斜成給。
丁丑九月二十八日未時,上御熙政堂。時原任大臣,率金吾堂上請對入侍時,右副承旨金永哲,假注書李容植,事變假注書朴壽昌,記注官尹善柱,別兼春秋趙昌夏,領府事李裕元,領敦寧金炳學,判府事洪淳穆,領議政李最應,右議政金炳國,判義禁金在顯,知義禁鄭基會·李寅卨,同義禁鄭稷朝,以次進伏訖。上曰,史官分左右。仍命大臣進前,裕元進前問候訖,奏曰,卽見完伯謄報,則諸罪人凶肚逆腸,掀露無餘,亟令王府,設鞫得情,獄體所在,斷不可已,故相率請對矣。上曰,果因此事而有此請對之擧乎?裕元曰,然矣。炳學曰,諸罪人之醞釀排布,至慝且凶,今於査案,逆節掀露,王府設鞫,明正典刑,斷不可已也。淳穆曰,諸罪人之嘯聚徒黨,包藏凶圖,萬戮猶輕,此不可晷刻遲延,設鞫得情,快正典刑,然後王章有所施矣。最應曰,卽見完伯謄報,則兵營捉上諸罪人,屢度盤覈,凶肚逆腸,幾皆掀露,憤惋之極,萬戮猶輕,其在重獄體之道,有不容遲延時日,亟令王府具格拿來,設鞫得情,快正典刑,斷不可已,故臣等敢玆請對矣。炳國曰,今此諸罪人之凶謀祕計,卽極逆也,大憝也,不可晷刻容貸於覆載之間,亟令王府拿鞫得情,允合獄體矣。上曰,完伯啓本中,罪人之數,六十有餘矣。其數甚多,而其中亦有年前犯逆者矣。淳穆曰,其中數三人,重犯極逆,是乃古今所無之至凶絶慝矣。上曰,諸罪人,雖有監兵營査啓,而揆以獄體,合有更査之擧,發告人,先令捕廳押來窮問後,從當處置未晩矣。最應曰,聖敎至當,而顧以獄體,不可不拿鞫正刑矣。炳國曰,此罪人之凶逆,神人之所共憤,而若遲延時日,則王府關和,無地可施,一竝拿鞫,斷不可已矣。炳學曰,諸罪人,竝自王府,押上一體鞫問,實有合於獄體矣。上曰,諸大臣設鞫之請,予亦知其獄體之當然,而拿來之際,沿路貽弊,不可不念矣。最應曰,聖敎洞澈民邑之弊,誠不勝欽仰萬萬,而若使王法失正,則恐有後艱矣。不可以沿路如干之弊,廢此王府不易之典矣。炳國曰,諸罪人凶圖逆節,今旣掀露無餘矣,明正典刑,不容少緩,則何可顧些小貽弊,而不爲拿鞫乎?亟降處分焉。上曰,大臣之請,獄體則得當,而或有玉石俱焚之慮,所以欲其一番詳覈矣。最應曰,窮覈得情,則焉有此患乎?上曰,崔鳳周,是九月山餘黨乎?炳學曰,然矣。以若凶悖之類,尙今假息,已極憤惋,而又復糾結醞釀,逆節掀露,此是覆載之所不容也。上曰,完營罪人,問目成冊,文法與京案有異,此必生疎之致耶?淳穆曰,然矣。上曰,完伯曾未經金吾之任乎?最應曰,京外聞見有異矣。上曰,安得不生疎哉?全羅道今番此獄,似是民擾後初有之事也。最應曰,然矣。炳國曰,初無是事,則自然生疎矣。若使八道皆是生疎,則國無患矣。上曰,以此觀之,此等事,生疎固無妨也。年前鳥嶺獄事,亦不關於完營,而猝當今番之獄矣。仍敎曰,倭使今將出來云,誠可苦悶也。裕元曰,此是三百年未滌之憂,而今來年年到京,畢竟生釁矣。上曰,旣定約條,則今又出來,而將欲何爲?如是頻數往來,年年有之,則甚可苦也。萊府所謂嚴辭責諭者,亦有何意思乎?淳穆曰,嚴辭責諭一句,便成文牒之例套,厥惟久矣。上曰,以此經用之蕩竭,何以接濟乎?最應曰,倭人輩,欲居北道之要地者久矣。今來若請,則是亦可悶也。炳國曰,以若狡黠,頻數往來,若是之甚,不勝其苦悶矣。上曰,倭弊,自宣廟朝以前,無年無之,而竟未歸正,尙此相持矣。炳學曰,彼倭,自來反覆無常,故其弊也尙未歸正矣。淳穆曰,此乃以不治治之,而我國無制禦之道,亦不欲生釁,故乃至於斯矣。上曰,栗谷預度倭釁,有養兵十萬之策者,果有之乎?炳國曰,以先正先見之明,果有養兵十萬之論矣。上曰,今番倭使之來,亦依昨年例,接待乎?最應曰,不得不善待矣。炳國曰,駐接食飮之節,則自當如昨年例矣。上曰,自宣廟朝,始有接見,而昨見旣是接見,則從今以往,予不必復見矣。淳穆曰,昨年接見,旣於修信使之行,彼先有之故,亦不得已而行之,然豈可復行是例乎?上曰,昨年一見,亦已過矣。且其服色,與古有異,近於禽獸,然至於接待之節,不得不優酬也。裕元曰,接待之節,若疎忽,則有虧前功之歎矣。炳國曰,招見特恩也,何可番番濫施乎?今此下敎,極爲至當矣。炳學曰,倭使之不復召見,聖敎至當矣。上曰,彼有日記云果然否。淳穆曰,似聞昨年約條,彼乃恒自講習云矣。上曰,甚哉,果有所講習乎?淳穆曰,傳聞如是矣。上命大臣就座,又命史官就座。仍命大臣先退,又命退,諸臣以次退出。
上在昌德宮。停常參·經筵。
藥房提調鄭基世,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日宗廟冬享大祭,齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨兪鎭學,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
以司謁口傳下敎曰,驪城府院君墓所,定經界以入事,分付畿營。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以左副承旨兪鎭學,牌不進,罷職傳旨,傳曰,只推。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進,罷職傳旨,傳曰,只推。
傳曰,發遣吏郞諸執事,淸齋與否,摘奸以來。
兵曹啓曰,來十月初二日,宗廟冬享大祭時,守門當爲塡差,而本曹郞廳,都摠府郞廳,五衛將,除入直與在外未肅拜,排擬苟艱,依定式,軍門將官,代差以入之意,敢啓。傳曰,知道。
義禁府啓曰,卽接聞慶兼任咸昌縣監趙鍾純牒報及成冊,則謀反大逆不道罪人秉淵,應坐之人査出以來矣。妾掌玉,咸鏡道定平府,子婦牙只,平安道甑山縣,竝緣坐爲婢,而右罪人等,方囚聞慶獄云,依例令刑曹押送于各其配所,何如?傳曰,允。
義禁府啓目,中官安思一原情云云。傳旨內辭緣,泛稱遲晩,刑推得情,何如?啓除刑推,議處爲良如敎。日記廳堂上金春熙。郞廳趙秉健·金敬圭
上在昌德宮。停常參·經筵。
趙秉鎬啓曰,來初五日朝參日次矣。敢稟。傳曰,停。
又啓曰,明日常參·經筵,取稟。傳曰,停。
趙翼永啓曰,合辭許久闕啓,事甚未安。除在外差祭外,呈告人員,竝卽牌招,何如?傳曰,允。
趙秉鎬啓曰,右副承旨金永哲,今日不爲仕進,卽爲牌招,何如?傳曰,允。
傳于趙秉鎬曰,禮房承旨,馳詣宗廟,奉審摘奸以來。
傳于趙秉鎬曰,在外泮長許遞,前望單子入之。
趙翼永啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,執義李在淳,掌令宋彙仁·金棱,持平李徽圭·韓炳洙,牌不進罷職傳旨,傳于趙翼永曰,只推。
以右副承旨金永哲牌不進罷職傳旨,傳于趙翼永曰,只推。
趙翼永啓曰,行都承旨閔泳穆,左承旨李乾夏,不爲仕進,右承旨趙秉鎬,監祭進,左副承旨兪鎭學,廚院進,右副承旨金永哲,牌不進,院中只有臣一人,伴直無人,右副承旨旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
趙翼永啓曰,右副承旨金永哲,再牌不進,伴直無人,左副承旨兪鎭學,所當牌招,而拘於廳規,不得請牌,何以爲之?敢稟。傳曰,牌招。
以右副承旨金永哲再牌不進罷職傳旨,傳于趙翼永曰,只推。
趙翼永,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,參下檢書官趙長夏,仕日已滿三十朔,依定式六品職遷轉事,分付吏曹,何如?傳曰,允。
又以刑曹言啓曰,義禁府啓辭內,卽接聞慶兼任咸昌縣監趙鍾純牒報及成冊,則謀反大逆不道罪人秉淵應坐之人,査出以來矣。妾掌玉,咸鏡道定平府,子婦牙只,平安道甑山縣,竝緣坐爲婢,而右罪人等,方囚聞慶獄云,依例令刑曹押送于各其配所,何如?傳曰,允事,命下矣。謹依批旨,緣坐爲婢罪人掌玉·牙只等,方囚聞慶獄云,竝卽押送各其配所事,分付道臣之意,敢啓。傳曰,知道。
戶曹參判李珪永疏曰,伏以臣,顧以萬不似下品,猥叨副行人重命,原隰驅馳,分固自勉,情私覼縷,義不敢遑。第臣父母墳山,在於京畿楊州地,而雨雪楊柳,動費經年之久,霜露楸栢,益纏遠離之感,出疆將迫其期,省壟今迨有暇,敢徹短章,冒瀆崇聽。伏乞聖慈,特許恩由,俾遂微忱,千萬顒祝。臣無任云云。答曰,省疏具悉。卿其往省焉。
上在昌德宮。停常參·經筵。
趙翼永啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,高陽郡守金益承下直,長弓一張,長箭一部,片箭一部,筒兒一箇賜給。
以左副承旨兪鎭學牌不進罷職傳旨,傳于趙翼永曰,只推。
大司成前望單子入之,鄭海崙落點。
傳于趙翼永曰,批答誤傳之中官朴奎鉉拿處。
傳于趙翼永曰,吏曹參議有闕之代,前望單子入之。
吏曹參議前望單子入之,李乾夏落點。
趙翼永啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙翼永曰,只推。
以朴奎鉉囚單子,傳于趙翼永曰,飭已施矣,分揀放送。
趙翼永,以禮曹言啓曰,卽接前京畿監司李載元移文,則枚擧抱川縣監李兢柱牒呈,以爲本縣大成殿修改事,聖廟移安于明倫堂,而役處浩大,物財艱絀,民間癘疫大熾,人工無暇,勢難此歲前訖役,則還安香祝,經歲齎奉,事甚悚惶,香祝還爲齎奉上送云矣。還安祭香祝,旣已還奉上來,依前例香室浄潔處燒火事,知委,何如?傳曰,允。
吏曹參議金炳翊疏曰,伏以臣顓蒙儱侗,才識空疎,誠不足擬議於任使之末,而莫重天官淸銜,夫豈萬而一虛縻於臣身者哉?惟其怵畏義分,趨走爲恭,不量材具,不少辭巽,殫竭竊附於糜粉,報答欲效於塵剎,冒赴政席,亦且代斲,而醜拙畢露,嗤點居多,每自循省,惶汗沾背,此臣所以不敢爲濫據之計也,久矣。時値秋冬之際,又嬰毒感,痰滯兼發,寒熱交作,復起彈束,殊非時日之可期,惶阨交切,發於呻囈,庸敢陳章,仰瀆崇嚴。伏乞聖慈,特垂矜恤,亟遞臣所帶三銓之職,俾幸公私,不勝大願焉。臣無任云云。省疏具悉。所請依施。
上在昌德宮。停常參·經筵。
趙翼永啓曰,明日常參·經筵,取稟。傳曰,停。
兪鎭學啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙翼永啓曰,吏曹郞廳來言,承旨有闕,政事取稟。傳曰,前望單子入之。
備忘記,京畿觀察使尹滋悳下直,長弓一張,長箭一部賜給。
趙翼永啓曰,諭書修正,何等審愼,而今日京畿監司尹滋悳諭書中,有所誤書,致勤下詢,事甚疎忽,極爲未安。原諭書,今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳于兪鎭學曰,當該閣臣推考。
承旨前望單子入之,金奎弘落點。
兪鎭學啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進罷職傳旨,傳于兪鎭學曰,只推。
趙翼永啓曰,密符親納,例也,而前京畿監司李載元,謂有身病,使其褊裨替納,事甚未安。推考,何如?傳曰,允。
趙翼永,以承文院言啓曰,卽見盛京禮部咨文出來,則以爲本年夏季統巡會哨緣由,具奏奉旨知照云矣。回咨按例撰出,付撥下送灣府,傳給鳳城,轉致盛京之地,何如?傳曰,允。
又以兵曹言啓曰,今十月初三日甲申申正一刻九分立冬改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以都摠府言啓曰,都摠管金有淵,以刑曹判書,本曹坐起進參事,晝仕出去之意,敢啓。傳曰,知道。
義禁府啓目粘連,向前安思一亦,肅拜莫重,擧行不審,罪在難貸,律有當勘,以此照律,何如?判付啓。飭已施矣,分揀放送。
敎京畿監司尹滋悳書。王若曰,岳牧統列邑之治,惟通才可屬屛翰,畿輔作四方之極,比諸臬尤宜揀掄,肆朝論最難其人,眷廷臣誰膺斯選?惟卿,明通之識,愷悌其姿,東壁圖書,已審望實之俱著,南城保障,尤見聲績之方稱,秉論和平,忘私而惟在公耳。持身謙默,其言也必有中焉,而令譽旣隆於老成,顧績庸宜任於方面,念玆五百里甸服,寔是四十州重藩,珠邱護衣冠之藏,春秋灑掃,金湯控襟帶之固,江漢朝宗,壤地瘠磽,人無飯稻羹魚之樂,俗習儇薄,民多帶牛佩犢之徒,矧近歲水旱之不調,而生靈飢癘之孔酷,欲求蘇殘起疲之效,宜仗識治綜務之材。玆授卿以京畿觀察使·兼兵馬水軍節度使·水原府留守·廣州府留守·開城府留守·江華府留守·都巡察使,卿其無孤特簡之知,益殫未展之蘊,振一方之凋瘵,必待來旬之功,廣列郡之蓄儲,庸作嗣歲之備。於戲,俾保釐於一路,應耀福星之光,兼管轄於四都,寧忽陰雨之策,故玆敎示,想宜知悉。直閣趙同熙製進
上在昌德宮。停常參·經筵。
趙翼永啓曰,明日常參·經筵,取稟。傳曰,停。
兪鎭學啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙翼永啓曰,左承旨金奎弘,時在廣州地,斯速乘馹上來事,下諭,何如?傳曰,許遞,前望單子入之。
承旨前望單子入之,李起鏞落點。
傳于趙翼永曰,左右捕將竝許遞,前望單子入之。
趙翼永啓曰,左右捕將竝許遞事,命下矣。捕將重任,不可一刻暫曠,在前如此之時,有曾經大將權察之例,今番則何以爲之?敢稟。傳曰,李鍾承權察。
又啓曰,左右捕將李鍾承權察事,命下矣。權察左右邊捕盜大將李鍾承,卽爲牌招聽傳敎,何如?傳曰,允。
又啓曰,命召親納,例也,而前左邊捕盜大將申正熙,右邊捕盜大將金箕錫,謂有身病,使其軍官替納,事甚未安。竝從重推考,何如?傳曰,允。
捕將前望單子入之,左捕將趙羲復落點。
兵曹,左邊捕盜大將單趙羲復。
趙翼永啓曰,新除授左邊捕盜大將趙羲復,卽爲牌招,傳授命召及大將牌·傳令牌,何如?傳曰,允。
傳于趙翼永曰,右捕將有闕之代,知三軍府事任商準除授。
兵曹,右邊捕盜大將單任商準除授事,承傳。
趙翼永啓曰,新除授右邊捕盜大將任商準,卽爲牌招,傳授命召及大將牌·傳令牌,何如?傳曰,允。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進罷職傳旨,傳于趙翼永曰,只推。
趙翼永,以議政府言啓曰,卽見忠淸監司趙秉式狀啓,則備陳綿農慘歉之狀,仍請各軍布以木上納者,自今年十月,至明年九月,兵曹及各營門·各衙門,竝以純錢代捧,訓局砲保一體代捧,舒川等七邑苧納軍布,亦許限明秋代納事,竝令廟堂,稟旨分付矣。綿農之稍遜於他農,縱有傳聞之可驗,若而暵澇,何歲無之,而今其慘歉之云,能不過當乎?依他道已施之例,兵曹及各營五分一,各司純錢代納,七邑苧納,亦許代錢,訓局砲保,事體自別,寘之,何如?傳曰,允。
又以議政府言啓曰,頃因黃海監司李根弼狀啓,所請軍布,兵曹及各營五分一,各司純錢代納,訓局砲保寘之之意,覆啓行會矣。卽見該道臣狀啓,則復陳綿農慘歉之狀,仍請兵曹及各軍門布,竝純錢,訓局折半代捧事,更令廟堂稟旨分付矣。前啓之分數許代,亦由於顧念民力而然,而今此道臣再請,非不欲準施,其於京營支需之措辦不得,何哉?參以事勢,實難擧議,此狀辭寘之,何如?傳曰,允。
又以議政府言啓曰,卽見慶尙監司朴齊寅狀啓,則備陳綿農判歉之狀,仍請各營門·各衙門上納軍身布及樂工保布,竝以純錢代捧,訓局保布,限五分四代錢事,令廟堂稟處矣。綿農之値潦受損,勢或無怪,而晩候晴曝,綽有桑榆之收,則以若全省幅員之大,豈可混歸之失稔乎?然而道臣之備陳民情,如是切至,有難一切防塞,兵曹及各營五分一,各司純錢代納,訓局砲保,事體不輕,以本色準納之意,分付,何如?傳曰,允。
又以訓鍊都監言啓曰,本局中軍鄭雲龜,身病猝重,勢難察任,改差,何如?傳曰,允。
又以御營廳言啓曰,本廳千摠徐光復,身病甚重,勢難察任,改差,何如?傳曰,允。
上在昌德宮。停常參·經筵。
藥房提調鄭基世,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。世子宮口傳問安。答曰,知道。
趙翼永啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國有身病,左議政未差,不得來會云矣。敢啓。傳曰,知道。
傳于趙翼永曰,左副承旨許遞,前望單子入之。承旨前望單子入之,尹用求落點。
兵曹,以李文永爲訓鍊都監中軍。
趙翼永啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,牌不進,監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙,牌不進罷職傳旨,傳于趙翼永曰,只推。
上在昌德宮。停常參·經筵。
自申時至人定,灑雨下雨,測雨器水深九分。申時,雷動電光。
趙秉鎬啓曰,明日常參·經筵,取稟。傳曰,停。
趙翼永啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉鎬啓曰,右副承旨尹用求,今日不爲仕進,卽爲牌招,何如?傳曰,允。
備忘記,廣州府留守李載元下直,長弓一張,長箭一部賜給。
趙秉鎬啓曰,臣依定式,進詣香室奉審,則香祝樻·祝板·袱子精潔之意,敢啓。傳曰,知道。
趙秉鎬啓曰,臣秉鎬,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于趙秉鎬曰,左副承旨·同副承旨許遞,前望單子入之。
傳于趙秉鎬曰,連承慈敎,飾喜之節,尙未展誠,間以區區下懷,自內屢煩仰請,始蒙允許,情禮慶幸,曷有其極,而誕辰之月,今又在邇,尤不勝慶祝。來十二月初六日當進饌,以伸祈頌之忱矣,該房知悉。
傳于趙秉鎬曰,今番進饌時,諸般擧行,令本所專管爲之,凡係張大之事,有非所以仰體慈衷之意,外方女伶,勿爲知委。
尹用求啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉瑋,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于尹用求曰,只推。
傳于尹用求曰,近日冬候太暄,已有乖於時行之令,而轟燁之異,又在此際,災不虛生,必有所召。藐予小子,寡昧否德,上不能對越天心,下不能懷保民生,仁愛之警,不啻若耳提面命,驚懍憂懼,曷敢自已?修省之道,惟在於君臣上下,交勉共貞,報答譴告之意。自今日限三日減膳掇樂,以伸一分惕若之忱,凡厥在廷,咸悉此意。大臣若或因此,而有引咎之擧,決非應不以文之義,亦須諒悉。
尹用求啓曰,密符親納,例也,而前廣州留守尹滋悳,謂有身病,使其褊裨替納,事甚未安。推考,何如?傳曰,允。
右承旨趙秉鎬,右副承旨尹用求等啓曰,今此靑臺轟燁之異,奚爲而至於收藏之節也?仁天之警告,若是丁寧,災不虛生,豈無所召?臣等雖不能以某事某應,妄陳張皇,而抑或紀綱解紐,而恬嬉之習未改,經用耗縮,而憂虞之會方棘而然歟?迺者十行綸音,是懇是惻,省躬自責,藹然感發,臣等實不勝欽仰攢頌,而第伏念天人孚感之際,其理孔昭,回災爲祥,不過轉移間事,則桑穀之枯,熒惑之徙,豈獨全美於古也?惟在人主一心上工夫耳。伏願殿下,勿以非常之災,謂之適然,益勵奮發,敬上天而毋或一念間斷,日御經筵,頻接臣隣,以新明德,以訪治道,則庶績底咸熙之休,民生有樂業之美,不但弭災於目下,將見禎祥之日至矣。臣等職忝邇密,不勝憂愛,聯陳淺見,惟聖明澄省焉。惶恐敢啓。答曰,知道。當此收藏之月,轟燁之異,豈無所以然而然?必由予否德,而威警若是丁寧。際見爾等之所陳,懍惕之餘,甚喜勉戒之切實也。
承旨前望單子入之,朴容大·李載純落點。
以黃海監司李根弼狀啓,平山府使李昌漢身死事,傳于尹用求曰,令該曹口傳,各別擇差,催促下送。
尹用求,以三軍府言啓曰,卽見平安監司金尙鉉狀啓,則以爲作隊軍入防冬操,自是已例,而年未均登,軍多闕額,特許停免事,請令三軍府稟處矣。輪操,雖是應行之例,停止,亦爲便民之政,依狀請施行事,分付,何如?傳曰,允。
敎廣州留守李載元書。王若曰,保障憑山谿之險,據一城而樞要,靲轄仗文武之才,簡八座而委畀,非重臣莫可使也,當是時屬之誰乎?惟卿,銀潢令譽,奎班夙望,惟內外任使之靡替,伊前後淸顯之歷揚,觀察畿都,歉歲之賙恤均濟,摠理華府,戎機之制置得宜。眷玆南城之峻堅,實爲左翊之關阨,臺隍控咽喉之會,湊三邦舟車之衝,樓櫓壯鎖鑰之形,鎭百年保釐之重。罷分司而專加管領,體統視開府差尊,董軍務而時許往來,規模與沁營略等。蓋職任無出右者,故遴選不比他焉。玆授卿以廣州府留守兼南漢守禦使,卿其克恢嘉猷,祗承寵命。綢繆必先於陰雨,勿以昇平之已安,組練不廢於春秋,莫曰軍旅之未學。於戲,撫士卒而明賞罰,地利人和之相須,實倉庫而修堞壕,天塹心城之自在。故玆敎示,想宜知悉。直閣趙同熙製進
應敎鄭元和,副應敎洪淳馨,校理洪英植·李,副校理李喜元·李範祖,修撰閔泳奎·尹定求,副修撰趙重弼·李輔榮等箚曰,伏以,降災譴告,天心之仁愛也,遇警修省,君道之戒謹也。今於純陰閉藏之節,有此靑臺轟燁之報,其必上天,仁愛我殿下,益軫修省之道也。夫乖氣致異,理所必然,而災不虛生,必有所召,臣等未敢以某事某應,傅會仰陳,而抑或民生日瘁,經用日絀,紀綱日以隳壞,風俗日以澆漓,經理之具,振刷之方,有所未盡而然歟?其所以最大而切急者,惟聖學一事耳。顧今講對之停閣旣久,臣隣之召接亦罕,涓蠖之中,必有所溫繹之功,而幽獨之地,恐未盡寅畏之誠。伏願日御經筵,討論經史,體認心得,躬行按驗,益懋夕惕時敏之功,庶績之熙,百度之貞,亦將不期而自致矣。臣等將擬聯箚之際,卽伏見傳敎下者,聖心憂憫,至有此求助延訪,減膳掇樂之擧,臣等固欽仰萬萬,而竊惟對越懷保之道,亶係乎誠心力行,而弭災爲祥,亦一轉移間事耳。桑穀之枯,熒惑之徙,豈獨專美於古也?臣等職忝論思,倍切憂愛,相率仰籲。伏乞聖明澄省焉。取進止。答曰,省箚具悉。轟燁之在於此時,必有所召,卽由予之否德也。驚悚之際,爾等之規勉乃至,曷不爲銘念?
上在昌德宮。停常參·經筵。
閔泳穆啓曰,來十一日朝參日次矣。敢稟。傳曰,停。
又啓曰,來十一日輪對日次矣。敢稟。傳曰,當次人受點,後日次待令。
又啓曰,明日常參·經筵,取稟。傳曰,停。
李載純啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙,陳箚。監察茶時之意,敢啓。傳曰,知道。
閔泳穆啓曰,行左承旨李起鏞,今日不爲仕進,卽爲牌招,何如?傳曰,允。
吏曹口傳政事,以李熙斌爲平山府使。
傳于李載純曰,稱觥之節,纔有下敎矣,慶節飾喜,倍切祝崗之忱,進饌日當自內親上致詞箋文,進表裏矣,該房知悉。
傳于李載純曰,政官牌招開政,如有違牌,勿爲呼望。
傳于李載純曰,吏曹參判有闕之代,前望單子入之。
吏曹參判前望單子入之,李世宰落點。
李載純啓曰,新除授吏曹參判李世宰,一體牌招,何如?傳曰,允。
傳于李載純曰,工曹判書金輔鉉,京畿監司尹滋悳,大護軍金炳始,知三軍府事趙寧夏,大護軍趙成夏,進饌所堂上差下,司僕正閔泳翊,翊衛朴齊億,衛率趙駿鎬,戶曹正郞徐雲輔,副司果沈應澤,郞廳差下。
傳于李載純曰,有實故玉堂許遞,今日政差出。
傳于李載純曰,司饔提調沈承澤,司宰提調金輔鉉相換,掌樂提調李鎬俊,司譯提調趙寧夏相換。
傳于李載純曰,有實故摠管許遞,前望單子入之。
摠管前望單子入之,都摠管閔泳緯,副摠管朴齊寬落點。
傳于李載純曰,右承旨許遞,前望單子入之。
承旨前望單子入之,徐臣輔落點。
傳于李載純曰,江原監司有闕之代,崇品中擬入。
傳于李載純曰,楊根郡守有闕之代,未準朔守令中擬入。
兵曹,以趙文顯爲御營中軍。
有政。吏批,行判書金炳德,參判李世宰竝式暇,參議李乾夏進,左副承旨朴容大進。啓曰,行判書金炳德,參判李世宰竝式暇,小臣獨政未安,何以爲之?敢稟。傳曰,只出緊任。以任應準爲同義禁,金世均爲江原監司,李浩善爲楊根郡守。進饌所堂上五單,金輔鉉·尹滋悳·金炳始·趙寧夏·趙成夏,郞廳五單,閔泳翊·朴齊億·趙駿鎬·徐雲輔·沈應澤。
兵批,判書閔謙鎬病,參判金震休呈辭,參議洪憲述入直進,參知趙秉弼病,同副承旨李載純進。以朴樞鎭爲扈衛別將。判府事加設單曺錫輿,大護軍閔泳緯,護軍李承五·趙秉世·吳晉泳,副護軍金炳翊·金奎弘·趙秉鎬·兪鎭學·金永哲·趙翼永·李章烈·趙均夏,已上竝單付。
傳于朴容大曰,見窠皆令差出。
吏批,再政。以金炳㴤爲左參贊,吳光默爲工曹參判,鄭基世爲弘文提學,金輔鉉爲司宰提調,李鎬奭爲文化縣令,兼執義單李敎榮。
兵批,再政。兼江原道兵馬水軍節度使單金世均。
吏批,三政。以尹相萬爲副修撰。司饔提調沈承澤,司宰提調金輔鉉,已上相換,掌樂提調李鎬俊,司譯提調趙寧夏,已上相換。
李載純,以議政府言啓曰,卽見全羅監司李敦相狀啓,則備陳綿農慘歉之狀,仍請山邑大同木,全數代錢,各邑訓局砲保及兵曹各軍門·各衙門番布,竝純錢代捧事,令廟堂稟旨分付矣。綿性雖曰惡濕,一番經潦,固常年之所不免也,綿農雖曰失稔,全省同歉,亦常理之所不究也。毋論彼此優劣之如何,何可以一例請代乎?然而民情攸關,有難防塞,依他道已施之例,兵曹及各營,五分一代錢,各司純錢,至若大同,正賦也,砲保,重需也,俱不當容易議到,以本色準納之意,分付,何如?傳曰,允。
又以議政府言啓曰,卽見平安監司金尙鉉分等狀啓,則平壤等八邑,寘之稍實,祥原等三十二邑,寘之之次,嘉山等四邑,寘之尤甚,後錄諸條,竝請令廟堂稟旨分付矣。其一,各邑鎭帳外,火田四分一權減,鎭堡給代不足條,戶結分排區劃事也。其一,陳田·火田,還加起執摠,依近例停免事也。其一,各宮房·各衙門屯田,從實執摠,其中內閣屯土之在於淸北者,別遣摘奸,不至冤徵事也。其一,尤甚邑,限明秋勿定配所事也。其一,推奴徵債,限明秋防塞事也。春雨旣渥,無耕播之或愆,秋陽攸曝,獲穎栗之可喜,似此康年,若而災損,特不過尺寸之朽矣。三等分劑,自有斟量,依施,外他諸條,援例之事,而便民之政也,竝準其所請,何如?傳曰,允。
又以議政府言啓曰,卽接水原留守金炳地災實狀啓,則新災一百六十三結八十六負二束,特許準劃,流來舊陳未及充補之九十九結四十六負六束,期於査起,盡充計料,而推奴徵債,限明秋防塞事,竝請令廟堂,稟旨分付矣。依山而濱海,地形有殊,自春而徂秋,天時無愆,境內之穡事告登,歉餘之民憂獲紓,新災之準劃,舊陳之査充,依狀辭施行,推徵及防塞,亦爲許施,何如?傳曰,允。
領議政李最應,右議政金炳國等箚曰,伏以,是月轟燁,靑臺告異矣。我殿下誕降綸言,辭旨懇惻,御膳特減,宮懸且撤,臣等奉讀以還,有不勝欽仰蘄祝之至。謹按易之彖傳曰,震來虩虩,恐致福也。程夫子釋之曰,震來而能恐懼,自修自愼,則可反致福。嗚呼,震來而不能恐懼修愼,則其爲災,可以知已。天道玄遠,不敢傅會爲說,而人事失於下,天災見於上,此亦灼然之理也。顧今秋事旣成,公私可紓,而外道聲聞,寢不如初,風雨所損,霜雹所傷,往往有可憂之甚者,哀彼僅支僅存之民,將何以聊生乎?又從以正供愆期,儲蓄枵然,國計之哀痛,未有若此時然。嗚呼,敬天愛民,我殿下盛德至善,而臣等進不能贊君德而協天心,退不能殫廟謨而保民生,致使國事日非,時憂日劇。況咎徵之來,策免是例,而今下聖敎,諄複鄭重,有不敢張皇古昔,重犯瀆撓之悚,自顧恧蹙,直欲藏逃而不可得也。第念雷者,奮發之象也,其不誠實而應之,則甚非所以仰答天譴,而奮發而立志,誠實而做事,是卽中庸三德,勇爲能行,大學一篇,誠作關鍵也。立志之奮發,莫典學乎若,做事之誠實,若典學乎若,而我殿下講對久停,召接絶罕,其於立志做事,得無有可議者乎?虛心遜志,反復問難,推以至於酬應萬機之際,是非得失,精察明辨,惟奮發惟誠實,相爲表裏,無或間斷,然後聖德可以益隆,聖化可以旁達,而修愼之爲致福之本,亦惟在乎此,此誠轉災爲祥之一大機會也。伏願聖明,亟賜澄省焉。取進止。答曰,省箚具悉卿等之懇。昨日雷燁之告警,必有所召,豈非予小子否德,不克仰副天心而出乎?所以數行責躬,粗伸修省之義,而達宵惕惕,不敢遑寧。今見卿等之陳戒,匡救憂愛之誠,溢於辭表,懍悚之餘,重爲感歎,謹當書紳服膺,無負導予迪予之至意,卿等其諒之。仍傳于李載純曰,此批答,遣史官傳諭。
行大司憲金炳雲,大司諫金昌秀,執義李在淳,司諫吳慶履,掌令宋彙仁·金棱,持平李徽圭·韓炳洙,正言李秉緯等聯名箚曰,伏以,天人之際,災祥之轉,最爲神速,影生於表,桴捷於鼓,其理亶然。堯德格上,而九年之潦,不爲災於時雍,湯誠享天,而七年之旱,無所害於齊聖,則天之示災告警,必在聖人至治之時,從可知矣。今我殿下,體堯·湯而臨上,忽此轟燁之異,正値純陰之節,臣等愚蒙,縱未敢知某事之爲某應。然以上天仁愛之心,眷中宸憂勤之德,轟轟焉告之,燁燁焉示之,不啻丁寧而申複。自古遇災之日,必曰恐懼修省,而恐修之方,則卽惟曰,懋實學行實政而已。學與政之本,則又在乎人主之一心而已。伏覩聖旨,諄切懇惻,懍惕之戒,報答之擧,莫非實心上奮發出來者也。以是心,加之於學,學便是實也,以是心,推之於政,政便是實也,又何必搜引張皇,有違於應不以文之戒也?伏願勉勉乎將就,慥慥乎施措,對越之際,罔或不勤,則災轉爲祥,卽一造次間耳,曷不休哉。惟殿下懋哉懋哉。取進止。答曰,省箚具悉。非時雷異之警,豈無所以而若是丁寧乎?卽由予寡昧否德,不能仰答天心也。際見聯陳之規戒,懍惕之餘,尤豈不銘佩?
諮議宋秉璿疏曰,伏以,臣冒控衷懇,冀蒙恩諒,及承聖批,不惟不賜鐫斥,乃反溫諭諄複,奬飭之隆,眷寄之重,實非賤臣所堪承當。臣方伏藁感泣,繼以慙悚,忽於此際,又伏奉承政院成貼有旨,以臣爲侍講院諮議,斯速乘馹上來者,臣聞命惝恍,尤無所容措。顧臣無似之實,向已悉暴無餘,今不須更事覼縷,而正使臣,粗比恒人,一月之間,荐蒙恩除,已極踰濫,而況其所叨,卽皆任賢之職,命德之器也。或賜之帶,古聖所戒,不稱之服,詩人所剌,臣雖至愚,亦不至全昧自知,何敢徒懷榮寵,冒沒趨承,以貽則哲之累也?仍伏念震邸,方在沖齡,雖未及講學之時,其所以薰陶輔翼,罔不在初,政宜愼擇端良方正之士,置之左右,以盡早諭之方,而今以如臣賤品,首居是職,樸陋之質,無補於睿德,記誦之習,徒溷於胄筵,狼狽顚頓,傳笑中外,將使一世之人,恥與臣等列,擧皆望望然去矣。緣臣謬膺,致妨賢路,此尤臣所大懼也。玆敢不避瀆撓,更煩崇聽,欲望聖慈,察臣言之非飾,諒臣情之難强,亟刊臣前後職名,仍治臣慢命之罪,以爲盜名欺世者之戒,不勝幸甚。臣生長窮鄕,全昧格式,月前陳疏,不書尊號,不審之罪,臣無所逃,伏乞竝賜勘治,以存公格焉。臣無任云云。答曰,省疏具悉爾懇。始焉敷諭,雖愧未孚,繼以宣批,庶望有回,旋授以諮議之職,夫豈徒然哉?今忽巽辭又至,有若浼浼永矢者然,予甚慨歎。自爾旌招以來,予有充然深喜者,亶不在賁飾儀文而止耳,亦不在縻以好爵而止耳。卽惟曰,爾以爾家人,有此蘊抱也,亦惟曰,爾之硬着向前,必先於人也。爾疏云,宜擇端良之士,置之左右,而早諭之,誠哉是言也。欲求端良之士,將捨爾伊誰乎?世臣同休之義,先儒壯行之訓,爾必有平日講究,亟圖幡然,以副予厚望。至若前疏中有所漏書,不必如是爲引也。仍傳于李載純曰,此批答,遣地方官傳諭。
上在昌德宮。停常參·經筵。
自五更至初九日開東,灑雨下雨,測雨器水深三分。
李載純啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴容大啓曰,右副承旨尹用求,今日不爲仕進,卽爲牌招,何如?傳曰,允。
李載純啓曰,行左承旨徐臣輔,時在京畿楊根郡任所,斯速乘馹上來事,下諭,何如?傳曰,許遞。前望單子入之。
又啓曰,文化縣令李鎬奭,昨日以桂坊入直除拜,而旣在闕中,肅單今始來呈,事體所在,誠極可駭。所當重勘,而本院請推之外,無他可施之罰,何以爲之?敢稟。傳曰,推考。
傳于李載純曰,都承旨許遞,前望單子入之。
承旨前望單子入之,趙寅熙·金永穆落點。
傳于李載純曰,進饌所堂上,明日來待。
傳于李載純曰,在外摠管竝許遞,前望單子入之。
摠管前望單子入之,都摠管沈承澤·李載鳳,副摠管黃鍾顯·金益容·成載玉·李淳翼落點。
李載純啓曰,假注書金商翼有身病,勢難察任,今姑改差,何如?傳曰,允。
金商翼改差,代以申悳均爲假注書。
李載純啓曰,卽者副校理李喜元,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于李載純曰,只推。
以右副承旨尹用求牌不進罷職傳旨,傳于李載純曰,只推。
李載純,以三軍府言啓曰,卽接訓鍊都監所報,則今十月初九日習陣日次,而大將臣趙寧夏有身病,不得行操云矣,敢啓。傳曰,知道。
又以弘文館言啓曰,新除授副修撰尹相萬,卽爲牌招察任,何如?傳曰,允。
又以弘文館言啓曰,副校理李喜元,陳疏徑出,上番闕直,事甚未安。副應敎洪淳馨內閣進,應敎鄭元和,校理洪英植·李,副校理李範祖,竝卽牌招,推移入直,何如?傳曰,允。
又以禮曹言啓曰,今初六日所下傳敎中,自今日減膳三日事,命下矣。三日之限,止於今日,自明日復進常膳事,分付,何如?傳曰,允。
又以摠戎廳言啓曰,本廳所屬三鎭營別驍士等,今丁丑條都試初抄,纔已齊報矣。今月初九日合試,設行於鍊戎臺新營之意,敢啓。傳曰,知道。
吏曹參議李乾夏疏曰,伏以臣,竊嘗聞有國大政,銓選是已。敍正群工,眡權衡之圭撮,甄拔人物,爲藻鑑之裁持,其公器之綦重也,苟非端窽得中者,莫宜輕授而冒據,顧愼掄果何如,而今此謬恩,至及於無似之賤,以職方人,不稱曰濫,濫叨之損,奚指臣一身也?臣於是,怵然而驚,惕然而,莫省所以。仍念臣以庸愚鹵劣之蕞品,陶范闓澤,殊堦兜攬,含恩煦嫗,揣量奊詬,尋常器使,猶懼不堪,矧乎此是何任?末議與聞,縱少間於長亞,代斲有時,實無異於注措。書曰,官不必備,惟其人。顧今朝著之上,群彦林立,迺以如臣輇薄,攝乏於其間,强其所不能,以之領會條格,識別品流,則卽何異責瞽者之辨色,撻齊人之言楚哉?不惟微臣,招負乘之戒,深恐熙朝累惟簡之政,是豈臣分所敢安,抑亦公廳俱駭?今若犇祿席寵,不量而入,則其於自速顚踣,玷䙝名器,何?章皇出肅,縱緣望呼之路阻,蹲仍蟠泊,實愧廉防之攸關。玆敢罄控情實,仰冀諒察,欲望聖慈,將臣新授之職,亟許鐫改,以幸公私,不勝大願。臣無任云云。省疏具悉。爾其勿辭察職。
副校理李喜元疏曰,伏以,臣於持被之中,卽接家信,則臣母素患痰癖,迨此換節之時,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
注書嚴柱漢疏曰,伏以臣,與左副承旨臣朴容大,有內外從應避之嫌矣。臣所帶職名,在法當遞,玆敢陳章,冒瀆崇嚴。伏乞聖明,俯垂鑑諒,照例鐫改,以存公格,以安私分焉。臣無任云云。省疏具悉。疏辭下該曹,稟處。
吏曹啓目粘連,觀此承政院注書嚴柱漢上疏,則以爲臣與左副承旨臣朴容大,有內外從應避之嫌矣。臣所帶職名,在法當遞,伏乞聖明,照例鐫改,以存公格亦爲白有臥乎所,相避之法,在下當遞,承政院注書嚴柱漢,依例改差,何如?判付啓依允。
上在昌德宮。停常參·經筵。
李載純啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左參贊金炳㴤,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,假注書李容稙有身病,勢難察任,今姑改差,何如?傳曰,允。
李容稙改差,代以申箕善爲假注書。
金永穆啓曰,進饌所堂上,依下敎來待矣。傳曰,入侍。
傳于金永穆曰,進饌處所,以通明殿爲之。
李載純啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于李載純曰,只推。
兵曹口傳政事,護軍單閔泳穆。
李載純,以三軍府言啓曰,卽接禁衛營所報,則今十月初十日習陣日次,而大將臣李鍾承有身病,不得行操云矣,敢啓。傳曰,知道。
金永穆,以進饌所堂上意啓曰,進饌始役吉日,令日官劉漢翼推擇,則今月十一日巽時爲吉云。以此日時擧行之意,敢啓。傳曰,知道。
又以進饌所堂上意啓曰,闕內待令郞廳,以入直武臣兼宣傳官,輪回擧行,何如?傳曰,允。
又以侍講院言啓曰,新除授說書李起鍾,自鄕上來云。卽爲牌招察任,何如?傳曰,允。
李載純,以御營廳言啓曰,去夜罷漏後,本廳新營冶所灰庫,偶然失火,二十二間,盡爲燒燼,而所儲雜物,盡入於回祿中,極爲驚悚。臣救火次馳詣,今已撲滅,而莫重營舍,有此失火之境,當該入直千摠金夢求,哨官申椗,旗牌官朴潤楨,不可無罪,竝汰去,冶所庫直一名,移送秋曹,照律嚴繩,常時不能檢飭之失,臣亦惶恐待罪之意,敢啓。傳曰,此與夜半失火,煞有間焉。入直將官記過,將校·庫直,決棍懲勵,卿則推考。
又以摠戎廳言啓曰,本廳屬南陽·坡州·長湍別驍士,今丁丑條都試合試後,居首人別單書入,其餘入格之類,依例施賞事,知委各該邑,而南陽別砲軍都試居首人別單,亦爲書入之意,敢啓。傳曰,知道。
吏曹參判李世宰疏曰,伏以,天體滋至,邦籙無疆,我太母殿下寶籌,光躋於稀年,壽觴將擧於誕辰,聖孝準海,歡聲匝域。仍伏念臣,空疎顓蒙,百無一能,器之淺而不可受大,局之偏而未堪試周,卽淵鑑之所照燭,而謬辱殊知,偏被洪造,居然躋金貂之列,數年于玆矣。前後所叨,戒切負乘,中外歷試,效蔑絲毫,每一追惟,惶汗浹背,過此以往,豈或夢寐之所敢到,而千萬不自意,選部新除,又及於臣身,聞命惝怳,歷數日而罔知攸措也。夫佐銓衡之權,與激揚之政,其責重,其選峻,苟非望實服世論,才識甄時流,則莫宜居之,此豈如臣譾劣,所可濫竽哉?臣於本曹,曾參末席,未有涓埃之報,恒切悚恧之私,而今玆所忝,班秩旣殊,職事冞重,有非只出緊任者比,則不宜視同宿趼,揚揚冒膺也,審矣。且況臣素性拙約,跧伏深巷,罕與人接,見聞謏陋,則其於朝臣之閥閱履歷,政格之遷敍推排,全所蒙昧,墑埴而出瘡疣,逕庭而取顚沛,此必至之勢矣。臣身狼狽,固不足恤,而仰累聖簡,俯招官謗,諒非細故也。日昨政命之下,牌望路阻,雖不得不黽勉秪肅,而若其難冒之義,猶自知也,豈可以暫膺,爲蹲仍之計哉?伏乞聖明,曲察由中之懇,特推體下之仁,將臣吏曹參判之銜,亟賜鐫改,俾公器重而私分安焉。臣無任云云。答曰,省疏具悉。卿其勿辭行公。
丁丑十月初九日申時,上御熙政堂。進饌所堂上入侍時,右承旨金永穆,假注書申悳均,記注官朴鍾瀅,別兼春秋李重七,行工曹判書金輔鉉,京畿監司尹滋悳,行大護軍金炳始,知三軍府事趙寧夏,行大護軍趙成夏,以次進伏訖。上曰,史官分左右。上曰,進饌所堂上進前。輔鉉等進前訖。上曰,會同姑未爲之乎?輔鉉曰,筵退後當會同於觀象監矣。上曰,應有預爲稟定之事矣。炳始曰,會同後,多有稟定之事,而進饌處所,不可不預爲稟定,故敢此仰達。上曰,然矣。仍命書傳敎曰,進饌處所,以通明殿爲之。出傳敎炳始曰,進饌所所入物力,當爲措劃,而趁今稟定,然後可以擧行,故敢此仰達矣。上曰,以今經費,有難專責於度支,且仰體東朝撝謙之德,諸般擧行,務從省約。旣令本所專管,而其外各司進排物種,依例取用,進饌所員役·工匠等料布,令戶·兵曹依例上下也。炳始曰,謹依下敎擧行,而進饌儀節肄習處所,以何處爲之乎?上曰,在前每於何處爲之乎?炳始曰,在前則每設所於今本所新營矣。上曰,今番亦於此處爲之也。炳始曰,此外條件,皆當以草記稟定矣。上曰,唯。上曰,廚院提調,亦有稟定之事乎?輔鉉曰,進饌時味數與器數,當爲稟定矣。上曰,味數以三味爲之,器數亦以三器爲之。輔鉉曰,別行果器數,何以爲之乎?上曰,大王大妃殿,以二十器磨鍊,大殿·中宮殿·世子宮,以十五器磨鍊,朝臣床,當自本所措備矣。輔鉉曰,進湯進饅頭,何以爲之乎?上曰,依例磨鍊。輔鉉曰,進鹽水,何以爲之乎?上曰,依例磨鍊。輔鉉曰,熟設所,曾以鑄字所爲之矣。今番亦以此爲之乎?上曰,唯。輔鉉曰,監造官一員,當以本院郞廳兼差矣。今番則何以爲之乎?上曰,依此爲之。輔鉉曰,未及稟定之事,皆以草記爲之矣。上曰,唯。上命進饌所堂上就座,仍命退出。又命史官就座,仍命退,諸臣以次退出。
上在昌德宮。停常參·經筵。
藥房提調鄭基世,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
朴容大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,右議政金炳國,俱有身病,左議政未差,不得來會云矣,敢啓。傳曰,知道。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于朴容大曰,只推。
傳于朴容大曰,右副承旨許遞,前望單子入之。
承旨前望單子入之,趙肅夏落點。
朴容大,以三軍府言啓曰,卽接御營廳所報,則今十月十一日習陣日次,而大將臣趙羲復有身病,不得行操云矣,敢啓。傳曰,知道。
又以御營廳言啓曰,謹依草記批旨,入直旗牌官朴潤禎,庫直崔景胤,竝決棍懲勵之意,敢啓。傳曰,知道。
江原監司金世均疏曰,伏以,邦籙於千,慈齡躋七,誕辰之飾慶有命,準海之聖孝愈光,懽忭之忱,率普惟均。仍伏念臣於本月初七日,伏奉除旨,以臣爲江原道觀察使,恩光所被,私分靡措,顧臣鑿枘於經劃,鍾籥於事物,策名立朝,夙備任使,入出歷揚,輥到崇顯,聖德未報,而聖恩彌隆,臣心雖切,而臣才不逮,追惟從宦以來,無往非瘝墜,今臣所叨,是藩任也,請以藩任時事仰陳焉。臣曾待罪嶺南也,幽隱之匪欲不究,而神識莫達,奸猾之匪欲不剪,而威重無素,究竟伈泄,積有僨誤而止,此猶在十八年前者也。矧玆犬馬之齒,桑楡已迫,駑駘之質,菁華且竭,重以疾病頻仍,澌綴轉甚,家常百凡,尙不克摒擋,將何以擔一路剸理殫壓之責乎?若其幅圓之大,事務之劇,雖遜於嶺,而爲冶之體則具矣。臣精力不可强,尤加於疇昔之日矣。臣於此,不早量入,苟欲冒膺,是誠非愚則妄。至於本省地方,臣旣未有經涉,民邑利病,縱不敢懸度,依峽濱海,土瘠民窘,習俗褊嗇,生理蕭條,凡所以凋瘵虞憂,洵不見是圖,政須良醫副梢,對揚明命,勞徠休養,爲今日所先務。不意付畀之恩,謬及於如臣無似,較絜當否,不待知者而可辨,苟非然者,臣亦常情,車駟旄節,赫然作皓首光華,何苦爲丐免之計,甘犯瀆擾之科哉?用敢略控衷懇,仰塵崇聽,伏乞聖明,諒臣言之非出例讓,亟遞臣新授之任,回授賢能,非臣一己之幸,抑亦東民之幸,臣不勝大願。臣無任云云。答曰,省疏具悉。卿其勿辭往欽哉。
行大護軍金炳始疏曰,伏以,無似賤臣,獲叨邇密,寸瑕尺朽,莫逃日月,而向來誤恩,去益隆厚,授臣以提轄戎務,畀臣以兼摠貢府,臣於是,惶懼震越,控實冒籲,辭未獲準,黽勉抗顔,而若謂臣萬有一可堪則未也。夫備宿衛掌財賦,是何等要而重者乎?親軍指揮,儲胥之地,而臣則聲望淺矣,三司鹽鐵,轉運之司,而臣則心計短矣。左方右圓,末由句當,畢竟債誤,害將焉歸?至於將作之務,比上數者,雖若閑漫,匪材冒據,其爲不稱則一也。伏乞聖明,諒臣鑑臣,將臣本所所兼諸職及前帶繕工提擧之任,竝賜遞改,俾公私兩幸焉。臣無任云云。答曰,省疏具悉。重務何可輕遞?所辭中繕工提擧之任,依施。
上在昌德宮。停常參·經筵。
自五更至十二日開東,灑雨下雨,測雨器水深一寸二分。
李載純啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李起鏞啓曰,右承旨金永穆,左副承旨趙肅夏,今日不爲仕進,竝卽牌招,何如?傳曰,允。
傳于李載純曰,兵曹判書閔謙鎬,進饌所堂上加差下。
李載純啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于李載純曰,只推。
以右承旨金永穆牌不進罷職傳旨,傳于李載純曰,只推。
兵曹口傳政事,副護軍單尹用求。
朴容大,以進饌所堂上意啓曰,前中軍金炳武,前知事金載禹·玄昔運·韓文奎,訓鍊院僉正金信默,中樞府經歷安膺浩,竝別看役差下,使之擧行,何如?傳曰,允。
又以濬川司言啓曰,本司都廳,以禁衛營千摠金在仁差下,使之察任,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深一寸一分。
李載純啓曰,明日常參·經筵,取稟。傳曰,停。
趙肅夏啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
吏曹,進饌所堂上單閔謙鎬。
李載純啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于李載純曰,只推。
李載純,以議政府言啓曰,日本外務大丞花房義質,湖南開港地方測水後,仍爲上京云矣。開港處指點,雖有其約,通商事駐京,旣無所許,故自萊府連加開諭,而彼人期願上來,續好之地,亦難牢拒。凡干接應之節,令各衙門,參酌昨年例施行。禮曹參判洪祐昌,伴接官差下,通津府使李奎遠,金浦郡守李重允,陽川縣令李敏善,竝延接官差下,以爲替站護行之地,回歸時仍兼護送官之意,竝爲分付,何如?傳曰,允。
副修撰李輔榮疏曰,伏以,臣於副修撰臣尹相萬,爲妹婿矣,旣有應避之嫌,臣之所帶春秋兼銜,揆以格例,在下當遞,玆敢短章陳籲,仰瀆崇嚴。伏乞聖慈,俯垂鑑諒,亟賜遞改,俾存公格,以安私分焉。臣無任云云。省疏具悉。疏辭下該曹,稟處。
上在昌德宮。停常參·經筵。
金永穆啓曰,明日常參·經筵,取稟。傳曰,停。
李載純啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙寅熙啓曰,行左承旨李起鏞,今日不爲仕進,卽爲牌招,何如?傳曰,允。
李載純啓曰,假注書申箕善有身病,勢難察任,今姑改差,何如?傳曰,允。
申箕善改差,代以金性默爲假注書。
傳于李載純曰,完和君墡,今番進饌時,應爲進參,冠禮吉日,來十二月旬前擇入事,分付該曹。
李載純啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于李載純曰,只推。
傳于金永穆曰,左承旨·同副承旨許遞,前望單子入之。
金永穆啓曰,臣與同副承旨李載純,伴直矣。纔已許遞出去,伴直無人,右副承旨朴容大,卽爲牌招,何如?傳曰,允。
承旨前望單子入之,任憲大·沈相穆落點。
金永穆啓曰,左副承旨朴容大牌不進,伴直無人,新除授同副承旨任憲大,卽爲牌招,何如?傳曰,允。
以右副承旨朴容大牌不進罷職傳旨,傳于金永穆曰,只推。
兵曹口傳政事,副護軍單李載純。
金永穆,以兵曹言啓曰,禁軍別將李冕熙,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以吳夏泳爲禁軍別將。
吏曹啓目粘連,觀此弘文館副修撰李輔榮上疏,則以爲臣於副修撰臣尹相萬,爲妹婿矣,旣有應避之嫌,臣之所帶春秋兼銜,揆以格例,在下當遞,伏乞聖慈,亟賜遞改,俾存公格亦爲白有臥乎所,相避之法,在下當遞,弘文館副修撰尹相萬所帶春秋館記事官之任,今姑減下,何如?判付啓依允。
上在昌德宮。停常參·經筵。
申時,灑雪。
大王大妃殿進御歸茸君子湯,自明日停止事,榻前下敎。
金永穆啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨朴容大,右副承旨沈相穆,今日不爲仕進,竝卽牌招,何如?傳曰,允。
又啓曰,同副承旨任憲大,時在忠淸道木川地,斯速乘馹上來事,下諭,何如?傳曰,許遞。前望單子入之。
傳于金永穆曰,禮房承旨,馳詣宗廟·景慕宮,奉審摘奸以來。
承旨前望單子入之,朴定陽落點。
金永穆啓曰,新除授右承旨朴定陽,卽爲牌招,何如?傳曰,允。
傳于沈相穆曰,政官牌招開政。
傳于沈相穆曰,在外秋判許遞,前望單子入之。
刑曹判書前望單子入之,李源命落點。
沈相穆啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于沈相穆曰,只推。
沈相穆啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
又啓曰,行吏曹判書金炳德,參判李世宰,參議李乾夏牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
沈相穆,以奎章閣言啓曰,明日,卽書香閣冬孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
又以禮曹言啓曰,傳曰,完和君墡,今番進饌時,應爲進參,冠禮吉日,來十二月旬前擇入事,分付該曹事,命下矣。令日官崔榮遠推擇,則來十二月初四日巽時爲吉云。以此日時定行,何如?傳曰,允。
上在昌德宮。停常參·經筵。
藥房都提調李最應,提調鄭基世,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
沈相穆啓曰,明日常參·經筵,取稟。傳曰,停。
沈相穆,以議政府言啓曰,本府新差堂上李寅卨,今日賓對,懸病不進,事甚未安。令政院卽爲牌招,使之進參,何如?傳曰,允。
傳于沈相穆曰,大臣·政府堂上引見。
傳于沈相穆曰,在外敦寧都正·同義禁·同春秋竝許遞,今日政差出。
傳于沈相穆曰,同敦寧許遞,今日政差出。
傳于沈相穆曰,加設敦寧都正·僉知·五衛將竝減下。
傳于沈相穆曰,密陽府使有闕之代,勿拘常格,各別擇差。
趙肅夏啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙肅夏曰,只推。
沈相穆,以吏曹言啓曰,成均館典籍金裕成,以其身病,呈狀乞遞,改差,何如?傳曰,允。
又以吏曹言啓曰,東部都事鄭洽,以其身病,呈狀乞遞,改差,何如?傳曰,允。
趙肅夏,以兵曹言啓曰,羽林衛將權秉曄·朴宗玹,五衛將權禧仁·李芸植·金光準·李應俊,文臣兼宣傳官尹定求,俱以病難供職,呈狀乞遞,文臣兼宣傳官宋世憲,除授在外,過限未肅拜,竝改差,何如?傳曰,允。
有政。吏批,行判書金炳德進,參判李世宰服制,參議李乾夏牌不進,同副承旨沈相穆進。以趙寧夏爲禮曹判書,李起鏞爲同敦寧,任應準爲兵曹參判,金奎弘爲敦寧都正,曺錫輿爲知義禁,洪祐昌爲同義禁,李晩運爲同春秋,南秉文爲典籍,李輔舜爲安陵參奉,沈宜絢爲密陽府使。敦寧都正曺鎬永·鄭承源·金商民·金炳瓚·趙基寅,以上減下。
兵批,判書閔謙鎬病,參判未差,參議洪憲述病,參知趙秉弼進,左副承旨趙肅夏進。壬海別將單李世鳳,寅火堡權管單黃憲周,大護軍金有淵,護軍徐臣輔·金震休·李學永,副護軍任憲大·洪秉瑋·曺鎬永·鄭承源·金商民·金炳瓚·趙基寅·李敎昌,副司果趙重弼,副司正申昌熙,僉知徐鼎勳·趙在淳·韓在絢,五衛將李孝一·許寀·趙性敏·柳秉一·宋鼎玉·金載熙,已上減下事,承傳,以上竝單付。
吏批,再政。兪進源爲安義縣監,故折衝金相斗,贈兵參金吾例兼,故學生金光福,贈左承旨,故通德金致升,贈僕正,以上前忠淸兵使金箕弘本生三代追榮移施事,承傳。
以吏曹參議李乾夏牌不進罷職傳旨,傳于沈相穆曰,只推。
沈相穆,以奎章閣言啓曰,臣等進詣書香閣,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
今十月十五日未時,上御熙政堂。藥房入診,大臣政府堂上引見,同爲入侍時,都提調李最應,提調鄭基世,副提調趙寅熙,直閣趙同熙,假注書申悳均,記注官朴鍾瀅,別兼春秋趙昌夏,同副承旨沈相穆,假注書申悳均,事變假注書朴壽昌,記注官朴鍾瀅,別兼春秋趙昌夏,領議政李最應,右議政金炳國,行知中樞府事鄭基世,行戶曹判書閔致庠,行漢城府判尹李景夏,行吏曹判書金炳德,行大護軍沈承澤,知訓鍊院事金箕錫,知敦寧府事李寅卨,同知三軍府事李鍾承,行都承旨趙寅熙,校理李,以次進伏,醫官劉漢緯·崔性協·李基徹·鄭楫,進伏楹外訖。上曰,史官分左右。最應進前奏曰,日候猝寒,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,醫官待令,使之入診乎?上可之。漢緯等入診,退伏楹外訖,最應曰,脈候奏之。漢緯等曰,脈候左右三部調均矣。最應曰,湯劑別無議定者乎?漢緯等曰,依前劑連進,甚好矣。上曰,醫官先退,藥房諸臣,同參次對也。仍敎曰,次對爲之。最應曰,臣以稅穀愆拖之弊,奏達非止一再矣,批敎不翅截嚴矣,而外邑之淹延,自成套習,京司之催督,遂歸弁髦,過夏涉秋,冬序又屆,朝家命令,其無足顧憚而然乎?程限法意,固無足恪遵而然乎?不然,則安有是理?今之爲按藩守土之職者,輒曰歉歲,民力莫之,奈何?苟如其言,則曾前慘凶之時,凡粟米麻絲事上之需,一竝蕩之蠲之,無所擧論乎?幾百年來未有如己甲之慘凶,而除却災減之外,當納稅賦,亦未有一包一端之遺滯者,古之爲按藩守土之職者,果不恤歉歲民力,而乃如是耶?一則令長之乘時玩揭也,二則吏屬之從中偸弄也。失飭之咎,先在道臣,三南監司,竝施越俸之典,隨其擧行之如何,更爲論勘之意,三懸鈴行會,何如?上曰,恤民亦命令法意中事,則順命令明法意,乃恤民之本也。道臣·守宰,豈不知此義而然歟?依所奏爲之。出榻敎最應曰,財賦衙門,蓄儲之空枵,莫今日若,而重之前歲大無,諸道俵災,至於十二萬餘結之多,稅舶之達于京師者,隨以大蹙,而意外臭載,又爲夥數,如此極艱之會,益不覺茫然失圖矣。今秋雖幸豊熟,冬春頒放之資,其將於何着手乎?言念國計民食,萬萬悶隘,不得已以外道社穀中,三南·海西各二萬石,京畿一萬石,纔有排定知委,待其次第到泊,分劃於戶·惠衙門,俾爲牽補支用之地,何如?上曰,依爲之。出擧條最應曰,顧今生民困瘁,其端固不一,而況諸路,纔經大荒,殿屎者尙未就蘇,仳離者尙未奠居,寧不切可矜乎哉?第以近年結價言之,筵稟行會,旣勤且嚴,而守宰則不念査減,吏屬則惟意浚剝,濫收加歛,數目繁多,由是而衆瘼滋,由是而群言興,法綱所在,誠極駭歎。先自按察之地,別般檢束,嚴加警勵,然後此等謬弊,可以革祛。列邑所報結價,道臣十分參酌,精略定給後,依例修成冊上送本府,以爲憑處之地,而如有一毫踰越之邑,則該守令,直請重勘事,竝爲分付,何如?上曰,出於民,自有定數,而結政若是淆濫,則民將何以聊生乎?另加嚴飭,期有實效,可也。出擧條最應曰,各道鎭營之設置,亶爲戢捕之政,而近聞種種有公貨私債徵捧之弊云。此何關於鎭營之事,而敢行法外之擧乎?如係當徵而當捧者,則營與邑之間,豈無可處之道,而自鎭營濫杖毒刑,如治盜賊,侵族及隣,不有餘地,一經推捉,哿富哀惸,均被蕩柝乃已,此非干和之端乎?該營將,這這摘發,施以先罷後拿之典,而匿不以聞之道臣,亦爲別般論勘事,嚴飭諸道,何如?上曰,以戢盜之職,恣行徵捧,已極痛歎,而民生之受毒,當如何也?依所奏,別般申飭,摘發重勘,可也。出擧條最應曰,昨秋歉荒之餘,穡事登稔,米直稍低,而閭里之竊發,場市之劫掠,殆有甚於昨冬,今春者,抑何故也?此專由於京外詗捕之嚴不嚴如何耳。左右捕將,除拜未幾,姑先另飭,使之別加譏捉,亦以此意,行會諸道,毋敢有縱弛之歎,而營將中其慢不擧職者,劃卽啓聞重勘,何如?上曰,各別操飭,可也。出擧條最應曰,分館人中,如有公議稱屈者,則更許調用,卽是例也。國子分館人白時範·李贊洙·盧德龍·全錫喬·安昌範·崔德明·具星喜·朴龍㘽·裵殷星,竝以槐院施行,何如?上曰,依爲之。出擧條最應曰,行護軍南廷益,政府堂上還差,京畿句管有闕之代,行上護軍金在顯差下,嶺南句管有闕之代,行大護軍洪祐吉差下,何如?上曰,依爲之。出榻敎最應曰,前兵使金箕弘,當爲追榮,而所后家,無可施云。依近例移施其本生,何如?上曰,依爲之。出擧條仍敎曰,泮試期於此月內磨勘之意,申飭,可也,最應曰,謹當申飭,使之從速磨勘矣。炳國曰,泮試之規,每朔一次設行,故是十二抄,而近則三冬連設,因此而儒生之三冬學業,未得專一。今若從速磨勘,誠便當矣。上曰,倭使從近到京云矣。最應曰,然矣,而大抵倭人,不顧事理,欲立己見,自多虛妄。年前條規中,以更不到京之意,筆之於冊子,而不遵宿約,遽稱到京云者,皆是狡譎之計也。上曰,期欲上來,是何意也?最應曰,以東萊轉報觀之,則別無他事。然若有久留之計,則徒爲國家之貽害,而且年前之來也,費用之虛耗者已多,誠苦悶矣。上曰,向者渠之所請中,已施者多,而爲弊亦不少矣。最應曰,其來也,非但已多爲弊,目下各營事勢言之,把守軍,將以三營輪回,而其許多支放,實爲難堪矣。炳國曰,朝家旣以珍島開港,許之,則只測水於此,可也,而彼之期欲上來者,莫知其意所在,誠爲叵測矣。上曰,倭船之出沒於木浦者,尤極叵測也。最應曰,其所叵測,果不止一再事矣。炳國曰,倭情眞可謂朝變夕改者也。上曰,彼雖狡惡,我無所失,則亦於我,何哉?最應曰,渠雖狡黠,我則示之以誠實,則何患之有?炳國曰,我無所失之聖敎,萬萬至當矣。上曰,朝變夕改,非他事,彼之手錄,更不以商事到京言之,而今又上來,固無一定之規而然矣。最應曰,渠國旣無一定之規,故至有交結洋人,換着洋服,用洋器,造洋船,渠之棄本性慕異法者,其國之事,於此可知,而渠國人中,留萊館者,亦有喜着渠國之前日衣服者云,其不爲盡變而然歟。上曰,彼國規制中,亦當有相守不變改之事矣。炳國曰,萊館留倭,或有着前日衣服者,則其不爲盡變,可以推知矣。上曰,年前使人探知倭情,而未得詳探之矣。炳國曰,非但不得詳探,我人若往倭國,則彼情探知姑舍,我國之事,不無盡言之慮,如不擇人,反不如置之也。上曰,右相之言,然矣。最應曰,近以萊府事言之,不無詳探之人,而我國規模,與外國不同,外國之人,則天下之事,備盡探採,無不相告,而我國之人,當初以不知自居,且設有探知者,互相疑訝,以爲乖悖之說,自多紛競,豈能有更探彼情者乎?上曰,然矣。最應曰,雖詳探,亦多紛紜之說矣。上曰,此所謂東人好訛也。炳國曰,然矣。上曰,渠之着衣前日服色,似可當然,今則皆套襲洋制,蓋渠亦不吉之兆也。炳國曰,渠旣套襲他國之制,則似必運盡而然矣。最應曰,渠亦千有餘年相守之規,盡爲變改,此實渠國不幸之事也。如是變改,而豈能久乎?上曰,今番亦來留天然亭乎?最應曰,然矣。上曰,仁川·富平,卽要地,而不下於江華也。江華則彼之往來處,有孫石項,甚險隘,而仁川則水路便易,故倭船之不由江華,直向仁川者,良以此也。最應曰,捨便路,由阨港,理必不然矣。渠旣知仁·富之路,而何可更向江華乎?然而彼舶之直上仁·富,誠非細憂矣。炳國曰,比諸江華,則仁川之程途,稍近此處,卽京城之門戶也。彼旣知此路,誠悶然矣。上曰,江華與仁川,則朝廷不可不有設備處矣。最應曰,此誠要害處,而到今事勢,果難設備矣。上曰,自京距仁川·江華,爲幾許里乎?最應曰,仁川爲六七十里,江華則百二十里程矣。上曰,仁川今爲防禦營矣。最應曰,然矣。上曰,雖設防禦營,先定節制,可以禦侮,若不然,此所謂有名無實也。最應曰,先定節制,可謂急務,然得人尤難矣。上曰,此實得人然後事也。最應曰,擇人任職,誠然矣。上曰,列聖朝深憂遠慮,覃及中外,而至於江華,尤爲專力矣。以內閣輿地圖見之,可謂消詳,而某處設某,備盡爲載錄,而竟未行之,此亦其時財力不贍之故也。最應曰,其時未就者,似緣財力之不敷而然也。大抵繕械備禦之方,先裕財力,然後可以完就矣。國計民力,莫今若苟艱,而今日之所急務,亶在節財用一款。伏願自今以後,必以節財用,爲急務焉。上曰,洋夷之乘火輪船,天下各國,無所不至云,果然乎?最應曰,然矣。彼夷之橫行周流,大關時運之盛衰,到今天下各國,絡繹往來,無所不至,實一時之氣數也。上曰,洋醜之來留中國,自近來始也。道光時,毁洋館,而逐洋人云矣,今則不然,實係運數也。最應曰,然矣。炳國曰,毁洋館,尙矣,毋論至熱河事後,無往非力弱而然也。上曰,以中國朝報見之,則不可知名之國,多矣。最應曰,然矣。上曰,倭使之來也,不得不把守矣。最應曰,以三營輪回把守之意,分付,而今則摠戎廳軍幾名,出送伴接官所,而接待之方,亦難矣。炳國曰,非徒把守彼人矣,禁雜我國人,若至不嚴,則下賤輩,或不無闖入偸竊之患。然則其於他國人,受侮取譏,誠不少矣。上曰,近來象譯輩,未慣他國語音,甚悶然矣。最應曰,聖敎切當矣。近日舌官輩之等第也,皆以請囑得參,故全不講習,雖蒙騃之類,倖得科名,則抛棄學習矣。自今各別申飭,俾無此弊,然後可以慣熟。今之舌官中玄昔運,稍解事者也。此外皆是生疎,故千里之路,不得已招來,其無可堪之人,不言可知,此可謂不可使聞於隣國也。上曰,玄昔運,果是解事者也。最應曰,向招東萊通事與倭學館生,隷習倭語,而終未鍊熟矣。上曰,通事輩,各別申飭,可也。最應曰,謹依下敎,另加操飭矣。上曰,今日所謂傳語官,卽倭人也,酬酢之際,使倭人傳兩國之說,其來傳之言,何可準信耶?最應曰,然矣。上曰,在前倭譯之解事者多矣。最應曰,未滿十人,而皆能解事矣。上曰,專爲漢學,而不爲倭學者,何故也?最應曰,舌官輩,有漢學·淸學·倭學三類,而其中不爲倭學者,似是訓導·譯學兩窠外,聊賴甚薄,故習倭學者,不爲多矣。上曰,冬日多雨矣。最應曰,今冬之雨,不害於來歲穡事矣。炳國曰,近日頻雨,果無有妨,而雪又繼下,尤有助於來歲之農矣。上曰,今秋則各道均爲豊登乎?最應曰,然矣,而或有因風所損處云矣。炳國曰,往往有被水災處矣。上曰,歉荒之害,過幾年則稍紓乎?最應曰,過數三年,則雖爲稍紓,不爲節用,則無以望也。且近日無論京外,都無陳穀,而冬春支放無路,社穀輸納者,實不得已之事,故纔有所仰奏矣。上曰,然則取耗上來耶?此爲民間之痼瘼矣。最應曰,誠然矣。上曰,還穀若如立法之初,則可有實效矣。最應曰,若如前定規,則可以矯弊,而雖以今番社還言之,朝家入用後,旋又詳定立本,勢將以米代捧矣。後若連以此爲例,則是罔民也。上曰,還作每石,以三兩收捧乎?最應曰,本以詳定,而亦或有從時價發賣之時,故民難支保矣。上曰,各國亦有還穀乎?最應曰,有之。河南穀亦此類也。炳國曰,穀貴則散,穀賤則斂,自古有之,卽是還穀也。上曰,此是我國有之,而前朝則何如耶?致庠曰,糶糴,已自高麗有之矣。上曰,還穀取耗之法,創自何時?景夏曰,糶糴之法,蓋自漢·唐,而若其什一取耗之事,則臣嘗聞壬辰兵燹之餘,國用匱竭,經費難繼,有一嶺南文官,請於還穀,限十年什一取耗,以助窘急,若十年後,則一如前法,更勿收耗云云矣。及其十年之後,因循爲例,取耗如舊。故其嶺南文官,大懊恨,以爲此乃欺民,上疏請停耗。然而國儲恒患不足,還耗猶爲救急,故年年收捧,以至今日,遂爲永久之式矣。上曰,大臣就座。最應·炳國就座訖。相穆曰,諸宰奏事。基世等曰,無所奏矣。相穆曰,玉堂所懷奏之。進前奏曰,臣猥忝經幄,無小裨益,何敢以見職自居,而竊嘗惟之,大凡人有所感,然後知所以興起。故士庶感則興起一身,卿大夫感則興起一家,人主感則興起一國,雖有大小之不同,而其所興感則一也。向者雷異示警,聖心懍惕,責躬求助,辭敎懇惻,當日宸衷所感,將興起一國之機也。雖然有其實而後,其感之效,始著於外,不啻如影響之捷矣。故朱夫子有言曰,人主之心正,則天下之事,無一不出於正。然則正心,爲務實之本,而講學,尤爲正心之要。伏願殿下,益加警省,勤御經筵,頻接臣隣,以實心行實事,勉勉不已,克造乎光明緝熙之域,以之啓東宮進學之睿,以之副臣民顒仰之忱,則不惟一時之興起,實爲萬世之興起也。懋哉懋哉。上曰,所陳當留念矣。出擧條相穆曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上命史官就座,仍命大臣先退。又命退,諸臣以次退出。
上在昌德宮。停常參·經筵。
沈相穆啓曰,明日常參·經筵,取稟。傳曰,停。
趙肅夏啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨朴容大,今日不爲仕進,卽爲牌招,何如?傳曰,允。
沈相穆啓曰,記注法意,何等審愼,而今日次對擧條批旨中,有所錯誤,至於改書以下,事甚疎忽,極涉未安。臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳于沈相穆曰,完和君墡冠禮時,主人以宗正卿李載冕爲之事,分付。
沈相穆啓曰,卽者修撰閔泳奎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以全羅監司李敦相狀啓,慶尙道後漕倉船格燒死事,傳于沈相穆曰,漕倉雖或失火,人命被燒,何若是夥多乎?聞極驚歎,不覺慘然。其從速掩埋之方,廟堂另爲申飭,恤典及顧助之事,亦爲分付於該漕倉·本道道臣。
趙肅夏啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙肅夏曰,只推。
以右副承旨朴容大牌不進罷職傳旨,傳于趙肅夏曰,只推。
沈相穆,以弘文館言啓曰,修撰閔泳奎,陳疏徑出,下番闕直,事甚未安。副修撰尹相萬,別兼春秋進,修撰尹定求,副修撰李輔榮,竝卽牌招,推移入直,何如?傳曰,允。
趙肅夏,以禁衛營言啓曰,本營騎士別將白樂贊,身病猝重,勢難察任,改差,何如?傳曰,允。
修撰閔泳奎疏曰,伏以,臣於持被之中,卽接家信,則臣母素患痰癖之症,迨此換節之時,一倍添劇,促臣歸視。臣聞此報,方寸煎灼,按不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
朴容大啓曰,來二十一日朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,三品官之毋得過三日,循例請牌,曾有定式矣。敦寧都正金奎弘,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于朴容大曰,藥院提調許遞,前望單子入之。
內醫院提調前望單子入之,金壽鉉落點。
傳于朴容大曰,厚陵陵役時監董開城留守洪承億,熟馬一匹賜給。
以開城留守洪承億狀啓,厚陵陵役時,監董以下,奔走效力,宜有醉勞之典事,傳于朴容大曰,本陵令金尙濬陞敍,別看役司果李用植,相當職調用,前檢書官閔泳純陞六,出身任學準,別監董前縣監洪祐人,竝加資,前學官李台永,前檢書官李周燮,竝陞六,司果崔淳,相當職調用,監官李斆宇等十一人,竝相當職·相當初仕調用,色吏·守僕·員役·工匠等,令本營分等施賞。
朴容大啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于朴容大曰,只推。
朴容大啓曰,行都承旨趙寅熙,左承旨金永穆,右承旨朴定陽不爲仕進,左副承旨趙肅夏須資出去,同副承旨沈相穆陳疏徑行,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨趙肅夏牌不進,伴直無人,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙肅夏牌不進罷職傳旨,傳于朴容大曰,只推。
又以承文院言啓曰,卽見盛京禮部咨文出來,則本年冬季,統巡揀派牛庄防守尉奇車布,前往巡査,預行知照云矣。回咨按例撰出,付撥下送灣府,傳給鳳城,轉致盛京之地,何如?傳曰,允。
同副承旨沈相穆疏曰,伏以,臣之本生家,在於廣州地,而卽接鄕信,則臣母素患痰癖之症,近因日候聚寒,調將失宜,委頓床玆,一倍添劇,家僮踵至,促臣歸視。自聞此報,方寸剪灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣職,以便救護,仍治臣擅離之罪,以昭法紀焉。臣無任云云。省疏具悉。爾其勿辭往護。
上在昌德宮。停常參·經筵。
夜自五更至十九日開東,灑雨下雨,測雨器水深七分。
朴容大啓曰,明日常參·經筵,取稟。傳曰,停。
朴定陽啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨趙肅夏,今日不爲仕進,卽爲牌招,何如?傳曰,允。
傳于朴容大曰,藥院都提調有闕之代,前望單子入之。
內醫院都提調前望單子入之,領敦寧金炳學落點。
以司謁口傳下敎曰,進饌時侍座排設,以平排設爲之,儀仗置之,只用日繖扇。大王大妃殿儀仗,依戊申年例爲之。中宮殿儀仗置之,只用陽繖扇。世子宮侍座排設,亦以平排設爲之,儀仗置之,只用日繖扇。殿宮排設中,褥屬·袱屬,以紫紅色仍用,饌案依前排,令尙方措備。侍座旣以平座磨鍊,平床·交倚·蓋覆紅紫的氈·寶印床·香座兒·爐烟床,竝置之,便次排設,令武衛所擧行事,分付。
以司謁口傳下敎曰,御製玉連環唱詞,與前用諸呈才唱詞,肄習船遊樂諸具及各呈才肄習服色,量宜磨鍊,令武衛所擧行。待令捕校·捕卒及擧行巡牢食價,依他都監例,從略上下。畫龍燭,依內下燭樣,以木物造成,揷心紅燭以用,而心燭,以五色造用事,分付。
以司謁口傳下敎曰,絲圈花,依乙卯年例爲之,三枝造入事,分付。
朴定陽啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于朴定陽曰,只推。
以左副承旨趙肅夏牌不進罷職傳旨,傳于朴定陽曰,只推。
朴容大,以議政府言啓曰,卽見廣州留守李載元災實狀啓,則新災一款,不爲擧論,遺來舊災餘在七十一結二十一負三束,連加査括,隨起執稅計料,而本府軍餉及各衙門今秋當捧各穀竝耗,準數出秩,期於臘前畢捧事,請令廟堂稟旨分付矣。獻發以後,連獲嘉徵,歉荒之餘,幸逢上瑞,無田不闢矣,有穀皆熟矣。今觀災摠之不論,可驗年成之大同,而至若舊陳之隨起査充,還餉之趁臘畢捧,竝依請許施,何如?傳曰,允。
又以議政府言啓曰,卽見江原前監司閔泳緯災實分等狀啓,則橫城等十邑,寘之稍實,原州等十邑,寘之之次,三陟等六邑,寘之尤甚,畓災二百十三結四十四負八束,特許準劃,後錄諸條,竝請令廟堂稟旨分付矣。雨暘適其時,沃瘠俱闢,耕耘趁其節,燥濕均登,而第其沿海幾邑,與嶺西年形,縱有優劣之殊,似此之歲,俵災一款,有不可擧論。況度支事目之初不頒下者乎?所請災結寘之,尤甚以之次施行。其一,三陟等九邑大同布及訓局外各軍門·各衙門軍布,許令純錢代捧事也。嶺東各邑大同軍布之四分一永代,旣蒙別般恩施,則今何可更議闊狹乎?寘之。其一,寧越所在麟坪大君房出稅田畓十六結零,各年川浦指徵無處,依已例,以時起九結五十四負四束定式施行事也。土地之一入川浦,而永無泥生還起之日者,豈理也哉?揆以田政,固不當如是抛置。今年姑令依此施行,明秋則期於査括復摠。其一,各軍門屯稅及各宮房·各衙門有土免稅,勿爲比摠,從實收稅之意,捧甘嚴飭事也。民隱所關,不可不念,從時起收稅之意,當有捧甘嚴飭。其一,尤甚邑限明秋勿定配所事也。尤甚旣以之次施行,此則自在勿論。其一,推奴徵債,限明秋防塞事也。擾民之事,必嚴防乃已,依施,何如?傳曰,允。
又以議政府言啓曰,卽見全羅監司李敦相狀啓,則本道今年公都會,與丙子停退條,固當設行,而擧子齎糧之弊,試邑供億之費,在所當念,待明秋合設事,請令廟堂稟旨分付矣。今秋穡事,幸値穰熟,莫重科試,不宜連停,而道啓所陳,亦有商量而然,依狀辭施行,何如?傳曰,允。
又以議政府言啓曰,卽見全羅監司李敦相狀啓,則日本使船,到務安時,有萊府移文,而測水條規後錄以來矣。雖是公蹟,邊情所關,有難擅行,請令廟堂稟旨分付矣。此乃昨夏理事官之手錄者也。以是憑驗,毋致疑眩之意,分付,何如?傳曰,允。
又以議政府言啓曰,卽見咸鏡監司李會正分等狀啓,則安邊等八邑,寘之稍實,高原等五邑,寘之之次,鏡城等十一邑,寘之尤甚,後錄諸條,竝請令廟堂稟旨分付矣。荒寒地之早霜,常患痒稼,刈穫時之急霔,可惜漂穀,北邑之被災,雖爲悶念,南郡之告登,誠甚喜幸,三等分劑,宜有酌量許施。其一,新還餉當捧中,尤甚邑折半,之次邑三分一,特許,除耗停退,毋論稍實·之次·尤甚邑,竝以相當穀,準折代捧,待明秋還作本色事也。還穀之除耗停退,與準折代捧,俱非糴法攸重,而朝家之眷恤本道,視他尤別,依狀請施行。其一,明川災戶所納還上中,限折半特爲除耗停退,待明秋還捧事也。頹戶事勢,合有另念,一體許施。其一,文川·甲山·三水官屬逋還,竝爲仍停事也。其一,尤甚邑,限明秋勿定配所事也。其一,明川以南進俸吏,姑爲停止事也。其一,推奴徵債,限明秋防禁事也。以上四條,亦係便民之政,竝爲準施,何如?傳曰,允。
又以三軍府言啓曰,卽接訓鍊都監所報,則今十月十九日習陣日次,而大將臣趙寧夏,以進饌所堂上,連有公故,不得行操云矣,敢啓。傳曰,知道。
又以兵曹言啓曰,去四月初九日慶科庭試武科殿試時,直赴會試人北兵營馬兵黃丙憲·林陽化,不赴委折,關問該帥臣後稟處事,蒙允後關問矣。卽接北兵使趙羲純回牒,則馬兵黃丙憲·林陽化,俱以身病不赴云。竝依例勿施,所授帖文,收聚爻周,何如?傳曰,允。
領議政李最應箚曰,伏以,臣於保護之任,冒叨已三閱月矣。趨走起居,乃其職分之所當然,而每五日候班,亦多未進之時,豈其忱誠,後於人哉?實由素抱貞痼,邇來益甚而然也。恒自悚懍,靡所容措。又自日昨筵退之後,衰邁之質,不耐風寒,感嗽疝積,一倍添苦,宛轉床笫,呻囈度了,陳力不能者,正是臣今日實狀也。玆敢冒入短章,仰瀆崇嚴。伏乞聖慈,俯垂鑑諒,亟遞臣藥院之銜,俾私心安焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于朴容大曰,此批答遣史官傳諭。
上在昌德宮。停常參·經筵。
朴容大啓曰,明日常參·經筵,取稟。傳曰,停。
趙肅夏啓曰,合辭許久闕啓,事甚未安。除在外外,呈告人員,竝卽牌〈招〉,何如?傳曰,允。
朴容大啓曰,假注書申悳均有身病,勢難察任,今姑改差,何如?傳曰,允。
申悳均改差,代以李義甲爲假注書。
趙肅夏啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙肅夏曰,只推。
趙肅夏,以三軍府言啓曰,卽接禁衛營所報,則今十月二十日習陣日次,而大將臣李鍾承有身病,不得行操云矣,敢啓。傳曰,知道。
朴容大,以禮曹言啓曰,完和君冠禮吉日,旣已推擇啓下矣。冠禮處所,當爲稟定,而謹稽謄錄,則肅宗朝丙戌延齡君冠禮時,依肅宗朝癸未年例,以通化門內東月廊定行矣。今番則以何處所定行乎?敢稟。傳曰,依丙戌年例定行。
又以禮曹言啓曰,王子冠禮初出時,例以雙童髻·直領條帶矣。今此完和君冠禮初出服色,則依此擧行,而三加服,則初加烏紗帽·黑團領,再加幞頭公服,三加樑冠朝服等物,依前例急速措備事,分付該曹,何如?傳曰,允。
又以伴接官言啓曰,卽者差備譯官來言,日本外務大丞花房義質一行中,隨員二人,今日申時量,先爲入來館所云矣,敢啓。傳曰,知道。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
朴容大啓曰,明日常參·經筵,取稟。傳曰,停。
趙肅夏啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴容大啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于朴容大曰,在外承旨許遞,前望單子入之。
承旨前望單子入之,權魯淵落點。
朴容大啓曰,新除授同副承旨權魯淵,卽爲牌招,何如?傳曰,允。
趙肅夏啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙肅夏曰,只推。
朴容大啓曰,同副承旨權魯淵,時在慶尙道安東地,斯速乘馹上來事,下諭,何如?傳曰,許遞。前望單子入之。
承旨前望單子入之,李時夏落點。
趙肅夏,以三軍府言啓曰,卽接御營廳所報,則今十月二十一日習陣日次,而大將臣趙羲復有身病,不得行操云矣,敢啓。傳曰,知道。
朴容大,以伴接官言啓曰,卽者差備譯官來言,日本外務大丞花房義質一行中,假傳語官一人,從者三名,今日丑時量,又爲入來館所云矣,敢啓。傳曰,知道。
上在昌德宮。停常參·經筵。
朴容大啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨李時夏,時在京畿通津地,斯速乘馹上來事,下諭,何如?傳曰,許遞。前望單子入之。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于朴容大曰,只推。
傳于朴容大曰,左副承旨許遞,前望單子入之。
承旨前望單子入之,趙臣熙·朴憙陽落點。
朴容大啓曰,行都承旨趙寅熙,右承旨朴定陽,不爲仕進,左承旨金永穆式暇,新除授右副承旨趙臣熙,同副承旨朴憙陽未肅拜,院中只有臣一人,伴直無人?同副承旨卽爲牌招,何如?傳曰,允。
又啓曰,同副承旨朴憙陽有拘忌,不得入來,伴直無人。右副承旨趙臣熙,卽爲牌招,何如?傳曰,允。
傳于朴容大曰,同副承旨許遞,前望單子入之。
承旨前望單子入之,兪晩源落點。
朴容大,以吏曹言啓曰,司僕寺正閔泳翊,以其身病,呈狀乞遞,改差,何如?傳曰,允。
又以禮曹言啓曰,冠禮加服畢,賓及冠者,降立西階之東西,賓少進字之之規矣,冠禮吉日,旣已推擇,定字之意,敢啓。傳曰,知道。
又以伴接官言啓曰,卽者差備譯官來言,日本外務大丞花房義質隨員七人,軍醫一人,小使一名,今日申時量,又爲入來館所云矣,敢啓。傳曰,知道。
又以伴接官言啓曰,卽者差備譯官來言,日本外務大丞花房義質一行中從者二名,今日申時量,盡爲入來館所云矣,敢啓。傳曰,知道。
又以伴接官言啓曰,日本外務大丞花房義質以下,入館所後,茶啖分入各房之意,敢啓。傳曰,知道。
上在昌德宮。停常參·經筵。
趙臣熙啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨兪晩源,今日不爲仕進,卽爲牌招,何如?傳曰,允。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙臣熙曰,只推。
兵曹口傳政事,副司果單閔泳翊。
兪晩源,以伴接官言啓曰,日本外務大丞花房義質下船,宴享處所,以禮曹爲之之意,敢啓。傳曰,知道。
又以伴接官言啓曰,彼人傳語官,以外務大丞花房義質意傳言曰,自今日夕爲始,以其乾量自供,則本國供饋置之,某種間,或有求請者,隨時得給爲好云之意,敢啓。傳曰,知道。
吏曹啓目,成均館分館人白時範·李贊洙·盧德龍·全錫喬·安昌範·崔德明·具星喜·朴龍㘽·裴殷星,竝槐院施行,何如?判付啓依允。
右副承旨趙臣熙疏曰,伏以,臣內舅右議政臣金炳國,方帶春秋館監事矣。臣所帶春秋館之銜,其爲應避,典式所載。玆敢短章控籲,伏乞聖明,俯垂鑑諒,亟令選鄭,照例遞改,以存公格,不勝幸甚。臣無任云云。省疏具悉。疏辭下該曹,稟處。
吏曹啓目粘連,觀此承政院右副承旨臣趙臣熙上疏,則以爲臣內舅右議政臣金炳國,方帶春秋館監事矣。臣所帶春秋館之銜,其爲應避,典式所載。伏乞聖明,亟令選部,照例遞改,以存公格亦爲白有臥乎所,相避之法,在下當避,右副承旨趙臣熙所帶春秋館修撰官之任,今姑減下,何如?判付啓依允。
上在昌德宮。停常參·經筵。
兪晩源啓曰,明日常參·經筵,取稟。傳曰,停。
趙臣熙啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙臣熙曰,只推。
兪晩源,以伴接官言啓曰,卽者差備譯官來言,日本外務大丞花房義質躬呈書契次,率隨員六人,從者一名,入去禮曹云矣,敢啓。傳曰,知道。
又以伴接官言啓曰,日本外務大丞花房義質書契呈納禮曹後,臣祐昌與外務大丞花房義質,仍行下船宴享之意,敢啓。傳曰,知道。
又以伴接官言啓曰,臣祐昌,與日本外務大丞花房義質,下船宴享,無事設行後,還詣館所之意,敢啓。傳曰,知道。
上在昌德宮。停常參·經筵。
兪晩源啓曰,明日常參·經筵,取稟。傳曰,停。
趙臣熙啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,臣臣熙,今日方物封裹進去,下直之意,敢啓。傳曰,知道。
兪晩源啓曰,假注書金性默有身病,勢難察任,今姑改差,何如?傳曰,允。
金性默改差,代以金昌夏爲假注書。
兪晩源啓曰,奏御文字,何等審愼,而今日注望,有所錯誤,致勤下詢,事甚疎忽,萬萬未安。臣之矇未覺察,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,行都承旨趙寅熙,右承旨朴定陽,考覈承旨蒙點矣。竝所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者兼司書洪淳馨,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以司謁口傳下敎曰,今番進饌時,大王大妃殿進御味數,旣以三味磨鍊,爵數亦當以三爵磨鍊,第一爵親上,第二爵中宮殿親上,第三爵王世子親上矣。以此修正儀注,侍座味數,各以一味磨鍊,而每味三器爲之,大小膳,以牛羊猪鷄磨鍊,牛羊猪,以片肉磨鍊,鷄則以炙磨鍊事,分付。
以司謁口傳下敎曰,今番進饌時,廚院熟設所,移設於壯勇衛廳事,分付。
以司謁口傳下敎曰,進味數·大小膳,已有磨鍊矣。大王大妃殿進湯進饅頭進茶之節,竝依戊申年例爲之。侍座大小膳,竝置之。三味·三器,當有磨鍊。初味,以小饅頭·果骨湯·生鰒膾,各一器。二味,以三色梅花軟緣果·雜湯·鷄蒸各一器。三味,以三色漢果·羘湯·秀魚蒸各一器磨鍊。大殿·王世子侍座排設,以簾外爲之。前導以下,各差備等擧行之節,成笏記肄習事,分付。
朴定陽啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于朴定陽曰,只推。
趙寅熙啓曰,明日傳香禮房承旨,當爲齋宿,左承旨金永穆,卽爲牌招,何如?傳曰,允。
金永穆,以侍講院言啓曰,兼司書洪淳馨,今以親病,陳疏徑出矣,下番闕直,事甚未安。兼說書未差,司書洪承穆,說書李起鍾,竝卽牌招,推移入直,何如?傳曰,允。
兼司書洪淳馨疏曰,伏以,臣於春坊兼直矣,卽接家信,則臣母素患痰癖之症,近因冬候之不調,一倍添劇,委頓床席,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯賜鑑諒,亟遞臣職,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
金永穆啓曰,明日常參·經筵,取稟。傳曰,停。
兪晩源啓曰,合辭許久闕啓,事甚未安。除在外·陳疏外,呈告人員,竝卽牌招,何如?傳曰,允。
金永穆啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,右承旨朴定陽,左副承旨朴容大,右副承旨趙臣熙,今日不爲仕進,竝卽牌招,何如?傳曰,允。
以司書洪承穆,說書李起鍾牌不進罷職傳旨,傳于兪晩源曰,只推。
兪晩源啓曰,行大司憲金炳雲,執義李在淳,掌令宋彙仁,持平李徽圭·韓炳洙牌不進,掌令金棱陳疏。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁,持平李徽圭·韓炳洙牌不進罷職傳旨,傳于兪晩源曰,只推。
以右承旨朴定陽,左副承旨朴容大牌不進罷職傳旨,傳于兪晩源曰,只推。
以司謁口傳下敎曰,全羅監司李敦相異樣船過去狀啓,兵使李敏應倭船問情啓本,有所不審事,請推啓辭,勿施,原狀啓,竝還下送,使之改修正上送事,知委。
兪晩源,以侍講院言啓曰,下番連日闕直,事甚未安。兼說書未差,司書洪承穆,說書李起鍾,旣有只推之命,竝更牌招,推移入直,何如?傳曰,允。
掌令金棱疏曰,伏以臣,卽遐鄕賤品耳,倖竊科第,猥廁朝班,前後叨冒,罔非僥踰,而報蔑涓埃,分甘邱壑。乃者栢府除旨,忽下於海西待罪之中,臣駴惑震悸,莫省所措。滾轉就途,章皇出肅,粗伸叩謝之忱,而臣言議風采,不足備數於淸朝耳目之任,決不可冒廉而仍據也,明矣。且臣年迫桑楡,秋深蒲柳,羸瘁恒病,委頓旅㝢,徒積逋傲,冞增悚慼,玆敢陳章呼籲。請命遞斥臣職,以安私分焉。臣方丐免,不宜贅他,而臣於在鄕,目見其萬萬駭惋者,不容掩諱,故敢此冒陳焉。噫,彼校書判校臣安時協,本以安州土族,宅心鄙陋,行己叵測,尋常經營,無非傷人害物之計,巨細作爲,盡是營私肥己之慾,仍爲棄物,不齒人類。意外登科,策名朝籍,及爲濟原察訪,貪鄙無狀,一考貶罷,旋登繡啓,至於拿勘,復返鄕里,圖差本州座首,看作貨竇,侵漁百姓,流毒一境。其時道臣申應朝,啓聞遠配,苟有一分畏憚之心,宜自縮伏,以思息黥補劓之不暇,而及其解配,莫戒前轍,連圖座首,偸弄國結,惟意爲之,稍有饒民,則或勒加罪名,剝膚椎髓,或幻弄鄕系,頭會箕斂,偸食公私錢穀,指不勝數,至于致富,武斷鄕曲,左右跳踉,出沒京鄕,東西譸張。人或言之,則必遭其毒,官或疎之,則必受其害,此而仍置,則必將無所不至矣。我聖上策勵漸摩之化,一新淸明,雖遐土人士,皆欲砥勵名行,操守廉義,而惟彼戾氣之所鍾,不顧身命,罔念事體,頂着朝冠,跡混鄕監,鄙陋之行,孰不唾罵?甚至於閫帥捽曳之,道伯拿縛之,邑守楚撻之,而謂之朝官,薄警而止,則自以爲莫敢誰何,恬不知愧,其爲辱朝廷而羞縉紳,豈細故也哉?臣居同一鄕,素無恩怨,而目見其蔑法無恥之甚,不勝駭歎之極,冒死仰籲。伏乞聖明,俯垂鑑諒,亟下處分,所謂安時協,永刊仕籍,直施遠配,令該地方官,私徵其前後贓物,還給該民,以昭法紀,以慰民情,不勝幸甚。臣無任云云。省疏具悉。疏辭令廟堂稟處。
上在昌德宮。停常參·經筵。
兪晩源啓曰,明日拜表相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·疏批未下外,呈告人員,竝卽牌招,何如?傳曰,允。
傳于趙臣熙曰,疏批遲滯之中官趙斗源,推考。
趙臣熙啓曰,掌令金棱疏批已下,一體牌招,何如?傳曰,允。
以司書洪承穆,說書李起鍾牌不進罷職傳旨,傳于兪晩源曰,只推。
以司謁口傳下敎曰,今番進饌時,親上致詞箋文,當親撰以下。中宮殿致詞,令內閣提學製進,王世子致詞箋文,令左賓客製進,大院君·府大夫人致詞,左右命婦·宗親·儀賓·戚臣致詞各一度,令內閣製進。
以司謁口傳下敎曰,今番進饌時,又以二爵加磨鍊,而第四爵,宗親班首完和君墡進上,第五爵,命婦班首進上,味數亦以每味三器爲之。四味,白味子·搥鰒湯·足餠,五味,蹲柿·猪胞湯·生蛤膾磨鍊事,分付。
趙臣熙啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙臣熙曰,只推。
趙臣熙啓曰,明日兩司當爲進參,除在外外,呈告人員,竝待開門牌招,何如?傳曰,允。
趙臣熙,以議政府言啓曰,卽見忠淸監司趙秉式災實分等狀啓,則公州等十邑,寘之尤甚,林川等二十邑,寘之之次,忠州等二十五邑鎭,寘之稍實,事目災一百結外,不足災六千八百六十七結五十七負四束,特許準劃,後錄諸條,竝請令廟堂稟旨分付矣。其一,軍保歲抄及各鎭編伍軍兵歲末成冊,竝爲退行事也。其一,洪州等十二邑鎭,各司所納箭竹,特許量減事也。其一,尤甚邑限明秋勿定配所事也。其一,推奴徵債,限明秋防塞事也。雨暘調而節候不愆,原野闢而人功無惰,況又秋曝霜退,早晩各穀,蔚有成就之效,則一番經潦,固常歲之所不免者也。統以論之,足稱康年,所請災結寘之,尤甚竝以之次施行,箭竹限三分一權減,外他諸條依施,何如?傳曰,允。
又以議政府言啓曰,卽見黃海監司李根弼災實分等狀啓,則海州等三邑,寘之尤甚,谷山等六邑,寘之之次,黃州等十四邑,寘之稍實,田畓災二千二百七十五結九十一負,特許準劃,後錄諸條,竝請令廟堂稟旨分付矣。其一,還摠中小米,限折半,以相當穀代捧,待明秋還作本色事也。其一,訓·禁·御三營結作米,以錢上納事也。其一,海州·平山·鳳山司饔院納保米,白川掌樂院納保米,依已例,每名二兩式上納事也。其一,延安等五邑均廳免稅米太,以詳定執錢上納事也。其一,推奴徵債,限明秋防塞事也。其一,尤甚邑,限明秋勿定配所事也。春雨秋暘,無不適宜,山耕水耨,擧皆均熟,設或有風減雹損,不過是點瑕寸朽,則似此之年,俵災之政,何可議到,而地部事目之初無頒劃,亦由是故也。所請災結寘之,尤甚,以之次施行,結作米,軍需攸關,有難遽許代捧,竝以本色準納,外他諸條,俱係便民,依狀請施行,何如?傳曰,允。
又以議政府言啓曰,頃因全羅監司李敦相狀啓,所請軍布,兵曹及各營五分一,各司純錢代納,山邑大同與訓局砲保置之之意,覆啓行會矣。卽見該道臣狀啓,則復陳綿農慘歉之狀,仍請山邑大同木及各邑砲保各軍木,竝許代納事,更令廟堂稟旨分付矣。道臣之至煩再啓,非不知爲恤民政,而然而正賦·軍需,一竝以純錢準許,則京師支調,其將無處可措,而諸省請代之報,相續告悶,亦何以隨請輒施乎?參以事勢,更不可闊狹,此狀辭置之,何如?傳曰,允。
又以議政府言啓曰,卽見全羅監司李敦相災實分等狀啓,則羅州等十四邑,寘之尤甚,順天等二十四邑鎭,寘之之次,錦山等十八邑,寘之稍實,事目災外,不足災四萬一千六百五十六結四十負,特許準劃,後錄諸條,竝請令廟堂稟旨分付矣。其一,昨冬尤甚邑停退條社還本穀,依耗作例,以錢代捧,元還只捧耗作,本穀則限明秋,更爲停退事也。其一,京外所納箭竹,尤甚邑全數,之次邑折半蠲減事也。其一,尤甚邑勿定配所事也。其一,推奴徵債,限明秋防塞事也。昨秋歉荒,卽振古所無也。故恤災濟乏之政,有非常例可比矣。今年則耕耘無愆於沃瘠,雨暘均適於早晩,而惟其蘆嶺以南幾邑之霖潦所徑,果不無間間被損處,而若曰失稔,則誠過矣。尤甚分劑,竝以之次施行,本道舊陳之一入災頉,復摠無期,所謂仍川浦未蒙頉等名目,課歲謄傳,移易不得者,豈有如許田政乎?然而多年惠施之餘,有難遽行査充,只就舊災九千七百六十九結零劃下,新災一款寘之,社還耗穀之許代,已是曠典,則何可因此,而竝及於本穀乎?且以元還言之,今秋更停,雖似紓力,來頭竝督,反爲困民,寘之,箭竹限三分一蠲減,推徵防塞,依施,何如?傳曰,允。
又以議政府言啓曰,卽見廣州留守李載元狀啓,則本府儒生丙子丁丑公都會及守堞軍官丙子春秋·丁丑春秋都試,武士丙子春等·丁丑春等,火砲科所屬各邑馬兵丙子秋等·丁丑秋等都試,當爲設行,而許多儒林與武夫之齎糧赴試,不可不念,竝待明春設行事,請令廟堂稟旨分付矣。事勢旣如此,依已例,許令退行,何如?傳曰,允。
又以侍講院言啓曰,下番連日闕直,事甚未安。兼說書未差,司書洪承穆,說書李起鍾,旣有只推之命,竝更牌招,推移入直,何如?傳曰,允。
又以承文院言啓曰,本院文書浩大,而公事提調徐承輔,以其身病,實難察任,今姑減下,行大護軍鄭基會差下,何如?傳曰,允。
上在昌德宮。停常參·經筵。
趙臣熙啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
朴容大啓曰,同副承旨兪晩源,今日不爲仕進,卽爲牌招,何如?傳曰,允。
趙臣熙啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙臣熙曰,只推。
以司書洪承穆,說書李起鍾牌不進罷職傳旨,傳于兪晩源曰,只推。
傳于趙臣熙曰,三使臣留待。
傳于趙臣熙曰,三使臣入侍。
趙臣熙啓曰,啓聞事體,何等愼重,而卽見慶尙右兵使鄭雲星馬兵及火砲都試啓本,則後錄之書於年月內行,旣違格例,役名之有所漏落,亦極疎忽。原啓本係是科試,雖不得不捧入,該帥臣不可無警,推考,何如?傳曰,允。
兪晩源,以侍講院言啓曰,下番連日闕直,事甚未安。兼說書未差,司書洪承穆,說書李起鍾,旣有只推之命,竝更牌招,兼司書洪淳馨,由限已過,一體牌招,推移入直,何如?傳曰,允。
丁丑十月二十七日巳時,上御熙政堂。三使臣入侍時,右副承旨趙臣熙,假注書金昌夏,記注官朴鍾瀅,別兼春秋金學洙,冬至兼謝恩正使曺錫輿,副使李珪永,書狀官李敎榮,以次進伏訖。上曰,史官分左右。仍敎曰,三使臣進前。錫輿等以次進前。上曰,遠路善爲往返也。錫輿起伏奏曰,王靈攸曁,固知其善往,而但臣才識淺短,年紀衰耗,未知將何以竣事歸來,誠不勝憧憧矣。上曰,今雖年老,筋力尙旺,何難往返也?又敎曰,任譯輩濫把草料之許多弊端,昨年曾有所嚴飭,而今番亦又各別操束,可也。錫輿曰,臣於年前,待罪海營時,詳知其此等弊端,謹當別般操飭矣。上曰,至若供饋一節,不可以一體操飭,省約太過,可也。錫輿曰,昨年則有歉荒之歎,而今幸逢少康之年,似無爲慮於供饋等事矣。上曰,三使臣中,或有再行者乎?錫輿曰,臣於癸巳隨入伯父上使之行,今爲四十五年,而副使·書狀,皆是初行矣。上曰,然則中原事,似可詳知也。錫輿曰,其時臣年纔二十,蒙騃沒覺,有何聞見乎?上曰,不然。少時聞見,尤當昭詳矣。仍敎曰,中原事,書狀官,雖有聞見錄,上副使,亦爲同力詳探以來也。錫輿曰,謹當依敎採探,而但此等傳聞,每多虛實相蒙,恐難準信矣。上曰,近年以來,倭洋互相出入於中國,其情叵測,亦爲一體詳探以來,可也。錫輿曰,亦當依敎矣。上曰,今日離發,則當宿何地耶?錫輿曰,止宿高陽矣。上曰,又當何日行到義州,何日渡江乎?錫輿曰,來月十七八日到灣,留十餘日渡江,則臘月二十四五日間,可抵皇城矣。上曰,復命當在何時乎?錫輿曰,來年三晦四初間,似可復命矣。上曰,近聞中國賊匪,尙多出沒云,未知果然否?錫輿曰,疆域本來廣大,不能無如干鼠竊之患,而姑未詳知詳聞矣。上曰,今將遠離,仰瞻,可也。錫輿等起立仰瞻訖,又俯伏。上曰,無論中國事,洋倭事,一一詳探歸奏也。錫輿曰,此是覘國之大事,謹依下敎,期於詳細採探矣。上命賜貂帽·扇子·藥物等屬,臣熙受傳于錫輿等,錫輿等跪受訖。上曰,三使臣先退。仍命史官就座,又命退,承史以次退出。
上在昌〈德〉宮。停常參·經筵。
兪晩源啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴容大啓曰,右副承旨趙臣熙,今日不爲仕進,卽爲牌招,何如?傳曰,允。
趙臣熙啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳履慶,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙臣熙曰,只推。
兪晩源,以議政府言啓曰,掌令金棱上疏批旨,有令廟堂稟處之命矣。取見其疏本,則備陳校書判校安時協,居在鄕里,許多鄙悖之狀,仍請永刊仕籍,直施遠配,令地方官,徵其前後贓物,還給該民爲辭矣。安時協之年前勘配,卽由於武斷貪鄙之罪,則渠雖悖惡之類,宜其縮伏悔改之不暇,而曾未幾日,圖差座首,國結之奸弄,饒民之侵虐,鄕系之變幻,公私錢穀之偸取,無所不至,流毒一境,跳踉無憚,誠萬萬痛惋,而不但傳說之狼藉,乃有臺徹章,其在嚴法綱杜悖習之道,有不可尋常處之。爲先削去仕版,仍施遠竄之典,所犯贓物,令本道一一督徵,公貨則還充該庫,私財則還給該民,形止斯速馳聞之意,分付,何如?傳曰,允。
又以禮曹言啓曰,郊壇四孟朔遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看尋,則四面紅箭門·墻垣·階砌,俱爲無頉,而星壇南北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以禮曹言啓曰,各陵園所今秋植木播橡,依定式擧行後,株數斗數,區別報來,故別單書入,而健陵·顯隆園,則本府留守,已爲狀聞之意,敢啓。傳曰,知道。
又以伴接官言啓曰,卽者差備譯官來言,仁川船上所留彼人中,士官五人,從者一名,今日入來館所云矣,敢啓。傳曰,知道。
趙臣熙,以御營廳言啓曰,本廳軍色從事官李敎榮,奉命出疆,營務久曠可悶,今姑改差,何如?傳曰,允。
戶曹參判李珪永疏曰,伏以,臣膺命出疆,纔已辭陛,瞻望觚稜,益切戀結之忱。竊計原隰往回,將至半歲之久,則見帶職名,不可虛縻。故玆從縣道,猥陳短章。伏乞聖明,亟許遞改,以安微分焉。臣無任屛營祈懇之至云云。省疏具悉。所請依施。
上在昌德宮。停常參·經筵。
金永穆啓曰,明日常參·經筵,取稟。傳曰,停。
趙臣熙啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于兪晩源曰,政官牌招聞政。
傳于兪晩源曰,左副賓客有闕之代,前望單子入之。
賓客前望單子入之,左副賓客金炳始落點。
兪晩源,以吏曹言啓曰,東學敎授李載允,西學敎授閔泳翊,俱以身病,呈狀乞遞,竝改差,何如?傳曰,允。
趙臣熙,以兵曹言啓曰,本曹正郞趙同熙,身病猝重,呈狀乞遞,宿衛重地,不可久曠,今姑改差,何如?傳曰,允。
趙臣熙啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙臣熙曰,只推。
趙臣熙啓曰,明日傳香禮房承旨,當爲齋宿,左承旨金永穆,所當牌招,而拘於廳規,不得請牌,何以爲之?敢稟。傳曰,牌招。
有政。吏批,行判書金炳德牌招不進,參判李世宰進,參議李乾夏牌招不進,左承旨金永穆進。啓曰,行判書金炳德,參議李乾夏,竝牌招不進,小臣獨政未安,何以爲之?敢稟。傳曰,仍爲之。以李敦應爲戶曹參判,鄭基會爲知經筵,金炳德爲繕工提調,趙益元爲司僕正,趙駿鎬爲平市主簿,洪英植爲東學敎授,曺寅承爲西學敎授,洪淳馨爲兵曹正郞。
兵批,判書閔謙鎬進,參判任應準在外未肅拜,參議洪憲述入直,參知趙秉弼病,右副承旨趙臣熙進。以尹錫五爲訓鍊都正,申正熙爲兼訓鍊都正,吳有善爲兼司僕將,李種懿·沈宜春爲羽林將,李德五·金在夏·尹相和·黃正河爲五衛將,李鳳容爲忠壯將,李秉薰爲右翊贊,洪英植·曺寅承爲文兼。同知單,安思弼,僉知三單,李忠呂·崔敬善·鄭亨錫。副護軍沈相穆·權魯淵·李時夏·趙肅夏·朴憙陽·徐鼎勳·趙在淳·韓在絢,以上竝單付。
吏批,再政。以申一永爲副應敎。直閣單,趙同熙。
兵批,再政。以朴寅陽爲左衛率。同知單,黃正河,僉知三單,吳有善·李德五·金在夏。
以吏曹參議李乾夏牌不進罷職傳旨,傳于趙臣熙曰,只推。
趙臣熙,以義禁府言啓曰,校書判校安時協遠竄事,承傳啓下矣。安時協,以承傳內辭意,具罪目,慶尙道泗川縣遠竄,而方在平安道安州地云。依例發遣府羅將,自安州地執捉,仍令押送配所,何如?傳曰,允。
行大護軍趙成夏疏曰,伏以,長樂頌九如之盛,聖孝隆千乘之養,將於七旬誕辰,賁飾稱觥之禮,凡係含生之倫,舞蹈攢祝,曷有其極?仍伏念臣所叨賓客之任,職至榮也,責至重也,揆分度能,固知萬不近似,而冒據匪據,式至今日者,誠以龍光所被,未敢遽自干瀆也。竊覸我東宮邸下,睿姿岐嶷,德器夙就,周朝三善,漢家四重,少陽繼照,將大有爲焉。臣跡廁近屬,昵瞻容光,區區懽忭,有倍餘人,而以臣之匪材蔑學,苟究責實,終未可以晏若固有,自知甚明。夫胄筵導迪,惟玆職必先愼簡,是故,賈誼之言有曰,孩提有識,三公三少,明孝仁禮義,以道習之,選天下端士,使與居處出入,此誠三代遺法,而敎養有早,治道所以興隆也,可不愼哉?雖前輩名碩,蘊養道德者,逡巡退讓,未嘗自任,則顧臣至愚極陋,何敢一往蹲冒,猥玷淸選乎?此乃淵鑑之所畢燭,公議之所共譏。日昨請告三度加由,返紆寵眷,冞增惶蹙,玆庸據實控籲,仰瀆崇嚴。伏乞聖明,俯垂鑑諒,將臣所帶宮銜,亟賜鐫改,回授可堪之人,以幸公私,不勝大願。臣無任云云。答曰,省疏具悉。所請依施。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。世子宮,口傳問安。答曰,知道。
金永穆啓曰,明日常參·經筵,取稟。傳曰,停。
趙臣熙啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金永穆啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,同副承旨兪晩源,今日不爲仕進,卽爲牌招,何如?傳曰,允。
傳于金永穆曰,禮房承旨,馳詣宗廟·景慕宮,奉審摘奸以來。
趙臣熙啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳于趙臣熙曰,只推。
金永穆,以議政府言啓曰,北道先運襦衣一千二百領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
又以奎章閣言啓曰,明日,卽書香閣朔奉審日次,而臣進詣擧行之意,敢啓。傳曰,知道。
又以弘文館言啓曰,新除授副應敎申一永,時在廣州地,經筵入番事緊,請斯速乘馹上來事,下諭。傳曰,許遞。前望單子入之。
又以伴接官言啓曰,卽者差備譯官來言,仁川船上所留彼人中,士官五人,從者一名,去二十八日上來館所矣。今日由陸還去該船云,而留館隨員一人,與通事一名,領去仁川云矣,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來初五日,朝參日次,而景慕〈宮〉冬享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
禮曹,今十一月十八日冬至朝賀時,應行節目,參考前例爲白去乎,依此擧行,何如?啓,權停例爲良如敎。
玉堂前望單子入之,副應敎金演壽落點。
吏曹啓曰,今朔爲始,當爲儲窠,而若出縣令窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
兵曹啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
宗親府啓曰,璿源各派錄名成冊,修正以入,而舊件請出之意,敢啓。傳曰,知道。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳曰,只推。
以南兵使李祉秀狀啓,惠山僉使朴承大身死事,傳曰,令該曹口傳,各別擇差,不日下送。
兵曹口傳政事,以申林爲惠山僉使。
奎章閣啓曰,檢書官趙長夏減下,仍付兼檢書官,其代以前薦人金嘉鎭,依已例除取才差下,令該曹口傳付軍職,使之冠帶常仕,何如?傳曰,允。
又啓曰,參下檢書官徐晩輔·吳友泳,仕日已滿三十朔,依定式六品職遷轉事,分付吏曹,何如?傳曰,允。
兵曹口傳政事,副司勇金嘉鎭。
摠戎廳啓曰,本廳屬北漢管城將申在儉,身病甚重,勢難察任,改差,何如?傳曰,允。
假注書金昌夏書啓,臣於本月初一日辰時量,以外南山植木摘奸事,敬奉聖敎,出崇禮門,至南闕王廟主山及案山植木處看審,則松·橡茂密,自靑鶴亭,至舊失火處面面周審,則老木稚條,叢帀茂盛,自典牲署後面,至冷井洞,大木參差,擁蓋一山,仍詣南壇看審,則壇砌門墻,竝無圮傷處,而主山及案山樹木甚盛,自文峴至梨泰院後麓水閣峴,則土性瘠确,略有稚松,前至馬石橋,則松林蓊翳,漢江壇看審,則亦爲無頉,自舞鶴峯所經,外南山諸處,曲曲看審則別無斫痕之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,厚陵陵役時監董,開城留守洪承億,熟馬一匹賜給。
以司謁口傳下敎曰,全羅右水使金箕赫,倭船過去狀啓,有所不審事,請推啓辭,勿施,原狀啓還下送,使之改修正上送事,知委。
禮曹,今此內進饌敎是時,習儀吉日,令日官崔榮遠推擇,則初度今十一月二十日,二度同月二十四日,三度來十二月初一日爲吉云。以此日擧行,而初二度習儀,則各日早朝進饌所堂上郞廳,俱以黑團領本所良中行禮,三度習儀,依正日例,通明殿行禮爲白乎矣,令進饌所檢飭事,知委,何如?啓,依戊申年例,當自內爲之矣。本所習儀,置之爲良如敎。
弘文館啓曰,新除授副應敎金演壽,卽爲牌招察任,何如?傳曰,允。
政院啓曰,卽者義禁府都事來言,時囚罪人朴允璡,當爲捧供,而判義禁金在顯有身病,知義禁曺錫輿奉命在外,同義禁洪祐昌伴接官進,只有知義禁李寅卨一員,不得備員開坐云。在外與伴接官進,何以爲之,而判義禁卽爲牌招,何如?傳曰,竝許遞。前望單子入之。
啓曰,假注書李義甲,身病猝重,勢難察任,今姑改差,何如?傳曰,允。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳曰,只推。
禁衛營啓曰,本營哨官李德宇,身病猝重,勢難察任,改差,何如?傳曰,允。
兵曹參判任應準疏曰,云云。答曰,省疏具悉。卿其勿辭行公。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,前望遲滯之中官金錫勳,從重推考。
金吾堂上前望單子入之,判義禁李豊翼,知義禁南廷順,同義禁尹秉鼎·鄭稷朝,落點。
李義甲改差,代以朴斗陽爲假注書。
傳曰,有實故摠管許遞,前望單子入之。
摠管前望單子入之,都摠管李會正落點。
傳曰,咸鏡監司有闕之代,江原監司金世均除授,江原監司之代,行護軍洪在鉉除授。
以司謁口傳下敎曰,今番進饌時,又以二爵加磨鍊,而第四爵宗親班首完和君墡進上,第五爵命婦班首進上,味數,亦以每味三器爲之,四味,白味子·搥鰒湯·足餠,五味,蹲柹·猪胞湯·生蛤膾,磨鍊事,分付。
政院啓曰,行都承旨趙寅熙廚院進,左承旨金永穆,右承旨朴定陽,左副承旨朴容大,不爲仕進,右副承旨趙臣熙式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之乎?敢稟。傳曰,牌招。
又啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳曰,只推。
傳曰,同副承旨許遞,前望單子入之。
承旨前望單子入之,尹榮信落點。
政院啓曰,行都承旨趙寅熙廚院進,左承旨金永穆,右承旨朴定陽不爲仕進,新除授同副承旨尹榮信未肅拜,院中只有臣一人,伴直無人。同副承旨,卽爲牌招,何如,傳曰,允。
又啓曰,卽者義禁府都事來言,時囚罪人朴允璡,今日辰時量,因病物故云矣,敢啓。傳曰,知道。
伴接所啓曰,卽者差備驛官來言,仁川船上所留彼人中,傳語官一人,海軍小尉七人,水兵一名,今日巳時,入來館所云矣,敢啓。傳曰,知道。
以全羅監司李敦相狀啓,綾州牧使金慶根,暗行御史,旣已封庫,爲先罷黜事,傳曰,令該曹勿拘常格,口傳各別擇差。
政院啓曰,同副承旨尹榮信,承牌來詣朝房,有身病不得肅拜,伴直無人。右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
上在昌德宮。停常參·經筵。
政院啓曰,明日景慕宮冬享大祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨尹榮信,今日不爲仕進,卽爲牌招,何如?傳曰,允。
又啓曰,吏曹郞廳來言,咸鏡監司下批政事,取稟。傳曰,當日爲之。
以右承旨朴定陽牌不進罷職傳旨,傳曰,只推。
吏曹,江原監司單,洪在鉉除授事,承傳。
吏曹口傳政事,以金晢根爲綾州牧使。
傳曰,再明日柑製,通方外爲之,試紙,用大好紙,弘文提學牌招。
傳曰,利川府使之代,未準朔守令中擬入。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳曰,只推。
傳曰,吏曹換房。
傳曰,發遣吏郞,諸執事淸齋與否,摘奸以來。
政院啓曰,明日傳香,禮房承旨,當爲齋宿,行都承旨趙寅熙,所當牌招,而拘於廳規,不得請牌,何以爲之?敢稟。傳曰,牌招。
有政。吏批,行判書金炳德,參判李世宰病,參議李乾夏進。吏批啓曰,行判書金炳德,參判李世宰,俱以病不來,小臣燭政未安,何以爲之?敢稟。傳曰,只出緊任。以李建膺爲漢城判官,閔斗鎬爲利川府使。咸鏡監司單,金世均除授事,承傳。檢書官單,金嘉鎭差下事,承傳。
傳曰,見窠皆令差出。
再政。以趙秉世爲同經筵,李宜翼爲瓦署提調,張仁澤爲校書判校,愼載祐爲典籍,鄭志喆爲社稷令,金炳夏爲尙衣主簿,金台濟爲內資奉事,朴勝學爲東部都事,李欑重爲健元陵令,趙奭永爲載寧郡守。
三政,以李羲祖爲景慕宮令,鄭日愚爲禮賓主簿,李炳夏爲翼陵令,李輔仁爲高山縣監。
四政,以魚秉璿爲莊陵令,秦錫好爲順陵令。
五政,以朴海聞爲社稷令。
六政,以李寅冕爲義禁府都事。故學生黃始源贈戶參金吾例兼,黃再淸贈戶議,黃得憲贈樂正,已上五衛將黃正河三代。
兵批,判書閔謙鎬,參判任應準病,參議洪憲述病,參知趙秉弼入直進。以申德熙爲管城將,金紀煥爲盆山別將。乾川權管單張元吉,僉知單尹相和,兼江原道兵馬水軍節度使單洪在鉉,兼咸鏡道兵馬水軍節度使單金世均。
議政府啓曰,卽見京畿監司尹滋悳災實狀啓,則三等分劑,不爲擧論,新災五百五結五十七負九束,特許準劃,後錄諸條,竝請令廟堂稟處矣。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條,以代錢輸送事也。其一,禁御兩營江都留餉米太及守摠兩營壯抄牙兵等身米,依已例以代錢收捧事也。其一,各衙門各宮房屯土,勿拘定摠,從實收稅事也。其一,推奴徵債,限明秋防塞事也。耕播耘耔,無失其時,高低沃瘠,不遺其力,此畦彼膰,共喜實穎而實栗,早種晩穀,竟獲滿篝而滿車,三等之分劑不擧,一省之均稔可知,報災之摠,非不精略,逢吉之年,固難議到,依他道例寘之,餘外諸條所陳,係是便民之政也,竝許施,何如?傳曰,允。
又啓曰,有司堂上有闕之代,行大護軍沈舜澤差下,使之察任,何如?傳曰,允。
宣惠廳啓曰,郞廳李象恂,纔已啓下矣。多有擧行之事,令該曹口傳付軍職,使之冠帶常仕,何如?傳曰,允。
義禁府啓曰,時囚罪人朴允璡,前以馬梁僉使,十隻漕船不善護送罪,方在拿囚中矣。猝得關格之症,今初三日辰時量物故,尸身卽爲出給,而罪名勿論之意,敢啓。傳曰,知道。
御營廳啓曰,本營千摠李敏哲,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,傳香承旨,馳詣景慕宮,奉審摘奸以來。
傳曰,呈告弘文提學許遞,前望單子入之。
弘文提學前望單子入之,洪祐吉落點。
以司謁口傳下敎曰,翌日會酌儀節,依戊申年例磨鍊,命婦及進饌堂郞致詞,令本所製進排設,以龍交椅擧行,御製先後唱樂章,令女伶肄習,翌日所進饌品及命婦以下進饌,堂郞及別看役以下床排盤,只量宜磨鍊事,分付。
以司謁口傳下敎曰,近聞女伶呈才,慢不誦習,全不成樣云。此專由於不善董飭而然,豈有如許道理乎?如是申飭之後,又或有入聞,則郞廳及別看役以下,當有嚴處矣。此意,堂上另加提飭。
政院啓曰,假注書金昌夏,身病猝重,勢難察任,今姑改差,何如?傳曰,允。
金昌夏改差,代以姜友馨爲假注書。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳曰,只推。
議政府啓曰,關西先運襦衣二百四十九領,紙衣二百六十六領,照數捧上,稱量綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
吏曹啓曰,昨日政,新除授載寧郡守趙奭永,與本曹參判李世宰,有友壻應避之嫌,矇然擬入,至蒙恩點,臣不勝惶恐。原望筒勿施,何如?傳曰,旣已受點,特爲勿拘。
禮曹啓曰,卽接景慕宮官員所報,則明日柑製試取時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後,赴試之地,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,都承旨持此御題,與弘文提學,偕往泮宮,試取以來。
政院啓曰,都承旨持此御題,與弘文提學,偕往泮宮試取以來事,命下矣。行都承旨趙寅熙,所當牌招,而拘於廳規,不得請牌,何以爲之乎?敢稟。傳曰,牌招。
又啓曰,弘文提學洪祐吉,旣已承牌,內閣提學金炳德,藝文提學曺錫雨,竝卽牌招,同參考試,何如?傳曰,允。
又啓曰,道臣,如非拿問與削出,則例不得以都事封啓,而全羅監司李敦相,謂以狀啓還下送事,萬萬震慄,仍爲廢務,使假都事遽爾修啓,事體所在,誠極未安。原狀啓,今方還下送,而該道臣,不可無警,推考,何如?傳曰,允。原狀啓捧入。
傳曰,吏曹參判有闕之代,前望單子入之。
吏曹參判前望單子入之,李僖魯落點。
以全羅監司李敦相狀啓,奏御文字,不能審愼,致勤下敎,惶慄震越,退伏私次,恭俟嚴誅事,傳曰,本事不足張大,故只使改修啓本矣,道臣之如是深引,至廢公務,豈非乖當之擧乎?以此意廟堂別般申飭,使之卽速視務。
政院啓曰,假注書朴斗陽,身病猝重,勢難察任,今姑改差,何如?傳曰,允。
朴斗陽改差,代以安禧遠爲假注書。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙牌不進。監察茶時之意,敢啓。傳曰,知道。
以大司諫金昌秀,司諫吳慶履,正言李秉緯,執義李在淳,掌令宋彙仁·金棱,持平李徽圭·韓炳洙牌不進罷職傳旨,傳曰,只推。
傳曰,卽見捕廳啓目,則發告人盤覈之招,與完營査啓,別無異同矣。諸罪人情節,極爲凶悖,究其本,則是不過樂禍惑衆之類也。向日諸大臣,以事體之重,雖請設鞫,不必如是張大,而典刑可施。罪人張赫晉·李祐秀·崔鳳周,令道臣以大逆不道,具格捧結案以聞事,分付,其餘,廟堂分輕重稟處。
傳曰,完營諸罪人,纔已處分矣。道臣擧行,若因廢務,有或稽緩,是豈事體分義乎?自廟堂另爲措飭。
政院啓曰,臣敬奉御製,與弘文提學洪祐吉,偕往泮宮柑製,儒生試取,則收卷爲三百十張矣。捧入之意,敢啓。傳曰,知道。
傳曰,柑製賦居首三下幼學金文鉉,直赴殿試,之次草三下幼學尹泰吉,直赴會試,之次次上幼學曺萬承等二人,竝給二分,之次次上幼學閔泳煥等二人,竝給一分,之次次上幼學鄭弘源等四人,各奎章全韻一件賜給。
傳曰,入格儒生,明日待令。
傳曰,直赴金文鉉賜樂。
議政府啓曰,頃因慶尙監司朴齊寅狀啓,所請軍布,兵曹及各營五分一,各司純錢,訓局砲保,以本色準納之意,覆啓行會矣。卽見該道臣狀啓,則復陳綿農慘歉之狀,仍請兵曹及各營軍布竝純錢,訓局砲保,五分四代錢事,更令廟堂,稟旨分付矣。本道綿農之爲霖潦被損,非曰不然,而一番霖潦,何歲無之?設有被損,幾多州郡之內,初無彼此勝遜之別,而一切判之以全歉,則其能不過當乎?且諸省請代之報,迭相告悶,今若隨請輒代,則京營軍需,必將停闕乃已,揆諸事勢,誠難闊狹?依前此覆啓施行事,分付,何如?傳曰,允。
吏曹啓目粘連,觀此兼知義禁府事南廷順上疏,則以爲判義禁臣李豊翼,於臣爲姨母夫,揆以格例,在下當遞。伏乞聖明,照法遞改,以存公格。相避之法,在下當遞,知義禁南廷順,似當許遞,重臣所帶,遞仍當否,臣曹不敢擅便,上裁,何如?啓,依回啓施行爲良如敎。
領府事李裕元,領敦寧金炳學,判府事洪淳穆,領議改李最應,右議政金炳學等箚略曰,臣等,向以完營罪囚鞫覈事,仰請處分,迺者,三罪人,自本道用律,其餘,廟堂稟處事,命下矣。今此諸囚,醞釀排布,至憯絶慝之極逆大憝,而付之外道,草草磨勘,以其餘罪人言之,旣無鞫庭之訊問,遽爾稟處者,安有似此獄體乎?劃收成命,竝令拿鞫得情焉。答曰,省箚具悉卿等之懇。卿等之前後陳請,非不重獄體之義,而今番處分,亦豈無斟量而然也?情節畢露,別無更覈之端,則明其罪正其法,不必以京外有間,況如此輩之從便酌處,多有已例者乎?卿等其諒之,卽爲稟處。仍傳曰,此批答,遣史官傳諭。
咸鏡監司金世均疏曰,云云。答曰,省疏具悉。卿其勿辭往欽哉。
行大護軍南廷順疏曰,云云。答曰,省疏具悉。疏辭,下該曹稟處。
吏曹參判李世宰疏曰,云云。答曰,省疏具悉。所請依施。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來十一日,朝參日次,而冬至望闕禮習儀相値,頉稟之意,敢啓。傳曰,知道。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
政院啓曰,行大司憲金炳雲,執義李在淳,掌令宋彙仁·金棱,持平李徽圭·韓炳洙陳箚。監察茶時之意,敢啓。傳曰,知道。
傳曰,入格儒生入侍。
傳曰,吏曹參議有闕之代,前望單子入之。
吏曹參議前望單子入之,趙用夏落點。
傳曰,臺諫竝許遞。
傳曰,傳敎誤書之中官趙斗源,推考。
政院啓曰,守臣,如非拿問與削黜,則例不得替行封啓,而卽見開城經歷金慶淵狀啓,則留守洪承億,謂有情踪難安,廢却公務,離發上去云。原狀啓,係是守臣去來,雖不得不捧入,揆以事體,誠極未安。該守臣,推考,何如?傳曰,允。
又啓曰,卽見全羅兵使李敏應,馬兵都試火砲科啓本,則後錄之書於年月外行,自是例也,而書於年月內行,有違格例。啓聞事體,何等審愼,而如是疎忽,極涉未安。原啓本,係是科試,雖不得不捧入,而該帥臣,不可無警,推考,何如?傳曰,允。
兵曹啓曰,今日未時量,有一漢着天翼,彷徨崇德門之際,現捉於把守武藝別監,故捉致査問,則楊州居李東應爲名漢,謂有鳴冤之端,把持原情,將欲擊鼓,從敦化西挾門入來云矣。闕門把守,何等嚴重,而有此攔入之擧,萬萬驚駭。常時不飭之失,臣不勝惶恐,而當該守門將,不可無警,爲先汰去,其罪狀,令該府拿問處之,攔入之漢,移送秋曹,照法嚴繩,何如?傳曰,允。拿處。
政院啓曰,卽見兵曹草記,則楊州居李東應爲名漢,謂有鳴冤,自敦化西挾門入來,將欲擊鼓云。闕門守直,何等嚴重,而有此攔入,萬萬驚駭。常時不飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之乎?敢稟。傳曰,允。竝拿處。
義禁府啓曰,發告人盤覈之招,與完營査啓,別無異同矣。諸罪人情節,極爲凶悖,究其本則是不過樂禍惑衆之類也。向日諸大臣,以事體之重,雖請設鞫,不必張大,而典刑可施,罪人張赫晉·李祐秀·崔鳳周,令道臣以大逆不道,具格捧結案以聞事,命下矣。完營在囚罪人張赫晉·李祐秀·崔鳳周等,以大逆不道,具格捧結案以聞事,分付該道道臣之意,敢啓。傳曰,知道。
吏曹參議李乾夏疏,云云。省疏具悉。所請依施。
大司憲金炳雲,大司諫金昌秀,執義李在淳,司諫吳慶履,掌令宋彙仁·金稜,持平李徽圭·韓炳洙,正言李秉緯等箚略曰,三罪人之排布源委,卽窮高厚貫,今古之大逆極憝也。亟令設鞫,夬伸常典焉。答曰,省箚具悉。諸罪人情節,旣畢露無餘,則有何更覈者乎?今番處分,非創有之事,卿等不必如是紛紜矣。
應敎鄭元和,副應敎金演壽,校理洪英植·李·副校理李喜元·李範祖,修撰閔泳奎·尹定求,副修撰尹相萬·李輔榮等箚略曰,諸罪人根窩盤據,不可不到底嚴覈,亟寢成命,設鞫正刑焉。省箚具悉。如此罪人之用辟於外,多有已例,爾等不必煩聒也。
應敎鄭元和,副應敎金演壽,校理洪英植·李,副校理李喜元·李範祖,修撰閔泳奎·尹定求,副修撰尹相萬·李輔榮等再箚曰,云云。省箚具悉。已有前批,更勿煩瀆矣。
丁丑十一月初七日申時,上御熙政堂。入格儒生入侍時,右副承旨趙臣熙,假注書安禧遠,記事官車有聲,別兼春秋金羽均,以次進伏,幼學金文鉉等,序立階下訖。上曰,史官分左右。臣熙奏曰,待令儒生,使之陞堂奏職·姓名乎?上可之。儒生等以次進前,各奏職·姓名訖。臣熙曰,儒生頒賞行禮乎?上可之。儒生等行禮訖。臣熙曰,儒生使之出送乎?上可之。仍命史官就座,又命退,承史以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差。監察茶時之意,敢啓。傳曰,知道。
議政府啓曰,傳曰,卽見捕廳啓目,則發告人盤覈之招,與完營査啓,別無異同矣。諸罪人情節,極爲兇悖,究其本則是不過樂禍惑衆之類也。向日諸大臣,以事體之重,雖請設鞫,不必如是張大,而典刑可施,罪人張赫晉·李祐秀·崔鳳周,令道臣以大逆不道,具格捧結案以聞事,分付,其餘,廟堂分輕重稟處事,命下矣。蓋此獄事,關係嚴重,先從兵梱而屢行盤詰,繼自巡營而連加詢覈,以言其徒黨,則罔非不逞而不軌,以言其情跡,則俱是至兇而至悖,天道孔昭,罪人斯得,斷案旣已畢露,王章可以快伸。向請諸賊囚之拿鞫,仍命密告人之押上,自兩捕廳,合査以啓,而就其中,張赫晉·李祐秀·崔鳳周,以大逆不道,捧結案登聞事,纔奉聖敎,以上三漢,更無可論。金東植,爲兇徒之爪牙,有賊將之指目,李士允,隨渠魁而無事不干涉,聽譎計而無處不來往,朴時化,粗解醫方,托心腹於亂逆,願備錢物,視掌握之富貴,黃應七,莫曰愚氓之類,旣知逆節,敢稱天時之說,自陷死罪,以上四漢,令道臣大會軍民,梟示警衆。李相大藁草之檄,麻竹之印,難歸兒戲之所辦,可推逆肚之相連,而此是大辟罪人之子,則王府亦當按法處斷。宋持菊,交通匪類,曷揜染跡?參聞兇圖,不免知情。兪克老,把發替書,惟其指使,做事無慮,是豈可言?張國元,異貫稱族,何情好之有別?乘夜避身,亦罪孼之莫逃。金應擧,參會之時,其意何居,襲城之謀,敢曰不知?朴士眞,交密於亂賊,能許助財,隨問其危說,亦不脫身。以上五漢,竝嚴刑三次,遠惡島限己身定配,勿揀赦宥。權元淑·金秉燁·金仁甫·朴宗石·李明七等五漢,共有聽謀之跡,難逭通情之律,竝嚴刑一次,島配。朴乃治·蔡以良·崔若大等三漢,或不卽發告,或爲其謀利,不可以無知沒覺,寘之全恕,竝刑配。餘外諸囚,分付道臣,竝參酌處之,而待三罪人用辟,依此勘斷後,修啓之意,一體知委。發告人李奇執·金致浩,竝爲放送,何如?傳曰,允。
又啓曰,完營在囚諸罪人,纔已分等稟覆矣。發告人,不可無酬賞之擧,李奇執,瓜近邊將,作窠差送,金致浩,邊將待窠差送之意,分付銓曹,何如?傳曰,允。
刑曹啓曰,兵曹啓辭內,今日未時量,有一漢着天翼,彷徨崇德門之際,現捉於把門武藝別監,故捉致査問,則楊州居李東應爲名漢,謂有鳴冤之端,把持原情,將欲擊鼓,從敦化西挾門入來云矣。闕門把守,何等嚴重,而有此攔入之擧,萬萬驚駭。常時不飭之失,臣不勝惶恐,而當該守門將,不可無警,爲先汰去,其罪狀,令該府拿問處之,攔入之漢,移送秋曹,照法嚴繩,何如?傳曰,允。拿處事,命下矣。謹按律文,則大明律宮殿門擅入條有曰,擅入皇城門者,杖一百。罪人李東應,依此律,決杖一百後,放送之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員未差。監察茶時之意,敢啓。傳曰,知道。
又啓曰,右副承旨趙臣熙,同副承旨尹榮信,今日不爲仕進,竝卽牌招,何如?傳曰,允。
以卞鋈·李容華囚單子,傳曰,飭已施矣,分揀放送。
以右副承旨趙臣熙牌不進罷職傳旨,傳曰,只推。
傳曰,同副承旨許遞,前望單子入之。
政院啓曰,臣與同副承旨尹榮信,伴直矣,纔已許遞出去,伴直無人。右副承旨趙臣熙,旣有只推之命,更爲牌招,何如?傳曰,允。
議政府啓曰,頃因北道道帥臣狀本,甲山府犯越諸罪人,按法處之之意,覆啓行會矣。卽見咸鏡前監司李會正,南兵使李祉秀狀啓,則罪人鄭長秀,纔已用律,而崔學斗·李宗秀兩漢,姑爲牢囚,以待處分,在逃之金子甲,連加譏詗,爲辭矣。冒入異域,相通脈絡,騙取彼財,自成伎倆,轉致滋擾,行劫之變者,一則鄭長秀也,二則金子甲也。長秀纔已梟示,而子甲,尙此漏網,揆以邊政,萬萬痛惋。另飭譏詗,直爲用律後啓聞,李宗秀,雖有越境之罪,旣與故犯有異,特爲減死島配,崔學斗,自無情跡之可執,參酌放送事,分付,何如?傳曰,允。
承旨前望單子入之,金昌秀落點。
以右副承旨趙臣熙再牌不進,伴直無人,新除授同副承旨金昌秀,卽爲牌招,何如?傳曰,允。
三軍府啓曰,卽接禁·衛營所報,則依定式十一月十二月習陣,不爲設行云矣,敢啓。傳曰,知道。
禮曹啓曰,卽接江華幼學田元碩所志,則以爲族祖仁馹,嫡妾俱無子,以其同姓四寸弟仁大子弘,欲爲繼后,兩家諸族,相議完定,而兩家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長田元碩,所訴旣如此,田仁大子弘,立爲田仁馹之後,何如?傳曰,允。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮殿,口傳問安。答曰,知道。
備忘記,惠山僉使申林下直,長弓一張,長箭一部,片箭一部,筒兒一箇賜給。
政院啓曰,明日冬至望闕禮習儀,再明日三明日,仁陵忌辰祭齋戒·正日相値,視事頉稟之意,敢啓。傳曰,知道。
又啓曰,大司憲·執義·掌令二員,持平二員未差。監察茶時之意,敢啓。傳曰,知道。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,同副承旨許遞,前望單子入之。
以司謁口傳下敎曰,熟設,自今日始役,而郞廳以下輪回入直,處所,別軍職廳爲之,堂上則臨時輪直事,分付。
政院啓曰,行都承旨趙寅熙藥院進,左承旨金永穆,右承旨朴定陽不爲仕進,左副承旨朴容大式暇出去,同副承旨前望未下,院中只有臣一人,伴直無人。右承旨,所當牌招,而拘於廳規,不得請牌,何以爲之乎?敢稟。傳曰,牌招。
議政府啓曰,北關後運紙衣六百七十八領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
三軍府啓曰,卽接御營廳所報,則依定式十一月十二月習陣,不爲設行云矣,敢啓。傳曰,知道。
承旨前望單子入之,申泰觀落點。
以右承旨朴定陽牌不進罷職傳旨,傳曰,知道。
政院啓曰,右承旨朴定陽牌不進,伴直無人,新除授同副承旨申泰觀,卽爲牌招,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義,掌令二員,持平二員未差。監察茶時之意,敢啓。傳曰,知道。
又啓曰,左副承旨朴容大,今日不爲仕進,卽爲牌招,何如?傳曰,允。
又啓曰,左右史不可不備,別兼春秋金羽均·尹相萬·李重七,竝卽牌招,推移入直,何如?傳曰,允。
傳曰,直閣趙同熙,馳詣仁陵,奉審摘奸,仍留監祭,仍詣獻陵,一體奉審以來。
傳曰,政官牌招開政,如有違牌,勿爲呼望。
政院啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣定陽,今日冬至望闕禮習儀進去,下直之意,敢啓。傳曰,知道。
傳曰,賓客有闕之代,前望單子入之。
傳曰,呈告知經筵·敦寧都正許遞,今日政差出。
傳曰,在外摠管許遞,今日政差出。
政院啓曰,明日傳香,禮房承旨,當爲齋宿,行都承旨趙寅熙,所當牌招,而拘於廳規,不得請牌,何以爲之乎?敢稟。傳曰,牌招。
以左副承旨朴容大牌不進罷職傳旨,傳曰,只推。
吏曹啓曰,童蒙敎官金文鉉,以其身病,呈狀乞遞,今姑改差,何如?傳曰,允。
兵曹啓曰,宣傳官白樂贊,五衛將李德五·金在夏·尹相和·黃正河,文臣兼宣傳官洪英植,俱以病難供職,呈狀乞遞,竝改差,何如?傳曰,允。
傳曰,行首宣傳官有闕之代,亞將中擬入。
傳曰,宣傳官之代,副護軍趙載觀擬入。
傳曰,幼學閔泳煥,童蒙敎官擬入。
有政。吏批,行判書金炳德進,參判李僖魯式暇,參議趙用夏進。以沈承澤爲大司憲,李敬在爲大司諫,閔泳翊爲執義,申一永爲司諫,趙昌夏·李鎬喆爲掌令,李儀用·李晩魯爲持平,宋世憲爲獻納,洪承憲·金學洙爲正言,朴來萬爲同敦寧,洪憲述爲敦寧都正,閔泳緯爲知經筵,李會正爲知義禁,朴孝憲爲廣興守,鄭應夔爲繕工主簿,朴慶洙爲活人別提,閔泳煥爲童蒙敎官,安挺求爲泗川縣監。
再政。以金永哲爲禮曹參議,趙在淳爲兵曹參議,李承龜爲監察,林炳翼爲掌樂主簿。
三政。兵曹參議單趙秉弼,參知單趙在淳。
兵批,判書閔謙鎬進,參判任應準病,參議洪憲述病,參知趙秉弼入直。以權泳夏爲都摠管,申正熙·趙載觀爲宣傳官,李奎參·李龍漢·李斆宇·朴仕賢·李在昉·黃鍾大爲五衛將,金成業爲訓鍊主簿,趙重弼爲文兼,李象羲爲守門將,兪果煥爲訓鍊都監把摠,李敏集爲宣傳官,白樂薰爲全羅右水使,丁載夏爲江原中軍,趙承顯爲釜山僉使,李淳篆爲釰山別將。
再政。林淳憲·吳胤泳爲訓鍊僉正,李肯漢爲右捕從。僉知三單,李奎參·李龍漢·李斆宇。
三政。金泰震爲都摠經歷,李啓興爲都摠都事,李容仁爲訓鍊判官,李圭鎔爲訓鍊都監把摠。僉知單朴仕賢。
四政。以李秉翼爲宣傳官,具然哲爲都摠經歷,鄭海植爲都摠都事,金在殷爲訓鍊主簿。
五政。以李德雨爲都摠經歷,李昌鎬爲訓鍊判官,洪必裕爲訓鍊主簿,韓用喆爲宣傳官。
六政。以李正圭爲都摠都事,裵學彩爲訓鍊主簿。
七政。以金炳式爲訓鍊主簿,金基昇爲武兼。
禮曹啓曰,傳曰,稱觥之節,纔有下敎矣,慶節飾喜,倍切祝岡之忱,進饍日,當自內,親上致詞箋文,進表裏矣,該房知悉事,命下矣。自內親上處所,以何殿磨鍊乎?敢稟。傳曰,通明殿爲之。
司譯院啓曰,通文館誌續編,依原定式開印,而其編輯之役,今旣告訖矣。訖役之後,不可無酬勞之政,校正·監印·譯官,漢學堂上韓文奎·吳慶錫·李容肅·金載禹·李泰秀·秦喜永·李應三·李恒基,淸學堂上金東勳·玄鍑,倭學堂上吳致默·玄昔運,竝施加資之典,何如?傳曰,允。
大護軍李鎬俊疏曰,云云。答曰,省疏具悉。所請依施。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以別兼春秋金羽均·尹相萬·李重七牌不進罷職傳旨,傳曰,只推。
政院啓曰,左右史不可不備,別兼春秋金羽均·尹相萬·李重七,旣有只推之命,竝卽牌招,推移入直,何如?傳曰,允。
又啓曰,行大司憲沈承澤,執義閔泳翊,掌令趙昌夏·李鎬喆,持平李儀用牌不進,李晩魯在外。監察茶時之意,敢啓。傳曰,知道。
以大司諫李在敬,正言金學洙·洪承憲,執義閔泳翊,掌令趙昌夏·李鎬喆,持平李儀用牌不進罷職傳旨,傳曰,只推。
左右捕盜廳啓曰,臣廳在囚發告人李奇執·金致浩,竝爲放送之意,敢啓。傳曰,知道。
吏曹參判李僖魯疏曰,云云。答曰,省疏具悉。卿其勿辭行公。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同敦寧朴來萬,除拜後,過三日不爲出肅,依定式推考警責,仍卽牌招察任,何如?傳曰,允。
以別兼春秋金羽均·尹相萬·李重七牌不進罷職傳旨,傳曰,只推。
政院啓曰,左右史不可不備,別兼春秋金羽均·尹相萬·李重七,旣有只推之命,竝卽牌招,推移入直,何如?傳曰,允。
賓客前望單子入之,右賓客宋近洙落點。
傳曰,奉審閣臣入侍。
政院啓曰,明日傳香,禮房承旨,當爲齋宿,行都承旨趙寅熙,所當牌招,而拘於廳規,不得請牌,何以爲之?敢稟。傳曰,牌招。
以大司諫李在敬,正言金學洙·洪承憲,掌令趙昌夏·李鎬喆,持平李用儀牌不進罷職傳旨,傳曰,只推。
議政府啓曰,守臣上京,自有規例,如非就議廟堂之事,則固不敢擅離任所,而開城留守洪承億,謂以情踪難安,廢却公務,直爲上京,纔有本府經歷,替行封啓之擧矣。雖未知其情勢之因何事端,而廢務已極過當,離營尤涉徑庭,事體所在,不可仍置。該守臣,施以譴罷之典,何如?傳曰,允。
伴接所啓曰,卽者差備譯官來言,仁川船上所留彼人中,今月初三日入來館所海軍小尉六人,水兵一名,今日辰時量,還去該船云,而通事一名,領去之意,敢啓。傳曰,知道。
吏曹參議趙用夏疏曰,云云。省疏具悉。爾其勿辭察職。
敦寧都正洪憲述疏曰,云云。省疏具悉。所請依施。
丁丑十一月十三日,上御熙政堂。奉審閣臣入侍時,同副承旨申泰寬,假注書安禧遠缺,直閣趙同熙,以次進伏訖。上曰,史官分左右。仍命奉審閣臣進前。同熙進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉。還詣仁陵,仍留監祭,將事安寧之意,敢達矣。上曰,陵上俱爲太平乎?同熙曰,果太平矣。上曰,何時將事,而何時發行乎?同熙曰,二更量將事,暫爲遲滯而仍爲發行矣。上曰,江水,近以日䁔之致,必不合氷矣。同熙曰,果不合永矣。上曰,行船能如常往來乎?同熙曰,日暖氷解,船難坦行,而猶未盡釋矣。上曰,氷片果有全完者乎?同熙曰,然矣。上曰,秋牟,多有播種之處,而亦皆茁長乎?同熙曰,所經之處,果多播種,今已苗生而登靑矣。上曰,向日之雪,尙或有餘存乎?同熙曰,日暖之故,已皆消盡無餘矣。上曰,雪若更覆於牟麥,則似可好矣。同熙曰,然矣。上曰,路上必聞農民之言矣,得無望更雪乎?同熙曰,聞農民之說,則早雪爲麥豐徵,而向雪已皆消盡,今若更下則爲好云矣。上曰,其間下雪,非不足矣,連因日暖,果爲盡消矣。同熙曰,然矣。上曰,雪後日寒,則必爲有助於麥農矣。同熙曰,然矣。上曰,史官就座。仍命閣臣先退,又命退,承史以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,傳香承旨,馳詣宗廟·景慕宮,奉審摘奸以來。
議政府薦望,以沈履澤爲開城留守。
以別兼春秋金羽均·尹相萬·李重七牌不進罷職傳旨,傳曰,只推。
政院啓曰,左右史不可不備,別兼春秋金羽均·尹相萬·李重七,旣有只推之命,竝卽牌招,推移入直,何如?傳曰,允。
又啓曰,卽者吏曹郞廳來言,泗川縣監安珽求,兩司當爲署經,而憲府則雖以署經,諫院不備,不得署經云。除在外·未署經外,未肅拜人員,竝卽牌招,何如?傳曰,一司除署經。
侍講院啓曰,新除授右賓客宋近洙,時在忠淸道沃川地,斯速乘馹上來事,下諭,何如?傳曰,允。
進饌所啓曰,郞廳閔泳翊,時帶司憲府執義,職務相妨,今姑許遞,何如?傳曰,允。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
政院啓曰,行大司憲沈承澤,執義閔泳翊,掌令趙昌夏·李鎬喆,持平李儀用牌不進,李晩魯在外。監察茶時之意,敢啓。傳曰,知道。
以大司諫李在敬,正言金學洙,執義閔泳翊,掌令趙昌夏·李鎬喆,持平李儀用牌不進罷職傳旨,傳曰,只推。
禮曹啓曰,來十二月初六日,大王大妃殿誕日,殿下,自內親上致詞箋文表裏儀註,直爲書入大王大妃殿之意,敢啓。傳曰,知道。
吏曹啓曰,今此冬至祭祭官,當爲磨鍊,而依近例,刑官·司饔院官員及年七十以上人,通瀜埴差以入,其中時無職名人,令該曹口傳付軍職,何如?傳曰,允。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人〈員〉,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
以別兼春秋金羽均·尹相萬·李重七牌不進罷職傳旨,傳曰,只推。
政院啓曰,左右史不可不備,別兼春秋金羽均·尹相萬·李重七,旣有只推之命,與閔泳翊,一體竝卽牌招,推移入直,何如?傳曰,允。
兵曹口傳政事,副護軍閔泳翊。
弘文館啓曰,上番校理臣洪英植,以訓鍊都監從事官,今日軍布上下時,晝仕出去之意,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
政院啓曰,行大司憲沈承澤,掌令趙昌夏·李鎬喆,持平李儀鳳牌不進,李晩魯在外,執義未差。監察茶時之意,敢啓。傳曰,知道。
又啓曰,明日傳香,禮房承旨,當爲齋宿,行都承旨趙寅熙,所當牌招,而拘於廳規,不得請牌,何以爲之?敢稟。傳曰,牌招。
以大司諫李在敬,掌令趙昌夏·李鎬喆,持平李儀容牌不進罷職傳旨,傳曰,只推。
傳曰,右副承旨許遞,前望單子入之。
承旨前望單子入之,金永哲落點。
傳曰,禮曹參議有闕之代,前望單子入之。
禮曹參議前望單子入之,李在敬落點。
政院啓曰,狀本之始,自第二帖書之,例也,而卽見忠淸水使李熙訥,舒川浦僉使到任狀啓,則始書於第一帖者,有違格式,所當還下送,而此與閑漫狀啓有異,雖不得不捧入,而事極疎忽,不可無警,帥臣推考,何如?傳曰,允。
侍講院啓曰,今十八日冬至陳賀,權停例行禮于熙政堂時,本院當爲全數進參,而兼說書未差,無以備員,何以爲之?敢稟。傳曰,未差之代,前望單子入之。
兼說書前望單子入之,朴斗陽落點。
內醫院啓曰,年例各殿宮進上臘藥所入牛黃壹百貳部一錢壹分肆里壹毫,麝香壹百陸拾捌部伍分柒里玖毫,竝令戶曹·宣惠廳進排,而丙申定式牛黃參拾柒部伍分捌里玖毫,以本院春秋兩等元貢中,取用,何如?傳曰,允。
奉常寺啓曰,各陵冬至祭享所用藥果,煎造後,進上看品藥果二十立,依定式封進之意,敢啓。傳曰,知道。
上在昌德宮。停常參·經筵。
政院啓曰,明日毓祥宮冬享祭齋戒,再明日冬至權停例陳賀相値,視事頉稟之意,敢啓。傳曰,知道。
又啓曰,行大司憲沈承澤,掌令李鎬喆,持平李儀容未肅拜,李晩魯在外,掌令趙昌夏呈辭,執義未差。監察茶時之意,敢啓。傳曰,知道。
又啓曰,右副承旨金永哲,今日不爲仕進,卽爲牌招,何如?傳曰,允。
以別兼春秋金羽均·尹相萬·李重七·閔泳翊牌不進罷職傳旨,傳曰,只推。
政院啓曰,左右史不可不備,別兼春秋金羽均·尹相萬·李重七·閔泳翊,旣有只推之命,竝卽牌招,推移入直,何如?傳曰,允。
傳曰,在外賓客許遞,與有闕之代,前望單子入之。
賓客前望單子入之,左賓客金輔鉉,右賓客徐堂輔落點。
侍講院啓曰,新除授兼說書朴斗陽,卽爲牌招察任,何如?傳曰,允。
政院啓曰,假注書姜友馨,身病猝重,勢難察任,今姑改差,何如?傳曰,允。
姜友馨改差,代以趙秉翊爲假注書。
兵曹口傳政事,副司果鄭元夏。
以全羅道假都事金禹鉉狀啓,全州判官權用圭,暗行御史,旣已封庫,爲先罷黜事,傳曰,令該曹勿拘常格,口傳各別擇差。
傳曰,發遣吏郞,諸執事淸齋與否,摘奸以來。
政院啓曰,明日傳香,禮房承旨,當爲齋宿,行都承旨趙寅熙,所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,今十一月十八日,冬至朝賀時,大王大妃殿·王大妃殿·大妃殿·中宮殿,百官陳賀儀註,直爲書入各殿之意,敢啓。傳曰,知道。
成均館啓曰,司成趙性鶴,直講玄弼濟,典籍趙璟淳,俱爲差祭,以他郞官,姑爲代直,何如?傳曰,允。
伴接所啓曰,日本外務大丞花房義質,受回書契後,臣祐昌,與花房義質及隨員四人,仍行上船宴享之意,敢啓。傳曰,知道。
又啓曰,臣祐昌,與日本外務大丞花房義質,上船宴享,無事設行後,還詣館所之意,敢啓。傳曰,知道。
又啓曰,日本外務大丞花房義質一行,回發日子,旣已停當,故飯饋之節,自今日夕爲始,令度支備給之意,敢啓。傳曰,知道。
知事鄭基世疏曰,云云。答曰,省疏具悉。所請依施。
上在昌德宮。停常參·經筵。
政院啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,行大司憲沈承澤,掌令李鎬喆,持平李儀用未肅拜,李晩魯在外,趙昌夏呈辭,執義未差。監察茶時之意,敢啓。傳曰,知道。
又啓曰,左副承旨朴容大,今日不爲仕進,卽爲牌招,何如?傳曰,允。
又啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
又啓曰,明日冬至望闕禮,依例爲之之意,敢啓。傳曰,知道。
傳曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,時原任大臣,率禮堂明日來待。
吏曹口傳政事,以朴齊近爲全州判官。
以別兼春秋金羽均·尹相萬·李重七·閔泳翊牌不進罷職傳旨,傳曰,只推。
以左副承旨朴容大牌不進罷職傳旨,傳曰,只推。
議政府啓曰,卽見慶尙監司朴齊寅災實分等狀啓,則昌原等二十邑,置之尤甚,慶州等四十邑,置之之次,靑松等十一邑,置之稍實,事目災一百五十結外,不足災一萬三千四百十結九十六負九束,特許準劃,各年川浦泥生處,査得還起十結二十四負六束,竝令當年出稅,新還起四十一結六負八束,懸錄田案,限三年免稅,後錄諸條,竝請令廟堂稟旨分付矣。其一,山城餉還,今年當捧中,限三分二捧留平倉事也。其一,尤甚邑,限明秋勿定配所,推奴徵債,防塞事也。大歉餘民力之未逮,非曰不然,長霖時,穡事之或損,亦非曰不然,而春耕夏耘,旣無愆違之歎,山種野稼,乃有穰熟之喜,則災傷名目之如是夥多,實非始料攸及。所請災結,依他道例,置之尤甚,以之次施行。城餉,陰雨之備也,有難遽許平留,竝按式上捧,推徵防塞,依施,何如?傳曰,允。
伴接所啓曰,卽者差備譯官來言,日本外務大丞花房義質,願呈進獻物種單子,故令司譯院領納之意,敢啓。傳曰,知道。
又啓曰,卽者差備譯官來言,日本外務大丞花房義質,願呈雲峴宮納上物種單子,故令司譯院,一體領納之意,敢啓。傳曰,知道。
又啓曰,日本外務大丞花房義質一行中,隨員三人等外一人,小使一人,從者二名,今日卯時量離發,故臣祐昌發送後,仍爲退去之意,敢啓。傳曰,知道。
議政府啓曰,日本公使,纔已還歸矣,令槐院,具由撰咨,下送灣府,以爲轉致北京,何如?傳曰,允。
又啓曰,派使之勿以通商事,船泊之必由通津事,與夫開港之不可擧議於所重之地事,今番公幹時,彼使,以擅斷之爲難,當歸報該國云。次不容不更爲質定,書契,令槐院措辭撰出,下送萊館,何如?傳曰,允。
刑曹啓曰,謹依武衛所知彀官口傳下敎,罪人全聖祐,咸鏡道富寧府遠惡地定配所,卽爲押送之意,敢啓。傳曰,知道。
江原監司洪在鉉疏曰,云云。答曰,省疏具悉。卿其勿辭往欽哉。
上在昌德宮。停常參·經筵。
大殿·大王大妃殿·王大妃殿·大妃殿·中宮殿,內閣·政院·玉堂·朝廷二品以上·六曹堂上冬至單子問安。答曰,知道。
世子宮,內閣·政院·玉堂·春桂坊·朝廷二品以上·六曹堂上冬至單子問安。答曰,知道。
政院啓曰,明日常參·經筵,取稟。傳曰,停。
又啓曰,時原任大臣,率禮堂,依下敎來待矣。傳曰,入侍。
傳曰,惟我慈聖殿下寶齡望八之慶誕在明年,此誠我東稀有之大慶也。予小子難老無疆之祝,曷以形喩?凡係飾喜之節,何所不極,而玉牒進徽,情禮宜先。仰惟慈德,雖未足以闡揚萬一,亦可以少伸誠忱,間果屢煩祈請,纔蒙允許。今於亞歲之日,召見大臣堂上,告喜稽典,僉辭大同矣。大王大妃殿加上尊號,設都監擧行,政官牌招開政,都監堂郞差出。
傳曰,慈聖進號之節,纔有下敎矣。今當千一之盛會,元朝稱慶,在禮卽然。當於明年月正元日,親上表裏致詞箋文,粗伸祝岡之忱,告布之節,令儀曹依例磨鍊。
傳曰,大王大妃殿加上尊號都監都提調,領議政爲之。
傳曰,金溝縣令之代,未準朔守令中擬入。
兵曹啓曰,五衛將李奎參·李龍漢·李斆宇·朴仕賢,俱以身病猝重,無望供職,新除授全羅右水使白樂薰,母年今爲七十一歲,無兄弟獨身,法不當遠離赴任,戶奴呈狀乞遞矣。邊帥之親年七十歲,無兄弟者,許遞其任,載在法典,竝改差,何如?傳曰,允。
有政。吏批,行判書金炳德,參判李僖魯,參議趙用夏進。以趙命敎爲大司諫,白奎洙爲執義,閔泳緯爲知敦寧,李鍾浩爲工曹參判,李源命爲藝文提學,鄭承源爲敦寧都正,尹泰經爲同成均,洪祐昌爲司饔提調,任奎常爲典籍,金炳夏爲監察,李浩德爲造紙別提,元用星爲瓦署別提,李喆在爲金川郡守。大王大妃殿尊號都監都提調單,領議政李最應爲之事,傳敎。都監提調三單,閔致庠·金輔鉉·趙寧夏,郞廳五單,柳承根·申泰·朴永軾·李僖·洪肯謨,開城留守單,沈履澤。
再政。以李奎學爲引儀,鄭匡淵爲金溝縣令,幼學李承祚年七十七,今超通政,侍從臣持平李儀用父,加資事,承傳。
三政,以李建膺爲金化縣監。
四政。以任奎鎬爲漢城判官。
五政,以洪顯昇爲明陵令。
六政。以李秉綸爲敦寧判官。
七政。以趙寬在爲典牲判官。
兵批,判書閔謙鎬進,參判任應準病,參議趙在淳病,參知趙秉弼入直。以李升洙爲都摠管,洪文燮·成載羽·金洛輝·徐聖錄爲五衛將,金永豊爲部將,李德宇爲守門將,李德雨爲左捕從,安弼壽爲全羅右水使,權秉曄爲淸州營將,李奇執爲梨洞萬戶。兼管理使單沈履澤。
三軍府啓曰,卽接訓鍊都監所報,則今月十九日,訓鍊都監習陣日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
禮曹啓曰,今此冬至諸道所封賀箋中,統制使李奎奭,以應封官兼別軍職,各爲封進,中和府使吳聖模,咸安郡守李淸烈,昆陽郡守王昌鎬,雖非應封官,亦以別軍職封箋矣。一體捧入,而綾州牧使金度根,方在罷黜中,所封箋文,依前例不爲捧入之意,敢啓。傳曰,知道。
又啓曰,議號,擇日擧行事,伏承聖敎矣。令日官崔榮遠推擇,則今十一月二十一日爲吉云。以此日定行乎?敢稟。傳曰,以此日定行。
伴接所啓曰,卽者差備譯官來言,日本外務大丞花房義質一行中,留館隨員一人,今日午時,先爲離發云矣,敢啓。傳曰,知道。
丁丑十一月十八日巳時,上御熙政堂。時原任大臣,率禮堂入侍時,都承旨趙寅熙,假注書趙秉翊,別兼春秋金羽均·李重七,領府事李裕元,領敦寧金炳學,判府事洪淳穆,領議政李最應,右議政金炳國,禮曹判書趙寧夏,參判洪祐昌,參議李在敬,以次進伏訖。上曰,史官分左右。仍命大臣進前。裕元進前奏曰,亞歲令節,百祿鼎至,此時聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣候,何如?上曰,泰平,而善讀千字,已知天地玄黃等字矣。裕元曰,睿聰夙就,極爲岐嶷矣。仍奏曰,臣等昨伏奉率禮堂來待之敎,有何下敎乎?上曰,召見卿等,非有他事而然也。明年卽我慈聖寶齡望八之慶會也。予小子,愛日祝崗之誠,擧一國歡欣蹈舞之情,宜有揄揚飾慶之擧,而以慈聖撝謙之德,自內屢煩祈請,纔承兪音矣。玉牒進號,將擧晠典,故今召卿等矣。裕元曰,明年卽我慈聖寶齡,光躋於望八,此實我國家稀有之大慶也。加隆懿號,稱慶志喜,允合情禮,臣等實不勝歡祝萬萬矣。炳學曰,今年慈齡躋七,誕擧飾慶之禮,明年慈齡望八,下詢闡徽之典,慈德益隆,聖孝益光,不任歡祝蹈舞之至。淳穆曰,慈聖殿下寶齡,海屋添籌,明年八耋誕屆,詢議鏤玉之懿典,是乃聖孝,岡陵遐祝之深誠,亦惟八域臣庶,所共蹈舞者也。値玆曠慶之會,賁飾盛禮,寔萬億無疆之休。最應曰,明年卽我大王大妃殿寶齡望八之年也,大小群情,胥切慶忭,而加隆懿號,情文允愜。我殿下愛日祝岡之誠,益有光於聖孝,臣不勝歡欣蹈舞之忱。炳國曰,慈聖誕辰識喜之節,已有成命,東土臣庶,胥切歡忭之忱,而寶齡望八,又在明年,以我殿下祝岡之孝,誕擧範金鏤玉之典,尤不任萬萬慶祝。上曰,此實我家稀有之大慶,今又大臣僉議之詢同,予小子難老無疆之祝,尤庸欣忭也。裕元曰,似此大慶,實爲億萬年無疆之休矣。上命書傳敎曰,惟我慈聖殿下寶齡望八之慶,誕在明年,此誠我東稀有之大慶也。予小子難老無疆之祝,曷以形喩?凡係飾喜之節,何所不極,而玉牒進徽,情禮宜先。仰惟慈德,雖未足以闡揚萬一,亦可以少伸誠忱,間果屢煩祈請,纔蒙允許。今於亞歲之日,召見大臣禮堂,告喜稽典,僉辭大同矣。大王大妃殿加上尊號,設都監擧行,政官牌招開政,都監堂郞差出。上曰,揚徽彝典,今旣議定,予小子慶忭之忱,容有可旣哉?當於明年月正元日,親上表裏,致詞箋文,以伸萬一之誠禮矣。裕元曰,元朝稱慶,進箋文,上表裏,尤有光於聖孝矣。炳學曰,元朝稱慶,允愜情禮,尤不勝慶忭之忱。淳穆曰,明年元朝稱慶儀節,益仰聖孝,頌祝萬萬矣。最應曰,月正元日,致詞表裏箋文,臣民慶忭,曷有其極?炳國曰,元朝稱慶,允合情禮,下忱欣祝,不可形達。上命書傳敎曰,慈聖進號之節,纔有下敎矣。今當千一之盛會,元朝稱慶,在禮卽然,當於明年月正元日,親上表裏致詞箋文,粗伸祝岡之忱,告布之節,令儀曹依例磨鍊。又命書傳敎曰,大王大妃殿加上尊號都監都提調,領議政爲之。寧夏曰,議號有當日擧行之例,亦有擇日擧行之例,今番則何以爲之乎?上曰,擇日擧行。寧夏曰,議號單子,親受及箋文親上處所,當爲稟定,而謹稽謄錄,則有親受於便殿,親上於法殿之例,亦有親受親上,俱行於法殿之例,今番則何以爲之乎?上曰,親受親上,仁政殿爲之。寧夏曰,來戊寅年元朝稱慶陳賀慶名,以大王大妃殿寶齡望八稱號,何如?上曰,依爲之。寧夏曰,來戊寅年元朝,大王大妃殿寶齡望八稱慶陳賀時,大殿·大王大妃殿·王大妃殿·大妃殿·中宮殿箋文·方物物膳,世子宮方物物膳,依例封進之意,知委京外,箋文頭辭,令文任撰出,何如?上曰,依爲之。旣承慈敎,外道方物物膳,置之。上命大臣就座,又命史官就座,仍命大臣先退,又命退,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨申泰觀,今日不爲仕進,卽爲牌招,何如?傳曰,允。
傳曰,未肅拜參贊許遞,前望單子入之。
參贊前望單子入之。左參贊金翊鎭落點。
注書李軒卿病,代以嚴胄永爲假注書。
政院啓曰,卽見全羅監司李敦相罪人等捧結案啓本,則旣爲具格捧結案,而且請令該府稟處者,大違格例,原啓本,所當還下送,而係是獄情,雖不得不捧入,揆以事體,誠極未安,該道臣,不可無警,推考,何如?傳曰,允。
又啓曰,帥臣如非拿問與削黜,則例不得以虞候封啓,而全羅兵使李敏應,前右水使金箕赫,謂以狀啓還下送事,萬萬惶懍,仍爲廢務,使虞候,遽爾修啓,揆以事體,誠甚駭然,原狀啓本,今方還下送,該帥臣,竝所當重勘,而本院請推之外,無他可施之罰,何以爲之乎?敢稟。傳曰,從重推考,原啓本捧入。
以全羅監司李敦相啓本,罪人赫晉·祐秀等,具格捧結案牢囚,令該府稟處事,傳曰,出給義禁府,如法擧行。
以全羅兵使李敏應啓本,倭船問情狀啓,有所不審事,萬萬悚懍,惶恐待罪事,傳曰,無敢如是之意,廟堂申飭。
以全羅右水使,金箕赫啓本,倭船問情狀啓,有所不審事,萬萬悚慄,惶恐待罪事,傳曰,無敢如是事,廟堂分付。
政院啓曰,行大司憲沈承澤,掌令趙昌夏·李鎬喆,持平李儀用牌不進,李晩魯,執義白奎洙在外,監察茶時之意,敢啓。傳曰,知道。
以大司諫趙命敎,掌令趙昌夏·李鎬喆,持平李儀用牌不進罷職傳旨,傳曰,只推。
又啓曰,大王大妃殿加上尊號議定時,親上箋文,當爲製進,藝文提學李源命,待明朝牌招,使之製進,何如?傳曰,允。
禮曹啓曰,在前陳賀,外道方物物膳,置之之時,各殿進獻,議政府六曹物膳及京廳方物,京畿物膳,則例爲封進矣。今亦依前例封進,而世子宮進獻京廳方物,京畿物膳,亦爲封進之意,敢啓。傳曰,知道。
兵曹啓曰,再明日仁政殿議號單子親上箋文時,本曹堂上,當爲備員,而參知趙在淳,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞,前望單子入之。
兵曹參知前望單子入之。朴海哲落點。
以全羅監司李敦相狀啓,高敞縣監柳敦秀,遭母喪事,傳曰,令該曹口傳差出,催促下送。
內醫院啓曰,內醫李恕根有頉代加差,內醫趙錫洪今爲當次,依前草記,定式差下之意,敢啓。傳曰,知道。
伴接所啓曰,日本外務大丞花房義質一行中,留館隨員二人等外二人,小使一人,今日辰時量,盡爲離發云矣。敢啓。傳曰,知道。
義禁府啓目,西北前僉使韓龍洛原情云云。問目內辭緣,泛稱遲晩,刑推得情,何如?啓,除刑推議處爲良如敎。
全羅監司李敦相疏略曰,臣昏憒妄錯,靡事不謬,竟至於異船狀啓不審之失,聖度天大,曲加涵貸,院啓則勿施,原狀則改修,有此罪犯,其何以抗顔而立於世乎?退伏私次,恭俟斧鉞,乃者飭敎截嚴,諭以乖當,又以諸罪囚事擧行,荐下別飭,雖黽勉莅事,而又何敢拚棄廉隅,晏然職次乎?乞垂鑑諒,亟賜鐫斥焉。答曰,省疏具悉。如是陳章,尤爲過當之事,卿勿更引,益勉方面之責。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,明日殿座相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨金永哲,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
禮曹,來十二月初六日,孝裕·獻聖·宣敬·正仁·慈惠·弘德·純化·文光·元成·肅烈·明粹·協天·隆穆·壽寧大王大妃殿誕日陳賀時,應行節目,參考前例磨鍊爲白去乎,依此擧行,何如?啓,旣承慈敎,權停爲良如敎。
吏曹口傳政事,以朴冕夏爲高敞縣監。
政院啓曰,行大司憲沈承澤,執義白奎洙,掌令趙昌夏·李鎬喆,持平李儀用牌不進,李晩魯在外,監察茶時之意,敢啓。傳曰,知道。
以右副承旨金永哲,大司諫趙命敎,執義白奎洙,掌令趙昌夏·李鎬喆,持平李儀用牌不進罷職傳旨,傳曰,只推。
傳曰,明日出宮門路,以協陽門爲之。
政院啓曰,因禮曹單子,明日大王大妃殿加上尊號議定時,應參人員,令政院命招事,啓下矣。時原任大臣·九卿·館閣堂上·六曹參判·三司長官,竝待開門命招,何如?傳曰,允。
又啓曰,明日議號時,館閣堂上,三司長官,當爲進參,而同春秋李晩運,在外,何以爲之,而副提學未差之代,政官牌招,開政差出,何如?傳曰,同春秋許遞,與副提學未差之代,前望單子入之。
春秋前望單子入之。同春秋金益容落點。
副提學前望單子入之。李明應落點。
義禁府啓曰,以全羅監司李敦相啓本,大逆不道罪人赫晉·祐秀·鳳周捧結案事,判付內,出給禁府,如法擧行事命下矣。謹按律文,則大明律謀反大逆條云,凡謀反大逆,但共謀者,不分首從,皆凌遲處死,同律死囚覆奏待報條,有曰,其犯十惡之罪,應死者,決不待時矣。罪人赫晉·祐秀·鳳周,係是大逆不道,不待時凌遲處死罪人,而右罪人等,方囚完營獄,依已例發遣府都事,與該道道臣,眼同依律處斷,應坐之類,待罪人等定法狀聞後,擧行,何如?傳曰,允。
開城留守沈履澤疏略曰,臣之復厠周行,已五年于玆者,豈專出於貪戀爵祿之計?祗緣再造之恩,天高地厚,塵刹之報,珠銜草結,奔走殫竭,庶幾東隅之失,收之桑楡矣。不意餘渥,又出分外,臣心怵色灰,雖欲勉強,不可得矣,歷日私忖,進退維谷。伏乞新授居留之銜,亟行鐫改,以便公私焉。答曰,省疏具悉。卿其勿辭察任。
丁丑十一月二十一日未時,上詣仁政殿,大王大妃殿議號單子親受,箋文親上入侍時,行都承旨趙寅熙,左承旨金永穆,右承旨朴定陽,左副承旨朴容大,右副承旨金永哲,同副承旨申泰觀,記事官缺,別兼春秋金羽均·李重七,提學金炳德,檢校直提學趙寧夏·尹滋悳·金炳始·趙慶鎬,檢校直閣閔泳穆·金永壽·李鎬翼·姜·尹用求,直閣趙同熙,檢校待敎李載兢·金演壽·閔泳翊,以次侍立。時至,通禮跪啓請外辦。上具遠游冠·絳紗袍,乘輿出宣化門。藥房提調金壽鉉,副提調趙寅熙,進前問候訖。由協陽門·肅章門·仁政門,詣仁政殿。通禮跪啓請降輿,上降輿陞座,禮曹郞廳奉尊號單子函,置于東階上。通禮跪啓請降座,上降座,寅熙奉進尊號單子,上奉覽命踏啓字以下。寅熙跪受書判付,讀奏訖,以授禮曹郞廳,禮曹郞廳跪受盛於龍亭,由正路以出。通禮導上詣版位,跪啓請鞠躬,上鞠躬。龍亭過後,通禮跪啓請平身,上平身,入小次,承文院官員奉箋文函,由正門入置于案上。通禮跪啓請出次,上出次,詣版位。通禮跪啓請四拜。上行四拜禮,宗親·文武百官,皆行四拜禮訖。承文院都提調奉進箋文,以授承旨,承旨跪受以進,上受之以授承旨,承旨跪受,由正路出。通禮跪啓請鞠躬,上鞠躬,箋文過後,通禮跪啓請平身,上平身,入小次。承旨陪進箋文詣閤門外,請大王大妃殿承傳色以入,上出次。通禮跪啓請四拜,上行四拜禮,宗親·文武百官皆行四拜禮訖,通禮跪啓禮畢。大臣進前問候訖,通禮跪啓請乘輿,上乘輿,由仁政門·肅章門入協陽門,定陽,請出標信。解嚴,上還內,諸臣以次退出。
上在昌德宮。停常參·經筵。
上詣仁政殿。議號單子親受,入幕次後,藥房·內閣·政院·玉堂口傳問安。答曰,知道。
議號後,大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上·大司諫口傳問安。答曰,知道。
世子宮,宗親·儀賓·藥房·內閣·政院·玉堂·春桂坊·朝廷二品以上·六曹堂上·大司諫口傳問安。答曰,知道。
箋文親上入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,來二十五日,朝參目次矣。敢稟。傳曰,停。
賓廳,大王大妃殿加上尊號望,禧康。
傳曰,侍衛軍兵毛具,從便爲之。
傳曰,侍衛與排立軍兵,令各其營乾犒饋分給。
禮曹啓曰,今此大王大妃殿加上尊號吉日,以何間推擇乎?敢稟。傳曰,來正月旬前擇入。
上號都監啓曰,玉冊文製述官·書寫官及樂章文製述官·玉寶篆文書寫官實預差,別單書入之意,敢啓。傳曰,知道。
上號都監啓曰,都廳郞廳二望,別單書入之意,敢啓。傳曰,知道。
上號都監啓曰,監造官五望,別單書入之意,敢啓。傳曰,知道。
上號都監啓曰,郞廳監造官分房,別單書入之意,敢啓。傳曰,知道。
上號都監啓曰,闕內待令郞廳,以入直武兼,輪回察任,何如?傳曰,允。
上號都監啓曰,別看役司果閔致憲,前知事金景遂,司譯院前直長洪悳祖,司譯院前判官方天鏞,前主簿趙在明差下,何如?傳曰,允。
上號都監啓曰,玉冊,或以五簡爲一貼,或以六簡爲一貼,而近年皆以七簡,爲一貼矣。今番則何以爲之乎?敢稟。傳曰,七簡爲之。
上號都監〈啓曰〉,大王大妃殿玉冊文製述官領敦寧金炳學,預差上護軍金在顯,書寫官大護軍趙成夏,預差大護軍南廷順,樂章文製述官上護軍曺錫雨,預差寧豊君崔遇亨,玉寶篆文書寫官判府事洪淳穆,預差知事鄭基世。
上號都監都廳二單,李載德·閔種默,監造官五單,申泰善·李演光·金好謙·兪鎭一·洪淳哲。
議政府啓曰,關西後運襦衣四百九領,紙衣一百領,照數稱量,木品紙品,亦爲看審監封,逢授於齎去禁軍處,沿路需運及頒給等節,更爲各別關飭之意,敢啓。傳曰,知道。
司譯院啓曰,漢學訓長,卽官生訓誨之任,而今方有闕,以堂上譯官李泰秀塡差,謹依傳敎,義州監稅官有闕,本前直長洪悳祖差下,前稅官李容喜,限明年春門仍監之意,敢啓。傳曰,允。
兵曹啓曰,侍衛軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,侍衛與排立將校軍兵等處,乾犒饋分給之意,敢啓。傳曰,知道。
禁衛營啓曰,謹依下敎,侍衛與排立軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
扈衛廳啓曰,將官·將校·員役·軍兵處,乾犒饋分給之意,敢啓。傳曰,知道。
敦寧都正鄭承源疏曰云云。省疏具悉。疏辭,下該曹,稟處。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,卽者別兼春秋金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋尹相萬·李重七·閔泳翊,竝卽牌招,推移入直,何如?傳曰,允。
侍講院啓曰,兼文學金羽均,今以親病,陳疏徑出矣。上番闕直,事甚未安。兼弼善閔泳翊,進饌都監進,輔德趙定熙,兼輔德南一祐,弼善金喆熙,文學閔種默,竝卽牌招,推移入直,何如?傳曰,允。
注書李軒卿病,代以韓甸鎬爲假注書。
禮曹啓曰,大王大妃殿加上尊號吉日,何間推擇?取稟草記。傳曰,來正月旬前擇入事,命下矣。令日官崔榮遠推擇,則來正月初九日巽時,爲吉云,以此日時定行乎?敢稟。傳曰,以此日時擧行。
又啓曰,來戊寅年元朝,大王大妃殿寶齡望八稱慶陳賀時,宗廟·景慕宮告由祭,正月初一日正朝節享兼行,社稷告由祭,同日祈穀大祭兼行,永寧殿告由祭,同日一體設行,祝文添入撰出等事,令藝文館擧行,獻官依已例一品塡差事,竝以分付,何如?傳曰,允。
政院啓曰,行大司憲沈承澤,執義白奎洙,掌令趙昌夏·李鎬喆,持平李儀用,牌不進,掌令李晩魯在外,監察茶時之意,敢啓。傳曰,知道。
以大司諫趙命敎,執義白奎洙,掌令趙昌夏·李鎬喆,持平李儀用牌不進罷職傳旨,傳曰,只推。
以司謁口傳下敎曰,進饌正日,內外賓頒花唱名記,自本所修正以入,二品以上問安進字擧案,自吏兵曹捧納本所事,卽爲知委,而首拱花,令該次知,牌將率花匠,頒給散花十朶,具典釘等待,內賓床入傳時,擧行,女伶,預先量宜分定,饌品重陽處所,以正陽門外,設油,遮日等待,而饌品,預先入設,饌品排設圖及饌品單子,夜進饌及翌日會酌班次圖,竝修正以入,夜進饌翌日會酌與夜讌時進湯,加磨鍊,會酌時味數,一味三器爲之,器數兩品,漢果·口子湯·秀魚蒸磨鍊,紗燈籠,左右或懸或豎,外賓在外人,自本所行關知委,在京人,一體知委事,分付。
以司謁口傳下敎曰,左命婦班首,以貞夫人李氏,右命婦班首,以貞夫人朴氏爲之,頒花唱名記,竝以修正以入事,分付。
以司謁口傳下敎曰,進饌時,本所堂上,郞廳,亦依外賓例入參行禮事,分付。
以司謁口傳下敎曰,翌日會酌,夜讌儀節,參互戊申年例,磨鍊,進饌堂郞致詞,亦令本所製進,御座儀仗,置之事,分付。
以慶尙監司朴齊寅狀啓,薦新進上生靑魚,姑未捉得,限內不得封進,惶恐待罪事,傳曰,勿待罪事,回諭。
摠戎廳啓曰,本廳中軍李徹宇,身病甚重,勢難察任,改差,何如?傳曰,允。
吏曹啓目粘連,觀此敦寧府都正鄭承源上疏,則以爲臣,素無敦寧,自在應遞。伏乞聖明,亟遞臣職,旣無敦寧,則揆以格例,不可仍置,敦寧府都正鄭承源改差,何如?啓依允。
義禁府啓目粘連,向前韓龍洛亦,挪貸則論啓指酌,充報則分疏不明,律例所在,難免當勘,以此照律,何如?啓依允。
開城留守沈履澤疏略曰,臣敢將情私,冒徹章奏,及奉批旨,勿辭察任,臣固當感戴龍光,不俟駕屨,而臣之己僨如此,所守如此,籌度公私,義在必辭。伏望亟命汰斥,仍治臣前後瀆屑之罪焉。答曰,省疏具悉。卿於此任,不必如是屢辭矣。
別兼春秋金羽均疏曰,伏以臣於持被之中,卽接家信,則臣母,素患痰積之症,近因日候之不調,一倍添劇,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣別兼之銜,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,有實故玉堂許遞,前望單子入之。
玉堂前望單子入之。修撰鄭元夏落點。
以輔德趙定熙,兼輔德南一祐,弼善金喆熙,文學閔種默牌不進罷職傳旨,傳曰,只推。
以別兼春秋尹相萬·李重七·閔泳翊牌不進罷職傳旨,傳曰,只推。
政院啓曰,左右史不可不備,別兼春秋尹相萬·李重七·閔泳翊,旣有只推之命,竝卽牌招推移入直,何如?傳曰,允。
侍講院啓曰,上番連日闕直,事甚未安。兼弼善閔泳翊,進饌都監進,輔德趙定熙,兼輔德南一祐,弼善金喆熙,文學閔種默,旣有只推之命,竝卽牌招推移入直,何如?傳曰,允。
禮曹啓曰,來戊寅年元朝稱慶陳賀時儀節,當爲磨鍊,謹依已例,親上致詞箋文表裏後,親臨受賀磨鍊乎?敢稟。傳曰,依例磨鍊。
又啓曰,來正月初九日大王大妃殿加上尊號稱慶陳賀時,大殿·大王大妃殿·王大妃殿·大妃殿·中宮殿箋文方物物膳,世子宮方物物膳,依例封進事,知委京外,箋文頭辭,令文任撰出,何如?傳曰,允。旣承慈敎,外道方物物膳,置之。
政院啓曰,行大司憲沈承澤,執義白奎洙,掌令趙昌夏·李鎬喆,持平李儀用牌不進,李晩魯在外,監察茶時之意,敢啓。傳曰,知道。
以大司諫趙命敎,執義白奎洙,掌令趙昌夏·李鎬喆,持平李儀用牌不進罷職傳旨,傳曰,只推。
議政府啓曰,頃因湖西年分狀啓,所請不足災六千八百六十七結五十七負四束,置之之意,覆啓行會矣。卽見該道臣趙秉式狀啓,則復陳農形慘歉之狀,特許準劃事,更令廟堂稟旨分付矣。前次覆啓之置而不許,豈無斟量而然也?如今之年,設有傷損,旣非全省通同之患,則災摠之至近七千,誠違始料,然而道臣,再啓,若是申切,事目外一千三百結,特爲劃下,使之斯速俵散,租案磨鍊,毋致稽晩之意,竝爲提飭,何如?傳曰,允。
上號都監啓曰,監造官前監役兪鎭一,前參奉洪淳哲,時無職名,令該曹口傳付軍職,何如?傳曰,允。
禮曹啓曰,來戊寅年元朝大王大妃殿寶齡望八稱慶陳賀時,外道方物物膳置之事,命下矣。在前陳賀,外道方物物膳置之之時,各殿進獻,議政府·六曹物膳及京廳方物,京畿物膳,則例爲封進,今亦依前封進,而世子宮進獻京廳方物,京畿物膳,亦爲封進之意,敢啓。傳曰,知道。
又啓曰,來正月初九日大王大妃殿加上尊號稱慶陳賀時,外道方物物膳置之事,命下矣。在前陳賀,外道方物物膳置之之時,各殿進獻,議政府·六曹物膳及京廳方物,京畿物膳,則例爲封進,今亦依前封進,而世子宮進獻京廳方物,京畿物膳,亦爲封進之意,敢啓。傳曰,知道。
訓鍊都監啓曰,本局哨官田載豊,身病猝重,勢難察任,改差,何如?傳曰,允。
兵曹啓目粘連,觀此黃海水使具完植狀啓,則許沙僉使崔斗南,傾捧私賑,救活濱死之命,矯弊殘屯,實有蘇甦之望,修廨繕械,設稧習藝,治效甫定,瓜期隔月,軍民齎菀,抱狀願借,令該曹稟處亦爲白有臥乎所,實績旣優,軍民且借,特姑仍任,俾責終始之效,何如?啓依允。
義禁府啓曰,韓龍洛,係是贓賄流配,依法典不付功議以入之意,敢啓。傳曰,知道。
義禁府啓目粘連,西北前僉使韓龍洛矣,本府議啓內,挪貸則論啓指的,充報則分疏不明,律例所在,難免當勘,以此照律,罪杖一百收贖,告身盡行追奪,流三千里定配,私罪。奉敎依允。
義禁府啓曰,時囚罪人韓龍洛,流三千里定配,照律公事,判付內,依允矣。韓龍洛,慶尙道眞寶縣流三千里定配,而以議啓內辭意,具罪目依例發遣府書吏,押送配所,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,淸州營將金秉曄下直,長弓一張,長箭一部,片箭一部,筒兒一箇賜給。
以別兼春秋尹相萬·李重七·閔泳翊牌不進罷職傳旨,傳曰,只推。
以輔德趙定熙,兼輔德南一祐,弼善金喆熙,文學閔種默牌不進罷職傳旨,傳曰,只推。
政院啓曰,左右史不可不備,別兼春秋尹相萬·李重七·閔泳翊,旣有只推之命,金羽均由限已過,竝卽牌招,推移入直,何如?傳曰,允。
弘文館啓曰,新除授修撰鄭元夏,卽爲牌招察任,何如?傳曰,允。
侍講院啓曰,上番連日闕直,事甚未安。兼弼善閔泳翊,進饌都監進,輔德趙定熙,兼輔德南一祐,弼善金喆熙,文學閔種默,旣有只推之命,竝卽牌招推移入直,何如?傳曰,允。
政院啓曰,行大司憲沈承澤,執義白奎洙,掌令趙昌夏·李鎬喆,持平李儀用牌不進,李晩魯在外,監察茶時之意,敢啓。傳曰,知道。
以大司諫趙命敎,執義白奎洙,掌令趙昌夏·李鎬喆,持平李儀用牌不進罷職傳旨,傳曰,只推。
上號都監啓曰,各房自今日始設,郞廳監造官中,一員,依例入省記,輪回上直之意,敢啓。傳曰,知道。
禮曹啓曰,來戊寅年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀,以只進表裏,磨鍊,今亦依此擧行,何如?傳曰,允。
又啓曰,諸道正朝朝賀箋文及元朝稱慶陳賀箋文,加上尊號後,稱慶陳賀,箋文,當爲各定差使員陪進,而在前如此之時,有一差使員兼進之例,今亦依此擧行,何如?傳曰,允。
又啓曰,卽接濟州牧使白樂淵狀啓謄報,則去十月令薦新唐金橘·柑子,一一摘取,唐金橘爲八十七箇,柑子爲一百二十箇,肇慶廟薦新唐金橘十六箇,柑子十四箇封進,所餘唐金橘爲七十一箇,柑子爲八十八箇,宗廟·景慕宮薦新,排比無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
又啓曰,今此大王大妃殿加上尊號儀節,當爲磨鍊,謹稽謄錄,則有外殿親傳冊寶,內庭行禮,自內親上致詞箋文表裏之例,亦有外殿親傳冊寶,親上致詞箋文表裏之例,今番則何以爲之乎?敢稟。傳曰,外殿磨鍊。
兵曹口傳政事,副司勇兪鎭一·洪淳喆。
兵曹啓曰,宣傳官洪運燮,五衛將洪文燮·成載羽·金洛輝·徐聖祿,文臣兼宣傳官曺寅承·趙重弼,俱以身病猝重,無望供職,新除授全羅右水使安弼壽,素患痰癖之症,當寒添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,守門將申泰珩,除授在外,過限未入仕,改差,何如?傳曰,允。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外未肅拜外,呈告人員,竝牌招,何如?傳曰,允。
又啓曰,左副承旨朴容大,右副承旨金永哲,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟定事,左議政未差,右議府金炳國有身病,不得來會云矣。敢啓。傳曰,知道。
以別兼春秋金羽均·尹相萬·李重七·閔泳翊牌不進罷職傳旨,傳曰,只推。
以輔德趙定熙,兼輔德南一祐,弼善金喆熙,文學閔種默牌不進罷職傳旨,傳曰,只推。
政院啓曰,左右史不可不備,別兼春秋尹相萬·李重七·閔泳翊,旣有只推之命,金羽均由限已過,竝卽牌招推移入直,何如?傳曰,允。
侍講院啓曰,上番連日闕直,事甚未安。兼弼善閔泳翊,進饌都監進,文學閔種默,上號都監進,輔德趙定熙,兼輔德南一祐,弼善金喆熙,旣有只推之命,兼文學金羽均,由限已過,竝卽牌招推移入直,何如?傳曰,允。
吏曹,完和君墡冠禮時,主人單李載冕差下事,傳敎,賓單趙秉世,贊單金喆熙,贊冠單趙雲兢,執冠單金炳休。
兵曹,以吳普泳爲摠戎中軍。
政院啓曰,行大司憲沈承澤,執義白奎洙,掌令趙昌夏·李鎬喆,持平李儀用,牌不進,李晩魯在外,監察茶時之意,敢啓。傳曰,知道。
以右副承旨金永哲牌不進罷職傳旨,傳曰,只推。
以大司諫趙命敎,執義白奎洙,掌令趙昌夏·李鎬喆,持平李儀用牌不進罷職傳旨,傳曰,只推。
以京畿監司尹滋悳狀啓,加平郡守徐弘淳,暗行御史,旣已封庫,爲先罷黜,其罪狀,令攸司稟處事,傳曰,令該曹勿拘常格,口傳各別擇差。
以忠淸監司趙秉式狀啓,泰安府使李綺䄵,身死事,傳曰,令該曹口傳差出,催促下送。
以江華留守李喬翼狀啓,中軍李奎性身死事,傳曰,令該曹口傳差出。
兵曹啓曰,中日與各樣試射,今爲停止矣。禁軍祿試射,亦不爲設行之意,敢啓。傳曰,知道。
又啓曰,來十二月戊寅正月當,上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
吏曹口傳政事,以李鍾永爲加平郡守。
吏曹口傳政事,以申錫源爲泰安府使。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨朴定陽,右副承旨金永哲,同副承旨申泰觀,今日不爲仕進,竝卽牌招,何如?傳曰,允。
以別兼春秋金羽均·尹相萬·李重七·閔泳翊牌不進罷職傳旨,傳曰,只推。
以輔德趙定熙,兼輔德南一祐,弼善金喆熙,兼文學金羽均,牌不進罷職傳旨,傳曰,只推。
政院啓曰,左右史不可不備,別兼春秋金羽均·尹相萬·李重七·閔泳翊,旣有只推之命,竝卽牌招推移入直,何如?傳曰,允。
侍講院啓曰,上番連日闕直,事甚未安。兼弼善閔泳翊,進饌都監進,文學閔種默,上號都監進,輔德趙定熙,兼輔德南一祐,弼善金喆熙,兼文學金羽均,旣有只推之命,竝卽牌招推移入直,何如?傳曰,允。
傳曰,政官牌招開政。
傳曰,在外與未肅拜摠管,竝許遞,今日政差出。
傳曰,會計案誤下之中官朴奎鉉·申震夏·羅世煥,竝從重推考。
兵曹口傳政事,以金沂明爲江華中軍。
進饌所啓曰,今此內進饌·御覽夜進饌·翌日會酌·翌日夜讌儀註各一本,笏記各一本,謹此書入,而內進饌·夜進饌諺書儀註各一本,書入大王大妃殿,內進饌諺書儀註一本,書入中宮殿,內進饌睿覽儀註各一本,書入世子宮之意,敢啓。傳曰,知道。
又啓曰,今此進饌時,入參外賓前府使李貞夏,前郡守趙秉允·宋殷老·元弼常,前參奉洪蘭燮,時無職名,令該曹口傳付軍職,前留守洪承億,前牧使趙秉益,方在罷散中,竝敍用,一體口傳付軍職,使之入參,何如?傳曰,允。
禮曹啓曰,來戊寅年正月初九日大王大妃殿加上尊號時,宗廟·景慕宮告由祭,同月初一日正朝節享兼行,社稷告由祭,同日祈穀大祭兼行,永寧殿告由祭,同日一體設行,祝文添入撰出等事,令藝文館擧行,獻官,依例以一品塡差事,竝以分付,何如?傳曰,允。
又啓曰,來戊寅年正月初九日大王大妃殿加上尊號稱慶陳賀時,大殿·大王大妃殿·王大妃殿·大妃殿·中宮殿方物物膳,世子宮方物物膳置之事,命下矣。在前陳賀,外道方物物膳置之之時,各殿進獻議政府·六曹物膳,及京廳方物,京畿物膳,則例爲封進,而世子宮進獻京廳方物,京畿物膳,亦爲封進之意,敢啓。傳曰,知道。
政院啓曰,行大司憲沈承澤,執義白奎洙,掌令趙昌夏·李鎬喆,持平李儀用,牌不進,李晩魯在外,監察茶時之意,敢啓。傳曰,知道。
以右承旨朴定陽,右副承旨金永哲牌不進罷職傳旨,傳曰,只推。
以大司諫趙命敎,執義白奎洙,掌令趙昌夏·李鎬喆,持平李儀用牌不進罷職傳旨,傳曰,只推。
傳曰,右副承旨許遞,前望單子入之。
承旨前望單子入之。洪萬植落點。
兵曹口傳政事,護軍洪承億,副司果趙秉益·李貞夏·趙秉允·宋殷老·元弼常,副司勇洪蘭燮。
政院啓曰,行吏曹判書金炳德,參判李僖魯,參議趙用夏牌不進,推考傳旨及罷職傳旨,今方捧入,而開政命下之後,如是違牌,事甚未安。判書參判,竝更牌招,何如?傳曰,允。參議只推,待明朝一體牌招。
議政府啓曰,頃因全羅監司李敦相狀啓,再請軍布代錢覆啓,置之矣。卽見該監司狀啓,則復陳責納無路之狀,仍請山邑大同木各邑砲保各軍木折半許代事,更令廟堂稟旨分付矣。初啓之分數許代,旣爲民力然矣,再啓之竟靳準請,亦爲支調然矣,何嘗不較量中外事勢而然也?見今諸省請代,無所彼此,此若隨啓而一例施之,則正賦軍需,其將停擱乃已,豈非大可憂悶者乎?且以綿農優遜言之,自有傳聞之不爽,一依前行會擧行,毋至有觀望愆淹之弊事,竝爲申飭,何如?傳曰,允。
又啓曰,頃因湖南年分狀啓,所請不足災三萬一千八百八十七結三十二負七束,寘之之意,覆啓行會矣。卽見該道臣李敦相狀啓,則復陳穡事失稔之狀,災結特許準劃,之次邑中,羅州等十四邑元還,限明秋特爲全數停退事,更令廟堂稟旨分付矣。甫經大荒,民力多艱,或不無未闢之歎,而自春徂秋,庶徵咸若,穡事穰熟,足稱康年,則曾前庚乙之災俵多寡,不宜較論於其間矣,第其蘆嶺以南,果不免暴霔之爲痒,然而此非通同之患,乃是偏有之災也,道臣之如是荐啓,亦有斟量者存,事目外二千結,劃下,使之精實·派給,收租文案,斯速告勘,至若羅州等十四邑元還,果難一切强督,限折半,特爲停退,待明秋準完之意,行會何如?傳曰,允。
禮曹啓曰,卽接茂朱幼學李在榮所志,則以爲族孫喆龜,嫡妾俱無子,以其同生弟喆鶴子判大,欲爲繼後,兩家諸族,相議完定,而喆龜夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李在榮所訴,旣如此,李喆鶴子判大,立爲李喆龜之後,何如?傳曰,允。
廣州留守李載元疏曰云云。答曰,省疏具悉。卿其從便往來。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來初一日,輪對日次矣。敢稟。傳曰,當次人受點後,日次待令。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨洪萬植,時在京畿驪州牧任所,斯速乘馹上來事,下諭,何如?傳曰,許遞,前望單子入之。
以別兼春秋金羽均·尹相萬·李重七·閔泳翊牌不進罷職傳旨,傳曰,只推。
以輔德趙定熙,兼輔德南一祐,弼善金喆熙,兼文學金羽均,牌不進罷職傳旨,傳曰,只推。
政院啓曰,左右史不可不備,別兼春秋金羽均·尹相萬·李重七·閔泳翊,旣有只推之命,竝卽牌招,推移入直,何如?傳曰,允。
侍講院啓曰,上番連日闕直,事甚未安。兼弼善閔泳翊,進饌都監進,文學閔種默,上號都監進,輔德趙定熙,兼輔德南一祐,弼善金喆熙,文學金羽均,旣有只推之命,竝卽牌招推移入直,何如?傳曰,允。
傳曰,同副承旨許遞,前望單子入之。
承旨前望單子入之。趙熙一·南一祐落點。
政院啓曰,行都承旨趙寅熙式暇,左承旨金永穆,右副承旨朴定陽,不爲仕進,新除授右承旨趙熙一,左副承旨南一祐,未肅拜,院中只有臣一人,伴直無人,右副承旨,所當牌招,而拘於廳規,不得請牌,何以爲之乎?敢稟。傳曰,牌招。
又啓曰,行大司憲沈承澤,執義白奎洙,掌令趙昌夏·李鎬喆,持平李儀用牌不進,李晩魯在外,監察茶時之意,敢啓。傳曰,知道。
以大司諫趙命敎,執義白奎洙,掌令趙昌夏·李鎬喆,持平李儀用牌不進罷職傳旨,傳曰,只推。
傳曰,左承旨右承旨許遞,前望單子入之。
承旨前望單子入之。李漢永·趙熙一落點。
議政府啓曰,辦察官玄昔運,今番亦多奔走效勞,特爲加資,館所差備譯官李熙聞,一體加資,韓文奎·吳致默,纔蒙恩資,勿論,其外諸譯,令該院,從願施賞,何如?傳曰,允。
兵曹啓曰,守門將申泰珩,除授在外,過限未入仕,改差,何如?傳曰,允。
政院啓曰,臣吏兵批兼進之意,敢啓。傳曰,知道。
傳曰,望筒遲滯之中官趙斗源,從重推考。
有政。吏批,行判書金炳德,參判李僖魯,竝牌招不進,參議趙用夏進。
吏批啓曰,行判書金炳德,參判李僖魯,竝牌招不進,小臣獨政未安,何以爲之?敢稟。傳曰,只出緊任。
以趙臣熙爲驪州牧使,朴慶壽爲楊口縣監。
傳曰,見窠皆令差出。
再政。以李明應爲同敦寧,徐鼎勳爲敦寧都正,徐堂輔爲內資提調,崔瑨爲掌樂僉正,金震洙爲典獄主簿,李奎學爲司圃別提,李元應爲永禧殿令,盧炳稷爲監察,南周源爲昌城府使。
三政,以崔吉鎭爲軍器主簿,前五衛將金相元,今加嘉善,朝官年九十依法典加資,學生朱命杞贈監察,孝行卓異贈職事承傳,學生洪源植贈戶參金吾例兼,五衛將洪文燮考。
兵批,行判書閔謙鎬進,參判任應準病,參議朴海哲病,參知趙秉弼入直。
兵曹啓曰,全羅右水使,今當差出,而擬望之人乏少,他道防禦使竝擬,何如?傳曰,允。以李載鳳爲都摠管,李玄翼爲副摠管,申在修爲僉知,李鍾觀爲宣傳官,權載永·金義植·李浩民·韓慶五爲五衛將,李啓興爲都摠經歷,金學洙·李萬敎爲文兼,金應稷爲武兼,吳信默爲守門將,趙羲升爲全羅右水使,金昌錫爲架山別將,同知單洪文燮,僉知三單,成載羽·金洛輝·徐聖祿,許沙僉使崔斗南,特姑仍任事承傳。
再政。以金在殷爲都摠都事,同知單權載永,僉知三單,金義植·李浩民·韓慶五。
三政。以洪必裕爲訓鍊判官,金基昇爲訓鍊主簿。
四政。以元俊常爲訓鍊主簿,李象羲爲武兼,兼昌城鎭兵馬僉節制使淸北兵馬左防禦使單南周源。
五政。以李敏斗爲部將,金悳奎爲守門將。
六政。以金泰震爲禁衛把摠。
七政。以李主鏞爲都摠經歷,申錫基爲訓鍊僉正。
八政。以康錫憲爲訓鍊判官,沈寅澤爲訓鍊都監把摠。
九政。以李相悳爲都摠經歷,金永豊爲訓鍊主簿。
以輔德趙定熙,兼輔德南一祐,弼善金喆熙,兼文學金羽均牌不進罷職傳旨,傳曰,只推。
以右副承旨朴定陽牌不進罷職傳旨,傳曰,只推。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以別兼春秋金羽均·尹相萬·李重七·閔泳翊牌不進罷職傳旨,傳曰,只推。
政院啓曰,左右史不可不備,別兼春秋金羽均·尹相萬·李重七·閔泳翊,旣有只推之命,竝卽牌招推移入直,何如?傳曰,允。
侍講院啓曰,上番連日闕直,事甚未安。兼輔德南一祐,承政院進,兼弼善閔泳翊,進饌都監進,文學閔種默,上號都監進,輔德趙定熙,弼善金喆熙,兼文學金羽均,旣有只推之命,竝卽牌招推移入直,何如?傳曰,允。
禮曹啓曰,今此大王大妃殿加上尊號時,外殿親傳冊寶,親上致詞箋文表裏處所,依例以仁政殿磨鍊之意,敢啓。傳曰,知道。
又啓曰,來正月初九日親傳冊寶親上致詞箋文表裏後,臨殿受賀之節,依例磨鍊乎?敢稟。傳曰,依例磨鍊。
政院啓曰,卽見京畿水使李鳳儀日本船下去狀啓,則今二十五日封發者,今始到院,邊情登聞,如是遲滯,極爲稽忽,該帥臣,不可無警,從重推考,何如?傳曰,允。
又啓曰,行大司憲沈承澤,執義白奎洙,掌令趙昌夏·李鎬喆,持平李儀用牌不進,監察茶時之意,敢啓。傳曰,知道。
以大司諫趙命敎,執義白奎洙,掌令趙昌夏·李鎬喆,持平李儀用牌不進罷職傳旨,傳曰,只推。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
傳曰,傳香承旨,馳詣宗廟·景慕宮,奉審摘奸,仍詣受香所,奉審摘奸以來。
以別兼春秋金羽均·尹相萬·李重七·閔泳翊,牌不進罷職傳旨,傳曰,只推。
以輔德趙定熙,弼善金喆熙,兼文學金羽均,牌不進罷職傳旨,傳曰,只推。
政院啓曰,左右史不可不備,別兼春秋金羽均·尹相萬·李重七·閔泳翊,旣有只推之命,竝卽牌招推移入直,何如?傳曰,允。
弘文館啓曰,上番校理臣洪英植,以訓鍊都監從事官,今日軍布捧上時,晝仕出去之意,敢啓。傳曰,知道。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
政院啓曰,行大司憲沈承澤,執義白奎洙,掌令趙昌夏·李鎬喆,持平李儀用,牌不進,李晩魯在外,監察茶時之意,敢啓。傳曰,知道。
以大司諫趙命敎,執義白奎洙,掌令趙昌夏·李鎬喆,持平李儀用,牌不進罷職傳旨,傳曰,只推。
禮曹啓曰,今此大王大妃殿加上尊號冊寶內入內出處所,依例以仁政殿磨鍊之意,敢啓。傳曰,知道。
戶曹啓曰,漕轉法意,自有莫越之程限,嶺南後漕倉稅運,裝發太晩,間有臭載,餘又氷泊矣。收捧愆滯,縱諉歉荒,典式所在,不可仍置,漕倉邑密陽府使,捧現告拿問嚴勘,且以領運差使員言之,裝穀早晩,雖非管檢,行船遲速,有失團束,揆以擧行,難以曲恕,待其上納,亦爲拿勘,以此事前後飭敎,何等嚴重,正供之致此稽納,實關事體,不能操飭之該道道臣,施以重推之典,何如?傳曰,允。罔念漕法之重,有此無難違越,是豈尋常處之乎?該守令及差使員,拿致後,必各別嚴勘,失飭之道臣,不可重推而止,施以越俸三等之典。
咸鏡監司金世均疏曰云云。答曰,省疏具悉。卿其往省焉。日記廳堂上金春熙,郞廳趙秉健·金敬圭
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨南一祐,同副承旨朴容大,今日不爲仕進,竝卽牌招,何如?傳曰,允。
又啓曰,假注書嚴胄永,有身病,勢難察任,今姑改差,何如?傳曰,允。
嚴胄永改差,代以李觀會爲假注書。
奎章閣啓曰,景慕宮望廟樓,今朔奉審無頉之意,敢啓。傳曰,知道。
政院啓曰,行大司憲沈承澤,執義白奎洙,掌令趙昌夏·李鎬喆,持平李儀用牌不進,李晩魯在外,監察茶時之意,敢啓。傳曰,知道。
以左副承旨南一祐,牌不進罷職傳旨,傳曰,只推。
以大司諫趙命敎,執義白奎洙,掌令趙昌夏·李鎬喆,持平李儀用,牌不進罷職傳旨,傳曰,只推。
內醫院啓曰,前御醫李命錫,旣已闋服,依例還屬本院,令該曹,口傳付軍職,冠帶常仕,何如?傳曰,允。
宣惠廳啓曰,郞廳柳南珪,今已瓜滿矣。多有擧行事,今姑仍任,何如?傳曰,允。
司僕寺啓曰,本寺僉正趙端鎬,今已箇滿,而多有擧行之事,難付生手,姑爲仍任,何如?傳曰,允。
義禁府啓曰,漕倉邑密陽前府使元世澈拿問,各別嚴勘,領運差使員薺浦萬戶田世興,待其上納,亦爲拿問,各別嚴勘事,傳旨啓下矣。田世興待其上納拿囚,元世澈下去忠淸道提川地云。依例發遣府羅將拿來,何如?傳曰,待待命拿囚。
漢城府啓曰,京內京外口摠數,每年修啓,自有定式,故曾於八月,行會八道,使之趁日限,修成冊報來矣。平安一道,尙稽違限,極爲未安,該道道臣,爲先推考,當該營吏,移送他道重治,成冊段,罔夜上送,竝與各道而同爲入啓,何如?傳曰,允。
兵曹口傳政事,副司果李命錫。
上在昌德宮。停常參·經筵。
政院啓曰,明日乃是小寒,日暖間視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,假注書李觀會,有身病,勢難察任,今姑改差,何如?傳曰,允。
又啓曰,行大司憲沈承澤,執義白奎洙,掌令趙昌夏·李鎬喆,持平李儀用牌不進,李晩魯在外,監察茶時之意,敢啓。傳曰,知道。
以大司諫趙命敎,執義白奎洙,掌令趙昌夏·李鎬喆,持平李儀用,牌不進罷職傳旨,傳曰,只推。
假注書李觀會改差,代以宋益勉爲假注書。
慶尙監司朴齊寅疏曰云云。答曰,省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨朴定陽,今日不爲仕進,卽爲牌招,何如?傳曰,允。
又啓曰,假注書宋益勉,今日廳座,不爲入來,揆以事體,誠極駭然,所當重勘,而本院請推之外,無他可施之罰,何以爲之?敢稟。傳曰,拿處。
宋益勉拿處,代以金性默爲假注書。
政院啓曰,漢城府郞廳來言,獻民數修正次請出矣,敢啓。傳曰,知道。
上號都監啓曰,大王大妃殿玉寶篆文書寫官行判府事洪淳穆,書出正副本,謹此封進,以備睿裁後入刻之意,敢啓。傳曰,正本入刻。
政院啓曰,行大司憲沈承澤,執義白奎洙,掌令趙昌夏·李鎬喆,持平李儀用牌不進,李晩魯在外,監察茶時之意,敢啓。傳曰,知道。
又啓曰,明日傳香禮房承旨,當爲齋宿,行都承旨趙寅熙,所當牌招,而拘於廳規,不得請牌,何以爲之?敢稟。傳曰,牌招。
以大司諫趙命敎,執義白奎洙,掌令趙昌夏·李鎬喆,持平李儀用,牌不進罷職傳旨,傳曰,只推。
以右副承旨朴定陽,牌不進罷職傳旨,傳曰,只推。
傳曰,臺諫竝許遞,政官牌招開政。
傳曰,有實故玉堂竝許遞,前望單子入之。
兵曹口傳政事,副司果趙昌夏·李鎬喆·洪承憲·金學洙。
政院啓曰,行吏曹判書金炳德,參判李僖魯,參議趙用夏,牌不進,推考傳旨及罷職傳旨,今方捧入,而開政命下之後,如是違牌,事甚未安。判書參判,竝更牌招,何如?傳曰,允。參議只推,一體牌招。
吏曹啓曰,昌城府使南周源,母年爲七十六歲矣。法不當遠赴,改差,何如?傳曰,允。
又啓曰,南學敎授趙同熙,以其身病,呈狀乞遞,改差,何如?傳曰,允。
漢城府啓曰,平安道戶口摠數,今始上來,竝與各道,同爲修啓,而濟州三邑民數,尙未上來,駕海遠島,其所遲速,不可預度,此則待其上來,追後入錄之意,敢啓。傳曰,知道。
政院啓曰,行吏曹判書金炳德,參判李僖魯,參議趙用夏,再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安,判書參判,所當更請牌招,而係是一日三牌,何以爲之?敢稟。傳曰,允。參議只推,待明朝,一體牌招。
敦寧都正徐鼎勳疏曰云云。省疏具悉。所請依施。
上在昌德宮。停常參·經筵。
政院啓曰,大司憲·掌令二員·持平二員未差,監察茶時之意,敢啓。傳曰,知道。
玉堂前望單子入之。校理金喆熙落點。
政院啓曰,賓趙秉世,贊金喆熙,完和君冠禮後復命云矣。敢啓。傳曰,知道。
傳曰,弼善有闕之代,前望單子入之。
弼善前望單子入之。金晩植落點。
傳曰,今日政典翰差出。
傳曰,同副承旨許遞,前望單子入之。
承旨前望單子入之。金裕行落點。
傳曰,慶尙監司有闕之代,大護軍申應朝除授。
政院啓曰,注書有闕之代,前注書嚴柱漢,被薦人申箕善·趙秉翊薦狀,依例成送吏曹之意,敢啓。傳曰,知道。
有政。吏批,行判書金炳德,參判李僖魯,竝牌招不進,參議趙用夏進。
吏批啓曰,行判書金炳德,參判李僖魯,竝牌招不進,小臣獨政未安,何以爲之?敢稟。傳曰,只出緊任。以趙熙哲爲大司憲,尹致聖爲大司諫,金喆熙爲執義,南啓憲爲司諫,沈相學·李敎夏爲掌令,洪英植爲獻納,高必相·鄭芳鉉爲持平,金裕成·李晩鉉爲正言,閔泳翊爲典翰,嚴柱漢爲注書,韓在絢爲敦寧都正,朴齊寅爲知春秋,李東宇爲敦寧主簿,金震洙爲尙衣主簿,趙重弼爲南學敎授,趙羲轍爲昌城府使,朴履道爲安岳郡守,慶尙監司單申應朝,除授事承傳,司僕僉正趙端鎬,姑爲仍任事承傳。
再政。以李萬敎爲校理,洪在能爲典獄主簿。
兵批,行判書宋近洙病,參判尹榮信病,參議金在瓛病,參知徐鼎勳入直進。兼慶尙道兵馬水軍節度使單申應朝,兼昌城鎭兵馬僉節制使淸北兵馬左防禦使單趙羲轍。
以慶尙監司朴齊寅狀啓,進上生靑魚,日氣和暖,尙未捉得,過限旣久,不得封進,惶恐待罪事,傳曰,勿待罪事,回諭。
政院啓曰,新除授注書嚴柱漢,卽爲牌招入直,何如?傳曰,允。
御營廳啓曰,本廳千摠李熙正,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨趙熙一,左副承旨南一祐,今日不爲仕進,竝卽牌招,何如?傳曰,允。
又啓曰,同副承旨金裕行,時在黃海道安岳郡任所,斯速乘馹上來事,下諭,何如?傳曰,許遞,前望單子入之。
又啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
承旨前望單子入之,朴容大落點。
政院啓曰,新除授同副承旨朴容大,卽爲牌招,何如?傳曰,允。
傳曰,有實故摠管許遞,前望單子入之。
摠管前望單子入之,副摠管洪承億落點。
傳曰,傳敎遲滯之中官柳東燮推考。
以司謁口傳下敎曰,進饌日及會酌日夜讌,京畿監司,以進饌堂上,當爲進參矣。其夜則都事留營事,分付。
以司謁口傳下敎曰,夜進饌時,大王大妃殿儀仗,及翌日會酌時殿庭軒架,竝置之事,分付。
以司謁口傳下敎曰,慶日不遠,向日御營廳失火時,入直千摠金夢求,哨官申椗,記過,竝特爲分揀。
以司謁口傳下敎曰,進饌正時,以辰初初刻爲之事,分付。
弘文館啓曰,新除授典翰閔泳翊,校理李萬敎,竝卽牌招察任,何如?傳曰,允。
侍講院啓曰,新除授弼善金晩植,卽爲牌招察任,何如?傳曰,允。
政院啓曰,大司憲趙熙哲,持平高必相·鄭芳鉉在外,執義金喆熙,掌令沈相學·李敎夏牌不進,監察茶時之意,敢啓。傳曰,知道。
以大司諫尹致聖,獻納洪英植,正言金裕成·李晩鉉,執義金喆熙,掌令沈相學·李敎夏,牌不進罷職傳旨,傳曰,只推。
以右承旨趙熙一,牌不進罷職傳旨,傳曰,只推。
上號都監啓曰,玉寶文草圖書一本,謹此封進,待啓下,令書寫官大護軍趙成夏,正書入刻之意,敢啓。傳曰,知道。
議政府啓曰,卽見咸鏡前監司李會正狀啓,則明川浦落元續田五十二結三十二負六束,茂山浦落元續田十一結二十九負,無田租稅,實難白徵,特許停稅,待年豊,隨起復摠事,請令廟堂稟旨分付矣。兩邑水災之孔酷,已有年,啓之登徹,而田結浦落,如是的實,則其在懷保之政,合有寬紓之道,限三年特爲停稅,期復元摠之意,分付,何如?傳曰,允。
禮曹啓曰,三名日及各殿誕日陳賀時,王世子,當有進箋致詞表裏之禮,而冠禮前,則依前例權停,自內只進表裏事,已爲啓下矣。今此大王大妃殿,寶齡望八稱慶陳賀時,亦依此磨鍊以入之意,敢啓。傳曰,知道。
刑曹啓曰,因大臣筵稟定式,前統制使權容燮,所犯贓錢,自本曹,捉囚家僮督捧矣。權容燮間己身故,徵捧無處,依廟堂知委,所囚家僮放送之意,敢啓。傳曰,知道。
進饌所啓曰,外賓前郡守李純翼,前令李承紀,時無職名,令該曹口傳付軍職,使之入參,何如?傳曰,允。
兵曹口傳政事,副司果李純翼·李承紀。
上在昌德宮。停常參·經筵。
大王大妃殿誕日,大殿·王大妃殿·大妃殿·中宮殿,內閣·政院·玉堂·百官口傳問安。答曰,知道。
大王大妃殿,內閣·政院·玉堂·百官單子問安,答曰,知道。
世子宮,內閣·政院·玉堂·春桂坊·百官口傳問安。答曰,知道。
進饌後,大殿·大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
世子宮,藥房·內閣·政院·玉堂·春桂坊口傳問安。答曰,知道。
以司謁口傳下敎曰,今日當賜饌頒花矣。問安後,時原任大臣·奉朝賀·承史·閣臣·玉堂·春桂坊·二品以上·六曹·兩司長官,竝留待之意,令政院知委。傳曰,檢校直閣金興均,馳詣睿陵,奉審摘奸,仍留監祭,局內諸陵,一體奉審以來。
傳曰,今日異於他日,輕囚放釋。
傳曰,進饌所堂郞以下,廚院都提調以下,梨園·尙方提調以下,竝別單書入。
禮曹啓曰,今此大王大妃殿誕日,諸道所封賀箋中,統制使李奎奭,以應封官兼別軍職,各爲封進,中和府使吳聖模,咸安郡守李淸烈,昆陽郡守王昌鎬,雖非應封官,亦以別軍職封進矣。一體看審捧入,而綾州牧使金度根,方在罷職中,所封箋文,依前例不爲捧入之意,敢啓。傳曰,知道。
政院啓曰,臣容大,敬奉聖敎,馳往義禁府,取考囚徒案,則時囚罪人宋益勉,以假注書廳座,不參罪名,係是輕囚,故依傳敎放送,仍詣典獄署,取閱囚徒案,則公貨備納間,嚴囚罪人七名,所犯贓錢,備納間家僮嚴囚罪人十二名,辭緣推覈間嚴囚罪人二名,因傳敎,嚴囚罪人一名,刑配間嚴囚罪人一名,査覈間嚴囚罪人二名,公穀不納罪人六名,班家作挐罪人二名,不可以輕囚論,故竝仍因,其餘他錢不報,招引人物,各司直囚罪人趙順汝等二十四名,係是輕囚,故竝依傳敎,放送之意,敢啓。傳曰,知道。
上在昌德宮。停常參·經筵。
進饌翌日,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
世子宮,宗親·儀賓·內閣·政院·玉堂·春桂坊口傳問安。答曰,知道。朝廷二品以上·六曹堂上單子問安。答曰,知道。
藥房都提調金炳學,提調金壽鉉,副提調趙寅熙啓曰,日吉辰良,進饌禮成,忭祝之忱,中外惟均,伏未審夜間,聖體若何,寢睡·水刺之節,何如?臣節率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿·世子宮,口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房三提調,持粟米飮來待矣。傳曰,封入。
又啓曰,來十一日,朝參日次矣。敢稟。傳曰,停。
又啓曰,來十一日,輪對日次矣。敢稟。傳曰,當次人受點後,日次待令。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
議政府啓曰,公事官韓奎晉,奔走勤仕,已滿十五朔,依例陞敍或守令除授事,奉承傳施行,何如?傳曰,允。
政院啓曰,大司憲趙熙喆,持平高必相·鄭芳鉉在外,執義金喆熙,掌令沈相學·李敎夏牌不進,監察茶時之意,敢啓。傳曰,知道。
以大司諫尹致聖,獻納洪英植,執義金喆熙,掌令沈相學·李敎夏牌不進罷職〈傳旨〉,傳曰,只推。
兵曹啓曰,宣傳官廳薦會在卽,而宣傳官申正熙·蔡奎常,俱以身病猝重,無望供職,呈狀乞遞,竝改差,其代依例口傳差出,以爲會薦之地,何如?傳曰,允。
又啓曰,禁軍別將吳夏泳,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹口傳政事,以李敎復·趙翼顯爲宣傳官。
兵曹啓目粘連,觀此平安兵使白樂莘狀啓,則虞侯趙性駿,戢盜,無竊發之患,兼符,有惠溢之頌,仍任一款,令該曹稟處亦爲白臥乎所,狀請內辭意,雖是職分內事,儒民旣有願留,群情可愛,姑爲仍任,何如?啓依允。
慶尙監司申應朝疏曰云云。答曰,省疏具悉。卿其勿辭往欽哉。
上在昌德宮。停常參·經筵。
政院啓曰,藥房三提調,持粟米飮來待矣。傳曰,封入。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,泰安都護府使申錫源下直,長弓一張·長箭一部·片箭一部·筒兒一箇賜給。
傳曰,奉審閣臣入侍。
政院啓曰,行都承旨趙寅熙藥院進,左承旨李漢永,右承旨趙熙一,左副承旨南一祐不爲仕進,右副承旨朴定陽式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲趙熙喆,持平高必相·鄭芳鉉在外,執義金喆熙,掌令沈相學·李致夏牌不進,監察茶時之意,敢啓。傳曰,知道。
以大司諫尹致聖,獻納洪英植,執義金喆熙,掌令沈相學·李敎夏,牌不進罷職傳旨,傳曰,只推。
吏曹啓曰,童蒙敎官閔泳煥,以病乞遞,改差,何如?傳曰,允。
又啓曰,利川府使閔斗鎬,身病猝重,萬無赴任之望云。罷黜,何如?傳曰,朔寧郡守李相換。
訓鍊都監啓曰,本局從事官洪英植,身病猝重,勢難察任,改差,何如?傳曰,允。
又啓曰,本局千摠朴長夏,身病猝重,勢難察任,改差,何如?傳曰,允。
敦寧都正韓在絢疏云云。省疏具悉。所請依施。
丁丑十二月初八日未時,上御誠正閣。奉審閣臣入侍時,同副承旨朴容大,記事官嚴柱漢,記注官朴鍾瀅,別兼春秋金羽均,檢校直閣金興均,以次進伏訖。上曰,史官分左右。仍命奉審閣臣進前。興均進前奏曰,臣承命馳詣睿陵,陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣禧陵,陵上奉審則安寧,碑閣丁字閣奉審則無頉,仍詣孝陵,陵上奉審則安寧,碑閣丁字閣奉審則無頉,還詣睿陵,仍留監祭,將事安寧之意,敢達矣。上曰,諸陵上,俱爲安寧,而碑閣丁字閣,亦皆無頉乎?興均曰,果泰平矣。上曰,何時將事乎?興均曰,以京城言之,三更量將事矣。上曰,日寒氷程,無事往來乎?興均曰,氷雪雖交雜於道路,果不太陰,無事往返矣。上曰,往來之路,牟麥何如耶?興均曰,歷路牟麥,擧皆帶靑矣。上曰,史官就座。仍命閣臣先退,又命退承史,以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨朴定陽,今日不爲仕進,卽爲牌招,何如?傳曰,允。
傳曰,政官牌招開政。
傳曰,吏曹參判有闕之代,前望單子入之。
吏曹參判前望單子入之,洪承億落點。
傳曰,臺諫竝許遞,前望單子入之。
傳曰,淸州牧使李憲稙,安岳郡守朴履道相換。
以司謁口傳下敎曰,明日會酌時,時任閣臣·入直玉堂·春桂坊·承史入參,明日會酌正時,依正日例爲之。
兵曹,以許熠爲禁軍別將。
以左副承旨南一祐,牌不進罷職傳旨,傳曰,只推。
吏曹啓曰,東學敎授洪英植,以病乞遞,改差,何如?傳曰,允。
又啓曰,利川府使閔斗鎬,朔寧郡守李相換事,命下矣。利川府使閔斗鎬,以前任載寧郡守,方在解由未出中,何以爲之乎?敢稟。傳曰,勿拘。
有政。吏批,行判書金炳德牌招不進,參判未差,參議趙用夏進。
吏批啓曰,行判書金炳德牌招不進,參判未差,小臣獨政未安,何以爲之?敢稟。傳曰,只出緊任。以洪大重爲宗府正,宗正卿單李邦鉉,淸州牧使李憲稙,安岳郡守朴履道,已上相換事承傳。
再政。以金載瓛爲敦寧都正,尹定求爲東學敎授,金永式爲童蒙敎官,金濬九爲武烈祠參奉。
兵批,判書閔謙鎬病,參判任應準病,參議朴海哲入直進,參知趙秉弼病,平安兵虞候趙性駿,姑爲仍任事承傳。
大司諫尹致聖,執義金喆熙,掌令沈相學·李敎夏,獻納洪英植,正言金裕成·李晩鉉等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶腸,來·黯之毒手,未足以諭其惡也,此實載籍所無之極惡大憝,而聲討無加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣,千罪萬惡,咸萃一身,製給凶疏,阻遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,傳旨未卽頒下,典刑尙稽,神人之憤,容有極矣?請物故罪人國榮,亟施孥戮之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腹,都人尹喆等句語,排布陰譎,曲突徏薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁,亦慘矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見促文書中,不道不滿之說,愈出愈凶,至有外朝不知之言,詩句引用之意而極矣,而末乃以渠之傍祖權鞞時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之極逆,而安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不得援用尙魯追施之律,請物故罪人裕,亟施孥戮之典。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·連之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲忝祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·友光之徒,憑藉讖諱之言,濟其邪誕之術,二萬石軍糧之積庤,縉紳家火具之潛埋,指卯日擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,無不參知,則罪止誅身,失之太輕,王章不嚴,輿情未洩,請逆賊友文·光友加施孥戮之典,致後·延壽竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周而相與同室,綢繆謀議,打成一片,論災異於南山,肆發憯悖之說,觀奇貨於北謫,先倡負來之言,醞釀則嘯聚武士也,設施則乘夜火攻也,惟其狡譎飭辭,頑毒忍禍,亂逆之端緖,雖未盡,凶憯之情節,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結韎韋悖類,指順性而約爲血黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係若是,豈可止以知情不告蔽之哉?輿情去益憤鬱,國論尙且沸騰,請知情不告罪人兢善,亟施孥戮之典。噫嘻痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐土賤氓論,而腕把至憯之牘,目閱絶悖之說,則奔走號遑來告之不暇,而偃息恬憘,不思所以人得而誅之者,此曷故焉,若無平日綢繆於逆順·凶馹,則憯牘胡說,胡爲而至哉?此必由所由然而然也,傳書兩漢之末卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一纓尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿憤之所共洩也,而聖度過加寬容,尙靳兪音,益不勝抑鬱之至,情黑山島減死定配罪人載仁,亟令王府,嚴鞫得情,快施極律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟具彝性,則豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁徹家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書,若神明,此是渠莫掩之眞贓,罔赦之斷案,而及有王府拿來之令,脫身亡命,是必無父無君,變易姓名,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋泊之潛越魅類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁,亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將滔天,有浮洪水猛獸,何幸太陽中天,奸狀莫逃,快伸三尺之章,遄伏肆市之典,神人之憤,庶可少洩,而似此巨魁,不可只誅其身而止,謀反不道罪人鍾三·鳳周,竝施孥戮之典。噫嘻痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蒂固,財色而誑誘,嘯吹其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承渠本簪纓後裔,累經芻牧之任,分已侈矣,榮固大矣,苟有一分彝性,宜思百倍報效,而乃反糾合邪徒,看作奇貨,凶如子登,而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩,夤緣在誼,交通鳳周,惟一·大誅,無非邪類,相識惟一,親知大誅,詭謀祕計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學中巨魁也。渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭,與婢貫面,內室之酒會頻來,通用貨財,情誼倍加慇懃,輸送魚脯饋遺,從又絡繹,甘心護法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態,洛承戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,迹何祕於醞釀,倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋此指劃排布,㝡爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二二而一也。近日邪說之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸,何幸天道孔昭,神理不憯,魯觀之斧越已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止,請正法罪人演承·洛承,亟施孥戮之典。噫嘻痛矣,亂臣賊子,從古何限,而豈有如喆增之窮凶絶惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在縉紳之列,則分已侈矣,榮固大矣,苟有一分人心,宜思百倍報效,而戾氣所種,天生妖孽,穿利竇而酷嗜邪說,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海船之擾,今番德山之變而極矣,誘致幾萬里外禽獸不若之醜夷,汚我五百年間禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我壃域,文謨之潛形匿影,猶或似於顧忌,而此則改頭換面,無難染毒我人民,不待泄·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出,而情跡尤著,逮使之發,而罪人斯得,天討可以大行,王章可以快伸,而噫,彼猷善之凶狡,乃敢先機而營獲,聲氣直走於暗地,指劃素定於緘口,至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解,此若以其身故而不施極律,則亂賊無所懼而王法無所施矣,斬屍之法,雖無可據,孥戮之典,自有其例,請經斃罪人喆曾,亟施嗣賊已施之律焉。噫嘻痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之扇惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成三,雖已漏網,晩植等諸罪人之陰謀祕計,心腸貫一,仇機毒天,情踪無貳,若不大加懲創,亟施典刑,則亂臣賊子,其將接踵而起,寧不大加懼端緖旣露,鞫覈未竟,酌處之處分遽降,臣等愕然失圖,不勝抑鬱,請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪說之浸溺,而斁絶彝倫,異類之糾結,而醞釀禍機,敢生射天之心,暗售賣國之計,遂至越層溟而招寇,稱亂沁都,引亂船而下陸,作變德山,此實窮天地亘萬古所未有之極惡大憝也,何幸天討孔明,乾斷赫然,帳殿親問之下,端緖畢露,奸狀莫逃,大伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止,苟有加於此之極律,何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤所狡惡,與汝江,一而二二而一也。德山凶變時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,令此只誅其身,不可蔽其罔赦之極罪,請謀反大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之無有育易種者審矣,岐鉉則逋逃之主,而弼濟之奇貨也,玉鉉則奸凶之魁,而弼濟之根窩也,憑藉讖諱,煽動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主,崔盜之警,屢發於郡邑,莽戎之變,潛伏於嶺關,一境從而繹騷,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也,何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者,乃反以弼賊之次律,施之者,其非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,迹難容於穹隤,作之者應龍,而受頤揮於潤根,寫之者潤根,而得手法於應龍,兩個凶種,打成一塊,前唱後和,綢繆醞釀,其實,一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,快伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止,請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦興凶徒,同惡相濟者也,揆以王章,不可島配而止,竝施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏蟣蝨之財,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負市爲名,無非興榮之排布也,柒谷·安東相應爲約,亦是興榮之經綸也,此有甚於綠林之嘯聚,亦相符於白蓮之糾結,究厥情迹,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶身未暴,懿·溫之逆節未彰,神人共憤,刑法失中,此若以其身之已死而不施極律,則亂賊無所懼,而王法無所施矣,至於鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟酌處,處分遽下,臣等愕然失圖,不勝憂慨,請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快定邦憲,以重獄體焉。噫嘻痛矣,崔益鉉之罪,可勝誅哉?渠之前後疏辭,已多悖惡,而㝡其再疏中未專政之日以下幾句語,尤非爲人臣所敢道,而以至末端之妄引經傳,顯有指斥,其在疎不間親之義,何敢萌心而發口也哉?淵鑑悉燭,以語逼爲敎,於是乎罪犯昭著,覆載難容,而酌處猶輕,王章未伸,公議轉激,輿憤愈鬱,罪人崔益鉉之投疏,雖渠伎倆,名在罪籍,又此投匭,無嚴無憚,已極可駭,而做此誣逼君父之說,至於詬罵之,其中數三句語,至凶絶悖,有非北面臣子之所可萌諸心而發諸口也。外托言事,內售凶圖,旨意陰慝,情狀閃忽,熒惑一世,莫掩包藏之跡,眼無君父,此誠天地之所不容也,神人之所共憤也。天鑑孔昭,酌處猶輕,此莫非大聖人好生之至仁大德,而奈此亂類層生,綱紀將隳乎,罪固罔赦,義在必討,請黑山島圍籬安置罪人崔益鉉,設鞫得情,夬正典刑焉。噫嘻痛矣,亂臣賊子,從古何限,而豈有如朴遇賢之至凶絶慝者乎?渠以蟣蝨之賤,素蓄梟獍之性,肆然投匭,無所顧憚,設心至憯,造意絶悖,欲售嘗試之計,直犯誣逼之科,引用孝悌之說,而敢以夔齊等語,登諸文字,無嚴不敬,莫此爲甚,所謂爻象失和者,何事也,聽聞乖當者,何語也?有識者之長吁短歎,耳語目說者,果指何人也,無補於治,後世庇議云者,指斥何事也?字字陰慝,節節凶悖,何忍萌心而發口?不覺骨顫而膽掉矣,鞫訊方張,凶節幾露,而忍杖不服,端緖未究,究厥情狀,尤極狡惡,此而不嚴加誅戮,其可曰國有三尺乎?神人共憤,覆載難容,而酌處猶輕,固仰好生之德,王章莫伸,尤急必討之義,請黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。噫嘻痛矣,孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容也,神人之所共憤也,淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷,三尺之法,固宜亟施,一纓之命,豈可暫貸?鞫事方張,專尙呑吐,狡性愈頑,不指根窩,王章將伸而反屈,輿憤方洩而愈菀,關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將隳乎?罪固罔赦,義在必討,請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。噫嘻痛矣,楸子島安置罪人趙秉昌,以世祿之人,位躋崇顯,圖報之誠,宜倍餘人,而奈之何嘲訕朝廷,常懷憤怨,作爲窩主,眩惑朝象,已極凶悖,而妖子趙采夏,陰助其父之惡,亦有拂鬱之心,是可忍也,孰不可忍也?無將之罪,春秋之所共討,不敬之律,漢法之所必誅也,負犯如此,關係若是,豈可島置竄配而止乎?請楸子島安置罪人趙秉昌,渭原郡竄配罪人趙采夏,亟令王府,設鞫得情,俾伸輿憤焉。噫嘻痛矣,今番鞫獄諸罪人,卽振古以來所未有之窮凶絶悖者也。哲均厚被國恩,濫躋梱帥,苟有一分秉彝,宜思百倍圖報,而奈其陰譎之狀,自著色辭,奰慝之性,便成技癢,嘯聚匪類,甘作窩主,信惑雜術,釀出禍機,李觀一之邀置密室,無事不議,朴景良之附耳細語,有言皆從,海舶妥帖,反思用術驚動,火藥暗投,竟售鬼辭而樂禍,凶節盡露,斷案已成,東根,以蟣蝨之賤,素蓄鬼蜮之性,伴觀一而同舍,踪迹甚祕,招景良而分酌,腸肚相連,假月夜之赴飮,自底火塊之撲面,眞非哲均之所指使,其凶謀祕計,與哲均,一而二二而一也。至於善敎,性本凶戾,迹又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,令不可只誅其身而止,請謀反不道罪人哲均·東根,知情不告罪人善敎,竝施孥戮之典焉。噫嘻痛矣,請濟州牧圍籬安置罪人鄭泰好,亟降處分,以施加律焉。噫嘻痛矣,請古今島圍籬安置罪人洪坃,亟降處分,加施當律焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,謂氣脈之先占,乃敢自誇,聽相術而自負,潛蓄不軌,僞作宮婢而掌庫,已極設心之狡,辦備戎器而私峙,特欲待時而動,求神埋戊,莫非出於妖惑,搬舍團丁,厥惟久於排布,至若渭水·南陽之發口,將心已著,天府敖倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝,何幸天道孔昭,罪人斯得,夬伸三尺之章,遄伏肆市之典,而似此凶逆之賊,不可孥戮而止,苟有加於此之極律,則何可不施於此賊乎?啓豐,賦性凶悖,行己憯慝,奸如秉淵,而結爲心腹之交,凶如導賢,而又復腸肚之連,搬運隱僻,若形影之相隨,造備戎服,乃繆結而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,陰謀祕計,多所參聞,悖肚逆腸,昭不可掩,與秉淵,一而二二而一也,豈可只誅其身而止?李英俊,渠之姓名,已出賊招,而以其染,雖不得刑訊,一不盤覈,施以島配,亦有乖於鞫獄之體,請謀反大逆不道罪人秉淵,亟施适·雲已施之律,知情不告罪人啓豐,加施孥戮之典。薪智島定配罪人李英俊,更令王府,設鞫得情,夬正邦憲焉。噫嘻痛矣,赫晉·祐秀·鳳周等罪,可勝誅哉?渠以鄕谷蟣蝨之跡,締結徒黨,糾合匪類,排布之源委,醞釀之脈絡,至凶絶慝,卽窮天地亘古今所未有之極逆大憝也。向因傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大而慮權宜而行者明矣。今此道啓,用辟,巨魁且殲,而諸罪人窮凶餘罪,何可以孥戮而止,破瀦而斷乎?請處死罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。答曰,不允。赫晉·祐秀·鳳周等事,旣是當律,不必請加矣。
執義金喆熙,掌令沈相學·李敎夏等啓曰,新除授大司憲趙熙哲,時在水原地,持平高必相,時在全羅道扶安地,持平鄭芳鉉,時在羅州地,請竝斯速乘馹上來事,下諭。答曰,許遞。
獻納洪英植,正言金裕成·李晩鉉等啓曰,梟示罪人性世,與極逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也,設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律,請梟示罪人性世,亟施孥戮之典焉。新除授司諫南啓憲,時在忠淸道全義地,請斯速乘馹上來事,下諭。答曰,不允。下諭事許遞,兩司合啓中,赫晉等事中,痛矣下崔鳳周三字抹去,至於下鳳周二字抹去,哉請下綾州牧定配罪人崔鳳周十字抹去,符同下張赫晉周旋六字抹去,從令下姻結則李士元之參涉九字抹去,聃應下興陽縣定配罪人張赫晉,長興府定配罪人李士元二十字抹去。
掌令李敎夏啓曰,臣姿性愚鹵,言議巽劣,本不合於淸朝耳目之任,而忽於日者,伏奉栢府除旨,旣已夤緣叩謝矣。今以三罪人事,公憤所在,不得不隨衆聯啓,而第臣舊啓中,區區私義,有不敢冒參者,玆敢據實引避,以若情踪,何可一刻晏然於臺次乎?請命遞斥臣職。答曰,依啓。
上號都監啓曰,監造官申台善·李演光·金好謙,俱有身病,呈狀乞遞,改差其代,以前參奉鄭直鉉,前監役趙濟升·蔡慶默差下,而時無職名,竝令該曹,口傳付軍職,何如?傳曰,允。
兵曹口傳政事,副司勇鄭直鉉·趙濟升·蔡慶默。
禮曹啓曰,今此大王大妃殿加上尊號稱慶陳賀時,王世子,自內只進表裏,依前例磨鍊以入之意,敢啓。傳曰,知道。
又啓曰,三名日及各殿誕日陳賀時,王世子,當有進箋致詞表裏之禮,冠禮前,則依前例權停自內只進表裏事,已有命下矣。今此大王大妃殿加上尊號稱慶陳賀時,亦依此磨鍊以入之意,敢啓。傳曰,知道。
武衛所啓曰,善騎別將申正熙,時無職名,令該曹,口傳付軍職,何如?傳曰,允。
御營廳啓曰,本廳哨官景昌協,身病甚重,勢難察任,改差,何如?傳曰,允。
義禁府啓曰,大逆不道罪人赫晉·祐秀·鳳周發遣府都事,與該道道臣,眼同,旣已正刑矣。赫晉·祐秀·鳳周等父母妻妾子女祖孫兄弟姊妹·子之妻妾·伯叔父·兄弟之子,年歲姓名存沒居住,令漢城府考出帳籍,亦爲分付五部及各該道,應坐諸人,一一査出,修成冊牒報後,依律擧行,而籍沒家産,破家瀦澤等事,令各該司,捧承傳擧行,何如?傳曰,允。
又啓曰,卽接全羅監司李敦相牒報及成冊,則大逆不道罪人祐秀子相大,年十六,鳳周子若大,年十九,懸錄報來矣。相大·若大等,方囚全州府獄,而依例發遣府都事,與地方官眼同,卽其地,依律文,竝緣坐處絞,何如?傳曰,允。任實縣監具然翼,假都事差下,使之擧行。
全羅監司李敦相疏略曰,猥拱危蹙,恭俟誅罰,伏奉批旨,開諭備摯,雙擎九頓,感淚被面,而臣今賤齒衰邁,神精昏瞀,雖使之叨任閑局,猶未免漫不省辦,其何以處盤錯剸理之地,掌管檢句當之責乎?撫枕自愧,又添一病,冒悚馳奏,乞賜鑑諒,遞臣藩任,以警具僚焉。答曰,省疏具悉。旣有前批,而又此支煩,未知其可也。
吏曹參判李僖魯疏曰云云。答曰,省疏具悉。所請依施。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應無時急稟定事,左議政未差,右議政金炳國有身病,不得來會云矣。敢啓。傳曰,知道。
兵曹啓曰,明日褒貶磨勘時,堂上當爲備員,而參判任應準,參議趙秉弼,俱有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
政院啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上推考警責,何如?傳曰,允。
上在昌德宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,開城留守沈履澤下直,長弓一張·長箭一部賜給。
傳曰,呈告泮長許遞,前望單子入之。
大司成前望單子入之,尹用求落點。
傳曰,吏·兵批,歲抄點下者,依例捧傳旨。
以司謁口傳下敎曰,稧屛,依戊申年例爲之,儀軌廳處所,鑄字所爲之,物力,令戶·兵曹,限二千兩區劃,如或不足,自武衛所,隨所入上下,員役則會同日,量宜酌定事,分付。
注書嚴柱漢病,代以丁弘燮爲假注書。
禮曹,今此大王大妃殿加上尊號習儀初度,今十二月十六日,二度同月十九日,三度同月二十二日。
吏曹口傳政事,以朴來萬爲兵曹參判,徐鼎勳爲參知。
上號都監啓曰,加上尊號冊寶封裹日時,令日官崔榮遠推擇,則今月十六日辰時爲吉云。以此日時擧行之意,敢啓。傳曰,知道。
三軍府啓曰,皇明兵部郞中賈維鑰,後孫中永等諸人,年前入於宣薦削薦中,物議至今稱屈,竝復薦施行事,分付,何如?傳曰,允。
以慶尙監司朴齊寅收啓,尙州牧使金奭根,暗行御史旣以封庫,爲先罷黜,其罪狀,令攸司稟處事,傳曰,令該曹,口傳各別擇差。
以江原監司閔泳緯狀啓,安峽縣監鄭有恂,遭母喪事,傳曰,令該曹,口傳各別擇差。
刑曹啓曰,義禁府啓辭內,大逆不道罪人赫晉·祐秀·鳳周等,籍沒家産事,命下矣。罪人赫晉·祐秀·鳳周等奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公錢之意,敢啓。傳曰,知道。
兵曹啓曰,內禁將李宓熙,以其病難供職,呈狀乞遞,改差,何如?傳曰,允。
慶尙監司申應朝疏曰云云。答曰,省疏具悉。實病旣如此,所請依施。
敦寧都正金載瓛疏曰云云。省疏具悉。所請依施。
上在昌德宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,咸鏡道觀察使金世均下直,長弓一張·長箭一部賜給。
備忘記,江原道觀察使洪在鉉下直,長弓一張·長箭一部賜給。
傳曰,咸鏡監司·江原監司留待。
傳曰,檢校待敎金演壽,馳詣顯隆園,奉審摘奸,仍留監祭,健陵·華寧殿,一體奉審以來。
傳曰,同副承旨許遞,前望單子入之。
承旨前望單子入之,李鎬翼落點。
傳曰,咸鏡監司江原監司入侍。
政院啓曰,新除授同副承旨李鎬翼,卽爲牌招,何如?傳曰,允。
以司謁口傳下敎曰,今日再會酌時,在院承史·入直閣臣·玉堂·春桂坊入參。
傳曰,慶尙監司有闕之代,黃海監司李根弼,除授黃海監司之代,前大司成鄭海崙除授。
注書李軒卿病,代以李羲鳳爲假注書。
政院啓曰,卽者修撰閔泳奎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,修撰閔泳奎陳疏徑出,下番闕直,事甚未安。副修撰尹相萬,別兼春秋進,修撰鄭元夏,副修撰李輔榮竝卽牌招,推移入直,何如?傳曰,允。
吏曹,慶尙監司單李根弼,黃海監司單鄭海崙,以上除授事承傳。
兵曹,兼慶尙道兵馬水軍節度使單李根弼,兼黃海道兵馬水軍節度使單鄭海崙。
吏曹口傳政事,以朴憲陽爲尙州牧使,安必錞爲安峽縣監。
傳曰,吏曹參議有闕之代,前望單子入之。
吏曹參議前望單子入之,兪晩源落點。
傳曰,在外秋判許遞,前望單子入之。
刑曹判書前望單子入之,任商準落點。
以進饌所堂郞以下,司饔都提調以下,梨園尙方提調以下別單,傳曰,進饌所堂上,行工曹判書金輔鉉,京畿監司尹滋悳,行大護軍金炳始,禮曹判書趙寧夏,行大護軍趙敬夏,兵曹判書閔謙鎬,各熟馬一匹面給。郞廳,典翰閔泳翊半熟馬一匹賜給。左翊衛朴濟億,平市主簿趙駿鎬,戶曹正郞徐雲輔,副司果沈應澤,竝陞敍。別看役前中軍金炳武,前知事金載禹·玄昔運·韓文奎,訓鍊僉正金信默,中樞經歷安膺浩,樂器風物監造別看役前中軍金炳武,竝守令除授。禮貌官假引儀安東鍊·李時庠,各上弦弓一張賜給。司饔都提調領敦寧金炳學,內下大豹皮一領賜給。提調金輔鉉,內下大虎皮一令賜給。饌品監造官奉事閔靖鎬,孰設所郞廳左翊衛朴齊億,竝陞敍。掌樂提調趙寧夏,內下虎皮一令賜給。趙慶鎬,內下中鹿皮一令賜給。協律郞正洪在瓚,長弓一張賜給。尙衣提調鄭基世·趙敬夏,各熟馬一匹賜給。副提調趙寅熙,半熟馬一匹賜給。郞廳金震銖·金龜洛·李恩植·趙瑢熙,各兒馬一匹賜給。別看役出身李泰元加資,計士李升善等三人,竝別提除授。金文顯敎授待窠調用。崔錫肇,錄事宋在淵,寫字官劉漢謙等三人,竝高品付料。劉昉祜·李兢鉉,竝右職調用。李熙圭察訪待窠擬入。洪泰鍾卽付計士,隨先窠陞實。畫員金尙熙加資。日官崔榮遠,以其孫浚,卽付三曆官待窠陞實。劉漢翼以其弟,卽付三曆官,待窠陞實。牌將異海晉等十五人,竝善地邊將待窠差送。孫宅基等七人,竝邊將除授。禹昌臣,以其叔愼英,右職調用。尹正默等七人,竝右職調用,金泳駿等三人,各筒箇一部賜給。劉相益,以其兄相禹右職調用。安聖浩等三人,各長弓一張賜給。朴昌胤外職調用。金基瑞不粧弓一張賜給。排設司鑰白殷圭,世子宮排設司鑰趙興龍,竝內下生皮筒箇一部賜給。待令捕校金愼大等八人,竝邊將除授。其餘計士·寫字官·畫員·牌將·捕校·員役·樂工·工匠·女伶等,竝依判下施賞。
上號都監啓曰,監造官兪鎭一·洪淳哲,俱以身病,呈狀乞遞矣。改差其代,以前監役吳榮錫,前都事崔晩喜差下,何如?傳曰,允。
吏曹啓曰,成川府使李載完,有身病,不得下去云。罷黜何如?傳曰,允。
兵曹啓曰,每當都政,宣部·守薦,武臣前銜復職取才,及宣薦內禁衛取才,西北六道別取才,例爲試取,而中日及各樣試射,旣已停止,一體停止事,敢稟。傳曰,依例設行。
訓鍊都監啓曰,本局千摠徐光勳,身病猝重,勢難察任,改差,何如?傳曰,允。
吏曹參議趙用夏疏曰云云。省疏具悉。所請依施。
修撰閔泳奎疏曰云云。省疏具悉。爾其勿辭救護。
注書嚴柱漢疏曰云云。省疏具悉。疏辭,下該曹,稟處。
丁丑十二月十二日未時,上御誠政閣。咸鏡監司·江原監司同爲入侍時,左副承旨南一祐,假注書丁弘燮,記事官車有聲,別兼春秋金學洙,咸鏡監司金世均,江原監司洪在鉉,以次進伏訖。上曰,史官分左右。仍命監司進前。上曰,北道則異於他道,是豐·沛故都,且屢經荒年,而明年又有文川事,必善爲鎭撫然後,有成績也。世均曰,臣才識蔑劣,不合於北藩鎖鑰之任,而今奉聖敎,若是鄭重,顧未知曷以對揚萬一,惶懍之至,莫省攸措矣。上曰,六鎭居民,連爲犯越,且屢歲不登,近雖小康,文川事,又在前頭,則必多騷擾也。世均曰,傳說,雖未可準信,近聞六鎭犯越之民,雖還來,亦有移去其墳墓者云,尤極痛惡矣。上曰,俄羅斯之俗,若有隣民越去者,則輒不拒而受云,然乎?世均曰,聞其越去之初,非徒衣食之,若有耕作,則不卽徵稅,期於羈縻云矣。上曰,六鎭民俗,若無彼我之分,而無常往來,必各別操束也。世均曰,雖一民流散,爲慮不少矣,若隨現用律,庶可懲戢矣。上曰,歲比歉荒,守宰治績,且有善不善,而然若善爲操束,則必不然也。世均曰,臣才識淺短,禁飭之節,實不勝憧憧矣。上曰,嶺南則比北稍鉅,而曾有嘉績,予可無憂也。世均曰,今奉聖敎,萬萬惶恧,無地自容,而顧今北道守令,恐合擇差矣。上曰,擇人爲第一也。世均曰,以文川事言之,民心爲之訝惑,恐不無騷擾,至有不善鹽農之慮云矣。上曰,聞見錄,曾亦見之,而地旣接胡,每多蕩越之弊,明年測水時,亦必多騷擾,善爲操飭,可也。世均曰,必各別曉諭然後,庶可以安頓,北道之人,莫通倭人之言語,將報政府,請得東萊通事,而通言語之地,恐好矣。上曰,此爲好矣。世均曰,彼人有能知我國言者,而我國人,則不知彼言矣。上曰,我國譯官輩,但知賈販之利,而不能通其言語,故彼能解我之言,而我國則全昧彼言,可勝歎哉?世均曰,義州通事,頗明曉矣。上曰,是自幼時,習與性成而然也。世均曰,然矣,文川邑,相距三十里,本倅久留,亦甚難便,其守直之方,極爲關心矣。上曰,文川,本是殘邑,且有如是,迎送之弊,甚爲關念,接待之節,必使善爲之也。世均曰,謹當如敎,而門鑰用二件鎖之,一付本邑,一付彼人,兩國人眼同開閉,則似無疑阻之弊矣。上曰,爲好也。世均曰,今當辭陛,不任戀結之忱矣。上曰,豈不然也?世均曰,本道事,實爲關心處矣。上曰,江原道則土利元來不美,民生之農業不實,是朝家關慮處,善爲對揚也。在鉉曰,臣犬馬之齒旣多,且初當重任,未知何以對揚,預切悚懍矣。上曰,年齒雖高,似不然也,他邑治績,亦曾聞知,則大小雖異,豈有是理也?在鉉曰,今承聖敎,萬萬惶悚,而臣見識淺短,器量狹小,尤所憧憧矣。上曰,琬琰通考,雖已見,其完本紀年便覽,亦待其書成,從內閣入呈好矣。世均曰,有釐正事,雖過半正書,各邑沿革,姑未及訖工,方下往北關,謹當正書進呈矣。上曰,遠程氷雪,似難驅馳也。世均曰,聖念及此,惶悚萬萬矣。上曰,今當遠離,仰瞻可也。世均曰,近日世子宮氣候太平乎?上曰,平順矣。仍敎曰,今日發行,則何日到營,而交龜何處爲之乎?世均曰,十八九日間,交龜於安邊,將以二十四日赴任矣。上曰,然則遞北伯,亦於歲前上來,而爲幾日程乎?世均曰,新道臣,將奉審于智陵·淑陵·永興本宮,故爲十三日程矣。上曰,東伯何處交龜乎?在鉉曰,安倉地交龜矣。上曰,東藩則與畿相接,別無異境也。在鉉曰,然矣。上曰,直去乎?在鉉曰,自砥平地直去矣。上曰,境內,故交龜於此地也。在鉉曰,然矣。上曰,俱善爲下去,悉心對揚也。上曰,史官就座。仍命監司先退,又命退承史,以次退出。
上在昌德宮。停常參·經筵。
藥房提調金壽鉉,副提調趙寅熙啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妣殿氣候,何如?王大妣殿氣候,何如?大妣殿氣候,何如?中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。大王大妣殿·王大妣殿·大妣殿氣候一樣,中宮殿氣候安順,世子宮氣候平順,卿等不必入侍矣。
大王大妣殿·王大妣殿·大妣殿·中宮殿·世子宮,口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右副承旨朴定陽,今日不爲仕進,卽爲牌招,何如?傳曰,允。
傳曰,日寒如此,輕囚放釋。
傳曰,日寒如此,內外各營入直軍兵及各門守門軍薄衣,與流丐,遣宣傳官,摘奸以來。
傳曰,在外亞詮,與未肅拜三詮,竝許遞,前望單子入之。
傳曰,行工曹判書金輔鉉,京畿監司尹滋悳,行大護軍金炳始,禮曹判書趙寧夏,行大護軍趙成夏,兵曹判書閔謙鎬,竝進饌儀軌堂上差下。典翰閔泳翊,左翊衛朴齊億,平市主簿趙駿鎬,戶曹正郞徐雲輔,副司果沈應澤,竝郞廳差下。
兵曹口傳政事,副司勇吳榮錫·崔晩善。
傳曰,發遣吏郞,諸執事淸齋與否,摘奸以來。
以右副承旨朴定陽,牌不進罷職傳旨,傳曰,只推。
兵曹啓曰,今十二月十五日,社稷·宗廟·景慕宮臘享大祭時,守門,當爲塡差,而本曹郞廳·都摠府郞廳·五衛將,除入直與差祭受由在外未肅拜,排擬苟艱,依定式,軍門將官,代差以入之意,敢啓。傳曰,知道。
禁衛營啓曰,本營騎士別將白樂薰,身病猝重,勢難察任,改差,何如?傳曰,允。
政院啓曰,臣鎬翼,敬奉聖敎,馳往義禁府,取考囚徒案,則無時囚,故因詣典獄署,取閱囚徒案,則公貨備納間嚴囚罪人七名,贓錢備納間家僮嚴囚罪人十一名,辭緣推覈間嚴囚罪人二名,因傳敎嚴囚罪人一名,刑配間嚴囚罪人一名,査覈間嚴囚罪人一名,班家作挐罪人二名,公穀不納罪人五名,不可以輕囚故,竝仍囚,其餘他錢不報及各司直囚罪人朴基元等五名,係是輕囚故,竝依傳敎放送之意,敢啓。傳曰,知道。
宣傳官李敏集書啓,臣於本月十三日午時量,以衣薄及流丐摘奸事,敬奉承政院所下傳敎,馳往南別營南倉火藥庫,南·北營南倉火藥庫,下都監武衛所新營·御營廳新營·龍虎營新營·東營·武衛所直房·集春營·廣智營,及光熙門·五間水門·興仁之門·惠化門入直軍兵,及各門守門軍等,一一詳審是白乎則,所着衣服,雖有厚薄之不齊,俱無呼寒之患是白乎矣,光熙門卜直軍朴完哲·朴完福,興仁之門卜直軍崔士益·申六得,惠化門卜直軍李相業·崔千吉等六名,薄着畏寒之狀,實爲矜惻是白遣,仍往東部舟橋流丐幕,面面詳審是白乎則,流丐九十三名,呼寒啼飢,景狀矜惻故,一一勞問後,雖一名,無或逐出幕外之意,各別申飭於領首流丐處是白遣,次往中部廣通橋上下幕是白乎則,上幕流丐二百十二名,下幕流丐七十六名,飢寒之狀,比諸舟橋流丐,別無殊差故,亦爲一體申飭是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
宣傳官鄭益鎔書啓,臣於本月十三日午時量,以薄衣·流丐摘奸事,敬奉承政院所下傳敎,馳往南營·西營·北營·禁衛營·新營·訓鍊都監新營,及肅靖門·彰義門·敦義門·昭義門·崇禮門入直軍兵,及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,彰義門卜直軍朴甲伊·朴者斤乭,敦義門卜直軍朴老味·李萬釗,昭義門卜直軍嚴漢成·姜老味,崇禮門卜直軍李春甫·李興石等八名,薄着呼寒之狀,實爲矜惻是白遣,仍往南門外流丐幕,面面看審是白乎則,流丐一百五十名呼寒啼飢,景狀矜惻故,一一勞問後,雖一名,無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
吏曹啓目粘連,觀此承政院注書嚴柱漢上疏,則以爲臣與承政院同副承旨朴容大,有內外從應避之嫌。伏乞聖明,照例鐫改,以存公格,同副承旨朴容大,今旣許遞,則相避一款,已無可論,上疏內辭緣,置之何如?啓依允。
大司成尹用求疏曰,伏以我殿下,粵自臨御,右文重道,菁莪棫樸之化,蔚然與三代匹美,以至講製試士,每勤聖念,俾有以興起,凡在衿紳,咸聳瞻聆,顧此時師儒之選,尤宜愼簡,庸贊絃誦之敎,而嚮也銓部注擬,謬剡臣名,至蒙今者恩點,臣奉隆旨而屛息,循微分而兢恧,左忖右度,莫省攸措,夫是任也,卽虞司徒·周樂正之遺,而所謂敦儒敎端士趨,是其責耳,豈如臣童冠蔀蒙,所可擬議也哉?臣之萬不近似,非惟臣自知甚明,抑朝家之所共謹,而特其爲宦道踐履,節次推排,以臣苟充也,然揆諸官惟其人之義,不其舛歟?臣自弱齡,偏蒙殊眷,步武不離,密邇揚歷,殆遍淸華,遂蹲下大夫之列,竊計策名,甫七年于玆矣。以臣年記,騖躐至此,求之同朝,曾有如臣者否,臣父,常以是憂之戒之,使守謹約,念斷進取,臣蚤夜佩服,恒恐失墜,每當一番寵除,輒增一番惶懼,況今所叨,又非前日之比乎?假使臣,尙在歌鹿之列,操觚鼓篋,與之較藝,固當請益於老成,今乃進而據皐比之席,揖讓進退於黌墊之間,則彼冠章甫衣縫掖者,得不缺望而興剌乎?拜命有日,義難終默,若以學述空疎,無所標範,敷衍以爲說,則恐涉以是自屑,備例爲讓,只據臣目下實際,有懷無隱。伏願殿下,俯垂鑑諒,將臣新授頖銜,劃賜鐫改,以重公器,以安私分焉。臣無任云云。省疏具悉。爾其勿辭察職。
上在昌德宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右副承旨朴定陽,今日不爲仕進,卽爲牌招,何如?傳曰,允。
又啓曰,本院今秋冬等褒貶,當爲磨勘,而行都承旨趙寅熙不爲仕進,不得如例磨勘之意,敢啓。傳曰,知道。
傳曰,禮房承旨,馳詣社稷·宗廟·永禧殿·景慕宮,奉審摘奸以來。
傳曰,政官牌招開政。
傳曰,今番上號都監再度習儀,兼行於三度習儀。
傳曰,右副承旨許遞,前望單子入之。
傳曰,在外摠官許遞,前望單子入之。
政院啓曰,卽者副校理李範祖,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者司書洪承穆,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副修撰李輔榮差祭,下番闕直,事甚未安。修撰閔泳奎陳疏受由,副修撰尹相萬別兼春秋進,修撰鄭元夏,卽爲牌招入直,何如?傳曰,允。
又啓曰,副校理李範祖陳疏徑出,上番闕直,事甚未安。典翰閔泳翊,副應敎金演壽,內閣進,應敎鄭元和,校理李萬敎·李,副校理李喜元,竝卽牌招,推移入直,何如?傳曰,允。
侍講院啓曰,司書洪承穆,今以親病,陳疏徑出矣,下番闕直,事甚未安。說書李起鍾受由在外,兼司書洪淳馨,兼說書朴斗陽,竝卽牌招,推移入直,何如?傳曰,允。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
政院啓曰,行都承旨趙寅熙不爲仕進,左承旨李漢承廚院進,臣與左副承旨南一祐監察進,右副承旨未差,同副承旨李鎬翼式暇出去,坐直無人,都承旨·左承旨竝所當牌招,而拘於廳規,不得請牌,何以爲之乎?敢稟。傳曰,牌招。
傳曰,左承旨許遞,前望單子入之。
上號都監啓曰,今此加上尊號時,玉冊玉寶詣闕班次圖一件,謹此封進之意,敢啓。傳曰,知道。
又啓曰,今此加上尊號時,玉冊文玉寶文,書出眞諺,各一件,謹此封進之意,敢啓。傳曰,知道。
吏曹啓曰,今此社稷臘享大祭初獻官宋近洙,知事今方遞差矣。時無職名,令該曹,口傳付軍職,何如?傳曰,允。
兵曹口傳政事,上護軍宋近洙。
禮曹啓曰,大祀誓戒之夜,如値陵寢忌辰,則誓戒正時,進定於齋所呼唱起寢之前,留門初更爲之事,曾有受敎定式矣。來戊寅年正月初三日,行宗廟春享大祭誓戒,在今十二月二十六日三更四點子時正刻,而與徽慶園忌辰相値,誓戒正時,依定式進定於二更,何如?傳曰,允。
政院啓曰,行吏曹判書金炳德牌不進,推考傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。待明朝牌招。
又啓曰,行都承旨趙寅熙,牌不進,推考傳旨,今方捧入,而坐直無人,更爲牌招,何如?傳曰,允。
禁衛營啓曰,本營騎士別將,今當差出,而擬望之人乏少,外任竝擬,何如?傳曰,允。
行戶曹判書閔致庠疏略曰,臣大農劇地,冒蹲且久,一歲出入之數,蓋可按簿而領略矣。只擧臣始除時甲戌摠言之,米爲十萬四千二百餘斛,大豆五萬三千二百餘斛,錢爲五十六萬二千五百餘緡,綿布七萬一百餘疋,麻布,比綿布爲十分一餘矣。以此元摠,上供下頒,俱有所不足,四三年來,策應是繁,不恒科外之費,每有倍蓰於應入,昨秋慘歉,穀與錢布,旣多各道災減,亦有他司移劃,竝漕稅臭載,統計其見縮,米爲三萬六千八百餘斛,大豆一萬一千七百餘斛,錢爲十萬七千二百餘緡,綿布三萬一千三百餘疋,麻布之減,亦爲幾分,雖欲不窘,其勢末由,且凡百需用,專責貢市,逐等折受,不能以時,見今未下錢,爲一百二十八萬二千餘緡,綿布三萬四千四百餘疋,麻布五千一百餘疋矣。此輩事勢,辦供無術,呼號道路,漁散在卽,裕財足用,縱蔑方策,牽架補苴,宜加通變,米錢布之已減,各貢契之未受,一準其數,急急區劃,庶可以上下相須,民國爲依,乞念經費之大絀,軫物情之甚急,下此章於廟堂,措劃稟裁,以紓此枵竭艱棘之憂焉。答曰,省疏具悉。疏辭,令廟堂,稟處。
黃海監司鄭海崙疏曰云云。答曰,省疏具悉。卿其勿辭往鎭哉。
副校理李範祖疏曰云云。省疏具悉。爾其勿辭救護。
司書洪承穆疏曰云云。省疏具悉。爾其勿辭救護。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妣殿氣候,何如?王大妣殿氣候,何如?大妣殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妣殿·王大妣殿·大妣殿氣候一樣,中宮殿氣候安順,卿等不必入侍矣。
大王大妣殿·王大妣殿·大妣殿·中宮殿·世子宮,口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,同副承旨李鎬翼,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而上前開坼相値,不得來會云矣。敢啓。傳曰,知道。
以兼司書洪淳馨,兼說書朴斗陽,牌不進罷職傳旨,傳曰,只推。
摠管前望單子入之。都摠管金善弼,副摠管申泰運落點。
吏曹堂上前望單子入之。
參判李淳翼,參議金奭鎭落點。
承旨前望單子入之。南廷益·金奎弘落點。
政院啓曰,新除授吏曹參判李淳翼,參議金奭鎭,一體牌招,何如?傳曰,允。
侍講院啓曰,下番連日闕直,事甚未安。說書李起鍾受由在外,兼司書洪淳馨,兼說書朴斗陽,旣有只推之命,竝卽牌招,推移入直,何如?傳曰,允。
上號都監啓曰,加上尊號時,各樣儀註三本,謹此書入,而冊寶儀諺書二本,一體封進之意,敢啓。傳曰,知道。
禮曹啓曰,來正月初九日,大王大妣殿加上尊號冊寶親傳致詞箋文表裏,親上儀註,直爲書入大王大妣殿之意,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
傳曰,吏曹參議疏批已下,卽爲牌招。
傳曰,寶城郡守之代,勿拘常格,各別擇差。
兵曹啓曰,五衛將權載永·金義植·李浩民·李忠呂·韓慶五,忠翊衛將鄭亨錫,文臣兼宣傳官李萬敎·金學洙,俱以病難供職,呈狀乞遞,竝改差,何如?傳曰,允。
又啓曰,每都政,新資五窠,例爲差出,而營將·中軍·虞候姑無準二十朔者,就其中朔數最多者,推移內遷,何如?
有政。吏批,行判書金炳德進,參判李淳翼牌招不進,參議金奭鎭進。以鄭學默爲敦寧都正,李秉文爲知經筵,李淳翼爲同春秋,韓泰魯爲引儀,洪在能爲司饔主簿,金益相爲造紙別提,朴洪壽爲監役,任百夏爲假引儀,李乾夏爲成川府使,申檀爲楊州牧使,閔昌植爲慶州府尹,洪鍾漢爲三涉府使,承文副正字單韓甸鎬,西學訓導單李燦植。
再政。朴炳翼爲引儀,李仁相爲掌樂主簿,宋熙斗爲造紙別提,李鄷沼爲活人別提,宋伯玉爲假監役,吳道泳爲寶城郡守。
三政。以李圭鏞爲工曹佐郞,鄭渪爲掌樂主簿,閔泳集爲監役。
四政。以徐政淳爲假監役,故生員權龍度贈吏曹金吾例兼,故學生權思聖贈吏議,故學生權正冕贈僕正,已上同知權載永三代。
兵批,行判書閔謙鎬進,參判朴來萬病,參議朴海哲病,參知徐鼎勳入直。以李奎鶴爲內禁將,閔鼎鎬·梁柱顯·申定均·黃顯默·鄭沃爲五衛將,李載兢爲曹司五衛將,徐奎彦爲忠翊將,金炳式爲都摠都事,趙同熙·洪承憲爲文兼,張禹喆爲部將,金箕赫爲全羅兵使,洪台燮爲群山僉使,吳胤泳爲黃海水虞候,韓仁周爲永達萬戶,具仁九爲三防別將,赴戰嶺別將單金仁極,中嶺別將單李昶吉,黃拓坡權管單金琪鍾。
再政。以李敏奭爲訓鍊僉正,李建忠爲訓鍊主簿,申錫基爲左捕從,僉知單梁柱顯。
三政。以洪必裕爲訓鍊僉正,李升敎爲訓鍊判官。
四政。以南鎭源爲都摠經歷,金永豊爲訓鍊判官,李容華爲訓鍊主簿。
政院啓曰,卽伏見諸道今秋冬等褒貶啓本,則江原監司閔泳緯,黃海監司李根弼,咸鏡監司李會正,守令無一人居中居下,京畿監司尹滋悳,平安監司金尙鉉,慶尙監司朴齊寅,無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則江華留守李喬翼,忠淸水使李熙訥,黃海兵使李敎獻,水使具完植,全羅右水使金基赫,平安監司金尙鉉,兵使白樂莘,統制使李奎奭,南兵使李祉秀,北兵使趙羲純,邊將無一人居中居下,京畿水使李鳳儀,慶尙左水使朴鼎和,無一人居下,殊無嚴明殿最之意,竝推考警責,何如?傳曰,允。
傳曰,奉審閣臣入侍。
奎章閣啓曰,本閣今丁丑年秋冬等褒貶,當爲磨勘,而提學一員未差,直提學二員,待敎俱未差,不得擧行,外閣褒貶,亦不得爲之之意,敢啓。傳曰,知道。
侍講院啓曰,今秋冬等褒貶,當爲等第磨勘,而師李最應,傅金炳國,有身病,貳師未差,限內不得爲之之意,敢啓。傳曰,知道。
議政府啓曰,今丁丑年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
敦寧府啓曰,府郞廳等今秋冬等褒貶等第,當爲磨勘,而領事金炳學,有身病,不得爲之之意,敢啓。傳曰,知道。
忠勳府啓曰,今丁丑年秋冬等褒貶,當爲磨勘,而有司堂上寧豊君臣崔遇亨,有身病,淸恩君臣金元植在外,無以備員,限內不得爲之之意,敢啓。傳曰,知道。
兵曹啓曰,本曹今丁丑年秋冬等褒貶等第磨鍊以入,而曹所屬軍器寺·司僕寺·典設司·訓鍊院官員,及部將等褒貶,因各其司提調及堂上有故,不得一體磨勘之意,敢啓。傳曰,知道。
禮曹啓曰,本曹今丁丑年秋冬等褒貶,當爲磨勘,而堂上有故,限內不得之之意,敢啓。傳曰,知道。
武衛所啓曰,本所從事官及諸將官·將校各哨色旗隊摠,今丁丑年秋冬等褒貶勤慢,當爲等第,而軍色提調臣金箕錫,餉色提調臣金炳始,俱有身病,限內不得磨勘之意,敢啓。傳曰,知道。
義禁府啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
禮曹啓曰,卽接西部進士李羲冕所志,則以爲,族孫承景,嫡妾俱無子,以其同姓二十四寸兄承寅第二子恒稙,欲爲繼後,兩家諸族,相議完定,而承寅夫妻,俱爲作故,拘於常規,不得循例禮斜,依法典草記稟處事,呈狀矣。凡係宗立後,兩邊與受,明有可據,而不得登聞者,許令該曹,論理草記事,載在法典,而門長李羲冕所訴旣如此,李承寅第二子恒稙,立爲李承景之後,何如?傳曰,允。
吏曹參議金奭鎭疏曰云云。省疏具悉。爾其勿辭察職。
丁丑十二月十五日酉時,上御熙政堂。奉審閣臣入侍時,同副承旨趙熙一,假注書李羲鳳,記注官朴鍾瀅,別兼春秋金羽均,檢校待敎金演壽,以次進伏訖。上曰,史官分左右。仍命閣臣進前。演壽進前奏曰,臣承命馳詣顯隆園,園上奉審則無頉,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣健陵,陵上奉審則無頉,碑閣丁字閣奉審則無頉,仍詣華寧殿,殿內奉審則無頉,還詣顯隆園,仍留監祭,將事安寧之意,敢達矣。上曰,陵上園上與殿內,俱爲太平,而碑閣丁字閣亦無頉乎?演壽曰,太平矣。上曰,何時將事,何時還發,而如是早還乎?演壽曰,二更量行祀卽發矣。上曰,回路歷入華城乎?演壽曰,然矣。上曰,所經沿路兩麥,何如?今年則雪不多下,是可欠矣。演壽曰,向雪洽滿,過來處所見麥苖靑生,而問近處人,則將有占豊之徵云矣。上曰,畿內雪,獨小乎?演壽曰,然矣。上曰,江氷堅合,往返皆乘氷乎?演壽曰,然矣。上曰,今年氷凝,比前稍厚云,人行可無慮,而藏氷亦好矣。演壽曰,氷果厚凝矣。上曰,史官就座。仍命閣臣先退,又命退承史,以次退出。
上在昌德宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,同副承旨李鎬翼,今日不爲仕進,卽爲牌招,何如?傳曰,允。
又啓曰,臣一祐,今日上號都監初度習儀,進去下直之意,敢啓。傳曰,知道。
以兼司書洪淳馨,兼說書朴斗陽,牌不進罷職傳旨,傳曰,只推。
侍講院啓曰,下番連日闕直,事甚未安。說書李起鍾受由在外,兼司書洪淳馨,兼說書朴斗陽,旣有只推之命,竝卽牌招推移入直,何如?傳曰,允。
傳曰,輔德有闕之代,前望單子入之。
輔德前望單子入之。李載完添書落點。
政院啓曰,新除授輔德李載完,方在罷散中,何以爲之?敢稟。傳曰,敍用。
政院啓曰,殿最之趁限封進例也,而全羅左水使趙存興,今秋冬等褒貶啓本,尙不上送,亦無頉啓,事體所在,誠極未安,推考警責,何如?傳曰,允。
以同副承旨李鎬翼,牌不進罷職傳旨,傳曰,只推。
上號都監啓曰,各房工役,今已完畢,匠手竝皆放送,堂上·郞廳輪回仕進,監造官仍爲上直之意,敢啓。傳曰,知道。
兵曹啓曰,慶尙前監司朴齊寅狀啓,道內別試武士入格人起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
司甕院啓曰,今日供上生鮮腐傷體少,屢次點退,使之改色,與前無異,日勢漸晩,雖不得不捧入,而該貢人等所訴內,當此合氷,捉得無路,限捉得間,願以活鷄代封云矣。在前如此之時,曾有稟旨代封之例,而莫重御供,自下不敢擅便,惶恐敢啓。傳曰,知道。代封。
吏曹啓曰,本曹開坼坐起時,考見諸道今秋冬等褒貶啓本,則巨濟府使沈宜奭,鐵山府使尹宜鉉,咸從府使任衡準,唐津縣監權中琬,連山縣監李晦愚,鎭岑縣監南廷莢,沃溝縣監閔種洙,連原察訪金英烈,魚川察訪王用周,俱宜寘下考,而置諸中考,殊無嚴明殿最之意,四道臣,竝推考警責。巨濟府使沈宜奭,鐵山府使尹宜鉉,咸從府使任衡準,唐津縣監權中琬,連山縣監李晦愚,鎭岑縣監南廷莢,沃溝縣監閔種洙,連原察訪金英烈,魚川察訪王用周,竝罷黜,何如?傳曰,允。
兵曹啓曰,嶺南武士別試,更爲試取草記蒙允後,以其本道入格技藝試取,則大丘閑良吳學善,慶州出身河達源,永川閑良朴東根,善山閑良權在圭,星州閑良洪運植,病不上來,善山閑良李命世,鐵箭入格,尙州閑良李秀德,義城閑良盧鎭僖,柳葉箭入格,義城閑良李時仲,大丘閑良崔禧林,永川閑良韓景允,片箭入格,仁同閑良張麟煥,騎芻入格,仁同閑良張相岐,金山閑良張箕遠,講書入格,在前抄上武士試取時,武技之中,或者閑良,直赴殿試,能講者,閑良直赴會試,依判下擧行矣。今此鐵箭入格李命世,柳葉箭入格李秀德·盧鎭僖,片箭入格李時仲·崔禧林·韓景允,騎芻入格張麟煥,講書入格張相岐·張箕遠,竝別單書入之意,敢啓。傳曰,知道。
平安監司金尙鉉疏略曰,京兆,以年終入啓,本道戶口摠數之未及期,論勘請勘,至於問備,臣滿心慙悚,無地自容,戶口獻數,例令外邑吏齎納,而道路淹滯,致此愆限,疎忽之目,臣固任咎,伏乞亟遞見帶之任焉。答曰,省疏具悉。此何必如是深引乎?卿其勿辭,益勉對揚。
上在昌德宮。停常參·經筵。
政院啓曰,來二十一日,朝參日次矣。敢稟。傳曰,停。
又啓曰,來二十一日,輪對日次矣。敢稟。傳曰,當次人受點後,日次待令。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,左副承旨趙熙一,右副承旨南一祐,今日不爲仕進,竝卽牌招,何如?傳曰,允。
又啓曰,來十六日日次,儒生殿講日次,而親臨與命官,何以爲之?敢稟。傳曰,二十一日仁政殿親臨磨鍊。
以兼司書洪淳馨,兼說書朴斗陽,牌不進罷職傳旨,傳曰,只推。
侍講院啓曰,新除授輔德李載完,卽爲牌招察任,何如?傳曰,允。
又啓曰,下番連日闕直,事甚未安。說書李起鍾受由在外,兼司說洪淳馨,兼說書朴斗陽,旣有只推之命,司書洪承穆,由限已過,竝卽牌招,推移入直,何如?傳曰,允。
兵曹啓曰,宣薦內禁衛取才,無一人入格,而宣·部·守三薦,參上武臣前銜作散人,別取才入格矢數,落仕年條·居住·薦名,各其名下,懸註以入之意,敢啓。傳曰,知道。
又啓曰,殿最封進,何等愼重,而全羅左水營今秋冬等褒貶,不爲磨勘,事未前有,萬萬駭然,不可以問備而止,該帥臣趙存興,施以罷職之典,斯速封進之意,行移何如?傳曰,允。
傳曰,有實故玉堂許遞,前望單子入之。
傳曰,京兆堂上竝許遞,前望單子入之。
兵曹口傳政事,副司果金演壽。
政院啓曰,假注書丁弘燮,有身病,勢難察任,今姑改差,何如?傳曰,允。
以左副承旨趙熙一,右副承旨南一祐,牌不進罷職傳旨,傳曰,只推。
禮曹啓曰,卽接濟州牧使白樂淵狀啓謄報,則今十二月令薦新橘果中,乳柑·洞庭橘,一一摘取,則乳柑爲四十五箇,洞庭橘爲一百二十箇,宗廟薦新乳柑·洞庭橘,景慕宮薦新乳柑,無以備數,謹援已例,都封上送于禮曹,以爲稟旨薦獻之地,爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
兵曹啓曰,謹依薄衣摘奸宣傳官韓用喆書啓判下,闕內各門薄衣騎兵金今石等六十八名處,木各一疋,去核各二斤題給之意,敢啓。傳曰,知道。
訓鍊都監啓曰,謹依宣傳官書啓判下,彰義門卜直軍朴甲伊·朴者斤乭,敦義門卜直軍朴老未·李萬釗等處,各木綿一疋,去核二斤,考例以給之意,敢啓。傳曰,知道。
禁衛營啓曰,謹依宣傳官書啓判下,本營字內昭義門卜直軍嚴漢成·姜老未,崇禮門卜直軍李春甫·李興石等處,各木綿一疋,去核二斤題給之意,敢啓。傳曰,知道。
御營廳啓曰,謹依傳敎,興仁之門卜直軍崔士益·申六得,惠化門卜直軍李相業·崔千吉,光熙門卜直軍朴完哲·朴完福等處,各木綿一疋,去核二斤,考例以給之意,敢啓。傳曰,知道。
兵曹啓曰,正郞洪淳馨,身病猝重,勢難察任,改差,何如?傳曰,允。
兵曹口傳政事,副司果洪淳馨。
上在昌德宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,左副承旨趙熙一,右副承旨南一祐,今日不爲仕進,竝卽牌招,何如?傳曰,允。
京兆堂上前望單子入之。判尹曺錫雨,左尹徐璟淳,右尹韓敬源落點。
玉堂前望單子入之。副應敎朴齊晠,副校理韓章錫·尹致聃,修撰金弘集落點。
丁弘燮改差,代以朴齊聖爲假注書。
吏曹啓曰,今二十日都目政事爲之之意,敢啓。傳曰,知道。
傳曰,江華留守有闕之代,知三軍府事李景夏除授。
吏曹,江華留守單李景夏除授事承傳。
兵曹口傳政事,副護軍李喬翼。
傳曰,同副承旨許遞,前望單子入之。
承旨前望單子入之。洪鍾軒落點。
臺諫前望單子入之。掌令尹滋華落點。
政院啓曰,行右承旨洪鍾軒,時在平安道寧邊府任所,交代後,斯速乘馹上來事下諭,何如?傳曰,許遞,前望單子入之。
承旨前望單子入之。金昌熙落點。
議政府啓曰,卽見京畿監司尹滋悳狀啓,則本道儒生公都會,當爲設行,而歲色垂窮,擧子之往來,易致窘急之慮,待明秋設行事,請令廟堂稟旨分付矣。在前似此之時,多有退行之例,依狀請施行,何如?傳曰,允。
又啓曰,頃因湖南災結再請狀啓,二千結覆啓加劃矣,卽見該監司李敦相狀啓,則復陳農形慘歉之狀,仍請見減災二萬九千八百八十七結三十二負七束,特許準劃事,更令廟堂稟旨分付矣。道臣陳啓之至再至三,諒由於爲民情,而然而羅州等邑被災之狀,旣如是也,故所以有二千結之特劃,則固不可必準爲期,而大抵俵災之政,不患其寡,惟患不均,況他省之一竝不許者,何可偏施於本道乎?一依前此覆啓,斯速擧行之意,分付,何如?傳曰,允。
吏曹啓曰,校書判校張仁澤,除拜過限未肅拜,改差,何如?傳曰,允。
又啓曰,成均典籍尹致琮·全洪敎·柳永燾·趙圭錫,假監役宋伯玉·徐政淳,俱以身病,呈狀乞遞,改差,何如?傳曰,允。
禁衛營啓曰,本營騎士別將李敏應,以前任全羅兵使,上來尙遠,領軍之職,久曠可悶,改差,何如?傳曰,允。
又啓曰,本營千摠柳興秀,身病猝重,勢難察任,改差,何如?傳曰,允。
御營廳啓曰,本廳千摠金夢求·尹秉善,俱有身病,勢難察任,竝改差,何如?傳曰,允。
江華留守李喬翼疏曰云云。答曰,省疏具悉。所請依施。
上在昌德宮。停常參·經筵。
政院啓曰,大司憲·執義·掌令二員·持平二員未差,掌令尹滋華在外,監察茶時之意,敢啓。傳曰,知道。
又啓曰,同副承旨金昌熙,時在咸鏡道永興府任所,斯速乘馹上來事,下諭,何如?傳曰,許遞,前望單子入之。
承旨前望單子入之,李喬翼落點。
政院啓曰,新除授行右承旨李喬翼,時在江華府任所,交龜後,斯速乘馹上來事,下諭,何如?傳曰,允。
弘文館啓曰,新除授副應校朴齊晠,卽爲牌招察任,何如?傳曰,允。
又啓曰,新除授副校理韓章錫,時在平安道龍岡縣任所,尹致聃,時在殷山縣任所,修撰金弘集,時在全羅道興陽縣任所,經筵入番事緊,請竝斯速乘馹上來事,下諭。答曰,竝許遞,前望單子入之。
玉堂前望單子入之。副校理柳宗植·趙秉萬,修撰洪英植落點。
傳曰,都統使金箕錫,江華留守李景夏相換。
傳曰,江華留守金箕錫,禁衛大將李鍾承相換。
議政府武衛都統使單李景夏,禁衛大將單金箕錫。
兵曹,武衛都統使單李景夏,禁衛大將單金箕錫。
政院啓曰,都統使金箕錫,江華留守李景夏,相換事,命下矣。新除授都統使李景夏,卽爲牌招,傳授虎符及傳令牌,何如?傳曰,允。
又啓曰,江華留守金箕錫,禁衛大將李鍾承,相換事,命下矣。新除授禁衛大將金箕錫,卽爲牌招,傳授命召,何如?傳曰,允。
吏曹,武衛所軍色提調單李景夏,軍器等提調單李景夏,訓鍊都監提調單李景夏,禁衛營提調單李景夏,御營廳提調單李景夏。
兵曹,龍虎營兼管堂上單李景夏,摠戎廳兼管堂上單李景夏,舟橋堂上單李景夏。
政院啓曰,虎符傳令牌及命召,親納例也,而前武衛都統使金箕錫,前禁衛大將李鍾承,謂有身病,使其營校替納,事甚未安。竝推考,何如?傳曰,允。
又啓曰,密符親納例也,而前江原監司閔泳緯,謂有身病,使褊裨替納,事甚未安。推考,何如?傳曰,允。
又啓曰,武衛都統使李景夏,禁衛大將金箕錫,承牌未詣朝房,俱有拘忌,不得入來受符云。虎符·傳令牌及命召傳授,一時爲急,何以爲之?敢稟。傳曰,待易月,使之受符。
又啓曰,武衛都統使李景夏,禁衛大將金箕錫,待易月使之受符事,命下矣。將兵之任,不可一刻無摠察之人,何以爲之?敢稟。傳曰,都統使提調兼察,傳授虎符及傳令牌,禁將都提調兼察,傳授命召。
三軍府啓曰,武臣越薦人,別單書入,而原單子待啓下,出給各該廳,使之按例擧行事,分付,何如?傳曰,允。
都摠府啓曰,今月二十一日,仁政殿親臨日次儒生殿講時,侍衛寶劍,當爲備員,而都摠管金善弼,副摠管申泰運在外,黃鍾顯·成載玉有實病,李玄翼·金益容·李淳翼·朴齊寬,俱有實故,無以備員,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
兵曹口傳政事,以鄭基會爲都摠管,韓敦源·尹秉鼎·任孝準·李勉宇·任興準·尹喜秀·趙文顯爲副摠管。
兵曹,都摠管單韓敦源。
兵曹啓曰,再明日,仁政殿親臨日次儒生殿講時,堂上·郞廳侍衛,當爲備員,而參判朴來萬,有身病,不得進參,令政院稟旨變通,正郞一員未差之代,竝令該曹,以在京無故人,口傳差出,參判待下批牌招,以爲進參之地,何如?傳曰,允。許遞。
又啓曰,再明殿座時,出入番禁軍等別將,當爲率領侍衛,而禁軍別將許熠,有身病,不得擧行,以一內禁衛將李奎鶴,使之兼別將擧行,何如?傳曰,允。
吏曹啓曰,公忠道履歷成冊,尙不上來,萬萬未安,該道道臣推考,何如?傳曰,允。
兵曹啓曰,各道履歷成冊,每年六臘月修呈本曹,以爲入啓,而今番公忠道履歷成冊,尙不來到,不得同爲入啓,事甚未安。該道臣推考,履歷成冊,使之從速修上之意,知委,何如?傳曰,允。
又啓曰,知中樞府事金東勳,宣傳官李敎復·李鍾觀,文臣兼宣傳官趙同熙·洪承憲,守門將吳信默,俱以病難供職,呈狀〈乞〉遞,五衛將閔鼎鎬前任忠州營將,梁柱顯前任京畿監營中軍,申定均前任咸鏡監營中軍,黃顯默前任統虞侯,鄭沃前任全羅監營中軍,忠翊衛將徐奎彦前任黃海監營中軍,俱在任所,上來間,該廳番次苟艱云。竝改差,何如?傳曰,允。
又啓曰,同知中樞府事許熠,以其病難供職,呈狀乞遞,改差,何如?傳曰,允。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,若何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,大司憲·執義·掌令一員·持平一員未差,掌令尹滋華在外,監察茶時之意,敢啓。傳曰,知道。
又啓曰,議政府郞廳來言,今日賓廳日次,而都目政事相値,不得來會云矣,敢啓。傳曰,知道。
又啓曰,都統使,提調兼察,傳授虎符及傳令牌,禁將,都提調兼察,傳授命召事,命下矣。兼察武衛都統使提調金炳始,兼察禁衛大將都提調李最應,竝卽命推,聽傳敎,傳授虎符·傳令牌及命召,何如?傳曰,允。
吏曹口傳政事,以黃鍾顯爲兵曹參判,以金學洙爲兵曹正郞。
吏曹啓曰,今都目大政時,參判李淳翼病不來,令政院牌招,何如?傳曰,允。
傳曰,雖非親政注書,尙瑞院官員,依例陞六。
傳曰,皇朝人·忠臣·淸白吏子孫·軍功人及西北·松都人,落仕最久人收用事,分付兩詮。
弘文館啓曰,新除授副校理柳宗植,時在京畿楊州地,經筵入番事緊,請斯速乘馹上來事,下諭。答曰,依啓。
政院啓曰,卽者兼說書朴斗陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者校理李萬敎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,校理李萬敎,陳疏徑出,上番闕直,事甚未安。典翰閔泳翊內閣進,應敎鄭元和,副應敎朴齊晠,校理李,竝卽牌招,推移入直,新除授副校理趙東萬,修撰洪英植,一體牌招察任,何如?傳曰,允。
侍講院啓曰,兼說書朴斗陽,今以親病,陳疏徑出矣,下番闕直,事甚未安。兼司書洪淳馨呈辭受由,說書李起鍾受由在外,司書洪承穆,卽爲牌招入直,何如?傳曰,允。
政院啓曰,注書有闕之代,被薦人申箕善·趙秉翊·丁弘燮薦狀,依例成送吏曹之意,敢啓。傳曰,知道。
傳曰,應敎·副應敎竝許遞,今日政差出。
傳曰,呈告泮長·在外臺諫竝許遞,今日政差出。
議政府啓曰,沃溝縣監有闕矣。邑弊轉滋,矯捄政急,不可付之生手,以聲績素著人,勿拘常格,各別擇擬事,分付詮曹,何如?傳曰,允。
兵曹口傳政事,副護軍尹用求。
傳曰,望筒遲滯之吏兵判推考。
傳曰,靑松府使之代,勿拘常格,各別擇差。
傳曰,咸平縣監之代,勿拘常格,各別擇差。
傳曰,白川郡守尹滋祿,林川郡守金炳耆相換。
吏曹啓曰,白川郡守尹滋祿,林川郡守金炳耆相換事,命下矣。白川郡守尹滋祿,以前任南平縣監方在解由未出中,何以爲之?敢稟。傳曰,勿拘。
傳曰,明日出宮門路,以協陽門爲之。
朴齊性陞六,代以安念信爲假注書。
注書嚴柱漢陞六,代以安禧遠爲假注書。
傳曰,望筒遲滯之吏兵判推考。
都摠府啓曰,明日仁政殿親臨日次儒生殿講時,侍衛寶劍,當爲備員,而都摠管鄭基會·韓敦源,副摠管任孝準·任興準,俱有實病,趙文顯有拘忌,尹喜秀·李勉宇在外,無以備員,令政院稟旨變通,仍令該曹口傳差出,待下批牌招,何如?傳曰,允。許遞。
兵曹口傳政事,以南廷順·尹滋承爲都摠管,以洪淳大·金炳初·李炳敎·李冕熙·朴承儒爲副摠管。
兵曹啓曰,新除授所沂僉使金九鎔,廣梁僉使崔亨漸,母年今爲七十歲,昌洲僉使金尙義,仇寧萬戶李浩根,父年今爲七十六歲,俱以法不當遠離赴任,呈狀乞遞,竝改差,何如?傳曰,允。
又啓曰,五衛將尹正默·李泰相·安種植·異海行·廉志善,俱以病難供職,呈狀乞遞,竝改差,何如?傳曰,允。
又啓曰,新除授全羅監營中軍李錫煥,親病猝重,萬無赴任之望云。改差,何如?傳曰,允。
又啓曰,僉知中樞府事李健赫,五衛將玄馥·李浩集·梁鍾麟·崔斗翰,俱以病難供職,呈狀乞遞,李範敍前任忠淸監營中軍,時在任所,上來間,該廳番次苟艱云。竝改差,何如?傳曰,允。
又啓曰,同知中樞府事孟祖述,僉知中樞府事方允升,五衛將宋芷洙·李敏初·吳學敏·鄭季良·河萬容,忠翊衛將金廷根,慶熙宮衛將郭鍾厚·朴有瑆,景福宮衛將洪鍾源·白永煥,守門將李晉璜,俱以病難供職,呈狀乞遞,竝改差,何如?傳曰,允。
傳曰,望筒遲滯之吏兵判,從重推考。
有政。吏批,行判書金炳德進,參判李淳翼牌招不進,參議金奭鎭進。
吏批啓曰,今都目大政,各岐仕滿應遷者相避及未準朔監察,禁府都事,戶曹·刑曹·工曹·漢城府郞官,平市署官員,五部令各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官,無以推移備擬,雖未經一考之人,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之故,當出六品者,未免積滯,依例遷轉,何如?傳曰,允。以金奎洛爲典獄主簿,鄭奎和爲掌苑別提,柳章熙爲內贍主簿,李仁相爲引儀,朴慶洙爲平陵察訪,典籍二單康錫濟·金性默,沈能鶴爲內贍直長,李海益爲義盈直長,鄭源爲引儀,林炳翼爲監察,秦錫好爲召村察訪,申勝休爲司導奉事,任穉宰爲掌苑奉事,丁大英爲掌樂主簿,閔星遠爲順陵令,尹錫仁爲柒谷府使,趙鍾禹爲司甕主簿,金龍鎭爲義盈主簿,金秀藎爲掌樂主簿,閔星遠爲平澤縣監,白南奭爲咸從府使,軍資直長單申台善,廣興直長單李演光,以李命祿爲泰陵直長,尹敎善爲順昌園直長,鄭奎和爲監察,李羲祖爲順陵令,李敎憲爲海南縣監,鄭寅壽爲繕工奉事,洪鍾喜爲司甕奉事,趙鍾源爲監察,李淵九爲景慕宮令,李秉德爲熙川郡守。
啓曰,忠州牧使今當差出,而本州以湖西雄邑,物衆地大,素稱難治,不可不擇差,他道有聲績已準朔·未準朔竝擬,何如?傳曰,允。以姜翼秀爲引儀,趙章敎爲掌苑別提,金秀藎爲司甕主簿,趙龍夏爲忠州牧使,李兢鎔爲樂安郡守,韓箕錫爲孝昌園直長,鄭雲鵬爲景陵直長,李承岳爲掌樂主簿,洪淳肯爲延安府使,李泰權爲巨濟府使,任周鎬爲繕工奉事,金甲秀爲義盈奉事,姜翼秀爲監察,尹永善爲沃溝縣監,金有鉉爲安城郡守。
啓曰,大丘都護府判官,今當差出,而本府以營下劇邑,物衆地大,素稱難治,不可不擇差,同道及他道有聲績已準朔·未準朔守令,竝擬,何如?傳曰,允。以朴泳敎爲漢城主簿,洪輔爲活人別提,李淵九爲連山縣監,趙冕夏爲大丘判官,朴有鎭爲郭山郡〈守〉,李龍和爲典牲直長,朴泳學爲司甕直長,柳敎祚爲靑松府使,吳台善爲淸道郡守,嚴柱漢爲典籍,鄭一源爲濟用奉事,張錫龜爲禁府都事,趙璋熙爲平昌郡守,尹肯大爲永同縣監,朴齊聖爲典籍,趙鎔熙爲引儀,徐夏淳爲瓦署別提,金炳夏爲鎭岑縣監,李用一爲咸平縣監,李贊洙爲靑巖察訪,洪祐衍爲尙衣直長,金思國爲宗廟直長,徐夏淳爲監察,鄭應夔爲景慕宮令,尹秉成爲公州判官,白川郡守尹滋祿,林川郡守金炳耆,已上相換事承傳,徐相德爲禁府都事,趙秉軾爲司甕奉事,宋綺老爲金堤郡守,孫相駿爲唐津縣監,愼㘽祜爲魚川察訪,申泰榮爲瓦署別提,李秀彦爲繕工主簿,李寅亨爲宣陵令,金五鉉爲宜寧縣監,徐載豊爲鐵山府使,申觀朝爲司甕直長,申泰榮·李秀彦爲刑曹佐郞,丁大英爲引儀,李敦煜爲典籍,趙元植爲尙瑞直長,徐鏘淳爲長興奉事,韓鎭泰爲掌樂主簿,金璣衡·尹永昶爲典籍,林星洙爲尙瑞副直長,趙元植爲禁府都事,嚴柱漢·朴齊聖爲正言,洪恩燮爲高靈縣監,洪夏謨爲濟用副奉事,林星洙爲尙瑞直長,趙正熙爲瓦署別提,韓鎭泰爲繕工主簿,宣俊采爲典籍,尹泰元爲氷庫別提,鄭漢奎爲掌樂主簿,李近和爲睿陵令,裴殷星·金璣衡爲持平,金石根爲漢城主簿,趙駿鎬爲平市令,柳丞魯爲興海郡守,金澤烈爲金郊察訪,許綸爲連原察訪,崇仁殿令單金衡澤,崇靈殿令單金畢秉,崇仁殿直長單鮮于錞,以任永鎬爲典設別提,韓徽源爲尙瑞副直長,趙正熙爲工曹佐郞,金羽均爲應敎,尹相萬爲副應敎,李周儀爲宗廟副奉事,洪承穆·李輔榮爲掌令,趙同熙爲獻納,金龍鎭爲平市主簿,金正植爲瓦署別提,金正秀爲義盈主簿,申應朝爲大司憲,李晩運爲大司諫,洪鍾軒爲同經筵,兼直閣單趙同熙,以金正秀爲尙衣僉正,李在淳爲執義,白奎洙爲司諫,金命根爲工曹參議,金在顯爲弘文提學,宋鍾五爲義盈主簿,金永穆爲大司成,宋祥淳爲校書判校,金學魯爲吏曹正郞,石宗玲爲戶曹正郞,申箕善爲注書,洪羲麟爲直講,張應翰爲定陵令,張逵鴻爲典籍,崔鼎獻爲承文校檢,黃耆淵·姜鐸爲副修撰,車驥衡爲昌樂察訪,金昌夏爲典籍,任應準爲永興府使,兼春秋單石宗玲,以金永壽爲寧邊府使,沈相萬爲龍岡縣令,金演壽爲興陽縣監,李喜元爲殷山縣監,趙忠熙爲光陽縣監,金秉燮爲禁府都事,趙同熙爲司書,李秉漢爲竹山府使,李鍾觀爲昌原府使,姜鎭元爲大靜郡守,兼養賢奉事單朴壽昌,以金宗漢爲獻納,張熙·徐相熙爲假監役,韓昌錫爲永禧殿參奉,金思準爲健元陵參奉,成鍾永爲厚陵參奉,丁大三爲英陵參奉,尹秉觀爲光陵參奉,尹瑗爲昌陵參奉,李鍾協爲順陵參奉,柳台衡爲溫陵參奉,李喬宰爲穆陵參奉,趙賢植爲章陵參奉,李鳳賢爲寧陵參奉,吳友善爲惠陵參奉,南廷哲爲健陵參奉,李冕相爲睿陵參奉,權仁國爲昭寧園守奉官,金信圭爲肇慶廟別檢,崔在澈爲永懷園守奉官,景陵直長鄭一源,典牲直長李龍和相換,禁府都事徐相德,司導奉事申勝休,已上相換事分承傳,奉常副奉事單白時淳。
兵批,判書閔謙鎬進,參判黃鍾顯,參議朴海哲病,參知徐鼎勳入直。
兵曹啓曰,今日都目政事時,本曹堂上,不可不備,而參判朴來萬,參議朴海哲,俱以病不來,令政院牌招,同參政事,何如?傳曰,允。
又啓曰,全羅左水使,今當差出,而擬望之人乏少,他道防禦使竝擬,何如?傳曰,允。
又啓曰,營將中軍·虞侯,今當差出,而擬望之人乏少,已準朔守令及虞侯竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。以孟祖述爲同知,白樂薰·徐載豊爲宣傳官,閔泳國爲都摠都事,李容益爲全羅左水使,宋芷洙·李敏初·吳學敏爲五衛將,權致鎬爲訓鍊主簿,沈遠澤爲忠州營將,柳冀東爲京畿中軍,具光書爲咸鏡中軍,徐光承爲黃海中軍,鄭元基爲統虞侯,鄭季良·河禹容爲五衛將,金廷根爲忠翊將,李重七爲文兼,金昌燮爲守門將,金羽均爲文兼,李秉世爲御營把摠,宋仁纘爲全羅監營中軍,金商鎭爲全羅兵虞侯,金始漸爲全羅右水虞侯,金命求爲訓鍊正,李相德爲宣傳官,徐載豊爲訓鍊判官,趙有增爲訓鍊主簿,李龍植爲守門將,金昌基·李泰元·鞠文榮爲五衛將,徐載豊爲都摠經歷,李恒儀爲慶尙左兵虞侯,任學準·劉熙鼎爲五衛將,洪駉燮爲忠翊將,李東燮爲訓鍊僉正,李柱赫爲訓鍊判官,梁柱顯爲宣傳官,李秉世·李圭曾爲訓鍊副正,李載憲爲訓鍊判官,張禹喆爲訓鍊主簿,鄭聖泰·李起弘·吳鼎鉉爲五衛將,梁成根·金龜鎭爲景福將,金廷柱爲同知,金尙質爲部將,李敏奭·洪必裕爲御營把摠,吳宖默爲守門將,安敎源·李元根爲五衛將,吳玄默·朴鳳九爲慶熙將,李晉璜爲守門將,李肯漢·具然肯·金龜喜爲訓鍊僉正,韓友燮爲多大僉使,金沂休爲格浦僉使,方允升爲僉知,白永煥·洪鎭源爲景福將,郭鍾厚·朴有瑆爲慶熙將,李範敍·李浩集·玄馥爲五衛將,李宅鉉爲阿耳僉使,洪萬植爲龜山僉使,梁鍾麟·崔斗翰爲五衛將,姜文欽爲忠翊將,李錫煥爲全羅中軍,金尙義爲昌洲僉使,李商爛·朴東奎爲景福將,全澤聖·金禹錫爲慶熙將,崔奎應爲守門將,鄭海植爲都摠經歷,崔元暐爲訓鍊判官,權秉龍爲右捕從,全尙信爲善績僉使,崔奎應爲蟾津別將,金應漢爲左翊贊,金九鎔爲所斤僉使,崔亨漸爲廣梁僉使,田龍夏爲植松萬戶,李浩根爲仇寧萬戶,異海衍·李泰相·廉志善·尹正默·安種植爲五衛將,金泰鉉爲僉知,尹啓煥爲景福將,申采熙爲都摠都事,尹致仁爲訓鍊主簿,韓龜赫爲武兼,趙性吉爲景福將,安潤植·朴景祿爲慶熙將,李載性爲全羅監營中軍,全宅奎爲龍津萬戶,南宮濮爲訓鍊主簿,金興珠爲部將,裵龍九·朴孝述爲守門將,金桂祚爲昌洲僉使,洪祐吉爲知事,李玄翼爲同知,張基漢爲所斤僉使,金英國爲廣梁僉使,姜成潤爲仇寧萬戶,元世翼·具翰朝·金鼎夏·崔在亨·片在德爲五衛將,申宅熙爲宣傳官,蘇正奎爲訓鍊主簿,張奎煥爲武兼,鄭在僑爲守門將,李敏哲·李邦憲爲武兼,韓聖周爲守門將,洪祐聖爲忠淸監營中軍,吳淵承爲武兼,李顯經·徐相斗爲部將,陳圭相·廉奉信爲守門將,成奎煥爲西道參軍,鎭東權管單鄭煥珪,同仁權管單金永秀,廣坪權管單康舜錫,小坡兒權管單鄭亨蒙,大吉號里權管單康致龍,訓鍊判官安信文·金載雄,訓鍊主簿張義煥·河楨奎·李命錫·李炳均,以上加設,依定式減下。以李炳均·金昌烈爲訓鍊判官加設,申學鉉·崔壽岡·禹昌駿·金基鎭爲訓鍊主簿加設,兼昌原鎭兵馬僉節制使嶺南水軍防禦使單李鍾觀,同知單趙完璇,僉知三單金鎭民·崔漢喆·洪斗泳,訓鍊主簿單黃健柱,兼鎭撫使單李鍾承,忠州營將沈遠澤,京畿監營中軍柳冀東,咸鏡監營中軍具光書,黃海監營中軍徐光承,統虞候鄭元基,今加嘉善加資事承傳,同知十單鄭季良·河禹容·吳學敏·玄馥·廉志善·金龜鎭·洪鎭源·朴鳳九·郭鍾厚·吳玄默,僉知八單李載兢·劉熙鼎·金昌基·任學準·李泰元·宋芷洙·李敏初·金廷根,副司果尹泳璿·李範敎·李淇榮·金佐鳳·吳甲善·邊慶麟。
傳曰,守令·邊將初仕人,皆令明日待令。
傳曰,今番都政,尹忠貞·吳忠烈後孫,同爲收用,憶昔丙丁事,益復興感矣。洪忠正家,亦不可無示意,古今島圍籬安置罪人洪坃,特用可宥之典,放送鄕里。
傳曰,右承旨許遞,前望單子入之。
政院啓曰,新除授注書申箕善,卽爲牌招入直,何如?傳曰,允。
司饔院啓曰,奉事金思國,移拜宗廟直長矣。帶燔造官之任,難付生手,本院直長中,相換,何如?傳曰,允。
戶曹啓曰,時御所內各司,依定式看審,則姑無雨漏處,敢啓。傳曰,知道。
上號都監啓曰,監造官鄭直鉉,身病猝重,勢難察任,改差其代,前監役金龍鎭差下,使之察任,而時無職名,令該曹,口傳付軍職,何如?傳曰,允。
兵曹啓曰,今二十一日,武臣賓廳講書日次,而殿座相値,不得爲之之意,敢啓。傳曰,知道。
承文院啓曰,卽見盛京禮部咨文出來者,則本年秋季統巡會哨,緣由具奏,奉旨知照事也。回咨按例撰出,付撥下送灣府,傳給鳳城,轉致盛京之地,何如?傳曰,允。
兼說書朴斗陽疏曰,云云。省疏具悉。爾其勿辭救護。
校理李萬敎疏曰,云云。省疏具悉。爾其勿辭救護。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,今日大院君晬辰,令都承旨,問候以來。
政院啓曰,來二十五日朝參日次,而徽慶園忌辰祭齋戒相値,頉稟之意,敢啓。傳曰,知道。
又啓曰,行大司憲申應朝,持平金璣衡在外,執義李在淳,掌令洪承穆·李輔榮,持平裵殷星未肅拜,監察茶時之意,敢啓。傳曰,知道。
承旨前望單子入之,尹用求落點。
兵曹口傳政事,副司勇金龍鎭。
傳曰,侍衛軍兵毛具,從便爲之。
弘文館啓曰,上番闕直,事甚未安。典翰閔泳翊,內閣進,應敎金羽均,副應敎尹相萬別兼春秋進,校理李萬敎呈辭受由,副校理柳宗植在外,校理李,副校理趙東萬,竝卽牌招,推移入直,新除授副修撰黃耆淵·姜鐸,一體牌招察任,何如?傳曰,允。
江華留守李鍾承疏曰云云。答曰,省疏具悉。卿其勿辭察任。
執義李在淳,司諫白奎洙,掌令洪承穆·李輔榮,持平裵殷星,獻納金宗漢,正言嚴柱漢·朴齊聖等箚略曰,卽伏見傳敎下者,有古今島圍籬安置罪人洪坃,放逐鄕里之命。噫,彼洪坃所犯,何如?薄施安置,遽降宥釋之命,固知好生之澤,當此慶會軫念舊全保盛意,而輿憤莫伸,邦憲有損,請亟寢成命焉。省箚具悉。此罪人處分,豈無所以而然哉?須勿爭執,卽爲停啓。
典翰閔泳翊,應敎金羽均,副應敎尹相萬,校理李,副校理趙東萬,修撰鄭元夏,副修撰黃耆淵·姜鐸等箚略曰,卽伏見傳敎下者,有古今島圍籬安置罪人洪坃放逐鄕里之命。噫,彼洪坃,負犯何如,旣以失刑,今何可遽議宥釋乎?大聖人好生之德,非不欽仰,而隄防可嚴,王章可伸,請亟寢成命焉。省箚具悉。已諭於兩司之批矣,勿煩。
丁丑十二月二十一日辰時,上詣仁政殿。日次儒生殿講入侍時,行都承旨趙寅熙,行左承旨南廷益,右承旨金奎弘,左副承旨趙熙一,右副承旨南一祐,同副承旨尹用求,記事官缺,別兼春秋金羽均·金學洙,檢校直提學尹滋悳·金炳始,檢校直閣閔泳穆·李鎬翼·尹用求·金興均,直閣趙同熙,檢校待敎閔泳翊,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金壽鉉,副提調趙寅熙,進前問候訖,由協陽門·肅章門·仁政門,詣仁政殿。通禮跪啓請降輿,上降輿陞座。寅熙進前奏曰,從陞中,試官蒙點人,使之下去,一體行禮乎?上可之。考官李㘾·李源命·李承五,參考官金炳翊·李裕承·閔泳翊·金喆熙,以次行禮就位訖。上命書傳敎曰,守令·邊將初仕人入侍。寅熙奏曰,守令初仕人,使之進前奏職姓名乎?上可之。守令初仕人,以次進前,奏職姓名訖。奎弘奏曰,邊將,使宣傳官代奏職姓名乎?上可之。宣傳官代奏職姓名訖。寅熙曰,守令初仕人,使之退出乎?上曰,唯。奎弘曰,邊將亦爲退出乎?上曰,唯。仍命開講。少頃,上命書傳敎曰,日次儒生未畢講,便殿爲之。通禮跪啓禮畢,又跪啓請乘輿,上降座乘輿,由仁政門·肅章門,入協陽門。奎弘請出標信解嚴。上還內,諸臣以次退出。
丁丑十二月二十一日申時,上御熙政堂。日次儒生未畢講入侍時,行都承旨趙寅熙,行左承旨南廷益,右承旨金奎弘,左副承旨趙熙一,右副承旨南一祐,同副承旨尹用求,記事官缺,別兼春秋金羽均·金學洙,檢校直提學尹滋悳·金炳始,檢校直閣閔泳穆·李鎬翼·尹用求·金興均,直閣趙同熙,考官李㘾·李源命·李承五,參考官金炳翊·李裕承·閔泳翊·金喆熙,以次侍立。上命開講,儒生等以次應講訖,上命書傳敎曰,日次儒生殿講,通生員李敬夏等二十人,竝直赴會試,之次略進士朴容奭等十人,竝給二分,之次略生員沈軒慶等八人,竝給一分,之次略進士李民秀等十六人,各奎章全韻一件賜給。又命書傳敎曰,入格儒生,明日待令。仍命試官先退,又命退諸臣,以次退出。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,左副承旨趙熙一,今日不爲仕進,卽爲牌招,何如?傳曰,允。
又啓曰,三品官之毋得過三日,循例請牌,曾有定式矣。大司成金永穆除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
傳曰,來正月初三日,當詣太廟展謁,仍詣景慕宮展謁矣,該房知悉。
政院啓曰,卽者別兼春秋金羽均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋李鎬喆·趙昌夏·尹相萬·李重七·洪承憲·金學洙·閔泳翊,竝卽牌招,推移入直,何如?傳曰,允。
侍講院啓曰,兼文學金羽均,今以親病,陳疏徑出矣,上番闕直,事甚未安。兼輔德南一祐,承政院進,文學閔種默,上號都監進,輔德李載完,弼善金晩植,兼弼善閔泳翊,竝卽牌招,推移入直,何如?傳曰,允。
注書申箕善病,代以李在明爲假注書。
政院啓曰,明日傳香,禮房承旨,當爲齋宿,右副承旨南一祐,卽爲牌招,何如?傳曰,允。
又啓曰,行大司憲申應朝在外,執義李在淳,掌令洪承穆·李輔榮,持平裵殷星·金璣衡,陳箚,監察茶時之意,敢啓。傳曰,知道。
以左副承旨趙熙一,牌不進罷職傳旨,傳曰,只推。
傳曰,入格儒生,延英門外施賞。
傳曰,臺諫竝許遞,前望單子入之。
臺諫前望單子入之,掌令柳宗植,持平沈鎭圭·李秉緯,正言南秉文落點。
傳曰,左承旨許遞,前望單子入之。
承旨前望單子入之,李殷春落點。
上號都監啓曰,大王大妃殿玉冊玉寶印出二件,冊寶同粧一貼,列書製述官·書寫官職姓名,謹此封進之意,敢啓。傳曰,知道。
義禁府啓曰,古今島圍籬安置罪人洪坃,放逐鄕里事,承傳啓下矣。洪坃臺論方張,不得擧行之意,敢啓。傳曰,知道。
進饌儀軌廳啓曰,前中軍金炳武,前知事韓文奎,訓鍊僉正金信默,別看役差定,何如?傳曰,允。
以右副承旨南一祐,牌不進罷職傳旨,傳曰,只推。
以慶尙監司朴齊寅狀啓,比安縣監安橓,暗行御史旣已封庫,爲先罷黜,其罪狀,令攸司稟處事,敢啓。傳曰,令該曹,口傳各別擇差,催促下送。
以全羅監司李敦相狀啓,靈光郡守李起鎬,暗行御史旣已封庫,爲先罷點,其罪狀,令攸司稟處事,傳曰,令該曹,口傳各別擇差,催促下送。
御營廳啓曰,本廳千摠鄭驥澤,前任多大僉使,趙存成前任格浦僉使,俱在任所,上來尙遠,久曠可悶,竝改差,何如?傳曰,允。
御營廳啓曰,本廳哨官禹昌駿,身病甚重,勢難察任,改差,何如?傳曰,允。
漢城府啓曰,京外帳籍,積置各庫矣。慶尙·黃海兩道籍庫,忽有偸竊之變,慶尙道帳籍見失者,爲三千七百三十七卷,黃海道帳冊見失者,爲一千五十五卷,事未前有,萬萬驚悚,第其買得之漢,幸卽見捉於詳探之際者,至爲十一名之多,而皆曰買得於武藝別監趙石吉處云,故招致石吉而問之,則衆口所證,無辭自服,行盜之金萬甫·李漢乭,亦爲捉納,如干帳冊,雖先推出,而渠作盜之漢接主,則嚴治窮覈,斷不容已,係是掖隷,有難擅便,敢啓。傳曰,帳籍所重何如,而有此無前之變,豈可曰國有法網乎?本府之看守察置,果何如也?所謂趙石吉,捉得諸漢,竝出付捕廳,各別嚴覈。
執義李在淳,司諫白奎洙,掌令洪承穆·李輔榮,持平裴殷星,獻納金宗漢,正言嚴柱漢·朴齊聖等箚曰云云。省箚具悉。已悉於前批,更勿煩聒。
典翰閔泳翊,應敎金羽均,副應敎尹相萬,校理李,副校理趙東萬,修撰鄭元夏,副修撰黃耆淵·姜鐸等箚曰云云。省箚具悉。已悉於前批,更勿煩聒。
別兼春秋金羽均疏曰,伏以臣於持被之中,卽接家信,則臣母素患痰積之症,近因日候之稍寒,一倍添劇,委頓床玆,家僮踵至,促臣歸視,臣自聞此報,方寸焦灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
政院啓曰,大司憲·執義·掌令一員未差,柳宗植,持平沈鎭圭·李秉緯在外,監察茶時之意,敢啓。傳曰,知道。
又啓曰,右承旨趙熙一,同副承旨李殷春,今日不爲仕進,竝卽牌招,何如?傳曰,允。
李在明有頉,代以李容植爲假注書。
吏曹口傳政事,以朴齊敎爲靈光郡守,李鶴年爲比安縣監。
以輔德李載完,弼善金晩植,兼弼善閔泳翊,牌不進罷職傳旨,傳曰,只推。
以別兼春秋李鎬喆·趙昌夏·尹相萬·李重七·洪承憲·金學洙·閔泳翊,牌不進罷職傳旨,傳曰,只推。
政院啓曰,左右史不可不備,別兼春秋李鎬喆·趙昌夏·尹相萬·李重七·洪承憲·金學洙·閔泳翊,旣有只推之命,竝卽牌招,推移入直,何如?傳曰,允。
侍講院啓曰,上番連日闕直,事甚未安。兼輔德南一祐,承政院進,文學閔種默,上號都監進,輔德李載完,弼善金晩植,兼弼善閔泳翊,旣有只推之命,竝卽牌招,推移入直,何如?傳曰,允。
政院啓曰,延祥詩製述人中,時無職名人,令該曹,口傳付軍職,何如?傳曰,允。
又啓曰,來正月初一日,大王大妃殿寶齡望八,稱慶陳賀頒敎文,初九日,大王大妃殿加上尊號,稱慶陳賀頒敎文,當爲製進,藝文提學李源命,待明朝牌招,使之製進,何如?傳曰,允。
傳曰,啓字誤踏之中官金錫勳,推考。
刑曹啓曰,武衛所文移內,毆打掖隷之漢城府使令金漢江·李範伊等嚴覈事,本所報目判下內,雖該府堂上,有此等之事,則宜有草記之擧,而況以幺麽賤類,不念王人之重,私自拘留之狀,究厥所爲,萬萬痛駭,各嚴棍二十度,移送秋曹,遠地定配,且以武藝廳言之,初無胥失,豈至此境?決棍除下宜當事,命下矣。罪人金漢江慶尙道熊川縣,李範伊平安道熙川郡,竝遠地定配所,卽爲押送之意,敢啓。傳曰,知道。
兵曹判書閔謙鎬疏曰云云。答曰,省疏具悉。本兵重任,何可輕遞?卿其勿辭行公。
上在昌德宮。停常參·經筵。
政院啓曰,大司憲·執義·掌令一員未差,柳宗植,持平沈鎭圭·李秉緯在外,監察茶時之意,敢啓。傳曰,知道。
又啓曰,右副承旨尹用求,今日不爲仕進,卽爲牌招,何如?傳曰,允。
傳曰,新除授臺諫牌招,放逐鄕里罪人洪坃,卽爲停啓。
以輔德李載完,弼善金晩植,兼弼善閔泳翊,牌不進罷職傳旨,傳曰,只推。
兵曹口傳政事,副司果金宗漢·李輔榮。
政院啓曰,卽者司書趙同熙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
侍講院啓曰,司書趙同熙,今以親病,陳疏經出矣,下番闕直,事甚未安。兼司書未差,說書李起鍾受由在外,兼說書朴斗陽,卽爲牌招入直,何如?傳曰,允。
傳曰,頒敎文中,赦句添入。
政院啓曰,頒敎文中,赦句添入事,命下矣。藝文提學李源命,旣在闕中,使之添入,何如?傳曰,允。
又啓曰,延祥詩製述人,旣已抄啓矣。弘文提學金在顯,待明朝牌出,使之出韻科次,何如?傳曰,允。
以右副承旨尹用求,牌不進罷職傳旨,傳曰,只推。
掌令柳宗植,持平李秉緯,正言南秉文等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,快施極律。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請徑斃罪人喆增,亟施嗣賊已施之律。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏贍,智島減死罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論。措辭見上請大逆不道罪人昌實·汝江,亟施适·雲已施之律,知情不告罪人敦浩,施以孥戮之典。措辭見上請謀反大逆不道罪人岐鉉,知情不告罪人玉鉉,一以弼濟,所施适·雲之例施之。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳·金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體。措辭見上請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快定邦憲,以重獄體。措辭見上請黑山島圍籬安置罪人崔益鉉,設鞫得情,夬正典刑。措辭見上請黑山島圍籬安置罪人朴遇賢,亟令王府,更爲設鞫,嚴覈得情,夬正典刑。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑。措辭見上請楸子島安置罪人趙秉昌,渭原郡竄配罪人趙采夏,亟令王府,設鞫得情,俾伸輿憤。措辭見上請謀反不道罪人哲均·東根,知情不告罪人善敎,竝施孥戮之典。措辭見上請濟州牧圍籬安置罪人鄭泰好,亟降處分,以施加律。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,快正邦憲。措辭見上噫嘻痛矣,赫晉·祐秀·鳳周等罪,可勝誅哉?渠以鄕谷蟣蝨之跡,締結徒黨,糾合匪類,排布之源委,醞釀之脈絡,至凶絶慝,卽窮天地亘古今所未有之極逆大憝也,向因傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大而慮,權宜而行者明矣,今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎?請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。答曰,不允,赫晉·祐秀·鳳周等事,已有處分,勿煩。
掌令柳宗植,持平李秉緯等啓曰,新除授持平沈鎭圭,時在京畿龍仁地,請斯速乘馹上來事,下諭。答曰,許遞。
正言南秉文啓曰,請梟示罪人性世,亟施孥戮之典。答曰,不允。
兩司合啓中,洪坃事停啓,赫晉等事中,請字下二字抹去,大逆不道四字添入。
議政府啓曰,卽見水原留守金炳地狀啓,則本營別驍士及列校,今秋等都試與火砲科,當爲設行,而連値事故,不得擧行,姑爲停止,待明春合設事,請令廟堂稟旨分付矣。歲色已暮,試取相妨,依狀請,許令退行,何如?傳曰,允。
又啓曰,卽見水原留守金炳地狀啓,則本營公都會,當於歲前設行,而連値事故,不得擧行,待明春合設事,請令廟堂稟旨分付矣。事勢旣如此,依狀辭施行之意,分付,何如?傳曰,允。
義禁府啓曰,古今島圍籬安置罪人洪坃,放逐鄕里事承傳啓下,而以臺論方張,不得擧行矣。今則臺啓已停,洪坃撤去圍籬後,放逐鄕里事,分付該道道臣之意,敢啓。傳曰,知道。
訓鍊都監啓曰,本局哨官尹永昌,身病猝重,勢難察任,改差,何如?傳曰,允。
禁衛營啓曰,本營諸將官射講都計劃,每於年終,別單修啓矣。今年則未滿次數,都計劃勿施,何如?傳曰,允。
司書趙同熙疏曰,伏以臣於春坊兼直矣,卽接家信,臣父素患痰癖之症,近因日候之不調,一倍添劇,委頓床席,家僮踵至,促臣歸視,臣自聞此報,方寸煎灼,按住不得,玆於忙陳短章,徑出禁扄。伏乞聖明,俯賜鑑諒,亟遞臣職,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率請御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿·世子宮,口傳問安。答曰,知道。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應無時急稟定事,不得來會云矣。敢啓。傳曰,知道。
以兼說書朴斗陽,牌不進罷職傳旨,傳曰,只推。
侍講院啓曰,下番連日闕直,事甚未安。兼司書未差,說書李起鍾受由在外,兼說書朴斗陽,旣有只推之命,卽爲牌招入直,何如?傳曰,允。
政院啓曰,今此皇曆,京畿監營二件,一件營上,一件,勅使所經邑分上,黃海監營二件,一件營上,一件,勅使所經邑分上,平安監營四件,一件營上,三件,勅使所經邑分上,水原府·開城府·江華府·廣州府·江原監營·忠淸監〈營〉·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜二十六件,亦爲依例頒給之意,敢啓。傳曰,知道。
傳曰,前咸鏡監司留待。
政院啓曰,假注書李容植,身病猝重,勢難察任,今姑改差,何如?傳曰,允。
李容植改差,代以李觀會爲假注書。
傳曰,前咸鏡監司入侍。
政院啓曰,大司憲·執義·掌令一員,持平一員未差,掌令柳宗植,持平李秉緯牌不進,監察茶時之意,敢啓。傳曰,知道。
以掌令柳宗植,持平李秉緯,正言南秉文,牌不進罷職傳旨,傳曰,只推。
兵曹口傳政事,副司果李萬敎。
兵曹啓曰,來正月初三日,大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊一哨·訓局馬軍二哨·步軍五哨,都統使領率爲先廂,御營廳步軍三哨·兩營騎士各一番,御將領率爲後廂,禁軍三番隨駕,別抄軍二哨,領付中央陣,摠戎使率兩營騎士各一番,禁營步軍二哨留陣,餘軍留營置之。
御營廳啓曰,本廳諸將官射講都計劃,每於年終修啓矣。今年則未滿次數,都計劃勿施,何如?傳曰,允。
吏曹判書金炳德疏曰,伏以臣之匪才甚病,邇來肩鉅,固已濫矣。始聞謬命,人皆謂此無可冒,及見出膺,又皆謂行必不得,以臣自視,豈不知有媿微分。銓長,是臣宿趼之地也,賤齒,少今十許年,尙難堪勝,矧乎蒲零日催,樗散日甚,可辭之實,較有倍於前,而反復淟涊于今者,抑不無區區所以也,蓋喘耎至微,恩諒不敢輒要,委寄愈隆,分義亦難終虧。況臣策名滋有歲年,曾蔑寸爝點涓,裨補大化之萬一,而雖尋常趨走,旣不能跂及乎人,則念洪渥之莫酬,慙餘景之斯徂,由是自勉,惟有盡瘁爲恭,遂乃强眇以與視,策跂以與行,竟奈才程有限,病豎爲障,辨官材·澄流品,本非臣追蹈哲範,而族姓之纔記旋忘,所蓄乎平居,以需剡擧者而未能也,班資之十檢九失,所講乎典式,以達注措者而未能也,以若所藉於神識,所發於施爲,求其無顚錯而又未能也。初諉不擇夷險,罔畏兩截之誚,終歸辜負寵靈,徒速四方之譏,駑步已窮,尤悔莫追,人之寘臣於可冒之外,而謂必不得也宜矣。然則判臣去就,非直京察之爲瓜,論臣凋頹,不待近狀之更贅,而政退以還,益復委淹重稠,而隙風猶怕,減匙而糜粥輒閼,凜凜殘纓,寄在藥鐺,若究源委所積,則獲瘳之期,有非時日計也。伏願聖慈,俯念公私,勿以典選重地,爲臣養病之所,回授可堪之彦,不勝攢祝,至若見帶閣職,尤非如臣鹵莽,所可冒據,而不圖荐玷,已閱屢序,每自循省,食息懍惕,今玆控籲,亦云晩矣,顧此微諒,倖蒙竝燭,毋添一日之曠,免墜四維之防,寔天地父母之賜也。臣無任云云。答曰,省疏具悉。重任何可輕遞?卿其勿辭行公。
丁丑十二月二十五日申時,上御熙政堂。前咸鏡監司入侍時,同副承旨李殷春,假注書安念信,記注官尹善柱,別兼春秋尹相萬,前咸鏡監司李會正,以次進伏訖。上曰,史官分左右。仍命監司進前。上曰,其間善在而還乎?會正曰,臣猥叨藩任,憑仗王靈,無事準瓜,而兩載之間,一省之事,無絲毫報效,萬萬惶悚矣。上曰,道內三政中,得無巨瘼乎?會正曰,北關昨年免歉,今秋少康,民邑晏如,別無目下爲弊,而還穀與大同加下,雖承令道臣措劃之處分,而尙未補完,是爲悚悶矣。上曰,何以未得區劃乎?會正曰,還穀折米爲三萬五千石零,大同加下,爲四萬五千四百兩零,以錢計之,合爲十數萬兩,則果無生財之方,未能充報矣。上曰,六鎭事,何如?會正曰,六鎭之邑弊民情,昨冬安撫使下去慰諭釐革,近日則更無侵撓爲弊者云,而邊邑守令,近皆擇差,實心對揚,多有其效矣。上曰,安撫使之行,多所沿革,果有實效乎?會正曰,釐革諸條,列邑遵行,無目下巨弊矣。上曰,然則北關姑無大段爲弊,而民心與物情,果何如乎?會正曰,離去之民,間多歸化,近無剽掠之患矣。上曰,俄夷,亦無作挐之弊乎?會正曰,彼夷,初無必擾之意,而我人之越去彼地者,自作村里,不知幾處,慫慂彼人,以作先引,肆其侵掠,則無非我國人之所爲也,越去者,非但北邊無賴之類而已,各處流民,無不有之云矣。上曰,何特北民乎?果不無此弊矣,近來彼夷,多造軍物云,果如傳聞乎?會正曰,臣亦聞此傳說,多岐偵探,亦使北梱及諸倅,另加察探,則都是傳言,未得其詳云矣。上曰,傳說何以盡信也?會正曰,大抵生民疾苦,專係於守令,而至於深北,則王化隔遠,與巡營相距,亦爲千餘里矣,北邊守令,尤不可不愼擇矣。上曰,近畿守令,亦不可不擇,況數千里外絶遠之處乎?會正曰,聖敎至當矣,北民疾苦,尤係字牧,連加擇送,以爲責成,必有其效矣。上曰,上來時松田見之乎?會正曰,松田,卽非所經沿路也,是年前倭船來泊之柳島也,此非耕作之地,乃煮鹽之處,無知鹽民輩,自聞明年彼舶之來到,已多騷訛,將有廢業渙散之慮,故使之曉諭安業,而此地,卽文川·永興陵寢所重之地,誠不可使彼舶來留之處矣。上曰,愚民只憑傳說而恐動,容或無怪矣。仍敎曰,陵寢殿宮,上來時,亦奉審乎?會正曰,回還時無各陵殿宮奉審之例,臣於到營初,依例奉審,而各陵寢山勢形局,多雄威淸淑之氣,實是萬年無彊之基矣。上曰,永興濬源殿御眞,與南殿奉安御眞之本,何如乎?會正曰,與南殿奉安之本,一樣矣。上曰,御眞服色,是翼善冠·紅衮袍乎,會正曰,然矣。上曰,殿內設磚石,石上設榻而展奉乎?會正曰,然矣,所奉之榻,比南殿稍高矣。上曰,何日離發,今日宿何處而入來乎?會正曰,臣於本月十五日離發,十八日到安邊,與新監司交龜,今日宿樓院而入城矣。上曰,沿路秋牟何如,而不有旱意乎?會正曰,別無旱氣,善爲立苗,關東與關北間,多壯雪,至於文川·高原等地,尺雪尙在矣。上曰,上來時,雪塞氷程,必多辛苦矣。會正曰,無事作行矣。上曰,史官就座。仍命監司先退,又命退承史,以次退出。
上在昌德宮。停常參·經筵。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
備忘記,忠州營將沈遠澤下直,長弓一張,長箭一部,片箭一部,筒兒一箇賜給。
以兼說書朴斗陽,牌不進罷職傳旨,傳曰,只推。
侍講院啓曰,下番連日闕直,事甚未安。兼司書未差,說書李起鍾受由在外,兼說書朴斗陽旣有只推之命,卽爲牌招入直,何如?傳曰,允。
政院啓曰,卽者吏曹郞廳來言,巨濟府使李泰權,柒谷府使尹錫仁,鐵山府使徐載豊,咸從府使白南奭,樂安郡守李兢鎔,興海郡守柳丞魯,熙川郡守李秉德,郭山郡守朴有鎭,高靈縣監洪恩燮,宜寧縣監金五鉉,唐津縣監孫相駿,永同縣監尹肯大,連山縣監李淵九,平澤縣監閔星勳,海南縣監李敎憲,兩司當爲署經,憲府雖已署經,諫院則大諫·司諫·獻納·正言,一員前望未下,只有正言南秉文一人,不得署經云,何以爲之?敢稟。傳曰,一司除署經。
又啓曰,大司憲·執義·掌令一員·持平一員未差,掌令柳宗植,持平李秉緯,牌不進,監察茶時之意,敢啓。傳曰,知道。
以掌令柳宗植,持平李秉緯,正言李秉文,牌不進罷職傳旨,傳曰,只推。
政院啓曰,春帖子製述人,旣已抄啓矣,弘文提學金在顯,待明朝牌招,使之出韻科次,何如?傳曰,允。
傳曰,草記誤下之中官羅世煥,從重推考。
以慶尙監司朴齊寅狀啓,仁同府使李觀應,暗行御史旣已封庫,爲先罷黜,其罪狀,令攸司,稟處。傳曰,令該曹,口傳擇差,催促下送。
吏曹口傳政事,以鄭弘采爲仁同府使。
議政府啓曰,行戶曹判書閔致庠上疏批旨,有令廟堂,稟處之命矣,凡有國之所藉以爲用者,卽惟日封摏焉,而年來需用則極爲浩大,應下則漸致積疊,重以昨秋大荒,稅入遂蹷,各貢市未勘之數,乃至於屢鉅萬之多,支計之哀痛,誠不可使聞者矣,第其恪謹畏法,居積貿辦,供上用而應官役者,專是貢人也,市人也,而現今物價,果不至於刁騰乎?情費亦不至於驟濫乎?設令隨其進排,毋滯頒給,其所霑利,尙不暇論,況無所受而責其納,則此輩,雖不欲蕩淅渙散,得乎?求諸古今,寧有似許國體?重臣之徹章告悶,寔由職事之不容已者,然而中外蓄儲之觸處谽谺,無地可措,奚但廟堂之憂歎,掌賦之臣,亦當周悉而熟量之矣。大抵理財之道,本有句當,此所以錢穀,責內史者也。令戶·惠堂,苟可以無害於民,有補於公者,更爲商確奏啓後,參酌施行,何如?傳曰,特下錢六十萬兩,劃付戶曹,以爲補用之資,其餘措處之方,令戶·惠堂,就議廟堂,從速區劃。
禮曹啓曰,本曹庫舍中所儲各樣儀軌,間爲賊漢所偸竊,見失之數,至於百餘卷之多矣,莫重掌考文書,不能典守,以致閪失之夥然,臣不勝惶恐,而爲先多發譏校,刻期詗捕,以爲一一推尋之地事,分付左右捕廳,何如?傳曰,庫藏文籍之任其偸竊,乃至於斯乎?令左右捕廳,刻期詗捉,嚴加究覈。
刑曹啓曰,因傳敎,海南縣遠惡地定配罪人趙秉穳,遭父喪矣,依法典給暇歸葬後,還發配所事,分付該道道臣之意,敢啓。傳曰,放送。
御營廳啓曰,本廳別將洪圭,身病甚重,勢難察任,改差,何如?傳曰,允。
司僕寺啓曰,兼內乘申奭熙,以病乞遞,今姑改差,其代,令該曹口傳差出,何如?傳曰,允。
兵曹口傳政事,以梁柱顯爲兼內乘。
全羅監司李敦相疏略曰,長吏多遭繡罷,而考籍不公,卽臣罪也,稅納多逾程限,而徵督不嚴,亦臣罪也,三政之痼瘼,未能矯捄,大歉餘瘡痍,未能奠濟,此臣所以不憚煩複,亟欲求解也,乞臣所帶藩任,亟行鐫免,仍治屢瀆之罪焉。答曰,省疏具悉。煩疏之至再至三,是豈事體乎?施以推考。
上在昌德宮。停常參·經筵。
政院啓曰,來初一日,輪對日次,而陳賀相値,頉稟之意,敢啓。傳曰,知道。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,左副承旨南一祐,今日不爲仕進,卽爲牌招,何如?傳曰,允。
備忘記,昌洲僉使金桂祚,釜山僉使趙承顯下直,各長弓一張,長箭一部,片箭一部,筒兒一箇賜給。
傳曰,政官牌招開政。
以兼說書朴斗陽,牌不進罷職傳旨,傳曰,只推。
侍講院啓曰,下番連日闕直,事甚未安。兼司書未差,說書李起鍾受由在外,兼說書朴斗陽,旣有只推之命,司書趙同熙,由限已過,竝卽牌招,推移入直,何如?傳曰,允。
政院啓曰,大司憲·執義·掌令一員·持平一員未差,掌令柳宗植,持平李秉緯,牌不進,監察茶時之意,敢啓。傳曰,知道。
以左副承旨南一祐,牌不進罷職傳旨,傳曰,只推。
以掌令柳宗植,持平李秉緯,正言南秉文,牌不進罷職傳旨,傳曰,只推。
政院啓曰,行都承旨趙寅熙廚院進,左承旨金奎弘不爲仕進,左副承旨南一祐牌不進,右副承旨尹用求式暇,同副承旨李殷春式暇出去,院中只有臣一人,伴直無人,右副承旨旣有只推之命,更爲牌招,何如?傳曰,允。
又啓曰,明日正朝望闕禮習儀,兩司當爲進參,呈告人員,竝待開門牌招,何如?傳曰,允。
以咸鏡監司李會正狀啓,洪原縣人命渰死事,傳曰,當此寒沍,人命之渰死,若是夥多,聞甚驚慘,元恤典外,別加顧助,如有生前身·還布,竝蕩減,掩埋之節,廟堂措辭分付。
政院啓曰,行吏曹判書金炳德,參判李淳翼,參議金奭鎭,牌不進推考傳旨及罷職傳旨,今方捧入,而開政命下之後,如是違牌,事甚未安。判書,參判竝更牌招,何如?傳曰,允。參議只推,待明朝,一朝一體牌招。
又啓曰,左副承旨南一祐,再牌不進,伴直無人,左承旨金奎弘,所當牌招,而拘於廳規,而不得請牌,何以爲之?敢稟。傳曰,牌招。
以左副承旨南一祐,再牌不進,罷職傳旨,傳曰,只推。
吏曹啓曰,今此正朝祭,祭官當爲磨鍊,而老病公故,實無推移排比之路,依近例,刑官及司饔院官員,年七十以上,通瀜塡差以入,而其中時無職名人員,令該曹口傳付軍職,何如?傳曰,允。
刑曹啓曰,海南縣定配罪人趙秉穳,給暇歸葬草記,傳曰,放送事命下矣。趙秉穳卽爲放送事,分付該道道臣之意,敢啓。傳曰,知道。
司僕寺啓曰,分養馬故失瘦瘠不訓守令,每於畢上納後,依法典,錄啓請罪矣,今年分養馬有頉邑守令,現告成冊,今始來到,故啓目書入,依例施罰之意,敢啓。傳曰,知道。
上在昌德宮。停常參·經筵。
政院啓曰,同副承旨李殷春,今日不爲仕進,卽爲牌招,何如?傳曰,允。
又啓曰,今日正朝望闕禮習儀時,憲府則監察代行矣,雖無諫院,依例行禮之意,敢啓。傳曰,知道。
又啓曰,臣熙一,今日正朝望闕禮習儀,進去下直之意,敢啓。傳曰,知道。
又啓曰,今日正朝祭傳香時,寧陵受香官,尙不入來,以致時刻之太晩,事未前有,萬萬駭然,香祝則已使忠義齎傳,而莫重香祝,有此替傳,極爲驚悚,當該受香官,所當重勘,而本院請推之外,無他可施之罰,何以爲之?而雖以吏曹言之,不能察飭,以致此境,亦涉未安,當該堂上,推考,何如?傳曰,允。拿處。
傳曰,行首宣傳官之代,文臣中擬入。
政院啓曰,大司憲·執義·掌令一員·持平一員未差,掌令柳宗植,持平李秉緯,牌不進,監察茶時之意,敢啓。傳曰,知道。
以掌令柳宗植,持平李秉緯,正言南秉文,牌不進罷職傳旨,傳曰,只推。
以同副承旨李殷春,牌不進罷職傳旨,傳曰,只推。
傳曰,兼司書有闕之代,前望單子入之。
傳曰,同副承旨許遞,前望單子入之。
承旨前望單子入之,洪淳馨添書落點。
兵曹啓曰,正郞金容圭,身病猝重,勢難察任,改差,何如?傳曰,允。
又啓曰,宣傳官白樂薰·趙載觀,五衛將金鼎夏·崔在亨·崔敬善,曹司五衛將李載兢,文臣兼宣傳官金羽均·金重七,俱以病難供職,呈狀乞遞,竝改差,何如?傳曰,允。
以吏曹參議金奭鎭,牌不進罷職傳旨,傳曰,只推。
有政。吏批,行判書金炳德牌招不進,參判李淳翼進,參議金奭鎭牌招不進。
吏批啓曰,行判書金炳德,參議金奭鎭,俱以身病不來,小臣獨政未安,何以爲〈之〉?敢稟。傳曰,仍爲之。
以徐堂輔爲大司憲,李熙準爲大司諫,奇禹鉉爲執義,李國淵爲司諫,李載允爲掌令,李敦煜爲持平,李範祖爲獻納,李重七爲正言,洪鍾運爲校理,李元祺爲副校理,李鳳奎爲修撰,趙秉翊爲注書,李喬翼爲同經筵,李敏斗爲戶曹佐郞,尹定求爲奉常判官,李喆南爲典籍,申錫游爲司僕主簿,李時泓爲引儀,尹錫莘·李靖奎爲公事官,宗廟直長金思國,司甕直長申觀朝相換,橫城縣監金在亨,通津府使李奎遠,已上相換事承傳,顯陵直長單金永善,分敎官單姜文豹。再政。以金裕成爲兵曹正郞,安敎熙爲典籍,柳章熙爲長興主簿,宋秉瑞爲童蒙敎官,李建喜爲東部都事,宋在華爲寧陵參奉。三政,以鄭日愚爲內贍主簿,故學生閔泳瓚贈吏參金吾例兼,故學生閔俊鏞贈吏議,故郡守閔致謙贈僕正,已上守慶州府尹閔昌植三代,故虞候李禮培贈兵參·金吾·訓都例兼,故通德郞李慶漢贈左承旨,故判官李重采贈訓正,已上副摠管李勉宇三代。兵批,判書閔謙鎬進,參判朴來萬病,參議朴海哲病,參知徐鼎勳入直,以李景夏爲知訓鍊,李載兢·柳完根爲宣傳官,閔壽顯·林始炯·李應相爲五衛將,李奎鶴爲曹司五衛將,鄭元和·金裕成爲文兼,閔成鎬爲慶尙右兵使,趙羲仁洪州營將,姜世興爲德積僉使,同知單安種植,僉知三單李起弘·吳鼎鉉·崔在亨,副司正徐翊輔。再政。以金鏞元爲部將,同知單李泰相,僉知三單安敎源·李浩集·梁鍾麟。
訓鍊都監啓曰,今十二月二十九日三十日年終起火時,器械數爻及將官·將校·別破陣,姓名單子書入之意,敢啓。傳曰,知道。
又啓曰,本局諸將官射講都計劃,每於年終,別單修啓矣,今年則未滿次數,都計劃勿施,何如?傳曰,允。
御營廳啓曰,本廳別將柳冀大,身病甚重,勢難察任,改差,何如?傳曰,允。
又啓曰,本廳別將今當差出,而擬望之人乏少,外任竝擬,何如?傳曰,允。
奉常寺啓曰,各陵園正朝祭享所用藥果煎造後,進上看品二十五立,依定式封進之意,敢啓。傳曰,知道。
大司成金永穆疏曰云云。省疏具悉。爾其勿辭察職。
上在昌德宮。停常參·經筵。
藥房提調金壽鉉,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿·世子宮口傳問安。答曰,知道。
政院啓曰,合辭許久闕啓,事甚未安。除在外差祭外,未肅拜·呈告人員,竝卽牌招,何如?傳曰,允。
又啓曰,右承旨趙熙一,右副承旨尹用求,今日不爲仕進,竝卽牌招,何如?傳曰,允。
又啓曰,新除授注書趙秉翊,卽爲牌招,何如?傳曰,允。
傳曰,御醫洪顯普·鄭在英·安秉植,效勞旣多,洪顯普加資,鄭在英,以其子鍾夏,安秉植,以其弟秉宜,竝內醫加差下待窠陞實。
弘文館啓曰,新除授副校理李元祺,時在京畿積城地,經筵入番事緊,請斯速乘馹上來事,下諭。答曰,許遞。
又啓曰,修撰鄭元夏差祭,下番闕直,事甚未安。副修撰黃耆淵·姜鐸,竝卽牌招,推移入直,新除授校理洪鍾運,修撰李鳳奎,一體牌招察任,何如?傳曰,允。
侍講院啓曰,來戊寅正月初一日陳賀,權停例行禮于熙政堂敎是時,本院當爲全數進參,而兼文學未差,兼司書前望未下,說書李起鍾受由在外,無以備員,何以爲之?敢稟。傳曰,說書許遞,前望單子入之。
傳曰,兼文學有闕,代前望單子入之。
傳曰,啓字誤踏之中官金錫勳,從重推考。
傳曰,發遣吏郞,諸執事淸齋與否,摘奸以來。
政院啓曰,行大司憲徐堂輔,執義奇禹鉉,掌令李載元牌不進,柳宗植,持平李秉緯差祭,李敦煜在外,監察茶時之意,敢啓。傳曰,知道。
以右承旨趙熙一,右副承旨尹用求,牌不進罷職傳旨,傳曰,只推。
以大司諫李熙準,獻納李範祖,正言南秉文·李重七,執義奇禹鉉,掌令李載元,牌不進罷職傳旨,傳曰,只推。
議政府啓曰,卽見京畿監司尹滋悳所報,則向日倭使之行,沿路主站,與出待各邑,諸般供億之費,初無措劃,其所塗抹,無非時急公貨,而其數,至爲七千兩之多,事勢悶然,不得不趁卽措辦,就本道各邑,永劃儲置米中一千石,以本色劃下,以爲方便措處之地,爲辭矣,倭使接應之節,旣無定規,容入物力之數,亦無措劃,其勢也必至於攛挪公貨,則此不容不趁今報勘,而儲置米中,從便取用,多有近例,依所請施行之意,分付該廳,何如?傳曰,允。
禮曹啓曰,來正月初一日,大王大妃殿寶齡望八,稱慶親上致詞箋文表理儀註,及大王大妃殿·王大妃殿·大妃殿·中宮殿,百官陳賀儀註,直爲書入各殿之意,敢啓。傳曰,知道。
成均館啓曰,司成趙性鶴,直講玄弼濟,典籍趙璟淳,俱爲差祭,時無入直之員,以他郞官,姑爲代直,何如?傳曰,允。
內醫院啓曰,御醫洪顯普·鄭在英·安秉直,效勞旣多,洪顯普加資,鄭在英以其子鍾夏,安秉直以其弟秉宜,竝內醫加差下,待窠陞實事,命下矣。依下敎,御醫洪顯普加資,鄭在英子鍾夏,安秉直弟秉宜,竝內醫加差下,令該曹,口傳付軍職,冠帶常仕,待窠陞實之意,敢啓。傳曰,知道。
兵曹啓曰,來戊寅年各處頒給信漢符別單,各宮房新定式頒給信漢符別單,及二品以上武臣蔭官,曾經摠管人員章標頒給,別單修整以入之意,敢啓。傳曰,知道。
又啓曰,來正月初一日,社稷祈穀大祭時,守門當爲塡差,而本曹郞廳·都摠府郞廳·五衛將,除入直與呈辭受由·差祭·未肅拜,排擬苟艱,依定式軍門將官,代差以入之意,敢啓。傳曰,知道。
義禁府啓曰,寧陵受香官司圃署別提李澤奎拿處事,傳旨啓下矣,李澤奎下去寧陵享所云,待入來拿囚之意,敢啓。傳曰,知道。
又啓曰,順天監牧官閔肯鎬拿問處之事,傳旨啓下矣。閔肯鎬,時在任所云,依例發遣府羅將拿來,何如?傳曰,待待命拿囚。
武衛所啓曰,諸將官·將校講射,每年畢試後,計劃居首各一員,別單書入,而今年則未滿次數,計劃居首勿施之意,敢啓。傳曰,知道。
武衛所訓鍊都監啓曰,今十二月二十九日至三十日年終起火時,器械數爻及監放將官·將校·別破陣,姓名單子書入之意,敢啓。傳曰,知道。
武衛所啓曰,右善騎將具羲祖,身病猝重,勢難察任,改差,何〈如〉?傳曰,允。
黃海監司鄭海崙疏。答曰,省疏具悉。卿其往省焉。
上在昌德宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官除夕單子問安。答曰,知道。
世子宮,宗親·儀賓·內閣·政院·玉堂·春桂坊·百官除夕單子問安。答曰,知道。
政院啓曰,行大司憲徐堂輔,執義奇禹鉉,掌令李載元,未肅拜,柳宗植,持平李秉緯差祭,李敦在外,監察茶時之意,敢啓。傳曰,知道。
又啓曰,左承旨金奎弘,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而除夕問安相値,不得來會云矣,敢啓。傳曰,知道。
傳曰,禮房承旨,馳詣社稷·宗廟永寧殿·永禧殿·景慕宮奉審摘奸,仍詣受香諸處奉審摘奸以來。
傳曰,有實故,玉堂許遞,前望單子入之。
玉堂前望單子入之,副校理洪承穆·南肅熙落點。
政院啓曰,卽者義禁府都事來言,來正月初一日頒赦時,本府管赦文書當爲修正以入,而判義禁李豊翼呈辭受由,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,金在顯落點。
春坊前望單子入之,兼文學金允植,兼司書洪大重,說書李容稙落點。
侍講院啓曰,新除授兼司書洪大重,說書李容稙,竝卽牌招察任,兼文學金允植,時在京畿楊根地,令政院稟旨變通,以爲備員進參之地,何如?傳曰,允。許遞。前望單子入之。
兼文學前望單子入之,李鎬喆落點。
侍講院啓曰,新除授兼文學李鎬喆,卽爲牌招察任,何如?傳曰,允。
兵曹口傳政事,副司果鄭鍾夏·安秉宜。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
傳曰,明日出宮門路,以協陽門爲之。
傳曰,公事不審之中官柳東燮,從重推考。
政院啓曰,頒赦文正書,何等審愼,而有所落漏,致勤下詢,事甚疎忽,極涉未安。原赦文今方改書以入,臣之矇未覺察,不勝惶悚。當該兵曹郞廳,所當重勘,而本院請推之外,無他可施之罰,何以爲之乎?敢稟。傳曰,從重推考,爾亦推考。
又啓曰,卽者宗廟署官員來言,昨日永寧殿春享大祭肄儀初獻官李豊翼,以其身病,不得進參,仍未行禮云,事未前有,萬萬驚悚。祭單今方改付標以入行禮,而當該獻官,不可無警,不審愼差之吏曹堂上,亦所當重勘,而本院請推之外,無他可施之罰,何以爲之乎?敢稟。傳曰,竝施以刊削之典。
議政府啓曰,凡大享前期肄儀卽莫越之典式,而今聞永寧殿春享大祭初獻官,有實病,而自該曹趁不變通,以致行禮之經夜不行,事未前有,萬萬驚悚,旣知其病勢難强末由進參,則何不據實頉稟,圖所以周便之道乎?此不可但以駭忽言,當該吏曹堂上施以刋削之典,且以獻官言之非曰,無實病,而事體則亦不可無警,施以罷職之典,何如?傳曰,允。莫重祀典有此無前之事,是豈道理乎?獻官亦施刋削之典。
侍講院啓曰,卽接翊衛司所報,則來戊寅正月初一日,陳賀權停例,行禮于熙政堂敎是時,本司當爲全數陪衛,而右司禦宋明老,右洗馬金商念受由在外,無以備員,令政院,稟旨變通,以爲備員陪衛之地,何如?傳曰,允。他司口傳相換。
兵曹口傳政事,右司禦宋明老,司僕主簿申錫游,右洗馬金商念,童蒙敎官李貞稙,以上相換事承傳。
成均館啓曰,每於歲末,圓點準點儒生別單書入事,曾有定式矣。依定式當年條準圓點儒生別單書入之意,敢啓。傳曰,知道。
御營廳啓曰,本廳別將鄭雲星,以前任慶尙右兵使,方在任所,上來尙遠,久曠可悶,改差,何如?傳曰,允。日記廳堂上金春熙,郞廳趙秉健·金敬圭