上在昌德宮。停常參·經筵。
國忌。內下日記
上在昌德宮。停常參·經筵。
副提學鄭弘溟辭職上疏。入啓。遞差。玉堂日記
備忘記,罪人李長風捉告人,令該曹論賞。禁府謄錄
上在昌德宮。停常參·經筵。
辰時,日暈兩珥。內下日記
上在昌德宮。停常參·經筵。
藥房問安。答曰,症錄,當言于醫官。仍傳曰,自晨氣體寒縮,而調理晏起,則氣候稍平,自食後熱上,則頭目眩昏,胸裏動盪,心神慌惚,如在雲霧之中,厭言厭聞,甚則呼吸急促,如此之時,服龍腦安神丸·九味淸心元等藥,臥以鎭之,則或不久降歇,或移時不滅,自午後漸漸向差,至于初昏,發汗乃止,此外脹滿之症,亦甚非輕,身重每欲思臥,初一日氣候似平,故出步廳中無事,因此而然耶?熱上之時,例有乾咳嗽矣。
巳時,日暈。未時,太白見於巳地。內下日記
上在昌德宮。停常參·經筵。
有政。
吏批,以兪伯曾爲副提學,柳穎爲副修撰,尹鳴殷爲持平。玉堂日記
上在昌德宮。停常參·經筵。
下直,公淸監司尹毅立。
藥房問安。
謝恩,副修撰趙贇·柳穎。玉堂日記
未時,太白見於巳地。夜一更,白雲一道如氣,起自坤方,直指巽方,長十餘丈,廣尺許,良久乃滅。四更,乾方有氣如火光。內下日記
上在昌德宮。停常參·經筵。
巳時入診,午時受鍼,入侍醫官申得一·柳後聖·鄭之問·朴泰元。昌德宮廬次南向。穴則人中一穴,在鼻柱下,手部,手大指端左右二穴,間使左右二穴,在手掌後兩筋間三寸,大淵左右穴,在掌後橫頭,足部,足大指·次指外間陷中太沖左一穴,在足跗上陷中動脈。提調房窄,故不得入侍。內下日記
侍講院啓曰,下番四員內,司書李時楳,非但方在時推,不得行公,眼腫極重,不能開視。兼司書沈演,以病呈疏。兼說書未差,只有說書李一相,方在直所,而今日以史官取才,政府合坐,卽當進去,無他替直之員,請上番一員推移,姑降下番。且文學曺文秀,公淸道京試官差下,今當下去。當此逐日書筵之時,上番六員內,兼輔德沈之源身有疾病,又遭妻喪,兼文學蔡裕後,本曹呈旬,俱無出仕之期,兼弼善未差,見存無故者,只有三員,而文學曺文秀,又降下番。前頭疾病·事故,不可預知,曺文秀京試官改差,何如?傳曰,依啓。曺文秀改差事,不允。以上春坊日記
上在昌德宮。停常參·經筵。
申時,陰吹東風,灑雪。
下直,安山郡守李厚源。
謝恩,副提學兪伯曾。
有政。
吏批,以朴潢爲司諫。玉堂日記。以朴演爲兼弼善,李一相爲檢閱,尹集爲說書。春坊日記
上在昌德宮。停常參·經筵。
自上有微,受鍼爲之,入侍醫官柳後聖·申得一·朴泰元。內下日記
上在昌德宮。停常參·經筵。
夜一更,白氣二道,起自南方,直指西方,長竟天,廣尺許,良久乃滅,流星出畢星下,入柳星上,尾長三四尺許,色赤。內下日記
上在昌德宮。停常參·經筵。
下直,黃海監司張紳。
有政。
吏批,以沈之源爲應敎,李景曾爲副應敎,曺文秀爲修撰。
謝恩,沈之源,副應敎李景曾,修撰曺文秀。
校理李尙質辭職上疏。入啓。遞差。玉堂日記
上在昌德宮。停常參·經筵。
國忌。
自上有違豫之候,故昌德宮廬次南向坐,要緊血脈受鍼。
夜一更,月暈,白氣一道如氣,自艮方直指天中,長十餘丈,廣尺許,橫過月上,漸移南方,良久乃滅。內下日記
上在昌德宮。停常參·經筵。
藥房問安。
卯時辰時,有霧氣。申時,日暈右珥。夜自一更至四更,月暈。內下日記
上在昌德宮。停常參·經筵。
下直,公淸兵使具仁垕。
有政。
吏批,以李省身爲副校理。玉堂日記
自巳時至申時,日暈。申時,日有重暈。夜自一更至三更,月暈。罷漏後灑雪。內下日記
上在昌德宮。停常參·經筵。
政院·玉堂·藥房問安。答曰,知道。
終日下雪,時或霽。內下日記
上在昌德宮。停常參·經筵。
或雪或霽,巳時,晴。
義禁府啓曰,本府都事元振海病重,累日不仕,緊急之地,不可一日曠闕,令該曹處置,速爲差出,何如?敢稟。傳曰,依啓。又啓曰,崔彦奉·李成吉等,竝分揀汰去事,命下矣,放送,何如?傳曰,依啓。禁府謄錄
上在昌德宮。停常參·經筵。
有政。
卯時,日暈兩珥。辰時,日有交暈兩珥,外有重暈,內暈有冠,左右有戟,外暈上有背,色皆內赤外靑,白雲出自兩珥如虹,逶迤指西,長各數十丈,赤白雲在日兩旁,如戟形,良久乃滅。巳午時,日暈。未時,日暈兩珥。申酉時,日有重暈兩珥,暈上有背,色內赤外靑。夜四更,月犯太微垣左執法星。內下日記
上在昌德宮。停常參·經筵。
申時,西風大作。夜五更,白雲二道,起自艮方,直指坤方,長竟天,廣尺許,漸移南方,移時乃滅。內下日記
謝恩,副校理李省身。
副提學兪伯曾初度呈辭。入啓。遞差。玉堂日記
上在昌德宮。停常參·經筵。
下直,惠山僉使金汝鉉。
辰巳時,日暈,白雲三道如氣,橫在日上下,長各三四丈餘,廣各尺許,移時乃滅。午時,日暈。初昏,下雪。
政院·玉堂問安。答曰,知道。
自上有癨亂之疾,故入直醫官,招致下問,則卽以平胃散進用。內下日記
上在昌德宮。停常參·經筵。
政院·玉堂·藥房·朝廷·宗室問安。入啓。答曰,知道。
巳時,日有兩珥。午未時,日暈。申酉時,日暈左珥。內下日記
有政。
吏批,以李植爲副提學。
校理閔應亨三度呈辭。入啓。遞差。玉堂日記
上在昌德宮。停常參·經筵。
視事停。
巳時,受鍼。
藥房,政院,玉堂,朝廷二品以上問安。答曰,知道。內下日記
上在昌德宮。停常參·經筵。
視事停。
巳時,受鍼,依前入侍。
政院,玉堂,宗室,朝廷二品以上問安。答曰,知道。
夜四更,月犯心火星。內下日記
副修撰柳穎,三度呈辭。入啓。遞差。玉堂日記
上在昌德宮。停常參·經筵。
視事停。
巳時,白雲二道如氣,起自艮方,一道橫跨日上,一道直指坤方,長竟天,廣皆尺許,移時乃滅。午未時,日暈兩珥,暈上有背,色內赤外靑。內下日記
上在昌德宮。停常參·經筵。
視事不爲取稟。
巳時,受鍼。內下日記
上在昌德宮。停常參·經筵。
下直,仁同府使安夢尹。
政院·玉堂問安。答曰,知道。
夜一更,流星出東方濁氣中,入乾方天際,狀如鉢,尾長丈許,光照地,色赤。三更,電光。內下日記
有政。
吏批,以沈之源爲執義,尹坵爲副修撰,崔荇爲輔德。
副修撰趙贇三度呈辭。入啓。遞差。玉堂日記
侍講院啓曰,本院實·兼官十員內,輔德·司書·兼說書未差,兼輔德沈之源,加土事,受由,弼善林堜,加土事,羅州地下去,兼弼善朴演,本職病未肅拜,兼文學蔡裕後,本職呈旬遞差,兼司書沈演,以試官入試所,無故見存之員,只有文學臣金德承,說書臣尹集,今方入直,而前頭疾病·事故,未可豫知,當此逐日書筵之時,事極可憂。令該曹今日政闕員,盡爲差出,今日內牌招,使之察任,何如?傳曰,依啓。春坊日記
上在昌德宮。停常參·經筵。
藥房·政院·玉堂問安。答曰,知道。
自辰時,下雨終日,達夜不止。內下日記
上在昌德宮。停常參·經筵。
巳時,受鍼。
尹昉·金尙容·李貴·申景禛·李弘胄·崔鳴吉,以征虜事引見。內下日記
謝恩,副修撰尹坵。
有政。
吏批,以尹坵爲副校理,金壽翼爲副修撰。玉堂日記
傳曰,皂隷雇立之債,上年九月朔,依事目,每名十八斗分給,則皂隷輩賤米貴布,憑藉上司之威,侵凌蹤恣,必欲受木綿而後已。若此不已,勢難支當,自今以後,作弊人,摘發治罪。禁府謄錄
上在昌德宮。停常參·經筵。
巳時,受鍼。
謝恩,副校理尹坵。
辰時,日暈兩珥。巳時,日暈,暈上有冠,色內赤外靑,白雲一道如氣,起自日傍,直指坤方,長四五丈,廣尺許,良久乃滅。午時未時,日有重暈,內暈上有冠,暈下有履,色皆內赤外靑。申時,日有重暈。酉時,日暈。
有政。內下日記
上在昌德宮。停常參·經筵。
卯辰時,日有重暈,內暈有兩珥,暈上有戴色,內赤外靑,白氣如虹,出自兩珥,長各二三丈,廣皆尺許,良久乃滅。
下直,慶興府使宋震善。內下日記。日記廳郞廳李益普書。具允明校正
上在昌德宮。停常參·經筵。
國忌。
辰時,日暈兩珥。自巳時至未時,日暈。申時,日有重暈,內暈有兩珥,暈上有戴,色內赤外靑。酉時,日暈。夜五更,流星出天津星下,狀如鉢,尾長五六尺,色赤。內下日記
上在昌德宮。停常參·經筵。
巳時,受鍼。內下日記
上在昌德宮。停常參·經筵。
下直,廣州牧使李一元。
有政。
副應敎李景曾,辭職上疏。入啓。遞差。
辰時,日暈兩珥。未時,日暈兩珥,暈上有戴,色內赤外靑。申時,日有交暈兩珥。外有重暈,內暈上有冠,外暈上有背,色皆內赤外靑,白氣出自兩珥如虹,逶迤指北,長各數十丈,廣皆尺許,良久乃滅。酉時,日暈。內下日記
上在昌德宮。停常參·經筵。
終日下雨。內下日記
上在昌德宮。停常參·經筵。
受鍼。內下日記
上在昌德宮。停常參·經筵。
未時,太白見於巳地。內下日記
上在昌德宮。停常參·經筵。
藥房問安。
有政。
吏批,以鄭雷卿爲持平,閔應亨爲校理。玉堂日記
卯辰時,日有右珥,白雲出自右珥,長三四丈,廣尺許。未時,太白見於巳地,日暈。申時,日暈。夜一更,月暈,黑雲一道如氣,起自南方,逶迤指東方,長五六丈,廣數尺,良久乃滅,沈霧。內下日記
上在昌德宮。停常參·經筵。
有政。
謝恩,副修撰金壽翼。
自昧爽至辰時,沈霧。自巳時至未時,日暈,白雲二道如氣,起自南方,直指乾方,長竟天,廣尺許,良久乃滅。申酉時,日暈。
下直,慶尙右兵使柳舜懋,都元帥金時讓。內下日記
義禁府啓曰,來十二日追崇大廣別試初試時,府郞廳盡赴試所,本司·當直晝夜直各一員,回告郞廳一員,文科三所,武科兩所禁亂官各一員,假郞廳八員,令吏曹差出,何如?傳曰,依允。禁府謄錄
上在昌德宮。停常參·經筵。
有政。
吏批,以沈演爲持平,李尙質爲修撰。玉堂日記
午時未時,日暈,白雲二道如氣,起自南方,直指乾方,長竟天,廣尺許,良久乃滅。申時酉時,日暈兩珥,暈上有冠,內赤外靑。夜自一更至三更,月暈。春坊日記
上在昌德宮。停常參·經筵。
寧邊府使柳琳,都元帥別將李·金應海西下。
自上巳初受鍼,入侍醫官申得一·柳後聖,執鍼李馨益。
藥房,政院,玉堂,六曹,二品以上,宗室問安。答曰,知道。
午後,下雨。內下日記。卯時,有霧氣。未時,太白見於巳地。自巳時至申時,四方蒙蒙若下塵。夜一更,月暈,蒼白氣三道,起自東方,直指西方,〈長〉竟天,廣尺許,漸移南方,橫過月上,良久乃滅。二更,月暈。
侍講院啓曰,本院上番實·兼官六員內,輔德崔葕,未及上來,弼善林堜,受由下鄕,文學金德承,以管餉使從事官,西下,兼弼善朴潢,本職病未肅拜,兼文學蔡裕後,以本曹事,昨被臺諫請推,不敢仍在直所,朝者惶恐出去。無故之員,只有兼輔德沈之源,而今明日連有本府齊坐,他無替直之員。弼善朴潢,牌招肅拜,使之入直,何如?傳曰,依啓。已上春坊日記
上在昌德宮。停常參·經筵。
有政。
卯時,有霧氣。未時,太白見於巳地。自巳時至申時,四方濛濛若下塵。夜一更,月暈,蒼白氣三道,起自東方,直指西方,長竟天,廣各尺許,漸移南,橫過日上,良久乃滅。二更,月暈。內下日記
上在昌德宮。停常參·經筵。
校理閔應亨辭職上疏。入啓。遞差。
有政。
自辰時至午未時,日暈,暈上有冠,色內赤外靑。夜一更,月暈。內下日記
上在昌德宮。停常參·經筵。
昌德宮狹鬱,故午時,移御弘文館。自辰時,終日下雨。內下日記
有政。
吏批,以柳穎爲校理,鄭致和爲副修撰,沈之源爲應敎。玉堂日記
上在昌德宮。停常參·經筵。
受鍼。內下日記
上在昌德宮。停常參·經筵。
謝恩,應敎沈之源,副修撰鄭致和。玉堂日記
回答使狀啓,江水半氷,時日漸爲遲留,極爲渴悶云云事。內下日記
上在昌德宮。停常參·經筵。
辰時,日暈左珥。未時,太白見於巳地。內下日記
上在昌德宮。停常參·經筵。
無事。內下日記
侍講院啓曰,本院上番六員內,輔德崔葕,未及上來,弼善林堜,加土事,受由下鄕,文學金德承,以管餉使從事官,西下,兼輔德沈之源,亡妻歸葬事,受由在外,兼文學蔡裕後,以試官,方在試所。無故見存之員,只有兼弼善朴潢,連日入直,而再昨王世子擧哀之禮,該曹謂之不當歸咎於本院,故今朝因此避嫌,退待物論,時無替直之員。書筵重地,一刻空曠,亦甚未安,朴潢避嫌處置間,兼司書沈渲,姑陞上番,牌招入直,何如?傳曰,允。春坊日記
上在昌德宮。停常參·經筵。
巳時,燔鍼,入侍醫官李馨益等。藥房提調以下,二品以上問安。答曰,知道。
夜一更,巽方有氣如火光。自三更至五更,月暈。內下日記
上在昌德宮。停常參·經筵。
視事停。上仍御昌德宮弘文館。
政院·玉堂問安。答曰,知道。
有政。
吏批,以尹棨爲校理。
卯辰時,日暈左珥。自午時至申時,日暈。夜一更,艮方·東方·巽方·南方,有氣如火。內下日記
上在昌德宮。停常參·經筵。
達夜下雨。
都元帥一行,雨勢如昨,故姑留京營庫。
巳時,都元帥引見後,自上受燔鍼,入侍醫官申得一·柳達,執鍼李馨益。
藥房,政院,玉堂,朝廷二品以上問安。答曰,知道。
終日下雨。內下日記
謝恩,校理柳穎。
上在昌德宮。停常參·經筵。
視事停。
巳時,燔鍼。
藥房,政院,玉堂,朝廷二品以上問安。答曰,知道。
夜自三更至五更,沈霧。內下日記
上在昌德宮。停常參·經筵。
巳初,燔鍼。
藥房,政院,玉堂,朝廷二品以上問安。答曰,知道。
自昧爽至辰時,沈霧。自辰時至酉時,日暈。夜巽·南方,有氣如火光。五更,月暈。內下日記
上在昌德宮。停常參·經筵。
藥房問安。答曰,知道。
午後,灑雨。卯辰時,日暈兩珥。未申時,日暈。夜一更二更,艮·巽方,有火光。內下日記
上在昌德宮。停常參·經筵。
下直,都元帥別將。
巳時,燔鍼後,藥房,政院,玉堂,朝廷二品以上問安。答曰,知道。
終日下雨。內下日記
上在昌德宮。停常參·經筵。
都元帥別將,御營軍領去。內下日記
有政。
吏批,以尹棨爲吏曹正郞,以姜碩期爲左副賓客。
上在昌德宮。停常參·經筵。
未時,太白見於巳地。酉時,白雲一道如氣,起自日傍,直指乾方,長七八丈,廣尺許,良久乃滅。夜四五更,巽方有氣如火光。五更,有霧氣。內下日記
上在昌德宮。停常參·經筵。
自昧爽至辰時,沈霧。自巳時至申時,日暈。酉時,日暈兩珥。夜一二更,艮方有氣如火光。四更五更,北·艮·巽方,有氣如火光。內下日記
校理柳穎辭職上疏。入啓。遞差。玉堂日記
上在昌德宮。停常參·經筵。
自辰時至申時,下雨,達夜大雨如注。內下日記
義禁府啓曰,因刑曹公事,前全昌君柳廷亮,直爲照律事,判下矣。王府獄體,凡罪人,必須原情捧招取服,然後照律,格例,而今此柳廷亮,初非本府囚推之人,直爲照律,事甚無據。臣等待罪執法之地,不得行之之意,敢啓。傳曰,依判下施行,後勿爲例。禁府謄錄
上在昌德宮。停常參·經筵。
下雨。
自申時至酉時,日暈。內下日記
義禁府啓曰,本府新除授都事李重馨,以病在外,累日不仕。緊急之地,不可久曠。令該曹速爲處置,以在京無故之人,差出,何如?傳曰,允。又啓曰,都元帥金時讓,副元帥鄭忠信拿來事,傳旨啓下矣。本府郞廳,盡爲赴試,而假郞廳則本府·當直,文·武科五所,禁亂官分差,他無可往之員,假郞廳二員,令吏曹急速差出,發送,何如?傳曰,允。禁府謄錄。日記廳郞廳李益普書。具允明校正
上在昌德宮。停常參·經筵。
午時,雨雹交灑,狀如小豆。未時,快晴。夜二更,流星出天棓星下,入艮方天際,狀如鉢,尾長五六尺,色白,光照地。內下日記
義禁府啓曰,柳廷亮罪狀,考諸律文,則强奸者絞,係干一罪,必須結案取招,然後方可照律,何以爲之?敢稟。傳曰,減死照律。禁府謄錄
上在昌德宮。停常參·經筵。
國忌。
下直,都元帥李元。內下日記
上在昌德宮。停常參·經筵。
受燔鍼。
午時,日暈右珥。自辰時至申時,日暈。內下日記
有政。
吏批,以沈之源爲司諫,李尙質爲獻納,具鳳瑞爲校理,李命雄爲修撰。玉堂日記
義禁府啓曰,本府都事十員內,二員出仕,二員當直,本府入直實郞廳,只餘六員。假都事十員,令該曹爲先差出,何如?傳曰,依啓。又啓曰,被拿罪人,當鱗次上來,而假都事幾盡出使,十員加差出,何如?傳曰,依啓。禁府謄錄
侍講院啓曰,本院實·兼官十員內,新除授輔德閔應亨,司書李時楷,未肅拜,弼善林堜,在外,文學許啓,服制未盡,兼輔德沈之源,以司諫,鞫廳進去,兼文學蔡裕後,病重不仕,兼弼善朴潢,本職未肅拜,兼司書沈渲,避嫌退待,兼說書未差,見存之員,只有說書臣尹集。書筵重地,將至闕直,極爲憫慮。新除授輔德閔應亨,司書李時楷,今日內牌招肅拜,何如?傳曰,依啓。
吏批,以崔葕爲執義,閔應亨爲輔德,李時楷爲司書。以上春坊日記
上在昌德宮。停常參·經筵。
夜一更,白雲二道,起自乾方,直指東方,長十餘丈,廣皆尺許,良久乃滅,月犯昴星。內下日記
上在昌德宮。停常參·經筵。
受燔鍼。
有政。
夜五更,有霧氣。內下日記
傳曰,禁府及闕庭嚴禁雜人,使內外不得相通,禁府謄錄
以李時楷爲正言,李曼爲司書。
上在昌德宮。停常參·經筵。
受燔鍼。
昧爽,有霧氣。自卯時至午時,濛濛,日暈。內下日記
上在昌德宮。停常參·經筵。
未時,太白見於巳地。夜三更,月暈。三四更,艮方有氣如火光。內下日記
有政。
吏批,以李命雄爲獻納,李尙質爲校理,辛啓榮爲修撰。玉堂日記
上在昌德宮。停常參·經筵。
巳時,受燔鍼。
二三更,月暈。四五更,有氣如火光。內下日記
侍講院啓曰,本院實·兼官十員內,輔德·兼說書未差,兼弼善林堜,在外,弼善朴潢,本職未肅拜,文學許啓,服制未盡,兼文學蔡裕後,本曹呈旬,司書李曼,未肅拜,兼輔德沈之源及兼司書沈渲,避嫌退待,無故之員,只有說書臣尹集。上番今將闕直。書筵重地,事甚未安。兼輔德沈之源避嫌處置間,司書李曼,牌招肅拜,姑陞上番,使之入直,何如?傳曰,允。
上在昌德宮。停常參·經筵。
巳時,受燔鍼。
申時,灑雨。內下日記
上在昌德宮。停常參·經筵。
巳時,受燔鍼。
終日下雨。
有政。內下日記
上在昌德宮。停常參·經筵。
日出時,色赤。日沒後,蒼黑氣一道如氣,起自艮方,直指巽方,長竟天,廣尺許,良久乃滅。夜一更,流星出角星上,入軒轅星下,狀如拳,尾長二三尺,色赤。內下日記
上在昌德宮。停常參·經筵。
受燔鍼。內下日記
上在昌德宮。停常參·經筵。
申時,日暈兩珥,白雲一道如氣,起自乾方,橫立暈傍,指天中,長十餘丈,廣可二尺,良久乃滅。酉時,日暈兩珥。內下日記
謝恩,校理李尙質。玉堂日記
訓鍊院啓曰,都監軍兵,團束年久,當初入屬者已老,死亡亦多,日縮無增。近來紀綱解弛,式年例定之軍,無一處準數上送。丁卯戰亡二百十七名,庚午老除二百二十名,以此軍額欠縮,多至四百四十餘名。其後或以兒童成長者,或以募得者充補,僅成哨數。雖不至於全哨而減,無一完全之哨。不得已京居砲保中,年少可以爲軍者,抄出三百八十七名,而陞戶分哨操鍊,其代則以戶首逃故奉足換給之意,敢啓。傳曰,知道。訓局謄錄
上在昌德宮。停常參·經筵。
巳時,受燔鍼。
卯時,日暈右珥。自辰時至酉時,日暈。夜一更二更,月暈。五更,流星出貫索星下,入箕星上,狀如鉢,尾長三四尺許,色赤。內下日記
上在昌德宮。停常參·經筵。
申時,陰。卯時辰時,日暈兩珥。巳時午時,日暈。內下日記
謝恩,修撰申啓榮。玉堂日記
上在昌德宮。停常參·經筵。
卯時,下雨。
巳時,受燔鍼。內下日記
上在昌德宮。停常參·經筵。
巳時,受燔鍼。內下日記
上在昌德宮。停常參·經筵。
自昧爽至卯時,有霧氣。內下日記
上在昌德宮。停常參·經筵。
有政。
夜五更,流星出天津星下,入房星上,狀如甁,尾長五六尺許,色白。內下日記
上在昌德宮。停常參·經筵。
未時,雷動驟雨。內下日記
夜有流星,出軫星下,入南方天際,狀如鉢,尾長三四尺,色赤。春坊日記
上在昌德宮。停常參·經筵。
辰時,營頭星,出自天中,流下乾方,狀如鉢,色蒼黃。未時,日暈。申時,日有重暈,內暈有兩珥。酉時,日暈。夜四五更,月暈。內下日記
上在昌德宮。停常參·經筵。
無事。內下日記
辰時,營頭星,出自天中,流下乾方,狀如鉢,色蒼赤。未時,日暈。申時,日有重暈,內暈有兩珥。酉時,日暈。夜四更五更,月暈。春坊日記
上在昌德宮。停常參·經筵。
國忌。
卯時,日暈兩珥。自辰時至酉時,日暈。內下日記
上在昌德宮。停常參·經筵。
國忌。內下日記
自未時至酉時,日暈。
上在昌德宮。停常參·經筵。
有政。
吏批,以沈之源爲副應敎,李省身爲司諫,李尙質爲獻納,蔡裕後爲校理。玉堂日記
上在昌德宮。停常參·經筵。
謝恩,副應敎沈之源,校理蔡裕後。玉堂日記
夜間下雨。內下日記
上在昌德宮。停常參·經筵。
有政。
吏批,以鄭太和爲副校理,李命雄爲修撰。玉堂日記
上在昌德宮。停常參·經筵。
夜間下雨。內下日記
午時未時,日暈。
上在昌德宮。停常參·經筵。
自上還爲移御于藥房。內下日記
訓鍊院啓曰,今日習陣日次,故昨日入啓,蒙允矣。雨勢如此,許多軍兵,勢難冒雨聚操,不得操鍊之意,敢啓。傳曰,知道。訓局謄錄
上在昌德宮。停常參·經筵。
辰時,有霧氣。未時,太白見於巳地。內下日記
謝恩,副校理鄭太和。玉堂日記。日記廳郞廳李益普書。具允明校正
上在昌德宮。停常參·經筵。
辰時,日暈,暈上有背,色內赤外靑。自巳時至未時,日暈。內下日記
上在昌德宮。停常參·經筵。
申時,下雨。
辰時,日暈兩珥。午時,日暈。內下日記
上在昌德宮。停常參·經筵。
下直,春信使朴。
辰時,乃霽。內下日記
上在昌德宮。停常參·經筵。
無事。內下日記
上在昌德宮。停常參·經筵。
武科二所罷場。內下日記
上在昌德宮。停常參·經筵。
卯時,白雲一道如氣,自艮方直指巽方,長竟天,廣尺許,良久乃滅。日暈兩珥。自辰時至酉時,日暈。夜一二更,月暈。內下日記
義禁府啓曰,以鄭忠信定配單子,傳曰,有病之人,何以定配於病鄕耶事,下敎矣。載寧,乃有山城守禦之處,故定配於此地矣。今承聖敎,改定配之意,敢啓。傳曰,知道。禁府謄錄
上在昌德宮。停常參·經筵。
國忌。
下直,公淸兵使黃溭。
申時,灑雨,夜來下雨。內下日記
上在昌德宮。停常參·經筵。
寅時,下雨。內下日記
上在昌德宮。停常參·經筵。
終日西風大作。內下日記
有政。
吏批,以蔡裕後爲吏曹正郞,鄭太和爲吏曹佐郞,沈演爲校理。玉堂日記
上在昌德宮。停常參·經筵。
下直,朱溫萬戶安崇。內下日記
謝恩,校理沈演。玉堂日記
上在昌德宮。停常參·經筵。
平兵副元帥狀啓,孔·耿賊船一半,下陸於獐子島,而與奴相通,情跡顯然事。
夜一更至四更,月暈。內下日記
謝恩,修撰李命雄。
上在昌德宮。停常參·經筵。
卯時,日有重暈,內暈有兩珥,暈上有冠,色內赤外靑。自辰時至未時,日暈。內下日記
平安監司書目,奏請使三行次,船五隻,石多山到泊辭緣事。
政院啓曰,回還奏請使行次,江上搜檢御使,取稟。傳曰,本道都事,催促下送,使之搜檢。又啓曰,命下矣。都事崔時遇時未謝恩署經云,牌招肅拜,兩司城上所,亦爲命招,當日內署經爲之,何如?傳曰,允。
奏請使書目,臣等一行,奉誥命勅書,本月初九日,到泊石多山辭緣事。追崇朝報
上在昌德宮。停常參·經筵。
巳午時,日暈。酉時,重暈,內暈有兩珥,外暈上有背,色內赤外靑。內下日記
有政。
吏批,以沈之源爲執義,閔應亨爲副應敎,辛啓榮爲副校理。玉堂日記
禮曹啓曰,回還奏請使齎奉誥勅而出來,前頭迎勅吉日,問諸日官,則本月三十日卯時爲最吉云,而其日適是文武科放榜之日,放榜則平吉日,亦似無妨,以二十七日進定,而迎勅則以三十日定行,使臣處下諭,何如?啓。依所啓施行。
奏請使先來,前縣監洪仁傑,譯官金敬信,今加通政,副司果柳鵬壽,前萬戶李安貧,今加折衝。追崇朝報
上在昌德宮。停常參·經筵。
淸北防禦使林慶業狀啓,孔·耿追捕事,率兵進薄云云事。
自昧爽至辰時,沈霧。申時,日暈。內下日記
謝恩,副校理辛啓榮。玉堂日記
奏請使書目,見輕,本道待罪事。追崇朝報
上在昌德宮。停常參·經筵。
申時酉時,日暈。內下日記
上在昌德宮。停常參·經筵。
以奏請使待罪書狀。傳曰,勿待罪事,回諭。
備忘記,觀奏請使洪靌等狀啓,則監司閔□□等所爲,殊極痛駭,閔□□姑先從重推考,朴守弘·洪乃範等,竝爲拿鞫定罪。
府啓,人君礪世之大柄,在於賞罰之信必耳。罰不當其罪,則有罪者網漏,賞不當其功,無功者濫受,均之二者,皆爲亂亡之道也。林碩幹·邊潝之罪,尙未停當,則今日之罰,不可謂必矣。先來軍官·譯官,皆受其加,則今日之賞,可謂濫矣。今玆奏請之得請,實聖上追孝盡誠之效也。使臣奉旨周旋之力也,軍官·譯官,有何可賞之功乎?設以越海艱險跋涉先來之勞爲功,則此皆渠輩職分內事,豈可遽有堂上重加乎?名器之不惜如此,仕路之混雜如此,人君之失其大柄又如此,貂盡狗續之譏,不幸而近之矣。請還受奏請使軍官·譯官等加資之命。
答曰,今此追封之典,廷臣雖以爲不關,於我一家,則莫大之慶也。且先來者受賞,自前有例,人子之情,不忍廢棄前規也。
禮曹啓曰,迎誥勅吉日,已爲擇定啓下。應行節目儀註,當爲磨鍊入啓,而第惟聖躬,久在調攝之中,玉候迄未復常,若行郊外親迎之擧,則其間禮數繁縟,恐未免有傷之虞。自前迎勅時,有百官出迎於郊外,而自上於闕門內,祗迎行禮之例,臣等不任區區憂慮,敢此仰稟。傳曰,當親往郊外行禮,勿爲煩稟。追崇朝報
上在昌德宮。停常參·經筵。
政院啓曰,傳曰,贓吏女子,當直上言,捧入,有前例乎?問于承旨事,傳敎矣。高用厚女子上言,似涉猥濫,故院中固知捧入之未安,而凡當直上言,則禁府堂上完議可否,然後都事呈于政院,王獄體面甚重,故敢爲捧入矣。贓吏女子上言,捧入前例有無,則臣實未及詳察,致勤下敎,不勝惶恐之至,其公事還出給,何如?傳曰,依啓。禁府堂上,竝爲推考。禁府謄錄
禮曹啓曰,上年十二月初三日本曹啓辭節該,大王宗號旣定,則宜有進冊改題主之擧,但念縟禮之行,未及半年,又上冊寶,事涉煩瀆,姑待皇朝賜諡出來後,一時擧行云,而今則諡典幸降,皇恩渙渥,改題主之擧,不容延緩。焚黃祭日,一竝擧行,似爲宜當,而上冊寶,乃是莫重之縟禮,必以吉服將事,等待大行仁穆王后禫後擧行,亦似宜當,而臣曹不敢擅便,議大臣定奪,何如?傳曰,依啓。
禮曹啓曰,臣等就考五禮儀賜諡儀,則有殿下受誥命,以授近侍,置於靈座前云,而今此節目,則有異於前。殿下受誥命行禮後,奉置於自內,而別擇日,遣內奉進于崇恩殿,依禮文,設行焚黃祭,似爲宜當,而事係新典,議大臣定奪,何如?傳曰,允。
府啓,人君礪世之大柄,在於信賞必罰,罰不當其罪,則有罪者網漏,賞不當其功,則無功者濫受,均之二者,皆爲亂亡之道也。今此先來軍官·譯官,非如自北京跋涉驅馳而來者也。使臣到泊我境,先爲馳啓之後,始爲來到,其五六日先來行役,有可酬之勞乎?請還受軍官·譯官輩加資之命,大司憲鄭蘊,持平尹孝永,竝引嫌而退。在前先來之受賞者,蓋以使臣竣事,在北京之日,先送譯官輩,罔晝夜驅馳來報之故也。今則不然,使臣到泊我境,先爲馳啓之後,先來譯官,始爲來到,則實無可酬之勞,前例有無,不足論也。改正之請,誠爲得體,別無可避之嫌,請竝命出仕。答曰,已諭。出仕事,依啓。追崇朝報
未時,日暈。
上在昌德宮。停常參·經筵。
淸北防禦使林慶業狀啓,天兵與孔·耿賊進戰,圍賊數匝,我軍亦爲放砲,戰聲震天地,都督大喜,大槪,賊兵勢屈云云事。內下日記
府前啓,先來軍官輩,賞加改正事。追崇朝報
上在昌德宮。停常參·經筵。
終日大風。內下日記
有政。
吏批,以李命雄爲獻納,李尙質·鄭雷卿爲修撰。玉堂日記
昌慶宮修理所啓曰,通明殿蓋瓦,當在數日之內,而靑瓦性不堅固,不可以車馬運致,暫借訓鍊都監之軍,排立替傳,則似爲便當。且由曜金門,直抵役所,道路亦爲便近,依此爲之,何如?傳曰,事勢如此,則依啓辭爲之,而令都監量給糧饌。訓局謄錄
備邊司啓曰,誥命已下,當有謝恩之行,而奏請·謝恩·節使三起使臣,一時入去,則天朝必厭於館接,欲待明年,則殊無感激皇恩之意,二者俱涉未妥。臣等之意,奏請使,稱謝恩兼奏請,而副使兼節使,通作一起之行,似爲便當。誥謝恩,例爲議政府結銜,而韓仁及,秩在從二品,在前或有陞秩以送之時,而事係恩命,唯在上裁。傳曰,韓仁及,超資以送,似爲過當,今番罷格結銜,可也。
奏請使書目,賊船壓境,久留濱海,事極可慮,不得已奉誥勅,前進江西·平壤等地,以待朝廷分付辭緣事。
左參贊望,洪靌·姜碩期·沈器遠。
刑曹參判望,李安訥·金光炫·吳竣。
掌苑提調,金慶徵·李安訥·李尙吉。
傳曰,掌苑提調,洪靌除授。
左參贊朴東善,右參贊洪靌。追崇朝報
上在昌德宮。停常參·經筵。
四五更,月暈。內下日記
謝恩,修撰鄭雷卿。玉堂日記
執義沈之源啓曰,臣之論執先來軍官輩賞加者,恐殿下施賞之不中也,而殿下以不亦薄乎爲敎,臣之所失尤大。請命罷斥臣職。答曰,勿辭,退待物論。
持平尹孝永啓曰,先來軍官等,別無可酬之勞,而濫蒙加資之賞,改正之論,恐其恩典之過重也,而非但不卽快從,反下未安之旨,其失尤大,決不可仍冒。請命罷斥臣職。答曰,勿辭,退待物論。
大司憲鄭蘊啓曰,賞加改正之論,臣之所發,而聖批以前規爲敎。臣取考兵曹承傳置簿,則癸亥以後奏聞奏請之行,果有先來四人之恩典,臣不勝惶悚,陳情引避矣。然臣之發論,只出於愛惜名器,而前後聖批至嚴且峻,多有不平之氣,有若室怒之色,大聖人中和之發,恐不當如是也。王言一播,四方傳聞,聞之者其孰不致疑於大哉之言也?孤臣論事率爾,致聖上璧瑕之非細,臣之罪戾,視同僚尤大,而再昨早進慕華館試所,仍致感冒,數日伏枕,趨避亦後於同僚,臣之所失,至此極矣。請命罷斥臣職。答曰,勿辭,退待物論。追崇朝報
上在昌德宮。停常參·經筵。
巳時,日暈。酉時,日有左珥。夜五更,月暈。內下日記
有政。
吏批,以愼天翊爲校理。
謝恩,修撰李尙質。玉堂日記
禮曹,迎誥勅初度習儀,今日當爲,而兩司專數避嫌,同習儀,以二十三日退行,何如?啓。依所啓施行。追崇朝報
吏批,以金霱爲掌令,任絖爲弼善。春坊日記
上在昌德宮。停常參·經筵。
自卯時至午時,日暈。申時,日暈右珥。內下日記
以章陵內摘奸單子,傳曰,有頉處察推。
禮曹啓,自前國有大慶,迎誥勅後,陳賀頒敎,乃是應行節目,而本曹文籍,累經變亂,幾盡散失,若値變常之例,則全無可徵之方冊。今此誥勅之降,只取考五禮儀禮典,則無國恤中遇慶陳賀之文。故以議大臣定奪啓稟,而反覆思惟,終始不安,卽將承文院所藏表箋謄錄相考,則萬曆己酉宣祖國恤之中,李元翼爲首相,有上箋稱賀封箋之例,其時想必據舊講定,而施行矣。第此莫重大禮,臣曹不敢容易裁定,更議大臣定奪,何如?傳曰,不必陳賀,勿爲議得。
禮曹啓曰,因本曹啓辭,殿下受誥命行禮後,奉置於自內,而納擇日遣官,奉進于崇恩殿,依禮文,設行焚黃祭,似爲宜當事,又啓辭大王進冊改題主事,傳敎矣。議于大臣,則領左相以爲,竝依該曹啓辭施行,似當,伏惟上裁。鄭判府事,吳領敦寧,李判府事,右議政,病不收議。大臣之意如此,上裁施行,何如?傳曰,依議施行。且改題主之禮,爲先擧行,似當矣。追崇朝報
上在昌德宮。停常參·經筵。
午未時,日暈。酉時,日有兩珥。夜五更,月暈兩珥。內下日記
禮曹啓曰,以陳賀頒敎更議大臣草記,傳曰,不必陳賀,勿爲議得事,傳敎矣。頒敎告諭中外一款,則所不可闕焉者,依五禮儀國恤中頒敎儀,磨鍊施行之意,敢啓。傳曰,知道。
禮曹啓曰,自前慶關國家,詔勅頒降之後,卽爲親行謝皇恩禮。此雖非載錄於五禮儀,而祖宗朝遵行焉者。今此誥命之降,實一國莫大之慶,謝皇恩之禮,所當依例擧行,而第以玉候久在調攝,尙未復常,一日之內,禮數繁數,恐致添傷之患,不任區區悶慮之至,敢此仰稟。傳曰,依前例,磨鍊擧行。
禁府朴守弘·洪乃範拿囚。啓。追崇朝報
上在昌德宮。停常參·經筵。
自卯時至酉時,日暈。內下日記
有政。
吏批,以閔應亨爲執義,李尙質爲獻納,柳穎爲修撰。玉堂日記
禁府啓目,前平壤庶尹朴守弘,敎授洪乃範元情,不服刑推,洪乃範年七十,令漢城府帳籍相考後,處置何如?啓。除刑推照律爲乎矣。都元帥金自點所爲,亦甚不當,推考。追崇朝報
吏批,以許啓爲掌令,李曼爲正言,尹鳴殷爲文學,尹集爲司書。春坊日記
上在昌德宮。停常參·經筵。
無事。內下日記
藥房啓曰,凡人之疾病,例加於少愈者,以其忽之於將息之道也。目今聖候,雖已向差,元氣尙未復常,靜處攝養,猶慮其感傷。況此久旱之餘,時氣不調,朝晝異候,最難將攝?乃於此時,勞動玉體,遠出郊外,如有萬一添傷之患,則將來之憂,有不可勝言者矣。伏乞另加深思,亟寢郊外親行之命,以副群下之望,不勝幸甚。臣等待罪藥房,區區憂悶之情,不能自已,敢此來啓。答曰,差復已久,卿等勿爲過慮。
禁府,前庶尹朴守弘等矣,誥勅奉行,應行物件未備,罪各杖八十贖,公罪。啓。依允,罷職。
院啓,今此詔勅之降,實一國莫大之慶,自上郊外親迎,乃事大之至敬盡孝之純誠,情禮所當然,而第聖候違豫,幾至一年,賴聖人愼疾之道,雖得少愈之效,而眞元尙未復常,勞動玉體,冒暑强行,萬有一分添傷之患,則宗社生民之憂爲如何哉?因一時疾病,權寢郊迎,亦禮文之中節者也。請亟停郊外親迎之命。答曰,差復已久,爾等勿爲過慮。追崇朝報
上在昌德宮。停常參·經筵。
自卯時至辰時,日暈。酉時,日有重暈,內暈有兩珥,外暈上有背,色內赤外靑。內下日記
禮曹啓曰,迎誥勅二度習儀,曾以今日啓下,而臺諫以親幸郊外,恐有玉候致傷之患,方爲論啓,姑除郊外節目,而只就闕內行禮習儀之意,敢啓。傳曰,知道。今此誥勅,不可不親迎郊外,以郊迎例習儀,可也。
以吏曹題主官望單子,傳曰,以預差韓仁及爲實差。追崇朝報
上在昌德宮。停常參·經筵。
院啓,昨承聖批,以勿煩爲敎,臣等尤不勝悶慮之至。今此誥勅親迎之擧,實出於聖上事大盡孝之誠意,而第聖候違豫,幾至一年之久。今雖有少愈之效,而眞元尙未復常,冒暑出郊,勞動行禮,則或不無添傷之患,聖人愼疾之道,恐不當如是。因一時疾患,權寢郊迎,亦禮文之中節者也。請加深思,亟停郊外親迎之命,以副臣民之望。
答院曰,迎勅一事,莫重恩典,不可不遠出祗迎,宜勿更煩。追崇朝報
侍講院啓曰,前頭迎勅擧動臨迫,而本院實兼官,多有闕員,陪從埋沒,事甚未安。請斯速爲政,闕員盡數差出,何如?傳曰,知道。爲政日差出。春坊日記
上在昌德宮。停常參·經筵。
卯時,下雨。達夜,或霽或雨。內下日記
院前啓,郊外親迎事,停啓。追崇朝報
上在昌德宮。停常參·經筵。
無事。內下日記
明日慕華館迎勅時嚴時刻單子。傳曰,雨勢如此,改擇日退定。
禮曹,郊外迎誥勅吉日,來五月初六日,改擇日。啓。追崇朝報
上在昌德宮。停常參·經筵。
有政。
吏批,以蔡裕後爲副應敎。玉堂日記日記廳郞廳李益普書。具允明校正
上在昌德宮。停常參·經筵。
謝恩,副應敎蔡裕後。玉堂日記
上在昌德宮。停常參·經筵。
終日下雨。內下日記
上在昌德宮。停常參·經筵。
或晴或雨。內下日記
上在昌德宮。停常參·經筵。
有政。內下日記
院啓,邊潝罪犯極重,而新統制使交遞之後,偃然緩緩以來,安有如此任便之罪人乎?紀綱頹廢,無以爲國,請亟命發遣拿來都事,以正王法。答曰,依啓。禁府謄錄
上在昌德宮。停常參·經筵。
夜一更,月暈。自三更至五更,坤南方有氣,明滅如火光。內下日記
明日迎誥勅出宮時,初嚴丑正四刻,二嚴寅初三刻,三嚴寅正二刻,開門四更三點。追崇朝報
上在昌德宮。停常參·經筵。
迎誥勅慕華館擧動時,三嚴寅正二刻,開門四更三點。
仁政殿迎誥勅謝皇恩禮,三嚴酉時行禮。
自昧爽至卯時,有霧氣。自辰時至申時,日暈。內下日記
大駕詣慕華館幕次,政院·玉堂·藥房問安。答曰,知道。
傳曰,捧上言。
還宮後,藥房·政院·玉堂·二品以上·六曹·兩司長官問安。答曰,知道。
謝皇恩禮,嚴時刻單子,入啓。傳曰,午後差退,初嚴未初二刻,二嚴未正一刻,三嚴未正三刻。
藥房啓曰,自上經年靜攝之餘,冒犯風埃,早臨郊外,又於烈日之中,升降拜起,所傷旣已多矣。今若再行謝皇恩禮,則必至之憂,固不可勝言矣。況此禮不載於五禮儀,迎誥受誥,旣已親行,則雖或權停,恐未爲不可。臣等不勝憂悶之至,敢此仰稟。答曰,罔極之恩,不可不祝謝矣。
再啓曰,臣等敢將悶迫之情,上瀆天聽,而乃以罔極之恩,不可不祝謝爲敎,臣等豈不知聖意之所在?但當此烈日之中,再度行禮,終必貽難追之悔,聖候若不至十分可憂之域,則臣等何敢苦口上請,强止臨行之禮乎?伏乞俯察群下之情,亟命權停,不勝幸甚。答曰,決不可停止,卿等須勿煩瀆。
院啓,自上經年違豫之餘,早臨郊外,冒暑行禮,所傷固已多矣。今若於一日之內,疊行謝皇恩禮,則升降拜跪,必復添傷。況此禮不載於五禮儀,權停未爲不可。請亟停親行謝皇恩禮,以副群下悶迫之情。
府啓,聖上違豫經年,方在靜攝之中,而凌晨擧動,遠出郊外,大庭行禮,添傷已多。謝皇恩,五禮所不載。豈可冒此酷炎,再次勞動,以致必至之憂乎?請亟命權停。
答府院曰,莫大之恩,不可不謝,勿爲煩瀆。
府再啓,當此暑熱方酷之時,一日之內,再三勞動,添傷之患,勢所必至,而殿下不量氣力,强欲行禮。臣等欲將順聖意,而區區所憂,有甚於此,不得請則不敢止。請亟賜一兪。
院啓再啓,當此暑熱,再度行禮於烈日之中,雖在玉候安寧之時,恐或致傷。況經年違豫,尙未快復,何可强行,以貽必至之憂。殿下一身,宗社臣民之所托,不可不愼重。請加三思,亟賜一兪。
答府院曰,決不可停止,更勿瀆擾。
合啓,臣等非不知聖上欲謝皇恩之至意,而第念聖上愆候,尙未快復,今若觸冒暑熱,連次勞動,則必至之患,有不可勝言。此臣等之合辭力請,而不知止者也。請亟賜一兪。
答曰,如是堅執太過,須體至意,速爲停論。
明日頒敎時,初嚴辰正三刻,二嚴巳初二刻,三嚴巳正一刻。
合啓再啓,事有經權,禮貴得中。欲謝皇恩,雖出於聖上之至誠,而不量氣力,强欲致傷,實非得中之擧。況誥勅迎受,式禮莫愆,則雖仍疾病,停此五禮未載之儀,揆諸情禮,少無欠缺。請亟賜允兪。
答曰,孤意已定,須勿更言。
政院啓曰,謝皇恩禮權停事,臺諫方爲連啓,而日將昏暮,今日勢,難行禮。敢稟。答曰,雖暮,當爲行禮,嚴時刻速爲磨鍊以待。
合啓,謝皇恩禮事,停啓。追崇朝報
上在昌德宮。停常參·經筵。
迎誥勅陳賀,權停例爲之,頒赦後,加百官資,雜犯死罪以下竝宥。
昧爽,流星出天中,入南方天際,狀如鉢,尾長三四尺,色蒼白。巳午時,日暈。內下日記
修撰柳穎,三度呈辭。入啓。遞差。玉堂日記
義禁府啓曰,今此大赦時,本府囚人等放未放,開錄以啓。其中盧克繼·尹勳緖,所犯則重,而察其獄情,非但有可恕之端,受刑累次,屢經大赦。奴時雨,則拔劍元非死罪,第於胡差所接處,乘昏來到,行迹綢繆,不可輕放。故竝錄於稟啓中,伏候睿裁。傳曰,知道。盧克繼定配,尹勳緖分揀,時雨罪犯非細,勿爲放釋。且未蒙宥罪人中,金泰健·高用厚·韓成弼·權㗟同等,定配宜當,崔宗立,分揀宜當,竝爲議處。禁府謄錄
傳曰,頒敎,權停例爲之。
傳曰,頒赦,加百官資。
頒赦時,王世子率百官出宮正時,巳正一刻。
政院啓曰,頒赦事,命下矣。某罪以下赦之乎?傳曰,雜犯死罪以下竝赦之。
敎,王若曰,孝思切於尊親,旣竭籲呼之懇,皇恩推於錫類,聿遂顯揚之誠。始無憾於幽明,宜同慶於朝野。洪惟皇考,夙稟聖資,必得其祿,必得其名,未見大德之效,無疆惟休,無疆惟恤。爰啓景命之基,付畀寡躬,光膺鴻業。祖統是繼,雖副臣民願戴之情,禰位猶虛,顧蔑昊天罔極之報。上號實據於舊典,蓋非無前,追封尙稽於宸章。其曰有後?不忘一日,以至十年,南面何安?秪信以子而貴。北辰是拱,庶幾自天而申,何幸鳳詔之載頒,快覩龍光之用賁。疏榮靑社,丕承易名之褒,增彩璇闈,式昭媲德之寵。泉途改照,汔至願之甫伸,海寓騰懽,誕睿澤之遐布。自本月初七日昧爽以前,雜犯死罪,徒流·付處·安置·充軍,已至配所未至配所,已決定未決定,已發覺未發覺,咸宥除之。在官者,各加一資,資窮者代加。於戲,敬宗尊祖,允洽神人之和,斂福錫民,期臻仁壽之域。故玆敎示,想宜知悉。提學洪瑞鳳製進
政院啓曰,迎誥勅禮畢,捧誥勅入內後,司僕寺不卽進輿,自上未還內前,相禮先引王世子出,以致失禮。當該禮貌官·司僕寺官員,請竝推考。傳曰,依啓。
赦差使員,京畿姜宜吉,黃海道李晉基,江原道金泰伯,開城府鄭慶璜,全羅道柳志和,公淸道李大淳,江華府朴承英,平安道玄述先,慶尙道金珩,咸鏡道李仁男,出去。追崇朝報
上在昌德宮。停常參·經筵。
無事。內下日記
義禁府啓曰,私奴時雨,胡差所接處,行止荒唐,執捉之際,至於拔劍辭緣,初三日,因傳旨拿囚,而今日巳時,東邊越墻逃躱。時方府羅將·書吏四散跟捕,移文捕盜廳,時雨一族,捉囚嚴刑,至向可疑處,多般究問,而王獄罪人白晝逃躱,實是無前之變,其不能檢飭嚴囚之罪,至此極矣。晝直都事權勣,從重推考,刑房色吏·外直羅將·守直軍士等,令攸司囚禁治罪,何如?傳曰,拿推。禁府謄錄
吏曹啓曰,頒赦後,例爲別歲抄,書啓矣。准期不敍,災傷罷職,竝爲書啓之意,敢啓。傳曰,知道。
禁府啓曰,今此大赦時,本府囚推罪人放未放,開錄以啓。其中盧克繼·尹勳緖,所犯則重,而察其獄情,非但有可恕之端,受刑累次,屢經大赦。奴時雨,則拔劍,元非死罪,第於胡差所接處,乘昏來到,行路綢繆,不可輕放。故竝錄於稟啓中,伏候睿裁。傳曰,知道。盧克繼定配,尹勳緖分揀,時雨罪犯非細,勿爲放釋。且未蒙宥罪人中,金泰健·高用厚·韓成必·權㗟同等,定配宜當,崔宗立,分揀宜當,竝爲議處。
傳曰,奏請使以下,書啓。
禁府啓曰,以本府草記金泰健·高用厚·權㗟同等定配,崔宗立分揀事,傳敎矣。右人等罪目雖殊,論其所犯,則皆是重罪之人,而多涉疑獄。第此大霈之日,別施惟輕之典,誠爲允當。依上敎施行之意,敢啓。傳曰,依啓。追崇朝報
上在昌德宮。停常參·經筵。
義禁府啓曰,京外未蒙宥罪人中,可放之人,令大臣詳察以啓事,傳敎矣。問于大臣則以爲,國有非常之慶,必有非常之擧,然後方可以慰悅人心。今此令臣等詳察以啓者,必欲於常規之外,特施曠蕩之典,以爲咸與維新之意也。臣等與本府諸堂上齊會,取考罪籍,圍籬者三十三,遠竄者一百六十七,中道付處者二十二,徒流充軍合二十四。前後疏放者,厥數非不多,而猶在罪籍者,至於如是之多,傷天地之和,召水旱之災,未必不由於此。況十年之間,天道一變,雖是不良之徒,豈無自新之心乎?情有可恕者,或題目雖同,而實狀有異者,或以遠竄,而量移中道者,或以緣坐,而用非其律者,査考本案,參以群議,謹具別單,分秩書啓。其中充軍徒年以下之罪,在法應宥者,竝錄以入。伏候睿裁云,敢啓。傳曰,知道。圍籬遠竄罪人,亦令參酌量移。禁府謄錄
上在昌德宮。停常參·經筵。
綾原大君引見。
元宗恭良章孝大王,中朝封典,頒降大慶。
自酉時,或晴或雨,達夜不止。內下日記
上在昌德宮。停常參·經筵。
或晴或雨,午後快霽。內下日記
傳曰,奏請使及書狀官,食後,當爲引見,政院知悉。
禮曹啓曰,壬申三月初七日,本曹啓辭,姑待冊命旣降,誌石改書事,啓下矣。今者,冊命已降,誌石改書,所當不容稽緩,而但事係重大,無論役之巨細,必須建設都監,而上冊寶之禮,旣已定行於明年禪後,則連年設置都監,物力亦不可不慮。若於冊寶設局時,竝與誌文而完就,則似爲便益。該曹不敢擅便,議大臣定奪,何如?傳曰,依啓。
政院啓曰,今日奏請使及書狀官引見事,傳敎矣。上使洪靌,書狀官洪鎬,已爲來詣,而副使李安訥,以瘧疾,不得來詣矣。傳曰,知道。遣內醫看病。追崇朝報
上在昌德宮。停常參·經筵。
元宗大王誥命,崇恩殿移安時,自上衰服下庭,鞠躬祗送。內下日記
傳曰,未蒙宥人議啓事,傳敎,而何以應蒙宥者,竝爲書入乎?問啓。啓曰,傳敎矣。徒年應宥秩,則常赦所當宥,而必待諸道啓聞,或有稟定然後,始爲放釋。故欲於其前,直爲蕩滌,隨罪案所錄,書啓矣。伏承聖敎,應蒙宥者,則書啓單字,還下勿用,以待外方啓聞,宜當。敢啓。傳曰,知道。旣已啓下,仍爲擧行,可也。禁府謄錄
禮曹啓曰,國有慶事,則設科取士,以示同慶之意,乃祖宗朝流來舊規。今此封典之降,實是曠世希有之慶,所當另議試取。但以上年追崇之禮,依大王卽位例,增廣別試,已爲設行取士,玆依常時大慶例,六百館試,三經中抽栍一書,設科取士,何如?傳曰,依啓。
禮曹啓曰,冊寶設局時,竝與誌文改書等事,傳敎矣。議于大臣,則領左相以爲,該曹啓辭似當,伏惟上裁,何如?傳曰,依啓。
備忘記,奏請使洪靌,超資,奴婢七口,田三十結。副使李安訥,超資,奴婢五口,田二十結。書狀官洪鎬,加資,奴婢四口,田十結。譯官張禮,加資,奴婢二口,田五結。張世宏·崔應麟·奇暹,吏文學官李長培,竝加資,實職除授。金敬信,已爲加資,只實職除授。朴而峻·林大立·張偉男·朴信吉,竝加資,各熟馬一匹。趙得仁·李希尙,六品遷轉,各熟馬一匹。黃珀·朴根厚,竝加資。梁賢男·李久洽·黃貴欣,竝六品遷轉。申繼黯等七,各熟馬一匹。安仁祥等十七,各兒馬一匹賜給。別破陣崔應末以下,令該曹照例施賞。
禁府議大臣公事,判付內,罪人康文翼·朴大辰·金承仁·黃汝彭·李應澤·鄭忠立·任獻之·趙渰·閔潔·柳健·鄭晟·任徵之·黃中允·金弘遠·洪迎·金慶元·趙有恒·姜信立·任器之·李莘·尹熙善·申弘馹·魚大振·羅宜素·朴春陽·梁貴生·朴悌儉·鄭尙古·郭希震·朴宗一·鄭國彬·安應雲·鄭忠直,放送。丁好恕·康輔臣·金搢·朴惟健,量移。金尙寯·朴東亮·金時讓·鄭忠信,放歸田里。追崇朝報
上在昌德宮。停常參·經筵。
酉時,日暈。自一更至三更,月暈。內下日記
有政。
吏批,以沈之源爲副應敎,李時楷爲修撰。玉堂日記
義禁府啓曰,云云事,命下矣。議于大臣,圍籬中五人·遠竄中十一人,抄出別單書啓,而圍籬則只爲撤籬之意,敢啓。傳曰,知道。
又啓曰,啓下上言,當爲回啓,而判府事李,時在呈辭中,待出仕回啓之意,敢啓。傳曰,知道。禁府謄錄
右參贊洪靌,今超崇政。
刑曹參判李安訥,今超正憲。
尙衣正洪鎬,今加通政。
譯官張世宏,今加崇祿,崔應麟,今加嘉義,李長培,今加資憲,黃珀,今加嘉善,朴由憲,今加嘉義,奇暹·朴而峻·林大立,今加通政。
前僉使朴信吉,前習讀張偉男,今加折衝。
左參贊洪靌,右參贊朴東善。
傳曰,朴知誡,執義除授。
兵批啓曰,張禮忠加資事,命下矣。張禮忠,方爲崇祿,今加一資,則當爲輔國。自前微官之類,不得陞於輔國,何以爲之?敢稟。傳曰,知道。然則勿爲加資,實職除授。
傳曰,張禮忠,實職知事,待闕除授。
同知單,李安訥。
義禁府啓曰,京外未蒙宥罪人中,可放之人,令大臣詳察以啓事,傳敎矣。問于大臣則以爲,國有非常之慶,必有非常之擧,然後方可以體天意而慰人心。今此令臣等詳察以啓者,必欲於常規之外,特施曠蕩之典,以爲咸與維新之意也。臣等與本府諸堂上齊會,取考罪籍,圍籬三十三,遠竄者一百六十七,中道付處者二十二,徒流充軍合二十四。前後疏放者,厥數非不多,而猶在罪籍者,至於如是之多,傷天地之和,召水旱之災,未必不由於此。況十年之間,天道一變,雖是不良之徒,豈無自新之心乎?或罪名雖重,而情有可恕者,或題目雖同,而實狀有異者,或以遠竄,而量移中道,或以緣坐,而用非其律者,査考本案,參以群議,謹具別單,分秩書啓。其中充軍·徒年以下之罪,在法應宥者,竝錄以入。伏候睿裁云,敢啓。傳曰,知道。圍籬及遠竄罪人,亦令參酌量移。疊書。追崇朝報
上在昌德宮。停常參·經筵。
孝思殿親祭時,鼓二嚴後,自上未寧,故藥房·政院·兩司,再三啓辭,則答以卜日退行爲敎。
自辰時至未時,日暈。內下日記
謝恩,副應敎沈之源。玉堂日記
傳曰,崇恩殿進誥命,焚黃祭使以下祭官諸執事,書啓。
京畿監司書目,左議政章陵奉審時,臣當陪行,擬於今日拜辭追出,而夜來右目浮氣,證勢非輕,不得陪行,未安待罪事。
同知李安訥加資辭免上疏,呈政院。
傳曰,出宮三嚴,酉時差退,初嚴申初三刻,二嚴申正二刻,三嚴酉初一刻。
左參贊洪靌賞加辭免事箚子,呈政院。
崇恩殿參奉以獻官意啓曰,今此望祭大祝,刑曹正郞李善行差定後,受香時終始不來。莫重祭享之事,偃然在家不參,極爲可駭。不得已以典祀官內資寺正安璥大祝之意,敢啓。傳曰,知道。李善行察推。追崇朝報
上在昌德宮。停常參·經筵。
寅時,下雨。
春信使十一日渡江事。內下日記
副應敎蔡裕後三度呈辭。入啓。遞差。玉堂日記
上在昌德宮。停常參·經筵。
義禁府啓曰,邊潝依續錄施行事,判下矣。放送之意,敢稟。傳曰,依啓。禁府謄錄
備忘記,誥命奉進官領議政,焚黃祭初獻官左議政,各鞍具馬一匹。亞獻官申翊聖,終獻官韓汝溭,薦俎官睦大欽,堂上執禮吳端,禮曹判書洪瑞鳳,各熟馬一匹。題主官韓仁及,禮房承旨呂爾徵,竝加資。大祝沈之源·尹坵·吳達升·申敏一,准職除授,已准職者,半熟馬一匹。承旨吳䎘,奉誥命官洪慶厚·金慶餘,堂下執禮洪恕,誥命謄黃官柳俊昌·嚴鼎耉,半熟馬一匹。典祀官李俔,殿司李惇禮,祝史李碩基,齋郞張仲仁,奉俎官李梯等三,擧案者鄭昌詩等六,兼春秋李海昌,假注書尹衡吉,禮曹佐郞宋國準,贊儀李琳,各兒馬一匹。掌牲令閔應時等四,監察李尙儉,各上絃弓一張賜給。下人令該曹前例相考,米布磨鍊題給。宮闈令洪大海加資。誥命差備韓信,熟馬一匹,案差備金浚等四,各兒馬一匹賜給。
答左參贊洪靌,同知李安訥疏曰,省疏具悉。人有非常之功,則必有非常之報,而今此賞典甚微,有乖於功懋懋賞之意,深用慙靦焉。
禁府,圍籬罪人成夏衍·吳汝穩·李元輿·金應鼎等,圍籬撤去,遠竄罪人任援·金儆·劉敬甲·鄭伋·崔晬·丁鎬·金仁·房斗元·趙國彦等,量移事,捧承傳。
府啓,國有莫大之慶,特施曠蕩之恩,無論罪犯輕重,擧皆次第疏釋,殿下咸與維新之意,可謂至矣。第此賊臣餘孽,罪在罔赦,而混蒙霈降,國家懲討之典,不容如是。成夏衍,偉卿首逆之疏,攘臂同參,吳汝穩,爾瞻腹心,仁弘手足,兇謀祕計,往來相通,李元輿,逆魁一家之人,凡所論議,莫不與知,得保首領,固已幸矣,豈可撤去圍籬,任其安便?康文翼,收議八字,有不忍見,鄭晟,廢母之論,首倡擔當,黃中允·任器之,俱以爾瞻心腹爪牙,前後謀爲,無不同參。鄭忠立·任獻之·趙渰·閔潔·柳健,附會廢論,得罪倫紀。流竄之律,亦云失刑,決不可全然放釋。李善述,諂事爾瞻,誣告起獄,又有迎附逆适之罪,李蕓,承望逆魁,構成大獄,誣殺李顯慶父子,韓惟翔·趙存道,逆黨親切,贊成兇謀。曺挺立·鄭良胤·南溟羽·郭天豪·尹聖任·洪景艇·郭天成·李憺,或爲三司,共參廢論,或結兇魁,久居近侍,或救解逆首,私占科第,或與仁弘·爾瞻,相爲表裏。流放竄殛,未爲不可,而至蒙給牒敍用之命,群情莫不驚駭。請竝還收成命。答曰,不允。成夏衍等所犯雖重,被罪旣久,屢經大赦,參酌輕重,次第疏釋,似無不可矣。追崇朝報
上在昌德宮。停常參·經筵。
自午時至酉時,日暈。夜一更至五更,月暈。內下日記
有政。
吏批,以沈之源爲舍人。玉堂日記
府啓,國有莫大之慶云云。措辭見上。答曰,已諭勿煩。追崇朝報
上在昌德宮。停常參·經筵。
卯時,日暈。辰時,日暈兩珥,暈上有背,色內赤外靑。內下日記
謝恩,修撰李時楷。玉堂日記
訓鍊院啓曰,前軍色郞廳宋時吉,以臺諫啓辭,無實職汰去,其代典籍李時雨,啓下矣。時雨在外,上來無期,宋時吉旣爲實職除授,還爲仍察之意,敢啓。傳曰,知道。訓局謄錄
府啓,成夏衍等撤去圍籬事,康文翼等放釋事,李善述等職牒還給事,曺挺立敍用事,竝還收事。答曰,不允。追崇朝報
上在昌德宮。停常參·經筵。
自午時至酉時,日暈。內下日記
府啓,成夏衍等撤去圍籬事,康文翼等放釋事,李善述等職牒還給事,曺挺立敍用之命,請竝還收事。答曰,此輩之被罪,已過十年,今此疏釋,未爲不可矣。追崇朝報
上在昌德宮。停常參·經筵。
自昧爽至卯時,有霧氣。巳午時,日暈。酉時,日暈兩珥。戌時,下雨。內下日記
府啓,成夏衍等撤去圍籬事,康文翼等放釋事,李善述等職牒還給事,曺挺立敍用事,請竝還收事。答曰,已諭,勿煩。追崇朝報
上在昌德宮。停常參·經筵。
義禁府啓曰,遠竄罪人趙國彦,徑赦量移爲白有如乎。卽接備局來關,則其母願納米二百石於管餉,以贖其罪,目今西邊糧餉,升斗有關,依餉臣狀啓許贖事,入啓判下云。將此事意,移文于量移處,使之放送,何如?傳曰,依啓。禁府謄錄
政院啓曰,春信使回還,金差竝爲出來云,雖未的實其期,而句管之事,不可不預爲料理,句管所堂上,令吏曹差出,何如?傳曰,依啓。訓局謄錄
府啓,成夏衍等撤去圍籬事云云。措辭見上。答曰,毋庸堅執。追崇朝報
上在昌德宮。停常參·經筵。
有政。
吏批,以李景義爲應敎,尹鳴殷爲副修撰。
副修撰鄭致和三度呈辭。入啓。遞差。玉堂日記
禮曹判書,金尙憲·李顯英·李安訥。
謝恩,左參贊洪靌,同知李安訥。
府啓,成夏衍等撤去圍籬事,康文翼等放釋事,李善述等職牒還給事,曺挺立敍用事,竝還收事。答曰,已諭。追崇朝報
吏批,以尹鳴殷爲修撰,尹善道爲文學。
侍講院啓曰,新除授文學尹善道,時在京畿驪州地。書筵入番事緊,請乘馹上來事,下諭,依前例,院吏給馬下送,何如?傳曰,允。
夜五更,流星出五車星內,入北方天際,狀如鉢,尾長二三尺許,色赤。以上春坊日記
上在昌德宮。停常參·經筵。
卯時,日暈有重,內暈有右珥,暈上有冠,色內赤外靑。內下日記
謝恩,校理愼天翊。玉堂日記
禮曹判書李安訥箚子大槪,病重乞遞事。國忌齋戒,留政院。
府前啓,國忌齋戒以姑停。追崇朝報
上在昌德宮。停常參·經筵。
國忌。內下日記
謝恩,應敎李景義,修撰尹鳴殷。玉堂日記
府前啓,國忌姑停。追崇朝報
上在昌德宮。停常參·經筵。
有政。
吏批,以李景義爲舍人。玉堂日記
答禮曹判書李安訥箚子,省箚具悉卿懇。卿其勿辭,調理察職。
禮曹判書李安訥初度呈辭。留政院。
府前啓,親祭齋戒以姑停。追崇朝報
上在昌德宮。停常參·經筵。
自酉時下雨,達夜不霽。內下日記
上在昌德宮。停常參·經筵。
上在昌德宮。停常參·經筵。
午未時,日暈。內下日記
上在昌德宮。停常參·經筵。
自辰時至巳時,灑雨。
孝思殿別茶禮擧動,三嚴辰正一刻。還宮,三嚴未末。內下日記
上在昌德宮。停常參·經筵。
有政。
政院缺安。傳曰,知道。
藥房,大殿問安。答曰,知道。
吏批,判書崔鳴吉進,參判金壽賢進,參議李缺二字右承旨吳䎘進。
兵批,判書李弘胄都試進,參判缺數字參議鄭百昌缺一字參知趙緯韓都試進,缺五六字進。
下直,淸安縣監蔡忠元。
吏曹,洪瑞缺五六字靖社竭忠效誠炳幾安缺一字功臣缺四五字南陽君,睦長欽爲嘉善大夫咸鏡道缺六七字興府尹,申得淵爲通政大夫掌隷院判決事,缺三四字爲通訓大夫禮賓寺正,李省身爲通缺四五字院司諫知製敎,蔡裕後爲中直大夫弘文館應敎知製敎兼經筵侍講官春秋館缺三四字,閔應亨爲通訓大夫行弘文館副應敎缺四五字兼經筵侍講官春秋館編修官世子侍講院弼善,具鳳瑞爲通訓大夫行吏曹正郞知製敎兼春秋官記注官世子侍講院文學,趙贇爲通訓大夫兵曹正郞知製敎春秋館記注官,成汝缺一字爲通訓大夫行司憲府持平兼春秋館記注官,姜缺二字爲通德郞司憲府持平兼成均館司業,缺二三字爲中直大夫行司諫院獻納知製敎兼春秋館記注官,李命雄爲通訓大夫行弘文館校理兼經筵侍讀官春秋館記注官,缺四五字行成均館直講知製敎,趙稷爲通訓大夫缺二三字判官,李慶相爲奉正大夫行成均館典籍。缺五六字郞行校書館博士朴思諴,將仕郞英陵參奉缺三四字。外,呂爾徵爲通訓大夫行永平縣令,李雲缺三四字直郞黃海道都事,成瑴爲通訓大夫行缺四五字者。
兵曹,金藎國爲輔國崇祿大夫行龍驤衛缺三四字李安訥爲正憲大夫行忠□衛護軍,李元缺三四字侮將軍行忠武衛司直,尹□永爲保功將軍缺三四字衛司直,韓仁□爲嘉善大夫龍驤衛副護軍,缺二三字爲折衝將軍行龍驤衛副護軍,缺四五字衝將軍行龍驤衛副司直。
洪命耉缺四五字啓曰,今日入直軍士,當爲中日習射,而政事缺四五字傳曰,知道。
洪命耉,以都摠府言啓曰,缺六七字喪,症勢危重,右邊全不收拾。今年四月缺四五字醫京中,遍身鍼灸,有加無減,旬月之內,缺六七字啓處置云。上項丁缺二字,免喪未久,病勢如此,改缺三字傳曰,允。
金堉以校書館提調意啓曰,館補字缺四五字有頉代,前司果金益畯,依前例冠帶常仕,何如?傳曰,允。
金堉以宣惠廳郞廳。以都提調意啓曰,本廳堂上,仍令金藎國察任之意,敢啓。傳曰,知道。
洪命耉,以兵曹言啓曰,今日政事,與禁軍武藝都試相値,請分司。傳曰,依啓。
傳于洪命耉曰,擧動時缺二三字乘馬,例有次序,而昨日擧動,則紛沓喧聒,甚於缺四五字不爲檢飭乎?
洪命耉以院意啓曰,云云事,傳敎矣。擧動時禁喧,自有主掌,而本院每加檢飭矣。昨日出宮時,則天又下雨,人皆悤擾,衆馬驚突,缺四五字次序,先爲上馬,主禁者亦以此呵禁,缺五六字沓,致勤聖敎。臣等不能檢飭之失,在所難免。惶恐。傳曰,知道。今後各別檢飭,俾無紛擾之缺二三字以接待所言啓曰,卽刻唐差,率千摠以下十一名,缺二三字之意,敢啓。傳曰,知道。差官若問接見之日,答以身缺二字方在調攝之中云云,可也。
金堉,以接待所郞廳,以缺二三字行司果蔣後琬意啓曰,臣承命詣任都司所館缺二三字馬宴,先行茶禮,仍請酒禮,六爵而固辭,臣再請二爵,缺二三字司起立,呈禮單,則領受出給謝之意,敢啓。傳曰,知道。
金堉啓曰,任都司入來,依例令接待所郞廳缺二字敢啓。傳曰,知道。
金堉啓曰,任都司處,接待所郞廳問安,則多謝云矣。傳曰,知道。
洪命耉,以缺二三字,以都提調意啓曰,本寺奴婢,除物故缺四五字四名內,諸宮賜牌六名,免役免賤十一名,移屬缺四五字,無故者只十三名,而竝爲該曹斜付之用矣。缺二行面,苟且莫甚,請令該曹量宜變通,四色缺四五字母二名,永定本寺之意,敢啓。傳曰,令該曹參酌稟定。
洪命耉,以刑曹言啓曰,佐郞沈之溟,以缺一字請使書狀官,已爲赴京。詞訟重地,不可久曠,改差何如?傳曰,依啓。
宗親府郞廳,以有司堂上意啓曰,承文院,事大文軌,曾缺二字慶平君家,未能還推,令本府推送事,入啓蒙允,而本府乃是王子之府,則其府下人,不過告其缺二三字已,緣何督還乎?以本府之力,萬無推還之路。此意敢啓。傳曰,知道。
金堉啓曰,昨日府啓,西路使命,乘轎之人,誰耶事,傳敎矣。簡問于憲府,則赴京之臣乘轎,春信使朴,接伴使睦長欽,亦爲乘轎。此非乘轎張蓋之人,而未能的知。若下諭于兩道,則缺二三字傳曰,問于兩道監司。朴等,竝爲推考。
金堉,以司僕寺官員,以提調意啓曰,濟州三邑,壬申年終,各場馬物,故失數及孶息雌雄,竝別單以啓矣。大槪,辛未缺二字計除捉出雌雄竝三百八匹,加於庚午者,三百餘匹,缺二字亦計除捉出雄馬一百六十七匹,加於辛未者,九百六十缺二字稍加申飭,數年蕃息,則滿萬之數,庶可見矣。各場缺二字多而息不足者,故失少而息過定規者,亦爲別單以入,缺二三字而故失少者,依前本州馬價布除出論賞,孶息少而缺二三字八匹以上者,從輕重,依法刑推,以戒來者,宜當。黑牛元缺二字零星,兩年孶息,一如雌牛之數矣。養牧子,亦不可無賞,缺一字論賞之意,濟州牧使處行移,何如?傳曰,依啓。三邑缺二字守令,各賜表裏一襲。
金堉,以接待所言啓曰,唐缺一字都司世科,卽日當爲入京。依前規謄錄數,書吏四人,書寫庫二名,使令七名,令該曹題給料布,何如?傳曰,依啓。
金堉,以接待所言啓曰,本所郞廳四員,各有所掌,缺三字院公事出納之時,多有顚沛之患,依舊例缺二行館備價,令館奴,貿諸市上,而市易之際,頗缺四五字爲市民所患,爲是係干養士之事,不復嚴禁,遂成謬規,其來已久。自前月捕盜廳,因市女號冤,枚擧館奴之弊,入啓。捧承傳之後,捉致館奴,嚴加刑杖,仍令部將,每每伺察於市上。自此以後,館奴輩大生恐㤼,不敢近市,缺四字不過一器糲飯,多士咄歎,所見未安。館奴驕恣之狀,缺二字不知之,但矯弊之道,亦須有漸。若不熟講變通之道,一朝猝然威之以刑杖,則近於矯枉過直,亦非國家厚待多士之意也。本館奴婢身貢及魚鹽稅所納,亦自不少,皆爲下輩之私用,戶曹元定飯米,近緣國儲不足,多所裁減,缺二字之無形,蓋出於此。臣等方欲磨鍊節目,另爲缺二字通之效尙遠,目前之患最急。令捕盜廳,姑除伺察,使之略存古風,而如有大段汎濫之事,則自本館摘發缺二字不至於專廢養士之規,幸甚。敢啓。傳曰,知道。從市缺二字貿,則捕盜廳必不禁逐,使之從平買賣,勿信頑惡之言。
缺二三字以司僕寺官員,以提調意啓曰,濟州一島,雖曰産馬缺一二字用御乘大馬,則無不資於私屯。故卽今時立御缺二三字駿者,皆是金萬鎰屯中所捉,而卽聞濟州押馬軍缺三四字,金萬鎰春初身死,其子孫亦皆不肖,因此馬群散落,進上馬一事,極爲可慮云。其所云云,實非孟浪,如無前缺二三字之擧,難繼之患,必不免焉。且聞同是一島之馬,而駿骨缺二三字於官屯者,雜種混放一屯,雌馬不好而致然云。此言缺二三字今秋點馬之時,各屯中擇得雌雄馬體滿六尺者,別作缺二三字,放於水草豐利之地,別定群頭,另加申飭,限四五年缺二字捉出,期於蕃息之意,濟州牧使處行移,何如?傳曰,允。
掌令許啓啓曰,國有莫大之慶,特施曠蕩之恩,勿論罪犯輕重,擧皆次第疏釋,殿下缺二行仁弘手足,凶謀祕計,往來相通。李元輿,逆魁一家缺二三字無不與知,得保首領,固已幸矣。豈可撤去圍籬,任其安便?缺二字翼,收議八字,有不忍見,鄭晟,廢母之論,首倡擔當,黃缺二字·任器之,俱以爾瞻腹心爪牙,前後謀爲,無不同參。鄭忠立·任缺一字之·趙渰·閔潔·柳珪,附會廢論,得罪倫紀,流竄之律,亦云缺二字,決不可全然放釋。李善述,謟事爾瞻,誣告起獄,又有缺三四字适之罪,李蕓,承望逆魁,構成大獄,誣殺李顯慶父缺二字惟翔·趙存道,逆黨親切,罪惡昭著。曺挺立·鄭良胤缺二字郭天豪·尹聖任·洪景艇·郭天成·李憺,或爲三司,共參缺二字,或結兇魁,久居近侍,或救解逆首,私占科第,或與仁弘,相爲表裏,流放竄殛,未爲不可,而至蒙給牒敍用之命,群情莫不驚駭。請竝還收成命。近來國綱解弛,邦禁不嚴,雖士大夫之自愛其身者,輕爲犯法,他尙何說?前府使羅萬甲,成婚子息,公然濫率,金堤郡守缺二三字春分後,挈眷而行,忠原縣監李昭漢,亦於春分缺二三字往,置水上近境之地,人言藉藉,極爲可駭。請羅萬甲缺二三字命罷職。李昭漢從重推考。祖宗朝官方甚缺二三字二品實職,與訟官之長,必以有儒名及聲望顯著缺二三字擬差,而亦甚稀罕。近年以來,公不勝私,世道日卑,缺二三字擇人之意,誠可寒心。今見政草,如洪振道之到處缺二三字會一之素無履歷,而見參於京兆·隷院之望。振道缺三四字點,物情莫不駭異。請右尹洪振道,卽命改差,吏曹當該堂上·郞廳,竝命推考。新除授持平姜鶴年,時在忠淸道溫陽地。請斯速乘馹上來事,下諭,依前例,府書吏給馬下送。答曰,依啓。成夏衍等事及吏曹堂上·郞廳,洪振道等事,竝不允。
掌令許啓,正言洪處厚啓曰,碩缺二三字之罪,上自大臣,下至百執事,內自朝廷,外至閭巷小民,皆缺二字。臣等論列,僅得定配之命,上下相持,缺二行之誅雲節,正爲今日所當法,而殿下缺五六字尤惑焉。雲節,入海謀逆,知其將泄而告變,碩幹,缺二三字爲逆,知其不濟而告變,碩幹·雲節之罪,果有輕重之缺二字至於誣告嫌怨,欲置赤族之地者,則雲節之所未有缺一字。以此觀之,碩幹之罪,浮於雲節,而殿下終始曲庇,缺二字宣祖之所已誅,此豈殿下遵先王之法之意乎?請更加三思,亟命依律正罪。答曰,勿爲堅執。
仁缺二三字上疏曰,伏以,臣之賤疾,自春沈痼,已入膏肓,寸步缺二字,聖恩如天,遣醫賜藥,得至今日,無非聖恩,而朝缺二三字餌,實難繼用。臣曾於上年,冬至使行,譯官宋缺二三字給送藥價。適於近日,入京不現,因病催納,則臣缺二三字之材,約以從當覓來矣。昨者厥父宋禮守稱名缺二三字成黨突入臣之臥房外,作挐發惡曰,子宋周缺二字藥材,自刎而死矣。詬辱臣身,實難枚擧。臣病裏缺二字欲起還仆,僮僕星散,缺八九字勝驚怛。卽令往審,缺十餘字發兇計,以爲搆陷臣身,缺七八字聖明亟令攸司,按覈其事,缺八九字物,一一考准,而如有濫徵之物及殘缺一字打下之處,缺二三字以謝人言,不勝幸甚。臣處事無狀,致此缺二三字,作弊民間之罪,臣實難免。惶恐戰灼,伏地待罪,無任瞻天仰聖激切屛營之至,謹昧死以聞。答曰,省疏具悉。深用驚怪,宋禮守,當令該曹,缺二三字宜安心,勿爲待罪。
傳于崔惠吉曰,宋禮守,令該曹囚禁重治,以懲其頑惡之罪。已上燼餘
上在昌德宮。停常參·經筵。
藥房問安。答曰,知道。
以鰲山君李擢男身病初度呈辭,傳于崔惠吉曰,給由。仍傳曰,遣內醫看病。
洪命耉啓曰,以司僕寺草記,三邑當該守令,各賜表裏一襲事,命下矣。以黑牛孶息之事,竝爲論賞,則大靜縣監,亦當在蒙賞之中,而本縣缺三四字之剩些少,而失故之數甚多。問缺二行府言啓曰,因李有植等上言,李缺四五字分揀事,判下矣。李克健·克修等放送之意,敢啓。傳曰,依啓。
洪命耉,以左邊捕盜廳言啓曰,去五月十三日,進士尹世義,妾女乘夜潛入殺害時,其缺一二字子,似無不知之理,婢加屎捉來推問,則缺四字迹,爲先囚禁。令該曹處置事,卽爲啓缺二三字加屎招辭據,他婢龍春捉來推問,則與加屎招辭一樣,亦已囚禁。令該曹,加屎一處憑缺二三字之意,敢啓。傳曰,依啓。
崔惠吉,以接待所意啓曰,臣承命來到任都司所館處,依例設缺二三字酒六爵,稱以不飮固辭矣,强勸二爵後,缺二三字單則不辭卽捧,出送謝帖之意,敢啓。傳曰,知道。
又以接待所言啓曰,卽者差官,令差缺二三字出送計開帖一件曰,以此物貨,從市直錄缺二三字,當以銀子出送云云。近間凡大小差官之發賣缺二字搪塞不從,已成規例,今此都司之請,不可缺二字,開路,再三往復開諭,則都司曰,今者欲貿缺二三字爲些少,而不卽聽許,待人之道,不當如是,缺二三字頗有怒色然,發賣之擧,今不可聽施,而缺三四字求之物若干種,令該曹參酌有無,或爲缺三四字,似爲宜當,都司求請之物,別單書入之意,敢啓。傳曰,知道。
又以接待所言啓曰,昨日因缺三四字記,傳曰,差官若問接見之日,答以身上有病,方在調攝之中云云,可也事,命下矣。今日差官,問于差備譯官曰,咨文則昨已呈納,而自上接見之禮,未知何以爲之。俺非但齎咨而來,缺一二字有軍務面稟事,切欲進拜而歸缺四五字,臣等使譯官,答以寡君缺二行答曰,知道。依前例別爲設宴,可也。
洪命耉,以訓鍊都監都提調言啓曰,今日臣與提調缺二三字都監諸將官,訓鍊院聚會犒饋,仍行試才後,優等前右司哨官金光立,中司後哨官黃浩等二十三員,自都監,別備馬匹米布,分缺一二字論賞外,其中居首金光立·黃浩,非但缺二字絶倫,帿箭五十,無一矢落地。且觀其爲缺二字拔可用,令該曹,守令·邊將中,爲先除授,以爲一軍聳動之地,何如?傳曰,依啓。
崔惠吉,以義禁府言啓曰,金俊龍,依續錄缺二字判下矣。放送之意,敢啓。傳曰,知道。
司諫李省身啓曰,頃緣狗馬之疾,不得隨參於拜表之列矣。應在被勘之中,則決不可冒居言地,請命遞斥臣職。答曰,勿辭。
洪命耉啓曰,司諫李省身,再啓煩瀆,退待物論。傳曰,知道。
正言洪處厚來啓曰,司諫李省身,以頃緣狗馬之疾,不得隨參於拜表之列,應在被勘之中,則不可冒居言地,引嫌而退。有疾未參,勢所固然,而旣在推考之中,則缺二三字。司諫李省身,請命遞差。答曰,依啓。
掌令金霱,正言洪處厚來啓曰,碩幹之罪,上自大臣,下至百執事,內自朝廷,外至閭巷小民,皆曰可殺,而臣等論列數月,僅得定配之命,上下相持,君臣疑阻,此豈盛世事乎?人君猶恐缺一字路之或開,而殿下以告路之或塞爲慮。噫,一言喪邦,不幸而近之矣。宣祖之雲節,正爲今日之所當法,而殿下以不同爲敎,臣等尤惑焉。雲節入海謀逆,知其將泄而告變,缺二行則雲節之所未有也。以此觀之,碩幹之罪,浮於雲節,而殿下終始曲庇,不誅宣祖之所已誅,此豈殿下遵先王之法之意乎?請加三思,亟命依律正罪。答曰,勿煩。
掌令金霱來啓曰,國有莫大之慶,特施曠蕩之恩,無論罪犯輕重,擧皆次第疎釋,殿下缺二字維新之意,可謂至矣。第此賊臣餘孽缺二字赦,而混蒙霈澤,國家懲討之典,不容缺二字。成夏衍·李偉卿,首逆之疏,攘臂同參,缺二字爾瞻腹心,仁弘手足,兇謀祕計,往來相通。李元輿,逆魁一家之人,凡所論議,莫不與知,得保首領,固已幸矣。豈可撤去圍籬,任其安便?康文翼,收議八字,有不忍見,鄭晟,廢母之論,首倡擔當,黃中允·任器之,俱以爾瞻腹心爪牙,前後謀爲,無不同參。鄭忠立·任缺一字之·趙渰·閔潔·柳健,附會廢論,得罪倫紀,流竄之律,亦云失刑,決不可全然放釋。李善述,諂事爾瞻,誣告起獄,又有迎附逆适之罪,李蕓,承望逆魁,構成大獄,誣殺李顯慶父子,韓惟翔·趙存道,逆黨新切,罪惡昭著。曺挺立·鄭良胤·南溟羽·郭天豪·尹聖任·洪景艇·郭天成·李憺,或爲三司,共參廢論,或結兇魁,久居近侍,或救解逆首,私占科第,或與仁弘·爾瞻,相爲表裏,流放竄殛,未爲不可,而至蒙給牒敍用之命,群情莫不驚駭。請竝還收成命。
南武之爲二品實職,訟官之長,必以有儒名及聲望顯著者,則或擬差,而亦甚稀罕。近年以來,公不勝私,世道日卑,全無擇人之意,誠可寒心。今見政草,如洪振道之到處缺二字會一之素無履歷,而見參於京兆·隷院之望。振道缺三四字點,物情莫不駭異。請右尹洪振道,亟命改差,吏曹堂上,竝命推考。答曰,不允。
洪命耉啓曰,吏曹郞廳來言,臺諫有闕,而堂上方在論推之中,政事不得,取稟。何以爲之?傳曰,政事,明日爲之。
禮曹參缺二字埈疏曰,伏以,臣於前月二十一日,聞小子在忠原地,患痘甚苦。痘之爲疾,變症迭出。若不缺二字寒熱而隨症下藥,頃刻之間,惟命可缺二字具其由,冒上小疏,急於相救,不待聖批缺二字,徑先馳來,蓋以舐犢之情,曾有傷缺二字也。人子之歸省病親者,不辭有例,今缺二字念子疾,其情雖無間,而猥濫之罪,臣亦自知。聖德天大,另賜溫諭,乃以安心往來爲敎,有若家人之際,以恩掩義者然。父子銜骨,涕泗橫流,卽當還朝,以謝洪私,而臣於缺二字,兼程觸熱,僅到忠原地,賤疾重發,缺二字劈,氣薾如澌,精浮目眩,舟漾磨旋。缺二字勢少愈,欲促駕上途,則病勢如許,實缺二字。且臣於疾病之外,又有所不安於前進者。臣待罪儀曹,又且八閱月矣。供職以來,無毫髮缺二字使臣而無疾病,猶當退伏田野,與老農爲缺二字,推緘將降,罪戾之蹤,尤難於强顔冒進。伏乞聖明,遞臣所帶禮曹參議之職,使之舁還,初缺一字以保晩景。臣於未死之前,誓當別圖報效缺一字。且臣有一團血腔,欲爲聖明獻焉。國家不幸,與黠奴爲隣,積薪待燃之勢,朝夕可缺三字梟雄之賊,與之合勢缺二行而已也。則廟謨廷算,恐不可缺三四字彼因有助,而其勢自强,我以無謀而缺三字弱,禍起倉卒,將何以應之?頃日殿下有缺二字將,進駐軍前,以激勵將士,四方奮起,無不延首拭目,以觀殿下所作何事。竊瞯近日擧措,未有如燕昭,招賢恤民,大慰群情者,而缺二字因所論之異,威怒之發,有過乎中者,缺三字多事之際,雖有獨見之明,尙須博採衆論,廣求衆助,況可自閉其言路,而促成其禍哉?頃因論議之異,空臺而黜,言者持祿缺二字,是臣下之常情。若復嚴威以制之,誰肯缺二字賈禍也?以此而一時之見,頹惰畏愼,大臣缺二字苟保職事,冀免曠闕,臺疏則但將缺二字細事,偶有所爭,知聖意之不可回而旋止,仍致一世之人,謹默成風,無不以全身遠害爲計。却指言者,爲狂疏爲矯激,時方無事缺二字其不言之爲害,而百事弛紊之餘,賊兵缺三四字律何由而振肅,人心何由而收拾?或有大利害係於安危者,誰復爲殿下忘身而直言之?缺二字銷鑠,風采索然,不幸而臨亂,亦何望缺二字節死義之多也?然則培養士氣,此實缺三四字第一事。堂陛之尊嚴者以此,尊俎之折衝者以此,恐不可以論議之忤意,而遽示以摧折之威也。伏願聖明,以理而觀是非,以道而接缺二字,欲察無罪於言者,悔有怒之赫然,前日被黜及補外之人,與夫久在散地,未蒙收用者,缺二字復置淸班。且移赴京陪隷無功之賞缺四五字臆盡言之人,則其改過賞缺二行。故敢以爲請,惓惓之忱,知必爲缺四字矣。臣於衰邁之年,量分知止,不但缺二字戀,是老臣所不禁,亦想簪履之舊,爲聖主所不忘,敢以所見,而略附一二於求退之疏云云。
慶尙道慶州慈仁縣幼學臣方熙國等疏曰,伏以,缺二字白廉,以年少初學,徒知一縣情願,未詳缺二三字瘼,徑先裹足,妄發陳疏,莛撞無效,罪缺二三字而臣等再犯天威,冒達齊願。伏願殿下,垂察焉。臣等伏覩,慶之爲州,地境雄巨,屬縣缺二字而類皆地脈相連,道里相接。惟我慈仁一縣,缺二字府最遠,有永川·河陽·淸道等三邑之界。缺二字截,於縣·府之間,無一縷連脈之處,而別爲一區,十里於慶山,二十里於河陽,四十里於淸道·大丘,而獨於本府,爲贅於百有三十里之外,加以嶺越二峻,川缺一字四大,晨夜往來,經宿出入,虎豹之畏,盜賊之缺一字,而雲朝雨夕,過嶺者病之,阻漲之弊,溺缺四字夏澇秋霪,渡川者苦之,負載缺二行,府境之大,旣如是,縣村之僻,又如是。故缺四五字日光不照,陰崖之裏,春陽莫布,漸至於缺二字頹靡,名分紊亂,儒風貿貿,民俗蚩蚩,府之於縣,主客異勢,一班齒列,待之有別,厚薄恩怨,缺一字愛憎,損削排擯,在於掌握。甚至奸吏之徒,視若無人之境,例稱誰何,恣行操縱,恃公門之缺二字,知民訴之未易,徵斂求索,罔有紀極,不問缺二字,不考尺文,曚曨虛實,勿論緩急,恐㤼威勢,憑公營私,風生閭里,鷄犬不寧,狼貪無厭,壑未塡則毒手怒拳,交加於男女老稚,悖言缺二字遍及於父母祖先,捽髮編指,打頰鞕背,蹴缺二字臂,脫衣破冠,驅迫挐致,押囚縣倉。例必東乞西貸,酒肉滿眼,傾盡家藏,貨賂盈前,然後缺二字脅息之患始止。雖以士族之裔,亦不免其缺二字,比比有之,欲告州尹,按法正罪,則親近信任缺二字同心共濟,舞弄智術,擁蔽明府,互相曲庇,缺二字失實,反坐誣搆,供賦服役之際,乘隙陰缺二字每發蓄怒之餘。故有口無言,下情不通,缺二字滋蔓,民不堪命。嗚呼,慈縣之土,亦一王土,慈縣之民,亦一王民也。吾王聖化,遍覆八方,而獨不及於一縣之土,吾王聖澤,浹洽一道,而獨不流於一縣之民。億兆願戴之日,長爲聖世中棄物,哀我人斯,于何從祿?抱冤遐荒,飮泣生死,九重千里,天日莫照,而白廉上章之擧,反觸本府之怒,世家逃避,小民潰散,離親棄墓,一縣將虛,而幸賴方伯,一依朝命,査得民情,啓達梗槪,復設之擧,庶幾有望,而一自該曹防啓之後,府中怒缺四字前昔,使一縣大小人民,將無得以缺二行民生難保朝夕。言念及此,罔知所爲,缺四字三載苦旱,匹士召災,六月飛霜。傳曰,匹夫匹婦,不獲自盡,民主罔與成厥功。今我一縣,人之蓄冤缺二字士之鬱抑,則安知上年之水溢,今夏之雨雹,不由於傷和召災之所致乎?此正左右臣隣,見民塗炭,若己推納,入告嘉謨,隨時變通之日,而臣等竊伏聞該曹之議,或以沿革爲難云,臣等尤惑焉。所謂沿革爲難者,擧八道而言,則猶之可也,指一縣復設而言,則未可也。何者?頃者隣邑缺二字無常,彦陽,曾合于蔚山而後分,機張,已屬于東萊而今復,河陽·慶山,亦竝於大丘,而又別四邑,缺二字何其不難,而至於一縣,何其爲難也?天下九州,缺二字分爲十二牧,百里萬區,周武合爲千八百國,缺二字唐明君誼辟,亦以沿革,爲安民保國之策。沿革之擧,在天下不難,況一國乎?在一國不難,況一縣乎?沿革之事,聖王能之,而前聖所定,後聖或改,聖祖所制,神孫亦變,則至於今日,缺二字聖王之所爲歟。惟我一縣,初爲別區者,沿革事也。缺一字獐山者,沿革事也。後屬慶州者,亦沿革事也。沿革屬,若以限年降號而爲之,則近觀革缺二字,有未及十年而還復者,有纔過十年而仍舊者,慈之縣,未知其幾許年之革廢,而以其時考之則可矣。若以民物凋殘而爲之,則今者慈縣,人民富缺一字,物力繁盛,軍丁戶口,十倍於六里之河陽,米粟缺一字財,百勝於七村之慶山,昔之附庸,今又爲侯國,則缺一字經得宜,豈拘於沿革之難乎?爲國之道,在於保民,保民之術,在於沿革,沿革之擧,必從民望缺二行則沿革之難,理固然也。不勞民力,不費缺三字無害於國,有利於民,則沿革之難,恐違於推移之道矣。臣等竊伏聞該曹之議,又以復設爲慮云,臣等竊惑焉。所謂後弊者,不過恐有他縣效缺一字接迹,而取舍彼此,弊習難防。然道內大邑,擧皆有屬縣,而其地方之廣狹,道里之遠近,民戶之多寡,物力之殘盛,事理懸殊,形勢缺二字則合分,有可不可,沿革,有宜不宜,明察缺二字,不失其宜,則後弊難防,不足爲患。若不論可否,而一樣牢拒,則是猶憎效嚬而斥西施也。惟我慈仁,名雖任縣,其實郡也,而旣存鄕缺二字客舍,官衙舊址,驛館遺墟,社稷之壇,氷庫之基,宛然如昨,鄕里後昆,世爲戶長,而印信缺二字,官奴·官婢,盡屬本府,而子孫尙存,此皆收缺二字模樣。然則慈仁之異於諸縣,旣如此。慈仁之缺三字又如此,後日之弊,非所慮也。嗚呼,昌山一邑,缺二字逆節之起,而終被廢革,則今我慈仁,缺二字盡忠衛國之功,固是而未可復設乎?越在壬辰之亂,一縣之精兵銳卒,咸聚於本府,闔境民物,將被魚肉之慘矣,而若干士人,奮身倡義,召募其子弟,收合其奴僕,東西追討,南北缺二字旣保縣民,又護倉穀,男負女戴於東萊三缺一字之路,以補天兵之餉。隣近列邑之民,流離避缺一字於縣中者,皆以此粟,定差官救活,尤甚蕩缺一字之官未保倉穀者。亦分此粟,而使民播種,以充國穀,則立功樹勳,莫過於是,而受制於其時元帥,未得直達于行在。故功不見報缺二行忠信,獨奮於風靡波蕩之中,缺四五字輸忠,則今者別遣賢宰,宣布聖化,激勵士氣,鼓舞人才,家忠戶義,尊主庇民,終有益於後日者,安知其倍於前也?彼以逆節而革屬,此以立節而分設,則在朝家賞罰之道,至矣。然則臣等所願,不止爲私也。嗚呼,慶州在京師八百里之外,而聖主東漸之化邈焉。缺二字慈仁在慶州一百里之外,而明府西撫而缺二字而不流,則別遣之命,承宣之任,其不在於是乎?大凡人情,疾甚痛苦,求醫待藥,缺三字歇於須臾頃刻之間,春宵冬日一刻如缺二字。今我縣民,方在水火之中,困苦憂愁,缺三字狀,倒懸之極。不啻若病者之望醫,而良醫不至,大命近止,忍苦耐酸,萬死千生。以此缺二字時成日積,日成月積,月成歲積,以此而經時經日經月經歲,迄至于數百年之久,則焉有仁人在上,恝然於呻痛疾呼,而姑以沿革爲難,後弊爲慮乎?噫,本府之人,恐不能侵虐縣民,而禁缺二字設者也。慈仁之民,欲免本府之侵虐,而缺三字立者也。彼此所願,霄壤相判,則聽彼之願,使强者益强可乎?從此之願,使弱者扶弱可乎?人見蛇之食蛙,蛙在蛇口,其聲悲哀,其狀憐缺一字彼蛇與蛙,同是物也,而人莫不哀其蛙,而惡其蛇者,以其蛇强而蛙弱,未免呑噬之患耳。且觀凡人有一兄一弟,同居一室,而其兄不良,其弟稚弱,弟之衣,兄必奪之,弟之食,兄必攘之,殘缺一字蔑義之甚,將爲角弓之反,則爲父母者,缺四字義理而不改其過,若暴怒痛缺二行慶州者,貪財力强之兄也。慈仁者,無罪被奪之弟也。俱爲君父之赤子,則玆於慶州·慈仁,用何道而缺二字之合宜乎?不如分而二之,使慶州,自爲慶州,而不侵乎慈仁,慈仁,自爲慈仁,而不困於慶州,各土其土,各役其役,而一縣民生,庶將以保,未知爲君父愛赤子之心,亦何如哉?臣等之言,雖似賤陋,而皆出於人情之至切,民願之罔極。伏願殿下,勿以爲煩,留神採納焉。嗚呼,一縣弊端,缺一字牛齊毛,雖盡中山之兔,難以悉擧。故略缺一字弊端,仰塵睿鑑,欲使天心洞察,缺二字惻然,快決乾斷,亟下兪音耳。臣等,咸缺二字藁軒墀,齊呼閶闔,而道路遼遠,未得缺二字。故謹遣幼學臣方熙國等,遠陪咫尺之疏,缺一字塵一縣之冤。於是,老少男女,疲癃殘疾,流離失所,顚連丐乞之民,莫不企足引領,瞻望北極,祝手百拜而言曰,高而聽卑者天也。自我民視者天也。誠苟至也。寧無感動乎?言之缺二字涕下霑襟云云。踏啓字而下。已上燼餘
上在昌德宮。停常參·經筵。
下直,定平府使奇宗獻,溫陽郡守尹恒,蔚珍縣令李之英。
自昧爽至卯時,有霧氣。自辰時至酉時,日暈。夜一更,月暈。
吳䎘啓曰,臺諫有闕,政事取稟,則吏曹堂上論推停啓後爲之事,命下矣。吏曹堂上,已爲停啓,今日政事,何以爲之?傳曰,明日爲之。
傳曰,獻納愼缺三行
京畿監司放未放啓下粘目,缺七八字吉曰,此付標兩人,不入於竊盜之類乎?缺二三字以刑曹黃汝中上言粘目,傳曰,此回啓,是乎?承旨察啓事,傳敎矣。此公事入啓時,臣意以爲非但汝中,稱以與本道監司有嫌,缺一字爲移訟,事甚不當,該曹之移他道接訟,似無此缺一字。故欲爲還出給,議于廳中,則或以爲,難未知規例之如何,而汝中旣與本道監司有嫌,則缺二字回啓,似無不可云。故仍爲捧入矣。今承聖批,回啓之意,果未妥當。此公事還出給,使之回啓,何如?傳曰,允。
金堉,以接待所言啓曰,接伴官沈,今月初四日,到坡州,則差官私禮單,紬緞四端,雜物四種出給,而再三辭缺一字,終始不許,不得已使譯官,逢授上來。此禮段,輸送于該曹,仍令回禮,何如?傳曰,依啓。雜物,接伴官處還給。
又以接待所言啓曰,差官言于差備譯官曰,明朝,當以焚香事,往東·南關王廟,夫馬預先整齊云云之意,敢啓。傳曰,知道。
又以接待所郞廳,以別缺二字臣禮曹判書洪瑞鳳意啓曰,臣詣任都司所館處,設行宴禮,三味六爵而罷,給與禮單,則稱謝不已,出給謝帖之意,敢啓。傳曰,知道。
又以刑曹言啓曰,以本曹京畿監司放未放啓本粘目,傳曰,此付標兩人,不入於竊盜之類乎?問啓事,傳敎矣。所謂竊盜者,或牛或馬,或綿布,潛爲偸去之類。如盧大吉·咸得成,則僞造盜用,與竊盜,其事似異。且前日命大臣議宥之時,盧大吉·咸得成等,缺二行敢啓。傳曰,知道。
又以備邊司言啓曰,公淸道所送帥府胡甲內,天安二部,靑山·懷仁各一部,皆以常甲送之。故其時卽爲退送,使之改納矣。當初不爲用意,失制造作,已爲可駭,退送之後,今又累朔,尙無消息,令本道監司査覈前後官,竝拿致決棍,宜當。溫陽·牙山兩官,則旣已來現納,有後時遲緩之失,當該守令,竝從重推考,亦當。傳曰,依啓。
又以兵曹言啓曰,司僕寺啓辭內,因順天監牧官李益吉牒報,捉虎牧子論賞事,傳曰,依啓。監牧官缺一字爲照例施賞事,傳敎矣。依前例先射缺二字則自本寺木綿各三疋題給矣。監牧官論賞事,臣等不敢擅便,令該曹照例覆啓施行,何如?傳曰,允事,傳敎矣。大典捕虎條,守令一年內缺一字十口以上者加階,大虎先中箭槍者,鄕·驛吏缺一字人,給綿布六疋云,而今此監牧官李益吉,旣是守令,又非鄕·驛吏先中者之類。取考曾前監牧官捕虎論賞之規,或有表裏賜給之時,此爲可據前例。施賞與否,不敢擅便,上裁何如?傳曰,知道。表裏一襲賜給。
又以兵曹言啓曰,本曹佐郞朴遾戶奴呈狀內,其上典朴遾,以親病呈辭下鄕之後,親病未蘇,不忍棄去。且其缺一字患腫症重發云。非但本曹多事倍前,以宮闕修理郞廳,不可一日曠任,改差何如?傳曰,允。
周都督謝帖,藎傾葵赤,序屆朱明。恭惟賢王殿下,派衍高緖,胙擴箕封。昭忠貞於聖世,海不揚波,壯屛翰於東彊,奴爲戢翼。缺四字遁迹,實煩貴國蒐戎。不佞缺二行半震隣之懼方存。伏乞殿下,嚴勅缺三字臣,或假途以進兵,或分道以夾擊,乘其什一之隙,出我萬全之擧,則天朝中外,各底帖寧,而賢王殊績,行將媲美千古也。藉使鳴謝,兼布餘忱。
節屆朱明,師屯樂國,酌江流而覺爽,知闓澤之渟泓。將命肅著,萋缺一字師武,雄飛鷹鵠,君臣合德。聖喆流風,良將健羡。不佞今日之擧,一簣功虧。有志則成,事機可惜。雖懸旌域外,幸有東道德隣。缺一字以迹阻鳧趨,無由瞻斗。乃兩辱注存,反缺二字錫,忠公旣篤,慇誼有加。菲薄如郁,曷克缺一字此?然不恭是懼,靦顔拜登。且慙篋圖缺二字戔束帛,難以報瓊,惟有望風籲謝,倂祈缺一字原輶褻。至於慰誨肫切,計畫深長,名缺二字,流出忠肝,呼吸之間,可通帝座。不佞歸舟缺一字大王仁義去矣。諸祈秦鑑。臨楮主臣。
謹具大紅雲段一端,官綠雲段一端,玄色潞紬一段,缺一字綠潞紬一端,玉色機紗一端,月色機紗一端,缺一字細一端,湖絹一端,董字一端,徐竹一幅,越缺一字一副,碧玉簪一枝,玉玦一雙,金扇四柄,缺一字爐一座,絲綿一觔。侍生周文郁,頓首拜。
持平成汝寬,正言洪處厚啓曰,云云。措辭見上答曰,不允。
咸鏡監司睦長欽疏曰,伏以,臣罪戾缺二字,聖恩如天,終始曲全,竢罪州郡,缺二行半罔措。方將自劾,旋聞有力排之人,益缺四五字。因備局之啓,竟蒙恩遞,公私之幸,可勝言哉?不意今者,又蒙寵擢之恩,臣不勝憂憫焉。方今北門之虞,日甚一日,雖使才望兼備者當之,猶慮其不堪。況如臣孤遠之迹,本無可取,犬馬之齒,且已衰謝,加以宿病沈痼,決無萬分宣力之望。微臣狼貝,有不足恤,其於國家何?其於缺一字議何?且臣頃差候太監接伴使,素無脚缺一字之症,恐不能疾馳以去。徒以傳命爲急,用品缺三四字肅川以東,未免犯禁,方在推考中,亦何敢晏然赴職,重招官謗乎?伏願天地父母,俯察微悃,特賜鐫改臣咸鏡觀察之任,俾安愚分,不勝幸甚。答曰,省疏具悉卿懇。卿其勿辭,速往欽哉。已上燼餘
上在昌德宮。停常參·經筵。
有政。
吏批,判書崔鳴吉進,參判金壽賢進,參議李敏求進,右承旨吳䎘進。
兵批,判書李弘胄都試進,參判李溟備局進,參議鄭百昌式暇,參知趙緯韓進,右副承旨崔惠吉進。
下直,平壤庶尹李缺二字,赤梁萬戶鄭尙男。
吏曹,以徐景霱爲崇德大夫達城尉,李安訥爲兼藝文館提學缺二行大夫行世子侍講院輔德知製敎缺三四字通訓大夫行成均館司藝,洪翼漢爲通訓大夫行兵曹正郞,金應祖爲奉列大夫行兵曹正郞,朴日省爲奉正大夫行兵曹佐郞,李慶相爲中訓大夫行刑曹佐郞,權審中爲通訓大夫行司憲府監察。參外,成台耉爲議政府司錄兼成均館學諭。外,洪雴爲通政大夫行安東大都護府使,鄭弘溟爲通訓大夫金提郡守者。
兵曹,以李文荃爲嘉義大夫行龍驤衛副護軍,李埈爲折衝將軍行龍驤衛副護軍,洪缺二字爲折衝將軍行龍驤衛副護軍,李省身爲禦侮將軍行龍驤衛副護軍,尹坵爲禦侮將軍行龍驤衛副司直,沈之溟爲禦侮將軍行龍驤衛副司果。
傳曰,禮曹參議望,改望。
崔惠吉,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
又以兵曹言啓曰,今日政事,與慕華館禁軍武藝都試鍊才缺二字相値,請分司。傳曰,依啓。
又以兵曹言啓曰,咸鏡道試才御史李景曾,已爲竣事上來,各都會優等三人及守令·邊將等試數矢缺一字,依狀啓別單書入矣。取考上送試才成冊,則缺一字都會優等三人,皆以馬匹·木綿·箭竹等缺一字隨其分數多少,差等分給,而當初齎去事目內,一一試才,分輕重論賞後,優等者三人,開錄啓聞,以爲朝廷施賞勸勵之地云。以事目本意觀之,則似當有別樣聳動之典。守令·邊將·軍官等,則時未施賞,何以爲之?敢稟。傳曰,竝爲參酌施賞,缺二行傳于崔惠吉曰,缺八九字多者,賞或輕,分數少者,賞或重,何以如此?缺一字啓。
金堉,以接待所言啓曰,任都司明日欲爲缺一字還,卽出牌文,今日上馬宴設行之意,敢啓。傳曰,知道。
持平成汝寬來啓曰,云云。措辭見上
近來諸王子中,慶平君玏,橫恣日甚,縱其奴僕,肆虐閭閻,閭閻之人,恐懼奔避。一經侵虐,蕩盡家産,此固都民之所不堪命,而非特此也。至於公家之物,任意奪取,如觀象監天文·地理·缺一字課等學九十餘冊,禮曹大明集禮·大明會典·五禮儀,承文院事大文軌五十餘冊,都監儀軌等冊,沒數取去,而官員不敢禁呵,下吏不敢搪塞,以致公家所儲,盡歸私室。若此不已,則將何所不至乎?如此之人,不可以王子之尊而置之。請慶平君玏,爲先罷職不敍,以懲其罪,其所奪書冊,使之一一還送,而其作弊奴子,亦爲隨現梟示,以除民弊。
平山府使元䎘,到任之後,日日沈醉,專不坐衙,官家差役,罪人囚放,委諸下吏之手,使西路巨鎭,日就空虛。如此之人,不可使一日在官,以貽民弊。請命罷職,其代各別擇送。
廣州牧使李一元,前爲築城之役,積失人心,及爲本府,政委下吏,貽害民間,傾竭官庫,私自應求,使畿內保障重地,日就無形。請命罷職,其代各別擇送。
答曰,慶平君,身有疾病,故處事如彼,今姑置之,可也。且元䎘·李一元等事,風聞未能的實,此時迎送,亦甚有弊。更爲詳缺三行半館處,請上馬宴,都司出坐大廳,初行缺二字後,又行酒禮,初爵時,臣使譯官傳言曰,雨水遠路,驅馳旋還,勞苦倍甚,寡君命俺,慰其行役矣。都司答曰,多拜上,又行次爵。至於七爵,都司曰,明日當起身,願早罷休息,請辭,臣更勸一爵,則都司强爲盡飮而罷出矣。卽給禮單,則稱謝不已,出給謝帖之意,敢啓。傳曰,知道。已上燼餘
上在昌德宮。停常參·經筵。
下直,陽智縣監柳缺一字紹。
夜五更,流星出璧星上,入天津星下,狀如鉢,尾三四尺許,色赤。
呂爾徵,以接待所言啓曰,任都司卽刻發行之意,敢啓。傳曰,知道。
又以接待所言啓曰,唐差入京之日,本所以使令七名,依謄錄數啓下,奔走服勞,不至生事,而該曹只以三缺二字布計給。該曹恤費之意,則有缺二行半
洪命耉,以兵曹言啓曰,缺七八字賞給單子。傳曰,此單子中,分數多者,賞或輕,分數少者,賞或重,何以如此耶?問啓事,傳敎矣。問于李景曾,則以爲體臣之意,馬匹·木綿,因北兵使狀啓,專爲六鎭而齎去,故南道則只於三甲分給云,而德源等處,則從軍兵號訴,以五十匹之外,貿得剩餘馬,只給居首者矣。大抵南·北道畢試後,都計劃數而分給,則似無輕重之差,而道路極遠,日字甚多,五十餘匹之馬,等待留養極難。且木疋·鹽竹等物,必於犒饋卽時分俵,卒有喜氣,事無虛疎,故每都會試才後,卽隨其處人名多少,量其所持之物而分給,故或有差異,勢所然矣云。敢啓。傳曰,知道。
金堉,以左邊捕盜從事官,以大將意啓曰,前司果南儆,呈狀于本廳曰,渠在安岳郡缺一字上年十月初,逢明火之賊,家屬逢賊劍者,多至七八名。渠亦滿身逢劍,幸而得生,今年正月間上來,而其時逢賊之馬,有一常漢牽往東大門外,都摠經歷李嶷,與我有族分,曾知馬毛色,故缺一字捉其持馬者,送于儆處,故馬匹及持馬者,捉缺一字事,歷歷說道,至於呈狀。推問則前殷栗縣監張應一之奴子也。應一,殷栗縣監遞來時,同縣品官鄭俊男處,買得云。故鄭俊男捉送事,密關于本道監司,則同監司回答關內,俊男推問招辭內,文化出身金末男處,買得云。俊男及末男,一處推閱,賣買的實無疑。賊人金末男,械送本廳。末男推問作賊節次,則劍傷人物,掠取家藏之由,不至重杖,箇箇直招。招內所偸物件,且與南儆缺二字立案物目,節節相符,更無可疑之缺二行半捕,則必有漏洩失捕之患,發馬軍缺四五字捕捉之意,敢啓。傳曰,依啓事蒙允。卽時啓缺二字辭緣,一一枚擧,黃海監司處行移,本廳軍官,擇定下送矣。監司臣張紳回答關內,賊人金末男招辭現出彦山等,末男被捉卽時,擧家逃亡。彦山之子彦千,避在他處,艱以跟捕,廳軍官一時械送事。關據彦千推問,則因嫌誣告云云。與金末男,一處面質,語塞無一言快答。以此訊杖三次,不爲承服,死於杖下,未捕之賊,跟捕無期。上項賊人金末男,已爲承服,現捉馬匹及所偸物件,與南儆所持立案,箇箇相符,已承服明火大賊缺一字不急時處置,令攸司,按律處置,何如?傳曰,允。
以兵曹江原監司啓本粘目許送事,傳于金堉曰,末端治罪一款,何不擧論耶?
金堉,以戶曹言啓曰,今春·夏等本曹褒貶,當於今月十五日爲之,而判書金起宗,時無上來之期,期限前,未得殿最之意,敢啓。傳曰,知道。
持平成汝寬啓曰,碩幹事。措辭見上。答曰,用反坐之律,似爲無據,更勿瀆擾。
又啓曰,國有莫大之慶云云。措辭見上。慶平君玏事,措辭見上。平山府使元䎘事,措辭見上。廣州牧使李一元事。措辭見上。答曰,已諭。不允。且成夏衍等事,大臣之抄啓,意非偶然,須勿强煩。
修撰鄭雷卿疏曰,伏以,臣蒙由省母而還,始聞執義閔應亨,以錯論韓亨吉,引避之事。臣不覺靦然之至。當初請罷亨吉之論,臣實首發,其酷刑缺一字殺之罪,擧國一辭,論啓中枚擧者,尤非泛然聽聞。但事不目擊,安保其必無差誤?應亨之避,必據其實狀而發,臣以發論之人,其敢自是謬聞,而晏然於論思之地乎?伏乞聖明,削臣職名,以正臣罪。答曰,省疏具悉。爾其勿辭,察職。
咸鏡道觀察使睦長欽疏曰,伏以,臣敢將危懇,仰瀆天聽,而聖度包容,至下溫旨。臣兢惶感激,不知死所,在臣分義,固當忘身竭力,馳赴之不暇,而但今宵旰之憂,惟在西北,臣本一書生,其於缺二字,有若面墻,閒廢多年,缺二行半,憐臣孤遠之跡,憫身危迫之狀。特命鐫改臣本職,以便公私,不勝幸甚。傳曰,下該曹回啓。已上燼餘
上在昌德宮。停常參·經筵。
藥房問安。缺半張藥房缺半行崔鳴吉啓曰,臣等缺半行聞有明日之間受鍼之敎,缺半行伏候命下,而第未知缺半行再昨,何如?不勝伏慮之至,敢此仰稟。答曰,缺二字旣已減歇,而尙未快差,今日欲爲受鍼。
藥房,受鍼後問安。傳曰,知道。
政院,受鍼後問安。傳曰,知道。
二品以上,受鍼後單子問安。傳曰,知道。
崔惠吉,以禮曹言啓曰,以追封大慶,設科取士,六百館試,啓下矣。所當趁速設行,而但與今式年科擧相値,大比之科,不可出於本年之外,故式年初試,講經初試·殿試,排日之間,甚爲迫促。今若以別試設科,參錯其間,則非徒擧子輩未遑於彼此,國家場屋之設,亦多有難便之弊。今此別試,待開春,卽爲設行,何如?傳曰,允。
洪命耉,以備邊司言啓曰,國家殿最之規,自有一年兩度定缺二字不可廢也。今年戶曹殿最,以判書金起宗在外之故,不得於都目前缺四五字事甚未安。金起宗上來之期,似在來月,則缺二三字隔三四十日子。許多缺一字屬各司參下仕滿缺二字未經殿最,遽爾遷轉,殊非祖宗嚴明考課之意,令本曹參判缺二字爲之,允爲便當。敢稟。傳曰,依啓。缺五行移御吉日,以七月初旬念間缺四五字推擇事,令該曹知委,施行何如?傳曰,允。
獻納愼天翊來啓曰,果川縣監李應寅,缺二字三度越署經,請命遞差。答曰,依啓。
又啓曰,臣犬馬之疾,積年沈痼,屛伏草野,與死爲隣,召命屢降,未遂不俟駕之義,逋慢之罪,固已無所容矣。頃者玉堂缺一字命出於夢寐之外,適値國有大慶,缺三字迫,力疾登途,得達輦轂之下,一望魏闕,歸塡溝壑,死無餘恨,實臣區區微悃,豈有陳力就列之望也?滯直之餘,宿病復劇,幾不省人事,委身旅邸,呻吟過日,將未免生行死歸。異恩稠疊,遷擢至此,福過之災,益可懼矣。冒昧萬死,卽呈辭單,至有還出給之命,惶恐蹴踖,不知所出。臣之進退無據,重以稽謝之失,言責重地,決難强顔。請命罷斥臣職。答曰,勿辭。
持平成汝寬,獻納愼天翊來啓曰,碩幹事云云。答曰,勿煩。
持平成汝寬來啓曰,國有莫大之慶云云。答曰,勿煩。
慶平君玏事云云,平山府使元䎘事云云。缺幾行。已上燼餘
上在昌德宮。停常參·經筵。
有政。
吏批,行判書崔鳴吉進,參判金壽賢進,參議李敏求進,右承旨吳䎘進。
兵批,判書李弘胄進,參判李溟進,參議鄭百昌進,參知趙緯韓進,左副承旨洪命耉進。
吏曹,以洪振道爲奮忠贊缺一字靖社功臣嘉義大夫缺一字陽君,姜碩期爲缺四五字成均館事世子右副賓客缺三行弘文館直提學尙瑞院正,吳䎘爲缺四字承政院左承旨知製敎兼經筵參贊官弘文館修撰官,洪得一爲通政大夫承政院右承旨兼經筵參贊官春秋館修撰官者,李命說爲奉列大夫行果川縣監者。
兵曹,以金藎國爲崇祿大夫行同知中樞府事,姜碩期爲資憲大夫行同知中樞府事,洪爲兼五衛將都摠府都摠管,鄭廣成爲嘉善大夫同知中樞府事,羅繪素爲五衛將,梁謙爲禦侮將軍行中樞府經歷,柳植爲秉節校尉忠佐衛左部將,缺一字克一爲折衝將軍宣傳官,申坵爲效力副尉宣傳官,沈碩慶爲宣略將軍行世子翊衛司洗馬。別兒,崔震立爲嘉善大夫行龍驤衛副護軍,金嚮爲昭威將軍行龍驤衛副司果,申景禋爲奮忠贊謨立紀靖社功臣嘉義大夫行京畿水軍節度使,李溍爲禦侮將軍行公淸道兵馬虞候。
政院問安。傳曰,知道。藥房問安。答曰,知道。受鍼後,二品以上,單子問安。答曰,知道。政院問安。傳曰,知道。
藥房都提調臣金瑬,提調臣崔鳴吉啓曰,伏承聖敎,近有足心寒冷之候。此則前日所無之別症,臣等尤不勝憂悶之至。卽與御醫等及李惟聖·閔棡·柳後聖·鄭之問,會同相議,則皆以爲紫河車缺一字元非峻補之劑,實兼瀉火之症,今日對症缺二字莫良於此云。劑入,何如?傳曰,依啓。
吳䎘啓曰,自上受鍼時,缺三行昨日受鍼時,因承傳色口傳,缺六七字稟。傳曰,時御所狹窄,甚於弘文館,雖欲入侍,無可坐之處矣。
都摠府啓曰,今日入直軍士,當爲中日習射,而政事相値,退行之意,敢啓。傳曰,知道。
洪命耉,以兵批言啓曰,文臣兼宣傳官申恦戶奴,呈狀于本曹曰,其上典以管餉使從事官,平安道下去,竣事無期云。宣傳官改差,何如?傳曰,允。
吳䎘以司僕寺官員以提調意啓曰,各牧場春·夏等孶息,例於都目前,毛色成冊上送,以憑殿最勤慢,而黃海道白翎僉使,卽其場實監牧,而孶息成冊,無意上送。全羅道羅州·靈光·沃溝,慶尙道長鬐等四邑,皆是兼監牧守令。監牧官有故,則兼監牧亦當依例成冊,而竝不成冊,殊無申明殿最之意。請令本道當該監牧官,竝推考,以懲後日,何如?傳曰,允。
又以司僕寺官員以提調意啓曰,全羅道羅州等牧場,壬申年屯田所出米·太,竝五百餘石,所載船隻,四月初生,本場陳省成貼,而今六月初生,始到江華,已疑其有奸矣。寺官員,爲其捧入下送,則未到前一日,便稱船敗,三百餘石米·太,竝致水沈。庫缺一字來泊之後,萬無無端船敗之理,而田米及皮牟則沈水後拯出云,而所欠者不多,而正米二百六十餘石,稱以船敗後貿木,只納三同十疋,船人所爲,極爲痛惡。實爲船敗後拯出,則棄許多正米,拯出皮牟,似無其理,其留連中路,盡數偸食,缺一字其納寺,假托敗船之狀,昭著無疑,缺六七字未有一番無事,缺八九字之致,尤爲痛甚。缺十餘字各別嚴治,盡徵敗米,以戒後人之意,敢啓。傳曰,依啓。
金堉,以修理所言啓曰,修理之役垂完,新建殿閣,當爲揭額,令該曹斯速擧行之意,敢啓。傳曰,知道。
掌令金靌,獻納愼天翊來啓曰,碩幹事云云,白以繪等事云云。答曰,被告之人,眞僞相雜,故參酌施罰,此外加罪,似爲過矣。
掌令金霱來啓曰,國有莫大之慶云云。慶平君玏事云云。平山府使元䎘事云云。廣州牧使李一元事云云。答曰,勿煩。李一元事,依啓。
藥房都提調臣金瑬,提調臣崔鳴吉啓曰,前日受鍼時,只李馨益缺一字達入侍矣。柳後聖旣已入來,請竝爲入侍。執鍼,雖李馨益爲之,使柳後聖同參缺一字穴,且自前自上受鍼時,必藥房入侍矣。今則雖因狹窄,不得入侍,請爲入侍。答曰,柳後聖入診,而點穴則勿爲。提調則房舍狹窄,勿爲入侍。又啓曰,前所受之穴,今不可改,而其外又有當受一穴。故與諸醫相議,則李馨益所點之穴,異於三醫之所點,柳後聖,三醫之言旣同。請令柳後聖,同入點穴。答曰,依啓。
以備忘記傳于金堉曰,趙氏·李氏·申氏·尹氏·金氏·卞氏·金氏爲尙宮,金氏·金氏爲尙寢,趙氏·李氏·韓氏·宋氏·李氏爲缺一字正,全氏爲典賓,崔氏爲典衣,崔氏·李氏爲典設,李氏爲典製,金氏·李氏爲典彩,具氏·丁氏·金氏·周氏·尹氏·文氏爲典正,元氏·車氏·李氏·尹氏爲奏商,河氏·梁氏爲掌正,崔氏·朴氏爲掌書,張氏·金氏爲掌食。
行護軍李安訥疏曰,伏以,臣近緣賤疾危劇,冒上辭章,揆諸情義,極知違慢。幸蒙聖恩曲加,俾就閒秩,臣雖萎薾,未卽肅謝,獲遂私分,私竊感激,不知所達矣。今者千萬意料之外,又有兼帶提學之命,異數重疊,僉聽驚聳。臣誠震惕惶蹙,不得不濫瀆陳乞,庶幾聖明,少垂察焉。臣本庸疎,又乏學術,雖僥倖科第,而分甘冗散,入仕三十五年,在朝廷僅缺三四字時議有所攻斥,而臣亦有所避就也。缺二行半卽求外補。在廢朝之中,偶叨內職,自缺四五字鞍馬驅馳之勞,簿書倥傯之役,則前後受任缺二字告病。此臣之素所莅歷,而國人之所共知者也。幸際聖上嘉泰之運,賢能竝進之朝,連忝亞卿,漸階華途,臣實悚恧,屢辭得免,亦欲從外自劾,庶遂本志,不意橫被口語,罪陷不測,撫躬省愆,甘心沒齒覆盆之下,豈有他覬?而又不意日月回照,雨露大霈,留都管鑰之重,北門鎖鑰之寄,寵任加隆,容奬出常。此誠曠古之遭逢,終身之榮幸,區區涯分,可謂極矣。今以行李微勞,謬膺超秩,私心慙懼,氷炭益深。重嬰疾病,委頓枕席,宗伯有司之地,旣不得一日供職,則今玆所蒙兼帶之命,實係文翰重任,儒臣極選,又安敢冒恥濫受,以重辱國家名器哉?況臣久處州縣,汩沒刀筆,其於經術詞章,視如筌蹄,雖掇拾一二詩句,以備閭巷謳謠,猥占虛名,至於朝廷製作,國家辭命之文,曾不措毫,誠難出手,逾分之外,實恐敗職。竊惟朝廷用人,旣別流品,臣子受任,當審堪否。今臣年已耆矣,病已痼矣。雖不敢復當鞍馬簿書之事,至於文翰重任,儒臣極選,決非如臣所可缺一字冒。伏乞聖慈,諒臣情懇,少無虛缺一字亟遞臣兼帶藝文提學之任,俾安愚分,公私幸甚。臣歷陳衷曲,煩瀆至此,尤不勝戰灼隕越之至。伏願聖明,憐察焉。取進止。答曰,省箚具悉卿懇。卿宜勿辭察任。已上燼餘
上在昌德宮。停常參·經筵。
受鍼。
下直,長淵府使池汝海。
政院問安。傳曰,知道。藥房問安。答曰,知道。受鍼後,二品以上,單子問安。答曰,知道。藥房問安。答曰,知道。政院問安。傳曰,知道。
吳䎘啓曰,今日尙衣院褒貶,小臣進去,下直。傳曰,知道。
洪命耉啓曰,伏見赴西軍缺七八字則邊上待變,春缺十餘字期,其意專冀其缺十餘字中御營軍則與編伍之軍缺四五字有奉足賤皆給復,在家之日,無官家侵役之缺一字,赴徵之時,自己裝治之資。今番西征之役,雖出於一時之權宜,而收斂窮氓之木,追給秋成之後,於國家,爲過惠之政,於兵民,有不均之歎矣。但春間自平壤罷送之軍,雖有冬前立番之勞,歸家作農,便逸又甚,似當輪回,俾均其役也。此月之內,天兵返棹,虜騎解屯,河上之師,悉皆罷歸則已,秋防仍此不遠,事機亦且難測,西關城守,必用南軍,則必前期行會於各道,預爲抄裝,使之入替,然後郡邑無臨時窘急之患,軍卒知交代還家之期,雖不給木疋之資,可慰其怨苦之心。至於出武·束伍等,無非貧寒之類,初頭入防,又失農時,雖有自其官除草之令,豈能有一一及時之理乎?在家妻子,應役呼飢,邊上炎霖,人馬瘦盡,言念此輩,誠可矜惻。況出武則當初抄發,尤甚不均。年少壯健者,各官將官之外,或稱監·兵·水營在家軍官,或稱本官守令使喚軍官,公然圖免,穩臥其家,被抄而來者,皆衰病無用之輩,則名雖出武,缺一字無臨陣堪戰之路。臣於正月,忝在兵曹,點送嶺南出武,考其年歲,觀其容貌,則壯實者,曾無十分之一。尤甚守令,雖已入啓推考,而不無以此論罰之事,日後之弊,實爲寒心。臣之愚意,則出武等爲先替遣,在家壯健者,勿論軍官,精抄入送,則軍情無稱冤之弊,缺二字可戰之勢,其於戎政,似爲便當。廟堂回啓缺二字面甚重,而以區區之見,敢此煩瀆,缺四五字傳曰,知道。言于缺一行啓曰,淸北防禦使缺十餘字其代,以鄭鳳壽差下之意,敢啓。傳曰,知道。
呂爾徵以司饔院官員以提調意啓曰,本院缺二字一事,仰瀆天聽者,非止一再,則伏想聖明,必已洞察其間事勢,而今復有此煩啓者,蓋出於不得已也。本院匠人元數一千一百四十餘名俱存之時,猶不免有不足之患,頃年軍籍之日,減去其名數,收布亦減其匹數,則物力之不足,無足怪也。沙器進上之外,他處祭器進排之數甚多,而其中內醫院則入量進排,以此分院告乏之報,前後相繼,臣等未知所以爲計也。匠人減去之後,若竝減其進排沙器之數,則猶或可也。器數則如前,而所減者只匠人而已,則豈非可悶之甚者乎?匠人等,疊受其役,不勝怨苦,多有逃亡者,前頭之事,極爲可慮。法典內沙器匠子枝,毋定他役者,以其燔造之事,非人人所爲,必習其箕裘之業,方可成才故也。近日則善手匠人,多在移屬之中,磁器體制,漸不如前者,實由於此也。兵曹則雖非沙器匠收布,自可支用,而其在本院,切迫如此。且聞工曹以匠人價布不足之故啓請,則匠人二千名移送云。請依此例,令兵曹其所減匠人三百餘名,盡爲還屬本院,以重毋定他役之法,何如?傳曰,言于該曹。
掌令金霱,獻納愼天翊來啓曰,碩幹事云云。國有莫大之慶云云。慶平君玏事云云。平山府使元䎘事云云。答合啓曰,已諭。答府啓曰,勿煩。
起復嘉善大夫平安道淸北防禦使林慶業,謹百拜上言于主上殿下。伏以,駑劣微臣,承命於草土之中,授此淸北防禦之任,聖恩罔極,無敢達者,而第八十偏母,病勢極重,母子之間,情理罔極。缺一字臣前日上疏陳情,而廟堂只以姑待信使回還,徐議處置之意,旣已回啓矣。卽今天缺六七字信使之回還,當在近日,缺二行臣金自點幕下別將缺十餘字出去,而今見臣弟俊業家書,則老母缺四五字伏枕願見,而臣職縻西關,不得歸覲,方寸煎灼,益切悲慕。況又臣曾於壬申年,待罪定州牧,臣父以病死,相離千里,不得見終,及其奔喪,身負罪累,繫在獄中,亦未及歸葬,不孝之罪,實所難逭,而母病又今如此,尤增痛哭痛哭。伏乞,天地父母,曲察臣遑遑悶迫之情,命許守喪,歸養老病之母,則脫有緩急之警,還赴西土,死於矢石之中,是臣之素所蓄積,亦聖明孝理之政也。臣無任屛營之至。啓下備邊司。洪命耉以備邊司言啓曰,當國家艱危之日,旣有起復之命,則兵革在身,不敢顧其私恩,而目今邊上事機稍異,有各自罷兵之勢,無朝夕待變之急,而渠之情事,迫切如此,果如疏內辭緣,則當此孝理之治,特許歸養而守喪,似合以禮之義。上裁何如?傳于洪命耉曰,依回啓施行。已上燼餘全羅監司書目,全州·咸悅等官呈,五月卄七日未初地震,其聲如雷,變異非常云云事。內下記草
上在昌德宮。停常參·經筵。
政院問安。傳曰,知道。
藥房都提調臣金瑬,提調臣崔鳴吉,副提調臣呂爾徵啓曰,連日受鍼之後,寒熱往來之候,足心寒泠之症,伏未審加減何如?臣等不任憂悶之至,敢來仰稟。答曰,知道。自昨日差愈缺二字之症一樣矣。缺五行京圻水使崔震立,托以身病,不爲等第,至有偃然狀啓,殊甚可駭。請推考。傳曰,知道。
洪命耉啓曰,閫帥雖在時平之日,固不可言病,而平安兵使申景瑗,當朝暮待變之時,偃然稱病。設使病重,將至於不能察任,元帥·道缺一字所當啓聞處置,其何敢自爲辭狀乎?揆以事體,極爲猥濫,請推考。傳曰,依啓。
以兵曹言啓曰,以曹草記,咸鏡道試才守令·邊將·軍官等,則時未施賞事。傳曰,知道。竝爲參酌施賞事,傳敎矣。賞格磨鍊,無分明可據前例,取考三南試才後施賞之規,則與今番試才,多少不等,非徒的從爲難,三南試才時,則優等三人,本道初不行賞,故自朝廷差等磨鍊,而今番北道軍兵,則馬匹·木綿·箭竹等物,竝爲依給。疊施賞典,如或未妥,則就其中,通各都會獨等居首者及五技俱入者,各有一人,此則雖已受賞,而當有別樣聳動之方。敢此仰稟。傳曰,依事目,優等三人施賞,而抄出稟定。
司諫崔葕,持平成汝寬來啓曰,碩幹事云云。答曰,勿煩。
持平成汝寬來啓曰,臣等將成夏衍等事云云。慶平君玏事云云。平山府使元䎘事云云。答曰,不允。
崔惠吉,以吏曹言啓曰,臺諫有闕,政事,何以爲之?取稟。
通政大夫承政院右承旨洪得一疏曰,伏以,駑劣如臣,夢寐之外,復叨近密,聖恩如天,感激罔措。揆諸分義,所當趨詣肅謝,供職之不暇,而第臣殘喘,未死於草土,服闋僅有六箇月,形殼雖存,筋力敗耗,百病相侵。加以數日以來,暑症·眩症,一時兼發。本院非一日可曠之地,臣病非容易差復之疾,自上方在受鍼調攝之中,不敢呈告。欲爲出仕,則病勢如此,踧踖數日,罔知攸處,不得已冒萬死陳情。伏願聖慈,特許遞免,俾保危命,以責他日殫勞,不勝幸甚。謹昧死以聞。答曰,省疏具悉爾懇。爾其勿辭,調理察職。已上燼餘
夜一更,月犯心大星。
上在昌德宮。停常參·經筵。
洪命耉,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,都摠管鄭應聖,長·片箭看品事,除標信,內弓房進去之意,敢啓。傳曰,知道。
又以備邊司言啓曰,政院啓辭,赴西軍兵等事云云。答曰,言于備局事,傳敎矣。西邊缺七八字冬末則替防之軍,缺八九字當此農事方急,綿缺八九字之令則妨農害財,怨苦缺七八字未晩也。至於出武中貧弱者,先赴戰所,富壯者,落漏閑遊,勞佚不均之歎,固宜有之。今若因此,而又開限前替代之路,則來者去者,絡繹於路,夫馬之弊,騷擾之端,有不可勝言者。臣等恐政院之啓,見其一而未見其二也。臣等待罪廟堂,體面非輕,而政院之任出納文書,乃是故事,侵官輕議,恐非所宜。敢啓。傳曰,知道。
金堉,以司譯院官員,以都提調·提調意啓曰,譯官之缺二字上者選擇幹事能言之類,稱以常仕堂上,凡唐·胡差差備,各衙門酬應之役,專責此輩,雖在時平無事,陸路赴京頻數之時,尙有常仕祿遞兒,足以資生,故人皆以陞秩爲榮矣。近年以來,差官相望,出使絡繹,水路赴京,一年一度,而常仕之祿,絶無而僅有,間或有三四人付祿之時,而該曹不知他院事情,實無計仕久近,功勞多少,輪回均付之規,常仕之輩,常常稱冤,其勢然矣。臣等取考常仕名錄,則幾至四十員,及陞堂上之後,徒有奔走之勞,未蒙寸廩之惠,國家使人之道,恐不當如此也。目今經費竭乏,百事減省,平時給祿之典,雖不可復設,而除出五六遞兒,永爲恒式,自本院,次第功勞,輪回擧案,移文缺二字該曹,一依擧案付祿事,捧承傳施行,何如?傳曰,依啓。
又以司譯院官員以都提調·提調意啓曰,本院兼敎授金德承,精通缺二字以久任本院,而方在罷散之中,付軍職冠帶,以爲漢學敎誨之地,何如?傳曰,依啓。
吳䎘以缺二字言啓曰,內贍寺缺六字寺官員春夏缺十餘字傳曰,知道。缺十餘字取而濫蒙恩寵,忝缺十餘字生災,不意新除之命,缺七八字驚惶踧踖,措躬無所。從前所冒,無非不似,而今缺四五字長,位望尤重,決非如臣疲懦,人所輕侮者,所可缺二字承乏,何敢貪戀榮光,猥處匪據,以辱朝廷名器乎?公議可畏,賤疾且重,縮伏私室,肅謝又稽,聖候愆豫,連日受鍼,而不得隨參於問安之列,臣之罪戾,此又大矣。不可仍在言地,請命罷斥臣職。答曰,勿辭。
司諫崔葕,持平成汝寬來啓曰,碩幹事云云。已下缺中訓大夫司憲府執義兼成均司業朴知誡,誠惶誠恐,百拜上言于主上殿下。伏以,正月二十四日,臣祗承有旨,所帶實職,勉副爾意,爾其待春暖上來事。此實出於異恩,臣伏地感激,卽當調理,趨詣闕下,而身病轉劇,不能出入,久稽召命,負罪益深,夙夜憂危,不遑啓處。今者又下特旨,除授微臣以本缺四五字召命,驚惶踧踖,罔知攸措。君父之命,至於再下,臣當輿曳殘疾,顚越道路,以盡臣子之恭,而臣之病日益深痼,風虛之症尤重,今至盛暑,皮毛數重之裹面,尙未能解,暫觸外氣,疚痛輒作,雖於庭除之間,不能任意行步,力疾登程,則必將缺二字中路,而不能得達於闕下。病勢缺五六字陳辭,再觸缺一行可以得達,而堅坐於義,缺七八字疊,則此豈臣子之所可安心者哉?臣之缺五六字年之加重,千方萬藥,未見差兆,奔趨供職,缺二字期,隆恩異眷,報效無階,玆敢仰首呼天,一罄愚懷,以效微忠。伏願,赦其逋慢之罪,察其效忠之微誠。伏念,臣性本愚鈍,朴野無文,又自亂後,四十年不離窮鄕,與世隔遠,不曉俯仰,加以學術甚疎,不能察缺五六字觸犯衆怒。臣之爲人,則雖極庸愚鄙缺四五字生業儒,所願學者,程·朱之訓也。所缺二字者,程·朱之說也。其言則或未必無千慮一得乎程·朱之訓也,而世皆以人廢言,竝其缺六七字惡之已甚。臣抱一得之說,缺五六字辭,退藏田野,甘與草木同歸。聖明睿照,首出庶物,特拔愚臣於世俗衆棄之中,而累召不止。蓋其天鑑,明無不照,其於螻蟻之微,亦所不遺,棄其爲人之所短,而取其或有一得乎程·朱之訓也。臣敢不以一得之見,仰副聖明見取之盛意哉?況前後恩寵之隆深,又有臣所不敢當,言所不能喩者,雖如木石之無知,豈不思所以報效之道哉?至於軍功·納粟之規,其於國家,雖似九牛一毛之微,然亦不可謂無所效矣,而臣則回顧其中,無他一毛之缺六七字六十年用力於程·朱之說,而暮景迫近,精神耗竭,欲效十一於千百之漏,以效古人獻芹之微誠。程·朱之說,布在方冊,家家戶戶,皆有其書,其說之行於世,無以異於布帛菽粟之遍滿天下也。末俗人情,好奇尙異,擧世皆以程·朱之說,爲陳談陋說,而賤侮之,然菽粟之爲賤者,以其缺四五字故也。若使絶穀,則人缺七八字夜光珠,楚和氏璧而已。缺八九字君父之生活,尙且不避三刖缺七八字有關於君父之死生哉?漢光武倉卒絶糧,而馮異獻豆粥·麥飯,其爲忠懇,反有甚於楚和氏璧也。臣伏見當今之世,程·朱之說,絶於士大夫之口,而義理晦塞,綱常泯滅,國勢之艱危,何以異於漢光武絶糧之時乎?絶糧數月,胃乏穀氣,則遐方異味,如橘柚缺四五字如麥飯·豆粥之充腹度缺七八字君父,則治兵禦敵之奇謀異策,與缺四五字地可喜可愕之文章,反不如程·朱之陳談腐說。臣敢以程·朱之說進獻,實是獻豆粥·麥飯之微誠也。世俗嫉惡程·朱之說,如仇如讎,缺二字聞程·朱之說,則必將吹毛求疵,群譏衆排,無所容於斯世而後已焉,禍將慘於三刖足矣。然舍此則無他救世之策,豈敢避刖足之禍,而不以爲獻哉?臣中夜起坐,無任憂懼危急之懷,敢進僭越狂妄之說,伏願聖明,俯察獻麥飯·豆粥之微誠焉。程子曰,唐有天下,雖號平治,缺三字有夷狄之風,三綱不正,無父子·君臣·夫婦,漢之治,過於唐,漢大綱正,唐萬目擧。凡所以維持天下缺四字,大綱與萬目二者而已。二者俱擧,則三代缺四字,二者俱廢,則秦·晉及隋,或合而復分,或隨以亡國。二者之中,各得其一,則漢·唐·宋小康之治也。雖然,綱擧而目張,非有唐太宗之英明,豈能大綱不正,而能擧萬目哉?太宗英明,萬古一人而已。故能修擧萬目,以遺後世,此其所以維持天下三百年之久也。英明之才略,不如太宗,而大綱不正,則不能一日維持國家也。缺二字雖在外夷,素號禮義之邦,亦可缺四五字。雖然,一治一亂,運數之缺八九字二百年,國運中衰,缺十餘字綱常之爲何物,聖上龍飛,缺七八字慈殿,排衆議立缺十餘字,堯天舜日,廓然缺十餘字正矣。此外復何憂缺十餘字熄,以人回天,非有百缺十餘字聖明其於綱常之所在缺八九字杜漸於綱常之復熄缺八九字深憂大懼者。胡賊割據缺八九字,衰亂無期,勢將及缺八九字禍爲憂,臣缺十餘字壬辰年。然缺十餘〈字〉國之道,不以賊迫而有所虧損,故恢缺六七字,國祚之長短,在我綱常而缺四五字敗哉?臣之深憂,但恐當今輔弼之臣,將順其美,不如宣廟朝也。丁卯之亂,朝臣大言斥和,擧世皆知和議之爲非,君臣大綱正矣。缺三四字之爲,極爲可嘉矣。然厥後聞賊犯皇京之說,則擧世之議,皆若越人視秦人之肥瘠,前日君臣之義,安在哉?其時天朝徵兵之詔,使缺二字,雖不必卽赴亂,而藩屛之職,聞皇朝缺二字則整齊兵馬,向鴨綠江,以待詔缺三字,豈有聞君父在難,而不動一兵哉?幸有一人缺三字義可謂鳳鳴朝陽,而擧世嘲弄,士缺二字俗,可謂知有君臣大經乎?自古待夷之道,力不可制,則和而安邊,而今之夷,則寇亂天朝,與天爲敵。天與之爲敵,而我與和好,是事天有貳也。凡事天之道,專一則盡缺二字,二三則誠不至,此忠臣·烈女之不事二天也。此缺二字以不可也。然則斥和爲天朝也,而今之缺五六字之誠,臨亂亦無救缺一行言斥和,實爲無實之缺八九字經,蓋謂力或可勝也。力若不能勝,則缺四字之議,有何爲而不發也哉?此臣之大懼也。權行缺二字以退賊,徐圖富國强兵之術,五年或七年,或乘機赴救天朝之難,或大擧討賊,以復天朝境土,則着實事天之道也。而今適賊有難塞之請,聖上赫然斯怒,將欲敗盟一戰,以伸大義於天下,大義旣缺七八字,豈意蒼生復覩光明之盛德缺三四字讀敎八道人民書,不覺感涕交缺三字竊恨輔弼之臣,未聞以十年生聚,十年敎訓之說,陳於榻前,以承缺七八字,强兵之策掃如也。將何兵力,以禦賊衝突乎?禦賊猶恐不贍,況望蕩滅賊穴,以復天朝境土,盡藩屛之職乎?聖明之大志如此,奉志無人,功靡遂志,不得藩屛乎天朝,此可謂痛哭流涕長太息者也。嗚呼,中天下缺三字天之子則天之所覆,莫非爲臣。堯·舜治不過九州,非以九州之外,非天子之臣也。蓋以力不能制夷狄。我國雖在外夷,旣付與以五常缺五字與夷狄同,豈以夷狄自處,而自異於內諸侯哉?士大夫間義理昏塞之極,或有不識此理,缺二三字寒心。然此理猶爲闊遠,亦有親切缺六七字。孔子曰,子生三年,然後免於父母之懷,予也有三年之愛於父母乎?壬辰年天朝之於我國,無異父母之懷,我東方臣子,豈無三年之愛於天朝乎?閭閻間,雖平敵之人,或以大恩施於我,則我亦以大恩報之。況在所天乎?怨德之報,缺二字。夫差使人呼曰,爾忘越人之殺爾父缺六七字當今日,則亦必使缺十餘字之活我君父耶?伏願缺六七字皇建有極也。可以導率群下,而陶冶缺四五字心,使之知有君臣大綱,則所謂大綱,正矣。綱擧則目張,萬目庶政,莫不道揆義裁,富國强兵之策,雖欲廢弛,不可得也。蓋其富國强兵之策,非若梁惠王所謂利也,此亦君臣大經所關處也。上爲天朝攘夷狄,下爲祖宗守土地,非有富國强兵,則無以得遂其志。欲求兵强,必先富國,缺二字雖非中正,當此君臣急難之時,或從缺四字權而得中也。濟難救急之策,不與常道同,强兵之術,豈非急切之務乎?雖在太平無事之時,尙且忘戰必危,況當今日,富國强兵之策,廢墜疎闊,甚於太平無事之時,臣竊憂嘆。當今治兵之法具,唯在訓鍊院砲·殺手千名而已。以此而但守都城則足矣,豈可以此,而遍守八道五千里之地乎?八道治兵之具雖設,而有名無實,實無治兵之法。治兵之法,全然廢墜,缺四字八道治兵之法,惟在兵使·水使缺二三字守令而已。兵使·水使所屬之軍缺三四字營屯營之軍,逐日鍊習武才及戰陣缺三字進退之節,坐作擊刺之法,然後臨敵可無窘急失措紛擾靡定之患,而自近年以來,兵·水營邊將,入番之軍,悉令放還其家,但收綿布,以自富其家。凡爲軍者,身不習武藝,則雖有勇力者,其才必減半矣。自非勇力絶倫,而爲平常之人,則皆不可用,設有勇力絶倫者,不習戰陣之法,則豈能鼓之而進,金之而退,指麾軍缺三字如足哉?不禁放軍收布之弊,則缺六七字歸於無用矣。抄缺六七字,唯在守令,而近日守令率缺八九字二結,則必有男丁一二名,然後可以耕缺五六字田千結,則必有男丁千名,千名之軍丁,或有疲癃殘疾者,雖不可盡抄爲兵,可以爲兵者,少不下五六百名,而千結之邑,束伍軍不過一二百名,則漏落者過太半矣。古人云,兵務精不務多。千人中擇其精銳者二百名爲兵,則未爲不可,而今之爲兵,非擇缺三四字也。凡人精銳可以爲兵者,必能致富而缺三字厚賂色吏,得免軍役,凡缺十餘字飢寒切身者也。飢寒缺十餘字武才哉?以此飢寒所缺四五字疲癃殘疾之民,而驅之於戰,則是如缺六七字。自癸未年北道胡變以後,科缺四五字武士,以爲武才勸奬之法,臣之妄意,竊恐此非盡善之策也。凡武藝久習不已,則長進無窮,而多取武士,則凡武士之才高者,旣得科擧之後,置不習藝,而才高者不長進,此則可惜。但才下不可望科者,以其多取之故,望科習藝,是則善矣。然其數不多,不若使億兆軍兵,皆自習藝缺一字。今者營將及守令,時時聚會軍兵於缺四字習藝,此雖不可廢。然亦涉於勞民動衆,缺三四字吏等,乘時侵虐,軍兵愁怨,會習官門,不可以數。不數則習不熟,不若使軍兵,伺其農隙,朝夕習藝於家也。必當處之有術,使民朝夕自習,然後可以爲兵,而守令抄軍之漏落,旣如此,軍兵訓習之疎闊,又如此,兵使·水使·邊將之設,不過爲收布自富,則八道治兵之法,雖謂之全然廢墜,可也。缺四五字道,必先財富,民窮財盡,缺七八字,雖欲治兵,其道無由,缺七八字者譬如油也。兵者譬如缺六七字求油,治兵缺一字强,莫如先富國。缺五六字利之士皆曰,富國强兵。其心雖陋,不足言,其缺一二字可采用也。富國之術,亦有本末,賦斂,末也,使民富足,本也。富民之道,亦有本末,勸農督業,末也,輕役薄賦,使民有餘力而可缺一字自盡農業者,本也。民困於徭役之煩缺四五字不給,則何暇望秋成之遠,而盡力於耕缺三四字?勸農之政,適足以擾民生耳。民不缺三四字耘,則田野陳荒,結數日減,賦斂雖重,無缺三字,豈無渴乎?臣伏見,聖明在上,國無侈用,不傷財不害民之政,至矣盡矣,而外方民生,困於賦斂之重,以民徵斂之數言之,則雖使酒池肉林,似無不足,而每患國用之不足,殿下深居九重,豈能知外方民間之疾苦哉?都城士大夫,出入三司者,與外方之民,或有族黨,相連至親,而尙不知外方之愁怨至此,況殿下,高拱九重之深,未有左右輔弼,以民間疾苦,陳于榻前者,古人所謂堂下遠於千里者也。日月之明,雖曰容光必照,豈無浮雲之蔽乎?臣請以民間疾苦細微之說,塵瀆天聽。所謂賦重至此者,其弊缺三四字京各司之弊也。缺二字守令之弊也。三曰,奸吏之弊也。外方列邑貢賦上納京各司時,所謂色吏人情債者,比諸貢物,則必有十倍之價,然後得以納司,色吏人情價不足,則色吏不許納司。各司官員,一從色吏之言,而不敢違。是以貢物進上之物,直布一疋者上納,則徵於民者,或七八疋,或十疋,或二十疋,罔有紀極,積弊旣久,已來規例。雖有淸白之守令,缺三字司無可奈何,例以所謂人情價十缺七八字。此其所以民困於賦重者也。缺六七字,列邑守令,又於各司貢物缺七八字營納及使客支供,而別設聚斂之缺四五字久。間有守令之貪者,增加橫斂,重重疊疊,而橫斂之路一設,則繼爲守令者,以爲舊規不可改,不問其是非,一切遵而行之。或有守令以淸白自許,則但不取官物歸家而已。橫斂則不改,以爲宰相·名士·故舊·親戚,表情救窮之資。大邑則猶可支持,小邑則以此數者,而民力罄竭矣。爲守令,而不爲此救窮表情等事,則宰相·名士,不與之交厚,難望得美職於他日。故舊·親戚,莫不齊怒,無以自立於世。非有特立獨行,能輕爵祿之士,則無以免此。況以淸白自許者,千百人中十一而已,餘皆貪者也。貪者則貢物進上雜物及上營納使客支供徵納之際,加數倍徵,其數或一倍,或二倍,或四五倍,任意充慾。或有急切要用之事,則託稱貸用貢物價而不償,凡各司貢物之累年未收者,職此之由也。土豪之官不能令者,雖間或有之,許多小民,則畏官威如雷電,雖餓死朝夕,豈有不納者乎?此外又設無名之徵者有之,田畓結數,隱不報上司,私自取其貢稅貢物價者有之,元穀減縮,或全缺三四字於民,以充其數者有之,種種虐民之狀,不可毛擧,而都城卿大夫,祿俸貧窮,其所仰事俯育之資,多賴守令賂遺,以爲衣服·飮食窮奢極慾之資。故或言守令貪虐之狀,則不問親疎,莫不以言之者爲怒,兩司耳目之官,無路得聞,設或聞之,其有憂國除害之心者,缺一字無一二。觀察使則簿牒山積,日不暇給,何暇廉察守令之賢否?間有欲察守令之賢否,則守令畏憚,而造謗萬端。近年擧世缺六七字以從衆爲上,而觀察使缺七八字衆論而得施。故凡爲觀察使缺三四字樂爲事而已,未有糾察之政,爲缺四字忌憚乎?但有士大夫在境內,則或畏衆論,缺三四字縱恣,若境內無士大夫之邑,則縱恣無忌憚。缺一字聞慶尙道士大夫多在境內,故賦斂極輕。全羅道次之,忠淸道又次之,黃海·平安·江原·咸鏡四道,則未有士大夫居其境,故守令之貪虐,甚於酒池肉林云。此民之缺二三字賦斂者二也。此則守令之弊也。凡人之常情,缺二字愛其目前之人,而老奸之吏,常在缺四字,諂媚極其巧,守令惑於奸吏,顔情稔熟,奸吏雖犯重罪,不能忍情重治。或有貪者,則與奸吏結爲腹心,陰行不廉之祕計。且凡宰相·名士之子壻弟姪與妹夫姻婭之類,不省人事,而爲守令者居半,不待奸吏之指揮引導,則其於事上接下,不成貌樣,比如新婦之往夫家,必待首母之容飾引導,然後爲禮。故守令之待奸吏,如待首母之厚,是以奸吏之侵漁村民,罔有限極。或有剛明正直者爲守令,則雖欲嚴治侵漁之罪,民畏後日之中毒,不敢告訴,所以恣行權柄而無忌憚也。臣嘗見,鴨子進上一隻,上納色吏,收布至於三十疋,想必八道皆然。民之所以困於賦斂缺三字。此則奸吏之弊也。三弊之中,有一於此,則猶不可支保。況三弊俱極,民方困窘憔悴,而重之以軍兵訓鍊之役,則人非木石,豈無愁怨逃散之心乎?民之避軍役,如雉之避鷹犬,將卒之間,有若鷹與雉之相殘。以此而維持國勢,實是幸也。況可望訓鍊軍兵乎?抄軍之際,多所漏落,但抄庸劣無能爲者,缺三字無大變亂耳。若使有豪氣者,盡缺五六字貪官·奸吏之橫暴缺八九字,其於抄軍兵也。則誠缺八九字遺意也。但三弊不除,唯以巧法,抄軍缺四字漏,則譬如設羅網而捕禽獸也。禽獸雖缺三字,山禽野獸,豈能爲用於吾手,如犬馬之戀主乎?缺一字中或有猛獸,則豈不反噬我乎?人爭言號牌之法,必生變亂,而竟至還罷者,蓋有見於此也。以此國勢論之,無敵而生變之患,亦可畏也。況以此不選不敎愁怨之兵,戰常常鍊習之胡軍,則百戰百敗缺三字也。雖然,孟子曰,生於憂患,死於安樂,內則無法家·拂士,外則無敵國外患者,國恒亡。爲今之計,和則有似乎安樂,戰則所謂生於憂患也。與敵相持,國勢艱危,則要津政府·銓曹·三司,豈不思所以强兵之策,而其於三弊,豈不思所以救之乎?三弊之所以日滋月益,而至於如此之極者,宴安鴆毒之氣,爲之祟也。伏願殿下,振乾健之德,益堅絶和之志,以率群下,如風行草偃也。臣伏讀備忘記,曰,人生世間,與其忍辱苟生,以爲人笑,而與草木同腐,曷若奮義當前,以成大丈夫之志哉?臣伏地三讀,不勝感激,奮發于中。古者主辱臣死,今見君父缺二字,而有捐生就義之志,臣子曷敢愛惜身缺三字聖明若以此志,勇往直前,而陶缺三字,群下化之,則身命猶不惜,有何所惜,而不盡忠於奉公乎?盡忠於奉公,則三弊之除,如反覆手也。三弊之中,若除其一,則强兵之策,亦可以施也。虜未必謂之强也。我未必謂之弱也。虜兵之所以爲强者,以其常常習兵之故,我國之兵如砲·殺手之類,常常習兵,則其强缺三字虜下,而鳥銃·弓矢之長技,則虜缺六七字訓鍊之兵數少,不足缺八九字。軍兵之致多,豈無其策乎?缺五六字李敬輿昔年爲公淸監司時,來見臣,語缺四五字苦。敬輿曰,每年每一結,貢物進上,色吏人情價,及三營納,使客支供,官米雜役,通計出米五十斗云云。又曰,砲·殺手,爲四千名云云。每一結收米二斗,以養四千名,若出米五十斗,則可以養兵十萬。養兵十萬之資,歸於京各司下吏及市井富商·大賈防納缺三字,此類致有公侯之富,而國無養兵之資,不亦缺三字各司下吏之弊,必待各司官員得人,然後缺二字除,缺一字可以朝令而夕禁也。但有一術,若使國用,極爲儉約,則但收貢稅,亦無絶乏之患,凡貢稅外,貢物進上雜徭役,一切減除,監司·守令,私自徵斂,亦以嚴刑禁斷。但令每一結收米五十斗,則可以積穀如山。以此養砲·殺手及他武藝十萬人,使之朝夕習武,且考其武藝之能否,上下其食,凡有武才之絶倫者,則賜以富厚之資,十萬之衆,爭自朝夕習藝,而勇力絶倫之士,亦無不至。以此而戰,則百戰百勝之形勢也。兵家之勝負,惟在將之用兵能否,而諸葛亮曰,難平者,事也。凡成敗利鈍,非可逆覩也。但以兵力論之,我之長技,倍於賊,賊雖有〈二〉十萬之衆,我可以十萬而勝也。雖然,當今內而百司,外而守令,多不得人,凡百施爲。但可任法,而難可缺二字。貪官·奸吏濫徵之弊,不可任法而必禁。守令縱恣,上司命令,頓不擧行。甲子年間,宣惠廳一結收米十八斗之法,施於八道,而守令於十八斗之外,加徵無數,與前無異。今若國旣一切收米五十斗,而貪官又或濫徵於其間,則民不可保。且凡一結收米五十斗,賦斂之極重者也。民缺四字不可必收五十斗,但收二十斗,則缺六七字以勝賊十萬之兵矣。缺六七字吾不與也。必也臨事而懼,好謀而成者缺二三字謀輕進之患,好謀不成,則有狐疑缺四字聖明佩服聖訓,去此二者之患。伏讀聖上奮義當前之敎,臣不勝憂危之極,敢進愚謀。不謀訓習軍兵,而與虜戰,則恐無異於暴虎也。或曰,貢物進上等物,乃宗廟及御供所用,不可減除也。臣之愚意竊以爲,貢稅若不足於祭享·御供,則計量其所用之數,或缺三四字二千石,以付該司,多定缺一字吏·役卒,使該司自缺四字親自監造雜物用之,則恐勝於備納也。如缺二字乾雉之類,使民缺二字納,下吏於親之祭,尙不致精,況於納官之物,豈缺二字精潔乎?自官造用爲勝,何必付於防納者之手,使之自取其八九,而只納一二乎?我國名賢臣李珥之言曰,祖宗防納之禁甚嚴,凡百貢物,無刁蹬阻隔之患,世道寖降,奸吏阻當百姓,雖持精美之物,終抑不納,必納私備之物,然後索其百倍之價,國用不加毫末,而民間已空,余見海州,每一結收米一斗,官自備納,以納于京,此誠救民之良法也。若以此法,頒于四方,則防納之弊,自革。臣之請令該司,備物用之,恐是李珥,官自備納之遺意也。去古未遠,太半無缺二字,名賢懇懇之忠,缺一字防納之弊爲憂。況缺一字君父艱吳鍊兵缺二字,犬馬之誠,豈不缺二字欲革防納之弊乎?李珥之言又曰,今之進上者,未必盡合於上供也。細鎖之物,莫不畢獻,而擇其可進於御膳,則亦無幾焉。雖使進獻之物,一一皆合於上供,亦當減省,以舒民力,況以不急之需,殘傷百姓耶?只取其切於上供者,而其餘不缺三四字,皆悉蠲除,則聖上愛民之缺四五字,而文王惟正之供,不得缺八九字以小誠,若使國家治缺六七字所獲大矣,豈以區區小物增減,爲施缺一二字旨哉旨哉,賢者之言也。生民富庶,則吾君所獲,豈特區區小物億萬數哉?尙爲生民富庶,而不以區區小物爲損益。況今聖明,奮義直前,安危在於呼吸之間,爲天朝討賊之功烈,亦在於是,吾君大德,豈特生民富庶而已?壬辰後,十餘年進上,尙且減除,其時猶有天兵之可恃,今則無他可恃。但恃我兵之强,其於强兵之策,何惜萬金之資哉?爲天朝討賊之功烈,亦豈可以萬金買得乎?各司·守令·奸吏三弊,未除之前,舍此則無他强兵之策,可以討賊,而三弊之除,雖使孔·孟之學者爲政,不可猝得也。孔子曰,如有用我者,朞月而已,可也。孟子曰,大國五年,爲政於天下。蓋以朞月則除弊之綱紀可設也。綱紀旣設,三弊頓除,至於富國强兵,則必待五六年,然後可也。少不下三四年,然後微有强兵之效,而虜兵之衝突,迫在今明年,蓋以賊謀難測,今雖小緩,安保其無輕風驟雨之患於不意乎?伏願聖明,不狃滯於近規,不遷惑於衆口,斷自宸慮,必謀富國强兵救急之策焉。雖然缺二字一時救急之謀也。兵農異處,王政所戒。缺一字萬之衆,不農而食,則所謂耕之者寡,而食之者衆也。亦非王道長遠之謀也。三弊旣除之後,富國强兵之任,付之於兵使·守令,使之農隙兼習武藝,則亦無不足之患也。强兵救急之策,雖切於今時,亦宜思所以救弊之策也。不爲遠慮,必有近憂。守令·奸吏之弊不除,則邦本凋瘁矣。各司之失缺六七字也。此弊不除,則雖欲爲缺七八字無悖出之患,强兵或爲缺七八字先急急於三弊之除,而兼行權宜缺三四字焉。三弊之所以作,其根深而成痼,其源有自缺二字。若言三弊之根源,則亦有二焉。一曰,禮曹科擧之失道也。二曰,銓曹用人之失道也。臣伏見,壬辰年前,士子之爲科業者,自少專以讀實學如四書三經之類爲主,而兒之時,兼習詩學,及其稍長,兼學賦與缺二字疑心,及其長而大成,然後學習論·策。必待缺三字不中,年歲已多,不缺一字望文氣之更有長進。然後乃習作表。蓋以表者,非自胸中流出,而作爲文章者也。剽竊經書文字章句,以爲類抄,而綴爲對偶聲律之文,其爲情態,實與刻手畫員無以異也。雖無文氣者,亦可以作。凡爲士者,少之時,不先習,恐傷其文氣,無將來也。疑心則非通四書之義,不能作。論·策則非多讀聖經實學及韓·歐大家文字以爲基本,則不能工。文章大家,雖非傳聖賢之道,亦能傳聖賢之文章。故讀大家,然後工爲論·策。以故士夫間,義理不至全然晦塞,綱常不至泯滅。能談心性理學之說者,爲世領袖,不能於此,而盡工於詩·賦詞章者,雖有缺一字名,不得爲淸班第缺三字。資質之高,因文知道者,亦或有之,故以理學大儒,名於世者,連絡不絶。壬辰亂時,其事上國,效誠著忠之際,多賴表文懇切之力,故專以表取人。士乃不務讀書以養文氣,自弱冠,專以詩·賦·表文·類抄爲事。故文缺一字之士,亦有不成文理。宣廟聖鑑俯察缺一字前翰林·注書,亦皆不成文理。故怪問其故,其缺二字金應南對曰,不成文理者,能工於缺四五字取人,故得科者,率多不缺八九字大悟,兼以策問取人,而缺七八字之士,多是表及第也。爲試官者,缺四字類抄,不讀實學聖賢書及大家文字,擧子之作策,亦用賦·表四六對偶之文字者,見用於科場,其讀聖賢書,而文氣·語脈,渾厚深重者,則文科試官之類,多不曉解,況能悅而取之乎?試官之所悅,擧子之所就也。如獸之走壙,如水之就下。故士子之對策,無異賦·表之弊,缺一字年表類抄,多取缺二三字字,今則經書文字,卽試官之心所不悅。故類抄文字,多出於左傳及詩家。左傳所載,率多亂臣賊子巧言令色之說也,而聖賢之書,則退藏於塵埃中,義理·綱常之說,不接於士夫之耳目,苟非生知之聖人,何從而得知綱常·義理乎?疑心之作,則不可用左傳類抄賦表文字,勢不得已語及於義理聖賢之說,爲試官者,厭惡義理之說,如惡惡臭,不欲下眼考察。故雖有雷同者,亦不擧而論罪。以故滿場,皆是雷同而得中,中生員試者,其於文理,太半不能解蒙者也。要津之士,不思救革此弊,而反指此藉口,請罷疑心試,此猶惡衣之垢而焚之也。大凡天之降才,人人稟質,不能兼得,工於賦·表一字一句之華靡巧麗者,皆是浮薄輕淺之材質也。材質之厚重深沈,可以潛心聖賢之書者,必不能工於一字一句之華靡巧麗。非獨此也。凡長於治事之才,可以御衆治兵者,亦未必工於華麗之文,而科場之中,唯取文之華麗者。由是及第之中,或未必賢者·能者也。或多浮薄輕淺之士。以文缺一字言之,則或可謂選擇其華巧也。缺六七字,豈可謂之選擇乎?文科缺六七字也,而其數不過數百人,缺七字者能者乎?夫十夫之特,材質卑缺四字特,材質稍勝焉。千夫之特,才高者也。萬夫之特,才尤高者也,此乃理之必然也。以常情言之,則文科數百人之特,豈得才高者缺一字賢能者必不能多,而朝廷之用人,唯擇於文科中。此其所以賢能之士,若是其乏絶也。東方五千里所産之人才,豈無賢能之士乎?特賢能之士,以不得科第,而不進用於朝耳。若如祖宗興隆之時,雖因門蔭而進者,亦可以爲公爲卿,則科擧之弊缺一字如此,亦有他道,可以扶持國勢者。今之規例,不得文科,位不過百執事,議政府·吏曹·司憲府,國之命脈所系也。必以文科充位,而科擧之弊如此,國將何所恃而扶持乎?科擧之弊旣如此,用人之規例又如此,以此之故,浮薄輕淺無深謀遠慮之士,充塞要津,其視門蔭百執事之位,如奴隸下賤。或有賢能之士,不得科第,而間於百執事之位,則豈肯諂諛卑屈甘受侮辱哉?稍有廉恥者,莫不斂身而退。朝著間淸議泯滅。但工於詩·賦小技者,爲朝班第一類,而義理之缺一字者,絶迹於世路。由是而風俗頹敗,蚩蚩貿貿,負一世之重望者,或有無知無識之人,但務爲軟美之態,依阿之言,而以不辨是非,不分曲直,爲得計。下之事上,固不敢小忤其意,上之御下,亦不敢稍咈其情。惟其缺一字意之所在,則千塗萬轍,經營計較,必得而後已。甚者以金珠爲脯醢,以契券爲詩文,父敎其子,兄勉其弟,一用此術,而不復知有缺六七字貴。其俗已成之後,則雖缺八九字說,一有剛毅正直守道缺八九字,群起衆排,指爲道學之人,加以矯激之目,吹毛求疵,上惑聖聰,下鼓流俗,無所容於世而後已焉。由是之故,非有特立獨行,如伯夷之缺一字,千萬人非之,不顧而餓死者,則其於事上接下之際,豈敢忤其意咈其情哉?京各司及守令之類,不敢忤宰相·名士之意,亦不敢稍咈下吏之情。此所以臣所陳三弊,日滋月益,而不可禁止也。識者觀之,莫不憂焉,而以爲無可奈何,只待亡國之期焉。此孟子所謂賊也。天鑑俯照下土風俗之弊至此,則可不求諸身而亟有以變革之哉?凡此數弊,波深而流遠,所謂回狂瀾於旣倒者,誠不可易爲力也。然其爲力有要,惟在科擧。蓋弊之所以至此,專由於士夫之心智昏塞,不辨是非也。陶冶士夫,而使之開明心智,惟在革科弊而使之讀聖賢書學聖賢道也。臣昔年,伏蒙誤恩,引入榻前,建白曰,科擧,乃爲國之第二等務也。聖敎答曰,科擧不可全廢。臣敢承聖旨,謹采古聖賢科擧之法,爲當今藥石者,敢陳達。伏願恕其憂國之愚忠,而赦其僭濫狂妄之罪焉。朱子曰,所以必缺一字德行之科者,德行之於缺一字大矣。士誠知用力於此,則不惟可以修身,而缺四字治人,又可以及夫天下·國家。故古之敎者,莫不以是爲先,漢室之初,尙有遺法,其選擧之目,必敬長上,順鄕里,肅政敎,出入不悖所聞,爲稱首,魏·晉以來,雖不及漢。然其九品中正之法,猶爲近之,及至隋·唐,專以文詞取士,而尙德之擧,不復見矣。今缺四字逐州新定解額之半,而又折其半,缺四五字,明立所擧德行之目,缺八九字府撥入太學於近上齋缺七八字,仍免課試,長貳以時迎請詢考,至缺四五字次差充大小職事。又次年終,擇其尤異者,特令補官,餘令特赴明年省試,比之餘人,倍其取缺一字分數,殿試各陞一甲,其不中人。且令住學,以待後擧,其行義有虧,學術無取擧者,亦當議罰,則士知實行之可貴,而不專事於空言矣。此言,與我國先正臣趙光祖所設賢良科,略相似。名賢臣李珥亦以爲,祖宗用人之規,惟視才德,不專以科擧爲重,自己卯士林之敗,奸兇連執國柄,疾惡高尙之士,非由科擧而進,終不置之要地。今則流俗之輩,習以爲常,若聞欲用遺逸,以爲臺官,則群怪聚笑,如見太古茹毛飮血之事,此所以朝多尸素,野有潛珍,而政治不成者也。夫擧業奪志,專心求利者,多擢科第,學問餘暇,兼治擧業者,類多抱屈。又況守道山樊,杜門求志者,豈有苟售有司之理哉?李珥又曰,洪惟,我世宗大王,是東方聖主也。立法圖治,垂裕後昆,永建鴻基,而其用人之規,則惟賢惟才,不問其類,南智出自門蔭,而缺二字頭拜三公,豈特世廟爲然哉?祖宗率由成憲,雖設科擧,而人才之不由科擧者,多履卿相,當時不以爲怪,後世稱爲美事,不聞錮門蔭而限職者也。所謂科擧,蓋指文藝之科也。以此兩說觀之,自祖宗朝,雖不設德行之科法,如朱子之說,其於文藝之科外,廣設取人之路,五千里所産賢能之士,庶不至於禁錮而終身也。此所以傳國至缺二字。李珥又曰,今之取人,只以文藝缺八九字,雖有通天之學,高世之行,缺八九字少試其道,爲今之計,當缺八九字年一度選生員·進士·幼學之缺六七字爲非義之人,不必太高其選,只缺一字道學之缺三字,皆當與焉。居于太學,名之曰選士,惟以講明正學爲務,以經濟爲志,若有學行皆中於是者,則缺一字陞于朝,使居臺侍之列,雖不及此,而行無瑕玷。年過四十者,亦授以百執事,若於外方選士中,別有學行卓異者,州縣報于監司,監司錄其名,移于吏·禮曹,俾居于太學下齋,接待與生員無異,觀其實德,而陞補于朝。此說與朱子之法,大同小異。若以程子·朱子之說及趙光祖之法,斟酌加減而擧行,則文治太平之世,可復見於今日矣。伏願聖明留念焉。嗚呼,癸未年李珥爲世所擯之後,門生徒黨,能知尊崇其師,而不與大北同事。臣於平生,當謂此類得志,必將擧論李珥救世之策,而太平文治,可期於今世。今旣得志十餘年,頓無一言及於李珥之說,若有一毫愛君憂國之心,豈忍於此乎?況趙光祖,擧世士夫,莫不尊信,無異辭者也。至於文廟從祀,豈非今日之所當師法者乎?在缺二字朱子之訓,旣如此,在今則兩賢之缺一字行,又如此,此乃直宜擧行,無可疑者也。請論其所以然之故。臣竊缺一字之,天先於地,君先於臣,男先於女,其理一也。缺一字在下也,猶女之在室也。女在室,必待男先聘缺一字,然後歸者,女之正也。士在下,必待君先召缺二字後應召而進者,仕之正也。科擧之法,缺三字武帝始焉,其時之科,則天子必先詔求缺三四字方正直言之士,則州郡擧士應詔,缺七八字之類,皆應君求而缺八九字焉。朱子德行科,趙光祖缺八九字法,猶有君先之義,皆無士自求進缺四字法也。使士養其禮義之習焉。若今之科,則缺二字錄名于官而冒進,自試才藝,以求仕進,其缺二字禮義廉恥,與女之自奔爲妾者,何以異哉?禮曰,聘則爲妻,奔則爲妾。自奔之女,但可爲妾而已。士君子缺二字,若無禮聘之妻,而但缺一字自奔之妾,爲缺三字家道之不正,爲如何哉?國無禮義而進者,但有科擧冒進爲祿之士滿朝,則朝廷之缺二字,豈有異於此乎?祖宗朝雖不設法,如德行科,應君召而進者,竝立於朝,不可謂全無禮義廉恥之士也。臣前進榻前建白曰,科擧乃爲國之第二等務者,蓋以此當爲第一等務也。又因李珥所陳已然之跡,論其所以然之故,蓋科藝之士操筆,嘗求取悅於試官之目,平生所習,類多媚悅之態。故奸兇悅之。高尙之士,不急急於仕進,常退窮寂之中,生疎於媚悅,而言或直發,無高低俯仰之態,故奸兇惡之。是以李珥之言曰,奸兇連執國柄,疾惡高尙之士,不使置之要地。嗚呼,奸兇之所悅者多,則國家之災也。奸兇之所惡者多,則國家之福也。伏願聖明,勿謂時無奸兇,而忽於奸兇之所惡。奸兇之所惡者多,則可除三弊,而富國强兵之策,可施也。臣伏見,當今雖遣御史,暗行糾察兵·水使·守令,而御史之循私用情,亦與守令同。雖設兩司,糾察百司,而兩司之循私用情,亦與兩司同。聖明高拱於九重之內,而九重之外,皆缺六七字所施,其於富國强兵之策,缺八九字之於古聖賢之訓。古聖賢缺六七字曰,所以罷缺一字賦者空言,本非所以敎缺三字得士而詩·賦又空言之尤者,其無益於設科取士,章章明矣。今當直罷無可疑者,如以習之者衆,而未欲遽罷,則限以三擧,而遞損其取人之數,俟其爲之者小,而後罷之,則亦不駭於俗,而其弊可革矣。臣伏見聖賢之言,乃謂詩賦,空言之尤者也。其缺三字取士章章明矣。伏願聖明,三復斯言,而力行之,則東方幸甚。式年中場賦·表,進士試詩·賦,載在大典,雖不可猝罷,謁聖·庭試及別試,不以賦·表取人,則不違於大典,而設敎取人之失道,亦可以免矣。其於三弊之除,豈云小補之哉?蓋詩·賦,古所謂樂辭也。周子通書曰,樂聲淡則憂心平,樂辭善則歌者慕,故風移而俗易矣。妖聲艶辭之化也,亦然。蓋妖聲之化,卽上章所謂代變新聲,妖淫愁怨,導慾增悲,不能自止。故有賊君棄父輕生敗倫不可禁止者也。艶辭之化,亦與此同也。而孔子三百篇,朱子楚辭外,凡所謂詩·賦者,多是艶辭也。其化民也。導慾增悲,禍將何所不至哉?間或有非艶辭者,然朱子曰,文藝之功,君子有之則有益,小人有之則無益。若以詩·賦取人,則君子·小人,竝參於其中。若取小人,則其爲國家之害,爲如何哉?表則尤無益於君子之道,若不學習而能之,則可也。然此則千萬人中一人而已,實是難得之才也,而才長於賦·表文字者,或未必賢能可用之才也。蓋凡天之生物,付與才具,不能兼備,與之角者,不與之翼,與之翼者,不與之四足。故人之稟氣,缺五六字,明於大者,暗於小,明於小者,暗於大,缺四五字不遺大小,非有孔子之天縱,缺六七字多能乎?人之學術亦然。用力於小者,必遺其大,用力於大者,必遺其小。學者但當用力於孔子之德學,不必用力於孔子之多能。故孔子曰,君子多乎哉?不多也。以此觀之,其於表文之小技,或有不學而能之,亦未必兼有其大,若不能焉,而學習於表,則其無高志遠識,可知矣。有志識之高遠者,豈有缺二字表之理哉?大凡賦·表,實是無用之空言也。其於富國强兵,討賊事天之道,豈有一分之益哉?事上國之道,亦當以忠誠質實,何必以表文文飾爲哉?厚祿表及第,反不如養一勇力武士也。伏願聖明,察聖賢之訓,其於謁聖·庭試·別試,毋以賦·表取人焉。或曰,謁聖·庭試,半日之試,不可作論·策。臣竊以爲不可。夫取人,乃國家莫大之事也,何惜盡一日之力,而必取無用之人乎?朱子曰,所以必分諸經·子·史·時務之年者,古者大學之敎,以格物致知爲先,而其考校之法,又以九年知類通達,强立不反,爲大成。蓋天下之事,皆學者所當知,而其理之載於經者,則各有所主,而不能相通。然欲其一朝而盡通,則其勢將有所不能,而卒至於不行,若合所當讀之書,而分之以年,使天下之士,各以三年,而共通其四三之一,則缺一字若無甚難者。故今欲以易·詩·書,爲一科,以子年·午年試之,周禮·儀禮及二戴之禮,爲一科,卯年試之,春秋及三傳,爲一科,酉年試之,缺一字經皆兼大學·論語·中庸·孟子,論則分諸缺一字爲四科,而分年以附焉。策則諸史·時務缺三字無不通之經,無不習之文,而皆缺四五字。臣伏見聖賢試科缺七八字策。蓋以士之所以爲學之法,缺六七字傳,其於經傳之書,習熟成誦,文缺三字在胸中,則心知口談,無非聖賢之訓也,缺二字攄發胸中所在,作爲論·策,則文高而理勝,可以不倍於道義綱常矣。況論者,論諸子長短是非也。策者,言已往歷代興亡治亂,而設時務之策也。必先讀聖賢書,明義理於吾心,植綱常於吾缺一字,然後可以論人之長短,而論當世之務也。此乃爲學之序也,而今之士子,其於大學·論·孟·中庸,讀之不熟,望入德之門,亦已遠矣。其視義理·綱常,如視天上事,乃先從事於論·策,其爲文字,實是妖中之妖也。祖宗朝舊法,則必先考講四書,而後入學,入學然後,許赴諸科,而近世以來,舊法廢墜,士不入學而赴科。間或申明入學後許赴科之法,而考講官,不以考講爲緊重事,故士子或不讀一卷,而得入學。由是之故,士不讀四書,而先讀東人文字,圖得初試,旣得初試之後,其於經書,先擇一行大文而誦之,有餘力,則又擇二行大文而誦之,又擇三行四行,以大文之大小,爲先後次第,而讀之。嗚呼,讀書之法,凡於一章之中,從頭至尾,融會貫通,而讀之爛熟,然後乃及於次章,而其於他章,無不皆然,從容潛心積久,然後可得文義·語旨,而心智開通,與未讀經之人,氣象迥別矣。若於一章之中,不察頭尾,但擇一行缺一字大文而讀之,則豈得文義·語旨哉?誦其大文雖多,實未通經也。及其考講時,抽生之缺一字,如逢所讀者,則仍得及第。以故及第缺四五字讀四書者也。累擧不中缺八九字者也。東人文字,實與缺八字容之態,無以異也。故朱子謂,伎倆缺三字術愈壞,反不如純愚之爲愈也。凡人之心,鮮不隨所習而移易。奴隷·下賤,與士夫之心術不同者,非天之降才不同也,因所習之有異也。孔子曰,性相近也,習相遠也。今之士大夫之所習,但熟於市井之態,而不讀四書,則心術之蚩蚩,與奴隷·下賤,豈有異哉?缺二字類而登庸,爲京各司·守令之任,京各司·守令之弊,雖欲禁止,猶緣木而求魚也。因此而不革此弊,則富國强兵之策,終無可施之地,討賊事天之功,亦無得成之期。祖宗興隆之良法,流來二百年之末路,而不能防今日之弊,比如强弩之末,勢不能穿魯縞也。若欲因時勢之弊生,而更張救弊,以承祖宗之良法,使之久而不墮,則莫如一遵朱子之訓,先試講四書而後試論·策也。四書試講之法,若使試官設講場,而抽生考講,則只讀一行大文者,皆欲應擧爲僥倖之計。應講者必多,而試官,講場不可以久設,事勢急迫,而日亦不足。且抽生一大文之觀,極非良法。但講一行大文者,或有得中之路。雖於四書,讀之爛熟,而從容潛究聖賢旨意者,其於許多大文,小小絶句,不可每日記誦,或有落講之時。此非得士之道也。成均館大司成以下,皆無兼職,而專以養士爲主,終日窮年,長以考講爲事,則士子雖多,日無不足之理。且缺一字圓點之法,因其圓點,而逐章考講,則可以從頭至尾,無一章之遺矣。若圓點之時,但參食堂而已,則養賢庫官員足矣。大司成缺六七字無用而虛設矣。臣之缺七八字圓點之時,大司成以下官,缺八九字堂,每一人,各背講四書一行者,爲一圓點,缺二字如此,講盡四書諸章者,爲準圓點,而許缺二字,如有一章之未講者,則不許赴科。會坐明倫堂試講之時,論難語旨·文義,通達聖賢之旨者,則以館官所見及衆士所推,薦于吏曹,則士皆爭讀聖賢書矣。凡人才質,上品極善之人,雖不讀聖賢書,缺四五字善,下品極惡之人,雖讀聖訓,亦必缺五六字人,不讀聖訓,則與下品極惡同流,讀聖賢之訓,則其於爲惡,不能無內愧之心,其於爲善,必無狐疑之患,可與上品同歸矣。極惡極善之人,千百人中一人而已。中平之人,則孔子所謂十室之邑,必有忠信如丘者,不如丘之好學也,豈不甚多乎?世俗但見下品極惡之人,或有讀書千卷,猶必爲惡,遂謂讀聖訓,無益於善惡,是乃所謂因噎廢食,見刖廢屨,古今之通戒也。且凡讀聖賢書,雖未必卽爲善人。然才高識明者,可以因文知道。浮薄輕賤之人,亦可以稍知是非之糟粕矣。其爲敗常亂倫之說,辭窮理屈,不敢肆焉以惑愚俗,其所輔缺一字聖明扶植綱常之化,豈小云哉?二曰,銓曹用人之失道也,何謂也?臣伏見,壬辰亂前,上自政府·吏曹·三司,下至門蔭百執事,必以物望缺一字高下除授。故士有名而後得美官。雖百執事之官,亦必有美。惡缺二字無名而得美爵,則衆皆駭異,物議喧騰。缺一字三司,必待衆論歸一,然後得除?閭巷間或有人得美爵,則人必意其人之有才行,而缺三字士。自戊戌·己亥年間,相臣柳成龍缺四五字,柳永慶作相之後,缺八九字,賄賂公行,公論廢塞,除授缺八九字何,不論名望之高下。況問才行之缺三字雖使行若犬豕者,得美官,衆不以爲怪,缺一字有勢力則以爲當然。積累多年,習於人之耳目,徒知得官之由勢力,不復知除官之必擇才行,已爲成俗,擧世皆然。凡有勢力者,不爲親舊圖官,則人反以爲薄惡。蓋人之厚於所親,乃其常情也。但不可以私恩,害公義耳。擧世風俗,徒知徇私情,而不知有公義,則宰相·要缺二字爲親舊求官,其有限極乎?以故凡爲任銓曹者,請簡滿前,面囑盈門,應接之尙且不暇,何暇擇人才乎?殿下,自卽位以來,所任以爲銓曹者,必求一世之重望。凡名重於此世者,恐非違衆獨立,挽回世道之人也。蓋以風俗橫流,世道汚下,必如孟子所謂,同乎流俗,合乎汚世,生斯世也。爲斯世也。善斯可矣。閹然媚於世,衆皆悅之,然後方得重名。若使嘐嘐然動引古義,則踽踽涼涼,無所親厚於人,人孰悅之而得重名乎?媚世悅衆之是務,則宰相·要津之請囑,日益施行,是是非非之公論,日益晦塞,滿朝衣冠之列,盡是宰相·要津之親舊也,豈皆賢能之士乎?或有不省人事者,或有目不知書而全無知識者,或有身犯綱常大罪者,仕路之淆濁,未有甚於此時者。前則去古未遠,雖納銀得官,或是久遠從仕之人,猶守舊典例法,官員體貌尙存。今則宰相之親舊,或有不齒人類,不知人事者,猝然缺二字,舊來典法,蕩然廢墜,王政不行,缺五字刑措之世,豈眞無可刑之缺七八字死,民無接訟,豈眞使無缺五六字置之官。故雖有公然奪人奴婢·田畓缺三四字妻妾,非有宰相·要津之稱念,則不敢生意推尋。夷狄部落,衆推有知者爲酋長,尙有缺一字訟致罰之事,故得相保存。如今守令,則民之保存,不亦難乎?聖明深居九重,非有陳弊之諤諤,則豈知下土民間之弊,有至於此極乎?百官之失道,缺二字毒遍八方。然其要,只在任銓者。伏願聖明,缺一字加愼擇銓曹之任。殿下卽位,于今十餘年,所任爲銓曹者,一二年內,必一改易,仕路之所以至此者,不知由於何人之所爲。然堯擧治水之任二人,而一得一失。況今之任銓者,豈獨無一得一失乎?伏願考察,失人之多,則不復任銓,得人之多,則久任勿遞。凡人心術之善惡,將來之所爲,隱微而難見,此則書所謂惟帝其難之。但任銓者用人之中,多取讀書崇儒之士類及有一行一才之可取,而多出無勢之家,則是乃公心而得人也。若用非文非武,豪放不檢,無賴子弟,而多出宰相之親舊,則是乃私情而失人也。凡人任銓曹時,所用之人姓名,各各列錄,表而顯之,使一世之耳目,知缺三四字某人,殿下與政府經筵官耳目之官,常常訪問所用之人賢否,則任銓者用人得失,存心公平,昭昭可見矣。門蔭之法,乃周家世祿之遺則也。但周家世祿子孫,皆入大學敎之,成才則用之,不成才,亦不失祿。今之名公鉅卿之子,缺二字敎之之道。或不成才,付軍職,使不失祿,缺二字可也。必皆官之,則或除臨民之官,缺六七字如何哉?祖宗朝缺十餘字法,而舊法廢弛,專廢缺七八字二三大文,而以能考講入格,此所以官缺三字三弊罔極,終無守國之路也。伏願聖明,下察積弊,一依周法朱註解釋之說,門蔭前御官,非有年老可稱之才行,著於見聞,皆入太學,與館儒同,而逐日考講四晝,講盡四書諸章,然後兼采大司成以下官及多士衆薦,而後擬望,則庶免蚩蚩不學之人,濫受官職之缺二三字。雖有子羔之美質,不讀書而爲宰,則孔子曰,賊夫人之子。今之時勢,與古不同。若有美質,萬缺一字讀書之理。若使生長於遐方絶域,無可爲學處,則雖有美質,或不學也。若生長於京城士大夫文家,而不誦四書,則非昏愚之極,必悖戾之甚者也。父母之於子,欲其能學文,不啻飢渴之於飮食,而不順父母之志,況於居官,忠順君上之理乎?臣伏見,當今用人,專拘文法,而不務着實,臣竊憂焉。累中初試優等,而竟不得科者,與猝然偶中科第者,文缺二字高下,相去不能以寸,而二者仕進之路,有若天淵之不同。能通四書者,與不讀書之人,高下不啻天淵之不同,而混同用之,缺四五字,此所以官員之失人也。程子曰,讀論·孟而不知道,所謂雖多,亦奚爲。誦四書,則知道之具已足,文辭雖不足於及第,爲人之善惡,何有異也?若不誦四書,則雖有美質,如夷狄·奴隷中美質者也。不知善之所在,烏能爲善乎?如此之人,不齒缺二字,若能通四書者,則不復問其得中與否,缺二字人物之賢者·能者是求,而登庸缺五六字興隆之盛時,則用人之道,缺六七字,仕路不廣,收用人才之道缺七八字,皆是都城之所産也。外方之人,什居二三,皆是下三道之人也。平安·黃海·咸鏡·江原四道之人,絶無接迹於朝。豈天之降才,獨多於都城,而三四道,則絶無人才也?欲守八方,當收用八方所産之人才,然後可也。都城十里內所産之人才,豈能遍守八方乎?守此規例,而不爲別樣擧措,則仕路至狹,任銓者,雖至公不循私,無以得人而守國也。朱子釋經,引張子說曰,衛國地濱大河,其地土薄,故其氣輕浮,性情如此,則聲音淫靡,故其樂使人懈慢,而有邪僻之心也。又曰,雍州土厚水深,其民厚重質直,無鄭·衛驕惰浮靡之習,以善道之,則易興起,而篤於仁義,以猛驅之,則其强毅果敢之資,足以强兵力農,而成富强之業。方今都城士大夫,悅於浮靡之文辭。八道中,或有土厚水深,民之氣厚重質直,則其文辭,亦必短於浮靡之習。以此而戰藝於京師,則宜其見屈者多,而得科者少也。咸鏡·平安等道,得科者尤少。故民不觀感,而興起於文學,其地之民,絶迹於仕路,與朝廷隔遠。且守令皆缺四五字書無見識,侵虐之政,倍於他道,民情缺二字暴虐之政,而不見王化,尤極可慮。自古皆有貢士之法。程子論十事箚曰,臣竊謂,聖人創法,後世能盡其道則大治,或用其偏則小康,此歷代著明之效也。所謂十事中,五曰貢士。其言曰,貢士不擧鄕里,而行實不修,秀士不養於學校,而人才多廢。伏願聖明,擧行貢士之法,缺二字州郡,先會聚一鄕之缺七八字學,衆推之有行無疵缺六七字三四經者,報監司,監司定官考講後,報成均館,而大司成逐日考講,累月居館,論難義理,有能見識開明,明於學業,或能治事者,先使同黨推之。次使館官,薦之于吏曹,吏曹收用,則八道所産之人才,或有可得之路矣。銓曹若懷私,則所謂徒法不能爲政,然徒善不能自行,缺三字雖有憂國奉公之忠,若無此等擧措,則缺二字得人才之路矣。大凡守國之要,莫大於得人才,而士夫之習養失道,則人才亦無可得之路。必先以聖賢所論科擧之法,培養士習,缺一字令憂國奉公之忠,任銓曹,而廣開求士之路,則三弊可除,而富國强兵,討賊事天之道,於是乎成矣。雖然此二者,亦係於人主之三達德也。一曰,智也。二曰,仁也。三曰,勇也。凡人非智,則無以知此理所以然之本。故遷惑於缺二字而其於先聖賢之訓,或不能識其必可行。雖或智足以知此理之當然,粗知聖訓之合理,而不能知聖訓之必可行,則必有私意,私意間之,則無以遵蹈聖訓。如此之人,缺二字則無以絶私欲去私意,而其於聖訓,必不能眷眷服膺而勿失之也。或有智不及於眞知,仁不及於實蹈,則如此之人,非勇則無以振勵奮發,求至於眞知實蹈之域。是故,中庸〈言〉智仁勇之事。帝王之學,雖與布衣不同。然中庸之說,亦切於帝王之學,而今日之藥石也。一曰,智者,何謂也?子曰,舜其大知也歟。舜好問而好察邇言,隱惡而揚善,執其兩端,用其中於民,其斯以爲舜乎。好問一節,修缺八九字之義理事務無窮,雖以缺五六字,無以遍知。故曾子曰,以能問于不能,以多問于寡。漢高之所以取天下者,惟在於好問。好問則群策畢擧,而無一善之遺也。邇言,淺近之言也,猶必察焉。況程·朱之言,其近如地,其遠如天者乎?好察邇言,而不察程·朱之言,則是明足以察秋毫之末,而不見輿薪也。執其兩端,用其中於民,謂兩端之中,必有中庸之道缺四五字,必先執兩端而論辨,以知中庸之道,而可以用之於民也。程子曰,王道之不行,二千年矣。後缺三四字者皆云,時移事變,不可行,此則無知之甚者也。然而人主性惑缺八九字道,示玉工,曰,玉也。〈示〉衆人,曰,石也。則其以玉工爲是乎,其以衆人爲是乎?必以玉工爲是矣。何則?識與不識也,聖人垂敎,思以治後世,而愚者謂不可〈行〉於今,則其將從聖人之道乎?從衆人之言乎?程子之所謂玉工之以玉爲玉,衆人之以玉爲石,卽衆論不同之兩端也。當用玉工之論乎?當用衆人之論乎?程子又曰,國家取士,雖以數科,然而賢良方正,歲缺四五字,又所得,不過□聞强記之士,缺五六字,唯專缺四字義理,尤無用者也。缺二字貴盛者,惟進士科,以詩·賦聲律爲工,詞·賦之中,非有治天下之道也。人學之,以取科第,積日累久,至於卿相,帝王之道,敎化之本,豈嘗知之?居其位,責其事業,則未嘗學之,比如胡人操舟,越客爲缺一字,求其善涉,不亦難乎?其以數科而進者,其於詞·賦聲律,則其知之,有若玉工之知缺四五字玉之策,則其知之,恐缺八九字工之知玉也。玉工知玉石缺八九字,則當問石工,若欲治玉,何可問于石工乎?缺三四字之言,然後是乃所謂用其中於民也。雖然中庸章句曰,非在我之權度,精切不差,何以與此?權者,知輕重也,度者,知長短也。知物之輕重長短,則可以用中,如木工以度知長短,則能知某木可用,某木不可用以成家也。孟子曰,物皆然,心爲甚,王請度之。心之輕重長短,尤重於物,必先博學之,審問之,愼思之,明辨之,篤行之,則是乃所謂度之也。必能是,然後在我之權度,精切不差,而能成天下之務,如木工之成家也。聖明下手用工之地,惟在學問思辨,而思辨之工在心,學問之工,惟資於師缺二三字見可師者。孟子曰,尙友缺二三字聖明,以程·朱爲師,如擇程·朱之學者,置之弘文館,朝夕論難程·朱之學焉。必先如此,然後可施思辨之工也。朱子曰,學之缺三字以備事物之義理,故能參伍之,以得所缺二字有問,缺五六字,有以盡師友之情。故能反覆之,以發其缺一字而可思,思之謹則精而不雜,缺一字能有得而可以施其辨,辨之明則斷而不差,能無所疑則,缺二字以見於行。今殿下之工夫,必至於明辨之境,其於先聖賢之訓,能無所疑惑,可以斷而行之,以救當今積久之痼弊也。雖然必以朱子之說論之,必以問難之益爲先,亦可見矣。而此任惟在弘文館。弘文館,若言不及於義理之學,則何以異於內侍缺一字哉?朱子曰,學則有邪正之別焉,味聖賢之言,以求義理之當,察古今之變,以驗得失之缺一字而必反之身,以踐其實者,學之正缺五六字雜博相高,割裂裝綴缺八九字身則無實,措之事則無缺七八字之邪,而心有不邪者,亦鮮矣。伏願聖明,不使雜博華靡之邪學,容於弘文館,缺二字味聖賢之言,以求義理之當者,以備顧聞缺二字曰,仁者,何謂也?子曰,回也,得一善,則眷眷服膺而勿失。是之謂仁也。服膺,謂存諸心也。心兼內外,得一善,不但蘊於內而已。亦必施諸外也。如人君條敎法令之施,嘗缺一字則惡之政,無非心之所缺一字也。故旣以學問思辨,缺四五字於古聖訓中,則卽當奉持,而缺六七字中,又必施於行事之間,是之缺六七字學問,考得聖訓之如此,若缺五六字必可行,而不發於政事之缺八九字不過爲無用之空談矣。缺七八字而行聖賢之訓。朱子曰,行之篤,則凡缺一字學問思辨而得之者,必皆踐其實矣。缺四五字矣。三曰,勇,何謂也?子曰,寬柔以敎,不報無道,南方之强也。君子居之也,衽金革,死而不厭,北方之强也,而强者居之。故君子和而不流,强哉矯,中立而不倚,强哉矯,國有道,不變平生之所守,强哉矯,國無道,至死不變,强哉矯。缺二字風氣柔弱,氣象溫和,長養萬物缺四字君子居之。雖然缺一字於溫和,而無肅殺剛斷之德。人君有此德,則雖有仁心仁聞,而綱紀解弛,庶政委靡,如水之下流,而不能振起。如梁武帝之末,江南大亂,蓋以仁愛之心,偏重於左右目前,其流之弊,缺一字至於漢元帝時,石顯殺蕭望之,而其罪止於免冠頓首而已。後世人主之所當深戒也。缺三字剛强嚴威,殺伐之氣偏重,而無溫和缺四字。人君有此德,則感傷天地缺八九字深戒也。惟君子之德,和則無缺八九字則無南方之大柔,而其自處也,非南方缺三字爲中立也。兼包南方·北方之德,而以時行之,剛中有柔,其剛也非殺伐,柔中有剛,其柔非解弛,剛柔無非理之當然。非有窮理之至,不可知理之當然,必先學問思辨,考聖賢之訓,然後可知理之當然,而得中立之道也。雖知當柔之理,而缺一字忿懥好樂,則失其柔,雖〈知當〉强之理,而缺二字親愛哀矜而僻焉。則失其强。缺五六字。子思子曰,有〈弗〉學,學之,不能,弗措也。有不問,問之,不知,弗措也。有不思,思之,不得,弗措也。有不辨,辨之,弗明,不措也。有不行,行之,不篤,弗措也。人一能之,己百之,人十能之,己千之。如此然後可以執中,而邦國之有道缺五六字中立之道也。人君有此德缺五六字德,寬猛得宜。且其大智缺十餘字之訓,雖欲不遵缺八九字强乎積弊,則如牛刀割鷄也。缺六七字中立之缺二字得位,則鮮不缺五六字其所守,以缺二字言之,承太平缺六七字,鮮不至宴安鴆毒,而缺五六字强者免焉。國缺二字道謂擧世昏缺二三字中立之道也。千萬人缺一字,特立獨行而不顧,退守窮餓,至死不變,惟强者能之。以君德言之,承積弊之後,缺一二字遽然矯革,則群下不習於耳目之聞見,而缺一字民愁怨,鮮不遷惑於衆口,不狃滯於近規。如諸葛治蜀,尙嚴峻,人多怨之。李珥缺二字曰,自古善爲政者,其初莫不有缺四五字二年而謗興,輿缺十餘字止,輿人猶恐其死,孔子相魯,缺五六字歌,雖發於初政,惠我無私之頌,旋作缺四字,惟堅守古道,力行無變,不沮不缺一字,然後缺二字可定也。輿人誦其欲殺,非有至死不變缺二字,亦難不遷惑於衆口矣。雖然人主之勢,不與匹夫同,自古匹夫之爲正士者,生則衆皆欲殺之,死後千載之下,方稱美矣。君·相之位,則澤施於人,敏速缺二字,子産之三年而謗止,輿人猶恐其死。伏願聖明,采用李珥缺七八字道,力行無變,設使謗不止缺六七字討賊缺三字急,此正古人所謂缺十餘字,顧其欲缺十餘字於討賊,恐不若直缺八九字,積弊旣除,則討賊之功,缺五六字,況革弊之道,惟在聖訓遵缺六七字者,自古萬無之理也。故缺八九字擧動不可不謹,易於更張缺八九字謂更張者,顧理所當缺十餘字爲愼,莫大缺七八字簡,卒致敗亂者哉?自古以來缺五六字聖人之言,法先王之治,將大有缺四五字禍患者乎?伏願聖明,體念程子之訓。雖然聖訓之不悅於人,久矣。如聞聖訓,則衆必蹙頞而惡之。非有聖明,奮天錫之勇智,體乾剛而獨斷,則無以遵聖訓而救積弊。伏願聖明,振勵奮發,而先從事於學問思辨之工,旣至缺一字乾剛之勇智,可以獨斷,缺二字積弊可除。其於討賊之功,豈待奮發缺五六字,但當奮發於學問,與缺八九字知仁勇三達德之中,惟勇爲之缺三字天地人三才之中,惟人道爲之樞紐也。非有缺三字奮發於學問及革弊,則將何以爲智缺二字臣伏讀備忘記曰,勇士不忘喪其元,志士不忘在溝壑。臣不勝振聳之至。滿朝群臣,若有臣子之志,致令君主發此言,寧可自缺一字乎?聖明爲天朝討賊之忠,振勵奮發,至於缺四五字德,盡矣。臣敢進智仁勇之說焉。缺六七字惟勇之爲務,缺一字之爲德,亦有缺七八字立三者之缺一字,安保必得中缺四五字聖明若發奮於缺十餘字事天之道缺十餘路以北方缺十餘聖明以中立之强,爲强焉。雖然智仁勇缺二三字,亦有道焉。一而已。若有三德,則其於智仁勇缺二字無他物缺十餘字或有私缺十餘字,則智不眞缺十餘字雜以身缺十餘字之勇,而雜以南缺五六字,則勇不眞實。三達德若不缺二字,則將何以爲父子君臣大經大法乎?其於三達德,必務眞實,則可以入一德。程子曰,一者之謂誠也。至誠無息之功用,天地與同,比如鳶飛魚躍,各得其所,可以經綸天下之大經,大經之中,父子君臣,最其大者也。討賊事天之功,亦在其中矣。德未至於至誠無息,則當從事於主一之功,主一之功,其缺一行半子大學或問中論敬缺七八字聖明與經筵官講明,而力行缺五六字曰,若非先聖開蒙,豈作人間大丈夫?又曰,彼丈夫也,我丈夫也。有爲者亦若是。又有曰,若藥不瞑眩,厥疾不瘳。伏願聖明,體念右三言,東方乂安,天下幸甚。臣雖至愚無用,凡所陳達,實出於先聖賢之訓。伏望聖慈,少賜觀覽缺四五字行而采納,則臣雖不已下缺踏啓字。已上燼餘
上在昌德宮。停常參·經筵。
自卯時至申時,日暈。
有政。吏批,行判書崔鳴吉式暇,參判金壽賢進,參議李敏求式暇,都承旨呂爾徵進。
兵批,判書李弘胄褒貶磨勘進,參判李溟備邊司進,參議鄭百昌進,左承旨吳䎘進。
吏批啓曰,判書崔鳴吉,參議李敏求,俱以式暇不來,小臣獨政,未安,何以爲之?敢稟。傳曰,只出緊任。
藥房都提調金瑬,副提調缺十餘字來日氣陰濕,伏未審缺症加減,何如?再昨劑入紫河車丹,其已進御,而牛角灸,亦已試用否乎?如已試用,則其效何如?臣等不任憂憫之至,敢稟。答曰,諸證皆已快歇缺二三字爲來問。且丸藥自昨日進服,牛角灸,頗似有效矣。
以左副承旨洪命耉初度呈辭,傳于呂爾徵曰,還出給。
以宣惠廳京圻監司書狀粘連,傳于洪得一曰,孝思殿·陵所,三年內逐日供上,各樣蔬菜云者,缺四五字乎?問啓。
以咸鏡道御史缺二三字傳于金堉曰,所謂優等者二人,是通政乎?已下缺
呂爾徵,以吏曹言啓曰,缺二三字試才優等者缺二字大夫朴忠孝缺六七字丁卯之變,爲自募缺四字從軍缺四字因監司啓聞,特授嘉善,而又於今年缺二字,納米穀竝三百石,又蒙嘉善之賞,矣身當初納粟,不在希賞,自本缺三字收云。當初管餉使狀啓時,朴忠孝曾爲缺三字曲折,不爲言及。故泛然缺一字啓,致有疊賞之歎,誠爲缺六七字官敎則果是嘉善實僉知也。今若缺二字嘉善實同知官敎,則其於酬賞之典,似爲相稱,而自下不敢擅便,敢此仰稟。傳曰,依啓。
金堉啓曰,義州府尹尹進卿,以春信使朴出來事馳啓,而初十日成貼缺一字一日成貼狀啓一時來到。此必撥將遲滯之所致,請當該撥將,査覈推考。傳曰,依啓。
司諫崔葕,持平成汝寬來啓曰,碩幹事云云。答曰,吉賊,因事覺自告,與碩幹之事,不同矣。
持平成汝寬來啓曰,成夏衍事云云。慶平君玏事云云。
頃有故延平府院君李貴三年內仍給祿俸之敎,仕而受祿,死而受祿,非道也。李貴有安宗社之大功,固當待之以優異之典,然爵祿名器,不可缺二字,若以祿俸之例,題給祭需,以終三年,則猶之可也。若以生時之職,仍給其祿,揆之事理,大有所未安,請還收仍給祿俸之命。近來朝廷不尊,紀綱頹廢,以自己之事,冒陳疏章者,比比有之,已極可駭,而京畿水使申景禋,以武將,亦效此習,猥缺二字疏,偃然辭免,其不識事體,甚矣。承旨居喉舌之地,所當出納惟允,而難免矇然捧入之失,當該承旨,請命推考。答曰,已諭,毋煩。
金堉,以宣惠廳言啓曰,孝思殿·陵所,三年內逐日供上蔬菜云者,某某色蔬菜乎?問啓事,傳敎矣。考諸京畿監司所送成冊,則孝思殿所用,䓀莄·辛甘葉·辛甘菜·沈蕨·乾蕨·山參·醬菹次山參·白菜·山菜·松古實·蔬靑缺一字,山陵所用,辛甘葉·辛甘菜·蕨菜·沈蕨·乾蕨·山菜·白菜等物種云云。故敢啓。傳曰,知道。
洪得一,以訓鍊都監言啓曰,缺四五字軍器寺許多軍物,上年缺七八字仍令本府中軍,恒留缺六七字直點火等事,日新檢飭之意,累次缺二字知委矣。過冬經霾,日月已多,或於其間,有所未盡檢飭之事,則必不無致傷之患,軍器寺次知官員及都監留官匠人,竝下送,甲冑·火器等物,一一曝曬點入之意,敢啓。傳曰,知道。
吏批,以李尙吉爲左尹,許爲右尹,李景義爲執義,朴知誡爲司業,沈爲禮曹佐郞,缺一字元鎭爲正言,沈大孚爲正言。參外,奉列大夫行承政院注書兼春秋館記事官宋希進。外,李顯達爲廣州牧使,李挺豪爲黃澗縣監,白善男爲平山縣監。
兵批,缺一字以俊龍爲副護軍,金德承·安時賢爲副司直,洪處厚·李曼爲副司果,徐祥履爲副司正。已上燼餘
上在昌德宮。停常參·經筵。
吳䎘啓曰,北兵使今春夏等殿最啓本,無緣不到,請當該兵使推考。傳曰,依啓。又啓曰,今日翰林權堣,以新薦磨勘事,告于廳中出去。上番兼春秋,當爲察任,而北兵使請推時,當該兼春秋,無緣退在,極爲非矣。請推考。傳曰,依啓。又啓曰,黃海道觀察使張紳,今春夏等褒貶等第,無一人居下,殊無嚴明殿最之意。請推考。傳曰,依啓。
金堉啓曰,全羅道觀察使缺八九字褒貶,無一人居下,殊無嚴明殿最之意。請推考。傳曰,依啓。
持平成汝寬來啓曰,成夏衍事云云。慶平君玏橫恣缺二字,縱其奴僕,肆虐於閭閻,公家之物,任意奪取,流來典籍,專歸私室,官員不敢缺二字,下吏不敢拒塞,使其本府推還,而本府不敢言,臺諫逐日論劾,而亦且無意還送,其不恤人言,不有國法,放肆無忌憚,寧有如此人者乎?若以其罪罪之,則決不止於罷職不敍,而殿下尙且不允。固知殿下,不欲薄待先王之子,而臣等竊恐此乃眞所以薄待先王之子也。何者?人情畏缺一字則不敢爲惡,得肆則無所不至,以玏之前後所爲言之,數三年前,則只爲肆暴於民間,而不敢生心於官家之物,此時尙有一端畏法之心,其後知殿下累用寛典,始敢下手於公家所有,如取己物,若又益肆而無忌,則其害豈止缺一字此止哉?殿下初若禁戢,則必不缺二字,臣等請罪玏者,亦欲使玏,自知悔悟,而缺四五字殿下不爲日後之慮,而缺七八字所取,不止於公家典籍而已。缺八九字日益驕橫,終至於不奪不厭之地,則未知殿下,將何以處乎?此臣等所謂不欲薄待者,乃所以薄待也。請加三思,亟命罷職不敍,其所奪書冊,使之一一還送,其作弊奴子,亦爲隨現梟示,以除民害。延平府院君李貴三年內,仍給祿俸之命,請還收事云云。答曰,不允。
司諫崔葕,持平成汝寬來啓曰,碩幹事云云。答曰,已諭,毋煩。
承文院官員,以都提調意啓曰,學生朴缺二字,吏文學官取才入格,依前例付軍職,冠帶常仕,何如?傳曰,允。
以文學尹善道初度呈辭,傳于金堉曰,還出給。
金堉啓曰,春信使回還時,金差竝爲出來云。雖未知缺五六字之事,不可不預爲料理,句管所堂上,缺二字差出,何如?傳曰,允。
東陽尉申翊聖箚曰,伏以,臣缺二三字症嘔泄極苦,僅僅隨行,而昨日禮曹開坐,以氷庫官員等第事,趨詣禮曹衙門之側,等待良久,他各司磨勘者頗多,日晩之後,始爲請入。臣扶病進去,則本曹下人,當門揮斥曰,成均館先入,可以退去云。臣訝其旣許臣入來,又令他司先入之故,而臣不得不踉蹌退來,縮坐依幕,所患腹痛,一倍添谻,臣使郞官,以病狀,具由進告于禮曹。禮曹乃令封書進呈。臣依其分付,封書以送,而書中以某官無頉,某官員不職不謹,合用罰典而結之缺四五字爾,則書辭不可謂不明且白矣。臣曾忝缺五六字病故,有封書相議之時,缺七八字或以中下措辭爲之,則所甚缺六七字妄用此式,蓋不敢自專之意也。伏見禮曹啓辭,有若以臣連在私室,封書之辭,全沒皂白缺二字。臣實未安,緣臣病劣,不能傴僂再入。措語未明,致有疑誤,褒貶重事,至於退行,其間曲折如是,而臣之惶恐戰灼,無地自容。伏乞聖明,亟治臣罪,以懲廢事之愆。答曰,省箚具悉。病勢若此,則似無所失,宜安心行公。
夜一更四更五更,月暈。戌時,白雲一道如氣,直立日上,長三四丈,廣尺許,良久乃滅。已上燼餘
上在昌德宮,停常參·經筵。
下直,永川郡守沈之源,陜川縣監宋錫胤。
吳䎘,以備邊司言啓曰,金差龍骨大等,未久當來,國汗三度答書,令承文院,預爲撰出回答以待,而禮單未準之數,彼差雖有所言,決不可從措辭構草。且以朴狀啓,送于句管所,使之善爲酬應爲當。敢啓。傳曰,依啓。又以都摠府言啓曰,今日入直軍士,中日習射,請出標信。傳曰,知道。又以義禁府言啓曰,柳淑妻權氏缺七八字施行事,判下矣。大明律缺八九字十及篤疾,婦人年六十及廢疾,竝免緣坐之律,缺二三字兄弟之子,不限籍之同異,皆流三千里云,而年弱者,不爲擧論,似難分揀。此上言勿施,何如?傳曰,知道。又啓曰,黃海監司張紳啓本內,罪人鄭忠立,以附會兇疏之罪,定配谷山,而初不到配云。忠立罪名極重,旣爲王獄罪人,則定配文書,當在於本府,亦豈無押解書吏·羅將,而泛然回啓,未知其由。昨日分付該吏,先査押解下人,來告政院,終始不爲擧行,情狀可駭。不擧行書吏,令攸司囚禁重究,何如?傳曰,允。
以咸鏡道試才御史單子,傳于吳䎘曰,缺二三字官奴貴生缺二三字技俱入別武士缺二字,直赴殿試,軍官姜綏榮缺四五字,令道臣,參酌施賞。
金堉,以兵曹言啓曰,咸鏡道試才御史單子,傳曰,居首官奴,免賤,官奴五技俱入別武士趙男,直赴殿試,軍兵姜綏以下,依前傳敎,令兵曹參酌施賞事,傳敎矣。依上年缺二字道御史試才例,居首人則陞敍,其以下則令本道缺三四字數弓箭題給事,別單中付標,而下敎缺三字直赴者,各其名下,亦爲付標以入。敢啓。傳曰,知道。十分缺二字賜兒馬一匹。
傳曰,明日李缺二字事處,遣內醫問病。
吳䎘,以兵曹言啓曰,以曹草記,咸鏡道試才,就其中,通各都會,獨等居首者及五技俱入者,各有一人,此則雖已受賞,似當有別樣聳動之方,敢此仰稟。傳曰,依事目,優等三人施賞,而缺一字出稟定事,傳敎矣。各都會優等三人,依事目開錄,守令·邊將·軍官等,從分數多寡,次第列書以啓矣。缺五六字以爲通各都會居首者及五技俱入者,各有缺四五字論賞云。故此兩人名下懸錄,以缺六七字道優等之人,亦爲賜馬,以致疊賞缺八九字盡也。
金堉,以春秋館郞廳,以領·監事諸堂意啓曰,去壬申冬等褒貶時,前記事官金卨·李時楷,日記三朔未修正。故其時因禮曹啓辭,本館回啓時,此人缺一字癸酉夏等褒貶內,未及修正,則拿鞫治罪事,入啓,蒙允矣。及今査考,則金卨一朔,李時楷二朔,尙未修正,依前啓下,拿鞫宜當。且掌令金霱,前任記事官時,日記未修正一朔。聞其年前,已爲修正,送于本館,爲下人所失云,而尋問厥由,則其時逢授下人,已爲作故,無從可推。莫重修史之事,不可以中間閪失之故,有所容貸,而今則不帶館職,缺五六字金霱推考,使之從速修正以納,亦當。缺二行推考事,命下矣。金霱缺二字臺諫,故推考傳旨捧入矣。傳曰,知道。又以軍器寺官員,以都提調意啓曰,因訓鍊都監啓辭,江都留置軍物,寺官員下送,點檢曝曬缺三字下矣。寺副正閔栐缺二字名別破陣一人同帶,明日給馬缺四五字傳曰,知道。
府·院啓,碩幹事云云。答曰,勿煩。
府啓,成夏衍等事云云。慶平君事云云。故延平府院君李貴祿俸還收事云云。答曰,不允。慶平君事,所論太過矣。
左副承旨洪命耉疏曰,伏以,小臣每以賤疾,冒瀆宸嚴,濫越之罪,萬死亦足,而昨日辭單,有還出給之命,臣誠悶迫,罔知攸措。臣在前呈病旋卽出仕者,非昔疾頓愈於一日之間,惶恐之餘,强起陳力,自不至顚仆而已。意者聖明,必以爲循例飾辭,乞遞再三,而不爲允許。臣雖無狀,豈缺六七字分義之極嚴,疾痛之極,必呼缺十餘字得不已也。臣稟氣缺十餘字症,冒暑奔走缺十餘字有時乎?坐不能卽起,起不能運步,呻痛蹣跚,致駭人目,夙夜務劇,治療無計。又自數日以來,喉腫極苦,舌下爛痛,食飮專廢,漸至深重,有非時日可差之病,而所忝職缺十餘字可堪之勢,敢此大聲,呼籲於天地父母之前。伏乞聖明,遞臣職名。臣無任祈懇屛營之至,謹昧死以聞。答曰,省疏具悉爾懇。爾其勿辭,調理察職。
夜二更三更,月暈。五更,有霧氣。自昧爽至卯時,有氣。自巳時至未時,日暈。已上燼餘
上在昌德宮。停常參·經筵。
下直,慶州府尹朴弘美。
藥房,大殿問安。答曰,知道。
金堉,以吏曹言啓曰,承旨及臺諫有闕,政事,何以爲之?傳曰,明日爲之。又啓曰,以兵曹咸鏡道試才御史論賞草記,缺一字六分以上,各賜兒馬一匹事,傳敎矣。軍兵則御史旣已論賞,而守令·邊將及軍官等,未及論賞,其中缺三四字上姜瑋等四人,當賜兒馬,而軍兵中,缺五六字北靑出身朱應男,皆二十二分缺八九字分咸興出身柳起善,私奴缺七八字,以木疋·鹽斗·箭竹爲賞,竝不給馬。此缺四字,又給兒馬,則爲疊賞,不給兒馬,則有違於傳敎之意,何以爲之?傳曰,知道。軍兵旣已施賞,勿爲疊給。
洪命耉,以都摠府言啓曰,都摠管李顯英,備邊司坐起晝仕,請出標信。傳曰,知道。
金堉,以侍講院言啓曰,本院實·兼官十員內,兼輔德·說書未差,兼弼善·兼司書,殿最居中,不但一會,校正之時,未免孤陋。下番則只有司書金慶餘,入直已久,前頭疾病·事故,未可預料。未差五員,後政盡爲差出,何如?傳曰,允。
府·院啓,碩幹事云云。答曰,與雲節事不同,更勿瀆擾。
府啓,成夏衍等事云云。慶平君玏事云云。故延平府院君李貴,三年祿俸還收事云云。答曰,不允。
金堉,以義禁府言啓曰,卽見京畿監司書狀,則罪人時雨,被捉於富平,嚴囚待令云,府羅將發遣拿來之意,敢啓。答曰,依啓。府使李景嚴及進告人,竝令該曹論賞。
洪命耉,以備邊司言啓曰,金汗三書,其一書陳請和天朝之意,求我紹介,其間言辭懇至。其誠僞,雖不可知,彼苟能革心向化,復修臣節,縛送二叛,盡還登船,以表其誠悃,則亦未必不爲天朝之所許矣。頃日周都督送一書,求傳虜中,本國慮其無益止之,其書謄本則方在本局矣。龍差入來後,以此紙措辭,傳給無妨。且見汗書,似無可諱之語,以其元本,送示都督,使之自爲處置,則事雖不成,於我無所損。況不無萬一得成之理乎?今若遽爾遏絶,則亦恐益致缺三字疑。故敢啓。傳曰,知道。彼之求和,乃是缺三四字之計,似非革心臣事之意也。雖然通其情願,似缺三四字,金差處,諭以通于天將之意,汗書元本,依啓辭,送于都督,可也。前日所送都督書,則出示金人,似有未妥,此書勿爲言及,如何?
又以備邊司言啓曰,汗書中開市一款,雖以平價爲言,而若又開端,終必爲構釁之歸。令句管堂上,反覆開諭,而答書中,亦以此意措辭,宜當。敢啓。傳曰,依啓。
又以備邊司言啓曰,本國舟師,不當仍在戰所,某條退還之意,累次行會,而至今未有處置,今此汗書中云云之語,本國誠無辭可答。龍差未還之前,若不退歸,則難處之端,益甚矣。令帥臣一邊送言天將,極陳無益有害之意,一邊傳令於趙脩齡處,使之不待天將分付,卽爲移泊他處,毋致後悔之意,撥上行會,宜當。敢啓。傳曰,知道。不待分付,而移泊他處,似爲不可。金差缺一字及此事,答以當初欲防孔·耿之患,送若干舟師,缺四字爾國之後,我國舟師,卽欲缺七八字以爲悶云云,如何?
又以備邊司言啓曰,以本司草記,答曰,知道。彼之求和,乃是缺二三字宋之計,似非革心臣事之意也。雖然通其情願,似或無妨,金差處,諭以通于天將之意,汗書原本,依啓辭,送于都督,可也。前日都督所送書,則出示金人,似爲未妥,此書勿爲言及,如何事,傳敎矣。聖敎極爲允當,此實臣等所未及思也。依聖敎爲之,何如?傳曰,允。已上燼餘
上在昌德宮。停常參·經筵。
以管餉使朴簉辭狀,傳曰,下該曹回啓。
府·院啓,碩幹事云云。答曰,已諭,勿煩。
府啓,成夏衍等事云云。慶平君玏事云云。故延平府院君李貴,三年內祿俸還收事云云。答曰,不允。
洪命耉,以吏曹言啓曰,來二十一日,都目政事爲之云。敢啓。傳曰,知道。
又以備邊司言啓曰,司啓辭,本國舟師,不當仍在戰所,某條退還事。答曰,知道。不待分付,而移泊他處,似爲不可,金差言及此事,答以當初欲防孔·耿之患,送若干舟師,孔·耿入往爾國之後,我國舟師,卽欲罷還,天將堅執不放,我國深以爲悶云云,如何事,傳敎矣。不待分付,擅自移泊,果爲未安,臣等思未及此矣。金差處問答之語,亦一依聖敎爲之,宜當。但舟師不罷,則終必有難處之患。曾將某條退還之意,行移帥臣,非止一再,而尙無黑白,事甚可怪。依前行會,善爲計劃,斯速退還後,啓聞之意,更爲行會,何如?傳曰,允。
又以備邊司言啓曰,汗書原本,送示都督事,已爲停當矣。但不可無端送之,令缺二字使臣,致言于周都督曰,前日貴鎭作書,俾傳虜中,本國以爲虜方利於得叛,似不可以缺四五字有損威無益,故不敢傳于缺七八字,貴鎭之計,亦自有所見也。但缺六七字之,我不敢干與其間云云。仍爲密示汗書,缺二字日李行遠所傳密言之爲者,似當。或以爲,出示原本,恐有後弊,不如別咨文,備載汗書之缺一字得體。或以爲,虜若眞欲請和,則當直爲請矣,非我所可知,且都督承命討賊,而旣失兩賊,反爲請和,都督之所不敢,朝廷之必不許,不如措辭拒之之爲便。臣等亦未能的知利害,玆敢備達下情,伏候睿裁。傳曰,知道。此事有三益,而無一害。頃年黑雲龍逃還之後,天朝疑我太甚。今送此書,缺一二字待以兄弟之禮,一益也。天將缺三字給糧餉爲言,此亦似乎疑我而發也。因此汗書,俾知不給之情,二益也。使金汗,知此通情之擧,則可免他日執言之患,雖欲更言,防之有據,此三益也。孤意則以啓辭之意,明白移咨于督府,兼送汗書,使此書傳入中國,可矣。朝廷之不許,非我所懼,恐有後弊之言,亦似過慮也。
金堉,以句管所言啓曰,今此金差接待時,啓下郞廳及禮賓寺官員,限金差回還之間,除本司仕上直,凡公會勿參,差祭安徐之意,敢啓。傳曰,依啓。
又以句管所言啓曰,金差不久當爲入來,一應所掌員役,依前例差出之意,敢啓。傳曰,依啓。
又以句管所言啓曰,今此金差接待各項節目,不可每爲煩瀆,一依謄錄施行之意,敢啓。傳曰,知道。
又以句管所言啓曰,今番金差出來之數,比前甚多。該用鷄·豬,令司畜署及京畿,預爲措備進排,俾無臨時窘急之意,敢啓。傳曰,依啓。
傳于金堉曰,缺三四字官以下,小祥後,着烏紗帽,已下缺
金堉,以吏曹言啓曰,缺六七字部主簿金盛,大典考講不通,依例汰去。軍器主簿孔大信,稱頉不進,請推考。傳曰,依啓。
又以吏曹言啓曰,義禁府啓辭,卽見京圻監司狀啓,則罪人時雨被捉於富平,嚴囚待令云,府羅將發遣拿來之意,敢啓。傳曰,依啓。府使李景嚴及進告人,竝令論賞事,傳敎矣。京畿監司狀啓內,進告人姓名不爲言及,似爲疎漏,使之擧名狀啓後,一時回啓處置之意,敢啓。傳曰,知道。
又以兵曹言啓曰,當日良人李有龍稱名人,自敦化門入來,差備門外擊錚,極爲駭愕。令攸司囚禁科罪。同守門將李彭壽,常時不能禁斷,以致闌入,亦爲非矣。請推考。傳曰,依啓。
有政。
吏批,行判書崔鳴吉備邊司進,參判金壽賢進,參議李敏求進,都承旨呂爾徵進。以崔惠吉爲知製敎,李景憲爲右副承旨,朴潢爲司僕正兼弼善兼漢學敎授,缺三字爲掌令,李命雄爲獻納兼司書,愼天翊爲副校理,徐祥履爲承文博士,蔡璲·奇晩獻爲學祿,宋國澤爲文川郡守。
兵批,判書李弘胄修理所進,參判李溟備邊司進,參議鄭百昌進,參知趙緯韓病,左副承旨洪命耉進。以崔惠吉·金霱爲護軍。
內醫院官員缺十餘字別非他症,衰老之極,缺八九字神精昏聵,煩渴時長,以五味子茶缺四字之人,更無他藥,醍醐湯·砂糖元·生脈散·五味子茶·砂糖屑等藥,連用宜當。詮次啓達。
弘文館〈副〉校理愼天翊疏曰,伏以,臣之風疾沈痼,不能就列之狀,前後辭免文字,已盡靦縷矣。今雖扶曳,以謝聖恩,昕夕供職,決非所堪。頃在禁直,添得新症,顚頓而出。獻納除授,數日行公,則非但痿痺肢體,不成跪起,舊患痰喘,挾熱加谻,終夜倚壁,寢食俱廢,幸蒙恩遞,獲安私分矣。不料未淹一日,除命繼下,而臣之危病,少無差減,微息如線,出謝無路,論思重地,又將曠員。臣千里趨朝,缺二字榮寵,苟有一分筋力,可堪從仕,則何至每除輒辭,自速違慢之誅乎?伏願聖明,特垂矜察,遞臣職名。答曰,省疏具悉爾懇。爾宜勿辭,調理察職。
文學尹善道疏曰,伏以,臣實病重,冒昧呈告,而聖上不許遞改,還下辭單,臣誠惶恐,罔知攸措。臣雖撫躬則望實俱乏,視疾則顚仆可畏,春坊重地,決非所堪,而所當銜恩感激,奔走就列之不暇矣。第念,賤疾彌留,一向沈綿,觀其症勢,差復無期,不得不更陳危懇。伏願聖慈,俯諒微臣狼貝情勢,俾臣引分理疾,幸免死亡,他日效力於百執事之後,以報聖恩之萬一,則是實使萬物各得其所之天道也。伏乞聖明,亟命遞臣職名,以安愚分,以全危喘,不勝幸甚。批答不書燼餘
上在昌德宮。停常參·經筵。
下直,鳳山郡守都慶兪。
傳于金堉曰,慶平君,各司謄錄及書冊,私自取去云。某某司某某冊取去乎?勿以遺漏,自政院仔細相考以入。
洪命耉,以都摠府言啓曰,今日入直軍士,當爲中日習射,而雨勢不霽,退行之意,敢啓。傳曰,知道。
金堉,以春秋館郞廳,以領·監事意啓曰,近來左右史不備,每以兼春秋入直,事甚苟簡。前頭缺六七字新薦之人,已爲取才,今日缺八九字署經,使之入直,何如?傳曰,允。
府·院啓,碩幹事云云。答曰,勿爲堅執。
府啓,成夏衍等事云云。慶平君玏事云云。故延平府院君李貴,三年內祿俸還收事云云。監察李尙馝,京倉分臺,不能檢下,不少國穀捧納之際,致有泛濫貽弊之事,請命罷職。寶城郡守李漸,爲人愚劣,尸居不職,自知公議之難逃,至有賂遺圖囑之事。雲峯縣監安士說,年紀衰耗,官事不擧,請竝命罷職。答曰,不允。李尙馝事,依啓。
夜一更,東方有氣如火光。已上燼餘
上在昌德宮。停常參·經筵。
藥房,大殿問安。答曰,知道。中殿問安。答曰,知道。
政院,大殿問安。傳曰,知道。
吳䎘,以都摠府言啓曰,都摠管李顯英,備邊司坐起晝仕,請出標信。傳曰,知道。
又以都摠府言啓曰,都摠管洪靌,會同分軍事,除標信,內兵曹進去之意,敢啓。傳曰,知道。
又以右邊捕盜從事官,以大將意啓曰,禁府囚人時雨,越獄逃躱,卽時缺八九字人時雨,今已被捉,囚禁族親缺七八字傳曰,知道。
李景憲,以奉常寺官員,以都提調·提調意啓曰,練主廳初設時,以本寺直長洪瑑一員啓下,專管其事矣。聞今都目政,洪瑑自承文院,當爲循次遷轉云。練期只隔旬日,而若失此人,代以不知首末之人,則極爲可慮。洪瑑陞出,姑待練祭之後,恐爲便當。敢啓。傳曰,依啓。
吳䎘,以備邊司言啓曰,因本司草記,答曰,知道。此事有三益,而無一害,頃年黑雲龍逃還之後,天朝疑我太甚,今送此書,俾知待以兄弟之禮,一益也。天將每以勿給糧餉爲言,此亦似乎疑我而發也。因汗書,俾知不給之情,二益也。使金汗,知此通情之擧,則可免他日執言之患,雖或更言,防之有據,此三益也。孤意則以啓辭之意,明白移咨于都督府,兼送汗書,使此書傳入中國,可矣。朝廷之不許,非我所懼,恐有後弊之言,亦似過慮也事,傳敎矣。聖敎極爲允當,令承文院撰出咨文,付送於金南重之行,宜當。敢啓。傳曰,依啓。金南重之行,若或遲延,則別定齎咨官齎送,可也。
傳于李景憲曰,周都督前,若爲移咨,則咨草似當預爲製入,何至今不爲耶?
以備邊司姜弘重書狀粘目,傳于吳䎘曰,姜弘重,旣有上來之言,而此公事,何如是爲之乎?
洪得一,以戶曹言啓曰,因備邊司啓下關,咸鏡道百姓等,積年逋欠蕩滌事,當爲從速擧行,而事係大段處置,待判書上來後,詳盡覆啓後擧行之意,敢啓。傳曰,知道。
以兵曹延曙察訪書狀粘目,傳曰,不爲交替,則下輩之被侵,勢所當然,而察訪如是狀啓,兵曹至請囚治,此似乎不察也。本驛一一交替,則缺五六字款,令該曹,更爲詳察回啓。
缺七八字所郞廳李仁民,監役官閔應慶缺六七字矣。李仁民則身病此重,閔應慶親病亦重,累日不出。移御之日不遠,監董無人,竝爲改差之意,敢啓。傳曰,依啓。
吳䎘,以備邊司言啓曰,傳曰,姜弘重,旣有上來之言,而此公事,何如是爲之乎事,傳敎矣。臣等未及覺察,措語間及之矣。今承下敎,改付標以入之意,敢啓。傳曰,知道。
李景憲,以侍講院言啓曰,本院下番見存者,只司書金慶餘,兼司書李命雄二員,而李命雄,今日以本職呈辭,政院還出給,金慶餘以親病陳疏見遞,無他替入之人,下番將爲闕直。請兼司書李命雄,牌招使之入直。傳曰,依啓。
金堉,以義禁府言啓曰,以罪人時雨刑推公事,傳曰,依允云云事,下敎矣。李禮雲等,依判付,似當分揀放送,而以等字爲敎,間直軍士二名,竝爲分揀乎?且昨日時雨捧招時,給賂解枷之說,再三盤問,則初無是事,渠自脫解,富平官推問時,亦不以給賂爲言,而狀啓中云云,未知其故也。終始隱諱,故獄卒等,似當依律文施行事,稟啓矣。今承下敎,羅將則仍囚嚴鞫之意,敢啓。傳曰,依啓。
金堉,以侍講院言啓曰,上番弼善任絖,與兼文學具鳳瑞,交替出去,而省記誤以任絖爲上番,具鳳瑞爲下番,任意書入,極爲駭愕。當該色吏,請治罪。且司書金慶餘,陳疏遞職出去,兼司書李命雄,講院啓請牌招,而闕門已閉,未及牌招,下番闕直。請李命雄,明日待開門牌招,使之入直。傳曰,依啓。
府·院啓,碩幹事云云。答曰,已諭。
府啓,成夏衍等事云云。慶平君玏事云云。故延平府院君李貴祿俸事,論列累日,而殿下持難至此,臣等竊惑焉。李貴功存社稷,殿下欲用優異之典,則別以祿俸之例,名之曰祭需,而優數題給,以終三年,於待大功之道,實無一毫所歉,而殿下必欲創開法典所無之事,强拂群情而固執者,抑何意歟?祭需與祿俸,名雖殊,而實則同,臣等固非愛惜其財而爭之,特以祿俸,非施死者之物,揆之事理,大有所未安,請還收成命。寶城郡守李漸事云云。雲峯縣監安士悅事云云。槐院新來揀擇,以圈點多寡,定爲取舍,乃流來舊規,今番新及第揀擇時,缺四五字同而取舍異,人言藉藉,物議皆非,取考本院圈點文書,則果爲不虛,此前所未有之事,請本院行首掌務官罷職,缺一字點之人,不宜異同,令本院改爲分館。答曰,不允。槐院官員,竝推考。李漸·安士說等事,依啓。
有政。
吏批,判書崔鳴吉進,參判金壽賢病,參議李敏求病,右副承旨李景憲進。池德海爲掌令,李省身爲校理,鄭維城爲文學,尹坵爲副修撰,洪命一爲檢閱。
兵批,判書李弘胄修理所進,參判李溟備局進,參議鄭百昌病,參知趙緯韓進,左承旨吳䎘進。白善男·許啓爲副護軍,尹善道爲副司直,金壽翼爲副司果。
司書金慶餘疏曰,伏以,愚微缺一字,猥蒙寵擢,春坊重地,叨冒已久,感激鴻缺五六字。第有切迫情事,不得不疾聲以缺四五字察焉。臣有老母,靑年作寡,缺七八字,重患暑痢,症勢甚重。臣以遺腹獨子,無他兄弟侍病,而臣之入直,已迫一朔,非無替代之員,而誠意淺薄,不足以動人,坐此咫尺之地,無路相救,人子罔極之情,爲如何哉?伏望天地父母,特許遞改臣職,俾得救母於垂死之際,則殊恩厚德,昊天難報。臣非不知事涉猥屑,而當此以孝爲理之日,亦有有懷必達之義,故冒昧萬死,敢瀆宸嚴。臣不勝憂惶祈懇之至,謹昧死以聞。傳曰,遞差。
未時,白雲一道如氣,起自北方,直指巽方,長十餘丈,廣尺許,良久乃滅。夜一更,土星入東咸星。流星出太微西垣內,入西方天際,狀如拳,尾長二三尺,色赤。已上燼餘。
上在昌德宮,停常參·經筵。
夜三更四更,月暈。
都目政。
吏批,行判書崔鳴吉進,參判金壽賢進,參議李敏求進,行都承旨呂爾徵進。
兵批,判書李弘胄進,參判李溟進,參議鄭百昌進,參知趙緯韓進,左副承旨洪命耉進。
李景憲啓曰,成均學祿奇晩獻,呈謝恩單子後,不爲肅謝,極爲駭然。推考。傳曰,依啓。
吏批啓曰,缺五六字仕滿應遷者·相避及缺七八字監察竝擬,何如?傳曰,依啓。
兵批啓曰,京畿水使,今當差出,而擬望之人乏少,各道守令中可當人,竝擬。惠山僉使,乃是缺一字遞兒,階梯職未準朔及不次擢用人員,竝擬何如?傳曰,依啓。
正言沈大孚來啓曰,以春秋館啓辭,檢閱洪命一署經事,命下矣,而大司諫趙翼病重辭職上疏,司諫崔葕呈辭受由,獻納李命雄病重呈辭到本院,雖不備員,臣與正言李元鎭,不得已署經齊坐之意,敢啓。答曰,知道。
李景憲,以內醫院言啓曰,御供藥材,當此霾雨之節,逐日點火,猶未免傷損之患,而移御之後,無藏藥之處,許多藥材,皆置抹樓,夏節將盡,損壞居半。前頭又經一番霾雨,則皆不可用矣。御藥重地,事極可悶。昌慶宮旣有新修藥房,欲於移御之前,爲先移運藥材,以爲點火之計,而因堗石未備,至於不得作堗,尤爲可慮,缺十餘字宜當。敢啓。傳曰,依啓。
李景憲,以忠勳府言啓曰,自祖宗朝以來,勳臣嫡長子孫,雖不入番,例爲每缺一字付祿,而壬辰以後,國儲蕩竭,海平府院君臣尹根壽,爲本府有司堂上時,欲除耗費之弊,始爲入啓曰,功臣嫡長忠義等,計九日三日仕,以其入番日數,高下其祿,其中不入番者,則使不得受祿,行之已久,而近來私情大勝,漸至缺二字,或有全不入番,而請囑圖受者,或有身在外方,而代番冒受者,紛紜混雜,其類甚多,極爲痛惡。依前堂上及前朝官外缺六七字相考本廳公座簿,隨其缺七八字仕,而如有因緣請囑者,缺七八字受者,竝隨現重治,各其番牌頭缺四五字,從重科罪,斷不饒貸事,捧承傳施行之意,敢啓。傳曰,依啓。
注書成以性六品代,假注書金益熙·李行遇·柳道三。
以司憲府缺二字聖推考公事,傳于金堉曰,承旨長銜,何以草書書之乎?
金堉啓曰,慶平君取去書冊,因傳敎招各司問之,則各呈單子,詳錄卷數。故合爲別單以啓矣。觀象監漏器等物,非書冊之類,而亦是公家之物,且本監單子書之,故別單以啓。此外私家書冊奪取者,亦不可勝數云矣。傳曰,知道。缺三四字出給下人刑推定配,色官罷職。
傳于李景憲曰,小祥迫近,前期七日,凡干不緊公事,姑留政院,勿爲捧入。
李景憲,以侍講院言啓曰,本院下番,只有兼司書李命雄,而朝者以病牌召不進。司書尹孝永,今政新授,時未下批,下番方爲闕直。請新除授文學鄭維城,牌招肅拜,姑降下番,使之入直。傳曰,依啓。
李景憲以缺三四字啓曰,傳曰,兩殿內官以下,小祥後,着烏紗帽,宜當,此意言于該曹事,傳敎矣。上年六月二十九日,以本曹收議草記,傳曰,尙宮以下及內官掖庭下人等,從服三年下敎。故今此練後服色磨鍊時,內侍府官以下,常時則仍素服磨鍊,啓下矣。今承下敎,依五禮儀,內侍·司謁·司鑰·書房色·飯監,內喪則十三月練後,仍着白衣·烏紗帽,節目磨鍊,改付標之意,敢啓。傳曰,知道。當初該曹,不考五禮儀,內官以下,皆以期年喪,事甚駭愕。其時當該堂上·郞廳,竝爲推考,禮文考出下人,囚禁。缺三四字
以周都督前移咨,傳于李景憲曰,缺五六字書送去之意乎?
李景憲缺十餘字因奏請使狀啓,禮曹粘目,吏文學官受賜米,圖免兩度之行,令承文院査覈缺二字罪狀,繩以重律,何如?啓允下矣。自本院,別無可用之律,令攸司從重科斷,何如?傳曰,允。
府·院啓,碩幹事云云。答曰,勿煩。
金堉啓曰,新除授左邊捕盜大將具宏,命招之意,敢啓。傳曰,知道。
持平成汝寬啓曰,臣聞槐院新來揀擇時,同點之中,取舍不同之說,取考本院圈點文書,則缺四五字員,而二員則入於槐院揀擇中,一員則不得入於揀擇之列,而塗漆其一圈,所見果符所聞,故與同僚相議論啓矣。今聞,其一員十一點者,乃實十點,而曹司正字合圈時,誤爲加圈,故還爲塗漆云。此實無情之事,而臣誤聞而誤察,首發論啓,臣之所失大矣。請命罷斥臣職。答曰,勿辭。
大司憲金光炫,執義缺六七字啓曰,臣等聞,槐院新來揀擇時,十一點者三人,而取舍不同,物議譁然。臣等取考本院文書,則一人名下,果圈十一點,而墨抹一點。臣等以爲所聞不虛,發論而啓之矣。今聞抄圈時,誤加一點而還抹云。論事差誤之失,臣等實當之,而不得與同僚偕避,所失尤大,請命罷斥臣等之職。答曰,勿辭。
李景憲啓曰,持平成汝寬,大司憲金光炫,執義李景義,掌令金孝建,再啓煩瀆,退待物論。傳曰,知道。
持平姜缺五六字,臣於本月初八日,祗受初四日缺四五字,以臣爲司憲府持平,斯速乘馹上來者。臣驚惶震越,罔知攸措。因竊伏念,蟣蝨微臣,缺四字恩榮,往春擢置師儒之職,言責之官,此何等缺二字,而敢以庸陋疲劣之身,堪承乎?冒昧萬死,上章祈免,聖眷益隆,召命再至。終以賤疾缺三字趨謝恩命,持平職名,幸蒙鐫免,司業之職,至今猶帶。身在田里,名在朝班,揆以義例,實是乖舛,終欲控辭乞解,而疎遠煩瀆僭越,亦有罪焉。玆以惶恐遷延,已至五閱月之久矣。積深兢惕,獲免無路,缺四字私室,以俟朝廷之嚴譴。不意玆者,新命又下,寵賁敻越,驚駭戰慄,無地自容。缺八九字,遭逢聖代,所以誤加眷念,前後荐沓,一至於此,缺二字分外叨參,其實罔堪,而於人臣分義,固當趨詣天門,以謝恩命,小伸犬馬之誠,而臣自少虛損嬰疾,尫瘁癃殘,百廢無狀,半生沈痼,長在枕席,一身動靜,亦不能自由。入夏以來,轉覺萎憊,僅存殘息,無以起發登途,寄命溝壑,孤負聖恩,惶隕窘悶,不知所裁,缺八九字召命,遞臣本職,及時醫藥,許其將缺一字於畎畝之間,得延衰暮之餘喘,卽臣尤不知其所謝。臣無任隕越祈懇之至,謹昧死以聞。踏啓字。
行大司諫趙翼疏曰,伏以,臣事君,猶子事父也。人情,疾痛慘怛,未嘗不呼天,勞苦倦極,未嘗不呼父母也。然則凡有憂悶切迫之甚,其疾聲籲呼於天地父母,實情理之所不容已者也。伏念,臣罪缺二字積,神理酷罰,冥頑之性,不能卽死,日復一日,喪制遽闋,銜恤戚戚,歸省丘墓。不謂聖恩不遺,召旨再下,君親一體,不敢固辭,黽勉趨缺六七字。顧臣素有宿疾,已缺十餘字年,昨在草土,衆疾兼缺六七字上下,殆無餘處,殘喘如縷,幾死者缺三四字雖除,舊疾猶在,氣力虛弱,已到十分,不能缺二字敵。蓋下則自髀以下,麻木不仁,行步甚艱,膝脛兩足,如棘如漆,或酸或寒,或浮或缺二字候不一。上則肩背頭頸,時時忽自動搖,有若中寒戰掉之狀,晝夜常然,每勞動輒甚,心神驚亂,不能自定,人之見者莫不危之。醫言此風氣所傷,若不十分愼保,將至中風。氣常困劣,委廢度日,起坐缺二字,勞倦不堪,自至僵仆,有時喘息急促,胸缺四字,有似大病發熱者,脾胃大敗,全缺十餘字諸症,難以悉擧。蓋緣素有病缺五六字以禍罰哀苦,元氣日益銷減,病勢日益遷延,以至於此耳。自盛暑以來,元症之外,又得飜胃腹痛,缺四五字甚,杜門伏枕,猶不自堪,有何氣力,缺五六字不得不冒呈辭單,冀以免夫曠闕之罪,而恩私曲被,格外由命,又出於意慮之所不及,缺五六字感激惶惕,措躬無地。祗緣微臣,曾猥蒙聖明之知,久玷侍從之班,故聖心不忍遽棄,異恩至此耳。伏惟,聖主之德,天地莫量,如使臣之氣力,勢尙或堪,豈敢不承命就列,竭其區區犬馬之愚,上答恩寵,下副素心?顧此委頓,雖欲勉强作氣,趨走於諸臣之後,其安能乎?伏惟聖明,天地父母,苟察臣之疾病如此,則必小垂哀憐。故疾聲呼籲,冀蒙矜察。伏乞聖明,亟命遞罷,使得安於枕席之中,專意調治,缺三四字,謹昧死以聞。答曰,省疏具悉。已下缺。燼餘
侍講院啓曰,本院下番,只有兼司書李命雄,而以病牌招不進。司書尹孝永新授,時未下批,下番方爲闕直。請新除授文學鄭維城,牌招肅拜,姑降下番,使之入直,何如?傳曰,依啓。春坊日記
上在昌德宮。停常參·經筵。
自昧爽至卯時,有霧氣。辰時,日暈。
都目政事。
吏批,行判書崔鳴吉,參判金壽賢,參議李敏求,行都承旨呂爾徵進。
兵批,行判書李弘胄進,參判李溟句管所進,參議鄭百昌,參知趙緯韓,左承旨吳䎘進。
金堉,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
吳䎘啓曰,大司憲金光炫,執義李景義,掌令金孝建,持平成汝寬,缺八九字肅拜,持平一員未差,今日以監察茶時之意,敢啓。傳曰,知道。
李景憲啓曰,今日金差入來,依例遣宣傳官賜問之意,敢啓。傳曰,知道。
正言沈大孚啓曰,槐院揀擇,圈點同而取舍異之說,臣實先聞,旣以語持平成汝寬於臺廳。及其取考文書也。臣又一座觀之,將爲論啓,而憲府先發,臣以爲不足以俱發也而止之矣。今者憲府之官,俱以誤聞引避,憲府之聞,蓋出於臣,誤之一字,缺四字,臣之所失,抑有大焉,何敢偃然處置乎?請命罷斥臣職。答曰,勿辭,退待。
以缺五六字節目單子,傳于李景憲曰,五禮儀缺二字內官,別無小祥後着吉之語,令該曹缺二字詳察磨鍊。
金堉以承文院提調意啓曰,以周都督前移咨,傳曰,妄自尊大,欲擬天朝等語,似或未妥,改之如何事,傳敎矣。此一款,果似未妥,故改付標之意,敢啓。傳曰,知道。
府·院啓,碩幹事云云。答曰,勿煩。
正言李元鎭來啓曰,持平成汝寬,大司憲金光炫,執義李景義,掌令金孝建,避辭見上引嫌而退。槐院缺八九字取考文書,聞見相符,則安知其當初之誤圈,而不爲論列乎?別無所失,不可以此輕遞多官。先聞物議,語所嘗及,將爲論啓,不之俱發,則尤無可避之嫌。請持平成汝寬,大司憲金光炫,執義李景義,掌令金孝建,正言沈大孚,竝命出仕。答曰,依啓。
金堉以承文院提調意啓曰,以周都督前移咨,傳曰,此咨文中,何無胡書送去之意乎?傳敎矣。咨中旣已備載奴書,則竝送原本,缺二字不必竝及於文書中,故只欲令譯官,缺四五字,因有聖敎,更思缺六七字完備而文字間,亦有缺六七字付標以入之意,敢啓。傳曰,知道。
吳䎘啓曰,臣直宿之夕,憲府及刑曹等粘目稠疊,缺一字啓判付啓下之後,長銜書塡之際,燈下手忙,不自覺字劃之不能楷正,昨日致勤嚴敎,而臣方患瘧疾,退伏私室,未得具由待罪,臣尤不勝惶恐,伏地待罪。傳曰,知道。勿待罪。
李景憲,以句管所言啓曰,金差卽刻當爲入來,接待一事,禮賓寺專掌次知,而昨日政皆以遷轉,生疎可慮。新除授本寺官員,今日內,使之肅拜察任,何如?傳曰,允。
又以句管所言啓曰,缺四五字,非但厥數甚多,一路作弊,異於前缺二字,而禮賓主簿韓文斗,直長姜逴,專掌宴享支應等事,今方熟設,而皆爲遷轉。臣等雖以交代,使之肅拜察任,爲啓辭,而遲速未可期。胡差此刻當入來,許多進排,委諸下人之手,極爲可慮。凡干相替未交代缺三字當察任,而傳掌缺七八字韓文斗·姜逴,使之卽刻進缺二字察,無事行禮,以待交代而相替,宜當。敢啓。傳曰,依啓。
傳于李景憲曰,回答使朴,金汗待之甚厚云。龍骨大等,自上亦當招見,而但祥日不遠之時,出接他國之人,似爲不可,招見當否,問于大臣以啓。
以周都督前移咨,傳于李景憲曰,妄自尊大,欲擬天朝等語,似或未妥,改之缺二字
李景憲,以句管所言啓曰,卽刻春信使軍官來言曰,金差所帶蒙古一人,到長湍逃走,求索不得,必缺二字四路,而渠輩留養馬疋,或有騎缺四五字,各官·各驛,使之譏察,捕缺七八字命中,不敢馳啓云。卽缺五六字西路,宜當。敢啓。傳曰,依啓。
又以句管所言啓曰,本所該掌郞廳,各有所管公事郞廳缺一字員,依前例,令該曹擇差之意曰,不足,兼察可也。
金堉,以禮賓寺官員,以迎缺一字官,行司果朴由憲,行司勇缺二字津意啓曰,臣等金差迎候官,來到慕華館,巳時量,金差等亦來宴所,卽行茶禮後,臣等少避他處,而仍進宴牀,則兩差率從胡,行七爵罷去之意,敢啓。傳曰,知道。
又以句管所言啓曰,金差已爲入來之意,敢啓。傳曰,知道。
又以備邊司言啓曰,傳曰,回答使朴,金汗待之甚厚云。龍骨大等,自上亦當招見,而但祥日不遠之時,出接他國之人,似爲不可,招見當否,問于大臣以啓事,傳敎矣。問于大臣,則一二日內,若爲招見,則似無所妨云。敢啓。傳曰,知道。
傳于金堉曰,明明日,金差當爲招見,政院知悉擧行。
金堉,以句管所言啓曰,卽接京圻監司移文,則高陽郡牒呈據,金差率從故缺五六字卄一日埋伏,而幸得執捉牒報云云。臣等卽言于缺二字,則使之枷杻手足,定軍押來云,故卽爲馳通于京圻監司之意,敢啓。傳曰,知道。
又以句管所言啓曰,金差到館,臣等卽爲入見,先問如此炎程,遠來良苦云。則龍胡曰,感荷德意而來,遠路不遠矣。俺回還未久,而汗聞國王違豫,尙未差復,問候之禮,不可不爲,而以他人不可送,使臣出去,故問安·回答之事,兼管而來云。臣等以兩國情意相孚之意,致謝,則答曰,聖候尙缺三字臣民憂慮云。龍胡曰,三王子缺六七字國未及知之耶。臣等缺十餘字使之狀啓,纔得知之,朝廷缺八九字龍胡唯唯。臣等欲陳辨詰之事,而缺三字更無他語,行茶禮後罷出之意,敢啓。傳曰,言于廟堂。
吏批,以趙緯韓爲缺三字議,李行遠爲參知,鄭百昌爲大司諫,閔光勳爲宗簿正,曺浩爲軍器副正,李省身爲舍人,金瑗爲司藝,宋時吉爲開城經歷,姜鶴年爲司業,缺二三字爲軍器僉正,鄭太和爲缺二字正郞兼校書校理惠民署醫學敎授,廉友赫爲禮曹正郞,黃㦿爲兵曹正郞,金尙績爲工曹正郞,安時賢爲持平,趙贇爲校理,鄭弘任·吳暹·宋國準爲直講,車轉坤爲校書校理,李命雄爲吏曹佐郞兼司書,李梯爲戶曹佐郞,李稠爲禮曹佐郞,權審中爲刑曹佐郞,金光燦爲工曹佐郞,申湸爲缺二字佐郞,韓文斗·缺一字嶷爲監察,慶缺二字·李缺二字·李昌福爲監察,李起浡爲持平,張聞仁爲司評,成缺二字爲監察,趙錫胤·李興浡爲典籍,尹尙孚爲司書,金光宇爲開城敎授,金頔爲引儀,姜逴爲缺二字主簿缺二行金自晦爲缺二字主簿,李大淑爲司宰主簿,朴泰元爲豐儲倉主簿,尹弘輔爲義盈主簿,李寅訥爲典牲主簿,成淑爲典獄主簿,崔挺海爲掌樂主簿,邊以賢缺一行西部主簿,金鎏爲成均博士,李大淳爲尙瑞直長,金悈爲宗簿直長,沈慣爲尙瑞副直長,李溍爲司䆃直長,李命寅爲禮賓直長,尹得說爲掌樂直長,洪再亨爲宗廟直長,權堣爲待敎,權大有爲尙瑞直長,金志缺一字爲宗廟奉事,李義遵爲長興奉事,缺二三行繕工副奉事,缺十餘字禮賓奉事李景亮,缺四五字參奉洪罙,典獄署奉事成震復,齊陵參奉李缺二字,穆陵參奉朴知訓。外,崔有缺一字爲定州牧使,鄭應聖爲喬桐水使,金運海爲宣川府使,柳秩爲寶城郡守,李元禮爲渭原郡守,崔振海爲京畿右道水運判官,李慶綿爲安缺三四字壽海爲新溪縣監,李慶缺三四字谷縣監,缺一字台耉爲利川缺二字張應一爲幽谷察訪,缺二三字爲沙斤察訪,缺一二字中爲輸城察訪,梁榞爲龍仁縣監,申洬爲沃川縣監,韓有良爲定山縣監,李廷望爲缺一字山縣監,成稷爲奉化縣監,缺二三字爲新缺一字縣監,缺二三字爲雲峯縣監。李德洪爲知事,鄭文翼爲都摠管,許稿爲都摠管,黃珀爲五衛將,張愰爲都摠經歷,李缺一字善爲訓鍊僉正,金汝信爲都摠都事,韓必明爲衛率,邊以濟爲訓鍊主簿,鄭好信爲缺三四字奉珚爲缺五六字爲侍直,缺四五字爲侍直,李缺二三字爲侍直,洪命夏爲洗馬,奇震興爲宣傳官,缺一字尙中爲副護軍,趙缺一字·李浚·許貴男·蔡裕後爲副護軍,李時楷·金慶餘爲副司果,鄭應聖爲缺二字僉使,閔栐爲缺二字僉使,申景濂爲缺二字僉使,張時憲爲缺二字僉使,甘景仁爲甘浦萬戶,奉瑗爲玉浦萬戶,邊慶爲吾叉浦萬戶,高景銑爲鹿島萬戶,韓缺二三字爲雲龍萬戶,缺三四字爲豐山萬戶。已上燼餘
上在昌德宮。停常參·經筵。
吳䎘,以備邊司言啓曰,前日龍差到館時,黃都督送揭於朝廷,俾通縛送二叛之意,而慮其無益,不爲言之矣。今者本國,旣將虜書通于都督,而都督前日之言,終不傳之,則都督必有致訝之慮。令句管堂上,因語次及之曰,頃日天將有云云之語,而未知爾國之意,不敢發言,今始言之,缺二字觀其所答,以爲他日塞責於都督之地,何如?傳曰,知道。都督必不爲咎,勿爲缺八九字言啓曰,從胡率金乭屎缺十餘字破弓箭,願得匠人。臣等以出給則自缺五六字答。再三强請則曰,前例工匠許入,親自監造,而缺二字薄待耶?臣等答曰,前非國家所送之規例,譯官輩私自招入,操縱作弊之事,凡爾等行具,勿缺二字舊件一切補緝而入,乃是敬客之道,何必以下賤工匠,喧擾紛雜於館接之地也?諸胡入去,俄而驅迫各房差備譯官及守直軍士輩出送,閉門不納,而又令從胡,出言於臣等,多發恐嚇之語。臣等缺一字以鎭之,以兩國使命缺四五字不當如是,極爲缺二字羞與相對缺十餘字還入矣。臣等缺十餘字說,渠之暴怒,似是憑託而發缺五六字匠而從前許入之謬規,亦可給矣。且缺四五字逼迫,據理固爭,不當一時散出,而任其驅迫,殊無畏法之意。胡差還去後,其中徑出缺一字人,摘發治罪,宜當。敢啓。答曰,依啓。
金堉,以句管所言啓曰,卽朝金乭屎與從胡三名出缺三四字曰,八孤山所送銀缺十餘字市人貿給水銀缺十餘字渴求,艱貿小許,而缺五六字求買以副所請爲計,第儞國胡參,元非好品,今則椵島商賈不絶,無所用之處,前日市民之呼泣號訴爾等之所,而爾等前行回還時,若干所貿,一斤準價十六兩,勒買而去,朝廷已爲管餉使治罪矣。卽今管餉使狀啓,又以八百斤抑勒逢受云,當此西路缺二三字庫掃如之時,雖有用之物,尙且難貿,況此視如缺二字,無路可售,一年蠹食,盡歸虛棄者乎?儞缺一二字雖買賣,其實無異白奪,若此不已,兩國相好之義,安在?儞國每以開市缺六七字之意,安在?決無可行之道,缺六七字之路,儞等先爲道達此意,速爲停止,兩國缺二三字久,好顔相看,在此一擧云,則諸胡相顧良久,缺二字等所知,當入告于兩將云云之意,敢啓。答曰,知道。
吳䎘,以備邊司言啓曰,句管所啓辭,金差到館,臣等卽爲入見,先問,如此炎程,遠來良苦云,則龍胡曰,感荷德意而來,遠路不遠矣。俺回還未久,而汗聞國王違豫,尙未差復,問候之禮,不可不爲,而以他人不可送,使臣出去,及問安·回答之事,兼管而來云。臣等以兩國情意相孚之意,致謝,則答曰,國王違豫,缺十餘字聖候尙未平復,臣民憂慮云。龍胡曰,三王子得病身死,國王未及知之耶?臣等答以全不聞知,今因信使之狀啓,纔得知之,朝廷不勝驚悼云,則龍胡唯唯。臣等欲陳辨詰之事,而渠等困倦,更無他語,故行茶禮後罷出之意,敢啓。傳曰,言于廟堂事,傳敎矣。國家之禮,名分甚嚴,本國,臣事天朝,而皇帝·皇后·皇太子之喪後,其他皇子之喪,元無弔問之禮,缺一字以皇子雖尊,亦無缺四五字不可混也。交隣之際,情雖相親,禮則有截,缺四五字喪,過行弔恤之禮,則是以私家之禮,施之於隣國也,豈其可乎?令句管所,將此意明白言之,似當。敢啓。答曰,依啓。
金堉,以句管所言啓曰,昨日前禮賓直長姜逴,本所支應廳進來察任,待交代相替事,啓下,而趁不來現。今日宗簿主簿肅拜後,始爲來現,殊無當初啓下之意。推考治罪,宜當。敢啓。傳曰,先罷後推。
府啓,成夏衍等事云云。慶平君玏事云云。故延平府院君李貴,三年內還收祿俸事云云。答曰,不允。
府·院啓,碩幹事云云。答曰,毋庸强煩。
金堉缺六字因備邊司啓辭,沈副摠處,當缺五六字午時例磨鍊,入啓矣。缺八九字督接伴使金大德留置缺八九字其時副摠前,還爲停止,缺八九字用事,平安監司處行移缺七八字禮曹言啓曰,以禮曹缺十餘字儀,東宮內官,別無小祥後着吉之語,令該曹相察磨鍊事,傳敎矣。缺七八字先則東宮內官以下缺七八字帶終期年,祥後玉色衣,禫缺五六字內喪其先王世子服心喪三年時,缺五六字練祭後卽吉,則東宮所屬掖庭下人缺三四字吉服,似無更爲磨鍊之事。敢啓。答曰,知道。先後內喪,內官服色,泛然磨鍊。故缺二三字。
吳䎘,以備邊司言啓曰,誘虜取叛,乃都督缺三四字咨文,必有更令本國傳缺八九字答之曰,受命在外,便宜缺八九字藩邦,則事體自別,無缺十餘字不敢,惟在老爺直缺七八字。敢啓。傳曰,依啓。
楊都督缺七八字天賦忠孝,性成神聰,缺八九字樂善惇行,慶衍本支缺八九字固藩籬以無彊,嚮缺八九字于海上,邇來叛首,遁迹鯨鯢,缺六七字聖上之神武,獨斷威福於九重,缺四五字猷相,成決勝算於千里也。御藩缺四五字蚊負是悚,忻瞻缺七八字職守,匏繫深慙缺八九字奉聞周代躬叩之微忱,薄致缺四五字葵傾,伏惟崇炤,曷勝嚴瞻?缺四五字端,黑祿金蟒緞一端,缺八九字一端,眞紫姑羢一端,缺八九字一端,雪色暑羅一端,缺八九字一方,香棋一副,息香缺八九字墨竹十幅,暑靴一雙。
缺七八字招見擧動,禮兵缺十餘字承旨洪命耉,服制缺八九字西路張蓋,査覈缺十餘字任。傳曰,依啓。
吳䎘缺七八字堂上四員內,判書臣李弘胄缺五六字李溟金差句管所堂上,參知缺四五字未上來,參議臣趙緯韓,今方入直,缺四五字日不差,前頭連有擧動,他無缺四五字參知差出。答曰,依啓。已上燼餘
上在昌德宮。停常參·經筵。
缺六七字上曰,金汗答書中,揚休名缺十餘字宜當。汗書中幸全餘缺十餘字不欲提起,以生爭端矣。缺八九字明白言之爲得,令承文院添入此意。缺四五字
傳于李景憲曰,高孝善囚單字,何以今始入啓耶?缺三四字問于當直,則孝善不爲待命,故尋其去處缺三四字回,告於諸堂上,然後囚缺八九字有拿命,則所當卽爲捉囚。缺五六字
李景憲,以句管所言啓曰,諸胡相出來缺五六字傳之曰,此是汗之兄弟所求之材,願得缺四五字連絶乏,而餘非難得之材,令醫司缺四五字答曰,依啓。黃連亦爲覓給。
李景憲,又以句管所言啓曰,卽刻從胡與金乭屎缺十餘字入京未久,卽下招見之命,缺十餘字我汗,汗必感激矣。俺行缺十餘字速發行,第汗及八缺十餘字物,欲爲許貿云。臣缺十餘字朝廷豈不許之?今番缺十餘字曲從之,第缺十餘字無以相副也。渠等曰,當從命而缺五六字還持去,請速稟朝廷而許市云。缺四五字市人,使之折價,而觀勢處置。何以爲之?敢啓。答曰,許貿適中處置,俾無落莫之心。
又以句管所言啓曰,臣等入見金差,茶罷促牀而坐,先問,貴國有請和天朝之意,果出於至誠否?答曰,然。臣等曰,見汗書,知貴國之意,缺十餘字天將果有通缺十餘字不敢傳送矣。答曰,缺十餘字請和於天朝之事,缺十餘字欲其明大義,納款之意,缺八九字我國之得遼·瀋也。多爲缺八九字三入關內,一草一木專缺八九字毁,蓋有講和之志而然,至於缺六七字部落,涉黃河遠遁,我兵還路,久缺四五字留箚數朔,邊臣許以和親,金缺五六字之物,積如丘山,殺牛刑馬,告天以缺七八字,邊臣乃言曰,皇帝缺七八字和還入中國之侵地云,缺七八字地,豈有納地退縮之理?我非兵馬之缺四五字,只念天心厭殺,地德喜生,逆天缺四五字實欲息戰而休兵,保我南北之缺四五字紹介於貴國,而貴國前後缺五六字非樂聞而盡情之地哉?臣等因其語勢,導之以缺八九字道,和之成否,雖非所參缺八九字則天朝豈不許也?缺十餘字亦入告,汗旣厚待缺十餘字舟師十一缺十餘字得已,不給我糧,亦因孔·耿缺八九字致疑,盡爲氷釋,兄弟之國,自缺四五字,彼此相同,寧有負我之理?禮單之缺四五字角弓之物,元非土産,可許減却,而其餘未足之數,豈不思而善處云云。臣等以我國竭力至誠,前後縷縷,不復更提,而金汗款待我使,亦出誠心缺二字送禮單,知其優厚而受之,無非往來使缺五六字云,而未足之數不少缺十餘字曰,今番北來缺十餘字竝其商胡,厚待缺十餘字金汗國書不爲持去,殊缺十餘字送於龍將,未知如何?答曰,缺八九字國書,其所失多矣。俺缺八九字助糧,固欲不及於孔·耿,而今缺八九字來,師老糧盡,方在庚癸之中,何缺五六字日蒙古告飢,貴國許我三千餘石,缺四五字多,願以此救之。臣等曰,我國以備孔·耿缺五六字,八路蕩然,繼餉無策,淸北之蓬蒿缺五六字等之所目覩也。雖欲缺十餘字前日所納之米,果有若干缺八九字不得提起,而殊非此米力之所及可以助缺六七字子之來,餽牛酒,送米八十石,今亦依缺六七字,已許送之云。則更問,前米已知之,其後缺六七字知。臣等以行會邊臣,已多日爲言,則缺七八字其辭色今後雖有若干加缺十餘字不至期於必准矣。終以缺十餘字之聞,欲爲招見之擧矣。不缺十餘字盡記,日暮罷出,而如缺十餘字且王子喪事,昨日泛言缺十餘字,待其先發缺七八字。敢啓。傳曰,知道。
以答金汗書,傳于李景憲曰,缺六七字者,似或未妥,改之如何?又汗書中,幸全數缺五六字,似或不可,雖不回答,無妨耶?問于備局以啓。
李景憲,以句管所言啓曰,昨日備邊司郞廳,以入啓公事,來見於臣等矣。臣等以接見胡差入去之際,備邊司隨廳書吏高孝善,入言於臣等曰,公事郞廳來言,周都督金汗處所言之事,言于胡差缺二三字,已爲發落允下云。臣等卽爲相議言及矣。今見備邊司回啓,臣等未發落之前,寧有率爾言之之理乎?敢啓。傳曰,知道。高孝善拿推,缺十餘字,周都督金汗處所言之辭,勿爲缺十餘字上已爲言之云,何也?問于缺十餘字構草後,本司郞廳,遍示於缺十餘字例也。今此句管堂上二員,爲缺十餘字發落之前,本司郞聽,持往缺十餘字發落率爾言之,事甚不可。臣等今朝缺六七字卽承下敎,敢爲仰陳曲折。句管堂上,缺五六字
傳于李景憲曰,今番胡差,各別厚待。
李景憲,以句管所言啓曰,今日胡差招見時,兩將缺十餘字名云,前日所道里招見時,缺十餘字十五名過多,臣等令差備記缺八九字孤山所送軍官之類,欲爲進闕瞻望,缺五六字之數,元數甚多,倍於所道里之時,雖缺六七字日勢已晩,不得已以其數詣闕之意,敢啓。傳曰,知道。
府啓,成夏衍等事云云。慶平君玏事云云,故延平府院君李貴,三年內祿俸還收事云云。僉知尹知敬,前爲公淸監司缺二三字衆會之中,肆然挾妓,至於遞歸之日,仍爲駄來,人言狼藉,莫不駭異,請命罷職不敍。守令濫率,及春分後率眷之禁,國法甚嚴,而近來紀綱解弛,人不畏法,知而故犯者,比比有之,極爲寒心,呂州牧使鄭基廣,非不知法禁,而挈眷於春分之後,及其人言傳播,始乃自首,不可因此而有所饒貸,廢了國法,請命罷職。此外濫率犯禁者,令各道監司,一一査覈啓聞。答曰,不允。尹知敬推考。鄭基廣其自首之事,似爲缺十餘字
府·院啓,碩幹事云云。批答缺
金堉,以備邊司言啓曰,缺八九字鐵之意,已言于楊摠兵,則似不缺八九字閒僻處,更待朝廷處置,缺八九字傳曰,依啓。
李景憲,以司饔院缺十餘字御前捧持果盤假提調缺十餘字果貼,將至傾缺十餘字曹言啓曰,來七月初四日,秋享大祭,缺七八字更頭,而二十七日,二十八日,疊有國忌祭魂缺四五字祭,宗廟先告等祭,許多執事,將不得推移充數,不缺四五字衙門郞廳,常時不爲差祭者,竝通瀜塡差之意,敢啓。答曰,知道。
李景憲,以都摠府言啓曰,都摠管洪靌·李應順·李缺一字英,副摠管尹暉,寶劍受點,都摠管李曙,修理所進去,缺二三字句管所常仕,副摠管許·鄭文翼,時未肅拜,姜弘重以河缺三四字使,時未回還。今日擧動,侍衛不缺三四字極爲未安。鄭文翼以同生服制缺十餘字牌招肅拜,仍令侍衛,何如?傳曰,依啓。
曰,周都督金汗處所缺十餘字胡,昨日句管堂上已爲缺六七字。
李景憲,以備邊司言啓曰,缺五六字揭帖,令承文院,依例缺七八字答曰,知道。
呂爾徵啓曰,今日缺六七字時,何承旨榻前入侍,何承旨捧書?
缺五六字大索乃等招見。入侍,都承旨呂爾徵,缺六七字假注書金益熙,事變假注書李尙逸,缺八九字金差等入閤門,親呈缺十餘字前覽後還授,捧置於案上。金差行拜缺五六字禮單,置於案上。從胡等行拜禮於閤門外,缺五六字否?差曰,身則平安云。上曰,當此炎程,爾缺六七字感荷德意,不知所苦,缺十餘字來時,自上有不安之候,歸缺十餘字上曰,委問多感。差曰,禮單參缺十餘字命捧入。上曰,國汗待缺十餘字下敎如此。當歸傳於汗缺十餘字之道,汗兄之死,不敢缺十餘字愕。上曰,缺十餘字所館處,亦爲軫念傳敎缺七八字更爲謝拜而出。
夜一更,流星出箕星下,入尾星下,狀如拳,尾長二三尺許,色白。已上燼餘
上在昌德宮。停常參·經筵。
院啓,成夏衍等事云云。近來國綱解弛,人不畏法,罪人族屬,冒呈上言,以徼萬一之幸,極爲痛駭,崔應虛首附爾瞻,任其卵育,出入兩司,助成聲勢,攻斥賢相,構陷善類,凡百謀議,一受逆魁之嗾,情犯極重,擢髮難容,至於奸贜蠹國之狀,淫虐賊倫之罪,所可道也,言之醜也。頃因曠蕩之恩,乃有令廟堂覆議之命,而廟堂亦置而不論,亦足知公議之所在矣。應虛敢令其子替面陳訴,瞞辭瞽語,欺罔天聽,竟被放釋之恩,此路一開,則凡爲罪人之子弟者,孰不欲曲爲巧說,以解其父兄之拘囚哉?國家懲惡之道,不可如是其紊亂,請還收崔應虛放釋之命。副司直金西潤,前爲庇仁縣監時,缺十餘字之家,公然縱酒視聽,雖曰武夫無識缺十餘字,請命削去仕版。宣傳官申缺十餘字拜跪之節,傍人竊笑,缺十餘字宿衛重地,請命汰去。答曰,依啓。成夏衍等,所犯雖重,被罪旣久,因大赦移放,似無不可矣。崔應虛旣已議放,今難還配,亦勿煩瀆。
府啓,成夏衍等事云云。慶平君玏事云云。鄭基廣·尹知敬等事云云。答曰,依啓。尹知敬缺十餘字,成夏衍等事,不允。已下缺。燼餘
義禁府啓曰,來二十八日仁穆王后小祥擧動時,隨駕郞廳十二員,當爲分差,而本司晝夜直一員,大駕考喧二員,挾輦二員,導駕二員,當直一員,駕後二員,東宮考喧二員。隨駕郞廳不足,假郞廳二員,依前例令吏曹差出,何如?傳曰,依啓。禁府謄錄
院啓,赦者,君子之不幸,而小人之幸也。自昔賢臣,必以毋數赦,進戒于其君者,爲世道慮也,深矣。頃者國有莫大之慶,廣施雷雨之霈,凡在眚災,固當宥除,以致維新之化,而至於情犯極重,非但關係國家而已,則豈可普加蕩滌,增奸兇之氣,而壞朝廷之紀律哉?成夏衍,倡爲偉卿之疏,首發廢母之論。吳汝穩,受仁弘之卵育,爲爾瞻爪牙,釀成兇謀,實爲主張,穢亂史局,乃其微罪。李元輿,以逆魁之姪,竊銓郞之權,爲鬼爲蜮,莫測端倪。此三人者,實合伏刑都市,以謝國人。當時失律,止於圍籬,而今乃有撤圍之命。康文翼,收議有不忍言不忍聞之說。黃中允·任器之,俱以爾瞻腹心,或居臺閣,或入銓曹,兇謀密計,無不同參。鄭晟·鄭忠立·任獻之·趙渰·閔潔·柳健·任徵之·任援·全璥·劉敬甲·鄭汲,當天地晦塞之日,以廢倫之論,爲發身之資,或獨自陳疏,或聯名共呈,連章累牘,迭投更進,兇言悖語,罔有紀極,到今思之,肝膽欲裂。流竄之律,亦云末減,而今乃有放送量移之命。李善述,曾起誣告之獄,不被反坐之律,乃逆适之犯京也,有戎服弓矢,遠迎於馬前。李蕓,承賊闓之旨,因雜技之戲,誣殺李顯慶父子。趙存道,首事爾瞻,情猶父子,助成兇逆之勢,竟至於滔天。韓惟翔,締結兇徒,甘心服役。李憺·南溟羽·曺挺立·郭天豪·尹聖任·洪景艇·郭天成·鄭良胤,皆爲事爾瞻,仰其鼻息,或爲三司,力主廢論,或投章疏,圖占科第,或與仁弘·爾瞻,相爲表裏,終始謀議,無不相應,屛諸四裔,不可與同國,而今乃有給牒敍用之命。各人罪惡,昭著如此,宥旨之下,衆情駭異,憲府論執,實出公共之議,而相持閱月,兪音久閟,臣等深恐正論不得張,而奸徒無所懲也。邪正消長之機,所係甚重,成夏衍以下,請竝還收成命。批答見上。追崇朝報
上在昌德宮。停常參·經筵。
齋戒,無事。
卯時辰時,日暈右珥。午時,日暈。白雲一道如氣,貫暈指日下旁,長數三尺,廣尺許,良久乃滅。夜五更,月暈。內下日記
謝恩,校理趙贇,副校理愼天翊。玉堂日記
上在昌德宮。停常參·經筵。
孝思殿練祭擧動出宮正時,酉正一刻。
辰時巳時,日暈。夜四更,流星出羽林星傍天際,狀如鉢,尾長五六尺許,色赤,光照地。五更,流星出句陳星下,入乾方天際,狀如鉢,尾長四五尺許,色赤,光照地。內下日記
上在昌德宮。停常參·經筵。
巳午時,日暈。白雲一道如氣,橫帶暈傍,長三四尺,廣尺許,良久乃滅。內下日記。
義禁府啓曰,大駕還宮時,把子前石橋近處,名不知女人擊錚,極爲駭愕。令攸司囚禁治罪,何如?傳曰,依啓。禁府謄錄
上在昌德宮。停常參·經筵。
府啓,成夏衍等事云云。答曰,不允。
院啓,崔應虛事云云。成夏衍等事云云。答曰,已諭。追崇朝報
義禁府啓曰,以備邊司啓辭,春信使朴,金差回還後,拿問事,允下矣。金差今已發行,朴拿囚之意,敢啓。傳曰,依啓。禁府謄錄
上在昌德宮。停常參·經筵。
辰時,下雨。內下日記具允明校正。日記廳郞廳李益普書。
上在昌德宮。停常參·經筵。
國忌。
巳午時,日暈。內下日記
上在昌德宮。停常參·經筵。
卯時,暫雨。內下日記
有政。
吏批,以李元鎭爲修撰。玉堂日記
院前啓,成夏衍等以下,請竝還收成命事。崔應虛,請還收放釋之命事。入啓。措辭竝見上。答曰,已諭。
府前啓,成夏衍等,請竝還收成命事。措辭見上。答曰,已諭。
傳曰,張禮忠,曾有實職除授事承傳,而何不擬望乎?回啓曰,臣等未及致察矣。
知事單張禮忠。追崇朝報
上在昌德宮。停常參·經筵。
秋享大祭齋戒。
申時,灑雨。自卯時至未時,日暈。夜下雨。內下日記
上在昌德宮。停常參·經筵。
卯時,或陰或晴。巳時,快晴。內下日記
府前啓,成夏衍等,請竝還收成命事。措辭見上。答曰,不允。追崇朝報
上在昌德宮。停常參·經筵。
卯時,有霧氣。內下日記
行護軍李安訥,沔川地加土呈辭。入啓。傳曰,給由馬,澆奠牀備給。
答府曰,成夏衍等事,不允。
院前啓,成夏衍等,請竝還收成命事。請還收崔應虛放釋之命事。入啓。措辭竝見上。答曰,已諭毋煩。追崇朝報
副提學李植三度呈辭。入啓。遞差。
謝恩,修撰李元鎭。玉堂日記
上在昌德宮。停常參·經筵。
視事停。
未申時,日暈。酉時,日暈兩珥,暈上有背,色內赤外靑。內下日記
府前啓,成夏衍等,請竝還收成命事。措辭見上。答曰,不允。
院前啓,成夏衍等,請竝還收成命事。崔應虛還收放釋之命事。措辭竝見上。答曰,不允。追崇朝報
上在昌德宮。停常參·經筵。
祿政爲之。
自昧爽至卯時,有霧氣。午未時,日暈。酉時,日有左珥。夜一更,流星出河鼓星下,入房星上,狀如鉢,尾長七八尺許,色白。內下日記
院前啓,成夏衍等,請竝還收成命事。請還收崔應虛放釋之命。措辭竝見上。答曰,已諭。追崇朝報
上在昌德宮。停常參·經筵。
卯時,大雨如注。巳時,乃晴。自二更至三更,大雨如注。內下日記
院前啓,請還收崔應虛放釋之命,成夏衍等,請竝還收成命事。措辭竝見上。答曰,崔應虛事,觀禁府回啓,不無可恕之道,不必堅執。成夏衍等事,不允。追崇朝報
侍講院啓曰,故賓客鄭經世家,王世子遣宮官致弔祭,定於今月二十五日,而本家有故,且葬期尙遠,令該曹改擇日,前單子付標,何如?傳曰,依啓。春坊日記
上在昌德宮。停常參·經筵。
巳時,下雨。達夜下雨。內下日記
上在昌德宮。停常參·經筵。
國忌。
未時,日暈。寅時卯時,下雨。內下日記
上在昌德宮。停常參·經筵。
夜二更三更,下雨。內下日記
有政。
吏批,以趙翼爲副提學,愼天翊爲副應敎,李景曾爲副校理。玉堂日記
院前啓,請成夏衍以下竝還收成命事。請還收崔應虛放釋之命。措辭竝見上。答曰,已諭。追崇朝報
上在昌德宮。停常參·經筵。
酉時,日暈兩珥。內下日記
院前啓,請成夏衍等竝還收成命事。請還收崔應虛放釋之命。措辭竝見上。答曰,不允。追崇朝報
訓鍊院啓曰,前府使申景琥,都監中軍已爲啓下,付軍職,冠帶常仕,何如?傳曰,允。訓局謄錄
上在昌德宮。停常參·經筵。
或雨或晴,終日達夜不霽。內下日記
掌令閔光勳啓曰,臣上年忝在言地,實與權濤同罪,而幸免譴罰,得保職名,心常惶恐,不敢每爲控辭。今者濤則尙在罪籍,臣獨更叨匪據,狼狽悶蹙,決不可抗顔就列,請命罷斥臣職。答曰,勿辭,退待物論。
府啓,成夏衍等撤去圍籬事。康文翼等放釋事。李善述等職牒還給事。曺挺立敍用之命,請竝還收成命。措辭竝見上。答曰,不允。
院前啓,成夏衍等竝還收成命事。崔應虛還收放釋之命事。入啓。措辭竝見上。答曰,不允。追崇朝報
李景憲,以吏曹言啓曰,臺諫有闕,政事,何以爲之?敢稟。
兵曹判書李弘胄,伏以,臣猥將缺半行嚴退伏缺二字冀蒙遞命,而格外恩由,又缺半行無所。臣雖駑劣,粗知事缺四行公私幸甚。取進止。
司缺半行恐,頓首謹百拜上言于主上殿下。缺半行勢漸危重,不獲已冒呈單子,而政院缺半行臣誠惶悚,罔知攸措。第惟微臣,病根缺半行倘不及時調治,則危淺迫於顚隳,安可缺半行籲呼天地父母,以圖全軀乎?臣素患缺半行且於數年前,哭母於氣血衰耗之後,仍缺半行日候極熱,時得痢疾,兼患眩症,極缺半行及全差,練祭臨迫,不得不缺半行日,因過飮冷物,前症又作,缺半行吐瀉不止,數日以來,症勢缺半行時勢升,至於昏仆,不省人事。缺半行頓無差愈之路,性命缺半行天威,陳章吐實。伏乞聖慈,缺半行治保全,則仁恩所及,豈殞缺半行惶隕越之至。謹昧死以聞。踏啓字而下。缺四五字溟,伏以,方伯之任,摠領一道,職兼風憲,缺半行之人,故搢紳之得拜是任者,咸以爲榮,缺半行罕稀有也。臣本駑劣,最居人下,遭遇缺半行摧,首尾十年,節鉞耀身,至於通計缺半行誠惶蹙,以榮爲懼,自惟何人,獲被無缺半行也。目今北閫多事,虞憂之端,不一而缺七八字一節,而如臣無狀,六七年前,筋力未缺半行犬馬之齒,將迫七旬,缺一行在煙霧缺二行令仕滿者,例付京職,缺半行以來,武官作散者,不記其數,缺半行之致,固無可奈何矣。文官作散者,缺半行中,除人器不稱,身有罪累,或年缺半行者外,表表可用而緣窠窄久未受祿缺半行至於參上蔭官顯有名稱及守令仕滿缺半行至七八十員。參下積仕八九年後,始至六缺半行於前御,人多稱屈,歸咎銓曹,而缺半行手之地。且祖宗朝世族子弟,缺半行科,業文不成,則捨文取武,缺半行蔭才進。輕重之分,有如此缺半行是不讀書之人,以缺一字則應缺半行故文武官立朝莅職,其缺半行此二者,而未得其說矣。今缺半行等都目,出六品者,十八九缺半行廳十員外,其餘皆是蔭官。一缺半行至四十員,而蔭官初入仕原數,京缺半行府都事十員,別坐二十九員,繕工監役缺六七字官四員,內侍敎官二員,水運判官二員,缺六七字此外權設天文學敎授,地理敎授,缺半行授,都案廳,通計一百六十五員。缺四五字遊士夫以取聲譽者,則必是藉蔭父缺半行一通仕路,美官自至。其數旣如是之缺半行習於驕惰者,其不肯勤缺三四行始於世祖,而成於成廟,其時陵參奉,缺五六字察訪一半,又以武吏差出,謂之驛丞,缺四五字參上職,則初入仕員數旣少,參上員數缺四五字與箇滿守令處置之地,固恢恢有餘,而缺四五字及驛丞,皆歸蔭官初仕,其他繕工監役缺四五字其數亦多,而參上則正以下減省之數,缺四五字固不得不與祖宗朝相反矣。缺半行淸仕路而杜僥倖,以復缺半行臣之愚意,都事別坐,缺半行令及前御中可用者處之,缺半行童蒙敎官,勿拘參上缺半行官及水運判官,勿拘文武蔭缺半行者授之,觀象監三學敎授缺半行王廟直等,從雜岐占缺半行勞人器可用者,別例敍用,而勿爲缺半行可以十去八九矣。且亂後減省官員,缺半行來權設衙門郞廳及備局文郞廳缺四五字多以罷散者爲之,則有省費之名,而無省費之實,減損百官,不成朝廷體面耳。臣意缺六七字量數還設,而剩局郞廳文兼等官,缺半行祿官爲之,仍減若干祿兒,令有減缺半行便益。臣待罪政曹,曉夜思度,旣缺半行置,俱係變通,臣亦不敢已下缺。燼餘
上在昌德宮。停常參·經筵。
辰時,乃晴。內下日記
院前啓,成夏衍等還收成命事。請還收崔應虛放釋之命。措辭竝見上。答曰,不允。崔應虛量移。
府前啓,成夏衍等還收成命事。措辭見上。答曰,不允。追崇朝報
吳䎘以缺半行夜,發遣曹郞廳,宮城外各處軍堡摘缺半行直軍襄陽正兵池汗孫,曜金門搖鈴將缺半行得世等名闕點。當該部將,常時不能缺半行極爲非矣,推考。闕點軍士,自曹決棍缺半行以備邊司意啓曰,缺三四行自前有本道人勿差試缺半行置云。上項金慶餘,似爲有理,依願缺四五字傳曰,允。
傳曰,各衙門囚禁之人,幾名,疏放。缺三四字啓曰,以典獄摘奸書啓。傳曰,羊價推捧缺三四字問曲折以啓事,傳敎矣。卽招憲府色吏缺四五字姜碩期,方爲典牲提調,故五月間爲本職時,招缺四五字羊價,經年不納,因本署牒呈,囚禁推捧,缺三四字
吳䎘啓曰,各衙門囚禁之人,幾名,疏放事,傳敎矣。卽招典獄署官員査問,則刑曹缺半行十四名云矣。傳曰,知道。
吳䎘缺半行旨書啓,本曹囚人吳應吉缺半行允下矣。吳應吉則因軍器寺牒缺半行物價,偸食不納,託入勢家缺半行爲飛褙改書之事,本曹堂缺半行亦必因吳應吉之誣訴,而缺半行稱冤,而輕易放釋,李永龍則囚缺半行罪與沙工有間,依啓辭,使之下鄕缺半行囚人放送下鄕,使之備納,事體未安,何以爲之?敢稟。傳曰,知道。然則勿爲分揀。
吳䎘,以兵曹言啓曰,兵曹軍堡數書啓中,所謂空代處,則缺半行士守直之處,亦無堡舍,軍皆露處,缺四五字夜暴露,則必無一一守直之理,極爲可缺五六字廳摘奸處置,何如,傳敎矣。臣曹卽令缺半行方造,或有開基始役,而缺三四行之地,其情狀,昭然甚明,乃缺四五行者也。其分別虛實,豈不明白的當乎?大抵缺四五字繪等謀逆之言,雖是虛誕,其與時說,爲缺四五字此正類吉雲節之事。首謀爲逆,旋自缺四五字謀爲逆,故誅之。以發告之功,誅止其身,而缺四五字正先王處置,至正至當,可以爲萬缺四五字首謀爲逆,則實與雲節同,而以嫌怨缺五六字族之地,又雲節之所無,若用先王誅缺半行說一人,猶當誅止其身,況添有白以缺半行罪,而反施定配之律乎?此缺半行國內三尺童子,無不痛疾,而缺半行人,使國內人心,咸懷憤鬱,缺半行有乎?請更加睿察,亟命缺半行節所犯,大相不同,而爾等每缺半行之地,事體殊甚不當也。時說缺半行戮,實涉不可,更勿煩論。已下啓辭出追崇朝報燼餘
上在昌德宮。停常參·經筵。
卯時,沈霧。內下日記
府院前啓,成夏衍等竝還收成命事。入啓。措辭見上。答曰,不允。
院前啓,崔應虛事,停啓。追崇朝報
缺三字壽翼,正言卞時益來啓曰,碩幹事。措辭見上。答曰,勿煩。
傳于右缺半行明日爲之。
兵曹判書臣李弘胄缺半行迫情勢,冒昧陳箚,而以此時重任,不可輕遞,缺半行惶悚缺二三字之筋力,如有一分可堪之缺二三行取進止。答曰,省箚具悉。已諭,卿其勿辭。燼餘
上在昌德宮。停常參·經筵。
午未時,日暈。夜一更,月有半暈兩珥。二更,月暈。五更,沈霧。
有政。內下日記
副應敎愼天翊三度呈辭。入啓。遞差。玉堂日記
府啓,成夏衍等撤去圍籬事,康文翼放釋事,李善述等職牒還給事,曺挺立敍用之命,竝還收成命事。措辭見上。答曰,不允。
院前啓,成夏衍等竝還收成命事。入啓。措辭見上。答曰,不允。
禁府,崔應虛,牙山縣定配。啓。
禁府都事李時苾,崔應虛移配事,出去。追崇朝報
下直,禮山縣監李缺半行宗之,訓戎僉使申景濂。
吏批,判書崔鳴吉缺六字賢進,參議李敏求呈辭,右副承旨李景憲進。
兵批,缺半行參判金慶徵病,參議趙緯韓病,參知韓必遠進。缺半行
吏批啓曰,判書崔鳴吉,以病不來,參議李敏求呈辭,小臣獨政未安,何以爲之?敢稟。傳曰,仍爲之。
以洪命耉爲缺三四行李尙質爲通訓大夫行成均缺半行暠爲承議郞行繕工監副奉事,李景嚴爲缺半行都護府使,李必行爲通訓大夫行寶城郡守缺半行嘉善大夫行龍驤衛副護軍,洪命耉爲折衝缺五六字副護軍,崔葕爲禦侮將軍行龍驤衛副護軍,缺五六字侮將軍行龍驤衛副護軍,宋希進爲缺五六字衛副司正者。
吏批啓曰,因繕工監啓辭,參缺半行傳敎矣。參奉柳元履,方在京中,將爲肅拜,缺半行及聞知有此啓辭,仍存勿改之意,敢啓。傳曰,知道。
缺半行僉使申景濂給送。
吳䎘,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
缺四五字曹意啓曰,當日禹昌言稱名缺半行擊錚,極爲駭愕,令攸司囚禁治罪。同缺半行以致闌入,亦爲非矣。請推考。傳曰,缺半行酉條特送第二船進上,今已上來,回缺半行送,而倭通事一人,依例差定事,今月初四缺半行爲尋常,迄不差定,趁限之事,慢忽至缺半行推考治罪,何如?傳曰,允。
金堉以禮曹意啓曰,缺半行日禮單,始自今年正朝,端午節目,亦旣缺半行當趁期磨鍊,令戶曹·承文院,禮單揭帖缺半行傳曰,允。
上在昌德宮。停常參·經筵。
申時,灑雨,達夜下雨。四更,雷震。內下日記
府前啓,成夏衍等竝還收成命事。措辭見上。答曰,不允。
院前啓,成夏衍等還收成命事。措辭見上。答曰,不允。追崇朝報
下直,開城府缺半行溪縣令崔壽海,惠山僉使閔栐。
缺半行日發行乎?自政院催促。
傳曰,今下弓矢,惠山僉使閔栐給送。
李行遠啓曰,以禁府崔鐻元情公事,缺半行措語有缺三字承旨察見事,傳敎矣。缺三四行
左議政缺四五字自初夏缺二字泄瀉之症,百藥無效,漸至沈痼,缺半行肉日益消脫,此實同列諸臣所共見而憐悶缺半行十數年前所患脚疾,輒復發作,而此缺半行跛躄,黽勉行公,今則痛勢極重,上自右髀缺半行以鐵椎搥碎,日夜叫楚,不能屈伸。若不及缺半行至於難治矣。藥房問安,備局仕進,俱未缺半行旬月難期。伏乞聖明,俯察危懇,本職及內缺半行遞免,使之專意治療,不勝幸甚。取進止。答曰,省箚具悉卿懇。卿其勿辭,調理行公。仍傳曰,遣史官傳諭。
李行遠以侍講院意啓曰,本院上番六員缺半行政,移拜司諫,仍爲入直,今日肅缺半行申敏一未肅拜,文學鄭維城以缺半行弼善朴潢,兼文學具鳳瑞,而朴潢缺半行記,他無替直之員。書筵重地,缺半行敏一牌招肅拜,使之入直,何如?傳曰,允。缺半行沈大孚來啓曰,碩幹事。措辭見上。呈辭出外,自有法典,缺半行恩暇,而益興君李應順,數年之缺半行沐浴,或稱加土,或稱掃墳,任意呈辭,缺半行出夫馬,貽弊不一。其蔑法猥濫,缺半行答曰,不允。李應順推考。燼餘
上在昌德宮。停常參·經筵。
去夜,仁政殿窓戶,處處雷震。
傳曰,大臣·六卿·三司長官命招,判尹亦爲命招。
政院啓曰,大司諫在外,以次官命招之意,敢啓。傳曰,知道。
副提學趙翼,禮曹判書洪瑞鳳,刑曹判書韓汝溭,判尹沈器遠,命招出仕。
三殿,政院玉堂藥房二品以上六曹大司憲問安。答曰,知道。
政院啓曰,大臣以下命招來詣矣。傳曰,引見。
左議政金瑬啓曰,雷震宮闕之變,雖或有聞於往昔,而未有如今日之甚也。休咎之徵,未知何在,而天人相感,捷於影響,人事失於下,則天變應於上,此必然之理也。方今聖政,未有闕欠,而如臣無狀,忝竊匪據,上不能以厭天意,下不能以副人望,致有無前之變,臣罪大矣。伏乞聖明,亟賜罷免,以答天譴,改卜賢德,以濟艱虞,不勝幸甚。且臣聞命蒼黃,扶曳入來,而脚膝拘攣,痛勢苦劇,不得登進文陛,仰承淸問,尤不勝惶恐之至,伏地待罪。答曰,罪實在孤,卿勿控辭。且卿之脚病,如是苦劇,則不得入參,勢所然也。宜安心,勿爲待罪。
府前啓,成夏衍等還收成命。措辭見上。答曰,不允。
院前啓,成夏衍以下竝還收成命事。措辭見上。答曰,不允。追崇朝報
謝恩,副提學趙翼。玉堂日記
引見時,領相所啓,句管廳事,臣前已屢陳矣。蓋百姓興利之事,國家取之,故百姓不能無怨矣。上曰,若無句管,民無怨乎?果有民弊,則只收發給之物,今後罷之,可也。又所啓,避殿之事,雖是虛文,古亦有之,以誠爲之,不無所益。上曰,言于禮曹。吏曹判書崔鳴吉所啓,各衙門貿販之際,常人取受興利物爲喜矣。及其收捧之時,則囚禁督之,故人皆怨矣。各衙門豈必商財?皆送于戶曹爲便。上曰,不必盡送戶曹,而此後勿爲,令廟堂議處。禮曹判書洪瑞鳳所啓,天變示警,豈無其由?昔一女呼天,齊堂震擊之說有之,一人失所,天爲震動,有如是者。近來連有赦宥,罪籍之人,皆在蕩滌之中,然常時書入之外,各別省察,一夫失所,必有災異。上曰,彼言與予意同,令該曹稟定爲之。追崇朝報
或晴或雨,自申時達夜下雨如注,雷動電光。內下日記
訓鍊院啓曰,丁卯其人木七十同許,哨官李惟良准授,上年二月戰馬貿來事,入送濟州矣。以五十同,貿得分運押來之馬一百八十二疋,二十同則不得准貿,價物還爲持來。貿來馬則其中卽可騎用者居半。雖是授去將官盡誠之致,許多馬疋,無事得達,誠爲多幸,而暑月行路之馬,不休仍爲調習,則必有致傷之弊,姑爲放養箭串,秋成處置之意,敢啓。傳曰,依啓。當該將官論賞。
又啓曰,濟州貿來戰馬,箭串放養,秋成處置事都監草記,傳曰,依啓。當該將官論賞事,傳敎矣。恩賞重事,自下不敢擅便,當該哨官李惟良,令該曹,覆啓論賞之意,敢啓。傳曰,依啓。訓局謄錄
上在昌德宮。停常參·經筵。
雨下如注。
大殿,藥房問安。答曰,知道。
政院啓曰,仁政殿內,有雷震之變,極爲驚愕,使郞廳看審以來,其形止別單書啓。傳曰,知道。
仁政殿雷震處別單,東邊第二柱外面三處,有半尺許斧斤狀,東邊正門北邊戶柱左右,皆有尺許斧斫處。又斜窓主柱,亦有尺許斧斫痕,正門南邊戶柱自上至下,有斧缺處,南邊東夾戶兩柱內外,數尺斫破,西柱亦有尺許斫破處,南邊正門西邊戶柱三尺許,東邊柱半尺許,皆有斫破處,南邊西夾門東邊戶柱骨兩處,大有斧破處,戶柱自東邊至上下,如以斧斫破之狀,西邊正門南邊戶柱上,有尺許破缺處,中有破缺處,西邊正門北邊戶柱三處,有尺許破缺處,北邊正門西邊戶柱,尺許破缺處,下有數寸許破缺處,東邊戶柱兩處,有數寸許破缺處,窓紙三尺許,亦有破穴處,東邊第三柱鐵網下,如有爪痕處,殿內東邊第一退柱東西三處,或有數寸爪痕狀,中有數尺許劈缺狀,下至裹紙三處,如以爪爬裂之狀,殿內西退柱裹紙處,如有焚如之狀,又有柱下破缺處,殿下西退柱裹紙處,如有焚如之狀。啓。
政院啓曰,昨日引見時,判敦寧金尙容所啓,申淑女之獄,中外皆稱其冤,至今不決,雖不以彼而爲災,昔一女呼冤,齊堂震擊,參商處置,何如?無發落,取稟。傳曰,知道。
領敦寧吳□□箚子大槪,臣病重,趁未還朝,且聞天變,不得趨及於問安之後,惶恐待罪事。入啓。
院啓,天人一理,上下無間,人事失於下,天變應於上,必然之理也。今日之災,未知果出於某事之失,而君臣上下,一意戒懼,念念而惕之,事事而愼之,則弭災應天之道,不其庶幾乎?昌慶之役,實出於不得已之擧,修繕未完,而宮家營作,相繼不止,此豈遇災恐懼之道乎?往在癸巳年間,天將李提督見南別宮謂曰,中朝則皇子之第,未必若是宏大,而爾國王子之家,壯麗至此,營造之際,得無民怨耶?提督此言,至今傳之,玆豈非聖上之所當惕念處乎?請大君家營繕及闕門外諸上司直房諸衙門修葺,一應大小工役,竝皆停罷,以示一分戒懼之意。答曰,大小工役停罷事啓辭,不無所見,而大君不可老於闕中,諸司官員,不可露處,此等役事,勢難停止矣。追崇朝報
中部水標直手本內,本月十八日自十九日平明至下雨,水標良中七尺五寸漲溢。
達夜下雨如注。內下日記
府前啓,成夏衍等竝還收成命事。措辭見上。答曰,成夏衍·康文翼·李善述·李蕓事,依啓。
院前啓,成夏衍等竝還收成命事。措辭見上。答曰,成夏衍·康文翼·李善述·李蕓事,依啓。追崇朝報
謝恩,副校理李景曾。玉堂日記
以下疊書。昨日引見時,領相所啓,句管廳事,臣前已屢陳矣。蓋百姓興利之事,國家取之,故百姓不能無怨矣。上曰,若無句管,民無怨乎?果有民弊,則只收發給之物,今復罷之,可也。
又所啓,避殿之事,雖是虛文,古亦有之,以誠爲之,不無所益矣。
上在昌德宮。停常參·經筵。
下雨。內下日記
院啓,成夏衍等四人,聖批旣許還收,臣等固知聖意斟酌其罪犯而輕重之也。然而吳汝穩,受仁弘之卵育,爲爾瞻之爪牙,穢亂史局,釀成兇謀。李元輿,以逆魁之姪,竊銓郞之權,爲鬼爲蜮,莫測其端倪,實與夏衍三惡同罪,而肆市之刑未加,撤圍之命猶在。黃中允·任器之之狐貍,鄭晟·鄭忠立·任獻之·趙渰·閔潔·柳健·任徵之·任援·全璥·劉敬甲·鄭汲之魍魎,當天地晦塞之日,以廢倫之論,爲發身之資,兇謀密計,無不同參,聯名獨疏,迭投更進,凶言悖說,不啻文翼之八字,而流竄之律已輕,量移之命尙在。趙存道首事爾瞻,情若父子,助成兇逆之勢,竟至於滔天,韓惟翔締結兇徒,甘心服役,李憺·南溟羽·曺挺立·郭天豪·尹聖任·洪景艇·郭天成·鄭良胤,皆奴事爾瞻,仰其鼻息,或爲三司,力主廢論,或投章疏,圖占科第,或與仁弘·爾瞻,相爲表裏,終始謀議,無不相應,屛諸四裔,不可與同國,而給牒敍用之命未收,各人罪惡,俱極昭著,輕重之間,衆情愈鬱。臣等竊恐正論猶不得張,而奸徒尙無所懲也。邪正消長之機,所係甚重,請吳汝穩以下竝還收成命。答曰,吳汝穩等罪犯,比於成夏衍等,不無輕重,更加思量,勿爲堅執。
府前啓,吳汝穩以下竝還收成命事。入啓。答曰,吳汝穩等罪犯,比於成夏衍等,不無輕重,更加思量,勿爲堅執。
去夜玉堂箚子大槪,陳恐懼修省之道事。入啓。
政院啓曰,引見時,以大臣所啓求言事,蒙允矣。當奉聖敎,敎諭中外矣。何以爲之?敢稟。傳曰,承旨其代孤草敎。
禮曹啓曰,以領相所啓避殿事,傳敎矣。自古遇災之時,人君卽減膳·撤樂·避殿之事,以爲恐懼應天之實。今此皇天之示警,實非尋常之比,修省之道,宜無所不講,而樂則固已廢矣,膳則癸亥以來裁省之後,似無更減節目,惟是避殿一事,不可諉以虛文而有廢,故常遇災貶降之例。敢啓。傳曰,知道。當避殿自責,減膳一事,亦依前例擧行。
傳曰,昨日罪人審理事,義禁府·兵曹分付乎,何不書啓耶?政院啓曰,禁府·兵曹·刑曹等,昨日已爲分付,朝者又催促書啓,而時無來呈矣。傳曰,知道。
禁府啓曰,傳敎矣。本府罪人等,頃日大赦時疏釋之外,名在罪籍者,沒數書啓,以備睿裁乎?敢稟。傳曰,依啓。
答玉堂箚曰,省箚具悉。深嘉卿等愛君憂國之誠,箚陳之事,無非格言,當惕念而採用焉。
漢城判官尹啓基上疏大槪,治兵閱武,預備邊虞,側身修德,以禳災異事。入啓。
答領敦寧吳〈允謙〉箚曰,省箚具悉。深用缺然。今孤遭此大變,慄慄危懼,莫保朝夕,而卿辭以疾病,不爲來見,無乃吏判之言,不虛而然耶?卿以先朝舊臣,與孤同朝,亦此年久,義當休戚是同,似不可相棄於危亂之際也。願卿勿爲待罪,調理入來,以副至望。
禁府,審理罪人權濤·佶·億·健放送,申淑女分揀。
院啓,請大君家營繕及闕門外諸上司直房諸衙門修葺,一應大小工役,竝皆姑停,以示一分戒懼之意。答曰,已諭。
議政府爲求言事,右副承旨臣金堉,敬奉傳旨。王若曰,孤以否德,忝在大位,夙夜寅畏,于今十一年矣。其所以敬天勤民者,非不以誠,而國家多事,殆無寧歲,民怨於下,而謗讟朋興,天怒於上,而災異疊出。往在庚午,太廟之園,雷轟大木,天之譴告,若是其可畏,列聖在天之靈,其必陟降左右,而示此警矣。驚惶悚慄,不敢寧處。越玆七月十七日夜,雷震仁政殿,斫柱斲闥,火焚塗紙,此實前古罕聞之災也。孤之驚悚,有倍前日,法宮正殿,乃人君出治之所,而無前之變,遽降於此,上天深意,其必有在,先之於廟木,後及於殿柱,剝牀以膚,災至切近,皆由孤不德之致,尙誰咎哉?將政令之間,事多闕欠,怠忽倦勤,不能修擧,用人之際,好惡不明,賢邪雜進,混淆無別而然歟?刑罰不中,有罪者倖免,而無辜者抱冤,爵賞不明,無功者濫受,而有勞者稱屈歟?宮闈不嚴,有女謁通行之患,土木非時,有時屈擧嬴之歎歟?言路不通,而公論鬱抑於下,直氣摧沮,而士風不振於朝歟?享祀不潔,百神有所不歆,賦役繁重,百姓皆失其業〈而〉然歟?古人有言曰,天變之來,民怨召之也。今之民怨,果足以召天災矣。江都句管之設,民甚苦之,故已令停罷,各衙門貿販之事,停罷旣久,其中續續貿販者,亦令摘發推治,此外怨苦者,亦必有可言者矣。凡我在朝臣僚及爾草野士庶,苟有所懷,則畢陳無隱,上自君上闕失,下至民間疾苦,備盡條列。不但陳弊而已。必爲捄弊之策,匡救不逮,以答天譴。言有可採,用而賞之,設或過中,亦不爲罪。咨爾政府,體孤至意,布告中外。追崇朝報
李景憲啓曰,傳曰,昨日罪人審理事,義禁府·兵曹分付乎,何不書啓耶,傳敎矣。缺二三字昨招義禁府兵曹等郞廳,分付缺半行不來呈,極爲稽緩,請當該郞廳推考。缺半行
吳䎘,以文臣試射所差備官,以試官意缺二行
吳䎘,以備邊司言啓曰,定州牧使缺半行署經,不得下去云。令憲府從速爲缺半行處守令,亦令該曹,明日內爲政差缺五六字傳曰,依啓。
金堉,以承文院官員,以都提調缺半行官漢語吏文勸講一事,專副提調缺半行無能識者。承政院左承旨吳䎘,文翰缺半行合此任,副提調差下,何如?傳曰,允。
又以承文院官員,以都提調意啓曰,缺半行門,而今方接寓於金虎門外數間缺半行書寫等事,不成貌樣。昌慶宮移缺半行隨移,而昌德宮承政院則許令缺半行雜物,勿令撤毁,以除修理之役。缺四五字
李景憲,以兵曹言啓曰,今七月二十日缺半行權知訓鍊院奉事洪藎溫·鄭義信缺半行洪玲吳子自不,請竝推考。傳曰,依啓。
缺四五字接待所言啓曰,卽日唐差郭都司率缺半行傳曰,知道。
李景憲缺二行仰稟,自上以定軍缺半行之査覈事,傳敎矣。聖慮所及,極缺半行方時存收布者外,分明逃故無基者,缺半行實數,竝以一一成冊,啓聞上送,以憑缺半行有官吏之以存爲逃,以生爲死者,則缺半行重究不饒之意,各道觀察使·開城府缺半行何如?傳曰,依啓。
李行遠啓曰,缺半行書日入後,皆已出去,待明曉仕進,缺半行傳曰,知道。
李行遠以吏曹言缺半行體察使意啓曰,因全羅監司缺半行精前後守令,竝推考事,粘連缺半行久者乙良,竝爲先罷後推事,命下矣。缺半行在任久近,處置之意,敢啓。傳曰,缺半行因都摠府啓辭,井邑軍器尤甚缺半行在任久近,處置事,命下矣。丁卯以缺半行則前縣監李慶,自丁卯至己巳,爲缺半行澤,自己巳十月至今年,在任五年缺半行後推乎?敢稟。傳曰,依啓。
弘文館行副提學趙翼,校理沈演,副校理李景曾·辛啓榮,修撰李元鎭·鄭雷卿,副修撰尹鳴殷等,伏以,昨日缺半行懼之極者乎?凡災異之作,在於闕中,固是缺半行正殿,人主受朝行祀之處,四面窓戶及柱缺半行告殿下,昭然甚明,非如闕外遠近諸處缺半行殿下恐懼震驚,卽召臣隣,求聞闕失也。諸臣缺半行災之道,固已無所不盡矣。然,當此天譴,極缺半行人主震懼警省之時,凡有所懷者,皆當言缺半行實也。蓋人情於宴安之日,恬於自肆缺半行後,有以聳動感奮,善言易入也。況臣等,猥缺半行恩寵,叨冒近密,於此之際,敢不竭其思慮,以求補缺半行必是人主所爲,有大拂天心者也。竊見殿下缺半行凡前代人主,荒淫嬉遊之事,皆未有焉,然而缺半行世道日益汚下,變異之生,層見疊出,國勢缺半行亡之禍,迫在朝夕,而今此千古罕有之變,缺半行會之處,臣等誠未知何由而致此也。然,觀缺半行動之者,實無異於丁寧面戒,此豈偶然缺半行思惟,雖若無由而致此,竊恐亦不無有以缺半行皇天之付畀,爲億兆之主,以理安生民,爲缺半行匹夫匹婦,有不獲其所,皆其責也。而其缺半行徇于一己之偏,則是缺四五行之爲善,奢侈華麗之爲缺半行其何以敎國人儉哉?近日國中奢侈之風,日滋月缺半行子之道,亦恐不當如是。傳曰,奢侈越制,天爲之變,缺半行必由於此,而亦恐未必非召災之一端也。臣等又竊聞缺半行役,其所造之物,必極其精巧,人心不可二用,苟役缺半行能專意於義理之所當然。書所謂玩物喪志,缺半行細,而亦恐有妨於淸心寡慾之工也。言路缺半行殿下從諫之美,漸不如初,以言獲罪者,前後缺半行嚴旨輒下,斥逐之摧折之,至於久而不忘,以是缺半行以容身保位爲心,未見有敢諫直言之人。嗚呼,此缺半行則臺諫所論,率不見納,雖其是非甚明,國人所缺半行之久,此臣民所以大失所望者也。如碩幹之事,缺半行李時說,實爲兇言之,故殿下以爲有告變缺半行自爲兇謀,而碩幹告之,則固不爲無功,缺半行所誘而發者也。此誣告中,尤極兇詐者也。缺半行昭然可知夫。時說一人,豈能獨自爲逆,其所缺半行人也,而白以繪等,乃皆碩幹所誣陷,時說所缺半行碩幹所欺而從之也。豈不甚明?且其兇言,碩幹缺半行著於面質之時,故鞫廳啓辭,謂碩幹缺半行其情狀,豈有一毫可疑?其爲計,至兇至詐,天下缺半行刑法之設,不誅惡人則已,如曰必誅惡人,則所宜誅缺半行國內之人,無貴賤大小,無不痛疾,無不欲殺,其疾缺半行毫私意,乃是至正至公之心也。獨殿下爲告路缺半行或未能出於天理之正,而不免爲計較之私也。捨己從人,缺半行己之私拒,擧世同然,公正之論,此竊恐非闕失之缺半行以致天怒,而召天災也。缺四行天意也。且近日閭巷竊議缺半行無論輕重虛實,未有長在囹圄而不決者。如申淑女缺半行其有罪無罪,臣等固不得以知之矣。然,累年不決,使缺半行獄之體,有所未安。至於權濤,一言忤旨,二年缺半行及區宇雜犯當死之人,咸得維新,而權濤以侍從缺半行瘴之地,不得與蒙恩澤,聖人喜怒,恐缺半行殿下闕失,臣等未能盡知,姑擧衆人所共言者,缺半行殿下,果能有聽納之實,則臣等之所不言者,諸臣缺半行殿下亦宜自省。蓋知之非難,行之惟難,惟患缺半行能知也。抑臣等又竊有所望於殿下者,缺半行事無一不出於心,故一心正則萬事無不正,缺半行正,故古之大人,必以格君心之非爲務,而缺半行以正百官,遠近莫敢不一於正矣。心之所以缺半行耳。如人主能以古昔帝王之道爲志,講缺半行之功,一以帝王爲法,則其擧措施爲,無不一出於缺半行姑息之政,不以雜乎其間。如是則朝廷安得以缺半行自皆得所,而天意自當悅豫矣。若不然而以缺半行意苟且,天意不必復,己私不必克,其所爲元非缺半行朝廷安得以正庶事,安得以理生民?安得以不怨天缺半行殿下所以立心者,或不能以堯·舜爲志,而不免以後缺半行宜其精之一之克之復之之功,不能如古帝王,而缺半行或不能大慰臣民之望也。然則今之所以治效不著缺半行怒愈嚴者,亦竊恐或不無有以致之也。然則今日轉缺半行殿下立心之正而已。顔淵曰,舜何人也,予何人也,有爲者亦若是。孟子曰,欲爲君,盡君道,欲爲臣,盡臣道,二者皆法堯·舜而已。缺三四行其資稟未必甚高尙,有以缺半行殿下以堯·舜之資,當天人之寄,若猥自菲薄,立心缺半行盛而反有憂於陵夷衰亂之歸,則豈非千載之恨也?缺半行殿下因此譴告之嚴,震懼自省,有以察乎今日治效,缺半行帝王之道,爲必可學,赫然奮發,自今勉焉,則臣等缺半行聖學日就,聖德日崇,其效之著,自當無不如志,豈徒缺半行譴告,無非所以玉成乎聖德也。臣等學術空疎,缺半行聖德之萬一,然其區區格君之忱,實不下於古人,缺半行聖明,矜其愚而察其忱,不勝幸甚。取進止。批答已書
領敦寧府事吳允謙,伏以,缺半行天恩,沐浴椒水,庶望回蘇,而水性寒洌,臣病缺半行村先壟之下,已有日矣。宿患未袪,新症缺半行傷,臥起須人,不能運身,趁未還朝,方缺半行變及於正殿,伏想聖心,驚懼戒謹,必缺半行爲登路,而病勢至此,不能趨及於諸臣問缺半行進止。批答已書。燼餘
上在昌德宮。停常參·經筵。
自酉時至初更,雨下如注。內下日記
有政。
吏批,以李景曾爲輔德。
校理趙贇,以辭狀遞差。玉堂日記
府前啓,吳汝穩等竝還收成命事。答曰,已諭。
院前啓,吳汝穩以下竝還收成命。答曰,不允。
禮曹參判尹昕上疏大槪,遇災修省事。入啓。
禁府啓曰,罪人申淑女分揀事,命下矣。放送之意,敢啓。傳曰,知道。
禮曹啓曰,本月十七日接得健元陵參奉所報,今月十三日,雨中有雷擊之聲至近,莫知某處,而因巡山守護軍來告,參奉親自看審,則本陵西北間數百步之地,有古松二株,爲霹靂所陳,臣曹以爲步數隔遠,不卽入啓矣。卽今傳聞距陵上不遠之地云,發遣本曹郞廳,摘奸後處置,何如?傳曰,允。
健元陵內摘奸禮曹正郞廉友赫,健元陵摘奸事,出去。
傳曰,災不虛生,由人所召,言念憂懼,罔知攸濟。噫,高高在上,有感則通,惟我中外官吏,亦勿歇看,恪勤乃職,恐懼修省,以答天譴。
憲府箚子。大槪,遇災修省事。入啓。答曰,省疏具悉。深用嘉尙。箚陳之事,無非至論,敢不惕念而自警哉?
院啓,請大君家營繕及闕門外諸上司直房諸衙門修葺,一應大小工役,竝皆姑停,以示一分戒懼之意事。入啓。答曰,大君家舍,欲爲停罷,而每每停止,則非但畢役無期,年長之人,久在宮中,事體不可,故未能允從矣。追崇朝報
兵曹啓曰,咸陵君李澥,卽刻擊錚於差備門外,所當依例令攸司囚推,而此乃勳宰,令義禁府處置,何如?傳曰,依啓。
義禁府啓曰,兵曹啓辭,咸陵君李澥,令本府處置事,允下矣。李澥拿囚之意,敢啓。傳曰,允。禁府謄錄
缺半行韓會一,定州牧使崔有海,歙谷缺半行豐山萬戶姜宜吉。
吏批,判書崔鳴吉進,參判金壽賢進,參議未差,都承旨呂爾徵進。
兵批,判書李弘胄缺半行參議趙緯韓缺三四行竝擬,何如?傳曰,允。
傳于金堉曰,史官一員待命,騎馬三匹,卜馬一匹立之。
以備忘傳于呂爾徵曰,缺半行鄭經世追贈。
李景憲,以義禁府言啓曰,金應希分揀事,命下矣。缺半行啓。傳曰,依啓。
兵批啓曰,新除缺半行使張時憲,病勢深重,勢缺半行人皆知之。邊將之任,不可缺半行何如?傳曰,依啓。
金堉啓曰,缺半行時問答,例不出朝報,而今何以缺半行句管廳停罷事,似是金尙容所啓,而何以領相書啓云耶,問啓事,缺半行時問答,有擧行之事,則抄缺半行於各司,各司謄書,故不得不缺半行廳停罷事,金尙容先發之,缺半行臣皆言之,故注書抄出時,缺半行啓,歸重於領相而書之云矣。缺半行察爲之,當該注書遞差。缺半行曰,凡引對之時,記事之任,缺半行察之責,承旨當之,今有持缺半行昏不致察之失,臣亦難免,缺半行罪。傳曰,知道。勿待罪。
吏批缺半行縣監卞悌元除授後,拘於署經,缺半行今聞其謝恩後,卽歸全羅缺半行官云。字牧之任,似不當以所聞缺半行曠官缺三行傳曰,兪伯曾缺半行於參議望耶?問于政廳以啓。缺半行書臣崔鳴吉出言,參判臣金壽賢缺二三字可,故擬望矣。傳曰,以病於黨論,缺半行擬於銓曹堂上望,事甚駭異,判缺半行考。
李行遠啓曰,以吏曹啓目,缺半行理上來事判付內,依回啓施行,缺半行諫,似當有下諭之事。敢啓。傳曰,依啓。
吏批啓曰,江界·昌城缺半行事,往問于都體察使缺半行擬望云。何以爲之?敢啓。傳曰。缺
吳䎘,以兵曹言啓曰,新除授缺半行眞卿,以本道左水使,時在本缺半行任事,下諭,何如?傳曰,允。
缺半行督處,送秋夕禮單,似可,令廟堂稟處。
李行遠以漢城府缺半行府所囚趙繼成·朴命元等則大缺半行木·金香守·梁時聘等則受出時爲缺半行等處,今方督徵云。以證人累月缺半行使之竝力督納,缺二行調許多官家缺半行意已極可惡,而承旨摘奸缺半行命元等,以參訂樣,至於瞞告缺半行計其情狀,尤爲奸巧,趙缺半行仍囚,准數生徵後處置之意,敢啓。傳曰,依啓。
吳䎘,以兵曹言啓曰,缺半行辭,濟州貿來戰馬,箭串缺半行處置事都監草記,傳曰,缺半行將官論賞事,傳敎矣。缺半行不敢擅便,當該哨官李缺半行啓論賞之意,敢啓。傳曰,依啓。缺半行李惟良論賞,事係恩缺半行便,上裁何如?傳曰,缺二行訓鍊都監言啓曰,都監火缺半行常時所用,其數亦多,每缺半行習放及赴防軍處應缺半行計少不下數千餘斤,每年赴缺半行旗牌官定送,戶曹給價缺半行斤,自都監別備價,本貿缺半行足矣。數年以來,赴京使臣之缺半行無一斤貿來,前頭恒用及不虞缺半行得,必須別樣料理,然後可無缺半行山倭館,有焰焇貿買之事,自缺半行監官貿來之意入啓,蒙缺半行則其所貿得之數,缺二行申時,臣進詣郭缺半行具未及措備,昏黑之後,始呈缺半行飯飯後行禮云。人定時,始爲缺半行行茶禮及酒禮,行八爵固辭,而缺半行單帖則再三牢辭後受缺半行敢啓。傳曰,知道。宴具未及缺半行可駭,色官員推考。
李景憲缺半行曰,以兵曹啓辭,咸陵君李澥缺半行事,允下矣。李澥拿囚之意,敢啓。傳曰,知道。
李景憲,以刑曹言啓曰,以缺半行罪人等無遺書啓,可也事,缺半行人等抄出,則其數極多,故七道缺半行啓,而咸鏡道,則今日內,勢難缺半行意,敢啓。傳曰,竝令大臣審理缺半行待所言啓曰,差官明日南關缺半行傳曰,知道。
金堉以接待所言缺半行都司送禮單于臣等兩人處,缺半行拒,則都司曰,前來唐差,竝缺半行俺處如是拒却,何待人厚薄缺半行不得已闕禮單,移送于該曹,回缺半行酌以給,何如?所送物件,別單書缺半行傳曰,知道。只送緞紬,可也。
吏批,缺半行奮威出氣功臣資憲大夫務寧君,缺半行同知春秋館事,李敏求爲知缺半行曾爲通訓大夫行世子侍講院缺半行通訓大夫行禮曹正郞缺二行李眞卿爲折衝缺半行左道兵馬節度使,申應缺半行宣傳官,朴由憲爲嘉善大夫缺半行禦侮將軍行漁游澗僉使,李缺半行軍滿浦僉使,裵命純爲折衝缺半行兵馬僉節制使者。
掌令閔光勳,正言沈大孚來啓曰,碩幹事。措辭見上
大司憲姜碩期,掌令閔光勳,持平缺半行以,皇天示譴,降災法殿,此誠缺半行國家擧措,有何大拂於天心,而天之缺半行極耶?臣等不勝震惕。竊伏缺半行無間,災不虛生,必有所召,求諸缺半行指爲某事之應,而人君代天作缺半行影響,則竊恐殿下之德,有缺半行所闕失而然也。昔者孔子之修春秋,缺半行不著事應者,實欲人君無所缺半行耳。殿下臨御以來,勵精圖治,缺半行之道,靡極不用,庶見天心悅豫,缺半行無一事之可虞,而不幸十餘年缺半行愕之變,式月斯生,至于今日,有此缺半行告於殿下,於此尤當進德修政,克享缺半行也。嗚呼,殿下以今日之國勢,爲缺半行病之人,元氣已乏,客邪交侵,雖缺三行不忍言者矣。方今聖明,缺半行凡所謨爲,有足可觀,其於設施缺半行不可廢者,而作輟靡常,終不得缺半行八九,以致百度俱失,疵政多缺半行天怒而取民怨者多矣。此無他。缺半行當拯濟之人,上焉而無推心委缺半行泛,坐待其亡,人事至此,無怪。夫激缺半行也。然而天若拒殿下而絶之,則缺半行非上天仁愛我殿下之故,爲缺半行倍加惕畏而玉成也耶?亦安缺半行幾實朕於今日也耶?然則應缺半行當盡修省之實而已。伏願殿下,缺半行然而主必以正心修身,爲敦風缺半行罰,爲振紀綱之柄,念生民之缺半行慮官方之混淆,則痛抑缺半行以紓軍儲,先朴素之風,以變侈缺半行更始,則災可變而爲祥,禍可缺半行等之言髦。昔成王,遭風雷之缺半行昌,高宗,有雊雉之異,而殷缺半行之所當師者也。抑有一說。夫臺缺半行繩愆糾謬,爲任實重,必須愼缺半行責,其言可從,則聽納如流,缺半行優容,使之增直氣於朝廷之上,固是人缺半行來,乾道日亢,上下壅隔,臺官缺半行拒,一有違忤聖旨者,則輒加缺三行疏批見上。伏以,臣,頃日天災出於非常,五內震缺半行惶趨詣。自數日來,眩症漸劇,坐則缺半行如在舟中,精神昏憒,不得收拾。臣缺半行御之前,固不當言病,而臣之此症,素缺半行時,鍼灸調治,則畢竟難醫,故缺半行於不得已也。天時陰濕,僅得一番缺半行猝値震驚之變,顚倒出缺半行已至危苦之地,加以舊疾沈痼,伏缺半行惟,決不可供職,而況臣所帶備缺半行一日瘝曠。伏乞聖明,特加垂缺半行竝賜遞免,以便公私,不勝幸甚。答曰,省疏具悉。卿其勿辭,調理察職。燼餘
上在昌德宮。停常參·經筵。
中部水標直手本內,二十一日申時末下雨,八尺流下云云事。
自辰時至午時,日暈。申時,日暈,蒼白雲一道如氣,起自乾方,直指巽方,長二十餘丈,廣尺許,良久乃滅。酉時,日暈左珥。夜四更,沈霧。內下日記
院啓,吳汝穩以下竝還收成命事。
府啓,吳汝穩等,請還收成命事。答府院曰,毋庸堅執。
答漢城判官尹昕疏曰,省疏具悉。深嘉爾爲國惓惓之忠。所陳之事,無非憂國之言,當惕念而議處焉。
政院啓曰,傳曰,凡引見時問答,例不出朝報,而今何以出於朝報,且句管廳停罷事,似是金尙容所啓,而何以領相所啓云耶,問啓事,傳敎矣。引見時問答,有擧行之事,則抄出爲擧行條件,分付於各司謄書,故不得不出於朝報,且句管廳停罷事,金尙容先發之,而領相及諸重臣皆言之,故注書抄出時,莫適爲某某所啓,歸重於領相而書之云矣。傳曰,今後詳察爲之,當該注書遞差。
假注書崔繼勳遞差,代趙重呂·嚴鼎耉·成楚客。
右副承旨金堉啓曰,凡引對之時,記事之任,雖在於注書,檢察之責,承旨當之,今有特遞注書之命,昏不致察之失,臣亦難免,不勝惶恐,待罪。答曰,知道。勿待罪。
禮曹正郞廉友赫,健元陵摘奸後入來。
禁府啓曰,以本府審理單子,傳曰,此付標人外,情涉冤抑者,令大臣審理事,下敎矣。問于大臣,則頃日大赦時,會同熟講當放與否,稟旨分秩書啓,未盡蒙允。此書啓之外,不可每爲添書,故依前單子錄啓,而金尙寯·朴東亮·金時讓·鄭忠信,雖已蒙恩放歸,而尙在罪籍,竝爲書啓之意,敢啓。傳曰,知道。金尙寯等,亦入於冤抑無罪之中,事事如此,則雖欲弭災,不可得也。
禁府,審理罪人趙世馨·陳善·全汝臣放送,趙國弼量移。
領議政尹昉啓曰,臣於昨日會議禁府審理公事時,妄以金尙寯等,亦入於稟啓之中,臣罪大矣。伏承聖批,不勝惶恐,伏地待罪。答曰,知道。宜安心,勿爲待罪。
院啓,請大君家營繕及闕門外諸上司直房諸衙門修葺,一應大小工役,竝皆姑爲停罷,以示一分戒懼之意。措辭見上。答曰,毋庸堅執。
諫院箚子大槪,遇災修省事。入啓。答曰,省疏具悉。心甚嘉尙。箚陳之事,實是嘉言,當服膺而自警焉。追崇朝報
上在昌德宮。停常參·經筵。
自昧爽至辰時,沈霧。巳時,日暈。夜四更五更,有霧氣。內下日記
有政。
吏批,以李景義爲副應敎,李尙質爲校理,李命雄爲副校理。玉堂日記
府前啓,吳汝穩等竝還收成命事。措辭見上。入啓。答曰,不允。
院前啓,吳汝穩等竝還收成命事。措辭見上。大君家營繕及闕門外諸上司直房諸衙門修葺,一應大小工役,竝皆姑停,以示一分戒懼之意事。措辭見上。入啓。答曰,不允。追崇朝報
上在昌德宮。停常參·經筵。
自昧爽至辰時,沈霧。內下日記
謝恩,校理李尙質,副校理李景義。玉堂日記
府啓,吳汝穩等還收成命事。
院啓,吳汝穩等還收成命事。答府院曰,已諭,勿煩。
院前啓,大君家營繕及大小工役停罷事,停啓。追崇朝報
義禁府啓曰,本府郞廳十員內,出使三員,本司晝夜直一員,公事回告郞廳一員,生進初試兩所禁亂官各一員,餘在只三員,隨駕時郞廳不足,假郞廳九員,依前例,令吏曹差出,何如?傳曰,知道。禁府謄錄
上在昌慶宮。停常參·經筵。
午初,移御昌慶宮。
式年初試開場。內下日記
答領議政尹昉箚曰,省箚具悉。箚陳之辭,實是格言,敢不服膺而力行哉?
府啓,頃因雷震之變,聖上惕然警動,下敎求言,疏決罪人,至於逆珙三子,竝在特宥之中,殿下哀憐私屬之念,可謂至矣。夫珙,身犯大憝,逆狀彰著,見絶於先后,得罪於宗社,故殿下不得不勉從擧國之公論,而猶不使甸人致辟,使之自盡,又全貸其子姓,甚盛德也。今乃無故放釋,任其來處京輦,則此恐殿下之未及深思也。昔漢淮南王長,謀叛遷蜀,道死,文帝哀之,欲分淮南,封其五子。賈誼諫曰,淮南王,悖逆無道,天下孰以其死爲不當,今奉尊罪人之子,適足以負謗於天下耳。此人少壯,豈能忘其父哉?淮南雖小,黥布嘗用之矣,擅仇人,足以危漢之資。文帝不用誼言,其後淮南王安,果以謀叛誅。賈誼以一代名儒,豈不欲其君篤於親愛哉?顧以大義至嚴,利害甚切,故其諫辭危迫如此。況珙之惡逆,浮於厲王,而咫尺輦轂,又非遠就藩封之比,當此艱虞之際,未必不爲兇人所藉口,則此豈聖上所以終始保全之道乎?揆以國法,參之時勢,其不可輕釋也,明矣。請亟還收佶·億·健等放送之命。答曰,佶等久謫天涯,婚嫁亦失其時,孤每念情事,心甚矜惻,今雖放釋,兇人未必〈不〉以此輩藉口。爾等須體至意,勿爲更煩。追崇朝報
訓鍊院啓曰,昌德宮入番都監軍士三百名,哨官三員,把摠一員,領率入直矣。今已移御昌慶宮,建陽門入直把摠·哨官·軍兵及永康門入直哨官·軍兵等,仍置其處,金虎門入直哨官·軍兵,則與時御所,相距似遠,弘化門內南邊月廊移入之意,敢啓。傳曰,依啓。訓局謄錄
上在昌慶宮。停常參·經筵。
巳時,太白見於巳地。夜一更,流星出天市星東垣內,入箕星上,狀如鉢,尾長四五尺許,色赤。五更,月暈。內下日記
大司憲姜碩期,掌令閔光勳,持平尹孝永啓曰,佶等放送之命,雖出於聖上屈法伸恩之至情,而揆諸王法,參以時勢,決不可輕易放釋,故臣等因擧朝共公之論,敢請還收成命矣。伏見正言沈大孚避嫌之辭,强執謬見,惹起鬧端,至於開導二字,尤未曉其所謂也。珙爲逆首,罪通天地,其子之得保性命,亦殿下之洪恩,況當艱虞之日,慮患之道,何所不至,而沈大孚之言如此,臣等竊怪之。然,臺官所論,旣有異同,何敢晏然處置乎?請命遞斥臣等之職。答曰,勿辭,退待物論。追崇朝報
上在昌慶宮。停常參·經筵。
辰時,日暈。自午至酉時,日暈。內下日記
府前啓,吳汝穩等還收成命事。答曰,所論過矣。更勿瀆擾。吳汝穩等事,不允。追崇朝報
上在昌慶宮。停常參·經筵。
下雨,午時乃晴。內下日記
上在昌慶宮。停常參·經筵。
有政。
未末受鍼。
達夜下雨。內下日記
校理李命雄三度呈辭。入啓。遞差。玉堂日記日記廳郞廳李益普書。具允明校正。
上在昌慶宮。停常參·經筵。
終日達夜下雨。內下日記
上在昌慶宮。停常參·經筵。
巳正,受鍼。內下記草
上在昌慶宮。停常參·經筵。
巳正,受鍼。
政事爲之。內下日記
吏批,以朴潢爲輔德。春坊日記
上在昌慶宮。停常參·經筵。
巳時,太白見於巳地。內下日記
訓鍊院啓曰,都監軍兵,例別防,竝方爲在西者,多至六百名,而例防三哨則准期卽替代,似無深冤矣。都元帥啓請二哨,寧邊防禦使啓請一哨,俱以急遽時不意抄送之故,戍資全不得備去。在京妻子等,滿庭呼悶,情實果然。今者元帥帶去御營軍,旣已放還,獨於都監軍,久未放還,則不無冤苦之歎。都元帥帶去二哨,寧邊防禦使啓請一哨,依御營軍例,竝爲罷遣之意,下諭宜當。敢啓。依啓。訓局謄錄
上在昌慶宮。停常參·經筵。
夜五更,流星,出五車星下,入北河星上,狀如鉢,尾長七八尺許,色赤。內下日記
訓鍊院啓曰,昌德宮爲時御所時,東營入番把摠·哨官·軍兵等,入接於宣仁門外驛子軍營,而廣智營入番將官·軍兵,則其時凍節急遽之故,草設土宇·假家入直矣。及今昌慶宮移御之後,東營則兵曹驛子等,持馬匹還入,本軍營將官軍兵,今姑借入一隅數間。許多之人,不能容接,主客相爲爭窄,或有露處者。廣智營軍兵入番之處,亦不可長以土宇接置,東營七間,廣智營六間,令該司未寒之前,從速造役之意,敢啓。依啓。訓局謄錄
上在昌慶宮。停常參·經筵。
政事爲之。
巳時,太白見於未地。內下日記
有政。吏批,以任絖爲副校理。玉堂日記
義禁府啓曰,申淑女罪狀,因領敦寧吳允謙議啓,依此施行事,判下矣。判府事臣李弘胄,今以加資改正事,方在被論中,待其出仕,照斷之意,敢啓。答曰,知道。
義禁府啓曰,判府事臣李弘胄,知事臣沈器遠,方在被論中,同知事臣南以恭呈辭,受由啓下,各人上言,待其出仕,覆啓之意,敢啓。答曰,知道。
又啓曰,來初十日文武科式年初試時,府郞廳十員內,一員出使,餘在郞廳九員,皆將赴試。五所場中禁亂官五員,本府堂直晝夜各一員,公事回告郞廳一員,竝以八員,依前例假郞廳,令吏曹差出,何如?答曰,允。
又啓曰,本府草記,各人上言,待其判事出仕後,覆啓事。答曰,知道。義禁府謄錄
上在昌慶宮。停常參·經筵。
上在昌慶宮。停常參·經筵。
謝恩,副校理任絖。玉堂日記
上在昌慶宮。停常參·經筵。
院啓,臣等論吳汝穩等事,取考禁府放未放單子而啓之矣。今聞淮陽定配罪人柳健,身死已久,不當在書啓之中,禁府至於稟旨放釋,其昏不致察之失,大矣。當該堂上·郞廳,請命推考。且柳健物故的實,則必有本道啓聞,令該府詳覈處置。答曰,依啓。
判決事申得淵上疏內,癸亥反正之後,賊臣餘孽,盡將罪籍名付之人開釋事,及甲子之變,在獄被戮之徒,盡加蕩滌之恩等事,本府當爲覆啓,而判府事臣李弘胄,知事臣沈器遠,方在被論中,同知事臣南以恭,呈辭受由,待其出仕,當爲議啓,他餘條件,先令各該司覆啓,何如?答曰,依啓。
又啓曰,因臺諫所啓,柳健物故的實,則必有本道啓聞,令該府覈處事,傳敎矣。取考元啓本,則江原監司尹安國,因淮陽府使黃履中牒呈,府定配罪人柳健,內腫得痛,九月初六日身死云云。天啓四年十月初十日成貼,十月二十日啓下本府,而其時掩置,不爲査定罪案,至今仍循,極爲駭愕。其時當該郞廳摘發,從重推考,色吏,令攸司囚禁治罪,何如?答曰,依啓。本府草記,其時郞廳摘發,從重推考事。答曰,依允。
申得淵上疏事,草記,待判義禁出仕後覆啓事。答曰,依允。
應罷前都事李榮立,本府啓辭,請推事,前都事李榮立,以又爲現告爲白臥乎事。義禁府謄錄
上在昌慶宮。停常參·經筵。
自昧爽至卯時,有霧氣。內下日記
上在昌慶宮。停常參·經筵。
未末,灑雨。
領議政尹昉,章陵改莎草事,下直。
酉末,日有右珥。
夜一更,坤方有聲隱隱如雷,移時乃滅止。內下日記
上在昌慶宮。停常參·經筵。
巳時,太白見於未地。
夜五更,火星入與鬼星。內下日記
上在昌慶宮。停常參·經筵。
政事。
齋戒。
巳午時,日暈。內下日記
有政。吏批,以李元鎭爲副校理,以鄭致和爲副修撰。玉堂日記
義禁府啓曰,來十五日孝思殿親祭時,大駕考喧二員,挾輦二員,當直一員,駕導二員,駕後二員,東宮考喧二員,當爲隨駕,而本府郞廳十員內,一員出使,九員盡爲赴試,假郞廳九員,依前例,令吏曹差出,何如?答曰,允。義禁府謄錄
上在昌慶宮。停常參·經筵。
秋夕親祭擧動,三嚴申初一刻。政院·玉堂·藥房問安。
巳未時,日暈。內下日記
謝恩,副校理李元鎭,副修撰鄭致和。玉堂日記
上在昌慶宮。停常參·經筵。
四更一點,行祭後,卯正四刻,政院·玉堂·藥房·朝廷問安。內下日記
上在昌慶宮。停常參·經筵。
南風,終日下雨,日入後霽。內下日記
上在昌慶宮。停常參·經筵。
視事停。
夜一更,流星出王良星上,入北極星,狀如甁,尾長一丈餘,光照地,色赤。
政事爲之。內下日記
有政。吏批,以鄭太和爲校理,以崔葕爲副應敎。玉堂日記
上在昌慶宮。停常參·經筵。
訓鍊院啓曰,大將申景禛,以沐浴事,廣州地受由,今日出去,往還間軍務等事,依例令中軍兼察之意,敢啓。答曰,知道。又啓曰,因黃海監司狀啓,備邊司覆啓中,經亂未久,朝夕待變之地,凡干處置,不可與諸道一樣爲之。至於式年京砲手則尤似未安。蓋本道砲保,竝爲移補軍需,意有所在,式年砲手,依前責立,似無其理云。黃海監司張紳,咸聚諸色之人,專用禦敵之計,誠非偶然,而但都監之兵,則自初設立,專爲扈衛,而其後邊事多虞,脫有急警,則朝令夕發,無如都監之卒,不時出征之將,皆啓請此軍,聞變先赴,亦莫如此卒,況此時何時,減其應定之軍,以縮軍額乎?今則三哨之軍,恒防於西關,自有事之後,周而復始,一卒之防,已疊六七度。精銳勇健之卒,皆死於己未瀋河之役,丁卯之變。義州·昌城·安州之陷也,亦以四哨全沒。以此論之,都監砲手充定之緊,豈比些少之弊而不施乎?勢難輕減。且砲保,曾被作隊之數,已至一千三十九名之多,各其戶首之呼怨,尙有軍中。若又被奪,則一軍幾半怨苦,諸軍愁怨,實兵家大忌。依己巳年啓下事目,更勿加數編伍,前入團束在家未赴防者,年條價布,依例收送,俾無輦下親兵愁怨之意,惶恐敢啓。傳曰,依啓。訓局謄錄
上在昌慶宮。停常參·經筵。
政事。
夜一更,流星出室星上,入虛星下,狀如鉢,尾長二三尺許,色赤。五更,有霧氣。內下日記
有政。吏批,以李景義爲應敎。
謝恩,校理鄭太和。玉堂日記
上在昌慶宮。停常參·經筵。
謝恩,副應敎崔葕。玉堂日記
義禁府啓曰,大靜定配罪人丁鎬,今五月大霈時,量移事,命下。發遣府書吏,使之押領,移配於長興府矣。今考舊文書,則天啓四年十月初一日成貼,全羅觀察使李溟啓本,濟州牧使成安義牒呈,逆賊丁碩弼父丁鎬,曾以逆适三寸姪,大靜定配,碩弼緣坐,罪當絞,卿其處絞事,有旨據,本州出身高起崇,卽遣配所,大靜縣監李揚門,眼同處絞事,同年十月初八日啓下本府,而其時不卽査正罪案,以致混同抄啓,至於蒙恩,極爲駭愕。其時當該郞廳摘發,從重推考,色吏令攸司囚禁治罪,府發遣書吏,令本道急速還送事,行移,何如?傳曰,依啓。其時色郞廳,先罷後推,堂上亦爲推考。
通津居幼學金麗上疏。啓下本府。
推考罷職都事前縣監李榮立。義禁府謄錄
上在昌慶宮。停常參·經筵。
傳曰,建陽門近處入在哨官一員,率若干軍,移入于司謁房事,言于兵曹,啓曰云云事,傳敎矣。自前把摠一員,哨官一員,率都監軍士一百名,把守矣。卽令哨官,分率其二十名,移入司謁房之意,敢啓。傳曰,知道。
侍講院啓曰,頃因啓辭,胡傳春秋印出事,傳敎,而戶曹回啓內,弘文館啓下胡傳春秋印出件數,國用三十件,則雖不及於百官頒賜,而書筵入侍講官,則可以遍及,當此紙地蕩竭之日,不必加印,只內入件加印出,宜當,敢啓。傳曰,依啓事,傳敎矣。胡傳春秋,今已印出云,前頭書筵會講時進講,將至二十件,令弘文館計數,移上本院,何如?批答未下。春坊日記
上在昌慶宮。停常參·經筵。
上在昌慶宮。停常參·經筵。
昧爽,下霜。巳時,太白見於未地,內下日記
謝恩,應敎李景義。玉堂日記
上在昌慶宮。停常參·經筵。
夜一更,流星出危星下,入奎星上,狀如鉢,尾長三四尺許,色赤。春坊日記
上在昌慶宮。停常參·經筵。
江界府使柳汝恪下直。
自巳時至申時,日暈。內下日記
上在昌慶宮。停常參·經筵。
上在昌慶宮。停常參·經筵。
黃海監司吳䎘下直。內下日記
上在昌慶宮。停常參·經筵。
副修撰鄭致和三度呈辭。入啓。遞差。玉堂日記
上在昌慶宮。停常參·經筵。
政事爲之。
夜一更,流星出牛星下,入立星上,狀如甁,尾長四五尺許,色赤,光照地。內下日記
有政。吏批,以吳竱爲修撰,以御史同日謝恩。玉堂日記
侍講院啓曰,下番四員內,兼說書未差,說書洪琢,以病受由,兼司書李命雄,本職未肅拜。只有司書洪處厚,累日入直,今以母病,受由下鄕。他無替直之員,兼司書李命雄,牌招肅拜,使之入番,何如?傳曰,依啓。春坊日記
上在昌慶宮。停常參·經筵。
灑雨,巳時乃晴。
政事爲之。內下日記
義禁府啓曰,本府以金海晴川別將元景善拿來事,曾已發送羅將,而今見金海府馳報,則向前元景善,新別將交代,已爲上京云。聞其家本在黃州,不得已仍送羅將于黃州地,拿來之意,敢啓。答曰,知道。日記廳郞廳李益普書。具允明校正。
上在昌慶宮。停常參·經筵。
終日下雨。內下日記
上在昌慶宮。停常參·經筵。
巳時,太白見於未地。夜一更,流星出敗臼星下,入巽方天際,狀如拳,尾長三四尺,色赤。內下日記
上在昌慶宮。停常參·經筵。
上在昌慶宮。停常參·經筵。
暗行御史平安道任絖,咸鏡道李尙質,江原道尹孝永出去。內下日記
有政。吏批,以李植爲副提學,金壽賢爲副修撰。玉堂日記
上在昌慶宮。停常參·經筵。
夜一更,月入心火星後星間。五更,有霧氣。內下日記
義禁府啓曰,申淑女事,前領敦寧府事吳允謙獻議據,依此施行事,判下矣。漢城府移牒于本府,南部牒呈內,八月初七日明禮坊洞行首有司等手本內,申淑女初六日三更量,結項致死云。不得定罪之意,敢啓。傳曰,知道。禁府謄錄
侍講院啓曰,下番兼司書李命雄,方爲入直,聞其老母猝患霍亂,病勢深重,將爲出去,而他無替直之員。新除授司書沈,請牌招使之入直。且新除授說書柳復昌,時在京畿加平地,書筵入番事緊,斯速乘馹上來事,下諭,何如?傳曰,依啓。春坊日記
上在昌慶宮。停常參·經筵。
自昧爽至辰時,沈霧。巳時,太白見於未地。內下日記
上在昌慶宮。停常參·經筵。
國忌。
巳時,太白見於未地。申時,日暈。夜一更,月暈。五更,金星犯軒轅星東第一星。內下日記
謝恩,副提學李植。玉堂日記
侍講院啓曰,書筵入番事緊,新除授說書柳復昌,謝前出仕,何如?傳曰,依所啓施行。春坊日記
上在昌慶宮。停常參·經筵。
國忌。
未時申時,日暈。內下日記
謝恩,副修撰金壽賢。玉堂日記
上在昌慶宮。停常參·經筵。
灑雨,巳時乃晴。內下日記
有政。吏批,以李景義爲舍人。玉堂日記
上在昌慶宮。停常參·經筵。
巳時,太白見於未地。內下日記
上在昌慶宮。停常參·經筵。
卯時辰時,日暈兩珥。自巳時至未時,日暈。內下日記
上在昌慶宮。停常參·經筵。
夜三更,月暈,白雲一道如氣,出自暈傍,直指巽方,長竟天,廣尺許,良久乃滅。內下日記
上在昌慶宮。停常參·經筵。
卯辰申時,日暈。內下日記
有政。吏批,以鄭太和爲獻納,尹坵爲校理,玉堂日記以朴潢爲司諫,鄭維城爲司藝,李省身爲輔德,尹善道爲文學。春坊日記
上在昌慶宮。停常參·經筵。
上在昌慶宮。停常參·經筵。
巳時,太白見於未地。申時,日暈。夜一更,月暈。
有政。內下日記
上在昌慶宮。停常參·經筵。
夜二三更,月暈。五更,流星出五車星下,入坤方天際,狀如鉢,尾長四五尺許,色赤,月暈。
有政。內下日記
上在昌慶宮。停常參·經筵。
下直,平安監司張紳。
自巳時至申時,日暈。夜自一更至三更,月暈。內下日記
謝恩,校理尹坵。玉堂日記
上在昌慶宮。停常參·經筵。
灑雨,巳時乃晴。自酉時達夜下雨。內下日記
副修撰尹鳴殷三度呈辭。入啓。遞差。玉堂日記
上在昌慶宮。停常參·經筵。
有政。
吏批,以趙贇爲副修撰。玉堂日記
義禁府啓曰,自刑曹移囚禮成,罪關綱常,三省推鞫,何如?傳曰,允。
政院啓曰,三省交坐,右相委官進去事,命下矣。右議政乃內局都提調,而明日自上受鍼,今此三省推鞫,過受鍼後爲之乎?委官之意如此,故敢稟。傳曰,依啓。禁府謄錄
訓鍊院啓曰,今日日次習陣,昨已啓下矣。卽今雨勢如此,不得聚操之意,敢啓。傳曰,依啓。訓局謄錄
上在昌慶宮。停常參·經筵。
上在昌慶宮。停常參·經筵。
自上前症彌留,故受鍼。內下日記
上在昌慶宮。停常參·經筵。
國忌。
巳時,太白見於未地。內下日記
上在昌慶宮。停常參·經筵。
國忌。
巳時,太白見於未地。申時,日有左珥。夜自三更至五更,月暈。
霜雪大作。內下日記
上在昌慶宮。停常參·經筵。
上在昌慶宮。停常參·經筵。
未時,雨霽。內下日記
上在昌慶宮。停常參·經筵。
上在昌慶宮。停常參·經筵。
有政。
巳時,太白見於未地。自午時至酉時,日暈。夜四更,雷動電光。五更,雷動電光,雨雹狀如小豆。內下日記
謝恩,副修撰趙贇。玉堂日記
吏批,以申敏一爲輔德。春坊政事
上在昌慶宮。停常參·經筵。
有政。吏批,以崔葕爲司諫。玉堂日記
政院啓曰,前日以三省推鞫,過受鍼後爲之事,稟定矣。其後受鍼雖退,而日子未定,申稟矣。今則受鍼在初三日,且大祭已爲受誓戒,不得已過大祭後,親受鍼事勢,更爲稟奪之意,敢啓。傳曰,知道。禁府謄錄
上在昌慶宮。停常參·經筵。
下直,忠原縣監朴遾。
吏曹,行判書崔鳴吉試官入場,參判金壽賢進,參議洪命耉,都承旨金慶徵進。兵曹,判書李弘胄進,參判鄭廣成缺一字,參議趙緯韓進,參知韓必遠進,左承旨李明漢進。
藥房問安。答曰,知道。
李景憲,以都摠府言啓曰,都摠管洪靌,宗廟冬享大祭初獻官,今日議政府進,請出缺二字。傳曰,知道。
藥房都提調臣金瑬,副提調臣金慶徵啓曰,前日劑入補中缺十餘字進御之後,脹候加減,如何?更與諸御醫,及李□·閔缺三四字問等商議,則皆以爲,宜於此藥,加補血之材,連服爲當矣。敢啓。答曰,知道。此藥頗似有效,今後欲服柳後聖之藥矣。
藥房啓曰,更問于柳後聖,則就補中行濕利小便湯,前加入中,更加生地黃缺一字製一錢,川芎·當歸各七分,爲當云,而諸御醫及李惟聖,亦以爲然。以此劑入,如何?答曰,依啓。
李景憲,以兵曹言啓曰,祿都目未及於科前,則軍職人員各衛武士等,趁未受祿,極爲未安。今日仍爲都目,使之各其科內東西班,一時頒祿,如何?傳曰,允。
崔惠吉,以孝思殿初獻官言啓曰,今十月朔祭時,終獻官柳䪷,詣盥洗位,猝然昏仆,不省人事,纔已□□出去。以亞獻官李顯英,疊行終獻官之意,敢啓。傳曰,知道。
李明漢啓曰,今日政事,命下,都承旨金慶徵,缺二三字進去,兵房承旨李景憲,以內醫缺十餘字相避,何承旨進去?敢稟。傳曰,缺五六字啓曰,史局重地,以兼春秋察任,事甚苟簡。新除授缺四五字牌招肅拜,使之察任,如何?傳曰,依啓。
兵批啓曰,缺三四字李起集戶奴呈狀內,上典,以母病受由,楊州地下去,親病日向危重,人子之情,不□忍離側,上來無期云。宿衛重地,不可久曠,李起築缺二字改差,如何?傳曰,允。
李明漢,以宣惠廳言啓曰,以備邊司回啓,令本廳添價募立,俾無畿民之弊事,傳敎矣。此時民心巧詐,設有應募之心,而一向索價,如或不滿於意,則必無應募之理。前後再三添價,今過二十五斗,價非不足,而猶且不爲應募云。前給二十五斗之外,加給三斗,使之應募,如何?傳曰,依啓。
傳于李明漢曰,去夏龍胡入來時,別贈給單子以入。
崔惠吉,以司饔院言啓曰,今日大殿·中殿,進排香醞之味,酸薄甚於前日,莫重御供香醞,該官常時不能檢飭之意,據此可知。當該缺四五字吏囚禁治罪,如何?傳曰,允。
李景憲以缺四五字啓曰,東營入直,今日爲始,御營軍集春門至分三番,代入缺二三字兵,依前例,勿爲入直之意,敢〈啓〉。答曰,知道。
掌令尹烇,正言李海昌來啓曰,臣等將逆珙諸子不缺一字輕釋之意,論列已盡,而天聽愈邈,兪音尙閟,臣等竊惑焉。夫珙名出賊口,前後非一再,而殿下爲其至親,置而不問,及其逆狀狼藉,不可掩諱然後,勉從擧朝之請,而猶不使甸人致辟。且其諸子,竝皆全貸,使之擧家安保,此殿下之盛德也。法雖小屈,人誰敢議?曾未數年,宥命遽下,使逆家子姓,偃然來處京洛,其在王法,斷然不可。請加三思,亟收佶·億·健等放送之命。答曰,已諭。
掌令尹烇來啓曰,李元輿,以逆魁至親,凡缺三四字始與知,鄭晟,首倡廢論,黃中允·任器之,俱以爾瞻缺四五字爲,無不同參,鄭忠立·任獻之·趙渰·閔缺七八字翔·趙存道,親附逆黨,罪惡昭著,缺六七字以苦口力爭,只欲扶綱常而懲缺十餘字命。答曰,不允。
正言李海昌來啓曰,戶曹缺五六字衆人之計,略給藥價,以供曹中所用,置局之後,其缺四五字布之數,已爲不小,而劑藥之人,例給參上料,至於從者,亦缺三四字需用諸具月布常給種種色目,極爲猥多,通計一年之費,不啻缺二字綿布,其在國儲有裕之時,猶或可也。目今蕩竭無形之日,豈可仍存,以貽濫冗之弊?戶曹藥房,請命革罷,以補國用。江陵府使柳大算,發身之初,已有不正之誚,居官無狀,據此可知。至於聽訟受賂之說,非他泛然風聞之比,本府之人,以奴婢相訟而兩受其賂,經年不決,終至移訟於原州,一道之人,莫不唾鄙。其間種種無狀之事。穎男爲嘉善大夫行龍驤衛副司果,李東明爲折衝將軍行虎賁衛副司果,金尙進爲折衝將軍行虎賁衛副司果,缺六七字將軍行忠佐衛副司果,李重吉爲禦侮將軍缺六七字,安時賢爲保功將軍行忠佐衛副司果,尹鳴殷爲定略將軍行忠佐衛副司果,鄭致和爲宣略將軍行忠武衛副司果,沈大孚爲振武將軍行忠武衛副司果,崔始量爲禦侮將軍行忠武衛副司果,尹舜擧爲勵節校尉行忠武衛副司果,趙國賓爲折衝將軍行義興衛副司猛,李俔爲折衝將軍行義興衛副司猛,黃履中爲嘉善大夫行義興衛副司勇,金俊龍爲折衝將軍行忠武衛司勇,李完爲折衝將軍行忠武衛司勇者。
崔惠吉啓曰,戶曹私藥房,始於何年耶,問啓事,傳敎矣。問于該曹,則庚戌年間,黃愼爲判書時,設爲醫局,欲爲取利,以補缺二三字之用,而柳根爲判書,以爲有弊而無益,旋卽停罷,缺五六字間,李沖爲判書,始設私藥房云矣。傳曰,知道。
又啓曰,備局缺七八字門體面,與該官不同,故不敢容易缺八九字金差請爲私貿事草記,丁寧分付之後,缺六七字廳,以急速回啓之意,件件申飭,則以方爲回告堂上缺四五字掩置,已極可駭。況今夜邊民採蔘事草記中,蔘非缺三四字物,而非字以是字,誤書以呈,至於自上改字以下,其郞廳不爲詳愼之失,甚矣。臣亦燈下看過,矇然捧入,不勝惶恐。傳曰,知道。勿爲惶恐。
又以句管所言啓曰,臣等以間三年例宴設行事,入見金差,先謝以主人不能待客,以致今朝猝出門外,中心慙愧,何可盡言?龍胡和色曰,急於催歸,出往門外,今日之事,我自知罪。仍問曰,昨日所言之事,欲聞回語,若國書,已爲撰出,則願聞書中之意。且安州留置人蔘,何以定奪乎?臣等曰,國書,吾等時未得見,至於人蔘,則我國非不欲和買,而一自缺二字,旣絶之後,頓無通用之路,欲散與民間,則民缺六七字貿則國無儲貨,決不得應副汝等之言缺四五字啓辭之意,反覆開陳,明示牢塞之意,則龍胡勃然發怒,缺二三字人蔘,爲無用之物,則今番越境潛採者,何也?當初盟約缺二字疆域之條甚嚴,而滿浦之官,送人越境,是何事也?兩國旣爲和好,而事事不聽如此,是厭我欲絶之意耶。安州蔘價,非欲今番收去,只欲講定其價,待貴國之准備,後日從容取去之意也,而貴國一向防塞,實未曉其故也。其所說話,無非隱然恐喝之意,而至曰,此人蔘若無用處,則吾等往安州,寧盡焚燒而去云云。臣等曰,吾等固知汝之減其價數,隨後持去之意,而若聽汝言,以後日爲期,則中原物貨,出來無期,他日又如今日之不得應賣,則是我國欺汝等也。當此之時,雖悔何及?朝廷之決不得許者,專爲此也。汝等不諒此意,以我國不肯和買爲言,不亦病乎?龍胡益怒曰,缺四五字於此諸大官,願爲決語,仍辭以不缺七八字罷出。大槪聽其言語,觀其氣色,其所大欲,缺四五字人蔘,而終不售其計,恐有難處之患,而以臣等之言,決無回聽之勢,極爲惶悶。速令廟堂,另議善處,如何?傳曰,依啓。
又以承文院言啓曰,金汗答書草,傳曰,餘在來使口具等語,似未妥當,刪改可矣事,傳敎矣。餘在來使口具六字,依傳敎付標,他未穩處,竝爲付標以入之意,敢啓。傳曰,知道。
又以句管所言啓曰,鄭命守·金乭屎,又跟金差出來,彼此傳語,專仗此人缺一字者,亦有別賜之規,依前題給乎,令該曹稟處,如何?傳曰,依啓。
李景憲,以備邊司言啓曰,今此龍胡,捉拿我國採蔘之人,中路逃逸之言,極是缺二字,不必多辨,而但汗書中,有辛未年滿浦缺八九字今年又有滿浦申景祿者,帶領全金伊白缺五六字採蔘等語,此一款,則似當査問本道,知其實狀然後,方可酬應,以破其狡計,令本道詳細査覈啓聞事,行移宜當。前日申景瑗狀啓中,有査問之語,而尙無馳啓之事,敢啓。傳曰,依啓。
又啓曰,以句管所趁未發賣,胡差等出門詬罵,令廟堂別樣處置事草記。傳曰,依啓事,傳敎矣。此胡嗔怒,甚於前日,先示威脅之狀,欲售發賣人蔘之計,極爲痛惋。渠雖萬端嗔怒,佯若徑還,在我之道,決不可因此作怒,一任其所爲也。今聞段子花紬,已入之數,缺二三字十餘疋,白紙三千餘卷,而以不爲准數入來,爲怒,缺四五字,其怒尤劇,似無別樣處置之事,依前缺六七字辭,極力防塞,使之平均發賣,則缺四五字豈有抵死不入之理乎?各別開諭,俾無劫賣缺三四字傳曰,依啓。
又啓曰,卽接京畿監司牒呈,則有曰胡差刷馬,本缺三四字路,只在調發各官刷馬而已。今見判付內,令本廳添價募立,俾無畿民之弊,而宣惠廳前後所給,二十八斗之外,又自本道,添給五斗,合三十三斗折價,而京中有馬人等,一向刁蹬,無意應募,本道更無可爲之事,坐待生事而已。如此切迫之狀,各別參商處置。續接差使員平丘察訪任善伯,良才察訪趙塤,聯名牒呈,則有曰今番胡差刷馬,多至數百匹,倍蓰於前日,募立極難。察訪等盡心竭力,坊坊谷谷,百端開諭,而時無一匹現點者。今春夏穀貴之時,人必應募,而猶且分定於各邑。況此秋成穀賤,人不應募之時,專委於募立,萬無一二察訪,獨當募立之理。本司別樣善處,或分定本道,或令五部坊民,給價缺二字,或使畿甸六驛察訪,分定募立事,入啓處置,俾無生事之患云云。臣等亦慮募立缺三四字見此京畿監司差使員所報,則雖給三十三斗,亦無應募之人云,價愈高而刁蹬愈甚,人心可惡。胡人行止遲速,不可以人理料度,設若乘怒驟發,則必有生事之患,似當別樣處置,而若專責於京畿,則畿民必不能堪,專責於五部,則坊民亦難辦得,就都數中,三分之二,則令漢城府坊民畿甸近邑給價入把,一分,則令六驛察訪募立,俾無臨時生事窘急之患,宜當。依此施行,何如?傳曰,依啓。且每每如是分定,則都民驛卒,亦必難堪,今後各別變通,勿以爲例。
又啓曰,以本司軍器造成,各道月課,句管廳收米,限明年缺一字秋成,竝爲姑罷事草記。答曰,依啓。京衙門軍器鑄造之事,似無大段民缺二三字,詳察處置,且災傷處,更爲査審,似缺三四字款,令該曹參酌定奪事,傳敎矣。軍器,所以禦敵,誠是不可已之缺四五字不無擾民糜費之弊,故思欲姑停矣。今缺一字聖敎,京中軍器打造之役,則與外方似異,依聖敎,仍存勿罷,宜當。敢啓。傳曰,依啓。
又啓曰,伊虜之請和於天朝,非我國所敢知,答之以已通於出來唐將,足矣。今見朴問答之事,一則曰豈敢少忽,一則曰通於朝廷,有何所難云云。此事理,通於朝廷,朝廷,豈有一毫容力於其間之理,又豈有商確指揮之事,而所答如此,其失言,甚矣。此後如或更發此言,答以此事係關天朝,決非小邦所能知,嚴辭峻斥,勿令推缺一字於朝廷,如何?傳曰,依啓。
崔惠吉,以句管所言啓曰,胡人雄太始,以汗之親信家人,龍胡凡事相議,而今番又出來,似有希望之色,而前日出來時,缺五六字之規,故使從胡,時時援例來言,今則何以爲之?缺三四字去夏出來時,句管所因下敎各別厚待之敎,請設別宴,以示厚待之意,缺一二字啓。傳曰,依啓。別贈給前例,亦爲考出稟處事,有傳敎,故其時龍胡處,亦有例外贈給之規,今亦何以爲之乎?譯官以其意來言,敢此竝稟。傳曰,知道。竝依去夏出來時例,爲之。
又以戶曹言啓曰,句管所啓辭,金差上馬宴時,有別贈給之例,令該曹稟處,如何?傳曰,依啓事,傳敎矣。取考前日別贈謄錄,則各年多寡,每次不缺一二字,今年六月分,龍胡處贈給例,磨鍊以入之意,敢啓。傳曰,知道。
以答金汗書草,傳于崔惠吉曰,餘在來使口具等語。缺五六字
崔惠吉,以句管所言啓曰,金差以趁未發賣事,盛氣作怒,盡率所帶從胡缺一字直出立於門外,詬罵喧囂,無所不至,至欲步出缺三四字,不勝驚駭,齊往見之,而視若不見,嗔責愈甚。臣等或爲峻責,或爲溫諭,橫說豎說,聽之邁邁,責立夫馬,卽欲出去。臣等曰,爾等,奉汗之命,持汗之書,奔馳出來,今者不受國書,徑欲還歸,是何無禮至此,此豈兩國相好之意哉,龍胡曰,使臣之行,彼此何異,吾汗旣定回還日子,今已過期,吾等悶迫,何不恕量?臣等曰,卽還館所,從容議定,未爲不可云,則龍胡還入館裏,又使從胡,送言于臣等處曰,賣買之事,初到之日,已爲言及,而數日見之,賣頭等所入之物,極其零星,已料其不得爲矣。今日定欲起送,速立夫馬,使得發去,而如不給夫馬,則勢當步去而還云。觀其辭色,暴戾獰惡,有難盡記,臣等俱以無似,待罪句管之任,夙夜周旋,終有如此缺二字,極爲惶恐。大槪市民等,市中常有之物,則缺四五字買賣,講定平價,可也,而不此之思,草草持入缺五六字詬怒,專由於此,壑慾狼心,不可以人類責之。以臣等缺二三字無善處之策,速令廟堂,別樣處置,如何?傳曰,依啓。
又以備邊司言啓曰,以句管所安州人蔘發賣草記,本司覆啓。傳曰,知道。以朝廷不許之意,似可更爲議處〈置〉事,傳敎矣。安州留置之蔘,設若其數不敷,以我國物力,萬無換給之理。況累千之蔘,決難辦出其直。欲自國內發賣,則我國元無物貨,欲貿來島中,則卽今島中,不與中國相通,島中方在阻飢之中,此則爾等之所知也。若有一分許貿之勢,則豈使貴國之蔘,久置安州,不爲之換貿缺三四字,事同一家,我國力有所不及之事,則爾國亦可量恕,而每以缺五六字至此日,非俺等之意,朝廷之意,亦如此,決難換給云云。以此意,令句管所缺三字塞,如何?傳曰,依啓。
又以句管所言啓曰,今日,乃臣,直宿之夜也。二更量,雄太始及從胡二名金乭屎·鄭命守等來見臣曰,午者相見,擾未穩討,故雖夜深,出來矣。仍言,大官前日入往瀋陽時,我汗以講和天朝事,縷縷言之,已通於天朝否,何至今無所答耶臣曰,此事,我國豈敢小忽?前日龍將出來時,見國書有此言,故其時,我國卽將此意,細通於出來天將處矣,厥後尙無消息,此則非我國所能知也。大槪天朝,父子之國也。金國,兄弟之隣也。我國處於兩間,欲成和事之意,爲如何哉?我國謂汝國,自今以後,必無如前日之事矣,未久,得聞旅順口搶掠之事,不勝驚怪。缺四五字天朝講好之事,必是虛意也,不然則豈有此事也,以缺四五字相交,而一邊打腮,一邊請交,則其能成相交之道耶,汝國其眞類此矣,非但天朝不信請和,亦必謂我國見賣於汝國,雖欲更言,其將取信乎,雄胡笑曰,大官之言誠是,但我國之欲和天朝者,非不誠信,而一番相通之後,尙無黑白,豈無致憾之意也?天朝若使於朝鮮,與朝鮮之使,同往我國,共定和議,則可以永罷兵戈,休息生民,共享太平之樂矣。天朝專不念此,不爲回報,烏得無相侵之事也?臣曰,汝等專不思矣,我國與汝國,情義旣通,固知請和之實情,而天朝,則與汝國,日事干戈,只有侵暴之事,更無自屈之缺二字何道而有所相信耶?此則必無之理,而汝等如此言之,可乎?雄太曰,事勢則固然,而實非虛語,大官須以此缺三字朝廷,可也。以汝等如是言之,通於朝廷,有何所難,答之矣。雄太等。所言如此,故不敢不啓。傳曰,知道。
又以備邊司言啓曰,今日以句管所龍胡請爲和賣草記,自上令廟堂處置事,午間命下,而郞廳不爲傳示,至於問啓命下之後,臣等始得知之,郞廳慢忽,甚矣。請當該郞廳,推考治罪。傳曰,依啓。
又啓曰,以句管所趁未發賣,胡差等嗔怒啓辭。傳曰,依啓。本署官吏,竝爲推考事,傳敎矣。當初許貿之意,只欲使平均發賣而已,市民所入之貨,雖未滿其慾,而所當先定其直,隨入隨貿,而盛氣作怒,驅迫市民,至於此極。聞市民所入段子紙地,亦且不小云,而紙地缺一字皮等物,則視若不見,專責段子,其心所在,斷可知矣。缺二字貨之後,欲勒定其價,脅取所入之貨也。以此缺四五字,此豈本司啓辭中。平價發賣之意乎?缺四五字此句管所啓辭,則亦出於迫不得已,有此縷縷陳啓。令平市署,優入市民,隨其所有,如紙地等物,亦宜加數入之,使之平均換貿,如何?傳曰,依啓。彼雖發怒,使之切勿抑勒換給。
又以備邊司言啓曰,以句管所,安州人蔘處置事草記。傳曰,言于廟堂事,傳敎矣。此胡前後所言,極巧且黠,初則曰,貴國旣不許換人蔘,至於銀兩,則乃是行用之物,不可不發賣云云,其意似若不論蔘而論銀者然。旣許貿銀之後,直擧安州蔘事,期於發賣而後已,乃以四兩減數爲言,雖減四兩,累百斤之蔘,決難貿給。臣等之意,設有其直,亦難輕許。押解見失之言,極是狡詐,今若許之,正墜其計中,似不當一任其言,以啓後日無窮之弊。況論其直,雖竭一國之缺二字無應副之理。句管所旣知此虜情節,又知我國物力,決難辦此,所當嚴辭斥絶,而末端有曰其缺三字不能自便,亦將此意,通於朝廷云云,有若使渠等待朝廷處置者然,似爲未缺四字如發賣安州人蔘事,則以雖通朝廷,必無准許之理,缺二字更勿出此言云云。以此措辭,期於防塞,如何?傳曰,知道。以朝廷不許之意,言之似可,更爲議處。
又啓曰,以句管所義州開市中罷我國邊民越境採蔘事草記,傳曰,依啓事,傳敎矣。義州開市,實是懋遷有無之意,彼此生靈,因此相通,不但貴國之所願,亦欲我民之所資而生活者,旋缺一字旋廢,此豈我國之本心哉?只緣島貨已塞,不得相資,此貴國之所知也。越境採蔘,國禁甚嚴,而無識小民,雖知蔘價之至賤,只爲些少之利,致有冒法潛越之事,可勝痛哉?滿浦軍官申延玉,果爲率往潛採缺三四字非小民之比,所當綁縛以來,使我以正邦刑缺三四字只拿二人而來,中路逃逸,汝等則以我之不能缺三四字我則以汝之見失爲疑,更勿發此言云云。至蔘袋缺二字之事,亦非我國所知,設令我人所採之蔘,而十分眞缺一字人是我人,而見失於中路,不爲押付於我國,蔘非我國之物,而反欲使我處置,不亦怪異之甚者乎?此事,初欲通於朝廷,更思之,則一帒些少之蔘,極是微物,汝等之欲授於我,已爲不可。況以微細之物,稟達廟堂乎?廟堂旣云不可,又何敢陳達君父乎?我等雖死,斷無啓知之理云云。以此意,令句管所措辭防塞,如何?傳曰,依啓。
左議政吳允謙疏曰,伏以前者,伏承聖批,以須速入來爲敎。伏想聖意,以臣病,猶可入來而不來也。臣之情有不然者,臣筋力雖盡,精神雖耗,塊缺二字,雖甚危重,猶可力疾扶曳矣。最是腰脅之缺二三字於運動,下部之瘡,全不行步。欲爲上去,則病勢缺二字,欲爲退調,則分義不安,臣之情事,實爲狼貝。時事缺二字,相職久曠,臣罪逋慢,固宜萬死,其於國事,豈不寒心?殿下以日月之明,父母之慈,凡臣庶之情,無微不燭,無願不遂,使各安其分,獨臣抱悶,無路自解,中心憂惱,鬱而添病。伏乞聖明,憐察實情,亟收成命,改卜賢德,以幸國事。謹昧死以聞。答曰,省卿上疏,具悉卿懇。卿以忠良輔弼,佩國安危,孤方欲仰成,而累上疏辭,無意上來,心甚缺然,若失蓍龜。卿義當休戚是同,須體至意,勿爲固辭。仍傳曰,遣史官傳諭。
假注書尹瀁書啓曰,臣承命往諭左議政臣吳允謙,則以爲臣病,一向苦重,趁未上缺一字,臣罪萬死。伏承聖批,且遣近侍敦諭,臣感激惶恐,不知缺三四字傳曰,知道。已上燼餘
上在昌慶宮。停常參·經筵。
李景憲,以都摠府言啓曰,今日入直軍士,當爲中日習射,而冬享大祭齋戒,退行之意,敢啓。傳曰,知道。
藥房問安。答曰,知道。
崔惠吉啓曰,近日,更漏早晩不中,本院常加檢飭,而今曉鍾樓罷漏,更漏旣盡之後,良久乃擊,請當該守鍾軍士,令攸司囚禁治罪。傳曰,推考治罪。
李景憲,以御營廳言啓曰,本廳之軍,專爲侍衛,軍數且多,固非缺六七字金自點受命在外,所率親兵,皆是本廳之缺三四字請改。提調臣李曙,方患宿病,未得察任,惟其中軍徐弼文,久在軍中,熟諳機務,本局之事,專委於此人矣。昨政,移除滿浦僉使,當此新到軍兵出入操鍊之日,決不可付諸新手。況今年少諸將,或隨帥臣出征,或屬他局,未有一員閑遊者,所代之人,亦甚未易。限大將還朝,令該曹,徐弼文,僉使改差,仍察本任之意,惶恐敢啓。傳曰,依啓。
李明漢,以戶曹言啓曰,以句管所鄭命守·金乭屎處別贈草記,傳曰,依啓事,命下矣。取考去夏兩人處贈給單子,則各給水銀一斤,而今則水銀無儲,依句管所分付,以他物磨鍊以入之意,敢啓。傳曰,知道。
以吏曹金差別遣宰臣單子,傳曰,金差別遣宰臣,以曾爲胡差接待之人,爲之。
崔惠吉,以弘文館言啓曰,本館上番無故之員,只有副校理李缺一字鎭,時缺一二字直,今以親病呈辭,將爲出去,當以下番,姑陞上番。缺二字吳竱,時在呈辭中,修撰鄭雷卿,以試官,方入試所,副缺二字趙贇,服制未盡,他無推移入直之人。校理尹坵缺三字修廳,除本司仕上直,而不得已牌招入直之意,敢啓。缺二三字差闕員,後政亦爲差出,如何?傳曰,依啓。
正言李海昌來啓曰,江陵府使柳大華罷職事,措辭見上,翰苑之職,其任極重,議薦之際,必須僚議歸一缺一字廣詢群議,知其恰然無異議然後,方始焚香誓天,其重如此。今此史官新薦中,其一則僚議不許,而檢閱缺一字夢錫,自爲竝擧五人,有若僚議旣同者然,出告缺四五字議已定,不可不薦,終至竝薦,物情缺六七字請命罷職。同參之員,亦難免墜落古規,請命推考。答曰,依啓。宋夢錫推考,柳大華事,不允。
府院啓,逆珙諸子不可輕釋事。措辭見上。答曰,勿煩。
掌令尹烇來啓曰,李元輿事,措辭見上。晉川君柳䪷,以孝思殿朔祭終獻官,不謹齋宿,過飮沈醉,及其行事之際,詣盥洗位,遽卽顚仆,終獻之禮,竟使亞獻官代行。其祀典之褻慢,禮儀之虧損,誠極可駭。請命罷職不敍。答曰,不允。柳䪷推考。
崔惠吉啓曰,去夜二更缺四字二度啓下之後,卽爲分付於備局與戶曹,使之急速回啓,則備局,卽爲回啓以入,戶曹,則件件催督,而至今不來缺二字矣。請當該郞廳推考,色吏,令攸司囚禁治罪。傳曰,依啓。
又啓曰,宋夢錫推考事,命下,而臺諫方以罷職論啓,故推考傳旨,不得捧之。柳䪷推考事,亦爲命下矣。臺諫方以罷職不敍論啓,故推考傳旨,亦不得捧之之意,敢啓。傳曰,知道。
又以吏曹言啓曰,臺諫有干,政事,何以爲之?敢稟。傳曰,罷齋後爲之。
又以戶曹言啓曰,緣龍胡督迫甚急,平市官員恐其生事,鞭扑狼藉,缺二字民等,冤苦徹天,或訴於衙門,或訴於馬前,遑遑罔極之狀,有難勝言。各樣段子,市民所納三百七匹,本曹所出缺三字,旣已入之,時方交易,而所納物目,比之於前日,則其數缺二字,其中龍胡等私請水銀·硼砂·大段·天香,則皆是市缺四五字,萬無覓得之理,決不可任其所爲而不爲防塞,以啓後日無窮之弊,令句管所,十分開諭防塞,如何?傳曰,依啓。水銀·硼砂,隨便覓給,以慰其心。
又以備邊司言啓曰,以句管所龍胡持來蔘袋處置草記。傳曰,令廟堂議處事,傳敎矣。此蔘不可受之意,外因句管啓辭,已盡陳達,難容更議,反覆思之,萬無可受之理,令句管所,極力防塞,使之還給,如何?傳曰,依啓。
李明漢,以備邊司言啓曰,以句管所答書主意專以蔘價高下爲言草記,傳曰,言于廟堂事,傳敎矣。汗書多陳蔘價高下,故答書中,隨問隨答,有此說話,非只論蔘價之高下也。在我之勢,價雖至廉,萬無貿換之理,欲以官貨貿給,則國儲已竭,欲以島貨貿給,則其路已絶,情非不足,勢無奈何。以此意措辭,添入於答書末端,宜當。敢啓。傳曰,知道。除萬無換貿等語,暫爲措辭添入。
又以句管所言啓曰,臣等伏見國書回答,其中人蔘一款,臣等終始力塞缺二字物貨以盡,更無推移充給爲言,而答書主意,則專以蔘價高下爲言,與臣等終始力辨之意,不同,明日國書傳給之時,渠等必欲知所答之意,臣等只以蔘價高下言缺一字,則渠等以此人蔘,期於必賣,萬無還爲持去之理。若曰貴國以蔘價之過多爲言,雖所定十二兩之內,又減兩數,必欲發賣云,則亦將何以爲之?此虜情狀,反覆兇狡,若因此而更爲相詰,則必有難對之患。臣等區區之慮,無所不至,惶恐敢啓。傳曰,言于廟堂。
又啓曰,雄太始及頭頭胡人五名,出來于臣等處,以越境採蔘之事,相詰,臣等以備局啓辭之意言之曰,越境潛採者,雖是我國之人,而所採之蔘,乃汝國之物也。犯法之民,我國罪之,汝國處之,缺二字之蔘,萬無留置之理,汝等不知此理,强欲留之,無缺四五字使吾等,還爲持去之說,乃蔑視我國也。每事缺四五字爲言。臣等曰,汝等以潛採之蔘,勒留於此,此眞蔑視也。反其說而脅之,尤可痛也。諸胡等一時發怒,嗔責棄缺一字,極爲痛惡。此人蔘,將何以處之?惶恐敢啓。傳曰,令廟堂議處。
崔惠吉以句管所別遣宰臣呂爾徵言啓曰,到金差館所,與句管所堂上三員,因晝茶啖設行之時,入見金差,先致自上特遣慰問之意,龍胡稱謝,行酒之間,別無所言,臣意謂人蔘等事,已被句管堂上防塞,不復提起,臣亦無言及。及其將罷之際,龍胡撤其床卓,相與近坐曰,聞別遣重臣之來,必有所言,何無說話也?吾等來此之後,一無所成,將何以歸告我汗。仍將銀子不能准數,安州人蔘不許換貿事,作氣變色,反覆陳說。此則句管諸臣從前爭辨者,臣但曰,汝等所言,朝廷非不欲從之,而國無物貨,末由應副,非情意之不足,乃事勢之實然。至於安州人蔘,說話間,有曰前在安州缺四五字三度狀啓,朝廷以若定每斤十三兩缺七八字胡,歸報我汗,今番以十二兩,定價出來,及到缺四五字之意,何前後所言之不同也?貴國。若以爲無物貨,則缺二字以十一二兩許賣之時,纔過一兩月,其時物貨,何處往乎云云。缺一字責甚厲。未知其時朝廷,果有如此論定,而其所言如此矣。仍傳給禮單後罷出之意,敢啓。傳曰,知道。
又以句管所言啓曰,金差等以發賣未准事,發怒,又欲出來,臣等使胡譯朴仁範,入見開諭,則兩差同在一房,以實情言於仁範曰,安州人蔘,貴國許發賣,而只以每斤價銀十三兩爲太高之故,吾等不敢自斷,歸言於汗前。旣減其數,定爲十二兩,而今則貴國專不許賣,且以人蔘爲無用云,故以銀子持來,而所求之物,又不得准買,兩國奉使,彼此何殊?今奉汗命委來缺二字,前後所言,無一事得成,將何面目歸報我汗,實多缺五六字,兩胡相對,顯有失望不平之色云,故敢啓。傳曰,知道。開諭市民,使之盡力換貿。
又啓曰,金差等,屢次送言於臣等曰,國書已爲撰完乎?發賣雖未盡數爲之,今夕當出宿于高陽云云。臣等以今日已晩,國書尙未完畢,不可發程之意,反覆開諭,而一向催行。今日則雖已中止,明日則勢將發去,回書速爲繕完以給,如何?傳曰,依啓。人蔘不許發賣之意,管餉使處,撥上行會。
又啓曰,金差別例禮單,該曹已爲磨鍊矣。臣等更思之,無端入給,殊未妥當。今日晝茶啖時,或別遣宰臣,開諭人蔘之事,仍給別贈之物,似爲便當。惶恐敢啓。傳曰,依啓。
李景憲,以備邊司言啓曰,以句管所龍胡安州人蔘請爲發賣草記。傳曰,依啓事,傳敎矣。伊虜狡計,一節加一節,恐嚇之言,今日甚於昨日,缺二字則我國不能堅忍,意謂終副其所欲,驅迫缺五六字事,將決於此爲言,渠眞有因此敗盟之心,缺三四字,其計似巧而反拙,尤極痛惋。依前啓辭,使之極力防塞,如何?傳曰,依啓。已上燼餘
上在昌慶宮。停常參·經筵。
冬享大祭齋戒。
崔惠吉啓曰,金差今日當發,汗處答書中措語,改付標啓下,一刻爲急。故曹司正字,方在直中,闕門未開,勢未出去,使在家正字,急急回告,定奪來呈之意,丁寧分付於承文院。件件催督,在家正字,不爲缺一字去,而入直正字,開門後,始爲出去云,極爲稽緩,請缺二字正字推考。傳曰,依啓。
傳于金慶徵曰,左相處,遣承旨敦諭。
又傳曰,慶平君·寧城君,復職。
又傳于李景憲曰,今下弓矢,昌洲僉使李碩賢給送。
崔惠吉,以弘文館言啓曰,校理臣尹坵,以纂修廳謄錄官,除本司仕上直,而本館上下番皆有故,不得已入直矣。史局謄錄之役,各有分授,程限甚嚴,一日爲急,勢難仍在直所,而副修撰趙贇,服制已爲盡行,姑陞上番,牌招入直之意,敢啓。傳曰,依啓。
又啓曰,昨日,諫院以新薦史官五人中,其一則僚議不許,論啓,司諫所論,雖不爲檢閱兪榥而發,自以爲未安而出去,故不得已以兼春秋察任矣。史局重地,以兼官代察,事甚苟簡。請兪榥牌招,使之察任,如何?傳曰,依啓。
金慶徵,以司饔院言啓曰,司圃署官員皆有故,不得已該曹以惠民署主簿朴缺一字男,假官差定,而今日菜物進排時,偃然退在,不爲躬親缺二字怠慢極矣。請從重察之。傳曰,依啓。
掌令尹烇,正言李海昌來啓曰,臣等缺諸子放釋之命還收事。措辭見上。答曰,須勿堅執。
掌令尹烇來啓曰,李元輿事。措辭見上。晉川君柳䪷罷職不敍事。措辭見上。答曰,不允。柳䪷,旣已推考,不必罷職。
正言李海昌來啓曰,江陵府使柳大華罷職事。措辭見上。宋夢錫罷職事。措辭見上。答曰。不允。宋夢錫事,當觀其緘辭而處之,更勿煩論。
午時,上御養和堂。承旨李景憲,記事官宋希進,編修官柳昌文,記注官金光宇,入侍障外,御醫申得一,鍼醫李馨益·柳達入侍。李馨益執鍼。人中一穴,大淵二穴,耳前二穴,承漿一穴,大陵二穴,內庭二穴,鈹鍼,間使二穴,手大指端二穴,足大指端二穴,申脈二穴,風府一穴,上星一穴,曲池二穴,燔鍼受鍼。
受鍼後,藥房·政院·二品以上,單子問安。答曰,知道。
崔惠吉書啓曰,臣承命往諭于左議政臣吳允謙,則以爲缺四五字臣何敢偃然村廬,一向陳乞乎?至遣承旨敦諭,感激惶隕,不知所處云矣。傳曰,知道。
李明漢,以戶曹言啓曰,以句管所龍胡所請白紙·紅柿,令該曹稟處草記,傳曰,允事,傳敎矣。發賣及贈給白紙,幾至八千餘卷,今又求之,極爲痛惡,但旣防蔘貨,他餘求請,似當曲副以送,故別單磨鍊以入之意,敢啓。傳曰,知道。
又啓曰,以句管所龍胡留置銀子四十一兩,換貿紅柿,送置于安州草記,傳曰,依啓事,命下矣。以此銀兩,貿送紅柿于安州,待渠取去,宜當。敢啓。傳曰,依啓。
又以句管所言啓曰,卽刻龍胡使差備譯官崔泰慶,來言于臣等曰,初到之日,欲爲言之,而以大事未缺一字結末,不敢開口矣。還家之後,家間有事,欲得白紙三千卷,且欲得路中所食紅柿云。前日別賜之紙,未爲不足,而又有此求,無厭之慾,極爲痛惋。但渠旣發言,似不可專副,令該曹,急速稟處,如何?傳曰,允。
崔惠吉啓曰,別遣宰臣,初以呂爾徵入啓,而自上以曾爲胡差接待之人爲之事,命下,故以申景稹改啓下,而今此句管所草記,以呂爾徵爲啓。問其曲折,則日勢已晩,茶啖將設,只見吏曹以呂爾徵入啓甘結,不及待啓下,而預爲請來,設行之後,申景稹則退到不得入,故如是云矣。傳曰,知道。
李明漢,以句管所言啓曰,胡人等言,今日必當出宿于高陽云,上馬宴,將爲設行之意,敢啓。傳曰,知道。
又啓曰,卽刻雄太始出來臣等處言曰,以銀子四十一兩,願貿紅柿,而日氣時未寒凍,今行未及持去,一一換貿,送置安州,當送人取去云,紅柿貿去,係是缺二字,令該曹處置,如何?傳曰,允。
下直,昌洲僉使李碩賢。已上燼餘
上在昌慶宮。停常參·經筵。
冬享大祭齋戒。
藥房問安。答曰,知道。
政院問安。傳曰,知道。
崔惠吉,以句管所言啓曰,今日下直從胡四十一名詣闕之意,敢啓。傳曰,知道。
又啓曰,臣等上馬宴接話時,金差前日所缺一字八斤人蔘,不可受置之意,更爲開諭,丁寧反覆,則龍胡缺四五字不交之隣國,則當殺其使,而取其物缺六字兄弟之義,故擒來其人,持納其物,乃是相好之意,貴國何以不受云云,決無還爲持去之意。臣等未知所缺二三字已則付與該曹乎?敢稟。傳曰,知道。更爲措辭給之,而終不動聽,則姑爲留置,秋信使還去時,給送可也。
又啓曰,金差等持來銀子發賣事,當初入啓許之,而恐有㤼買之患,與金差等,相約甚牢,雖入物貨,若彼此不適,則決無交易之理云。胡人等領諾之後,始令市民,持貨發賣,今日已畢十分相講,別無抑勒之事,而其所入物貨,亦是尺短色雜,皆不合於我國之所用。渠等處,又有餘銀,而臣等以市貨絶乏,力爭中止,至於大段·天靑段·硼砂,亦極力防塞,絶勿入賣矣,發賣物目,別單書啓之意,敢啓。傳曰,知道。物貨價兩數,一一開錄,付送於護行官,使外方得缺二字中定價之數。
又啓曰,金差今欲發行,故臣等入行上馬宴,金差到京之後,未嘗開顔,今日始有喜色,致謝朝廷厚待之意。臣等勸酒數盃後。龍胡言欲知國書中所答措語。臣等答曰,國書傳給之時,當言之。龍胡仍請罷,撤去床卓,將欲罷出。龍胡請留促坐。臣等傳給國書後,略將所答之意言之,則龍胡隨答,而至於安州人蔘,作色曰,前日,以十二兩許賣,而今則專不許之。前許今止之意,何不及於書中也?臣等曰,十二兩許賣之事,出於何處耶?朝廷則初無此事,汝等每言之,甚可怪也。當初所無之事,何可及於答書中也?今後則切不出如此之言,爭辯移時罷出矣。渠等初以今日發程,星火催督,而裝束卜駄,明將起行云,故敢啓。傳曰,知道。
又啓曰,臣等旣以胡人等四處設宴爭辨事,俄纔啓達矣。卽刻胡人等又爲出來言,吾等當初,則缺四五字,而今者,又減四處,則諸大官又以四處缺七八字,與兩將相議,一從朝鮮所言,以三處,永爲定式,自今行,設宴不可不爲云云。缺二字設宴之事,我國旣已講定言之矣,何以爲之?敢稟。傳曰,依前定約,大臣出來時設行,常時往來差人處,則勿爲設行事,兩西監。兵使處,撥上行會。
又啓曰,卽者八高山頭胡甕古大·佛大二名,及金乭屎等,出來言曰,前日所爭,一路八站設宴事,貴國尙今不許,只以三處設宴爲言,故此意言於汗,則朝鮮若難於八處,則減四處,以安州·平壤·黃州·開城府等四處設宴之意,講定云。此四處,不可不設宴云云。臣等曰,我國則當初以三處設宴,爲約矣。且所道里言於我國曰,常時往來例差則除宴,必於大將別差時,設宴之意,丁寧相約矣。胡等曰,三處四處間,一不設宴,而如是缺二字是何事耶?臣等曰,設宴處所,尙未定奪故耳。胡等又以安州蔘事言之曰,平安兵使,則以十二兩,已定許賣,而諸大官,則如是絶之,有若初不許賣者然,極爲怪矣。今雖又減二兩,以十兩爲之,亦不許耶?臣等曰,吾等非講蔘價之高下,只以蔘無通用之路,故不得發賣也云,則胡等大怒曰,吾等往安州,以其人蔘,當誓天焚燒而去云。且兩將又欲得好倭劍各一柄,須啓知云,臣等曰,禮單,已爲給之,又何所求也?種種啓知,極爲未安云,則胡等曰,兩將之意如此,諸大官姑爲啓知,有何難事,而如是搪塞乎?慍怒入去之意,敢啓。傳曰,知道。
又啓曰,金差卽刻已爲出去之意,敢啓。傳曰,知道。
崔惠吉以護送官西原君韓好問,行司果朴就缺一字言啓曰,臣等以金差護送官,來到慕華館,金差缺一字時量出來,卽設宴享,酒至七爵後,罷去之意,敢啓。傳曰,知道。已上燼餘
上在昌慶宮。停常參·經筵。
李景憲,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
有政。
李明漢啓曰,今日政事,都承旨金慶徵,以病不來,代房承旨崔惠吉,吏批有相避,何承旨進去乎?敢稟。傳曰,右承旨進去。
政院啓曰,仁愛之天,譴告重沓,夏間雷震之變,上下缺一字心,自殿下應天之實,靡所不至,而天之威怒,至缺七八字發於秋冬之交,而至于去夜,則轟威烈缺四五字,瞻聆驚惕,莫不失圖。仰惟殿下,靜攝之中,小心慄慄,當作何如懷也?災異之作,雖未知的主何事,必有所大段拂戾於天意,而降此異常之變也。惟願聖明,反躬自厲,寅畏之念,不懈於食息,修攘之實,罔間於巨細,使及爾出王之天,底豫於冥冥,弭災息殃,回怒爲祥,不勝幸甚。臣等固知尋常陳腐之說,不過爲文具之歸,而區區殷憂,夜不能寐,敢此仰達。傳曰,知道。啓辭,當惕念焉。
吏批啓曰,新除授羅州牧使申得淵,頃日政,呈狀于本曹曰,身病甚重,不得運動,赴任無期,斯速處置云。臣等之意,以爲如此重地,當初旣已擇差,不可容易遞改,故使之調理赴任矣。今日又爲呈狀,病勢一向危重,無望登程云。若非情勢悶迫,必不至此,改差,何如?傳曰,允。
又啓曰,新除授德源府使崔震立戶奴呈狀內,上典前任喬桐水使時解由,未及成出,依法處置云,而崔震立薦望,出於大臣,該曹不敢擅便,上裁,如何?傳曰,遞差。
李景憲,以訓鍊都監言啓曰,都監將官,間有試才論賞之時,而軍兵則以厥數累千之故,難於一一遍施,試才之事,久未擧行,軍情不無缺然之嘆。有技藝者,咸願一試,以衒其能,去初四日,從自願聚會于慕華館,較試各技,則入格者,得一百二十餘人,以都監所儲木布,分等分給,仍行犒饋矣。其中,馬上才超等兼司僕白天龍,砲手守門將朴繼生,殺手上上守門將洪景立,射手居首兼司僕廉欣龍等,似當別爲論賞,以爲激勸聳動之地,令該曹,稟旨擧行,何如?傳曰,依啓。
藥房都提調臣金瑬,提調臣缺二三字,副提調臣李景憲啓曰,臣等伏聞入侍醫官等之言,自上中氣極虛,不可不連進駝酪粥云,春間,因傳敎停止矣,明日爲始,還爲進排之意,敢啓。答曰,知道。
巳時,上御養和堂。承旨李景憲,記事官宋希進,編修官柳昌文,記事官兪榥,入侍障外。御醫申得一,鍼醫李馨益入侍。間使二穴,手大指端二穴,足大指端二穴,申脈二穴,風府一穴,上星一穴,燔鍼,人中一穴,大淵二穴,耳前二穴,承漿一穴,大陵二穴,曲池二穴,內庭二穴,受鍼。
受鍼後,藥房·政院·二品以上,單子問安。答曰,知道。
領議政尹昉,右議政金瑬啓曰,昨夜雷霆之作,乃在收聲之後,人事之失,未知何在,天之譴告,若是其沓至乎?大槪天之所以鼓動萬物者,雷霆也。君之所以鼓動萬民者,號令也。政令失度,則雷霆不時,必然之理也。京房有曰,冬月之雷,敎令數也。當今聖政無闕失,究厥所由,職在臣等旣不能燮和陰陽,又不能奠安民物,使非常之變,式月斯生,臣等之罪,無所逃矣。亟許策免,改卜賢德,上答天譴,下副人心,不勝幸甚。臣等無任惶恐震惕之至,敢啓。答曰,咎實在孤,卿等,宜安心勿辭。
以備邊司平安兵使狀粘,傳于李景憲曰,白應碧,以被擄人,已爲逃躱,何以爲之梟示回啓耶?此回啓,似爲不察,承旨察見。
李景憲,以備邊司言啓曰,傳敎于政院矣。平安兵使狀啓中,有申景祿·白應碧等兩人,首倡越江採蔘,故未及致察,兩人竝梟示矣。白應碧,方爲逃躱,付標以入之意,敢啓。傳曰,知道。
又啓曰,傳敎矣。申景瑗狀啓中,江界土兵白應碧,龍胡捉來,到義州逃亡。的實云云,而備邊司誤以梟示回啓。今曉入啓之際,臣一番看過於燈下,頓未覺察,矇然捧入,致勤聖敎,臣不勝惶恐之至。傳曰,知道。
掌令尹烇,正言李海昌來啓曰,請收逆珙諸子放送之命。措辭見上。答曰,已諭,毋煩。
掌令尹烇來啓曰,李元輿事。措辭見上。晉川君柳䪷事。措辭見上。答曰,不允。柳䪷,罷職。
正言李海昌來啓曰,江陵府使柳大華事。措辭見上。答曰,不允。
獻納鄭太和啓曰,臣頃聞纂修廳修撰官等,與外人,會飮於南別宮山亭。所謂山亭,卽設局之所也。臣意以爲,携朋開酌,豈無他處,而以纂修衙門之內,爲招邀盃酒之場?揆之事體,可以相規,故請推之論,臣實先發。伏見緘答之事,費盡許多之說,臣初不料逢怒之至此也。非其所而飮酒,未爲大段之罪,卽其事而請推,不過警責之意,宜其平心受之,有所自悔,而不自爲過,言出乘憤,誠可惜哉?當其飮也,謄錄諸官,方執書役,則此果吏輩皆退乎?夜深之後,醉倒公廨,以至翌日,則此果一餉間乎?此果非縱飮乎?至於傍聽攻摘,興訛起謗,惹動臺諫,豈無所以然之故等語,指意所在,雖不可知,而其忿忿不平之氣,發見於文字者,尙且如此,吁亦異矣。只念修撰官等,俱是一代名大夫,必不惡聞其過,轉爲遂非之歸,臣何敢自信論事之無失,而晏然於言地乎?請命遞斥臣職。答曰,勿辭。
吏批,判書崔鳴吉進,參判金壽賢缺一字,參議洪命耉進,右承旨李敏求進。缺四五字大夫行弘文館副提學知製敎兼經筵參贊官春秋館修撰官,李師孟爲通訓大夫通禮院右通禮,李葕爲通訓大夫行司憲府執義兼春秋館編修官,愼天翊爲通訓大夫行司諫院司諫知製敎兼春秋館編修官世子侍講院弼善,朴潢爲通訓大夫行成均館司成知製敎,李命雄爲通訓大夫吏曹正郞知製敎,黃㦿爲通訓大夫行兵曹正郞,奉轉坤爲工曹正郞,李大淑爲司憲府監察,金草陽爲通訓大夫行司諫院正言,卞時益爲兼春秋館記事官,宋興詩爲司宰監主簿。外,宋淵爲中直大夫行珍山郡守。
兵批,判書李弘胄進,參判鄭廣成病,參議趙緯韓病,參知韓必遠進,右承旨李敏求進。以卞時益爲顯信大夫行龍驤衛副司果,缺一字允亨爲建功將軍行忠武衛副司果,趙塤爲禦侮將軍行忠武衛副司勇,徐弼文爲嘉善大夫行龍驤衛副司直,李淹爲嘉義大夫行滿浦鎭兵馬僉節制使者。
李景憲,以備邊司言啓曰,江華留守尹履之牒呈內,大砲本府鑄出,已爲啓下,而本府留在鍮鑞,太半和鉛,匠人等以爲,鉛鐵鑄銃,則反致傷人,決不可爲云,而應入鍮鑞二千餘斤,本府物力,決無辦得之望,該曹所儲,十分擇送云。當初大砲,令本府造成之意,所以爲後日待變之計,而鑄成之後,反歸無用,則空棄物力,實爲可惜,令該曹鍮鑞,從優覓給,宜當。敢啓。傳曰,依啓。
李景憲啓曰,柳䪷罷職事,命下矣。臺諫方以罷職不敍論執,罷職承傳,不得捧之之意,敢啓。又啓曰,獻納鄭太和,再啓煩瀆,退待物論。傳曰,知道。已上燼餘
上在昌慶宮。停常參·經筵。
有政。
藥房問安。答曰,知道。
政院問安。傳曰,知道。
金慶徵,以吏曹言啓曰,守令有闕。政事,何以爲之?傳曰,當日爲之。
李敏求啓曰,〈大〉司諫徐景雨,再啓煩瀆,退待物論矣。傳曰,知道。
午時,上御養和堂受鍼。藥房提調崔鳴吉,在閤門外,承旨李景憲,編修官柳昌文,假注書尹瀁,記事官兪榥,入侍窓外。御醫申得一,鍼醫李馨益·柳連,入侍。執鍼,李馨益。缺四字,間使左右二穴,人中一穴,手大指端六七字缺,大淵二穴,申脈二穴,風缺四五字,承漿一穴,大陵二穴,上星一穴,曲池二穴,內庭二穴。申得一曰,明日,伏未知連爲受鍼乎?上曰,明日則間日爲之。
傳于崔惠吉曰,史官一員,騎馬三匹立之。
金慶徵啓曰,注書宋希進,今日以子息成婚事,受由下去于長淵地,假注書差出,何如?傳曰,允。
假注書金華俊·崔琢·崔文湜。
大司諫徐景雨啓曰,臣頃以纂修廳修撰官,醉飮於衙門之內,據實請推,此固士夫間相警之道,非有一毫他意。今見獻納鄭太和避嫌之辭,始聞其緘答之中,多有不平之語,至云惹動臺論,豈無所以然之故。臣實未識其意,臣不可晏然仍冒,與同僚無異,請命遞斥臣職。答曰,勿辭。
李敏求啓曰,大司諫徐景雨,再啓煩瀆,退待物論矣。傳曰,知道。
崔惠吉,以弘文館言啓曰,本館上番皆有故,不得已以下番姑陞,而其時,修撰鄭雷卿在試所,副修撰趙贇牌招入直矣。今則試院已罷,鄭雷卿牌招姑陞,以便坐次,且下番姑陞,已過累日,事體苟簡,當日爲政,上下番闕員,盡爲差出,何如?傳曰,依啓。
李景憲,以兵曹言啓曰,原昌君玖,自弘化門入來,擊錚於差備門外,所當依例,令攸司囚推,而此乃宗室重臣,令義禁府處置,如何?傳曰,依啓。
崔惠吉,以纂修廳言啓曰,本廳謄錄官李烓,以其父在砥平地得病,受由於本廳,下去有日矣。今又戶奴呈狀,症勢加重,不能棄去云。目今印出旣始,書役方急,李烓遞差,其代,今政差出,何如?傳曰,依啓。
左議政吳允謙上疏曰,臣本庸愚下士,遭遇聖明,荐蒙寵擢,猥至台鼎,臣當鞠躬盡力,期死夙夜,而不幸衰極之年,遘此危惡之疾,諸患交侵,轉相沈痼,連章陳乞於天聽。罪實逋慢,方俟嚴譴,缺四五字遣承旨而眷注熟懇,愈往愈重。自顧缺四字承堪,且承聖批,以無意上來爲敎,有若强爲求退引疾者然。臣奉讀至此,茫然失措,不知所達。若臣病不至此極,猶可自力供仕,則臣是何人,偃然村廬,以爲辭退自便之計乎?臣病廢之狀,實是擧朝所知,只爲螻蟻微誠,未能回感天心耳。伏乞聖慈,上念國事,下恤臣情,還收成命,以開賢路。臣雖無似,亦有心腸,豈不知分義之所不敢乎?情勢悶迫,不得不更冒嚴威。臣不勝惶恐戰慄之至,謹昧死以聞。答曰,省疏具悉至懇。卿勿固辭,調理上來,以副至情。
右議政金瑬箚曰,臣昨於闕中,跌足仆地,脛骨缺一字違,宛轉叫楚,不省人事。下輩奔遑救護,按摩良久,氣息稍定,卽行鍼藥,僅得扶曳出來,而傷處漸漸浮起,痛勢益苦,仆臥枕席,轉側須人。當此自上連次受鍼之日,忝在內局,不得進參於提調之列,逋慢之罪,無所逃焉。無任惶恐之至,席藁私室,昧死待罪。答曰,省箚具悉。卿其勿爲待罪,安心調理。因遣內醫看病。
李景憲,以兵曹言啓曰,當日朴元琳稱名人,自弘化門入來,差備門外擊錚,極爲駭愕。令攸司囚禁重治,同門守門將,常時不能禁斷,以致闌入,極爲非矣。請推考。傳曰,依啓。
崔惠吉,以弘文館言啓曰,新除授修撰金光爀,時在公淸道禮山地,經筵入番事緊,請斯速乘馹上來下諭,依前例,館書吏,給馬下送。傳曰,依啓。
掌令尹烇,正言李海昌來啓曰,請亟收逆珙諸子放送之命事。措辭見上。答曰,毋煩。
掌令尹烇來啓曰,李元輿事。措辭見上。答曰,不允。
正言李海昌來啓曰,請江陵府使柳大華罷職。
獻納鄭太和,大司諫徐景雨,請推纂修廳修撰事,措辭見上。引嫌而退。纂修廳,本非等閑設局之地,缺一字請外人而入其門,又列壼觴而醉其中,則物議之來,固所難免,臺諫糾責,豈有他意於其間哉?隨事規劾,乃其職任,則獻納鄭太和,大司諫徐景雨,俱無可嫌之端,請竝命出仕。答曰,依啓。柳大華事,不允。
李景憲,以兵曹言啓曰,當日全羅道赴西軍七百九十名,及逃還軍一名,聞喪出來三名,慕華館點考,依備局分付,令戶曹,犒資題給發送,而軍兵,皆是丁壯精銳,別無虧欠。其中長興砲手朴秀男鳥銃鐵釘,以不用雜木爲之,極爲駭愕。本道兵使·守令,竝推考,何如?傳曰,允。
吏批,行判書崔鳴吉進,參判金壽賢進,參議洪命耉進,行都承旨金慶徵進。以申敏一爲通訓大夫行司諫院司諫缺四字知製敎兼世子侍講院弼善,缺三字爲通訓大夫行成均館直講兼春秋館缺四五字爀爲通訓大夫行弘文館修撰知製敎兼經筵檢討官春秋館記事官。在外,洪得一爲通訓大夫行羅州牧使,趙時俊爲竭誠奮威出氣振武功臣資憲大夫行定州牧使豐城君,李稷爲嘉善大夫行德源府使,朴慄爲通訓大夫行洪州敎授者。從仕郞行平壤敎授盧尙義,將仕郞三田渡丞李從善。
兵批,判書李弘胄服制,參判鄭廣成病,參議趙緯韓赴西軍點考坐起進,參知韓必遠進,左副承旨李景憲進。以申得淵爲折衝將軍行忠武衛副司直,愼天翊爲禦侮將軍行忠武衛司直,崔震立爲嘉善大夫行龍驤衛副護軍者。
崔惠吉,以吏曹言啓曰,接待所堂缺一字望。傳曰,先聲出來後,差出。
司諫愼天翊上疏。傳曰,只遞本職。
李景憲啓曰,大司諫出仕事,命下矣。日勢已暮,闕門將閉,明日待開門,命招之意,敢啓。傳曰,知道。
崔惠吉啓曰,政院缺一二字郞廳,左右相疏箚批答,遣史官傳諭之意,敢啓。傳曰,知道。
夜五更,流星出稷星上,入南方天際,狀如甁,尾長三四尺許,赤光照地。流星出星星下,入翼星上,狀如鉢,尾長四五尺許,色赤。流星出紫微東垣外,入北方天際,狀如甁,尾長四五尺許,色白。已上燼餘
上在昌慶宮。停常參·經筵。
下直,大丘府使洪履一,乶下僉使黃浩。
政院問安。傳曰,知道。
藥房提調臣崔鳴吉,副提調臣李景憲啓曰,夜來聖候何如?惡寒及脹候,別無加減否?當此寒節,連日受鍼,臣等區區憂慮,實倍常時。敢此仰稟。答曰,諸症稍減矣。
再啓曰,因御醫,得聞本月初三日,自上受鍼時,鍼醫所點,間使一穴,左右差退,自上下問而後,始覺其誤而改點云。臣等缺七八字爲受鍼,未及責效,徑先請罪,亦或缺四五字趑趄數日矣。但念莫重之事,旣有差誤之失,則不可以無情而置之。當該鍼醫,及同參鍼醫等,爲先推考治罪,何如?答曰,依啓。
李景憲啓曰,本月初三日,自上受鍼時,間使一穴,鍼醫誤點,自上下敎,然後始改差誤處。臣與史官等,伏於窓外,未聞玉音,因御醫,始得聞之,事甚可駭。此無非臣不能檢飭諸醫之失,惶恐待罪。答曰,知道。勿待罪。
備忘記,今下弓矢,乶下僉使黃浩給送。
內醫安孝男書啓,右議政金瑬病症。大槪昨日自上受鍼時,以內局提調,待候于差備門外,升降之際,右足差跌,脛骨違離,足掌足背,一時浮起,痛不可忍,右邊脅下,及腰背,竝牽引作痛,此必跌足擲地之時,仍爲觸傷,瘀血積缺一字而然也。昨日再度施鍼,今日又爲施鍼,而時無顯效云。宜以傷元活血湯,加牡丹皮·靑皮·乳香·沒藥,連缺一字五六貼,桃仁酒,逐日溫服,且連行鍼灸,爲當。啓達。傳曰,竝送之。
以備忘記,傳于崔惠吉曰,史官一員待命,騎馬三疋立之。
崔惠吉啓曰,仁川漂到唐差,昨昏入來,而差備譯官,今日日晩之後,始爲肅拜。問其曲折,則托以唐差驅馬馳來,故未及偕入云。其怠慢自便之習,不可不懲,請推考。傳曰,依啓。
崔惠吉,以侍講院言啓曰,本院上番六員內,輔德·兼輔德未差,弼善鄭維城,病呈辭到院,兼弼善愼天翊,亦有身病,文學尹善道,受由下鄕,兼文學具鳳瑞,差宗廟浴主大祝,他無替直之員,今方闕番書筵重地,事甚未安。不得已以下番司書沈癠,姑陞上番,何如?傳曰,依啓。
李行遠啓曰,許多驛馬,何往缺五六字乎?問啓事,傳旨矣。問于兵曹缺四五字營立待馬五十匹內,上騎十匹,中騎十匹,而缺二字公故,無一匹餘在云。令本曹,一一査其去處,以啓之意,敢啓。傳曰,知道。
李行遠,以戶曹言啓曰,本曹以濟用監所報,孝思殿入番宗室等淨衣所入正布,依橫看,二十二疋上下矣。及其本司上下重記,及本曹上下關相準之時,二十匹之二字,以四字,洗濯改書,加出二十匹,而改洗之迹,十分明白,極爲駭愕。本監色吏囚禁治罪,依律處置,當該官員,亦難免不察之失,竝爲推考,以防詐僞之弊,何如?傳曰,允。
又啓曰,國家多事,用度日廣,歲入減縮,曹儲已竭,其中日用經費,或可抽東補西,架漏度日,而至於胡中入送信使齎去之物,則物貨甚多,容入之數,罔有紀極,決無推移辦得之路。朝倭接應之需,捐嶺南一道歲入,以爲定式,而嶺南之民,猶且難堪。況此胡差,往來無節,小者,歲再至焉,多者,歲三至焉。一度往來,供億之需,贈給之物,日增月益,終至於莫可救之域,皆自本曹辦出,無尺布分定外方之擧。卽今經費之蕩竭,皆由於此,而朝廷不爲別樣處置,誠爲渴悶。自古待夷之道,不過戰守和三策,而旣不能戰,又不能守,財用殫亡,羈縻之策,亦無所恃,則無以爲善後之計。請令廟堂,商量處置,定爲恒式,俾無窘急難繼之患,何如?傳曰,依啓。
又啓曰,廣興倉牒呈內,今冬等頒祿時,左議政吳允謙,時未肅拜,祿牌不爲出給,自本曹處置云。依前例,令倉官領送,何如?傳曰,允。
又啓曰,以江華留守牒呈,備邊司缺六七字令本院之意,所以爲後日缺六七字成之後,反歸無用,則空棄物力,實爲可惜,令該曹鍮鑞,從優覓送,宜當,敢啓。傳曰,依啓事,傳敎矣。本曹年例,東萊上來者,只是銅鐵鑞鐵而已。至於鍮鑞,則無一斤上來者,本曹如有不時之用,則每每貿用於市上,時無所儲,不得移送之意,敢啓。傳曰,知道。
司諫申敏一啓曰,臣本庸愚,最居人下,尋常職務,猶恐不堪,歷踐淸班,已是過分,而今玆新命,遽出夢寐之外,兢惶蹴踖,若無所容。竊念諫諍之職,選重責大,而前後忝叨,蔑有稱效。況此亞使之任,尤非如臣者所可虛授者,臣雖欲强顔隨行,其於公議何?撫躬慙靦,決難冒居。請命遞改臣職,以安微分。答曰,勿辭。
掌令尹烇,正言李海昌來啓曰,請亟收逆珙諸子放送之命。措辭見上。
掌令尹烇來啓曰,臣等卽伏見藥房啓辭,本月初三日受鍼時,鍼醫所點,間使一穴,左右差異,自上下問後,始覺其誤云,不勝驚駭,心膽俱失。君父受鍼,固是莫重莫大之事,爲鍼醫者,所當商確裁穴,十分的當然後,方可下鍼,而妄恃其術,不加詳察,致有違誤之患,論其罪狀,固難容貸。其他御醫以下,一體入侍,則施鍼之際,亦宜反覆諦察,俾無未盡之事,而隨入隨出,無一言相及於其間,其罪亦大,不可不懲。請當該鍼醫,及其日入侍御醫,同參鍼醫等,竝命拿鞫,分輕重科罪。又啓曰,君父受鍼,事體重大,藥房提調,例爲入侍,其意有在,而自上經年受鍼,終不許入,群下之情,皆以爲未安矣。今者鍼醫所點之穴,差誤如此,而藥房諸臣,遠在差備門外,無由趁卽與知,揆諸事理,極爲未安。請今後受鍼時,依舊例,竝命入參。
答合啓曰,勿煩。答府曰,依啓。醫官已爲推考,不必重治。
正言李海昌來啓曰,臣等伏見藥房啓辭,始知本月初三日,自上受鍼時,鍼醫所點一穴,左右有異,臣等不勝驚愕。施鍼聖體,此何等事,而不用十分用意,以致差誤,其慢忽不敬之罪,大矣。當該鍼醫,請命拿鞫定罪。
又啓曰,近來各司之官,多不能擧職,實由於不擇初入仕,而至於察訪,一路馬政,所幹頗緊,不可以庸雜苟充。連源察訪李聖賚,松羅察訪沈綽,人物庸劣,不合百執事之任,請竝命汰去。答曰,依啓。醫官已爲推考,不必重治。已上燼餘
上在昌慶宮。停常參·經筵。
金慶徵啓曰,今日宗廟改題主時,小臣則入侍,左副承旨李景憲,同副承旨李行遠,皆以題主官進去,竝下直。傳曰,知道。
掌令尹烇,正言李海昌來啓曰,請亟收逆珙諸子放送之命。措辭見上。答曰,勿煩。
掌令尹烇來啓曰,請當該鍼醫,及其日入侍御醫,同參鍼醫等,竝命拿鞫,分輕重依律科罪。
正言李海昌來啓曰,聖候違豫,連日受鍼,群下區區之誠,庶幾翌日見效,醫官等所當竭誠盡術,至於點穴之際,尤宜十分商審,而視若尋常,所裁之穴,至有左右違異,其慢忽不敬之罪,實難容貸,不但推考而已。當該鍼醫等,請竝命拿鞫。答曰,拿鞫似過,更勿煩瀆。
傳于崔惠吉曰,今日受鍼勿爲,明日爲之事,言于藥房。缺五六字入啓。傳曰,還出給。
李敏求,以兵曹言啓曰,政院啓辭,問于兵曹色郞廳,則軍營立待馬五十匹內,上騎十匹,中騎十匹,而皆有公故,無一匹餘在云,令本曹一一査其去處,以啓之意,敢啓。傳曰,知道事,傳敎矣。軍營立待馬上等十匹內,體察使從事官朴潢下去時所把馬一匹,注書宋希進長淵下去時所把馬一匹,左相處批答齎去史官所把馬一匹,成夏宗拿來時,義禁府書吏所把馬一匹,色郞廳所騎馬一匹,色正郞所騎馬一匹,色佐郞所騎馬一匹,一匹病代卜馬一匹留待,一匹闕,一匹留待。中等十匹內,備邊司公事馬一匹,唐差伺候公事馬一匹,坐馬匹,乶下僉使一匹,乾者浦權管吳尙寬拿來禁府羅將一匹,滿浦假將申俊男拿來羅將一匹,體察使從事官軍官一匹,山陵薦新內官二匹,注書宋希進長淵下去時,又一匹。下等三十匹內,體察使從事官等從一,山陵內資日次馬一匹,內贍日次馬一匹,議政府二匹,左相處批答史官等從一,體察使從事官卜馬一匹,文書載持馬一匹,唐差伺候所四匹,書者三,注書宋希進等從一,有闕七匹,留待四匹,而自前承傳史官別監所騎之馬,皆以上中等立待故上中等,皆有故如此,不得入把矣。傳曰,知道。
李景憲,以都摠府言啓曰,今日入直軍士,當爲中日習射,而宣祖大王·懿仁王后改題主時相値,退行之意,敢啓。傳曰,知道。
崔惠吉,以都摠府言啓曰,去夜缺一字遣郞廳,闕內各處入直軍士摘奸,則正兵柳缺二字點,鄭京立無緣闕直,正兵黃乭堂無軍裝缺四五字希男,忠贊衛盧義信,正兵缺六七字忠壯衛鄭敬信,正兵尹德龍·金乭屎缺四五字有頉,極爲駭愕。依前例,自本府,從輕重決罪。傳曰,依啓。
金慶徵啓曰,今日改題主,無事行之之意,敢啓。傳曰,知道。
崔惠吉以訓鍊都監都提調意啓曰,來初九日,露梁沙汀聚軍操鍊時,臣欲同諸提調,出往試閱後,仍將木同,分給各哨,以爲自中犒饋之資事,預爲出令知委矣。今聞自上受鍼,今日停止,明日將行云。臣以問安,難於遠出,初九日習陣,今始退行於初十日,似爲便當,而莫重軍令之事,未敢輕易進退。敢稟睿裁。傳曰,知道。勿爲問安,行於定日。
李敏求,以司僕提調言啓曰,濟州今癸酉年點馬,所捉凶咎馬一百匹內,一匹船中故失,九十九匹昨日到寺,而瘦病不能運動者四匹,依前別單書入之意,敢啓。傳曰,知道。
李敏求,以都摠府言啓曰,今日發遣郞廳,三空闕守直軍摘奸,則慶德宮入直,北部正兵李終男·李金缺一字愛男·裵成立,水原正兵李德福等五名,無緣闕直,郞廳回來時,退到逢點。詰其來處,則果自宮墻南邊越入云,至於衛將亦爲報知,極爲駭愕。令攸司從重科罪,同宮衛將,不謹檢飭,任意行走,亦爲無謂。當該衛將,竝推考,何如?傳曰,允。
李行遠,以戶曹言啓曰,近來副摠之行,無上來京裏者,禮單磨鍊,旣無前例,以都督節日禮單例,磨鍊以入之意,敢啓。傳曰,知道。
以兵曹驛馬去處草記,傳于李敏求曰,兵曹如是飾辭而爲之,則政院似當査覈眞僞後捧入,而何以泛然捧入乎,禁府書吏所把馬,必非上等留待馬,騎卜竝五十匹內,只一匹留待云,何以兩處五匹缺三四字,所謂坐馬者,何馬耶,缺七八字匹書之,從事官則二匹把上,而三缺五六字等從四名帶去云,何以如是過多,四名雖缺一二字則當爲留待矣,伺候所四匹,何馬乎,問啓事,傳敎矣。卽者兵曹色吏推問,則禁府書吏,則本府以時急下去之故,捉致色吏,至於笞杖,不得已上等把送,留待馬則上等只有一匹,下等則實有四匹,而以下等之故,中使史官,不爲騎去,坐馬云者,自前唐將所騎之馬,稱以坐馬,不動立待,注書則陪使令,例爲率去,從事官則體府文書載持,故各一匹加把,步從四名,自前史官之行,例爲前導一人,牽馬一人,雨裝一人,後陪一人,故依例定送,步從旣去,則其馬無傳授之人,接置於閭家相識處,故軍營則缺一字爲無馬,伺候所四匹,則卜馬二匹,書者二名,合爲四匹,此亦自前法例云。昨日上直承旨,於此數款,亦爲致疑,逐條査問,則言其去處如此,故敢啓。傳曰,知道。軍營無一匹騎馬,已極可駭,而下問之後,亦不以實直對,尤極駭愕。當該官吏,竝拿鞫定罪,以懲其欺罔之罪,且堂上不爲檢飭之失,非細,史官濫率之失,亦重,竝爲推考,朴潢·宋希進,俱有濫騎之罪,先罷後推。已上燼餘
上在昌慶宮。停常參·經筵。
下直,古阜縣監金迪。
藥房問安。答曰,知道。
政院問安。傳曰,知道。
藥房提調臣崔鳴吉,副提調臣李景憲啓曰,今日當爲受鍼,而入侍醫官,方在被論中,勢難入參,但不可換以新手,臺論雖未停,亦令權宜入侍,似或無妨,敢稟。答曰,依啓。
傳于藥房曰,提調入參時,當擧障子而設屛缺四五字候寒冱,若擧障子,則殿閣缺六七字奈何?回啓曰,若擧障子則缺四五字,決不可爲也。提調雖入侍,但依近日承旨史官缺一二字例,入侍障子之外,如何?
午時,上御養和堂受鍼。藥房提調崔鳴吉,承旨李景憲,編修官柳昌文,假注書尹瀁,記事官兪榥,入侍障子外。御醫申得一,鍼醫柳後聖·李馨益·柳達,入侍。執鍼李馨益。
受鍼後,柳後聖啓曰,前日,自上有氣上之敎矣,未知今則如何?上曰,此症則自春已差矣。柳後聖曰,此時脹候則如何?上曰,今則不至大段矣。又曰,春有寒熱往來之候矣,未知今則何如?上曰,此症亦似加歇,但寒多熱少矣。申得一曰,明日受鍼,當連日爲之乎?上曰,欲連日爲之而止矣。李馨益曰,聖候雖差歇,而病根旣深,若欲永去其根,則必須鍼缺一字成膿後,乃可見效矣。上曰,受鍼之數,通前後已多,明日又爲之,則此番爲五度,受鍼已多,尙無成膿之期,若以成膿爲限,則受鍼,當無限爲之乎?李馨益曰,病之輕重,自上亦必察之,然則今番,須受七度而止,如何?上曰,退與提調,相議爲之。
受鍼穴,間使左右二穴。燔人中一穴,手大指端二穴。燔足大指端二穴,大淵左右二穴,中脈左右。燔風府一穴。燔耳前二穴,承漿一穴,大陵二穴,上星一穴。燔曲池二穴。燔內庭二穴。
藥房問安。答曰,知道。
二品以上問安。答曰,知道。
兵曹判書李弘胄啓曰,臣於本月初五日,遭從妹之喪,昨日成服,今缺四五字本曹堂上推考,官吏拿鞫缺六七字之至,立待馬去處,本曹書啓缺四字喪中,未得預知,而事發之後,取考開錄缺二字,則騎馬闕到者,一匹云。臣問其曲折,則堂上所把之馬,曾前或有闕點之時,而不敢公然書啓,故今亦援例爲之云。臣聞此言,尤不勝驚愕。臣忝居騎官之長,朝夕奔遑之中,間或把帶軍營之馬。長官騎官馬,雖是因循謬例,而濫騎之罪,實在身上。請伏犯法之律,以正國法。答曰,知道。卿其安心行公。
李景憲,以軍器寺言啓曰,因黃海兵使李崇元狀啓,該曹覆啓內,所請箭竹,令該司優數下送,何如?傳曰,依允事,傳敎矣。黃海道,元非箭竹所産之地,道內亦有白翎·大小靑諸島産竹之處,若於此時,送人斫來,則不患無竹矣。本寺一年月課,長片箭該入之數,二萬二千六百餘箇,貢案詳定,則只是七千六百八十箇,每年不足之數,多至一萬四千餘箇,故或報備邊司取用,或給價貿得,僅僅充數,在本司,覓送無路,道內所産處,及時斫來用下之意,行移何如?傳曰,依啓。
崔惠吉,以兵曹言啓曰,今日漂流唐人魏有仁等處,本曹佐郞權堣進去設酌,則渠以爲漂泊之餘,無所着一冠帶,不敢公廳受宴云,措辭開諭,始乃許之。酒至四行,辭以已醉,又勸三盃,渠以蒙此厚禮,稱謝不已。酒罷,出給禮單單子,渠又稱謝之意,敢啓。傳曰,知道。
李行遠啓曰,兵曹,初十日,當爲文臣試射,而自上受鍼,勢難開坐,來二十日退行之意,敢啓。傳曰,知道。
崔惠吉,以忠勳府言啓曰,自前親功臣科後罷職,則例爲追付矣。今者,晉川君柳䪷,因臺諫所啓罷職,似當依例付祿。敢啓。傳曰,知道。
掌令尹烇,正言李海昌來啓曰,請亟收逆珙諸子放送之命。答曰,勿煩。
李行遠,以司僕寺言啓曰,今來凶咎馬,草襄運來,玄黃者太半,而五匹則顚仆不起,不可分給於恩賜之帖,亦不可分養各官,一日留養,倒斃可慮。昨日別單子馬十四匹,及其至死境稍實馬四十匹,抄擇,或邊立,或分養近邑,其餘三十九匹,新舊帖子,願受人處分給之意,敢啓。傳曰,知道。
又以戶曹言啓曰,漂到漢人魏有仁·池有昇等兩人,送小帖于臣起宗處,欲以生牛皮一領,要換熟正牛皮,又請買靴子二箇,狐皮二領,小帽子數三箇,靑黍皮一二領,以爲備寒之資云。所求不多,情甚矜惻,依其言,靴子等物,則令市民。平價換貿,熟牛皮一領,以慰其心,宜當。敢啓。傳曰,依啓。小帽子·靑黍皮,亦爲白給。已上燼餘
上在昌慶宮。停常參·經筵。
有政。
藥房提調臣崔鳴吉,副提調臣李景憲啓曰,昨日傳敎內,限明日受鍼後,仍爲停鍼可否,議啓事,命下矣。臣等與諸御醫相議後,又問于都提調臣金瑬,則皆以爲今日,爲五度受鍼,日氣漸寒,殊爲可慮,但卽今若有餘症,則勢須不計番數,以差爲度,如已差效,則當寒受鍼,實爲未安云,而缺六七字不能的知,敢稟睿裁。傳曰,缺二字七度施鍼,可矣。
政院問安。答曰,知道。
藥房問安。答曰,知道。
金慶徵,以吏曹言啓曰,守令有闕,政事何以爲之?敢稟。傳曰,當日爲之。
吏批,行判書崔鳴吉進,參判金壽賢進,參議洪命耉進,行都承旨金慶徵進。
兵批,行判書李弘胄進,參判鄭廣成進,參議趙緯韓推考,參知韓必遠進,左承旨李敏求進。
以李明漢爲知製敎兼春秋館修撰官,李敏求爲通政大夫承政院左承旨知製敎兼經筵參贊官春秋館修撰官,李景憲爲通政大夫承政院右承旨兼經筵參贊官,崔惠吉爲通政大夫承政院右副承旨知製敎兼經筵參贊官春秋館修撰官,申得淵爲通政大夫承政院同副承旨兼經筵參贊官春秋館修撰官,任絖爲通訓大夫行世子侍講院輔德,愼天翊爲知製敎兼世子侍講院輔德,金槃爲通訓大夫議政府舍人知製敎,趙絅爲通訓大夫行弘文館副應敎知製敎兼經筵侍讀官春秋館編修官,朴碩爲通訓大夫行兵曹正郞,金海壽爲奉正大夫行活人署別提。參外,奉列大夫行承政院注書兼春秋館記事官權坽,中訓大夫行成均館博士曺璲,從仕郞行藝文館檢閱兼春秋館記事官金益熙,從仕郞行章陵參奉張希稷。外,申垓爲嘉善大夫行長湍府使,朴瑺爲兼穩城都護府使,姜與載爲朝奉大夫行連源道察訪,韓梲爲通訓大夫行松羅道察訪,崔擇善爲嘉善大夫行載寧縣監,盧守元爲奮忠贊謨靖社功臣嘉善大夫行伊川縣監武平君,將仕郞濬源殿參奉缺三四字
兵批,以朴鼎賢爲資憲大夫缺五六字事兼五衛都摠府都摠管,朴瑺爲缺四字出氣振武功臣資憲大夫行咸鏡北道兵馬水軍節度使務寧君者。
午時,上御養和堂受鍼。藥房提調崔鳴吉,承旨李景憲,編修官柳昌文,假注書尹瀁,記事官兪榥,入侍障子外。御醫申得一,鍼醫柳後聖·李馨益·柳達,入侍。執鍼李馨益。
李馨益曰,自上症勢彌留,病根甚深,鍼穴雖多,燔鍼之穴至少,似未見效,卽此鈹鍼穴中一二穴加爲燔穴,如何?上曰,然則何穴燔鍼乎?馨益曰,面部當爲矣。上曰,近間,當接見唐差,面部不可燔鍼矣。手部爲之,如何?馨益曰,然則當於手部爲之,且穴數似多,大陵姑停如何?上曰,允。馨益曰,內庭則主治脹候,脹候今如何?上曰,如前。受鍼穴,間使左右二穴,人中一穴,手大指端二穴,燔足大指端二穴,燔大淵左右二穴,燔申脈左右二穴,燔風府二穴,燔耳前二穴,承漿一穴,上星一穴,燔曲池二穴,燔內庭二穴。
藥房問安。答曰,知道。
二品以上問安。答曰,知道。
政院問安。傳曰,知道。
李敏求,以兵曹言啓曰,慕華館較試各藝時,馬上才超等兼司僕白天龍,砲手超等守門將朴繼生,殺手上守門將洪景立,射手居首兼司僕廉欣龍,似當論賞,以爲激勸聳動之地。令該曹稟旨擧行,允下矣。事係恩數,上裁何如?傳曰,前例相考,稟處。
李景憲,以都體察使言啓曰,各衙門官員出使時,雖無馬牌,捧甘結馬,自有近例,而今此從事官發送時,有軍兵軍器,許多成冊,不可負持而往,故不得已文書載持卜馬缺一字匹,依各衙門例,捧甘于兵曹矣。從事官朴潢,以缺四五字罷推之命,臣於一府之缺六七字,惶恐敢啓。傳曰,知道。勿爲惶恐。傳于李景憲曰,濫騎之罪,似非朴潢所犯,勿爲罷職。
李景憲,以都摠府言啓曰,摠管十員內,或身病呈辭,或覲親受由,或有本司之務,入直及都試,無以周旋,都摠管沈器遠,以覲親,方在韓山地,回還遲速,未可預料,沈器遠遞改,以在京無故人,急速擬差,何如?傳曰,依啓。
崔惠吉啓曰,程副摠接伴使,卽者拜辭,而差備譯官輩,皆無形影,催督之後,始爲來到,前期申飭,而怠慢如此,請推考。傳曰,依啓。
正言金慶餘來啓曰,在平時中司馬者,苟無臨年之親,則罕有率倡夫張宴樂,而末流之弊,自亂後滋蔓矣。況今群下,雖已除服,而自上方在憂疚之中,則其遊街設宴之時,似不可一依平日,雖有老親者,亦當略設慶席,撤去聲樂,以體憂疚之意,請令該曹,另加申飭,俾無濫觴之弊。答曰,遊街無妨,且非朝廷所可干預,毋庸煩論。
掌令尹烇,正言金慶餘來啓曰,請亟收逆珙諸子放送之命。措辭見上。答曰,毋庸煩瀆。
弘文館行副提學臣趙翼,修撰臣鄭雷卿,副修撰臣金壽翼等,伏以兩司,以佶·億·健等事,合辭籲呼,今已累月,而天聽愈邈,莫之省念,此誠兩司諸臣,誠意淺薄,不足以回聖意,實諸臣之罪也。然諸臣所以爭之不已者,其心,豈有他哉?只是爲國家執法也。爲社稷慮遠也。其所謂法者,乃天討有罪,先王所以治世之大經,百代而不可廢者也。一或壞之,則亂賊肆行,國不爲國矣。所謂患者,實係宗社之存亡,事之可憂者,孰大於此哉?然則諸臣之論,雖欲已,其可得乎?夫人君,紀法之宗,君人者,將禍是務去,則國家之大法,豈當人臣獨守,而人主則蕩然壞之,宗社之大患,豈當人臣獨憂,而人主則忽焉不顧哉?然則諸臣之所以不能回天聽,固由於誠意之淺薄,而殿下之所以曾不省念者,亦所未曉也。凡爲國之道,君臣上下,當同力一心,人主所爲,或思慮有所未及,患於法而害於事,則人臣當明言固爭,冀其必改,人主之所言,苟出於忠誠,當於理而利於行,則人君當深加察納,順乎其從之,其要只是防患於未然,保邦於未危,以共成一代之治而已。古之明君誼辟,所以能久安長治,禍患無由而生,其道由此而已也。今者耳目之臣,以國家之大法,不可輕壞,宗社之深患,不可不慮,爭之累月,其所關極重,而缺一字言之已無不盡矣。殿下猶不少省,一向牢拒。嗚呼,此缺七八字之道哉?觀漢祖·唐宗,於君臣之言缺三四字,則不問其人之賢愚貴賤,其言未終而深悟,卽痛改之,何嘗待再三反覆而後從之哉?況至於閱月踰時乎?此其所以功業之盛,度越百王者也。此豈非可法者乎?今兩司之臣,俱是一代之選,皆懷願忠之心,爲國深慮者也。其言,實宗社之至計也。殿下豈宜輕忽如是乎?況今非常之變,疊見層出,人心罔保朝夕,慮患之道,何所不至?伏願聖明,深加睿察,亟賜允從,不勝幸甚。取進止。答曰,已諭于兩司矣。已上燼餘
上在昌慶宮。停常參·經筵。
下直,善山府使金應祖。
夜一更二更,月暈。
藥房問安。答曰,知道。
政院問安。傳曰,知道。
金慶徵啓曰,事變假注書李應蓍,啓下此任,未滿數朔,而厭憚夙夜之勞,連日不仕,年少新進自便之習,不可不懲,從重推考,何如?傳曰,允。
巳正,上御養和堂受鍼。
藥房提調崔鳴吉,副提調李景憲,記事官權坽,編修官柳昌文,記事官兪榥,御醫申得一,鍼醫柳後聖·李馨益·柳達。受鍼穴,間使左右二穴,燔人中一穴,手大指端二穴,燔足大指端二穴,燔大淵左右二穴,燔申脈左右二穴,燔風府一穴,燔耳前二穴,承漿一穴,上星一穴,燔曲池二穴,燔內庭二穴。
受鍼後,藥房問安。答曰,知道。
藥房啓曰,間二日,至十四日受鍼事,已爲命下,而今與醫官等相議,則皆以爲連日間斷,則難見其效云,何以爲之?敢稟。答曰,然則間日爲之。
政院問安。傳曰,知道。
二品以上,單子問安。答曰,知道。
李敏求,以備邊司言啓曰,以戶曹胡中信使禮物辦出事,令廟堂處置草記。傳曰,依啓事,命下矣。年例入送之物,其數極多,若缺一字別樣處置,以卽今該曹物力,似無支吾之理。但今行加賦於民,則涉於科外之役,欲仍令該曹責出,決難無中生有,措處得宜,其勢甚難,姑待他大臣出仕後,商確便否,處置之意,敢啓。傳曰,知道。
李景憲啓曰,以兵曹全羅兵使李承培狀粘,傳曰,狀啓中云云,水軍之空末保充定者,分軍時,切勿擧論一款,文書覓入事,命下矣。卽招備局郞廳言之,則以新入之人,不知顚末,書吏高孝先次知云。高孝先,件件催督,覓納其文書,則日暮後,始以軍籍事目一冊來納。披見其事目,則所謂空末保充定者,分軍時,切勿擧論一款,不爲載錄,再三詰責,以當初備局行移文書現納,則以無答之,更令窮覓矣。莫重軍政文書,置於何處,而不得覓納乎?請高孝先推考治罪。傳曰,依啓。
李行遠,以禮曹言啓曰,程副摠入來時,郊外·餞慰,及下馬·翌日·上馬等宴,宰臣令吏曹預缺二三字以待,何如?傳曰,允。
掌令尹烇,獻納缺二三字來啓曰,請亟收逆珙諸子放送之命。措辭見上。答曰,已諭。
崔惠吉,以戶曹言啓曰,草注·楮注紙之間,紙品不同,價隨以懸殊,進排之司,亦爲不同,草注紙則豐儲倉進排,楮注紙則長興庫進排者,其來已久。經亂之初,廟堂三司,會同酌定,前日草注紙進排之處,則代以楮注紙矣。今者,只有降等之名,而責出草注紙應捧之紙一卷,則下吏阻搪,至捧二卷,其價則一依舊例。只給一卷之直,以楮注一卷之直,應草注二卷之役,上司不能禁,各司不敢言,怨苦無窮,無處告訴。非但草注紙爲然,白紙亦然,非但長興庫如此,豐儲倉亦如此,若不變通,萬無支吾之理。今後紙品,一依當初裁定,以楮注紙進排捧缺四字禁加捧之患,以除殘司莫大之弊,缺四五字施行,何如?傳曰,允。
李行遠,以弘文館言啓曰,近緣本館上番皆有事故,修撰臣鄭雷卿,姑陞入直矣。今則副應敎趙絅,旣已差出,而下番姑陞已久,事體殊甚苟簡。請趙絅牌招肅拜,使之入直。傳曰,依啓。
李景憲,以都摠府言啓曰,今日入直軍士,當爲中日習射,而生進放榜相値,退行之意,敢啓。傳曰,知道。
通政大夫承政院同副承旨兼經筵參贊官春秋館修撰官臣申得淵疏曰,伏以,臣本一闒茸耳。幸竊科第,猥廁朝班,迨將三十年于玆,而曾在昏朝,見忤兇徒,孤危蹤跡,落拓州縣,一生所歷,碌碌而已。聖上撥亂,天日重光,群賢滿朝,吉士彙征,一藝一技,咸被拔擢,而臣才識蔑劣,無尺寸可取,華塗顯職,固非所期,分外進取,灰心久矣。況臣當戊午庭請之日,有一番染迹之累,其間情事,雖通朝之所共知,自分爲倫紀之罪人,從前剪拂,亦已過望。不意玆者,謬恩又加,銀臺之職,是何等地望,喉舌之任,是何等近密,如臣無狀,如臣負累者,得以晏然承當,玷辱淸朝乎?驚魂未定,悸汗交流,誠不知所以自處也。且臣頃蒙恩暇,往省父母墳,還路落傷,專不運動,轉聞遞職之後,繼有州牧之命,而前病有加,亦不得赴,關由該部,纔被恩遞。曾未數月,有此新命,辭外就內,分義不敢,徊徨悶蹙,隕越無地,縮首屛伏,恭俟物議,卽者嚴召又降,促令出仕,而亦不敢冒昧就詣,逋慢之罪,尤所難逭。伏惟聖慈天地父母,諒臣情勢之終始,憐臣進退之狼狽,亟許鐫削職名,以安微分,不勝幸甚。答曰,省疏具悉爾懇。爾其勿辭,調理察職。
金慶徵啓曰,同副承旨除授之後,卽日肅謝,乃是流來古規,而申得淵,以病不來,殊極未安。請缺三四字。傳曰,依啓。已上燼餘
上在昌慶宮。停常參·經筵。
政院問安。傳曰,知道。
藥房問安。答曰,知道。
掌令尹烇,正言李海昌來啓曰,請亟收逆珙諸子放送之命。措辭見上。答曰,流竄旣久,情事亦甚矜惻,須勿更論。
李行遠,以接待所言啓曰,今此出來程副摠,視諸常時差官有間,其所以接待諸事,似當優異。臣等今者,來審大平館所館處,則上房非但陋毁,不堪入接,東西房室,已盡撤毁,未及修理,如有所率將官,則絶無分接之處。況許多家丁,亦無依寓之地,而修理之役,似爲浩大,勢不得趁期爲之。所館處,請令該曹,預爲定奪。敢啓。傳曰,依啓。且華人接待之所,如是頹毁,而該司置之度外,全不修改,事甚駭異。當該官吏,竝爲推考。
李景憲,以都摠府言啓曰,都摠管李顯英,義禁府坐起,請出標信。傳曰,知道。
以備忘記,傳于李行遠曰,生進謝恩單子,何爲晩入乎?行遠啓曰,本院自開門時,件件催促,則通禮院以爲許多儒生,趁不齊到,整齊之際,自致日晩云矣。傳曰,知道。通禮院官員推考,以懲其不爲檢飭之罪。
右議政金瑬箚曰,伏以,臣伏蒙天恩,鍼藥以時,得不至殊域,感激生成,無以仰答。第以人之所以運一身者,足,足病則廢,今臣病在足矣。坐臥缺四字須人。況能自力起動以供職,缺五六字,其治亦難,差復之期,無望旬月。當此缺二三字受鍼,中外憂虞之日,仆伏私室,曠職已久,逋慢之罪,實無所逭,兢惶悶迫,罔知所措。伏乞聖慈,察臣危懇,臣本職及內醫提調都體察使,竝亟賜遞免,以便公私,不勝幸甚。取進止。答曰,省卿箚辭,心甚慮念。卿其勿爲控辭,安心調理。
李景憲啓曰,右議政箚子批答,政府無郞廳,遣史官傳諭之意,敢啓。傳曰,依啓。
戶曹判書金起宗箚曰,伏以,臣獲蒙誤恩,累受重寄,無絲毫之報,有瘝曠之刺,臣罪萬殞,合置重僇。上年春,有按北之命,五月初旬,始赴任所,閱一月,而遽遭慘酷之喪,未到而又有家裏變故,待命於嶺底者,三箇月,賤疾危劇,精神昏憒,久廢職務,漫不知何事。一年之內,無故察任,不過數三朔而已。架漏度日,朝廷拔擢之恩,臣誠惶恐,不知所以自處。近來,伏見北來狀啓,則今年二月,防軍之闕到,乃是臣在本道時事也。仍念戍額之多闕,雖出於未卽充定之致,而其間無許多曲折,今之所謂闕防者,只據天啓三年元額而言也。此則在新軍案未頒降前數也。或因事目而蕩滌,或因移案而減額,所謂移案者,如陞屬馬兵與出武之類也。雖移此錄彼,而當身尙存,元非應充定之類也。今之未到防之數,多因公頉而減數,未必俱是闕額。目今按道之臣,乃是曾任本道,慣知那時軍政自來如此,故其狀啓有曰,自前到防之數,皆不過如此云。弊雖已痼,釐正之責,當在繼至之人。若論天啓三年以前之事,則其間莅缺四五字而遞來本道,臣是最近缺六七字臣身。伏願聖明,亟命鐫削臣職,以爲不勤奉職者之戒,不勝幸甚。取進止。答曰,省箚具悉。卿其勿辭察職。已上燼餘
上在昌慶宮。停常參·經筵。
午時未時,日暈。
下直,綾州牧使鄭良弼,唐津縣監洪處厚。
李行遠啓曰,近來,左右史不備,每以兼春秋入直,事甚苟簡,而檢閱金益熙,除授累日,無意肅謝,其不識事體,甚矣。請推考。傳曰,依啓。
巳正,上御養和堂受鍼。藥房提調崔鳴吉,承旨李景憲,編修官柳昌文,記事官權坽,缺六字御醫申得一,鍼醫柳後聖·李馨益·柳達。缺三四字曰,鍼則雖止,而藥則不可不連進矣。上曰,湯藥苦口,食味頓減矣。後聖曰,然則丸藥進御,如何?上曰,聞丸藥比湯藥效遲云,奈此重病何?得一曰,雖丸藥,不間斷則日收其效。上曰,有時煩熱,則脹症亦重,藥中某材治熱耶?得一曰,如四物材中,當歸·川芎,瀉熱之類耳。馨益曰,經絡亦能瀉熱,後聖善於下鍼,經絡下鍼爲當。
受鍼穴,間使左右二穴,燔人中一穴,手大指端二穴,燔足大指端二穴,燔大淵左右二穴,燔風府一穴,燔耳前二穴,承漿一穴,勞宮二穴,上星一穴,燔曲池二穴。燔
藥房問安。答曰,知道。
政院問安。傳曰,知道。
二品以上問安。答曰,知道。
正言李海昌來啓曰,請亟收逆珙諸子放送之命。措辭見上答曰,已諭。
掌令尹烇啓曰,臣以同副承旨申得淵,居官不廉,奉使辱命,不合代言淸選,請罷事,簡通於同僚,而同僚或有論議不同者,或有不爲可否者。臣言不見信,何敢苟冒言地?請命遞斥臣職。答曰,勿辭。
李行遠啓曰,掌令尹烇,再啓煩瀆,退待物論矣。
掌令宋時吉,持平成汝寬啓曰,臣等朝者,伏見同僚簡通,乃同副承旨申得淵,奉使辱命,居官不廉,不合於代言之職,請罷事也。臣等之意亦然,故答以謹悉矣。同僚旣以論議或不同,引避,臣等亦何敢晏然仍冒乎?請命遞臣等之職。答曰,勿辭。
李行遠啓曰,掌令宋時吉,持平成汝寬,再啓煩瀆,退待物論。
行大司憲姜碩期啓曰,朝日,接得掌令尹烇簡通,乃同副承旨申得淵,請罷事也。其所措語,實涉過情,論人之道,似不當若是其不諒,而申得淵,乃臣之妻同生也,不敢可否於其間矣。卽見尹烇引避之辭,斥臣以不爲可否,顯有輕侮之意。臣雖駑劣,決不可靦居首席。請命遞斥臣職。答曰,勿辭。
李行遠啓曰,大司憲姜碩期,再啓煩瀆,退待物論。
持平鄭百亨啓曰,朝者,掌令臣尹烇,以同副承旨申得淵,旣參庭請,又有居官不廉之誚,奉使辱命之罪,請罷事,簡通於臣。臣意以爲,當群兇廢論之時,得淵之父湜,以終始不參,方被流竄之缺五六字其父之陷於不測之地,缺五六字只一番而已。原其情勢,實有可恕缺四五字觀過知仁之論,歷揚淸顯者,不但同副承旨而已,則何獨於得淵,攻之太偏乎?至於居官不廉之誚,臣專未聞知。設有是事,則得淵之歷試州府方面,不啻五六處,臣雖聾瞽,豈不得參聞其一二乎?若奉使辱命之失,則其時聖上,已盡洞燭,謂之未盡善,則猶之可也。加之以辱命之罪,而爲終身之累,則臣未之信也。故以欲於後坐相議處之答送矣。今見尹烇引避之辭,簡通中說話,多沒而不擧,臣實未曉其意也。其所謂論議不同者,卽指臣也。臣何敢自是己見而晏然仍冒乎?請命遞斥臣職。答曰,勿辭。
李行遠啓曰,持平鄭百亨,再啓煩瀆,退待物論。傳曰,知道。
又啓曰,臺諫出時,請出開門標信。傳曰,知道。
又啓曰,傳曰,唐差入接處草記,何至今不入事,傳敎矣。昨日接待所草記,允下之後,卽爲分付該曹,而其入接處所,時未定奪,未及回啓云,今方催促矣。傳曰,知道。
吏曹正郞具鳳瑞,製進慶尙監司兪伯曾敎書。傳曰,令他人改製。
李行遠,以接待所言啓曰,凡唐官接待之際,使喚下人,甚爲要緊。考諸謄錄,則本所書寫一人,書吏五人,庫直二名,使令七名,例爲定給,而今此副摠之行,似非尋常差官之比,所率員役,亦必不少,使喚之事,當倍前日。使令七名,似爲不足,三名加出。令該曹,題給料布,何如?傳曰,依啓。
又以接待所言啓曰,取考唐人接待時謄錄,則本所郞廳,缺三四字,又有公事郞廳,專掌往來政院稟旨,蓋他郞廳,各有所掌,不暇及他故也。今此副摠接待,與他唐官自別,而不出公事郞廳,勢難周旋,殊爲可慮。且接待應辦之際,不可無工曹郞廳,竝令該曹,依例差出,何如?傳曰,依啓。
又以接待所言啓曰,今此副摠之行,事體似爲差重,凡干接待之規,顧無可據之例。大槪以官銜論之,則係是大官,其接待諸事,宜在遊擊之上,宴享支供饌品多少等級,亦不可例視尋常,令該曹,預爲參商定奪,俾無未盡之患,何如?傳曰,依啓。
李敏求啓曰,三省交坐,自上受鍼間,頉稟蒙允矣,今則受鍼已停,似當申稟。自明日,開坐推鞫,而委官病未行公,何以爲之?敢稟。傳曰,出仕後爲之。
李行遠,以司僕提調言啓曰,國家文書中所重,莫如軍案,而本寺諸員,京畿·公淸·全羅·慶尙·江原等五道,及京中開城府,則戊辰年軍籍頒降之後,一從新案行用矣。黃海道則其時經亂未久,軍籍廳亦不得下手,且本道諸員,皆委於管餉及本道束伍,故本寺不得句管矣。庚午春間,始爲還屬本寺,而曾前已入束伍者三百一名,則因屬於本道,未知本道一一從軍數正軍矣。臣等取考兵曹新舊歲抄,與本寺收布,缺四字,則亦付兵曹都案,而落漏缺三四字一百二十四名,亦付於舊束伍,而落缺四五字案,仍免收布者二十五名,納布於本寺,而兵曹軍案不付者二十八名,移錄他役,而不頉於寺案者十名,稱爲逃亡,年年不得收布者一百九十三名,山城募入,管餉募入稱云者四名,從各官所頉之類,竝以邑名分類,摠數。別單以啓矣。名雖諸員,分屬各處者,若是之多,而況歲抄於該曹,而落於本寺案者,多至一百二十餘名,則其他各處移屬之類,亦安得一一眞實乎?此無非權屬之處,不爲着實照管而然也。當此國儲蕩竭,處處無形之日,何可以許多軍丁,委諸落案中,不爲之明査乎?況所謂逃亡稱云者,虛眞之間,公私之弊,尤有甚於落漏者,稱爲逃亡者,爲各邑色吏之資者有之。故避近境而終身閑遊者有之,此則決難棄之,實爲久遠逃亡,害及隣族者,亦多有之,如此者,不可仍存虛名,以貽民弊。臣等之意,本寺郞廳一人,冬間下送,欲爲一番明査之地矣。不幸秋事失稔,民多窘急云。此時京官發送,事涉有弊,以此別單,小名成冊,下送本道,試令本道,從詳査覈,使之啓聞處置之意,行移,何如?傳曰,依啓。已上燼餘
上在昌慶宮。停常參·經筵。
政院,大殿問安。傳曰,知道。
藥房問安。答曰,知道。
李景憲以都摠府啓曰,今日入直軍士,當爲中日習射,而雨勢如此,退行之意,敢啓。傳曰,知道。
金慶徵啓曰,假注書金華俊,今方入直,而數日以來,重感風寒,力疾缺四字,去夜,寒疾轉劇缺六七字,不省人事,不能察任。請金華俊改差,他假注書差出。傳曰,依啓。
假注書,朴啓榮·尹衡志·宋□賢。
傳于李行遠曰,程副摠接見時,自上服色,令該曹,預爲講定以啓。
李行遠啓曰,沈副摠接伴使韓明勗狀啓,顯有拆見之處,極爲駭愕。當該擺撥,令該曹摘發治罪,何如?傳曰,允。
傳于李行遠曰,近日刑曹,何以不坐乎?問啓。
傳于李景憲曰,禁軍都試,何至三司不坐乎?問啓。
李行遠,以禮曹言啓曰,英陵參奉移牒于臣曹曰,陵底守護軍等狀內,去九月二十一日,禮曹書吏稱云,自利川騎驛馬驛子段乙男稱名者,率來缺一字到陵底,遍行各里,稱以擲缺一字,舊幕朽木,一一置簿,私自結縛亂打缺二字還爲馳去。卽爲聞見,則不是禮曹書吏,而利川官奴介同,屬於樂工者云,而數日前,自曹流聞,樂工柳介同者,下去廣州·利川等地,向化擲奸稱云。持公文騎驛馬,恐嚇諸向化,受賂不貲,將加覈處,方在囚禁。今此英陵牒報,適會來到,本人前後罪犯極重,令攸司,各別嚴治,依律定罪,何如?傳曰,允。
崔惠吉,以戶曹言啓曰,凡諸各司進排於上司之物,自前捧甘於戶曹,本曹出關於各司,使之進排者,誠以上下之際,量其緊歇,斟酌上下,以防濫費之患者也。近來,此規廢閣,已缺一字不爲經由本曹,直捧甘結於各司,未缺四五字之前,捉致下吏,鞭扑狼藉,缺六七字數外加進排之弊,罔有紀極,缺四五字無形,專由於此。凡上下之物,豈有本曹缺二字而徑先進排之理乎?至於地衣等物,朝廷擧動,則長興庫例有進排排設之規,而今則閭家婚姻慶宴之際,直發官人,任意奪去。以有限之物,應無窮之求,造作未滿一月,便作片片弊件,雖盡一曹之物力而應之,萬無可繼之路。今後依典設例,勿令士夫家,紛紜奪去,使職司下人,得免渙散之患事,竝捧承傳施行,何如?傳曰,依啓。
李行遠,以禮曹言啓曰,接待所啓辭,程副摠,視諸常時差官有間,而大平館毁撤,未及修理,他無依寓之地,所館處,請令該曹定奪事。傳曰,依啓事,傳敎矣。臣等與接待所堂上相議,則自前唐差所館處,大平館·南別宮,而今者大平館,頹毁無形,雖費許多工力,非旬月之所可完了。南別宮則方設纂修廳,而他衙門,全無可合之處。至如兵曹,則或可容接,而每作胡差所接之地,今來唐差輩,宜無不知之理。若以此致詰,則不無難便之患。不得已纂修之役,姑爲移設於他處,以爲宣諭官館舍之所,何如?傳曰,依啓。
又啓曰,接待所啓辭,今此副摠之行,事體似爲尊重,凡干接待之規,顧無可據之例。大槪以官銜論之,則係是大官,其接待諸事,宜在遊擊之上,宴享支供饌品多少等級,亦不可例規尋常,令該曹預爲參商定奪,俾無未盡之患,何如?傳曰,依啓事,傳敎矣。缺四五字之行,近來差官所無之大官,其接待之事,所當各別優厚,而至如宴享支供饌品多少,則本曹亦無載錄之式例,惟在接待所稱量輕重,得宜施行而已。敢啓。傳曰,知道。
獻納鄭太和啓曰,今者,憲府多官,因同副承旨申得淵之事,全數引避,本院當爲處置,而申得淵,卽臣同姓三寸叔母夫也,在法應避,臣不敢可否於其間,勢難仍冒。請命遞斥臣職。答曰,勿辭。
執義崔葕啓曰,伏以,臣頃聞申得淵除授羅州,因有物議,呈病遞免,旋聞拜代言一辭而卽出,臣怪其不有物論。且疑其辭外受內之傷於廉恥,而未及發言矣。見同僚簡通,乃得淵事,卽書至當以答矣。俄見諸僚俱避,始知論議不一,是雖曾所不料,而臣不敢自是己見。且緣賤疾,越宵始避,臣罪尤大,決難仍冒言地。請命遞斥臣職。答曰,勿辭。
李行遠,以兵曹言啓曰,以都試進不進單子,傳曰,禁軍都試,何至三司不進乎,問啓事,傳敎矣。都試時,六曹進不進擧案,呈於其日來參政府堂上處,例也,今日戶·刑·工三曹堂上,不爲來參。故三曹掌務吏,政府已爲囚禁,而臣曹,則以同等衙門,無糾檢之規,故三司不進之由,不得知之矣。敢啓。傳曰,知道。
傳于李行遠曰,今朝,管餉使時急狀啓,啓下,而何不回啓乎?問啓。
李行遠,以弘文館言啓曰,本館見存缺四字副應敎趙絅,校理尹坵缺六七字陳疏將出,尹坵稱以纂修缺四五字一不入來。纂修廳官員,非特一尹坵而已。缺二字未聞各司廢職,而獨於經幄重地,將至闕番。請尹坵牌招入直,何如?傳曰,依啓。
又以備邊司言啓曰,沈副摠陞爲都督,已於本月初八日,上任行公云。我國不可不循例致賀,賀帖,令承文院撰出,禮單亦令該曹磨鍊,專人入送,何如?傳曰,允。
傳于李景憲曰,內乘亦爲推考。
李行遠,以吏曹言啓曰,當日本曹坐起,各司官員參謁後,堂下武臣,抽名試講,而南部主簿邊以賢,文理不通,其爲人亦似不稱,汰去何如?傳曰,依啓。
又以禮曹言啓曰,傳曰,程副摠接見時,自上服色,令該曹預爲講定以啓事,傳敎矣。曾見中朝大衙門缺一字遊以下將官,隨意差除。今此宣諭官,稱以副摠,其爲眞假,固不足辨,而旣非捧勅之人,則差官接見時,似無變服節目,而前無可據之例,議大臣定奪,何如?傳曰,允。
正言李海昌來啓曰,請亟收逆珙諸子放送之命。措辭見上。答曰,毋庸强煩。
又啓曰,當該鍼醫等,請竝命拿鞫定罪。措辭見上。掌令尹烇·宋時吉,持平成汝寬,大司憲姜碩期,持平鄭百亨,執義崔葕,獻納鄭太和,竝引嫌而退。同副承旨申得淵,不廉之稱,傳播已久,辱命之罪,衆所共知,糾劾之擧,實合公議。答以謹悉,風采可尙,因病稽避,勢所當然,相避之間,情勢雖切,而衆論難遏,不敢可否,引嫌之辭,例當枚擧,則實無輕侮之意,在法應避,勢難處置於其間。至於强是己見,張皇辭說,未免偏比之失。請掌令尹烇·宋時吉,持平成汝寬,大司憲姜碩期,執義崔葕,獻納鄭太和,竝命出仕,持平鄭百亨遞差。滿浦僉使缺二三字以貪猾汎濫之人,曾爲缺七八字善事要譽,以至仍任,及其將歸,以官家物力,營給座首之第,罪狀現露,見缺二字久,西方巨鎭,付諸此人之手。且其年紀衰老,已無責效自新之路,請命罷職。松羅察訪韓梲,爲人庸濫,不合百執事之任,前者重被彈論,今授本職,物情嗤鄙。嶺路巨驛馬政,不可付諸如此之人,請命汰去。答曰,依啓。李淹遞差,醫官等事,已諭。
李景憲啓曰,以兵曹禁軍都試進不進單子,傳曰,何至三司不進乎,問啓事,傳敎矣。卽招兵曹郞廳分付,則日晩之後,始令迷劣書吏來言,本曹,非檢飭諸司之地,自政院問於闕到三司以啓,爲當云。問三曹以某故不進之由,則以不知答之。都試一事,兵曹主掌爲之,則今此問啓之事,推移於政院,殊甚不當,而自上下問已久,而本曹不送問啓之缺二字,今始來言,稽緩甚矣。當該郞廳,請推考。傳曰,依啓。
李行遠啓曰,卽接平安兵使申景瑗馳啓,金差護行宣傳官,落後未到云。其稽滯之罪,已極可駭,而續見護行宣傳官馳啓,則乃敢以胡差疾驅,未及偕到爲言,其張皇辭說,圖免己罪之狀,極爲駭愕。請推考。傳曰,依啓。
李景憲啓曰,憲府全數,避嫌退待,今日,以監察爲茶時之意,敢啓。傳曰,知道。
又啓曰,獻納鄭太和,再啓煩瀆,退待物論矣。傳曰,知道。
李行遠啓曰,都摠府郞廳來言,缺二三字處摘奸爲之云矣。傳曰,知道。
缺三字啓曰,臺諫出去,請出開門標信。傳曰,允。
李行遠啓曰,大司憲以下出仕事,命下,而闕門已閉,明早命招之意,敢啓。傳曰,知道。
又啓曰,李淹遞差事,命下矣。臺諫方以罷職論啓,故遞差承傳,不得捧之之意,敢啓。傳曰,知道。
弘文館副應敎趙絅疏曰,臣於在鄕時,三朔臥病之餘,得承起廢之命,感激恩賜,不敢以病爲辭,扶曳上道。且行且息,行到淸州,眼疾又發,爲症非常,凝血遮塞,眸子血色深赤,不辨黑睛,痛勢亦劇,僅僅前進,入京肅拜後,卽呈旬狀于本曹,期以解職調治。不意陞授本職,猝被本館牌招之請,惶恐黽勉,摘埴入直,見者皆愕。凡今日眥病,有加無減,晝夜刺痛,經幄重地,決非癃病一刻偃息之所。伏願聖明,察臣實情,遞臣本職,俾臣任意私室,醫藥其盲未甚之日也。不勝幸甚。答曰,省疏具悉爾懇。爾其勿辭,調理察職。已上燼餘
上在昌慶宮。停常參·經筵。
辰時,有霧氣。巳時,太白見於未地。
藥房問安。答曰,知道。今後,勿爲問安。
藥房提調崔鳴吉,副提調李景憲啓曰,臣等竊聞,東宮有感冒之候,不勝驚慮。症錄書下後,與諸醫議藥以啓,何如?答曰,旣已差愈,勿爲議藥。
政院,世子宮問安。答曰,知道。
以戶曹沈都督前致賀禮單單子,傳于缺六七字彩花席·紬苧等物,加磨鍊缺四五字贊洪靌,加土呈辭。傳曰,給由馬,澆奠床,備給。
李行遠啓曰,今日都試,三司不進之由,問于本曹,則戶曹判書金起宗,孝思殿獻官,工曹參判崔來吉,崇恩殿獻官,工曹判書具宏,都摠府入直,戶曹參判南以恭,工曹參議睦大欽,刑曹判書金藎國,參判金光炫病,刑曹參議睦敍欽,中路落馬,戶曹參議李基祚,誤聞以雨都試退行之奇,不進云矣。傳曰,知道。稱病不進之人,竝推考。
行大司憲姜碩期啓曰,再昨申得淵請罷之論,臣不敢可否者,蓋以一家之人,有應避之嫌,而掌令尹烇斥臣以不以可否,諫院處置之啓,又加情勢雖切,衆論難遏等語,有若玩弄者然,攻人雖急,固不當輕侮之至此也。設令諫院兩官,苟有衆論可遏之勢,則其將不避可避之嫌,而能爲可否乎?臣雖無狀,職忝憲長,豈可受人踄踏,强顔仍冒?請命遞斥臣職。答曰,勿辭。
掌令尹烇啓曰,再昨,臣以承旨申得淵請罷事,簡通于同僚,則大司憲臣姜碩期不爲答通,再送簡通,而終無一字回答,故臣意以爲,旣爲發論,而僚議不一,不可論啓,不得已,以不爲可否等語,具由引避矣。及見姜碩期避嫌之辭,以爲其所措語,實涉過情,論人之道,不可若是其不諒,又曰,斥臣以不爲可否,顯有輕侮之意云。夫臺諫之職,耳目乎人主,苟有可論之事,則雖言及乘輿,事關廊廟,猶且盡言而不諱。若以長官同席之嫌,而不敢論其缺三四字之事,則不幾於循私而蔑公缺六七字不當如是也。不爲可否四字,缺四五字自避之辭,有何輕侮之意乎?臣實未曉其意也。至於申得淵到處貪鄙之事,國言藉藉,有耳皆聞,奉使辱命之罪,人所共知,不足多辯,而當初被譴之後,乃敢抗疏,張皇虜勢,極陳利害,一以脅制君上,一以掩覆己罪,論其罪狀,有死無赦,而自上下備忘之後,廟堂·臺閣,寂無一言,得淵之勢,可謂重矣。臣常痛惡而不敢言,臣之罪,亦大矣。今者聖明,不以臣庸陋,擢置諫諍之列,遇事而言,臣之職也。寧負得淵,而不忍負殿下也,此果過情之論乎?第長官旣以輕侮等語,至於再避,臣何敢自以爲無失,而晏然仍冒乎?請命罷斥臣職。答曰,勿辭。
司諫申敏一,正言李海昌啓曰,臣等昨日處置憲府之啓,以大司憲姜碩期,旣以一家之嫌,初不可否,而及其引避,其所措語,頗似可否於其間者,臣等略加數語而請出矣。卽見其再避之辭,謂玩弄云者,臣等實未曉其意。今此處置之論,公議所在,臣不敢不爾,夫豈樂爲攻人,而有急急之心哉?臣等所謂衆論難遏者,明其不爲可否之當然,非指謂欲遏已發之公議也。若使平心而聽之,則臣等之言,斷無他意,不難見矣。何其不諒人之本情,自以爲受人踄踏,顯加詆斥,若是之過也。臣等決不可晏然仍冒,請命遞斥臣等之職。答曰,勿辭。
正言金慶餘啓曰,昨日處置憲府之時,臣與同僚,相議措語矣。今見大司憲姜碩期再避之辭,以情勢雖切,衆論難遏,爲玩弄者然,攻人雖急之語,臣等缺八九字必欲急急攻之乎?公議所在缺五六字不能也。況其所謂衆論難遏者,只爲初缺二字措語過情,論人不諒之語,故明其不當可否而已。若使平心聽之,則非出於玩弄之意,斷可知矣。同僚旣以此引避,則臣何敢晏然仍冒?請命罷斥臣職。答曰,勿辭。
執義崔葕,掌令宋時吉,持平成汝寬啓曰,以申得淵事,大司憲姜碩期,及掌令尹烇,至於再避,臣等所當處置,而臣等所見,旣與尹烇無異,決不可晏然處置。請命遞斥臣等之職。答曰,勿辭。
獻納鄭太和啓曰,卽者同僚,又因申得淵之事,皆爲引避,臣之不敢處置,猶夫昨日。請命遞斥臣職。答曰,勿辭。
李景憲,以都摠府言啓曰,去夜發遣郞廳,闕內各處入直諸色軍士摘奸,則軍裝有頉,忠壯衛四名,忠贊衛三名,正兵十名,北所屬正兵金應龍,無緣闕入。軍裝有頉者,則本府從重治罪。全闕者,則其罪與頉軍裝,有間,令攸司,治罪宜當。且當該衛將,所屬軍士,至有全闕,不知有無,事甚非矣。而後苑入直軍士,則永崇門守直內官,閉門不入,郞廳以入啓摘奸,不可不入之意,反覆言說,終不許入,非但有違前規,事體未安。以此後苑入直軍士,不得摘奸,故敢啓。傳曰,依啓。當該衛將,亦爲推考。
李行遠,以禮曹言啓曰,傳曰,程副摠接見時,自上服色,令該曹預爲講定以啓事,傳敎矣,曾見中朝大衙門,參遊以下,隨意差除,今此宣諭官,稱以副摠,其爲眞假,固不足辨,而旣非捧勅之人,則接見時,似無變服節目,而前無可據之例,議大臣定奪,何如?傳曰,允事,傳敎矣。議于大臣,則領議政尹昉,行判中樞府事李廷龜以爲,旣非王人則似不變服,伏惟上裁。行判中樞府事鄭昌衍,右議政金瑬,行判中樞府事金尙容,病不收議。大臣之意如此,上裁,何如?傳曰,依啓。
李行遠,以吏曹言啓曰,天之生才,無分於門閥,又何間於地方?王者立賢無方,意蓋在此。況我國地方褊小,人才有限,而用人之際,又以地方爲拘,西北人登第者,雖有才行,不過淪於下僚而已,豈不惜哉?竊聞祖宗朝,西北之人,苟有才能,歷揚臺閣,無所阻礙,而百餘年前,有一主文宰臣,奉使西方,與本道士子相失,倡爲謬論,至塞兩界人淸路。遐方之人,朝無援引,遂不復振,以至今日,其非祖宗舊例也,明矣。聖代中興,萬化更新,一時人材,靡不奬擢,獨於西北人,尙循謬例,視同區外人,猶有憾於天地之大矣。臣等待罪選曹,反覆相議,思欲隨才摘拔,備擬淸望,而百年中廢之事,一朝開例,亦非臣等所敢自擅,故敢稟睿裁。傳曰,啓辭甚當,依爲之。
又以吏曹言啓曰,曾在乙丑年間,領府事李元翼在相位時,因弘文館箚子,庶孽許通事,定爲事目,良出則至孫乃許,賤出則至曾孫乃許,登科後許要而不許淸,稟裁聖缺一字,兩司署經,藏之禮曹,已爲一代之成法,而今至今年,一未擧行,使聖朝講定之制,歸於,缺二字,事甚未安。竊惟庶孽,缺八九字奉常寺·校書館三四窠而已。缺四五字人,無以展布所蓄,誠爲可惜。事目內,所謂淸要者,卽戶·刑·工三曹郞廳及各寺等官之謂也。自今以後,依受敎,隨才擬望,何如?傳曰,依啓。
又以戶曹言啓曰,我國魚鹽之利,出地之饒,無讓於天下,而地有遺利,民産不足,貨無恒用,國儲不敷。自古及今,殷富之治,不敢擬於隋·唐之盛,雖出於生財不廣,用財失宜,而亦由於行貨之源,不得其本而然也。蓋以卽今形勢言之,則銀·蔘歸於中國,貨物歸於倭虜,粟米食而盡,布帛衣而盡。此外無他通用之貨,可以流行國中,不衣不食,〈不歸〉他國,留以爲不竭缺一字國雖欲不弊,得乎?竊念錢幣之行,上自少昊之世,下至漢·唐·宋·元,通用不廢,式至今日。其貨甚輕,而其用甚廣,流行中國,與菽·粟同其功,而獨我國,僻在海隅,尙未行用於國內,豈非生財之一大欠事乎?丙寅年間,本曹設廳鑄錢,行之纔數箇月,而因丁卯之變,遽爾停廢。今其所鑄,尙有餘儲,虛棄可惜,且東萊倭貢銅鐵,歲不下數萬斤,若以常平〈倉〉所儲米布,添補加鑄,則此實無中生有之一奇貨,可以由少至多,自內及外,依此行之,則民財可足,國儲可裕。但念人心不同,異議橫生,事垂成而還敗者,不暇一二計也。號牌,元非召賊之擧,而賊在平山之日,遽下罷牌之令,大同,實是均役之政,而只因煽動之言,壞了已成之事。自是以後,凡有所施設,朝廷每以此爲戒,雖有變通之策,不敢出一計獻一言,架漏度日者,豈盡無誠於缺四五字哉?蓋深懲旣往之缺八九字廢也。今日臣曹之請用錢幣,缺五六字同而止,則不但無益於生財,亦將貽笑於後日。請令廟堂,商確便否。如其不可,則置而不用,事如可爲,則斷然行之,俾無旋設旋廢之患,何如?傳曰,依啓。
又啓曰,大司憲姜碩期,掌令尹烇,執義崔葕,掌令宋時吉,持平成汝寬,司諫申敏一,正言金慶餘·李海昌,獻納鄭太和,再啓煩瀆,退待物論。傳曰,知道。
又啓曰,憲府全數避嫌,監察爲茶時之意,敢啓。傳曰,知道。
金慶徵,以吏曹言啓曰,臺諫有闕,政事何以爲之?傳曰,明日爲之。
李景憲啓曰,出仕臺諫,明早命招之意,敢啓。傳曰,知道。
弘文館行副提學趙翼,修撰鄭雷卿等箚曰,大司憲姜碩期,掌令尹烇,司諫申敏一,正言李海昌·金慶餘,獻納鄭太和,竝引嫌而退。旣有一家之嫌,則只當援例引嫌,不當有所可否於其間,處置之際,只當論其是非,辭涉玩侮,亦爲未安,旣有所聞,則自當知無不言,非是過情,不爲可否,亦是據實而言,豈爲輕侮?所見旣同,晏然處置,因嫌於自是,旣有當避之嫌,則不敢處置,亦所當然。請掌令尹烇,執義崔葕,掌令宋時吉,持平成汝寬,獻納鄭太和,竝命出仕,大司憲姜碩期,司諫申敏一,正言李海昌·金慶餘,遞差。取進止。答曰,依啓。掌令尹烇,亦不無攻人太急之失矣。
下直,靈岩郡守李廷臣。
右議政金瑬箚曰,臣伏覩前日答政院之敎三省推鞫,待臣出仕而爲之者,缺三四字冒上辭章,已至再矣。缺八九字就列則此何等時節,而敢缺四五字計乎?臣之右足,受傷已深矣。逐日受鍼缺二字稱平而骨節疼痛,猶未差減,杖而欲起,亦不堪忍,況能行步進退,以供職事乎?念此省鞫,非晷刻可淹也,賤疾非朝夕可瘳也。必欲待臣而爲之,則此獄之決,難以時月期也。此臣之所以憂惶悶迫,罔知攸處者也。伏乞聖明,曲加財裁察,亟遞臣職,以便公私,不勝萬幸。答曰,省箚具悉。省鞫,當令他大臣爲之,卿其安心調理。
校理尹坵疏曰,臣曾經大腫,元氣極虛,每遇初寒,輒得時令,頭疼目眩,虛汗長流。今年尤甚前年,決無供職之望,而唯以聖候未寧,連日受鍼,且緣史局書役方急,微臣分義不敢言病,逐日仕進,扶曳行走,而數日來症勢極重,專不省事,不得已冒死呈告長單,已到本院,而不得上徹,遽有牌招之啓,疾病之患,固無異同,病勢如此,不得入替,初非以纂修爲辭也。大槪以纂修之役,亦非私故,且非玩愒引日之事,其勢不得兼察,故所以有除本司仕上直之事目也。旣有事目,則各司自有他員,何嘗廢職?本院啓辭中意,似有以此爲督過者,而有若不知臣以病呈告者然,臣實悚恐,亦甚狼狽,不知所處。百爾不得不疾呼於天日之下,冀延晷刻之命,臣之惶懼,至此益深。臣之病根蔕已痼,種種諸症一時俱作,實非傷寒癨亂,服藥數三貼,調理四五日,可差之比。而旣不得入直本館,又不得仕進役所,瘝曠之罪,無所逃矣。伏乞聖慈,天地父母,曲垂憐察,缺七八字纂修廳謄錄官,保得專意調治,不勝幸甚。答曰,省疏具悉爾懇。爾其勿辭,調理察職。已上燼餘
上在昌慶宮。停常參·經筵。
夜一更二更,有霧氣。
下直,高城郡守曺文秀,平陵察訪洪錫禹。
有政。
吏批,判書崔鳴吉病,參判金壽賢進,參議洪命耉進,都承旨金慶徵進。
兵批,判書李弘胄進,參判鄭廣成式暇,參議趙緯韓病,參知韓必遠進,右承旨李景憲進。
掌令尹烇啓曰,臣賦性疎愚,處事缺四字是職,常以不得其言爲缺八九字有物議久矣。臣之論得缺五六字固無一毫恩怨,而公議所在,不得不論,何敢有缺二字急急攻擊之心乎?第緣臣無狀,不能隨人俯仰,下以取怨於同列,上以見疑於君父,致勤嚴旨,臣之罪戾,至此尤大,決不可强顔仍冒,請命罷斥臣職。答曰,勿辭。
執義崔葕,掌令宋時吉,持平成汝寬啓曰,臣等伏見昨日玉堂箚答,則以掌令尹烇亦不無攻人太急之失爲敎。臣等論議,旣與尹烇終始相同,則攻人太急之失,臣等亦當不免,何敢晏然在職乎?請命罷斥臣等之職。答曰,勿辭。
獻納鄭太和啓曰,憲府多官,又因申得淵之事,全數引避,本院當爲處置,而臣之不敢干預於其間,與前無異,不得不屢瀆天聽,臣罪大矣。請命遞斥臣職。答曰,勿辭。
□□□啓曰,缺一字錄官李稠病重,不得行公,請改差,其代,令該曹差出,何如?傳曰,允。
李景憲,以義禁府郞廳,以委官意啓曰,新除授同知事鄭斗源,卽爲牌招肅拜,使之參鞫,爲當。敢啓。答曰,依啓。
李行遠,以弘文館言啓曰,兩司全數引避,本館當爲處置,而副提學趙翼受由出去,校理李尙質出使,副應敎趙絅,校理尹坵身病陳疏,副校理尹鳴殷新除授未肅拜,副修撰趙贇呈辭到館,副校理金壽翼今日至服制,只有修撰臣鄭雷卿獨爲入直,不但兩官處置之際,所見孤陋,上番將不免闕直。請趙絅·尹坵·趙贇·金壽翼,竝牌招,尹鳴殷亦爲牌招肅拜,使之同參處置,仍爲入直。傳曰,依啓。
李行遠啓曰,卽者禁府都事以委官意來言,臺諫引避,時未處置,而日勢已暮,今日缺三四字鞫,不得爲之云。敢啓。傳曰,知道。
缺三字以義禁府言啓曰,罪人具秀俊,當爲缺四五字招待差捧招之意,敢啓。傳曰,知道。
吏批,以沈器遠爲奮忠贊謨立紀明倫靖社功臣崇政大夫行漢城府判尹靑原君,姜碩期爲兼同知經筵成均館事世子右副賓客,鄭斗源爲兼同知義禁府事,金光炫爲嘉善大夫行司憲府大司憲,金槃爲通訓大夫行司諫院司諫知製敎,尹善道爲通訓大夫行司憲府持平,李元鎭爲通訓大夫行世子侍講院文學,尹鳴殷爲朝散大夫行弘文館副校理知製敎兼經筵侍讀官春秋館記注官,沈鷹爲通訓大夫行司諫院正言,卞時益爲奉直郞行司諫院正言,鄭雷卿爲通德郞行弘文館修撰知製敎兼經筵檢討官,李海昌爲兼春秋館記事官。通仕郞行成均館學諭韓汝虎,承仕郞行成均館學諭崔愼一。外,將仕郞露梁丞黃樂老,通訓大夫行咸鏡道審藥南渤。
兵批,以趙邦直爲折衝將軍僉知中樞府事,李景新爲秉節校尉龍驤衛右部將,姜碩期爲資憲大夫行虎賁衛大護軍。別兒,申敏一爲禦侮將軍行龍驤衛副護軍,韓德爲禦侮將軍行龍驤衛副護軍,鄭百亨爲禦侮將軍行龍驤衛副司直,鄭百昌爲折衝將軍行龍驤衛副司果,金慶餘爲禦侮將軍行龍驤衛副司果,李海昌爲彰信校尉行龍驤衛副司果。外,申景禋爲奮忠贊謨立紀靖社功臣嘉善大夫行全羅右道水軍節度使東城君,李溭爲嘉善大夫行滿浦鎭兵馬僉節制使。
李行遠啓曰,右相箚子批答,政府無郞廳,遣史官傳諭之意,敢啓。傳曰,知道。
李景憲啓曰,三省交坐委官,何大臣進去乎?敢稟。傳曰,領相進去。
缺三字啓曰,執義崔葕,掌令尹烇·宋時吉,持平成汝寬,獻納鄭太和,再啓煩瀆,退待物論。
李景憲啓曰,大司憲金光炫未肅拜,執義崔葕,掌令尹烇·宋時吉,持平成汝寬,避嫌,尹善道在外,今日以監察茶時之意,敢啓。傳曰,知道。
弘文館副校理尹鳴殷,修撰鄭雷卿等箚曰,掌令尹烇,執義崔葕,掌令宋時吉,持平成汝寬,獻納鄭太和,竝引避而退。言官論事,只因公議,而反承情外之敎,宜其不安在職。然其斷無他腸,則前後引避之辭,聖明亦當洞燭,有何又避之嫌?一家當避,與前無異,則不敢處置,勢所固然。請掌令尹烇,執義崔葕,掌令宋時吉,持平成汝寬,獻納鄭太和,竝命出仕。答曰,依啓。
李行遠啓曰,臺諫出仕事,命下矣。今日夜深,明日待開門命招之意,敢啓。傳曰,知道。
左承旨李敏求疏曰,臣猥將賤疾,冒昧呈單,至下還出給之命,臣誠惶恐,卽當黽勉供職之不暇,而近日以來,添得內傷外感之症,頭腦如破,寒熱交作,痰火衝激,夜不能臥,精神昏瞀,如醉如狂,種種危症,難以枚擧,而不敢更瀆宸聽,惟思服藥發汗,如得一毫起身之勢,則扶曳出仕矣。今聞三省推鞫,委官已出,臣以該房承旨,退伏私室,病勢至此,只有一味悚懍,無地措躬而已。伏願聖慈,俯諒微懇,特遞臣職,仍治臣逋慢之罪,以便公私。答曰,省疏具悉。省鞫,代房承旨自當進去,勿爲控辭,調理察職。
行副司直李植疏曰,臣伏以推緘失對缺四字臣攻斥許多論說,無非缺七八字惡之狀。臣於此時,但當,缺六七字正,第以尙帶從臣職名,全曠史局是懼,適會賤疾猝劇,冒上呈單,庶幾竝免兼帶,而遽有還給之命,又被總裁官入啓促仕,臣誠狼貝維谷,無所歸命,不得不冒死陳懇,所願亟蒙裁處以全公私,非故猥濫煩複,自增罪悔也。伏願聖明,加察焉。竊惟臣等之罪,只在招迎外客,往會山園,而外客之來,穿過房門,新入園徑路,誠亦有之,此則前者臺諫亦嘗因事出入,自是官府流循之失,故緘辭之中,略陳其時情迹,以白其不至於極可駭之實而已。又有一種雜說,謂臣等與外客,會飮亭舍之中,經夜乃罷,謄錄官有事不得謁見云,而顧臣等實無此樣擧措。又何爲招服所無之事,自投狂荒之地哉?若緘辭之末所以然三字,臣實有所懷,而言之未瑩,此則臣之罪也。國家不幸,史禍再起,然參修實錄之人,曾未有被罪者矣。今此纂修之役,纔見成緖,而已有人言,或以爲大違前例,或以爲某人有某事,某官有某筆,種種之說,難以殫擧,而違例之誚,則實有其事,何也?前世實錄之法,則都廳與郞廳,將館·院日記,刪去冗複,付謄錄廳上冊,謂之初草。摠裁官,取其初草,削其可削,存其可存,付謄錄廳上冊,謂之中草。郞廳以上,用朱筆,謄錄諸官,用墨筆,所以防添減之弊也。今則不然,所謂初草者,只是司諫院斷爛朝報也。無政目,無文案,無章箚,無史筆聞見褒貶之書,是非得失何從而缺三字是總裁官,許令臣等,自用缺七八字朝報缺一字以聞見續續缺六七字後,分授各年卷帙,以督程課然後,始入缺二字而總裁·都廳,共爲筆削,則臣等所職也。然則眞史官之事,非復舊時郞屬,但執朱筆之例,而疑謗之端,實自此始矣。臣初聞此語,不勝驚懼之至,卽謁兩都廳,細陳其故,且言如俺等輩,聲望素卑,不能彈壓人言,請加出他員,則兩都廳,不爲許可。臣自欲上疏,陳其曲折,正商議之間,彈章遽發矣。臣私心竊疑,近來人心不美,民聽多濫,朝家所爲,無論大小,莫不造言嗤點,況今史局之謗,囂囂如彼,山園草次之會,寂寥甚矣,而演說臚傳,有若大段作怪者,又如此,則臺論之發,雖由於風采,興訛之疑,實出於中心,旣被推劾,理合無隱,安得不略陳所懷乎?臣誠愚賤,不合齒於淸流矣,然惟弱齡行世,到此白首,其間所閱禍變,拂亂心性,危機陰穽,備嘗之矣。今因一酒食之過,一體面之失,其極不過蒙一缺一字科,作一笑柄,有可以剝床切近之災,而乃於十目所示,四知具嚴之地,作爲公緘,掩蔽實狀,上以欺罔聖明,下以狼怒臺諫哉?噫,有言不信,言固可已,臣何敢更爲喋喋,以重貽推擊乎?獨念臺諫主一時之公論,史官定萬世之褒貶,任之輕重,古人已言之矣。今臣無狀,旣不能見容於一時之公議,安能贊一辭於萬世之定論?片紙緘辭,尙起爭端,一代簡冊,敢期傳信乎?且今緘辭之失,咎止臣身,混及同僚,一例受勘,臣何面目,更廁周行乎?伏願聖慈,亟命鐫改臣本兼職名,以快公論,以完史事,不勝幸甚。干冒天威,萬死已下缺。答曰,省疏具悉爾意。爾其勿辭,缺二三字燼餘
上在昌慶宮。停常參·經筵。
未時,日暈電光。
李景憲,以都摠府言啓曰,今日入直軍士,中日習射,請出標信。傳曰,知道。
大司憲金光炫啓曰,去十四日秋等都試時,因刑曹堂上闕進,特命推考矣。臣亦以其時堂上,方在時推之中,勢難仍冒臺憲。請命遞斥臣職。答曰,勿辭。
左議政吳允謙啓曰,臣年臣病,固知不堪供職,而缺三字降聖旨敦懇,感激缺八九字竭力扶曳入來,而宿患積久,通身受傷缺四字視物不明,精神思慮,昏謬無狀,將此模樣,其何以隨參廊廟,接應庶務乎?目今時事,虞危救急之策,正在得相。如臣已試不效之人,孤恩負國,罪合萬死,退思慙悔,若無所容。設使臣之齒病,不至於此,決不可抗顔仍冒,以重誤聖明知人之哲也。伏願明審擧措,以幸國事。況臣當玉候違豫之日,遠伏村廬,不卽奔走於問安之後,臣罪尤大,不勝惶恐,待罪。答曰,卿今上來,孤甚喜幸。此時艱危,非卿才德,無以弘濟,須體至意,臥閣論道。且因病不卽問安,勢所固然,宜安心勿爲待罪。
藥房提調崔鳴吉啓曰,伏聞東宮感冒之候,尙未發表云,臣不勝憂悶之至。感冒凡幾日,而卽今症候輕重,何如?敢此仰稟。答曰,今則已爲差愈云矣。
藥房再啓曰,伏承聖批,東宮症候,已爲差愈爲敎,而聞御醫之言,則羌活沖和湯三貼進服後,只頭顔發汗,而煩悶咳嗽之症尙在,不可不以藥治之,小柴胡湯。加乾葛·羌活·蘇葉·前胡·䓀莄·枳殼各五分,知母七分,地骨皮一錢,進服宜當云。此藥劑入,何如?答曰,依啓。
掌令尹烇,獻納鄭太和來啓曰,請亟收逆珙諸子放送之命。措辭見上。答曰,已諭毋煩。
掌令尹烇來啓曰,請當該鍼醫,及其日入侍御醫,及同參鍼醫等,竝命拿鞫,從輕重依律科罪。同副承旨申得淵以缺一字論廷請之人,朝廷滌瑕而用之,則所當十分謹愼,思補其過,而居官則有不廉之誚,奉使則有辱命之罪,旋觀得淵一無可取。頃日政,除授羅州牧使,物議沸騰,皆曰不可,不得已呈病乃遞矣。今者又受本職。羅州雖重,猶外官也,承旨,乃近密莫重之選,固非見棄公議居,所可冒者,承旨申得淵,請命罷職。東部參奉申之益,爲其所親之爲繕工監官員者,稱以監試會試時,場中棘圍所用,私役坊民,責辦應求。臣等得聞此說,竊以爲駭,捉致該掌下人推問,則果有其事云,缺三字爲推治方捉囚矣,之益缺五六字罷職不敍。持平尹善道,時在全羅道海南地,請斯速乘馹上來事,下諭,依前例,府書吏給馬下送。大司憲金光炫,引嫌而退。時推應遞,自有前規,不可仍在其職,請大司憲金光炫遞差。答曰,依啓。申得淵前爲守令時,御史稱其善治,而絶無貪婪之誚,及授本職,不敢循例出仕,陳疏乞遞,其自處之道,似無所失,而爾等如是論之,似乎已甚矣。鍼醫等事,亦勿煩論。
獻納鄭太和來啓曰,當該鍼醫等,請竝命拿鞫定罪。新除授司諫金槃,時在公淸道連山地,請斯速乘馹上來事,下諭,依前例,府書吏給馬下送。答曰,依啓。鍼醫等事,毋庸堅執。
以吏曹沈都督接伴使望鄭文翼單子,傳于李行遠曰,改望。
李行遠,以義禁府言啓曰,禮來所供如此,詳此獄顚末,則禮來聽信元敎誘,同謀咀呪,則信元當爲正犯,而但以禮來,乃博川婢子之故,移爲三省之鞫矣。大槪此獄之成,皆出於禮來之口,而及至省鞫,反以不勝其上典酷刑,不得已誣服爲言。以獄情言之,則不無如此之理,而以獄體言之,則前後變辭,凶詐莫甚,禮來直爲刑推得情,何如?傳曰,依啓。
傳于李景憲曰,明日加刑。
崔惠吉,以戶曹言啓曰,程副摠接伴使辛啓榮,缺五六字人情已爲磨鍊缺十餘字撥上下送之意,敢啓。傳曰,知道。
李行遠,以吏曹言啓曰,接伴使改望事,命下矣。從二品中,除已行及有老親衰病者外,未有可合之人,故以堂上官改望入啓之意,敢啓。傳曰,知道。
又以吏曹言啓曰,臺諫有闕,政事何以爲之?敢稟。傳曰,明日爲之。已上燼餘
上在昌慶宮。停常參·經筵。
有政。
吏批,判書崔鳴吉進。參判金壽賢進,參議洪命耉病,行都承旨金慶徵進。以朴爲嘉善大夫刑曹參判,金尙憲爲資憲大夫行司憲府大司憲,朴遾爲通訓大夫尙衣院正兼春秋館編修官,李命雄爲通訓大夫行吏曹正郞知製敎兼春秋館記注官世子侍講院司書,缺三字爲通訓大夫行工曹正郞缺七八字鄭雷卿爲通善郞行弘文館副缺二字知製敎兼經筵侍講官春秋館記注官,李起缺一字爲通德郞行禮曹佐郞,柳篆爲通訓大夫行兵曹佐郞,曺希仁爲朝散大夫行兵曹佐郞,李有植爲通訓大夫行司憲府監察,洪義源爲宣務郞守成均館典籍兼養賢庫主簿,洪瑑爲奉列大夫行成均館典籍,成以性爲朝奉大夫行世子侍講院司書,金曇爲通訓大夫行南部主簿,宣務郞行司宰監直長河溍,將仕郞東部參奉金鐫,外,睦大欽爲通訓大夫行江陵大都護府使,李海龍爲通訓大夫行理山郡守,李穆爲朝奉大夫行松羅察訪。
兵批,以金光炫爲嘉善大夫行龍驤衛副護軍。
世子宮,政院問安。答曰,已爲差平,勿爲問安。
藥房提調崔鳴吉,副提調李景憲啓曰,東宮感冒之候,夜間,何如?小柴胡湯進服後,別無效驗否?感冒雖非大段之症,而久未發表,則極爲可慮。伏望詳細下敎,何如?答曰,已爲差復云矣。
金慶徵啓曰,今日政事,吏批則臣金慶徵當爲進去,兵批則該房承旨李景憲,推鞫廳進去,代房承旨李敏求,累日病未仕進,廳中只有左副承旨崔惠吉,右副承旨李行遠,皆有相避於兵批,李敏求牌招參政,何如?傳曰,依啓。
傳于李行遠曰,史官一員待命,騎馬三匹立之。
以江華留守尹履之待罪狀啓,傳于李行遠曰,勿待罪事,回諭。
崔惠吉啓曰,左承旨李敏求牌招,病不來,兵批政事,何承旨進去乎?敢稟。傳曰,兼進。
掌令宋時吉,正言沈來啓曰,請亟收逆珙諸子放送之命。措辭見上。答曰,勿煩。
掌令宋時吉來啓曰,請當該鍼醫,及其日入侍御醫,及同參鍼醫等,竝命拿鞫,從輕重依律科罪。同副承旨申得淵以缺一字論廷請之人,朝廷滌瑕而用之,則爲得淵者,所當十分謹愼,思補其過,而居官則有不廉之誚,奉使則有辱命之罪,旋觀得淵一無可取。頃日除羅州牧使,物議沸騰,皆曰不可,不得已呈病乃遞矣。今者又授本職。羅州雖重,猶外官也,承旨,乃近密莫重之選,固非見棄公議者之所可冒居,而其一番陳疏之後,偃然出仕,其不有公議,縱恣無忌之狀,尤極可駭。雖有一時御史之稱,其爲延安·楊州等守令及江原監司時,顯有貪贓難掩之迹,不可以一人之譽,廢擧國公共之論,請亟命罷職。宿衛之將,爲任極重,而曹司衛將元悅年過七十,衰耗已極,加以持身不謹,多行麤鄙之事於廳中,爲下人所輕侮。頃日兵曹,因上疏所減本廳人情,本廳書員輩,公然勒捧,而不能禁戢,至被同僚杖治其書員,其不能爲有無,據此益可見矣。如此之人,不可齒在宿衛之列,請元悅罷職,其代各別擇差。答曰,依啓。鍼醫等事及申得淵事,已諭。
正言沈來啓曰,正言卞時益,未經四品,當爲署經,而大司諫徐景雨呈辭受由,司諫金槃在外,雖不備員,臣與獻納鄭太和,不得已爲署經齊坐之意,敢啓。答曰,知道。
又啓曰,當該鍼醫等,請竝命拿鞫定罪。答曰,不允。
獻納鄭太和啓曰,頃日修撰官等,請推之論,只是士林間相規之意,臣之引避之啓,亦不過辨其緘答中曲折,而慮外疑怒,久而不解,臣竊怪歎。又於今者,伏見行司直李植辭職之疏,提起前事,辭說甚多,而其所措語,有若以當初請推發缺二三字訛者然,此實意思之所不及缺七八字曉得也。如臣適忝言地缺四字致此紛擾,臣何敢晏然在職,以增罪戾乎?請命罷斥臣職。答曰,勿辭。
李景憲,以兵曹言啓曰,卽者西所衛將元悅被論罷職,所當付標受點,而事急日暮,不得已昨日應入衛將蔣後琬,卽刻使之替入,何如?傳曰,依啓。
李行遠,以侍講院言啓曰,新除授司書成以性,前爲監察時,猝聞其母病危劇,卽爲呈辭,而政院以單子違格,使之改書,則改書之際,他人已呈,故不遑等待,翌日只呈由本府,直爲下去于榮川之地。書筵入番事緊,斯速乘馹上來事,下諭,依前例,院書吏給馬下送,何如?傳曰,依啓。
李景憲,以兵曹言啓曰,當日慶尙左右道赴西軍八百六十五名內,八百六十三名缺一二字逃還軍一名慕華館點考,依備局分缺一字令戶曹犒資題給發送,而軍兵皆是丁壯精銳,其中尙州軍嚴鍾止·李忠己,鳥銃鐵釘假作,金山軍申良世,慶州軍吳興立,不用劍,陜川軍李貴上,長箭一箇無鏃,居昌軍德生,不用弓,抄兵發送之際,殊無點閱之意,極爲駭愕。左右道兵使及守令,竝推考。領將馳報內。尙州軍金得六,到龍仁,稱以聞父喪,漆原軍朴仁龍,到京逃亡云。不告主將,任意逃躱,罪犯軍律,令本道密捕囚禁,馳啓後,處置之意,行移,何如?傳曰,允。
李景憲,以禁府言啓曰,禮來刑問一次不服,請加刑。傳曰,依啓。又啓曰,禮來刑問二次不服,請加刑。傳曰,依啓。
傳于李景憲曰,三省推鞫,明日爲之。
李景憲啓曰,獻納鄭太和,再啓煩瀆,退待物論矣。傳曰,知道。
李行遠,以都摠府言啓曰,曹司衛將元悅,罷職出去,其代衛將蔣後琬,來待門外,請出開門標信。傳曰,知道。
李景憲啓曰,今日小臣,三省推鞫下直,且請出推案。傳曰,知道。
左承旨李敏求疏曰,臣以狗馬賤疾,累瀆天聽,雖出於萬分切逼,勢有不已,而惶恐悶蹙,罪合萬死。臣積傷之餘,重感風寒,元症之外,種種危端,難以一二,寒邪外束,四肢拘急,濕痰壅盛,頭面浮腫,熱氣上沖,夜不交睫,今已四箇日子,而大勢尙無減損,昏眩沈迷,不省人事。若非苦劇至此,當此三省推鞫,廳中不齊之時,何敢苟爲自便之計,偃臥私室,以至於不赴嚴召,自陷於逋慢之罪哉?臣雖無狀,當不至此。只緣氣虛善病,病輒彌日,奉公供職,自不如人,臣之罪戾,無所逃矣。伏願聖慈,俯察血懇,特遞臣職,兼治臣罪,以明人臣不俟駕之義,不勝幸甚。無任兢惶戰灼之至,謹昧死以聞。答曰,省疏具悉至懇。爾宜勿辭,調理察職。
弘文館副修撰趙贇疏曰,臣素多疾病,缺七八字同他人,自季秋初寒,重得感疾,缺四五字而臣家有子婦喪,急於營葬,未暇治療矣。缺二字初八日發引時,曉犯風霜,送于江上,及歸渾身寒蹙,肢骸皆痛,而其時同僚多有事故,不得已力疾入直。自初九日夕,病勢大作,背若負氷,擧體戰掉,達曙苦痛。初十日,始得服藥解表,而未盡發散,或時煩熱,虛汗如漿,或時寒澟,四肢如束,一日之內,冷熱無算,塊臥直廬,不省人事,當君父受鍼之時,未得隨參於問安之後,尤極惶恐,求死無所。十三日,堇得扶曳出來,而症勢彌留,一向危篤,食飮專廢,藥餌不效。屢呈辭單,政院却之,委頓床席,倍切憂悶,伏願天地父母,曲加憐察,亟許恩遞,俾專調救,不勝幸甚。答曰,省疏具悉爾懇。爾其勿辭,調理察職。已上燼餘
上在昌慶宮。停常參·經筵。
未時申時,雨雹,狀如榛子大。
下直,郭山郡守張曛。
李景憲啓曰,禮來刑問三次不服,請加刑。傳曰,依啓。又啓曰,禮來刑問四次不服,請加刑。傳曰,依啓。
傳于李景憲曰,三省,明日爲之。
李景憲,以都摠府言啓曰,副摠管呂爾德,會同分軍事,除標信,內兵曹進去之意,敢啓。傳曰,知道。
又以備邊司言啓曰,缺七八字給保三名,乃祖宗缺五六字新軍籍時,因閑丁數少,每戶各給二保,而缺一二字一名則令其戶首,私自聞見,隨所得充定矣。厥後則間有充定者,而多是戶首子息,年弱兒童,恐被他役,徑爲望定,以爲完聚之計者也。此皆渠等應得之保,官家只當隨其望定,歲抄啓聞而已。若又抽出他用,則是與元不給保無異,誰肯自爲望定,亦豈祖宗朝給三保之本意乎?辛未冬間,因筵臣啓辭,聞嶺南新定末保,有逐名收布之事,極以爲怪,至於請推方伯,而今春又見全羅右水使黃用正所報,本營所屬水軍空保,請爲移用於龜船格軍,本司亦以不可抽用之意,題送矣。今因全羅兵使李義培狀啓,始知本道缺一字軍末保,自前已有移送舟師射格之例,而水軍末保,亦爲請用來甲戌年分軍中云,此殊非當初許令望定之本意也。如許缺一字數軍政,本道監·兵使,不爲啓稟廊廟,任意抽用,軍兵之怨,庸有極乎?陸軍末保之抽用,固爲無理之甚。其中水軍,則頃年分番時,通戶保二名,分作四番,各立一朔之役,末保一名,未有立役之事,外方之或欲收布,或欲移用者,必以此也。然水軍。乃極苦之役,人皆厭避,逃故相繼,若無別樣優待之事,則將不得保存。臣等之意,不如姑置不問,許以末保資助戶中番糧,或應番中有故,則缺一字代送,以爲分勞救急之地,留待各處水軍缺一字保畢充定後,更議分番,以紓其苦,在朝家無失信之嘆,在軍政,有缺十餘字爲先移文各道,査問水陸缺四五字數及抽出收布之令,始於何時然後,更爲議定,宜當。敢啓。傳曰,依啓。
以刑曹李興國等啓目公事,傳于李行遠曰,李興國功臣,何不懸錄耶?問啓。
持平成汝寬,正言沈來啓曰,請亟收逆珙諸子放送之命。措辭見上。答曰,毋煩。
持平成汝寬來啓曰,請當該鍼醫,及其時入侍御醫,同參鍼醫等,竝命拿鞫,從輕重依律科罪。措辭見上。請同副承旨申得淵,罷職。措辭見上。大司憲金尙憲,今在楊州地,請乘馹上來事,下諭。依前例,府書吏給馬下送。答曰,不允。書吏下送事,依啓。
正言沈來啓曰,當該鍼醫等,請竝命拿鞫定罪。措辭見上。獻納鄭太和,引嫌而退。言官之職,隨事糾正而已,前後論避,少無他意於其間,則有何語默之失宜乎?別無可避之嫌,獻納鄭太和,請命出仕。答曰,不允。出仕事,依啓。
前副護軍張顯光疏曰,伏以,臣方在癃澌委伏之中,獲聞有求言聖旨喩及地方,則身雖濱死,戀主之心,有未死焉,不得不驚動感發,急索旨缺一字而覩之,乃於本歲七月中旬之七,雷震夜作,變起于殿內,故自上震驚,遂下本旨也。旨中有曰,法宮正殿,乃人君出治之所,無前之變,遽降於此,上天深意,必有在焉。臣之耄慮,亦以爲上天深意,必有在焉,豈是尋常往來之徒厲比也?臣嘗見易經八卦中,其有一陽在二陰之下者,卽雷象,故卦名曰,震。孔子繫辭傳有曰,雷者動也。有曰,雷以動之,有曰,鼓之而雷霆,有曰,動萬物者,莫疾乎雷。據此思之,震是天地所以動萬物之常道也。仲春之月,雷始發聲,仲秋之月,雷始收聲,則一歲之中,三時有雷,而雷缺四五字者,鼓動其生氣也。行於缺六七字也。行於秋者,鼓動其成意也。缺六七字功,生成之妙機也哉?必有是雷然後,鬱者開,缺一字者作,塞者通,倦者振,頹者奮,此無非作動之道理也。然則今歲殿中之變,乃是開何滯也,通何塞也,振何倦也,奮何頹也?不于郊野山林,而于法宮之中,不于外間木石,而于殿上之柱闥,則今日天地之深意,果似專在於殿下也。古人謂上天仁愛人君,必降變示警,則今日雷變之作,亦豈非皇天仁愛殿下而然哉?其有以震驚殿下,作動殿下者,無非所以仁愛之意。凡在人事,其有當爲而不爲,當行而不行,當用而不用,與夫當改而不改,當停而不停,當去而不去者,無非鬱塞偏滯倦頹之爲病也。殿下以爲今日,都無是病耶?如以聖旨中所擧十條言之,亦豈是今日所無者乎?以殿下之聰明睿智,何事不燭其利病,何政不察其得失?何人不鑑其誠僞哉?惟是燭焉而不決其行止,察焉而不決其擧措,鑑焉而不決其取舍,則當爲者,必有所不爲,而不當爲者,必有所爲之矣,當行者,必有所不行,而不當行者,必有所行之矣。當用者,必有所不用,而不當用者,必有所用之矣,其餘當改不當改,當停不當停,當去不當去者,未必皆不有焉耳。夫如是,則至善,何時而可止,盛德,何時而可盡也哉?殿下反正臨御,于今果爲十一年矣。其於十年之間,廟堂之謨猷,經席之講論,大小〈人〉疏章所陳達者,其爲格言至論,可以爲藥石,可以轉移機軸者,果幾何歟?其有以資格致之學,益誠正之德,補修齊治平之道,贊經綸弘濟之策者,蓋無所不經於殿下之心上矣。殿下每於陳缺三四字,必曰,無怠之矣。必曰,服膺缺八九字念所聞,有若心得,服膺所缺五六字者乎?從諫如流,聽言如轉圜,乃帝王之美德矣。殿下其果有如流如轉圜之實德乎?殿下本有出天之資質,其在平昔龍潛之日,所以爲志業者,當何如也?道德事業,必以聖賢自期,又値昏朝亂政,凡所目經而傷嘆,心奮而慷慨者,必不尋常矣。一自反正以來,卽所以擔當起振者,其不以至德極功,自勵於當初乎?古人一日有一日工夫,一歲有一歲工夫,則殿下反顧十歲中所成就,所辦得者,以爲果副新御日之初心,而庶可以盡平昔之志業乎?心法,不法堯舜,皆卑也。治道,不法三代,皆苟也。孔子乾文言,稱九五大人之道曰,天地合其德,日月合其明,四時合其序,鬼神合其吉凶。吾殿下所居之位,卽吾東方九五大人之位也。所責,亦飛龍在天之化也。殿下所自以認驗之者,其與孔子所稱四合德,如何歟?居其位,任其責,而不爲之自盡,則皇天之示警殿下者,正有以也。後世人君,謂上天高遠,茫茫在上,吾人爲善爲惡,不必察知,惟其降災降祥,皆出偶然,此所以不能修身,終至亂亡者也。然則今日之變,殿下亦豈不自知其所以致之閑?猶必求言於中外者,乃所以爲以知問於不知,廣來言之路,取蒭蕘察邇言之大智也。上天之於殿下,不以此時而降此變,非所以仁愛殿下也。殿下若不因此仁愛之變,而克盡其反災爲祥,轉禍爲福之道,則上天之怒,終必有不可測者矣殿下今日之慮,亦豈不及於此乎?夫其變災爲祥,轉禍爲福之道,亦不在殿下之一心焉?橫渠張氏有言曰陰氣凝聚,陽之在內者,不得出則缺三字雷霆,此亦本易卦而言也。缺八九字理陽而慾陰也,事有是非,是陽而非陰也。物有邪正,正陽而邪陰也。天地之道,未嘗不與在人之道,相爲缺二字必感應,故人道失於下,則天道應於上焉,變豈虛生哉?在心而慾必掩理也。在事而非必勝是也。在物而邪必抑正也,則此皆陽道見閉於陰道者也。天所以示警,以缺一字雷震者,不以此耶?況是變在宮殿之內耶?然則在今日,恐懼修省者,別有何道哉?只在乎心去其慾而一其理,事去其非而一其是,物去其邪而一其正而已。理慾,固心之所自出也。是非,擧朝之所共達也。邪正,擧國之所共指也。三者,旣得陽明之道,則何患乎天心之不回,後患之不防哉?雖然,自省,何但人君哉?凡在雷聲之下者,草木禽獸,莫不有動,況在人乎?凡爲人於兩間者,莫不有其心焉,有其事焉,皆不可不爲之恐懼修省,況在王朝而身代天工,手代天事者乎?特人主,主其道而居大位,躬自修省然後,群下莫不爲之奮發作振焉耳。在今日缺一字不有奮發作振之心者,雖日日聽殷雷之聲,夫何益哉?臣當初聽旨之日,思獻一耄言,以輸葵藿寸誠,而癃疾方重,不敢卽爲之陳達。今忽沈綿危劇,不保朝夕,則益恐終無一言而入地,願爲之草缺陳垂死荒疏,何足爲輕重哉?又豈合特旨廣求之至望哉?要以自盡微忱焉。方今天兵幾撤,虜情納款,國家可謂之小康,聖上春秋,亦及于中年,此固正當奮發作振之機會也。皇天示警,適在此時,故臣於是,大有望於今日焉。臣就周易六十四卦中,特取其震卦,或居下爲貞,或居上爲悔者,十有六卦,別爲一冊上之,以其震之爲用,此焉盡矣,而實有意於今日應變之道,故缺一字進焉。伏願殿下,竝垂察焉。臣不勝瞻天望極,伏地祝聖之至,謹昧死以聞。答曰,省卿上疏,嘉卿前後惓惓之意。孤自忝位以來,非不欲缺四五字識不逮,事與心違,中夜無寐,缺六七字辭,無非格言至論,敢不置諸座右,缺三四字。已上燼餘
上在昌慶宮。停常參·經筵。
巳時,太白見於未地。
下直,長湍府使申垓,馬梁僉使梁廷秋。
李景憲,以禁府郞廳,以委官意來言,今日當爲三省交坐,而判義禁李弘胄,以病未得來參,古例省鞫,無禁府東壁,則不得爲之,今日未得開坐云。敢啓。答曰,知道。
又以都摠府言啓曰,今日入直軍士,中日習射,請出標信。傳曰,知道。
藥房提調崔鳴吉,副提調李景憲啓曰,缺四五字斗緊,伏未審聖候何如?補中行濕利小便湯,前後劑入三十貼,果能連續進御否?臣等之意,如以妨於食治爲嫌,則雖或間日進御,以收久遠之效,亦爲無妨,敢此仰稟。傳曰,時無所患之症。且湯藥頗似有效,欲爲連續服之矣。又啓曰,東宮感冒之候,今則何如?前用小柴胡湯,想已盡服,或加劑以入,或更議他藥,似當。敢此仰稟。答曰,旣已快差,勿爲議藥。
李景憲〈啓曰〉,以刑曹李興國等啓目公事,傳曰,李興國,功臣何不懸錄耶,問啓事,傳敎矣。招問色郞廳,則以爲元公事,旣以振武原從功臣懸錄,故錯料爲不必疊錄,未得檢飭云矣。傳曰,知道。功減一等。
以右議政金瑬初度呈辭,傳曰,不允批答。不允批答,翌日持去。
傳于李行遠曰,李領府事處,明日遣內醫看病。
李行遠啓曰,以備邊司粘目,都元帥金自點姑令上來事,允下矣。元帥去來,事係重大,不可以一張行移,遽爾召還,似當有密符下送之事,故朝已分付于備局郞廳矣。卽者來言,本司則但當依啓下公事,行移而已,密符下送,非本司所知云。敢稟。傳曰,下送,可也。
又以兵曹·都摠府言啓曰,今日中日,內禁于贊試射時,忠順衛李漢元,代直代射現捉,極爲駭愕。于贊及李漢元,令攸司推考治罪,當該衛將,亦難免不能檢飭之失,推考,何如?傳曰,允。
又啓曰,以兵曹草記,訓鍊都監試才,居首論賞缺二三字之人等職名,及出身與否,缺五六字
正言沈來啓曰,請亟收逆珙諸子放送之命。措辭見上。答曰,毋煩。
掌令尹烇啓曰,請當該鍼醫,及其日入侍御醫,及同參鍼醫等,竝命拿鞫,從輕重依律科罪。措辭見上。請同副承旨申得淵,罷職。答曰,不允。御醫,亦爲推考。
正言沈來啓曰,當該鍼醫等,請竝命拿鞫定罪。答曰,不允。
李行遠,以工曹言啓曰,防納一事,反正之後,非不嚴察,而謀利之輩,百般圖納,臣等常以爲痛矣。今者本曹,該用匱乏,開城府匠人價布,移文催督,則其所納之木,皆甚麤劣,推問曲折,則京居人金應說稱名者,屢次下去匠人等處,非但倍數徵捧,至於人情等物,亦爲收取,以不用木貿納云。事甚痛駭,此而不治,則貧寒匠人輩,將無以支保。請上項金應說,令攸司囚禁科罪,以爲懲一勵百之地,宜當。惶恐敢啓。傳曰,依啓。
又以接待所言啓曰,以缺六七字曹回啓內,程副摠宴享支供饌品等物,接待所稱量輕重,得宜施行事,依啓事,命下矣。副摠之行,近來絶無,接待等級,臣等亦難稱量輕重,而大槪係是大官,不可以尋常差官例待之。居處房排,則似當隨所宜用段紬,宴享饌品,則桂果四器,兼用果盤爲當。至於所率都司守備以下,以常時差官例,只用桂果一器亦當。三時飯供,則視常時差官例,當加二升,饌物亦爲次次加備,以示優待之意,敢啓。傳曰,依啓。
金慶徵,以吏曹言啓曰,臺諫有闕,政事何以爲之?敢稟。傳曰,明日爲之。
李行遠啓曰,御醫等,亦爲推考事,命下矣。臺諫方以拿鞫論啓,推考承傳,不得捧之之意,敢啓。傳曰,知道。
輔德愼天翊疏曰,臣病缺一字爲諫職,纔數日,春坊兼帶,遽叨首席,病未肅謝。又浹一旬。竊惟臣才德最劣,而名位日進,蹤迹最卑,而辭章亟上,苟非狂惑喪性,自蹈水火之人,安忍作此猥濫之狀,速其違誤之誅哉?但念父母之臨上,不堪疾病之剖身,呻吟呼訴,有同嬰孩,而不覺其臣子分義,朝廷事體,有不容慢忽僭冒者,則臣之罪戾,至此而無所逃矣。臣之諸病,痰喘尤重,每自秋冬,至來年三月之交,輒至危劇,晝不能下食,夜不能成寐,闔戶倚壁,身不帖席,一命如線,得趁春社然後,九死一生,始得出房動息,此是十年以來缺四五字無減之症也。今臣去家缺七八字積感,倍添前症,數日以來缺四五字有若深冬,痰嗽之症,早發增重,奄奄已作未死之身,情勢如此,臣安得不重爲呼訴乎?又有大悶迫者,帶職曠次,雖極怠傲,旣蒙聖恩寬假,或可朝夕假息,以俟彈劾也。至於御史治裝之命,臣之承受已久,雖知其顚仆原隰,臣子之義,不容辭避以身役,且聞前例,未有暗行辭免之人,則臣之悶默佇竢,又非得已矣。今則痰嗽尤劇,不能任意運身,咫尺闕門,尙未趨走供仕,驅馳咨諏,決不可望,雖欲顚仆原隰而後已,庸何及乎?深恐一朝,違棄簡書,大誤國事,不得不冒法自首。伏願聖慈,先治臣曠官慢命之罪,盡削職名,以正邦憲,臣所治裝之命,亦宜早賜裁處,俾免臨時狼貝之患。答曰,給由,御史遞差。
慶尙道觀察使兪伯曾疏曰,臣曩陳一箚,言涉狂妄,正名定罪,萬死猶輕。聖度包容,不加誅責,至授以方面重任,深恩厚德,天地莫量,感淚自零,危衷益激,非臣糜粉,所能仰報。臣之迂拙,固知不合於繁劇,而只欲策勵駑鈍,罄竭心力,期以顚仆,不計其他。第臣自本月初十日,脚底生腫,乃跨馬處也。置之尋常,連日告行於公門,間自十四日,症勢極重,晝夜苦痛,不能運身,積暈徧於脚,結核大於手。愚意以爲,多日極痛,則其勢必濃,濃而鍼破,則大勢必歇,大勢若歇,則猶可登程。等待之際,奄過七日,未及成濃,肥肉先腐,期限已迫,拜辭無便。病不至此,則當此恩命新及之日,何敢以狗馬之疾,仰瀆於冕旒之下乎?臣之缺八九字遞臣職名,以便公私,不勝幸甚。答曰,省疏具悉。爾其勿辭,調理下去。
議政府右議政金瑬身病初度呈辭。不允批答。王若曰,愷悌神之所勞,方俟昔疾之見瘳。休戚義當與同,豈宜今日之求退?勿以微恙,而有遐心。惟卿,文武全才,山河間氣。經綸草昧,契盛會於風雲,拯濟艱難,慰群生於塗炭。千載之勳業懋建,一代之德位俱尊。頃因服勞之勤,姑循丐閑之懇。自我不見,已閱三年。思不爲勞,寧忘一日?玆卜金甌之覆,遂趁衮玉之還。蒼生繫望,幾待安石之來。衛士聚觀,咸喜司馬之入。責鼎司之燮理,百度惟貞。任督府之便宜,萬務畢擧。方深篤棐之願,驟覩謙避之章。下堂見傷,雖有樂正之憂色。乘輿赴召,自是午□之進規。無妄之災,有時難免。勿藥之喜,指日可期。矧今國步之多難,必須家耄之弘濟。斯人有疾,久嬰沈綿之憂。大事在戎,孰講綢繆之策?念生民之日瘁,方食而嘆。悶天災之月生,中夜無寐。今玆進退,實關安危。非老成之贊襄,國無所恃,失股肱之匡救,予將疇依?於戲,行步不良,無妨臥閤之治。顚躋已迫,敢曰在家不知?毋堅介石之懷,勉副若金之用。所辭宜不允,故玆敎示,想宜知悉。弘文館副修撰金壽翼製進。已上燼餘
上在昌慶宮。停常參·經筵。
有政。
吏批,判書崔鳴吉進,參判金壽賢進,參議洪命耉進,都承旨金慶徵進。
兵批,判書李弘胄推考,參判鄭廣成推考,參議鄭百昌未肅拜,參知韓必遠進,行都承旨金慶徵進。
以徐景雨爲知製敎,鄭百昌爲通政大夫兵曹參議知製敎兼春秋館修撰官,李植爲通政大夫□曹參議知製敎兼春秋館修撰官,缺二三字爲嘉善大夫行司諫院大司諫缺五六字大夫濟用監正,李省身爲通訓大夫行議政府舍人知製敎兼春秋館編修官,黃胤後爲通訓大夫行世子侍講院文學,洪瑑爲奉列大夫行司憲府監察,李元鎭爲通訓大夫行弘文館修撰知製敎兼經筵檢討官春秋館記事官,參下,務功郞行議政府司錄兼成均館學錄蔡聖龜,啓功郞行校書館著作全鼐勳,通訓大夫行內資寺奉事尹昌遠,通訓大夫行繕工監奉事成夏明,通訓大夫行校書館副正字辛喜季,外,李志寅爲通訓大夫行東安郡守,許洙爲通訓大夫行順天郡守,南宮煒爲通訓大夫行龍崗縣令,李大純爲通訓大夫行江西縣令,尹惟晉爲中訓大夫行高敞縣監。
兵批,徐景雨爲折衝將軍行龍驤衛副護軍,李淹爲嘉善大夫行龍驤衛副司直者。
金慶徵啓曰,今日政事爲之事,命下矣。廳中,只有臣金慶徵,及左副承旨崔惠吉,右副承旨李行遠,而此二人,皆有相避於兵批。左承旨李敏求,式暇,右承旨李景憲,以病不來,兵批政事,何承旨進去乎?敢稟。傳曰,兼進。
又以吏曹言啓曰,曾因本曹啓辭,兩界文官,可合淸選之人備擬事,命下矣。春坊之官,今當差出,雖在外任,竝爲擬望,何如?傳曰,依啓。
又以吏曹言啓曰,西路守令,今當差出,而體臣時在呈告中,不爲薦望,何以爲之?敢稟。傳曰,自本曹,各別擇差。
李行遠啓曰,禁府郞廳,以委官意來言,判義禁李弘胄,以病今日亦不來參,推鞫不得爲之云。敢啓。傳曰,缺五六字以訓鍊都監言啓曰,前府尹尹缺四字千摠已爲啓下,而方在罷散之中,時無職名,依前例付軍職,冠帶常仕,何如?傳曰,依啓。
掌令尹烇,正言沈來啓曰,請亟收逆珙諸子放送之命。措辭見上。答曰,勿煩。掌令尹烇來啓曰,請當該鍼醫,及其時入侍御醫,及同參鍼醫等,竝命拿鞫,從輕重依律科罪。措辭見上請同副承旨申得淵,罷職。措辭見上。答曰,不允。
正言沈來啓曰,當該鍼醫等,請竝命拿鞫定罪。措辭見上答曰,不允。
李行遠,以侍講院言啓曰,新除授文學黃胤後,方在平安道順川任所,書筵入番事緊,請斯速乘馹上來事,下諭,依前例院書吏給馬下送。傳曰,依啓。
又以軍器寺官,以都提調意啓曰,自前焰焇貿易之規,每年冬至之行,該曹例給三十兩銀子,使之貿納本寺矣。辛未壬申兩行,則一斤焰焇,不得貿納,故價銀已令還納於該曹。今年則元不給送缺三四字之路,從此斷矣。繼用缺七八字以此本寺,欲爲別造之計缺七八字等物,僅僅措備,方爲煮取,而新習之人缺二字不及於成杞之習熟,不得已仍爲使喚,其晝夜勤苦,盡心國事之人,不可不厚廩勸事,而但渠方在草土中,不得付祿,依訓鍊都監焰焇廳監官例,令該曹,姑爲付料,似當,敢啓。傳曰,依啓。
又以李領府事處看病內醫劉正邦言啓曰,領中樞府事李元翼證勢,大槪元氣極弱,時當冷節,似有感冒之症,精神昏耗,脚力痿弱云。此是年衰氣耗之人,例有此候,別無湯藥之用,惟以獨蔘湯,和砂糖屑,時時呷下,以補元氣,且以砂糖元·五味子·茶止渴,爲當云。傳曰,竝送之。
行兵曹判書李弘胄箚曰,臣自月初,感傷風寒,症勢彌留,而公務方急,不敢言病,黽勉供劇之際,値此三省獄事,連日參鞫,因致重傷,頭痛如剖,四肢拘束,氣息喘促,內熱外寒,跬步之間,不能運動,以臣之故,停廢省鞫,今至兩日,臣於病中,不勝惶恐未安之至。自料臣病,重發於積傷之餘,時月之間,決無差蘇之望,伏乞聖慈,察臣情勢,兼帶判義禁爲先鐫改,俾綱常重獄,得免稽滯之患,公私幸甚。答曰,省箚具悉卿懇。卿其勿辭,調理察任。已上燼餘
上在慶德宮。停常參·經筵。
夜五更,白雲一道如氣,起自坤方,直指巽方,長竟天,廣尺許,良久乃滅。
下直,光山縣監沈演。
李敏求啓曰,禁府郞廳,以委官〈意一〉來言,今日三省,判義禁有病不得爲之云。判義禁差病遲速,未可預料,而逐日頉稟,亦涉搔擾。今後待判義禁出仕日,令禁府申稟開坐,何如?傳曰,允。
掌令尹烇,正言沈來啓曰,請亟收逆珙諸子放送之命。措辭見上。答曰,宜勿堅執。
掌令尹烇來啓曰,請當該鍼醫,及其日入侍御醫,同參鍼醫等,竝命拿鞫,從輕重依律科罪。措辭見上。答曰,不允。
正言沈來啓曰,當該鍼醫等,請竝命拿鞫定罪。措辭見上。答曰,不允。
李敏求,以兵曹言啓曰,以訓鍊都監試才時,各技居首人論賞事,曹草記。傳曰,前例相考,稟處事,傳敎矣。此等論賞,無的當規例,取考都監中日及自募軍·摠戎軍等試才之規,則禁軍受帖者,則陞敍加設職,未出身,則殿試·會試中直赴,或賜給馬帖,而此人等,皆以禁軍及守門將,試才之日,自都監以木疋已爲缺一字給。此外施賞輕重,伏惟睿裁。敢啓。傳曰,白天龍,直赴會試,朴繼生等,陞授加設職。
又以兵曹言啓曰,訓鍊都監試才居首論賞事。傳曰,此人等職名,及出身與否,竝爲書啓事,傳敎矣。居首人等,別單書啓之意,敢啓。傳曰,知道。
崔惠吉,以戶曹言啓曰,備邊司關內,公淸監司狀啓據,司覆啓內,辛未年蕩滌成冊,到該曹之後,就其中應蕩滌之穀,已行蕩滌,而其中或有以未捧爲已捧,仍存於會計中者,則未蒙實惠,更令該曹,取考成冊,應行蕩滌之類,則斯速蕩滌,以施一分之惠啓辭,依允事,命下矣。辛未年間,因暗行御史書啓,三南·江原·京畿等道,逋欠各穀,合三萬四千七百缺三四字已行蕩滌。其中缺八九字以未捧爲已捧,而懸錄於缺六七字蕩滌,虛棄國穀,使之漸次收捧,以缺一二字數事,公淸監司處,行移,何如?傳曰,依啓。已上燼餘
上在昌慶宮。停常參·經筵。
未時,四方昏濛。
李敏求,以都摠府言啓曰,今日入直軍士,中日習射,請出標信。傳曰,知道。
持平成汝寬,正言沈來啓曰,請亟收逆珙諸子放送之命。措辭見上。答曰,毋庸煩瀆。
持平成汝寬來啓曰,請當該鍼醫,及其日入侍御醫,同參鍼醫等,竝命拿鞫,從輕重依律科罪。措辭見上。答曰,不允。
正言沈來啓曰,當該鍼醫等,請竝命拿鞫定罪。措辭見上兵曹郞官,非該掌之員,不得騎驛馬,例也,而正郞鄭沇,頃於都試之日,偃然取騎,及其生事之後,同僚被拿,判書待罪,而終無一言自首,迹涉倖免,物情皆以爲非,請命罷職。答曰,不允。鄭沇推考。
李行遠,以禮曹言啓曰,唐差陳都司,以副摠伴送出來,牌文已到。此都司,則非是副摠標下,乃沈都督所送者,各出牌文,有若他衙門之官。此接待之禮,似難得中。副摠標下都司,則接待之禮,壓於上將,故比常時差官例,稍減等待之,而今此陳都司,非其標下,若一體待之,則恐不無歉然之意,欲依常時差官例,,待之,則此都司,只以伴送副摠事,出來,非係於專差我國之行,與常時差官,有間焉。臣等之意,以爲略降其禮,只行上下馬·翌日宴,接宴官,令該曹,以堂上官差出,禮單贈給,亦減於常例爲當。且自前都司之行,例送接伴官,而此都司,則必與副摠一行,不必別送接伴,只送差備驛官,亦爲宜當。敢啓。傳曰,今此磨鍊之禮,似爲過重,問于大臣定奪。
又以纂修廳言啓曰,本廳設於南別宮,而程副摠之行,不久當爲入來,勢須限副摠回還間,移設於他處。慶德宮外備邊司,雖有常平廳財物,而房舍則空在,本廳姑移於此處,無妨。且纂修謄錄之役,則今方程督,而至於印役,則前頭天寒日短,功役不敷,自來朔,姑爲停止,待明年缺三字用印,亦似便當。敢啓。傳曰,依啓。
崔惠吉啓曰,北關逋欠蕩滌缺五六字虛簿,施實惠之政,而許多國穀,不可虛棄,則該曹之減數蕩滌,實出於參酌得中之意也。但仍存應捧之數,猶且四萬一千八百石之多,今將刻期督捧,則當此被災凶歉之日,北路殘民之怨苦,有難忍言。姑勿刻期督捧,漸次收捧,以便公私,似爲宜當。請令該曹,刻期徵捧一款,更議處置。臣忝在該房,敢此仰稟。傳曰,言于該曹。
李行遠,以吏曹言啓曰,臺諫有闕,政事何以爲之?取稟。傳曰,未下
李敏求啓曰,鄭沇推考事,命下矣。臺諫,方以罷職論啓,推考傳旨,不得捧之之意,敢啓。傳曰,知道。
議政府右議政金瑬身病再度呈辭。不允批答。王若曰,已悉前言。曷敢多誥?試觀今日,此誠何時?卿無果於丐閑,予未堪於多難。惟卿眞宰相器,古社稷臣。當昏朝之十年,難浼避紂之志,逮乾坤之再闢,獨任安劉之忠。爰聽擇相之民,更開督師之府,猶魚有水,奚但入告之嘉?虎豹在山,允籍中權之吉。此誠救時之相,予方擧國而聽,何圖韋綬之章,遽引李綱之疾?夙宵盡瘁,縱致榮衛之傷,安危在身,莫重去就之義。矧予涼薄,重以時勢之艱,非卿弼諧,疇辦內外之務?精力尙健,佇看勿藥之瘳。休戚旣同,何忍中途而棄?須體責成之至意,亟回求退之遐心。於戲,股肱惟人,相須若此。左右厥辟,永圖有終。所辭宜不允,故玆敎示,想宜知悉。弘文館副缺五字製進。
右承旨李景憲疏曰,無狀小臣,猥蒙洪恩,久叨近密。福過災生,二十日夕,罷仕還家,行到盲橋,所騎之馬,顚仆石上,左脚骨節,幾至碎折,腰脅俱傷,不能屈伸,日夜刺痛,僵臥床席,竊念喉舌之職,不可一日曠闕,臣之病勢,固難以旬月差愈。伏願聖明,察臣悶迫之情,亟遞臣職,以便公私。答曰,省疏具悉。爾其勿辭,調理行公。已上燼餘
上在昌慶宮。停常參·經筵。
下直,載寧縣監崔擇善。
傳于李景憲曰,明日政事爲之。
傳于李景憲曰,史官一員待命,騎馬三匹,卜馬一匹,立之。
李行遠,以內醫院言啓曰,納者李時燦·裵堯立·金彦深·姜廷元等,囚禁二朔,尙不動念,極爲痛駭。其中姜缺一字龍腦·犀角·黃蓮·朱砂缺五六字等,全數未納。其他諸種未收缺三四字來頭臈藥合劑之期。只隔一朔。他材則官儲猶可充用,至於龍腦,則唐貿元數無多,每年臈劑之時,常患不足,而姜廷元所貿五兩,全然不納,此誠非細慮。廷元,自言方欲備價貿納,而身在獄中,不得周旋云。此言雖不足信,姑依其言,限十餘日保放,以觀其所爲,猶且不納,則更爲囚禁刑推,何如?傳曰,依啓。
李敏求,以御營廳言啓曰,本廳先運軍兵替送期,在十二月望日,後運軍兵,依先運軍兵數,限內上送之意,行移各道,宜當。傳曰,依啓。
又以備邊司言〈啓曰〉,太平館,卽唐差入接之所,而今者頹落無形,未及修葺,故宣諭官之行,不得已入接於南別宮。但念帶來員役,率多島中之人,此後唐差之來,不無援引今番之例,請入南別宮之患。令該曹,太平館急急修理,以爲後日接待之處,今後南別宮,一切勿許入接,宜當。敢啓。傳曰,依啓。
夜一更,乾方艮方,有氣如火光。二更,雷動電光,雨雹,狀如小豆。三更,雷動電光。
持平成汝寬啓曰,逆獄緣坐,國法至嚴,人君不可以私恩而廢法,人臣不可蔑法而從命。當初逆珙爲逆之狀,狼藉於賊招,昭不可掩諱,而猶不使甸人致辟。且其諸子,竝皆全貸,雖曰殿下之盛德,而以法而言之,則亦可謂失刑之甚者也。曾未數年,又下宥命,使逆家子姓,偃然來處京洛,斷以王法,豈有缺一行半必欲力排公議,强拂人言,損缺五字致群下之疑惑哉?臣實未曉殿下之意也。目今逆獄繼起,人皆狃於耳目,其視謀叛大逆,如是尋常底事,自謂有識之人者,亦且不問獄事之眞僞,猶恐救解謀逆之不暇,人心之乖戾,豈有如此時者乎?如臣無狀,忝在風憲之地,不能見信於君父,愈時閱月,未得蒙允,徒爲傍人竊笑之資,決不可强顔冒居。請命罷斥臣職。答曰,勿辭。
正言沈啓曰,一定而不易者,王者之法也,固不可以區區之恩,廢一定之法也。當初逆珙之變也,擧國之論,旣以王法罪之,則珙之子枝,亦當以王法坐之,而殿下乃假貸而全安之,此殿下之盛德也。法雖少屈,而人不敢議者,人皆仰殿下之盛德,故不以法少屈而歉之也。數年之後,宥命遽下,殿下之私恩,可謂至矣,獨如王法,何哉?珙之罪,則以逆治之,珙之子,則全釋而置之,則古今天下,安有法如是而輕重者哉?此法守之臣,所以論列累月,而不能已者也。如臣駑劣,新忝言地,誠未格天,虛帶職名,日以謄寫已陳之論爲事,自顧慙恧,人謂斯何?決不可苟冒,請命罷斥臣職。答曰,勿辭。
掌令尹烇啓曰,叛逆,天下之大惡也,上不可以私恩而有所饒貸,下不可以君命而有所容護。夫珙之爲逆之狀,狼藉於諸賊之招,昭不可掩,而身免甸人之戮,諸子亦皆全貸,則是雖殿下之盛德,以王法言之,已爲失刑。今者逆珙諸子,又皆全釋,大義。自此而不明,王法,自此而不行,亂臣賊子,將何所懲懼乎?臣等論列累月,未蒙缺二字,此莫非臣等誠意淺薄缺七八字家在門外,不得與同僚偕避,臣之罪戾尤大。請命罷斥臣職。答曰,勿辭。
正言卞時益啓曰,謀逆,是何等罪惡,而其可以一時之私恩,全貸其子姓之當坐者乎?逆珙謀逆之狀,狼藉於諸賊之招,昭不可掩諱,故使之自盡,而其諸子,竝皆恩貸而安保,則亦可謂屈法而失刑矣。曾未數年,遽命宥還,爲今日臣子者,孰不憤鬱而請討?王法至嚴,公議難奪。三司連章,苦口力爭,而殿下終必欲排公議而壞王法,臣實未曉聖意之所在也。如臣無狀,忝居言地,誠未格天,決不敢靦然仍冒。請命罷斥臣職。答曰,勿辭。
李行遠,以禮曹言啓曰,唐差陳都司,以副摠伴送出來牌文已到此,都司,非是副摠標下,乃沈都督所送者,各出牌文,有若他衙門之官。此接伴之禮,似難得宜,副摠標下,接待之禮,壓於上將,故比常時差官例,稍減等待之,而今此陳都司,非其標下,若一體待之,則恐不無歉然之意,欲依常時差官例待之,則此都司,只以伴送副摠事出來,非係於專差我國之行,與常時差官例,有間焉。臣等之意,以爲略降其禮,只行上下馬·翌日宴,接宴官,令該曹,以堂上官,量宜差出,禮單贈給,亦減於常例爲當。且自前都司之行,例送接伴官,而此都司,則必與副摠一行,不必別送接伴,只送差備譯官,亦爲宜當,敢啓。傳曰,今此磨鍊之禮,似爲過重,問于大臣定奪事,傳敎矣。問于大臣,則以爲沈都督推尊宣諭之行,妄擬於天使之例,至有差遣都司之事,接待之誠,不可過重,而旣不爲都司,則亦不可缺二字,上下馬宴,略爲設行,差缺六七字翌日宴則不必爲之云。大臣之意如此,敢啓。傳曰,依啓。差備譯官,亦爲送之。
李敏求啓曰,持平成汝寬,正言沈,掌令尹烇,正言卞時益,再啓煩瀆,竝退待物論矣。傳曰,知道。
新豐君張維箚曰,臣之痼疾沈綿,今已周歲矣。醫治百端,未見顯效,冬候寒冷之後,益覺添苦,一味屛蟄,便與僵尸無異。臣之本職,元無任掌,至於兼帶提調,不無句當之事。若觀象監則例有取才等事,必須頻數開坐,而緣臣抱病,一切廢開,前頭殿最,亦且不遠,而決無進參之勢,公私狼狽,所係非細。伏乞聖慈,曲諒情勢,將臣兼帶觀象監·司䆃寺提調,亟許遞改,以便公私,千萬幸甚。答曰,省箚具悉卿懇。卿勿過辭,安心調理。
同副承旨申得淵疏曰,臣處身無狀,得罪明時,雖聖恩如天,不加重戮,區區情事,無以自白,則一味惶蹙,恭俟朝家處置,固臣自處之道,而第臣身上所帶,猶是公議不許之職,則決不可冒,重辱名器,不得不冒萬死,開喙一鳴。伏乞聖慈,曲加憐察,亟許鐫削,以便公私,不勝幸甚。答曰,省疏具悉至懇。爾無所失,勿辭察職。
副修撰趙贇疏曰,臣受氣甚薄,尤畏寒威。每當秋冬,得感風寒,則彌留數月,幾死堇保者,年年若此。今年則家有子婦喪,往缺一字京鄕,營圖葬事,犯觸霜露,哭送喪柩缺一字重傷之疾,未及治療缺七八字感之症,前後相仍,病源已痼,缺六七字陳疏,猥蒙恩暇,調治旣久,少無差歇,加以冬日,寒氣極嚴,虛憊之餘,風邪易入,添感尤重,痛勢極重。危症敗形,疊見層出,委身床席,氣力日耗,專廢食飮,不省人事。伏願天地父母,曲加憐察,許遞職名,俾專調救,得保性命,不勝幸甚。踏啓字而下。
右議政金瑬身病三度呈辭。不允批答。王若曰,休戚是同,予旣任賢勿貳,存亡所係,卿奚求退至三?毋執撝謙之忱,勉惟匪躬之故,念以寡人有疾,重以國事多艱。暮夜不虞之戒,靡日不警,古今未有之變,式月斯生,調劑闕宜而士論携,賦斂乖方而民力竭。微卿霖雨之望,曷副股肱之良?畀卿以鼎司之重,使宅百揆,委卿以督府之缺一字俾率三軍,燮理尊俎,非子其誰?云故引退之章,奄及仰成之際,李絳以足疾辭避,雖或榮衛之愆,裵度之身佩安危,豈容去就之遽?神明所賴,可須勿藥之瘳,精力尙强,正屬有爲之日,勿以微恙,而有遐心。於戲,仁人先天下而憂,未宜獨善,賢者備春秋之責,盍圖惟終?益隆巖石之瞻,罔孤倚毗之望。所辭宜不允。故玆敎示,想宜知悉。行副司直洪命亨製進已上燼餘
上在昌慶宮。停常參·經筵。
午時未時,日暈。
有政。吏批,判書崔鳴吉式暇,參判金壽賢進,參議洪命耉呈辭,左承旨李敏求進。
兵批,判書李弘胄病,參判鄭廣成呈辭,參議鄭百昌入直進,參知新番軍士點考進,都承旨李敏求兼進。
吏批啓曰,判書崔鳴吉式暇,參議洪命耉呈辭受由,小臣獨政未安,何以爲之?敢稟。傳曰,仍爲之。
吏批,以洪瑞鳳爲奮忠贊謨靖社缺二三字炳幾寧社功臣崇政大夫益寧君兼經筵春秋館事世子右賓客弘文館提學,金慶徵爲奮忠贊謨立紀靖社功臣嘉善大夫順興君,姜碩期爲資憲大夫行司憲府大司憲兼同知經筵成均館事世子右副賓客,李敏求爲通政大夫承政院都承旨知製敎兼經筵參贊官春秋館修撰官藝文館直提學尙瑞院正,崔惠吉爲通政大夫承政院左承旨知製敎兼經筵參贊官春秋館修撰官,申得淵爲通政大夫承政院右副承旨兼經筵參贊官春秋館修撰官,趙正虎爲通政大夫承政院同副承旨知製敎兼經筵參贊官春秋館修撰官,秦尙弘爲通訓大夫司䆃寺正,閔光勳爲通訓大夫行司憲府掌令知製敎,李廷圭爲朝奉大夫行禮曹正郞,尹坵爲知製敎兼春秋館記注官,□思諴爲承訓郞成均館典籍者。
兵批,以金尙憲爲資憲大夫虎賁衛上護軍,李景憲爲折衝將軍行虎賁衛大護軍,宋時吉爲禦侮將軍行龍驤衛副護軍,尹坵爲禦侮將軍行龍驤衛副司直,趙贇爲禦侮將軍行龍驤衛副司果者。
李敏求啓曰,今日有政,都承旨未差,右承旨李景憲受由,左副承旨崔惠吉式暇,同副承旨申得淵呈辭。吏批則右副承旨李行遠,以代房當爲進去,而兵批則有相避,廳中。只有臣一人,不可出去,參政,何以爲之?敢稟。傳曰,左承旨兼進。
李行遠,以兵曹言啓曰,今日政事,與新番軍士。點考坐起相値。請分進。傳曰,依啓。
大司諫呂爾徵啓曰,今此合啓之請,爲宗社也,爲王法也。殿下終不得以一時之私缺二字盈庭之公議者,豈不章章明矣?而相持累月,尙閟一兪,殊未曉。殿下以爲,宗社可輕乎?王法可廢乎?私情可循乎?公論可拒乎?兩司諸臣,以言爲責,誠意旣竭,天聽不回,皆懷悶蹙,相率引退,今日之事,吁,其迫矣。如臣無似,忝居諫官,固不足以張公議感聖意。而一日不得其言,不可晏然在職。請命遞斥臣職。答曰,勿辭。
獻納鄭太和啓曰,使逆珙諸子,安處島中,得至今日者,是殿下盛德事也。法雖少屈,人不敢議,而殿下徒循惻隱之情,遽有放送之命。邦憲至嚴,斷無輕釋之理,私恩缺二字亦非保全之道。三司爭執,乃擧國公共之論,而已逾累月,未蒙一兪,王法將廢,公議愈鬱。此實臣等誠意淺薄之致,有言責者,不得其言,則夫何可一向强顔,行呼唱於道路而已?臣之忝居諫職,爲日最多,未能回天之罪,專在臣身。請命罷斥臣職。答曰,勿辭。
李敏求啓曰,新除授右承旨趙邦直,時在公淸道林川地,請斯速乘馹上來事,下諭,依前例,院書吏給馬下送,何如?傳曰,允。
李行遠,以備邊司言啓曰,陳都司,乃伴送宣諭官之行也。詔使之行,遼東都司以伴送官,例到中江,落後不來,宣諭之行,比詔使等級自別,其伴送之官,旣不可送至京裏,令伴臣援此爲證,極力開諭,使之停行。設或其行,已過宣·鐵,而缺二三字監司,多般開諭,期於缺八九字帶來之人,率多島中飢漢缺四五字爲討食之計。伴送之官,不過此類耳。尤不可缺二字上來,以啓一路夫馬支供之弊。此意,平安監司及沈都督宣諭官兩伴臣處,撥上行會,何如?傳曰,允。
又以備邊司言啓曰,以禮曹啓辭,傳曰,今此磨鍊之禮,似爲過重,問于大臣定奪事,傳敎矣。問于大臣,則以爲沈都督推尊宣諭之行,妄擬天使之例,至有差遣都司之事,其接待之誠,不可過重。而旣名爲都司,則亦不可太略,上·下馬宴,略爲設行,差武臣堂上行之,而翌日宴則不必爲之云,大臣之意如此,上裁,何如?傳曰,依啓。差備譯官,亦爲送之事,傳敎矣。臣等更思之,則宣諭官之所率員役甚多,而皆是都司缺二字之類。陳都司,乃伴送之官,而與宣諭官缺二字作爲一行,到京後入接之處,若爲同館,則接待之規,似當與宣諭官票下都司,一樣爲之。今若別設上·下馬宴,則非但處所非便,顯有差等之別,他都司等,亦不無忌疾之心,其於接待之禮,恐有難處之患。初頭待之,姑依他都司例爲之,而譯官則別爲差送,宜當。敢啓。傳曰,依啓。
又以戶曹言啓曰,曾以典牲署所報,禮曹入啓公事內,本署專掌犧牲養飼之事,非如他各司之比,試官役只等役,照例蠲減,使得保存事,依允矣。此時小各司,無形無處,不能科擧頻數應辦·役只等役,殘盛分揀,輪回差定。本署奴婢,雖小,貢物主人,比他司稍優,應行試官役只,則所當缺三四字本署若專免此役缺十餘字一依舊例施行,俾無不均之弊,何如?傳曰,不允。
又啓曰,大司諫呂爾徵,獻納鄭太和,再啓煩瀆,退待物論矣。傳曰,知道。
又啓曰,憲府全數有故,今日以監察爲茶時之意,敢啓。傳曰,知道。
弘文館副校理尹鳴殷·鄭雷卿,修撰李元鎭啓曰,持平成汝寬,正言沈,掌令尹烇,正言卞時益,獻納鄭太和,竝引嫌而退。今日臺閣,欲守一定之法,而論執累月,尙未回天,宜其自咎誠意之淺薄也。雖然,引法奏議,旣盡其責,改容亟從,是在殿下。惟當竭其誠,終必回天而已,有何可避之嫌?請持平成汝寬,正言沈,掌令尹烇,正言卞時益,大司諫呂爾徵,獻納鄭太和,竝命出仕。答曰,依啓。
完豐府院君李曙疏曰,小臣猥將犬馬之病,濫缺一字至再至三,加由之命,又下於垂死中,感激涕泣,繼以戰慄。當我聖上,經年違豫缺一字慰問安之日,臣不能一遭進參,分義所在,罪旣難赦,況於外殿擧動,身帶摠管之職,亦不得隨行於宿衛之列,臣非木石,安得自安於心乎?臣若有一分供職筋力,何敢此時,久日退縮,自抵於如此之罪乎?犬馬宿病,雖無朝夕盡命之危,而小觸風寒,麻木輒重,四肢委蹶,繼行寸步,喘促氣急,一號三引,言不能出口。其餘危苦之症,比前之缺一字減,自度症勢,萬無差愈之望,而所帶備局堂上·畿輔摠戎,無非戎務重地,豈可以臣之病,虛帶久曠乎?況此摠管之任,輪日直宿,尤不可一日廢仕,而臣之闕直,今旣三朔缺四五字罪戾益多。伏乞缺二字許臣解務,使得安心退缺六七字不廢務,幸保縷命,公私幸甚。答曰,省卿上疏,心甚慮念。卿辭至此,摠管之任,當勉副焉。
右承旨李景憲疏曰,臣猥以狗馬之疾,屢煩天聽,臣罪萬死。臣之病勢,苟有趁缺一字差愈之望,則固當調治供職,以答聖恩,豈敢連上辭章,不知其止,自陷於瀆擾之罪哉?落傷之病,驚血爲祟,凝聚脅間,俯仰牽引,呼吸短促,精神昏憒,加以脚節重傷,外浮內痛,委頓床席,坐臥須人,適値日寒,鍼灸無效,蘇痊運行,決難以旬月爲期。喉舌重地,累日曠闕,公私狼貝,曷有其極?伏願天地父母,察臣悶迫之懇,亟遞臣職,不勝幸甚。踏啓字而下。
檢閱宋夢錫疏曰,臣發身未久,遽缺三字猥叨秉筆之任,恒懷不稱之譏,而感激洪恩,黽勉供職矣。福過災生,宿病轉劇,冒將危悶,敢呈辭單,不料還給之命,出於常格之外,感愧惶縮,益無所容。揆諸分義,不敢更瀆宸嚴,而第臣所患之疾,日漸危苦,已至難醫,固非旬月所可差療。且所帶之職,實非閑漫之任,不可一日瘝曠,則臣之籲呼,豈容但已?況臣身雖愚賤,職掌史局重任,縱在無疾之時,尙難冒恥隨行,矧惟犬馬之疾,萬無供劇之時者乎?臣非不知事涉僭越,而以病則有加昔日,以勢則有關廉隅,臣之情事,實甚狼貝。伏願聖慈,曲察危懇,亟下遞改之命,俾得專意調治,則缺四字糜粉難報。踏啓字而下。已上燼餘
上在昌慶宮。停常參·經筵。
巳時,太白見於未地。夜一更,流星出五車星上,入句陳星下,狀如鉢,尾長七八尺許,色赤,黑雲一道,起自坤方,直指東方,長竟天,廣尺餘,良久乃滅。五更,月暈。
下直,德源府使李溭,三和縣監高得峻,平康縣監金靈。
李行遠,以都摠府言啓曰,今日入直軍士,中日習射,請出標信。傳曰,知道。
藥房提調崔鳴吉,副提調缺三字啓曰,夜氣極寒,伏未審聖候缺四五字安,無任憂悶之至,敢爲仰稟。答曰,時無缺一二字矣。再啓曰,自上候違豫以來。凡干鍼藥之缺一字靡不用其極矣。今雖稍得差境,而病源猶未盡除,前頭再發之患,難保必無,則卽今議藥之路,亦不可不廣也。通禮南宮㯳,自少曉解醫術,而新自外方來,未曾參於議藥之時,試爲一番招問,以備採擇,何如?都提調之意,亦如此,故敢稟。答曰,姑徐。
李行遠,以備邊司郞廳,以都體察副使意啓曰,從事官尹鳴殷,今當公淸道下去,文書載持馬一匹,令該曹,依例給送,何如?傳曰,依啓。
掌令尹烇,正言沈來啓曰,臣等將執法之論,苦口力爭,已閱月矣。殿下曲循私恩,牢拒公議,廢一定之常法,忽將來之亂階。臣等不勝悶鬱之至。夫討逆不嚴,則兇孽易萌,王法一撓,則缺二字無懲。珙身謀叛逆,擧國請討,而殿下之私恩,雖曰伸矣。國家之刑章,固已屈矣。今後全釋之,使之偃息京洛,壞祖宗討逆之典,啓兇人居貨之心,釁孽之作,必由於此,非但貽缺一字於宗社,亦必有乖於全安,以殿下之明聖,何不念及於此乎?向者處珙於嶺外也。請還者有焉。而廷議亦爭之矣。卒有戊辰之變,成於放還之後,非往事之明徵乎?目今義理不明,憲綱不立,怪鬼之輩,未忘陰謨之心,不軌之徒,尙多思亂之意,他日之虞有不可測,決不可以煦煦小惠,縱捨大罪,反貽莫大之患。朝廷之公議,至嚴,有司之法守,難奪,而慮患之道,尤不可忽焉。請加三思,亟收佶·億·健等,放送之命。答曰,須體至意,勿爲過慮。
掌令尹烇啓曰,請當該鍼醫,及其日入侍御醫,同參鍼醫等,竝命拿鞫,從輕重,依律科罪。措辭見上。答曰,不允。
正言沈來啓曰,當該鍼醫等,請竝命拿鞫定罪。措辭見上。請兵曹正郞鄭沇,罷職。措辭見上。答曰,不允。鄭沇已爲推考,不必罷職。
趙廷虎啓曰,以刑曹李照律公事,傳曰,此律,似爲太輕,承旨詳察以啓事,傳敎矣。臣更爲詳覈,則凡守令濫率衙眷者,例以制書有違律論斷,而李之所犯,與當初赴任時率去者,稍異,故該曹以違令,笞五十照律,而濫率之法,近方申明,至今行文査覈之擧,而不肯首實,曚然在任,用律不可太輕。此公事,還出給,使之缺二字,何如?傳曰,允。
趙廷虎缺四五字啓曰,延曙察訪書狀粘目,傳曰,缺五六字行會之事,似與狀啓之意,相違,承旨察啓事,傳敎矣。延曙察訪姜允亨狀啓內,第缺一字條,乃是驛田諜占人治罪之事,而李淑·金敬龍·金春鶴等,皆居于開城府者也。兵曹粘目,以各人等,依律定罪,位田推還本驛爲辭,則似無相違之事,而但靑郊·狻猊,兩驛稅馬,及位田移給事,不爲擧論。且末端開城府,及黃海監司處,而爲便行事,竝爲行會云,便行之事,本不預於開城府。而如是竝稱者,似爲矇矓。此公事,還出給,何如?傳曰,允。
李行遠,以備邊司言啓曰,戶曹啓辭,我國魚鹽之利,土地之饒,無讓於天下,而地有遺利,民産不足,貨無恒用,國儲不敷,自古及今,殷富之治,不敢擬於隋·唐之盛,雖出於生財不廣,用財失宜,而亦由於行貨之源,不得其本而然也。蓋以卽今形勢言之,則銀·蔘歸於中國,貨物歸於倭虜,粟米食而盡,布帛衣而盡。此外無他通行之貨,可以流行國中,不衣不食,不歸他國,留以爲不竭者,國雖欲不貧,得乎,竊念錢幣之行,上自少昊之世,下至漢·唐·宋·元,通行不廢,式至今日,其貨甚輕,而其用甚廣,流行中國,與菽·粟同其功,而獨我國,僻在海隅,尙未行用於國內,豈非生財之一大欠事乎丙寅年間,本曹設廳鑄錢,行之纔數箇月,而因丁卯之亂,遽爾停廢。今其所鑄,尙有餘儲,虛棄可惜。且東萊倭貢銅鐵,歲不下數十萬斤,若以常平倉所儲米布,添補加鑄,則此實無中生有之一奇貨,可以由小至多,自內及外,依此行之,則民財可足,國儲可裕。但念人心不同,異議橫生,事垂成而還敗者,不暇一二計也。號牌,元非召敵之擧,而賊在平山之日,遽下罷牌之令,大同,實是均役之政。而只因煽動之言,壞了已成之事,自是以後,凡有施設,朝廷每以此爲戒,雖有變通之策,不能劃一計獻一言,架漏度日者,豈盡無誠於國事而然哉,蓋深懲旣往之事,竊恐半塗而廢也。今日臣曹之請用錢幣,若如號牌大同而止,則不但無益於生財,亦將貽笑於後日。請令廟堂,商確便否,如其不可,則置而不用,事如可爲,則斷然行之,俾無旋設旋廢之患,何如,傳曰,依啓事,傳敎〈矣〉。其行錢之利,本曹缺二字論之甚詳。臣等意見,自前如此,特患缺四五字今者度支之臣,銳意缺二三字能料理得宜,以爲久遠通之地,則不勝幸甚。依啓辭施行,何如?傳曰,依啓。
趙廷虎啓曰,果川縣鄕校,大聖缺一字下,位版奉安祭祝文,河東縣聖廟重創時,先告事由·移安祭,及還安祭祝文。今月十七日,分排于知製敎趙贇,日日催促,而遷延到今,稱病,竟不製進,極爲怠慢。請推考。傳曰,依啓。
又以吏曹言啓曰,臺諫有闕,政事何以爲之?取稟。傳曰,未下
兼刑曹判書金藎國箚曰,臣年衰多病,不堪供劇,前後瀆冒宸嚴,非止一再,揆之分義,罪合千殞。臣自今年夏秋之交,長感風寒,一缺一字於調攝,則輒數日苦痛,癃然枯槁,僅存缺二字入冬以來,本病尤劇,畏風缺八九字以監試覆試之官,晨夜冷廳缺五六字後,連有事故,不得調治,彌留至今,危症疊出,呈告乞解,實非獲已。聖恩如天,不賜退斥,加由之命,出於常格之外,惶恐感激,措躬無地。竊念刑官之長,職務非漫。況今節迫季冬,囚繫盈獄,正宜晝夜治讞,俾無滯獄之患,而顧臣之病勢,日漸甚重。方此寒懍之節,決無出仕之期,無辜莫伸,有罪延喘,事多沈埋,政乖欽恤,臣之罪戾,至此而無所逃矣。伏願聖明,察臣痼疾,非時月可愈,許遞臣所帶刑官之任,以便公私,不勝幸甚。答曰,省箚具悉卿懇。卿其勿爲控辭,調理察職。
都承旨李敏求疏曰,臣本空疏,最居諸臣之下,加之身有重病,長在藥餌之中,前後膴仕,供職無多。近復添感風寒,危殆者數,露章乞解,至于再三,雖蒙聖度天大,不加罪斥,而情關懇迫,跡涉逋慢,濫越之罪,自知不訾,乃於夢寐之表,聖恩曲被,踰躐儕列,擢拜今職。惟祖曁父,至臣兄弟,繼躅相望,榮耀罔極,臣誠縮恧,以幸爲懼。仍念一院之長,體統之所繫,綱紀之所出,反正以後,尤重斯選,間由卿秩而降授,惟視人望之洽著。以通政居是職者,不過二三人而已。以臣矇劣,揣分循涯,決知其萬不近似。臣何敢忘己量之不稱,冒天工之匪據?苟避瀆擾之嫌,自取負乘之譏,缺三四字多故仍滯缺五六字自鳴有若冒昧承當者然,缺四五字嗤點矣。伏願聖慈,特垂日月之明,俯察肝膈之誠,遞臣新授職名,以安愚分,以重名器,公私幸甚。答曰,省疏具悉爾懇。此任,爾實合宜,勿辭行公。
左承旨崔惠吉疏曰,臣兄工曹參判臣來吉,方兼司饔院提調,而臣於昨政,亦帶本院例兼之任。兄弟同在一司,事甚未妥,不可諉諸相避之無例,而晏然行公。伏乞聖慈,俯察微情,特遞臣所帶司饔院副提調之任,不勝幸甚。臣固知瀆擾之極涉僭越,而旣有未安於心,不得不冒昧煩溷,臣無任惶悚隕越之至。答曰,省疏具悉。副提調,旣無相避之規,缺二三字煩辭,宜安心兼察。已上燼餘
上在昌慶宮。停常參·經筵。
夜五更,流星出柳星下,軫星上,狀如甁,尾長四五尺許,色白。
傳于趙廷虎曰,具秀俊不法文書,還入。
趙廷虎,以訓鍊都監言啓曰,本局四色中,軍色諸事,最爲煩劇。而且許多保價,今方出給之時,郞廳洪瑑,除授監察之故,不得察任。令該曹,閑官換差,何如?傳曰,依啓。
掌令閔光勳,正言沈來啓曰,請亟收逆珙諸子放送之命。措辭見上。
掌令閔光勳來啓曰,請當該鍼醫,及其日入侍御醫,同參鍼醫等,竝命拿鞫,從輕重,依律科罪。措辭見上。國家贓汚之法,極嚴且重,苟有所犯,則勿論有功無功,所當一繩以法,前府使朴惟明,不法之狀,狼藉於御史之啓,不可以勳勞之故,有所低昻,請還收定配之命,拿鞫定罪。价川郡守金逷,到任之後,專事剝割,貽害民間,人言藉藉,及見暗行御史狀啓,則其所犯不法,不一而足,決不可以不在封書之中,置而不論,請命罷職。一道大小之事,若不關由方伯,則不得施行,乃是法例也。前接伴使韓明勗,缺一二字漢人需索之事,直爲分定於列邑,以致貽害於民間,其不識事體,甚矣。缺三四字
正言沈來啓曰,當該鍼醫等,請竝命拿鞫定罪。安陰縣監鄭容翰,爲人貪鄙,擅以官家之物,勒授邑人之往來海島者,使買私馬,催督侵虐,無所不至,聞者莫不駭愕,請命罷職。新除授司䆃寺正秦尙弘,別無名稱,而以前郡守,超授准職,不愜人望,請命遞差。答府曰,依啓。朴惟明,身有大功,從輕論斷,似無不可矣。醫官等事,不允。答院曰,依啓。鍼醫等事,不允。
崔惠吉,以戶曹程副摠一行都司等禮單磨鍊。缺二字傳曰,天使時如此之類,則給何缺二字問啓。
趙廷虎,以義禁府郞廳,以委官意啓曰,罪人初來,已爲物故。三省推鞫,更無可爲之事。敢啓。傳曰,知道。
又以戶曹言啓曰,龍胡在時,銀子四十一兩出給,使之貿柿,下送安州,則當送人持去云云。胡人行止,難可預料。今若猝然出來,而所貿之柿,未及入去安州,則不無因此久留之患。柿子旣已貿得結裹,容入刷馬三十三駄,令宣惠廳,急急整齊下送,而別定差使員,次次交付事,三道監司處移文,禁軍一名,令兵曹,亦爲定送,何如?傳曰,程副摠上來後下送可也。
傳于趙廷虎曰,明日政事爲之。
兵曹判書李弘胄疏曰,臣旣老且病,僅存缺二三字積傷之餘,重患外感,缺八九字氣乏神昏,不能開眼,懇乞缺三四字旬,藥餌無效,漸至沈痼,供職之期,永無缺二字禁軍武藝,不得連試,三省罪人,尙未輸款。此兩款,俱係朝家莫重擧措,而以臣之故,淹延到今,瘝職之罪,自知難免。臣之所患,苟不至萬分危苦,則臣子分義,豈敢偃然退坐,以爲安便之計乎?伏願聖明,憐臣老病之狀,本職兼判義禁,爲先許遞,俾得安心調息,少延危喘,公私幸甚。答曰,省疏具悉卿懇。卿其勿辭,調理察職。
大司憲姜碩期箚曰,臣前患眩症,比來尤劇,昏倒床席,不能起坐,加以左邊偏虛,麻痺已甚,肩痺戰掉,日或再三,中風之患,朝夕必至。鍼灸調治,已浹一旬,而未見少缺五六字曾帶西班散職,亦不能缺三四字俟罪譴矣。不意玆者,又叨風憲劇務。以臣危苦之狀,決無供職之勢,不得已冒呈辭單,而未蒙恩遞,反下調理之命,臣誠狼貝,罔知所處。種種諸症,雖不暇論,灸瘡方濃,日寒此極,旬望之內,固難行公。況今文武科講經覆試,只隔一日,而聞同僚中,或有在外未還者,或有呈辭受由云。臣若以瀆擾爲嫌,早不自處,則監試官分往之際,將有不缺一字員之患。此非細故,臣之所以爲慮而昧死露章,復申危懇者也。伏乞聖慈,特加恕察,亟命遞臣新授職名,以便公私。踏啓字而下。已上燼餘
上在昌慶宮。停常參·經筵。
有政。
巳時未時,日暈。申時,日暈兩珥,暈上有背,色內赤外靑。
吏批,行判書崔鳴吉進,參判金壽賢進,參議未差,都承旨李敏求進。
兵批,判書李弘胄病,參判鄭廣成呈辭,參議鄭百昌纂修廳進,參知韓必遠進,都承旨李敏求兼進。
吏批啓曰,禮缺四五字參議加望事缺十餘字可合人,竝爲擬望,何如?傳曰。缺
兵批啓曰,因都摠府啓辭,摠管闕缺二三字出事,命下矣。判書李弘胄病,參判鄭廣成呈辭受由,參議鄭百昌纂修廳進去,小臣獨爲差出未安。敢啓。傳曰,後日政差出。
吏批啓曰,副提學今當差出,時推人員,竝擬,何如?傳曰,依啓。
李敏求啓曰,今日兵批政,代房承旨李行遠,與判書相避,左承旨崔惠吉,亦與參知相避,何承旨進去乎?敢稟。傳曰,兼進。
李行遠啓曰,事變假注書李應蓍,自數日前,重得寒疾,不能察任,請改差,他假注書差出。傳曰,依啓。今後依前傳敎,勿爲數遞。
事變假注書,李行遇·崔文湜·嚴鼎缺四字以都摠府言啓曰,本府缺四五字久未差出。宿衛重地,不可久曠。今日政,竝爲差出,何如?傳曰,允。
以禮〈曹〉判書,吏曺參議望,傳曰,從二品中,可合之人,加望。參議,亦爲加望。
吏批啓曰,穩城府使·价川郡守,今當差出,而體臣時在呈告,不爲薦望。何以爲之?敢稟。傳曰,自本曹,各別擇差。
趙廷虎啓曰,新除授大司憲李尙吉,執義任絖,牌招肅拜,使之參於文武科試所,何如?傳曰,允。
崔惠吉,以戶曹言啓曰,今此程副摠一行都司三員,及伴送都司一員,竝四員,守備五員。以常時都司禮單之規言之,則每一番禮單,例有人蔘二斤,而非但人蔘乏絶,所謂都司·守備,卽副摠管下,其應給禮單,似不可缺三四字都司之例磨鍊缺七八字略減磨鍊以入之意,敢啓。傳曰,知道。其中陳都司,則別作一行,齎缺二三字來云,接待之禮,更爲商量定奪。
趙廷虎啓曰,以本曹程副摠一行陳都司等禮單磨鍊草記。傳曰,天使時,如此之類,接待何物耶?問啓事,命下矣。取考□寅年詔使謄錄,則一等頭目,缺三字給物目,甚爲薄略,所謂一等頭目,卽拜缺二字類也。比之於今之假御都司,則其尊不啻缺二字而贈給之類如此。謄錄付物目別單書入之意,敢啓。傳曰,知道。
趙廷虎,以訓鍊都監言啓曰,平安道贊防砲手缺三四字右司前哨官朴霖率領,來十一月初四日缺二字發送,俵衣次步木各一疋,三人竝缺八九字載持馬四匹,令兵曹題給,已下缺。燼餘
上在昌慶宮。停常參·經筵。日記廳郞廳李益普書。具允明校正
上在昌慶宮。停常參·經筵。
夜五更,黑氣一道,起自乾方,指東方,長竟天,廣尺許,移時乃滅。內下日記
上在昌慶宮。停常參·經筵。
巳時午時,日暈。未時,日暈,有背,色內赤外靑。申時,日暈。內下日記
上在昌慶宮。停常參·經筵。
夜一更,流星,出昴星下,入畢星上,狀如鉢,尾長四五尺許,色赤。五更,有霧氣。內下日記
上在昌慶宮。停常參·經筵。
下直,赴西哨官。內下日記
謝恩,副提學鄭百昌。玉堂日記
上在昌慶宮。停常參·經筵。
副修撰金壽翼三度呈辭。遞差。玉堂日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
大臣及備局堂上,引見爲之。內下日記
上在昌慶宮。停常參·經筵。
政院·玉堂·藥房,問安爲之。
夜四更,流星出大角星下,入元上,狀如鉢,尾長四五尺許,色赤。流星,出狼星下,入南方天際,狀如鉢,尾長五六尺許,色赤。內下日記
上在昌慶宮。停常參·經筵。
大臣及備局堂上,命招。
政事爲之。
初昏,雪晴。內下日記
有政。吏批,以金光爀爲獻納,以尹坵爲修撰。玉堂日記
上在昌慶宮。停常參·經筵。
副修撰鄭雷卿三度呈辭。遞差。玉堂日記
義禁府啓曰,向前前咸興判官李有謙,所犯狼藉,府羅將,發遣拿來,狀啓辭緣,憑閱推鞫,何如?答曰,依啓。義禁府謄錄
政院啓曰,以義禁府李長英,照律公事,傳曰,兩處監役被罪之律,相同耶事,傳敎矣。取考趙資,及李長英照律,則杖一百之律,相同,而趙資則盡奪告身,李長英則只收贖,公私罪有異矣。傳曰,不同緣由,問啓。義禁府謄錄
上在昌慶宮。停常參·經筵。
接見,三嚴午初爲之,而只行茶一鍾。
巳時飛雪,日暮後快晴。內下日記
謝恩,修撰尹坵。玉堂日記
上在昌慶宮。停常參·經筵。
有政。吏批,以金槃爲應敎,李景義爲副應敎,任絖爲校理,姜大遂爲副修撰,金壽翼爲副修撰。玉堂日記
上在昌慶宮。停常參·經筵。
國忌。內下日記
謝恩,副修撰金壽翼。玉堂日記
義禁府啓曰,趙資·李長英照律,公私罪不同緣由問啓事,傳敎矣。凡照律之法,就傳旨內有係于被推人身心之語,則照以私罪矣,今此趙資·李長英罪目,大辭相同,而措語,些有緊歇,趙資傳旨末端,極爲怠慢云,故照以私罪,李長英傳旨,則前無怠慢等語,照以公罪矣。今承下問,極爲惶恐。與趙資一體照律,何如?答曰,知道。此事極爲駭愕,色郞廳,先罷後推,當該律官,囚禁治罪。又啓曰,罪人李珩·奇惕及申俊男等,姑停刑推議處事,判下矣。待判事李□出仕後,議處,何如?答曰,知道。
上在昌慶宮。停常參·經筵。
國忌。內下日記
上在昌慶宮。停常參·經筵。
有政。吏批,以任絖爲執義,崔葕爲副校理。玉堂日記
上在昌慶宮。停常參·經筵。
自巳時下雪,未時晴。明政殿,式年殿試爲之。內下日記
謝恩,副校理崔葕。玉堂日記
同知事南□啓曰,臣以接待堂上,晨夜奔遑,未暇於本府之事,而十三日夕,都事,以李長英照律草,循例指示於臣,臣適患昏眩,不得看過,而出給矣。及至下吏成貼之時,始見其長英之照,與趙資所照。有異,心實訝之,卽問于下吏,則曰,趙資傳旨內,有怠慢二字,長英傳旨,別無緊語,故如是異照云。臣初雖致疑,而旋聞此言,終不卞正,至於着名成貼。其昏謬不察之失,臣亦難免,而今者嚴譴,只及於色郞律官,尤極惶恐,伏地待罪。答曰,知道。勿待罪。義禁府謄錄
上在昌慶宮。停常參·經筵。
殿試罷。內下日記
合啓,逆珙諸子,至於流竄,則殿下之恩,可謂掩矣,朝廷之法,可謂屈矣,而初之不爲爭之者,朝廷之法,寧屈,而不忍負殿下至意也。自戊辰至今,歲纔六年矣。人心之疑懼未定,國事之艱虞日甚,而遽以災變之故,特下宥還之命,今之苦口而爭之者,殿下之心可傷,而不敢廢朝廷之大法也。變不虛生,必有所召,而弭災應天之道,恐不在是。奈何旣釋賊倫之凶徒,竝與逆珙之子而宥之,一貽日後無窮之憂哉?甚非所以終始保全之道,而其於王法,何如?是非公論,在於三司,此實擧朝廷之所共也。請勿留難,亟收佶·億·健等,放送之命。答曰,因災肆赦,固無不可,當與大臣議處焉。
義禁府啓曰,議于大臣,則領議政尹昉,以爲王法所在,雖以聖上觀之,至意有不得以私之也。況災異累現,人心不古,此時放還,亦非終始保全之道,三司所論,誠不爲過云。左議政吳允謙,以爲聖上親愛之至情,非不欲仰體,而三司執法之論,亦不可阻遏,今當屈情勉副公議,可也。此非但國家慮患之計,乃所以終始保全之道也。伏惟上裁。鄭判府事·右議政金□·李判府事·金判府事病不收議,大臣之言,一如此,上裁施行,何如?答曰,知道。義禁府謄錄
上在昌慶宮。停常參·經筵。
夜自三更至五更,月暈。內下日記
有政。吏批,以柳穎爲校理。玉堂日記
侍講院啓曰,本院官員上下番十員內,兼輔德愼天益病未肅拜,兼司書李命雄身病在呈旬中,文學黃胤後,司書成以性,兼說書宋夢錫,皆在外未上來,輔德·兼輔德未差,只有弼善臣鄭百亨,兼文學臣具鳳瑞,說書臣柳俊昌,來二十一日,冬至望闕禮擧動時,陪從之官,極爲埋沒。請於今日政,以在京無故人,闕員盡爲差出,何如?傳曰,允。春坊日記
上在昌慶宮。停常參·經筵。
辰巳時,日暈。內下日記
訓鍊院啓曰,副摠分付曰,明日,是冬至大節,當於館裏,行望闕禮,造紅牌以入,則用黃紙,塗皇帝萬歲字,內外所掛紅·黃,及儀仗·鼓樂·吹打手,亦爲待候云。敢啓。傳曰,知道。依所言備待。訓局謄錄
上在昌慶宮。停常參·經筵。
冬至望闕禮擧動時,三嚴卯正三刻,罷漏後爲之。夜四五更,月暈。內下日記
上在昌慶宮。停常參·經筵。
夜間,狂風大作。內下日記
謝恩,校理柳穎。玉堂日記
上在昌慶宮。停常參·經筵。
校理李尙質三度呈辭。遞差。玉堂日記
上在昌慶宮。停常參·經筵。
式年文科。內下日記
上在昌慶宮。停常參·經筵。
政事爲之。內下日記
上在昌慶宮。停常參·經筵。
午時,自上受鍼爲之。
夜灑雪。內下日記
上在昌慶宮。停常參·經筵。
上在昌慶宮。停常參·經筵。
國忌。內下日記
上在昌慶宮。停常參·經筵。
國忌。
午正受鍼後,藥房·政院·玉堂·朝廷,問安。內下日記
上在昌慶宮。停常參·經筵。
午正,受針。
辰時,日有右珥。申時,日暈兩珥。內下日記日記廳郞廳李益普書。具允明校正
上在昌慶宮。停常參·經筵。
辰時,日有兩珥。巳時,日暈兩珥,暈上有背,色內赤外靑。午時,日暈。
上在昌慶宮。停常參·經筵。
申時,日暈兩珥。初更下雪。內下日記
上在昌慶宮。停常參·經筵。
有政。內下日記
上在昌慶宮。停常參·經筵。
上在昌慶宮。停常參·經筵。
巳時,灑雪。夜五更,月暈。內下日記
上在昌慶宮。停常參·經筵。
夜有霧氣。內下日記
上在昌慶宮。停常參·經筵。
自昧爽至辰時,有霧氣。夜二三更,月暈。內下日記
上在昌慶宮。停常參·經筵。
夜下雪。內下日記
上在昌慶宮。停常參·經筵。
自辰時至巳時,日暈左珥。午未時,日暈。夜自一更至三更,月暈。夜下雪。內下日記
有政。吏批,任絖爲校理,崔葕爲執義。玉堂日記
上在昌慶宮。停常參·經筵。
上在昌慶宮。停常參·經筵。
申時,日暈兩珥。夜一二更,月暈。內下日記
謝恩,校理任絖。玉堂日記
上在昌慶宮。停常參·經筵。
下直,慶尙監司洪命耉。內下日記
上在昌慶宮。停常參·經筵。
上在昌慶宮。停常參·經筵。
夜一更,白雲一道如氣,起自坤方,直指巽方,長竟天,廣尺許,良久乃滅。四五更,月暈。內下日記
有政。吏批,以李尙質爲副校理。玉堂日記
上在昌慶宮。停常參·經筵。
夜自一更至四。缺內下日記
謝恩,應敎金槃。玉堂日記
上在昌慶宮。停常參·經筵。
有政。內下日記
義禁府啓曰,穩城府使李禎慶,身爲土主,不能禁斷採蔘人,致有越江被擄之患,拿來,咸鏡監司啓本,備邊司公事,憑閱推鞫罪事傳旨據,李禎慶原情捧招次,咸鏡監司啓本憑考,則穩城土兵李夢達,奴有點等招內,府使,矣身及奴注叱同·億卜·吉生等五名,越江山行事定送云云而已。採蔘一款,啓本內,全不擧論。傳旨與啓本內,辭緣不同,憑閱無據,似當改奉傳旨,敢稟。傳曰,依啓。禁府謄錄
上在昌慶宮。停常參·經筵。
義禁府啓曰,伏見綾城副正僖上疏,極爲驚愕。錦原令倬,及在坐參聽,李馨益·李·韓僉知稱名人,裵命純等,竝爲拿來推鞫,何如?傳曰,李馨益,姑勿拿來。
政院啓曰,推鞫爲之事,命下矣。推鞫,何處爲之乎?敢稟。傳曰,明日,本府爲之。
義禁府啓曰,罪人中韓僉知稱名人,跟尋捕得於錦原令倬家行廊,則自稱非韓姓人也,乃沈應澤云,而問于李馨益,則此乃韓僉知稱名者云。故拿囚之意,敢啓。傳曰,知道。
又啓曰,凡上變人獄事,歸一間,囚禁,例也。綾城副正僖,依例拿囚,何如?傳曰,勿爲拿囚。禁府謄錄
上在昌慶宮。停常參·經筵。
夜自三更至五更,月暈。內下日記
上在昌慶宮。停常參·經筵。
夜自三更至五更,月暈。內下日記
義禁府啓曰,本府郞廳鞫廳任事,及出仕外方,當直入番外,只餘四員。罪人受刑之際,或不無辭連逮捕之擧,假都事,令吏曹,依列差出,何如?傳曰,依啓。
問事郞廳以推鞫廳意啓曰,李航原情招內,有倬家老婢子,居在隣家者,言其兄李被拿之事,渠因此得知云,李拿命,在於未設鞫廳之前,禁府不能嚴密所致,請當該郞廳推考。傳曰,拿推。禁府謄錄
上在昌慶宮。停常參·經筵。
判事李弘胄,同知事金慶徵·南以恭,呂爾徵,待罪詣闕。啓曰,昨日李航原情,鞫廳,請治本府,不能嚴密之罪,郞廳方被拿囚。臣等,不勝惶恐之至。今此上變,出於倬之一家,元疏未下之前,倬預爲待命。密疏中曲折,及擧名之人,倬似已知之。李之事,雖未知何時從何漏泄,而臣等均是按獄之官,不密之罪,亦所難免。昨因日暮,今始來詣,不勝惶恐,伏地待罪。答曰,知道。勿待罪。禁府謄錄
上在昌慶宮。停常參·經筵。
問事郞廳,以大臣意啓曰,自前推鞫時,兩司長官,有故,則次官參鞫,例也。今日政院,趁不啓請,使莫重推鞫,以致日晩,不得開坐,極爲未安,請該房承旨推考。傳曰,依啓。
義禁府啓曰,罪人,沈應澤,全家徙邊,照律啓下,依例令兵曹,家口推刷定配之意,敢啓。傳曰,依啓。
又啓曰,吳尙寬分揀事,判下矣。放送之意,敢啓。傳曰,知道。
持平沈,正言李起浡來啓曰,昨承聖批,臣等,竊以爲未安。大臣雖有未及致察之處,自上直爲開示,責其失而正其事,可也,豈宜下不平之敎,而不卽夬決,以誤事機乎?請·航,急速嚴鞫,以重討逆之意。傳曰,依啓。禁府謄錄
上在昌慶宮。停常參·經筵。
謝恩,副校理李尙質。玉堂日記
備忘記,江華圍籬內所在本邑官婢,不無與其族屬,潛爲相通之理。禁府都事明朝下送,他婢子換入,俾無內外相通之患。禁府謄錄
上在昌慶宮。停常參·經筵。
政院以推鞫廳意啓曰,今日國忌齋戒,明日國忌,明明日臘享大祭。今日推鞫,何以爲之?傳曰,勿爲。禁府謄錄
上在昌慶宮。停常參·經筵。
謝恩,副修撰姜大遂。玉堂日記
上在昌慶宮。停常參·經筵。
禁府郞廳以大臣意啓曰,以倬議啓之辭,依啓事,傳敎矣。以妖言惑衆之律,照斷乎?令禁府照律施行,何如?傳曰,依啓。
政院啓曰,禁府郞廳以大臣意來言,今日已爲罷齋,似當推鞫,而自上受鍼,何以爲之?傳曰,受鍼後,爲之。禁府謄錄
上在昌慶宮。停常參·經筵。
有政。吏批,以金槃爲典翰。玉堂日記
備邊司郞廳以都體察使意啓曰,全羅道下去從事官李景義牒呈內,道內全州等三十官守令,一時牒呈內,今年歲抄,虛位充定事,因備局啓辭,許令姑停,則式年砲手,似當竝在其中。而訓監公事內,砲手五十戶,令各官,一時充定,而一人充定,擧族逃移,此爲道內難支之弊。依歲抄,軍士例,姑停一年,以除民冤云,此係大叚民情,不無變通,而從事官還朝之期,尙遠,故爲先牒呈云。竊念今年凶稔,各道同然,當初備局,因本道監司狀啓,虛位充定一事,姑爲停寢,則式年砲手,似不必獨爲責定。依從事官牒呈之意,今式年則姑勿充定,以示恤荒除弊之意,似當。敢此仰稟。傳曰,令本都監議處云云事,傳敎矣。不小輦下扈衛之兵,已減庚午式年,今癸酉式年,又爲不定,則非但事體未安,他道則已爲盡數定送,本道亦有上送之邑,而從此許減以致定軍不均之歎,尤涉未妥,況備局公事內,虛位則許減,而逃故則仍爲充定,都監已減庚午式年,則今此充定,不但爲逃故之類,決難又減之意,敢啓。傳曰,知道。訓局謄錄
上在昌慶宮。停常參·經筵。
上在昌慶宮。停常參·經筵。
義禁府啓曰,義州前府尹徐佑申,交代後拿來事,曾已下敎矣。新府尹黃珀,自龜城,今將除朝辭赴任,徐佑申拿來事,府書吏發遣之意,敢啓。傳曰,知道。禁府謄錄
上在昌慶宮。停常參·經筵。日記廳郞廳李益普書。具允明校正
