上在慶德宮。停常參·經筵。
夜五更,流星出大角星下,狀如鉢,尾長四五尺許。內下日記
政院啓曰,大君出入時,乘轎於何處乎,問啓事,傳敎矣。問于典簿,則乘轎於興化門外行馬木內云矣。傳曰,此意,言于諫院。
政院啓曰,大祭齋戒,親行則二日,攝行則一日,自今日公事出納,依宣祖朝下敎爲之,何如?傳曰,依所啓。呈辭單子及刑殺文書,不入,可也。
府前啓,請許罷職不敍事。慈殿親祭家廟,請寢令禮官擧行之敎事。請承旨罷職事。內殿脫服一節,請從該曹之啓事。小祥後還宮時儀物,請依該曹啓辭事。新啓,今此巡按御史下去時,別爲事目,守令·閫帥不法廉訪啓聞事。明川府使趙脩齡,爲人闒茸,不合關訪重地,請遞差事。該曹苟充注擬堂上,色郞廳推考事。答曰,依啓。慈殿親祭事,實不害於義,決難防啓矣。且當該承旨,不無所失,故已令察之,不必罷職,輿輦之色,祥日過後,當更議處置,勿爲煩瀆。許事,旣已施罰,毋庸堅執。內殿脫衰一節,已諭。
大司諫徐景雨,正言趙絅,論大君失實引避。答曰,凡論人罪過,如彼失實,則不無橫罹之弊,故言之,事甚微細,勿辭。以上朝報
上在慶德宮。停常參·經筵。
夜五更,黑雲一道,起自乾方,直指巽方,長竟天,廣尺許,良久乃止,內下日記
東宮誕日。政院·玉堂·二品以上·六曹·大司憲問安。答曰,知道。
府啓,大司諫徐景雨,正言趙絅遞差事,答曰,依啓。且五歲之兒,欲責之以行步遠路,虛妄之言,稱以諍臣風氣,不亦異乎?近來人心不古,徒知責君而已。不知飾非文過,自陷於不善之地,惜哉惜哉。咫尺之事如彼,遠外可知,目睹之物若此,不見不聞者,亦可想也。以上朝報
上在慶德宮。停常參·經筵。
有政事。
承旨鄭百昌,大司諫李楘,司諫尹煌,獻納金世濂,明川府使李愼,禮曹參議金蓍國,戶曹正郞林堜,應敎鄭弘溟,副校理李昭漢,正言二,趙絅·申達道特除。
府前啓,請許罷職不敍事。請寢慈殿親祭家廟,令禮官擧行之敎事。請承旨罷職事。請內殿脫服一節,從該曹之啓事。請小祥後還宮時儀物,依該曹啓辭事。答曰,不允。以上朝報
典翰姜碩期,以慶尙道巡按御史出去。經筵日記
上在慶德宮。停常參·經筵。
號牌御史,全羅左道李敬輿,右道朴潢,慶尙左道辛啓英,右道姜碩期,黃海道閔應恢,咸鏡道趙廷虎,忠淸左道崔有海,右道沈之源,江原道李景義,平安道洪命耉,下直出去。內下日記
祿都目政事。
校理李基祚,修撰金南重,肅川府使李崇元,碧潼郡守呂榮元,兼校書校理尹墀,摠管二,李瑱·李時昉。
備忘記,今此戶牌整頓之擧,係國安危,上下經營,終歲定奪,其勤至矣。各道御史,若不盡心奉行,則國事去矣。御史中如有循其私情,不念國事,厭其久留,不盡心力者,徒尙威稜,不察冤枉者,黜陟不公,壞了國事者,沈酗酒宴,貽弊列邑者,則非但難免一時之吏議,終身負累,永不還朝列,少無饒貸,其爲欽哉?惕念施行。
戶牌廳啓曰,四學儒生中差出考講官,與各其學官,眼同考講,何如?傳曰,允,士族則依前定奪,勿爲考講。
府前啓,請許罷職不敍事。請寢慈殿親祭家廟時,令禮官擧行之敎事。請當該承旨罷職事。請內殿脫服一節,依該曹之啓事。請小祥後還宮時儀物,依該曹啓辭事。新啓,鳳山郡守羅德憲,重被臺評,而監司因民稱譽之狀,移牒備局,以爲願留之地,請本道監司李必榮推考事。入啓。答曰,不允。羅德憲事,臺論失中,則監司之移牒備局,以申其冤,未爲不可,爲臺諫者,知其昔日所論之非,亦爲可也,而爾等不此之思,如是論之,可謂過矣,邑民之願留,未必出於媚悅,言官之風聞,亦未必盡實,勿推,可也。
備忘記,觀鄭經世疏章,則極爲矜惻,其令本官,葬需題給,以示優待儒生之意,以救貧窮不能辦葬之患。以上朝報
上在慶德宮。停常參·經筵。
以玉堂宣醞製述課次,傳曰,李景奭,虎皮一領,尹墀,豹皮一領,李植·鄭弘溟·李敬輿·李昭漢,各馬裝一部,李明漢·金世濂·李景義,各丹木十五斤賜給。
府前啓,請許罷職不敍事。請寢慈殿親祭家廟時,令禮官擧行之敎事,請當該承旨罷職事。請內殿脫服一節,從該曹之啓事。請小祥後還宮時儀物,依該曹啓辭事。請黃海監司李必榮推考事。入啓。答曰,毋庸强煩。
院前啓,請許罷職不敍事。入啓。答曰,不允。
政院啓曰,自初八日至十四日,視事不爲,取稟之意,敢啓。傳曰,知道。以上朝報
謝恩,修撰金南重。經筵日記
上在慶德宮。停常參·經筵。
府前啓,請許罷職不敍事。請寢慈殿親祭家廟時,令禮官擧行之敎事,請當該承旨罷職事。請內殿脫服一節,從該曹之啓事。請小祥〈後〉還宮時儀物,依該曹啓辭事。請黃海監司李必榮推考事。新啓,請京中學生,依前日啓辭施行,還收士族,則勿爲考講之敎事。入啓。答曰,不允。京中士族,自前無定軍役之規,故爲熟講定奪,更勿如是煩瀆,可也。儀物事,李必榮事,依啓。
禁府啓目,許稷,刑問五次不服,加刑,何如?啓。傳曰,允。
又啓目,李孝成元情云云,刑推,何如?啓。傳曰,姑停刑推,査覈後處置。
政院啓曰,以魂宮小祥齋戒,視事,自今日限十四日,不爲,取稟,凡公事勿入之意,敢啓。傳曰,知道。以上朝報
謝恩,應敎鄭弘溟,副校理李昭漢。經筵日記
上在慶德宮。停常參·經筵。
午時未時,日暈兩珥,暈上有冠,色內赤外靑。申時,日暈兩珥。夜一更二更,月暈。三更,月暈左珥。內下日記
府前啓,內殿脫衰一節,請依該曹之啓事。答曰,今此喪事,自初稱以私喪,大小臣僚,一不會哭,君上成服之日,百官換着紅衣,此等事,皆非禮文所載,而何獨於此事,强引不當引之五禮儀乎?園所茶禮,亦以私喪減去,則其不用典禮也,明矣。何敢比於國喪之規乎?今日喪,乃是私喪,更勿援引五禮〈儀〉,可也。
院前啓,內殿脫服之禮,請依該曹啓事。答曰,國喪則百官陪祭,故無親往脫服之擧矣。
府院他啓,以齋戒姑停。以上朝報
謝恩,校理李基祚。經筵日記
上在慶德宮。停常參·經筵。
自巳時至酉時,日暈。夜四更,月暈。內下日記
府前啓,請內殿脫服一節,依該曹啓辭事。答曰,不允。
院前啓,請內殿脫服之禮,依該曹啓辭事。答曰,不允。以上朝報
上在慶德宮。停常參·經筵。
夜二更三更,有霧氣。四更,月暈。內下日記
府前啓,請內殿脫服一節,依該曹啓辭事。答曰,小無悖理之事,亟停勿煩。
院前啓,請內殿脫服之禮,依該曹啓辭事。答曰,小無悖理之事,亟停勿煩。
備忘記,內殿親往魂宮脫服,實非異事,兩司之論執,至於此極,殊甚可怪矣。三年內一番親祭,決不可已,祥祭前若不停啓,祥祭後別爲擇日擧行事,言于該曹。以上朝報
上在慶德宮。停常參·經筵。
明日魂宮練祭,擧動,三嚴申初。
禁府,李文榮拿囚。啓。
院前啓,請內殿脫服之禮,依該曹啓辭事。入啓。答曰,駭異之事,亦或含默不言,而凡係此喪之事,則雖是當理之事,必爭之不已,未曉其意也。
府前啓,請內殿脫服之禮,依該曹啓辭事。入啓。答曰,乘船危,故極諫爾,爾等比喩之迂,若此之甚,未滿一哂矣。今此之事,果是危事,則當從之。以上朝報
上在慶德宮。停常參·經筵。
自午時至日暮,大風。內下日記
政院啓曰,內殿擧動事,兩司已爲停啓,應行節目,分付各該司事,敢啓。答曰,過小祥後,擇日擧行。
禮曹啓曰,魂宮脫衰,雖無古例,擇日別祭,於禮無據,祥祭時魂宮脫衰事,依儀注施行,何如?傳曰,戊申年國喪,亦有別祭之擧云,依前例爲之,未爲不可矣。
明日還宮,三嚴未初。以上朝報
上親行魂宮小祥祭,擧動。下輦後,大殿·東宮,入番玉堂問安。經筵日記
上在慶德宮。停常參·經筵。
夜四更,月暈。五更,月暈左珥。
上親行魂宮小祥祭,未時還宮。
大駕還宮時,上御玉色袍·烏角帶,儀物,裹靑色,內官·別監,白衣,侍衛將士·承旨以下,吉服,王世子,無揚赤色袍,輿輦從吉。以上朝報
祭罷後,大殿·東宮,玉堂奉慰禮單子問安。還宮後,大殿·東宮,入番玉堂問安。
中殿,玉堂奉慰禮單子問安。以上經筵日記
上在慶德宮。停常參·經筵。
辰時,日暈右珥。午未時,日暈。夜一更至三更,月暈。內下日記
弘文館,新錄八點,李景義·韓興一·金堉·吳竱,七點,趙緯韓·閔應亨·姜大進·鄭世矩·辛啓榮·李景曾·金光爀·呂爾徵·崔惠吉·趙絅。
院前啓,請許罷職不敍事。答曰,不允。
憲府箚子。大槪,言不取信,誠未格天,自墜諫官風采,請黜臣等之職事。答曰,內殿別祭,自有舊例,循例行之,有何所妨?宜勿控辭,安心察職。
崔鳴吉箚子,請令都監更議遷葬道路,以除民弊事。入啓。答曰,箚陳之事,當議處焉。
李貴箚子,大院君靈輿,因順路奉入都城,揆諸情禮,少無所妨,不可捨直路,費民力,由險道事。入啓。以上朝報
上在慶德宮。停常參·經筵。
六卿以上,以從權事,再啓。
辰時,日暈兩珥,暈上有冠。巳時,日暈。午時,日有交暈兩珥,上有戴冠與戴色,皆內赤外靑,白虹貫日,蒼白氣,起自天中,直指艮方,橫於虹上,長可十餘丈,廣數尺許,虹與氣,皆至未時乃滅。申時,有交暈,暈上有戟,戟上有背,色皆內赤外靑,白虹貫暈指日。
副提學鄭經世,焚黃事,下去。
夜五更,月暈右珥。以上內下日記
上在慶德宮。停常參·經筵。
下直,瑞山郡守洪霙。
自巳時至申時,日暈。夜一更,月暈,南方有氣如火光。二更,月暈。
傳曰,政事爲之。
平安監司尹暄,定州牧使等軍官,持來書狀內,奴酋金到定州事。
備局堂上·大臣·時原任,竝兩司長官引見,平安監司軍官權佾及定州牧使軍官金國柱,竝饋酒。
體察使別將趙時俊·李榏等,弓矢等物及甲冑賜給後,先送西路。
都體察使張晩,從事官李景奭·尹順之,下直後,阿多介一坐,御甲冑一領,弓袋·筒箇各一,環刀一柄,馬上油席三部,長劍·長槍各三雙賜給,軍器甲冑二十領,弓子一百張,長片箭各二百浮,箇兒具鳥銃五十柄下。
賊報先來軍官權佾加資。
三更五點,平安監司尹暄書狀內,奴賊定州·博川彌滿事。
政院啓曰,事定間,視事不爲,取稟。啓。以上內下日記
以朴安悌爲持平。
平安監司尹暄馳啓,奴金三四萬,十三日夜,氷渡鴨江,潛襲義州,由各口入殺守門軍士,牧使李莞,賊兵登城後,始知之,天明城陷,一城軍民,竝被屠戮,李莞,及判官崔夢亮,別將等,皆死事。以上朝報
以李行遠爲副修撰。經筵日記
傳曰,砲手三百名西下事,命下矣。大殿·東宮挾輦砲手精抄後,使之下送。訓局謄錄
上在慶德宮。停常參·經筵。
西下領去砲手,哨官宣傳官黃浩·柳纘先,各弓矢給送。
平安監司尹暄狀啓,奴賊安州來到事。
金自點,御所引見,沈器遠亦爲引見,各環刀一柄賜給。
平安監司尹暄書狀內,安州陷城事。
具仁垕·具宏等,竝引見。
傳曰,政事爲之。
大臣·備局堂上引見。
三南檢察使沈器遠下直。以上內下日記
義禁府啓曰,各司文書,移送江華事,命下矣。本府文書,最多緊關,不可不急速搬運,夫馬載運船隻,令工曹·漢城府,急急整齊,府郞廳一員·書吏二人,次知領去之意,敢啓。答曰,允。禁府謄錄
政院啓曰,傳曰,慈殿·中殿·世子宮侍衛砲手,使之各定矣,幾名分定乎?問啓事,傳敎矣。問于訓鍊都監,則當初兵曹事目,以一百名啓下,而都監慮其太少,以五百名整齊,以待。傳曰,依都監定數扈衛,而御營軍一百名,亦令扈衛。
備邊司啓曰,安州·平壤,乃是最先受兵之地,比於平山,輕重懸殊,張晩所帶砲手三哨中一哨,張晩自帶,二哨分送安州·平壤,而平山則更觀事機,自京添送,方似便當,故敢啓。傳曰,依啓。京砲手一哨,平山亦爲急速入送。訓局謄錄
夜一更,南方有氣如火光。三更四更五更,月暈。
上在慶德宮。停常參·經筵。
王子·宗室引見。
大臣·備局堂上引見。
平安監司尹暄狀啓,義州府尹李莞,燒火以死,判官崔夢亮,結縛出外南門斬頭,賊時方留屯於定州地云云事。
金自點·李曙引見後,各紅㓒環刀一柄賜給。
仁城君·仁興君引見。
平安監司尹暄狀啓,奴賊,時屯定州·義州,城敗事段,奴賊乘夜不意積草入城,先衝火火藥庫,煙氣漲天。故未得接戰,官軍盡死,且府尹·判官妻子等,盡爲斬頭,其所著衣服,盡脫輸入賊中分之事。
口傳,政事爲之。政望單缺
延平府院君李貴,昇平府院君金瑬引見。
綾原君,奉陪太廟神主,乘船。以上內下日記
備忘記,竄黜人,抄啓量放。
義禁府啓曰,竄黜人抄啓量放事,傳敎矣。自上特下渙汗之澤,所當急急奉行之不暇,而第事出蒼黃,許多罪人,今日內決難正書,不得已以乙丑年罪人書啓單子,仍爲入啓,以備落點,而丙寅以後定配罪人十六名,則各其名下,罪名懸錄,別單書啓,竝候睿裁。答曰,知道。付標人爲先放釋。
備邊司啓曰,黃海監司狀啓,所請,前僉使李白秀,前府使趙說等,起復調用,定配人安衛·田潤等,亦令立功自效,宜當,此意行移,何如?答曰,允。以上禁府謄錄
傳曰,慈殿明日平明時,當爲擧動,此意言于右相,竝分付于各該司。
訓鍊都監啓曰,體察使啓請,砲手三百名後,左哨官劉纘先,率領軍一百名後,中哨官黃浩,率領軍一百名後,後哨官宣漢,率領軍一百名,合三百名,今正月十九日發送,三人,竝刷馬一匹,軍器載持馬,每哨各四疋,俵衣次錢木各一疋,依前例,令兵曹題給之意,敢啓。傳曰,加一疋題給。
又啓曰,黃海兵使丁好恕狀啓,以備邊司回啓,傳曰,京砲手一二哨急急下送,以慰一城軍民事,傳敎矣。都監軍兵,已抄精勇,出用者,多至一千二百餘名,老弱計除,扈衛無多,後司右哨官安偟所領軍一百名整齊,明日內發送,依例俵衣次錢木各一疋,三人,竝刷馬一疋,軍器載持馬三疋,令兵曹題給之意,敢啓。傳曰,依啓。俵衣次,依前日赴西軍例,每名加給一疋。以上訓局謄錄
卯時辰時,日暈兩珥,暈上有冠,色內赤外靑。巳時午時,日暈。
上在慶德宮。停常參·經筵。
平安監司狀啓,賊兵方屯定州,而後兵連續出來事。
未時,雨雹如大豆狀。
右議政吳允謙啓曰,雨勢如此,卽今擧動,何以爲之?且京畿監司當爲隨駕,而都事以支待檢飭事,昨已前往,監司不可暫離都下,何以爲之?竝稟。答曰,知道。擧動,待晴爲之,京畿監司,留置都下。
洪瑞鳳啓曰,伏見平安兵使狀啓及私書,則姜弘立·朴蘭英·吳信男等,爲李永芳先導,攻犯本國,請弘立·蘭英之子,竝命嚴囚,其餘人等子姪,察問,一體嚴囚,徐究其實狀,從律處斷,何如?答曰,知道。弘立出來之事,尤不明著,爲其先導,亦不十分眞的,囚其子姪,似未安矣。
鄭百昌啓曰,西邊偵探上來人,給賞木匹,以爲慰勸之意事,曾因本院啓,蒙允矣。當此蒼黃之際,號令不行,題給之時,輒致稽滯,聞兵曹留儲木尙多云,一同爲先上院,凡狀啓持來人,一一面給,以示激礪,何如?傳曰,依啓。
李植,以備邊司言啓曰,東平君申景裕,檢飭船隻事,出在江上,凡干號令,不可以白文爲之,限大駕渡涉間,稱以舟師大將,給與印信,宜當,敢啓。傳曰,依啓。
又啓曰,西平府院君韓俊謙,今將扈駕以往,以扈駕大將稱號以送,何如?傳曰,依啓。
又啓曰,賊勢至此,朝廷之號令於兩南者,日夕旁午,兩南一路,限西事稍緩間,別設步撥,以便傳命,宜當。此意二三道及京畿巡察使處,竝爲下諭,何如?傳曰,依啓。
傳于金壽賢曰,慈殿移住江都之後,扈駕諸人,如有作弊民間者,令巡檢使金自點,一一摘發,輕者,卽爲決棍,重者,啓聞梟示,俾無一毫貽弊之事。
傳于李植曰,尹知敬引見。以上燼餘
兵曹啓曰,本曹別庫所儲木二百餘同·戶牌廳所送木三百餘同,欲爲輸送江都,以爲軍需之用,而非但船隻難得,輸運人馬,萬無措備之路,萬一事急,則恐有淪失之患,戶牌廳木則令摠戎使輸入山城,以爲後日之用。答曰,依啓。戶牌廳受布一百同,加輸運,可也。以上兵曹謄錄
兼下四道都體察使意,從事官啓曰,都城內外無賴奪馬之輩梟示事,已爲入啓,蒙允。雖掛榜曉諭,而猶不自戢。奪掠猶甚,至於士族婦女·朝官所騎馬,亦擁墜奪去,婦女行哭街路者有之,所見極爲矜慘。令訓鍊都監,分定砲手將官,率領巡邏街路,一一執捉,梟示通衢,以爲鎭靜之地,何如?傳曰,依啓。訓局謄錄
上在慶德宮。停常參·經筵。
西風。
慈殿·中殿,奉廟社主,先幸江華。
右議政吳允謙及韓俊謙·李弘胄·徐渻·李德泂·金瑬,侍慈殿行,出去于江都。
世子分朝事,原任及三公·備局堂上請對,再三啓達。傳曰,依啓。故中殿·世子,辰時動駕於惠政橋,還爲入闕。
金自點引見,世子,率領府事李元翼,左相申欽·李植·李聖求·李景憲·尹墀·金卨,南下事議定,而時未下去。
內殿,巳時還爲出宮,向江都。
臨津檢討御史尹知敬下直。
大臣·時原任·備局堂上引見。
平安兵使書目,凌漢山城陷沒,賊徒時屯定州事。
時原任大臣及備局堂上,以戶牌革罷事。入啓。傳曰,成冊完畢,若以成冊燒火,則將來無統兵之軍,誠爲可慮,只罷佩牌事,行會於八道。
卯時,日暈,自辰時至未時,日暈兩珥,暈上有冠,暈下有履,色皆內赤外靑,未申時,日暈,夜四更五更,月暈。以上內下日記
備邊司啓曰,光海不可仍置江都,群議皆以爲,移置喬桐爲當云。上裁,何如?傳曰,允。
義禁府啓曰,光海今當移置喬桐,而适變時,令洪振道率去湖西矣,今則自江華往喬桐,未滿一日程,令副體察事商量善處事,下諭,何如?答曰,依啓。
政院啓曰,伏見義禁府光海移置回啓,令副體察使商量善處云。今者移置擧措,是何等事,而不爲作速處之,必欲受決於奉命一使臣,其意實未可曉。請依先前率去之例,令有司急急擧行。傳曰,依啓。
義禁府啓曰,今見政院啓辭內請,依前率去之例,令有司急急擧行云,适賊時,本府郞廳不爲發送,只令富平府使洪振道率去矣。本府郞廳發送,無前例,發送之人,朝廷定送,何如?答曰,知道。本府郞廳發送。
又啓曰,王獄罪囚,盡數放送,而蔚山府使閔汝儉,以戶牌不謹之罪,有拿命,而時未來到。凡干戶牌之事,已爲革罷,閔汝儉拿來事,何以爲之?答曰,勿爲拿來。以上禁府謄錄
傳曰,凡啓下公事,急急擧行事,政院言于各司。
傳曰,訓鍊都監軍·御營軍·水原軍兵·京畿軍兵,在京實數,詳細書啓。訓局謄錄
上在慶德宮。停常參·經筵。
辰時至未時,日暈左珥。申時,日暈。夜五更,月暈。
平安監司尹暄狀啓,凌漢山城,去十七日夕時,賊自東邊,曲城着甲,各持防牌踰入時,我兵一齊放砲後,又未藏藥之時,賊一齊突入,定州牧使金搢被擄,宣川府使奇協,郭山郡守等被殺,守城三色軍兵,皆被廝殺,十四日鷄三鳴,賊兵五六名,從一邊砲樓底,踰入發喊,城上軍兵,盡爲驚潰,府尹率兵相戰,或放或射,至于日出時,不能抵當,府尹·判官皆中箭而死,城中男女,驅出城外,盡爲斬殺,所着衣服,亦盡脫輸入城中事。
東陽尉及李貴引見。
平安監司狀啓,姜弘立奴子,持胡書,二十日辰時,馳到平壤事,探聽宣傳官持來。
平安監司二十日狀啓,奴騎二十,來到淸川江,一賊爲先渡陷於氷穴,僅僅還出去,大軍則時未現形事。
十九日姜弘立奴子彦伊·僮關土兵高阿奉·牛峯軍李根卜,說稱胡將送書于我國,故大臣·兵判·備局堂上引見。
慈殿未及富平,氣候未寧事,柳大春狀啓入來。以上內下日記
義禁府啓曰,今此分朝南下時,禁府郞廳一員陪從事,磨鍊矣。禁府郞廳,曾無陪從之例,何以爲之?敢稟。答曰,知道。若無前例,則勿送,可矣。禁府謄錄
傳曰,都監軍一哨,分朝率往。
備邊司啓曰,義州判官池經漼,願從體臣部下,收聚將士,獨當一面,至於上疏,其志壯矣。義州今作賊藪,頓無着手處,依其願,送于張晩處,聽候調用,奮力先登,以伸其志,稍待賊退,使之赴任,渠之孽屬砲手金崇,係是輦下親兵,似難輕許,而相隨,庶有協力立功之望,帶去,何如?傳曰,依啓。令該曹兵器及戰服次題給。
又啓曰,以檢督御史尹知敬書狀回啓,傳曰,回啓之事,歇後太甚,不無遺漏條件事,傳敎矣。尹知敬,書啓內,請令摠戎使添發軍兵,且願得砲手一百名親自帶去,而回啓中未及擧論,致勤聖敎,極爲惶恐。仍念尹知敬,忠憤所激,有此自請之擧,足以關觀望武將之口,而奪其氣矣。但白面書生,未閑軍旅,若委之以領兵戰鬪之任,節制諸將之責,則恐未妥當,宜令尹知敬,姑先馳往江上,檢督李稷·李眞卿等所領之軍,設置防灘器械,以待大軍之集,而京畿團束之兵,亦令摠戎使量宜調送,至於都監砲手,則待三南軍士上來之後,觀勢添送,宜當,敢啓。傳曰,依啓。
政院啓曰,因本院啓辭,臨急不從令者,用棍罰,甚者梟示事,允下矣。賊鋒未逼,而本院號令已不行於各司,豈可拱手而已哉?自今更爲事目申明,令訓鍊都監,定牢子二名,堂下三品以下,有所犯,依例決棍事,捧承傳施行,何如?傳曰,依啓。訓局謄錄
上在慶德宮。停常參·經筵。
自巳時至申時,日暈。
平安監司急狀內,奴賊已渡淸川江,安州形勢未知事,入來。
李時白引見。
政事爲之。
平山山城別將安倜·南斗爀下直。
以臨津防守事,大臣·備局堂上·兩司長官引見。
下直,典籍任徽之。
平安道別赴防砲手領去哨官李始亨。
副體察使尹暄狀啓,十九日,賊兵已到安州,未知勝敗事。
平安監司狀啓內,今月二十一日,奴賊圍安州城,砲聲終日不絶事。
黃海監司從事官閔應恢·姜璹·朴雴,持胡書回答書,入賊中事,出去。以上內下日記
上在慶德宮。停常參·經筵。
五更,月暈兩珥,暈上有冠。
大臣·備局堂上再番引見。
具宏·具仁垕·沈命世引見。
平安監司尹暄狀啓,二十一日安州敗沒時,守城人梁世佑·崔龍等五人,爲虜所捉,姜弘立,極力救活,得達于平壤云云事。
世子爲分朝南下公州,仍向全州。
世子陪從人,領府事李元翼,左相申欽,從事官金世濂·睦性善,贊晝使李植,中軍李英達,別將李宗義,講官金堉·鄭弘溟·李景憲·趙絅·尹墀·吳達升·柳斐·李淑·韓好問·吳瓚·李聖求·李命俊。
平壤別將李厚輿,東陽尉申翊聖·李景憲·趙絅·李命俊·李聖求·鄭弘溟·金堉·吳達升·金卨·金世濂·睦性善·柳斐·李英違,竝引見。
申時,世子南下事,出闕,領府事李元翼,玉盃一部給送。
自願出征赴西出身權井吉等十四人,各給弓箭。
二更三點,大臣·備局堂上請對。以上內下日記
副提學鄭經世,中路聞變入來。經筵日記
賊兵連陷凌漢山城·定州·安州,凌漢守城將,定州牧使金搢,郭山郡守朴惟健,城陷被執剃頭,宣川奇協,力戰身死。
安州守城將,兵使南以興,牧使金俊,死之,永柔縣令宋圖南及張暾,皆死之。以上朝報
賊兵到安州,平安監司尹暄,棄城出逃,黃州兵使丁好恕出遁,兩西沿路列邑,皆潰散,無一處遮截,賊兵,如入無人之境,諸將士皆逃匿,無一人當其鋒。已上朝報
諭中外大小臣僚·耆老軍民·閑良人等敎書。王若曰,治亂興衰,有國之所必不免,然究其所以致之,未嘗不由於一人之得失,方其事變之作也,恬嬉偸安,敗度失德,上怒下叛,昏不省念,馴致禍敗,啜泣無及,循覽前牒,每用傷惕,不圖今日,乃蹈斯愆,予以涼德,遭罹否運,宗國將覆,不忍坐視,祗畏明命,臨莅崇高,夙夜憂懼,思所以保國安民。顧予明不足以燭理,仁不足以澤物,信不足以感人,武不足以制亂,發政圖事,動乖道理,賦煩役重,民困兵疲,甲子之變,逆豎反噬,廟貌顚倒,神光阽危,深思召亂,咎實在予,迺予不能懲創違謬,愼毖擧措,德益日昏,政益日汚,天災物怪,式月斯生,衆謗群讟,靡所不至,將帥失機而予不知,隣敵伺釁而予不覺,以致逆虜猝犯西陲,龍灣雄鎭,一朝陷敗,武鋒軍實,盡爲賊有,凶燹內犯,已過定州,狶突之勢,莫可沮過,深惟宗社大計,兼採廟堂群議,玆奉廟社主及慈殿·中殿,入避于江都,倘賊勢漸逼,予亦將遷幸,事至於此,更何言哉?嗚呼,播遷之辱,雖使百年一値,猶爲大變,予於四年之間,已再遘矣,昊天仁覆,夫豈酷予?靜言思之,莫非自取,蓋予當鼎革之會,繼大亂之後,不能布德,行惠大庇,兆庶失民之擧,非止一二,卽祚之始,有意民隱,蠲除之令,蓋嘗累布,而奉行不稱,實惠未究,嗷嗷塗炭者,其不謂予罔民乎?此予所以失民之一也。逆節屢起,大獄相仍,元惡巨魁,固宜伏辜,株連累及,豈無冤枉?一夫抱冤,足傷天和,況不特一夫者乎?此予所以失民之二也。西鄙宿師毛鎭督餉,行齎而居送,頭會而箕斂,民窮財盡,外內驛騷,雖事非得已,而民何堪命?此予所以失民者三也。至於號牌之法,本欲補逃故之缺,除隣族之弊,而猝擧百年廢典,强束許多遊民,急於就緖,未免無漸,拑勒過嚴,程督太密,人皆言其不便,予獨難於中輟,積犯衆怒,誰諒本心?儒生考講,實非創始,事倣舊典,亦非時宜,志雖存於勸課,人反疑其苛刻,此予所以失民之四也。書不云乎?一人三失,怨豈在明,況予有此四失,危亡之至,非不幸也。亂如此膴,凶奴荐食,五廟蒙塵,慈殿茇舍,無兵可以戰守,無食可以給兵,智者不能爲謀,勇者不能出手,瞻四方而靡騁,涉大水而無涯,永念時事,維其棘矣。雖然,天地有至仁之德,未嘗絶物,君臣有素定之義,豈忍棄予?今予將回心改圖,舍舊從新,召還諸道御史,急罷號牌,焚其成籍,凡前後坐號牌事,囚繫徒配者,悉皆宥除,以與斯民,更始維新,括良丁,以定諸色軍役者,仍存不改,各道籍軍成案,不在焚燒之中,咨爾中外士民,雖以予爲不君,獨不感列聖覆燾之遺澤乎?卽予喪國,雖不足恤,獨不感宗祊之殄祀·八路之魚肉乎?玆以一紙悃愊,敷告多方,其各量予此心,激昻忠義,舊勵股肱,或召集義旅,來集行在,或鳩糧儲,轉輸軍前,各隨事力之所及,分義之當然,言非謄口,實出衷曲,故玆敎示,想宜知悉。朝報
上在慶德宮。停常參·經筵。
大臣·備局堂上引見,諸承旨請對,明日渡江事議定。
懷恩君引見。
平安道別將邊彦璜·李根永下直。
崔彦恂自江華入來,世子陪侍事,出去。
尹履之·申景禛引見後,環刀一柄賜給。以上內下日記
副提學鄭經世,以慶尙道號召事出去。經筵日記
備邊司啓曰,安州失守,平壤又潰,關西一路,收拾無人,新監司金起宗,新兵使申景瑗,不待諭敎書,卽日前進,宜當。且直路則賊已充斥,無由得達,從間路進向成川之境,繞出賊後,與北軍相合,兼發江邊一帶土兵,分勦賊之遊騎,使賊不輕進,賊若深入,則退躡其後,絶斷歸路,似爲今日勝冥算,令與體臣相議善處,無誤軍機。且新舊監司未交代前,尹暄遽聞拿命,則策應之事,必益虛疏,金吾之行,姑遲數日,何如?傳曰,依啓。禁府謄錄
上發自京城幸江華,至陽川縣宿所。
西風。
忠淸兵使柳琳,忠州牧使申俊引見後,柳琳,弓箭環刀一柄給之。
卯末,大駕出宮,露梁沙邊,殿坐繩床,京畿監司及大臣·備堂引見。
軍兵盡爲渡江後,大駕始爲渡江,孤山晝停,日沒時,大駕入陽川宿所。
都元帥張晩狀啓,承朝旨,使姜弘立·朴蘭英子,持國書送賊中事。
李如璜,以備局言啓曰,都監軍則自都監已爲優給,而在京軍士則旣未付料,又不給木疋,故盈庭號訴,摠戎使處移來木百餘同除出,每一人一疋式分給之意,敢啓。傳曰,依啓。
又以備局言啓曰,江都糧儲不多,而移住之初,大小人員,若無持糧,則必有紛紜作挐之患,請慈殿以下行在扈從大小人員,使之各齎斗米,以爲初頭自食之地,三日後磨鍊放糧之意,知會施行,何如?傳曰,依啓。
李如璜,以備邊司言啓曰,姜弘立·朴蘭英等出來之說,屢現於前後狀啓中,其言之虛的,姑難測度,設令果有其事,或是被賊驅迫而來,非其本心,亦或聽信韓潤誑誘謂其家族誅滅,甘心爲賊嚮導也。若使明知本國事情,則未必無回心歸正之理,令朴雴·姜璹等,持其家信,潛往賊中,以爲行間招誘之計,則此亦兵家一奇策,敢此仰稟。傳曰,知道。事未妥當,姑勿施行,而朴雴等招致。
洪瑞鳳啓曰,以本院日記搬運事,院書吏出送載置者,已過三日,而津頭之船,皆爲有力所占,鞭箠歐擊,本院下人輩,不得措手,注書柳景緝,親往督載,諸將領有令旗之人,蹴踏困辱,使不得接足,賊在關外而國綱如此,人心如此,此賊若進一步,則國不爲國,據此可知,景緝奔走一晝夜,艱得一船,旣載文書之後,船主奴應己·金守還等,便卽逃匿,使莫重日記,置載空船,任其浮沈,卽爲跟捕,則當部及該曹亦不得捉得,請令舟師大將,捉致上項應己等,依受敎從重科罪,文書劃卽輸送。傳曰,依啓。以上燼餘
上發自陽川,至通津縣宿所。
藥房·政院·玉堂問安。答曰,知道。
洪瑞鳳啓曰,兵曹郞廳,嚴時刻,初不取稟,凡干分付,亦不趁時擧行,請決杖。答曰,所當決杖,而今姑拿致嚴飭。
巳時,上動駕,到毓慶園,拜哭後,卽爲動駕,晝停于金浦衙舍。
藥房·政院問安。答曰,知道。
傳于洪瑞鳳曰,駕前進言儒生李省身除職。
午末,上動駕。酉時,到通津縣,御于衙舍。
藥房·政院問安。答曰,知道。
李如璜,以備邊司言啓曰,張晩所請女眞學朱吉男·李世男等,路次紛沓之中,推尋無路,極爲悶慮,敢啓。傳曰,知道。速爲尋覓下送。
傳于金壽賢曰,慈殿移住江都之後,扈駕之人,如有作弊民間之事,令巡檢使金自點,一一摘發,輕者,卽爲決棍,重者,啓聞梟示,俾無一毫貽弊之事。
大司諫李楘,執義嚴惺,司諫尹煌,掌令韓必遠,持平兪省曾·朴安悌,正言申達道啓曰,平壤爲一道根本,士民之繁庶,倉廩之富饒,無讓於國都,而近年以來,爲戰守之計,繕治城池,養兵蓄力,正爲今日地也。監司尹暄,外示固守之計,內懷奔避之心,欺誣士民,都聚城中,及其賊逼,開門自潰,退縮便地,使賊騎如入無人之境,黃州亦海西雄藩,繕城儲糧,不下於平壤,兵使丁好恕,效尤尹暄,鱗次潰散,脫身逃奔,其忘君負國棄城逃走之罪,不可不懲,請竝命梟示境上。答曰,缺以上燼餘
義禁府啓曰,前平安監司尹暄,姑觀數日拿來事,已爲命下矣。今當拿來,而臺諫方以梟示境上論啓,拿來事,何以爲之?敢稟。傳曰,拿來,可矣。禁府謄錄
上在通津縣。
藥房·政院問安。答曰,知道。
洪瑞鳳啓曰,再明日,乃穆陵忌辰也。雖未得行祭,似當焚香矣,敢啓。傳曰,速爲擧行。
東宮,遣宣傳官問安。答曰,知道。
傳于金壽賢曰,茶啖切勿爲之事,言于各官。
李如璜,以備邊司言啓曰,金慶徵狀啓,實有所見,扈駕諸臣中,除侍從及將官外,竝令今日先渡,何如?傳曰,依啓。
又以備邊司言啓曰,柳琳方受防灘重任,而名號不尊,號令節制,必多拘礙,稱以沿江防禦大將,使之兼制三南諸將,宜當,敢啓。傳曰,依啓。
傳于金尙曰,百官及將士等入江都之後,如有貽弊民間之事,則難免重責之意,政院預爲分付。
兩司合啓,尹暄之先自奔潰,使兵械糧儲,皆爲藉寇,誠可痛矣,請梟示境上。黃海兵使丁好恕,效尤尹暄,亦爲棄遁,請一體施行。答曰,竝拿鞫。
領議政尹昉啓曰,明日大小臣僚,將爲扈駕渡海,自此京城消息,便成障絶,更無接應之路,事甚可慮,臣昉率郞屬,姑留此地,傳通消息,以定人心,待西報更緊,方始登舟,恐或無妨,敢啓。答曰,入往之後,多有議處之事,卿不可不隨駕。
李如璜,以備邊司言啓曰,李敬輿等,張晩處,似當下送事,傳敎矣。兩人皆今日抄選,行朝多事,須仗人才,而體臣幕下,自有從事,李敬輿·朴潢,似當不須發送,敢啓。傳曰,知道。
以李榏爲黃海兵使。以上燼餘
領右相啓曰,臣等之意,先遣大臣,與胡差相見,而彼若不許,則更無餘地,姑令申景禛·張維相接曰,國王聞差官之來,委遣宰臣,待於江外云云。彼若終不肯,則不可使渠含怒,須率入江都。使大臣相見于闕門之外,其中事機之變,在於呼吸,若欲一皆啓稟,則恐有後悔,敢啓。傳曰,依啓。
李如璜,以備邊司言啓曰,朴潢等上疏,願赴體幕,眞所謂疾知勁草,而匹馬馳入不測之地,事必無益,待到江都,觀其事勢,而進退之,宜當,敢啓。傳曰,依啓。以上燼餘
兵曹啓曰,來朔入番軍士,例於本月二十五日,逢點下衛將,而江原·忠淸·全羅·慶尙等道,都目來呈之後,逢點者,只二百六十九名。點下衛將所,使之現點於通津矣。臣等會坐點閱,則只蔚珍六名外,他無來現者,極爲駭愕,迷劣軍士等,或不無先到江華之弊,渡江後更爲點考計料,都目未到處及軍士不爲現身,該道兵使,從重推考,移文催促,何如?傳曰,依啓。兵曹謄錄
大將申景禛,水原府使李時白,江華檢察使金自點引見。
黃海監司狀啓,賊或先於黃州,或後於中和,而只途路之人傳聞而已。實情則未得偵問云云。以上內下日記
水原步兵則使主將一時渡江,可闊處結陣,馬兵仍留通津事,下敎。內下日記
洪瑞鳳請對。具宏·具仁垕引見。李枝芳,江華問安往還。
未時申時,日暈兩珥,暈上有冠,色內赤外靑。白虹逶迤,連接兩珥,未入暈內而滅。
世子宮問安,宣官出去。內下日記
正月二十八日夜二更,張晩軍官,持狀啓及姜弘立書,胡差三人,持賊書,卽刻當到云,上御客舍引見,入侍尹昉·李廷龜·金藎國·具宏·朴東善·崔鳴吉·李顯英·張維·李楘,承旨吳䎘,注書尹孝立,事變假注書裵尙益,記事官尹絳·金汝鈺。昉曰,胡差之來,今已迫矣。金尙容處,雖欲送人,使之阻勿爲入送,而今不可及矣。上曰,和事則旣送國書,今無可更議,而但恐有難從之事也。且此處缺勢不可在此見之,軍兵先渡,予當入往,預定缺人見之,似可。缺上曰,江華則不可許渡矣。䎘曰,贈物,當預備。上曰,若無難從之事,則當備禮物,缺上曰,必擇身彩不爲埋沒之人,送之,可矣。上曰,卿等姑爲出外,議定,可矣。燼餘
上發自通津,至江華府。
巳時,動駕至江華甲串津邊上,下馬坐胡床,以待潮至。午時,上駕船渡海,御津邊幕次。政院問安。答曰,知道。
少頃,上移御鎭海樓上。
申時,上動駕。酉時,到江華,御客舍東上房。
藥房·政院·二品以上問安。答曰,知道。
大妃殿·中殿,藥房·政院·二品以上問安。答曰,知道。
傳于金尙曰,檢察副使金慶徵,專管渡涉,而不能趁卽待舟,不職,甚矣,推考。
北兵使尹璛,南兵使邊潝狀啓,領軍前進關西界事。以上燼餘
李如璜,以備邊司言啓曰,胡差接待三件事,敢稟,睿裁。都監軍兵,旣不得一時渡江,申景禛,以大將留此,仍令接待胡差,何如?傳曰,依啓。胡差接見之人,自廟堂斟酌差定,大臣不可不出見矣。且彼不聽開諭之言,卽欲直到行在,則姑爲挽留,啓稟處置,可矣。
持平朴安悌,正言申達道啓曰,右贊成李貴,以勳舊重臣,受國厚恩,賊報纔到,敢倡奔避之謀,阻遏善策,恣意掩塞。孱劣無能之人,而至請起復,私護水原軍兵,面辱備局宰臣,合啓方張,偃然登對,廉恥之喪,不足深責,縱恣之狀,難以悉擧。若使此人,隨入行朝,仍置備局之列,則日後憂虞之際,必有再誤大計之患,請命竄黜。答曰,李貴,言雖不中,其所陳啓,皆非爲己,爾等構成情外之說,如是踐踏,極爲驚怪,國家待勳舊之道,決不當如是,亟停勿煩。以上燼餘
引見時,金瑬所啓,臣時未得中軍可合之人,願以李愼爲之。上曰,卿所帶軍官中,無可合者耶?瑬曰,無之。上曰,如此則似可帶去矣。
傳曰,明早大駕擧動時,軍兵則使之乘曉先爲渡涉。訓局謄錄
慈殿御新造闕內,中殿御府尹衙舍。以上朝報
正月二十九日引見,入侍,缺朴東善·李楘·承旨金尙,典翰姜碩期,事變假注書裵尙益,記事官尹絳·金汝鈺·金藎國·張維·李貴·李顯英。上曰,何以則可得挽止胡差,使之不入江都耶?李廷龜曰,缺聽,又不解文,難以通情,今若攔阻,不許渡江,則渠必生怒,恐有難處之事矣。上曰,然矣。須十分善處爲可,雖入江都,亦須從迂路率來,以示險阻之形,可矣。張維曰,甲串津亦不爲不險,今若從迂路行人所不行之路,則渠必生疑矣。上曰,然則從甲串以渡,可矣。大槪觀其氣色而爲之,不可一向牢塞也。吳允謙曰,自上勿入城內,殿坐鎭海樓而見之,似可矣。廷龜曰,群議皆以爲,不可許入江都,示其城池器械之岨峿。缺上曰,在此見之,亦未知其可,彼豈不知此地之爲通津乎?金瑬曰,若入江都,而無難處之事勢,則豈不好矣,而今乃不然,以此爲悶,自上若有不得不見之勢,則奈何?上曰,見之,難矣。瑬曰,若有大段利害,則奈何?上曰,入送差人,須速定。尹昉曰,鄭應井矣。上曰,胡差必欲親呈其書,則何以爲之?昉曰,臣意則爲宗社大計,一番親見,亦無不可。金尙曰,以弘立書見之,則必欲親呈矣。允謙曰,自上若許親見,則當於鎭海樓見之,可矣。廷龜曰,若然,則事甚順便,而不忍仰達矣。瑬曰,我無自强之策,以此爲悶也。允謙曰,自上親見,似無損威之事。上曰,渠若發怒,不得已然後見之,則尤爲損威矣。若必親見於鎭海樓,則速爲擧動,可矣。缺行令水原·江華軍,列於西岸,自上坐板屋船上,只令砲手扈衛,使彼乘小船入來,使大臣往復,不得已然後親見,如何?上曰,大槪,親見與否,時未定矣。李貴曰,此則非所論矣,事已至此,何可持難乎?廷龜曰,來書,必有難處之事矣。昉曰,旣不得斥絶,已爲許和之後,則不可不以誠信待之矣。上曰,然則何以爲之?昉曰,不得已當許親呈矣。瑬曰,不可,在鎭海樓,有若待候者,無寧在此見之也。廷龜曰,然矣。上曰,若許親見,則當於鎭海樓見之矣。碩期曰,在此見之,似可,板屋船五隻,虜若見之,豈有畏憚之心乎?事已至此,罔極罔極。缺上曰,發遣小舸,只載胡差,馬則勿爲許渡。缺曰,外議,令宰臣於虛門近處,持書以納,爲可。缺曰,不得已許入於江都邑內矣。瑬曰,臣意則不欲入於邑內,日勢若暮,則雖甲串倉,亦可使之止宿矣。上曰,使之挽留,明朝率來則大善矣。瑬曰,若直渡昇天步,則戰鑑亦不得見〈之〉矣。自昇天步,過燕尾亭,下甲串則似好,以此分付,何如?上曰,可矣。允謙曰,如不得已當見於江華邑內矣。上曰,然矣。此胡差供饋之物,旣令措備矣,使之輸往江都,可也。罷出。巳時,上動駕至缺尹昉曰,聞胡差一人則我國人,一人乃眞獺,而迷劣兒童云。朴雴與申景禛相切,接待一事,令景禛,問于朴雴而爲之,何如?洪瑞鳳曰,賊深入我境,而欲爲息兵釋亂,則豈有送差胡之理乎?不過以此爲名,而一邊進兵,此與壬辰倭奴事,前後一轍也。李如璜,以朴蘭英遺申景禛書,進於御前。上曰,申景禛招之。上問景禛曰,蘭英之書,渠之手書乎?景禛曰,然矣。上曰,朴雴云何?景禛曰,賊將言,今若和事成,當回師云,與渠父亦不得私語云。缺上曰,當動駕矣。午時,上駕船渡甲串津,入幕次。上御鎭海樓。入侍,尹昉·吳允謙·李廷龜·金藎國·崔鳴吉·張維·承旨金壽賢,注書尹孝立,事變假注書裵尙益,記事官尹絳·金汝珏。昉曰,胡差今夕當到,於其歸也。當付送回書,禮物則隨後送之無妨,所謂賞軍之物,則外議欲送木綿五千疋矣。蓍國曰,五千疋乃一百同,臣意一百同之木則不可減送矣。昉曰,禮物則欲送紙束矣。上曰,戶曹有紙乎?藎國曰,所載之船,時未到矣,胡差所給之物,欲給木矣。上曰,當給白木,可矣。昉曰,一人當給三十疋,以此計之,則乃六十疋也。藎國曰,油屯亦欲給之。上曰,禮物亦送油屯,可矣。缺行瑬曰,具仁垕曾經統制使,備諳舟師。上曰,然則以具仁垕定之,重其名號。維曰,舟師大將之外,有何他名號乎?上曰,接待之事,一言可決,而如是遲延,凡事如此,則國事何爲?極爲寒心。昉曰,申景禛當爲專管,景禛之軍,則令中軍代領,可矣。瑬曰,木柵之事,功役浩大,民甚不悅,若不爲木柵,則以其所伐之木,當造軍幕矣。上曰,軍兵如是岨峿,胡差所見處,極爲無形,欲令體臣知之耳。瑬曰,大駕入府時,欲令扈衛,缺賊中入送之人,敢以鄭應井定之,而梁鍊亦可送矣。上曰,胡差明日必還,須定一人,可矣。昉曰,木綿持去人,多定,禁軍刷馬,亦爲多定,回書則太學士當製之矣。罷出。燼餘郞廳李鎭儀校。郞廳南鶴宗書。
上在江華行宮。
義昌君,綾城君具宏,綾川君具仁垕,靑雲君沈命世,竝引見。
雨雪交下,大風大震,故扈衛軍竝權罷。
江華府尹鄭孝誠等引見,大司憲朴東善,大司諫李楘亦爲引見。
姜璹爲別提,朴雴爲判官,因賊中出入之功,各賜衣次段一疋,未時,還爲入去賊中。
崔鳴吉·張維引見。
金瑬·李貴引見。以上內下日記
上曰,光海移置井浦。
義禁府啓曰,光海移置井浦事,命下矣。都事二員發遣,一員則往修井浦安置處,一員則與守直別將韓恒先,依前例眼同移置之意,敢啓。答曰,知道。禁府謄錄
上在江華行宮。
宮墻扈衛,晝則例爲權罷,夜則例爲扈衛。
政事爲之。
夜二更,大臣·備局堂上·兩司長官,竝引見。
二十九日,奴賊自中和,退屯平壤。以上內下日記
訓鍊都監啓曰,宮墻扈衛軍罷陣休息事,傳敎矣。今日爲始,以四百名輪回,晝則退休,夜則扈衛,除標信擧行之意,敢啓。傳曰,依啓。準三百名輪回,可也。
戶曹啓曰,訓鍊都監軍及諸大將軍官在京時,以木綿先給二月朔料,而木一疋准三斗之意,曾已明白知委,且放糧事目中,亦自三月朔爲始支放事,已爲啓下矣。此輩在京時,利其廉價,樂爲之受,到此則亦爲可念,不得已依例放糧,而所受之木,則事定後某樣處置,宜當,敢啓。傳曰,依啓。
引見時,都承旨洪瑞鳳所啓,令出多門,兵家所忌,目前號令不一,奉行之人,莫適所從,至於水使以下,則諸上司衙門,持令旗紛紜指揮,疲於奔命,未遑酬應云,體察旣已專制,而舟師亦有大將,前日受命下來之人,則只檢飭行在供頓等事而已,非臨戰節制之爲也。可罷者速罷,俾專號令,宜當。上曰,啓辭至當,令廟堂,罷其不緊各號衙門,爲當。近來爲軍官衙門,皆持令旗,作弊甚多,非領兵之官,雖有將名,只使喚軍官,可矣。速令罷之,而如或不卽擧行者,論罰爲可,閭家主人,竝移避結幕遠去,非但渠輩失所,爲客者,亦未有資賴,極可慮也。且士夫家奴子及軍卒無知之輩,難於樵採,或撤閭家而燒火者,雖非士大夫之所驅使,更有撓害者,則雖士大夫,必罪不饒。上曰,如是爲之,則宜當,見今番之亂,公不勝私,廉恥都喪,人心世道極可駭異矣。
訓鍊都監啓曰,通津留在之軍,竝爲招來犒饋事,傳敎矣。渠所持馬,雖留置彼處,三百餘軍兵,一時渡涉不易,犒饋之後,勢將留宿此處,許多馬匹,亦無看養者,竝於犒饋之日,特遣近臣,稱以御史,前往通津犒饋以來,事甚便當,惶恐敢稟。傳曰,啓辭甚當,依爲之。訓局謄錄
上在江華行宮。
綾城君具宏,靑雲君沈命世,竝引見。
午時,上於南大門內第三門殿坐,本府居民父老等曉諭,施行民言。以上內下日記
上在江華行宮。
上宗社拜謁後,義昌君·慶平君·慶昌君·寧城君·海崇尉,竝引見。
政事爲之。以上內下日記
訓鍊都監啓曰,都體察副使啓辭內,江華軍則付之中軍崔擇善,使之防一面,城中各處守直軍,令都監推移分定事,允下矣。但都監軍兵,專爲扈衛內外宮城門守直,宜當,而至於宗社實錄傳漏史庫儀仗,政院政府等處,以都監軍使喚守直,似爲未妥,令本府老殘軍,使之定送之意,敢啓。傳曰,知道。宗社實錄史庫,令都監軍兵守直,可矣。
都體察副使意,從事官啓曰,城中扈衛等事,自有都監之軍,江華軍則付之中軍崔擇善,使之防一面,只除出餘軍,派送候望處而已。卽見江華分軍記,則城中各處守直,皆以江華軍爲之,以擇善所領之軍,自至略少,殊非專委之本意,請令都監,推移分定,江華軍則悉數還送於擇善處,何如?傳曰,允。
備邊司啓曰,本司草記,黃珀之行,砲手二名,令本府給送事,傳曰,前日員役啓下時,砲手二名,已爲定給矣。此二名加啓請乎?問啓事,傳敎矣。砲手二名,前已啓下後,黃珀募得京砲手自願者二名,請爲帶行,而兵曹不許,故不得已以本府砲手爲請矣,敢啓。傳曰,知道。自願砲手給送。
備邊司啓曰,姜絪今將西下,而未及賊中之前,道路阻梗,土賊亦不可不慮,訓鍊都監砲手任澤·林璡,請爲帶去,依願給送,何如?傳曰,依啓。
訓鍊都監啓曰,都監軍兵屯宿軍幕材木,本府境則無可斫伐處,不得已通津地有處斫伐取來事,把摠文載道·李大根,卽日發送之意,敢啓。傳曰,知道。以上訓局謄錄
上在江華行宮。
綾城君具宏引見。
大臣·備局堂上請對引見。
夜一更二更,巽方有氣如火光。三更至五更,白氣一道,起巽方,直指坤方,廣可尺餘,良久乃滅。以上內下日記
義禁府啓曰,定配罪人姜燧·林健·崔護·申垍·南省身·安應魯·郭有道·呂後望·李宗英·孫祐·黃中允·鄭錫鐫·蔡有濟·沈宗道·羅萬起·李元輿·權誼·任光之·韓頊·張世哲等,旣有放釋之命,而因臺諫所啓,還收成命。前單子還入,付標處啓字爻周之意,敢啓。答曰,知道。
又啓曰,譯官姜應信拿來事,命下矣。依前例,府羅將發遣拿來,何如?答曰,依啓。
又啓曰,本府堂上四員內,判義禁臣李貴,方在被論中,同知事臣鄭廣敬,以親病到陽川,未及入來,只有臣金瑬·臣李景稷,而臣金瑬,料理軍務,不能專察本府之事,請鄭廣敬改差,其代,今日爲政差出,何如?答曰,依啓。禁府謄錄
訓鍊都監啓曰,都監軍兵屯宿軍幕造作材木·蓋草,發送將官,方爲督令斫取,但未及造幕之前,恐有雨雪之患,許多軍兵露宿,極爲可慮。聞本府頒料空石之外,亦多聚空石,以補不時之用云,軍幕補用空石五百葉,令本府備給之意,敢啓。傳曰,依啓。
體察副使引見時所啓,火藥措備時,必多供用之炭,而卒辦甚難,聞園所儲置炭石云,輸來用之,何如?上曰,依爲之。訓局謄錄
上在江華行宮。
金瑬·具仁垕引見。內下日記
上在江華行宮。
綾原君引見。
大臣及備局堂上請對引見,奴賊前後相戰事,論議啓達不一。
未時,日暈,暈上有冠,色內赤外靑。申時,日暈。
體察使軍官李應發·具宏,軍官尹敬溭等,賊陣偵探知來,金瑬·李廷龜引見。以上內下日記
義禁府啓曰,曾因傳旨,譯官金汝恭·崔得宗等拿來事,府羅將發遣京城及所在處,捉送事,移文矣。崔得宗拿來,而今見留都大將移文,金汝恭則行在所下去,而捉送守家老婢,金浦·通津等官馳報內,亦多訪問而不得云云,更遣羅將,訪問拿來之意,敢啓。答曰,知道。
政院啓曰,國綱蕩然,將無以收拾,委屬痛心。尹暄拿來事,禁府都事下去,今已九日,密符收來,宣傳官復命亦久,而都事尙無形影,極爲驚愕,請除尋常從重推考,尹暄則發遣他都事,快卽拿到,何如?答曰,依啓。當該都事,令禁府從重決杖。禁府謄錄
上在江華行宮。
大駕燕尾亭擧動,三嚴辰時,未時還宮。
上上于北岳,申時還宮。
金瑬·具仁垕引見,燕尾亭諸將及水原諸將,竝引見。
初昏,大臣·備局堂上·兩司長官,竝引見。以上內下日記
上在江華行宮。
綾原君,綾城君具宏,靑雲君沈命世,竝引見。
大臣·備局堂上·兩司長官,竝引見後,自內私招申景禛·具宏等,避左右引見。以上內下日記
上在江華行宮。
政院諸承旨·備局堂上·兩司長官,竝引見。內下日記
上在江華行宮。
大臣·備局堂上引見。
金自點·洪瑞鳳·崔鳴吉,請對引見。
申景禛·沈命世引見。
卯時辰時,有霧氣。巳時,太白見於午地。午未時,日暈兩珥。申酉時,日暈。
宰臣李廷龜·金藎國引見。
接待官李廷龜·金藎國·張維請對,仍爲大臣·備局堂上·兩司長官引見。內下日記
上在江華行宮。
臨津檢討御史尹知敬,以軍務面陳事,上來引見。
綾城君具宏引見。
胡差劉海,自賊中,使從胡一名,密書先送時,偕送我國人。
黃海監司狀啓內,賊大陣,去初九日辰時,發向松都云云事。
全羅右水使李應順領兵船二十隻,來泊甲串後肅拜。
綾城君具宏,朝前·朝後兩度引見。
留都大將偵探軍官忠州出身張許文,誤以偵探,使大將,輕出城中,都城洶洶,人心土崩,遣宣傳〈官〉梟示。
酉時,大臣·備局堂上引見。
達夜下雨如注。以上內下日記
上在江華行宮。
大臣·備局堂上竝引見。
胡國入去假稱王弟李溥,爲人非但門地卑賤,觀以國體不可,以昌原副令超資以送。
大臣·備局堂上及差胡接待官李廷龜·李景稷·張維,竝引見。
初昏,綾城君具宏引見。以上內下日記
上在江華行宮。
大臣·備局堂上及胡差接待堂上,竝引見。
沈命世·具宏引見。
摠戎使中軍鄭承澤,弓矢賜送。
胡差一名,當日未時,渡昇天府入來。
夜二更,月入太薇垣端門內。以上內下日記
備邊司啓曰,護行官李弘望,只率單奴入來,今將遠去,無人跟往,聞婢夫都監砲手朴莫金,欲爲隨去,給送,宜當,敢啓。傳曰,依啓。訓局謄錄
上在江華行宮。
大臣·備局堂上及綾城君具宏引見。
龜川君·豐海君引見。
原昌君及李弘望引見。
平安監司尹暄,平壤守城時,人民潰散,不能守城罪,梟示事,依臺啓。
金瑬·李貴引見。
初昏,尹暄,體府軍門行刑。以上內下日記
上在江華行宮。
自卯時至酉時,日暈。夜一更二更,西方有氣如火光,良久乃滅。
黃海監司及管餉使成俊耉狀啓,十四日成貼內,賊兵百餘騎,直向本道兵使李榏所住處,我軍盡爲潰散,李榏及新溪縣令李成身,文化縣令慶信俊,黃州判官元䎘,許沙萬戶李希天等,爲賊所執,賊兵,時屯平山地云云事。
傳曰,政事,當日爲之。
平安監司狀啓,初八日成貼內,初五日,韓潤率軍,定州離發,向于安州,先運則二百名,後運則三百名云云事。以上內下日記
傳曰,昨日尹暄梟示,夜深爲之緣由,詳問以啓。
體察使啓曰,凡罪人行刑時,整頓器具然後,禁府·曹司堂上及色郞廳,結縳罪人,送于行刑處所,乃是流來故規。臣金瑬請對罷出後,卽令訓鍊都監,結陣于南門外,馳往陣所,則日猶未曛,待罪人之至,至於送人催促,而久不來到,昏黑,始爲行刑矣,敢啓。傳曰,知道。禁府當該堂上·郞廳,竝拿鞫定罪。
拿鞫現告,當該堂上沈諿,都事安廷燮。
義禁府啓曰,昨日尹暄梟示,夜深爲之緣由,詳問以啓事,傳敎矣。臣李景稷,以胡差接待事,出往燕尾亭,日晩還來後,以問答說話,書啓,在備邊司,同知事臣沈諿,以曹司堂上次知爲之,而今方待命,未得問啓之意,敢啓。答曰,知道。
又啓曰,本府有未元情罪人,今日當爲坐起,而判府事臣金瑬·李貴,皆爲遞差,同知事臣沈諿,有拿命,獨有臣李景稷,今日不得爲坐起,今政闕員,令該曹差出之意,敢啓。答曰,知道。以上禁府謄錄
戶曹啓曰,傳曰,犒軍雜物,已爲准備乎?明日亦可爲之矣。問啓事,傳敎矣。招問府尹鄭孝誠,則酒已造釀,而魚肉等物,近以胡差接待之,故未及熟設,明日內勢未爲之云。十九日爲之,宜當,且前日榻前,分運犒饋事,命下矣。令兵曹分運排日啓下,以便擧行,何如?傳曰,缺訓局謄錄
上在江華行宮。
黃海監司狀啓,韓賊兇書二度及胡箭一箇,自平山·松禾路,韓賊奴子持去者,本營軍官徐克一·白光瑚及京砲手方大立等,同爲捉得事。
世宗大王忌辰。以上內下日記
傳曰,此非豐備肉饌,以養口腹之時,故頃日深念畿邑難支之弊,大君以下支供,竝爲革罷,只給乾魚鹽醬事,傳敎矣。厥後不爲奉行云,極爲駭愕,京畿監司李溟拿推。
以黃海監司李必榮狀啓,安衛拿囚元情,傳曰,臨難觀望,不遵監司之令,以其所犯論之,罪難容誅,姑示維輕之典,減死定配。
咸鏡監司南以恭狀啓,永興府使李穳率領軍兵無故逃避罪,拿囚元情。判付內,減死絶島定配。
禁府啓曰,今此流竄人等,大霈恩宥之日,事勢蒼黃,許多罪人未及啓,以乙丑年天使後,書啓單子,因入受點施行事,入啓蒙允,而只入仍存秩書啓單子,其付賓廳,大臣議稟單子,未及入啓,其中有罪同而不得蒙宥者,似涉冤悶,何以爲之?敢稟。傳曰,知道。其單子入之。
傳曰,柳琳軍餉,乏絶已久,本道之糧,無一石上來,每請京倉支給,使本道六千之軍,將爲脫巾之變,極爲痛駭,忠淸道當該運餉差使員拿來,斷以乏軍興之律。
義禁府啓曰,譯官姜應信拿來事,府羅將發遣,留都大將移文內,軍官一同推捉,則其家一空,只有隣居四寸家奴,捉來推問,則其妻子等,振威地下去云云,羅將捉祕密關文,振威地下去,則其婢夫張守招內,不知去向云云。上項姜應信,跟捕無路,稍待事定捉囚乎,移文八道監兵使處,使之跟捕乎?敢稟。答曰,姑徐。
又啓曰,譯官金汝恭拿來事,發遣羅將,留都大將及畿甸近邑多般問見,不得拿來,不得已如姜應信例,事定後拿來之意,敢啓。答曰,依啓。以上禁府謄錄
上在江華行宮。
安州牧使李焰,弓箭及筒箇,給送。
政事爲之。
大駕親臨犒軍計料,而雨勢如此,不得親行,令各陣軍兵,各各酒饌受去。
霧氣無日無之。內下日記
戶曹啓曰,軍兵雖分四日犒饋,而一日所饗,幾至四五千,非但使喚不足,亦必有久坐待之之弊,千餘名先饋出送後,又千餘名入坐,次次犒饗,則似無久坐雜亂之弊,敢啓。傳曰,依啓。訓局謄錄
上在江華行宮。
體察副使意,從事官啓曰,昨日啓辭內,機張縣監朴潤緖領率軍兵,來到果川云,想已到之地,使之把守孫梁項,而其軍中砲手一百名,則分送于柳琳處,宜當事。答曰,知道。雨勢如此,朴潤緖所領軍兵,姑爲仍置所住處,且孫梁項防備,則似爲不緊,統營戰船上來後,量宜分送事,傳敎矣。朴潤緖軍兵,姑留通津事,已爲傳令,而孫梁項把守,亦且等待,統營戰船上來後,一時爲之乎?柳琳處分送百名,何以爲之乎?未能的知,惶恐敢啓。傳曰,知道。柳琳處分送砲手,待晴送之。
傳曰,今日雨勢如此,將不得親臨犒軍,熟設饌物,今若留置,則必變味不可用,今日應犒將士,各於所住處,先爲分饋。
傳曰,來日訓鍊都監將官軍兵犒饋事,已定矣,非但雨勢如此,開霽不易,設令開霽,土地泥濘,必難爲之,依今日例,各於其哨,均一分饋,而如或措備,則今日內分饋之意,言之。訓局謄錄
上在江華行宮。
平安監司狀啓,賊大陣,自平山移陣于禿坡事。內下日記
上在江華行宮。
差胡劉興祚等及從胡十三名,四更末,燕尾亭近處黃致敬家留。
以差胡出來事,大臣及備局堂上引見。
體察使金瑬引見。內下日記
李曙所啓,江都所送火藥運出江上時車價,請分付戶·兵曹備給,何如?上曰,令有處給之。兵曹啓曰,本曹布木,盡爲輸出載船,只有數十疋,而金緝,軍官權井男等衣資,將爲分給,此外無一疋遺在,不得上下之意,敢啓。答曰,知道。兵曹謄錄
上在江華行宮。
舟師大將具仁垕引見。
大臣及備局堂上,兩司長官,以胡書中天啓事,引見。
李景稷軍官魏後徵,李貴軍宮韓哲男等,偵探賊陣,溫井移陣事,知來。
鳥銃七十柄,舟師大將具仁垕處給送。內下日記
上在江華行宮。
具宏·金自點·尹履之引見。
內官羅嶪及軍官韓景信等,王弟安否事及賊情偵探事,進去。內下日記
上在江華行宮。
金瑬·李景稷引見。
娘胡·從胡叩頭事來闕,卽還,禮物給送。
平安監司書目,賊兵數千騎,結陣於昌城越邊,三百餘騎則先渡向城下之際,城中民兵,先自潰亂,俄頃,一城皆空,未及逃走者,被擄,府使金時若,亦爲被擄云云事。
政事爲之。內下日記
上在江華行宮。
綾原君及權怗引見。
夜一更,白雲一道起巽方,直指坤方,流星出參星上,入軫星上,狀如拳,有聲。內下日記
上在江華行宮。
自願出征人洪龍海·閔灠,率自募軍三百名出去,二人皆賜馬以送。
體察使金瑬,與舟師大將具仁垕,水操爲之。
黃海監司狀啓,賊之大陣,或屯猉獜,或退去鳳山前路云云事。
酉時,李貴軍官朴仁茂·延大慶來言,賊之大陣,平山西面長朴古里禿山近處結陣云。以上內下日記
上在江華行宮。
午後,金自點請對。
大臣·備局堂上,以劉海盟誓事,更入,故請對。
申時,雨雹,狀如小豆。內下日記
義禁府啓曰,罪人安衛已爲押來矣,令兵曹,依前例,押送于平安監司陣下,何如?答曰,依啓。
備邊司啓曰,因禁府啓辭,安衛從軍於西方緊處事,命下矣。今聞體臣之言,則安衛膂力已衰,馳騁弓馬,則非其所長,自少長在海鎭,舟師運用之妙,實爲諳練,當調用於舟師,此處亦從軍之地,如不得自效,則還送配所,恐或無妨,敢啓。答曰,依啓。
義禁府啓曰,罪人安衛,府都事朴檜茂押領,昨日已爲辭朝,更爲押來事,令兵曹發馬行移,何如?答曰,依啓。以上禁府謄錄
上在江華行宮。
傳曰,綾城君具宏引見。
臨津防守使金自點請對。傳曰,引見。引見後,內弓房上甲冑一部,賜給以送。
犒軍時軍兵摠數,仁川水軍三十三名,哨官一員,追到機張將官十二員,軍兵八百四十七名,珍島將官二十五員,軍兵一千六百六十四名,金溝將官十員,軍兵六百七十名,機張別將砲手一百名,哨官一員,軍官二員,合爲三千三百八十五名。以上內下日記
上在江華行宮。
自卯時至巳時,日暈左珥。
綾城君具宏引見。
胡差劉海·郞胡及從胡四名,到泊燕尾亭。
胡差又來脅盟。答以,我國事皇朝二百年,受恩深,義不可背,前書已悉道,今不容他話云云。
綾城君具宏更爲引見。以上內下日記
兵曹啓曰,今二月朔步兵價布,只唐津·保寧兩邑來到,而唐津則陳省中泛以隊正準授書塡,不言其幾疋,所送多寡,無路憑査,保寧則兵使都目中,落漏不書,故准納與否,本曹不能査考,殊無詳愼致察之意,請忠淸兵使及唐津縣監從重推考。傳曰,依啓。
兵曹啓曰,本曹軍需木布輸運事,當初李焰別將稱號,使之句管,而昨日所捉船二隻,則以慈殿下敎,已爲許給,而定送下吏,亦爲不現,每令捉載,則以被捉於內需司及諸上司爲答,今曉色郞廳馳去細問,則李焰及定送書吏,無一人存者,申景裕言內,以本曹軍需木載運事,船五隻,當初已爲準給,而李焰及所定書吏輩竝載其卜物,運布之事,則每每稱頉云,其蔑法行私之罪,不可尋常處置,李焰則從重推考,所定書吏則從重科罪,其景裕所給船五隻,一一考准於景裕,今月內,使之刻期督運,何如?傳曰,依啓。以上兵曹謄錄
上在江華行宮。
以與胡差莅盟事,接待官李景稷及大臣·備局堂上,竝引見。
傳曰,大臣·備局堂上及李景稷,又爲引見。
以胡差莅盟事,兩司長官以下,竝引見。以上內下日記郞廳李鎭儀校。郞廳南鶴宗書。
上在江華行宮。
巳時午時,日暈。未時,日暈,暈上有冠,色內赤外靑。
以胡差莅盟一事,大臣·備局堂上及李景稷·大司憲·大司諫,竝引見。
胡差接待官李廷龜·李景稷·張維竝引見。
酉初,大風。內下日記
備邊司啓曰,滿浦僉使成大勳,自以勳臣,未得擅離邊鎭,不得勤王之意,委送本鎭土兵,具牒來呈于本司,江邊消息,大槪馳報,原牒入啓矣。滿浦新僉使申景洙,去十二月十九日除授以平安監司中軍,除朝辭赴任事,行移已久,尙未到鎭,極爲可怪,催促交替事,本道巡察使處,當爲移文,而牒呈持來人出身裵尙强,則以徒三年定配之人,期限將滿,且經大沛,觀其爲人,年少武士,留置調用無妨,本鎭出身金忠善·土兵韓應卞等,自募出來,千里得達,似當爲慰悅之典,敢啓。傳曰,依啓。金忠善相當職除授,韓應卞禁軍除授。
傳曰,當此搶攘之日,爲注書者,所當夙夜供職之不暇,而今日合司聽批答時,注書柳景緝偃然退在外處,兩司多官,移時俯伏,不得已使翰林傳授,此實無前之事,拿推。禁府謄錄
上在江華行宮。
胡差接待官李廷龜·李景稷·張維,大臣·備局堂上·兩司長官引見。
崔來吉引見。內下日記
同知義禁府事李景稷引見時所啓,注書柳景緝決杖未安事,上曰,收贖。禁府謄錄
上在江華行宮。
四更,焚香誓天,自上爲之,殺牛刑馬焚香誓天事,遣大臣爲之。
綾城君具宏引見。內下日記
我國誓文曰,朝鮮國,以今丁卯年甲辰月庚午日,與金國立誓,我兩國已講定和好,今後兩國,各遵約誓,各守封疆,若我國與金國計仇,違背和好,興兵侵伐,則皇天降禍,若金國因起不良之心,違背和好,興兵侵伐,則亦皇天降禍,兩國君臣,各守善心,共享太平,皇天后土嶽瀆神祗,鑑聽此誓。賓廳製進。朝報
上在江華行宮。
昇平府院君金瑬軍官李成之,馬上隊金賢·李森·金慶希等,斬賊兵三級以來。
長湍居龍驤衛副司果朴宗立妻咸氏,以淸濁酒五十盆,慰王師之勞。
平安監司金起宗狀啓,賊九頭斬送事。
禮曹堂郞,以金浦園所失火處奉審事,出去。以上內下日記
上在江華行宮。
奴兵大陣,盡撤入鳳山云。
晉昌君姜絪,自胡中入來,引見。
金浦園所奉審後入來禮曹堂郞,引見。
夜一更,月暈,入東井星。二更,月暈。內下日記
傳曰,齎資官之行,不可不速發,而所定譯官輩皆懷厭避之心,受任之後,逃匿不現,極爲痛惡,崔得宗·金汝恭,則已爲拿鞫,而姜應信,移差後又復逃逸,不知去處,當此板蕩之辰,無以收拾紀律,拿來推鞫。禁府謄錄
訓鍊都監啓曰,節啓下敎,備邊司啓辭內,頃見西路狀啓,京哨官金協赴防昌城,賊兵未及攻城,打破城門,率衆奔潰,以致本城陷破,其罪已不容誅,及逃回之際,到江東地,煽動訛言,驚惑軍心,使已聚軍一時潰散,其爲情狀,尤極痛惡,本司請令金起宗,捕捉得實處置矣。今者金協來到城中,訓鍊都監執縛來告,令都監盤問失守緣由及渠所率軍兵去處然後,卽爲梟示,宜當,敢啓。傳曰,依啓事,啓下是白有如。哨官金協,以傳旨內辭緣推問爲白乎矣,其矣招內,矣身哨官,以昌城入防之際,二月初十日朝食量,賊兵自雲頭里越邊迫近城底,十一日四更量,城中奔潰,府使金時若亦先出其矣家屬之際,矣身自東門出來,所率軍兵則奔潰之時,不知去處爲白遣,同月十五日到江東地津邊,則江西縣監不在其軍中,江西把摠叱分,領兵屯駐,祥原出身趙攀龍,亦矣身一時逃來爲白如可,攀龍亦與江西把摠其矣同年是如對話,矣身段別無一言,終始曖昧爲白昆,相考分揀施行事,納招爲白臥乎所,其矣招辭與平安監司狀啓似異,此乃欲免其罪,誣飾之招,難可取信是白置,依備邊司啓辭施行,何如?傳曰,依啓。訓局謄錄
上在江華行宮。
世子宮問安內官李瓚,引見後還下去。
大臣·備局堂上引見。
夜一二更,月暈。內下日記
義禁府啓曰,罪人金始生元情公事判付內,姜絪回還後覈處事,傳敎矣。姜絪昨日還朝,當爲覈處,何以爲之?敢稟。傳曰,令備局問于姜絪以啓。
備邊司啓曰,因義禁府啓辭,問于姜絪,則以爲,臣西下時,金始生從事官稱號,使之帶行,而其爲人輕妄無形,故未嘗與之接談矣。二月初七日,胡將到寶山結陣時,高·劉兩將,來見臣於坐處,要見國書,開封出示之,則劉海書小紙以示曰,看來書意,有未妥當處,有難講和也。天啓二字,亦不妥當,啓字以聰字換改,何如?臣以二百年臣事大義拒之,且曰,雖不與天朝相絶,旣與爾國和好,則境土相接,自然相親,天朝之絶不絶,不須講也。使通事朴仁範傳言,則胡將等不爲辨說,亦不發怒,持國書入去,此意曾已狀啓矣。金始生在軍官中,紛雜說話,其言之好不好,全不聞知,渠之引臣爲證,未知其故云,故敢啓。答曰,知道。
又啓曰,傳敎矣。罪人李穳,南海絶島定配矣。依安衛例,體察副使金起宗處,府書吏押領交付,使之白衣從軍,立功自效,何如?傳曰,依啓。禁府謄錄
上在江華行宮。
本月初五日,賊兵數百騎到新溪副元帥鄭忠信陣處,不戰退去云。內下日記
判義禁府事徐渻引見時所啓,多慶浦萬戶拿來事,乃前萬戶所犯,而以當該曚曨捧承傳,故新萬戶誤爲拿來,更捧傳旨,前萬戶蔡彦規拿來,何如?上曰,依爲之。
又啓曰,因判事臣徐渻榻前啓辭,依全羅監司閔聖徽書狀,多慶浦前萬戶蔡彦規,羅將發遣拿來,新萬戶許裕放送之意,敢啓。傳曰,依啓。禁府謄錄
上在江華行宮。
姜弘立私書,大賊退在祥原云。
終日雲暗。內下日記
上在江華行宮。
傳曰,安州城戰死南以興老母所在處,米布從優賜給。
禫祭齋戒。
自願出征權井吉等十一人入來,皆賜酒以送。
夜自四更,月暈,色赤。以上內下日記
上在江華行宮。
四更三點,禫祭親行後,領議政尹昉率百官,義昌君率諸宗班,問安。答曰,知道。
政事爲之。內下日記
夜五更,黑雲一道如氣,起自巽方,直指坤方,長八九丈許,廣尺餘,良久乃滅。
上在江華行宮。
文武庭試科親臨爲之。卯時動駕,御南門外幕次,試江華·通津·喬桐儒〈生〉及扈從諸色軍兵,文科則卽日出榜,許穡爲魁,酉時還宮,武科未畢試,自翌日命官吳允謙,試官朴□·李廷臣·黃履中,參試官李莯·鄭榏·李之□,承旨鄭百昌·兩司長官試取,第八日出榜,水原哨官劉官爲魁。已上內下日記·朝報
上在江華行宮。
三更,姜弘立軍官趙宗立,持胡書入來。
傳曰,政事爲之。內下日記
上在江華行宮。
號召使金長生引見。
雷串水操事,午時動駕,庭試,使命官仍爲試射。
兵曹判書李廷龜軍官李承宗,護行官李弘望狀啓持來。
王弟一行,去初四日自平山禿丘發行,初七日到平壤,入接城外村家。
初九日劉將來見云云狀啓,軍官趙宗立·李承宗持來。
劉將及姜弘立等,去初八日同到平壤。
東平君申景裕軍官一名,海州偵探事進去,則去初八九日之間,本州屯賊回去云云。
酉時,還宮。
上水操動駕,出還宮時,皆魂宮拜謁爲之。
三更,大驟雨。內下日記
上在江華行宮。
藥房·政院·玉堂問安。答曰,知道。
上朝拜魂宮。
庭試,使命官仍爲試取。
防禦使李時白引見。
下直,慶尙左兵使李沆。
副元帥及黃海監司狀啓,賊兵三四百騎,以掠奪事,向九月山事。
上夕拜魂宮。
四更三點,上行魂宮望祭禮。
觀象監啓,午時,雨雹,狀如榛子。申時,下霰。內下日記
上在江華行宮。
庭試,命命官仍爲試取。
綾城君具宏引見。
遣史官,舟師戰船摘奸。
自願出征將閔灠·李溭·趙光弼·許益福·呂瑩元入來。
平安監司狀啓,平壤判官權頤吉,今初五日逢賊力戰,中箭身死,將校鄭之罕·李忠伯·方敬男·丁大翼等,亦爲戰死事。以上內下日記
兵曹啓曰,四山禁伐軍士,依漢城右尹金大德狀啓,姑以留都大將所屬忠州軍千餘名內十二名,除出,分屬禁伐,還都後或定衛軍,或以價布題給之意,留都大將處,竝以移文,何如?傳曰,允。
兵曹,以趙邊世等上言啓曰,全羅道立番正兵等,無奉足無一族,每年立番,朝廷爲逃故充定,號牌軍籍之擧,未及頒降事目,因變遽爲停止,各官自當漸次充補,此意知委,何如?傳曰,允。以上兵曹謄錄
有政。吏批,以沈東龜爲正言,吳達升爲司書。
上在江華行宮。
庭試,命命官仍爲試取。
領議政尹昉,吏曹判書金瑬引見。
崔鳴吉·張維引見。
平安監司狀啓,寧邊判官池汝海等,與寧邊·雲山屯賊合戰,賊兵千餘,僅餘五十餘騎,遁去云云事。以上內下日記
上在江華行宮。
宣傳官韓榮,胡書持來。以上內下日記
上在江華行宮。
大臣·備局堂上引見。
三邑文武科庭試出榜。
告急咨文齎去官黃珀狀啓,入來。
都元帥張晩中風事狀啓,入來。以上內下日記
兵曹,以金莫道里等上言啓曰,江華步兵等,以從軍之勞,欲免當番價布,事變之後,擧國之人,從軍運餉,俱在道路,若因此而悉減其身役,則國家侍衛之事,何以成樣?況此軍儲掃盡之時,決難減除,上言內辭緣安徐,何如?傳曰,允。
繕工監啓曰,回鑾後,大內及各衙門修理所用正薍之數,必倍於前日,此時刈取之役,不可仍用前規,兵曹留衛軍別無緊用使喚處,抽出三百餘名,以爲十餘日之用,則足以完事,令該曹移文知委,何如?傳曰,令兵曹量處。以上兵曹謄錄
上在江華行宮。
義昌君引見。
臺諫有闕,政事,取稟。傳曰,政事,當日爲之。
平安監司狀啓,賊兵退向順安事。以上內下日記
兵曹啓曰,小各司通關六曹,大失事體,此則不必相較,伏念上番之軍,專爲持弓矢,宿衛宮闕,若有國家大事,則到防軍一二日啓請役用,時或有之,而下衛分把之後,切不得調用,況此鴨島刈薍,通國最重最苦之役,決不可以入番之軍,赴役於此。頃者大臣,以本府柴木難繼之故,欲借用衛軍,通議於臣曹,二百名二日之役,破格調用,亦不敢擅行,再三商量啓稟,允下後施行。今當番軍比前僅三分之二,而京城入送者四百名,此處分把,其數亦多,此輩或正日逢點於京中,隨駕入來,或追後現點,退在於此,亂離蒼遑,不能厚齎糧資,旣無舊主人,露處行乞,日日呈訴,慘不忍見,今若責立鴨島刈薍,前古所未有之苦役,則軍情大拂,衆怨必起,決難奉行,令繕工本監,他條另議善處,何如?傳曰,允。以上兵曹謄錄
上在江華行宮。
大臣·備局堂上·兩司長官引見。內下日記
上在江華行宮。
傳曰,綾原君引見。
原昌君·護行官李弘望狀啓,賊兵今十八日誓盟于平壤後,撤兵卽去順安云云事。
卯時,有霧氣。自辰時至午時,日暈。以上內下日記
備忘記,甲子之變,被誅罪人中,分明冤死者,更爲議啓事,下敎之後,經年不爲擧行,殊甚非矣,令廟堂從速議處,俾無冤枉之魂。
備邊司啓曰,傳敎矣,此事極爲重大,待在外大臣上來後,當爲議啓,令義禁府尋考前後文書,一處會議定奪,取稟,宜當,敢啓。傳曰,依啓。以上禁府謄錄
上在江華行宮。
大臣·備局堂上·兩司長官竝引見。
傳曰,綾城君具宏引見。以上內下日記
上在江華行宮。
上拜謁魂宮。
傳曰,政事,當日爲之。以上內下日記
以延平府院君李貴箚子,三十八人冤死人回啓,備忘記,今此伸冤,所係非細,有罪而蒙赦,無罪而不得伸,皆失其宜,不可不詳査處置,或更爲議啓,或各陳所懷,俾無抱冤之魂。禁府謄錄
上在江華行宮。
昧爽,下霜,巳時,日暈。
東陽尉申翊聖引見。
朴蘭英招致差備門,問賊情。
管餉使成俊耉狀啓持來人等五人,招致差備門,問賊情。
夜一更,木星犯房第一星。五更,下霜。以上內下日記
繕工監啓曰,小各司直報六曹,則例爲牒呈,而提調因啓目移文之事,則直行關子,自有前規,大槪鴨島春秋刈薍,本來兵曹給價之役,而當此搶攘之中,事難因循舊例,請得留衛軍刈取,而兵曹回啓如此,本監則更無善處之路,令兵曹更爲處置,何如?傳曰,允。以上兵曹謄錄
上在江華行宮。
下直,奏聞使權怗。
庭試文武科放榜,權停禮爲之。
登州咨文齎去官黃珀,到椵島,毛都督不爲許送,故還爲入來。以上內下日記
上在江華行宮。
領府事李元翼,左議政申欽,西平府院君韓俊謙·沈悅·崔瓘·李命俊·柳斐·李聖求·李植等引見。
平安監司金起宗,去二十三日成貼狀啓,軍官金成一,牙兵嚴莫同等,當日回來言內,安州留屯賊兵百餘騎,而義州入防被擄人黃州武學金哲進告內,賊兵五名,持白旗二柄,自義州出來言內,天朝之兵,復陷新城,賊聞此奇後涕泣云云,且冬至使出來,聞賊兵攻陷義州,我國請兵天朝,一時出來遼東云云事。
黃州武學金哲,招問賊情。內下日記
上在江華行宮。
平安監司金起宗,去十六日成貼狀啓,賊兵十餘騎,自順安路入來于平壤,賊陣傳給大壯紙粘付二張,滿紙紅書,開見後,掠取雜物,急時結裹,而涕泣者半餘,達夜吹角,被擄老弱男女盡棄,西退是如說道,明白來告,臣方前進平壤計料事。
扈衛武臣閑良等入格者及六兩百三十步入格者,竝親臨試射。卯時,動駕,至酉時,還宮。出還宮時,皆魂宮拜謁。內下日記
上在江華行宮。
副元帥鄭忠信,去卄五日成貼狀啓,當日辰時,賊大陣盡爲撤向肅川路,順安以南更無餘陣事。
奏聞使堂上譯官李膺,下直。
平安監司,去二十六日成貼狀啓,二十四日巳時,大陣段撤回順安,巖峙川·於坡等地結陣,一枝兵分二陣,江東新倉前結陣是如來告,安州偵探軍官金江一,時回來言內,賊兵先鋒,已到淸川江是如來告事。
夜五更,有霧氣。
使命官仍爲試射。內下日記
兵曹啓曰,鴨島刈薍之役,自平時黃海道水軍調用,上年宣惠廳給價調用水軍,價布輸送於宣惠廳,今則黃海水軍,決無調用收布之路,宣惠廳又無雇立之價,本監計無所出,欲借用上番之軍,此則前所未有之事也。我國之事,一開新規,則後必爲例,軍情大拂,不敢奉行之意措辭覆啓,而繕工監又爲啓請,亦出於不得已也。同是國事,不可恝視,此處留衛軍二百名七日役事,只刈取國用,鎌子令本監各各備給,何如?傳曰,事甚未安,勿爲施行,其條隨便雇立。兵曹謄錄
上在江華行宮。
黃海監司張紳引見。
自昧爽至辰時,有霧氣。午時,日暈。
平安監司狀啓,平壤南京坪留屯之賊,今二十四日撤向順安云云事。以上內下日記
兵曹啓曰,臣等亦知刈薍之難於開例,已爲防啓,而還都日迫,該用正薍,本監他無措備之路,不得已欲以衛軍除出刈取,而減其立番日數,以酬其勞,則頗有自願者,故如是覆啓矣。今承下敎,極爲允當,但雇立之價,本監旣無出處,本曹軍需木數百同,戶曹悉用於賊陣禮單,卽今步兵價布來納者,僅數十同,還都之後,則每朔所用各處價布,多至三十餘同,若不大段變通,則決無繼支之路,極爲悶慮。然事出急遽,不可推諉,二百名五日役雇立之價,自本曹措備輸送,令本監隨便雇立,何如?傳曰,允。以上兵曹謄錄郞廳李鎭儀校。郞廳南鶴宗書。
上在江華行宮。停常參·經筵。
昧爽,有霧氣。
傳曰,政事,當日爲之。
平安監司,去二十八日成貼狀啓,本月二十七日,軍官尹尙臣牙兵嚴莫同等偵探內,順安境留屯賊大陣,二十五日盡爲撤還,過肅川,今方安州城外結屯,而江水漲溢,不得渡涉是如來去云云事。內下日記
兵曹啓曰,慶尙道榮川步兵隊正權應一等,去甲子·乙丑兩年步兵未收價布,皆是逃故,生徵無路,分揀事,上言啓下矣。權應一等,逃亡物故價布,生徵無路,甲子·乙丑兩年未收,分揀爲白良,結陳詐爲白有在果,此事,其等徒所訴兺,以分揀不得,令本道査考啓聞施行,何如?傳曰,允。兵曹謄錄
訓鍊都監啓曰,前修撰洪命耉,都監郞廳已爲啓下,而方在罷散之中,時無職名,付軍職常仕,何如?答曰,依啓。訓局謄錄
上在江華行宮。停常參·經筵。
平安監司狀啓,賊兵,去二十七日,西渡淸川江,轉向嘉山事。內下日記
上在江華行宮。停常參·經筵。
全羅道別將朴成仁罷兵下去。
胡中禮物齎去宣傳官還來,賊之大陣,已到安州,盡爲撤去云云事。
巳時未時申時,日暈左珥。內下日記
義禁府啓曰,江都遷幸時,本府文書,以工曹船隻載來矣,卽今工曹無所管船隻云,令京畿監司容載一隻回泊燕尾亭,使之無弊載還,何如?傳曰,知道。觀象監船隻同載以送,可矣。禁府謄錄
上在江華行宮。停常參·經筵。
傳曰,大臣·備局堂上·江華留守及兩司長官,竝引見。
傳曰,政事,當日爲之。內下日記
義禁府啓曰,允下事,傳敎矣。臣等將延平府院君李貴前後箚子及回啓公事,議于大臣,則大臣之意以爲,此事前日判府事金瑬·李貴等,與其時參鞫大臣,旣已査考,各人推案分釋,而未分釋類,別單開錄以啓,今承下敎,反復相議,而更無辨別取舍之路,前單子還爲入啓,伏候睿裁,爲當云,敢啓。答曰,依別單施行。
又啓曰,云云事,傳敎矣。前安峽縣監具橚,時在行在,本府當爲決杖,而前旌善郡守金墩,〈前〉歙谷縣令金興祥竝在外,依備邊司公事,各其所居道觀察使,決杖後啓聞事,行移,何如?傳曰,允。以上禁府謄錄
備邊司啓曰,今見副元帥鄭忠信狀啓,訓鍊都監哨官宣漢,聞喪出來,以其軍官表僩,代爲假哨官云,令都監速爲差送,何如?答曰,依啓。訓局謄錄
上在江華行宮。停常參·經筵。
傳曰,領府事李元翼,左議政申欽,西平府院君韓浚謙,各虎皮一領,沈悅·申翊聖·崔瓘·李命俊·柳斐·李聖求·李植,各豹皮一領,李英達·韓好問·李琡·鄭弘溟·金卨·李惇五·李時雨·金克新·蔡忠晉·吳燦·金濤,各上弦弓一張賜給。
龍骨山城義兵將鄭鳳壽,去三月十九日成貼狀啓內,附賊人張士俊,二十七日致書迫脅來降云,不答,則翌日回來,向臣發怒曰,如非歸順,非徒汝,禍至於不測,無罪之民,盡將戮殺,是何罪耶?十七日賊兵,自卯時至申時,圍城相戰五巡而退,將校二人戰死事。
巳時申時,日暈。酉時,日暈兩珥。內下日記
以備邊司各衙門,逐朔步兵價布上下處,廟堂相議裁減別單,傳曰,限三年,依此施行。兵曹謄錄
巳時午時申時,日暈。酉時,日暈兩珥。
上在江華行宮。停常參·經筵。
辰時午時未時酉時,日暈。
傳曰,政事,當日爲之。
副元帥狀啓,眞㺚一名,捉獲送于本道監司處事。
傳曰,綾原君及綾城〈君〉具宏,竝引見。內下日記
上在江華行宮。停常參·經筵。
護行官李弘望,去三月二十九日成貼狀啓內,奴汗使高·車·朴氏傳語曰,宣·郭·鐵三邑,皆非當初相戰之地,定州牧使金搢,郭山郡守朴惟健,麟山僉使韓耆英,折衝鄭夢龍,出身金聲發,金搢妾,朴惟健妻,及三邑人民被擄者,三萬二千一百餘人,竝爲刷還,安居于定州邑內事。內下日記
傳曰,成俊吉·成伯耉·韓頊·柳韡·成大翼·李用晉·全晦·南濂·柳公亮·許䄩·閔有章·奇自獻·玄楫·李竝分釋,復其官爵。禁府謄錄
上在江華行宮。停常參·經筵。
私廟及魂宮別茶禮時,上親臨行事。
辰時未時,日暈。內下日記
義禁府啓曰,譯官金汝恭在避,未及推捉,其婢子守家屎,囚禁督現矣,今當還都之日,自有刑曹,本房非次知囚禁之地,移送該曹,何如?答曰,放送。禁府謄錄
侍講院啓曰,本院上番實官三員內,新除授文學李景曾,以直講,奉文廟位版,曾已上京,時未來到,弼善金聲發,重患癘疫,尙未擧頭,設令差歇,癘疾之餘,決難入參書筵,只有輔德鄭弘溟,而疾病事故,有難豫知,請令該曹變通處置。
又啓曰,世子宮入達朝報,吏曹定送各司書吏,使之書達矣。今則各司殘敝,勢難定送,而朝報入達,亦不可闕,請令戶曹,雇得能書者,竝與紙價而給之,使之書達,何如?傳曰,依啓。已上春坊日記
上在江華行宮。停常參·經筵。
夜一更,月入太微西垣內。內下日記
傳曰,罪人朴東亮,身負罔赦之罪,決不可輕議,但前有千里扈聖之功,後有三年守陵之勞,念其旣往,不無可恕之道,量移。禁府謄錄
上發自江華,通津縣宿所。
辰時,大君自江都先爲離發,向京城。
午時,大駕離發江都。申時,到通津縣宿所。內下日記
上發自通津縣,陽川宿所。
卯時,大駕離發通津。巳時,金浦晝停。
午時,大駕離發晝停所,歷入園所拜謁後。申時,陽川縣宿所。
申時酉時,日暈。內下日記
夜一更至四更,月暈。
上發自陽川,還御于慶德宮。
卯時,大駕陽川離發,辰時,露梁江邊晝停,巳時動駕,午時到宗廟,申時還宮。
平安監司今初七日成貼狀啓,安州城中城外僵尸,已爲收拾埋置者,三千四十一人,燒火死者,一千餘人事。
廟社主自陽川子時離發,平明到露梁,辰時到宗廟,上奉安廟主後還宮。
政院·玉堂·藥房問安。答曰,知道。
自卯時至申時,日暈。酉時,日暈兩珥暈,上有冠,色內赤外靑。夜一更四更,月暈。內下日記
上在慶德宮。停常參·經筵。
平安監司金起宗,副元帥鄭忠信,管餉使成俊耉聯名狀啓,本月初六日,賊大陣合勢進迫龍骨城山下,城中寂然無應,及賊進迫城下,城中以石車·火砲,一時齊發,賊兵死傷,不知其數,仍爲敗北,賊復四面屯聚,時方圍城事。
平安監司狀啓,去三月晦日·今四月初七日,賊兵連續渡江,原昌君與賊王子,一時渡江入去事。
自午時至酉時,日暈。內下日記
有政事。
以金卨爲副修撰。以上經筵日記
兵曹啓曰,廣州正兵金順男等,南漢山城,獨於廣州官,每當番入役,不能支當,畿甸列邑中,輪回入番事,上言啓下。金順男等二十五人,以廣州之軍,自初南漢山城立役設築,今後番次他邑人,輪回入番于山城爲白良結,陳訴爲白有齊,南漢山城旣已勤苦設築,當有守直之軍,山城是本州,故本州軍士似當入守,苦歇之間,輪回入番,亦無所妨,令本道議于摠戎使,從長處置行移,何如?傳曰,允。
又啓曰,全州正兵林彦春等七十九名,農務方殷,未立一朔,除立役軍糧備納事,上言啓下。還都之後,宮闕各處派送之軍,其數浩大,上番軍士有頉甚多,勢難除番納米,上言內辭緣,受理安徐,何如?傳曰,允。
又啓曰,本曹書吏安繼壽等五人,甲子年适變時及今此扈從終始,再次勤苦,連等付祿事,上言啓下。今番扈從之吏,其數頗多,其自闕門奔走服役之勞,果倍於他司,而此是渠等職分之事,固不可猥濫上瀆,渠等五人,自以再次扈從,敢援甲子年例,願爲付祿,下人微勞,非有特命,則臣等不敢仰瀆,上言內辭緣,受理安徐,何如?傳曰,允。以上兵曹謄錄
上在慶德宮。停常參·經筵。
傳曰,洪振道引見。
午時,日暈。夜一二更,月暈。內下日記
上在慶德宮。停常參·經筵。
平安監司狀啓,宣川·鐵山避亂之人,爲毛文龍軍所廝殺云云事。
恭惠王后忌辰。內下日記
上在慶德宮。停常參·經筵。
自四更,下雨。內下日記
義禁府啓曰,都事沈演病重,久不行公,令該曹斯速改差,何如?答曰,依啓。禁府謄錄
上在慶德宮。停常參·經筵。
平安監司書目,副元帥今十四日成貼狀啓,卽日鷄鳴時,金大乾草報內,昨日午時,賊兵來到定州城外,而靑·紅·白三旗大陣,不入定州城中,從西門外前向㺚川,首尾亘八十餘里,前騎已到納淸亭事。
夜二更,白雲一道如氣,起自坤方,直指艮方,橫過月上,移向月下,長八九丈,廣如布尺,良久乃滅。五更,沈霧。內下日記
謝恩,副修撰金卨。經筵日記
訓鍊都監啓曰,黃州則兵使李時英方在其處,西來邊報,自當登時馳送,而龍川以東,擺撥尤甚無形,雖有急報,恐不無淹滯之患,都監上馬軍五十名,分送於龍川以東十五站,如遇時急邊報,罔晝夜替傳來報事,嚴飭以送,至於例傳狀啓,則依前擺撥傳送,勿許混責都監之軍,且宣傳官一員,令兵曹極擇差送,留在龍川,使之句官傳送,宜當,敢啓。答曰,依啓。訓局謄錄
上在慶德宮。停常參·經筵。
假注書安時賢呈辭受由,代辛應望。
鄭百昌,以備邊司言啓曰,南斗極呈狀於本司,仍以其父以興所佩密符·兵符入盛二囊來納曰,其父被圍之日,以此囊及其家人處永訣書,出送兵·密符,卽使之納於朝廷,而本城久爲賊窟,人不得通行,冒死入去,不得父屍,而父命之事不可緩,親自來納云,上項密符·兵符囊捧入之意,敢啓。傳曰,知道,南斗極,令該曹米布題給。
傳曰,先王朝束伍磨鍊事目,覓入。
鄭百昌啓曰,卽者査考南斗極所納兵符二囊,則守令·僉萬戶·兵營,左隻皆有之,而乾川以下權管二十四符皆無,想權管符所盛一囊,未及出來也。現存者則下送于申景瑗處,其餘見失者,及雖有左隻而無右隻者,竝令査覈馳啓後,更造以送事,下諭,何如?傳曰,依啓。
李明漢,以左邊捕盜大將意啓曰,宗廟祭器等物,偸取賊人,或埋置於士族家或閭閻家云,竝爲搜探之意,敢啓。傳曰,知道。宗廟祭器外,其餘各司所失雜物,勿爲搜探,俾無弊端。
鄭百昌,以備邊司言啓曰,江都料理之事,一刻爲急,還都之後,卽稟差出留守,而有姑除之命,府尹以臨遞之官,凡事恐不能如前着力,留守亦不急速差送,則本府之事漸至稽緩,沈悅姑以經理堂上,數日內下送,使之及時料理,何如?傳曰,依啓。
傳曰,曾在江華時,胡差贈給倭劍內弓房所儲取用事,入啓蒙允矣,其時所載船隻已發,未及出給矣,今此長劍五口·短劍五口,下于該曹。
以扈從落後人單子,傳于鄭百昌曰,禁軍等不可只爲汰去,加用罪罰事言之。
鄭百昌,以御營廳言啓曰,御營廳中庭試出身爲先放送事,入啓,傳曰,依啓,且此軍上來勤慢,詳細査出,以爲賞罰之地事,傳敎矣。元軍一千三百二十一名內,冬間立番者六百五十三名,下番在家者六百六十八名,而變後晩到者,計其道路遠近,已自軍中,從輕重棍罰矣。其中自陳逃亡者四名,終始未現者八十八名,聞變未久趁卽上來者,一百七十二名,竝爲別單書啓,伏候睿裁。傳曰,知道。分輕重,量施賞罰,以爲勸懲之地,可也。
有政事。
以李性源·呂爾徵爲直講,趙邦輔爲仁同府使,權晵爲坡州牧使,吳端爲正言,趙絅爲持平,呂爾亮爲繕工假監役,梁應涵爲黃州判官,朴宗男爲司贍主簿,李性源爲司書,琴尙絃爲校書副正字,鄭思湜爲江陰縣監,鄭光績爲大司憲,尹昌遠爲禁府都事,李光春爲慶尙都事,李文柱爲監察,李命雄爲禮曹佐郞,李昭漢爲獻納,金知復爲禮曹佐郞。缺燼餘
義禁府啓曰,卽見禮曹帖呈,今年自春至夏,旱乾太甚,依前例,審理冤獄事,入啓蒙允矣。本府罪人內官白大珪·吳以恭,則已爲遲晚,前郡守鄭汝麟,則係干贓汚,別無審理之事,敢啓。答曰,知道。禁府謄錄
昧爽至辰時,有霧氣。自巳時至辰時,日暈。已上春坊日記
上在慶德宮。停常參·經筵。
吳䎘啓曰,大司憲鄭光績未肅拜,執義以下皆在外,今日以監察爲茶時之意,敢啓。傳曰,知道。
金蓍國啓曰,大臣·備局堂上引見事,命下矣。三司長官似當入參,而大司憲未肅拜,執義以下在外,司諫院則大司諫李楘呈辭受由,以次官入參乎?副提學鄭經世,以備局堂上入侍,故敢啓。傳曰,知道。兩司勿爲入參。
又以領府事李元翼意啓曰,臣老敗日甚,專未成禮,變急之日,出入榻前,君臣間事體,極爲惶恐,承命來在闕門外,而不敢進詣榻前云。答曰,知道。勿爲惶恐,安心入來事,言之。
吳䎘,以備邊司言啓曰,卽接平安監司金起宗,副元帥鄭忠信狀啓,則毛兵船五隻,卸泊安戎倉海口,直到倉前,放砲焚掠,大小人民,逢則撕殺,襁褓嬰兒,亦不一遺,定州避亂船二隻,滿載男婦,亦被毛兵殺戮云。毛兵作害,一至於此,誠可慘痛。令承文院今送咨文中,此一款添入,而因及若此不已,邊地民兵,迫於救死,必不束手受害之意,使彼稍有所憚,宜當,敢啓。傳曰,知道。已書咨文,爲先入送,今此安州之事,勿爲添入於此咨文,未知如何?更爲議處。
吳䎘,以都摠府言啓曰,都摠管具宏,備邊司坐起晝仕,請出標信。傳曰,知道。
又以訓鍊都監言啓曰,江都三殿扈衛砲手,十日一回交遞,而交代軍一百名,前司左哨官金述率領,今月二十日發送之意,敢啓。傳曰,知道。以上燼餘
上在慶德宮。停常參·經筵。
鄭百昌,以備邊司言啓曰,鎭管束伍應行節目,條列于下以稟,睿裁。傳曰,依啓。將官遷轉朔數,似爲太少,更爲酌處,先王朝磨鍊束伍事目,亦爲採用。
李明漢,以尙衣提調意啓曰,常時各殿逐朔進上之墨,小不下三十餘張,其餘香室·弘文館·侍講院諸處進排之數亦多,而皆出於平安·黃海兩道矣。今則兩西列邑,無一先會,勢難分定,而各殿進上諸處進排,皆不可闕焉,無路辦出,誠爲悶慮,限事定間,移定兩南,則似爲便當,敢稟。傳曰,令該曹酌處。
以吏曹判書身病呈辭,傳曰,遣御醫看審。
鄭百昌,以備邊司言啓曰,龍骨山城義兵,爲國事盡心死守,今雖不能直自陸路入送,援兵軍糧,俟其賊退之時,運致山城,自廟堂議處事,傳敎矣。本城以孤軍死守,糧械垂盡,而國家不能如意接援,前日金起宗所送糧船,亦未知得達與否,設令得達,二百石之糧,其能支給幾日乎?今日送糧之策,誠不可緩,令金起宗,除出管餉米三四百石,裝載一大船,仍載精銳砲射手四五十名,浮海入送,而經過椵島時,恐有毛兵搶掠之患,必須待夜乘潮,暗地過去,使彼不覺,若遇些少水賊,則載船上兵,足以抵當矣,到山城一息之地,有泊船浦口云,到泊之後,自當有運致城中之便,更加着意擧行事,平安監司及管餉使處,竝行移,何如?傳曰,允。
又以備邊司言啓曰,平安監司金起宗狀啓,欲於端午問安帖中,添入毛兵殺掠一款,仍請別送差官,另加禁斷云。毛兵作缺旣出毛將之意,雖送差官,似無所益,且毛差一番出來,有無窮之弊,請送差官一款,姑停,宜當,敢此仰稟。傳曰,依啓。
答前郡守朴知誡疏曰,省疏具悉。深嘉爲國之誠,疏辭,當令廟堂稟處焉。
大司憲鄭光績啓曰,無狀小臣,年垂八耋,身嬰痼疾,陳章乞解,未蒙一兪,而事故連仍,悶默隨班,廉隅都盡,爲人嗤點者,久矣。今玆新命,又及於已,試無效之人,實臣夢寐之所不到也。昨者伏覩懷恩君德仁所進之箴,歷擧廷臣偸安頹惰之習,而竝陳直言寂寥呈告紛紛之弊,其言痛切,正中時弊,而臣亦廷臣之一也,況臣屢忝臺閣,曾無一言匡救衮闕,而呈告圖便,爲臣上策,臣雖老病,不齒人數,而亦有心腸,聞義卽服,瞿然若失,無地自容。目今新經喪亂,朝綱解弛,論執時政,糾劾官邪,振肅頹綱,專在風憲,責任之重,萬倍平時。伏乞聖慈,察臣老病,遞臣之職,以授可堪之人。答曰,勿辭。
鄭百昌,以都摠府言啓曰,都摠管具宏,備邊司坐起晝仕,諸出標信。傳曰,知道。以上燼餘
兵曹啓曰,龍仁正兵嚴希男等四十二名,本縣束伍,抄軍南漢,移陣漢江,進陣臨津,三朔從軍,而又爲上番,落種不得,生命爲難,特命減番事,上言啓下,今此事變,各道民兵,擧是從征,罷還之後,則應立之番,自當依例,都目若盡爲減番,則侍衛之軍,勢將虛疎,依前日判下,分明從軍有公文者,減三日爲先下送,何如?傳曰,允。兵曹謄錄
上在慶德宮。停常參·經筵。
洪瑞鳳,以吏曹言啓曰,臺諫有闕,政事,何以爲之?傳曰,當日爲之。
答獻納李昭漢避嫌曰,勿辭。
鄭百昌啓曰,獻納李昭漢再啓煩瀆,退待物論矣。傳曰,知道。
金蓍國啓曰,卽伏聞忠義鄭漢臣,自昨日席蒿抱斧,伏于闕門外,臣等使之招入,問其所欲言,則曰,賊兵雖退,必有再犯之患,願奉王子一分,諍臣數人,出鎭開城府,誓殲賊虜,朝廷若不聽用,則請以此斧,斫臣頭云。觀其辭氣,似是誕妄失性之人,而係于言路,不敢不達。傳曰,饋酒以送。
答左議政申欽箚曰,省箚具悉卿懇。此時人言,不必介意,須勿控辭,安心行公。
副提學鄭經世,校理金光炫,副修撰金卨箚子,竝引嫌而退,除授二日,卽爲出肅,旣無稽謝之失,引見之命,在於未謝之前,尤無墜落近例之事,旣已引嫌,且承勿辭之命,則本非再避之事,而相避之法,在下當遞,請大司憲鄭光績,獻納李昭漢竝命出仕。答曰,依啓。以上燼餘
御營廳啓曰,因御營軍崔霔等上言,自本廳自耕田結復戶保率,量宜定給之意,覆啓矣。該曹以爲,此時定給奉足,似難輕議,只自耕田結五十卜稅外給復事,令摠戎廳商議施行事,啓下矣。凡上番軍士十六朔,二朔相替者,猶給保率,各不下二三人,而此軍則半是有主私奴,而立番日數,比他兵有加,況今方欲廣募,如無別樣擧措,無以聳動,其中私賤,則以良丁給保,果無所據,依都體府別抄軍例,只田稅外一結復戶,而良人則五十卜復戶,率丁,同居親屬中,無役者各一丁,從自願爲先定給,亦或便當,更令戶兵曹,移文各道,何如?答曰,依啓。御營廳謄錄
上在慶德宮。停常參·經筵。
平安監司十七日成貼狀啓,安州戰亡將士中表表死節者,博採土人之言,則賊兵之來屯城外,屢以和事爲言,兵使南以興曰,兵交,使在其間,循例酬應,觀其情形,一面更加防備,是或兵家一道。防禦使金俊曰,唯當背城一戰,和之一字,非所論也。及朴蘭英·吳信男到城下,請見兵使·防禦使,至再至三。以興·俊等,立馬城上,暫見吳·朴兩人,仍責以背本國從賊之罪,二人答以,吾等之願,只在兩國解兵,歸死本土,大將若出見賊,則和約可成,以興·俊曰,若然,便是降,非和也。二人歸報,則賊遂進兵攻城,城將陷,以興·俊,在中營樓上,哨官金汝水,馳到樓下,以興謂曰,事已到此,將若之何?仍以手指火藥櫃曰,吾死在此。遂以火藥自燒死。金俊子有聲,亦隨父在樓中,父子同時焚死。俊之妾金氏,爲賊所執,欲逼之,其妾曰,夫爲忠臣,妾爲烈婦,可也。罵賊不受辱,爲賊亂斫而死。賊未犯城時,介川郡守張暾,馳到中營,力爭於南以興曰,守牒軍,都是民兵,雖多無用,砲射精兵,皆聚中營,賊若登城,中營軍雖欲往救,其勢不及,以此砲射,分作四衛,遊兵預置城上,隨處應變,可爲萬全計。以興不用其言,暾曰,今日事去矣,一死外更無他策。還到信地砲樓,終始不下一步地,以火藥自燒死。復讎將金良彦,見諸將自焚曰,節則高矣,不射一賊,徒殺吾身,非丈夫事,當城射賊。矢窮後,又以鞭棍,擊殺甚衆,竟投水死。龜城府使金尙毅,東砲樓將安州出身金彦秀曰,投火而死,不如殺賊而死,二人或射或擊,賊之死傷亦多,及其力盡,爲賊所殺。大蓋,城陷時同日死者,六千餘人,其中死節者必多,而不得詳知事。以上座目外竝內下日記
上在慶德宮。停常參·經筵。
洪瑞鳳,以吏曹言啓曰,臺諫有闕,政事,何以爲之?敢稟。傳曰,明日爲之。
金蓍國,以戶曹言啓曰,經亂之後,奸吏蠹食之弊,不可不懲。政院所啓紙,平時一朔爲八卷,吏曹政事紙,雖差出一臺諫,必責單子紙三十張,未曉其故也。紙地筆墨,本色徵納,猶不得支堪,況必有木布之先容者乎?該司之板蕩,下吏之呼冤,職此之由也。今將諸上司各衙門該用紙地筆墨,參商定式,別單書啓,無得一毫加責,如有點退刁蹬,圖受賂物者,次知色吏,全家徙邊之意,請捧承傳施行。傳曰,依啓。全家徙邊,似爲過,限三年定配,可也。
鄭百昌,以備邊司言啓曰,黃州則兵使李時英,方在其處西來邊報,自當登時馳送,而龍川以東,擺撥尤甚無形,雖有急報,恐不無淹滯之患,都監上馬軍五十名,分送於龍川以東十五站,遇時急邊報,罔晝夜替傳來報事,嚴飭以送,例傳狀啓則依前擺撥傳送,勿許混責,宣傳官一員,令兵曹極擇差送,留在龍川大將所,檢飭傳送,宜當,敢啓。傳曰,依啓。以上燼餘
上在慶德宮。停常參·經筵。
傳曰,今下弓矢,中軍張曛給送。
鄭百昌,以備邊司言啓曰,卽見鄭忠信·金起宗等狀啓,賊兵大陣,來屯定州,前騎已到納淸亭云。大賊旣渡鴨江之後,似無再擧之理,而狡虜凶計,亦不可測。諸道兵馬,皆已罷遣,在我防備,萬分踈虞,極爲可慮,西路馳啓,想必連續入來,而恐有撥路遲滯之患。急遣宣傳官,前往帥臣所在處,詳探賊勢,兼令檢飭撥路,宜當,敢啓。傳曰,依啓。
金蓍國啓曰,原昌君夫人及姜弘立等給料與否問啓事,傳敎矣。問于戶曹,則原昌君,則以二品祿題給,而此後連續題給計料,姜弘立,則去江華時只給十日散料,而還都後則時未題給云矣。傳曰,知道。連續題給。
鄭百昌啓曰,因下敎,問于京畿監司處,則本道凋弊,非但往來使命地境,羅將刷馬人夫等,切勿責立,至於供饋,只設一二器,下人給散料事,申飭列邑,如迎逢,則雖大官,何敢生意乎?或有冒法自行者,不爲摘發,則守令重治事,竝爲嚴飭,還都後欲爲條列狀啓,而有査覈事,未及爲之,不勝惶恐云矣。傳曰,知道。
又以備邊司言啓曰,賊未渡江,軍國機務,多有議處之事,而本司堂上,以事故會坐者鮮,其中延平府院君李貴,完豐府院君李曙,完城君崔鳴吉,或以人言,或以疾病,屢日不來,請命招出仕,何如?傳曰,依啓。以上燼餘
兵曹啓曰,舒川正兵金德龍,以單丁自備糧上番緣由,分揀一旬減番事,上言啓下。應立之番,不可以自己願,續續減除,而觀其狀辭,似爲切迫,番限量減日數,何如?傳曰,允。兵曹謄錄
上在慶德宮。停常參·經筵。
以忠淸監司權盼辭職上疏,傳曰,安心勿辭,調理察職事,回諭。
傳于李明漢曰,私廟·魂宮還都時,綾城君具宏,右承旨金壽賢,下去陪來,軍士及儀杖,依返魂時例,令該曹察而擧行。
府啓,本府只有行大司憲臣鄭光績,持平臣趙絅,而依昨日傳敎,雖未備員,今日爲守令署經齊坐之意,敢啓。傳曰,知道。
李明漢,以禮曹言啓曰,以本曹草記,傳曰,私廟·魂宮入來時,當有祗迎·親祭等事,本曹察而擧行,可也事,傳敎矣。私廟·魂宮入來時,自上祗迎·親祭,揆之情禮,似不可已,但私廟·魂宮,相距不邇,而入城似在一時,兩處祗迎,勢不可及,自上先詣私廟,祗迎行祭後,卽詣魂宮,只行親祭,爲當,敢啓。傳曰,依啓。
合啓,請張晩遠竄事。請諸宮家魚鹽船稅革罷事。請海西蘆田設屯革罷事。答曰,不允。以上燼餘
有政事。
以金南重爲修撰,李潤雨爲副校理。經筵日記
義禁府啓曰,譯官金汝恭,事定後拿來事,前日入啓蒙允矣。今者還都已久,而尙不自現,尤爲駭愕,府羅將發遣尋覓拿來,宜當,敢啓。答曰,依啓。禁府謄錄
上在慶德宮。停常參·經筵。
李明漢,以禮曹言啓曰,傳敎矣。慈殿還都時祗迎處所,或以爲郊外宜當,或以爲城門外宜當,或以爲闕門外宜當,事係新規,論議紛紜,臣曹不敢擅定,議于大臣,則大臣之意以爲,郊外城外則多有難便之事,常時大駕行幸時,東宮例於闕外祗迎·祗送,而亦依此例,闕門外祗迎,似爲宜當云,故以此磨勘入啓矣。傳曰,知道。祗迎於城門外,似爲合禮,更爲定奪。
傳于李明漢曰,世子還京時,歷入園所,拜謁以來,似合情禮,言于禮曹。
洪瑞鳳,以吏曹言啓曰,臺諫有闕,政事,何以爲之?敢稟。傳曰,明日爲之。
酉時,日暈左珥。以上燼餘
平安監司狀啓,卽接龍川小爲浦義兵將訓鍊判官李立龍報內,當初龍骨城潰散之後,奴賊焚蕩閭閻,廝殺男女,矣身招集散民,領率若干將官,千摠金缺,右把摠李仲立·安右咸,哨官沈達海·崔希男·金義老·張右·李德立·張希俊·吳重生,偵探將張麟·金重汴·張屹·張希宗·張述·安克諧等,托身於唐將,三旗鼓士〈?〉善或以偵探于鴨綠江爲有如可,回泊彌串,領我軍結陣于都間山爲有如乎。三月十八日辰時量,奴賊千餘騎,自東路仍至結陣處,連二日相戰,所殺幾至二百餘名,中箭帶傷者,不知其幾,同賊盡輸其死傷,十九日午後退走爲去乙,卽爲移陣于北爲浦爲有如乎。又於同月二十三日巳時量,賊兵二千餘騎,來圍我軍所駐處,至酉末相戰,射殺二百餘名是乎白去,伊賊亦輸其屍,故不得盡斬,只斬五頭,甲冑五件艱難得奪爲有如乎,督府差留駐陣中,斬級甲冑等物,卽送都督府爲旀,當初召募形止及相戰緣由,三月卄四日馳報成貼,使同守金明金等,定送爲有如乎,時未回來,安克咸等七人,領軍邀擊,射殺不知其數,斬級四頭,亦送督府,義兵招集形止及三巡相戰軍功,成冊上送。且宣川·劍山義兵將,左協將李宗義,右協將田德年等馳報內,賊兵入寇之初,惟曰,宣川,列邑之中無城郭,盡陷賊頹,奪掠財物,聚會男女,置諸圍陣中,餘生士民等,束手無策,脫身潰圍,遁入劍山巖窟之中,忘生奮義,招集散民千餘,劍山之險,十倍於蜀道,虜賊百萬,決難卒犯,千餘人入其險窟,臨賊放砲,射殺者,一日三十餘名,奪馬者八九匹,自三月初至四月初九日,連日數十餘戰,未嘗一敗,射殺合爲三百餘名,奪馬三十餘匹分叱不喩,軍功成冊上送次,龍川山城,以馳報爲白有在果。但兵盡卒飢,今月初十日,飢民男女百餘人,從間道東向京城爲如可,爲胡兵盡獲,矣徒文武士民等,率數百餘人,據險固守之際,毛都督聞此奇,遣自募將毛求然·許存等,各率軍兵百餘人來到,與我軍合勢,自今月初十日連戰,射殺四十餘人,奪馬十餘匹,唐將於前後竭力討賊,及飢民情由備。督府軍餉入送次,以定將一人領去。定州別監金廷績都目內,本州慈聖峯摘奸,則同峯三面懸岸如削,人跡不到,惟西一面,暫有底下,新築石城,防備器具,三稜杖大小石塊無數負積,兵器私持弓千餘張·雜箭八九部,累次相戰,已盡破毁,只有鳥銃·長槍·環刀略干,防牌段,閭家棺板門戶,多數浮取,列立峯西面,去二月初十日爲始入守,所謂義兵五十餘名外,本州各官避亂人等,聞奇來集,男女老弱竝一千卄餘名,時方入據峯上,前日與賊九巡相戰,每次勝戰,我國人段,無一名致傷,賊兵段,致死者頗多,同峯太高,未及斬首,同賊敗走時,棄置馬一匹·白旗一·甘土一·胡箭三四部·鐵甲二領·草綠卜多只等乙,峯上捨置爲有齊,糧食已盡,菜色滿顔,相對涕泣,慘不忍見事。本月二十三日,在永柔,酉時,日暈左珥。龍川出身自初不離李渾,狀啓持來。以上內下日記
上在慶德宮。停常參·經筵。
李明漢啓曰,慈殿還都時祗迎處所,以世子祗迎大駕之例,援議勘定入啓矣。今承上敎,爲慈殿致敬盡禮之意,至矣,無容更議,問于大臣,亦以爲當。依上敎,以崇禮門外改付標,何如?第念中殿行次一時入來,則不無難便曲折,自江上慈殿行次先爲入來,中殿·東宮則暫留船上,稍待自上祗迎還宮之間,隨後卽發,似爲便當,敢啓。傳曰,依啓。
鄭百昌,以兵曹言啓曰,還都之後,本曹事務,益爲煩劇,郞官各有所掌,不可久曠,正郞李景義,以平安道巡撫御史,還在西塞,請改差,以在京無故人,急速差出,何如?傳曰,依啓。
李明漢,以禮曹言啓曰,世子還京時,歷入園所拜謁,言于禮曹事,傳敎矣。金浦大路,距園所未滿五里,行過至近之地,而不爲展謁,揆之情禮,誠爲未安,依上敎,拜謁以來,允爲便當,此意陪從諸臣處,竝爲下諭,何如?傳曰,知道。以上燼餘
有政事。
以李敬輿爲應敎。經筵日記
義禁府啓曰,金搢·朴惟健等減死削奪白衣從軍事,命下矣。令兵曹京驛子押去,交付於平安監司金起宗處,何如?答曰,依啓。禁府謄錄
上在慶德宮。停常參·經筵。
平安監司狀啓,以宣·鐵·龜·郭四邑流民接着事,臣方到永柔,宣川人則永柔·甑山·咸從派遣,鐵山人則三和·龍岡派遣,郭山人則江西派遣,龜城人則平壤派遣,而皆從自願爲之計料。卽見永柔所分民丁,則菜色滿面,擁馬號訴,欲得半餉生活之事,所見慘惻,擇其中尤甚飢困者四百名,各給正租三升,此不過二日之計,若過三四日,則盡顚溝壑是白齊,其餘段,或分送鹽場,或作傭農家,或覓給種子,使之付種,或萬端開誘,使應募兵之數,募兵則只是三十名。今日臣發向甑山,亦依永柔例區處,而募兵摠數,則終到官處,小名成冊上送計料〈事〉。〈以下內下日記〉
上在慶德宮。停常參·經筵。
副元帥鄭忠信狀啓,安州時存軍兵數,三千八百四十人事。以上內下日記
義禁府啓曰,今見兵曹移文,江華經理沈悅狀啓內,西門外人家,圍籬排設,何如事,據圍籬移排鎖鑰開閉等事,令義禁府考例處置事,允下矣。前設圍籬之處,與將營廟社之地相迫,而城內他無可排之處,故請於西門外人家排設矣。圍籬城外排設當否,本府未有可考之例,何以爲之乎?敢稟。答曰,知道。城內他可合處移設,可也。
又啓曰,慈殿還都日,上門外祗迎及魂宮親祭時隨駕,府郞廳十員內,一員罪人押去,未上來,一員慈殿隨駕,一員王世子隨駕,二員魂宮陪來江華,一員中殿隨駕一員本司晝夜直,餘在郞廳三員,隨駕不足,假郞廳八員,令吏曹差出,何如?答曰,允。
傳曰,他處如無圍籬可合之處,則前圍排處仍爲之事,江華下去都事處言之。以上禁府謄錄
兵曹啓曰,今此私廟·魂宮入京時擧動傳語,孔巖津以西,則京畿監司當一一直爲馳報,而越江以後,則訓鍊都監當爲傳語,而路步卒勢難排立,都監馬兵二十餘騎,預爲定送,隨行以來,次次馳傳,慈殿還都時,亦依此施行爲當,都監之意亦然,京畿監司處行移,何如?答曰,依啓。訓局謄錄郞廳李鎭儀校。郞廳南鶴宗書。
上在慶德宮。停常參·經筵。
自辰時至午時,日暈。初昏,黑雲一道如氣,起自乾方,直指艮方,長十餘丈,廣尺許,良久乃滅。五更,艮方有氣如火光。
傳曰,政事,當日爲之。以上內下日記
訓鍊都監啓曰,擧動時傳語軍士,自前兵曹爲之,頃年兵曹,擧動臨時,偶一入啓,推諉於都監。其時臣李元翼爲都提調,具由防啓,而以姑爲借用之意批下,厥后仍爲式例。扈衛軍兵,至爲兵曹傳語之事,已極不便,而今者兵曹,又令加定馬兵,事甚未安。請其公事,勿爲擧行,何如?傳曰,依啓。昨日兵曹啓辭末端,都監之意亦然云者,與此啓辭,大相不同,極爲可怪,問于該曹以啓。
兵曹啓曰,以京畿監司狀啓,私廟·魂宮行,自陽川至孔巖津頭,則以本道束伍軍排立,渡江越邊至京城,則都監軍必爲排立事,啓下矣。此意事目中,已爲磨鍊啓下,或以步兵,或以馬軍,飛傳事,亦已入啓,此意更爲知委于都監及本道,何如?答曰,依啓。訓局謄錄
上在慶德宮。停常參·經筵。
三殿還都時,通津宿所。內下日記
私廟·魂宮自江都入京時,大駕先詣崇禮門外祗迎。
大駕直詣私廟親祭,祭罷後,玉堂問安。
魂宮親祭,祭罷後,玉堂問安。以上經筵日記
兵曹啓曰,以都監啓辭,問于該曹以啓事,傳敎矣。凡擧動時,以都監軍士傳語者,非今斯今,蓋以外方迷劣軍士,不能傳語,故以都監伶俐之軍,次次傳語,自先王朝已成規例,今此擧動時事目,亦依舊例,以都監軍磨鍊。而臣等慮自孔巖至京城,道里頗遠,都監步卒排立不易,故昨日臣在備局,送言于都監大將申景禛曰,都監有給料閑立馬軍,抄出二十餘騎,次次馳傳,則不過一番往來之勞,而傳語甚疾。依此爲之之意,往復講定後,入啓,允下矣。今日都監忽送啓辭,來示於臣,臣以馬軍傳語,非但事便,可省步卒排立之弊,且兵曹上番軍士,比前甚少,而今番三殿及魂宮上來時應入之軍,已爲下送者,通共四百餘名,絶無餘軍之意,再三送人,而大將申景禛終不聽從,臣等未曉其由。或以馬軍·或以步卒,令都監依舊例傳語,何如?答曰,依啓。訓局謄錄
上在慶德宮。停常參·經筵。
卯時辰時,下雨。以上內下日記
上在慶德宮。停常參·經筵。
巳時,白雲一道如氣,起自乾方,直指艮方,長竟天,廣可尺許,良久乃滅。以上內下日記
上在慶德宮。停常參·經筵。
巳時,太白見於午地。夜二更,蒼白氣二道,起自北方,直指坤方,長各十餘丈,廣各尺許,良久乃滅。五更,流星出天錢星下,入司空星下,狀如鉢,尾長五六尺,色赤。
平安監司狀啓,本月初一日,聖節兼謝恩使·冬至兼進賀使,兩行員役,竝以無事到泊于平壤事。
慈殿還都時,上祗迎于崇禮門外,午時,還宮。
政院·玉堂問安。答曰,知道。以上內下日記
上在慶德宮。停常參·經筵。
巳時,太白見於午地。午時,日暈。夜一更,月暈,月犯軒轅左角星。二更,月暈右珥。
傳曰,大臣·備局堂上·兩司長官,引見。以上內下日記
義禁府啓曰,卽聞前歙谷縣令金興祥,已爲罷職,上京自現云。自本府決杖,何如?答曰,依啓。禁府謄錄
上在慶德宮。停常參·經筵。
自昧爽至辰時,有霧氣,太白見於午地。內下日記
義禁府啓曰,卽聞前旌善郡守金墩,已爲罷職,上京自現云。自本府決杖,何如?答曰,依啓。禁府謄錄
上在慶德宮。停常參·經筵。
巳時,太白見於午地。午時未時,日暈右珥。
副元帥鄭忠信狀啓,卽刻到林畔路偵探,則軍官等進告內,初三日夕進到林畔館前,則賊兵大陣,多造雲梯與者皮船,一半向車輦前路,一半留館前,而因自陣中脫回女人問之,林畔之賊,與自義州出來者合勢,督造攻城之具,聲言渡蛇浦,進犯毛營,而其實似是向龍骨之計是旀,且云事或不成,直從義州玉江前,以船渡涉計云是如所,聞據進告是白在果,龍骨形勢之難犯,賊亦識之,若有糧儲,不患不堅守,而不幸日久被圍,則運道亦絶,極爲悶慮爲白齊。二起偵卒,尙未回來,回來卽時馳啓計料爲白乎旀,數日來,自遼東走回人,不特數百,皆言,回還賊兵,到遼東,聞西㺚大兵出來之奇,皆着甲冑,歸色甚忙,被擄之人,竝許任意行走,故到遼東逃回者,幾將萬餘人,行到昌城路越邊,則得除參將孤臣接渡,無事過江,行到昌·朔間,幾被曲承恩兵搶殺,僅有千餘得回云云事。
初昏,黃白氣一道,起自西方,直指艮方,長竟天,廣尺許,良久乃滅。以上內下日記
上在慶德宮。停常參·經筵。
申時,日暈,白雲一道,起自西方,直指東方,長竟天,廣尺許,移時乃滅。
鄭百昌,以備邊司言啓曰,龍骨城軍器入送之事,一日爲急,而領兵軍官,兵曹不爲給馬,遲滯可慮,破格給馬之意,敢啓。傳曰,知道。
李明漢,以吏曹言啓曰,江華留守當爲差出,而明日國忌,今日齋戒,政事,何以爲之?敢稟。傳曰,昨日何不取稟乎?明日,口傳政事爲之,可也。
鄭百昌,以兵曹言啓曰,本曹書吏扈從落後者,盡定軍役,且因價布竭乏,減其額數,緊關該掌使喚之任,亦患不足,而自前吏曹·司諫院·侍講院三衙門奇別書吏,吏曹以本曹有料書吏,逐朔差定。該掌任事者,勢難兼役,故別出書吏,分給價布,往役於他司,非但事甚無據,一年支計則價布數,同歸於虛費。當此軍需蕩盡之時,若又因循不罷,則殊無節省之意,今後切勿如前差定事,奉承傳永爲恒式,何如?傳曰,依啓。
又以備邊司言啓曰,以本司草記,鄭渾放送議處事,傳敎矣。渾自賊藪,往鄭鳳壽處,持狀啓上來,其歸義之誠,良足可尙,依上敎放送,未爲不可,但丁巳投疏,係干母后,若全然放釋,則恐致物情之疑怪,量移似當,而涉於恩命,恭俟上裁,敢此陳啓。傳曰,依啓。
又以吏曹言啓曰,胡太監接伴之任,所關極重,一應對一周旋之得失,實係大利害焉。曾在宣廟朝,楊邦亨·楊鎬之出來也,李恒福·李德馨,爲接伴使,蓋極一時之選也。今此接伴差出時,博採輿望,稟於大臣,然後入啓矣,今承改望之敎,該曹未能的知可合之人,不拘常例,備三員進擬,以候聖簡之意,敢啓。傳曰,知道。
尹履之,以義禁府言啓曰,罪人朴東亮,今當移配扶安矣。依近例,定差使員,押領移配之意,全羅監司處行移,何如?傳曰,依前例,都事發送,可也。
又以兵曹言啓曰,武科則雖庭試,先爲初試,已成近例。今番各道勤王從軍之人,其數必多,亦依上年庭試武科之例,分二所初試設行,何如?傳曰,依啓。
李明漢,以禮曹言啓曰,伏見回還使臣等狀啓,則太監四人,已爲辭朝,來到登州,不久將出來云。日前天朝將官出來,則例有迎慰之禮,令該曹依例差送,禮單磨鍊,急急下送,宜當,敢啓。傳曰,依啓。
答生員梁貴生疏曰,省疏具悉。疏辭,當令廟堂量處焉。
尹履之啓曰,掌令李景憲,持平金堉再啓煩瀆,退待物論矣。傳曰,知道。
持平呂爾徵啓曰,朝者,以處置事,往長官家相議,以爲用船五隻,非講院之所爲,出於申景裕之修飾,當該官現告,又歸於入直下番,着署公事,亦無不察之失,故簡通於同僚,啓請出仕矣。今見掌令李景憲,持平金堉再避之辭,處置乖當之失著矣。不可仍冒,請命遞斥臣職。答曰,勿辭。
尹履之啓曰,持平呂爾徵,再啓煩瀆,退待物論矣。傳曰,知道。
正言吳達升啓曰,臣旣在應察之中,決不可仍冒,而同僚强請出仕,實未曉其意也。其時講院,自聞變之後,皆合番直宿,旣無出直之理,又無入直之理,而凡書冊用印行文書等事,下番專管,臣之職次,最居同僚之末,當該之責,臣實當之,何敢自謂無實而晏然行公乎?請命罷斥臣職。答曰,勿辭。
尹履之啓曰,大司憲鄭光績,執義姜碩期,掌令韓必遠,正言吳達升,再啓煩瀆,退待物論矣。答曰,知道。以上燼餘
鄭百昌,以備邊司言啓曰,伏見前參奉安承慶上疏,引古證今,縷縷累百言,爲國之誠,可謂至矣,自癸亥至此,凡三疏矣,施措節目,亦備悉矣。此疏則守山城·守臨津·守京城·設義科四事,而依傳敎招問,則其說不違於此疏,言京城不可不守,若招致八道之軍,聚於都中,計堞分守城上,設置高樓,且築墻子,以大瓦相合作穴,缺八行若擢用其身,使行其言,則必是施效,而白髮之人,又不可責以官守,今姑送于體臣金瑬處,以爲參謀,與之從容諮訪,採其長慮善策而用之,則其於戎務,必有所補,疏中所論姜太公·王景略之事,自負不淺,欲一謁天陛,以伸葵藿之忱,備局招問,不足以盡其所蘊云,至於義兵科,則不無激勸之益,而事係新規,不敢遽爲請行,敢啓。傳曰,依啓。
持平金堉啓曰,臣之無狀,屢忝非據,絲毫蔑補,罪戾已多。引嫌煩瀆,誠非臣意,但變亂之初,臣在講院上番,以書冊不可棄去,勢又不能盡輸,令下吏抄出諸冊各,一件爲五駄而送之,其餘則藏置院中而去。以入番爲該官,臣實當之,以句管出送爲該官,臣實當之,其時下番卽司書趙絅,而新除其職,聞變肅謝,入直六七日而南下,焉知院中之首末哉?五隻之船,雖甚虛妄,推緘之答,在於臣身,被察之人,擬望尙不可,臣何可晏然於臺閣乎?請命遞斥臣職。答曰,勿辭。
正言李性源啓曰,正言吳達升,以申景裕公事判付,有侍講院當該官察之之敎,本院書冊,載以五駄,得工曹船一隻,輸送于江都,申景裕所謂五隻之用者,實未知其由,而旣承嚴旨,方在應察之中,決不可仍冒,引嫌而退。書冊五駄,旣載一船,送之江都,則景裕緘答,近乎修飾,本院本無當該之官,而掌印行文書,入番主之,而非當時入直之員,則尤無可引之嫌,正言吳達升,請命出仕。答曰,依啓。燼餘
上在慶德宮。停常參·經筵。
李明漢啓曰,明日常參·經筵,取稟。傳曰,停。
又啓曰,憲府全數避嫌退待,今日以監察爲茶時之意,敢啓。傳曰,知道。
大司諫全湜啓曰,昨日正言吳達升處置之時,臣意以爲,侍講院旣無當該之官,吳達升又非入直之員,況五駄書冊,決非五船之所載,似無被察之理,相議啓請出仕矣。今見吳達升再避之辭,則處置乖當之失,臣實當之,何敢仍冒,更爲處置乎?請命遞斥臣職。答曰,勿辭。
獻納李昭漢啓曰,臣於昨日,請出正言吳達升之啓,因同僚簡通,書送謹悉矣。達升,旣以此再避,處置乖當之失,與同僚無異,不可仍冒,請命遞斥臣職。答曰,勿辭。
尹履之啓曰,正言李性源,大司諫全湜,獻納李昭漢,再啓煩瀆,退待物論矣。傳曰,知道。
傳于尹履之曰,侍講院官員,雖多數現告,而只當該下番一員推考。
傳于鄭百昌曰,宣傳官裴命純,何時自願出征乎?獨爲下去乎?問啓。
鄭百昌,以備邊司言啓曰,胡太監接伴使,今當下去,而儐接周旋之間,必有難處之事,其所酬應,亦必煩多,從事官一員·軍官二員,令使臣自願帶去,吏文學官·寫字官各一員,令承文院各別擇送,衙門禮單之外,必有使臣齎持之物,然後可以通情於衙門下人,兼應需索,令該曹,優數磨鍊以送。目今內外板蕩,凡百應行諸事,亦皆減省,唯此胡行,爲人甚歹,若於初頭,不能善接,則必有難了之憂,不得不預爲之計,敢稟。傳曰,依啓。
又以備邊司言啓曰,赤裳山城,處湖南之脊,形勢甲於國中,誠能修城積穀,以爲必守之地,則非但爲居民避亂之所,足成三南一保障也。曾因江原監司崔晛上疏,本司覆啓,請令本道監司料理啓聞,而自上以徐議施行爲敎矣。今見湖南儒生梁貴生等上疏,本道民情,大可見矣,所謂擇守令知物情得民心者,使之專管,則不勞施爲而事必濟者,可謂得其要矣。大抵氷合之後,賊若再動,則三南必被蹂躪之患,而漢水以南,無一可守之地,豈不大可寒心哉?此城不至多用民力,因其見成規模,爲加修補,而募入居民,使之守護而已。唯儲置糧·械一事,必須預爲措備了,着令本道監司,相度形止,料理物力,詳細啓聞,以便施行之意,行移,何如?傳曰,依啓。
又以備邊司言啓曰,宣傳官裴命純,何時自願出征乎?獨爲出去乎?問啓事,傳敎矣。二月二十九日,本司因命純之自願出征,使之馳進鄭忠信幕下,與洪龍海等一齊進退矣,敢啓。傳曰,知道。令該曹量宜施賞。
答玉堂箚曰,依啓。
鄭百昌,以吏曹言啓曰,臺諫有闕,政事何以爲之?敢稟。傳曰,明日爲之。以上燼餘
正言李性源啓曰,正言吳達升處置之際,臣之意,則侍講院,非他各司之比,本無當該之官,而凡干掌印行文,入番主之,而旣非當時入番之員,則似無今日被察之理,故臣與同僚相議,啓請出仕矣。今見吳達升再避之辭,臣之處置乖當之失著矣,何敢偃然仍冒,更爲處置乎?請命遞斥臣職。答曰,勿辭。
鄭百昌,以備邊〈司〉言啓曰,義州附賊之人,寔繁爲徒,此輩豈皆誠心從賊?不過畏死至此耳。爲今之計,莫若多般招撫,示以生路,則必有相率歸正之理,若一向勦殺,使渠皆懷疑懼,則是堅其附賊之心,而添助賊勢也。前日金起宗成送免死帖,及今缺切勿肆意勦殺,開示恩信,廣加撫諭,惟從逆不悛,如張士俊者,不妨設機勦捕,使恩威竝行之意,金起宗·鄭忠信處,行移,何如?傳曰,依啓。
又以備邊司言啓曰,乞食漢人,將送椵島,渠輩聞奇涕泣,以爲一往椵島,將指日餓死,乘夜潛逃者七八人,而其餘時存者,投文來訴於本司,願不食官糧,任便乞食度命云,其情可憐,雖勒令解送,在道必盡逃亡,毛將或有致訝之理,曾聞江都,多有役使之事,而乏人使喚云,此輩送于留守處,使之給食接置,仍充某處役軍,似爲便當,敢啓。傳曰,知道。問于渠輩,若欲願役處,則送之無妨。
又以備邊司言啓曰,因憲府啓辭,答曰,竝令廟堂酌處事,傳敎矣。反正之後,朝廷軫念民隱,凡干損上益下之政,無所不用其極裁,損減省,更無餘地。今玆經變之後,本司益有意於除弊,取該曹貢案,逐一點檢,則絶無可着手處,雖欲更加變通,不可得矣。兩西各項作米,黃海道則因監司狀啓,丙寅條所納,已令蠲減,平安道亦當一體施行矣,兩西貢物移定三南者,卽所謂五結收布也。國家歲入之數,以經用計之,則不足者幾至三之一。推移補用之際,該曹專籍此等調度,今若遽爾蠲減,則必致大段窘迫,似難輕議。版別房之設,蓋緣頃年以來,國家多事,規外需用之物,極其繁多,各司不能隨責隨辦,故該曹別爲規劃,貿遷有無,拮据措備,以爲臨急濟用之地,而以版籍司句管爲之,曰版別房,其來已久。雖似苟且,亦出於不得已也。今若革罷此房,而令該各司入量進排,則誠爲大善,但恐卽今小各司物力未易辦得,此亦不可不慮也。該曹直捧貢物一事及私主人防納之弊,一切禁斷,宜當,敢啓。傳曰。缺燼餘
上在慶德宮。停常參·經筵。
夜自一更至三更,月暈。
有政。吏批,判書金瑬進,參判張維進,參議未差,行都承旨洪瑞鳳進。兵批,判書李廷龜進,參判鄭薀受由,參議金尙遞差,參知吳竣進,右副承旨鄭百昌進。
李明漢啓曰,明日常參·經筵,取稟。傳曰,停。
以李敬輿爲執義,金卨爲正言,姜碩期爲應敎,李昭漢爲副修撰,鄭經世爲大司憲。
吏批啓曰,判書臣金瑬病不來,參議未差,小臣獨政未安,判書命招參政,何如?傳曰,依啓。
尹履之啓曰,大司憲以下未差,今日以監察爲茶時之意,敢啓。傳曰,知道。
吏批啓曰,三司多官及玉堂闕員,今當一時差出,而擬望之人乏少,都事·守令竝擬,玉堂則時推人員竝擬,何如?傳曰,依啓。
兵擬啓曰,黃海兵使,今當差出,議于備局,守令中竝擬,何如?傳曰,依啓。
答領議政尹昉六度呈辭曰,卿如是固辭,今不獲已,勉副卿意事。遣史官諭之。
吏批啓曰,領議政尹昉遞差事,命下矣,大臣遞差,則領敦寧·領中樞中除授,乃是舊例,而領中樞則完平府院君李元翼爲之,領敦寧則西平府院君韓俊謙爲之,從一品只有判中樞二員,判敦寧一員,而判中樞則鄭昌衍·趙挺,皆以元任大臣爲之,若降授判敦寧,則位次在韓俊謙之下,事體未安,考諸大典,有正一品君,不得已以海昌君,下批之意,敢啓。傳曰,領敦寧作闕除授,可也。
吏批啓曰,領敦寧作闕事,命下矣。韓俊謙似當降授判敦寧,故判敦寧李直彦作闕之意,敢啓。傳曰,知道。
金壽賢啓曰,前領相尹昉,因備忘本職遞差事,奉承傳矣。取考呈辭單子,則竝擧兼帶之職,其中內醫提調,大典內只稱都提調一員,問于內醫院掌務官,則時任大臣云,何以爲之?敢稟。傳曰,依前例爲之。燼餘
上在慶德宮。停常參·經筵。
午時未時,日暈。
李明漢啓曰,明日迎詔初度習儀,故視事不爲取稟。傳曰,知道。
朴炡,以備邊司言啓曰,備忘記云云多備甲冑事,傳敎矣。我國將士不着介冑,往往赤身赴戰,故雖猛士健將,或爲一流矢所斃,誠可痛矣,措備之策,方爲料理,而物力蕩竭,未易辦得,目前外方有措備甲冑之規,着令監兵使査得各官甲冑可用者,仍以用之,其不可用者,修改,使之可用原數及修補可用者,一一開錄啓聞,宜當,我國騎兵不多,雖有鐵甲,步卒難着,皮甲·紙甲·綿甲,輕於鐵甲,而皆可以禦箭,着令體臣及軍器別造廳·各道監兵使,優數精造,必須以强弓試射,不穿然後,方爲可用矣。且頃見胡良輔齎來勅諭,則天朝所送盔甲,多至五萬部,毛營見在軍兵,安用許多甲冑,想必積置無用之地,或移咨請借,或送價貿易,則庶有可得之便,令接伴使試採其意,爲當,敢啓。傳曰,依啓。
執義嚴惺啓曰,大司諫吳百齡,卽臣同生同壻也。兩司通避,勢難在職,請命遞臣職。答曰,勿辭。
朴炡啓曰,執義嚴惺再啓煩瀆,退待物論矣,傳曰,知道。
又啓曰,大司憲鄭經世,持平金德承·沈之源,未肅拜,執義嚴惺退待,掌令趙邦直·金聲發,在外,今日以監察茶時之意,敢啓。傳曰,知道。
獻納李行遠啓曰,執義嚴惺引嫌而退,兩司通避成近例,在下當遞,請執義嚴惺遞差。正言金卨時在忠淸道洪州地,趙贇時在楊根地,請斯速乘馹上來事,下諭,依前依例,院書吏給馬下送。答曰,依啓。
朴炡,以備邊司言啓曰,今見都督令牌,賊情極爲叵測。雖未知眞的與否,而委屬可慮,所謂瓦兒哈者,未知指何賊,或指蒙兵之留此者言耶?抑自彼中新爲出來云耶?令牌中所言,一一詗探,得實馳啓事,體副使及副元帥處,下諭,何如?傳曰,允。
又以備邊司言啓曰,龍骨山城軍功成冊,又此上送,前後成冊,詳細査考論賞事,言于該曹事,傳敎矣。前日送來成冊,已送兵曹,今此成冊,亦爲輸送,使之論賞矣。軍功論賞,若涉遲滯,則無以勸軍情,着令急速査出,次第施賞,宜當,敢啓。傳曰,依啓。
又以兵曹言啓曰,以本曹草記,傳曰,更爲斟酌磨鍊,可也事,傳敎矣。李光立,以堂上之官,有斬三級之功,若依堂下人例超敍,則當至資憲,所以有加三資代加之規也。但事目中有表表力戰,功冠一軍者,勿拘此規之語,李光立雖未知功冠一軍與否,而可謂表表力戰,特許加資,未爲不可,而自下不敢擅便,上裁施行,何如?傳曰,知道。加資,可也。
又以軍器寺言啓曰,本寺所上軍器,當此亂初,分授訓鍊都監軍兵,內三廳禁軍,各衙門諸上司下人受去者極多,而還都數十日,無意來納,殘司下人,督捧無路,極爲悶慮。訓鍊都監,則千摠一員別定,嚴督收捧,使之一時來納,內三廳,則各其將次知收捧,諸衙門軍官下人所受者,亦令各衙門督捧移送之意,令兵曹知委,宜當,其中尤甚不納者,各別科罪事,捧承傳施行,何如?傳曰,允。
獻納李行遠啓曰,張晩受命專閫,今已四載,八路軍情,兩西邊備,當自檢飭,而到今觀之,城池·器械·將領卒伍,無一可恃,終使數萬之賊,如入無人之境,人臣負如此之罪,不爲之稍定刑綱,則日後當事之臣,何所監而懲勉乎?決不可中道付處而止,請命遠竄。殿下視今日何等時,而凡有所論,擧皆牢拒,使臺閣摧氣,中外缺望耶?其如革罷魚鹽·船稅·設屯·海西蘆田等事,實係除去積弊,大段補餉之策,而殿下旣不從兩司之啓,又不準廟堂之請,聖意所在,實未可曉也。目今公私赤立,聖上之所軫念,朝廷之所講究,專在於恤民·蓄財·討賊刷恥之圖,而殿下欲因仍故套,不少變革,如是而欲望兵食自裕,醜虜自服,不亦難乎?若於日後,賊更來搶,而兵潰糧乏,猶夫前日,則到此地頭,諸宮家獨保魚鹽之利乎?請毋留難,亟賜允兪。金搢·朴惟健等,俱以守城之將,旣不能固守,又不能效死,至於剃頭投降,全軀苟活,有罔赦之罪,無可恕之情,兩司交章論列累日,而兪音久閟,一向牢拒,殿下何惜於兩降俘,而終始曲恕,使軍律解弛,王法不行,自取後世之譏也。決不可充軍而止,請勿留難,亟命依律定罪。答曰,毋庸堅執。
李明漢,以禮曹言啓曰,以兵曹啓辭,各道勤王從軍之人,前頭八道咸聚,別試時,各道從軍外,切勿許赴事,傳敎矣。皇子誕生對擧別試及勤王別試,合爲一科之意,本曹曾已啓稟定奪,擇日啓下,知會八道矣。今聞皇子已爲薨逝,誕生別試,設行無據,前啓下單子,似當付標以入。大槪,皇子誕生大擧別試,旣不爲之,則前頭設科,專爲勤王從軍之人,別無先設之事,若無大慶,六百之科,亦似過重,前定別試,雖不設行無妨,只於勤王從軍人等試取時,儒生,依江都例,亦爲庭試對擧,似爲便當,大臣之意亦然,何以爲之?敢啓。傳曰,依啓。
尹履之,以戶曹言啓曰,以兵曹啓辭,內三廳禁軍於事變之初,正月等祿未受者,令該曹査考祿擧案,依願題給事,依啓事,傳敎矣。正月等祿,非但禁軍也,如百官忠義衛等,多有未及受者,到江華之後,無論受與未受者,皆爲給料矣。今者此輩,以或受或未受爲不均,有此陳訴,雖已受祿者,扈入江都之日,豈能輸去升斗乎?自二月至四月望前,皆已給料,則春等之祿,似不當追給,而但禁旅晝夜宿衛,或出使遠方,與他百官忠義衛不同,正月未受祿者,折半題給,何如?傳曰,依啓。
朴炡,以訓鍊都監言啓曰,鳥銃色一年所造之數,鳥銃一千柄,弓子五百張,長·片箭各五百部,容入雜物出處,多般料理,自乙丑年已爲啓目,判下矣。薪鐵二百夫里價木十二同,則出於都監所屬安岳蘆田價,而蘆價,內需司與管餉使,互相據執,因此亂前未及收捧上送,炭價十二同,則戶曹兵曹及糧餉色春秋各二同,率爲移送,今經變亂,各該司板蕩,頓無備給之路。弓子筋角價木四同,則亦爲取用於糧餉色,而蕩竭如右,事無可爲。鳳山鉛鐵採取之事,則居民渙散之餘,尤無責辦之路,前在未粧鳥銃四百餘柄,則今方粧飾矣。當此變亂之時,莫重禦敵軍器,不可不急時措備,而外方上納之路,該曹移送之規,擧皆如此,所需雜物,無計辦出,百爾思量,勢將停役,極爲悶慮。安岳地蘆價,則雖未能取用,而炭價木十二同及筋角價木四同,則令戶·兵曹糧餉色,依前輸送,何如?傳曰,依啓。
海昌君尹昉辭職上疏。入啓。答曰,省箚具悉。卿其勿辭。燼餘
上在慶德宮。停常參·經筵。
李明漢啓曰,來十五日,魂宮望祭親行,故明日明明日視事,不爲取稟。傳曰,知道。
又啓曰,明日迎勅初度習儀,臣與左副承旨吳䎘進去,下直。傳曰,知道。
持平金德承啓曰,頃日私廟·魂宮還京時,聞該曹分付,以各司一員進參,臣又適患賤疾,不得隨駕,本府論啓,方在應推之中,不可仍冒風憲,請命遞斥臣職。答曰,勿辭。
大司憲鄭經世啓曰,本月初二日自上祗迎私廟·魂宮時,臣忝在玉堂,法當扈駕,而適有採薪之憂,不得隨班,翌日臺府,以班列稀疎,劾以怠慢不敬,除衆所共知老病人外,竝請推考,臣旣負應推之罪,不可抗顔就職,況其緘問照斷之際,臣以先犯之身,不能無諸己,而何敢按問,以非他人乎?以理例決難冒據,請命罷斥臣職。答曰,勿辭。
朴炡啓曰,大司憲鄭經世,持平金德承,再啓煩瀆,退待物論矣。傳曰,知道。
合啓,張晩請命遠竄事。革罷魚鹽·船稅·設屯·蘆田等事,請勿留難,亟賜允命事。請金搢·朴健等亟命依律定罪事。措語竝上同答曰,亟停勿煩,可也。
朴炡,以都體察使意,備邊司郞廳言啓曰,臣兼八道,事務繁劇,不得已將使從事官,分掌各道之事,而從事官李昭漢,頃以臺諫不得察職,金槃則受由在外,只有兪百曾。今則李昭漢又遞臺諫,從事官仍爲差下,應敎姜碩期,又爲加差,竝除本司仕上直,雖拜臺諫,勿許改差事,捧承傳,何如?傳曰,依啓。
又以都體察使意,備邊司郞廳言啓曰,備邊司,以朴宗豪上疏,各道守令邊將,各率其兵,預定信地,以爲臨時守戰之計事,令體臣料理處置事,入啓蒙允矣。我國本無兵制,一朝有急,臨時抄發,不定信地,朝暮那移,加以將不知軍,軍不知將,應猝之際,難以得力,此兵家之所忌也。朴宗豪有見於此,露章以陳,極可尙也。必詳知各道軍兵摠數,相度可守形勢,然後議于廟堂,從長處分之意,敢啓。傳曰,知道。
又以都體察使意,備邊司郞廳言啓曰,臣詳査兩西外六道束伍摠數,則忠淸道軍兵之數,雖下於兩南,而比諸黃海道,則想必倍焉。黃海道亂後時存,至於一萬二千餘名,而忠淸道則只以八千九百八十四名,成籍多寡相懸。全羅道人民之衆,倍於慶尙道,而慶尙道則二萬四千四百名,全羅道則只以一萬三千四百二十五名,成籍多寡之相懸,尤爲甚焉。全不留意於軍務,據此可知,委屬駭愕,兩湖監兵使從重推考,何如?傳曰,依啓。
以左尹金大德遞差傳旨,傳于朴炡曰,只遞問安使,本職勿遞。
吏曹參議鄭百昌上疏。大槪,亟賜遞改銓任,以便公私事。入啓。答曰,省疏具悉。爾其勿辭察職。
備忘記,國家興亡,專在於民心之向背,民之苦樂,實係乎守令賢否。由此觀之,守令之任,可謂重矣,而比來銓官,專不用意,少無爲官擇人之心,殊極寒心矣。近日朝廷,只知蠲減雜物,不知擇守令,乃是保民之根本,亦可謂不識本末與先後者也。令兩銓各自惕慮,務循公道,勿負國家委任之意事,各別捧承傳施行。
獻納李行遠啓曰,大司憲鄭經世,持平金德承云云,竝引嫌而退。疾病之來,人所難免,不得隨駕,缺請竝命遞差。答曰,依啓。
朴炡,以都體察使意,備邊司郞廳言啓曰,備邊司,以巡撫御史朴潢書啓,黃海道人民,願修九月山·長壽山山城,以爲避亂之所事,令體臣與本道監兵使相議,得其必守之地,從長料理事,入啓蒙允矣。賊兵渡江之後,兩西人民,盡被搶掠,當初若修一二山城,以爲避兵之處,則豈至如今日之蹂躪哉?龍骨一城,可見其驗矣,瑞興山城,素稱絶險,而終不爲入保之所,甚可惜也。首陽山城,亦爲從前修築之事,兩城缺可爲國家保障,亦可爲人民避亂,臣曾以此意,欲具啓以處而未果矣。九月山正在信·安之間,其處人民,亦可臨時捲入,以避兵鋒,不必費用官力而爲之也。臣當出巡本道,審察各處然後,方可稟處,而先令監兵使,察其形便,參以民情,一面料理,一面馳啓事,以此知會張紳處,而兵使李愼則今當下去,亦爲言送,何如?傳曰,依啓。
又以都體察使意,備邊郞言啓曰,備邊司,以李翊上疏,場馬捉給武士,開城府軍兵,量定軍糧,戰車造用便否,令體臣商議施行事,入啓蒙允矣。李翊上疏,其所條陳,俱有意見,採而行之,實有所益,此賊長技在於馳馬,我國步卒,其何以抵當?諸島場馬,雖不如平時之數,而尙有餘畜禾壯雄馬,量宜捉出,俵給武士,仍爲戰用,在所不已,令該曹覆啓處,宜當。松都軍兵皆興販資生缺量定軍糧,使之輸納,亦似無妨,當與摠戎使李曙,更爲商確以處。至於戰車,則李翊造作小車,來示於臣,其製精巧,誠爲有益於野戰。而若數少,則不可用,若數多,則以今物力,決難辦造,姑待日後議處之意,敢啓。傳曰,依啓。
吏曹參議鄭百昌上疏,伏以,本月十一日,臣以該房承旨,往兵批政廳,下吏來傳備忘,除臣吏曹參議,臣誠惶蹙,不知攸措。仍竊伏念,銓官,非閑漫之比,特拜非擬點之類。臣以無似,屢忝華顯,待罪近密,亦已數月。空踈愚陋之狀,莫逃於聖鑑之中,而恩命之下,出於例外,臣實知懼,物議謂何?伏願天地父母,亟賜遞改,以便公私。臣不勝激切屛營之至,昧死以聞。燼餘
上在慶德宮。停常參·經筵。
洪瑞鳳啓曰,明日親祭擧動時,以事變假注書辛應望守宮之意,敢啓。傳曰,知道。
朴炡啓曰,持平沈之源,再啓煩瀆,退待物論云矣。傳曰,知道。
獻納李行遠啓曰,持平沈之源云云,引嫌而退。呈狀歸覲,固無所失,而應察之人,勢難在職,請持平沈之源遞差。傳曰,依啓。
吳䎘,以備邊司言啓曰,胡太監接伴使,今將下去矣,張大秋言內。太監於前月二十三日乘船云,而皆非的奇。隔海消息,無路得聞,海路遲速,亦不可預料,接伴使之行,欲於椵島等待,則都督所在之處,事事非便,欲於平壤等處留待,則列邑蕩竭,許多員役,難以供饋。且此行異於天使,得聞的報後下去,亦似未晩。牌文必先到島中,詳細探知,劃卽馳啓事,金起宗·元鐸處,竝爲行移,何如?傳曰,依啓。
又以備邊司言啓曰,因都體察使金瑬啓辭,坡州山城修繕,令廟堂商確處分事,答曰,依啓事,命下矣。氷泮,則臨津雖曰多灘,長江天塹,不可諉以多灘而棄之,氷合,則坡州山城,當爲關防堵截之地。臣等曾與體臣語及之矣,今見啓辭,似不至大段費力,而漸次修繕云。臣等之意,體臣傳令本州牧使,詳問形止,知某事當先,某條當擧,指揮處置,似爲着實,敢啓。傳曰,依啓。但無水無糧之城,又爲修築,似爲無益。南漢山城,多儲糧餉軍械,以爲必守之地,可也。
又以都體察使意,備邊司郞廳言啓曰,備邊司以各官甲冑修補事,因傳敎,啓下知會矣。我國原有隱甲·烏甲·水銀甲,或如唐制·倭制者,而除兩西,其餘六道所存,幾至四千三百餘部,而各官苟充備置,落破無形,誠爲可惜。自此當造,新樣好韋,分送各道,令各營·各邑,就舊件元數中,可用者仍存,不可用者,盡依新樣改造,抽栍取來,考其用否,以示賞罰之意,六道監·兵使處行會,何如?傳曰,依啓。
傳曰,入啓公事,或有落漏未下者,各房未下公事,一一書啓。
李明漢啓曰,卽刻侍講官員來言,世子偶得感冒,明日擧動時,不得隨駕云矣。傳曰,知道。
吳䎘,以備邊司言啓曰,卽見奏聞使權怗·接伴使元鐸等狀啓,毛將所爲,乖戾至此,誠可痛駭。當初臣等,亦慮有此患,而猶謂奉奏之行,與黃珀有異,雖拂彼意,豈敢一向攔阻?今觀揭帖及奏稿中辭意,十分危迫,決無許往之理。本國事情,無由上澈天朝,則日後構捏陷害之患,不可勝言。奏聞中主意,則決不可曲循彼意,有所更改,其間文字繁冗處及彼所深諱切忌,如所謂難望出島,而相援等語,不特刪妨。仍可添入鄭鳳壽等扼守孤城,累却賊兵,及李立·金礪器等,擊賊之功,毛將亦於鎭江千家莊,缺揭帖則當以我國之事皇朝,猶子事父也。奏聞之語,若稍涉遮飾,便乖事君無隱之道,故不得不據實吐露,今承來示,蓋是不欲與貴鎭上報之語,有所抵牾,此意亦非偶然,故敢爲刪改以送,望許趁卽發票津遣,令承文院,將此意措辭撰出,急速回報,而奏聞一行文書,待改撰磨勘然後,更爲繕寫,另定承文院官員,齎送,宜當。權怗一行,勢將久滯椵島,恐有回程時乏糧之患,到京師後,該用盤纏,亦慮不足,竝令該曹,料理添送,何如?傳曰,依啓。回帖中,今承來示以下措語,似未妥當,更爲議定。
又以備邊司言啓曰,以弘文館箚子回啓,傳曰,朝官以下出布之事,實是取怨之道,恐難輕議事,判下矣。今者賊兵留屯境上,毛將挑釁,勢將渝盟,危亡之禍,迫在朝夕,治兵繕甲之計,有同臨缺靡所着手,儒臣之建策,本司之準請,蓋出於不得已也。當今之勢,君臣上下同阽胥溺,必須賢者死於邊,有財者輸之官,然後此賊可滅也。朝士大夫,受國厚恩,隨力出布,寧有怨苦之心哉?雖非朝士而儒生·兩班,不爲負羽從軍者,何莫非國家之恩澤哉?聖上之不允此請者,實出於憫念群下之至意,而臣子之義,當國家危急之日,亦豈得晏然而已乎?臣等私自通諭於京外朝官士大夫,隨身出布,以補萬一之意,敢啓。傳曰,知道。諸卿憂國之誠至此,予甚嘉之。
李明漢啓曰,伏見接伴使元鐸前後狀啓,與毛將應對時,多有失宜之事,竊不勝憂慮之至。臣之於君,猶子事父,父子之間,有何隱情?今此奏聞之行,洞陳情實,無一毫欺隱,此可以有辭於天下。毛將變幻欺瞞之態,固不足論,奏文改飾之語,尤所必爭,而不曾明白陳說,據義斥絶,從他所言,便許啓缺毛將故爲執言恐喝之計,麗民失道蕩滌前失等語爲對,有若我國眞有是事者然,此尤未可曉也。將此事意,下諭申飭,待其回還,察之似當。鄭鳳壽龍骨之捷,初雖出於義兵,而朝廷奬勵之典,亦可謂至矣,而以毛將所云觀之,則朝廷奬勵之意,似有不及知者。此則儐接之臣,想已報知,而毛將贈給之數,多至七百餘石云,一番致謝,似不可已。今於崔得宗之還,略具一揭,先陳前後龍骨之事,次謝毛將贈救之恩,仍請申嚴海道,護運糧械,使孤城得免糜潰,邊圉永有依賴,則是貴鎭拯濟之功,實小邦蘇復之基,婉曲措辭,期得歡心,似爲宜當,惶恐敢啓。傳曰,依啓。燼餘
上在慶德宮。停常參·經筵。
三更,上出自武德門,幸魂宮,親行望祭。上入次齋室後,政院·藥房問安。答曰,知道。
四更,通禮導上出齋室,入詣魂宮,仍就位。通禮導上行哭禮,仍爲再拜。上就盥洗位,洪瑞鳳·李明漢,執揮巾。尹孝立奉沃水,吳䎘進巾,通禮導上詣樽所。通禮又導上詣神位前跪,降神,俯伏,興,平身。通禮導上降復位。通禮導上詣樽所,乃行初獻禮,俯伏,興,平身。上降復位。亞獻及終獻,主人皆行之。上乃哭臨,再拜辭神。通禮啓以禮畢,導上出就齋室。
罷祭後,政院·藥房問安。答曰,知道。
卯時,上自魂宮還宮。
還宮後,藥房·政院問安。答曰,知道。
李明漢啓曰,今日魂宮行祭時,一番拜禮,再度唱興,極爲非矣,當該禮貌官,請推考。傳曰,依啓。
又啓曰,明日常參·經筵,取稟。傳曰,停。
備忘記,長番內官裴希道,本月初五日門外擧動時,黃海監司狀啓入來者,昨日始爲覓啓,此雖忘却所致,不無慢忽之罪,從重推考。
備忘記,前輔德李埈,久在侍從獻替之誠,白首彌篤。甲子之變,唱義募兵,厥數至於數千,今此變亂,又竭心力,廣募軍餉,其數至于木千段·米穀萬餘石云。其臨亂效忠,不爲隨波來去之狀,尤爲可嘉,特加一資,以示予意。
獻納李行遠啓曰,請張晩亟命遠竄事。請革罷魚鹽·稅船·設屯蘆田事。請金搢·朴唯健等亟命依律定罪事。措語竝上同答曰,不允。
昇平府院君兼吏曹判書金瑬辭職上疏。入啓。答曰,省疏具悉。前日下敎,實是勉勵之意,卿勿控辭,更加盡心察職。
未時申時,日暈。夜一更二更,月暈。
傳于禮房承旨李明漢曰,今此望祭哭臨一節,儀注中,不爲磨鍊乎?缺改磨鍊以入。
李明漢啓曰,無哭臨一節。禮官已爲據禮商定,政院何敢擅改磨鍊乎?命招禮官,使之定奪以入之意,敢啓。又傳曰,禫祭後,初行望祭,於情義不可不哭臨行祭。今者禮官命招後,講定此儀,則行祭時刻已晩,勢未及措,自政院速爲講,定磨鍊以入,可也。
李明漢又回啓曰,莫重大禮,自政院擅自講定,極知未安,而時刻已晚,未及招禮官定奪,故不得已自政院承受上敎,以哭祭磨鍊以入矣,請出儀註,付標以入,爲當云,則承傳色答曰,儀注則不入矣。洪瑞鳳曰,然則速招禮貌官,以哭臨一節,一一分付,使之添入儀註中,擧行,爲當。禮貌官來聽政院,分付而退。
傳于李明漢曰,儀註中不爲磨鍊以入矣,今番望祭,以哭禮磨鍊乎?明漢回啓曰,禫日旣過,故哭禮則不爲磨鍊矣。又傳曰,此與大祥後過禫有異,哭禮磨鍊以入。又回啓曰,旣經禫祭,則與三年後無異,朝廷旣已商定禮制,今不敢承受矣。又傳曰,此過禫後初行望祭,不可不哭,速爲磨鍊。又啓曰,禫前與禫後不同,故今番園所下去時則行哭禮,而還都時則不爲哭禮,今不敢承受矣。傳曰,園所則只行展拜而已,與此祭不同。缺自本院磨鍊以入。
昇平府院君兼吏曹判書金瑬上疏,伏以臣性本愚昧,才且駑劣,久叨匪據,瑕釁百出,幸賴聖恩曲加,以到今日,臣雖蠢然無知,敢不感激奮勵,思報洪造之萬一乎?臣之待罪銓衡,行且二年。每當政席,小心惕勵,□□□□未嘗不□而□□□□見以孤陋,簡選□□,屢□□□,終□於循私蔑公,孤恩負國,臣之罪一也。□□接朝報,崔鳴吉緘辭斥擧臣名,有曰,大被臣嗔怒,又曰,臣送言于相臣曰,若欲調送南兵,則先□□□察之任然後,方可爲之,相臣相顧而言曰,然則奈何奈何,其議遂寢云。朝廷乃禮法之所在,而臣於公廳,凌轢宰臣,慢侮相臣,乖盭悖妄,致有人言,臣之罪二也。臣屬見廣州人呈訴,謂臣威脅村民,勒奪田畓,□□□□□□天聽,貪贓之罪,在法罔赦,況臣身忝宰列,挾勢奪人,獨冒邦憲,貽辱淸朝,臣之罪三也。臣負此三大罪,固難容金木之誅,何敢偃然在職,自齒平人乎?臣若具由明辨。此下缺燼餘郞廳李鎭儀校。郞廳南鶴宗書。
上在慶德宮。停常參·經筵。
洪瑞鳳啓曰,明日迎詔擧動,視事,不爲取稟,且來二十一日輪對日次,取稟。傳曰,知道。輪對停。
中宮殿,政院問安。答曰,知道。
朴炡啓曰,伏承聖敎,以自上洞知之事,庇護不以實對爲敎,不勝惶恐煎灼之至。去夜啓辭中,與李明漢所記文字無異同也。故啓辭末端有承旨·注書所錄,或有詳略不同,以致如此等語,可見啓辭本意,而措語未瑩,致勤上敎,更未知所達。但各司奇別吏,待令本院門外,以草記軸所錄,隨見謄出,例也,臣等昨夜所見,則乃講院吏朝報也。今日開門後,又取他各司朝報見之,則或有以鄭維城所錄謄出者,或有以李明漢所記謄出者,非明漢之有意於其間,故出自己所記,於此亦可見矣。臣等伏地待罪,敢此竝啓。傳曰,勿待罪。
傳曰,甲子逆變,不旋踵而戰死者,可謂忠貫白日,而其子孫至今不爲錄用,該曹難免其責。令兩銓,李重老等表表戰亡人子壻中,年紀可堪職任者,一一錄用,以示國家褒忠之意。
執義宋象仁啓曰,吏曹參議鄭百昌,以一時名流,遷拜未爲不合,而不由詮注,出於特命,物情皆以爲未安,請命遞差。答曰,頃年以堂下官特除此任,而寂無彈劾之擧,今日所論,若此之甚,事極驚怪。若以特命爲未安,則何以獨論此人耶?人心世態如此,國事無可爲者矣。
吳䎘,以備邊司言啓曰,曾因筵臣席上啓辭,內局棄置藥材,分給兩醫司,以其貢物,照數作米事,下本司議處矣。今聞分給藥材,數甚些少,不足以充醫司之用云,藥材貢物,勢難作米,敢啓。傳曰,知道。
吳䎘啓曰,鄭鳳壽處表裏及將士賞銀千兩,宣傳官柳信傑封授,今方發送矣。淸川以西,餘賊出沒,恐不無意外路澁之患,禁軍一人加定,看護銀子以往,銀子載持焉,亦令該曹題給,宜當,敢啓。傳曰,依啓。
又以兵曹言啓曰,接伴使書狀,據備邊司啓下關內,李忠傑率三子討賊,毛營賞銀一百兩,貿糧七十餘石,以繼軍餉,其爲國忠義之心,實爲可尙,令該曹各別論賞事,蒙允矣。忠傑率子討賊,以賞銀貿糧繼餉,其爲國忠義,誠爲可尙,似當各別奬賞,而係干恩命,自下不得擅便,上裁施行,何如?傳曰,知道。陞堂上缺可量處。
又以兵曹言啓曰,都體察使,以李翊上疏,牧場馬捉給武士,令該曹覆啓處置,宜當事,啓下矣。戰士臨陣,每患無馬,長驅鐵騎,無以抵當,諸島所畜,合用戰馬,量宜捉出,俵給武士之意,令司僕寺行會擧行,何如?傳曰,依啓。
洪瑞鳳啓曰,明日迎詔擧動時,以事變假注書辛應望守宮之意,敢啓。傳曰,知道。
昇平府院君兼吏曹判書金瑬上疏。入啓。答曰,省疏具悉。卿不念國事之危急,辭職爲事,殊甚過矣。
藥房,中殿問安,仍啓曰,八物湯已盡於缺面上浮氣,腹中脹滿,諸般缺若是,暑風則不可不治,敢稟。傳曰,此必是醫女誤傳之言也。腹中常有寒冷之症,故如是矣。
藥房提調徐渻,副提調洪瑞鳳啓曰,中殿症候,已經累月,用藥多般,而尙無顯效。缺御醫趙興男等四人以爲,傷寒之後,泄痢繼作,腹脹面浮之症,皆由此出,不可不以補藥治之。閔棡·李惟聖等兩人以爲,此症專由於血虛生熱,如下部寒冷之候,皆是熱氣所致,必須先用涼血治熱之劑,若徑用補藥,則熱氣不散,而補血之功亦小云。趙興男·閔棡所言,大相遼越。臣等素昧醫術,無以折衷,尤不勝悶慮。四物湯固是血家聖藥,用之似當,而其加入皆以瀉熱爲主。就其中觀之,元入四材內,熟地黃·當歸主補,川芎調血,白芍藥性寒而酸,除地黃·當歸外,加入皆主於瀉。四物湯·八物湯,前次皆經進御,未知何藥差有效乎?有效者而對症之劑,雖因聖敎之辭及醫女傳言,略知症勢,而久病之中,加減進退,率多無常,必須詳知近日症勢,然後可與醫官等商確。敢此仰稟。答曰,知道。閔棡·李惟聖等所見,似爲的當,四物湯更議用之,爲當。且症候大槪一樣,而上熱與面浮之症,則近日稍減云矣。
藥房又啓曰,伏承聖敎,更問于李惟聖,則四物湯加黃連酒炒·升麻各二錢,柴胡·黃柏酒炒·澤瀉各一錢,地楡·靑皮各七分,去熟地黃代乾地黃酒炒,倍當歸·地黃,引子生薑三片·桑白皮·木通各三寸,擣碎同煎,十服連進,宜當云。缺觀其功效有無,更爲劑進,服此藥之際,必須審察中氣,何如?下敎之意,竝啓。傳曰,依啓。腰痛暫歇已久云矣。
執義宋象仁,獻納李行遠啓曰,張晩請命遠竄事。革罷魚鹽船稅·設屯蘆田等事。請勿留難,亟賜一命。金搢·朴惟健等,請亟命依律定罪。答曰,勿煩。
吳䎘,以兵曹言啓曰,江都缺今番將官等,限二年復戶,缺代將勤勞者,體府別單入啓,蒙允矣。今者取考體府單子,則只某道某邑某浦代將某某人,列名啓下,而不書出身·未出身及職役名。施賞無據,更問諸道水使及黃海道,有無職出身與否,逐一開錄,以憑參考,隨品論賞,何如?傳曰,依啓。上來勤慢及久留與否,亦爲査處。
又以兵曹言啓曰,平安監司金起宗狀啓據,備邊司啓下關內,義州校生崔克嶠,善諭本州附賊人及被擄人,多數募入山城,遊軍將洪汝浩,率六十餘騎,斬㺚賊六人,遊軍將司果李希老,軍官金汝義等,各率四十餘騎,斬㺚賊七騎,此等功勞,非他諸軍之比,令該曹論賞事,蒙允矣。崔克嶠雖無聚軍討賊之功,而擧一州降附之時,諭以義理,募入民衆於山城,其數不少,則其功勞亦足可尙。洪汝浩·李希老·金汝義等,俱以偏將,率孤軍斬賊累級,似當優賞,而但旣以缺傳曰,知道。自本曹參酌論賞。
兵曹啓曰,御史書啓,備邊司啓下關內,豐川居監營牙兵朴從男,在被擄之中,擊殺兩賊,同行三十餘人,因以得免。瓮津居出身朴榮新,與數百人,偕避海曲,坐路射退賊騎數三,雖或逃散之軍,而其射賊活人之功,果如所云,則令該曹略賞典,以勸他人事,蒙允矣。射殺四賊,准斬一級,乃是事目,則擊殺兩賊,旣無可賞之例,射退數騎,亦非必酬之功,而避亂之人,賴活旣多,令本道監司,米布中量宜賞給,何如?傳曰,依啓。
尹履之,以工曹言啓曰,今此回還聖節使金尙憲齎來皇極殿告,來頒詔後謝恩禮物中,畫硯二面·油煤墨五十錠,則本曹每依前例,兩西監司處行移,措備上送,而今則平安道畫硯所産之邑,蕩敗無形,雖數箇之硯,似難措辦,不得已令戶曹,給價求覓於諸處,則有天使時用餘,可以充用,而墨則難辦。海西物力,此下缺。
朴炡,以司譯院言啓曰,倭譯朴大根,屢度往來,今又成事而來,其功本衙門斟酌論賞事,傳敎矣。朴大根前後承命往來釜營,周旋開諭,所減木布,幾至千餘同,其功果爲重大,而職至嘉善,本衙門無論賞之事。恩命重事,自下不敢擅便,上裁施行,何如?傳曰,加資,其時同往譯官,亦爲量宜論賞。燼餘
平安監司狀啓,賊變時,平壤被擄男婦二千一百九十三名,被殺一百五十八名,逃還三百三十四名,掩骼一千一百六十九名,江東被擄二百二十五名,逃還六十七名,被奪牛馬七百九十首,三登被擄一千五百,被殺二十八名,逃還一百十一名,順安被擄五百七十六名,被殺四十四名,逃還七十八名,肅川被擄三百七十名,戰亡六十名,逃還三十三名,咸從正軍入防時,被擄一百二十二名,六邑被擄,都已上四千九百八十六名,被殺二百九十名,逃還六百二十三名事。朝報
上在慶德宮。停常參·經筵。
寅時,上迎詔,卯時,到慕華館,上入幕次後,藥房·政院問安。答曰,知道。
洪瑞鳳啓曰,明日常參·經筵,取稟。傳曰,停。
大司諫金尙憲啓曰,虜馬深入宗社,蒙屈城下之辱,所不忍聞。臣奉使阻滯,不卽歸赴國亂,罪合萬死。且臣在京裏,三月初四日詣闕,將行欽賞謝恩之禮,至東安門,守門閹寺,要索土物。欲塞應副,猶不滿意,再三叨蹬,不許入門,徘徊良久,致延時刻。纔到內庭,未及進班,至被糾班御史之參奏。雖蒙皇上恩旨免究,而臣之奉使無狀,虧失朝儀之罪,合被重譴。不可一日在職,請命罷斥臣職。答曰,勿辭。
獻納李行遠啓曰,大司諫金尙憲引嫌而退。奉使越海,未卽赴亂,其勢固然。至於閹寺當門,叨蹬索貨,不卽許入,未及進班,雖被參奏,至蒙恩免,旣無所失之事,有何可避之嫌?大司諫金尙憲,請命出仕。答曰,依啓。
吳䎘,以兵曹言啓曰,今四月朔全羅道上番步兵都目中,潭陽一百九十一戶,扶安六十八戶,無緣落漏,極爲駭緩。該道兵使,從重推考,兩邑價布,斯速上送之意,行移,何如?傳曰,依啓。
洪瑞鳳啓曰,胡太監已爲來泊椵島,接伴使·問安使,明日內起程急速前進之意,分付于吏曹,何如?傳曰,依啓。
又啓曰,胡太監之行,是何等緊報?封疆之臣,所當前期詳探,火急馳啓,而今見安景深等狀啓,初八日胡太監到泊椵島,而十一日始爲狀啓,其稽緩之狀,極爲驚愕。鐵山府使安景深,接伴使元鐸,請竝推考。傳曰,依啓。
自昧爽至辰時,有霧氣。自午時至申時酉時,日暈左珥。夜一更,白雲一道如氣,起自乾方,逶迤指南方,長十餘丈,廣二三尺,良久乃滅。自二更至四更,月暈。五更,沈霧。
答副護軍李埈疏曰,省疏具悉。爾其安心勿辭。
二品以上問安。答曰,知道。
藥房,中殿問安,仍啓曰,昨日劑進四物湯,已爲進御乎?氣候,何如?問安。答曰,知道。昨日劑進四物湯,已爲進御,無加減矣。
持平金地粹啓曰,臣操不堅正,有犯顔之志,無勿欺之實,自知此任,非臣所可承當。而且臣在北京時,以欽賞謝恩事,至闕門之外,掌鑰寺人,需索土物,趁未開入,及至御路,朝已散出,當日糾儀御史,請究不曾入班之失,雖蒙皇上遠來勿究之旨,已不免造朝遲悞之罪。又於前年七月辭職之際,違例冒啓,在應推之中,不可以事旣蕩滌爲解,晏然言地,請命遞斥臣職。答曰,勿辭。
執義宋象仁啓曰,張晩請命遠竄事。革罷魚鹽船稅·設屯蘆田等事。勿爲留難,亟賜一命。金搢·朴惟健等,請命依律定罪。答曰,不允。
執義宋象仁又啓曰,昨承聖批嚴峻,不賜允兪,臣等竊有惑焉。臣等之論鄭百昌,非以其才望,不合於政曹,百昌旣有姻婭之嫌,而遽受特除之命,物情之致怪,固其所也。吏曹參議鄭百昌,請命遞差。答曰,用人之道,苟有其才,則用之而已,未聞人君,以姻婭而棄人也。爾等以不似之言,欲售伐異之計,不亦異乎?無罪之人,肆然攻擊,下問之下,略不擧論,雖謂之慢侮君上,可也。
吳䎘,以兵曹言啓曰,黃海一道新經兵火,民之困瘁,極爲矜惻,故軍需雖甚緊重,而步兵價布,不忍責於其民,竝與前所未盡收者,竝爲蕩滌之意,行會於監兵使處,使之施行,何如?傳曰,依啓。
吳䎘,以訓鍊都監言啓曰,鳥銃色停役之意,曾已啓達,而所用貿鐵之資,兵曹與糧餉色無儲,未能趁卽輸送,待此貿鐵,始役難期,極爲悶慮。前日別造廳用餘薪鐵四千餘斤,留在黃海道長連縣矣,經變之後,使人問之,則出置船所,幸而不失云。且聞龍骨餉船,自海州直往平安道云,其船之送,順付載來,又爲移載於京畿,後運入去之船,則勢可致來。此意京畿·黃海兩道監司處移文知委,使之趁卽運送,宜當,敢啓。傳曰,依啓。
朴炡,以備邊司言啓曰,曾聞胡差之語,缺或有毛兵作梗之患,極爲可慮。着令金起宗·鄭忠信,先知此意,一邊通于鄭鳳壽處,一邊當送若干軍兵,等候於賊兵不在處,以爲迎接護來之計,宜缺移文,何如?傳曰,允。
吳䎘,以備邊司言啓曰,本月初二日平安監司金起宗狀啓內,龍骨男婦搬運內地事,時方船隻整齊云矣。厥後以幾隻船,載得男女幾名緣由,令金起宗,一一査覈馳啓之意,行移,何如?傳曰,允。
副護軍李埈辭職上疏。入啓。答曰,省疏具悉。爾其勿辭。
左承旨李明漢待罪上疏。入啓。答曰,省疏具悉。爾其安心勿辭。燼餘
五月十八日午時,引見謝恩使金尙憲,書狀官金地粹。入侍,承旨朴炡,注書辛應望,記事官鄭百亨·金汝鈺。上御資政殿。上曰,一行無事往還,予甚喜焉,中原事情,何如?我國之事,何以言之?尙憲對曰,自毛將誣捏尹義立之後,禮部嚴飭館所,故凡干事情,無由得知矣。大槪,魏太監居中用事,事無可言者矣。我國事情,則毛將每報登州軍門,極其誣醜,前年奴賊伐屯之事,毛將亦以爲我國引賊而來云,臣等呈書禮部,明其不然,厥後皇上,頗知被誣之情矣。上曰,今日講和之事,皇上以爲何如?尙憲曰,觀毛將所報之文,則奴賊之東搶,謂我國之所招引,誣報缺二行臣等則三月初始得聞之,而其地人則二月已爲聞之云矣。上曰,中原無掃蕩奴賊之勢耶?金地粹曰,臣等聞變卽時呈文兵部曰,當此時擊之,則中原之讎可雪,而東國亦被父母之恩云爾,則明日皇上卽爲移文寧遠,使之討賊云矣。上曰,大槪毛將誣我國引賊之說,中原信聽乎?氣色,何如?尙憲曰,氣色則難可測知,而毛將之事,中原亦不信之云矣。上曰,皇上前者數接臣僚云,今則與前,何如?尙憲曰,臣等入去後,亦或一月數三番開設經筵矣。上曰,前日則論劾魏忠賢者亦多云矣,今則未有敢言之士耶?尙憲曰,凡論己之罪者,忠賢皆必陰中之以法,而至於一門皆被其侵害,故諫官亦不能盡言云矣,大槪士類,皆指以爲當,一切削籍爲民云矣。上曰,削籍者,亦爲辭朝乎?尙憲曰,中原則雖被削之人,亦皆辭朝,故逐日拜辭於闕門之外矣。上曰,王御史亦被罪名云,未知何故耶?尙憲曰,魏忠賢之姪,旣爲封伯,又給田千頃,王夢尹與同僚言及此事,以此得罪云矣。上曰,皇太子又爲薨逝云,不勝驚愕,未知緣何乃爾?尙憲曰,皇極殿地震崩頹,太子驚而死云矣。上曰,中原貪風大振云,今則何如?尙憲曰,天下皆然,罔有紀極,臣等之行,方物上納之時,亦受銀蔘,而提督亦未免捧價,殊極寒心矣。上曰,天朝無討賊之意乎?尙憲曰,觀其朝廷,似無討賊之勢矣。上曰,上國亦有與奴和好之論云,然耶?地粹曰,臣因缺行地粹所知士人范明鏡,書給密紙,其言皆臣子所不忍見之說也。毛將之構陷我國,無所不至矣。上曰,范明鏡,何處人耶?地粹曰,本是南京人,而寓居登州者也。上曰,道路窵遠,或不無遇見士人時矣。尙憲曰,雖或有之,而亦非盡爲士人,假托儒名而牟利者多有之矣。臣等回還登州,聞光棍之徒,侵打我國船人矣,胡太監送人禁斷,故厥後得免侵擾,臣等來時,謝胡太監而來耳。上曰,四太監皆見之耶?尙憲曰,胡·苗兩太監見之耳。上曰,太監所領軍兵,幾何云耶?尙憲曰,竝其家丁二千餘名云矣。上曰,此軍只留椵島,而不爲下陸耶?尙憲曰,聖旨內以駐箚椵島爲敎,以此觀之,則似無下陸之事矣,臣等受來禮物,請送該曹,以補涓埃。上曰,些少之物,不必送該曹矣。上曰,中原氣象,何如?尙憲曰,中原之人,朝不謀夕,士夫間雖微末之官,亦皆欲退歸田里云矣。地粹曰,雲南·貴州等地之賊,搶掠不已,東胡亦然,且前年天災時變極矣,人心危懼,大命近止云矣。上曰,天朝之事,亦可寒心,未知厥賊等入山耶,據城耶?地粹曰,出沒無常云矣。上曰,雖然,以中國物力,尙不能掃此賊耶?尙憲曰,以臣之慮,此等賊皆在數千里之外,非憂之大者,土木大作,皇極殿·中極殿,相繼而起,連抱大木,來自吳蜀,一日役糧,萬兩銀子,物力已竭,經費已空,至於收取百官捧銀,以供工徒云矣。且魏忠賢勢焰薰灼,四方諂諛成風,誦其功德,至比於聖賢,人心極憤,道路以目,此甚可憂也。上曰,皇極殿受賀時,外國陪臣,未得入班耶?尙憲曰,缺行上曰,王夢尹題本,我國陪臣之率船格,要使不得任意往來云,此何意耶?尙憲曰,臣等出來之時,頗有厚待之色,別無他意也。大槪,聞我國與倭通婚云,故然矣。上曰,此說從何入去耶?尙憲曰,不過毛家之事。上曰,前日似聞外國入貢者甚少云,今則何如?尙憲曰,今者亦無朝貢者,惟琉球國·回回國使臣來到,而亦非爲冬至而來云矣,竊聞琉球國王身死,新王卽位,故持禮物來到矣。上曰,天朝之人,待外國使臣,與前日厚薄,何如耶?尙憲曰,中原之官,皆是賄賂發身者,雖佯稱我國爲禮義之邦,外爲禮貌,而實欲貨取矣。上曰,嗟呼,待人之道,何其薄耶?尙憲曰,事無可爲者矣。上曰,西㺚則天朝方爲倚仗云,似無薄待之事矣。尙憲曰,別無厚待之禮矣。上曰,越海時毛兵處處有之云,別無攔阻耶?地粹曰,薪味島火器弓箭所載船隻,遇臣等之行,問曰,爾是何處人云矣,而別無攔阻之處矣。尙憲曰,今年節使,須趁時入送,而我國物力蕩竭已甚,而中原之貪慾無已,極可慮也。且一行員役,不必多數,而今則毛兵之攔阻,亦不可不慮,又不得全然草率矣。上曰,中原所送椵島糧餉甚多云,然耶?尙憲曰,糧餉雖多,而商船亦在其中云矣。上曰,私商何能涉海遠來耶?此必是物貨之船也。朴炡曰,小臣自外方新來,外方物情,欲爲陳達,近來備局所定新舊軍籍,須趁速定行矣,各官或有用新軍籍者,或有用舊軍籍者,以故,名在此邑而役於他邑者有之。缺行外方人情,厭苦號牌,仍致騷撓,而臣前參御史時,見南方士人別無厭憚之心,而以臣前所守咸平事言之,則號牌已成模樣,故軍籍之時,民情亦不搖動矣,今若仍用舊軍籍,則侵責一族之弊,甚可慮也。上曰,言于備局,速爲定奪行用,可矣,今則只爲番名役號而已,有何難事耶?上曰,南方農事,何如?炡曰,臣累日登途,其時兩麥茂盛,而水則未能浹洽矣,厥後雨水周足,農事可期豐登矣。炡曰,極熱極寒,則例釋不緊囚徒放送矣,今當盛暑時月,令政府郞廳,點閱放送,何如?臣待罪該府,不得不達。上曰,依所啓施行。燼餘
左承旨李明漢上疏,卽奉下本院之批,臣驚惶震慄,措身無所,不料千萬意外,負此莫重之罪也。十五日曉親祭罷後,臣昏睡於魂宮外廊,重觸風濕,症勢異常,而其日適是習儀,臣與都承旨,當爲進去,下直纔下而中使未出,注書尹孝立,持草冊,與司謁金宇男偕到臣所。蓋司謁所傳之語,例於事過之後,司謁就注書書之,而其時假注書適往藥房,只實注書在院,故令司謁與注書偕到臣處,司謁所傳之語,則司謁記之,本院所啓之辭,則臣記之,注書書於草冊,未及看過。俄聞中使已出,臣亦悤悤起去,不及尋繹,及到太平館,卒得此病,堇得還京後,臣不曾留意於厥事,昨日下問之時,入直承旨乃以孝立草冊所記,爲臣所記云,此必以注書與司謁到臣房記之故也。承旨與史官相議記事,自是例事,若因此便謂之承旨所記,則似非其實矣。至於承受,分付之啓,及禮貌官戒飭之敎,皆漏而不記云,傳語·記事之人,俱未省察,臣亦忙急全未覺悟,此罪無逃矣。臣待罪該房,區區之意,唯以禫後之哭,似涉踰節,故妄有陳達,豈敢有一毫他意於其間哉?司謁屢度出入,承傳繼而出來,番數多少,臣雖未得了了記之,缺五六行臣於是始知,鄭維城亦有所記,大槪則不失本意,故臣泛然看而已。到今聞之,諸司朝報,幾是維城所錄,而間或有孝立所錄云者,一司兩出,臣亦訝焉。臣猥叨近密,不能小心奉事,郞僚所錄,旣而參見,而不能明白商定,內侍所傳,率爾敢書,而不能詳細證察,病伏昏瞶,不能致身僚席。其時司謁又以番滿出去,情狀未白,罪名漸重。今臣縷縷自明,固知不足以贖臣之罪,天日在上,豈敢誣也?伏願聖上,察臣罪狀,憐臣病勢,速遞臣職,亟正臣罪,不勝隕越之至,昧死以聞。燼餘
上在慶德宮。停常參·經筵。
洪瑞鳳啓曰,假注書鄭維城,自昨夜得病甚苦,不得察任,請新假注書差出。傳曰,依啓。今後勿爲如是頻數遞易。
假注書望,趙炯·池德海·裴尙益,池德海落點。
尹履之,以兵曹言啓曰,當日譯子巨馬金,自興化門入來,差備門外擊錚,令攸司囚禁治罪,同門守門將安受益,常時不能檢飭,以致闌入,亦爲非矣,請推考。傳曰,依啓。
大殿,藥房問安。答曰,知道。
中殿,藥房問安。答曰,藥則進御,而氣候一樣。
大殿·中殿,政院問安。答曰,知道。
大司憲李睟光啓曰,吏曹參議鄭百昌之特授本職,物情深以爲未安,故臣等同議論啓,區區之意,只欲使君上擧措,必出於至公,無一毫之未盡而已。伏覩昨日聖批益峻,至以欲售伐異之計,慢侮君上爲敎,臣本昏愚,忝在言地,初承嚴旨,所當卽爲控避而慮涉煩瀆,泯默而止,以致再勤下敎,不敏之誅,已無所逃。至於排擊異己慢侮君上,乃人臣之大罪,不可一刻仍冒。而昨者進參擧動後,賤疾甚重,委仆私室,今始來避,臣罪至此尤大,請賜譴斥。答曰,論人之法,只論其能否而已,用人之道,亦觀其能否而已。反是則皆歸於私,而不可謂之公心也。卿等不顧事理,以不成說話之言,肆意論斥,予實怪焉,卿其勿辭。
吳䎘啓曰,大司憲李睟光,執義宋象仁,再啓煩瀆,退待物論矣。傳曰,知道。
朴炡,以吏曹言啓曰,領敦寧正一品君下批政事,何以爲之?傳曰,今日已暮,明日爲之。
又啓曰,大臣處置,事體重大,所當趁卽爲政,而昨日判下後今日日晡時,始爲取稟,稽緩之失,在所難免,請吏曹當該郞廳推考,此後凡政,隨卽取稟事,捧承傳施行。傳曰,依啓。
洪瑞鳳,以吏曹言啓曰,守令解由之法,乃是金石之典,不爲撓改,而至於兩西被兵之邑,則官上文書,蕩失無存,更無考準之地,若待解由考準,則必至終身不敍,似當有變通之擧,惶恐敢啓。傳曰,知道。此非緊急之事,姑待他日變通,未爲不可矣。
備忘記,德興大院君私廟上來時,先告事由祭祭物精備進排,腰輿擔持軍定送,監司陪行事,西道監司處,下諭。
洪瑞鳳啓曰,胡太監已到我境,前頭禮房,多有擧行之事,而該房承旨李明漢,以病不進,牌招使之察任,何如?傳曰,依啓。
兩太監問安使宋錫慶啓曰,太監衙門,非如學士之比,下人例有求索人情之弊,椵島又無依接之地,必有房錢之費。前日則使臣等求請於西路各官持去云,而今則西路盡經焚蕩,他無覓去之路,請令該曹量宜題給,何如?傳曰,依啓。
吳䎘,以兵曹言啓曰,平安監司金起宗狀啓據,備邊司啓下關內,慈聖峯義兵將等次第論賞事,依允,令該曹詳細擧行,俾無落漏之弊事,傳敎矣。義兵將騎兵韓應祥,忠義衛金繼·許協,守將鄭玉京,右斥候將館軍金德男,左斥候將前權管李英男等,雖無顯著戰鬪之功,以區區士衆,擧義抗賊,連戰勝捷,至俾男女千餘名,無一人致傷云者,其爲國之忠,誠爲可尙。似當量施奬賞,以示聳動之擧,而係干恩命,上裁施行,何如?傳曰,照例論賞。
胡太監接伴使從官,以接伴使意啓曰,臣西下之後,凡文書酬應之際,不可無該司印信,請奉使印一顆齎去。傳曰,依啓。
自昧爽至卯時,沈霧。卯時辰時,日暈。
執義宋象仁,以鄭百昌事避嫌。答曰,爾等以不成說話之言,恣意排擊,略無顧忌,此誠近來所未有之事也。爾等雖欲掩其不公之迹,人人如見其肺肝,其可得乎?勿辭。燼餘
上在慶德宮。停常參·經筵。
政院啓曰,昨日諫院處置之啓,自上特下遞差之命,臣等相顧瞿然,深有所未安者。國家待言官之道,雖有過激失中之語,固宜優容寬暇,使之盡言無諱,況今日憲府之論,只爲聖明用人之際,一出於大公至正地而已,豈有他意於其間哉?王言一下,瞻聆所係,臣等待罪近密,不得不達,請還收李睟光·宋象仁等遞差之命。傳曰,勿煩。
傳曰,處女揀擇,以來月念後,擇日擧行。
備忘記,琉球國禮物頒賜,仁城君·義昌君·慶昌君·慶平君·仁興君·寧城君,領府事海昌君,左議政·右議政,各紗一匹·兩色扇三把,儀賓府,絹四匹·扇十六把,六承旨,絹三匹·兩色扇各一把,翰注,白綃二匹·扇四把,弘文館,白綃四匹·扇八把,侍講院,白綃四匹·扇八把,賜給。
傳曰,譯官中善爲胡語者有之乎?問啓。
吳䎘,以備邊司言啓曰,西路將官死節旌表人妻子恤典,似當一體爲之,而當初蒼黃中,或有未及霑恩者,令該曹更爲査考,照例施行,宜當,敢啓。傳曰,依啓。
傳曰,廣陽夫人料米連續題給乎?問于該曹以啓。
承文院官官,以左·右議政意啓曰,權帖齎去奏聞文書,臣等與李廷龜撰定原本,及毛鎭書送之語,與崔鳴吉·張維等,共爲參互刪添以進,恭候睿裁之意,敢啓。答曰,知道。
備忘記,觀知中樞府事鄭經世箚子,則兵曹不無所失,當該堂上·郞廳推考。
答鄭經世箚曰,省箚具悉卿懇。此非辭職之時,須勿控辭,調理察職。以上燼餘
有政事。
以沈之源爲副修撰。經筵日記
獻納李行遠啓曰,請張晩遠竄事。革罷魚鹽船稅·設屯蘆田等事。勿爲留難,亟賜允兪,金搢·朴惟健,請命依律定罪。答曰,不允。
承文院官員,以都提調意啓曰,以奏聞文書,傳曰,當爲之語落漏處頗多,更爲詳究爲之事,命下矣。臣等謹就原本中落漏處,更爲添入,而糧絶兵飢,缺行以候睿裁。答曰,知道。天朝人所謂做弔一款,依毛將所言,添入無妨,且關係處有漏,故付標以下添入便否,議處,可也。
朴炡,以漢城府言啓曰,處女單子,通計七十張,而經亂之後,不知去處,該部官員使之尋問,則在京者不多,其餘皆逢亂下鄕未還。故某人在於某道某邑事,一一懸錄,已爲移文于禮曹,而但遠方往來之際,恐致遲延,極爲悶慮。請令該曹發馬行移,俾得趁卽上送事,捧承傳施行,何如?傳曰,允。
冬至使南以雄啓曰,臣行久留北京,各衙門吏役侵索,例給人情等物,竝盡蕩竭。收合一行,缺齎私物,多至千數百餘兩,又遭被誣伸雪,禮部應用人情千餘兩。臣等兩行力竭,不得已抽用退還進賀禮物蔘五十斤,以應種種需索,盡爲用下,所餘一斤,還納該曹。此雖出一時辨誣之急,然臣擅用之罪,在所難逭,不勝惶恐,敢啓。傳曰,知道。勿爲惶恐。
冬至使南以雄又啓曰,臣到北京,御帖及皇華集傳致姜缺天使前,臣等回還時修付御前回帖,臣處送絹一匹·香一封爲禮。而回到登州時,胡太監船格賞銀,員役下程,極示優恤之意,又於臣等處,送禮物段子二匹。兩處禮單,竝爲輸送該曹,以補萬一之意,敢啓。傳曰,知道。卿其領之。燼餘
上在慶德宮。停常參·經筵。
吳䎘,以漢城府言啓曰,伏見禮曹啓辭,胡差接寓處修掃以待事,入啓,蒙允矣。南別宮·太平館,則此是華使所寓之處,決不可入接胡差,其餘公廨,則無可處,唯司譯院大廳敞豁,更有別廳,可以容接,以司譯院定之,而但有若干破毁處,令繕工監修理以待,何如?傳曰,依啓。使之速爲修築,俾無虛疎之患。
尹知敬,以吏曹言啓曰,武士及民庶,則兵曹已爲覆啓稟旨,姑待發落抄啓施行,而第只擧武士民庶,則如蔭官·儒生·三醫司之終始扈從者,不在擧論之中,此則何以爲之?敢稟。傳曰,知道。竝一體論賞,且百官亦當有酬勞之擧,議大臣定奪施行。
答申達道·金尙憲疏曰,爾其勿辭,調理察職。
吳䎘,以備邊司言啓曰,以承文院奏本啓辭,答曰,知道。天朝令喇嘛做弔一款,依毛將所言添入無妨,且關緊措語,有落漏處,故付標以下添入便否,議處,可也事,傳敎矣。落漏付標處,臣等仔細參商,誓文旣不缺齎奏官入去之時,送帖毛將言,今玆奏文,就原本及來稿參互改正,而議和一事,固是兵家緩敵之計,然若全沒其事,則恐非藩邦事上勿欺之道,故不得不據實具奏,措語之間,務令理明辭直,令彼勿生怒,宜當,敢啓。傳曰,依啓。天朝之人,若有過疑我國如尹煌者,則奴書中所謂永爲兄弟國等語,似爲有關矣。
備邊司郞廳,以兼兵曹判書·兼吏曹判書意啓曰,臣等上年,忝在儐接之時,皇華集啓請付送於冬至聖節使之行矣。今者兩使臣回來言,姜天使前則卽呈皇華集,受回帖以來,而王天使則因事革任回籍,方在寧晉地,去皇都七百餘里,姜天使委送人傳之,則王天使以爲,罪籍之人,不敢領受回答云。故其皇華集,姜天使竝爲領留,從當自此傳送云。姜天使臣等處回帖,竝入啓之意,敢啓。傳曰,知道。
尹知敬,疊書見此丈中,以吏曹言啓曰,武士及民庶,則兵曹已爲覆啓稟留,姑待發落抄啓施行,而第只擧武士民庶,則如蔭官·儒生·三醫司之終始扈從者,不在舉論之中,此則何以爲之?敢稟。傳曰,知道。竝一體論賞且而官亦當有酬勞之擧,議大臣定奪施行。〈疊書。見此文中。〉燼餘
上在慶德宮。停常參·經筵。
午時未時,日暈。
藥房啓曰,四物湯五貼,已盡進御乎?氣候,何如?敢來問安。答曰,知道。四物湯進御後,氣候比前似歉矣。
尹知敬啓曰,明日齋戒,明明日國忌,視事不爲取稟。傳曰,知道。
又以吏曹言啓曰,臺諫有闕,政事,何以爲之?傳曰,當日爲之。
又以弘文館言啓曰,本館下番僚員不齊,副修撰李昭漢强疾入直,今已九日,所患暑症,夜來加重,勢難仍在直所。請副修撰沈之源牌招肅拜,使之替直。傳曰,依啓。
又啓曰,胡差入接處,漢城府,以司譯院入啓定奪矣。卽刻大臣使備邊司郞廳,言于本院曰,司譯院房舍不便,使該司改擇便處云。令漢城府議于廟堂,速定處所,急速修理之意,敢啓。傳曰,知道。
吳䎘,以兵曹言啓曰,本曹正郞·佐郞各一員,今政當爲差出,而擬望之人乏少,時推竝擬,何如?傳曰,允。
傳于吳䎘曰,原昌君玖入來時,似當遣官於郊外,設慰宴,以示迎慰之意,令備局量處。
金瑬啓曰,當此國事危急之時,臣雖無狀,何敢逡巡避事,以爲自便之計哉?第念臣不幸賤疾沈痼,負累又深,濫將私懇,屢瀆宸嚴,自知難逃於斧鉞之誅。今者又伏承嚴旨,不勝惶恐隕越之至,敢此伏地待罪。答曰,知道。勿待罪。
戶曹判書金藎國初度呈辭。入啓。傳曰,還出給。
傳于吳䎘曰,胡差眼大,我國所送之人,極爲優待,在我之道,亦當厚待,勿失其歡心,似可,政院招致該官,以此意各別檢飭。
吳䎘,以備邊司言啓曰,傳曰,接伴使與胡太監相見之時,若聞我國被兵之事,呈納奏文草,似爲便當。令備局酌處事,傳敎矣,聖敎極爲允當。令承文院繕寫一通,撥上馳送于接伴使處,宜當,敢啓。傳曰,依啓。
吳䎘,以備邊司言啓曰,以承旨啓辭,李貴箚子,事係重大,下備邊司,令廟堂回啓之意,敢啓。傳曰,知道矣。伏見李貴之箚,極陳被誣受枉之狀,請與李煌·趙絅等,俱下攸司,面對決覈事也。辨謗雪冤,非備邊司事,事係規外,慮有後弊,不敢回啓之意,敢啓。傳曰,知道。
傳于尹知敬曰,贊成李貴,功存宗社,年踰七十,宜朝廷之敬憚,浮妄之輩,做作情外無形之說,肆意慢罵,不遺餘力,至以梟示等語論之,此豈非可駭可怪之甚者乎?前後侵辱,臺官所當嚴治,俾知國家待勳臣之重,但廟堂以後弊爲慮,故姑爲置之,今雖不曰,豈有不識其非之理哉?且臺官之所失雖如此,爲元勳重臣者,亦不當如彼退去,日以投箚爲事,不顧國家之急也。宜速出仕,共濟危難事,遣史官諭之。
尹知敬,以禮賓寺官員,以胡差接待堂上意啓曰,胡差入寓處,以司譯院爲定云。聞本院無房屋墻垣,且甚狹窄,公廨中漢城府最爲寬敞,可以容入云。以漢城府定爲下處之意,敢啓。傳曰,知道。
又以禮賓寺官員,胡差接待堂上意啓曰,伏見李弘望狀啓,則胡差所騎刷馬,欲爲周旋防塞,以除各官巨弊計料云。若不把刷馬,則必以其馬上來,許多馬匹所喂,馬槽及馬草,不可不預爲措備以待,令該曹知委擧行,何如?傳曰,依啓。
吳䎘啓曰,伏見平安監司金起宗安州軍兵犒饋事狀啓,不爲着名,殊無詳察之意,請推考。傳曰,勿推。
尹知敬啓曰,吏曹郞廳來言,禮賓正不可不急急差出,而當日政事已罷,口傳差出,何如?敢稟。傳曰,依啓。
吳䎘,以備邊司言啓曰,南北軍之徵用於兩西,已閱累月,交替之事一日爲急,而顧無可代之兵,迄今未還,極爲可慮。曾因體察使張晩聞之,則本道有防軍·精推軍,其數頗多,變亂之後,雖曰潰散,亦豈至於盡亡。爲義州之發而出來者,被擄之刷還者,兵使之隨營牌等項諸軍,俱可以收拾湊集者也。前因平安監司狀啓,本司回啓,剃頭出來者,調聚作兵之意行會,而其後狀啓,募得三十人,將繼爲招募云,不知已得幾名也。此等軍人之外,又有逃軍充軍者·新出身赴防者,統而計之,則其數必不少,若以此代南北軍,則庶或成形,而未知本道能就頭緖料理及此否也。兩邊秋防之處,雖比前減少,必須預爲經理,詢問本道,部分整飭,然後可無臨時窘迫之憂。與體臣商量及此,令體臣早爲籌度便否施行,且以此意行會於體察副使,何如?傳曰,依啓。
尹履之,以院意啓曰,原昌君賜宴時,一等賜樂事,傳敎矣。臣等竊念,昔者唐憲宗,討淮西,詔有司曰,予愍士大夫戰甚苦非,郊廟祠祀,其無用樂。今者新經賊變,兩西人民,殺擄迨盡,號哭之聲徹天,原昌君往來所經之處,必有傷心慘目所不忍聞者,而今其迎慰之行,至賜一等之樂,甚非所宜,請賜樂一節,勿爲擧行。傳曰,依啓。
吳䎘,以兵曹言啓曰,我國之人,自便成習,軍兵武士不慣着甲,此臨陣所以不能禦敵,先懷逃北者也。頃者下備局之敎,誠爲至論,備局已令各道監兵使,精造皮甲·紙甲·錦甲,年久鐵甲,亦令修改,補鐵可用者,開錄啓聞矣。臣曹亦令軍器別造廳,別爲料理措辦,而物力蕩竭,未易成就,本曹及備邊司·禮曹·戶曹等衙門閑慢,狀啓文書無關於後考者,及雖係可考,已載謄錄者,則竝令各其司郞廳,親執考出,竝爲輸送於軍器別造廳,制造紙甲,以爲禦敵實用,一以省臨急轉輸之弊,似爲便當。且禁軍等侍衛之時,着甲者甚少,今後禁軍中抄出年少健壯者一百人,受出軍器寺甲冑,依法典給着甲,缺仕以厚其廩,凡擧動時,着甲冑侍衛之意,知委施行,何如?傳曰,依啓。
備邊司啓曰,卽見元鐸狀啓,宣川座首李華白,自初投賊,殺害良民及漢人,無所不至,宣川義兵,謀捕韓賊之時,華白百般阻撓。今自賊陣出來,方在永柔地云,着令本道監司,察爲跟捕梟示,傳首毛營,以明其罪事,金起宗·元鐸處,竝下諭,何如?傳曰,知道。如此之事,不無因嫌誣訴之弊,華白爲先密捕堅囚,廣採本邑公論,其所犯明白無疑然後,啓聞處置似可,以此意,下諭,可也。以上燼餘
有政。以李省身爲兵曹正郞。經筵日記
以備忘記,傳于尹知敬曰,受國重任者,惟當鞠躬盡瘁,死而後已,些少之事,有不暇顧也。都體察使金瑬,受任之後,以病不仕者,爲日不少,病愈之後,日以投疏乞遞爲事,凡百料理之事,趁不奉行,此豈臨難殉國之義哉?且近觀朝著間所爲,遭此危急存亡之日,猶不同寅協恭,只務泄泄之習,予恐此意不變,則國亡殆無日矣。金瑬以與國同休之臣缺事,其餘隨波進退之類,不足論也。所缺置之,此意政院知悉。
吳䎘,以備邊司言啓曰,卽見接伴使元鐸狀啓,以龍骨繼餉爲憂,而因請金淸·金宗敏賞典矣。金宗敏則旣有超陞堂上之命,龍骨城軍餉,本道前後所送,幾至七百餘石,黃海監司亦送四百石,而昨見管餉從事官崔惠吉所報,則江都所送及海州結城倉留在米太三千二百餘石,已爲裝載西運云,餉臣想必連續分送龍骨矣,但海路險遠,到泊不易,其間或有絶乏之時,頃日宣傳官下去時,行會于管餉使,送銀二千兩于接伴使處,使之貿米椵島,以濟其急,蓋慮此也。遵依前日行會之意,多般周旋,毋致閉糶,使一城兵民,得以周濟,此伴臣之責也。以此事意,元鐸處行移,何如?傳曰,允。
吳䎘,以備邊司言啓曰,傳曰,原昌君玖入來時,似當遣官于郊外,設慰宴以示迎慰之意,令備局量處事,傳敎矣。域往還,勤勞可念,一番賜宴,似爲無妨,令該曹設行,何如?傳曰,依啓。豐備酒饌,使不至埋沒。
執義嚴惺辭職上疏。入啓。答曰,省疏具悉,至懇,爾其勿辭,調理察職。
批草,還都後,吏兵曹以無紙之故,不爲謄出,不可考。燼餘
上在慶德宮。停常參·經筵。
朴炡啓曰,大司憲鄭光績呈辭,執義嚴惺未肅拜,掌令趙邦直·金聲發在外,持平申達道有故,金地粹服制,今日以監察茶時之意,敢啓。傳曰,知道。
傳于吳䎘曰,胡差入城時,從何門乎?問啓。
傳于洪瑞鳳曰,予雖否德,勝私一念,未嘗暫弛,今者諸臣,以特除之事,作予循私之目,予實痛焉。噫,今日臣僚,以循私之言,責君心之私,以無倫之語,攻異己之人,可謂驚心慘目矣。枉己直人猶難,而況以私攻私者乎?參議鄭百昌得罪昏朝,小無染迹之事,出入三司,爲日已久,今授此任,未爲不可,除目一下,互相攻擊,不顧事理,其心所在,未可曉也。身爲君上,知其如此而棄其人才,則是欲公而歸私,故予不忍爲此態矣。今者,以後弊爲慮,亦可怪之甚也。雖然,不遞此人,則怪論日興,疑者漸衆,鄭百昌本職遞差,一以慰言者之心,一以定疑人之惑。
傳曰,設科後一番犒軍,以示朝廷撫恤之意,似不可已,令該曹酌處。
洪瑞鳳啓曰,兵曹啓辭,南北軍所住處設科,特遣承旨,直爲殿試,宜當,依啓事,傳敎矣。推擇吉日,乃六月初三日,而距今只是十箇日,所當趁速發程,何承旨下去乎?從前設科於外方時,有假承旨下去之例,敢稟。傳曰,知道。依前例假承旨差出。
吳䎘,以禮曹言啓曰,備邊司啓辭,原昌君玖入來時,似當遣官于郊外,設慰宴以示迎慰之意,令備局量處事,傳敎矣。絶域往還,勤勞可念,一番賜宴,似爲無妨,令該曹設行,何如?傳曰,依啓。豐備酒饌,使不至埋沒事,傳敎矣。迎慰宰臣,令吏曹差出,酒饌則當令各該司豐備以待矣。但自前勳臣外方出入迎慰宴時,有別遣內侍宣醞之例,何以爲之?敢稟。傳曰,知道。內宣醞爲之,可也。
尹知敬,以接待所言啓曰,胡差入城時,從何門乎?問啓事,傳敎矣。接待所只接待而已,此非接待所所定之事,令該曹議處,何如?傳曰,依啓。
傳于吳䎘曰,南北軍設科,直爲殿試,則試取規矩,似當改定矣。
吳䎘,以備邊司言啓曰,伏見金尙憲箚辭,此事臣等固已憂之,而未得善處之策。今雖開諭使還,似無肯從之理,設若知我謝遣之意,不傳國書,含怒而歸,則亦恐不無後悔,似難輕議,敢啓。傳曰,知道。
又以備邊司言啓曰,前日黃珀之行,爲毛將所阻,而所齎咨文,留置毛營而還,故慮有壅滯不傳之患,奏聞使之行,更爲付送矣。今見登州巡撫回咨,則所送咨文,已自毛營傳達矣,今不必更送。且曾以二海唐人搶殺避亂人民之故,移咨登撫,付送於奏聞之行,使之禁斷,仍請濟餉毛鎭,俾無饑民作歹之患矣。今聞登·萊糧船,連續出來,而水賊行搶者,毛將亦自禁約云,此咨文亦不須送去,令齎奏官竝討取持來,何如?傳曰,依啓。
又以備邊司言啓曰,以都體察使啓辭,下三道砲手一萬名抄定,且下三道田結,每二百結換貿鳥銃一柄事,傳曰,依啓。銃藥未備之前,抄擇砲手,非但有名無實,不無貽弊之患,鳥銃急速措備,抄定可也,傳敎矣。當今禦敵之器,莫利於鳥銃,故本司亦可料理,分付該曹,或貿於有處,或貿於釜山矣。仍査兩西外六道會計,則鳥銃時存之數,一萬七千一百八十柄,雖曰不中於用,而其中亦豈無可用者乎?着令體臣,急遣解事軍官於諸道,一一點閱試放,擇其中可用者幾柄,應爲修補者幾柄,元不可用者幾柄,分秩成冊上送,以憑處置,宜當,至於田結收米,雖不過五六升,而此時民役極苦,似難輕易爲之。一邊京中及各道監司·兵使·水使隨便措備,一邊知其各官會付鳥銃可用之數,然後議處,何如?傳曰,依啓。
又以兵曹言啓曰,備忘記,今番播遷之事,其蒼黃危迫,雖不如頃年之變,久處海島,櫛沐飢餒之苦,亦甚於甲子。惟我扈從武士及民庶等最有功勞,有不可忘者,合有褒奬之典。其令該曹,詳査扈從別錄,依甲子年例施賞,以酬其勞事,傳敎矣。君父有播遷之事,則臣子執羈靮以從,是實分內事,而甲子年已有賞典,故武士及下賤等似有希望鬱抑之心,聖敎一下,軍情歡悅。伏蒙詳査之敎,就考各件啓下單子,則其數極爲浩大,若盡以爵賞,則官爵雖曰出於口,而無窮名章混淆,亦非細慮。甲子年承傳內,終始扈從堂上以上,各加一資,堂下資窮已經實職四品者,加資,未四品者,陞敍,參下官,六品遷轉,閑良軍保禁軍除授,而雖以公故,一日落後,或一日先往者,一一査汰事,已成規例,今當依聖敎,以此例磨鍊,而第下敎中只云武士及民庶,民庶則有吏曹當爲稟定矣,武士則上自一二品,下至禁旅衛士執弓之人,皆謂之武士乎?且所謂終始扈從,自闕門至江都,自江都至京城之謂也。扈從之後,因公出使,未及扈還者,計其程道,若在限內,則雖未及扈還,似當以終始論之,如宗社·慈殿·中殿及分朝陪人,自有別單書啓,似當考其終始,一體缺行該曹不能詳知,令各衙門十分査覈,其終始與否,各自書啓,俾無一毫濫僞之弊,爲當。廢朝時納物·納石·納銀,受空名告身堂上嘉善者,或有通籍仕班,多廁於軍官之中,此人等若比例於實堂上,而因此增秩,則似爲猥濫,或云此輩中,如有參扈者,依甲子年例,還授實加資,以施其賞,爲當云,何以爲之?且甲子年則虞候·僉使·大護軍,皆論以實職,竝陞堂上,物議至今非之,今則實職僉正·郡守以上者加資乎?抑從三品副正府使以上者陞堂上乎?敢此竝稟。答曰,竝議大臣定奪。令各衙門査覈事,依啓事,傳敎矣。領中樞府事臣李元翼,左議政臣申欽,右議政臣吳允謙議,臣等曾於吏曹公事獻議時,略陳所見矣,一二品之武臣,自是宰相中人,不可與禁旅·衛士同樣爲武士也。扈從人出仕往還者,該曹之啓,似矣,而竊聞壬辰扈從論功時,有此例,考據而行之,宜當,納石等人還授實加資,事涉苟且,而甲子之規已成前例,若不遵此例,不無缺望之患,依甲子年例施行無妨,凡堂下之陞堂上者,必考其資窮·准職與否,陞之,只老職人陞堂上者則法典內,曾經四品實職者,乃授有旨云,此非通行於凡官之賞加者,而近來不問准職而陞堂上,官方之混淆,實由於此,令該曹考其資窮·准職爲之,伏惟上裁。行判中樞府事臣趙挺,海昌君臣尹昉,病不收議。行判中樞府事臣鄭昌衍在外。大臣之意如此,上裁施行,何如?傳曰,依啓。
洪瑞鳳,以吏曹言啓曰,云云事,傳敎矣。議于大臣,則領中樞李元翼,左議政申欽,右議政吳允謙議,當初傳敎,只擧武士·民庶,聖意固有所在。臣等愚意亦以爲,民庶則無職守而隨參於羈靮之列,向國之誠可嘉,如武士則雖不能斬將搴旗,其暴露辛苦,萬倍於他人,當在酬賞之中無疑。該曹所稟蔭官·儒生·三醫司之終始扈從者,亦必以踈賤之蹤,間關陪扈於倉卒之際,不可不一體報勞。至於宰相·侍從,則受國厚恩,當主辱臣死之日,不能獻一策爲却敵計,徒爾隨行逐隊,日月亦不至久淹,而遽與武士·民庶同被恩典,則如臣者,將愧死之不暇,酬勞之擧,似爲未安,伏惟上裁。行判中樞趙挺,海昌君尹昉,病不收議,行判中樞鄭昌衍在外,大臣之意如此,上裁施行,何如?傳曰,知道。今番變亂,大小臣僚,久處海島,未免飢渴,晨昏奔走,艱苦萬狀,豈有不酬其勞之理哉?前日下敎,乃是泛言之辭,非有意於其間也。今此論賞時,以混同施賞爲未妥,則百官加爲之,未知何如?更議大臣處置。
尹知敬,以兵曹言啓曰,南北軍設科,遣承旨爲殿試事,啓下矣。試取節目,當以前日啓下者磨鍊施行,而規矩則似當改定,故別單敢稟矣。但初試,以六月初三日擇日,今則直殿試,假承旨差出下去之際,日勢恐爲窘急,稍退數日,推擇啓下,爲當。且兩西軍兵終始從軍者,及赴防京砲手,竝爲重其規矩,從略試取事,備邊司因平安監司狀啓入啓,蒙允矣。此科亦當直爲殿試,而規矩似異,難與南北軍竝設於一處,令下去承旨,先設南北軍殿試於所住處,且以下敎之意,一番犒軍後,兩西軍兵則別爲試取於居中便近之處,爲當。其規矩及事目,別爲磨鍊入啓之意,敢啓。傳曰,依啓。兩西軍兵自初從軍者,潰散後還集之人,切勿許赴事,本道監司處行移。
又以備邊司言啓曰,各道營將已爲啓下,今當發送矣。兩西則新經兵火,事多蕩敗,軍兵實數,不能的知,令本道監司參商軍兵多寡,酌量遠近,排定各營,本道守令,皆是武弁,不必自京差送,擇有才局堪爲將領者,定爲營將,就時存軍丁改編後啓聞之意,行移後,治兵節目,營將事目,竝自京下送,使之一體施行事行移,何如?傳曰,依啓。燼餘
上在慶德宮。停常參·經筵。
辰時,日暈右弭。巳時午時,日暈。
洪瑞鳳啓曰,明日常參·經筵,取稟。傳曰,停。
尹履之啓曰,大司憲鄭光績呈辭,執義嚴惺未肅拜,掌令趙邦直·金聲發在外,持平申達道有故,金地粹服制。今日以監察茶時之意,敢啓,傳曰,知道。
洪瑞鳳,以禮賓寺官員,以接待堂上意啓曰,原昌君郊外迎慰宴事,備局因禮曹覆啓,以難便曲折爲啓,而有竝爲設行後勿爲例之敎,凡唐差之來,郊外迎慰宴時,下人則不爲供饋,例也。此則八將所送八人,與劉·龍兩差,不爲差等與否,時未得知,竝此八人一體設行乎?何以爲之?敢稟。傳曰,知道。斟酌爲之,可也。
又啓曰,原昌君入來時,設慰宴,而胡差亦當竝爲設行矣。其時內宣醞若下,則押置原昌一行於別所而爲之乎?敢稟。傳曰,別設,可也。
尹知敬,以禮賓寺官員,以接待堂上意啓曰,在江都時,胡差數少,故以驛馬逐名立待矣。今則胡差三十八人,故兵曹只以將胡二人八將差人所騎馬十匹立待事,移文矣。三十八人似無一時騎馬出入之事,而若或加數責立,則不可不預爲之備。令兵曹加數立待,以爲不時入把,俾無窘迫之弊事,知委施行,何如?傳曰,依啓。
洪瑞鳳啓曰,以備邊司啓辭,實承旨當爲下去平安道設科處,何承旨下去乎?傳曰,同副承旨下去。
傳于尹履之曰,變亂後,先王後宮供上,減與不減,問于該曹以啓。
朴炡,以備邊司言啓曰,楊摠兵前御帖·禮單,當今禁軍齎去,迨及於胡太監軍門問安使之行,而事甚忙急。令兵曹所騎馬及御帖·禮單載持馬急速給送,此後禁軍之有如此行者,例爲給馬,何如?傳曰,依啓。
洪瑞鳳,以禮賓寺官員,以接待堂上意啓曰,兵曹啓辭,胡差入來之門,似非本曹所當議處,而聞所館定於漢城府云。敦義門近闕,西小門狹小,不合敵人所見,崇禮門之外,更無他門,令接待所商量稟處,何如?傳曰,依啓事,傳敎矣。敦義門·西小門,旣不可入,則崇禮門外,更無他門。第未知平時客使出入,由於此門與否,令兵曹急急更議定奪,何如?傳曰,知道。
洪瑞鳳,以禮曹言啓曰,胡差接待節目,相見時禮貌·宴享數·床排品數,接待所令該曹稟定事,啓下矣。相見時禮貌,則其在於五禮儀宴隣國使儀,而但五禮儀,則隣國使就押宴官及禮曹判書前,控首再拜,押宴官及禮曹判書稍進,控首答再拜,次與參判行禮如上云。五禮儀禮文雖如此,而今此胡差必不行再拜之禮。聞在江都時,接待宰臣只行一揖之禮云。依江都例,初見一揖,罷出一揖,爲當。床排品數,五禮儀亦有宴享圖式,似當依此爲之矣。但聞江都時接待宴床器品,頗似豐厚云,今若裁減,所見似爲埋沒,依江都宴床例爲之,似當。宴享數,則初到,有下馬宴,歸時,有上馬宴,其間倘多日留連,則間三日設行宴禮,空日,備設茶啖,令接待宰臣,逐日往見,饋酒優待,俾不落莫,且宴享時,八將差人及從胡等,亦爲略備果床,優厚饋酒,爲當,敢啓。傳曰,依啓。
又以禮賓寺官員,以接待堂上意啓曰,胡差之行,本月二十二日止宿黃州云。以此計之,則不出一兩日,當到京中。凡接待之事,不可不預爲措備以待,而纔經大亂之餘,諸各司不成模樣。其中應用鷄兒,一日所入,當用七十餘首,而宴享所用則不在此限。前此唐差之來,所用鷄首,自宣惠廳題給價米,庫直等貿用於市中矣。今則閭閻市中,絶無鷄兒,無路貿得,極爲可慮。令京畿監司收合取用,然後使宣惠廳給價,則似爲便當。且無已,則胡人等嗜食牛肉,令該曹買牛以用,鷄兒則似不必用之,令該曹作速議處,何如?傳曰,依啓。
尹知敬,以禮賓寺官員,以接待堂上意啓曰,今此胡差,多至三十八人,支待之事,極爲浩大。在江都時,則府尹董率監官·色吏·許多下人,以庫中之物隨手取用,故無窘急之患。京城則皆取用於各司,各司怠慢之習益甚,湊合之際,以數三使令決難使喚,兵曹只定送三名,誠爲悶慮。胡差入京之日,一邊設宴於郊外,一邊設下馬宴於所住處,而只有禮賓寺老殘書吏二員·庫直一人,兩處設宴,恐難成樣,實非細慮。令兵曹加定使令四五名,以爲使喚,俾無生事之弊,何如?傳曰,依啓。
朴炡,以兵曹言啓曰,紙甲最爲便利,故紙甲多數造作事,分付於軍器別造廳,而聞一甲所入,厚紙五斤,故綿子三斤,松脂四斤云。紙地與故綿子則自當貿辦而用,而松脂最爲難得。各道山郡各官,海島近處,覓得不難云。令軍器別造廳,隨多少卜定于兵水使營及所産各官浦,使之定日來納之事,發馬行移,何如?傳曰,依啓。
尹知敬,以戶曹言啓曰,禮單御帖紙,必用長廣中式者,故自前造紙署別造以用,而經亂之後,無存者,時未及造作。頃在江華時,自政院入啓,分定咨表紙於兩南,方爲收儲于本曹矣。依前日太監時御帖例,姑以此紙,擇其品好者用之,一邊自本曹分定於外方,以爲繼用之地,宜當,敢啓。傳曰,依啓。
朴炡,以備邊司郞廳,以領府事·左議政意啓曰,臣等陪東宮南下時,所經兩湖及慶尙道諸郡,民間弊瘼詢問,使之牒報矣。東宮未久上來,各道牒報追到於備邊司,而所報辭疏甚多,難於一一備陳。謹將各道各邑文報,撮其大旨,別單書啓,請下各該官,酌其可否,回啓施行,原文書則送于各該官,以憑察處之意,竝啓。傳曰,依啓。
又以備邊司言啓曰,新軍案番名字號磨鍊一事,本爲兵曹之任,而該曹堂上,未詳首末,恐有生疏之患。前日本司啓辭,請令兵曹堂上與當初句管之臣,商議磨鍊者,爲此故也。且此事,不過奉行已完文書,故不爲別設一局,而其間猶有許多曲折,不可草草料理。着令該曹堂上及句管之臣,會同于本司,相議擧行,而郞廳書吏使令等,以本司及兵曹現在員役,參半差出,逐日開坐,斯速完畢,宜當,敢啓。傳曰,依啓。燼餘
上在慶德宮。停常參·經筵。
洪瑞鳳啓曰,明日常參·經筵,取稟。傳曰,停。
掌令趙邦直啓曰,持平李景曾,時在京畿廣州地,請察乘馹上來事,下諭,依前例,府書吏給馬下送。答曰,依啓。
洪瑞鳳,以禮賓寺官員,以接待堂上意啓曰,胡差宴時,似當有贈給之物,令該曹預爲議定,何如?傳曰,依啓。
尹履之,以戶曹言啓曰,接待堂上啓辭,胡差供餽牛肉,令該曹貿用,鷄兒似不必用,議處事,傳敎矣。牛肉貿用,事甚便當,但宴享時鷄兒亦不可不用,量宜分定於京畿,或宣惠廳給價貿易,與牛肉參半用之,宜當,敢啓。傳曰,依啓。
洪瑞鳳,以禮賓寺官員,接待堂上意啓曰,胡差入來時,當設宴於慕華館,以原昌君迎慰宰臣,兼爲設行乎,別爲差出乎,何以爲之?敢稟。傳曰,別爲差出。
以戶曹參判南以雄初度呈辭,傳曰,還出給。
以申大吉上言回啓,傳于吳䎘曰,此公事所謂受敎,在於何時乎?考啓。
吳䎘,以備邊司言啓曰,新軍案今當修正,而該廳文書多被燒失,八道都井間冊二件,及番次磨鍊單子,曾爲內入者,如未燒失,伏望還下,何如?傳曰,知道。井間冊從當覓下焉。以上燼餘
有政事。
以鄭經世爲副提學,嚴惺爲副應敎,李昭漢爲副校理,金南重爲持平。經筵日記
吏批,判書金瑬進,參判張維進,參議未差,都承旨洪瑞鳳進。
兵批,判書李廷龜進,參判鄭蘊在外,參議鄭廣成進,參知吳竣新軍士點考坐起,右承旨吳䎘進。
傳于洪瑞鳳曰,右贊成李貴至今不爲入來乎?問啓。瑞鳳啓曰,時在江頭,不爲入來云矣。
傳曰,命招察任事言之。
掌令趙邦直,正言任絖啓曰,請張晩遠竄。革罷魚鹽·船稅·設屯·蘆田等事。金搢·朴惟健依律定罪事。答曰,不允。金搢等事,議大臣處置。
正言任絖啓曰,言及乘輿,至尊動容,事關廊廟,宰相待罪,乃所以重臺諫也,畏公論也。況事係勳臣,臺諫不敢言,則此豈盛世之事而勳臣之福哉?臣等伏見右贊成李貴,以頃者尹煌·趙絅等論己之罪,肆然陳箚,騁其雄辯,必欲面質而後已,耳目所及,莫不驚心吐舌,此實前古所未有之事也。言官所論,設或過當,爲李貴者,宜瞿然省愆,益加謹愼,爲自修止謗之計,而不此之爲,唯以凌轢言官爲能事,朝綱自此而墜盡,言路自此而杜塞,其無所忌憚之罪,反甚一節,此豈同休戚之意哉?此而不治,則人皆結舌,莫敢出言,國之亡,無日矣。缺行備忘記,有前後侵辱,臺官所當嚴治,俾知國家待勳臣之重爲敎,遠近瞻聆惶惑。自此雖有指鹿之奸人,莫敢言,此豈所望於聖明者哉?雖慮後弊,不究其事,而王言一播,所傷非細,請命還收,以示悔悟之端,以開忠諫之路。監察趙晟,不爲受由,私自下鄕,身居臺監,廢棄法例,極爲駭愕,請命罷職。答曰,變初臺論,似乎乘時構陷,近投疏章,有同誣告,贊成李貴之必欲辨,情理之所不可得已者也。李貴以先朝舊臣,功存宗社,忠貫日月,非年少浮薄之輩所可踐踏而侵害,爾等又如是輕論,殊極不當矣,還收之請亦過,更勿瀆擾。趙晟事,依啓。
以左右相意,舍人啓曰,先倡去邠,非李貴之事,所屬軍官,亦分送于舟師擺撥偵探等處,則非不受君命也。貴之稱冤,宜矣,士夫之冤痛,莫大於被誣,而不得雪,其連章累牘,不自覺其煩複者,情理之所必至也。朝廷自數年前,差出江華句管人,預爲保障之所者,政爲今日事也。臨亂駐箚之計,擧國皆知之,以此獨斥李貴,誠可謂不近矣。惟我祖宗,仁厚立國,待士大夫以禮,重臣以上,尋常譴罰,大者不過罷遞,非名掛逆籍,罪關軍律者,未聞有梟示之典,而貴以功存社稷之身,反爲文網,幸而聖明俯燭,而昭雪之耳。貴有慢罵朝紳,凌轢臺閣之失,其一時忿懥之過,貴固難免,而忠君愛國,臨亂忘身之大節,在朝者,鮮有其比,豈可以語言不中之故?缺行使之速爲出仕,以副聖上敦勉之意,何如?傳曰,允。
洪瑞鳳,以禮賓寺官員,以接待堂上意啓曰,胡差饋餉時所用床卓等物,皆當取用於南別宮所上,則禮賓寺別工作官員,昨日一番現身之後,終日督促,了無形影,日沒後只投數箇案板,極爲駭愕。不過開庫取用之物,如是遲稽,許多支供,將無以成形,請當該官員推考重治,何如?傳曰,依啓。
洪瑞鳳,又以禮賓寺官員,以接待堂上意啓曰,胡差催促上來,其意必速還。其入把夫馬,必須預爲整待,然後可無臨時窘迫之患。且以當有護送,令該曹預爲差出,何如?傳曰,依啓。
傳于洪瑞鳳曰,祭文,何以今始製入乎?最後製進者,推考。
傳于洪瑞鳳曰,觀使臣齎來該部題本皇旨,則我國被誣之事,非但快雪,十行溫缺寧,此雖聖天子明見萬里之致,亦豈非使臣至誠感天而然也?事甚可嘉,使臣·書狀各加一資,員役中表表爲功此下缺
傳于洪瑞鳳曰,右贊成李貴命招察任事,言之。
傳于洪瑞鳳曰,李貴入來乎?問啓。
洪瑞鳳,以忠勳府言啓曰,本府書寫忠義衛四員內,其一嫡長忠義衛,自有應付之祿,其餘衆子忠義衛三員,竝付副司果遞兒,乃是舊規。今亦依香室忠義衛例,因前付祿,且變亂之時,三人落後,只衆子忠義衛李孝性,終始扈從,扈從一人則依例付祿,落後三人則所當減下,以施其罰,而各有句營,非他新入手生之人所能修正,姑令仍存,越等,使之察任,似當,敢啓。傳曰,依啓。
尹知敬啓曰,今番變亂後,先王後宮供上,減與不減,問于該曹,則甲子年經亂後,略加裁減,今番亂後則無裁減之事。但今端午,鞋子四部,工曹因傳敎不爲進排。且閔嬪出葬後,依式雜物減下云矣。傳曰,知道。諸後宮處,各司進排之物,一依癸亥以前進排,勿爲減省事,言于該曹。且端午鞋子,托稱傳敎,不爲進排,當該官吏,推考治罪。
吳䎘,以備邊司言啓曰,龍骨運餉,萬分緊急,流民賑飢,亦不可緩,而平安道,時無目前見糧,續見金起宗狀啓,其渴悶之狀,不可勝言,誠爲可慮,以管餉從事官所報觀之,則自海西裝載西運百餘石,已爲發送云,而時無到泊之報,豈海路險遠,回泊未易而然耶?着令平安監司,糧船之到泊者,一一枚報本司,一面分送龍骨,以爲接濟之地,宜當之意,行移,何如?傳曰,依啓。糧船催促入送事,黃海監司處,亦爲行移。
傳于尹知敬曰,官案中書狀金地粹,以通訓修正,故加資矣,官案修正官吏推考,金地粹准職除授。
洪瑞鳳,以吏曹言啓曰,咸鏡監司南以恭,已爲瓜滿,其代,當爲差出,依前令備邊司薦望,何如?傳曰,依啓。
朴炡啓曰,以申大吉上言回啓,傳曰,此公事所謂受敎,在於何時乎?問啓事,傳敎矣。法典內別無水夫世傳之語,而常時公事場,水夫子枝仍定水夫之事,尋常行用,故意或有誤書受敎公事,而前日回啓時,亦不敢質言矣。雖有受敎,必在戶曹,而亦無可考之文云,敢啓。傳曰,知道。當初號牌廳公事,相考處置。
持平申達道辭職上疏。入啓。傳曰,遞差。
執義嚴惺辭職上疏。入啓。傳曰,遞差。燼餘
上在慶德宮。停常參·經筵。
洪瑞鳳啓曰,明日常參·經筵,取稟。傳曰,停。
尹知敬,以禮賓寺官員,接待堂上意啓曰,卽見京畿監司移文,則開城府探聽人回來言內,昨日胡差始入本府,從胡一人,已爲先到,目見以來云。以此觀之,則胡差似當於明日入京,故敢啓。傳曰,知道。
傳于吳䎘曰,原昌君入來日子,禁軍給馬急急馳送,使之先期探來。
又傳于吳䎘曰,左右相·體察使·兵曹判書·備局有司堂上命招。
尹知敬,以禮賓寺官員,以接待堂上意啓曰,引儀朴仁範,能通胡語,限胡差下去前,除本司仕上直,不離伺候之意,令本院知委擧行,何如?傳曰,依啓。
又以接待堂上言啓曰,原昌君迎慰時,與胡差別處設行,事勢非便,將設行於一處,而內宣醞則胡差入來後設行事,因榻前啓辭,已爲蒙允矣。凡內宣醞時宣醞床,例自禮賓寺備進,則原昌君與胡差設宴時,禮賓宴床,已爲措備,內宣醞時不爲進呈之意,敢啓。傳曰,知道。
又以接待堂上意啓曰,劉·龍兩差,八將差人八名,差等與否探知,頃昨日送禁軍,移文于護行官矣。卽見李弘望回答,劉·龍爲首,八將差人八名,及其所率如軍官者十二人,一例爲之云。支供等事,當爲磨鍊,贈給之物,似當依此磨鍊,令該曹知委擧行,何如?傳曰,依啓。
吳䎘,以備邊司言啓曰,姜弘立·朴蘭英等,在胡中時,所率來人缺百餘缺旣已出來,缺試令弘立等,以天朝赤子,陪臣無容使喚之理,汗之恩禮,雖極感激,而不敢領受之意,言于劉海,以觀所處,宜當,敢啓。傳曰,依啓。
又以備邊司言啓曰,朴慶龍有老母妻子,方在京中云。雖喪失本性,若與相見,則至情所在,或不無感念之理。及其未到,使其族屬,諭其母妻,使陳其至情,號泣而隨之,備陳國家別無罪責缺未泯之心,或發欲留之端,依此爲之,似當,敢稟。傳曰,依啓。
又以訓鍊都監言啓曰,都監砲手吳立,變初抄送于體察使張晩之行,仍屬于副元帥鄭忠信陣下,無端逃走于其妻上典寧海府使兪省曾處,省曾卽縛送于都監,都監之卒,與他軍自別,給料米,又有奉足,國家待渠等固已厚,臨賊不交兵而先走,尤極痛憤,不可等以凡軍之律,自此梟示,傳首軍前,以肅軍律,何如?傳曰,依啓。
任絖啓曰,缺李貴,以尹煌·趙絅論己之罪,連上箚子,必欲面質而後已,耳目所及,莫不驚心吐舌,此實近所未有之變也。言官所論,設或過當,爲李貴者,宜瞿然省愆,益加謹愼,爲自修止謗之計,而不此之慮,唯以凌轢言官,挫折公論爲能事,朝綱自此而墜盡,言路自此而杜塞,其無忌憚之罪,反甚一節,此豈同休戚之臣所忍爲哉?此而不治,則人皆結舌,莫敢出氣,而國之亡,無日矣,請右贊成李貴罷職不敍。言路通則其國存,言路塞則其國亡,言路之通塞,而存亡判焉。日者以變初言官爲敎,言官以言獲罪,則豈獨言路之塞而已哉?王言一播,瞻聆驚駭,自此雖有指鹿之奸人,莫敢言,此豈所望於聖明者哉?雖慮後弊不究其事,而尙不亟寢,成命所傷,非細,請命還收,以示悔悟之端,以開忠諫之路。答曰,已諭勿煩。
掌令趙邦直,正言任絖啓曰,張晩請亟命遠竄。革罷魚鹽·船稅·設屯·蘆田等事。請勿留難,亟賜一兪。答曰,不允。
尹履之,以兵曹言啓曰,南北軍別試才賞格所用之物,承旨下去之時,令該曹磨鍊付送事,傳敎矣。數千兵試才賞格之物,應入多寡,不可預料,而本曹所儲竭乏,無物可送,不得已以木百疋·笠帽一百事·油扇二百柄付送之意,敢啓。傳曰,知道。竹箭亦令該曹量宜下送,可也。
領中樞府事完平府院君李元翼箚子。入啓。答曰,省箚具悉。深嘉惓惓之忠,箚陳之辭,實是格言至論,予敢不體念哉?
戶曹判書春城君南以雄上疏。入啓。答曰,省箚具悉。卿懇,旣往之事,言之無益,卿須勿控辭,速出行公。燼餘
五月二十六日引見,入侍,左議政申欽,右議政吳允謙,兵曹判書李廷龜,吏曹判書金瑬,戶曹判書金藎國,大司成李顯英,吏曹參判張維,完城君崔鳴吉,兵曹參判李景稷,同副承旨尹知敬,注書辛應望,事變假注書池德海,記事官鄭百亨·金汝鈺。上御資政殿。上曰,胡差當到,所言之事,廟堂講定乎?欽曰,尙未知某事,故今日聚會一處,欲爲稟定矣。胡差持汗書欲親呈,則何以處之?自初拒而不見,則固善矣,而在江都時,旣已接見,今若不見,則恐有生怒之事。上曰,初旣不幸而見之,豈可再誤乎?先聽原昌君·李弘望之言,然後爲之,可也。彼若必爲請見,缺行上曰,彼旣以兄弟之國爲言,似無大段慢侮之言矣。欽曰,朴慶龍,想必求見其母,何以處之?上曰,廟堂之意,何如?欽曰,此漢,甚惡殺無赦,而我旣不能制其生死之命,使之得見其母,無妨矣。維曰,彼漢之出來,非爲我國而來,今若使見其家人,則漏洩我國事情,必矣,豈無可慮之事乎?宜以義理拒之曰,爾在胡中十年,旣與我國,分義相絶,何可使之見汝家人,則彼亦無辭矣。廷龜曰,朴蘭英之言曰,朴慶龍欲爲出來云,臣答曰,渠若出來,何罪之有云矣,厥後有一者來言,臣言卽傳云矣,今之出送,未知何意,而彼漢家人,皆得全安,今若見之,則似無更爲入去之理矣,言于劉海,使之留置而去,未知何如?上曰,卿言,正合予意,頃者同韓·朴出來?其情可痛,然不可以一時之罪,輕絶此人也。今可開諭而留之,則似爲便當矣。欽曰,慶龍若欲求見其母,則許之乎?上曰,可矣。維曰,渠若欲留此,則使之見之無妨,而聞渠之來也,駕馬行路云,極爲悖惡,以此觀之,則決無留此之理矣。鳴吉曰,聞金地生之言,慶龍之在胡中也。每以私書,通于其家云,我國事情,無不知之,今聞自願充於八將差胡出來云,渠之爲賊耳目之狀,昭然無疑矣,決不可使之見其家人也。維曰,渠之家屬,長在京中,我國之事,無不知之,必多漏洩之事矣。欽曰,駕馬之說,臣未聞也,若然則誠不勝痛惋矣。上曰,渠旣我國之人,請留於劉海而許之,則有何不可?廷龜曰,胡差之出來,毛將無不知之理,若於回時,有意外之患,則何以爲之?是可慮也。上曰,安州以北則唐軍不在云,彼之入去也,必善自爲之計矣。欽曰,原昌君賜宴處所非便,故接待堂上言,內宣醞不爲別設,爲宜云矣。上曰,處所非便,則隨後爲之,可矣。景稷曰,夷虜禽獸恐有發怒之事,使彼輩先爲入來,原昌則差後宣醞,似可矣。上曰,然矣。欽曰,今番接待劉海時,速爲撤還義州屯賊事,十分開諭,可矣。上曰,然,此事,今番接待第一頭急務也。須極力善諭,使之撤兵,可矣。然毛將在彼之前,似無撤還之理矣。景稷曰,今此胡差接待,小臣獨當,極爲悶望矣。上曰,前者旣已講定,今則似無難處之事矣。欽曰,南北軍久留至此,殊爲可慮,頃見黃海監司狀啓,別勝軍及雜色軍亦多有之,欲以此交代,而勢有所未能也。至於龍骨城軍兵,則賊兵尙缺境上,決不可使之退來,甚可慮也。上曰,何以則可也?金瑬曰,旣不能入他軍以代之,則須分付本道軍兵,雖不准南北軍之數,以此交替新出身,隨後繼送,何如?知敬曰,科擧試取之際,日字必多,罷場後放送乎?上曰,罷場後放送,可矣,犒軍則雖於科前設行,可矣。知敬曰,然則臣請先往,爲先犒軍,仍爲設科,何如?上曰,使本道措備後下往。缺欽曰,以貫三中,不得參榜,似涉冤矣。上曰,貫二中邊三中以上,取之,高下,則一從分數。藎國曰,試才若別設,則爲日必多,有分數而未得參榜者,以次論賞,何如?上曰,依爲之。知敬曰,龍骨軍兵,若於科前出來,安州則亦爲許赴乎?上曰,告知主將,明白出來者,許赴,可矣。欽曰,龍骨則已作信地矣,平壤等處,亦不可無信地矣。上曰,頃見金起宗狀啓之語,甚得事理,其所謂有糧然後,方可議兵,有兵然後,方可論器械者,眞是着實之論也。瑬曰,然矣,頃者金起宗抵書于臣曰,咸從客舍後山,有形勝之處,人民自願入守,不費官力,而私自防守云矣。上曰,國家之計,當以固守,要害爲務,人民自願入守,則從之,可矣。瑬曰,賑恤飢民,收拾防守,此其時矣,而見存官軍,亦無糧餉,是可悶也。欽曰,鳥銃入送西邊事,前有傳敎矣,倭鳥銃若干柄,在本寺留在者,姑爲先送,何如?上曰,時存之數,先送,可矣。瑬曰,此時責出鳥銃於民結,非得已之計也。必有防納之弊,民弊滋甚矣,小臣亦知分定於各官,則各官必使下吏,貿易於他處,其價刁蹬,想必甚矣,而旣無辦出之路,不得已以民結出定矣。上曰,釜山稅銀幾何?以此貿鳥銃,何如?藎國曰,稅銀之數,甚爲零星,頃者鄭經世,以稅銀貿得五十柄矣,且聞之稅銀雖多,而不許其多數貿給云矣。廷龜曰,紙甲欲造用一千領,而松脂未易得,方欲求之於山郡,而用布當入六十同矣。缺鳴吉曰,國家須有一定之計,乃可爲國,或以爲龍骨軍兵,當使之退守安州,而臣意以爲,龍骨不可虛棄矣。欽曰,鳴吉方爲有司堂上,使之料理糧道,可矣。上曰,鳴吉之言,是矣,朝廷雖使之出來,而本城軍情,似無出來之意,且西路,只有此城,今若退守安州,則事甚不可,且龍骨之軍,在龍骨,則各爲父母妻子,能盡死力,若使退守安州,則不如在龍骨之時矣,爲朝廷處置之道,莫若繼其糧道接濟而已。使之退縮,非計也。若給萬石之米,可以過冬矣。藎國曰,毛兵糧三萬石留在云,此米當爲除出入送矣。上曰,黃海道守城之事,廟堂講定矣,未知何以爲之耶?鳴吉曰,物力殘薄,須於一處專力,可矣。上曰,若於黃海一處·平安一處,專力防備,則可能趁今年成就乎?維曰,安·黃兩州,國之門戶,不可不守也。軍兵雖用他道以爲之,而糧餉極難矣。上曰,自朝廷,所當先爲量其軍兵·糧餉·器械然後,可矣。欽曰,黃海道則守安州,黃海道則守黃州乎?體臣在此,可以定矣。上曰,我國之事,有名無實,城堞不高,有同堵墻,今見張紳狀啓,城池無形,不可守云,殊極寒心矣。維曰,雖竭國力而爲之,安·黃兩城,不可不修繕也。欽曰,安州之城,小臣亦嘗見之,形勢似好,今雖修繕,必不至大費民力也。臣意入防之軍,亦可使之修築矣。上曰,我國之軍,皆懷自便之計,若有築城之擧,則怨苦必多矣。瑬曰,金起宗以爲,安州防軍,宜入萬名云,萬名□月之糧,措備,可矣。欽曰,然則毛糧移入本城等事,退而議之,何如?上曰,依爲之。鳴吉曰,事之未始,當慮其終,事之旣始,當務着實,郞廳張遇漢,勤幹曉事,故欲爲啓請,以爲監董軍籍,而旣入號牌廳,則郞廳啓請,似涉無據,故敢請。上曰,備邊司郞廳稱號,使之察任,可矣。廷龜曰,唐人,時在司譯院,胡差所接處,相距不遠,何以處之耶?上曰,須移置他處,而又加定別將,環立嚴飭,可矣。景稷曰,今此胡差接待時,三十八人所入床卓器具甚多,必須多定軍士,可免生事,且胡差處進止時,不可使藍縷軍士爲之,必擇其有衣服者進止,可也,兵曹郞官亦可待令於接待所,而軍士容入之數,商量處之,何如?上曰,兵判在此,好樣處之。廷龜曰,當依敎矣。景稷曰,海西道內原居奴婢田·水田及公田公賤,限年屬公家,或屯田或奴貢,以補兩西軍餉軍兵等事。崔鳴吉曰,申達道書啓之辭,極好,龍川·義州之民,互相猜疑,以鄭鳳壽,兼義州府尹,使之鎭定,或恐爲當,速爲定奪事,竝無發落,敢稟。傳曰,令廟堂酌處。且李景稷所啓,難便之意,前已諭之矣。燼餘
上在慶德宮。停常參·經筵。
尹知敬啓曰,明日常參·經筵及來六月初一日輪對,入侍,取稟。傳曰,竝停。
吳䎘,以備邊司言啓曰,胡差入來之後,原昌君一番往見事,已爲定奪,原昌君往見後,胡差必有回禮之事,而原昌君居第狹陋,使喚單少,所見埋沒,胡差不無疑訝之理,胡差回還間,原昌君姑令移住于某處公廨,一行所率營吏·官奴等下人,姑勿還送,仍爲留置,使喚往見胡差及胡差回禮時相接之際,或設酌或設茶該用諸具,接待所料理措辦,毋令臨時窘乏,宜當。或云,原昌君入于公廨,似爲非便,擇占寬敞私家,其所陳器具,自官備給爲便云,竝令接待所商量,稟旨施行,何如?傳曰,依啓。
尹知敬,以禮賓寺官員,以接待堂上意啓曰,護行官狀啓,差胡竝四十名,而從胡二名又爲加來,故敢啓。傳曰,知道。
藥房都提調申欽,提調徐渻,副提調洪瑞鳳啓曰,四物湯已盡進御乎?氣候,何如?諸般症候,何如?問安。答曰,氣候平安,足掌則寒熱往來,勿爲問安。
吳䎘,以備邊司言啓曰,因接待所啓辭,迎慰宰臣處,接胡時措語,令廟堂指授事,答曰,依啓矣。胡差問答措語,昨日登對時已爲稟定,接待堂上李景稷詳聞之,迎慰之際,與宰臣自當商議爲之,至於意外問答,臣等亦未能懸度,敢啓。傳曰,知道。
又以備邊司言啓曰,胡差所館處都監將官·捕盜軍官臣缺接待堂上草記,以使喚軍須知兵曹郞廳一員差定,譏察等事,使之兼爲檢飭,何如?傳曰,允。
尹知敬,以禮賓寺官員,以接待堂上意啓曰,朴忠男,係是我人,而在江都時贈給,一如胡差者,以其少時被據,與獺無異也。今此贈餽,與仲男頓殊,供饋贈給,與胡無異,似不妥當,何以爲之?敢啓。傳曰,知道。斟酌爲之,可也。
又以接待堂上意啓曰,卽刻譯官崔興立,自慕華館來言,原昌君先到,胡差落後,使軍官催來,仲男偕軍官來,問有問慰禮與否然後,胡差來到云,敢啓。傳曰,知道。
吳䎘,以兵曹言啓曰,以接待所啓辭,胡差所騎馬已盡立待矣,胡人若有無鞍者,此非兵曹所能辦,令該曹別樣措置待候,何如?傳曰,依啓。
尹知敬,以禮賓寺官員,以接待堂上意啓曰,臣進去慕華館,原昌君差胡等一處設宴,令譯官朴璇,傳語於兩胡曰,暑月遠來勞苦,且一路蕩殘,必不得接待,未安矣。差胡曰,一路蕩殘,而到處善爲接待矣。臣又曰,款接缺以來,多謝。胡差答曰,小國無力,不能盡情,接待何謝?臣又曰,國王遣俺郊外,以慰遠行,酒饌雖薄,須盡情飮之,幸甚幸甚。仍行五酌,差胡固辭而罷出,送人言曰,一路蕩殘,而處處殺牛供饋,又於郊外,遣重臣設宴,盡醉入往,多謝國王厚意云,敢啓。傳曰,知道。
傳于吳䎘曰,下人扈從單子,已免賤·未免賤懸錄,入之。
吳䎘,以備邊司言啓曰,本司郞廳翊衛司司禦張遇漢·全存性,新軍案句管事,已爲命下矣。本司仕上直,使之專意察任,何如?敢啓。傳曰,依啓。
洪瑞鳳,以成均館官員,以知館事意啓曰,戶曹啓辭,本館諸島稅勿捧,以資軍餉事,入啓蒙允矣,而本館缺□門之比,專爲儒生供饋,故波市坪石首魚缺二十隻,與靈光地角黑島·鵲島,扶安地蝟島,海南地楸子島,羅州地都草島等地,皆自祖宗朝賜與之地,竝爲免稅,而該曹酌定,流來已久,年年收稅納館,以供多士。若今年魚稅,勿爲收捧,則許多儒生供饋饌物,無路可繼,國家待士之道,有所欠闕,與各衙門一樣蠲減,極爲未安,請令該曹,依舊例免稅納館,以爲養士之地,何如?傳曰,依啓。
吳䎘,以都摠府言啓曰,都摠管金自點,刑曹坐起晝仕,請出標信。傳曰,知道。
尹知敬啓曰,南北兩西軍兵試才賞格物件,領去禁軍差定,給馬下送之意,令該曹預爲,分付,何如?傳曰,依啓。
以新出身赴防,傳于吳䎘曰,京中出身日限則似可矣,外方出身日限,似爲太急,次次退定。
朴炡,以義禁府意啓曰,合啓,金搢·朴惟健等云云。答曰,議大臣處置事,傳敎矣。議于大臣,則領中樞府事李元翼,前日以他大臣無異之意,爲獻議,今不可更議,伏惟上裁。左議政申欽,右議政吳允謙議,金搢·朴惟健等事,曾因禁府啓辭,自備局據法回啓,若其律外酌處,惟在上裁之議,獻議矣,今不敢更有他說,伏惟上裁。判中樞府事鄭昌衍在外,行判中樞府事趙挺,海昌君尹昉病不收議。大臣之議如此,上裁施行,何如?傳曰,知道。大臣之意缺依議減死充軍。
以吏曹胡差護行缺傳曰,有計慮謹實人,擇差。
吳䎘,以備邊司言啓曰,昨日引對時,崔鳴吉所啓,申達道啓辭,以鄭鳳壽兼義州府尹,鎭定民心爲當,速爲定奪事。答曰,令廟堂酌處事,命下矣。此事似或便當,而非但係干沿革,本道事勢軍情,亦難遙度,不可率爾處置,令平安監司量度便否,啓聞然後,更議處置,何如?傳曰,依啓。
掌令趙邦直啓曰,請張晩遠竄事。革罷魚鹽·船稅·役屯·蘆田等事,請勿留難,亟賜一兪。答曰,勿煩。
掌令趙邦直啓曰,持平金南重,以典籍除授之後,聞母病益重,未及肅謝卽發,纔到一旬,遠承召旨,母病不忍遽離,久未登程,今始入城,又有新命,惶恐踧踖無地,旣負逋慢之罪,何能仍冒?引嫌而退。聞母病重,急於歸見,此固人子之至情,典籍除授,未遑肅謝,私自下鄕,不無所失,持平金南重,請命遞差。答曰,依啓。
正言任絖啓曰,請右贊成李貴罷職不敍,頃日備忘記中,所當嚴治之敎,請命還收。
尹履之,以戶曹言啓曰,成均館啓辭,戶曹啓辭,各衙門魚稅勿捧以資軍餉事,入啓,蒙允,而本館非他各衙門之比,專爲儒生供饋,故波市坪石首魚捉得船二十隻與靈光地角里島·鵲島,扶安地蝟島,海南地楸子島,羅州地都草島等地,皆自祖宗朝賜與之地,竝爲免稅,而該曹酌定,流來已久,年年收稅納館,以供多士。若今年魚稅,勿爲收捧,則許多儒生供饋之物,無路可繼,國家待士養賢之道,有所欠闕,與各衙門一樣蠲減,極爲未安,請令該曹,依舊例免稅納館,以爲供士養賢之資,何如?傳曰,依啓事,傳敎矣。各衙門魚鹽·船稅,一切革罷,以補軍餉事,臺閣發啓,廟堂建議,特出諸餉使方有所爲,而今成均館啓辭,又如此,凡上司各衙門,自前所受之處,疇非祖宗朝賜與之物乎?然而國家養士之需,事係關重,而各衙門魚鹽·船稅革罷之事,旣已關由廟堂,臣曹不敢擅便,令廟堂議處,何如?傳曰,依啓
都體察使啓曰,缺黃州·平山俱當孔道內控京輔,外扼西關,爲設重鎭,其意有在,城子修繕,在今日不可已之擧,本道新經兵火,似不得容易始役,而軍兵以遠赴西塞之役,稱冤若有除防之令,而使之修築,則軍情不至缺就完矣。臣近欲巡視西路形勢,昨於筵中,已爲啓稟,與該道任事之臣,商確以處,而先爲行會於張紳·李愼處,使之及期料理,何如?傳曰,依啓。除防一事,似難輕議矣。
吳䎘,以備邊司言啓曰,會寧出身司果李士立,呈于本司曰,适賊時,大有功勞,至參原從一等,今玆變亂,又爲平安兵使·軍官,終始偵探,土賊之假稱胡賊者,多數捕捉,兵使已爲狀啓,而尙未論賞爲冤矣。取考三月二十五日啓下申景瑗狀啓,則成川·江東·三登近處出沒之賊,令軍官李士立偵探,則非是胡賊,乃我國之人,變着黑衣·紅氊笠,大呼胡差追逐者五十餘人,窟穴角屹峯,逢人殺害,李士立等一時馳入,士立先射數人,一賊中殪之後,賊黨潰散,被擄男女人十餘名,牛馬亦多在於其處,至於釀酒缺全德男等四人作賊之狀,箇箇承服,而已梟示。士立,以絶塞之人,從軍於賊陣所在處,捕獲土賊,其功非細,而當初因賊兵捕獲,論賞爲急,未暇及此,稱冤,宜矣。土賊之乘時作賊殺越劫掠之處,缺令該曹量宜論賞,何如?傳曰,依啓。燼餘
上在慶德宮。停常參·經筵。
洪瑞鳳啓曰,明日常參·經筵,取稟。傳曰,停。燼餘
傳曰,政事,當日爲之。
傳曰,御史李景義等引見。
巳時午時,日暈。以上內下日記
有政事。
以權濤爲副校理,金南重爲修撰。經筵日記
有政。判書金瑬進,參判張維進,參議金德□在外,都承旨洪瑞鳳進。
兵批,判書李廷龜進,參判缺參義鄭廣來病,參知吳竣進。
洪瑞鳳,以吏曹言啓曰,臺諫有闕,政事,何以爲之?傳曰,當日爲之。
洪瑞鳳,以禮賓寺官員,以接待堂上意啓曰,因備邊司啓辭,原昌君入寓處及設酌請茶舖陳器具等事,竝商量處置,何如?傳曰,依啓事,傳敎矣。所寓處則已定寬敞私家云,他餘等事,自可隨時爲之。臣等之意,胡差異於唐差,原昌雖不得已來見,豈必聽其回禮?以原昌在闕中,雖或來見回禮,則有所妨礙之意,使之開諭開諭,終始不聽然後,以出接私舍爲言,恐或無妨,敢稟。傳曰,知道。渠欲回禮,則不必防塞。
朴炡啓曰,李貴推考事,傳敎矣。臺諫方以罷職不敍,論啓,推考承傳,不得捧入之意,敢啓。傳曰,知道。
草土臣幼學奇震慶,進士奇震興等上疏。入啓。答曰,省疏具悉。爾父忠烈,比之古昔,實所罕有,予甚嘉尙,今觀爾等所陳,不覺淚下。燼餘
五月二十八日,引見原昌君玖·李弘望·李景義時,入侍承旨尹履之,注書辛應望,記事官鄭百亨·金汝鈺。□上御資政殿,謂原昌君曰,久在胡中,予甚憂之,趁卽出來,甚可幸也。賊之相待,何如?玖曰,待之甚厚矣。上曰,未知賊中之風俗缺接待之厚薄乎?玖曰,坐上者國汗,而臣子次之,以此知之。上曰,其他則坐次,何如?玖曰,叔或居下,姪或在上,其俗未可知矣。上曰,犯關之說,眞耶僞耶?玖曰,臣等入去後,置之別處,故未能的知。李弘望曰,聞汗下令秣馬,其軍卒之言曰,凡秣馬之令下,則不過旬月,必有動兵之擧云矣。缺行上曰,其說眞是耶?賊中動止,與爾等入去之時,何如?弘望曰,觀其部落,與初無異矣。五六日之後,果有軍聚會之形聲矣。上曰,今之和好,誠僞,何如?弘望曰,賊情難可易測,然和事則似爲無疑矣。上曰,無疑與否,何以得知?弘望曰,大槪接待極厚,且其言曰,前汗之所以養姜·朴者,要與爾國結和之意也云矣。上曰,吳信男何缺乎?弘望曰,入去之時,或相見,入去之後則不得相見,有時抵書曰,欲爲出去,勢有難便云矣。上曰,觀其書札之措語,則可知其情僞乎?弘望曰,彼豈不欲見臣?想必汗使不得出送也。上曰,姜琦·朴雴,何故不出來耶?弘望曰,臣等入去之時,置之臣處矣,臣等出來之時則在於汗處矣。上曰,窟穴居民殷庶乎?弘望曰,自遼以南,絶無人烟,而及至遼北則甚爲殷庶矣。上曰,自遼至窟穴幾里耶?弘望曰,遼東至瀋陽百里云矣。上曰,賊城大小何如耶?弘望曰,不大也。但城制異常,內外如墻壁,問其故則以爲,恐軍卒逃散,故如是築云矣。上曰,城高幾許,軍數幾何?弘望曰,城非高矣,卒不多矣,頗爲整齊矣。臣之初入也,親迎於五十里地,視其軍容甚精矣。上曰,其卒皆被甲冑乎?弘望曰,否,其處則無將卒之分矣。上曰,相接之時,有何說?弘望曰,不出一言矣,但大海稱云缺行不爲出見,殊未安,今進龍骨大,乃汗之親信人也。國王須親見之,知爾國與我結和之誠意云矣。上曰,所謂大海者,與劉海,何如?弘望曰,凶於劉海遠矣。上曰,酋將有何言?弘望曰,渠輩坐於床上,原昌君則坐之下,臣則不以使臣待之,或坐之後,或坐之遠處矣。劉海請原昌於其家而設交椅,使原昌及臣坐之,臣辭曰,俺不可與王弟竝坐矣云,則移置矣。上曰,胡中宴禮及坐次,何如?弘望曰,始以唐禮爲之,終以胡禮行之,而其器饌則極其豐備,而每品以十數爲準,與原昌同坐錦茵,且張女樂。臣曰,男樂已畢,更陳女樂。劉海曰,旣爲兄弟之國,何不盡懽云矣。上曰,國汗年紀,幾何?弘望曰,年少桀驁,必爲我國之患。上曰,國汗接見汝等,幾度耶?弘望曰,三度見之矣,禮見禮則似下馬宴,送行禮,似餞禮矣。上曰,義州留兵之事言之耶?弘望曰,臣以旣盟之後,尙不撤兵,有違約誓爲言,則答曰,今此留兵,非爲貴國也,只備毛兵也云矣。上曰,何以答之?弘望曰,我國今則關西蕩殘,頓無接濟毛兵之望,未久自當還歸爾,須勿疑速爲撤兵,可也云耳。上曰,賊兵渡江時,船隻幾何云耶?弘望曰,義州附賊之人,多造而給之云矣。上曰,我國之人被擄者,幾何云耶?弘望曰,雖不能的知其數,而男女老弱相携,塡塞道路,及其入去也,各將皆爲分去,而瀋陽飢荒老弱,業已餓死矣。尹履之曰,今者爲是驛路殘疲,臺侍之人,不爲給馬,故民弊減除云,新除授有旨持去書吏給馬事,限事定間勿爲,何如?上曰,旣送下吏則何可不爲給馬乎?且其數不多矣。原昌君玖曰,臣之出來時,國汗及諸將,各有贐物,臣固辭,則通事曰,不受,則必發怒,故領來,似當有回禮,小臣未有辦得之路,請付該曹,以備回贈之具,何如?上曰,該曹雖乏,豈無辦備回禮之物乎?旣已受來,汝可領之。上謂李景義曰,西路之事有不可言,雖然以文,不若以言,爾可備陳矣。景義曰,中和·肅川·安州等地,已無可奈,閭閻家舍,無不殘破,至於官舍,亦皆無形,倉庫空虛,未有升斗,守令亦稱貸於餉臣,而自奉之矣。缺上曰,流民之出來者,何以救濟耶?景義曰,處處號訴,升升分給,而其能支當乎?至於傭丐,以糊其口,前頭之事,極爲可慮。宣·郭流民,監司多方區處,而旣已傷弓,流移四出,一散之後,不可復集,日後刷還,亦可慮也。上曰,耕田等處,尙有遺在牛畜乎?景義曰,百家無一牛,正謂今日也。山郡避亂之民保存牛隻者,其數零星矣。上曰,毛兵之殺掠已甚,以爲天朝之人,而莫敢下手耶?抑亦與之爭衡乎?景義曰,我國之人,先失其道,當初賊兵之來也,殺害唐人,無所不至,故漢人自以爲今而後反之。此下缺燼餘
上在慶德宮。停常參·經筵。
傳曰,左右相及備局堂上·接待堂上等,竝引見。內下日記
有擧動。
洪瑞鳳啓曰,明日常參·經筵,取稟。傳曰,停。
傳于吳䎘曰,海昌君·左右相·吏曹兵判·備局有司堂上,命招。
洪瑞鳳啓曰,昨日接待所朴慶龍啓辭,以知道批答之後,卽招本所郞廳宋溟,分付矣。今聞接待所堂上,迄不得知之云,臣極以爲訝,而猶慮昨者或不得明白分付,取考啓辭,則紙末以郞廳宋溟之名分明懸錄,其掩置之失,自有所歸,請當該郞官推考。傳曰,依啓。
吳䎘,以備邊司言啓曰,軍案修正郞廳兵曹佐郞李後陽,兼春秋未署經,不得行公,依他例謝前出仕,宜當,敢啓。傳曰,依啓。
朴炡,以左邊捕盜大將意,從事官言啓曰,殺人强盜,逃匿于京畿南陽地,居宗室陽城監希顔家云,軍官發馬下送之意,敢啓。傳曰,依啓。
掌令趙邦直,正言任絖啓曰,請張晩遠竄。革罷魚鹽等事,請勿留難,亟賜一兪。金搢等剃頭投降,全躬苟活,罪不可赦,情無可恕,決不可充軍而止,請命依律定罪。答曰,勿煩。
正言任絖啓曰,請李貴罷職不敍。居昌縣監尹宗之到任之後,專以剝割爲事,頃在搶攘之際,亦有憑濫德之事,闔境嗷嗷,如此之人,不可以農時而仍置,以重民害,請命罷職。答曰,不允。尹宗之事,依啓。
傳于尹履之曰,胡差接見則似當有贈給之物,言于該曹磨鍊。
吳䎘,以備邊司言啓曰,胡差進見時行禮一節,令接待堂上急速定奪,無令臨時顚倒,若渠輩有不肯之意,則亦不可親臨,以此意嚴辭往復,早爲講定,宜當,敢啓。傳曰,依啓。
吳䎘,以兵曹言啓曰,今日胡差詣闕時,從西挾〈門〉入來事,儀曹磨鍊云,興化門亦當依此爲之,禮物則從何門入之乎?令禮官急急定奪,何如?傳曰,依啓。
洪瑞鳳,以禮賓寺官員,以接待堂上意啓曰,兩差,射鳶于館裏,發射失箭,仍索箭竹四十箇及雉羽·魚膠等物,令該曹略爲覓給之意,敢啓。傳曰,依啓。
又以禮曹言啓曰,汗之禮物,以胡差所入西挾門,入之,爲當,敢啓。傳曰,令備局酌處。
吳䎘,以備邊司言啓曰,因禮曹啓辭,汗之禮物,以胡差所入之門,入之,爲當,敢啓。傳曰,令備局酌處事,傳敎矣。禮物,係是進上之物,雖由正門入之,似爲無妨。但胡人不知禮節,一開正門之後,必有紛沓闌入之弊,依該曹定奪施行,宜當,敢啓。傳曰,依啓。
吳䎘,以兵曹言啓曰,當日辰時量,名不知一人,胡差所館中門捉來推問,則別監林悌男云,言內初到大門外,爲守門軍士所禁,由伺候所間路,直向中門,又爲軍士所阻,稱以各司進排下人,得入內門云云。胡差所館,譏察甚重,而無緣闌入,極爲殊常,令攸司從重推治,何如?傳曰,知道。此人自闕中所送之人云,勿推放送,軍士從重推治。
吳䎘,以備邊司言啓曰,接待所堂上來言,胡差之言變幻,欲以胡禮行之,所謂胡禮者,一拜叩頭,又稍進一拜叩頭,前進撫足或撫衣裾,自上亦撫其頂或撫其背云,如一拜叩頭,則或可從之,撫足撫頂一節,決不可從,接待堂上極力開諭,而無聽從之理云,極爲痛惋,何以爲之?敢稟。傳曰,知道。渠雖行一拜叩頭之禮,而決不可從,令接待所言于兩胡曰,已定之禮,如是變幻,此必不欲現謁之意也。今此不爲接見,曲不在我,儞等須知此意云云,可也。
吳䎘,以備邊司言啓曰,胡差欲行三拜三叩頭,而不行撫足之禮云,此則比之四拜,不覺大段相遠,犬羊不可與較禮節,群議以爲當許,且聞渠輩欲坐於東壁云,此亦不甚重大,何以爲之?敢稟。傳曰,知道。
洪瑞鳳,以禮賓寺官員,以接待堂上意啓曰,卽刻劉海,使權仁祿送言於臣曰,貴國無爲軍衛乎?臣答曰,我國之規例,國王出御之時,則例爲侍衛。劉差曰,我則知貴國之例,彼新來之人,必不知而驚怪,帶劍則,可也,如鳥銃等物,幸爲我去之云云,敢啓。傳曰,知道。前例如此,不必去之之意措辭言之。
又以禮賓寺官員,以接待堂上意啓曰,三拜三叩,是胡禮,胡中極尊之禮云,故敢稟矣。缺今聞姜弘立之言,此實胡中極尊之禮,渠等君臣之欲行三拜三叩頭者,乃欲行我國之禮云云。且曰,吾等旣齎汗書及物件,而來書與物件,置之東邊,而使所齎之人,坐於西邊,此何意耶?原昌去時,與汗一坐,吾雖小人,亦汗之弟也,何以輕待如是云云?此胡,乃汗之族弟,故如是言之矣,節節難處如此,臣等亦不知所處,敢啓。傳曰,知道。依其所請,使之行三拜之禮,坐於東邊無妨。燼餘
上在慶德宮。停常參·經筵。
卯時,日暈右珥。辰時,日暈,白雲一道,如氣起自北方,貫暈指日,長可十餘丈,廣尺許,良久乃滅。巳時,日暈兩珥。自午時至申時,日暈。
洪瑞鳳啓曰,明日常參·經筵,取稟。傳曰,停。
有政。吏批,判書金瑬進,參判張維進,參議金德諴未肅拜,都承旨洪瑞鳳進。兵批,判書李廷龜進,參判金尙憲未肅拜,參議相避未差,參知吳竣進,承旨吳䎘進。
吏批啓曰,全羅監司今當差出,而擬望之人乏少,承旨中可合人,竝擬,何如?傳曰,依啓。
掌令趙邦直,正言任絖啓曰,請張晩遠竄事。請魚鹽·船稅革罷事。請金搢·朴惟健等亟命依律定罪事。措語竝上同入啓。答曰,不允。
洪瑞鳳,以禮賓寺官員,以接待堂上意啓曰,原昌君餽酒胡人,何日爲之事,下問于政院矣。問于原昌君,今明日內無故日餽酒之意,敢啓。傳曰,知道。
吳䎘,以備邊司言啓曰,義州撤兵一事,雖非口舌可爭,亦不可不反復極言,而接待宰臣言語,似爲尋常,恐難動聽,江都相見宰臣,與劉海有顔面之分,接話似易,其中可遣宰臣,伏願聖簡命送,敢啓。傳曰,知道。李廷龜進去,可也。
傳于朴炡曰,胡人處當給銀子矣,已給與未給,幾何?問啓。以上燼餘郞廳李鎭儀校。郞廳南鶴宗書。
上在慶德宮。停常參·經筵。
卯時,日暈左珥。自巳時〈至〉未時,日暈。內下日記
禮曹啓曰,正朝·冬至·誕日,八道拜箋,依尹履之筵中啓辭,監·兵·水使·大都護府外,其餘郡·縣雖二品職,勿爲進箋,宜當,敢啓。傳曰,依啓。
合啓,請張晩遠竄事。請諸宮家魚·鹽·船稅革罷事。請蘆田設屯革罪事。請金搢·朴惟健依律定罪事。答曰,不允。
府新啓,甑山縣監李復匡,流民所給口糧,私自用下,請罷職不敍。答曰,飢民之言,不可取信,令本道監司明査啓聞,可也。
原昌君及李弘望,去月二十八日自奴穴還來,奴汗送差胡劉海·龍骨大八將,又各送差胡,上下竝三十餘人入來,接于漢城府衙門。
上接見胡差于崇政殿。
以胡差接見時下輩紛集觀光,下備忘,色承旨及兵曹堂上推考,兵曹郞廳拿推。
禁府,兵曹佐郞吳達升元情判付,除刑照律。以上朝報
謝恩,修撰金南重。
副應敎嚴惺初度呈辭。入啓。給由。以上經筵日記
上在慶德宮。停常參·經筵。內下日記
有政。吏批,以李行遠爲獻納,崔始星爲司僕正,權泰一爲兵曹參議,李坰爲司書,黃㦿爲禮曹佐郞。
同副承旨尹知敬,平安道軍兵試取事,出去。
副元帥書目,韓潤,己爲渡江入去晉卜,還來事。
以禁府吳達升照律公事,傳曰,罷職放送。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
府啓,請李復匡罷職不敍事。答曰,詳査處置未晩,勿煩。
吏曹口傳政事,兵曹佐郞李命雄。以上朝報
上在慶德宮。停常參·經筵。
自辰時至巳時,日暈,暈上有冠,色內赤外靑。夜一更,大雨。內下日記
副元帥書目,接伴使馳啓謄報中,有天朝軍門·督府領兵,仍向安州·定州之間,且欲進攻義州留屯之賊云,設或使臣等爲前鋒,則何以爲之?辭緣事。
又書目,奴賊自本巢出來,徐參將被獲火刑戮殺云云事。
兩司合啓,請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。張晩事,停啓。
府啓,請李復匡罷職不敍事。答曰,不允。
院啓,賊兵退去時,遺棄馬畜,守令抑奪民間,請摘發治罪事。新薦注書裴尙益,名稱未著,請削其薦主,薦注書推考。答曰,依啓。以上朝報
上在慶德宮。停常參·經筵。
傳曰,聖節使行譯官表廷老,熟馬一匹賜給,寫字官李忠謙·崔有俊,本衙門準職除授。
備忘記,興慶園遷葬一事,因變亂停止,以時勢言之,則似難更議於今日,但所用諸具,上年已盡措辦,今無加備之物,若過今年,數年之內,更無吉年,令該曹秋間擇日擧行。
平安監司書目,朴·姜兩人率來人,已爲上送,或於海西·開城等處,姑爲留置事。
副元帥書目,景深謄報內,軍門及都督領兵船百餘隻,仍向宣·郭·安·定之間,而入送偵探兵船百餘隻于義州云云事。朝報
副應敎嚴惺辭職上疏。入啓。傳曰,遞差。經筵日記
上在慶德宮。停常參·經筵。
吳䎘啓曰,明日常參·經筵,取稟。傳曰,停。
平安監司書目,虞候李溭馳報內,龜城·泰川間來屯之賊,旣入靑龍山窟穴,賊伏兵,與漢人相戰事。
執義姜碩期啓曰,再昨日諫院諸員,欲停張晩事,簡通于憲府,議未歸一而遽停之,請命遞斥臣職。答曰,勿辭。
玉堂箚子,請諫院諸員,一倂遞差,持平李士祥亦命遞差。答曰,依啓。以上朝報
上在慶德宮。停常參·經筵。
校理金光炫三度呈辭。入啓。遞差。以上經筵日記
有政。
大司諫金德諴,司諫鄭弘溟,獻納呂爾德,持平申敏一,正言金德承·李命雄,南陽府使李明漢,統制使李沅,慶尙左兵使李灤,軍資正姜大進。前牧使李安民,監察尹命之,加通政,以終始扈從功,加資事承傳。兵曹佐郞任絖,吏曹參議李聖求,副修撰李行遠,修撰金卨,禮曹正郞李士祥,司藝嚴惺。
吏曹,弘文錄金堉。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
府啓,請李復匡罷職不敍事。答曰,不允。以上朝報
上在慶德宮。停常參·經筵。
吳䎘啓曰,明日常參·經筵,取稟。傳曰,停。
傳于李敬輿曰,該曹所儲皮物,必不足,今下豹皮二張,回賜單子中加磨鍊以送。
傳于李敬輿曰,該曹所儲靑布,更餘幾匹耶?加磨鍊以給。
李敬輿,以接待堂上李廷龜言啓曰,昨有令臣更往再諭之命,今日往見劉·龍兩胡曰,暑雨何以還歸?仍言接得西報,胡太監軍兵船百餘隻,將泊於椵島,又百餘隻向義州江邊云,雖未能詳知,而萬一邀之於路,則我國勢難禁止,豈非大可憂?海路之去,聞極可慮,爲爾等再三商量,直路則不可行,山路則稍遠於直路,而龜城等地漢人,屯兵殺掠,不如自寧邊從熙川·昌城之路云。則二胡曰,此是貴國眞情誠實待我之意,極爲感幸云。臣仍問義州留兵幾許?劉海曰,共二萬。臣曰,如是則何以繼糧?海曰,那邊一萬兵運糧而食。臣曰,若戍他境,背約違天,是何意耶?爾其歸陳,速爲撤兵。二胡曰,我等雖當口陳,國王答書亦須以此爲言,臣曰書中已及之矣。二胡曰,國王厚待俺等,日賜酒饌,多謝多謝。臣又曰,吳信男·朴葵英等,何爲不送?二胡答曰,當告於汗,竝爲出送云矣,敢啓。傳曰,知道。
傳于朴炡曰,體察使金瑬,近當西下云,當此農節,都政迫近,以來月下去之意,言之。
吳䎘,以接待堂上意啓曰,翻文則已以撥上傳送安州矣,劉海書,送于備邊司處置,何如?傳曰,依啓。
備忘記,烽燧,變亂時,皆未見報變之效,謹烽火之意,豈端使然哉?各道監·兵使竝從重推考,今後則各別嚴飭,本兵堂郞亦當推考,而今姑置之,更爲設法詳究施行。且捕廳官盡心職事,廟器偸取之賊,得而正刑,極爲可嘉,照例論賞。
禮曹,興慶園遷葬吉日,八月二十七日推擇啓。
禮曹,禮葬都監提調·郞廳仍令察任事。啓。傳曰,允。以上燼餘
上在慶德宮。停常參·經筵。
朴炡,以備邊司言啓曰,劉海所與毛將書,令廟堂處置事,命下矣。此不過變幻之意,非望其必傳也,置之,宜當,敢啓。傳曰,依啓。
又以都摠府言啓曰,摠管金自點,備邊司坐起晝仕,請出標信。傳曰,知道。
持平申敏一啓曰,臣之庸愚,最居人下,今玆恩命,出於夢寐之外,隕越惶恐,措躬無所。第臣曾爲沔川郡守,未出解由,變亂之初,雖有不計之命,而及今時事稍緩,三尺猶存,風憲重地,決難久冒,請命亟遞臣職。答曰,勿辭。
持平申達道啓曰,持平臣申敏一,曾爲沔川郡守,遞來之後,未出解由,變初雖有不計解由之命,而及今時事稍緩,三尺猶存,風憲重地,決難久冒,引嫌而退。未解由之人,不得除職,載在法典,雖已蕩滌,而解由之前,風憲之官,不可冒法行公,請持平申敏一遞差。答曰,依啓。以上燼餘
副校理李行遠辭職上疏。入啓。答曰,省疏具悉爾懇,爾無所失,勿爲控辭,速出行公。經筵日記
上在慶德宮。停常參·經筵。
洪瑞鳳啓曰,明日常參·經筵,取稟。傳曰,停。
李敬輿啓曰,變亂之初,未蒙敍之類,擧皆蕩滌,故當在江都扈從人員,不計解由,竝爲注擬。申敏一除正郞,亦在此時,解由未出,則全未覺察,至擬臺諫之望,臣等昏不致察之罪,惶恐待罪。傳曰,知道。勿待罪。
傳于李敬輿曰,今此胡差,多貿雜物而去云,某某物貿去乎?一一書啓事,言于該曹。
傳于吳䎘曰,軍器寺打造時,何軍器先造乎?問啓。
朴炡,以刑曹言啓曰,掌隷院官員今夏等褒貶,當與判決事同議爲之,而判決事新除授未及上來,待其上來爲之之意,敢啓。傳曰,知道。
答右贊成李貴疏曰,省疏具悉。此時國事爲重,些少廉恥,有不暇顧,卿其勿辭,速出行公。
持平申達道,獻納呂爾德啓曰,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴維健依律定罪事。答曰,不允。
有政。
承旨鄭百昌,司諫趙邦直,掌令李景憲·姜大進,持平李絅,兵曹佐郞黃㦿,竹山府使鄭文翼,判決事閔聖徽,正言任絖,宗簿正金聲發,應敎鄭弘溟,禮曹正郞林堜,弼善金地粹,司書李命雄,訓鍊都正具仁垕,刑曹正郞韓汝賢,工曹正郞梁夢悅,鷄林府院君李守一。以上燼餘
上在慶德宮。停常參·經筵。
朴炡啓曰,明日常參·經筵,取稟。傳曰,停。
日入時,黑氣一道,直立日上,長五六丈,廣尺許,良久乃滅。夜二更月暈,流星出牛星下,入虛星下,狀如鉢,尾長五六尺許,色赤。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
平安監司書目,上京胡差等,下來與否,漢人於車輦等處設伏窺伺辭緣事。
副元帥書目,眞㺚·蒙古兵合四五千,尙屯義州城外事。以上朝報
謝恩,應敎鄭弘溟。經筵日記
上在慶德宮。停常參·經筵。
朴炡啓曰,明日常參·經筵,取稟。傳曰,停。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴維健依律定罪事。答曰,不允。
玉堂箚子。大槪,條陳四事,冀盡自强之道事。入啓。以上朝報
午時,日暈左珥,初昏有赤氣如火光,移時乃滅。夜一更,黑氣一道,起自坤方,橫過月下,逶迤指天中,長可七八丈,廣尺許,良久乃滅,月暈。二更,流星出危星上,入室星上,狀如鉢,尾長五六尺許,色赤,月暈。內下日記
上在慶德宮。停常參·經筵。
朴炡啓曰,明日常參·經筵,取稟。傳曰,停。
有政。
大司憲鄭經世,承旨金尙,兵曹佐郞李莘,校理李昭漢。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
答玉堂箚曰,卿等具以論思之官,屢陳至論,欲爲格非補闕,可謂能盡其職,予實嘉之,言路之杜塞,私意之橫流,予豈樂於心哉?誠以言有公私,所見亦有過不及,予恐不塞不流不矯不改,故有時乎言其是非。至於遷葬一事,予亦知其非時,而非但吉年甚難,儀物已備,小無更用民力之事,故欲爲及時移葬,心實不安也。箚內所陳,無非予切實之病,予雖寡昧,當服膺勿失,以副卿等之誠焉。
傳曰,德興大院君私廟奉還後,遣官行祭事,分付。
平安兵使書目,島內千摠稱號者,與靑龍山所住軍,合擊義州屯賊事,及出身尹補國之子陽一,爲唐人所斬殺事。以上朝報
辰時午時,日暈。初昏,蒼黑氣一道,起自乾方,直指巽方,長竟天,廣二尺許,良久乃滅。已上春坊日記
上在慶德宮。停常參·經筵。
辰時午時,日暈。初昏,蒼黑氣一道,起自乾方,直指巽方,長竟天,廣二尺許,良久乃滅。
鄭百昌啓曰,明日常參·經筵,取稟。傳曰,竝停。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。以上朝報
謝恩,校理李昭漢。經筵日記
上在慶德宮。停常參·經筵。
鄭百昌啓曰,明日常參·經筵,取稟。傳曰,竝停。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
府啓,請各道營將勿爲出送,令廟堂更議處置事。請魂宮朔·望祭,該曹勿爲取稟事。答曰,依啓。朔望祭事,不允。
承文院,江華·全州別試新來揀擇,鄭維城·尹棨·金元立,啓。以上朝報
副校理李行遠初度呈辭。入啓。給由。經筵日記
義禁府啓曰,本府郞廳今春夏等褒貶,判府事臣徐渻,病未出仕,限內不得爲之之意,敢啓。答曰,知道。禁府謄錄
上在慶德宮。停常參·經筵。
巳午未時,日暈。夜五更,有霧氣。
以左議政申欽初度呈辭,傳曰,近來習俗偸薄,朝廷不尊,年少之輩,侵侮大臣,唯意所欲,予嘗痛焉。昨觀申達道避嫌之辭,則尤爲無理,殊極寒心矣。如彼無倫之語,今若相較,則反損大臣體面,卿須勿以是辭之,速出行公,痛革此習事,遣史官,諭之。
右議政吳允謙箚子。大槪,重被臺官刺斥,斥免臣職事。入啓。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴維健依律定罪事。答曰,不允。
府啓,慶尙左兵使李灤,家行悖戾,性且貪暴,請命罷職。閫帥除拜,多不愼簡,兵曹堂上·郞廳請竝推考。閭閻之間,奢侈日甚,請自今爲規制,宰臣表衣,無得用紗段,堂下官無得衣紬帛。請還收韓會一·李景嚴遞付軍職之命。答曰,李灤中軍時,未聞有麤鄙之事,至於曩日之失,不必提起於今日,勿煩,可也。禁抑奢侈,誠今日之急務,然禁令不中,則亦不妥當,宰相禁紗段褻服堂下絹帛,似可矣。守令遞付京職,不無前規,不必瀆擾。
院啓,請李灤罷職不敍。百執事,頃因搶攘,承乏苟充,冗雜居多,請令該曹,一一澄汰。答曰,依啓。李灤,曩時雖有所失,今則不無自新之理,試可乃異無妨。以上朝報
副校理李行遠再度呈辭。入啓。加給由。經筵日記
上在慶德宮。停常參·經筵。
平安監司書目,都督·監軍,只遣二十餘騎,眞㺚所領軍兵,退次椵島事。
答右議政吳允謙箚曰,省箚具悉。無倫之說,如是相較,則反損大臣體面,卿勿控辭,痛懲此習,使年少新進之輩,得知廟堂之尊重。
京畿都事李性源,德興大院君私廟倍來。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
府啓,請宰臣表衣,無得用紗段事。請李灤罷職事。請韓會一·李景嚴遞付軍職之命還收事。答曰,不允。韓會一等事,依啓。
院啓,請李灤罷職不敍事。答曰,不允。
辰時,有霧氣。以上朝報
地下月食。經筵日記
自昧爽至辰時,有霧氣。已上春坊日記
上在慶德宮。停常參·經筵。
鄭百昌啓曰,明日常參·經筵,取稟。傳曰,竝停。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴維健依律定罪事。答曰,不允。
府啓,請李灤罷職事。請宰臣表衣,無得用紗段事。答曰,不允。
院啓,請李灤罷職不敍事。答曰,不允。
鐵山府使書目,軍門接伴使李弘胄,今初八日到加次島,向椵島,奏聞書狀官,發向薪島事。
三更,大雨。以上朝報
副校理李行遠三度呈辭。入啓。遞差。經筵日記
義禁府啓曰,判府事臣徐渻,方在病中,李尙節議處公事,及洪日惕上疏回啓,趁參擧行之意,敢啓。答曰,知道。
備忘記,今日炎熱甚酷,言念獄囚,心實惻然,令該曹勿爲滯獄,務速決放,俾無病死之患。禁府謄錄
兵曹啓曰,慶尙道觀察使金時讓狀啓據,正軍未及磨勘之前,餘丁收布,果爲騷屑,而今則外方軍案,旣已釐正,本道餘丁及無屬匠人,多至萬餘名,戶牌停罷之後,雖或有移徙之弊,而時存者亦必不少,令所在各官,依戶牌廳公事,一一收捧上送之意,本道觀察使處,更爲行移,何如?傳曰,新軍案頒降後,依此施行。兵曹謄錄
上在慶德宮。停常參·經筵。
申時未時,日暈,暈上有冠,色內赤外靑。酉時,日有重暈,暈上有冠,色內赤外靑,白雲一道如氣,起自外暈上,逶迤而指北,漸移東方,良久乃滅。
有政。
掌令金地粹,持平金南重,掌樂正李景憲。
右議政吳允謙再箚。大槪,左相在告,備局廢坐,臣雖强顔來仕,心實未安事。入啓。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
府啓,請李灤罷職事。答曰,遞差。
院啓,請李灤罷職不敍事。答曰,遞差。
傳曰,申達道以悖妄之言,愚弄朝廷,侮辱大臣,使大臣不安厥位,此誠前古所無之事,極爲駭愕,姑爲先罷後推。
政院啓曰,請寢申達道罷職之命事,入啓。答曰,避嫌啓辭,非諫諍之書,侵辱大臣,非寬假之罪,爾等如是啓之,可謂不識輕重者也。
開城留守書目,姜弘立·朴蘭英等所率胡人等,入本府事。
備局啓曰,管餉使別將李孝信,與漢人同心作賊,稟問定罪,宜當,敢啓。傳曰,允。以上朝報
上在慶德宮。停常參·經筵。
政院啓曰,明日常參·經筵,取稟。傳曰,竝停。
傳曰,大臣·備局堂上·兵判·體府,竝引見。
備邊司啓曰,臺臣以各道營將勿爲出送,令廟堂更議處置事,論啓蒙允,而營將旣已差出,竝爲發送,宜當,敢啓。傳曰,依啓。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
府啓,請還收申達道罷推之命事。答曰,申達道,侮弄大臣,厥罪非細,爾等如是救護,殊甚不當,此習不懲,國不爲國,更勿復擾。
終日大風,且雨下如注。以上朝報
上在慶德宮。停常參·經筵。
政院啓曰,明日常參·經筵,取稟。傳曰,竝停。
左議政申欽,右議政吳允謙啓曰,請還收申達道罷推之命。答曰,依啓。大臣如是失體,朝廷之不尊,無足怪也。推考之命,不必還收。
龍川小爲浦義兵將書目,今初一日,都督太監·監軍太監,與督府偕到陣處,聞賊勢卽給軍糧,言其欲助兵勢事及妻子老弱捲入大鷄島事。
平安監司書目,中軍禹致績,病重改差,其代,以李榮元帶率事。
又書目,近日自瀋陽出來逃遠過去者,一日多至四五十人,廣寧勝敗,各人所供,每每相反,不敢指一馳啓事。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
院啓,請備局引見時,三司例爲入參事。答曰,依啓。
自夜一更達夜下雨。以上朝報
上在慶德宮。停常參·經筵。
政院啓曰,明日常參·經筵,取稟。傳曰,竝停。
平安監司書目,劉海所送小紙,上送于備邊司事。
副元帥書目,差胡等十五日到安州留一日,直向嘉山云云,走回人言內,虜賊犯廣寧,天兵左次瀋陽,留賊盡爲西向云云事。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
大風雨如注,江上以常流水處基址尺量,則以布帛尺十二尺五寸加漲溢。以上朝報
上在慶德宮。停常參·經筵。
政院啓曰,明日常參·經筵,取稟。傳曰,竝停。
傳曰,左右相·吏兵判·備局堂上·兩司長官,竝引見。
終日大雨如注。
傳曰,雨勢如此,揀擇處女詣闕,以明日爲之。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
吏曹口傳政事,甑山縣令李德輔,麟山僉使李立,關西義兵將差下事,承傳。以上朝報
應敎鄭弘溟初度呈辭。入啓。傳曰。還出給。經筵日記
上在慶德宮。停常參·經筵。
政院啓曰,明日常參·經筵,取稟。傳曰,竝停。
巳時,日暈左珥。午時,日暈。自酉時達夜雨下。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。請金搢·朴惟健依律定罪事。答曰,不允。
吏曹,各司官員汰去,康陵參奉具安民,典獄參奉黃寔。啓。
吏曹,權知成均館正字南振溟·柳莘老,校書館正字吳權。啓。以上朝報
上在慶德宮。停常參·經筵。
都目政事。
同知李睟光,慶尙左兵使李榏,兵曹參判崔鳴吉,弼善韓必遠,校理李行遠·全一維,都事李耆,禮曹佐郞柳景緝,工曹佐郞李惟聖,副修撰李省身,刑曹佐郞黃時幹,工曹佐郞李勸,兵曹正郞宋時吉,刑曹參判南以恭,佐郞金迪,右尹李時昉,戶曹佐郞安獻德,刑曹正郞全尊性,高山縣監南銑,義城縣令韓必厚,長水察訪尹熻,陽川縣監尹衡覺,恩津縣監任俊伯,金郊察訪李民寏,溫陽郡守黃瀡,槐山郡守趙亨道,利川府使申垓,利城縣監宋復立,熊川縣監張遠,固城縣監徐弼文,谷山府使趙元弼,定平府使朴由憲,靈山縣監姜煒,鎭海縣監李行,漆原縣監李忠顯,平安都事李之華,盈德縣監李安眞,副摠管金壽賢。
副元帥書目,今月十二日,龍骨山城將校·軍士作亂,打破城門,一時自潰,府使鄭鳳壽,領率若干遺兵,移入大梯島計料事。
回答官·護行官書目,與胡差一行到嘉山,待其安州船回泊,渡江計料事。
平安監司書目,龍骨山城潰軍首唱將官張雲立·李賢老外,其餘不可盡誅,似當及時收拾,以補一處之用,卽刻臣自肅川發向安州事。
都督接伴使書目,重患赤痢,不能運身,留在加次島,唐軍殺掠,近來尤甚,狀啓陪持人,亦被殺害,而雲巖山義兵,亦爲被侵潰散事。以上朝報
上在慶德宮。停常參·經筵。
都目政事。
工曹佐郞柳,內資正金澤然,釜山僉使許靖,司僕內乘韓會一,義城縣令韓亨吉,刑曹佐郞韓必厚,同知李尙吉,固城縣監李惟宗,副應敎尹墀,吏曹正郞金槃。
傳曰,初揀擇處女,朴鼎賢·洪得一·金尙·金時讓·尹知敬·洪靌·柳時輔·姜碩期·嚴惺·洪霙·辛喜孫·洪憲·朴濠·尹坦·閔應協等處女,禁婚,其餘,竝許婚。
府啓,金郊察訪李民寏,爽節之人,爲世所棄,請削去仕版。平安都事李之華,任氣犯義,無所忌憚,威行鄕曲,多接流民,請罷職不敍。答曰,李民寏不無可恕之道,除授此職,未爲不可。李之華,遞差。
院啓,全羅都事李耆,前爲江原都事時,求索列邑,到處駄載,貪鄙之事,不一以足,請罷職。兵曹佐郞李莘,在外除授,久不供職,本曹久不處置,請本曹郞廳推考,李莘遞差。掌令姜大進,多有物議,勢難在職,請遞差。李民寏,身負罪惡,請汰去。答曰,依啓。李民寏,不無可恕之道,除授此職,未爲不可。姜大進,苟有罪過,則明白論啓,可也。李耆遞差。以上朝報
謝恩,校理李行遠,修撰李省身。經筵日記
上在慶德宮。停常參·經筵。
政院啓曰,自今日至今二十八日,連以國忌齋戒,視事不爲,取稟之意,敢啓。傳曰,知道。
禮曹啓曰,世子嬪已爲揀擇,嘉禮都監,令吏曹速爲差出,諸事擧行,何如?傳曰,依啓。
禮曹,處女再揀擇吉日,來七月初六日推擇。啓。
平安監司書目,龍骨城潰卒,分四路出來,各欲散去,恐難收拾事,及護行官·回答官等,不待龍灣護兵之來,本月二十日,自定州發向郭山事。
又書目,定州馳報內,義州留兵出來于林畔,迎護胡差入去事,及毛都司有伯,今十八日,自加次島到泊于安州老江前,使千摠毛有己,入送安州問答事。
夜三更,雨下。以上朝報
上在慶德宮。停常參·經筵。
夜一更,流星出王良星上,入織女星下,狀如鉢,尾長七八尺許,色赤。
懿仁王后忌辰。
平安監司書目,安衛等領去米·豆·太八百石,人蔘作銀及銀子竝一千七百八十三兩,去月晦日到泊龍川,今初二日本城潰裂。蓋緣請來唐差李馬骨,以防逃卒,樵汲出城之人逢,則輒殺,軍心驚動,以致潰出云云事。
兵曹,南·北道軍兵武科放榜,七月初六日,啓。以上朝報
上在慶德宮。停常參·經筵。
巳時午時,日暈。申酉時,日暈左珥。
明宗大王忌辰。
吏曹,嘉禮都監都提調,左議政申欽,提調三,李貴·金尙容·金藎國·郞廳八,宋象仁·鄭弘溟·金知復·申敏一·元振河·李敏樹·李烓·金柱宇。以上朝報
上在慶德宮。停常參·經筵。
政院啓曰,自今日至明日,以國忌齋戒,視事不爲,取稟之〈意〉,敢啓。傳曰,知道。
大風,夜三更,大雨。
平安監司書目,博川郡守尹憓,安州出身咸應壽等,節死事。以上朝報
夜五更,沈霧。已上春坊日記郞廳李鎭儀校。郞廳南鶴宗書。
上在慶德宮。停常參·經筵。
仁宗大王忌辰。
自昧爽至辰時,有霧氣。
中宮殿誕日。
大殿,藥房·政院·玉堂·二品以上·六曹問安。答曰,知道。
中殿,藥房·政院·玉堂·二品以上·六曹問安。答曰,知道。
政院啓曰,明日常參·經筵,取稟。傳曰,竝停。以上朝報
誕日陳賀權停。經筵日記
日食。經筵日記
上在慶德宮。停常參·經筵。
卯時,日暈。辰時,蒼白氣一道,起自乾方,直指坤方,長十餘丈,廣尺許,良久乃滅。午時,日暈兩珥。酉時,白雲一道如氣,起自艮方,直指巽方,長七八丈,廣尺許,良久乃滅。夜一更,黑雲一道如氣,起自南方,直指乾方,長七八丈,廣可尺餘,良久乃滅。五更,流星出天津星下,入西方天際,狀如甁,尾長八九尺許,色赤光照地。內下日記
傳曰,自內有故,處女再揀擇,以今旬後更擇以啓,
傳曰,嘉禮都監都廳宋象仁改差,代李基祚,郞廳金柱宇在外,代趙贇。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。答曰,不允。
府啓,請平安都事李之華罷職不敍事。請金郊察訪李民寏削去仕版事。答曰,不允。
院啓,請李民寏汰去事。請姜大進遞差事。都目政,新除蔭官,不問門地,一從承傳,冗雜苟充,無資而濫授者,不合而冒除者,請令該曹汰去事。答曰,依啓。新除蔭官中,無資者則已爲破格除授,不必汰去。李民寏事,不允。
備邊司啓曰,荒唐船,到泊慶州而失捕,蔚山代將全玠,西生浦僉使梁廷祉,慶州判官南宜煒拿鞫,各使推考,何如?傳曰,依啓。以上朝報
副校理權濤初度呈辭。入啓。給由。經筵日記以禁府黃大辰公事,傳曰,曾以覈處判下,所當査覈回啓,而何以臆度回啓乎?問啓。
義禁府啓曰,問啓事,傳敎矣。黃大辰,只令崔愛貞招還兵船而已,其飄風則未及聞知,其不報於水使與統制使,事理當然,事涉冤悶,故原其供辭,參酌情理覆啓矣。判下內事意,極爲允當,令本道巡察使,黃大辰在鎭時,崔愛貞飄風不知所向事狀未及聞知與否,其時在鎭軍官及吏·兵房鎭撫處,詳細推問,啓聞後,更議處置,何如?傳曰,依啓。禁府謄錄
上在慶德宮。停常參·經筵。
政院啓曰,明日常參·經筵,取稟。傳曰,竝停。
有政。
兵曹佐郞李命雄,執義鄭弘溟,掌令金聲發,正言宋時吉,文學李景曾,林川郡守黃一皓,全羅都事金柱宇,平安都事許稷,禮曹佐郞金德承,司書吳端,濟用正姜碩期,禮曹正郞趙贇,工曹正郞尹烇。
平安監司書目,定州馳報內,龍骨城入據唐兵,沒數被殺於虜兵事,及龍骨潰散軍男丁爲先收拾之數,一千一百餘名事。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。答曰,不允。
府啓,請平安都事李之華罷職不敍事。請金郊察訪李民寏削去仕版事。答曰,不允。
院啓,請李民寏汰去事。請都政新除蔭官,冗雜苟充,無資濫授者,令該曹汰去事。答曰,不允。冗雜蔭官汰去事,依啓。
禮曹,處女再揀擇,以今月十五日改推擇。啓。以上朝報
上在慶德宮。停常參·經筵。
政院啓曰,明日常參·經筵,取稟。傳曰,停。
兩司合啓,請張晩遠竄事。請諸宮家魚·鹽·船稅革罷事。請蘆田設屯革罷事。答曰,不允。
府啓,請平安都事李之華罷職不敍事。請李民寏削去仕版事。答曰,不允。
院啓,請李民寏汰去事,請蔭官無資濫授者汰去事。答曰,不允。
嘉禮都監都廳兪伯曾。啓。
兵曹,庭試武科初試規矩,六兩一矢百步,鐵箭五矢一巡一中,鳥銃三柄一巡二中,落點。以上朝報
自巳時至終日,達夜大雨。內下日記
副校理權濤再度呈辭。入啓。加給由。經筵日記
兵曹啓曰,因司諫院啓辭,皂隷破定步兵一事,令該曹變通事,傳敎矣。自反正後,各司皂隷一切革罷,此輩更無屬處,故軍政事目內,京外皂隷,竝定步兵事,定奪施行,而京皂隷則除其番價,仍給雇價,使之依前立役,揆以事體,似無所妨,而渠輩要索雇價,故作潰散之狀,雖甚未便,然臺諫以此至於引避,亦涉未安,京皂隷勿爲定軍,仍存立役,以重臺諫體面,亦似無妨。傳曰,依啓。兵曹謄錄
侍講院啓曰,本院下番四員內,司書吳瑞,病未肅拜,兼司書尹墀,弘文館入直,說書尹絳,病親受由,未及上來,兼說書未差,無入直之員,以文學李景曾,姑降下番之意,敢啓。答曰,知道。已上春坊日記
上在慶德宮。停常參·經筵。
政院啓曰,明日常參·經筵,取稟。傳曰,停。
有政。
都承旨金尙憲,副提學洪瑞鳳,司諫姜碩期,禮曹正郞朴安悌,佐郞李莘,司僕正趙邦直,北靑判官楊萬古。
兩司合啓,請諸宮家魚·鹽·船稅革罷事。請蘆田設屯革罷事。答曰,不允。
府啓,請李民寏削去仕版事。答曰,不允。
院啓,請李民寏汰去事。江都扈從蔭官,至受重加參下者,超授六品,請改正事。答曰,不允。賞加旣已議定,勿爲煩論。
庭試武科初試試官,一所,李慶全·李尙吉·黃履中·金岉·朴唯明·梁應深,二所,徐渻·柳舜翼·申景禋·宋象仁·具定,李之訓。
午時,大雨如注。以上朝報
上在慶德宮。停常參·經筵。
辰時,日有兩珥。
政院啓曰,明日常參·經筵,取稟。傳曰,停。
奏聞使權怗書目,毛都督還營後,卽許前進,故六月二十四日,發向登州事。
兵曹,濟州點馬鄭澕。啓。
兩司合啓,請諸宮家魚·鹽·船稅革罷事。請蘆田設屯革罷事。答曰,不允。
院啓,請扈從蔭官賞加改正事。請李民寏汰去事。請蔭官無資濫授者汰去事。答曰,不允。破格授職,似乎過濫,然已施之典,不可還收,後勿爲例,可也。
司憲府前持平申達道,愚弄朝廷,侮辱相臣,罪杖八十收贖,奪告身三等。啓。大司憲鄭經世,執義鄭弘溟,照律以啓。傳曰,允。
禮曹啓曰,世子嬪揀定後,應行節目敢爲,取稟。傳曰,依中宗朝嘉禮翌日行賀禮之例爲之。
禁府,張晩,延安府定配,金搢,渭原郡充軍,朴惟健理山府充軍。啓。以上朝報
副校理權濤三度呈辭。入啓。遞差。經筵日記
兵曹啓曰,金搢·朴惟健等,極邊充軍事,命下,而自前王獄罪人,則本曹不敢處置,令義禁府依例定配,宜當,敢啓。傳曰,依啓。
禁府,張晩,黃海道延安定配,金搢,咸鏡道鍾城定配,朴惟健,富寧定配。啓。
以金搢·朴惟健等處置單子,傳曰,西邊定配。以上禁府謄錄
上在慶德宮。停常參·經筵。
卯時,日暈左珥。
傳曰,左右相及吏·兵判·備局有司堂上,命招引見,三司長官,亦爲入侍。
兩司合啓,請諸宮家魚·鹽·船稅革罷事。請蘆田設屯革罷事。答曰,不允。
大司憲鄭經世啓曰,張晩定配於所居豐德地,一日程,事甚未安矣。答曰,都事旣已押去,似難更移矣。
大司諫金德諴啓曰,張晩之近地定配,物議旣如此,宜賜決斷矣。答曰,物議如此則移配,可矣。
府啓,請李民寏削去仕版事。答曰,遞差。
院啓,請李民寏汰去事。請扈從官賞加改正事。請蔭官無資人濫授者汰去事。答曰,不允。李民寏遞差。
武科一所試官啓曰,昨今日六兩呼名五百餘人,而或呼不或入庭,自不入格者只五人,出榜之事,極爲可慮,何以爲之?傳曰,兩技中一技入格者,取之,兩所一體施行。以上朝報
修撰金卨初度呈辭。入啓。給由。以上經筵日記
義禁府啓曰,張晩,忠淸道扶餘縣更爲移配,押去都事處,以此意,下諭,何如?傳曰,依啓。禁府謄錄
上在慶德宮。停常參·經筵。
未時,灑雨。巳時至酉時,日暈。
政院啓曰,明日常參·經筵,以秋享大祭齋戒,不爲取稟之意,敢啓。傳曰,知道。
禁府,張晩,扶餘縣改定配所。啓。
平安監司書目,定州馳報內,義州留屯蒙兵及胡差,一時太半越江,而胡監軍,不久亦當撤歸云云事。
鐵山府使書目,六月二十六日,楊摠兵回還事。以上朝報
上在慶德宮。停常參·經筵。
夜三更,下雨。
政院啓曰,自今日至明日,以國忌齋戒·正日,視事不爲取稟之意,敢啓。傳曰,知道。
胡監軍接伴使書目,監軍行中事情,聞見馳啓辭緣事。以上朝報
上在慶德宮。停常參·經筵。
元敬王后忌辰。
辰時至巳時,日暈。
政院啓曰,明日常參·經筵,取稟。傳曰,竝停。以上朝報
上在慶德宮。停常參·經筵。
有政。
承旨姜碩期,司諫趙邦直,副校理李省身·金光炫,兵曹佐郞李莘,敦寧都正李挺漢,監察尹昌立。
嘉禮都監啓曰,大槪世子親迎,當於別宮,而或有親迎於大平館時,今番則何以爲之?敢稟。傳曰,別宮,非但狹隘,親迎於大平館,乃是前規,依前例爲之,可也。
吏曹啓曰,德興大院君承襲,緣李挺漢別設敦寧都正而除授,以爲永世承襲之地事,依下敎,已議於大臣矣。大臣之意以爲,別設都正而除授,宜當云矣,敢啓。傳曰,依大臣議施行。
二更,下雨。以上朝報
修撰金卨再度呈辭。入啓。加給由。
副應敎尹墀身病辭職上疏。入啓。答曰,省疏具悉爾懇。爾其勿辭,調理察職。以上經筵日記
義禁府啓曰,罪人石應瑠,自試官所知幾逃躱,訪問其主人,則朝出不還云,府羅將發遣所居忠州地,拿來,何如?答曰,允。禁府謄錄
上在慶德宮。停常參·經筵。
自午時至未時,日暈。
政院啓曰,明日常參·經筵,取稟。傳曰,停。
大司憲鄭經世,執義鄭弘溟啓曰,前持平申達道,本府議啓時,推考誤以私罪照律,臣等議啓不審之失,大矣,請命遞斥臣等之職。答曰,勿辭。
玉堂箚子,請大司憲鄭經世,執義鄭弘溟遞差。請申達道奪告身之命,卽爲還收事。入啓。答曰,依啓。申達道事,更令憲府處置焉。以上朝報
謝恩,修撰李省身。
修撰金卨三度呈辭。入啓。遞差。
副提學洪瑞鳳初度呈辭。入啓。給由。以上經筵日記
兵曹啓曰,今此興慶園移葬時,調發京畿開城府·京中市民·坊民,三次應用之軍,其數浩大,目今經亂之後,軍民渙散,市民·坊民則還集者,甚少,亦或有因訛言出去者,今番調發,比前尤難,着令京畿監司及漢城府堂上·郞廳,嚴加鈐束,俾無遺漏之患,亦無騷屑之弊,而自本曹常加檢飭,不謹官吏,重則入啓拿推,輕則棍打事,捧承傳施行,何如?傳曰,依啓。兵曹謄錄
上在慶德宮。停常參·經筵。
有政。
大司憲李顯英,執義尹墀,刑曹判書朴鼎賢,同知鄭經世,司僕正李培元,司䆃正李世溫,戶曹佐郞李唯聖。
兩司合啓,請諸宮家魚·鹽·船稅革罷事。請蘆田設屯革罷事。答曰,不允。
院啓,蔭官無資濫授者請汰去事。請蔭官扈從賞加改正事。利川府使申垓,方在賞加改正之中,偃然辭朝,請命罷職。南部主簿張文伯,微賤無行,見棄人類,請命罷職。答曰,依啓。除職人中不合者,本院聞見論劾,可也。申㤥推考,賞加改正事,不允。
平安監司書目,太男進告內,義州留賊蒙兵眞㺚,竝萬餘名,糧餉已乏,癘疫方熾,死亡甚多云云事。
副元帥書目,胡差,六月二十七日,渡鴨綠江,回答官狀啓上送事。以上朝報
謝恩,副校理金光炫。經筵日記
以禁府金汝恭照律公事,傳曰,以亡命之罪言之,此律似輕矣,律文色承旨,親自考見以啓。
政院啓曰,就大明律,上下考閱,終未得正律,其中擅離職役條,若避亂因以在逃者,杖一百,罷職役不敍,所避事重,從重論云,本律如此,而又以在逃不服,加二等,則乃杖七十·徒一年半,此則與禁府律官所議條目雖異,而罪律則一也。此外別無恰當可擬之文矣。律文科條浩煩,非暫時考檢,所當得其要領,設或有舞文容私之弊,不敢曰必能發摘也。大蓋參酌情法,使輕重得宜,乃用律之本意,金汝恭雖曰譯官,亦是秩高食祿之人,當國家危急之日,受告急莫重之任,乘亂逃避,而拿命之下,累月不現,則情犯極重,大辟之外,宜無所措,杖七十·徒年之罪,果似失律,而亦不敢臆度以啓,律文,旣有所避事重者從重論之語,請令禁府更爲斟酌照律,何如?傳曰,依啓。
義禁府啓曰,照律事,傳敎矣。當其照律之時,臣等亦疑其律輕於罪,而律文與罪名相當,更無比照之條,汝恭原非拒捕之人,而本罪上加二等照斷矣。所謂情犯極重,大辟之外,宜無所措者,允合情法,雖非正律,大明律從駕稽違條,若從車駕行而逃者,杖一百發邊遠充軍,似當用此律,上裁施行,何如?傳曰,依啓。以上禁府謄錄
申時,日暈左珥。已上春坊日記
上在慶德宮。停常參·經筵。
明日魂宮親祭,武德門出宮,三嚴三更五點。
禮曹啓曰,世子嬪處女單子進呈後,終始稱頉九家家長,請推考。傳曰,竝罷職不敍。以上朝報
上在慶德宮。停常參·經筵。
有政。
大司諫金壽賢,正言吳端,持平金卨。
兩司合啓,請諸宮家魚·鹽·船稅革罷事。請蘆田設屯革罷事。答曰,不允。
院啓,蔭官無資濫授者請覈汰事。蔭官賞加參下超出六品者,請改正事。答曰,不允。以上朝報
魂宮朔祭親行。
祭罷後,大殿,東宮·玉堂問安。
還宮後,玉堂問安。
副提學洪瑞鳳再度呈辭。入啓。加給由。以上經筵日記
上在慶德宮。停常參·經筵。
政院啓曰,明日常參·經筵,取稟。傳曰,竝停。
禮葬都監郞廳曺文秀罷職,代宋時吉。
副元帥書目,義州出身金應春進告內,奴賊進兵寧遠,天兵失利,時未的知云云事。
兩司合啓,請諸宮家魚·鹽·船稅革罷事。請蘆田設屯革罷事。答曰,不允。
府啓,請金郊察訪李民寏削去仕版事。答曰,不允。
院啓,請蔭官無資濫授者,覈汰事。請蔭官賞加參下超出六品者,改正事。答曰,不允。以上朝報
侍講院啓曰,本院下番實兼官竝四員內,說書·兼說書未差,司書吳端,昨政,移授正言,兼司書尹墀,方爲引避退待,他無替員之員,以上番推移入直,且書筵入番事緊,本院上下番實·兼闕員,後爲盡爲差出,何如?答曰,依啓。已上春坊日記
上在慶德宮。停常參·經筵。
謝恩,刑曹判書朴鼎賢。
傳曰,再揀擇處女,金時讓·尹知敬·姜碩期·洪憲女子禁婚,其餘許婚。
禮曹,西平府院君韓浚謙卒逝,自今日至明日停朝市,啓。
中宮殿,藥房·政院·玉堂·二品以上問安。答曰,罔極。
兩司合啓,請諸宮家魚·鹽·船稅革罷事。請蘆田設屯革罷事。答曰,不允。
院啓,請蔭官無資濫授者覈汰事。請蔭官賞加參下超出六品者改正事。遂安郡守鄭楷,爲人泛濫,變亂時,境內牛馬,稱以賊物,多數掠奪,請命罷職。答曰,不允。鄭楷事,依啓。
府啓,全羅兵使朴瑺,前爲忠淸兵使,侵虐軍卒,及授本職,分定列邑,代點戍士,請罷職。答曰,已爲推考,不必罷職。
平安監司書目,巡邊使馳報,安州城外,江水漲溢,避亂人等多數淹死事。
自酉時,大雨如注。以上朝報
副提學洪瑞鳳三度呈辭。入啓。遞差。經筵日記
上在慶德宮。停常參·經筵。
禮曹啓曰,王妃父母喪,取考大典禮葬條,則擧哀與會葬,有特旨,乃行云,今則何以爲之?傳曰,權停。
兩司合啓,請諸宮家魚·鹽·船稅革罷事。請蘆田設屯革罷事。答曰,不允。
府啓,請全羅兵使朴瑺罷職事。答曰,已爲酌處,勿爲煩瀆。
院啓,請蔭官無資濫授者覈汰事。請蔭官賞加參下超出六品者改正事。答曰,不允。
右贊成李貴箚子。大槪,請大院君靈轝,雖自聖衷,勿爲群議所撓,取路大途,毋貽譏於識者事。入啓。啓下禮葬都監。
夜四更五更,下雨。以上朝報
上在慶德宮。停常參·經筵。
夜一更,流星出危星下,入室星下,狀如鉢,尾長四五尺許,色赤。夜五更,有霧氣。卯時至辰時,日暈。內下日記
禮曹啓曰,明日冬至使拜表,與中宮殿成服相値,明日拜表退行,宜當,敢啓。傳曰,依啓。
禮曹,拜表以今二十八日改推擇。啓。
兩司合啓,請諸宮家魚·鹽·船稅革罷事。請蘆田設屯革罷事。答曰,不允。
府啓,請全羅兵使朴瑺罷職事。答曰,不允。
院啓,請蔭官無資濫授者覈汰事。請蔭官賞加參下超出六品者改正事。答曰,不允。以上朝報
上在慶德宮。停常參·經筵。
中殿成服後,藥房·政院·玉堂·二品以上問安。答曰,知道。
禮曹啓曰,王妃父母喪原服,當於十三月除,而十三日公除則當稟旨施行,公除前則似當用衰服,公除後則似當用素服矣。議于大臣,則領敦寧李元翼,海昌君尹昉,左議政申欽,右議政吳允謙以爲,該曹啓辭,似合事宜云,何以爲之?敢啓。傳曰,依大臣議施行。
禮葬都監郞廳宋時吉有頉,代具仁重。
兩司合啓,請諸宮家魚·鹽·船稅革罷事。請蘆田設屯革罷事。答曰,不允。
府啓,請全羅兵使朴瑺罷職事。請扈從蔭官賞加及參下超出六品者改正事。答曰,今番扈從之苦,比之甲子,則不啻百倍,不可不優施賞典,以酬其勞矣。朴瑺前日苟有貪婪之罪,則其時何不論啓,而今始云云耶?已爲酌處,勿爲煩論。
院啓,請蔭官無資濫授者覈汰事。請蔭官賞加參下超出六品者改正事。答曰,不允。
禁府,蔚山假將全玠,西生僉使梁廷祉,慶州判官南宮煒,旣已原情刑推得情,啓。傳曰,允,南宮煒,停刑覈處。
傳曰,申景禧·具宏引見。
未時,日暈。夜一更,下雨如注。以上朝報
義禁府啓曰,石齡佑·石應瑠等,全家徙邊,照律,啓下,而依前例移送兵曹,家口推刷定配入送之意,敢啓。傳曰,依啓。禁府謄錄
上在慶德宮。停常參·經筵。
上候未寧,玉堂問安。經筵日記
刑曹判書朴鼎賢辭職箚子。入啓。
有政。
獻納李昭漢,副提學鄭經世,兵曹參議鄭百昌,刑曹參議李如璜,司書李坰,說書尹孝立,平壤庶尹李永式,蔚山府使朴慶業,淮陽府使李忔,咸鏡都事曺佶,修撰權濤,摠管二沈器遠·李時昉。
府啓,請全羅兵使朴瑺罷職事。請扈從蔭官賞加及參下超出六品者改正事。答曰,不允。
院啓,請蔭官無資濫授者覈汰事。請蔭官賞加,參下超出六品者改正事。入啓。兩司合啓,諸宮家魚·鹽等事,停啓。答曰,不允。
夜五更,月暈。朝報
有政。吏批,李坰爲司書,尹孝立爲說書。
上在慶德宮。停常參·經筵。
政院啓曰,明日常參·經筵,取稟。傳曰,停。
自巳時至未時,日暈。夜一更,白雲一道如氣,橫在坤方,廣尺餘,長可四五尺,良久乃滅。
答刑曹判書朴鼎賢箚曰,省箚具悉。卿勿控辭,調理察職。
禮葬都監啓曰,大院君靈輿所由道路,議大臣,而海昌君尹昉,左議政申欽,右議政吳允謙之議,大槪以爲,欲由斜路者,出於己見,欲由大路者,亦出於己見,未能折衷於其間,令都監尺量靈輿廣狹以較道路,可用與否,更爲深察,覈啓議處爲當云,敢啓。傳曰,依大臣議施行。
府啓,請全羅兵使朴瑺罷職事。請扈從蔭官賞加及參下超出六品者改正事。中殿喪服,趁不製進,尙衣院官員,請命罷職。答曰,不允。尙衣院官員事,依啓。
院啓,請蔭官無資濫授者覈汰事。請蔭官賞加,參下超出六品者改正事。蔚山府使朴慶業,前爲坡州牧使時,値變亂,官庫之物載船移置之時,多有不謹之誚,請罷職不敍。答曰,不允。朴慶業遞差。以上朝報
上在慶德宮。停常參·經筵。
政院啓曰,明日常參·經筵,取稟,傳曰,停。
藥房啓曰,伏聞下醫官之敎,與諸醫相議則以爲,暑風未解,脾胃積傷,致有寒熱·煩悶之症候云,臣等率諸醫入診詳察症候,何如?答曰,不至大段,勿爲入診。
藥房又啓曰,與諸醫更爲相議,則薷苓湯煎水調進,益元散二三服爲宜云,敢啓。答曰,依啓。
院啓,請蔭官無資濫授者覈汰事。請蔭官賞加,參下超出六品者改正事。請蔚山府使朴慶業罷職不敍事。答曰,不允。朴慶業,已爲遞差,不必罷職。
府啓,請全羅兵使朴瑺罷職事。請扈從蔭官賞加及參下超出六品者改正事。答曰,不允。朴瑺遞差。
吏曹,監試會試小學·家禮考講試官,閔有慶·宋象仁·權潗。
副元帥書目,偵探人所告內,灣上留賊,尙爲屯結事。以上朝報
謝恩,副提學鄭經世,修撰權濤。經筵日記
上在慶德宮。停常參·經筵。
平安監司書目,今年風水之災,近古所無,丙寅以上逋欠,請蕩滌事。
管餉使書目,椵島潛商田松山,依事目梟示,物貨屬公事。
龍川府使書目,癘疫尤熾,小爲浦義兵將李立,身死事。
禮曹啓曰,五禮儀,王妃父母喪十三月而除,其稟旨行公除之禮,則十三日而除之,今此中殿十三日公除,何以爲之?傳曰,依禮文爲之。
禮葬都監啓曰,會同兵曹及漢城府堂上,將大輿橫杠,較量道路,則自馬前橋至仇里古介虛屛門,瓦子家毁撤處,四十九間,垣墻把子應撤處,一百七十二間,臣等念宗廟大路,必不得經過,則有不可顧,若宗廟前路,無必相避之義,則捨大路由斜路,實臣等之所未能知也。唯在睿斷,敢啓。傳曰,依回啓施行。
禮曹,興慶園遷葬發靷,八月二十三日,初度習儀十六日,再度習儀二十日,改付標,啓。
院啓,請蔭官無資濫授者覈汰事。請蔭官賞加參下超出六品者改正事。請蔚山府使朴慶業罷職不敍事。嘉禮都監容入之物,請令都監更爲商量稟旨節損事,都監官員往來外方,貽弊列邑,請令監司移文列邑,早飯茶啖一切減去事。濟用參奉李省身,爲人悖戾,見棄於人,請命罷職事。答曰,依啓。李省身,有臨亂殉國之誠,無顯著之事,而爾等如是論劾,未曉其意,決無允從之理,更勿煩擾。且嘉禮時所用,昏朝創開之物,則已盡減去,不可謂之一倣昏朝謄錄,然猶以爲過濫,則令都監量宜加減。
府啓,請全羅兵使朴瑺罷職事。請扈從蔭官賞加,及參下超出六品者改正事。懷德縣監盧希天,爲人泛濫,今因處女揀擇,率其女上來,至出四十匹刷馬,或捧木疋於民,民稱乾刷馬,請命罷職。答曰,不允。盧希天事,風聞,未必盡實,更爲詳聞論之,可也。以上朝報
上在慶德宮。停常參·經筵。
政院啓曰,明日常參·經筵,取稟。傳曰,停。
禮曹啓曰,中殿喪服,十三月除服,乃是古禮文也。十三日公除,乃是五禮儀也。莫適所從,敢此申稟。傳曰,前日所答,乃是依五禮儀公除之意也。
毛都督接伴使書目,奴賊敗於寧遠地之奇,似爲的實,四太監已爲開洋,初八日都督乘船護送事。
平安監司書目,韓賊潤所差,宣川領將李華白,鐵山領將鄭思良梟示事。
咸鏡監司書目,永興府所報內,風水之災,禾穀損傷,濬源殿松木二十四株,風落事。
院前啓,請蔭官無資濫授者覈汰事。請蔭官賞加參下超出六品者改正事。請蔚山府使朴慶業罷職不敍事。請濟用參奉李省身罷職事。答曰,不允。
府前啓,請扈從蔭官賞加,及參下超出六品者改正事。請懷德縣監盧希天罷職事。答曰,不允。
刑曹判書朴鼎賢辭職再箚。入啓。答曰,省箚具悉。卿辭如此,本職許遞焉。以上朝報
上在慶德宮。停常參·經筵。
政院啓曰,明日常參·經筵,取稟。傳曰,停。
酉時,日暈。
傳曰,西平府院君喪事,未發靷前,世子一番往哭,實合情禮,令禮官議啓。
禮曹啓曰,西平府院君喪事,未發靷前,世子一番往哭,實合情禮,令禮官議啓事,命下矣。國舅之喪,王世子一番往哭,揆以情禮,恐無不可,依聖敎擧行宜當,敢啓。傳曰,依啓。
院前啓,請蔭官無資濫授者覈汰事。請蔭官賞加,參下超出六品者改正事。請李省身罷職事。新啓,忠淸道管餉從事官許洣,濫用刑杖,至有殞命,到處作弊,請罷職不敍。答曰,不允。許洣,令監司査覈啓聞。
府前啓,請扈從蔭官賞加,及參下超出六品者改正事。請懷德縣監盧希天罷職事。新啓,新經亂離,閭里愁歎,請發遣暗行御使,以察吏治能否·民間疾苦。答曰,依啓。賞加改正事,不允。以上朝報
副提學鄭經世上疏。大槪,乞遞本職,安東地下去,沐浴調病往還之際,迤到尙州,得遂焚黃之願事。入啓。答曰,省疏具悉。卿其勿辭,趁卽往來,以副予意。仍傳曰,給由馬。經筵日記
義禁府啓曰,本府郞廳十員內,新除授都事李天封·曺漢賓,在外未上來,其餘八員,今月二十九日庭試時,竝爲赴擧,各處禁亂官及本府當直晝夜直假郞廳八員,依前例,令吏曹差出,何如?傳曰,允。禁府謄錄
上在慶德宮。停常參·經筵。
政院啓曰,明日常參·經筵,取稟。傳曰,停。
夜四更,火星犯天街南星。
明日冬至聖節,拜表擧動,三嚴辰初。
有政。
兵曹正郞趙贇,佐郞柳景緝,大司成洪瑞鳳,兼弼善李基祚,注書尹絳,掌令權濤,修撰李景奭,禮曹佐郞金德承,刑曹正郞尹之復,工曹正郞金秀南,蔚山府使洪命亨,驪州牧使吳允諧,東萊府使鄭基廣,摠管韓汝溭,同知朴鼎賢,全羅兵使具仁垕,直講金地粹。
考講試官宋象仁改,代李穧。
兵曹,點馬,慶尙道黃尙謙,黃海道田大年。啓。
兵曹,武科庭試殿試規矩,片箭三矢一中,騎射一次三中,砲手鳥銃,三柄一巡三中,落點。
府前啓,請扈從蔭官賞加,及參下超出六品者改正事。答曰,不允。
院前啓,請蔭官賞加·參下超出六品者改正事。請濟用參奉李省身罷職事。請許洣罷職不敍事。答曰,不允。許洣,令本道査啓無妨。以上朝報
上在慶德宮。停常參·經筵。
初昏,流星出大陵星下,搖頭緩行,入于艮方天際,狀如鉢,尾長三四尺許,色赤。
會試小學考講官,金矱·李潤雨·金堉。
庭試武科試官,李德泂·元裕男·李景稷·楊秀津·李潤基·金尊性。
庭試文科試官讀券官,尹昉·李廷龜·李慶全·鄭經世·洪瑞鳳·張維·尹晹,對讀官睦長欽·李忠養·李楘·金岉·金矱·李潤雨·金槃·元振河·尹烇·李景曾。
冬至兼聖節使邊應璧,書狀官尹昌立出去。
京畿監司書目,衿川呈姜弘立,今月二十七日身死事。
院前啓,請蔭官賞加參下超出六品者改正事。請李省身罷職事。請許洣罷職不敍事。答曰,不允。
府前啓,請扈從蔭官賞加,及參下超出六品者改正事。新啓,燕岐縣監宋致中,爲人迂拙,政委下吏,請命罷職。今日拜表時,東西班尤甚稀疎,無故不參人及自闕下落後者,請竝推考。答曰,依啓。改正事,不允。
明日庭試文科,開門罷漏時。以上朝報
修撰李景奭初度呈辭。入啓。給由。
冬至兼聖節使拜表親傳後,玉堂問安。經筵日記
上在慶德宮。停常參·經筵。
政院啓曰,明日常參·經筵,取稟。傳曰,停。
卯時,赤氣一道如虹,直立坤方,長可五六丈,廣尺許,良久乃滅。
政院啓曰,姜弘立復其官爵,喪需題給事,命下矣。弘立背義投降,引賊兵犯本國,罪浮逆豫,惡甚賊潤,雖有成命,而不敢捧傳旨之意,敢啓。傳曰,議大臣施行,而啓辭中引賊之說,似非弘立之本情也。
副元帥書目,更爲偵探,則義州留賊,眞㺚數千及蒙古雜種七八千人事。
院前啓,請蔭官賞加參下超出六品者改正事。請李省身罷職事。請許洣罷職不敍事。答曰,不允。
府前啓,請扈從蔭官賞加,及參下超出六品者改正事。答曰,不允。
庭試入門數,一千六百十人,收券數三十五軸,論題刪後無詩。以上朝報郞廳李鎭儀校。郞廳南鶴宗書。
上在慶德宮。停常參·經筵。
中殿公除後,政院·玉堂問安。答曰,知道。
禁府,曺弘立拿囚。啓。
院前啓,請蔭官賞加參下超出六品者改正事。請許洣罷職不敍事。答曰,不允。
府前啓,請扈從蔭官賞加,及參下超出六品者改正事。答曰,不允。
備忘記,西邊守禦之策,廟堂諸臣已爲講定,而直講金堉,敢以愚妄之見,張皇不可守之勢,惑亂群情,事甚可駭矣。所當推治,今姑置之,政院知悉。以上朝報
上在慶德宮。停常參·經筵。
吏曹啓曰,姜弘立復職賻喪事,領府事李元翼,海昌君尹昉,左相申欽,右相吳允謙之議以爲,守城死節之人,有此恩典,而又於弘立,一樣施之,恐大掛輿情云,上裁,何如?傳曰,依議。
明日魂宮親祭出宮,三嚴申初。
院前啓,請蔭官賞加參下超出六品者改正事。請許洣罷職不敍事。答曰,不允。
府前啓,請扈從蔭官賞加,及參下超出六品者改正事。敢啓,宣傳官姜說,以烽燧摘奸下去時,濫用刑杖,責立步從,請命罷職。答曰,不允。姜說推考。
禮葬都監都廳吳允諧,代鄭弘溟。以上朝報
副提學鄭經世,以沐浴事,安東〈地〉出去。經筵日記義禁府啓曰,本府郞廳十員內,新除授都事李天封,在外未上來,今八月初四日魂宮親祭時,大駕隨駕九員,王世子隨駕二員,式年生進監試時,兩所禁亂官二員,本司晝夜直,一員以十四員分差,而郞廳不足,依前例假郞廳五員,令吏曹差出,何如?傳曰,依啓。
又啓曰,新除授都事李天封在外,以病未上來,改差,何如?傳曰,允。以上禁府謄錄
兵曹啓曰,今番上番之軍,只一千一百九十八名,各處把定外,餘軍無多,而初四日魂宮仲朔祭擧動及釋奠時祭軍,通共幾至五百餘名,兩所監試適與相値,應入之軍,亦不下一百七十餘名,不得已諸上司及各處把定軍士則只留一人外,沒數抽用,而令其各司庫子典僕,一同守直,闕內及三空闕不緊處,亦爲抽出若干名,而禮葬時擧動差備軍,亦爲依此抽用之意,捧承傳施行,何如?答曰,依啓。空闕軍士,勿爲抽用。兵曹謄錄
訓鍊都監啓曰,魂宮擧動,在於明日,而大將申景禛園所出去,中軍未差,不得已依前例假大將差出,領軍兵扈衛之意,敢啓。傳曰,依啓。訓局謄錄
御營廳啓曰,御營軍,限三千加數募得事,傳敎矣。今日禦敵,若如銃手與膂力過人,步可敵騎者外,方山行私砲手及年少壯健人,聞見成冊,其數將一千二百六十餘名,從自願者,亦六百五十餘名,而必一番推捉,觀其容貌,試其才藝然後,乃有黜陟之擧,而許多人物推捉之事,〈非〉新設衙門所可自便,必關由於廟堂及該曹,行會各道,事可就緖,惶恐,敢稟。傳曰,令廟堂指揮。
備邊司啓曰,禦營廳啓辭云云,傳曰,令廟堂指揮事,傳敎矣。御營軍等必欲觀其容貌者,其於簡選之方,可謂得要,而但農務方急,簽發許多人丁,尤爲重難,令該曹啓辭,爲先行會各道,待七月望間擧行,宜當,敢啓。答曰,依啓。以上御營廳謄錄
上在慶德宮。停常參·經筵。
四更,上親行魂宮仲朔祭。
政院·玉堂問安。答曰,知道。
夜一更,黑雲一道,起自乾方,直指巽方天中,長八九丈,廣尺餘,良久乃滅。三更,流星出大陵星上,入五車星下,狀如鉢,尾長五六尺許,色白。
平安監司書目,郭山郡草報內,去卄六日,㺚賊三十餘騎,出來宣川府內,郡守所騎馬及牙兵馬竝十匹奪取,還向劍山坪事。
明日監試會試試官,一所,金瑬·崔瓘·閔有慶·李基祚·李景曾,二所,李德泂·朴東善·鄭弘溟·金槃·呂爾德。
明日還宮,三嚴卯正。以上朝報
上在慶德宮。停常參·經筵。
卯時,上動駕還宮。
政院·玉堂問安。答曰,知道。
大駕還宮下輦後,大殿,東宮·玉堂問安。經筵日記
副元帥書目,偵探人回告內,良策已爲出來,㺚賊二百餘騎向義州,一百餘騎向鐵山大鷄島事。
平安監司書目,泰川縣所報內,縣西山城底人民十餘名,毛鎭兵,突入廝殺事。以上朝報
上在慶德宮。停常參·經筵。
有政。
持平李士祥,刑曹判書朴東善,佐郞柳允昌,修撰金卨,工曹參議李埈,軍資正金地粹,禮曹佐郞黃㦿,典籍林得說。
副元帥書目,去卄八日,賊兵二十餘騎,來到宣川,收掠穀物,卽爲回去義州,賊數千騎,已爲渡江入去,留在之賊,亦有撤歸之形事。
又書目,回答官申景琥及朴蘭英·蔡英·姜璹·吳信男·朴靈等及胡差二名·從胡五十三名,以義州賊撤回事,自義州出來,已到林畔事。
府前啓,請扈從蔭官賞加,及參下超出六品者改正事。請宣傳官罷姜悅職事。答曰,不允。姜悅事,當觀其緘答處之矣。
院前啓,請蔭官賞加參下超出六品者改正事。請許洣罷職不敍事。請李省身罷職事。新啓,旌善縣監申檖,尸居其職,政委下吏,請命罷職。答曰,不允。申檖事,依啓。
自卯時至午時,日暈。夜二更,流星出天倉星上,入乾方天際,狀如鉢,尾長四五尺許,色白。五更,白氣一道,起自乾方,直指巽方,長十餘丈,廣尺許,良久乃滅。以上朝報
修撰李景奭再度呈辭。入啓。加給由。經筵日記
兵曹啓曰,上番軍士,一朔三度分軍者,所以均其勞逸,而近來各司下人,皆以自己所厚者及納賂願立之人,責其定送,若不能副其所望,則捉致衛將所書員鞭扑狼藉,衛將等所見慘惻,或不免曲循其請,非徒衛將書員勢難支㑏,國家所以分莫敢輪回定送之意,因此廢弛,事甚可駭,況衛將所,乃是二品衙門,而至如小各司擅自治罪,亦非法例。今後則上司外,自六曹以下,無得任意推捉,定軍之際,或有稽慢可治之罪,則移文於本曹,從輕重治罪事,捧承傳施行,何如?傳曰,依啓。兵曹謄錄
上在慶德宮。停常參·經筵。
奏聞使權怗書目,行到廣鹿島,唐將所言聞見事,及唐船致敗辭緣馳啓事。
平安監司書目,護行官一行,已到定州事。
府前啓,請扈從蔭官賞加,及參下超出六品者改正事。請宣傳官姜悅罷職事。答曰,不允。
院前啓,請蔭官賞加參下超出六品者改正事。請許洣罷職不敍事。請李省身罷職事。答曰,不允。朝報
修撰李景奭三度呈辭。入啓。遞差。經筵日記
上在慶德宮。停常參,只晝講。
回答官護行官書目,七月初十日,到瀋陽,吳信男等四人一行,同月十九日發行,八月初二日來到定州,胡差等以義州撤兵事出來,上去京城事。
府前啓,請扈從蔭官賞加,及參下超出六品者改正事。請宣傳官姜悅罷職事。答曰,不允。
院前啓,請蔭官賞加參下超出六品者改正事。請許洣罷職不敍事。請李省身罷職事。答曰,不允。
禁府啓目,前牧使曺弘立,年滿七十,依律文據證定罪,何如?傳曰,允。
又啓目,全玠·梁廷祉,刑問三次不服,加刑得情,何如?傳曰,除刑推議處。
禁府,月山監拿囚。啓。以上朝報
晝講入侍,知事李貴,特進官李景稷,參贊官姜碩期,侍讀官李省身,記注官朴安悌,檢討官沈之源,假注書姜瑜,記事官鄭百亨,講孟子盡心篇,自浩生不害問曰,至不可得以名矣。經筵日記
左副承旨李敬輿啓曰,繕工監鴨島刈薍,實爲大役,而又爲今之巨弊,然係是國用,難以猝變,但本監官員計員分兒之事,已不可言,而至於方刈之時,直爲帖子於鴨島,旣運之後,又爲分給於江上,其數倍蓰於國用,軍人之怨苦,價布之浪費,船隻之分定,種種弊端,罔有紀極。雖在常時,猶當急急變通,況今新經大亂,國儲之虛竭,民力之困悴,畿邑之殘破,已至十分地頭前頭,又有不得已之大役,朝家節費愛民,唯恐或傷,獨於此事,該曹不爲小加裁減,一依舊例,乃以海西水軍之代,給價雇立爲請,該曹亦出於計窮而然也。捐其公用之木,半爲私費之資,爲國家計,恐非得宜。今若詳量其元軍幾名,一名一日役幾何,一年國用幾何,則實用浪費之數,可坐而知,以上年所入國用爲準,稍存羡餘,以爲不時之需。其外剩數,竝爲革除,則役減其半,而用無不足。元軍旣縮,價布亦減,宜令該曹與本監,商確變通,以除一分之弊。且頃日該曹公事,氷庫刈薍軍價,以忠淸道水軍徵送爲言,當此朝夕待變整頓舟師之日,徵索水軍,以爲刈草之用,雖謂之不可聞於隣國,不爲過語矣。氷庫浪費之弊,與繕工無異,或減彼與此,或量爲裁損事,竝令該曹商量,一體處置,何如?臣以代勞兼察,區區所懷,惶恐敢啓。傳曰,依啓。兵曹啓曰,善工監浪費及船隻輸運之弊,臣等亦當聞之,而係是國用,不敢有所裁損矣。今承聖敎,與本監官員商量計數,則十二萬束,船運渡江,以爲國用,九萬束,在本島積納,以備不時輸用之資,宗廟社稷各殿諸上司每朔進排尾帚·蘆箕及本監分兒之數,不在此限云。一年所用,必不至十二萬束之多,本島預備,雖或不可盡減,而亦不必以九萬爲準,而尾帚·蘆箕進排之外,分兒浪費之事,一切革罷,則一百名二十日赴役,必無不足之患,故元定軍一百七十名內,減其七十名,以百名二十日赴役,令宣惠廳,依上年例給價雇立,其價則自本曹以餘丁價布,計直輸送,東西氷庫,亦減四十名之意,敢啓。答曰,依啓。兵曹謄錄
上在慶德宮,停常參·經筵。
謝恩,同知朴鼎賢。
有政。
掌令韓必遠,奉敎尹絳,修撰朴潢。
府前啓,請扈從蔭官賞加,及參下超出六品者改正事。請宣傳官姜悅罷職事。答曰,不允。
院前啓,請蔭官賞加參下超出六品者改正事。請許洣罷職不敍事。請李省身罷職事。答曰,不允。
平安監司書目,渭原·理山·高山里·直洞等處所報內,自七月初大雨如注,田陌成川,城門·刑獄·公廨·軍器·盡爲沈沒,閭閻則合家漂流,人物渰死者,不知其數事。
平安兵使書目,回答官一行及胡差,今初四日,到安州事。
夜一更,流星出霹靂星下,入虛梁星下,狀如鉢,尾長三四尺許,色白。以上朝報
修撰金卨上疏。大槪,前有風聞失實之罪,又患面瘇危苦之症,乞遞本職事。入啓。答曰,省疏具悉爾懇,爾其勿辭,調理察職。經筵日記
上在慶德宮。停常參·經筵。
監試榜出。
院前啓,請蔭官賞加參下超出六品者改正事。請許洣罷職不敍事。答曰,不允。賞加改正事,議大臣處置。
府前啓,請扈從蔭官賞加,及參下超出六品者改正事。請宣傳官姜說罷職事。答曰,不允。旣已據前例重施賞典,今不可有所更改,然如是論執,議大臣處置。
明日興慶園破舊墳望哭,正時,卯時。
副元帥書目,胡差等,發向肅川,見本州城修築,輒疑之,到京必有提起此等語事。
平安監司書目,胡差,到平壤問答事。以上朝報
夜一更,流星出王良星上,入大陵星下,狀如鉢,尾長四五尺許,色赤。已上春坊日記
上在慶德宮。停常參·經筵。
興慶園破舊墳時,三殿望哭。
政院·玉堂·二品以上問安。答曰,知道。
禮曹,本月十一日庭試文武科放榜,權停例爲之,啓。傳曰,允。
院前啓,請許洣罷職不敍事。請李省身罷職事。答曰,不允。賞加改正事,議大臣間姑停。
府前啓,請宣傳官姜說罷職事。答曰,不允。賞加改正事,議大臣間姑停。以上朝報
上在慶德宮。停常參·經筵。
有政。
義州府尹嚴愰,執義鄭弘溟,正言李命雄,弼善金地粹,濟用正尹墀,兼文學尹墀。
備邊司啓曰,平安監司狀啓中,有所論列,賊果若撤歸,則嚴愰還除義州府尹,使之領兵馳進爲宜,敢啓。傳曰,依啓。
明日王世子,西平府院君喪事,往哭出宮,卯初。
領府事李元翼,訓鍊都提調辭免箚子。入啓。答曰,如是固辭,予不獲已,勉副卿意。
府前啓,請姜說罷職事。新啓,新恩放榜時,換次書榜,致令顚倒吏曹郞廳及色承旨,請竝命推考。答曰,不允。推考事,依啓。
平安監司書目,請依元鐸之論,進勦龍灣事,及辭職上疏上送事。韓遊擊·夏都司,由水路到泊三縣縣,欲爲上京事。軍人處受賂千摠李應男梟示事。答曰,省疏具悉。不中之言,勿爲相較,安心察職。
開城留守書目,回答官及胡差,今初十日到本府事。
以禮曹回啓,傳曰,移葬後當卽爲拜園以除弊,該曹磨鍊以入。
昧爽,流星出婁星下,入天將軍星下,狀如鉢,尾長二三尺許,色赤。以上朝報
修撰金卨初度呈辭。入啓。給由。經筵日記
上在慶德宮。停常參·經筵。
政院啓曰,明日常參·經筵,取稟。傳曰,停。
吏曹啓曰,江都扈從蔭官賞加事,因臺啓,議大臣處置事,命下矣。海昌君尹昉,左議政申欽,右議政吳允謙之議,皆以爲,參下官次次陞敍,蔭官金玉之加別施他賞,恐或無妨云矣,大臣意如此,伏惟上裁。傳曰,依大臣議施行,而只加一資者,因授勿改。
回答官申景琥,護行官朴蘭英·胡差等入來。以上朝報
上在慶德宮。停常參·經筵。
修撰金卨再度呈辭。入啓。加給由。經筵日記
傳曰,明日崇政殿胡差接見事,分付。
府前啓,請扈從蔭官賞加改正事。新啓,東宮西平府院君家往哭時,不進宮官,請命推考。答曰,依啓。蔭官賞加,已爲酌處,更勿煩擾。
院前啓,請蔭官賞加者改正事。答曰,不允。
自午時至申時,日暈。夜一更,月暈,流星出北方淡雲中,入艮方雲中,狀如鉢,尾長四五尺許,色赤。二更三更,月暈。五更,黑雲一道如氣,起自巽方,直指坤方,長竟天,廣二尺許,良久乃滅。以上朝報
修撰朴潢上疏。大槪,殿最居中,旋忝本職,公私未安,惶恐乞遞事。入啓。答曰,省疏具悉爾懇,爾其勿辭,安心察職。經筵日記
義禁府啓曰,興慶園移葬,大駕東郊擧動時,隨駕郞廳九員,東宮考喧二員,本司晝夜直一員及來二十日禮葬二度習儀時,禁喧二員,竝十四員,而郞廳十員內,一員未差,依前例,假郞廳五員,令吏曹差出,何如?傳曰,依啓。禁府謄錄
上在慶德宮。停常參·經筵。
禮曹,拜園吉日,九月初六日啓。
禁府,月山監四男刑推啓。傳曰,允。李尙節,刑問九次,鄭汝麟十九次,裵斗雲五次不服,加刑啓。傳曰,允。
府前啓,請扈從蔭官賞加改正事。答曰,不允。
院前啓,請蔭官賞加者改正事。答曰,不允。以上朝報
上在慶德宮。停常參·經筵。
午時未時,日暈。
府前啓,請扈從蔭官賞加改正事。答曰,不允。
院前啓,請蔭官賞加者改正事。答曰,不允。以上朝報
上在慶德宮。停常參·經筵。
夜二更至五更,月暈左珥。
副元帥書目,偵探人進告內,義州屯蒙兵,初四日已盡撤還,眞㺚八將,初九日自瀋陽新出來,八將以交遞,只持八日糧,以待上京胡差云云事。
又書目,龍川防禦使所率軍人妻子老弱,送船載來安州,防禦使,從陸路出來云云事。
平安監司書目,龜城府使李之薰草報內,僅率若干百姓,入去本府,而漢人不意突入,人民盡散,所騎戰馬,竝爲被掠事。
禮葬都監啓曰,長生殿堂上金慶徵書狀,向前金光煥,以狀啓內辭緣觀之,則極爲駭愕,先罷後推,何如?傳曰,拿推。
府前啓,請扈從蔭官賞加改正事。答曰,不允。
院前啓,請蔭官賞加者改正事。答曰,不允。以上朝報
上在慶德宮。停常參·經筵。
修撰朴潢辭職再疏。入啓。傳曰,遞差。經筵日記
禮曹啓曰,來十九日生進唱榜,依前權停例爲之之意,敢啓。傳曰,依啓。
府前啓,請扈從蔭官賞加改正事。答曰,不允。
院前啓,請蔭官賞加者改正事。答曰,不允。以上朝報
上在慶德宮。停常參·經筵。
平安監司書目,韓遊擊多般開諭,勿令上京事。
禁府,金光煥元情判付,除刑推議處。
府前啓,請扈從蔭官賞加改正事。答曰,不允。
院前啓,請蔭官賞加者改正事。答曰,不允。以上朝報
上在慶德宮。停常參·經筵。
平安監司書目,守備蔣卽選,率家丁二十名出來及都司毛有伯私書事。
禁府,金光煥公事差祭命帖及監官差定牌子,取來稟裁,啓。傳曰,允。
府前啓,請扈從蔭官賞加改正事。答曰,不允。
院前啓,請蔭官賞加者改正事。答曰,不允。以上朝報
上在慶德宮。停常參·經筵。
胡差還去,護送官柳希培,西下。
府前啓,請扈從蔭官賞加改正事。答曰,不允。新啓,玉堂闕員,以口傳差出事,命下,物情甚駭,請還收成命。保安察訪尹幼安,率妻以往,侵虐驛卒,請命罷職。答曰,依啓。
院前啓,請蔭官賞加者改正事。答曰,不允。
吏曹口傳政事,漢城判官梁譔。
禁府,月山監四男,嫡母喪中娶妻罪,決杖一百,盡奪告身,離異錄案。啓。傳曰,允。
吏曹,毛都督前咨文齎去官沈之源。啓。以上朝報
夜一更,流星出王良星上,入奎星下,狀如鉢,尾長八九尺許,色白。已上春坊日記
上在慶德宮。停常參·經筵。
右議政吳允謙,興慶園進去,下直。
夜一更,流星出傳含星下,入騰蛇星上,狀如甁,尾長七八尺許,色赤,光照地有聲,流星出井星入天節星上,狀如鉢,尾長五六尺許,色赤。以上內下日記
明日東郊,大院君遷葬祗迎,三嚴巳正。朝報
上在慶德宮。停常參·經筵。
巳時,大駕出東郊,到普濟院越邊,御幕次。
午後,大院君靈輿,自晝停所來到,上率東宮,出幕次再拜哭迎。百官作班,靈輿過去時,行再拜禮。
靈輿入城,奉安于南別宮。
上詣南別宮,行親祭後,臨昏還宮。以上朝報
興慶園啓墓時,三更五點。三殿望哭後,玉堂問安。
大駕詣南別宮,下輦後,玉堂問安。
親祭罷後,玉堂問安。以上經筵日記
上在慶德宮。停常參·經筵。
四更一點,大駕到露梁邊,御幕次。
未明,大院君靈輿過去,上出幕次,再拜哭,百官再拜如昨日儀,祗送。
大駕祗送罷後,巳時還宮。
政院·玉堂·二品以上問安。答曰,知道。以上朝報
昧爽,有霧氣。自辰時至未時,日暈。已上春坊日記
上在慶德宮。停常參·經筵。
四更,白雲一道如氣,起自坤方,直指巽方,長數十丈,良久乃滅。內下日記
式年覆試講經試官,一所,中學李德泂·李尙吉·尹晹,參試官李潤雨·呂爾徵·許恒·金岉。二所,洪瑞鳳·南以恭·洪霶·李莯·許嵱·金知復·韓琂。武科一所,朴鼎賢·成大勳·李貴達·楊秀津·元宗集·安獻徵,二所,李瑱·柳琳·韓汝溭·李穧·李善行·鄭元弼。
聖節使書目,今月二十日乘船事。以上朝報
以禁府,金光煥議啓公事,傳曰,大祭外,似無前期齋宿,而觀此緘辭,永崇·奉先兩殿秋夕祭,自十三日入齋云,其然乎?問之。
義禁府啓曰,凡朔望·忌辰及寒食·秋夕等祭祭官,只前期一日致齋,典祀官則前二日早朝,受祭物于奉常寺,卽詣典祀廳熟設常行規例矣,敢啓。傳曰,知道。禁府謄錄
上在慶德宮。停常參·經筵。
禁府,金光煥公事判付放送,金慶徵推考。
府前啓,請扈從蔭官賞加改正事。答曰,不允。
院前啓,請蔭官賞加者改正事。答曰,不允。
武二所,罷場詣闕。以上朝報
義禁府啓曰,忠翊衛河德成,今二十三日南郊擧動還宮之時,大駕至近之地,乘馬橫馳,所見極爲痛駭,令攸司察之,何如?傳曰,拿推。禁府謄錄
未時申時,日暈。夜一更,電光。
侍講院啓曰,下番四員內,兼司書·兼說書俱未差,只有司書李坰,說書尹孝立,而李坰,又差齎咨官,將往毛營,還期似遠,非但替直無人,前頭園幸問安時官員,亦爲不足,李坰齎咨官改差,何如?傳曰,不允。已上春坊日記
上在慶德宮。停常參·經筵。
明日興慶園下梓宮時,三殿望哭,正時辰時。
左議政申欽箚子。大槪,請拜園停寢事。入啓。答曰,今此拜園之擧,意在除弊,箚辭亦不無所見,當勉從焉。
府前啓,請扈從蔭官賞加改正事。答曰,不允。
院前啓,請蔭官賞加者改正事。答曰,不允。
武一所·文二所,出榜詣闕。武科兩所,例各取十四人,而二所入格者,未滿額數,只取十二人,自上命一所加取充數,取十六人。以上朝報
上在慶德宮。停常參·經筵。
興慶園下梓宮,辰時,三殿行望哭禮。
政院·玉堂·二品以上問安。答曰,知道。
文一所,出榜詣闕。
幼學金垣再疏。大槪,屢瀆愚言,請俟斧鉞之誅事,呈政院。以上朝報
幼學金垣上疏,伏以當今之事,可謂痛哭而失聲,不可謂流涕而太息者也。夫以殿下之英明聖知,加之以願治之誠,揭人倫於旣斁之餘,明大義於已絶之後,孜孜於事爲之際,業業乎政令之間,夜分乃寢,日遑未食,則宜其朝綱,有振肅之端,庶民推若保之惠,內而臣隣協心,外而戎狄缺無告之民,庶可見小康之日,月缺三四年內,再見播越廟社孤島,危如一髮,則國事之岌岌殆哉,不足論矣。嗚呼,士生天地,藿食已甘,缺四五行反正之初,凡所布置,雖不能每每缺朝廷淸明,遠近拭目,人皆有樂仕之缺數年以來,非徒政令失宜,終致刑賞缺擔當時論慫慂,昏朝之趙挺,不唯缺元任之列,待遇之禮,無異於李元翼,缺天朝,交通宮掖之尹暉,非獨全軀幸生,授以贊劃之任,委以軍國之重,備局有司,圖之已久,嗚呼,此何等擧措耶?臣聞之道人,尹暉之騰揚,出於金瑬之援引,而趙挺之敍命,有何急急於臨亂之日乎?此則非徒愚臣之痛惋,乃國人之皆曰也。臣聞諸往牒是非之在於當然,是謂公論,而近年浮薄,甚於前古,如朴潢·李行遠·李景奭·羅萬甲·李昭漢之輩,作爲一隊,酬唱浮議,交相引進,任其通塞,聚會孜孜,唯其黨議,而加以秉銓之臣,唯務附己,不能行大公之事臣,〈臣〉恐此習不除,甚非國家之福也。且褒貶之典,解由之法,載在三尺,傳之百年,雖以元衡·爾瞻之縱恣,不敢有撓於其間,而朴潢之注擬,缺申敏一之見擬,臺閣俱未免偏私之痼習,若此破格,唯意所欲,上蔽聖聰,下蔑公議,有若當行者然,而殿下孤立於上,無一人爲言於此,若爾,則祖宗之朝,又何必創法也哉?噫,祖宗缺三四行以言其言路,則殿下於卽祚之初,頗有如流之美,經幄都命,多蒙聽納,草野疏章,每見採施,不唯省察之缺奬之敎,故登庸於臺閣者,不以爲苦,觀瞻於道路者,皆以爲榮,爭欲進一策建一計,以達九重之下,而數歲以後,進言而未見樂聞之實,呈疏而反聞嚴批之下,爭臣之言,草野之疏一播,大槪已測聖意之好惡,是故兩司之朝除夕遞,有同傳舍之無主,朝臣之謀避冀免,自謂保身之良策,滿朝唯唯,事事含默,其間或有論一守令,劾一微官,而已諭不允。上下相持,爭之累日,或有折半而聽之,或有愈久而停之者,臣恐發落徐當,特未出於文字間而已也。豈不爲曩時之竊笑哉?臣聞今番赴擧之時,遐裔之士,或欲以蔀屋之情,仰瀆於宸極之嚴,而以是爲戒,交相警飭,有懷不達,抱恨田畝,以爲父老之野話,雖不知其言之盡合治世之具,而愚夫一得,聖人許之,則訑訑有色,豈不爲拒人於千里之外哉?伏乞恢其聖量,廓其言路,臺閣之臣,言雖拂意,而不下嚴折之敎,在廷之臣,語雖缺益加嘉奬之寵,使優容鼓舞,缺六行靡室愁苦,夫婦莫保,或死於缺之害,或竄於避役之苦,十室九空,東飄西轉,蓬頭鬼面,衣服懸鶉,擔石莫儲,而官吏之責益急,租稅未辦,而朝夕之供已竭,則豈不在缺之失宜乎?其間或有守宰之愷悌者,則杼軸雖空,而民無怨上之心,租稅已糴,而猶有塗口之資,頗爲安集之計,競生樂出之意,則字牧之有關於小民,其效豈淺淺哉?況此大亂之餘,凡干愛養之策,唯在分憂,可不重哉,可不重哉?伏乞特命銓曹,俾盡擇擬,如其苟充者,則繩之以行私之律,若有請囑者,則治之以奔競之法,擇遣唯務於慈詳,除拜皆得乎循良。且使方伯,明其黜陟,而時使剛明法從之人,交差內外,特出於天衷,或下敎於銓官,布在州縣,如漢帝之賜節,唐宗之親擢,如或治行特異者則不拘寵擢,優示褒賞之擧,則傍縣可以觀感,小民蒙其利澤,人皆樂業,恒産俱足,惠鮮之德,可薰於骨髓,而愁怨之聲,永絶於田畝矣。且御史之行,最有效實,無廚傳供億之弊,而有民情得失之利,故臣聞之故老,其在祖宗朝,春秋發遣,及在宣廟,歲歲擇送,缺廉問民瘼之擧,故窮閻艱苦之狀,缺五行則垂死之民,庶有一分之蒙惠矣。言乎禦戎之策,則殿下雖有英斷之略,明見之智,而群臣佐下風者,無一人擔當世務,竭盡心力,而四五年來,一委於張晩之處決,無一可恃,任其貪恣,軍卒之怨苦,邊情之緊歇,謾不知爲何事,隨問隨答,有同越視,終至受命危急,無意征討,其罪可勝言哉?及其遞晩而換任,則主已辱矣,時已急矣。凡諸策應,十倍前日,當事之臣,所宜竭其心力,效其寸智,事之有闕,務協人謀,思之不逮,廣屈群策,以補國事之阽危,而今者金瑬,以元勳之臣,身居秉銓之長,又兼體察之任,則內外政柄,歸之久矣,殿下倚毗,任之專矣。其爵祿之崇,眷顧之重,振古所稀,而不能一心憂慮,盡力擔當,每呈辭箚,以爲固寵之計,凡諸施設,不視自任之色,而又曰,體察之事,備局行之,吾何預焉,則設或相臣,雖欲擔當,其可安心而供職乎?嗚呼,備局之事,乃體察之事缺是乃國家之事,謀之有良有失,事之有害有利,講磨咨度,同心同德,與衆共濟,翊戴聖明,而惜乎,瑬之不思也。又況其子之威行州縣,力折簪紳,守宰之在官者,將領之居外者,缺惟恐見忤於其門,缺五行徒擁名號,內而大將無意策礪,纔經禍亂,爻象如前,頹廢日以益甚,若終於此而已,則殿下雖欲刷恥,不可得矣,雖欲詰戎,不可得矣,豈非可羞之甚乎?伏乞嚴其軍律,明其刑賞,軍律之廢弛者,劃之以法,將領之得罪者,繩之以令,有諸葛流涕之斬謖,無好恕大解之倖免,士賈樂鬪之勇,將無退保之計,則三軍之士,不戰而氣自倍矣。彼小醜腥膻,必不爲邊城之患矣。以言乎殿下之治心,則殿下之端本至矣,殿下之理源深矣。欲治憑勢之弊,則首斬宮奴,欲祛奢靡之習,則不御華盛,慮刑獄之泛濫,則勳貴不貸,軫民生之愁苦,則御供猶減,兢兢慄慄,如日中天,而自數歲以後,憑淩侈麗之習,日以益甚,嚴刑怨上之聲,愈往愈激,宮家之豪奴悍僕,憑凌猶前,士夫之華靡相競,無異曩日,綺紈子弟,以刑訊,爲立威之資,塗炭殘民,莫究惠鮮之澤,此則殿下出治之本,有所未盡而然也。加以接下之際,誠意未孚,辭旨之間,深淺易窺,使遠近之人,皆能測聖意之所在,若使奸慝之徒,逞其狂妄之計,中其好惡之端,則豈不缺六行雖以法律,奢靡之習,嚴其禁抑,缺刑者,繩之以科,係於貪贓者,論之以法,以之用人,而有公正寅協之美,以之聽言,而無上下阻隔之患,愛民而膏澤旁流,禦戎而軍律嚴明,惟彼紀綱之不張,奢侈之踰制,刑罰之失中,貪鄙之革面,特措置中一事矣,曾不煩於聖慮矣。且國之置相,象天三台,陰陽乎燮理,萬物乎調和,則梅鹽之比,啓沃之說,意豈偶然哉?今者首揆,虛位已半歲矣,閭閻之間,多以廢朝時久曠爲證,至於愚夫傳說日甚,甚非美事。伏乞速下爰立之敎,以卜老成之臣,臥閤論道,贊揚聖德,則黃閣無闕位之譏,而國事有弘濟之美矣。嗚呼,臣本一迂儒,幸逢明時,優遊耕鑿,吟詠太平之日月,乃其宿願,而亂離瘼矣,竄伏窮遐,苟全性命,十死餘生,而松楸就荒,欲展香火,來在輦轂,有日耳聞街談,目擊時艱,則殿下之國事,將日非矣。目今淸川以北,勢爲賊藪,上天示警,朝野汹懼,五月之初,太白晝見,孟秋之月,熒惑失次,變異之慘,莫甚於斯,大小憂惶,惴惴慄慄,則上下之官,雖焦思煎慮,夜以繼日,缺其覆隍之患,而緩弛之氣像,缺呈告不暇,軍國之政,缺殿下雖欲曲庇而護之,缺然野人芹味,良史志之,狂夫之言,聖人擇焉。僭越之罪,鼎鑊之誅,聖人明之垂察焉。臣不勝憂時激切之心,昧死以聞。
上在慶德宮。停常參·經筵。
有政。
都承旨鄭蘊,舍人尹煌,持平宋時吉·呂爾徵,副應敎尹墀,副修撰權濤,正言吳端,訓鍊都正黃履中,訓鍊正楊秀津,副正權若,直講金南重·李士祥。
府前啓,請扈從蔭官賞加改正事。答曰,不允。新啓,頃日東郊擧動王世子問安時,政院不請承傳,承旨·史官,不爲出待,請當該承旨推考。答曰,依啓。
院前啓,請蔭官賞加者改正事。答曰,不允。
文科會試試官,朴東善·柳舜翼·張維。參試官,兪伯曾·金琂·李後陽·安獻徵。以上朝報
校理李行遠初度呈辭。入啓。給由。
副應敎尹墀,自興慶園入來,仍爲謝恩。以上經筵日記
昧爽,有霧氣。自卯時至申時,日暈。夜四更五更,電光。
侍講院啓曰,下番現存二員內,司書李坰出使,只有說書尹孝立,疾病事故,未可預料,未差兼司書·兼說書,竝於今日政差出,何如?傳曰,允。已上春坊日記
上在慶德宮。停常參·經筵。
自巳時至申時,日暈。夜四五更,電光。夜一更,黑雲一道如氣,起自巽方,直指艮方,長十餘丈,廣尺許,良久乃滅。五更,流星出北方密雲中,入西方天際,狀如甁,尾長四五尺許,色赤。內下日記
府前啓,請扈從蔭官賞加改正事。答曰,不允。
院前啓,請蔭官賞加者改正事。答曰,不允。
禁府,李進拿囚。啓。以上朝報
校理李行遠再度呈辭。入啓。加給由。經筵日記
兵曹啓曰,禮葬時,誌標石載船次知繕工監役,報本曹,請給船搶造排軍,本曹以到防軍十名題給,則次知書員,徵捧價布各一匹,其情狀,出於軍人等所訴。載船之際,不造船搶之狀,領去官員,無不洞知,而又以船搶用餘抹木還納之意,瞞報本曹,欲爲免罪之計。及使下人,偕次知書員,計數捧授,則情狀敗露,始以瞞告納報,事甚可駭。監役推考,色書員從重決杖後,軍人處所捧價布,徵納本曹,何如?答曰,依啓。色書員,令攸司囚禁重治,所捧木綿,還給軍士。兵曹謄錄
上在慶德宮。停常參·經筵。
刑曹啓曰,慶尙道監司狀啓云云,前機張縣監朴潤緖,罪犯贓汚,移禁府拿推,何如?傳曰,允。以上朝報
夜一更,歲星犯罰星,流星出天船星,入內階星上,狀如鉢,尾長十餘丈許,色赤。五更,流星出文昌星上,入柳星上,狀如鉢,尾長七八尺許,色赤。已上春坊日記
上在慶德宮。停常參·經筵。
辰時,有霧氣。巳時,日上有冠,色內赤外靑。自未時至酉時,日暈。夜一更,流星出騰蛇星下,入羽林星,狀如鉢,尾長五六尺許,色赤。內下日記
禁府,李進元情判付,除刑推,査覈處置。
禁府,鄭汝麟刑問二十二次,李尙節十二次,裵斗雲八次,金後覺·朴繼信二次,不服加刑。啓。傳曰,允。以上朝報
三更五點,上由武德門,乘小輿,詣云魂親行朔祭。祭罷後,玉堂問安。
校理李行遠三度呈辭。入啓。遞差。以上經筵日記
上在慶德宮。停常參·經筵。
傳曰,世子宮各道朔饍,十月爲始封進事,言于該曹。
管餉使書目,龍川·義州分入糧餉,江華米三千石,姑先取用事,督府差官毛永喜等,出來事。
平安監司書目,卽今入守龍·義之擧,宣川·郭山·鐵山三邑守令,鱗次入送事,道內營將·兵使相議差定事。
文科會試,出榜詣闕。
嘉禮都監郞廳李敏樹,改代安獻徵。以上朝報
修撰金南重,牌招謝恩。經筵日記
上在慶德宮。停常參,只晝講。
忠淸監司書目,晉陽君柳孝傑,去二十七日身死事。
禮曹啓目,行司直閔汝任,去二十八日卒逝事。
右議政再度呈辭。入啓。傳曰,不允批答。
諫院箚子。大槪,請痛斥金垣之疏,快示好惡事。入啓。答曰,實涉虛妄,難免罪責,然恐有妨言路,故置之矣。以上朝報
晝講入侍,知事李貴,特進官南以恭,參贊官朴炡,侍讀官金光炫,檢討官金南重,假注書安時賢,記事官尹絳·鄭百亨。講孟子盡心篇,自孟子曰逃墨,至故記之。經筵日記
上在慶德宮。停常參·經筵。
自昧爽至辰時,有霧氣。
傳曰,明日晝講爲之。
傳曰,左相命招,卜相。卜相,李元翼·鄭昌衍·尹昉·金瑬·李貴·李廷龜,金尙容,金瑬落點。
有政。
禮曹參判韓汝溭,戶曹佐郞韓必厚,工曹正郞柳,仁城權正中。
府啓,陽川縣監尹衡覺,年少驕妄,凌侮使命,請罷職事。藍浦縣監鄭尙古,徵斂爲事,請罷職事。回答官申景琥,不能檢飭一行,私挾物貨,買賣虜庭,請罷職不敍,後日猶踵前習者,摘發梟示事。答曰,依啓。申景琥推考,尹衡覺明日論啓,可也。
武科殿試規矩,鐵箭五矢一巡,落點。以上朝報
上在慶德宮。停常參,只晝講。
申酉時,日暈。內下日記
禮曹,世子嬪三揀擇吉日,以今月二十九日推擇。啓。
明日文科式年殿試,試官,李貴·朴鼎賢·韓汝溭,對讀官權泰一·李·尹墀·金堉,武科,命官尹昉,試官李瑱·李尙吉。
府前啓,申景琥罷職不敍事。尹衡覺罷職事。答曰,不允。朝報
晝講。入侍,知事李貴,特進官金自點,參贊官李敬輿,侍讀官金光炫,檢討官金南重,假注書柳潁,記事官尹絳·鄭百亨。講孟子盡心篇,自孟子曰人皆有所不忍,至務博施之病。經筵日記
上在慶德宮。停常參·經筵。
卯時,日暈。夜一更,月犯南斗第六星。五更,流星出天街星下,入天讒星,狀如鉢,尾長三四尺許,色赤。
式年文科殿試,書題策問,落點。
有政。吏曹判書望單子,傳曰,參判中,可合人加望。加望張維。落點。掌樂僉正權潗。
平安監司書目,獺魯五百餘騎,以差胡迎候事,來屯林畔事。又書目,偵探人言內,義州之賊,待差胡下來,盡爲撤還云云事。以上朝報
上在慶德宮。停常參·經筵。
禁府啓目,曺弘立公事,葛杻價給與不給,州民所共知,以此爲證,照律處斷,何如?啓。傳曰,無看證照斷,有違法例,所犯可疑,亦難全釋矣。削職定配,似爲得中,議處。以上朝報
夜一更,月犯南斗第六星。五更,流星出天街星下,入天讒星,狀如鉢,尾長三四尺許,色赤。已上春坊日記
上在慶德宮。停常參·經筵。
卯時,日有兩珥。午時未時,日暈。夜一更,月暈,月犯主星。二更,火星入天高星。四更,電光。內下日記
傳曰,明日朝講爲之。朝報
上在慶德宮,停常參,只朝講。
有政。
典籍金灝,文科壯元,縣監洪雴,今加通政,甲科司贍直長沈演,甲科上護軍方斗元,今加折衝,武科壯元,修撰李明漢,工曹正郞孟世衡,佐郞趙炯,典籍尹棨,軍器僉正金益鍊,宗廟令安弘重。
左議政吳允謙三度呈辭,右議政金瑬再度呈辭。入啓。傳曰,不允批答。
平安監司書目,鄭鳳壽病勢極重,姑俟差減,入送事。
副元帥書目,胡差初二日到定州,申時量,㺚兵以迎候,自林畔出來本府事。
朝講時,大司諫金壽賢所啓,昨日出來史官尹絳,請罷職。答曰,不允。
掌令韓必遠所啓,昨日翰林上下番皆空,政院不能檢飭,請色承旨推考。答曰,依啓。朝報
朝講。入侍,領事申欽,知事李貴,特進官金藎國·韓汝溭,大司諫金壽賢,參贊官金尙,掌令韓必遠,侍講官尹墀,記注官金知復,檢討官金南重,假注書柳潁,記事官尹絳。講孟子盡心篇,自孟子曰堯·舜性者也,至在孔子則無此矣。經筵日記
判義禁徐渻啓曰,伏覩政院啓辭,曺弘立,事關贓汚,罪名極重,不爲承服,遽以民所共見一言爲證,直爲照斷,非但大違法例,必啓日後無窮之弊,而以王府衙門公事,不得已捧入云。臣非不知不爲取服照斷贓罪之爲違法,而年滿七十,法在停刑,干證各人,訊杖三次,未可加刑,更無據證之地,雖知苟且,啓請移文監司,則至以墜落風憲,歸咎本府,又以民所共見,證明其罪。臣之所聞,與監司有異,慮或有冤,不安于心,而旣爲移文,不得已以狀啓之辭爲證,遽請照律。啓草旣成,雖通議同僚,而置意措辭,皆出於臣,其違法貽弊之罪,臣實當之,不勝惶恐待罪。答曰,勿待罪。
義禁府啓曰,曺弘立事,以推案及判付內事意,參考律文法典,則政委奸吏之手,且率無賴妾族,表裏通同,大小出役及囚放等事,一任其所爲,剝割行賂,無所不至。此罪,比大明律制書有違條云,凡奉制書,有所施行而違者,杖一百。禮葬時所入生葛杻木,自都監木布下送,貿易於水邊各官者,非徒爲民省力,以其有土地船隻之爲便,本州則托以船價,不爲分給於民間。罪大明律詐欺官私取財條云,若監臨主守,詐取所監守之物者,以監守自盜論,未得者減二等免刺。右物計贓,依二十二貫五百文例,杖一百流二千五百里良中,以未得減二等,杖九十徒二年半。二罪俱發,從重論〈罪〉。曺弘立當初杻木價木,雖不爲分給民間,而終乃分與,旣有可據公文,葛價木,今亦留在官儲,非入己之贓,以此照律,以爲宜當。且座首鄭謹,色吏辛石工,京主人金雄等,更無可問之事,似當放送,上裁施行,何如?傳曰,此公事,回啓與判付之意有異,還出給。禁府謄錄
上在慶德宮。停常參·經筵。
夜一二更,電光。內下日記
傳曰,明日晝講爲之。
答吏曹判書張維疏曰,卿固合此任,勿以超擢爲懼,安心就職,使用舍得宜,朝著淸明。
昨日朝講時,領議政申欽所啓,頃者儒疏,詆斥右相及年少名流六七人。此儒雖不可罪之,而外間皆言,必有指嗾云,令招致其儒於政院處置,何如?上曰,領相之意如此,卽招其儒,讀其疏,可也。
政院啓曰,金垣招問之擧,實不妥當,不唯有損事體,亦必有後日之弊,不可不慮也。旣有聖敎,臣等所當奉行,而區區所懷,不敢不達。答曰,知道。朝者命下之後,終日廢閣,今始防啓,極爲可駭矣。先朝亦有如此之擧,勿爲瀆擾。
傳曰,儒生招問事,朝日金尙聽敎而出,所當趁卽擧行,而何往而日沒後,始爲防啓乎?政院回啓。
傳曰,此非抄出擧行之事,而如是慢忽,爾等難免其失。當該承旨,從重推考。
院新啓,臺諫避嫌時,預備史官,不卽出接,請命罷職。政院不能檢飭,請當該承旨推考。答曰,依啓。史官推考。朝報
義禁府啓曰,曺弘立罪案,以京畿監司啓本爲證照律事啓目判付內,無看證照斷,有違法例,所犯可疑,亦難全釋矣。削職定配,似爲得中,議處事,傳敎矣。臣等反覆參詳,則本府乃執法之地,臣等亦執法之官,法律之外,更無議處之端。削職定配,極知得中,而未敢舍律議罪,無看證照斷,雖知有違法例,而考諸律文,與判付定配之意相符。遂知律文啓稟,照斷按律之外,臣等未敢別議,伏竢睿裁。答曰,知道。無看證照律,殊未妥當。禁府謄錄
上在慶德宮。停常參,有晝講。
獻納沈缺啓曰,昨日臺諫,以避嫌來坐臺廳,預備史官,不在闕下,不卽出接,再三催促,良久始來,其稽緩之罪,不可推考而止,請罷職。諸路站驛,日就凋弊,而經亂後爲尤甚,近來呈辭受由之員,相繼不絶,給馬之命,孑遺驛卒,無以支撑,至以貰馬入把,怨號盈路。請諸路蘇復間,大臣外受由人員,勿給馬,以除一分之弊。西路守令,所當十分愼簡,永柔縣令許廷準,爲人庸拙,蘇殘撫摩之責,決不可付諸如此之人,請命遞差,其代各別擇送。典籍金薛,門地卑賤,行己無狀,不合學宮之官,請命汰去。答曰,依啓。史官已爲推考,勿爲罷職。
答吏曹判書張維疏曰,省疏具悉。卿固辭至此,似乎過矣。須勿如是,速出行公。燼餘
辰巳時,日暈。蒼白雲一道如氣,起自坤方,直指巽方,長竟天,廣一二尺許,橫布日上,良久乃滅。未申時,日暈。夜一更,流星出華蓋星上,入句陳星下,狀如鉢,尾長四五尺許,色赤,光照地。內下日記
政院啓曰,金垣去處推尋招來事,院使令及當該部官員,諸處訪問,而不知去處,終未覓出,何以爲之?敢稟。傳曰,更爲問見招來。
副元帥書目,去八月十七日,自瀋陽走回人進告內,奴賊大兵,入寇天朝事。
右議政金瑬三度呈辭。入啓。傳曰,不允批答。朝報
晝講。入侍,知事李貴,特進官李曙,參贊官姜碩期,侍講官尹墀,記事官金知復,檢討官金南重,假注書柳潁,記事官尹絳。講孟子盡心篇,自孟子曰養心,至屑潔也。經筵日記
晝講時,特進官完豐府院君李曙所啓,大將金自點所啓,武學抄出,移屬御營事,傳敎矣。臣考諸武學元數,京中·開城府·京畿·江原·公洪等道業武竝二千八百餘人。上曰,原數不多矣。李曙曰,然則限二百名,可矣。上曰,勿令輕動,從容爲之,務得其心,可矣。
備邊司啓曰,本月初五日晝講時,特進官金自點所啓,抄出京畿等三道武學,分給戰馬,以爲調用事。上曰,戰馬則已令送矣,武學中,可堪爲騎兵而又能肥養者給,厭苦者不給,可也事,傳敎矣。令御營大將·摠戎使,先爲抄出,知其名數,然後分給馬匹之意,敢啓。傳曰,依啓。以上御營廳謄錄
上在慶德宮。停常參·經筵。
吏批啓曰,判書臣張維未肅拜,參判未差,小臣每次獨政未安,何以爲之?敢稟。傳曰,判書命招。
以吏批毛都督接伴使望單子傳于朴炡曰,鄭廣敬有老親,他人極擇差出。
有政。吏批,判書張維進,參判未差,參議李聖求進,左承旨朴炡進。
兵批,判書李廷龜呈辭,參判崔鳴吉服制,參議權泰一進,左副承旨尹知敬進。
朴炡,以兵曹言啓曰,本曹判書臣廷龜,呈辭受由,參判臣崔鳴吉,亡妻歸葬,參知臣鄭百昌,妻父歸葬受由,只有參議臣權泰一,外司則無進仕之員,廢事累日,機務積滯,假參知差出,使之替直,何如?傳曰,依啓。燼餘
以鄭經世爲大司憲,洪瑞鳳爲吏曹參判,經筵官三,李弘胄·洪瑞鳳·金壽賢,奉常正趙靖,承旨吳䎘,忠淸監司李敬輿,副提學金尙憲,直講韓禹臣,刑曹佐郞尹棨,大司成李楘,執義李景憲,掌令金聲發,司成鄭弘溟,忠州牧使李植,通川郡守沈廷和,毛都督接伴使南以恭。
夜二三更,月暈。四更,蒼白雲二道如氣,起自乾方,直指坤方,長皆竟天,廣各二三尺許,橫過日上,漸移東方,移時乃滅。
府啓,左右史不備,請令藝文館,速爲新薦事。答曰,依啓。平安監司副元帥書目,初七日義州留賊,盡爲渡江,府尹嚴愰,入守本城事。
義州府尹書目,賊,金深惡軍兵迫近,夜間潛兵渡江,只留數三遊騎,傳言致謝之意,卽爲入城收拾事。
禁府,朴潤緖拿囚。啓。以上朝報
修撰李昭漢初度呈辭。入啓。傳曰,還出給。經筵日記
義禁府啓曰,曺弘立事,無看證照律,旣未妥當,律文之外,則臣等亦未敢議,擬議大臣處置,何如?傳曰,依啓。禁府謄錄
上在慶德宮。停常參·經筵。
備忘記,禮葬都監提調申景禛·金藎國·具宏,都廳李景憲,各加一資。提調李廷龜·金尙容,都廳鄭世矩,各熟馬一匹。吳允諧·鄭弘溟·李培元,兒馬一匹賜給。郞廳金光煥等,竝陞敍。已准職者半熟馬一匹。具仁重·宋時吉·韓亨吉,兒馬一匹,柳秩弓子一張。曺文秀敍用,監役官李興仁等,六品遷轉,韓瑾等實職除授,有職者陞敍。
備忘記,回答官申景琥加資,軍官朴枝春等,六品遷轉。
傳曰,前日捧單子後,未及詣闕處女,三揀擇日,無遺詣闕。
毛都督接伴使書目,大鷄島人民,載來船二隻敗沒事。出來加次島人民九百餘名,已爲出送定州事,去八月二十五日入椵島,見都督仍辭歸,本月初五日乘船,初六日來到甑山事。京中大商徐德富,開城大商金景龍等十六人所貿,極爲浩多,朝廷處置事。
左議政吳允謙四度呈辭。入啓。傳曰,安心調理。
傳曰,明日晝講爲之。
義州府尹書目,滿城瓦礫,雜以白骨,一望處處,如丘而積,久近僵屍,不計其數,可用火器,盡爲沈江,被擄男婦啼飢乞哺,極爲慘惻事。
護行官書目,胡兵盡渡後,初九日發還事。朝報
義禁府啓曰,曺弘立事,議于大臣,則領議政申欽議,此獄旣非入己之贓,看證亦已三次發明,則聖敎無看證照斷,有違法例,誠俯燭無餘矣。但以所犯可疑判下,則諸府之照斷,宜無正律,其比律不得不如是矣。至於律外裁處,唯在上裁。領中樞府事李元翼,判中樞府事鄭昌衍·趙挺,海昌君尹昉在外,左議政吳允謙病不收議,右議政金瑬未肅拜。大臣之意如此,上裁施行,何如?答曰,知道。
又啓曰,曺弘立年滿七十,依律文杖贖之意,敢啓。答曰,依啓。禁府謄錄
上在慶德宮。停常參,只晝講。
有政。
以申景禛爲工曹判書,金藎國爲戶曹判書,綾城君具宏,加崇政,李景憲通政,兼判義禁金藎國,執義權濤,甲山府使李興國,昌城府使南宮戭,慈山府使宋溟,刑曹正郞李士祥·權斗南。
府前啓,請回答官申景琥加資改正事。捕盜從事官李光老,追逐娼女,突入金時讓家,亂打奴僕,請削去仕版。成歡察訪趙塤,置其妻妾於本驛咫尺之地,侵虐驛卒,請罷職。答曰,依啓。申景琥,酬勞之典,不可不施,勿爲煩論。
禁府啓目,曺弘立事,上裁。啓,決杖九十,限三年定配。朝報
晝講。入侍,知事金尙容,特進官李尙吉,參贊官尹知敬,侍讀官李省身,記注官李景賢,檢討官金南重,假注書安時賢,記事官尹絳。講孟子盡心篇,自孔子曰過我門而不入我室,至亦曰反經而已矣。
謝恩,修撰李昭漢。
修撰李昭漢初度呈辭。入啓。給由。經筵日記
政院啓曰,本院書吏,晝夜不離,長立供役,其爲勤苦,有非他司之比,而料米十一斗外,無他聊賴之資,渠輩之號訴不已者,實出於理勢之必然。上年因渠輩上言,前日所減步布,自今年正月爲始,還爲題給事,命下,而遽値兵亂,停寢不給矣。渠輩晨夜奔走,供苦如此,而餬口甚難,不可不變通。請令該曹,依前承傳給步布。傳曰,知道。令該曹酌處。
兵曹啓曰,以政院啓辭,令該曹酌處事,傳敎矣。政院書吏,晨夜供役,勞苦倍於他司之狀,臣等非不知之,而諸上司書吏所給價布,擧皆減省,變亂之前,雖有渠輩稱冤,而亦不敢輕易許給者,恐其據例呼訴,以今財力,決不可一一題給也。變亂之前,亦已裁減,況今經變之後,百事無不節省?恐不可遽爲開端,姑待國儲稍優,徐議處之,何如?傳曰,知道。明年爲始題給,可矣。兵曹謄錄
上在慶德宮。停常參·經筵。
自昧爽至辰時,有霧氣。自巳時至酉時,日暈。夜一更,月暈。四更,白雲一道如氣,起自坤方,直指巽方,長十餘丈,廣尺許,良久乃滅。內下日記
府啓,請申景琥加資改正事。答曰,不允。
傳曰,明日晝講爲之。
禁府,曺弘立,河東府徒三年定配。啓。朝報
修撰李昭漢再度呈辭。入啓。加給由。經筵日記
上在慶德宮。停常參,只晝講。
尹知敬,以都摠府言啓曰,副摠管李景稷,備邊司晝仕,請出標信。傳曰,知道。
又啓曰,今日軍士,中日習射,請出標信。傳曰,依啓。
府啓,請申景琥加資,亟命改正。答曰,不允。燼餘
答右議政金瑬大提學辭免箚曰,卿其勿辭,依舊例兼帶,可也。
副元帥書目,臣行十一日,到林畔,與鄭鳳壽同到龍骨城,看審形止後,仍進義州計料事。
平安兵使書目,賊兵初七日鎭江止宿,初八日湯站止宿,初九日前向直路事。
答領府事李元翼箚曰,卿以元老耆德,爲國柱石,身佩安危,其進退未可輕也。昔者,卿每以時事稍定,方可退歸爲言,故予實銘信,今卿託以他事而歸,遽上辭章,又以太平何日爲辭,予亦不能無憾矣。卿須念予至懷。又念不辭而歸,於禮未安,速爲調理入來。仍傳曰,遣史官諭之。
府前啓,請改正申景琥加資事。入啓。答曰,不允。
右議政金瑬箚子大槪,大提學,訓鍊都監·觀象監·司僕寺提調,扈衛大將辭免事。入啓。以上朝報
晝講。入侍,同知事李弘胄,特進官洪霶,參贊官朴炡,侍讀官李省身·金光炫,記注官李景賢,假注書沈演,記事官尹絳。講孟子盡心篇,自孟子曰由堯·舜至於湯,至孰知斯名之稱情也哉?經筵日記
上在慶德宮。停常參·經筵。
備忘記,遷葬時園所陪往,左議政吳允謙,鞍具馬一匹。承旨金尙,大將金自點·劉夢龍,半熟馬一匹。衛將李興國等,兒馬一匹。從事官獨秀津哨官文建基等,加資,資窮者代加。監司南以雄,半熟馬一匹。差使員崔有海等,兒馬一匹賜給。金浦縣令崔珪,加資。銘旌書寫官金尙容,誌文製述官李廷龜,標石書寫官申翊聖,行狀製述官李植,熟馬一匹賜給。誌文書寫官吳竣,玄宮付標官金汝秋,加資。
府前啓,請改正申景琥加資事。入啓。答曰,不允。
答右議政金瑬箚曰,卿其勿辭仍帶。諸司提調,當令該曹考例處置。
弘文館啓曰,孟子畢講後進講之書,問于領相,則中庸爲當云矣,敢啓。傳曰,知道。
院啓,請申飭各道監司·守令,如有仍以戶牌秩,侵害生民者,一一摘發啓聞,重治事。庇仁縣監金義立,專事肥己,侵虐生民,請罷職事。入啓。答曰,依啓。
禮曹啓目,雜科覆試,二十二日改付標。啓。以上座目外,竝朝報
修撰李昭漢三度呈辭。入啓。遞差。經筵日記
答左議政箚曰,省箚具悉。卿其勿辭仍帶,且諸司提調,當令該曹考例處置焉。燼餘
上在慶德宮。停常參·經筵。
酉時,蒼白雲一道如氣,起自乾方,直指巽方,長十餘丈,廣尺許,良久乃滅。內下日記
傳曰,龍川府使鄭鳳壽,忠義貫日,勇冠西土,實是干城之將也。予方倚重,近者不幸得病,症勢頗重云,予極慮念。不能暫忘,令該司遣醫看病,相當藥物,優給以送,使之盡心救療。仍傳曰,貂皮耳掩,今日內造作付送。以上朝報
傳于姜碩期曰,鄭鳳壽處所送醫官齎去藥材中外司所無之材,以內局所儲,給送。
以領·右相意,舍人金光炫所啓,弘文錄速爲事,傳敎矣。弘文錄卽當爲之,而左議政吳允謙,在呈告,不得爲合坐,待出仕後爲之之意。敢啓。傳曰,知道。
尹知敬,以備邊司言啓曰,曾因金起宗·鄭忠信等狀啓,軍兵等將有凍死之患云,以元鐸處遺在管餉銀,除出缺百兩,貿易靑藍白布俵給之後,計數啓聞事,榻前陳達蒙允,七月初九日,卽爲行移於金起宗處矣。臣等之意,必於未寒前貿來,而久無貿來之報,不勝怪訝。向自本曹,已爲移文,而今見元鐸處置遺在銀數狀啓,藍靑白布貿易,銀數,不在其中,莫知其由,急急更爲移文,使之具由馳啓之意,敢啓。傳曰,知道。
答工曹參議李埈疏曰,覽爾疏章,所陳之辭,無非藥石之言,予實嘉尙,當服膺而採之。燼餘
上在慶德宮。停常參·經筵。
中殿,西平府院君永葬望哭後,二品以上問安。答曰,知道。
府啓,金浦縣令崔珪,些少微勞,乃是職分內事。金汝秋毓慶園封標者,未聞有加資者。吳竣上年以題主官陞資,今以書寫官又陞資,物情未妥,請崔珪等賞加,竝改正事。入啓。答曰,崔珪前後禮葬時功勞居多,不可不酌賞,吳竣等賞加,自有前例,亦難還收,竝勿爲更煩。
吏曹啓目,瑞山郡守洪霙,捕捉殺害人命賊人,上裁,何如?啓。加資。以上座目外,竝朝報
中殿望哭後,藥房問安。答曰,知道。
政院,中殿問安。答曰,知道。
尹知敬,以兵曹言啓曰,狀啓下政院,判付出給,則本曹堂上·郞廳,趁卽回啓,而濟州屯馬捉出事狀啓,書吏受出,經宿之後,始爲來告,致令緊急公事,不卽回啓,極爲駭愕。當該書吏,令攸司囚禁治罪,何如?傳曰,允。
姜碩期,以侍講院言啓曰,本院下番司書李坰出使,說書尹孝立呈辭,司書金堉今方入直,而以都體察使從事官,數日內當爲南下,下番無替直之人。尹孝立雖有病患,而不至大段云,請牌招入直。傳曰,依啓。
尹知敬,以兵曹言啓曰,義州中軍望,議于都體察使,擬望以啓事,傳敎矣。凡中軍之任,本道本州,自解啓聞,或自曹單望啓差,乃是規例,而今此義州中軍,則令該曹擇差事,問于本曹判書,備三望入啓,都體察使處,未及議擬矣。傳曰,知道。
姜碩期,以吏曹言啓曰,本曹郞廳,曾有差出之命,緣堂上不備,不得差出矣。郞官只有金槃,而方爲體府從事,以軍務檢監事,數日內將南下出去之後,又不得差出郞官,極爲可慮。今明日內爲政,差出闕員,新郞官行公之後,金槃使之下去,如何?傳曰,依啓。
姜碩期啓曰,吏曹草記,今明日郞廳差出事,依啓矣。今日〈政〉,何以爲之?傳曰,明日爲之。燼餘
上在慶德宮。停常參·經筵。
夜一更,流星出室星下,入坤方天際,狀如甁,尾長四五尺許,色光照地。
有政。
刑曹判書李德泂,吏曹佐郞李景奭,應敎鄭弘溟,校理李行遠,兵曹正郞李景義,說書鄭維城,知事朴東善,副修撰李昭漢,刑曹正郞李鍵,南海縣監池達沂,庇仁縣監梁斗南,碧沙察訪田大年,成歡察訪崔振溟,江原都事尹之復,典籍尹孝立·朴文溟,內贍副正李如珪,司饔正李光胤。
府前啓,請改正金汝秋·崔珪·吳竣等賞加事。入啓。答曰,不允。
右議政箚子大槪,兼帶大提學辭免事。入啓。答曰,卿其依舊例仍帶,須勿固辭。以上朝報
尹知敬,以文臣試射試官言啓曰,今日雨勢如此,試射不得爲之之意,敢啓。傳曰,知道。
又以備邊司郞廳以都體察使意啓曰,襦衣一千領,已送於平安監司金起宗處,尙餘襦衣六十餘領,紙衣二百餘領,贊畫使去時,沒數給送。軍民之赤脫,難過今冬者,金起宗已爲分給者,則勿爲疊受,何如?傳曰,允。
右議政金瑬上疏大槪,乞解文柄事。入啓。答曰,省疏具悉至懇。卿其依舊例仍帶,須勿固辭。燼餘。疊見上。
上在慶德宮。停常參·經筵。
午時未時,日暈兩珥。申時,日暈,暈上有冠,色內赤外靑。夜三更五更,月暈。
左議政五度呈辭。入啓。答曰,安心調理。
府前啓,金汝秋·崔珪·吳竣等賞加改正事。答曰,不允。金汝秋,非但封標,禮葬時,多有功勞,故拔例施賞,須勿更煩。
院啓,金藎國·具宏·吳竣,前年禮葬時,旣加一資,今年遷葬時,又加一資,因一事,至於疊受,賞典之僭,未有甚於此者。金汝秋以封標官,至受堂上之資,崔珪由五品,陞頂玉之列,瑞山郡守洪霙,以殺人賊捕捉之故,至於加階,物情駭異,請竝改正。贊畫使尹暉,持身無狀,見棄於人,久矣。今者代體察之行,將巡審西路,其責尤重,戎務之任,豈可付之如此之人乎?請遞差事。入啓。答曰,今此賞加,實非無據之事,爾等又如是論之,似乎過矣。且尹暉,不無罪過,然事在旣往,其才可惜,收用何妨。竝勿煩瀆。以上朝報
上在慶德宮。停常參·經筵。
巳時午時,日暈。夜四五更,月暈。內下日記
備邊司啓曰,戶牌餘丁木,匠人收布,兵曹用於他處,遺在者少,請本曹郞廳推考。傳曰,郞廳則先罷後推,當該堂上,亦推考。以上朝報
上在慶德宮。停常參·經筵。
卯辰時,日暈。夜一更,黑雲一道,起自巽方,直指坤方,長數十丈,廣尺許,良久乃滅。五更,月暈。
平安監司書目,毛營兵百餘名,突入山羊會堡,與假將金彦相戰,假將被傷事。以上朝報
上在慶德宮。停常參·經筵。
卯辰時,日暈右珥。五更,月暈。
慶尙監司書目,安陰呈,以都承旨鄭蘊病重,不得上去事。
院前啓,請改正金藎國·具宏·吳竣·金汝秋·崔珪賞加事。尹暉遞差事。洪霙加資改正事。入啓。答曰,前後禮葬,固非一事,都監亦爲罷而復設,今日之施賞,未爲不可矣。封標官加資,非爲執義之名也,乃所以重其事也。所謂微末蔭官等語,似乎未之思也。他餘事,竝已諭不允。
府前啓,請改正金藎國·具宏·吳竣·金汝秋·崔珪賞加事。濟用參奉李省身,行己悖惡,請削去仕版事。入啓。答曰,不允。李省身罷職。
胡差護行官柳希培,吳信男,入來。
備忘記,予常以爲,領府事,必與寡昧,同其休戚,無負昔心。不圖今者,舍君去國,如棄弊屣,良以不辟憒憒,決知其不可輔導,故奉身而退也。靜言思之,慙懼實深。承旨宜代予草敎,更爲敦諭,期必上來。以上朝報
謝恩,副修撰李昭漢。經筵日記
上在慶德宮。停常參·經筵。
午時辰時,日暈。
有政。
都承旨鄭廣成,掌令金地粹,正言任絖,廣州牧使李景容,吏曹佐郞李昭漢,弼善韓必遠。
傳曰,領·右相·軍籍堂上引見。
備邊司啓曰,西土人民飢寒之狀,見金起宗·鄭忠信狀啓,不覺心噎淚落。令士大夫,不分男女子,計新舊長短,各以一襲衣服,數日內收聚下送,且以此意,知委五部,如有願納者,收捧,而切勿勒捧。又以餘丁木三十同,除出下送,竝令俵給,何如?傳曰,依啓。
府前啓,請改正金藎國·具宏·吳竣·金汝秋·崔珪賞加事。請濟用參奉李省身削去仕版事。入啓。答曰,不允。以上朝報
上在慶德宮。停常參·經筵。
自辰時至,申時,日暈。
領議政申欽箚子大槪,身病辭職事。入啓。答曰,省箚,予甚驚慮,卿其安心調理,仍傳曰,遣內醫看病。
禁府啓目,鄭汝麟刑問二十六次,李尙節十六次,金後覺·朴繼信·裵斗雲十二次,不服加刑,何如?啓依允。又啓目,慶尙監司書狀云云,慶州判官南宮煒推閱,慶州元無戰船云,上裁,何如?啓,分揀放送。
院前啓,請改正金藎國·具宏·吳竣·金汝秋·崔珪賞加事。請改正洪霙加資事。入啓。答曰,不允。
府前啓,請改正金藎國·具宏·吳竣·金汝秋·崔珪賞加事。入啓。答曰,不允。
領府事李元翼上疏大槪,陳情乞退事。入啓。以上朝報
副應敎尹墀初度呈辭。入啓。還出給。經筵日記
上在慶德宮。停常參·經筵。
未申時,日暈。內下日記
左議政吳允謙六度呈辭。入啓。答曰,安心調理。
齎咨官書目,今二十日入往椵島事。
院前啓,請改正金藎國·具宏·吳竣·金汝秋·崔珪·洪霙賞加事。入啓。答曰,不允。
吏曹口傳政事,兵曹佐郞元振河。朝報
訓鍊都監啓曰,都監軍色郞廳,比他都監,最爲多事,雖逐日察任,軍務之事,常患不及,故自前除本司仕上直,不爲差祭等事,申明啓下,其意有在,而郞廳禮曹正郞林堜,今九月二十五日政,兼春秋差下取見吏曹兼春秋請出啓辭,則有曰,各司兼春秋或在外,或都監郞廳,不得察任,竝減下,以無故人員差出云,則爲都監郞廳者,兼春秋不得察任,明矣。況且本都監多事之地,決不可兼帶察任。請林堜兼春秋改差,使之專察都監之任,何如?答曰,允。訓局謄錄
上在慶德宮。停常參·經筵。
夜一更,艮方巽方,南西方有氣如火光,良久乃滅。灑雨。
答領府事李元翼箚曰,觀卿疏章,予心尤極缺然。卿須幡然入來,以副予至望。仍傳曰,遣史官傳諭。
聖節使書目,本月初四日到椵島,督府行禮後,初六日發向登州事。
院啓,廢朝時,宗室納物加資除資復授公事,請勿施行事。堤川縣監權澳,爲人泛濫,徵干太重,請罷職事。前啓,請改正金藎國·具宏·吳竣·金汝秋·崔珪·洪霙賞加事。入啓。答曰,今此賞加,雖似疊受,皆有舊例之事,除資還授,亦有例,竝勿爲煩瀆,可也。權澳事,依啓。
府前啓,請改正金藎國·具宏·吳竣·金汝秋·崔珪賞加事。入啓。答曰,今此賞加,雖似疊受,皆有舊例之事,勿爲煩瀆,可也。
有政。
正言李士祥,分兵曹參判洪霶,參議李景憲,正郞蔡衡佐·林得悅,知事李睟光,同知鄭孝成,翊衛李景閔,都摠經歷李嶷,都事南孝元。以上朝報
傳曰,近來軍士則把處多,嬪宮陪衛軍,不可仍爲直宿。今日則已暮,待明日罷陣事,言于該曹。訓局謄錄
上在慶德宮。停常參·經筵。
卯辰時,日暈。內下日記
傳曰,大臣·禮官命招。
傳于大臣曰,欲爲定婚於承旨姜碩期家,未知何如?回啓曰,伏承聖敎,允愜臣民之望,實宗社無疆之福。敢啓。傳曰,知道。
院前啓,請改正金藎國·具宏·吳竣·金汝秋·崔珪·洪霙賞加事。入啓。答曰,不允。
府前啓,請改正金藎國·具宏·吳竣·金汝秋·崔珪賞加事。入啓。答曰,不允。朝報
謝恩,校理李行遠。經筵日記
兵曹啓曰,卽者典醫監官員牒呈內,本月二十八日夜間,賊人七八名,持劍突入本監典賣廳,東窓下毁壁以入,打破樓板,將入庫間之際,庫子·守直·軍士等知覺,欲捉賊人等,與之相戰,以劍擊刺,忠州正兵安乭屎,刺軀卽死,賊人不能入庫,稜杖一介,大鎌一介,棄置而走云。都城內官庫,無賴賊人,公然打破,至於刺殺軍士,此實近來所未有之變也。庫間只有陳舊藥材及新捧人蔘數斤,雖幸軍士·庫直等知覺防守,免被偸竊,若不嚴加緝捕,則其漸不可長也。近來捕盜廳,巡邏禁捕等事,全不嚴謹,如此橫行結黨之賊,不能執捉,極爲可駭。請左右捕盜大將推考,使之蹤跡跟捕,致死軍士,自曹覓給斂葬之資,令同鄕二番軍士護送,何如?傳曰,依啓。兵曹謄錄
上在慶德宮。停常參·經筵。
明日魂宮親祭,三嚴三更,五點。
兵曹啓曰,本月二十八日,賊人六七人,乘夜突入典醫監,以劍擊刺,忠州正兵安乭屎,刺胸卽死。左右捕盜大將,竝推考,何如?傳曰,允。以上朝報
副校理李省身,積城地加土事,出去。經筵日記郞廳李鎭儀校。郞廳南鶴宗書。
上在慶德宮。停常參·經筵。
下直,江原監司吳䎘,忠淸監司李敬輿。
橫城士人陳克一告變內,本縣居前詡贊李仁居,謀逆起兵事。
有政。
承旨金蓍國·李如璜,江原監司吳䎘,堤川縣監韓必厚,刑曹參議李廷馦,正郞金秀南·安弘重。
原州牧使秘密狀啓,李仁居謀叛事。
江原監司書目,李仁居上疏上送事。
傳曰,大臣·禁府堂上,急急命招。
政院啓曰,兵判·備局堂上·都監大將·摠戎使,竝命招,何如?傳曰,依啓。
王世子嘉禮時,正使右議政金瑬,預差李廷龜,副使朴東善,預差李弘胄,竹冊書寫官李弘胄,篆文書寫官金尙容,敎命文書寫官沈悅。
傳曰,江原監司崔晛拿問。
江原監司書目,秘密狀啓上送事。
討捕使柳琳·申景禋·李一元,別將尹進卿等,領兵出去。以上座目外,竝朝報
義禁府啓曰,經變之後,獄間甚爲虛疎,令該曹別定監役官,及時修理之意。敢啓。答曰,依啓。
又啓曰,逆變猝起,似有連續出使之處,而本府都事洪璨·李璛等,時方在外,未及上來,請竝改差,以在京無故人,當日內,令該曹口傳差出,何如?答曰,允。
又啓曰,本府郞廳,連續出使,只有四員,依前例假都事十員,令該曹差出,何如?答曰,允。
又啓曰,本府郞廳,以罪人拿來事,原州等地出去,當不分晝夜馳去,而單騎以行,事多可慮,府書吏一人,依前例帶率沿路各官,多定軍人護送事,行移,何如?答曰,允。
又啓曰,罪人入來,則當設推鞫廳,以內兵曹爲之之意,敢啓。答曰,知道。
又啓曰,本府都事四員出使,本府及當直之外,只有三員,而一員又將出去,將不成模樣。新除授都事元振溟,遠在原州地云,卽令該曹無故人口傳差出,何如?答曰,允。禁府謄錄
訓鍊都監啓曰,以江原監司吳䎘啓辭,柳琳及都監馬兵帶去事,令備局量處事,傳敎矣。柳琳則以體察使啓辭,討捕使稱號,將爲發去矣。都監馬兵,則一百名已送于申景禋之行,雖不得八九十之數,令都監量宜除出,使之帶去,宜當。敢啓。傳曰,依啓。訓局謄錄
前翊贊李仁居上疏,伏以國運不幸,屬此艱憂,臣未知天地何所怒於殿下,而有如此之變乎?是宜殿下,自賊變以來,躬擐甲冑,不避風露,與祖宗,休養群臣,豆粥麥飯,臥薪嘗膽,同心同德,而至誠祈天,則可以感鬼神格天地,而況於人乎?以此制敵,何敵不摧?以此圖功,何功不成?殿下中興之本,專在於此也。此之不爲,而內而胡差接待爲事,外而譏察爲謨,其故何歟?此所以天地神人之所共憤也。大抵凶奴者,自絶于天,故天下之大賊也,殺其父,妻其母,所謂犬戎者,此也。二百年禮義之封疆,反爲犬戎之地,則宗社何依,聖廟何托?被髮左衽,其可忍乎?殺其父,妻其母,其可忍乎?思之至此,寧死之爲安,故臣,名雖微賤,性則人也,參以義理,則固難不出,故臣首倡大義,奮然起兵。伏願殿下,勿以臣之起兵爲妄,而特賜兵權,曲副討賊之大義焉。請斬主和賣國之奸臣,以雪殿下萬世之恥,然後肅拜西下。臣無任慷慨憂恐之至,謹昧死以聞。
賓廳大臣啓曰,伏見原州牧使洪靌狀啓,逆豎仁居,取橫城軍器。射天之志已著,臣等不勝憤憤,急遣宣傳官,探其蹤跡以來,觀察使崔晛,若見此等事狀,則所當具由馳啓,設機措捕,而狀啓之辭,但曰起兵,似非其時云,尤爲駭愕。崔晛拿來推問,新監司卽刻差出。且遣一員大將,率砲手及輦下兵,畿內近地之兵,陸續前進勦擊,水原軍兵,亦令體察使,傳令上來,伊賊爲向忠淸之語,此等事意,密諭于忠淸監·兵使處,使之竝力勦捕,何如?答曰,依啓。
大臣又啓曰,此賊必當不日就捕,然或有連結之處,則不可不預防,慶尙·全羅兩道,亦爲密諭爲當。將官則以東城君申景禋,差定矣。砲手則七百名,送之楊州,哨軍則使楊州營將,帶領前進之意,令摠戎使傳令矣。敢啓。答曰,依啓。
大臣又啓曰,賊豎之造謀,若或有連結黨援之處,則不可不盡其根株。賊豎家文書,似當搜探。且其妻子,亦當拿來窮問。敢啓。答曰,逆徒旣已起兵,在家文書,似難搜來,然竝依啓辭爲之。以上忠勳府謄錄
上在慶德宮。停常參·經筵。
下直,保安察訪權任中,昌城府使南宮戭,金井察訪金守實。
李如璜以都體察使從事官都體察使意啓曰,淸州牧使沈器成,領率本州精銳軍兵,使之待變于忠州事。入啓。蒙允矣。逆豎今已就捕,罷還事,忠淸監司處,傳令知委之意,敢啓。傳曰,知道。
傳于李如璜曰,原州牧使書狀陪持人,令兵曹論賞。
尹知敬,以義禁府言啓曰,罪人入來之後,推鞫廳,以內兵曹爲之之意,敢稟。傳曰,知道。
李如璜以都體察使意啓曰,逆豎今已就捕,水原軍兵及追後調發軍兵,似當罷遣,南漢入守之兵,亦當令罷,敢稟。傳曰,依啓。
以兵曹金泰男論賞兼司僕單子傳于李如璜曰,此職卑,稍高付之。
尹知敬,以兵曹言啓曰,本曹正郞李景義改差,其代差出事,已爲啓下,而昨日政,未及差出,當日內,令吏曹口傳爲政差出,何如?傳曰,允。
以原州牧使狀啓陪持人李俊健付守門將兵曹望單子傳于姜碩期曰,陞堂上。
姜碩期以尙衣提調意啓曰,每朔進上墨,依見樣精造封進事,去六月,分下三道監司處,移文知委矣。今十月朔進上,則慶尙監司當次,而迄不上送,以致各殿闕進上,殊無前期知會之意。事極未安。請慶尙監司推考,闕封之墨,急速上送事,行移,何如?傳曰,允。
朴炡以司饔提調意啓曰,忠淸道十月朔進上各殿封進生獐·生雉·生雁·鴨子等物,盡爲腐破。封進官吏,慢不致察。請推考。傳曰,依啓。
李如璜啓曰,逆豎旣已就捕,水原軍兵,勿爲領來事,今日雖已下諭,而當初徵兵之擧,極緊且急,所當星火馳傳,其有旨齎去宣傳官,昨日未時出去,今始入來,水原,是距京一日之程,如是稽緩。請有旨齎去宣傳官朴吉元推考。傳曰,依啓。
傳于尹知敬曰,今日開門標信,開陽門留門,大臣及禁府堂上,使之入來,速爲議處。
李如璜啓曰,水原往來宣傳官朴吉元,所奉標信還入。且請出密匣及皮囊。傳曰,知道。
姜碩期啓曰,文學李景曾辭職上疏,中路上送,批答欲傳于監司,則不知時在某地,景曾處,不爲,下諭,何如?傳曰,依啓。
又以吏曹言啓曰,臺諫有闕,政事,何以爲之?取稟。傳曰,過齋後爲之。燼餘
問事郞廳,兪伯曾·尹墀·李行遠·李景奭差下。啓。
備忘記,頃在江都時,尹煌等,搆成君父之罪,播於遠近,故逆賊仁居,乘其人心不平,肆意逞兇,豈不痛甚哉?兪伯曾亦是尹煌之類也。今使此輩治逆,殊甚不當。伯曾代,他人差出。
原州牧使書目,逆魁李仁居,捕捉囚禁事。
備忘記,仁居等拿來都事·宣傳官,斯速發送。且逃散逆徒,若爲一一推捕,則非但不可勝誅,無辜之民,亦不無橫罹之患。脅從罔治之意,監司及原州牧使處,急急下諭,以安民心。
江原監司書目,逆賊仁居及同黨各人,營將及橫城縣監押領上送事。以上朝報
摠戎廳啓曰,宋英望所領軍兵,旣已召還,今則當入直于本營,應入訓鍊都監軍兵,依前移入武德門外北一營之意,敢啓。傳曰,依啓。
訓鍊都監啓曰,去夜各樣入直都監軍兵,加磨鍊事,因傳敎,外五營各加五十名,內入番一百名,竝爲加磨鍊,而內入一百名,則闕門已閉,何以爲之之意,入啓。傳曰,知道。內入番,姑爲留置外營事,傳敎矣。此一百名,今當闕內入直之意,敢稟。傳曰,知道。逆徒旣捕,軍兵不必添入。訓局謄錄
上在慶德宮。停常參·經筵。
下直,江原都事尹之復。
李如璜啓曰,領府事李元翼書狀到院,而今日,乃是齋戒,不得入啓,而係是大臣之事,故敢啓。傳曰,知道。
又啓曰,忠淸道下去宣傳官李敦齊所奉標信還入。傳曰,知道。
以江原監司書狀三度傳于尹知敬曰,今見此書狀,近來標信宣傳官,似甚遲滯。水原下去宣傳官,亦似遲滯,査覈治罪。
尹知敬啓曰,就捕罪人等押領上送事狀啓,九月三十日亥時成貼,通晝夜計之,則已經二日三夜,罪人等宜已入來,而尙今寂然,其間遲滯緣由,無緣聞知。宣傳官一員,擇給能走馬發送,使之催促,仍爲探問以來,何如?傳曰,依啓。
又啓曰,江原道探聽宣傳官金逷,來到闕門外,何以爲之?敢稟。傳曰,不可爲此留門,姑置之。
又啓曰,宣傳官所持標信,留於外處未安,以門隙納之,亦甚未安,何以爲之?敢稟。傳曰,以門隙捧入。
又啓曰,宣傳官金逷所奉標信還入,且凶書持來,今日齋戒,何以爲之?敢稟。傳曰,有諱言,則明日入之,無妨。
金蓍國,以禮曹言啓曰,毛都督前冬至問安禮單,令戶曹磨鍊,別定譯官,齎持下去,亦令本道,堂上守令差定,問安使稱號,使之依例呈進,何如?傳曰,允。
李如璜,以備邊司言啓曰,司啓辭,各軍番次,依近例施行事。答曰,知道。各軍如是從略磨鍊,則各鎭·浦,似難成形,其中不足之處,更爲商量加磨鍊施行事,傳敎矣。各鎭各軍,尤甚數小處,稍加其數,付標以啓,而忠淸道,則非如兩南防緊之比,前無陸軍添防之故,今亦只以見在水軍磨鍊,亦成軍形,似不必添給陸軍,全羅道缺鎭浦,皆是防歇之地,與忠淸道無異,不爲加磨鍊之意,敢啓。傳曰,知道。燼餘
上在慶德宮。停常參·經筵。
西風。
下直,五叉浦萬戶黃壽聃。
吏批,判書張維進,參判洪瑞鳳式暇,參議李聖求進,承旨金蓍國進。兵批,判書李廷龜病,參判崔鳴吉都試進,參知鄭百昌都試進,承旨李如璜進。
李如璜啓曰,領府事李元翼書狀批答,以禁軍齎送,何如?傳曰,允。
尹知敬啓曰,罪人已爲入來,卽當推鞫,而司憲府大司憲未肅拜,執義在外,以次官參鞫之意,敢啓。傳曰,知道。
李如璜,以都摠府言啓曰,今日入直軍士,當爲中日習射,而有政事,退行之意。敢啓。傳曰,知道。
備忘記,宗室皆以與國家同休戚之人,臨亂遺君,各自圖生,罪實非細,但貧寒之人,三失祿俸,則不無飢餓之慮,言念及此,心甚惻然。今番落後宗室,竝蕩滌罪過,依例給祿,以周其急。
傳于尹知敬曰,頃日典醫監賊人,令捕盜廳跟捕矣。何以爲之?
李如璜,以摠戎廳言啓曰,已到御營軍,依前入番者,三日後中日,一次出入番,通五日習陣一次事,爲先擧行矣。試才論賞,待慶尙左道軍兵准數上來之後,稟施之意,敢啓。傳曰,知道。
又以摠戎廳啓曰,本廳中軍李顯達,已爲啓下,而方在罷散中,不得行公,令該曹付軍職,冠帶常仕,何如?傳曰,允。
又以左右捕盜大將意啓曰,問啓事,命下矣。典醫監作牒,賊徒方爲窺伺,而第念此賊,非外人所爲,故本監前後庫直可疑者,時方推覈,而其中前庫直枝晩,及其奴男伊等,行止荒唐,頗有所聞,及其入盜之後,至於被匿窺伺,自捕廳,方爲推問,而時未直招,入番庫直天日,則其日入直官員,不爲請入,僞着省記,使不能直宿,其爲情迹,亦甚可疑。同守忠州正兵李善立推問,則被死軍士,自番初,甘於廳處,至於兩朔,仍在本監,下人面目,無不相知,兼其知面者,捕必至殺害滅口云。玆敢庫直等,姑爲推閱,而未有分明端緖,故未卽入啓之意,敢啓。傳曰,知道。燼餘
有政。
大司憲李弘胄,右參贊鄭經世,戶曹佐郞李碩基,內贍正朴孝生。護軍吳竣,今加嘉善,金汝秋加折衝。
毛將接伴使南以恭,西下。
答領府事李元翼書狀曰,安心勿待罪事,回諭。
政院啓曰,宣傳官金逷,標信還入。且凶書持來,今日雖齋戒,入啓之意,敢啓。傳曰,知道。以上朝報
李如璜,以備邊司言啓曰,西邊入送綿布及襦衣等物,持去宣傳官尹彦恕,初二日已爲發去,而今日尙在本司云。其不爲照點領去之罪,不可不懲,尹彦恕,請從重推考。昨日臣等,問其輸送形止,然始聞其如此曲折,極爲驚駭,雖以封裹,傳授於宣傳官,而本司郞廳,不能詳察,以致如此,亦甚可駭矣。竝推考治罪,何如?傳曰,允。
又以摠戎廳言啓曰,今年先運御營軍小名行移者,七百三十九名,帖文下送者,二百十四名矣。題名人中,見到者四百六十四名,給帖募軍,慶尙右道只八名,忠淸道五名,而慶尙左道則今月初二日入番事,八月十五日成帖行移,九月十八日始傳於本道,故限內未及上送事,本道兵使,有缺此,則行移持去者,査覈後啓稟處置矣。至於全羅道,則新兵使具仁垕下去,雖然未久,前兵使有募得之人,而無一名來到,且撫軍司上送之人一百九十五名內,到廳者,只一百二十四名,本道難免不謹之責,已到者合四百七十七名內,慶尙道二百十六名,作爲一司,忠淸·全羅·京畿·江原等軍,又作一司,姑分左右番,自今日入番,所領軍單子啓下之意,敢啓。傳曰,依啓。
答都承旨鄭廣成疏曰,省疏具悉至懇。宜勿固辭,安心察職。燼餘
罪人陳光洽·陳鐸·陳鑊,拿來。庭鞫,元情後,陳光洽,刑問一次不服。朝報
上在慶德宮。停常參·經筵。
有政。
吏批,判書張維進,參判洪瑞鳳進,參議李聖求病,都承旨鄭廣成進。兵批,判書李廷龜進,參判崔鳴吉進,參議權泰一,參知鄭百昌坐起進,左副承旨李如璜進。
以司憲府慶尙兵營色吏朴以德等照律單子傳于李廷馦曰,兵使似當擧論,而何不爲之乎?
傳于鄭廣成曰,前銜官案,不謹修正,今後無遺漏,詳察修正。
掌令金聲發啓曰,慶尙兵營色吏朴以德等照律公事,昨日齊坐時,相議入啓矣。今承聖敎然後,始知兵使李沆罪狀上裁事一款落書,昏昧不察之罪,大矣。何可仍冒,請命罷斥臣職。答曰,勿辭。
李如璜啓曰,掌令金聲發,再啓煩瀆,退待物論。傳曰,知道。
掌令金地粹,持平呂爾徵·宋時吉啓曰,慶尙兵營色吏照律公事中,兵使李沆上裁一款,空然落漏,而不能致察,臣等昏昧之罪,與掌令金聲發無異,請命罷斥臣等之職。答曰,勿辭。
李廷馦啓曰,罪人高瓚拿來,宣傳官李尙敬所奉標信,及江原監司拿來宣傳官韓榮,所奉標信,竝爲還入。傳曰,知道。
李如璜啓曰,以兵曹粘目,江原監司處,兵符下送事,啓下矣。今日已暮,明日下送之意,敢啓。傳曰,知道。
尹知敬啓曰,左副承旨李如璜,今日入省記,同副承旨尹知敬,推鞫進去,而李如璜以刑房命下,故推鞫廳,卽爲進去,其代,以尹知敬,換入省記之意,敢啓。傳曰,知道。
金蓍國,以弘文館言啓曰,本館上下番,見存者四員內,應敎鄭弘溟,病勢沈重,不得入直,副應敎尹墀,問事郞廳,晝夜不離,只有副校理臣李省身,修撰臣金南重,長在直所,無他可替之員,疾病事故,不可預料。請上下番闕員,今日政,竝爲差出。傳曰,依啓。
李廷馦啓曰,卽刻上疏儒生金垣來現,而日已昏暮,待明日廳中齊會後,招問處置,何如?傳曰,依啓。
以備邊司虜中送人事草記傳于朴炡曰,虜中所送之人,已爲停當,此草記,還出給。
以禮曹王世子嘉禮擇日公事。傳曰,不用此擇日,故還出給。
以姜碩期爲知製敎,李忠養爲刑曹參議兼知製敎,李廷馦爲承政院右副承旨,尹知敬爲同副承旨,鄭孝誠爲掌隷院判決事,李省身爲校理,黃益中爲宗廟署令,安獻徵爲戶曹佐郞,沈闥爲司憲府監察,李聖錫爲宗簿主簿,崔珪爲金浦縣令,趙涑爲德山縣監。
昧爽,黃白氣一道如虹,起自巽方,指于北方,長可七八丈,廣尺許,良久乃滅。夜一更,月暈。以上燼餘
罪人陳光恰,加刑一次不服。
罪人李仁居及妻叔伊,子新白·重白·自白拿來囚。
罪人高瓚等二十二名拿來囚。
罪人陳光恰,刑問一次後壓沙,新白·重白·自白元情後,刑問各二次。
罪人李聖居·李始英拿來囚。
崔晛拿來,假都事一員出去。
義州府尹書目,九月十九日成貼,當日巳時,胡差十餘名出來,持汗書上去臣,使不得上去受汗書,而在我之道,莫如禁商之爲遠慮,而彼以國書爲重,如約開市落莫,則恐傷歡意,令該曹知委中外,商賈人下送事。朝報
上在慶德宮。停常參。經筵。
有政。
吏批,判書張維進,參判洪瑞鳳病,參議李聖求進,都承旨鄭廣成進。兵批,判書李廷龜進,參判崔嗚吉進,參議權泰一,參知鄭百昌進,右承旨朴炡進。
朴炡,以都摠府言啓曰,副摠管李時昉,漢城府晝仕坐起,請出標信。傳曰,知道。
又以備邊司言啓曰,仲男等,旣送汗書之後,回去與否,雖未可知,而開市之期,欲以今月二十日爲之,則非但日期甚迫,仲男等,若仍留灣上,則須以難便之事,送人之意,急急行會,使之知之然後,渠等亦必有通於其汗之事。且以有贈給之意,先言於渠等,本道所無之物,則罔晝夜輸送,似爲便當,別定禁軍,撥馬行會,何如?傳曰,依啓。
李廷馦啓曰,以憲府有故,推鞫停罷,罪人下獄之意,敢啓。傳曰,知道。如前下敎,俾無獄中虛疎之弊。
又啓曰,卽者使金垣讀他人之疏,則讀之不滯,似是解文之人,但不能分明懸吐,疏中有圉字而誤讀矣。此人,何如處之乎?傳曰,知道。出論題,使之製入,可也。
傳于尹知敬曰,推鞫至於姑停,而兩司處置,何至今不爲之?問于政院。
傳于鄭廣成曰,卽日爲政,臺諫差出。
以胡書回答傳于朴炡曰,胡差不可留一日,此回書,今日整頓,明日發送。
正言李士祥啓曰,掌令金聲發·金地粹,持平呂爾徵·宋時吉,大司憲李弘胄,大司諫金壽賢,竝引嫌而退。落書一款,實是下吏之罪,而不能致察,未免其失。崔晛之事,雖出於見識昏謬,而以其當初狀啓觀之,則極爲駭異,不可不嚴鞫,而不爲請刑,殊失獄體,不能執法之責,在所難免。請掌令金聲發·金地粹,持平呂爾徵·宋時吉,大司憲李弘胄,大司諫金壽賢,竝命遞差。答曰,依啓。
朴炡啓曰,胡書答送,一日爲急,故招問備邊司郞廳,則朴蘭英,時在利川地,急速上來之意,自本司,已爲行移云,而今有明日發送之敎,朴蘭英使之催促之意,言于備邊司,何如?傳曰,依啓。
傳于吏批曰,李景奭等,因推考,解見任,何以卽擬淸望乎?
鄭廣成,以吏批言啓曰,常時解見任別敍之人,見任旣解之後,已爲別敍付軍職,更擬淸望,別無所拘,故爲擬望矣。傳曰,昨日解見任,今夕擬淸望,以政體言之,則似爲未妥矣。
傳于李廷馦曰,臺諫命招肅拜,使之參鞫。
朴炡,以備邊司言啓曰,胡差明日發送事,傳敎矣。回書則可以趁卽整頓,而但朴蘭英,時在利川云。故今日平明,已令兵曹發馬行會,使之罔晝夜上來矣。未知明日能到否也,來卽發送之意,敢啓。傳曰,知道。
傳于李廷馦曰,金垣,今日所製之文,與上疏文體相同耶?政院察啓。
李廷馦以嘉禮都監意啓曰,髢髮元數四十丹內,三十丹則卜定於咸鏡道,時未畢納,十丹則濟州卜定矣。卽見濟州牧使牒呈,則因己丑年二十丹卜定,已爲畢捧留置,故依所捧數,二十丹上送云,旣已上送,今不可還送,竝爲納入之意,敢啓。傳曰,知道。
以鄭光績爲大司憲,李弘胄爲同知經筵事,金壽賢爲同知經筵事,韓必遠爲掌令,李時煥爲戶曹正郞,李行遠爲持平,李景奭爲弘文館修撰,全益禧爲從仕郞濟用監參奉,張熙載爲成均館學諭。以上燼餘
大司憲李弘胄,大司諫金壽賢啓曰,崔晛之事,觀其元情,似出於見識昏謬,故反復相議,不爲請刑,今承嚴敎,請罷斥。答曰,勿辭。
禮曹啓,嘉禮吉日,觀象監,以明年二月十八日推擇,定婚五朔後行禮,極爲未安,偸時行禮,亦多有之,令日官更爲擇日,歲前行禮,似爲便當,敢稟。傳曰,依啓。
罪人陳光恰·新白·重白·自白·金得命等,加刑一次,不服。
淸州防禦使書目,橫城逆豎李仁居同黨十六名,跟尋捕捉捧招事。朝報
上在慶德宮。停常參·經筵。
下直,通川郡守沈廷和,庇仁縣監梁斗南。
傳于李廷馦曰,德興大院君墓所改莎草,今月十五日擇日矣。聞莎臺亦退縮云,明春改擇日,一時修改。
朴炡,以備邊司言啓曰,仲男等贈給之物,令該曹已爲磨鍊下送矣。今聞仲男等,已爲回去云。其下送之物,竝令收儲義州,以爲他日之用事,本道監司·義州府尹處,竝爲行移,何如?傳曰,依啓。
李廷馦,以摠戎廳言啓曰,追到御營軍慶尙左道二百十二名,全羅道·江原道·京畿道竝十九名,已爲逢點,而未到之軍,連續上來,所領未差將官,別單啓下,軍兵依例付料之意,敢啓。傳曰,知道。
又以備邊司言啓曰,虜中送人之事,一日爲急,而朴蘭英,時在利川,昨日平明,已令兵曹發馬催還,又因政院啓辭,更爲催促矣。但蘭英不可獨行,必有帶行之人,蘭英入來之後,使之自望,則漸至遲緩,令兵曹擇定可合武士二人,預爲裝束,令戶曹磨鍊所送之物,一行行李,竝爲整頓待令,蘭英入來,卽時發送之意,敢啓。傳曰,依啓。驍健武士擇定,可也。
備忘記,觀監司金起宗狀啓,則申景琥等罪犯,極爲痛駭,申景琥爲先拿推。
李廷馦,以禮曹言啓曰,逆魁仁居,已爲承服正刑,依前例告宗廟,且自前討捕逆魁正刑,則有陳賀·頒敎等事,今亦依例擧行,何如?傳曰,依啓。陳賀權停。
又啓曰,來十一日,輪對日次,取稟。傳曰,知道。
鄭廣成,以吏曹言啓曰,祿都目政事,明日爲之之意,敢啓。傳曰,知道。
答修撰李景奭疏曰,省疏具悉。爾其勿辭察職。
海南縣監李時敏上疏。入啓。燼餘
政院啓曰,金垣所製之論,非但不解題意,且不成文理,與前疏,大相不同,疏辭之不出於渠手,的然可知矣。傳曰,金垣所爲,極爲可駭,必是大奸,陰嗾此人,欲售其凶計也。此習若長,則國不爲國,指嗾之人,自政院問啓,如或隱諱,令禁府拿鞫。
政院啓曰,以傳敎之意,問于金垣,則對曰,以臣所懷,自爲陳疏,豈有聽人指嗾之理乎?若其文字間,與弟金址,不無相議之處云。令禁府推鞫乎?傳曰,依啓。
罪人李仁居,刑問十度承服,陳光恰,火刑承服。
罪人李仁居·高瓚·陳光恰·金汝鑰·高大立等,行刑。朝報
義禁府啓曰,假都事十員內,五員出使,只餘五員,慮有臨時窘迫之患。令吏曹加出五員,何如?答曰,依啓。禁府謄錄
上在慶德宮。停常參·經筵。
有政。
吏批,判書張維進,參判洪瑞鳳進,參議李聖求進,都承旨鄭廣成進。兵批,判書李廷龜病,參判崔鳴吉進,參議權泰一進,參知鄭百昌進,右承旨朴炡進。
李廷馦啓曰,經筵熟讀間,停稟矣。爲日已久,依例取稟乎?敢啓。傳曰,限今朔,勿爲取稟。
持平李行遠啓曰,臣頃遭人言,醜詆罔極,外畏物議,內抱身病,不得赴召,至被推考,纔解見任,旋忝淸班,未覩聖敎,已極惶恐,踧踖罔措,無地自容。當此鞫獄方急,神人共憤之日,不得不冒陳私懇,瀆擾聖聰,臣罪至此,尤無所逃,不可偃然仍冒,請命罷斥臣職。答曰,勿辭。
朴炡啓曰,持平李行遠,再啓煩瀆,退待物論。
李廷馦,以禮曹言啓曰,逆賊仁居討平告廟事,已爲允下矣。不卜日,來初十日擧行之意,各該司知委,何如?傳曰,允。
又以備邊司言啓曰,江原監司許帶從事官者,以其有逆變也,今則逆變已定,廚傳有弊,減去之意,敢啓。傳曰,依啓。
以兵批洗馬望傳于朴炡曰,生·進中,有學行人擇擬。
掌令金南重啓曰,引嫌而退。時推旣畢,見任又解,則淸班除授,自是常事,別無可避之嫌。請持平李行遠,命出仕。答曰,依啓。
李廷馦啓曰,八道頒敎,當爲製述,而大提學金瑬,鞫廳進參,以提學張維,卽刻命招製進,何如?傳曰,允。
朴炡,以兵曹言啓曰,洗馬望改擬事,傳敎矣。後日政,與判書同議差出,何如?傳曰,允。
以張維製進敎文傳于李廷馦曰,此敎文,大臣見耶?似有漏落條件矣。
傳曰,史官一員待命,騎馬三匹立之。
以昕爲正義大夫,順陽君金聲發爲掌樂院正,金地粹爲弼善,呂爾徵爲司書,金景杓爲校書著作,金宗一爲兼良才道察訪,李厚慶爲陰城縣監。
夜五更,流星出柳星上,入五諸候星,狀如鉢,尾長五六尺許,色黃。
李如璜以尙衣院官員以提調意啓曰,王世子婚禮時所用玉塊,令成川·端川等邑上送之意,已入啓蒙允,而端川所送玉圭及敎命軸次冕旒珠圓經,皆少於見樣,而品甚麤劣,決不可用。自官改備上送,俾無不及之患事,本道監司處行移,何如?傳曰,依啓。
金蓍國,以漢城府言啓曰,凡役民之際,較量民情,不絶其生理,則役之而不能怨者,乃民之情也。園所石物莫重之役,車摧牛傷,而民夫不爲疾怨者,以給價故也。今者都監貿炭於水上,許多炭石,竝價家木等,輸運入京,勞費專靠於車馬矣。正當公私沈藏之節,無價而行,此無前之役,將來藏氷大役,亦爲當次。若此不已,數少江村之民,勢難支保,怨苦難堪。大蓋辦備車牛,買立馬匹,以爲自己資生之計,而官家不爲給價,勒運無窮之炭,則生理絶矣。極爲可慮。請令別造廳,依軍器寺火器都監戎器措備之例,一一給價載運事,捧承傳施行,何如?傳曰,允。燼餘
義禁府啓曰,崔晛罪狀,係是一罪照律,何如?傳曰,今此崔晛之罪論之,則固難容誅,察其本情,則不無可恕,依律處斷,予實不忍,姑從惟輕之典,減死照律,何如?議大臣以啓。
禮曹,世子嘉禮納采,今月二十八日午時,納徵十一月初十日午時,告期十一月二十一日巳時,告廟十二月初一日,冊嬪十二月初四日午時,親迎十二月二十七日巳時,同牢宴同日未時。啓。傳曰,依啓。私廟·魂宮告祭,亦爲擧行。
又啓曰,陳賀雖權停,頒敎八方,似不可已,何以爲之?傳曰,依啓。朝報
義禁府啓曰,逆賊李仁居·高瓚·高大立·金汝鑰·陳光恰,已爲承服正刑,降其邑號,罷其守令,破家瀦宅,籍沒緣坐等事,依律文擧行事,捧承傳施行,何如?答曰,依啓。禁府謄錄
上在慶德宮。停常參·經筵。
典牲署提調李貴啓曰,祭享黑牛,自濟州出來,分養於忠淸道,前期留養,待其肥澤後上送,則本署,又別養數月後進排,例也。亂後,濟州不遵舊規,不爲前期出送,而出送後,亦依舊例分養於各邑,未滿旬日而上送,本署亦未滿旬月而進排,祭牛之不得肥澤,其勢然也,極爲未安。本署留養黃牛三首,黑牛五首內,黑牛一首病斃,二首方病,平時如有牛疫,則移養閭家云。今亦依前,移養於利太院近處,宜當。前頭臘享·春享大祭,所進黑牛,方爲乏絶,令忠淸監司,別定差使員,留養黑牛,刻期上送事,發馬下諭,何如?傳曰,依啓。
正言李士祥啓曰,近來徼巡之事,日漸解弛,都城官府之中,新經殺越之變,而非徒不能跟捕賊黨,街路警夜之備,亦不嚴飭,極爲寒心。請兩邊捕盜大將,從重推考,當該從事官,先罷後推。答曰,竝推考。
傳于李廷馦曰,獄門打破,放出罪人,此意,何不入敎書中乎?
李廷馦以都體察使意啓曰,臣所帶中軍·別將·軍官百餘人,自初一日聞變後,臣領率,直宿闕門外。厥後近道各軍官輩,聞變日日來集,扈衛所屬及體府所屬竝其數,中軍·別將十五員,軍官二百二十七員,牙兵·軍牢三十八名,晝夜不離,長在直所。當初戶曹,以八十員磨鍊其料,而各給一人六斗,勢所難堪,故以二人之料,合給一人,一月所食,不過十二斗矣。今則直宿之數,如此其多,不可以四十人之料,分給許多之人。如難加給其料,則似當分番,而第念事變未定,扈衛單弱,合有變通之擧,敢啓。傳曰,知道。分番,可也。
又以備邊司言啓曰,卽招朴蘭英,言其明日發行之意,則答曰,彼賊,旣以二十日爲限,則雖疾馳而行,勢將不及,寒具無一措備,願寬日限,以治行具。且他人,雖無所操之物,猶可也。聞渠之行,則希望之人必多,手中無物,深以爲憫云。何以爲之?敢稟。傳曰,知道。令該曹,量宜磨鍊給送,寒具,亦爲題給。
掌令金南重啓曰,臣等,伏覩崔晛之事,其與賊問答,及當初馳啓之辭,有若全昧逆順者然,物情駭憤之極矣。爲方伯者,聞賊將有起兵擧,而不爲動念,不卽乘機捕捉,此而得免刑章,則將何以爲國?請還收減死之命,依有司照律施行。答曰,崔晛之事,泛論其罪,則宜在罔赦,而細察其情,則不無可恕,減死照律,有何不可乎?此是詳處之事,須勿更論。
大妃殿,藥房問安。答曰,頃日感寒,而近日則差歇,勿爲問安。
傳于李如璜曰,世子嘉禮後,設宴等事,前規謄書公事,曾已啓下矣。此公事覓入。
李廷馦啓曰,頒赦·百官加爲之事,傳敎矣。某罪以下頒赦乎?傳曰,雜犯死罪以下,放送。
獻納沈之源,正言任絖啓曰,崔晛若免刑章,則將不可以爲國,故今曉,行相會禮,與同僚相議,以請收減死之命,依有司照律施行事,合啓之意,簡通于憲府,則待其歸一,就長官搆草啓之,可也,而城上所,徑先詣闕,大司諫李顯英,以事勢如此,今日各自爲啓之簡通,臣等亦依長官之意,答送矣。卽見分撥,只啓捕盜大將事,至於崔晛之事,無端不擧,此無非臣等所致,請命遞斥臣等之職。答曰,勿辭。
朴炡啓曰,頒赦時敎書,張維製進,敎書見于大臣,則以爲有改處,提學張維命招,改製之意,敢啓。傳曰,知道。
以頒敎時嚴時刻單子傳于李如璜曰,權停例爲之。燼餘
義禁府啓曰,崔晛事,議于大臣,則判府事趙挺,海昌君尹昉,領議政申欽,左議政吳允謙,右議政金瑬之議,皆以爲聖敎允當。傳曰,依議施行。
義禁府,崔晛決杖一百,流三千里,告身盡行追奪。啓。傳曰,允。
明日討賊頒敎,三嚴,辰初。朝報
義禁府啓曰,逆賊李自白·高繼立·金得命,已爲承服正刑,降其邑號,罷其守令,破家瀦澤,籍沒,緣坐等事,依律文擧行事,捧承傳施行,何如?答曰,允。禁府謄錄
上在慶德宮。停常參·經筵。
有政。
下直,甲山府使李興國,歙谷縣監金迪。
掌令韓必遠,正言任絖啓曰,臣等,伏覩前監司崔晛,當初狀啓,及與賊問答說話,則有臣子所不忍者,此物情之憤激者也。方面之臣,知賊將有起兵之計,而出巡旁邑,無意討捕,如是而得免刑章,則寧有此理?聖批,以細察其情,而不無可恕爲敎,臣等惑滋甚爲。殿下之所恕者,情也,臣等之所爭者,法也。王法一撓,而徑情直行,則國家之事,將日非,而終至於不可爲矣。請還收減死之命,依有司照律施行。答曰,已爲議處,勿煩,可也。
韓必遠啓曰,臺諫處置,事體極重,今日又有頒敎大禮,故臣等相議搆草,朝日未出之前,傳于承旨,而巳時始爲入啓,注書之怠緩不職,甚矣。當該注書,請命推考。答曰,依啓。
正言任絖啓曰,近來繳巡之法,日漸解弛,都城官府之中,新經殺越之變,而捕盜從事官等,非徒不能跟捕,街路警夜之備,亦不嚴飭,罷漏之前,人多通行,無意呵禁,此豈尋常推考而止哉?請兩邊捕盜從事官罷職。答曰,已爲推考,不必罷職。
李如璜啓曰,凡敎書,禮房次知,而旣有頒赦之命,則該房,乃刑房也。敎書中,律文改付標處,今朝始爲啓下,故卽招能書文臣,書寫之際,自致日晩,臣之不能檢飭之責,在所難免,而禮房獨被推考,臣不勝惶恐,伏地待罪。傳曰,知道。勿待罪。
又啓曰,淸州逆黨拿來事,禁府假都事李裕基,宣傳官李郭齊,去初六日閉門時出去,而今過三晝四夜,尙不拿來,雖緣驛路殘弊,以致遲滯,考其日子,稽緩已甚。請假都事李裕基,及宣傳官李郭齊,竝推考。傳曰,上來後,拿推。
大妃殿,二品以上單子問安。答曰,平安,勿爲問安。
藥房都提調臣申欽,提調臣徐渻,副提調臣鄭廣成啓曰,前日劑進加減八味元,已盡進御乎?外貢山茱萸,先爲封進以來,八味元,若盡爲進御,則合更爲製進,敢稟。答曰,製入。
朴炡,以兵曹言啓曰,濟州船運軍器等物,令軍器寺官員及本曹郞廳,眼同捧上,本寺入庫,而輸入車輪,令漢城府擧行,何如?傳曰,依啓。
又啓曰,事變假注書姜瑜,鞫廳兼察事,入啓矣。姜瑜痰盛之症,卽今甚重,不能察任,以廳注書全益禧,只今夜兼察鞫廳,何如?傳曰,依啓。
尹知敬以承文院都提調意啓曰,吏文學官之設,專爲事大文書,特出入遞兒四等付祿,國家之待渠輩,亦云厚矣,而近來紀綱解弛,自便成習,受祿之後,卽任意下鄕,無一人時仕,行移催促,非止一再,而迄無形影,目今文書委積,不成模樣,極爲痛惋。此後若仍踵前習,不爲來仕者,一一移送軍籍廳,闕額充定,以革痼弊,何如?傳曰,依啓。
又啓曰,近來本院無實郞廳,事多苟且,新授注書辛應望,今在全羅道靈光地,斯速乘馹上來事,下諭,下人給馬下送,何如?傳曰,依啓。
又啓曰,齎咨官李坰,以毛將所贈禮物綵段十匹,雜物十四種,菓品六封,使譯官,納于該曹云。敢啓。傳曰,知道。還給,可也。
鄭廣成,以吏曹言啓曰,頒赦後,別歲抄,例爲書啓矣。永不敍用,準期不敍,中下人員,竝爲書啓乎?敢稟。傳曰,依前例爲之。
又以吏曹言啓曰,海昌君尹昉,前日除授領敦寧,以國舅應授之故,上前遞免矣。今則領敦寧有闕已久,而原任大臣,只帶勳府之職,參以近規,似爲未安。後改下批,何如?傳曰,姑徐。
李如璜,以備邊司言啓曰,朴蘭英帶去禁軍二人,令兵曹已爲擇定矣。其中一人,欲以親信出身全然帶率而去,且不可無胡譯,權仁祿亦欲帶去,而都體府軍官許益福,自願入去,欲爲詗探彼中情形而來,依願入送,似爲無妨,體臣之意如此,故敢啓。傳曰,依啓。竝依例衣資題給。
以李命俊爲刑曹參判,僖爲陵山副正,李命雄爲正言,李士祥爲典籍,李廈爲內贍寺主簿,辛應望爲承政院注書。
尹知敬啓曰,頃日玉果居幼學沈敏謙,封疏來呈,臣等見其疏中稱說,宰臣及朝官,無論大小之員,多所評論,任意毁譽,臣等之意,以爲如此等疏,不當捧入,相議出給矣。今者敏謙,又來呈疏,至以言路爲言,其前疏竝入乎?敢稟。傳曰,知道。前疏,亦爲捧入。
傳于尹知敬曰,頒赦敎書,雖有改付標處,昨日內,似當爲之,而何至今不爲乎?政院怠慢矣。回啓曰,自本院再三催促,而未盡條件,添入改作事,自至夜深,今始入啓矣。傳曰,知道。色承旨罷免,怠慢之責。
朴炡啓曰,淸州罪人拿來事,下去宣傳官李郭齊,所奉標信還入。傳曰,知道。
兵曹參判崔鳴吉上疏。入啓。答曰,省疏具悉。卿其勿辭,安心往來。仍傳曰,澆奠床備給,石灰及造墓軍,題給。燼餘
十月初十日,逆賊李仁居正刑後,敎中外大小臣僚·耆老·軍民·閒良人等書。王若曰,賊臣干紀,旣稔梟獍之凶,司寇制刑,爰正鯨鯢之戮,玆頒大號,庸告群方。越予眇躬,承此丕緖,雖憂勤之不懈,奈治理之難臻。志存惠鮮,而資澤未能究宣,政多恩貸,而奸宄靡所懲懼,馴致逆節之滋蔓,屢見國步之顚隮。逆賊李仁居,稟性陰妖,託迹詭秘,文奸言以欺世,不畏天知,飾僞行以誣民。至徹上聞。予亦眩於名實,蓋嘗優以寵光,罔念大恩,反懷非望,徂玆戎虜之侵軼,岌乎宗社之阽危。凡在食毛,皆思效力,而仁居,旣不能奔問行在,輸捍王之忱,又未嘗募集兵糧,奮討賊之義,覘伺瑕釁,包藏禍心,潛結吠主之徒,欲逞射天之計,執詭辭以脅持方伯,上嫚書以罪狀朝廷,公然請籍兵權,何異董卓之鳴鐘鼓,甚至欲斬宰輔,便是王敦之害劉·刀。建彰義之旗,自稱大將,發縣庫之仗,分授白丁,破囹圄而放出囚人,勒吏士而追捕邑宰,扇動湖·嶺,藉重地而收兵,睥睨郊畿,擬長戈之指闕,幸賴州牧之決策,遂發官軍而徂征,顧蚊蜹之屯,應就掃蕩,然蜂蠆之毒,尙復動搖,力窮而後見擒,情現而後就服。已將逆賊仁居及其子自白,同黨高瓚·高大立·金汝鑰·陳光洽·高繼立·金得命等,依法正刑訖。妖腰亂領,悉染汚於砧鈇,害氣惡氛,旋廓淸於晷刻,旣快臣民之積憤,仍施雷雨之覃恩。自本月初十日昧爽以前,除謀反大逆,子孫謀殺歐罵祖父母,父母妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪,徒流·付處,安置·充軍,已至配所,未至配所,已發覺未發覺,已決正未決正,咸宥除之。然以宥旨前事,相告言者,以其罪罪之,在官者各加一資,資窮者代加。於戲,天地神祗,不爽助順之理,陰陽舒慘,同歸發育之仁,欲其竝生,與之更始,各鑑順逆之報,共保淸寧之基。故玆敎示,想宜知悉。弘文提學張維製進忠勳府謄錄
上在慶德宮。停常參·經筵。
以鄭復吉爲事變假注書。
同知李尙吉啓曰,臣於昔年,久在西邊,與毛將有相知之分,而義無私交。自監司遞來時,及還朝後二三年,未嘗修一札以候,時因往來人,得聞毛將致憾於臣。頃日臣子坰,適以齎咨〈官〉入向椵島,不可無一字問,略修例音以送。坰之還,送臣禮物雜色段,多至十匹,臣不敢私受,給付譯官,使之納于該曹之意。敢啓。傳曰,知道。領受可也。
李如璜啓曰,執義權濤,再啓煩瀆,退待物論。答曰,知道。
又啓曰,全羅道監司等處下去,宣傳官安信,所奉標信還入。傳曰,知道。
夜五更,流星出軒轅星下,入角星上,狀如鉢,尾長八九尺,色白。
吏曹啓曰,赦後,例有別敍用,今番何以爲之?敢稟。傳曰,依前例爲之。燼餘
罪人朴大震·許厚,拿來,元情後,許厚放送。
副元帥書目,彼胡之來投義州者,連次有之,及彼言未到,斯速刷還爲宜事。
義州府尹書目,眞獺三名逃來,唐差官二員,率家丁五名又至,唐·獺適到同日,狼狽苟且辭緣事。以上朝報
李如璜啓曰,以推鞫廳啓辭,橫城縣監處,問啓事,蒙允矣。事體重大,不可以公事成送,監司處,下諭,使之問啓。且當此多事之日,一路人馬有弊,此有旨,今日出去都事付送,何如?傳曰,依啓。
以江原監司處有旨單子傳于李如璜曰,仁居起兵翌日就捕,何暇通於淸州乎?問於有旨中,似涉不關矣。
掌令韓必遠,正言任絖啓曰,亂逆,天下之大惡,而人得以誅之者也。仁居之凶計,狼藉於其書,逆節昭著於其言,爲方伯者,固當囚繫上變,遏絶禍心,而晛謂逆賊爲處士,謂凶言爲慷慨,旣知起兵之狀,恬不動念,當其馳啓之時,語多無倫,至於出巡旁邑,無意討捕,豈人臣沐浴請討之義乎?觀晛處事,已極無理,論晛罪狀,固難容貸,而殿下,以已爲議處爲敎,臣等之惑,滋甚焉。討逆,是何等事,而晛忘之,縱賊,是何等罪,而晛犯之,寧容諉非本情,而有所恕乎?此而不治罪,王法無所施。請還收減死之命。批答。缺
十月十一日,延平府院君李貴,請對引見入侍時,承旨金蓍國,記注官李時煥,假注書金元立,記事官尹絳。李貴曰,每年逆獄不絶,國脈甚傷,臣竊痛焉。逆獄則時方推治,朝廷終當善處,而今者朴蘭英,將遣虜中,此行之機關甚重,臣之所懷,不敢不達。再昨,以小臣之意見,書送備局,則或有是之者,而旣爲入啓,無可奈何云云。且見承文院回答書草,則殊甚疎略,不成說話,臣恐事機從而大誤也。今此開市一事,若以爲生民殘弊,徐待後日而爲之云,則彼必曰,兩西之民,則果如是殘弊,都城買賣云矣,將何以答之?不亦難乎?缺豈以蘭英之口舌,以塞溪壑之慾,缺我得補軍之資,彼有通貨之樂,回答之書,甚爲疎闊,其曰力不及者,此乃不忍言之言也。以其父,贖還其子,以其妻,贖還其夫,是何等事,而爲民父母,答之以力不能及,豈君人之言乎?蘭英之言,以靑布十匹,可贖一人云。若私與之買賣,必有高下之患,定價於國汗前,則仍成規例矣。有如此好機會,而以力之不及拒之,則大誤事機,彼賊之來不來,豈不在開市之許不許乎?今去差臣處,亦宜計給物貨,而被擄人族屬中,願往而贖還者,且送數十人,使之贖還,則庶可塞責矣。上曰,卿之言,不無所見,而開市之事甚難,廟堂以此持難矣。大槪被擄人贖還,雖是至情所在,人力有所不及,若開市歇定其價,則可以贖還,定價事,似爲便當,令廟堂議爲之,可也。貴曰,答書中,義州撤兵一事,亦爲措辭致謝,而此一款,亦爲漏落矣。上曰,無乃前日已爲故不及耶?答書初甚迂闊,使之添入,而亦未該備。貴曰,旣和而不許開市,此難保之道也。徒以言辭修飾,欲拒其所大欲,彼必不信而反爲後患矣。上曰,卿言似是,而開市,則不可猝然許之,父之欲贖其子,子之欲贖其父者,至情所在,而力有所不及,和親則出於不得已也。中朝容有可恕,若又爲開市,則所聞,甚不美矣。貴曰,小臣旣不得用於朝,只達所懷而已。今番蘭英之去,被擄人贖還物貨,使之量宜持去,且使管餉使,覓給靑布千餘匹,以之買賣,少緩賊意,宜當。且待蘭英,不當如是之薄也。上曰,蘭英則當初已使給料矣。貴曰,其子付職,旣有傳敎,而時未付職,如此之人,所當收用矣。近來政體旣濫,用人乖方,勳臣者,國家柱石也。勳臣中,雖不無長短,而皆是忘赤族之禍,成不世之大業者也。殿下自初,委任於勳臣,與之同休戚,則逆儻,從何而出乎?崔晛前爲大司諫時,以四大將家藏衷甲爲言,以仁居爲處士,不卽討捕,於此,可見其情態矣。勳戚大臣,殿下不爲分察而用之。頃者定嬪之時,不招小臣,今玆治逆之時,又不招小臣。自古勳舊,於國家大計,豈有在家而不知者乎?臣身爲勳舊,而國家大計,不得預知,前者得兼承文提調,而近日則不得兼帶,故今番胡書之答,亦未得預知矣。上曰,卿不兼承文提調乎?依前下批。貴曰,近來政事,以名取人,趙絅每擬臺諫望,古規則不如是矣。小臣,前無罪過,而至比於魯三家晉六卿,分明以虛言,欺罔天聰,而至於尹煌則降虜二字,缺此罪可竄。上曰,朴蘭英不可持雜物貿易,而持去之物,量宜以給,似當,令廟堂議處。上曰,朴蘭英前日,亦付軍職而送之,依前付職爲可,而渠方守喪云,故該曹不爲付職矣。當初使之給料,而今亦給之乎?問于戶曹。貴曰,成宗朝李石亨,以功臣召入便殿,至賜御衣,殿下待勳臣之意,漸不如初,勳臣似有落莫之意矣。殿下不用經事之人,而每取新進之人,願取經事之人焉。此賊,今明年若不來,則凡軍國之事,必至恬嬉,終致大禍,自上不但講論經義,願覽兵書焉。頃者有敎兵書之敎,而厥後備局,卒無奉行之人,備局所爲,只是回啓文簿而已。其回啓之善惡,殿下亦每得盡察乎?小臣請遞備局堂上,任意閑住,不赴朝議,則乃小臣保全之道,而天恩終始曲全矣。上曰,非此元勳辭退之時,勿辭。燼餘
上在慶德宮。停常參·經筵。
傳于尹知敬曰,世子嘉禮時各項儀註,今日內,竝爲書入。
以朴蘭英付軍職事傳于尹知敬曰,知道。每等給祿乎?問啓。
以朴蘭英不爲給料事傳于李如璜曰,知道。不爲啓稟,任意不給,該曹所爲,殊甚非矣。今後依例題給。
傳于李如璜曰,軍籍廳分番事,幾許爲之乎?燼餘
兩司合啓,請還收崔晛減死之命事。答曰,崔晛處事,實爲駭異,難免刑章,眚災肆赦,亦是古人恤刑之道,須體予意,亟停勿煩。
副元帥書目,義州投來胡人一名,騎馬脫逃,若彼酋知容受逃胡之事,差人送言,則處置甚難,餘存逃胡,不待朝廷分付,使嚴愰修書,劉海刷還事。
備邊司啓曰,朴蘭英,今將入往胡中,以回答官稱號,何如?傳曰,依啓。
奏聞使權怗七月二十四日成帖書目,本月十八日始到登州,只率李膺等十餘人馳進事。以上朝報
朴炡,以備邊司言啓曰,朴蘭英,將爲拜辭來詣,而因昨日右贊成李貴登對時啓辭,有議處之事,書中亦將添入,明日發送之意,敢啓。傳曰,知道。
朴炡啓曰,問于備邊司,則軍籍分番之事,諸道則已盡爲之,而但嶺南九邑募軍數,本道尙不謄送,以此請遣郞官査處之意,時方搆草,書啓,而未及來呈云矣。傳曰,知道。
以胡書回答草傳于李如璜曰,胡人必知我國人釜山販貨之事,答書中所謂遠方商人,必無冒險遠販貨於邊塞者一款,似不當及之,議處。燼餘
上在慶德宮。停常參·經筵。
李如璜,以胡書回答中傳敎之事,卽招承文院入直官員,則下人來言,應直官員,昨以此事回告事,往諸提調家,日暮門閉,未及入來云。時急之事,未卽分付,極爲駭愕。請當該承文院官員推考。傳曰,依啓。
以朴蘭英胡中所用盤纏加磨鍊單子傳于李如璜曰,靑布一百匹,又爲加磨鍊。燼餘
禁府啓目,金垣刑問一次不服,加刑,何如?啓。依允。
司果金卨上疏大槪,請下司敗,以正臣罪事。入啓。傳曰,此疏下禁府,回啓。
回答官朴蘭英,出去。
鐵山府使書目,督府差官二員,方爲上京事。
禮曹啓曰,取考謄錄,則嘉禮後,有陳賀·頒敎書·頒赦之例,今亦依舊例磨鍊,何如?傳曰,中宗朝,只行賀禮,勿爲頒赦。
兩司合啓,請還收崔晛減死之命事。答曰,不允。以上朝報
辰時巳時,日暈兩珥,暈上有冠,冠上有戴,色皆內赤外靑。午時未時,日暈。初昏,乾方有氣如火。夜一更二更,月暈。
侍講院啓曰,世子大學畢講後,論語進講之意,前日議于師傅,已爲定奪矣。大學今已畢講,自明日爲始,論語進講之意,敢啓。傳曰,知道。已上春坊日記
上在慶德宮。停常參·經筵。
辰巳時,雷動雨雹,狀如小豆。午未時,雷動雨雹,狀如大豆。三更,大風下雪。
副元帥書目,義州逃胡趙安,投入毛都督營中事。
開城留守書目,督府差官等,十三日留本府,明朝發向云云事。
兩司合啓,請還收崔晛減死之命事。答曰,不允。
以禁府金卨上疏回啓上裁公事。傳曰,拿鞫定罪。
禁府,金卨拿囚。啓。以上朝報
上在慶德宮。停常參·經筵。
三公以天變辭免上疏。入啓。答曰,省疏具悉。卿等之懇。近來天怒民怨,愈往愈甚,予中夜無寐,慙懼實深。咎實在予,卿等須勿控辭,各言予闕失,以答天譴。
禁府,罪人李時榮物故。啓。罪人三然,加刑一次不服,火刑一次不服,罪人陳鑊·陳鐸放送。
辰巳時,日暈。以上朝報
上在慶德宮。停常參·經筵。
有政。
以金壽賢爲都承旨,鄭弘溟爲舍人,李景義爲持平,李行遠爲修撰,鄭鳳壽爲龜城府使,李之薰爲龍川府使,金汝水爲黃州判官,全尊性爲固城縣監,安伸爲鎭海縣令。
平安監司書目,碧潼郡報內,與漢人,相戰辭緣事。
又書目,龍川府報內,漢人禁斷,差人毛有然等,領兵百餘名,劍山·普光等處分派事。
禮曹,十一月十四日聖節,十五日冬至,望闕禮習儀,初度今十月三十日,二度來十一月初五日推擇。啓。
禮曹,嘉禮時,冊嬪·醮戒·親迎等習儀,初度來十一月十一日,再度十七日推擇。啓。
差官接伴官李士祥入來。兩司合啓,請還收崔晛減死之命事。答曰,不允。
院啓,宗簿主簿李聖錫,爲人怪妄,請命遞差。監察崔承廷·朴宗男,爲人愚劣,請竝命遞差。答曰,依啓。李聖錫,爲國盡心之人,今除此任,未爲不可。以上朝報
侍講院啓曰,本院下人之數,比闕內諸司最少,而減之又減,只有書吏七名,使令六名,凡擧動時使喚等事,殆不成樣,苟簡莫甚,且前頭嘉禮不遠,號令分付之事,比常時尤多,頃日減數書吏·使令各五名,令該曹,速爲還定何如事,先達後啓。答曰,知道。令該曹,量宜加定,俾成模樣。已上春坊日記
上在慶德宮。停常參·經筵。
傳曰,明日督府差官接見事,分付。
兩司合啓,請還收崔晛減死之命事。答曰,不允。
院啓,請李聖錫遞差事。答曰,令該曹,他司主簿換差,可也。
鞫廳罪人尹己等十四名定配,李春白等二十人放送。以上朝報
謝恩,修撰李行遠。經筵日記
義禁府啓曰,罪人尹己等,已爲定配於平安道內五處郡邑,今將發送,而一路疲弊,不可各令押送,似當以羅將一人,押付於本道監司,使之分送,而但許多罪人,不可以一羅卒押送,使一路各官,多定軍人,次次交付,似爲便當。京畿·黃海·平安等道觀察使處,竝爲行移,何如?傳曰,依啓。羅將一名,加定以送,可矣。禁府謄錄
上在慶德宮。停常參·經筵。
夜三更,有霧氣。
兩司合啓,請還收崔晛減死之命事。答曰,不允。
府啓,延安設爲舟師,脫有警至,與白川合勢同力,一以爲備禦海口之計,一以爲酬應根本之地事,請令廟堂商議處置事。答曰,依啓。
下別歲抄。以上朝報
上在慶德宮。停常參·經筵。
有政。
以李景奭爲吏曹佐郞,鄭經世爲同經筵,金南重爲副修撰,沈東龜爲奉敎,鄭百亨爲待敎,金汝鈺爲檢閱,金聲發爲掌令,黃泳爲監察。
傳于賓廳大臣曰,原州牧使洪靌等,聞逆豎起兵,卽發邑內軍兵,不日討捕,其忠勇功烈,古所罕有,欲爲錄功,以褒其忠,未知,如何?且其時傍縣守令,不卽發令致討者,難免其罪,亦爲酌處。
賓廳回啓曰,大蓋逆賊仁居,託跡林藪,循逃虛名,詐稱義兵,誑誘士衆,爲射天之計,其凶逆之狀,視他不軌之徒,蓋百倍矣。我國誅討擧兵之賊者,例爲錄勳,臣等不敢有異意。傍縣守令,不卽發兵者,下諭監司,問于洪靌後啓聞,以爲憑據處置之地,何如?傳曰,依啓。以上朝報
副提學金尙憲初度呈辭。入啓。給由。經筵日記
傳曰,禁府坐起,何以不坐乎?
義禁府啓曰,不坐事,傳敎矣。本月十七日推鞫停罷後,十八日則以毛都督差官接見,殿坐擧動,依舊例不得坐堂,今日則判府事臣徐渻,議政府合坐進,臣金藎國病呈辭,同知事臣李景稷有病,只餘同知事臣韓汝溭,不得備員,合坐罷後,本府坐起事,昨日出令之意,敢啓。傳曰,知道。
備邊司啓曰,橫城逆黨餘卒,聞禁府定配於平安江邊郡邑云。江邊近於賊窟,此實不逞之徒,意外之患,不可不慮。令禁府,移配他道,何如?傳曰,依啓。禁府謄錄
上在慶德宮。停常參·經筵。
下直,蛇梁萬戶池遇然。
金蓍國,以接待所言啓曰,差胡今日欲往關王廟,而以日晩不爲出往,只送家丁往見之意,敢啓。傳曰,知道。
又啓曰,經變之後,都督委送差官,不可不厚待送之,發行之前,似當別遣官,或令接待所堂上勞問,以慰其心。惶恐敢稟。傳曰,一番遣官,別設宴禮爲當。令該曹酌處。
正言任絖啓曰,前藍浦縣監鄭尙古,到任之初,頗有聲稱,壑慾一啓,便以侵虐爲事,及聞罷職之奇,官米百餘石,及官廳所儲雜物,罄竭無餘,取載官船而歸。如此之人,若不痛懲,則貪官汚吏,無以自戢,惠鮮之澤,不得不究,請命拿問定罪。
李如璜啓曰,趙時俊·金光煜遞差事,命下矣。臺諫方以罷職論啓,遞差承傳,不得捧入之意,敢啓。傳曰,知道。
又啓曰,臺諫出去,請出開門標信。傳曰,知道。以上燼餘
政府弘文錄,八點,韓興一·金堉·呂爾徵,七點,趙絅·吳竱·辛啓榮·蔡裕後·李景曾,六點,閔應亨·李景義·具鳳瑞·吳端,五點,趙緯韓·崔有海·曺文秀·金光煉·崔惠吉·李命雄。
黃海監司書目,角山舟師設立,便否看審事。
慶尙右兵使書目,逆賊李仁居妹夫鄭維翰,自現囚禁事。
毛都督前回禮官黃㦿。啓。
兩司合啓,請還收崔晛減死之命事。答曰,不允。
院新啓,朴光先·任性之·洪景艇·蔡承先·李淸·郭天成·金崘,俱以兇賊餘黨,同惡相濟,頃因大霈,竝被疏釋,豈可更保職名乎?請還收給牒之命。李佑,行淫亂倫,賣母圖嫡,殺越行劫,萬惡具備,今有職牒還給之命,物情齊憤,請亟還收。平山府使趙時俊,修繕館宇,大興土木,且縱婦黨,作弊民間,請罷職以文官擇送,典籍朴文溟門地卑賤,行己巧詐,前於場屋,多有人言,請罷職不敍。高原郡守金光煜,眼疾深痼,不能視物,吏恣欺蔽,民不堪命,請罷職。碧沙察訪田大年,本以微賤之人,附託凶徒,至參廢母之疏,請削去仕版。答曰,依啓。李佑有功,朴光先等罪目,不至甚重,還給職牒,未爲不可矣。田大年在職已久,而未聞彈劾,到今如是論之,未曉其意也,勿爲更煩。趙時俊·金光煜遞差,平山以文官差遣事,令備局酌處。以上朝報
金蓍國,以觀象監領事·提調言啓曰,曩在癸亥年,本監儺禮啓辭,據大妃殿在上,不可任意罷之,限明年爲之事,傳敎,故儺禮則姑爲停止,而桃枝·桃板·禳祓等物,逐年依舊例進排,以爲存羊之意矣。今經胡變,國儲蕩竭,有甚於詔使之後,依前例,只設桃板等物,爲當。令該曹,匠役價布,照例上下,使之前期措備,何如?傳曰,依啓。
李如璜,以義禁府言啓曰,逆賊新白·重白等,以正刑啓請蒙允,而徑斃之故,雖未行刑,破家瀦澤,籍沒,緣坐等事,依律文擧行事,捧承傳施行,何如?答曰,依啓。
以文臣朔試射單子傳于李如璜曰,雜頉不宜如此之多,其虛稱懸頉處,政院抄啓。
李如璜,以備邊司言啓曰,新軍籍,自今十二月當番上送事,各道監兵使處,下諭知委之意,入啓蒙允矣。非徒前頭日子不多,慮有不及之患,新軍籍頒布,所係甚重,不可與常時上番論之,宣傳官,持標信下送,以重軍政宜當。且聞常時京番上送之時,外方守令,專委下吏,置之度外,及其臨發,泛稱逃故,徒爲塞責之地。今若不革舊習,如前懸頉,而別無申飭之事,則怠慢官吏,無所懲戒。今此新籍,每戶俱充三丁,戶首雖或有故,一戶兩保,必無皆有事故之理,一名闕到,官吏科罪之意,竝入於下諭中,何如?傳曰,依啓。燼餘
義禁府啓曰,加定事,傳敎矣。平安定配罪人尹己等十四名,以咸鏡道改定配,付標入啓矣。前者定配罪人,不可以一羅卒押送,使一路各官,多定軍人,次次交付事,本府啓辭,據羅將一名,加定送,可也事,傳敎矣。更爲思量,則自京城至楊州幾六十里,以二名羅將,押送十四名罪人,慮有意外逃躱之患,令京畿監司,以留京察訪,定差使員,押付楊州,自楊州以北,次次交付後,受到付,以憑後考,咸鏡監司,則派送後啓聞事,竝爲行移,何如?答曰,依啓。禁府謄錄
上在慶德宮。停常參·經筵。
金壽賢啓曰,嘉禮二度習儀,左承旨金蓍國進去,下直。傳曰,知道。
又啓曰,吏曹郞廳來言,錄勳事,必須元勳上來後,凡事可以擧行云,而洪靌時在任所,乘馹上來事,本道監司處,下諭,何如?傳曰,依啓。以上燼餘
江原監司書目,橫城縣,合於原州牧事。
禁府啓目,金垣加刑,何如?傳曰,除刑照律。
又啓目,金卨元情云云。刑推得情,何如?啓。依允。
兩司合啓,請還收崔晛減死之命事。答曰,不允。
府新啓,臣權濤,行過天安時,士民呈訴,有壬戌年貢物價,前郡守尹命之,無留置之語,命之本以麤鄙貪猾之人,贓汚狼藉,請拿推定罪。答曰,依啓。昏朝時,附託凶魁,受其卵育者,輕重雖殊,厥罪惟均。任性之·朴光先·趙存道·蔡承先·金崙·洪景艇·李淸·郭天成等,請收職牒還給之命。李佑凶悖亂倫,賣母圖嫡,倉卒蒙宥,已極憤惋,請收給牒之命。答曰,任性之等罪目不重,屢經大赦,還給職牒,未爲不可矣。李佑有功之人,今日還給,亦爲晩矣。竝爲更煩。
院前啓,田大年削去仕版事。朴光先等請收給牒事。李佑請收給牒事。答曰,已諭,勿煩。以上朝報疊見上文
義禁府啓曰疊見上文,逆賊新白·重白等,以正刑啓請蒙允,而徑斃之故,雖未行刑,破家瀦澤,籍沒,緣坐等事,依律文擧行事,捧承傳施行,何如?答曰,依啓。
上在慶德宮。停常參·經筵。
下直,永柔縣令崔汶。
有政。
李如璜啓曰,接待所郞廳來言,缺官前,令郞廳問安,則多謝云矣。傳曰,知道。
李景憲啓曰,大司諫李顯英,司諫趙邦直,再啓煩瀆,退待物論矣。傳曰,知道。
又啓曰,臺諫出去,請出開門標信。傳曰,知道。燼餘
以李景憲爲承旨,張維爲左賓客,金尙憲爲左副賓客,沈之源爲副校理,呂爾徵爲副修撰,李坰爲禮曹正郞,吳達升爲禮曹佐郞,嚴惺爲司成,李慶禥爲掌樂正,李志定爲高原郡守,李一元爲平山府使,李行遠爲獻納,金尙爲分參議,沈東龜爲典籍。
政院啓曰,國舅喪三年內給祿事,因傳敎,更問戶曹,則本曹無可考文書,老吏言,廢朝時,限三年給祿云矣。傳曰,廢朝時,限三年給祿,必據前例而爲之,令該曹依前例,限三年給祿。
兩司合啓,請還收崔晛減死之命事。答曰,不允。
院前啓,田大年削去仕版事,朴光先等請收給牒事,李佑請收給牒事。答曰,不允。
府前啓,請收任性之等給牒之命事,請收李佑給牒之命事。答曰,不允。以上朝報
吏批,以金尙容爲兼禮曹判書知經筵事世子左副賓客,鄭經世爲右參贊兼同經筵藝文提學世子右賓客,李基祚爲軍器寺正知製敎兼弼善漢學敎授。
兵批,以柳應泂·趙琦·朴廷琦爲護軍,以李焰·權克正·權洽·李渫·李顯達爲副護軍,金致遠·柳大華·李敏求·姜弘重·高用厚·趙纘韓·羅德憲·辛宗述·李挺·李復匡·朴玄成·李眞卿·鄭楷·申檖·尹三衢·閔仁佺·趙亨遠·邊大中·安忠善·尹時遠·牟應春·朴應裕爲副司直,李應順爲全羅右水使。燼餘
夜一二更,有霧氣。
上在慶德宮。停常參·經筵。
金壽賢啓曰,假注書全益禧,重患瘧疾,不能察任,請改差,其代差出。傳曰,依啓。
李景憲,以都摠府言啓曰,都摠管李曙,軍籍廳坐起晝仕,請出標信。傳曰,依啓。
金蓍國,以接待所言啓曰,漢人十三名及女人八口,竝持行李,到差官館裏,差官怒其女人入來,搞責家丁等,仍使流民等出去,而使家丁,送言於臣等曰,此來流民,實非吾們所招來也。此等旣來此衣食,則其去留,當聽本國處置,故今姑出送,以待處置云。臣等答曰,上國流民,大人若欲率去,則豈有留之之理?但渠輩飢困之中,實難徒步,天寒路遠,是甚可慮云,則再度送言,復以女人入館裏爲怒,而其意實將率去,仍留其處矣。且因譯官問之,則女人乃朴蘭英·姜弘立等處所送女人,且其母其弟率人等,皆姜弘立所率女人事,前已具啓,朴蘭英所率女人等,竝爲許送乎?敢啓。傳曰,知道。若願往則依願,可也。
金蓍國,以司饔院言啓曰,咸鏡道十月朔魂宮進排生鰱魚·生大口魚,尤甚腐爛,不合祭用,極爲駭愕。封進官吏,難免不察之失,推考,何如?傳曰,允。
掌令金聲發啓曰,昨日,臣遇執義臣權濤,則云高原郡守金光煜圖遞之事,此實曩時餘習,不可不論,臣答以所論誠是,待明朝,相議論啓矣。卽見權濤引避之辭,不卽擧劾,臣亦難免,請命遞斥臣職。答曰,勿辭。
李景憲啓曰,正言任絖,執義權濤,持平李景義,掌令金聲發·韓必遠,持平吳端,竝再啓煩瀆,退待物論云矣。傳曰,知道。
金蓍國啓曰,都督前回禮官,帶去驛官鄭承雲,以禮物單子給送事,件件招致,而日已向晩,終無形影,極爲過甚,請推考治罪。傳曰,依啓。
又以接待所言啓曰,昨暮,差官令流民男女,出送館門外,仍令伺候所,給空舍,使之容接,而頻問朝廷處置,何如?本國若欲從後起送,則當留置以去云。若果爾率去,而責立所騎之馬,則許多馬匹,亦難猝立,令備局,速爲處置,何如?傳曰,依啓。以上燼餘
兩司合啓,請還收崔晛減死之命事。答曰,不允。
院前啓,田大年削去仕版事,朴光先等請收給牒事,李佑請收給牒事。答曰,不允。以上朝報
以柳潁爲假注書。
朴炡,以接待所言啓曰,朝者,唐人求請柳缺長興庫下人招致分付之後,日勢已暮,無意進排,唐人等因此嗔怒,歐打下人,無限作挐,本所郞廳,捉致長興庫下人,欲爲決罰,則本庫下人徐仁男,託稱別監,多發悖惡之言,渠雖掖庭別監,以當該下人被捉而來,不可如是發惡,所犯極爲過甚,令攸司,囚禁治罪,何如?傳曰,知道。推治。
傳于李景憲曰,御營許多軍士,不可盡爲推考,其中全無軍裝者推考。軍裝不秩,非軍士之罪,是將官之責也,大將推考。
執義權濤啓曰,臣頃在本府席上,同僚有以高原郡守金光煜病重,當論發言者,臣答,以光煜果有重病,監司自當啓聞處置,發於臺論,便是曩時弊習,決不可爲之,則同僚,皆以爲然而停止矣。越一日,諫院卽爲論啓得請,昨朝掌令臣韓必遠,以城上所往茶時廳,臣送人相邀,語之曰,光煜非不知呈病本道,而欲免準期,自八月初,歸臥城中,託疾逡巡,百計圖遞,不利於本府,則又顧而之他,必欲遂其願欲而後已,其狀可惡,不可不論,卽令操筆具草,則必遠答曰,此論誠是,而若爾則諫院,當全數避嫌,騷擾之弊,亦可慮也。今與同僚相議,明日爲之,亦不爲晩。臣然其言而姑止矣。日晩,持平臣李景義,掌令臣金聲發,相繼遇臣,議以克合,約以明早入啓矣。閉門後,得見諫院避嫌,則卽此事也。臣旣已發論,而遷延等待,不卽擧劾,疲軟不職之失,在所難免,請命遞斥臣職。答曰,勿辭。
持平李景義啓曰,臣頃於席上,金光煜事,亦嘗論難而止矣。昨日適過執義臣權濤家,濤以光煜逡巡圖遞可惡,不可不論云。臣答曰,所論誠是,但若果實病則如何?濤曰,其病,亦聞其不至大段矣。臣答以明日論之,爲當。今見執義權濤引避之辭,不卽擧劾之失,亦所難免,請命遞斥臣職。答曰,勿辭。
李景憲啓曰,內摘奸單子,有頉處察推事,命下矣。單子內,有儀仗庫書員,闕直懸錄,故問于兵曹,則不爲入省記云,且前日內摘奸時官員,亦不爲推考矣。雖然推考,承傳捧之乎?何以爲之?傳曰,知道。不爲直宿則已,若有直宿之規,則推考,可也。回啓曰,自前無直宿之規,推考承傳,不爲捧之矣。且摘奸單子中,長興庫書員·庫直·使令,竝爲懸闕,而本庫無奴子,故庫直兼爲使令之任云,使令則推考傳旨,不得捧入之意,敢啓。傳曰,知道。
舍人以三公意啓曰,臣等,頃於登對時,伏承聖敎,六曹則大臣檢飭,小各司則六曹檢飭。臣等伏念,國家自壬辰以後,至于今日,屢經變故,正如年久故屋,棟樑榱桷,無一不受缺着令該曹,戶·兵郞官注擬,必得其人,自非不得已,則一切勿許遷動,其他諸曹之官,悉皆久任,以責成效,六曹各有屬司,屬司官員,如有不能擧職者,該曹各自糾飭,入啓請罪,爲當。政府會坐之規,廢而不行者,已近百年,不過方物封裹,翰林取才等時合坐而已,六曹與政府,不相管攝者,蓋以此也。其間豈無名公賢相,而流來舊例,難於猝變?今欲改絃,深恐有不便者,而時事日漸艱難,聖敎如是丁寧,臣等相議,欲於每日二三番開坐于政府,令六曹堂上皆來參,與之商確事務,稍復祖宗朝故事,而緣係久廢之事,敢此陳啓。臣等承命已久而,而近因推鞫,今始仰稟,伏候睿裁。答曰,依啓。前日傳敎之事,非政府合坐之謂也。
獻納李行遠啓曰,大司諫李顯英,正言任絖,執義權濤,持平李景義,掌令金聲發·韓必遠,持平吳端,竝引嫌而退。眼疾深痼,政委下吏,則請罷之啓,在所不已,而纔承遞命,遽停其論,物議之來,固所難免,言事之體,只論可否,騷擾之弊,有不可顧,而旣發其論,旋卽停止,俱無臺閣直截之風,請竝命遞差。答曰,依啓。
金蓍國以接待所上馬宴宰臣尹暉意啓曰,臣詣毛差官所館處,行上馬宴,差官卽爲出見,使通官,傳以國王遣陪臣設宴之意,再三勸酒,則差官盡量而飮,酒至六爵,差官曰,厚蒙國王恩典,且領宰臣高情,極飮已醉,請辭。更勸一盃而罷。以禮單進呈,則差官曰,國王之禮,前後稠疊,不勝感激云。且以毛緞一匹,藍布二匹,帽子五頂,鍼子五包,眞梳五箇,伶人等分給,而謝帖出給,故竝爲入啓之意,敢啓。傳曰,知道。
又以義禁府言啓曰,杖下物故罪人,竝爲緣坐籍沒事,依判付一體施行,慮或有後弊,議大臣施行,何如?答曰,依啓。所謂物故者,乃軍前被擒之類也事,傳敎矣。議于大臣,則領議政申欽,左議政吳允謙,右議政金瑬,議此等罪人,軍前被執者,皆是逆也。非不知如此,而更爲訊問者,特欲得其黨與及謀反節次而已。以此言之,聖敎固爲允當,而執法之官,則以律文爲重,但大惡不道,本無次律,只有惡逆與不道之律,反正之初,亦以用次律,筵中陳啓,免緣坐籍沒者有之,故今此申稟矣。大明律正律,則只有謀反不道,次律則更無可考,伏俟睿裁。傳曰,知道。起兵之賊,謂之杖斃,而不用緣坐,判付之後,欲用大惡之律。又曰,或有後弊云,未知所慮者,何弊,所執者,何法也?群議如此,前日判下公事,勿爲擧行。
答禮曹判書金尙容箚曰,省箚具悉,卿懇。卿其安心,勿辭。
答吏曹判書張維箚曰,省箚具悉,卿懇。卿有德有行有學有才,實合此任,勿以一家三人竝參爲嫌,安心行公。
禮曹判書金尙容箚子,伏以臣本庸劣,才識蔑如,叨忝世子賓客之列,尋常愧懼踧踖,欲爲辭退者,久矣。伏見當日政草,臣之弟尙憲,臣之壻張維,俱爲賓客,臣心驚慄,若犯重罪,世子賓僚,是何等職任,一家三人,竝參其選乎?物議之嗤黠,有不暇顧,盛滿禍至,臣實懼焉。況臣犬馬之年,已近七十,精神荒耗,少時所讀,忘失殆盡,以公以私,如臣昏耗空空者,當卽遞免。伏乞聖慈,察臣危迫情悃,兼帶左副賓客,特命遞改,以安愚分云云。燼餘
義禁府啓曰,推鞫完畢,當依前例,修正文書,而目今該司物力蕩竭,不可別設衙門。依近例,設廳本府,令本府堂上一員,郞廳四員,專掌修正,何如?答曰,允。
又啓曰,本府假書吏閔天立·柳繼邊·鄭四男等,以江都扈從之功,皆爲免賤者。今者三人等,聯名呈狀于本府,以軍籍廳正屬正兵,稱冤不已。凡免賤之人,充定軍役,果是法例,此人等,以功勞,論賞免賤,而旋定苦役,則似與國家激勸之意相左。似聞各司下人如此之類,或因上言,或因入啓,還定本役者,亦多有之云。此人等,亦依此例,令軍籍廳,勿定軍役,因定本府書吏,何如?答曰,知道。令軍籍廳酌處。禁府謄錄
上在慶德宮。停常參·經筵。
李如璜啓曰,大司憲病呈辭,執義以下竝遞差,以監察茶時之意,敢啓。傳曰,知道。
金壽賢,以吏曹言啓曰,臺諫有闕,政事,何以爲之?取稟。傳曰,今日爲之。
獻納李行遠啓曰,臣等於崔晛事,論列累日,聖批一向牢拒,臣等之惑,滋甚焉。兇賊疏中,指斥君父,有天地神人共憤等語,此固臣子所不忍見聞者,而晏然收捧上送,謂之疏語不的,潰出軍器,則謂之處事顚倒,終以起兵上京,何以處之爲言。逆狀之昭著如此,而一則曰賢者,而亦爲此言乎?一則曰處士之大言,一則曰迂僻之人,其他可駭可愕之說,前後狼藉,人臣之義,果如是乎?旣就其所館而見之,又託以出巡,而不卽討捕,晛之終始情迹如此,殿下何據而欲恕之耶?此而赦之,則方伯·帥臣,莫不甘心縱賊,而亂臣賊子,接迹而起矣。請還收減死之命,依有司照律施行。答曰,已爲議定,更勿强煩。
李景憲,以義禁府言啓曰,修正堂上一員,則以同知事韓汝溭,郞廳則以經歷尹昌原·尹勉之,都事都慶命·柳景紹,四員差下之意,敢啓。傳曰,依啓。
傳于金蓍國曰,流寓唐人,隨後發送矣。自都監,使之速爲發送乎?問啓。
朴炡,以戶曹言啓曰,今見慶尙道兼管餉使金時讓,本曹移文,道內校生等,或有欲受免講帖,收捧價物,以補軍餉,免講帖,量宜下送云。本道校生,比他道,厥數甚多,免講帖一百張下送,補用軍資,未爲不可,敢啓。傳曰,依啓。
以鄭蘊爲大司諫,嚴惺爲執義,鄭弘溟爲司諫,金地粹爲掌令,權潗爲掌令,宋時吉·李坰爲司憲府持平,李行遠爲獻納,權濤爲校理。
李景憲啓曰,田大年罷職事,命下矣。臺諫方以削去仕版論啓,罷職承傳,不得捧入之意,敢啓。傳曰,知道。
又啓曰,左議政吳允謙箚子,批答已下,而舍人呈旬,司錄未署經,遣史官諭之之意,敢啓。傳曰,知道。以上燼餘
禁府,金卨刑問施威次承服,照律,何如?啓。傳曰,允。鄭尙古元情。判付,除刑議處。
差官接伴官李士祥,西下。
院前啓,請收朴光先等給牒事。請收李佑給牒事。請田大年削去仕版事。答曰,依啓。李佑事不允。田大年罷職。以上朝報
金蓍國,以接待所言啓曰,昨日差官送言曰,流民去留,當聽本國所言云,今日不必率去云,至于再三,故具啓矣。卽者流民男八名女九名,或騎自己馬驢,或步行,先爲發行,此必譯官不能通語之致也。其中姜弘立·朴蘭英所率女人及其父母兄弟,竝爲發去,故敢啓。傳曰,知道。不有啓下公事,而如是任其發行,極爲非矣。
又以弘文館言啓曰,上下番時存五員內,副應敎尹墀,呈辭到館,副校理沈之源,病未肅拜,只有校理臣李省身,副修撰臣金南重,臣呂爾徵,新冊校正之際,未免孤陋之患,而經筵入番,不成模樣,上下番闕員,今政,盡爲差出,何如?傳曰,依啓。
李景憲,以義禁府言啓曰,本府草記,杖下物故罪人,緣坐籍沒,議大臣事。答曰,知道。起兵之賊,謂之杖斃,而不用緣坐,判付之後,欲用大惡之律。又曰,或有後弊云,未知所慮者,何弊,所執者,何法也?群下之意如此,前日判下公事,勿爲擧行事,判下矣。臣等,以大臣收議參商,則軍前被捉者,皆是逆,非不知如此,而更爲訊問者,特欲得其黨與及謀反節次而已。以此言之,則判付內聖敎,固爲允當云,而姜夢虎·三龍則雖非軍前所捉,緊出於江原監司狀啓中,除石今春·李始榮·趙大仁三人外,其餘丁甫春·丁一甫·丁內隱·包三龍·姜夢虎等五賊,竝依律文緣坐籍沒,捧承傳施行,何如?傳曰,不允。
又以接待所言啓曰,流寓唐人發送事,前已屢度啓稟,至令備邊司定奪,而備邊司,亦以許多馬匹,難於卒辦,從後起送之意,言之爲當。臣等依此,令譯官等,反覆開說,則不爲責出馬匹,差官未行前,令家丁,先爲率去,故不敢枝梧,但以發行之意,朝已啓達矣。今承下敎,不勝惶恐。傳曰,知道。
又以禮葬都監言啓曰,上年都監役軍磨鍊時,以年年調發爲未安,戶·兵曹,及戶牌·宣惠廳,各道監·兵使,統制使處,分定米布,以爲役軍雇立之資,木布捧上元數一百缺四同,米三百石,以此募軍給價及匠人賞格用下者,米三百石,木布竝一百四十同四十四匹,其餘遺在三十三同六匹,移送于戶曹之意,敢啓。傳曰,依啓。
金蓍國啓曰,差官動止,接待所所當一一探知,預先啓稟,而漢人等率去事,差官臨發之際,始爲來啓,極爲非矣。請當該郞廳,從重推考。傳曰,依啓。堂上亦爲推考。
吏批,判書張維未肅拜,參判洪瑞鳳進,承旨金壽賢進。
以姜大進爲宗簿寺正,李景嚴爲軍資正,趙邦直爲司藝,韓必遠爲弼善,車雲輅爲司宰僉正,李廷爀爲掌樂正,韓琂爲禮曹正郞,洪命耉爲直講。
兵批,以李顯英爲同知,金尙憲爲副司直,朴安悌爲副司果,任絖爲副司果。
左議政吳允謙辭職箚子。入啓。答曰,省卿箚子,予甚慮念。卿須勿辭,安心調理。
副校理沈之源上疏。入啓。答曰,蔑法行私之罪,發論者當之,爾其勿辭。燼餘
義禁府啓曰,前日金暹,定配照目判付內,依允,且起兵之賊,不可以常規論斷,杖下物故罪人乙良置竝只,依律文緣坐籍沒判付,據臣等非不知起兵之賊,不可以常規論斷,而臣等伏覩初三日下賓廳備忘,逃散逆徒,若爲一一追捕,則非但不可勝誅,無辜之民,亦不無橫罹之患,脅從罔治之意,本道監司及原州牧使處,急急下諭,以安民心之敎。臣等感激聖上好生之德,推鞫之際,仰體聖意,或慮有橫罹之患,恒加審愼矣。杖下物故罪人中姜夢虎·三龍,則重出於本道監司狀啓中,雖未承服,依律文當爲緣坐籍沒,而丁甫春·丁一甫,則陳光恰招內,亦爲同參云,而元男招辭,則與甫春等所供相符。一甫則以其孫春吉,方爲被囚,持糧入官,甫春則欲爲其子,呈訢蒙放,入來之際,因爲被捉云。丁內節乞,則只出於元男之招,趙大仁則出於高大立·繼立等招辭,而似有可疑,石今春則出於淸州被捉永好·春白·徐得男等招辭,而永好等,旣因江原監司推覈狀啓蒙放,則似與逃散逆徒同罪,李始榮則以仁居之孫,追捕囚禁,則雖不出諸賊之招,渠以新白之子,應爲緣坐而死者,故臣等反覆相議,不敢擅便,仰稟,以議大臣啓請矣。今承嚴敎,臣等昏昧不察之失,著矣,不勝隕越之至,伏地竢罪。答曰,勿待罪。禁府謄錄
上在慶德宮。停常參·經筵。
尹知敬以都摠府意啓曰,副摠管李景稷,備邊司坐起晝仕,請出標信。
又以備邊司言啓曰,本司有司堂上皆有故,戶曹參判臣李景稷,獨爲察任,摠府宿衛之地,勢難兼察,請副摠管改差。傳曰,依啓。
掌令金地粹啓曰,請還收崔晛減死之命事,入啓。答曰,不允。
答兵曹參議金尙疏曰,省疏具悉。爾其安心勿辭。燼餘
備邊司啓,延安,角山,設舟師事,依監司狀啓,就本道束伍中,除出若干哨,以屬戰船,何如?敢稟。傳曰,允。以附近各浦船除給,則各浦船隻之數,必有減縮之患,以兩南分定船隻,題給。
府前啓,請還收趙存道給牒之命事。請還收李佑給牒之命事。前郡守金光煜圖罷其任,欲免準期,請罷職不敍。答曰,依啓。李佑事,不允。
備忘記,趙挺·尹昉各熟馬一匹。申欽·吳允謙·金瑬鞍具馬一匹。徐渻·金藎國·韓汝溭·李景稷·李基祚·尹墀·金光炫熟馬一匹。鄭光績·李顯英·李如璜·李省身半熟馬一匹。李弘胄·金壽賢·尹知敬,姜瑜·鄭復吉·李時煥·吳端兒馬一匹賜給。都事尹昌遠·都慶兪·尹勉之·柳景紹陞敍。李仁後·李德濂·曺漢賓·成信耉·李梣兒馬一匹。金琂·李漢古弓子一張。沈暐·閔曜不粧弓一張賜給。都事·假都事中,承服罪人拿來,六品遷轉。軍前被捉罪人中承服者,勿施此賞。以上朝報
尹知敬,以備邊司言啓曰,當初因接待所啓辭,遼人流民,從後入送之意,已爲入啓允下,而至於姜·朴所率女人等,乃非流民之比也。差官等,若欲率去,則譯官等,所當盡力開諭,勿許帶往,接待所亦當卽爲啓知,俾有處置之路,而旣發之後,緩緩入啓,接待所與譯官所爲,極爲無謂。姜·朴兩女入島之後,毛將或不無意外詰問之事,令接伴使,答以姜·朴所率人口出來之事,曾已備具於移揭之中,老爺必已照悉云云。若問及其人口,則答以若干男婦,擧皆饑餒將死,方爲安頓賑活云云。且聞朴女在此時,亦以蘭英入往虜中爲言云,若或問及,則答以在朝時,聞伊賊有開市之請,朝廷不爲準許,有欲送蘭英,開諭攔阻,兼採彼中情形之議,或者因此入往耶?辭朝已久,未能詳知云云,似當,此外如有意外之問,亦善爲措辭酬答之意,南以恭處行移,何如?傳曰,依啓。
右贊成李貴箚子。入啓。答曰,省箚具悉。此任,非卿則不可,而初不擬望,實銓曹之過也。卿勿控辭,安心行公。
兵曹參議金尙上疏。入啓。答曰,省疏具悉。爾其安心勿辭。燼餘
兵曹啓曰,十一月當番軍士,今日點考,則案付之數,一千七百五十名,而都目狀,開錄上送者,僅三百七十五名,成冊中闕點者四十一名,前頭宿衛之事,將無以成形。至於慶尙右道軍官鎭撫,皆不現身,都目狀,亦不來呈,左道則只鎭撫來現,而只持空簿,軍士無一人現點,慶尙左右道兵使,竝推考。各官中尤甚全闕,醴泉及報恩守令罷黜,色吏徒三年定配事,行移何如?傳曰,依啓。兵曹謄錄
兵曹參議金尙上疏,去九月初九日,臣在缺以次入侍,朝講筵臣,以金垣上疏之事陳啓,辭說頗多,不能盡記,而大槪有讀其疏,試製述讀他書三件說話矣。及聞自上,分付于臣,則似是招問讀疏一款而已。臣卽仰稟曰,金垣招問事,槪承聖敎矣,製述亦竝試之乎?自上下敎曰,招渠讀疏,則自有可爲之事矣。臣意以爲,若然則姑爲招其人讀其疏,而其餘兩款,則或爲隨時處置之,事而不宜書出於擧行之中矣。以此銘于心曲而退,注書所抄,則所謂讀他書之說,不入於辭語往復之間,而乃於上曰之下,與讀其疏,竝爲兩款而書之,臣看來以爲不然,故以臣所稟承敎之辭,言於注書,仍點抹其讀他書三字,注書亦唯唯而從,其他措語之未妥者,亦有添刪修正之處矣。其後注書,以記事被評,則人言復起,以臣爲擅削榻前之說,乃於推緘,以臣爲言,而以遇赦蕩滌之故,不經缺矣。仍念臣之稟於榻前也,只擧讀疏,而不擧他書者,以爲製述一款,旣聞上敎,則他書自在其中,而亦由於膠擾之中,自不能周遍也。抑自上,令竝讀他書缺臣不敢質言,而缺抹去榻前文字云爾,則乃是缺得無說矣。伏乞聖明,明正臣罪,不勝幸甚。燼餘
上在慶德宮。停常參·經筵。
尹知敬,以都摠府言啓曰,今月二十八日有嘉禮納采擧動,摠管闕員,今日改差出,何如?傳曰,允。
執義嚴惺啓曰,伏見頃日憲府啓辭,以今月二十二日嘉禮二度習儀時,東班甚爲稀疏,三四品之班者尤少,怠慢之習,不可不懲,請推,蒙允矣。臣前任司藝,以病不得進參,方在時推之中,今忝法官,勢難仍冒。且臣宿病危劇,貼身床席,僅僅起動,今始來避,所失尤大,請命罷斥臣職。答曰,勿辭。
尹知敬啓曰,執義嚴惺,再啓煩瀆,退待物論矣。
金壽賢,以侍講院言啓曰,下番四員內,兼司書金堉出使,說書·兼說書未差,只有司書吳端,素患濕蹇之症,今方帶病入直,替番無人。今日政,說書·兼說書,竝差出,何如?傳曰,允。
金蓍國啓曰,議于大臣,則海昌君尹昉,領議政申欽,左議政吳允謙,右議政金瑬,皆以爲該曹啓辭,似爲得宜,伏惟上裁。行判中樞府事趙挺,病不收議。大臣之議如此,敢啓。傳曰,依議。
李如璜,以兵曹言啓曰,本曹正郞金琂,專管餘丁價布收捧之事,而卽者病狀深重,久未察任,金琂改差,其代,速爲差出,何如?傳曰,依啓。
李景憲啓曰,兼春秋鄭元奭,昨日無端闕直,已爲被推,猶不懲戢,今日再三催促,而稱以身病,終不入來,怠慢之習,不可不懲,請從重推考。傳曰,先罷後推。
答吏曹參判洪瑞鳳疏曰,省疏具悉。卿其勿辭。以上燼餘
平安監司書目,所送張遊擊小帖,天啓皇帝七月崩駕,親弟十六登殿,改元爲崇禎事。
禮曹啓曰,張魁所言,雖與衙門下吏之口傳有異,而不小擧哀,不可以一差官書給小紙,輕易擧行,都督衙門,更爲詳細探聽,得其十分的奇,罔夜馳啓之意,監司處下諭,何如?傳曰,允。
禁府,前縣監李尙節,康翎遞去時,夫馬十一匹價木捧上罪,杖一百徒三年,義州定配。啓。功減一等。
兩司合啓,請還收崔晛減死之命事。答曰,不允。
府前啓,請還收李佑給牒之命事。答曰,不允。
院前啓,請還收李佑給牒之命事。答曰,不允。以上朝報
尹知敬,以兵曹言啓曰,以彰義門別將宋文尙,原情問啓事,傳敎矣。當初別將差定時,未聞有病,擇差之後,察任累月,亦不言病,而今乃以善病爲辭,自曹,未知其實病與否,而其原情爲不可仍令察任,卽以他人改差之意,敢啓。傳曰,知道。
金蓍國,以漢城府言啓曰,差官還去後,流民各散,不無逃躱不現之弊,故當該官,往接待所,照知流民實數,使之起送等事,錯認今番差官所率去之外,遺在流民等,更爲刷出,以爲他日起送之地,而慮有逃躱之患,具由啓稟矣。今承聖敎,難免不察之失,惶恐敢啓。傳曰,知道。不爲願往者,今姑置之。
李如璜,以兵曹言啓曰,近來各道騎步兵都目中,或以砲保移定懸頉者頗有之,而慮其冒稱砲保,謀免本役,故論移各道,使之査報矣。卽見杆城郡守所送步兵陳省,則咸取善·林世承等二名價布,因訓鍊都監關子,砲保代送數,不得捧送云。旣有都監關子,則此非冒稱之類,砲保案付正軍,自都監擅自那移,則日後軍額減縮,將無以成形,有役人移定砲保者,更爲還定本役之意,知會各道,而砲保定給之際,必以無役閒良,詳察充定事,捧承傳施行,何如?傳曰,依啓。
吏曹參判洪瑞鳳辭職上疏。入啓。答曰,省箚具悉。卿其勿辭。
兵曹啓曰,近來各道騎步兵都目中,或以砲保移定懸頉者,頗有之,而慮其冒稱砲保,謀免本役,故論移各道,使之査報矣。卽見杆城郡所送步兵陳省,則咸取善·林世承等二名價布,因訓鍊都監關子,對答砲保,故不得捧送云。旣有都監關子,則此非冒稱之比,而案付正軍,自都監擅自那移,日後軍額,漸就減縮,將無以成形,有役人移定砲保者,一一査出,還定本役之意,知會各道,而砲保定給之際,必以無役閑良,詳察充定事,捧承傳于訓鍊都監,何如?傳曰,依啓。兵曹謄錄。疊見上。
吏曹參判洪瑞鳳上疏,伏以臣本空疏,叨忝尸素之誅,固已甘心,頃於本月二十二日政,判書張維,以病不來,臣實專席。差出賓客之際,只據目前窠闕之簿,不復遍閱座目之案,率爾注擬,全不商量,罷政歸來,始覺有所遺忘,而已無及矣。二十四日之政,賓客適復有窠,臣與參議李聖求,語以前日之失,卽以李貴首擬焉。前後兩日之所爲,初非有意輕重進退也。今者伏見右贊成李貴箚子,以此至於辭職,臣之處事,輕脫至此,而無所逃矣。伏乞聖明,鐫免臣職,以儆不察之失。臣無任云云。燼餘
上在慶德宮。停常參·經筵。
卯時,有霧氣。
有政。
吏批,判書張維進,參判洪瑞鳳進,參議李聖求進,行都承旨金壽賢進。兵批,判書李廷龜進,參判崔鳴吉呈辭,參議權泰一進,參知未差,右副承旨尹知敬進。
下直,堤川縣監韓必厚,永建萬戶黃後憲。
吏批啓曰,說書望單子中,鄭百亨之亨字,以昌字誤書,矇然不察,至於入啓,惶恐待罪。傳曰,勿待罪。
尹知敬,以備邊司言啓曰,探聽譯官,則齎接伴使處,移文昨已發送,而前此赴京使臣,有如此之事,則有先送譯官之例,且眞有是事,則毛營亦必有委通之事,若果七月崩陟,則謄黃亦幾來到,故譯官處一一指敎,路上或遇先來譯,或遇謄黃出來,或遇毛營信報,則使之回來,不然則入往島中,詳探以來矣,平安監司處,亦依政院啓辭,行會之意,敢啓。傳曰,知道。
傳于政廳曰,體府從事官,外方出使者,回還前,勿爲擬望。
朴炡,以司饔院言啓曰,江原道十月朔大王大妃殿銀魚進上,無膳狀,只以路次物目來納,極爲駭愕。請監司推考。進上則不得已,以物目書塡之數,捧入之意,敢啓。傳曰,依啓。
尹知敬,以兵曹言啓曰,法典內,賓廳講書,連五次,通者加階云。都摠經歷李潤基,連五次考講通,似當依近例加階,以爲勸奬之地,而恩賞重事,自下不敢擅便,上裁施行,何如?傳曰,依啓。
以金藎國爲戶曹判書,金自點爲知義禁府事,姜碩期爲兵曹參知,韓必遠爲執義,嚴惺爲司成,金南重爲弼善,呂爾徵爲獻納,李行遠爲直講,李廷赫爲醴泉郡守,許僩爲報恩縣監,朴瑺爲兼都摠管,鄭沆爲翊衛司洗馬,鄭百昌爲護軍,趙國賓爲副護軍。以上燼餘
明日崇政殿殿坐,三嚴午初。
兵曹啓曰,同知李顯英上疏,臺諫一時所聞,雖或失實,旣以此遞職,則罰已行矣,似不必每擧前事,上裁,啓。傳曰,罷職。
兩司合啓,請還收崔晛減死之命事。答曰,不允。
府前啓,請還收李佑給牒之命事。答曰,不允。
院前啓,請還收李佑給牒之命事。答曰,不允。以上朝報
尹知敬,以備邊司言啓曰,摠戎使李曙牒呈內,廣州營將邊彦璜,爲人謹厚,深欲力行,而但巡列邑分隊之後,問其所屬軍數,昧昧不知,從前行關知委之事,對面分付之言,皆歸虛地,三千餘名軍分隊等事,決難付之於此手,爲先啓聞罷黜云。邊彦璜依所報罷黜,其代,急速擇差,何如?傳曰,依啓。
金蓍國,以禮曹言啓曰,雜科覆試,近因胡差,連日有故,未得設行,今日始爲開場之意,敢啓。傳曰,知道。
尹知敬,以都摠府言啓曰,當日午時,闕內各處摘奸,則兼司僕吳男,忠翊衛玄信後,兵曹正郞安希等,無緣闕直。正兵曹內,金二福·金登·吳億萬·申男·池元福等,軍裝有頉,極爲駭愕。兼司僕吳男,令攸司,推考治罪,玄信後·安希等,自本府,依前例,從輕重施罰,何如?傳曰,允。
以朴應裕賞加承傳傳于李景憲曰,此人,依當初該曹公事,捧承傳施行。
以金卨·金垣照目傳于李景憲曰,此照律,問于政院檢律金卨之罪,重於金垣,何如是照律乎?回啓曰,金卨等照目入啓之時,令本院檢律相考入啓矣。今承下敎,所當更問,而夜深門閉,明朝問啓之意,敢啓。傳曰,知道。
以許涵爲掌樂僉正,蔡亨後爲監察,睦長欽爲長興府使,以洪命耉爲兵曹正郞。燼餘
卯時,有霧氣。
上在慶德宮。停常參·經筵。
呂爾徵啓曰,請亟收崔晛減死之命事,入啓。答曰,休煩。
掌令金地粹啓曰,李佑萬惡具備,敗亂天常,幸蒙原宥,已是失刑,而今有給牒之命,物情莫不駭憤,請亟收。答曰,前有大功,今又經赦,不可不給牒矣。
獻納呂爾徵啓曰,請還收李佑給牒之命。答曰,前有大功,今又經赦,不可不給牒矣。
傳于尹知敬曰,今日擧動時,百官班列處,各司下人,或持方席,或持登每,奔走往來,所見極爲駭愕,廢朝時,亦不至於是,排設各司,不爲排設而然耶?似當推考矣。回啓曰,今日擧動時,各別分付該曹,禁喧諸事,再三申飭,兵曹郞廳,坐於崇政門外,以都監軍,列立作門,雜人一切不許攔入,而各上司下人,不有禁令,稍稍圖入,以致如此,排設各司,則所鋪地排,雖甚麤薄,而自前預先排設,例也。豈獨於今日不爲乎?以本院所見,依前排設矣。傳曰,知道。兵曹郞廳及都監將官,難免不爲嚴禁之失,竝從重推考。
傳于尹知敬曰,今日擧動時,正·副使入來殿庭之際,所率下人,或持方席,或爲前導,所見極爲駭愕,後勿如是。
答洛興君金自點箚曰,省疏具悉。旣已除授之任,今不可遞改,卿宜安心勿辭。以上燼餘
吏曹,義穀人等,減省官除授事,議于大臣,則海昌君·三公議,該曹啓辭,實出於權宜變通之意,比之影職,則必以爲重,依此擧行,宜當。啓。傳曰,依議施行。
平安監司書目,胡差仲男等,出來開市事。
禁府,金卨·金垣構草,同參撰改,與借述無異,罪杖一百,流三千里,加役三年,告身盡行追奪。啓。傳曰,允。幼學金垣,以愚妄不解文之人,見欺於奸人陰嗾,罪杖一百,流三千里,加役三年。啓。功減一等。以上朝報
謝恩,副修撰吳端。經筵日記
午時,上御崇政殿,行王世子嬪納采禮。
李景憲啓曰,以金卨照律,傳曰,所謂加役三年云者何也事,傳敎矣。問于律官,則律文內,徙流遷徙地方,凡徒役,竝以到配所之日爲始,發鹽場者,每日煮鹽三斤,發鐵冶者,炒鐵三斤。今此金卨等罪重,故流三千里外,加役三年,流者不限,而其役則以三年爲限云矣。傳曰,知道。燼餘
初昏,黑雲一道如氣,起自西方,直指坤方,長可七八丈,廣尺許,良久乃滅。夜三更四更,黑氣一道,起自北方,逶迤指東方,長十餘丈,廣尺許,移時乃滅。五更,流星出天船星下,入卷舌星下,狀如甁,尾長五六尺許,色赤。已上春坊日記
上在慶德宮。停常參·經筵。
尹知敬啓曰,持平李坰,再啓煩瀆,退待物論矣。傳曰,知道。燼餘
兩司合啓,請還收崔晛減死之命事。答曰,不允。
府前啓,請還收李佑給牒之命事。答曰,不允。
院前啓,請還收李佑給牒之命事。答曰,不允。
禁府,金卨穩城流三千里,金垣甲山徒三年定配。啓。朝報
校理李省身,積城地掃墳事,出去。經筵日記
夜一更,東方西方,有氣如火光。二更,北方,有氣如火光。已上春坊日記
上在慶德宮。停常參·經筵。
傳曰,政事,當日爲之。
以李景義爲持平,權昐爲判尹,李重匡爲平海郡守,金琂爲禮曹正郞,沈演爲佐郞,李潤雨爲舍人,嚴惺爲輔德,鄭經世爲副提學,李行遠爲副校理,朴潢·趙絅爲修撰,閔應亨爲副修撰。
傳曰,明日晝講爲之。
咸鏡監司書目,文川等官,雨雹雷鳴,川流漲溢,事係變異事。
義州府尹書目,胡差仲男,還渡江入去事。
兩司合啓,請還收崔晛減死之命事。答曰,不允。
府啓,請收李佑職牒還給之命事。新啓,殿坐時,不能嚴禁雜人,自今以後,當該兵曹郞官及都監將官,不爲察職,致有如此者,除推考,直捧承傳事。答曰,依啓。李佑事,不允。
院啓,請還收李佑職牒還給之命事。答曰,不允。
司直金尙容上疏大槪,請代受,李顯英誤論金光煜之罪事,入啓。答曰,省疏具悉。必出於偶然言及,於卿有何所失?卿其安心。以上朝報郞廳李鎭儀校。郞廳南鶴宗書。
上在慶德宮。停常參,只晝講。
兩司合啓,請還收崔晛減死之命事。答曰,不允。
府前啓,請還收李佑給牒之命事。答曰,不允。新啓,注書辛應望,以槐院新進之人,去邠之日,不爲扈從,還授本職,已有物議,受由往來南方,亦多貽弊之事,請命罷職。答曰,遞差。
院前啓,請還收李佑給牒之命事。答曰,不允。以上朝報
晝講入侍,知事李廷龜,參贊官鄭經世,特進官張維,參贊官李景憲,檢討官吳端,假注書鄭復吉,記事官鄭百亨·全克恒。講中庸,自何爲而作也,至新安朱熹序。
副校理沈之源再度呈辭。入啓。加給由。以上經筵日記
備邊司啓曰,伏見江原監司吳䎘狀啓,以李仁居討捕事,發兵守令及捕捉日時,與傍縣道里遠近參商,則果如狀啓內事意,別無査處之事,敢啓。傳曰,知道。忠勳府謄錄
上在慶德宮。停常參,只朝講。
晝講時,兩司合啓,請還收崔晛減死之命事。答曰,崔晛之罪,固重矣,故前已言其罪之重爾,但昏昧所致,非故犯之事,其情可恕,古人有言曰,眚災肆赦,此亦肆赦之意也。
府前啓,請注書辛應望罷職事。答曰,旣已遞差,不必罷職。
院新啓,亂初,都監所儲米布,散給於士大夫及下輩之願受者,待事定後,以爲收用之地矣。至于今日,殆無還上者,請令該曹,一一抄出,刻期徵納。答曰,依爲之。終始不納者,法府糾檢,可也。
領議政申欽箚子大槪,春初南下時,前注書辛應望,啓請帶去辭緣事。入啓。答曰,觀卿箚辭,臺諫論啓,殊甚無謂矣。以上朝報
朝講。入侍,領事吳允謙,知事李貴,特進官李曙,大司憲鄭光績,特進官金自點,參贊官李如璜,侍講官尹墀,司諫鄭弘溟,侍讀官權濤,假注書安時賢,記事官全克恒·鄭維城。講中庸,自中者不偏不倚,至亦此意也。經筵日記
朝講時,特進官金自點所啓,知彀官,若有數三人,則可以轉次敎鍊軍兵,而訓鍊都監,只送一員,故鍊習之際,常患不足,數三員,使之給料送于本廳,以便敎鍊,何如?上曰,知彀官,則使訓鍊都監,加送一人。訓局謄錄
夜五更,流星出角星下,入巽方天際,狀如鉢,尾長五六尺許,赤光照地。已上春坊日記
上在慶德宮。停常參·經筵。
政院啓曰,明日常參·經筵,取稟。傳曰,晝講爲之。
自昧爽至辰時,有霧氣。巳時至未時,日暈,暈上有戴色,內赤外靑。申時,日暈兩珥。
禮曹啓曰,卽見安景深·成俊耉狀啓,天朝之事,與張魁所給小紙,如出一口,似無可疑,但大臣皆以爲,毛督衙門旣不擧哀,以待撥報文書云。前日旣已下諭於平安監司·接伴使,得其的報後擧哀爲當云,何以爲之?傳曰,依啓。
禁府,尹命之元情公事,判付,除刑推,査覈議處。以上朝報
副修撰吳端,以身病辭職上疏。入啓。遞差。經筵日記
上在慶德宮。停常參,只晝講。
辰巳時,日暈兩珥,暈上有冠,冠上有戴色,皆內赤外靑,有白氣,指北方,長十餘丈。午時,日暈。
兩司合啓,請還收崔晛減死之命事。答曰,不允。
府前啓,請辛應望罷職事。答曰,人所共知之事,猶且失實論啓,其他隱微之罪,則推此可知也。旣以此事,幾盡見遞,而今又如此論之,殊甚不當,更勿瀆擾。
平安監司書目,鐵山所報內,都督差官金成選等,率百餘名,前往義州事。以上朝報
晝講入侍,知事金尙容,特進官尹暘,參贊官鄭經世·金壽賢,侍讀官李行遠,假注書安時賢,記事官全克恒·鄭維城。講中庸,自道也者,至以終此章之義。
謝恩,修撰趙絅。
副校理沈之源三度呈辭。入啓。遞差。以上經筵日記
上在慶德宮。停常參·經筵。
有政。
執義權濤,掌令金聲發·金南重,刑曹正郞徐佑申,同經筵朴東善,開城經歷崔有淵,軍資正韓禹臣,應敎嚴惺,注書尹絳,輔德趙邦直,弼善金地粹,奉敎鄭百亨,直講權潗·沈之源。
備忘記,前執義韓必遠,爲執義時,搆成虛事,陷人不義,事甚可駭矣,罷職不敍。
政院啓曰,韓必遠,以辛應望事,旣已見遞,自上又下罷職不敍之命。初不知大臣啓請率去之由,有此論啓,則其情可恕,請還收成命。傳曰,知道。只罷其職。
兩司合啓,請還收崔晛減死之命事。答曰,不允。
院新啓,海南縣監李時敏,爲人徒泛濫,居官縱恣,託以喪需,橫斂無藝,請命罷職。答曰,風聞不必盡實,此時守令,不可輕遞,勿煩,可也。以上朝報
朝講,特進官金自點所啓,所管御營廳,公事不備,旗麾等物,無看守之人,專藉於摠戎廳庫直。且御營軍兵,其數甚多,文移之際,必有書吏,然後方可擧行,而本廳只有一名,故不及周旋,亦借於摠戎廳,而使喚事,多苟簡矣。且旗麾等所備之物,本廳無出處,故木同借於摠戎廳,而亦不足。至於軍兵試才,必有賞格,然後可以勸奬,而亦無出處,以致激勵之擧,請匠人價布題給。且知皷官,若有數三人,則可以輪次敎鍊軍兵,而訓鍊都監,只送一員,故鍊習之際,常患不足,數三員使之給料,送于本廳,軍需所用匠人價布,令備局,量宜題給。上曰,庫直則摠戎廳庫直兼察,可也。知皷官,使訓鍊都監加送一人,書吏則姑徐,使令則二名令兵曹定給。御營廳謄錄
上在慶德宮。停常參·經筵。
禮曹,貞淑翁主卒逝,自當日,至七日,停朝市。啓。
兩司合啓,請還收崔晛減死之命事。答曰,不允。
府新啓,前執義韓必遠,以辛應望事發論,當初大臣之啓請帶去,□□去鄕,蒼皇之日,人人不及聞知,則勢固然矣。必遠之啓,初出於誤認,罪之以搆成,則不亦冤甚?請還收罷職之命。答曰,頃日論啓之事,設或無意於搆陷,論事失實,亦不可無罪,勿煩,可也。
院前啓,請海南縣監李時敏罷職事。答曰,依啓。以上朝報
御營廳啓曰,今年應立御營軍中,限幾名召集事,別單稟上。答曰,知道。減其立番朔數,分二運立番,似爲便當,議處,傳敎矣。新抄之軍,未査者尙多,前頭所査,未能預料。前後所分之數,雖不相均,大槪元軍中,今年當番六百名,及降倭二十五名,新抄軍中,如京畿·江原道,卽今到京揀擇者爲後運,新抄軍中,三南在本道揀擇,及帖文募得者,撫軍司所募者,在陣上擧米人等爲先運,召集宜當,而朔數則徐觀邊上事情,臨時分限,亦或便當,而不敢擅便,伏候上裁。答曰,依啓。御營廳謄錄
政院啓曰,原州牧使洪靌,今已承召入來,令該曹稟旨定奪,何如?傳曰,依啓。忠勳府謄錄
上在慶德宮。停常參·經筵。
大殿誕日。
政院·玉堂·二品以上問安。答曰,知道。
都督接伴使書目,都督所送小紙,天啓皇帝八月二十三日崩逝,崇禎新皇帝二十四日御極的報事。平安監司書目,鐵山報內,都督差官崔士元,率軍兵二十三名,鴨綠江越邊,伏兵排設進去事。
回答官朴蘭英書目,本月初一日渡江事。以上朝報
吏曹啓曰,傳敎矣。自前勘勳,大臣·元勳命招爲之,而本曹別無干預之事,敢啓。傳曰,知道。忠勳府謄錄
上在慶德宮。停常參·經筵。
禮曹啓曰,卽見接伴使南以恭狀啓,皇上崩逝之奇的實,今日擧哀之意,敢啓。傳曰,知道。
大殿擧哀,三嚴巳正。
巳時,上擧哀于崇政殿,百官,以烏紗帽·白團領·黑角帶,擧哀于殿庭。
禮曹啓曰,五禮儀,第四日成服時,殿下·世子俱衰服,百官則四品以上服衰,五品以下仍服白袍,三日而除,依此擧行,何如?傳曰,知道。
禮曹,自今日至成服日,停朝市。啓。
慶尙監司書目,興海郡守李宜溪,身死事。
接伴使書目,走回人王之橋所言賊情,奴賊九月二十九日,西犯天朝,合氷後欲東搶,深入取糧,由北道而還云云事。以上朝報
上在慶德宮。停常參·經筵。
禮曹,世子嘉禮納徵吉日,今月二十日改付標。啓。
吏曹,毛都督問安使尹絅。啓。以上朝報
上在慶德宮。停常參·經筵。
明日大殿成服殿坐,正時辰初。以上朝報
上在慶德宮。停常參·經筵。
辰時,上御崇政殿,行成服禮。百官四品以上服衰,五品以下仍服白袍行禮。
備邊司啓曰,赴京使臣,將相望入往,而海路之行,異於旱路,陳慰使·進香使兼差一員,入送,何如?傳曰,依啓。
兩司合啓,請還收崔晛減死之命事。答曰,不允。
都督問安使尹絅,出去。
明日□□擧臨出宮,三嚴辰初。
夜自一更至四更,月暈。以上朝報
侍講院啓曰,司書沈東龜,聞外四寸妹喪,將爲出去,下番,無替直之員,以上番推移,姑降入直,何如?傳曰,依啓。已上春坊日記
上在慶德宮。停常參·經筵。
夜五更,流星出器府星下,入坤方天際,狀如鉢,尾長一二尺許,色黃白。
府新啓,昨日成服擧動時,東西班列稀疏。分明老病人外,請竝命推考。答曰,依啓。
江華留守書目,唐船一隻十七名,到泊唜島事。
明日擧臨出宮,三嚴辰初。以上朝報
擧臨後,大殿·東宮,玉堂問安。
副提學鄭經世初度呈辭。入啓。給由。經筵日記
上在慶德宮。停常參·經筵。
明日除服擧動,三嚴五更三點。以上朝報
擧臨後,大殿·東宮,玉堂問安。
副提學鄭經世再度呈辭。入啓。加給由。以上經筵日記
夜五更,流星出器府星下,入坤方天際,狀如鉢,尾長一二尺許,色黃白。已上春坊日記
上在慶德宮。停常參·經筵。
五更,上行除服禮。
大妃殿誕日。
政院·玉堂·二品以上問安。答曰,知道。
吏曹啓曰,登極使,例以時任議政差送,而天啓初年,始以二品借銜差送,今則何以爲之?敢稟。傳曰,依近例爲之。
吏曹又啓曰,義穀,自二百九十九石,四品官,自一百六十石至一百九十九石,五品,自百石至百五十九石,六品官,自七十石至九十九石,直長,自四十石至六十九石,奉事·別坐,自十五石至三十九石,參奉除授,何如?敢啓。傳曰,依所啓施行。
明日冬至望闕禮出宮,三嚴五更三點。以上朝報
除服後,大殿·東宮,玉堂問安。經筵日記
義禁府啓曰,判下矣。崔精一·尹連生·陳戒奉三賊,以謀反大逆,依律處斷,宣傳官持標信下去,眼同行刑。崔大衡·洪迎等,用次律減死邊遠定配,啓下行移,相考差使員差定,咸鏡道初面官,安邊府交付後,受到付啓,聞億·見夢·還多勿·沙里祿·孫玉守·奉孫·允奉·宮巾·唜男等九名,論以脅從,竝爲分揀事,下諭,何如?傳曰,依啓。禁府謄錄
上在慶德宮。停常參·經筵。
中宗大王忌辰。
五更,上行望闕禮。
政院·玉堂·二品以上問安。答曰,知道。
明日,王世子,率百官,大妃殿誕日陳賀,出宮,辰初。
平安監司書目,義州報內,鴨綠江合氷事,成川府使安景深,本月十二日身死事。以上朝報
御營廳啓曰,本廳把摠徐佑申,今差刑曹正郞。當此冬月待變之日,將兵之官,不可頻數遞易。請除本司仕上直,俾專操鍊侍衛等事,宜當,敢啓。答曰,使之兼察,可也。御營廳謄錄
上在慶德宮。停常參·經筵。
未時,日暈,日上有冠,色內赤外靑。
巳時,王世子,率百官,陳賀于大妃殿。
有政。
登極使權昐,副使閔聖徽,書狀官金聲發,進香兼陳慰使韓汝溭,書狀官金尙賓,大司憲朴東善,執義趙邦直,掌令權潗,持平任絖,成川府使李崇元,碧潼郡守申溢,利城縣監柳舶,興海郡守卞三近,司僕內乘辛宗述,海南縣監具義俊,同知趙公瑾,禮曹佐郞林得說,司諫嚴惺,司書鄭弘溟,司藝金南重,直講宋時吉·李省身,校理權濤,知事鄭光績。
兩司合啓,請還收崔晛減死之命事。答曰,不允。
禮曹啓曰,自前,世子冠禮·冊封·嘉禮後,有設科取人之規。今此嘉禮後,亦設科取人,爲當,敢啓。傳曰,依啓。以上朝報
副提學鄭經世三度呈辭。入啓。加給由。經筵日記
上在慶德宮。停常參·經筵。
下雪。
傳曰,召對爲之。
兩司合啓,請還收崔晛減死之命事。答曰,不允。以上朝報
召對。入侍,參贊官尹知敬,侍讀官李行遠,檢討官閔應亨,假注書姜翯,記事官全克恒·鄭維城。講中庸,自仲尼曰君子中庸,至右第三章。經筵日記
上在慶德宮。停常參·經筵。
傳曰,召對爲之。
夜四更,月暈。
兩司合啓,請還收崔晛減死之命事。答曰,不允。
終日陰霧暄暖。以上朝報
召對入侍,參贊官金蓍國,侍講官尹墀,檢討官閔應亨,假注書安時賢,記事官全克恒·鄭維城。講中庸,自子曰道之不行也,至右第六章。
謝恩,校理權濤。以上經筵日記
上在慶德宮。停常參·經筵。
夜一更,黑氣一道,起自北方,直指艮方,長十餘丈,廣尺許,良久乃滅。自三更至五更,月暈。
有政。
司諫鄭弘溟,持平沈之源·林堜,司成嚴惺,禮曹正郞任絖,刑曹佐郞金孝誠,原州牧使李廷臣,直講李景義。
兩司合啓,請還收崔晛減死之命事。答曰,不允。
禁府啓曰,忠淸監司狀啓,今此李安直·張晩,當在蒙放中,不敢擅便,上裁,何如?傳曰,依所啓施行。
明日納徵殿坐,三嚴巳正。以上朝報
上在慶德宮。停常參·經筵。
夜四更,月暈,月入太微垣。
巳時,上殿坐于崇政殿,行世子嘉禮納徵禮。
兩司合啓,請還收崔晛減死之命事。答曰,不允。
明日告期殿坐,三嚴巳正。
禮曹,嘉禮後設科,咸聚京師,分三所,各取二百人,初場論·賦具篇,中場策問一道,講經,四書中抽栍,三經自願一書。啓。
禁府,前縣令李唯宗元情,刑推得情啓。傳曰,允。前縣監李行議啓判付,分揀放送。
傳曰,明日告期,權停例爲之。以上朝報
上在慶德宮。停常參·經筵。
夜自三更至五更,月暈。
世子嘉禮告期,巳時。以權停例爲之。
接伴使書目,差官金承忠,駭散官兵崔文煥等査報事,上京事。
平安監司書目,姜·朴兩女率去毛差官毛永盈等,已爲乘船入去,開諭不得事。
兩司合啓,請還收崔晛減死之命事。答曰,不允。
副護軍洪靌上疏大槪,請還收錄勳之命事。入啓。
禁府,赴西軍領將,羅州出身金大福,軍人處收布行賂罪,當日鍾樓前路行刑梟示。啓。以上朝報
副提學鄭經世,身病出仕。經筵日記
行護軍洪靌上疏,伏以,螻蟻微臣,當聖上反正之初,冒占嵬科,驟躋頂玉之列,寵榮已極,涯分已溢。常懷糜粉,報答洪造,而濫叨州牧之任,徒積瘝曠之誚。不意玆者,因小醜討平之擧,至下錄勳之命,使臣乘馹上來,臣誠惶恧,措身無地。臣竊伏惟念,凶逆之變,猝起於隣境,則身爲主鎭之官,發兵勦滅,是不過臣子職分內事。而實賴於國家之威靈,有何可紀之功乎?姑以近例言之,則如李夢鶴·李适兩凶賊征討之功,無愧汗靑,合置盟府,今玆仁居之變,不過窮峽中一鬼火耳。撲滅何難,擒捕何功?無功濫賞,臣實知愧。臣雖欲貪榮苟冒,竊恐朝家賞功之典,從此益輕也。伏願聖明天地父母,俯諒微臣懇迫之情,亟收成命,以安愚分,國家幸甚,微臣幸甚。臣無任激切屛營之至,謹昧死以聞。批答見下忠勳府謄錄
上在慶德宮。停常參·經筵。
巳時,日暈。申時,日有兩珥。夜五更,下雪。
傳曰,召對爲之。
有政。
大司諫金尙憲,舍人鄭弘溟,持平李景義,右參贊李睟光,說書鄭百亨,承旨李民宬,副校理沈之源,司諫尹墀。
兩司合啓,請還收崔晛減死之命事。答曰,不允。
院新啓,貢案用甲辰詳定,其所蠲省甚多,而列邑或有因舊案上納者,請令該曹,明査貢案,俾無彼此濫僞之弊。兵曹除番布,漸至濫觴,闕軍,直爲徵布,請自今以後,一切禁斷。答曰,依啓。以上朝報
召對。入侍,參贊官李景憲,侍讀官李行遠,檢討官閔應亨,假注書任有後,記事官金汝鈺·全克恒。講中庸,自子曰人皆曰予知,至以起下章經筵日記
義禁府啓曰,崔精一·尹連生·陳戒奉等三賊,以謀反大逆,用極律,當爲破家瀦澤,緣坐·籍沒,而第未及承服取招,本府遽爲啓稟,揆以法例,似爲未安,議大臣處置,何如?答曰,知道。依前例,誅止其身,可也。禁府謄錄
上在慶德宮。停常參·經筵。
傳曰,召對爲之。
都督差官接伴官李景賢,西下。
答副護軍洪靌疏曰,省疏具悉。今番逆變之凶慘,古所罕有,爾登時進兵,不日討滅,功莫大焉。予甚嘉歎。有功必酬,國之常事,爾其安心勿辭。
兩司合啓,請還收崔晛減死之命事。答曰,不允。以上朝報
召對入侍,參贊官鄭經世·尹知敬,檢討官閔應亨,假注書任有後,記事官金汝鈺·全克恒。講中庸,自子路問强,至餘見第二十章。經筵日記
傳曰,明日大臣·元勳命招,勘勳爲之。忠勳府謄錄
上在慶德宮。停常參·經筵。
傳曰,大臣·元勳命招,勘勳。
賓廳勘勳,封入勘勳,一等洪靌,二等李擢男·元克咸,三等辛慶英·李胤男。
禮曹,世子嘉禮後,別試,初試來戊辰年二月初四日,講經同月二十一日,殿試同月二十八日,放榜三月初九日推擇。啓。
兩司合啓,請還收崔晛減死之命事。答曰,不允。
府新啓,禮賓別坐金㙉,爲人悖戾,多行不義,奪人田莊,圖奸其寡妾,請削去仕版。答曰,罷職。
平安監司及副元帥書目,遼東偵探人趙岩所告內,奴賊方治兵秣馬,似爲西犯云云事。
初更,傳曰,完豐府院君李曙·綾城君具宏引見,引見後,承旨以下竝命宣醞。以上朝報
賓廳大臣啓曰,臣等以勘勳事,承命詣闕,而洪靌,欲與李擢男同謀磨勘云。李擢男招來同參之意,敢啓,答曰,依啓。
大臣又啓曰,勘勳單子封入矣,變初,有告變儒生,此人,於李擢男往原州之時,直來京城進告。故洪靌等,不得査勘云,何以爲之?敢稟。答曰,知道。議處。
回啓曰,陳克一之進告,雖在李擢男知機奔往原州之後,而其能自拔於逆藪,直上京師,上變於狀啓未到之前,則其爲國效誠,有足多者。酬賞之典,固不可無,而考之前例,則有以告變,得參勳籍者,亦有報以除職者,唯在上裁。答曰,知道。六品實職除授,錄於原從一等,似當。以上忠勳府謄錄
上在慶德宮。停常參·經筵。
政院啓曰,已爲勘勳,依前例大提學命招,勳號製之,何如?傳曰,依啓。
勳號落點,輸忠奮義決策淸亂昭武。
兩司合啓,請還收崔晛減死之命事。答曰,不允。
府前啓,請禮賓別坐金㙉削去仕版事。新啓,頃者僉知宋英望,乞歸其鄕,鐵原府使李義傳,求解其職,皆是猥濫之疏,而政院矇然入啓,請色承旨推考。答曰,竝依啓。以上朝報
謝恩,副校理沈之源。
校理權濤初度呈辭。入啓。給由。經筵日記
完豐君李曙啓曰,新番,將上來矣。似當有顧恤之事,以工匠價布,雇立百餘名,使新番軍士,得其歡心,宜當矣。上曰,兵布價布絶無云矣。曙曰,工匠價布收捧者三十餘同。以此,一二番雇立極苦處三四十名,則庶慰新軍之望也。上曰,此事,上年欲行,而因亂停寢矣。若干處,欲爲雇立之意,曾已言之,使該曹更爲量處。
兵曹啓曰,引見時因李曙所啓,雇立事,傳敎矣。義禁府·典獄·典涓司·內三廳,汲水爲極苦之處,而一朔雇立之價三同有零。本曹所儲匠人價布,雖甚些少,亦足爲數朔雇立之資,而曾因備局啓辭,上項匠人價布,不許本曹擅用,今不敢任意處置。上裁,何如?傳曰,知道。此等苦處,爲先雇立,使軍士輩,知雇立之意。兵曹謄錄
上在慶德宮。停常參·經筵。
夜二更,艮方·巽方,有氣如火光。
有政。
大司諫李聖求,校理李省身,溫陽郡守沈昶,淸道郡守鄭。豐寧君洪靌超資憲,鰲山君李擢男超嘉善,前司果辛慶英·李胤男超通政,元克咸超承訓,以上功臣加資。
兩司合啓,請還收崔晛減死之命事。答曰,不允。以上朝報
兵曹啓曰,新籍一番軍士,本月二十五日都摠府堂上一同點考,則騎兵,元數一千八百七十七戶內,公頉一百六十七戶,逃亡絶戶三戶,都目後闕點二戶,實入一千七百五戶。忠順,元數八十名內,公頉十二名,闕點一名,實入六十八名。忠贊,三十九名內,公頉五名,實入三十四名。定虜衛,九十戶內,公頉五戶,實入八十五戶。甲士,二十五戶內,公頉一戶,實入二十四戶。吹螺赤,二十二戶內,公頉四戶,實入十八戶。其中老殘只四十五名,餘皆丁壯可用之軍,係是新籍軍士,故敢啓。傳曰,知道。兵曹謄錄
吏曹,錄勳都監堂上洪靌。忠勳府謄錄
上在慶德宮。停常參·經筵。
有政。
持平李坰,正言吳端,良材察訪池德海,直講李景義,典籍李命雄,工曹佐郞林垍。
問慰使尹絅書目,海中氷澌蔽塞,萬無得達之理,何以爲之事?
差官接伴官李景賢,入來。
禁府,李惟宗刑問一次,裵斗雲刑問三十一次,不服加刑得情。啓。傳曰,允。
兩司合啓,請還收崔晛減死之命事。答曰,不允。
院新啓,今此逆賊勦捕之功,由於洪靌等一二人之盡心。右營將外,他兩營將,則賊魁就捕時,皆未及到,請更爲勘定,右營將外,勿錄正勳。靖社·振武兩功臣原從勘勳時,各司典僕冒錄者,不可殫擧。請令錄勳都監,無踵前習,痛禁奸僞之弊。答曰,議勳時,大臣與元勳,參酌厥功,已爲勘定,今難更改,勿煩,他事依啓。以上朝報
校理權濤再度呈辭。入啓。加給由。經筵日記
兵曹啓曰,新籍已行,積年逃故,隣族之弊,一時蠲滌。此正與民更始之日,而京上番諸色軍士,闕番價布未納者尙多。今若依例往督,則隣族被侵之患,猶未盡除,所得甚寡,而貽弊甚多。今十一月以前,闕布退立,一切蕩滌,而外方兵水營及各浦軍士闕布退立等事,亦爲一體蕩滌,則施惠之大,無過於此。此意移文各道施行,宜當,敢啓。傳曰,依啓。兵曹謄錄
御營廳啓曰,今月二十五日,提調臣李曙,夜對時,御營軍中,擇其壯士,或鐵椎·偃月刀·鞭棍等,短兵,技藝敎鍊事,親承傳敎矣。退與大將金自點相議,方爲抄擇敎習矣,偃月·鞭棍等技,必有敎師然後,可以爲之。訓鍊都監能才敎師六名,除省記移屬,限軍兵罷去間,使之相替敎訓之意,敢啓。答曰,允。御營廳謄錄
諫院啓曰,今此逆賊勦捕之功,由於洪靌等一二人之盡心,而右營將之前進捕賊者,則猶可預錄,至於其他營將,則賊魁就捕時,皆未及到,有何犄角搏戰之功,而俱參正勳乎?帶礪之盟,是何等事,而少涉猥濫,則勳籍不重,恐非功懋懋賞之道。祖宗朝或有一二人錄勳之時,其愼賞重勳之意,可爲後世法也。請命更爲勘定,右營將外,兩營將勿錄正勳,以重名器。靖社·振武兩功臣原從勘勳時,各司典僕等,圖免本役,或有行賂下吏而得之者,或有給價於諸色匠人而買得者,或稱以匠人奉足,畫員隨從而冒稱者。如此等類,不可殫擧,勳藉重事,豈宜如是?各司之殘弊無形,實由於此。旣往之失,雖不可救,而來者猶可及止。請令都監,毋踵前習,痛禁奸僞之弊。批答見上朝報所謄忠勳府謄錄
上在慶德宮。停常參·經筵。
日出時,赤氣一道,直立日上,長丈餘,廣尺許,良久乃滅。辰時,有霧氣。巳時,日暈。夜一更,東南方,有氣如火光。以上內下日記
兵曹啓曰,本曹啓辭,沔川騎兵二戶逃亡,請罪事。
傳曰,依事目施行事,傳敎矣。去十月二十日,因軍籍廳啓辭,今此新籍每戶,俱充三丁,戶首雖或有故,一戶兩保,必無皆有事故之理。一名闕到,官吏科罪之意,曾爲下諭,而別無分輕重擬律之事。且考辛丑年啓下事目,諸色軍士,逃亡稱頉。各官大邑則十名以上,小邑則五名以上,守令罷職云,而此則軍籍前事目,似不可援以爲例,伏惟上裁。傳曰,罷職,可也。兵曹謄錄
訓鍊都監啓曰,提調臣李曙夜對時,御營軍中,擇其壯士,或鐵椎·偃月·鞭棍等短兵,技藝敎鍊事,親承傳敎矣。退與大將臣金自點相議,方欲抄擇敎習矣。偃月·鞭棍等技,必有敎師然後,可以爲之,訓鍊都監能才敎師六名,除省記,移屬限軍兵罷去間,使之相替訓敎之意,敢啓。傳曰,依啓,依數,定送。訓局謄錄
上在慶德宮。停常參·經筵。
辰時,有霧氣。巳時,日暈。以上內下日記
上在慶德宮。停常參·經筵。
明日魂宮親祭擧動,三嚴三更二點。
副元帥書目,安州·義州等處,癘疫大熾,相當藥物下送事。
平安監司書目,嘉山郡馳報內,毛差官李千摠,率家丁七十餘名,稱以上京出來事。
毛差官及通事,江原道逃軍唐人査還事,出去。以上朝報
謝恩,校理李省身。經筵日記郞廳李鎭儀校。郞廳南鶴宗書。
上在慶德宮。停常參·經筵。
夜一更,巽方,有氣如火光。
三更四點,上由武德門,出詣魂宮,親行朔祭。
辰時,還宮。
傳曰,明日晝講爲之。
兩司合啓,請還收崔晛減死之命事。答曰,不允。
院前啓,請兩營將李胤男·辛慶英,更爲勘定,勿錄正勳事。答曰,已諭矣。新啓,江陵府使鄭雲湖,縱其孽産,作弊萬端,闔境怨咨,以致年久官舍,盡爲衝火焚燒,請命罷職。答曰,鄭雲湖,苟有不治之狀,則罷職,未爲不可。但今以官舍衝火被罰,則不無後弊,姑爲置之,毋墜奸計。以上朝報
親祭罷後,大殿·東宮,玉堂問安。
校理權濤三度呈辭。入啓。遞差。經筵日記
兵曹啓曰,新番軍士,自願試射者,四百餘名,本曹郞廳,眼前試射,則入格者,四十九名,雖未入格而曉解操弓者,九十五名。此則分屬東營,以備試鍊,而入格者,則逐旬分軍時,永勿分定,營軍士抽用時,亦不抽用,其未入格,而能解操弓者,則限一朔亦勿定送,竝施優奬之意,似當。且外營凡有五處,而北別營,則方爲御營軍入接之所,部將無所止宿,借直於他營,事甚苟且。故坐營軍士,不爲分給,其他西南北三營,各給一百二十餘名,每旬分軍時,輪回分定,以備宿衛之意,昨日本曹都摠府·衛將所,齊會分軍時,已爲議定。但坐營軍士,若如前晝夜在營,則怨苦必多,而東西南北四營屋宇狹窄,百餘名之軍,決難容接,分爲二番,五日相替,以爲輪回休養之計,似爲便當,敢啓。答曰,依啓。輪回替番事,徐議爲之。兵曹謄錄
惠民署啓曰,伏見備邊司啓辭,毛都督所求竹瀝,令兩醫司從優入送事,入啓。允下矣。本署外貢一年所納靑竹二十箇,或經年歲不納,常患窘迫,而今年亦不來納矣。以此上年都督所求竹瀝,自兩醫司不得措備,故備局行會于全羅道監司處,使之入送矣。今者雖令兩醫司從役入送,而二十箇竹瀝,決難措備,依上年例施行,何如?答曰,依啓。惠民署謄錄
上在慶德宮。停常參,只晝講。
未時,大風。申時,下雪。夜一更,東南方,有氣如火光。
兩司合啓,請還收崔晛減死之命事。答曰,不允。
院前啓,請兩營將李胤男·辛慶英,更爲勘定,勿錄正勳事。請江陵府使鄭雲湖罷職事。答曰,不允。以上朝報
晝講。入侍,知事李廷龜,特進官崔鳴吉,參贊官金壽賢,侍讀官李省身,檢討官閔應亨,假注書姜翯,記事官全克恒·鄭維城。講中庸,自君子之道,至雜引孔子之言以明之。經筵日記
兵曹啓曰,在前分軍一事,專屬衛將所,而歇處定送之價,各有恒式,中間操縱取舍之權,專在當所書員。故諸上司定送之處,稍不如意,則捉致書員,鞭扑狼藉,其苦有不忍堪,而書員等不敢疾怨,唯恐失之者,蓋以重利所在故也。本曹今方新立事目,分軍一事,本曹都摠府堂上·郞廳,親執文書,同議磨鍊,多少之數,苦歇之分,實非書員等所敢干其間也。如或諸上司,不辨此間曲折,侵責書員如前之爲,則爲書員者,旣失厚利,徒受罪罰,其勢決不能堪。今後凡有定送之事,例爲移文本曹,以憑處置,至於衛將所書員,則勿爲如前侵責之意,預先知委于各衙門,宜當,敢啓。答曰,知道。
晝講時,知事李廷龜所啓,今年新軍籍後上番軍數,比前頗多,留營之軍,亦且五百餘名,直宿之營,狹窄難容,輪番入直,何如?上曰,然則必有奸吏操縱之弊,不可輪番矣。廷龜曰,軍士中擇年少壯者,前日試才,則入格者幾百人。此人等則不爲定送,留一營,時時操鍊矣。但統率,必有其人,且必有處所矣。特進官崔鳴吉曰,分番之後,營將牒報本曹曰,軍士入番之營,只可容宿五百餘人,而其餘則勢將露處云。不得已使餘軍,姑不入直,而待今日啓稟定奪矣。何以爲之?上曰,已冬,決難造營,姑作土宇,以爲過冬直宿之處,似當矣。且聞空闕及各處所定守直之軍不足,見偸之物頗多。今番之軍,比前旣多,而營且狹窄,則諸處充定,宜加定矣。廷龜曰,頃因上番軍士甚少,各處定送之軍,或一名或全減,不成貌樣處,多矣。今當添定矣。上曰,依爲之,可也。廷龜曰,上番軍士武才入格者,今當爲別隊,時時鍊習,一切勿爲定送矣。鳴吉曰,送於御營,使之鍊習,何如?廷龜曰,若屬於御營軍,則渠等,必以移定御營軍爲疑,反以爲苦,有若各陸軍之事矣。使四所衛將及部將,分領肄直,或於中日試才,時時論賞,後番軍上來時,亦如此,則直宿處,可省地窄難容之弊,而禁旅亦似稍成矣。部將若不足,則或加設一二員,無妨。上曰,此似着實矣。若送御營,則御營軍有料,此軍無料,亦必不喜矣。廷龜曰,分屬衛部將事,退而磨鍊擧行,何如?上曰,依爲之。兵曹謄錄
上在慶德宮。停常參·經筵。
夜五更,黑雲一道如氣,自坤方,直指巽方,長十餘丈,廣尺許,良久乃滅。
明日世子嬪冊封,大殿殿坐,三嚴午初。
兩司合啓,請還收崔晛減死之命事。答曰,不允。
院前啓,請兩營將李胤男·辛慶英,更爲勘定,勿錄正勳事。請江陵府使鄭雲湖罷職事。答曰,不允。
府新啓,全羅右水使李應順,爲人昏庸,年紀衰耗,不合閫帥之任,請命罷職。伊川府使羅繪素,到任之後,專事虐民,善事爲務,闔境怨咨,請命罷職。答曰,依啓。李應順年紀雖老,必不至不能堪任,不允。以上朝報
兵曹啓曰,上番軍一千七百七名內,十月當番立番人,自本曹分揀頉下者二十二名,其餘實數一千六百八十五名。三司同議分軍後,開錄啓聞之意,敢啓。答曰,知道。兵曹謄錄
上在慶德宮。停常參·經筵。
辰時,日暈右珥。自巳時至申時,日暈兩珥,暈上有冠,色內赤外靑。夜自一更至三更,四方有氣如火光。終日雨雪交下。
午時,上御崇政殿,行世子嬪冊封禮。
有政。
吏曹參議全湜,承旨趙纘韓,判尹金自點,沔川郡守兪大逸,伊川府使洪命耉,鐵原府使李義傳,利川府使申垓相換,戶曹佐郞金孝誠,知春秋李弘胄·金尙憲,禮曹參議鄭百昌,郭山郡守崔惟吉,嘉山郡守徐佑申,直講權濤。
開城留守書目,府居黃得正家,盜賊突入,擧家屠滅,五人已死事。
二品以下,別觀射賞格,居首前主簿朴光春,陞堂上,閑良居首朴順元·高京翼,直赴殿試,許繼宗·李泂·鄭琳·金丙吉·趙繼,直赴會試。
府前啓,請全羅右水使李應順罷職事。答曰,勿煩。
院前啓,請兩營將李胤男·辛慶英,更爲勘定,勿錄正勳事。新啓,麻田郡守南斗炯,性本狂悖,人所賤薄,多聚娼妾,貽弊殘邑,請命罷職。兩西安州以南,請發遣暗行御史。答曰,依啓。暗行,從當發送,勿爲煩瀆。兩營將事,不允。
兩司合啓,請還收崔晛減死之命事。答曰,如是堅執似過,停論,可也。
忠淸監司書目,淸州牧使沈器成,日漸驕恣,怠棄官事,浪費官儲,用刑違法,通奸邑婢,率畜衙軒,上司分付,不爲擧行,罷黜事。以上朝報
謝恩,修撰朴潢。經筵日記
傳曰,軍士不足處,使之加定矣,某某處加定乎?問于兵曹。兵曹回啓曰,自今以後凡分軍,每十日輪分事,已爲啓下。今若續續抽添,則不但文書錯亂,定送日子,多少參差,必有不均之患。故欲於初十日再分軍時,應爲加給處,更爲商量,啓稟施行,敢啓。傳曰,依啓。兵曹謄錄
上在慶德宮。停常參·經筵。
傳曰,召對爲之。
兩司合啓,請崔晛減死之命還收事。答曰,不允。
府前啓,請全羅右水使李應順罷職事。答曰,遞差。
院前啓,請兩營將李胤男·辛慶英,更爲勘定,勿錄正勳事。答曰,不允。以上朝報
召對。入侍,參贊官鄭經世·金蓍國,檢討官閔應亨,假注書姜翯,記事官全克恒·鄭維城。講中庸,自子曰道不遠人,至六章放此。經筵日記
訓鍊都監啓曰,上年赴西砲手四哨,胡變時,竝爲敗沒,而其後散亡之卒,稍稍還入,故一哨哨官,還都後卽爲本差,而其餘三哨,則未成模樣,哨官尙未差出矣。逃還軍士及兒童隊年壯者,僅僅充數,今始完束。上項三哨哨官,竝爲差出之意,敢啓。傳曰,依啓。訓局謄錄
諫院啓曰,臣等將兩營將勿錄正勳事,論列已盡,而聖批一向牢拒,臣等實未曉聖意之所在。仁居之變,出於意外,而臨機決策,聲罪致討,殱渠魁於不日,絶禍亂於將萌,則首事之臣,功固大矣。至於捕賊之時,未到陣之兩營將,有何大功勞,而至參之正勳乎?公議齊發,久而愈激,臣等之論,實非偶然而發也。凡事當愼之於始。今若以已勘,而因循掩置,不爲之更改,則竊恐帶礪之盟,反歸於不重,而國家酬賞之典,將自此而淆亂也。請命兩營將,勿錄正勳,以重名器。答曰,勿煩。忠勳府謄錄
上在慶德宮。停常參·經筵。
傳曰,召對爲之。
有政。
掌令金南重,淸州牧使金尙,伊川府使邊忠範,康津縣監尹棨,麻田郡守金廷益,濟用正金矱,刑曹正郞洪鎬,佐郞尹復元,敦寧都正尹民逸,龜城府使鄭鳳壽,价川郡守鄭之罕相換。
冬至使邊應璧書目,九月十三日行船宿廣鹿島,十四日平明,東風大起,發向三山島,未及七十里,北風大起,第一船先泊,第四船·第三船相次來泊,而惡風掀波,舟盡驚動,人不得立於船上,是夜二更量,書狀官所乘船及第二船,曳碇出洋,飄風不知去處。新皇帝卽位等事,及兩起方物漂流,員役等姓名,開錄上送事。
平安監司書目,冬至使吳大男出來言內,書狀官所乘船,到洋中,致敗渰死,只格軍一名云云事。
冬至使書目,天啓皇帝哀詔,謄書上送事。
傳曰,明日朝講爲之。
兩司合啓,請還收崔晛減死之命事。答曰,不允。
府新啓,東平君申景裕,大興土木之役,傑構峻宇,大踰法制,驕奢貪縱,無所顧忌,請命罷職不敍。答曰,罷職。
院新啓,軍資監該納田稅,請切勿移納於別營,本監下人作弊者,各別設法痛禁。答曰,依啓。以上朝報
召對入侍,參贊官李如璜,侍讀官沈之源,檢討官趙絅,假注書姜翯,記事官全克恒·鄭維城。講中庸,自君子素其位而行,至右第十五章。經筵日記
院前啓,兩營將削勳事,停啓。忠勳府謄錄
上在慶德宮。停常參,只朝講。
未申時,日暈兩珥。夜一二更,月暈。
咸鏡監司書目,慶源圍籬安置罪人李蒧,物故事。
朝講時,兩司合啓,請還收崔晛減死之命事。答曰,以所犯言之,罪果重矣,可以依法,而但其本情,實非故犯,情與罪不同,如無可貰之事,何可强拂群情乎?書曰,宥過無大,今須停論,可也。
院新啓,朝講時,特進官李景稷追到,請命推考。答曰,依啓。以上朝報
朝講。入侍,領事金瑬,特進官金藎國,參贊官鄭經世,大司憲朴東善,同知事洪瑞鳳,特進官李景稷,參贊官金壽賢,司諫尹墀,檢討官趙絅,記事官尹絳·金汝鈺·全克恒。講中庸,自子曰鬼神之爲德,至包大小而言。經筵日記
兵曹啓曰,各處分軍,近因軍士不足,不成貌樣處甚多。今當番新籍之軍,比前頗多,故前日分軍時,加定已多,而今初二日筵中,自上下敎曰,空闕及各處守直之軍不足,餘軍比前稍多,營且狹少,量宜加定事。臣等親爲奉旨,各處前加定外,又爲加定,別單以啓。兵曹謄錄
豐寧君洪靌上疏,伏以螻蟻微臣,無功可紀,不敢叨冒,猥將私懇,仰瀆宸嚴。未蒙允許,反下優異之敎,臣誠惶感,置身無地。曾於承命勘勳之日,臣以陳上實跡,稟議于大臣,竝錄三營將矣。勘勳之後,物議重發,臣退伏自省,只竢譴罰,而福過之餘,賤疾又劇,新渥如天,尙稽肅謝,臣之罪戾,至此尤大。臣惶恐伏地待罪,不勝激切屛營之至。謹昧死以聞。答曰,省疏具悉。卿無所失,安心勿待罪。忠勳府謄錄
上在慶德宮。停常參·經筵。
辰時,日暈兩珥。
傳曰,召對爲之。
院新啓,麻田郡守金廷益,年衰才拙,請命遞差。答曰,依啓。以上朝報
召對入侍,參贊官趙纘韓,侍讀官沈之源,檢討官趙絅,假注書姜翯,記事官全克恒·鄭維城。講中庸,自子曰舜其大孝也與,至右第十八章。經筵日記
訓鍊都監啓曰,在前都監軍士一哨,分直北兩營,每營各五十名,而御營軍上番後,北二營無容接處,故應直五十名,移添于北一營矣。今則兵曹軍士百餘名,留直本營,都監一哨之軍,勢將露宿於外,殊爲可念。限御營軍下番間,都監添軍,姑勿直宿,似當。敢啓。傳曰,依啓。訓局謄錄
上在慶德宮。停常參·經筵。
以成均館內摘奸單子,傳曰,今此食堂付儒生,殿講爲之。
殿講,試官鄭經世·李尙吉,參考官李楘·李埈·鄭弘溟·金光炫。
禁府,逆賊高大立子洽,依律處絞,金得命緣坐,前郡守金光白,茂山堡定配。啓。
接伴使書目,都督封廣寧伯事,更俟的報馳啓事。
兩司合啓,請還收崔晛減死之命事。答曰,不允。以上朝報
訓鍊都監啓曰,都監丙寅年夏三朔砲·殺手試才畫數單子,傳曰,殺手之數,止於此乎?何其小也?問啓事,傳敎矣。都監殺手之數,雖至於八百餘名,而中旬試才,則只以技藝上等入格者,例爲抄啓,中上以下,不爲書啓,故如是數少之意,敢啓。傳曰,知道。訓局謄錄
上在慶德宮。停常參·經筵。
夜五更,黑雲一道如氣,起自巽方,直指坤方,長八九丈許,廣尺餘,良久乃滅。
傳曰,召對爲之。
殿講儒生金就章易略,崔時遇易粗,尹珹庸略,李仁馨孟略。
傳曰,金就章直赴會試,李仁馨等各給一分。
傳曰,興慶園三年後似當有守園之官,令該曹,預爲定奪差出。
副元帥書目,張大秋告目內,徐孤臣自賊中,率其兵百餘名逃還,昌城越邊前日所駐土窟云云事。以上朝報
召對。入侍,參贊官李景憲,侍讀官李行遠,檢討官閔應亨,假注書姜翯,記事官全克恒·鄭維城。講中庸,自子曰武王·周公,至右第十九章。經筵日記
御營廳啓曰,前冬闕內御營軍試射時,大將躬領,與兵曹·都摠府,會同試射,而今日試射事,昨已命下矣。今日大將臣金自點,以義禁府·典醫監兩處褒貶進去,提調臣李曙,以軍器寺褒貶,亦不得來參。以中軍躬領試射之意,敢啓。答曰,知道。御營廳謄錄
上在慶德宮。停常參·經筵。
傳曰,召對爲之。
吏曹,遠接使張維,館伴李廷龜,迎接都監堂上金藎國。啓。
禮曹啓曰,興慶園守園官,預爲定奪差出事,傳敎矣。考漢史,悼皇考園,置長丞,奉守如法云。以此觀之,當有守園之官,令儒臣博考前史後,議大臣定奪,何如?傳曰,依啓。
兩司合啓,請還收崔晛減死之命事。答曰,不允。
府新啓,陳賀演儀時,史官不備,日晏乃行。請當該史官·色承旨,竝從重推考。答曰,依啓。以上朝報
召對。入侍,參贊官鄭經世·金蓍國,檢討官閔應亨,記事官尹絳·金汝鈺·鄭維城。講中庸,自哀公問政,至又當知天。經筵日記
上在慶德宮。停常參·經筵。
巳午時,日有左珥。以上內下日記
傳曰,日寒如此,各處軍士,不無凍死之患,優給空石,薄衣軍士,摘奸給衣事,言于該曹。
兵曹啓曰,襦衣事,傳敎矣,各處軍士,曾以空石分給矣,傳漏外八門軍士,則又爲加給空石,而分遣郞廳,點名看審,則其中尤甚薄衣者九十五名,別單以啓,令該曹造衣分給,何如?傳曰,依啓。兵曹謄錄
上在慶德宮。停常參·經筵。
承文院,新來揀擇姜翯·姜栢年·柳潁·李慶相·鄭復吉·李夢徵·成以性·金。啓。朝報
上在慶德宮。停常參·經筵。
夜一二更,月暈。五更,月暈食。
弘文館啓曰,興慶園置官事,令儒臣博考前史事,傳敎矣。上年承墓號考啓之命,而前史中,未得可爲今日的據者,只以漢宣帝時,奉明園一節,書啓,今禮官所謂置長丞奉守如法者,卽其事也。此外未有可考,敢啓。傳曰,知道。
平安監司書目,義州報內,走回人盧國男言內,奴汗十一月初一日出獵鐵嶺,朴蘭英,始於十三日入瀋陽事。
副元帥書目,盧國男言內,奴汗出獵鐵嶺,韓潤等屢請東犯,而奴酋以誓天爲重,退送云云事。
京畿監司書目,加平官奴眞夢妻,産雛於未滿朔,而其雛體大如貓,一身四足,兩頭四目兩耳,卽斃事。以上朝報
上在慶德宮。停常參·經筵。
有政。
大司憲李弘胄,大司諫趙翼,執義權濤,司諫崔葕,獻納李行遠,持平李景義·任絖,正言沈東龜·高傅川,開城留守沈諿,副修撰吳端,副應敎尹墀,全羅右水使柳琳,直講林堜·李坰,副校理呂爾徵,司書吳達升,麻田郡守梁譔,工曹佐郞許穡,知事朴東善,掌樂正趙邦直,安東判官柳虎瑞。
傳曰,召對爲之。
平安監司書目,唐差都司李尙友,到中和,還來平壤,以逃亡軍兵刷得事,向山郡辭緣事。以上朝報
修撰趙絅,居昌地病親呈辭,受由,出去。
副校理沈之源,以藏氷都廳,出去。以上經筵日記
戶曹啓曰,因兵曹啓辭,上番無衣軍士九十五名,令該曹襦衣造給事,傳敎矣。當此苦寒之節,自上特軫衛卒之衣薄,有此挾纊之恩,臣曹卽當奉行之不暇。但聞今此改軍籍之初,番上之軍,皆是有實之人。故點考之日,或稱衣服之鮮明,寧有薄衣呼寒者,多至九十餘名乎?乙丑年則不過四十名,上年則六十人,今則至於近百矣。其間奸黠之輩,聞兵曹摘奸之令,與衛將所下吏輩同情,脫去縕袍,假作寒苦之狀,其情極可惡也。臣等試令本曹郞廳,密察其書啓之人,其中所謂尤甚薄衣者,亦不至於凍傷矣。度支前頭,有何許大辦而屑越如此乎?臣等不勝悶慮。仍念兵曹貿儲木綿,專爲此等事而蓄也。着令兵曹量宜造給,使臣曹些少之儲,得有所存,以補詔使支待之用,宜當。敢啓。答曰,不允。
又啓曰,薄衣軍士所着襦衣,令兵曹量宜造給事,不得蒙允。九十五人所着襦衣,非但多費木綿,卽今市上木花絶貴,貿易縫造之際,必經旬日,極爲悶慮。聞備邊司所捧弊衣,西邊入送之外,尙有累十件云。先以此衣,移送于兵曹,就其中尤甚薄衣者,使之分給,宜當,敢啓。傳曰,知道。令兵曹,其中尤甚薄衣者,更爲詳察,書啓,可也。
兵曹啓曰,因戶曹啓辭,本曹薄衣軍士九十五名內,尤甚薄衣者,更爲詳察書啓事,傳敎矣。臣曹仰體聖上軫恤軍卒之盛心,委差本曹郞廳二員,各其當直處,親行點視,列名書啓,少無冒僞之患。旣已書啓之後,又爲取舍於其間,則軍情缺望,多矣。但戶曹啓辭,專爲惜費,此亦不可不念。依聖敎招集一處,再加査審,其中尤甚者,分給備局襦衣,其餘則令戶曹量給綿布,似當。敢啓。答曰,依啓。兵曹謄錄
上在慶德宮。停常參·經筵。
傳曰,召對爲之。
司饔院啓辭,罷職延曙察訪梁有仁。
副元帥書目,鐵山報內,都督瀋陽偵探都司金聲言內,朝鮮差人,於前月二十日,大設宴享,賊方整治兵器,將有西犯之計云云事。以上朝報
召對入侍,參贊官趙纘韓,侍讀官李省身,檢討官閔應亨,假注書全益禧,記事官全克恒·鄭維城。講中庸,自天下之達道,至起下文九經之端也。經筵日記
上在慶德宮。停常參·經筵。
夜一更,東方坤方西方,有氣如火光。以上內下日記
傳曰,召對爲之。
召對入侍,參贊官鄭經世·李景憲,檢討官閔應亨,假注書全益禧,記事官全克恒·鄭維城。講中庸,自凡爲天下國家,至此九經之實也。以上經筵日記
御營廳啓曰,胡變時,御營軍,元不赴亂人中,南漢山城定配者四十一名,仍逃不現者七名,陣上逃亡,方在死律者三名,令各道督令跟捕事,啓下矣。卽見江原監司吳䎘所報本廳公事,襄陽逃亡軍金汝鏡,艱難捕捉囚禁云所當漣川逃亡軍李五十同,例宣傳官下送,所囚處梟示,而近因二相臣李貴箚子,各道逃軍,竝有蕩滌之命云。向前山城定配者及襄陽逃軍金汝鏡等,竝爲蕩滌乎?禁旅逃亡之罪,殊與外方潰卒不同,自下不敢擅便。伏候睿裁。答曰,知道。議大臣處置。御營廳謄錄
上在慶德宮。停常參·經筵。
夜一更,東方有氣如火光。初更,下雪。
有政。
獻納李省身,正言李士祥,司藝林堜,禮曹正郞安獻徵,果川縣監李頤男,延曙察訪沈之溟,直講李行遠,司評李榮立。
兩司合啓,請還收崔晛減死之命事。答曰,不允。
府新啓,延曙察訪沈之溟,以元兇爾瞻一家之人,受其卵育,不宜復通仕路,請削去仕版。答曰,沈之溟別無大段罪惡,除授此任,未爲不可矣。以上朝報
謝恩,副應敎尹墀,副校理呂爾徵。經筵日記
上在慶德宮。停常參·經筵。
辰時,有霧氣。夜一更,東北方·南方,有氣如火光,而南方火氣尤甚,光照地。且有赤氣,直立其上,長可數丈許,廣尺許,良久乃滅。四五更,月暈。
禮曹啓曰,興慶園守園官差出事,議大臣事,傳敎矣。海昌君尹昉,領議政申欽,左議政吳允謙,右議政金瑬之議皆以爲,守園之官,不可不預爲差出,令該曹定其名號,差出宜當云伏惟上裁。傳曰,依大臣議擧行。
傳曰,召對爲之。
兩司合啓,請還收崔晛減死之命事。答曰,不允。
府前啓,請延曙察訪沈之溟削去仕版事。答曰,不允。以上朝報
召對。入侍,參贊官金蓍國,侍講官尹墀,檢討官朴潢,假注書全益禧,記事官全克恒·鄭維城。講中庸,自凡事豫則立,至利行以下之事也。經筵日記
上在慶德宮。停常參·經筵。
夜一更,東方北方西方有氣如火光。二更,艮方有氣如火光。
傳曰,召對爲之。
有政。
承旨李聖求。
慶尙監司書目,安東呈,豪强人鄭伸,令該曹定罪事。
兩司合啓,請還收崔晛減死之命事。答曰,不允。
府前啓,請延曙察訪沈之溟削去仕版事。新啓,兩營將李胤男·辛慶英,請令大臣元勳更爲勘定。答曰,錄勳一事,非但遞改爲難,三營之功,似無大段輕重,故前日論啓之時,不能允從。今又更論,殊甚過矣。書曰,賞疑惟重。須體予意,更勿煩瀆。沈之溟遞差。以上朝報
召對。入侍,參贊官鄭經世·李景憲,檢討官閔應亨,假注書全益禧,記事官全克恒·鄭維城。講中庸,自博學之,至或子思所補也。經筵日記
憲府啓曰,錄勳重典也,必有大功於國家,然後可膺茅土之封。頃者仁居之變,起於倉卒,登時樸滅,不過一二臣同,且無相持力戰之功,而彼李胤男·辛慶英,以領兵將官,不及於賊徒就縛之所,少無可紀之功,而至參正勳之列,人言藉藉,公議愈激。請令大臣元勳更爲勘定,以杜濫施貽譏之弊。批答,見上朝報所謄忠勳府謄錄
上在慶德宮。停常參·經筵。
夜一更,流星出璧星下,入外屛星下,狀如鉢,尾長三四尺許,色黃。又流星,出室星下,入羽林星下,狀如甁,尾長五六尺許,色赤。
都目政事。
刑曹判書李守一,工曹正郞李勸,禮曹正郞宋時吉,禮賓正尹烇,戶曹正郞李惟聖,工曹正郞金鍊,佐郞趙釴,奉常僉正李景賢,戶曹佐郞黃泳,工曹正郞具仁重,典籍李崵·尹絳·羅宜素,槐山郡守李善行,咸從府使宣若海,沃川郡守李莯,朔寧郡守韓琂,雲山郡守李時益,蔚珍縣監鄭霽龍,保寧縣監朴而立,仁同府使申景柳,全羅左水使李慶餘,草溪郡守吳行敏,鳳山郡守慶申後,文化縣令張愰,喬桐縣監李惟源。
傳曰,玉堂官,次次遷轉。
兩司合啓,請還收崔晛減死之命事。答曰,不允。
府前啓,請延曙察訪沈之溟削去仕版事。請兩營將李胤男,辛慶英,令大臣元勳更爲勘定事。答曰,不允。以上朝報
上在慶德宮。停常參·經筵。
都目政事。
刑曹佐郞蔡亨後,判敦寧李德泂,宗簿正宋象仁,司饔正李景嚴,司藝李光胤,副修撰李行遠,禮曹佐郞尹絳。
傳曰,今春胡變時,死節人父母妻子,令該曹米太饌物題給,以示予不忘其忠之意。
副元帥書目,回答官胡差一行,本月十六日到鳳凰城云云事。
吏曹,新及第權知成均學諭朴嶔·李起浡·都愼修·李景恒·李樟·元伋·曺希仁·金泰基·柳德昌·李奇榮·李生浡·李明傳·全命然·元海益·李廷圭·宋國準·鄭好仁,權知校書金泰誠·朴思誠·李愈·余尙珪·郭瀜·李慶承·廉友善·尹汝徵·車達遠·朴震弼。啓。
兩司合啓,請還收崔晛減死之命事。答曰,不允。
府前啓,請延曙察訪沈之溟削去仕版事。請兩營將李胤男,辛慶英,令大臣·元勳,更爲勘定事。新啓,下三道凡係積年未收貢物,請令該曹姑爲寬暇,以待明秋收捧。捕盜從事官具賢俊,請削去仕版。答曰,依啓。貢物事,令該曹酌處。兩營將,沈之溟事,不允。
院新啓,請兩營將李胤男,辛慶英,削去正勳,豐寧君洪靌,鰲山君李擢男,大臣勘勳之時,混同措語,不分輕重,不辨先後,至以退到之兩營將,竝錄於勳籍,請竝命從重推考。答曰,不允。洪靌等,似無所失,勿推,可也。以上朝報
兵曹啓目,新軍籍頒降已久,京外軍案,今方修正,不久當爲上曹爲白在果。第念數十年來,軍政頹廢,祖宗法典,流來久遠之規,京外官慢不知爲何事。若不申明行會,則今此軍案,必將復歸虛地是白乎等以,詳考法例,後錄啓聞爲白去乎,以此行移知會,何如?啓。傳曰,依事目施行,付標處,更議處置。兵曹謄錄
上在慶德宮。停常參·經筵。
義州府尹書目,回答官·胡差·五十二名,今月十七日到本府事。
回答官朴蘭英書目,一行員役及胡差龍骨大·朴只乃,率胡五十二名,本月初九日瀋陽離發,十七日到義州事。
京畿監司書目,振威縣令兪是曾,驪州牧使吳允諧,水原府使李時白,加平郡守梁貴生,漣川縣監李元禮,豐德府使李淹等善治事。以上朝報
謝恩,應敎尹墀,校理呂爾徵,副校理朴潢,修撰吳端·閔應亨。經筵日記
上在慶德宮。停常參·經筵。
明日崇政殿胡差接見,殿坐三嚴午初。以上朝報
謝恩,副修撰李行遠。經筵日記
兵曹啓曰,本曹後錄事目內,啓下付標兩條,自下亦以爲疑,而或有以爲不可不爲者,故如是書啓矣。今承聖敎,允合事宜。此兩條竝爲付標以啓之意,敢啓。答曰,知道。兵曹謄錄
上在慶德宮。停常參·經筵。
午時,上殿坐崇政殿,接見胡差。
江原監司書目,原州牧使李廷臣,今月二十日身死事。
又書目,江陵府使鄭雲湖,臨瀛館失火未久,軍器又爲見燒,罷黜事。
兩司合啓,請還收崔晛減死之命事。答曰,不允。
院前啓,請兩營將李胤男·辛慶英削去正勳事。請豐寧君洪靌,鰲山君李擢男,從重推考事。新啓,綾城縣令李順命,本以微賤之人,濫授臨民之職,專以剝割善事爲務,請命罷職。答曰,依啓。李胤男等事,議大臣處置,洪靌等事,不允。
府前啓,請兩營將李胤男·辛慶英,令大臣元勳更爲勘定事。新啓,守園官與陵·殿參奉一樣,以參奉稱號,事甚未安,請依該曹啓辭,更定官號。喬桐縣監李惟源,本以賤孽,且無已試名稱,請命遞差。答曰,依啓。守園官,稱以參奉,未爲不可,更勿煩論。李胤男等事,議大臣處置。以上朝報
上在慶德宮。停常參·經筵。
夜一更,艮方有氣如火光。
明日世子醮戒,大殿殿坐,三嚴辰初。
唐差接伴官李景賢,南下。
平安監司書目,胡差今月二十三日,到平壤事。
戶曹啓曰,今春胡變時死節人父母妻子,令該曹米太饌物題給事,傳敎矣。死節人家,時在京中者,張暾·宋圖南·權頤吉·李莞·奇協等,父母妻子,各米二石,太鹽各一石題給,家在外方者,金俊·金良彦·全尙毅·南以興·金彦秀·李尙安·李希建·金有起·崔夢亮·呂榮元·金濟鼎·梁等,各其所在官題給,何如?傳曰,依啓。死節人中,無乃有落漏人乎?
傳曰,大臣·備局有司堂上·延平府院君李貴及三司長官,竝命招引見。
榻前合啓,請還收崔晛減死之命事。答曰,不允。
府前啓,請守園官稱號,依該曹啓辭事。答曰,陵與園,名號旣異,參奉之稱雖同,無害也。且自古所無之新號創設,不可也。以上朝報
兵曹啓曰,新番軍士上來,則本曹及都摠府堂上·郞廳,必會同點閱,而昨日有廳軍士都點時,都摠府郞廳,累次招致,終不來參,其怠慢之習,不可不懲。當該郞廳,從重推考。答曰,依啓。兵曹謄錄
上在慶德宮。停常參·經筵。
未時,陰雪。辰時,有霧氣。午時,日暈。
辰時,上御崇政殿,行世子醮戒禮。
有政。
兵曹參議朴炡,江陵府使李命俊,原州牧使黃敬中。以上朝報
兵曹啓曰,春川保人吉彦卿所志內,旅帥·隊正等,稱以新來,一人處,收捧木綿十疋,兵房則自擇新來軍二十名,一人處,各捧木綿十疋。貧寒軍士,不免以牛馬給之。且稱各處所用人情,收捧正木二同三十五疋,米四百斗,紙四百卷。上番身役,則民之常任,何敢怨苦,而但以兵房·旅帥·隊正濫徵之事爲悶云。旅帥·隊正,則時方上來,自本曹當爲推問,而兵房則令本道着枷上送後,査得實狀,依律重治,何如?答曰,依啓。兵曹謄錄
上在慶德宮。停常參·經筵。
世子嬪謁見三殿後,百官陳賀,頒敎八道,而無赦典。
政院啓,昨日醮戒,世子前進酌時,司饔院官員,以盃換進,請推考。傳曰,先罷後推。
罷推現告,司饔奉事任振。
禁府,紫門監役李裕基,藏氷梁,有空虛罪,杖六十。啓。傳曰,罷職不敍。以上朝報
政院啓曰,以大臣收議,更招元勳査問稟旨事,允下。勘勳重事,似當卽爲命招,而今明日連有擧動,何以爲之?敢稟。傳曰,過後爲之。忠勳府謄錄
上在慶德宮。停常參·經筵。
明日望闕禮,三嚴罷漏時。
魂宮朝謁,三嚴辰正。
回答官朴蘭英入來,差胡龍骨大·朴只乃,從胡五十名一行上來。以上朝報
四殿,玉堂過歲單子問安。經筵日記郞廳李眞儀校正。郞廳南鶴宗書。
