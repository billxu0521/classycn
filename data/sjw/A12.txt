上在昌慶宮。停常參·經筵。
京畿暗行御史金壽翼,入來。
辰時巳時,日有重暈,內暈上有冠,色內□外靑。午時未時,日暈。夜一更二更,乾方坤方艮方,有氣如火光。
禮曹草記。答曰,依啓。□都司,只給禮單,可矣。內下日記
上在昌慶宮。停常參·經筵。
謝恩,典翰金槃。
夜一更,乾方坤方,有氣如火光。日入時,黃赤氣如柱,亘立日上,長丈餘,日沒後乃滅。
藥房啓辭。答曰,已爲差愈,湯藥進服矣。
程副摠前正朝設宴官鄭廣敬啓辭。答曰,知道。所送差官,令接待所,厚待。
接待都監草記。答曰,據理開諭,期於動聽,可也。
玉堂箚子。臺諫出仕事。答曰,依啓。以上內下日記
上在昌慶宮。停常參·經筵。
辰時巳時,日暈左珥。
傳曰,今下弓矢,城津僉使柳福男,給送。
合啓。答曰,李之殞斃,知或可疑,而姑先檢屍,知其自死與否而處之,可也。倬事已諭。以上內下日記
上在昌慶宮。停常參·經筵。
藥房啓辭。答曰,諸症,往來無常,時未見顯效。且湯藥,已服五貼矣。內下日記
上在昌慶宮。停常參·經筵。
府·院啓。答曰,依啓。李更鞫事。倬事,不允。
兵曹草記。答曰,知道。從速下批,俾無乏食之患。以上內下日記
上在昌慶宮。停常參·經筵。
傳曰,金時讓·鄭忠信,竝爲敍用。
李有慶上疏。答曰,省疏具悉。深用嘉尙,所陳之事,令廟堂議處焉。
院啓。答曰,依啓。罪人李知家人拿問事,愛生與別將·內官,一樣鞫問事,同福縣監許寀遞差事。
合啓。答曰,勿煩。以上內下日記
上在昌慶宮。停常參·經筵。
藥房啓辭。答曰,時無大段所患。
戶曹草記。答曰,依啓。今後每年歲末,例爲書啓。前留守所備之穀,亦令啓聞。且羅州前牧使時,必有別備之物,而新倅不爲啓聞,事甚不當。亦令本道,一一考啓。
院啓。答曰,依啓。臺諫出仕事
合啓。答曰,不允。以上內下日記
上在昌慶宮。停常參·經筵。
備邊司草記。答曰,知道。前日下敎禁物,更加嚴禁,俾無潛相買賣之弊。內下日記
上在昌慶宮。停常參·經筵。
夜一更,月掩五車東南星,木星犯天闕星。二更三更,月暈。
推鞫廳啓辭。答曰,依啓。呂應麟放送。
合啓。答曰,不允。
禁府啓目。傳曰,逐日開坐,嚴刑得情。成大勳等事
禁府啓目。答曰,所供極爲凶詐,逐日開坐,嚴刑得情。官奴愛生事
禁府啓目。答曰,除刑推覈處。坡牧沈器成事
傳曰,韓敏達乙良,除刑推照律。
又傳曰,姑停刑推,議處。
兵曹草記。答曰,依此規施行。海州設科事。依戊辰年江陵試取規矩,則片箭三矢一百三十步一巡一中,騎趨一次四中
司僕草記。傳曰,知道。李敏樹,照例施賞。以上內下日記
上在昌慶宮。停常參·經筵。
午時未時,日暈。申時,日暈左珥。夜一更,月暈。
藥房啓辭。答曰,知道。藥皆無效,欲受燔房針。
藥房再啓。答曰,知道。診脈未久,不必改診。
合啓。答曰,勿煩。倬事。以上內下日記
上在昌慶宮。停常參·經筵。
鞫廳啓辭。答曰,加刑當否,議啓。禮眞事
合啓。答曰,光海得罪倫紀,積失人心,雖使任意行止,少無可憂。然所論如此,依啓。倬事,不允。
備邊司粘連啓目。答曰,安州防軍,分入白馬,則安城必有虛疏之患,更爲熟講處置。
兵曹粘連啓目。答曰,依允。李光連拿推,洪柔勿爲罷黜,令本道水使,從重決杖。
禮曹啓目。答曰,依允。各色燈,亦爲覓送。
刑曹粘連啓目。答曰,依允。趙瑾·崔得龍等乙良,分揀。以上內下日記
上在昌慶宮。停常參·經筵。
辰時,日暈。申時,日暈兩珥,暈上有背,色內赤外靑。
賓廳啓辭。光海移接事。答曰,濟州險遠,移於便近處,似可矣。
藥房啓辭。答曰,國忌過後,議定。議藥事。以上內下日記
上在昌慶宮。停常參·經筵。
夜四更,月犯軒轅·火星。
上在昌慶宮。停常參·經筵。
夜四更,月犯軒轅·火星。
刑曹粘連啓目。答曰,除贖決杖生伊乙良,分揀。且彦己情狀,極爲過甚,推考治罪。
備邊司草記。答曰,依啓。收米中,三分之一,移給該曹,則軍餉,必有不足之患,依前下敎,只給山郡作木。
備邊司粘連啓目。答曰,事不着實,則必有後悔分不喩,爲國之道,亦不可無一可恃之處是在果,本司籌度,必不偶然,姑依回啓施行。
備邊司草記。答曰,依啓。此時築墻難便,解氷後移置,似可矣。
合啓。答曰,妖言之律,實合所犯,須體至意,更勿瀆擾。
答獻納李命雄疏曰,省疏具悉。爾其勿辭,調理察職。以上內下日記
上在昌慶宮。停常參·經筵。
巳時,日暈,白氣二道,起自乾方直至巽方,長各竟天,廣各尺餘,良久乃滅。午時未時,日暈左珥。
刑曹啓目,答曰,姑停刑推,政院傳授下人,推問處置。
合啓。答曰,已諭。以上內下日記
上在昌慶宮。停常參·經筵。
夜五更,月暈。
有政。吏批,成以性爲兵曹佐郞,金慶餘爲司書,金光爀爲兼司書。
巳時,白雲一道如氣,起自乾方,直至艮方,長竟天,廣尺許,良久乃滅。
副提學鄭百昌三度呈辭。入啓。遞差。
答副護軍張顯光疏曰,省卿上疏,具悉至意。所陳之事,孤雖不敏,當書紳自勉焉。
傳曰,張顯光以宿德積學,年齡又過八十,令該曹陞品,以施優老之典。宰臣中,年滿八十者,令該曹詳察,書啓。
合啓。答曰,毋庸堅執。
掌隷院粘連啓目。答曰,依允。其時訟官,推考治罪。
又粘連啓目。答曰,豐世所生,的實與否,更考帳籍處置。
戶曹草記。答曰,知道。單子更爲啓下,似涉不察,其時啓下單子,仍用,可也。
又粘連啓目。答曰,軍限太近,更爲參酌磨鍊。以上內下日記
上在昌慶宮。停常參·經筵。
有政。
合啓。答曰,勿煩。倬事
戶曹粘連啓目。答曰,丁卯年論賞前例,相考處置。
答司業朴知誡疏曰,省疏具悉爾意。師儒重任,非人人所可堪當。宜遵前旨,勿辭上來。以上內下日記
上在昌慶宮。停常參·經筵。
侍講院啓曰,下番四員內,兼司書金光爀在外,說書·兼說書未差。司書成以性,昨日政,移拜兵曹佐郞,只有新除授司書金慶餘,而時未肅拜,方爲闕直。司書金慶餘,卽日內牌招肅拜,使之入直,何如?傳曰,允。春坊日記
傳曰,三省推鞫爲之。
藥院啓辭。答曰,頗似減歇,此藥加劑入。
傳曰,麟平大君㴭,年旣長成,宜有其室。令該曹,考例擧行。
禁府啓目。答曰,除刑推,削職放送。積城金漢一事
又啓目。答曰,除刑推放送,削奪官爵。坡州牧使沈器成事
答判尹沈器遠疏曰,省疏具悉。卿辭至此,本職,當勉副卿意焉。
禮曹啓目。答曰,依允。年歲乙良,自十一歲至十五歲爲限。
禁府啓目。答曰,姑停刑推議處。城津僉使任誠事
合啓。答曰,勿爲煩論。
院啓。答曰,依啓。金光爀乘馹上來事。以上內下日記
卯時,日暈兩珥。辰時巳時,日暈。春坊日記
上在昌慶宮。停常參·經筵。
藥房問安。答曰,知道。今後勿爲問安。今不復發,則受針,欲爲停止矣。
訓鍊都監啓曰,前府使黃瀷,以都監千摠,已爲啓下,而方在罷散中,時無職名,付軍職冠帶常仕,何如?答曰,允。訓局謄錄
司憲府粘連啓目。答曰,依允。功減一等,李義培及本營色吏乙良,棄。
禁府粘連啓目。答曰,依允。成大勳,停刑仍囚。
合啓。答曰,已諭。
府啓,請內贍寺主簿姜喜昌汰去,持平沈出仕。答曰,依啓。
答洛興君金自點疏曰,省疏具悉卿意。卿其安心勿辭。
三省失田事啓辭。答曰,此人所犯,似涉可疑。更加詳察,俾無一毫未盡之事。
合啓。答曰,毋煩。
答副提學金光炫疏曰,省疏具悉卿懇。卿其勿辭察職。以上內下日記
上在昌慶宮。停常參·經筵。
校理任絖三度呈辭。入啓。遞差。
有政。
上在昌慶宮。停常參·經筵。
藥房問安。答曰,漸漸差愈矣。
戶曹草記。答曰,知道。怠慢官吏,推考治罪。
合啓。答曰,勿煩。
院啓。答曰,依啓。臺諫出仕事及西部主簿韓興立汰去事
傳曰,甲子以後,戰亡子孫,令吏·兵曹,各別錄用,以慰忠臣·義士之魂。
禮曹粘連啓目。答曰,近來館學下人,以魚箭收稅事,作弊於外方云云。勿爲定給,以除民弊。
禁府粘連啓目。答曰,或不無隱情,刑推窮問。投虜李松男事
刑曹〈粘〉連啓目。答曰,除贖決杖。安男亦爲決杖放送。以上內下日記
有政。
上在昌慶宮。停常參·經筵。
校書館草記。答曰,知道。稱頉不送,極爲埋沒,有處覓得給之。程副摠處,書冊送之事
刑曹啓目。答曰,依允。兩張文書,竝爲出給,則必無一張兺不爲傳書之理,刑曹書吏乙良,除推分揀。
合啓。答曰,勿爲煩論。
答禮曹判書趙翼箚曰,省箚具悉。箚陳之事,當與大臣議處焉。
答吏曹佐郞韓興一疏曰,省爾疏章,深用嘉尙。條陳之事,無非救弊之策,當留念而採施焉。以上內下日記
上在昌慶宮。停常參·經筵。
藥房啓辭。答曰,諸症,幾盡差復。而其中煩熱之症,前日所進六君子湯助熱,故冷藥功效,未易顯著,四物湯加劑以入。
刑曹啓目。答曰,近來外方侵虐內奴,罔有紀極,別差之報,似非虛語。姑令本道査復啓聞。
戶曹粘連啓目。答曰,依回啓施行。船價加給,俾無民冤。
合啓。答曰,等謀逆,終無實狀,曾施相當之律,固無不可矣。
刑曹草記。答曰,知道。此非上裁之事,自本曹商量爲之。
傳曰,史官一員,待命。韓汝琦建陽門內外入直砲手,夜摘奸事。以上內下日記
上在昌慶宮。停常參·經筵。
巳時,日暈。辰時酉時,日暈左珥。
侍講院啓曰,本院,非閑漫之地。當此逐日書筵一日再講之時,輔德申敏一,弼善鄭百亨,文學黃胤後,司書金慶餘,纂修兼春秋啓下,除本司仕·上直,此外兼文學具鳳瑞,本曹呈旬,兼司書金光爀,在外未上來,說書宋夢錫呈辭到院,只有兼弼善李省身一人。非徒無他輪直之員,至於冊校正懸吐之際,未免孤陋之患。揆之事體,亦不當如是。請本院兼·實官謄錄官,竝姑爲減下,使之專意書筵,惶恐敢啓。答曰,知道。春坊日記
謝恩,副提學金光炫。
傳曰,今下弓矢,平安虞候許曙,穩城判官全孝復,給送。
合啓。答曰,已諭。內下日記
上在昌慶宮。停常參·經筵。
答完豐君李曙疏曰,省卿上疏,心甚慮念。所帶摠戎之任,姑從卿意,以便調攝。
合啓。答曰,須勿强煩。
戶曹粘連啓目。答曰,依回啓施行。每年分給之數,問于本邑以啓。
憲府粘連啓目。答曰,依回啓施行。功減一等。以上內下日記
上在昌慶宮。停常參·經筵。
合啓。答曰,勿爲堅執。
府啓,請注書推考。答曰,依啓。注書西北邊報,不爲兩司簡通事
院啓。答曰,令大臣量處。
刑曹粘連啓目。答曰,依允。功減一等。權寵·李蘭除贖決杖,金秋任罷職,李復一覈處,李愃·洪銑·張希稷,分揀爲乎矣。禧陵松柏斫伐之數,最多,當該守護軍,囚禁治罪。
接待所草記。答曰,知道。令備局,速爲回答。
答副校理李尙質疏曰,省疏具悉。所送之物,爾其領受。
刑曹粘連啓目。答曰,依允。人馬不爲定送,兵曹當該官吏,竝推考。以上內下日記
上在昌慶宮。停常參·經筵。
合啓。答曰,已諭,毋煩。
答吏曹判書崔鳴吉疏曰,省箚具悉卿懇。卿其勿爲控辭,從速察職。以上內下日記
上在昌慶宮。停常參·經筵。
藥房啓辭。答曰,諸症皆已差愈,而熱氣猶未盡減,此藥加劑入。
合啓。答曰,勿煩。以上內下日記
上在昌慶宮。停常參·經筵。
京畿監司狀啓。答曰,完平府院君禮葬等事,使之趁卽擧行,令本道監司,親往治喪。
禮曹草記。答曰,一依在京之例,施行。完平喪事。以上內下日記日記廳郞廳李載顯書。郞廳李聖運校正。
上在昌慶宮。停常參·經筵。
自巳時至未時,日暈,暈上有冠,色內赤外靑。申時酉時,日暈左珥。
答左承旨趙邦直啓辭曰,知道。令該曹,棺板一部,特爲賜給。完平府院君致弔復命啓辭。以上,內下日記
上在昌慶宮。停常參·經筵。
兵曹堂上待罪啓辭。答曰,知道。遠外之事,勢所難知,卿等勿爲待罪。
傳曰,內局藥材中,黃連,尤極益劣。監捧醫官,摘發推考,以懲其不爲擇捧之罪。以上內下日記
上在昌慶宮。停常參·經筵。
鞫廳啓辭。答曰,知道。鳳起等進告人,令該曹論賞。
合啓。答曰,勿煩。
答南以恭疏曰,省疏具悉卿懇。卿其勿辭,調理察任。
接待所草記。答曰,令內局,趁卽送之。程副摠求藥事
戶曹草記。答曰,依啓。今番勿爲退送。
備邊司草記。答曰,知道。以已往檟島之意言之,可也。以上內下日記
上在昌慶宮。停常參·經筵。
藥房啓辭。答曰,煩熱之症,尙未快差,冷藥,欲爲加進御矣。
接待所草記。答曰,知道。更加調攝,明日往見之意,措辭言之。
合啓。答曰,如是堅執似過,宜勿更論。
藥房啓辭。答曰,煩熱之症,則往來無定時。惡寒之症,則服冷藥之後,幾盡減歇,而寒冷之地,則猶不敢出坐。胸煩動蕩之症,則比前差減。虛汗則一樣。喉渴則服冷藥之後,幾盡差愈。脹症則大槪差歇,而進素膳則卽爲復發。大便則如常,小便則赤。食治則雖不如常,不至太減。肌膚則與醫官引見時,無異。寢睡則近日煩熱稍減,故寢睡,與常時無異。此外,別無他症矣。
文科二所草記。答曰,知道。雖不備員,仍爲科次,可也。試官金起宗,母病極重,出見事
藥房啓辭。答曰,知道。此兩藥,竝爲劑入。
禁府粘連啓目。答曰,永宗萬戶李光連,分揀放送。
傳曰,金大鳴,姑停刑推,覈處。
禁府啓目。答曰,除刑推照律,聽從胡之言,使我人押送爲在,宣川官吏,亦爲推考。
禁府粘連啓目。傳曰,現捉之物,雖小,城子絶不修築之罪,固所難免,決杖放送。以上內下日記
上在昌慶宮。停常參·經筵。
合啓。答曰,已諭。
傳曰,程副摠差備譯官,加資。
政院啓辭。答曰,氣力,可以支堪,故欲爲往見,爾等勿爲慮念。
禮曹草記。答曰,依啓。茶湯減損不可,使之依前施行,可也。
藥房啓辭。答曰,氣力,可以支堪,卿等勿爲過慮。
合啓。答曰,氣力,可以支堪,爾等勿爲慮念。
備邊司草記。答曰,知道。年年分定,則非但民弊不貲,船材亦甚難繼,間年造作,如何?
禁府草記。答曰,知道。今後凡公事,趁卽回啓,俾無滯獄之弊。
吏曹草記。答曰,從其所請,無妨。程副摠譯官加資
藥房草記。答曰,知道。更觀今行所爲而處之,可也。以上內下日記
上在昌慶宮。停常參·經筵。
夜五更,流星出進賢星下,入軫星,狀如拳,尾長三四尺許,色赤,黑氣一道,起自乾方,逶迤指東方,長十餘丈,廣尺許,良久乃滅。
藥房啓辭。答曰,與昨一樣。
大臣啓辭。答曰,氣力或可堪,故欲成敬客之禮。卿等之慮念如此,恐貽憂於大臣,勉從焉。
答東陽尉申益聖箚曰,省箚具悉。卿其安心,趁卽往見。
合啓。答曰,依啓。倬事不允。擧動停止事
接待所草記。答曰,知道。遣大臣設宴,以副其望,似可。此意言于備局。
答領議政尹昉箚曰,省箚具悉卿懇。卿其勿辭,安心調理。
答工曹判書具宏疏曰,省疏具悉。箚陳之事,甚當,措辭言之也。尙可喜謀叛之狀事,程副摠未發行前言之事
戶曹草記。答曰,知道。員役,勿給無妨。
禁府粘連啓目。答曰,設有謬例,旣已現露,則似難免罪,決杖放送。韓尙賓,其謀陷土主之狀,極爲駭愕,刑推得情。且李後苾,顯有同謀之跡,姑爲仍囚。李台謙等,分揀。
備邊司草記。答曰,知道。未發行前言之,似可矣。尙嘉喜謀叛之狀事。以上內下日記
上在昌慶宮。停常參·經筵。
答判尹金時讓箚曰,省箚具悉卿懇。卿其勿辭察職。
府啓。答曰,事涉無情,拔去極冤,置之,可也。
合啓。答曰,勿煩。
備邊司粘連啓目。答曰,官奴婢不足處,使之勿許免役。
宗簿寺粘連啓目。答曰,功議各減一等,只罪其職爲乎矣。忠元等乙,亦爲照律。以上內下日記
上在昌慶宮。停常參·經筵。
自巳時至酉時,日暈。夜一更二更,月暈。
領議政尹昉初度呈辭。傳曰,不允批答。
宗簿寺粘連啓目。答曰,功議各減一等,只贖。珩乙良,只罷職。
憲府啓目。答曰,分揀。當該下人治罪,以杜後弊。
刑曹啓目。答曰,金孝宗,姑停刑推,査覈處置。
府啓。答曰,依啓。張遇漢事,已諭。臺諫出仕事
合啓。答曰,勿煩。以上內下日記
上在昌慶宮。停常參·經筵。
夜一更,月暈。
藥房啓辭。答曰,症候,別無加減。且湯藥,加劑入。
戶曹粘連啓目。答曰,依狀啓施行。俾無民冤,宜當更議處置。江都換米事
備邊司草記。答曰,依啓。且李慶餘事,雖泛從,至於罷黜,則似爲過重。姑先推考。
備邊司草記。答曰,知道。此任,鄭忠信除授,如何?御營大將·摠戎使啓下事
合啓。答曰,毋煩。
府啓。答曰,依啓。張遇漢遞差。
院啓。答曰,禮曹堂上·郞廳,已爲推考,不必罷職。張遇漢遞差。且李惟泂事,迎送有弊,更加詳聞論之,可矣。承旨·史官推考事,不允。以上內下日記
訓鍊院啓曰,今日例次操練,昨已入啓。今方聚會軍兵,於敎場始操矣。卽今雨勢如此,許多軍兵·器械,勢難冒雨軍操,不得不徑罷之意,敢啓。傳曰,知道。訓局謄錄
有政。吏批,以崔葕爲校理,李時楷爲正言。玉堂日記
上在昌慶宮。停常參·經筵。
院啓。答曰,已諭,毋煩。且張遇漢,罷職似過,不必煩論。
合啓。答曰,毋用强煩。
府啓。答曰,張遇漢,罷職似過,不必煩論。
戶曹草記。答曰,知道。莫重創始之事,不爲稟定,任意行命,殊極不當,當該堂上·郞廳,竝爲推考。以上內下日記
上在昌慶宮。停常參·經筵。
卯時,日暈。辰時,日暈兩珥。自巳時至辰時,日暈。夜自一更至三更,月暈。
院啓。答曰,不允。
府啓。答曰,不允。
合啓。答曰,已諭。以上內下日記
副提學金光炫三度呈辭。入啓。遞差。玉堂日記
上在昌慶宮。停常參·經筵。
酉時,白雲一道如氣,起自南方直至坤方,長十餘丈,廣尺許,良久乃滅。
傳曰,今下弓矢,楸坡萬戶李成祿,給送。
領議政尹昉再度呈辭。傳曰,不允批答。
答戶曹判書金時讓箚曰,省箚具悉卿懇。卿之才器,足以當此重任,宜勿控辭,從速察職。
府啓。答曰,依啓。鄭之羽推考,李增遞差。張遇漢事,不允。
院啓。答曰,不允。金彦琳·申等事,依啓。
合啓。答曰,勿煩。
傳曰,李領府事,以先朝元老,忠誠貫日,淸儉無比。故孤心悅誠服,信之如龜筮,重之如鍾鼎。邦運不幸,奄失賢師,言念悲痛,無以爲心。聞訃之日,欲爲擧哀,而因病未果,此亦孤之至恨也。其遣官致祭,不可常規擧行,特遣承旨設祭,以表孤敬慕之至意。以上內下日記
謝恩,校理崔荇。玉堂日記
上在昌慶宮。停常參·經筵。
未時申時,日暈。夜一更至三更,月暈。
傳曰,今下弓矢,朔州府使李起築,給送。
合啓。答曰,須體至意,更勿煩論。
府啓。答曰,張遇漢·李增,旣已遞差,不必罷職。鄭之羽,觀其緘辭,而處之未晩,更勿煩瀆。
院啓。答曰,不允。
答判決事申得淵疏曰,省疏具悉爾懇。情外之說,不必相較,宜勿控辭,速出察任。
司僕草記。答曰,知道。啓辭甚當,今後,依此施行。以上內下日記
上在昌慶宮。停常參·經筵。
藥房啓辭。答曰,諸症,漸漸差減,此似是藥效,而其中虛汗,則一樣。
合啓。答曰,已諭毋煩。
府啓。答曰,不允。
院啓。答曰,不允。
戶曹粘連啓目。答曰,依回啓施行。作木處,量減匹數。以上內下日記
上在昌慶宮。停常參·經筵。
午時申時,日暈。夜一更,流星出參星下,入南方天際,狀如鉢,尾長五六尺許,色赤,分三乃滅。四更,月暈。五更,月暈兩珥。
右尹鄭廣敬啓辭。答曰,知道。本府處置,未爲過當,宜安心勿待罪。
答綾城府院君具宏疏曰,省疏具悉。廟堂之薦,意非偶然,卿宜勿辭,盡心察任。
戶曹粘連啓目。答曰,米穀,移置于泰安縣,以爲他日江都糧餉。木棉,移給御營廳,使之兵器措備。
又草記。答曰,依啓。且此事行否,至今不爲稟定,徑先往復講論,事體極爲不當矣。以上內下日記
上在昌慶宮。停常參·經筵。
世宗莊獻大王國忌,齋戒。
上在昌慶宮。停常參·經筵。
夜一更,月出時,月上赤氣,狀如炬火,俄而乃滅,巽方有氣,如火光。
世宗莊獻大王忌辰。
上在昌慶宮。停常參·經筵。
夜五更,月暈。
領議政尹昉三度呈辭。傳曰,不允批答。
右邊捕盜廳草記。答曰,依啓。進告軍士,各別論賞。軍器弓矢賊人洪春立等定罪事
合啓。答曰,毋用堅執。
府啓。答曰,依啓。武兼李增罷職,李球遞差,張遇漢·鄭之羽等事,不允。
院啓。答曰,留守鄭斗原,推考。
吏曹草記。答曰,知道。李大根陞敍,柳偉表裏一襲賜給。
傳曰,史官一員待命,騎馬三匹立之。御營廳南營夜摘奸
有政。吏批,以李敬輿爲副提學,李時楷爲獻納。玉堂日記
禮曹粘目。答曰,依回啓施行爲乎矣。三將官爵姓名乙良,自本曹訪問,或文書中考出書送。內下日記
上在昌慶宮。停常參·經筵。
自辰時至未時,日暈。自午時至申時,日暈。酉時,日暈左珥。
答右議政金瑬箚曰,省箚具悉卿懇。卿其安心,勿爲待罪。
答判義禁金藎國箚曰,省箚具悉卿懇。卿其勿辭,從速察任。
院啓。答曰,已爲推考,不必罷職。
戶曹粘連啓目。答曰,依允。壬申條米·太一半,使之勿爲上送,各其官會錄施行。以上內下日記
訓鍊都監啓曰,大將申,以繕工監提調,康·泰陵改莎草事,今日先肅拜,明曉出去。往返間,軍務諸事,依近例,令中軍兼察之意,敢啓。傳曰,知道。訓局謄錄
上在昌慶宮。停常參·經筵。
傳曰,今下弓矢,魚游沼僉使李珞,給送。
答右副承旨李行遠疏曰,省疏具悉。爾其勿辭,調理察職。
領議政尹昉四度呈辭。傳曰,安心調理。
答全羅監司元斗杓疏曰,省疏具悉。卿其勿辭,欽哉。
合啓。答曰,勿煩。
院啓。答曰,不允。
大司諫金壽賢,坡州地掃墳呈辭。傳曰,給由馬。以上內下日記
上在昌慶宮。停常參·經筵。
卯時,日暈兩珥。自巳時至未時,日暈。
上在昌慶宮。停常參·經筵。
自辰時至未時,日暈。
合啓。答曰,勿煩。
院啓。答曰,不允。
府啓。答曰,已諭。
答禮曹判書趙翼疏曰,省疏具悉卿懇。頃日之事,乃是無心之失。故孤不以爲過,卿其勿辭,安心行公。以上內下日記
上在昌慶宮。停常參·經筵。
自辰時至未時,日暈。
合啓。答曰,勿煩。
府啓。答曰,勿煩。
院啓。答曰,勿辭。
答留守尹履之疏曰,省疏具悉卿懇。此時莫重之任,不可輕遞。宜勿控辭,往來救病。
備邊司草記。答曰,依啓。此別抄武士,竝勿移屬,卿仍爲帶率。以上內下日記
上在昌慶宮。停常參·經筵。
藥房啓辭。答曰,諸症,已盡差愈。虛汗亦爲漸減,而前患小癤,自今月旬間益甚。未能安坐,臥而度日,以此爲㦖。且足寒之症,不至大段矣。
傳于藥房曰,此小癤,自戊辰年間,發於小腹下。此後每年秋冬間,則例爲發作,而多不過三四巡矣。自數年前,其症漸漸向下,而不至頻數。自去年冬,連續發作,而腫處則不止一二處矣。自本月旬間,厥症漸漸頻數,今則右邊五處,一時俱發,而其中脊疷骨近處,所發尤毒,左脚後,又有發作之形。戊辰間則發腫之時,數日苦痛矣。今則不至苦痛,未能安坐矣。
府啓。答曰,依啓。李起築事,不允。
答禮曹判書趙翼疏曰,省疏具悉至懇。卿之出仕,少無不可,宜體至意,更勿固辭。以上內下日記
上在昌慶宮。停常參·經筵。
未時申時,日暈。酉時,日暈左珥。夜一更,巽方南方,有氣如火光。
領議政尹昉五度呈辭。傳曰,安心調理。
刑曹啓目。答曰,分揀。今後摘奸之時,使之各別詳察,俾無推調之弊。衛將·房直·書員干占事
答兵曹參判尹毅立疏曰,省疏具悉。卿其勿辭,安心察任。
府啓。答曰,不允。
合啓。答曰,毋庸堅執。以上內下日記
上在昌慶宮。停常參·經筵。
自卯時至未時,四方昏濛,若下塵。
義禁府啓目。答曰,依允。趙後亮,其所供,似非誣飾,分揀放送。
合啓。答曰,勿煩。
答李曙箚曰,省箚具悉卿意。卿之自望如此,則後亮之被罪,亦涉冤枉矣。
司僕寺草記。答曰,依啓。本府留守推考事。以上內下日記
上在昌慶宮。停常參·經筵。
自巳時至午時,日暈,暈上有冠,暈下有履,色皆內赤外靑。自未時至酉時,日暈。夜一更二更,艮方有氣如火光。
藥房啓辭。答曰,旣已差愈,勿爲問安。
兵曹草記。答曰,知道。今始稱頉,似涉殊常,更加詳察處置。
又草記。答曰,知道。自本曹,更加詳察處之。趙後亮充軍事
答張顯光疏曰,省卿上疏具悉卿意。今此陞品,乃是優老之舊典,卿宜安心勿辭。以上內下日記
上在昌慶宮。停常參·經筵。
卯時,日暈。辰時,日有重暈,內暈有右珥,暈上有冠,外暈,且有背,色皆內赤外靑。巳時午時,日暈。
答禮曹判書趙翼疏曰,省疏具悉。孤意已諭,宜勿固辭。
合啓。答曰,已諭。
府啓。答曰,旣已遞差,不必罷職。
司憲府粘連啓目。答曰,分揀。當該下人推考治罪。以上內下日記
有政。吏批,以吳竱爲兵曹正郞。玉堂日記
上在昌慶宮。停常參·經筵。
合啓。答曰,毋庸强煩。
府啓。答曰,已諭。李起築事
領議政尹昉六度呈辭。傳曰,安心調理。
備邊司粘連啓目。答曰,依允。且接待之事,務從優厚,則必有濫觴之患,十分商量處之,俾無日後難支之弊。以上內下日記
御營廳啓曰,後運御營軍,三月初一日,例爲放送。而試射犒饋等事,業已擧行,依前放送,宜當。而東營及集春營入直軍兵,來三月初一日爲始,令訓鍊都監替入之意,敢啓。傳曰,允。訓局謄錄
謝恩,應敎趙絅。玉堂日記日記廳郞廳李載顯書。郞廳李聖運校正。
上在昌慶宮。停常參·經筵。
日有食之。辰時,日暈。春坊日記
藥房啓辭。答曰,已爲差復,故停止矣。
傳曰,史官一員待命,金重器日食救食處,摘奸。內下日記
上在昌慶宮。停常參·經筵。
章敬王后忌辰。
上在昌慶宮。停常參·經筵。
自午時至申時,日暈。夜自一更至五更,巽方有氣如火光。春坊日記
領議政尹昉七度呈辭。傳曰,更加調理,斯速出仕事,遣承旨敦諭。
合啓。答曰,毋煩。
府啓。答曰,不允。以上內下日記
上在昌慶宮。停常參·經筵。
自辰時至申時,四方昏濛。申時,日暈。夜一更,月掩昴星。春坊日記
合啓。答曰,毋煩。
答領議政尹昉箚曰,省箚具悉卿懇。卿其須念國事,從速調理行公。
傳曰,海州幼學金寅·柳昌辰,進士柳晉三,幼學金宏·李丕顯等,竝直赴殿試。以上內下日記
上在昌慶宮。停常參·經筵。
侍講院啓曰,王世子進講通鑑,今將畢講。以新冊議定事,問于師·傅·賓客,則尹昉,以詩傳當爲進講之意,前已上達。而今則病伏之中,精神昏耗,不能可否云。傅金瑬,左賓客李弘胄,右賓客洪瑞鳳,左副賓客崔鳴吉,右副賓客姜碩期,皆以詩傳進講,宜當,而大文則背講,註則臨講,至於篇題,大旨亦爲臨講,宜當云。敢啓。答曰,依啓。
自巳時至申時,四方昏蒙。酉時,蒼白雲一道如氣,起自東方,直至西方,長竟天,廣尺許,良久乃滅。夜一更,東方有氣如火光。以上春坊日記
合啓。答曰,毋用堅執。
府啓。答曰,不允。李起築事。以上內下日記
訓鍊都監啓曰,平安道替防砲手二百名,右司左哨官安敬誠,右司右哨官南淑,各率一百名,來三月十一日,當爲發送,而俵衣次步木各一疋,三人竝刷馬一匹,軍器載持馬,每哨各四匹,令兵曹題給,落幅紙,令戶曹題給。且赴防之軍,例爲別試材,論賞以送,依例試才,論賞,何如?傳曰,允。訓局謄錄
上在昌慶宮。停常參·經筵。
府啓。答曰,罷職似過,勿爲煩論。
合啓。答曰,已諭。
都體府草記。答曰,依啓。李克華似無自己所犯,遞差。趙慶起罪犯稍輕,姑先推考。以上內下日記
上在昌慶宮。停常參·經筵。
合啓。答曰,勿煩。
府啓。答曰,厭避之說,似涉情外,勿爲煩瀆。
傳曰,大君之尊重,無與爲比,其差祭出入,監司設有公故,不可不陪行,而李聖求托以諸陵奉審,不爲隨往,事甚埋沒,從重推考,以懲其慢忽之失。
合啓。答曰,勿煩。
府啓。答曰,依啓。且內官事,其日,適有承命往來之處,而猶使推考者,定其大臣之言也。啓辭中,所謂誣飾之言,似乎不成說話,更勿煩論。李起築事,不允。
纂修廳草記。答曰,依啓。承旨早往事,不允。以上內下日記
上在昌慶宮。停常參·經筵。
申時酉時,日暈。夜一更,月暈。春坊日記
上在昌慶宮。停常參·經筵。
未時,日暈。申時酉時,日暈左珥。夜一更,月暈。春坊日記
訓鍊都監啓曰,今日例次習陣,昨已啓下矣。卽今雨勢如此,許多軍兵,勢難冒雨聚操,待無故日,更稟退行之意,敢啓。傳曰,知道。訓局謄錄
上在昌慶宮。停常參·經筵。
傳于趙廷虎曰,孝思殿□朔望祭,當爲親缺,知悉擧行。
趙廷虎啓曰,孝思殿今朔望祭,當爲親缺事,傳敎矣。殿試擧子,多至以下缺六十餘人。課次出榜,當在於十四日夕,或十五日朝。親缺相礙,何以爲之?大臣之意如此,故惶恐敢稟。以下缺
鄭世矩以備邊司郞廳以都體察使意啓曰,伏見慶尙道下去從事官朴缺所報,仁同府使安夢尹,居官貪饕,貿易煩擾,分給廉價於官屬之輩,徵捧太重,逃亡相繼,種種鄙瑣之物,難以枚擧,刑杖亦濫,淸道郡守閔汝纘,不無幹能,各樣軍器,盡爲修補,而衙間營爲之事,鄙瑣亦甚,不廉之言,遠近喧騰,豐基郡守金相潤,缺在任四年,有同寄於官家缺尤甚無形,沙斤察訪李缺,家在至近,托病歸臥,從事之行,當過本驛之際,缺然缺呈狀,不爲出待,新進之人,不識事體,皆不合在任,且大丘營將李慶餘,空官之時,束伍軍缺任意代定,而有頉文書,不爲明白之故,曾已枚擧請罪,而慮有所聞未詳之患。以大丘府使洪履一査覈成冊,及慶餘發明成冊,相準,則有頉軍士代定者,二十八名之中,書記缺書記代定者,至於三名,缺營將帶率代定缺軍牢·旗手,數外加定者,十三名。此皆出於乘其空官之日,代行守令之事,不當頉而頉下,不當加數而任意加數,泛濫之狀,不可更爲入啓云。上項仁同府使安夢尹,淸道郡守閔汝纘,豐基郡守金相潤,沙斤察缺竝罷黜,宜當。李慶餘則自上曾有只爲推考之命,不敢更有所請。但據從事官所報,從實入啓,以爲缺。傳曰,知道。從事官事體,與御史不同,守令賢否,勿爲續續書啓,上來後,一時處置。
趙廷虎,以吏曹言啓曰,從事官尹鳴殷,缺優賞典輕重缺觀後效,處之,何如?傳曰,依啓。朴大華陞敍,沈器周表裏一襲賜給。
鄭百昌,以義禁府言啓曰,前月二十三日,本府啓辭,光海移置,莫重之事,淹缺未安之意申稟,則傳曰知道。待日暖,來月旬間發送事,下敎矣。卽見京畿等道統禦使鄭應聖文報,內墻則依江華例,已爲畢築,而圍籬高下廣狹,及家內房舍器械,待本府郞廳下來,依其指揮排設云。當初本府都事二員發遣,一員則喬桐圍籬措備,一員則馳往缺都事二員,竝於初十日,發送之意,敢啓。傳曰,依啓。且莫重之事,不待都事之下去,擅自修築,事甚不當,鄭應聖推考。
傳于鄭百昌曰,都事明日發送,中使亦當下去,一時發送。
李德洙,以禮曹言啓曰,大君夫人揀擇處女單子,捧送日期,當初定限,知委于各道,而其中江原·黃海等道,則定限已過,無一張捧送,極爲未便。兩道監司,令攸司推考,何如?傳曰,允。
持平朴守弘,正言洪命一啓曰,臣等將逆倬正刑事,論列累日,而殿下一向牢拒,臣等竊未知聖意之所在也。倬旣以謀逆就服,則以謀逆斷之,乃是三尺之嚴典,豈有罪名謀逆,而律以妖言者乎?已承兇喘,稽戮經年,刑章顚錯,莫此爲甚。殿下,何惜一逆豎,而壞了祖宗之法,不恤公共之論,以啓日後無窮之弊耶?臣等不得請,則決不敢止,請加三思,亟命正刑。答曰,勿煩。
持平朴守弘啓曰,前府使李起築,本以賤孽,猖狂自恣,爲一生能事。及授朔州,不辭大臣,不辭臺諫,又於至嚴之地,辭氣悖慢,驕橫之習,不可不痛懲。而況今朔州,極邊危地也。人或言,其起築,顯有厭避之心,而故缺狀,倘或如此,而止於遞差,則適足以遂其巧避之計,請亟命罷職不敍。缺習而慢侮大臣缺痛懲其罪,而殿下視若尋常,缺事理不當如是。設令其日,渠雖承命從缺之奉命,自有其規,必前有呵導,後有別監,然後方可謂奉命之行也。今則不然,驅馬直前,自稱奉命,其驕恣之狀,委屬痛駭,況大臣以下,亦承奉審之命,拜辭而出,則何敢肆然相抗,反使大臣回避也哉?臺論旣發,至於拿鞫,則渠所自明之辭,不缺飾而缺而處之者,無乃聖慮缺等之所謂缺意實在此,而缺聖缺不成說話等敎。臣等竊惑焉。朝廷體面,莫重於大臣,而二宦之輕蔑,乃至於此乎?此而不治,此輩益無所懲,而國家頹綱,將不可振,豈特慢侮大臣·重臣而已哉?所關非細,漸不可長。當該內官,請命拿鞫定罪。答曰,自前空闕及內需司進去之人,無別監帶率之規。爾等所論,似涉不察矣。且大臣自爲回避,此亦非渠所知,而煩瀆不已,未曉其故也。大臣雖重,君命亦重,更勿瀆擾。李起築事,不允。
鄭世矩缺試命官,何大臣進去乎?敢稟。缺稽之意,兩司城上司命缺之之意,敢啓。傳曰,知道。左相進去。
趙廷虎缺,限殿試罷場間,春秋館上直,除省記之意,敢啓。傳曰,知道。
趙廷虎啓曰,殿試試卷,禮曹郞廳齎進缺乃是事目,而再三催促,尙不進來,日勢已暮,事缺,請推考。傳曰,依啓。
趙廷虎啓曰,行副缺金蓍國,以文科試官,詣闕之後,稱以眩症缺推考。傳曰,依啓。
右議政金瑬箚曰,伏以,缺召命之下,臣猝得癨亂,呼吸不通,奄奄若絶,急用藥物,良久僅蘇,而上吐下泄,終日不止,氣力委頓,欲起缺不得承命趨造,逋慢之罪,誠所難逃。凡官缺者,例有推罷之規,而特以忝在大臣之列,故獨得免焉。缺敢此伏地待罪。取進止。答曰,省箚具悉。卿其安心調理,勿爲待罪。傳曰,遣內醫看病。
內醫院官員李順元書啓,右議政金瑬病症大槪,缺月初十日,卒得癨亂,達夜上吐下泄,腹痛尤劇。今則似有稍定,而微有腹痛之氣。宜以平胃散,加白芍藥·靑皮·木香·羌活各五分,三四服煎用爲當爲白乎所,詮次啓達向敎事。傳曰,劑送。
接伴使鄭文翼啓曰,近來伴使差備譯官,厭其苦役,百計巧避,或以不合之人差送矣。前接伴使鄭之羽所帶張仁健,以年少未經事之人,缺語,亦有所不能云。今日島中,事情頗異,缺所帶譯官,如是庸劣,極爲缺,在京譯官韓後信,缺能言自中爲家云,以此人改差,臣行一時帶去,何如?傳曰,依啓。
傳于李德洙曰,沈都督·程副摠揭帖回送,何不爲之乎?
持平朴守弘,正言洪命一啓曰,臣等,將逆倬正刑事,論列累日,而殿下一向牢拒,臣等竊未知聖意之所在也。倬旣以謀逆就服,則以謀逆斷之,乃是三尺之嚴典,豈有罪名謀逆,而律以妖言者乎?已承凶喘,稽戮經年,刑章之顚錯,莫此爲甚。殿下,何惜一逆豎,而壞了祖宗之法,不恤公共之論,以啓日後無窮之弊耶?臣等不得請,則決〈不敢止〉,請加三思,亟命正刑。答曰,不允。
缺啓曰,江都圍籬缺終始保全之道,亦不可不慮也。缺旣已稟定於喬桐,而自初群情,多以喬桐,缺難便爲言,到今論議益激,將不止。況其守直,必以江都軍卒添入云,此則尤有所未妥也。如此莫重之事,必須商確,可無後悔。請令廟堂,將他便好之地,更爲議處。缺光海移置,此外無他可當之地,依前定奪。缺
持平朴守弘啓曰,前府使李起築,請亟命罷職不敍。措辭已見上
又啓曰,臣等,以內宦罪狀,備盡論列。而昨承聖批,以大臣自爲回避,此亦非渠所知,大臣雖重,君命亦重等語爲敎,臣等之惑,滋甚焉。設令其日,渠雖承命,以外庭不知之事,私送於內需司。大臣以下,則〈承〉諸陵奉審之命,拜辭而出,其時奉命,輕重自別,何敢肆然相抗,反使大臣,顚倒廻避也哉?況驅馬直前,自稱奉命,則大臣廻避,渠豈不知乎?臣等所論,非爲重大臣,而輕君命也。朝廷體面,莫重於大臣,而宦小之輕蔑,乃至於此。此而不治,此輩驕橫,益無所憚,而國家頹綱,將不可振,豈特慢侮大臣·重臣而已哉?所關非細,漸不可長。臣等之意,實出於此,豈可以尋常推考,而懲其橫恣之罪乎?當該內官,請命拿鞫定罪。答曰,已諭。
趙廷虎啓曰,闕門將閉,擧子等時方製述,試券所納者數少,出送事,何以爲之?敢稟。傳曰,限人定,收捧。
李德洙啓曰,擧子出送,請出開門標信。傳曰,知道。以上燼餘日記
侍講院啓曰,王世子進講通鑑,今將畢講,以詩傳進講之意,旣已啓下蒙允矣。本院所儲之冊,只有二件,玉堂所上之冊,姑爲推移進講,似當,而若會講時,則當八十八件。聞全羅道有新刻板本云,急急精印上送事,本道監司處下諭,何如?傳曰,依啓。春坊日記
上在昌慶宮。停常參·經筵。
鄭百昌,以都摠府言啓曰,今日入直軍士,當爲中日習射,而殿試排設,依前例退行之意,敢啓。傳曰,知道。
趙廷虎啓曰,有一儒生伏地,故問其由,則講經後,卽爲下鄕,昨日貿紙裁作,欲呈于政院,而闕門已閉,今曉持入,願爲安寶云。係是規外之事,缺亦難無端出送,何以爲之?敢稟。傳曰,缺復勿爲例。以上燼餘日記
答右議政金瑬箚曰,省箚具悉卿懇。卿其安心調理,勿爲待罪。
合啓。答曰,不允。且光海移置處,此外,無他可當之地,依前定奪爲之,可也。
府啓。答曰,已諭。以上內下日記
上在昌慶宮。停常參·經筵。
領議政尹昉九度呈辭。傳曰,安心調理。
鄭世矩,以備邊司言啓曰,傳曰,沈都督·程副摠揭帖回答,何不爲之乎事,傳敎矣。沈都督·程副摠揭帖,則臣等時未得見,恐公事郞廳,不爲來視於臣等,招問緣由,則都督·副摠揭帖,缺不下本司缺。取考其時接伴缺,則都督·副摠,請加貿缺,缺爲之矣。敢啓。傳曰,知道。此揭帖,政院不爲謄送,使本司全然不知,事甚駭愕。當該承旨推考,卽爲修答以送。
鄭百昌,以義禁府言啓曰,光海移置喬桐事,護行官及本府都事,昨日已爲發去矣。今者臺諫,又以請令廟堂,將他便好之地,更爲議處事,未結末前,似難輕易擧行。護行官·都事等,姑爲仍留信地,以待改分付事,自本府行移知會之意,敢啓。傳曰,留在有弊,使之還爲上來。
李德洙曰,今番寒食,各陵奉審單子,何缺
持平朴守弘,獻納李時楷·□□□啓,請逆倬,亟命正刑。措辭已見上
又啓曰,江都圍籬移置之事,實出於慮患之缺,而其於終始保全之道,亦不可不慮也。頃因兩司合啓,大臣旣已稟缺稟請,多以喬桐,事勢極涉難便缺,到今論議益激,將不可止,況其守直,必以江都軍卒添入云,此則尤有所未妥者。如此莫重之事,必須商確,可無後悔。請令廟堂,將他便好之地,更爲議處。答曰,已諭。
持平朴守弘啓曰,臣等,將內宦罪狀,備盡論列。而前承聖批,以大臣各自廻避,非渠所知,大臣雖重,君命亦重等語爲敎,臣等之惑,滋甚焉。設令渠雖承命,外庭不知之事,私送於內需司。大臣以下,則承諸陵奉審之命,拜辭而出,其時奉命,輕重自別,何敢肆然相抗,反使大臣顚倒廻避也哉?況驅馬直前,自稱奉命,則大臣廻避,渠豈不知乎?臣等所論,缺君命也。朝廷體面,莫重於大臣,而宦小之輕蔑,乃至於此。此而不治,此輩驕橫,益無所憚,而國家頹綱,將不可振,豈特慢侮大臣·重臣而已哉?所關非細,漸不可長。臣等之意,實出於此,豈可以尋常推考,懲其橫恣之罪乎?當該內官,請命拿鞫定罪。答曰,已諭。
又啓曰,近來諸宮家作弊,罔有紀極,委屬痛駭。寧城君奴士建·山鶴等,依憑宮勢,橫拏閭閻,日甚缺盛,小無顧忌,至於以下二行餘缺府吏之家,打破家舍,攫取財産,以報其班奴被捉之怨,使法府禁吏,不得下手禁制。士建等,罪犯至此,誠極痛惡。請士建·山鶴等,令攸司囚禁科罪。答曰,依啓。內官事,不允。
判敦寧府事金尙容箚子大槪,伏以,臣四五日來,因風氣不調,脫差失攝缺,眩暈之症重發,昏迷伏枕,殆不省事。昨日召命臨門,欲起還仆,不得趨詣,所當卽爲陳情待罪,而精神昏瞀,不能具草,缺遲經宿,今始自列,逋慢之罪,至此尤大。臣不勝惶恐之地,缺待罪。取進止。答曰,省箚具悉。卿其安心調理。
自巳時至酉時,日暈。以上燼餘日記
備邊司粘連啓目。答曰,差胡出處城外之擧,似凶,而其計甚拙。胡人相約進告之言,亦非難度致疑之事,使之依前判下施行,勿爲恐㤼擾民。
領議政尹昉九度呈辭。傳曰,安心調理。疊書
備邊司草記。答曰,知道。此揭帖,政院不爲謄送,使本司全然不知,事甚駭愕。當該承旨推考,卽爲修答以送。疊書
禁府草記。答曰,留在有弊,使之急爲上來。疊書。光海移置事,都事等事
答判敦寧府事箚曰,省箚具悉。卿其安心調理,勿爲待罪。
合啓。答曰,已諭。以上內下日記
上在昌慶宮。停常參·經筵。
持平朴守弘,獻納李時楷所啓,請逆倬,亟命正刑。措辭見上。請江都圍籬移置事,令廟堂更爲議處。措辭見上。答曰,勿煩。
持平朴守弘所啓,當該內官,請拿鞫正罪。措辭見上。殿試試士,事體至嚴,自前主掌四館,必收捧試券,預爲安寶,亦缺政院照數錄名,入門時査點,例也。再昨前奉事缺翂,試券不爲安寶,私自持入,其冒犯法例,甚缺而四館不能致察,有此無前之事,極爲駭愕。缺當該四館罷職,當該禁亂官,亦難免不禁之失,從重推考。答曰,竝推考。內官拿鞫事,不允。
鄭世矩,以備邊司言啓曰,伏見程·沈缺將揭帖,則已許貿五千之外,又請加貿三千而缺略與咨內事意相同。其軍餉竭缺具咨·揭,如欲懇迫,如有可以缺竭力應副,而西邊賑缺回咨,別爲措辭,撰出回揭缺。傳曰,允。
李德洙以司譯院官員以都提調意啓曰,本院譯學術業,廢墜已久。年少有將來者,甚小缺事宿譯,其類亦無多。差送之際,每患乏才。若干老譯,長被差役,其苦有不可堪。故本院抄選有將來者人,及解事老譯,爲井間冊,解事一人差定缺將來一人交差,一以均平苦歇,一以爲衙門學習之地矣。近來奉使之臣,不有本院體面,或圖請於前缺院,或啓達天聽。揀擇去就。惟意所欲,使該院不得遵守其規式。臣等常以爲未安。今見接伴使鄭文翼啓辭,張仁健,年少未經事,不熟漢語,庸劣如是,極爲可慮云。張仁健,漢學科出身,已經主簿,累次赴京,故都督差備交差。上年十二月十七日,已赴任所,實非接伴使所帶之譯也。鄭文翼,何以知其能否,而有此云云,未曉其故也。接伴使差缺,則院中極擇,崔應麟·卞忠一差送。方在缺處。臣等雖無似,亦以國事爲重,豈可任其此輩之厭憚巧避,苟充差送乎?目今島貨久缺島中差役,抵死苦避,若不嚴立禁制之路,則將無以任使此輩。張仁健,姑勿改差,接伴使到彼缺其才否,更爲狀啓後處置,以存該院定規,何如?傳曰,依啓。
鄭百昌啓曰,卽者,故死事臣李重老之子,文雄·文偉,朴榮臣之子,之屛·之翰等,稱爲父復讎,斬李守白之頭,缺闕門外,仍投疏本院,乞受擅殺之罪。事非常例,不敢輒自捧入,何以爲之?敢稟。傳曰,捧入。
缺都事李文雄,幼學李文偉,前參奉朴之屛,幼學朴之垣·朴之翰等上疏,伏以,臣缺死事臣李重老·〈朴榮臣〉之子,缺,臣父當戰敗赴水而死缺适與明璉曰,送此諸將之頭於都元缺,賊适然其計,使守白送于元帥,又使缺於兩陣之間,張大賊勢。且臣父榮臣,至於折齒斷缺,亦守白之所自爲也。其時臣等,非不欲報仇,而所不能者,第臣等年幼力弱,不能善爲,則賊漢,知其不免於缺恐有投胡,爲國家生事,忘讎共戴一天,一十五年矣。賊漢得蒙天恩放歸,則或與士夫交歡,或與缺昏嫁,放心出入,尋訪故舊。昨聞來到京城,至於缺,臣等雖無血氣,安忍又共在一城之中哉?窺於歸路,格殺斬馘,以洩臣等通天之痛,而賊漢旣免於罪。臣等殺人之罪。伏願令攸司以正臣等擅斬之罪,則臣等歸見先臣於地下,萬死甘心。謹昧死以聞。傳曰,下該曹回啓。
刑曹回啓,李文雄·朴之屛等,痛其父之死於賊手,日夜缺礪,十年之後,始復其讎,上章請死,此誠近古罕有之事也。李守白之罪惡,與賊适少無異同,凡有血氣者,咸思食肉寢皮,以洩神人之憤,況於人子復讎之心乎?但朝廷,以其斬逆魁來獻之功,旣貸其死,而文雄等,不爲告官,擅斬於白晝大都之中,雖曰復讎,有違國法。臣曹不敢容易處置,議缺定奪,何如?傳曰,本曹不爲執法,推諉於大臣。事體駭異,令禁府拿鞫定罪。以上燼餘日記
憲府粘連啓目。答曰,依允。功減一等,柳舜懋·金守宗,及陜川官吏等乙良棄。當該虞候推考,鄭雲翰覈處。內下日記
上在昌慶宮。停常參·經筵。
鄭世矩,以都摠府言啓曰,今日入直軍士,當爲中日習射,而殿試排設,退行之意,敢啓。傳曰,知道。
鄭百昌啓曰,假注書缺猝聞其親病極重,蒼黃出去,請他假注書差出,何如?傳曰,依啓。
以尹文擧爲假注書。
缺所啓請逆倬,亟命正刑。措辭見上。請江都圍籬移置事,令廟堂更爲議處。措辭見上。答曰,勿煩。
持平朴守弘啓曰,當該內官,請亟命拿鞫定罪。措辭見上。請當該四館罷職。措辭見上。以下缺
寧城君㻑疏曰,以下三行缺男之誣訴,托以侵虐市民,發吏規捕經年缺臣奴子旣爲捉囚,刑杖累次,解釋無期,非徒可矜。昨者,伏見憲府啓辭,則臣奴士建·山鶴等二字缺府吏之家,盡爲打破,攫取家産,以報其班奴致捉之怨。三四字缺臣聞來不勝驚怪。此人等稱號,則臣五六字缺奴子恐懼法府之所捉,逃散日久五六字缺之理乎?憲府取實下吏之言,至煩天聽,三字缺至此,臣之所徵,實非無據之地。而近來誣陷缺,猶恐不及,臣竊愍之。伏願聖明,令法府,士建等稱號者,期於推捉,明査臣奴橫拿之罪,幸甚。如是陳達,極缺,號訴無地,敢此冒陳,不勝惶恐。伏地待罪。答曰,省疏具悉。虛實間,臺官以作弊爲言,故不得已從宜,卿勿待罪。今後,更加嚴勅。
夜四更五更,月暈。以上燼餘日記
府啓。答曰,不允。
合啓。答曰,勿煩。
答京畿監司李聖求疏曰,省疏具悉卿懇。卿其勿辭,調理察任。
禮曹啓目。答曰,減下未久,旋卽還定,有同兒戲,施行安徐。以上內下日記
上在昌慶宮。停常參·經筵。
下直,訓戎僉使池達沂。
掌令缺所啓,請逆倬,亟命正刑。措辭見上。請江都圍籬移置之事,令廟堂更爲議處。措辭見上。以下缺
掌令尹孝永啓曰,請當該內官,拿鞫定罪。措辭見上。請當該四館罷職,禁亂官從重推考。措辭見上。答曰,不允。
觀象監,自辰時至酉時,日暈兩珥,端有白氣,長二三丈,良久乃滅。二更,月暈。燼餘日記
傳曰,今下弓矢,訓戎僉使池達沂給送。
刑曹啓辭。答曰,知道。勿待罪。
答前萬戶張遴疏曰,省爾上疏,深嘉爾爲國之忠。疏辭,當令廟堂議處焉。
府啓。答曰,不允。且近來故犯之習,極爲不美。朴守弘罷職,以警後人不直之態。以上內下日記
上在昌慶宮。停常參·經筵。
下直,文化縣令朴霽長,以下六七字缺,洪原縣監宋永胤,加德僉使李益。燼餘日記
有政。吏批,以韓興一爲兼司書。
夜一更至二更,月暈。春坊日記
領議政尹昉十度呈辭。傳曰,安心調理。
合啓。答曰,毋用煩瀆。
府啓。答曰,不允。李沆,推考。以上內下日記
上在昌慶宮。停常參·經筵。
自辰時至午時,日暈。
都摠府啓曰,今日入直軍士,中日習射,以下缺,傳曰,知道。
以兵曹武臣堂上朔試射試以下缺,傳于鄭百昌曰,此規,始自何年耶?問啓。
鄭百昌,以軍器別造廳言啓曰,前因新方焰焇煮取事,行移各道·各營,使之伶俐人定送,傳習新缺矣。厥後他道,則缺煮取之缺,而獨嶺南左右兵營煮取,而左兵營則照兵曹回啓,煮軍官論賞以下缺,而右兵營則傳習之人,最先於他,且所煮,至五百餘斤,缺傳布之事,如無聳動之擧,則無以勸奬缺軍官郭雲龍,匠人李守等,依左兵營缺,宜有論賞之事,而係是恩命,敢此仰稟。傳曰,依啓。他道煮取與否,亦爲問啓。
李德洙,以戶曹言啓曰,校書館重記之物,皆爲虛套。發遣郞廳,摘奸重記,付冊缺二千四百三十帖,而無面七百四十八帖,衣紙缺卷,時政記紙三十三貼,全數無面,竝前日時政記紙盜缺數計之,則偸盜之數,多至一千六百二十七帖,字作板缺一葉遺在,試考缺之數,則癸亥詳定字作板缺年以一百葉缺式,而自江原道大同廳上下以下缺不現納,其情狀,尤極駭以下缺,照律定罪,何如?傳曰,允。
正言洪命一啓曰,請逆倬,亟命正刑。措辭見上。江都圍籬移置事,請令廟堂更爲議處。措辭見上。答曰,不允。
缺林堜來啓曰,當該內官,請命拿鞫定罪。措辭見上。答曰。缺
全羅道雲峯居出身林德龍上疏。半行缺聖人之大德,所懷必達,臣子之至情半行餘缺,敵愾之志,未嘗不弛于中也。凡可半行餘缺其於防備一節,義不敢半行餘缺裹糧上來三行餘缺。答曰,省爾上疏,深用嘉尙。所陳兵器,令廟堂酌處焉。以上燼餘日記
禮曹啓目。答曰,依允。外方居生人,及監·兵使以下外官處女,使之再揀擇時上來。大君夫人事
軍器寺草記。答曰,知道。監造軍官,照例施賞。
合啓。答曰,已諭。以上內下日記
上在昌慶宮。停常參·經筵。
下直,扶安縣監權缺。
獻納李時楷啓曰,倬之罪逆,半行缺,實未曉聖意之所在也。倬旣以兇缺,而臣等之所爭者,祖宗三百年之法也。法一撓,爲後來無窮之弊,則其不可爲一逆豎,而壞了祖宗之法也,明矣。殿下堅持累月,尙靳一兪,一行缺,決不可貸,一行缺,物情愈激,公論益嚴,缺江都圍籬,不爲移置則已,如半行缺保全之道,絶國家虞疑之五六字缺忽也。頃日大臣之稟定於喬桐也,群情皆以半行缺必添江都軍卒而守直,則尤有所未妥,六七字缺旣至而圖之,莫若及其未定而講之,半行缺,國家莫重之事,豈可欠却商確半行缺,請加三思,令廟堂將他便好之地,以下缺
獻納李時楷啓曰,大司憲以半行缺旋覺其誤,簡通請半行缺不察請遞者,誠爲半行餘缺特罷之命出於二行缺
缺啓請當該內官,亟命拿鞫定罪,措辭已見上守白,卽賊适腹心,缺,國家雖貸以不戮,凡有六七字缺寢皮之心哉?前兵使李沆,以秩高勳宰,罔念共誅之義,頃於來見之日,與之對坐,至一字缺盃酌,有若接遇親厚之人,其在聽聞,莫不痛駭。此不可尋常推考而止。李沆,請命削奪官爵。答曰,旣已推考,不必深治。內官事,不允。
鄭世矩,以兵曹言啓曰,當日忠義衛趙誠仁稱名人,自金虎門入來,差備門〈外〉擊鼓,極爲駭愕。令攸司囚禁治罪。同守門將李彭壽,常時不能禁斷雜人,以致闌入,亦爲非矣。請推考。傳曰,依啓。
缺啓曰,自前實錄修正時,藝文館半行缺定,故當初本局事目,亦爲依例啓下六七字缺無一人來仕者,事甚未安。今者左右史外,預六七字缺不可不來仕。且李時萬,自本館移拜注書,半行缺,李時萬改差,還授本館,使之缺。傳曰,依啓。改差事,不允。以上燼餘日記
禁府粘連啓目。答曰,自古叛臣賊子之勢窮來降者,其讎人,不敢報復,以其有國法也。讎人任意屠殺,皆如李文雄輩所爲,則人豈有歸順者,又豈〈有〉斬魁首圖生之人哉?彼守白,雖有滔天之惡,朝廷旣謂之有功而貸死,至於施賞,則卽非仇人所敢擅殺。而白晝都中,成群殺戮,至於提頭詣闕,事甚駭愕也。其後弊後悔,不可不慮,議大臣處置,勿爲私情所撓。
吏曹粘連啓目。答曰,在逃逆賊購捕事目,相考處置。府使金堉熟馬一匹賜給。
合啓。答曰,毋煩。
義禁府粘連啓目。答曰,回啓之辭甚當。加刑得情。申已瀛事。以上內下日記
上在昌慶宮。停常參·經筵。
卯時,日暈。
李敏求啓曰,沈都督接伴使鄭之羽遞來之後,其代伴臣,尙未下去,已爲未安。今則詔使先聲來到,不無探聽之事。新差接伴使,催促下送,何如?傳曰,依啓。
掌令林堜,獻納李時楷啓曰,倬之罪逆,人所共誅,而殿下必欲以妖言斷律,臣等實未曉聖意之所在也。二行餘缺,物情愈激,公論益嚴,請勿留難。以下缺。江都圍籬,不爲移置則已,如欲移置,則必深長缺終始保全之道,國家虞疑之患,不容少忽也。頃日大臣之稟定於喬桐也。群情皆以事極艱便爲言,而半行缺此其未妥之尤也。凡事,與其旣至而圖之,莫若及其未定而講之習熟,俾無後悔,況此國半行缺不思久遠之計乎?以下缺。答曰,勿煩。
掌令林堜啓曰,請當該內官,拿鞫定罪。措辭見上。守白,卽賊适腹心,半行缺,國家雖貸以不戮,凡有血氣者,孰無食肉寢皮之心哉?前兵使李沆,以秩高勳宰,罔念共誅之義,頃於來見之日,與之對坐,至設盃酌,有若接遇親厚之人,其在聽聞,莫不痛駭,此豈可尋常推考而止哉?請李沆,削奪官爵。重出新除授藍浦縣監李仁健,爲安州判官時,殺人缺,事極可駭。如此之人,決不可再畀字牧之任。五六字缺不爲論啓,而姑先越署。爲仁健者,半行缺乃反詆辱臺官,略無忌憚,半行缺,李仁健,請命罷職。以下缺
左副承旨趙廷虎上疏。伏以,臣猥蒙聖恩,叨忝近密,人微責重,常切兢惶。只以奔走三行缺,自入試所,轉輾添傷,一行缺,決難行公於旬月之內。退伏私室,罔知攸措。半行缺聖旨嚴峻,其於臣子分義,固不半行缺臣之所忝,非如閑漫之地,一日曠職,亦極半行缺,揆以事勢,不可不早有自處。玆敢半行缺,曲加矜恤,特許遞免。以下缺。踏啓字。以上燼餘日記
府啓。答曰,依啓。李仁健事。李沆,罷職。內官事,不允。以上內下日記
上在昌慶宮。停常參·經筵。
李敏求,以吏曹言啓曰,承旨有闕,政事取稟。傳曰,當日爲之。
吏批,判書崔鳴吉進,參判未差,參議李植,都承旨李敏求進。
兵批,判書洪瑞鳳,參判尹毅立,參議李景憲,參知韓必缺。右副承旨鄭世矩進。
鄭世矩,以備邊司言啓曰,伏見奏請使狀啓,詔使已爲差出,當於四月中旬,自登州乘船云。若遇順風,四月晦前,二字缺我境。凡干需用之物,分定于外方,雖趁卽上送,詔使二字缺的在於定日,則必有不及之患。誠非細慮。劉·冉二字缺使時,應辦謄錄,盡爲散失於丁卯,只有丙寅年姜數字缺使時謄錄,而此則學士天使該用雜物,不足以爲據。數字缺謄錄中,文字現出者,觀之則乙丑年王·胡詔使時,缺所用銀子十萬十千兩,人參二千一百斤,豹皮·大鹿皮二百餘張,白紙一萬六百卷,雨籠一千八百,而其餘虎皮·扇子·油芚·雪花紙·紬紵等物,雖無現出數字缺,大槪可以類推而知之。以所費之數,準當初外方分定物一字缺,則太半不足,爲臨時急迫,自該曹貿用繼之矣。其時二字缺收田,監軍時,三結收布,又收四結布,通共三千四百餘一字缺,猶且不足,貸出毛營銀三萬兩,堇得支過。今則戶曹一字缺銀只一萬一千餘兩,封不動木只五百同,人參則四五字缺,若不別樣措辦,萬無拮据擔當之望。二行缺,令該堂與遠接使料理,以下缺。答曰,依啓。
鄭世矩啓曰,迎接都監堂上一員,依丙寅年例,以戶曹判書金時讓,差下之意,敢啓。傳曰,知道。
缺洪命一啓曰,請逆倬,亟命正刑。措辭見上。江都圍籬移置事,請令廟堂更爲議處。措辭見上。答曰,勿煩。
持平李惕然啓曰,當該內官,請命拿鞫定罪。措辭見上。李沆,請命削奪官爵。措辭見上。禮安爲邑半行缺近來屢經非人,蕩敗益甚。縣監金養誠,性本愚劣,行己麤鄙,種種處事,見賤於人。半行餘缺前頭量田之擧,詔使之行,七八字缺,重貽其弊。金養性,請命罷職,其代以蘇殘祛弊之人,各別擇送。答曰,不允。金養誠,此時守令,不可輕遞。勿爲煩論。
左議政吳允謙,海嵩尉尹新之,禮曹參議金南重,英陵奉審啓辭,臣等詣英陵,陵上奉審,則其所謂莎草,非今時各陵所用莎草。乃是野草之有穗者,而其長尺許,雖非蓬二字缺色之類,而非時用之莎,則謂之雜草茂盛,固其宜也。但數字缺葉芊綿,本根聯結,無一寸空疏處,今若盡去舊四字缺莎,則不無日後易致枯損之患,反不如仍舊之爲愈。四五字缺。臣等素聞,此陵曾無改莎之事,招致二字缺守僕,四五字缺問之,則皆以爲自前未聞半行缺,百年流來,未改之草,以一時所見,半行缺,事係陵寢,自下不敢輕議。伏候睿裁。二行缺,東邊望柱石,亦少傾側。此則竝爲修改,宜當。陵寢形止,圖形敢啓。答曰,依啓。莎草,勿改似當。
鄭世矩,以禮曹言啓曰,白牌通事,別擇差送事,已自備局,入啓蒙允矣。其二字缺船隻及格軍,急急整齊待令事,知委于本道,該用盤·纏人情,令該曹參酌磨鍊,給送,何如?傳曰,依啓。
鄭世矩,以備邊司言啓曰,封典旣完,奬勅又降,謝恩使卽當差送。而若與冬至使,爲兩起之行,則其弊甚多,七八字缺,以冬至使洪命亨,兼副使以送,而謝恩數字缺,令承文院二字缺磨練,宜當。敢啓。傳曰,依啓。
鄭百昌啓曰,新除授右承旨尹知敬,今在京畿廣州地,請命斯速乘馹上來,四五字缺院書吏給馬下送,何如?傳曰,依啓。
備邊司啓曰,投虜人李松男,囚缺禁府,今日行刑〈云〉。傳首邊上,以爲警戒愚氓之地,何如?傳曰,依啓。
禮曹啓曰,迎勅時輪車·雜半行缺,依前例預爲造作,俾無不及之患,何如?傳曰,依啓。
鄭世矩,以義禁府言啓曰,備邊司啓辭,投虜人李松男,囚禁府,今日行刑云。傳首邊上,以爲警戒愚氓之地,何如?傳曰,依啓事,傳敎矣。李松男頭,依例傳送于平安監司處,使之傳示邊上,何如?傳曰,依啓。
吏批,李顯英爲敦寧府事,金壽賢爲吏曹參判,鄭百昌爲右承旨,權鑊爲左副承旨,金慶徵爲大司諫,金集爲繕工監僉正,李海昌爲禮曹正郞,鄭之益爲軍資監參奉,魏廷寶爲藍浦縣監,李德濂爲懷仁縣監,朴成仁爲中和縣監。
兵批,尹敬得爲兼五衛將,李克一爲羽林衛將,李勸爲僉知中樞府事,金瀅爲都摠都事,鄭蘊爲行龍驤衛副護軍,朴由憲爲僉節制使,趙廷虎爲龍驤衛副護軍,尹鳴殷爲龍驤衛副司直,鄭賓爲龍驤衛副司果。
夜一更,東方南方,有氣如火光。四更,月暈。五更,月暈兩珥,流星出織女星下,入左旗星上,狀如鉢,尾長三四尺許。以下數字缺。以上燼餘日記
傳曰,奏請使先來譯官·軍官,令該曹考例論賞。
禮曹粘連啓目。答曰,一人書院,處處賜額,似或未妥。徐議處置。以上內下日記
上在昌慶宮。停常參·經筵。
李敏求,以備邊司言啓曰,詔使之行,出於民窮財盡國儲蕩竭之日。而因狀啓持來譯官聞之,則詔使以不廉有聲,今此東來,多行貨而得之云。此言,雖未必信,亦非構虛之語。且以狀啓觀之,中朝瀆貨之風,愈往愈甚。有駭聽聞,閹豎之輩,亦何所不至?與戶曹判書金時讓相議,則詔使時該用雜物,分定之外,役出於民間者,只是三結布,以二疋作一兩,僅至乙丑年用銀之半數。臨時銀價刁蹬,則必不得準五萬之數,而至於人參及紬·紵木疋,皆未有出處,誠爲悶迫。若不別樣措辦,則萬無拮据擔當之理。臣等多般相議,定配罪人,分輕重,納物許免,漢文良法,可以擧行。或以爲三名日方物,亦可作木補用,或以爲賞職·許通·贈職等事,亦當依乙丑年事目擧行。此等數款,雖所得零星,亦可以爲萬一之補。且各衙門所儲銀子·木同,亦爲觀勢,臨急則取用,而兵曹餘丁木,則元不係兵曹之木,沒數移給戶曹,爲當。至於三名日方物木,則係干臣子享上之物,非在下者所敢輕議。上裁,何如?傳曰,依啓。其中定配人納物,賞職事,不允。
鄭百昌,以戶曹言啓曰,詔使之行,適出於民窮財盡之時。三結之木,不得不分定於民,而計之以銀,比之前日詔使時,則太半不足。紬·苧·人蔘,臨時給價貿得之物,亦甚浩大,而只有空手,茫然未得辦出頭緖,誠爲悶迫。且冊封,及褒賜焰硝,許謝恩三起方物,竝湊於詔使一時,誠不知所以爲計。上年東萊,前後公貿易木,除出上納之數七百餘同,而來納者,只五十八同零,其餘猶在本道,未及上來。近聞當爲上來,而詔使之聲,忽至,各官事急,不無推移移用之患。此木,乃是田稅作木,自有納官定限,非如他一時卜定而可蠲減者。算員一人,給馬發送,照數領來,以補貿蔘及紬·紵之用,宜當。當此各邑徭役雲興,民不堪命之日,發遣差人,非不知未安。而本曹今月事勢,已到十分地頭,更無推移方便之路,不得已惶恐敢啓。傳曰,依啓。
鄭百昌,以戶曹言啓曰,丁卯以後,各道監司,兼帶管餉,道內魚·鹽收稅等事,轉換貿販,一一上送,以補國用。而歲久法弛,留置本道者,居多。聞湖西管餉,木至三十餘同,米至二千石云,兩南則比湖西,必倍之。此等米·布,元係本曹之用,下三道留儲木同,及沿海儲米,急急上送,以補詔使時一隅之用,在不可已。敢啓。傳曰,不允。
李敏求啓曰,天使護行官接慰官,卽向日都司迎慰使也。今當差出,而乙丑年則接慰官下去之後,以護行官入於頭目數中,別無迎接之禮矣。今者其來與否,雖不可知,而當此兩西經變,一路蕩敗之極,一使臣往來,其弊不貲。禮物則依前自京下送,而接慰官,令本道內的當守令,結銜接待,似爲便益。令禮官定奪,何如?傳曰,依啓。
禮曹回啓曰,考諸曹上謄錄,則乙丑年天使時,護行迎慰官姜善餘往蛇浦,以護行官處設行迎慰之意,稟于詔使,則答以不必迎慰。其所謂都司者,非實職也。不可呈御帖致慰云,故姜善餘,不爲迎慰而還來矣。以此觀之,則護行官處,或不必行迎慰宴。然此則其護行來者,適官卑,故詔使不許迎慰耳。不可以爲例也。依政院啓辭,禮單自京下送,而令以道內守令,結銜差送,稟於詔使行之,爲當。敢啓。傳曰,依啓。
權鑊,以戶曹言啓曰,該曹之蕩竭,未有甚於此時。而詔使先聲已到。百計思量,皮旣不存,毛將安傅,極爲煎悶。聞金起宗爲咸鏡監司時,節用致贏,營中多有正布云。請令人參優數貿送,以濟內外相助之美,何如?傳曰,依啓。
李敏求啓曰,詔使之行,似在不遠。各官卜定之物,一刻爲急。今後新除守令,數三日內,催促下送事,令該曹各別擧行,何如?傳曰,允。
李敏求啓曰,天使時所用雜物,何以至今不爲磨鍊以啓耶,事甚駭然,問啓事,傳敎矣。問于戶曹,則已爲正書,而事係重大,不得不告於大臣而入啓。故差緩云矣。傳曰,知道。
鄭百昌,以戶曹言啓曰,詔使時應用銀兩,不得已以田結磨鍊,而人參全無出處。取見上年八月前管餉使傳掌重記,則遺在,銀一萬四千六百餘兩,人參九百七十餘斤,其後,雖設有轉換之用,亦必有轉換而得者。今番信使之回,銀·參多來云,人參沒數上送,而其價則待各道結木之來,隨後下送,似爲便當。詔使到泊之奇,只隔四十日子,待各道結木上送,始貿銀·參,則恐有不及之患。事迫燃眉,惶恐敢啓。傳曰,依啓。
權鑊,以備邊司言啓曰,聞詔使時應辦謄錄,藏在江華史庫。必取來考出,然後各樣禮單,及頭目所給,可以倣例磨鍊。請急速取來,何如?傳曰,允。
權鑊以備邊司言啓曰,昨因平安監司張紳狀啓,詔使之行,若於安州石多山下陸,則極爲多幸。故以石多山下陸之意,令白牌通事,十分周旋,期於必聽事,覆啓蒙允矣。臣等更思之,石多山之於平壤,與安州不過四五十里之近,而石多山下陸處及甑山·平壤之間,若設新站,則當此急迫之時,民力可惜。不如安州·順安·肅川三站館舍之依舊,缺得修理之爲便也。且安州則元是雄藩大站,曾前劉·楊天使所住船之處,據例陳請,亦有可執之端。安州淸川江下陸之意,令白牌通事,善爲周旋,宜當。且程副摠已爲乘船云,而開洋與否,時未可知。或留泊所經之島,則以接伴使辛啓榮,或接待所堂上之名,裁成一帖,且送禮單,備陳本國殘弊之狀,及淸川以北,虜騎出沒,萬分可慮之形,周旋於詔使前,使之下陸於安州,則甚爲有力。雖似難合之事,不無幸成之理,爲之不妨。敢稟。傳曰,啓辭甚當,依爲之。
鄭百昌,以禮曹言啓曰,政院啓辭,自前天使時,御帖禮單紙,皆用紅紙紅籤。丙寅姜·王之來,自上在憂服之中,初用白紙靑籤,詔使大加詰責,及伴臣極力周旋,乃許依中朝例,先付靑籤,加貼紅籤,而紅籤差少於靑籤,使靑暫露四面云。今者冊使,乃內官,非如學士天使之可以理諭,些小關節,皆當以無弊周旋。今若試用白紙靑籤,及其嗔怒之後,始改紅紙,則反爲未安。請令禮官,預爲議定事。傳曰,依啓事,傳敎矣。自前內官天使所爲之事,多不可以義理論者。御帖用白紙,則生怒必矣。且此細微之事,不足與爭,莫如初用紅紙。誠如政院啓辭,用紅紙,宜當。敢啓。傳曰,依啓。
鄭百昌,以禮曹言啓曰,政院啓辭,以禮曹草記,平壤以東四處迎慰使,今當差出矣。但今此詔使之行,當於石多山下陸,則石多山,乃甑山地方,我國初面,猶向日之義州·鐵山也。此處迎慰,所當擇差,則與平壤·黃州·開城府·碧蹄,當爲五員矣。且乙丑·丙寅兩年,則皆有椵島別問安使,今則何以爲之,竝令禮官議定,何如?傳曰,允事,傳敎矣。詔使下陸處,白牌通事周旋,必由安州事,已自備局,入啓定奪。安州,乃詔使下陸初面,而自前設宴之處,安州迎慰使,亦當差出。迎慰使當爲五員,而椵島別問安使,亦依前差送,爲當。敢啓。傳曰,依啓。
下直,全羅監司元斗杓。
以兪棨爲天使假注書。
鄭世矩,以兵曹言啓曰,詔使先聲已到,本曹機務之煩,不啻倍蓰於常時。郞廳八員,各有所掌,猶患其未及周旋,而正郞安時賢·柳·朴日省·李廷圭,佐郞成以性·申恦·卞時益,皆以纂修廳兼春秋,逐日仕進本廳,本曹之事,無暇得察。請安時賢·柳·朴日省·李廷圭·成以性·申恦·卞時益,兼春秋減下四五字缺往還間,本曹郞廳,勿爲遷動。
缺李景曾,持平李惕然啓曰,請逆倬,亟命正刑。措辭見上。江都圍籬移置之擧,必須深思熟慮,絶國家憂疑之患,得終始保全之道。頃日大臣之稟定於喬桐也。群情皆以事極難便爲言,而必添江都軍卒,以爲守直,則名雖換都,實猶前也。而弊有甚焉,大非久遠之計也。凡事,與其旣至而圖之,莫若及其未來而善處,況此莫重之事,豈可欠却商確,不思防患慮終之道哉?缺。答曰,令廟堂量處。倬事,不允。
持平李惕然所啓,當該內官,請命拿鞫定罪。措辭見上。前兵使李沆,請命削奪官爵。措辭見上。禮安爲縣,嶺南至殘之邑,近來屢經非人,蕩敗益甚。而縣監金養誠,性本愚劣,行己麤鄙,種種處事,見賤於人,不治之聲,騰播遠邇,數字缺在官,重貽其弊。故臣等昨日論啓矣。伏見聖批,以不可輕遞爲敎,如此之人,豈可以此時而有所饒貸哉?金養性,請命罷職,其代,必以蘇殘祛弊之人,各別擇送。中和爲邑,處於兩西之交,素稱劇地,自前守令,例必擇遣。而新除授縣監朴成仁,爲人悖戾,在家無缺,至於居鄕武斷,使其土主,不得號令。且曾爲珍島郡守時,貪婪無壓,專事剝割,闔境之民,至今怨讟。如此之人,不可復授字牧之任。請命罷職不敍。文武科放榜,乃是莫重擧動,百官所當齊會,而今日東西班,甚爲稀疏,所見極爲埋沒。衆所共知老病人外,無故不參人,摘發推考。答曰,依啓。朴成仁遞差。且內官事,自有前例,不必堅執。金養誠事,已諭。
禮曹參判尹昕啓辭,臣昨日午後,馳到章陵,卽爲奉審,則大王陵上莎草及莎臺石·地臺石,竝皆依舊缺全,只莎臺石塗灰,有間間剝落處。王后陵上,則西邊莎臺石第四石,暫似退却,故兩石相連處,罅隙至三□許,塗灰盡爲剝落。東邊第四石,又爲差退,三四字缺連處,因有罅隙,三行缺,今來看審,則間隙之形,六字缺,莎草茁生,則自然塡實,不至於有頉。且表石所立,莎臺石三片相連之處,前面一石,前日則微有高云,而今則脗合均平,少無差池之狀。四行缺,王后陵上面邊莎臺石第四石,亦爲差退。半行缺御齋室則階上石多有傾陷,至如累石排置處,犬牙參差,此亦合修改之擧矣。陵上形止,亦爲摸畫以入之意,敢啓。傳曰,知道。
以戶曹程副摠禮單單子,傳于鄭世矩曰,參蔘·紬·紵之數,似若過多,量減磨鍊。
李敏求,以兵曹言啓曰,長湍居李貴春·李大男·金大奉·李允山·張德龍·金伊同·金善海·安悛等,稱以從軍功勞,圖出司果,而爲自中未缺者所訴,呈狀五六字缺移文本府,收聚各人等三行缺,本曹移文捕盜廳,使之盤問本犯罪狀,竝印信所在處,則應吉,不下一杖,供稱曰,不記,京居郭蒙·金以·李貴春等三人,收合各人木棉,圖出加資,印信,以木片親自僞刻,堂上·郞廳署押,竝自僞着,而被捉之後,其母燒火云。此賊二字缺甚重。令該曹依律處斷,何如?傳曰,允。
李德洙,以纂修廳言啓曰,本局書役,始於今年正月二十一日,到今計日,凡七十箇日。兩件已爲畢書者,八十冊,一件已二字缺未及兩件者,六十冊。全未者,四十六冊。若能嚴加程督,使謄錄官五十員,逐日齊到,則開月望間,可得完役。而謄錄官等,各有職掌,或有病故,二行半缺爲政,速爲差出,一行缺,何如?傳曰,依啓。
初昏,黃白雲一道如氣,起自艮方,指坤方,長竟天,廣尺許,良久乃滅。自一更至三更,巽方,有氣如火光。
諭全羅觀察使元斗杓書,王若曰,馭民之才,可三字缺,方岳之任,不其重歟。故當愼簡之初,常極四字缺,睠彼南服,甲於東方,財力富饒,一邦所以四字缺繁劇,自古號爲難治。況今國事三行缺險夷,懷不渝之節。才旣優於吏路,性頗好於四字缺孝思維則,居官十載,淸謹可觀,毋論八行缺際會當時,實幸非常之遇。蕃宣此日,須思擇授之恩,祗服予言,尙欽乃職。故玆敎示,想宜知悉。李尙質製進
傳于權鑊曰,近來譯官·軍官職品,問啓。以上燼餘日記
刑曹粘目。答曰,分揀。且朴構所爲,殊極駭愕。令該曹各別推治,以警後人。以上內下日記
上在昌慶宮。停常參·經筵。
鄭百昌,以宣惠廳言啓曰,本廳當初設立時事目內,山陵·詔使,則不在此限。故曾前詔使時,畿甸許多應役之事,皆以別例出定矣。今此詔使之行,出於不意,而適値累年凶歉之餘。當此方農之月,民力委屬可慮。本廳稍有餘儲,擬待不時之用,久矣。今玆詔使時,畿甸應行之役,不得已人夫力役之處,取其他結卜,應捧之物。令本道監司,前例相考磨鍊啓聞。自本廳,題給其價,以除畿民窮春出納之患,宜當。敢啓。傳曰,依啓。
權鑊,以備邊司言啓曰,昨日本司啓辭,定配罪人,分輕重許免,三名日方物,木作木補用,及賞職·許通·贈職,各衙門所儲銀子·木同,觀勢取用,兵曹餘丁木,移給戶曹等項入啓。而方物木,則係干臣子享上之物,非在下者所敢輕議,上裁,何如,傳曰,依啓。其中定配人納物事,及賞職事,不允,判下矣。方物作木補用,蒙允與否,不得分明解見,惶恐敢稟。傳曰,知道。方物作木補用事,亦在依啓中矣。
白牌通事秦仁男·金貴仁,出去。
各處迎慰使,安州行大護軍金光炫,平壤行護軍洪霙,黃州行刑曹參判朴,開城府行副護軍呂爾徵,碧蹄行僉知中樞鄭廣成,中路問安。假承旨僉知中樞府事宋克認,椵島別問安使行司猛李俔,差出。
本月二十二日成貼,平安監司張紳狀啓,詔使時軍威,每都會三百二十名抄定,而在前段,皆着紅衣羽笠。丙寅詔使時,則軍威元數內,一半則戰服氊笠,一半則紅衣羽笠。經變之後,凡百諸具,蕩盡無餘。許多軍兵,一依平時,責備紅衣羽笠,則不但措備之際,事勢難堪。本道,今爲邊地,戰服氊笠,前後排立,似爲無妨。但本道軍威,皆着戰服氊笠,則黃海·京畿兩道,仍用紅衣羽笠,未知何如。朝廷,以參酌指揮事。都監啓目,粘連。今見張紳狀啓,丙寅年一半戰服,一半紅衣,而平時則軍威差使員領來一隊,皆是紅衣羽笠,未有雜色,一半戰服,未知有何所據。而況此經變之後,凡具蕩盡,尤不可責辦一半紅衣,依狀啓,皆着戰服氊笠,黃海·京畿兩道軍威,不容有異,兩道監司處,竝行移,何如?啓依允。
下直,慶州府尹睦缺欽,固城縣監金后夔。
鄭世矩,以都摠府言啓曰,副摠管朴,刑曹坐起晝仕,請出標信。傳曰,知道。
藥房都提調臣金瑬,提調臣崔鳴吉,副□□□□李敏求啓曰,伏未審近來聖候何如?缺大造丸,連爲進御乎?詳與缺後,加劑入與否,方可議定。以下缺
兩司合啓,江華圍籬一行缺前日臣等會議時,以濟州·喬桐六七字缺海路絶遠,外人出入,頗有禁防。設或四字缺,其憂不至切急。喬桐則去京不遠,耳目三字缺飾便易故也。伏承量處之命,卽與諸臣會三字缺,更加商議,則群議,皆以濟州爲便當,定於此地,何如?傳曰,知道。移送濟州,似未妥當。喬桐不可,則仍置江華,可也。
賓廳再啓曰,江華,乃保障重地,缺器機積置之所。圍籬,決不可仍置二行缺。答曰,徐待處置。
掌令尹孝永啓曰,臣自數日以來,重患時令,牙頰盡浮,晝夜刺痛。多般鍼治,終無見效。罔堪供職,退伏私室。昨日放榜擧動,未得進參,至被臺評。方在應推之中,不可仍冒,而昨緣痛勢苦劇,不能起動。今始扶病來詣,臣罪尤大。請命遞斥臣職。答曰,勿辭。退待物論。
司諫李景曾,持平李惕然所啓,請逆倬,亟命正刑。答曰,勿煩。
持平李惕然所啓,當該內官,請命拿鞫定罪。措辭見上。禮安縣監金養誠,請命罷職。措辭見上。中和縣監朴成仁,請命罷職不敍。措辭見上。掌令尹孝永,不爲進參於放榜擧動,實非無故不參之人。不能起動,今始來避,勢所固然,有何所失?少無缺,掌令尹孝永,請命出仕。答曰,依啓。朴成仁,已爲遞差,不必罷職。內官事,及金養誠事,已諭。
掌令尹孝永啓曰,瀆擾至再,罪合萬死。臣忝在法官,不參擧動,二字缺視庶官,爲尤大。豈有庶官則被勘,而法官則獨免之理乎?況臣雖有一時偶感之微疾,旣非衆所共知老病之比,則何可以苟免爲幸,而仍冒言地乎?請命遞斥臣職。答曰,勿辭。退待物論。
李德洙,以工曹言啓曰,詔使先期來到。本曹多有句管之事,而正郞趙稷,病重不仕。請遞差,其代,以在京無故人,速爲差出,何如?傳曰,依啓。
以戶曹許通·贈職應行事目磨鍊啓目,傳于李德洙曰,丙寅年前例,入之。
李德洙,以吏曹言啓曰,纂修廳謄錄官有頉,二十員差出,啓下矣。堂下有職文官,前已盡爲抄出啓下。此外可合之人,極爲艱得。故只五員,爲先差出之意,敢啓。傳曰,知道。
酉時,日暈右珥。以上燼餘日記
藥房啓辭。答曰,諸症幾盡平復。丸藥逐日進御矣。內下日記
訓鍊都監啓曰,以副元帥尹缺狀啓,哨官朴霖所領軍黃達文,囚其母,使其父督現矣。達文隱匿處,其父指示,已爲捉囚。今若尋常處置,後效者必多。前頭日次習陣之時,軍前梟示,以警他人。其母,卽爲放送之意,敢啓。傳曰,知道。梟示似過。前例相考處置。訓局謄錄
上在昌慶宮。停常參·經筵。
本月二十一日成貼,平安監司張紳狀啓,自前詔使時,坐馬二匹,自本道買立,而黃海·京畿,則因一時狀啓,或有便行之規。今則本道物力,已到十分地頭。同二匹坐馬,萬無準數買立之路,一匹則自本道某條覓得,一匹則自黃海道備立入送,自下陸初面官至京畿便行,似爲便當,敢此馳稟事。
李敏求,以備邊司言啓曰,各衙門所儲銀子·木同,詔使時臨急,則取用事,允下矣。必須先知各衙門銀子及木同實數然後,方可以三結收布,參酌貿販。各樣需用之物,當爲隨後計數還償。當此國家急迫之日,必不惜傾儲相濟。請令各衙門所儲銀·蔘,一從實數,單子開錄啓下,何如?傳曰,知道。預先知數,則該曹必盡用而後已,各衙門所儲之物,如非萬分不得已,則勿用,可也。
鄭百昌,以迎接都監言啓曰,今番詔使。先期來到,如此時之忙急者,凡干接待之事,慮有不及之患。而其中館宇修繕之役,萬分緊急。各道徵發收布,勢難趁期來到,始役漸遠,坐費日子,誠極渴悶。不得已令兵曹,四月朔到防軍,沒數定送,以助二日之役,何如?傳曰,依啓。
鄭百昌,以迎接都監言啓曰,今此詔行接待諸事,依乙丑年王·胡兩太監時謄錄擧行。而此則單使,凡節目中,可減之事,則量宜裁損,而至如南別宮及各處修理軍,則謄錄付七百名,而乙丑年則去辛酉詔使之行,是只四年之間。故各處館宇·橋梁·舟船·器皿,纔經營繕,修理之役,不至浩大,而猶用七百之軍,則種種無形,着手誠難。而況先期忙迫,未有甚於此行,雖用七百名,猶患未及繕完。而今不可遽請加數,姑仍謄錄之數磨鍊,觀勢處置,而差備軍則謄錄付一千二百名內,量減四百名。當此農時,裹糧赴役之際,其弊不貲,依近例謄錄付以木疋,分遠近參酌磨鍊,別定差使員,刻期上納,自京雇立,宜當。令兵曹急急擧行,何如?傳曰,依啓。差備軍,減半磨鍊,以除民弊。
鄭世矩,以迎接都監言啓曰,今此詔使之行,接待諸事,依乙丑年王·胡例磨鍊,而略爲裁損。取考其時謄錄,則該用驛馬四百匹,刷馬四百匹矣。今番員役多少,雖未可預料,而姑就驛馬四百匹內,減一百五十匹,刷馬四百匹內,減二百匹。令兵曹依此數磨鍊擧行,何如?傳曰,依啓。驛馬亦有減半,似可矣。
李敏求,以迎接都監言啓曰,政院啓辭,乙丑詔使時,明政殿行禮事,爲先講定矣。今則似當以缺,時未定奪,且崇政殿,猶爲狹窄。故其有啓稟變通之事,今者明政殿,比崇政殿,間架大小,未知何如。雖曰單使,各樣床排,大臣行酒,若或妨礙,則不可不先期預講。令迎接都監從速稟定,何如?傳曰,依啓事,傳敎矣。兩處殿宇廣狹,能容行禮與否,非都監之所得知,令禮官酌宜定奪,何如?傳曰,知道。此非禮官酌定之事,自都監定奪。
李敏求,以迎接都監言啓曰,自前迎接都監郞廳,必極一時之選,故侍從之官,參半差下。而今者郞廳校理柳穎,副校理李尙質等,以呈草記政院之際,不可自同於該官。禮數甚爲難便,郞廳·本職中改差與否,令該曹處置,何如?傳曰,自有前例,不必煩稟。
李德洙,以戶曹言啓曰,下三道遺在管餉米·布,取用於詔使時事入啓,以不允,判下矣。所謂下三道管餉米·布,元不係西方軍餉。隨卽上送,以爲本曹之用,而壬申年間,以朴潢上疏革罷,故米·布未及輸送本曹者,留在本道。聞尹毅立之言,則公淸道,木三十餘同,米二千石云。故欲補詔使一隅之用,至於入啓矣。今者,全羅監司李敬輿,本道管餉措備米千餘石,已爲船運上送,不係於西餉,而元是本曹之物也。湖西·嶺南遺儲米·布,依前啓辭取用,何如?當此銀·蔘貿販之時,一壺可敵千金。故不避瀆擾,惶恐更稟。傳曰,不允。
權鑊,以戶曹言啓曰,詔使之行,適出於國儲蕩竭之時,中原好貨之風,愈往愈甚。以奏請使狀啓觀之,有駭聽聞者甚多。況閹豎之輩,亦何所不至。渠雖無理誅求,我能拒之三字缺不動,則渠亦無可奈何,事三四字缺不失其歡心,則必須預爲料理然後,可無臨時窘急也。卽今本曹儲乏,入手之物,只有兵曹餘丁木二百同,雖欲拮据經營,比如空界求涌,龜毛括毛,十指皆直,屈伸無計。近者,平調興船,庚午·辛未·壬申·癸酉四年不來,諫芳院船,辛未·壬申·癸酉三年不來。兩船應給木,竝一千一百三十五同零,而頃因本道監司狀啓,六百三同則當爲上來,其餘五百三十二同,留置民間,姑勿捧上矣。此木,元是田稅作木,納官之限,載在法典,斷無經年不捧之理,非如新卜定之擾民。撥馬行會于慶尙監司,盡爲輸送,東萊貿銀上送,以救燃眉之急,宜當。兩倭船隻,或出來,其時自可方便處置,事有緩急,惶恐敢啓。傳曰,知道。此木,亦爲督捧,則民必難堪,依前定奪施行。
鄭百昌,以戶曹言啓曰,以戶曹許通·贈職應行事目磨鍊啓目。傳曰,丙寅前例入之事,傳敎矣。丙寅年則有賞職·老職,兩界人物限年免刷,庶孽許通條件。故竝爲謄書,別單以啓,而兩界人物免刷一款,則以體察使張晩狀啓,不爲擧行矣。贈職則丙寅年所無,而今番有之。故依戊辰年賑恤廳事目磨鍊,而其時米價極貴,米一石代銀二兩五錢云,而以此折銀,則似爲太多。故每一石,以二兩參酌磨鍊,作銀矣。且丙寅年則妾子許通,良·賤不爲區別。故亦依賑恤廳例,區別磨鍊,而賑恤廳事目,竝爲入啓之意,敢啓。傳曰,知道。
以戶曹天使時該用雜物加磨鍊啓目,傳于鄭世矩曰,此雜物付日記,謄書入之。
以內弓房天使時贈給黑角弓,着衣所用樺皮五百張,依五六字缺南道兵使處。有旨。
缺成貼,平安監司張紳狀啓,自前詔使缺他道,則無屋轎·平轎造作之規。而獨於本道,曾有造作待侯之規。我國轎制,與中朝不同,雖極精造,必無暫時乘行之理,有無似不關重。以卽今物力觀之,則雖不可無之物,猶患難備,同屋轎·平轎,依他道勿造,以除一分民弊,未知何如。朝廷參酌分付,以便奉行事。都監啓目粘連。乙丑年詔使時,明·暗轎中,一件造作事,旣承傳敎。今番都監入啓事目中,只造明轎事,已爲磨鍊,一坐平轎,不至重費,造作以待事,行移,何如?啓依允。
鄭世矩,以都摠府言啓曰,今日入直軍士,當爲中日習射,而以國忌齋戒,不得行之之意,敢啓。傳曰,知道。
傳干權鑊曰,二字缺殿來月朔祭,當爲親行,政院知悉。
鄭世矩啓曰,大司憲以下避嫌退待,姜鶴年在外未上來,今日監察爲茶時之意,敢啓。傳曰,知道。
夜一更,密雲,自艮方東方南方,白氣五條如篲帚,長各三四丈,良久乃滅。
鄭世矩啓曰,大司憲以下出仕事,命下,而闕門已閉,待明朝爲之之意,敢啓。傳曰,知道。以上燼餘日記
侍講院啓曰,詔使不久將至。前頭有各項習儀,且擧動時,本院之官,例有陪從,而至於弼善,則專管贊請導引之事,尤不可一刻暫離。而弼善鄭維城,方差延接都監郞廳,勢難兼察。鄭維城都監郞廳改差,以重陪從體貌,何如?傳曰,依啓。春坊日記
戶曹草記。答曰,奏請使發送之後,則天使接待之物,本曹自當留意措備,而全不念及,有若不知者然,及聞先期,罔知所措,徒以取用他司之物,爲大段能事,本曹所爲,殊極駭怪也。他衙門所儲之物,竝爲取用,而無生事之擧,則本曹之不職,後亦如此。各衙門所儲,使之任意處之。
禮曹草記。答曰,知道。陵上石物,當有加改之擧,而本曹全不言及,難免不察之失矣。
戶曹草記。答曰,知道。且太平館別坐,難免不能堅守之罪,拿推。
尙衣院草記。答曰,知道。捧承傳似過,本院役使間,使之勿侵。以上內下記草
上在昌慶宮。停常參·經筵。
鄭百昌,以禮曹言啓曰,五禮儀,迎詔·迎勅,其儀不同。伏見使臣狀啓,則今番天使,乃是勅使也。故儀註,以迎勅儀磨鍊。且自上在憂服中,迎詔·勅,及接待天使時服色,自有五禮儀定規,列聖朝接待天使,皆依此行之。而獨宣廟朝,戊辰年詔使,宣廟方在明宗大王喪,而下馬宴,以黑團領行之云。以是,丙寅年詔使時,亦依此行之。蓋古者三年之喪,有不得已墨縗出入者,禮云,縗服不入公門。蟜固謂季武子曰,士惟公門,脫齊衰。由是觀之,則古者衰服之人,有事入公門,則釋衰而入,可知也。蓋由其尊敬之至,故不敢以衰服見也。迎詔·勅時,用吉服,實此意也。然則接待王人,變凶服,亦恐未缺。且程副摠接見時,已用缺事體,又非如副摠之比,尤不可以白缺迎詔使,茶禮及下馬宴以後各宴儀註,皆依丙寅年例,以黑袍磨鍊。且丙寅年則迎詔使,茶禮及下馬宴,天使令以吉服行之,不得已而從之。接天使,與迎詔·勅有間,純用吉服,實爲未安。故今皆以黑袍磨鍊,若臨時天使强令用吉服,則亦不可不從也。迎勅出宮時,及各宴出·還宮時,輿·輦·繖扇等物色,及接宴時節次,竝依丙寅年例磨鍊。且五禮儀天使宴例,王世子行第二酌,王世子未必每宴皆參。若參宴,則當行第二酌,自三酌以後,宗宰爲之。凡近侍及侍衛將士·司饔提調,凡御前出入之官,皆服無紋黑衣。假提調等,凡天使前出入之官,則竝用吉服,但樂部,陳而不作。王世子若別行宴禮,則自當以常以宴禮,行之。今欲依此磨鍊,而乃是參酌古今之禮,不敢擅斷,敢此先稟。傳曰,依啓。
權鑊,以戶曹言啓曰,各衙門銀子·木同,臨急則取用於詔使事,自備局入啓,蒙允矣。各衙門中,如摠戎廳,新爲交承者,有傳掌數目重記,可得銀子實數。而他衙門則所儲多少,該曹無由得知。各衙轉換物貨之際,雖有民怨,不得盡顧者,正爲如此急迫需用之地,必不惜傾儲相濟,以奉啓下之意也。但謝恩上使新出,而赴京員役等,例爲受出各衙門銀子,邊利納贏之事。且臣曹亦有貿販銀·蔘之擧,京中市民奸騙之徒,受出各衙門銀子,以爲牟利取贏之計,則自備局啓下本意,歸於虛地。赴京員役及京中市民,稱以邊利,圖受數字缺銀子者,一切勿許事,捧承傳三四字缺,奏請使發送之後,則天使接待之物,自當留意措備,而全不念及,有若不知者然,及聞先期,罔知所措,徒以取用他司之物,爲大段能事,本曹所爲,殊極駭怪也。他衙門所儲之物,竝爲取用,而無生事之擧,則本曹之不職,後亦如此。各衙門所儲,使之任意處之。
李敏求,以迎接都監言啓曰,修理差備軍,自京雇立,宜當。令兵曹急速擧行,何如?傳曰,依啓。差備軍,減半磨鍊,以除民弊事,傳敎矣。當初磨鍊時,雖曰單使,差備軍派定之處,則亦多有不可廢者。故量減四百名矣。今承下敎,減半磨鍊,遵奉省弊之至意,而臨時如有不足之數。令兵曹某條推移雇立之意,敢啓。傳曰,依啓。
鄭百昌,以迎接都監言啓曰,明政殿設宴時,間架廣狹,令禮官定奪,何如?答曰,此非禮官酌定之事,自都監定奪事,傳敎矣。明政殿行禮處,都監遣都廳一員,看審形止,而闕內嚴密之地,非外司官員所可擅自出入。令政院商確指揮,何如?傳曰,允。
鄭百昌,以迎接都監言啓曰,今此詔使之行,接待諸事,依乙丑年例磨鍊。略爲裁損,該用驛馬四百匹內,減一百五十匹,刷馬四百匹內,減二百匹。令兵曹依此磨鍊,何如?傳曰,依啓。驛馬亦爲減半事,傳敎矣。乙丑年王·胡兩使時,頭目數,多至二百七十六人,而今番則單使,帶來頭目,想必減數,磨鍊之際,依此裁損。而其中刷馬一款,減半磨鍊者,以其設有不足之數,臨時給價,自可雇立,至於驛馬,則非臨時猝辦之物,故四百匹中,量減五十矣。今承半減之數字缺參商,以乙丑年頭目之數,折半磨鍊三字缺至於一百三十餘匹,而謄錄所付數字缺來習禮以後,則我國員役,應爲把上之數,亦至一百四十五匹。今不可爲其單使,而輒爲多減,就其不緊處,曾已査減三十七匹,而此外則似難更減,不得已,以前日二百五十匹之數,無減磨鍊之意,敢啓。傳曰,知道。
李德洙,以尙衣院言啓曰,詔使先期已到,凡百應造之物,極爲浩繁。今方始役,而本院匠人,將必被侵於迎接都監,及左右儺禮廳·工曹矣。啓目中後錄匠人,詔使來到前,勿侵事,捧承傳,何如?傳曰,捧承傳似過。本院役使間,使之勿侵。
李敏求啓曰,卽聞遠接使,以來月初四日西下,而譯官張禮忠帶去云。一路迎候,誠爲重大,而但御前通事,爲先擇定者,蓋以事體然也。未知張禮忠外,亦有御前通事,可合與否,令本院議定,何如?傳曰,依啓。司譯院回啓曰,以體面言之,御前爲先,次定天使差備。而以今事勢言之,則初頭酬應,一路各樣周旋,實爲重難。況先送椵島,安州作路開諭之事,非他譯官所可自當。故與遠接使相議,以張禮忠爲天使差備,御前則姑以李愉爲實差,張世宏爲預差。且李膺,必於天使未來前回還,則當爲御前。以此商定矣。政院之啓,如此,張禮忠天使差備,改差乎?敢稟。傳曰,依啓。
權鑊,以兵曹言啓曰,取考詔使時各年謄錄,則皆有留曹補用馬,而厥數多寡不同。大槪,本曹立待馬,上中等各二十匹,雖合番立之,而不得周用於詔使多事之時,故有此補用之例。今亦依此調用,就其中分定最少己酉年缺四十匹例,更減十匹磨鍊,令各四五字缺白牌正奇聞知後,都監立待缺上送,俾無臨時窘迫之患,何如?傳曰,依啓。
鄭百昌,以戶曹言啓曰,以戶曹禮單加磨鍊單子,傳曰,禮單所用,及求請之物,似當減半磨鍊。此意,言于該曹,且鋪陳器皿,自初使之堅藏,而今稱破毁,事甚駭異。其破毁曲折,亦爲問啓事,傳敎矣。當初單子入啓時,乙丑年應辦謄錄,散失於丁卯之亂,無可據前例。只以曹上乙丑年啓下單子,減量磨鍊,入啓矣。其後,聞政院日記載各樣物目用下之數,謄出考閱,只以一使所取物目,比之今番啓下之數,則多有太半不足處。而自本曹可以方便充數之處,則不論。只就市上難貿之物,亦減半磨鍊,而不書名字處,則不得減半,一從半減,則虎皮八張,白貼扇三百柄,倭刀二十八柄,加磨鍊,而至如雨籠一千十四事,油煤墨二百三十五張,細花席五十張,則欲自曹中貿用,不爲磨鍊矣。虎皮八張,白貼扇三百柄,倭刀二十八柄,竝依傳敎,減付標。至於膃肭臍·海獺皮·樺皮三物,亦不書名字。且其數不多,又非市上所有,恐有臨時加索窘急之患。故不爲減半磨鍊矣。今承聖敎,竝半減付標以啓。且鋪陳器皿,破毁緣由,問于該掌太平館別坐,則以爲造作,至於九年之久。非但自至破毁,唐·胡差往來時,一應擧動時,及設場時,因戶曹分付,未免出用。其中堅藏不用者,亦用於程副摠之行,竝致破毁云矣。傳曰,知道。太平館別坐,難免不能堅守之罪,拿推。以上燼餘日記
上在昌慶宮。停常參·經筵。
鄭百昌,以迎接都監言啓曰,當日都廳李景義,郞廳鄭百亨,進詣明政殿,該房承旨,眼同相度,行禮處所,各樣床排陳設,則間架甚狹。自上行酒折旋之際,勢極難便。仍取崇政殿間架尺量,比較則廣不足者,幾一間許。本殿形勢如此,旣不得定行大禮,而他無變通之處,殊甚憫慮。仁政殿,乃是祖宗朝迎詔正殿,而今者同在時御所宮墻之內,以爲一時行禮之所,似爲無妨。而非都監所可擅便,伏候上裁。傳曰,依啓。
李德洙,以遠接使言啓曰,詔使,旣有四月中旬,自登州乘船之言,而本國使臣,由寧遠出來,則詔使之自登州乘船的奇,必不能知。且詔使來到前,使臣之出來,亦未可必也。況詔使由登州,使臣由寧遠四五字缺有所不同者乎?臣恐此後四五字缺之行,遽泊於椵島也。兩西四五字缺百爲蕩盡,臣必須預爲下去,檢飭然後,庶免臨時蒼黃之患。故臣行,欲於來月初四日間下去矣。第念今此詔使之行,事勢之難便,有甚於王·胡之時,意外難處之患,不一而足。初頭式樣講定,臨事周旋應變之策,專在譯舌,決非尋常通官之所可堪也。張禮忠,曾爲王·胡時差備,而此行所率,多是前度人,顔情稔熟,據例爭辨,必有所益。故通議於司譯院,將爲帶去矣。今因政院啓辭,改差云,臣行事勢,極爲憫迫。御前通事,事體重大,臣不敢强請。竊伏思念,詔使差備及御前通事,如曰不得兼行,則詔使差備,以他人改定。而張禮忠則跟隨別問安使,先入椵島,安州下陸之事,專爲周旋。且定初頭大段式樣然後,旋卽上來,則似爲兩便。令本院參酌處置,宜當。敢啓。傳曰,依啓。且初四日下去,似或太早,更爲酌處。
公淸道觀察使·兵馬使,全羅道觀察使·兵馬使,慶尙道觀察使·左右兵馬使,江原道觀察使,開畿。今者,詔使先奇忙迫,未有甚於此行。各處修理之役,極爲浩大,依乙丑年例磨鍊,而差備軍,則半減雇立次,全羅·慶尙道則每名五疋式,四月二十五日,公淸道·江原道則每名四匹式,四月十五日。五升木收捧,差使員別定,急急領納事,有旨。
本月二十三日成貼,平安監司張紳狀啓,頃日程副摠出來時,島中三都司,稱以護行,一時出來,往返之際,作挐萬狀,副摠所率員役,僅四五十人。而三差官·員役,所把夫馬,幾至一百二十餘匹。此等事狀,朝廷亦已洞燭,副摠之行,尙如此,則前頭勅使之行,島中人依憑出來者,必多。若不前期善處,則缺以防塞,事極悶慮,乙·丙兩年詔使時,四五字缺送於鐵山場門,明有前例。今若缺前期周旋於都督前,則庶杜此弊,接伴使鄭文翼下來時,極力周旋,預爲停當之意。令廟堂着實分付,似爲便當。敢此仰稟事。
昧爽,巽方。有赤氣如火光。
有政。以上燼餘日記
答龜川君疏曰,省疏具悉卿懇。卿其勿辭,進酌等事,令他提調爲之。
答司圃提調崔鳴吉啓辭曰,依啓。靑黛田還屬事,令該曹査處。
金藎國·南以恭啓辭。答曰,知道。勿待罪。
答戶曹判書金時讓箚曰,省箚具悉。卿勿過辭,盡心察職。
答戶曹參議李基祚疏曰,省疏具悉。爾其勿辭察職。
合啓。答曰,毋煩。
府啓。答曰,依啓。姜鳳覽遞差,內官事,及金養誠·朴成仁等事,不允。吏曹堂郞推考,寧城君奴子囚禁事。以上內下日記
訓鍊都監啓曰,逃軍黃達文梟示事草記。傳曰,知道。梟示似過,前例相考處置事,傳敎矣。丁卯八月,後司右哨軍吳立,副元帥鄭忠信陣下,赴防逃亡。左司後哨軍朴應吉,甲子十月赴防被抄,闕庭下直,至參賜酒之列,纔出城門,遽卽逃亡。其時都監,慮有後日之弊,竝請梟示於軍前。今若獨於達文,不施軍律,則諸軍難肅,惶恐敢啓。傳曰,依啓。訓局謄錄
上在昌慶宮。停常參·經筵。
李敏求啓曰,今此冊使時,迎詔禮,仁政殿行之事,定奪矣。此殿行禮,事事妥當,無容他議,而但乙丑詔使時,當初議大臣,欲於此殿行禮,而以東邊經火處月廊,未易造作,屢經覆議,最後定以崇政殿行禮矣。今者仁政殿東邊經火處,形止猶夫前日,所見蕪穢,修治未易,似當有先期變通。令都監議定,何如?傳曰,允。都監回啓曰,令郞廳進詣仁政殿,看審形止,則東邊月廊,雖未重建,新築墻垣,遮掩經火之處。今若以自殿上越見殿基瓦礫爲嫌,則依擧動時例,以鋪帳排遮,似爲便當。至於目前蕪穢之處,則令該曹預爲修掃,何如?傳曰,東行閣五六間添造,自殿上越見處障蔽,則似爲便好。更議處之。缺回啓曰,殿上越見處,以鋪帳四五字缺時,事勢不得已者,若造行閣,以三字缺,則非如遮帳之苟簡,固爲好矣。第以五六間缺繕之役,雖不至浩大,而設役凡具,具體而微,以今日物力言之,則布疋·米斗,亦有關於經用,如以鋪帳經過此行而無弊,則行閣添造之擧,以俟後日,何如?傳曰,允。
李敏求啓曰,詔使接待時,自上服色,依丙寅年例,以黑袍磨鍊,而若臨時天使强令用吉服,則亦不可不從云。取考丙寅謄錄,則迎詔後接見時,自上服翼善冠·衮龍袍。詔使曰,今日之事,普天同慶,不可以素服相會,聖天子制禮如此,故敢請吉服,明日以後,自當爲素服云。以此觀之,當初以素服磨鍊,而詔使有言然後,改服翼善冠·衮龍袍矣。今者自上,再朞不遠,服制已有變節,詔使必以爲未安,終若不得不改易,則無寧當初一依丙寅年接見例,預爲磨鍊,無致臨時顚倒之爲愈也。且其時,天使旣言,明日後素服云,而其後各宴,皆以衮龍袍接見,未知其由,請更令禮官酌定。且近侍以下官,皆服無紋黑衣云,而不言某帶,在前司饔提調,俱着金帶。今者用角帶,似爲埋沒,而丙寅年,則因政院啓辭,禮曹覆議,近侍及司饔提調·侍衛將士,俱着有紋衣,只去褙子。今者,自上旣用素服,群下混着無紋衣,亦似未妥。竝令從速熟議,何如?傳曰,依啓。禮曹回啓曰,政院之意,初以黑袍磨鍊,而至於天使强請而變服,則未免有臨時顚倒之患,莫若先以吉服磨鍊,此亦然矣。然三年通喪,乃是人道之大節,非迎詔·勅,則不可吉服,實天下之定理也。勅使,雖云數三字缺,至於相接,則乃私覿也。豈可與三四字缺。且今番天使,與丙寅年,亦似不同。頒慶則天朝之慶事也。故天使,謂今日之事,普天同慶,今番降勅,則乃本國之事,天使亦未必强請吉服也。天使雖請,尙難於從,何乃先爲吉服,有若平常之時乎?且初日,無端以吉服行之,則其後接宴,皆當以吉服行之,不亦未安乎?且政院啓辭謂,丙寅年各宴,皆以衮龍袍接見,其時入參諸臣多言,初日以衮龍袍接見,明日以後,皆服黑袍云。下人所記,亦多如此,不知政院所記,何如是之不同乎?先以吉服磨鍊,竊恐不可也。近侍及御前出入之官,皆服無紋黑衣云者,只是以,自上服喪服,則近侍之臣,不可着華盛之服,故竊恐如此爲宜也。今此啓辭云,丙寅年司饔提調·侍衛將士,俱着有紋衣,只去褙子。此則已有前例,依此爲之,亦或可也。傳曰,依啓。李敏求啓曰,侍臣以下服色,當此變禮,初未有定例。取考院上丙寅謄錄,則因其時政院啓辭,待王人,不可純用素服,行酒宰臣及司饔提調,進酒於詔使者,褙子亦不可去。惟承旨及提調之進饌於御前者,去褙子,仍着有紋黑衣,似當。禮曹覆啓,依此施行云。而今番則以無文黑袍磨鍊,故本院啓請講定矣。今見禮曹回啓,旣曰,近侍之臣,不可服華盛,又曰,着有紋衣,只去褙子,已有前例,依此爲之,亦或爲可。臣等莫適所從,更令一一定奪,以爲遵行之地,何如?傳曰,別無更爲定奪之事,依該曹啓辭,爲之。
李敏求啓曰,自前遠接使及迎慰使等,有借銜之例。令該曹稟處,何如?傳曰,依啓。
缺以都提調意啓曰,遠接使啓辭,張缺式樣完定後,卽爲上來,則似爲缺本院參酌事,允下矣。臣等竊念,今番詔使,難處之患,有甚於王·胡。安州下陸一款,已是無前之例,而意外可憂之端,不一而足。臨事周旋,決非尋常譯官所可辦,故使臣之必欲得張禮忠者,眞切且迫矣。詔使差備,不得差定,故請令張禮忠,隨別問安使入椵島,以便先容。臣等之意,別問安使,不過問安回來而已。跟隨其行,而提起接應之事,講定式樣,勢有所難便。張禮忠,姑令使臣別爲帶去,先定椵島,講定安州下陸及初頭接應之事然後,卽爲上送,則御前傳語重任,亦無未盡之患,敢此仰稟。傳曰,依啓。
諫院啓曰,自前詔使來時,則該曹卜定雜物,守令例給於相知京人,使之防納,而宮家及士大夫家,爭相防納,刁蹬其價,故元定之外,又倍其價。外方殘民,盡賣田宅,或繼之以流亡者,有之,豈不痛哉?今此詔使時,各道外定雜物,守令之私與京人分利者,諸宮家及士大夫家防納者,使該道監司·各司禁斷,摘發啓聞。亦令該曹痛加禁抑,許與守令及防納之人,論以贓律事,捧承傳施行。答曰,依啓。
鄭百昌,以迎接都監言啓曰,乙丑年王·胡詔使,以不送向導船,多發嗔怒之言。其時譯官等,以向導事定送,而中路相違,未得向導故也。向導譯官,令司譯院照例差出,下送于平安監司處,船格急急整齊發送,前往獐子·廣鹿等處,迎候詔使之船,至安州向導以來,宜當,敢啓。傳曰,依啓。
鄭百昌,以禮曹言啓曰,迎接都監,以明政殿行禮處所,間架其三四字缺爲行禮之所事,稟啓蒙允矣。四五字缺所謂明政殿狹窄,行禮宴爲缺,若迎勅,則明政殿雖狹,自無不足之患。而但梨峴宮洞口,至弘化門外,道路甚狹,輕車缺左右排列,則決無中間往來之路,此尤極難便。迎勅亦於仁政殿行之,似當。儀註,今方磨鍊,故敢稟。傳曰,依啓。
天使時禮單寫字官五名,禮單紙裁作承文院書員一名,粧冊諸員一名,啓下。
天使時,院中所用日下紙,每日一卷,日記修正紙入量,單子紙一卷,黃毛筆三柄,眞墨一丁,禮房書吏筆四柄,墨二丁,以上,每朔進排。禮房書吏四名,越江後兩時供饋,使令七名,啓下。
本月二十四日成貼,平安監司張紳狀啓,天使坐馬二匹,本道與黃海道,各備一匹,至京畿便行之意,已爲馳稟。坐馬鞍具,取考本道及黃海道謄錄,則別無自該道措備之語,似聞自京下送。文書未修,未能的知,不得已馳啓,令都監照例處置事。
本月二十四日成貼,平安監司張紳狀啓,天使衾枕諸具,自臣營方爲措備。頭目衾枕,的知員役實數然後,方可磨鍊。而取考前日文書,則乙丑年胡天使·王天使時,一天使所率,自參隨官以下,至轎夫·皂隷,多至一百十餘名。依倣此數,今方磨鍊,而本道物力,決難準備,五十人衾枕諸具,自黃海道措備,入送本道,添補便行,似爲便當。頭目鞍子,臣營措備者,只六十件,此外五十件,亦自黃海道措備入送,使之便行,兩道,似無獨當之理,敢此馳稟。令迎接都監參酌,分付于黃海道監司處,使之急速擧行事。都監啓目,粘連。取考缺謄錄,則頭目衾枕·鞍子,依丙寅年數字缺黃海兩道,同力措備,輸送缺下處分給,通用一路,京中則只設衾枕,鞍子則勿爲造給云。依此擧行事,黃海監司處,竝以行移,何如?啓依允。
迎接都監啓目,平安監司張紳狀啓,天使坐馬二匹內,平安道與黃海道,各備一匹事,已爲啓下行會,而天使所坐鞍具,則依謄錄,令工曹次知,政院看品以送事,事目啓下爲白有置。以此事意,行移,何如?啓依允。
本月二十四日成貼,黃海監司吳䎘狀啓,節有旨內,各道分定,比乙丑年,或減三分之一磨鍊,而以本道卜定油煤墨,比較本道乙丑年所上謄錄,則大節墨,今加十五錠,中節墨則無加減。以此推之,他餘雜物之磨鍊,似無差減,同油煤墨,半減上送事,令都監商量施行,他餘雜物,依有旨,一體半減,竝令明日知會,以爲奉行之地事。下都監。都監回啓,乙丑年黃海道分定段,石瑛燈二部,大節墨二百五十笏,中節墨二百笏,紫硯八面,塗柳笥六十三部,柳笥一百五十部,大束乼四十艮衣,小束乼四十艮衣,三甲所二百艮衣,條所二百艮衣,熟麻一百斤,黃蜜一百斤,菉豆五石,眞油三石,生鰒四百四十八介,生豬六十口,柏子六石,榛子一石十斗,黃角八石。而今番分定段,黃角五石五斗,石瑛燈二部,大節墨三百笏,中節墨二百笏,黃蜜二十八斤,眞油二石五斗,丁粉則我國只産於殷栗,故不得不分缺虎皮段,本道是所産而三四字缺檻穽所捉,故各二張分定缺他雜物之盡爲減除,而只以大節墨十笏加定,有此馳啓,誠未知其由。令本道乙丑年分定文書,更爲詳考査覈,狀啓處置,何如?傳曰,墨數過多,殊無減定之意,更爲酌處。都監回啓,今番分定物目之數,比乙丑年,減數何如事,問于該曹,則以此爲答。都監仍爲入啓矣。今承墨數過多之敎,其中應減之數,自都監裁量爲難,令該曹覆啓處置,何如?啓依允。
下直,星山縣監尹善道,魚遊沼僉使李俊吉。
傳于鄭世矩曰,今下弓矢,魚遊沼僉使李俊吉給送。
李敏求啓曰,今日缺中日習射,請出標信。傳曰,知道。以上燼餘日記
傳曰,今下弓矢,魚游沼僉使李俊吉處給送。疊書
府啓。答曰,不允。
院啓,請詔使時,京人雜物防納者,禁斷。請奉常主簿辛喜啓,罷職。請禁府郞廳李得陽,汰去。答曰,依啓。
合啓。答曰,毋煩。
答龜川君疏曰,省疏具悉。卿其宜遵前旨,勿爲固辭。以上內下日記
上在昌慶宮。停常參·經筵。
鄭百昌啓曰,乙丑年兩天使及諸處,禮單雜物,竝依本院日記,一一謄書以入。且開讀禮,戶曹以爲闕而不載云,而詳細考出,則有其時戶曹領納草記,故竝爲書啓,以備睿覽。傳曰,知道。
鄭世矩,以備邊司言啓曰,以迎接都監接見詔使於仁政殿啓辭,東行閣五六間添造,自殿上越見處障蔽,則似爲便好,更議處之事,傳敎矣。詔使時,一應需索之物,皆出於該曹,方患無計辦出,而江上材木絶無,雖優給其價,萬無買得之路。且添造五六間,不足以障蔽,必須盡爲造作,該曹物力,必不能辦,此誠非細慮。竊念明政殿,雖曰狹窄,比三四字缺西廳則猶爲寬敞,足以四五字缺軒架·雜戲則自洞口直過數字缺駐於梨峴之路,甚爲便當,敢稟。傳曰,知道。明政殿,甚爲狹窄,難成禮矣。
鄭世矩,以備邊司言啓曰,詔使之行,出於該曹經用渴乏之餘,雖有三結收布,三名日方物作木之命,而計其所收,不過爲五萬餘兩。銀子之價,人參·雜物,辦出無路,誠爲可慮。臣等反覆商量,今日補用之策,唯有湖南舟師,除防收布一款而已。臣等竊見,湖南左道水營戰船三隻,方踏等五浦各一隻,右水營戰船三隻,加里浦二隻,臨淄以下各一隻,合二十五隻,而風和時,則每一船,格卒八十名,風高時則三十名,一朔相替,而其中六隻,則每年三月,添防於統營,至八月乃罷者,乃本道舟師常例也。曾在庚午,倭使上京時,因歲船贈給不足,添防船六隻,及今留防四隻,合十隻,只給守船軍,其餘,特爲除防補用矣。今日事勢,又非庚午之比,統營添防船,及各浦入防軍,竝爲除防然後,方有所得稍優之望。但左右水營,則事勢,比各浦頗重,不可除防,各浦水師,亦不可專數除防,比風高時,加十名通作四十名,以爲倉卒應變之具,而其外四十名,則竝爲收布,似當。然念除防之議,今日始發,則文移行會之際,必費數十日子,三四月則已無及矣。所可除防者,只五六七月三朔而已。此事,固知未妥,而迫於不得已,且今南方,保無他警,而入防軍納布除防,多至願也。不擾民而保國用,數三字缺者,而自下不敢擅便,上裁,何如?啓依啓。
慶尙·全羅·公淸·江原道等數字缺,今此詔使之行,驛馬·刷馬應入之數,依迎接都監啓辭,驛馬二百五十匹,刷馬二百匹,磨鍊矣。驛馬則預爲整齊,別定差使員,更待下諭,卽時各齎一朔糧,星火上送,刷馬則民弊不貲,依各年謄錄,收布上送。自京雇立次,每一匹價,五升木,遠道則九疋,近道則七疋,願自立者,許聽。留曹馬三十匹,白牌正奇聞知後,都監立待馬,一時上送。卿其別錄相考,一一擧行事,有旨。
李敏求啓曰,近日本院之官,恪勤供職者少,怠慢日甚,極爲未安。注書李時萬病重日久,呈辭不得捧入。故事變假注書兪㯙,姑令兼察,而連日稱病不仕,請推考。傳曰,依啓。
傳于鄭世矩曰,史官一員待命,騎馬三匹立之。
自卯時至未時,日暈。申時,日暈,暈上有冠,色內赤外靑。酉時,日暈。以上燼餘日記
備邊司草記。答曰,知道。事勢如此,依啓辭爲之。但上年,旣已開諭民間,而今又刷給,此大段失信處也。民必歸咎於朝廷,孤甚赧焉。
禮曹草記。答曰,知道。未備石物,或加或改,以成王陵貌樣,宜當。敬陵前例擧行。
合啓。答曰,勿煩。
府啓。答曰,不允。
禮曹草記。答曰,依啓。大臣奉審事,本曹郞廳回還後,爲之。以上內下日記
上在昌慶宮。停常參·經筵。
謝恩,副校理李省身。
李敏求啓曰,在前天使時,義州迎慰使,例以二品以上差送。故丙寅年鐵山迎慰使洪瑞鳳,方任副提學,而因本院啓辭,右參贊借銜以送。今者安州,卽曩時之義州·鐵山也。迎慰使金光炫,吏曹以副提學結銜,似非前例,更令査考處置,何如?傳曰,允。
鄭世矩,以義禁府言啓曰,自前詔使時,左右儺禮廳軒架·雜像造作役軍,以京畿·公淸兩道水軍六十名題給,一朔赴役,自是規例。而乙丑·丙寅兩年詔使時,則前排舊件,修補仍用之物頗多,故量宜裁減矣。今則丙寅年詔使時,所用雜物,經亂年久,閪失腐敗,無一見存。以此所用雜物工役,將倍於前,依例三字缺不足,而該曹不思工役之與三四字缺乙丑年例,以四十名減數,入啓。三四字缺出於爲民省弊之意,而時急浩大之役,只以四十名,似無及期完役之路。依本府啓辭事目,水軍六十名,令兵曹速爲定給之意,敢啓。傳曰,依啓。
鄭世矩,以兵曹言啓曰,詔使時,儺禮廳助番·皂隷雇立事,義禁府文來到,而取考儺禮各年謄錄,則宣惠廳二十九名,大同廳四十一名,給價雇立矣。今亦依前例,令兩廳給價雇立,何如?傳曰,依啓。
鄭百昌,以遠接使言啓曰,臣之一行,初四日下去,似或太早,更爲酌處事,傳敎矣。臣意亦慮,當此西路板蕩之日,如有久留等待之患,則貽弊必多,而水路之行,與陸路連續探聽不同。縱有白牌通事及向導船入送之事,而未得順風,則去者阻滯,其間事勢,有難憑信。且安州下陸之請,必須先圖於椵島,今日臣行,不可不預爲下去,欲於初六日間下去矣。此時員役,一人減省,有關於除弊,故自前應帶率畫員·書員·冊色書吏,竝不帶去。但禮單·雜物,押領出納,不可無專管之人,軍官二人,依前例給馬帶行之意,敢啓。傳曰,依啓。
鄭百昌,以迎接都監言啓曰,都監工役,須先造假家然後,各色諸事,方可試役,而繕工監,無一介長木,官員束手而坐。外方修理軍,今旣卜定,若待其上來,山役取用,則日期忙迫,勢有所未及,極爲憫慮。不得已,依乙丑年謄錄,長木·蓋草·生葛·藁索·柧木等物,就京畿稍近水邊各官卜定,繕工監官員一員缺給馬下送,尺量裁折,罔晝夜缺,以此意,京畿監司處下諭,何如?傳曰,依啓。
徐景雨,以戶曹言啓曰,兵曹啓辭內,詔使時,儺禮廳助番·皂隷雇立事,禁府移文來到,而取考儺禮各年謄錄,則宣惠廳二十九名,大同廳四十一名,給價雇立矣。今亦依前,令兩廳給價雇立,何如?傳曰,依啓事,傳敎矣。丁卯年爲始,皂隷米,移送於兵曹,故皂隷立役之價,皆自兵曹及宣惠廳給之。而大同廳不與於其間者,以其無皂隷價米故也。儺禮廳四十一名,則當使兵曹給價雇立矣。傳曰,知道。
本月二十七日成貼,開城留守鄭斗源狀啓,本府米·麪,無出處,常時使命支供,皆自戶曹題給。至於庚戌·辛酉·乙丑·丙寅年天使時米·麪,亦自戶曹題給,而其中拈出乙丑謄錄,則前後題給江華大米九十石,着令該曹參商題給本府,竝定江原道伊川·安峽·平康等三邑,依前例出待事,江原監司處下諭事。
同日成貼,開城留守鄭斗源狀啓,節到付右邊儺禮都監關內節該,啓下都監事目內,今此天使時,支待凡干軒架·雜物,前遺在者,丁卯胡變,本曹焚蕩,無一物,造措時,方屬各官諸色匠人等,助番赴役,軍器寺案,付接匠人二百七十九名,三名木一疋式,收捧事,相考,在前詔使時,本無助番木上送之規。天啓七年,軍器寺,每年每名,正木三十二尺式,捧上外,勿爲造番,其後加捧之事,渠等呈訴,當此窮春,非前規,額外加捧,極爲未安,令該廳相考處置事。
本月二十四日成貼,黃海監司吳䎘狀啓,天使時,本道八站酬應之物,只擧銀子一種言之,乙丑所用之數,至於一萬八千七百餘兩,其時各官,未經兵火,而猶且百般拮据,稱貸他衙門所儲,無所不用其極,以今日物力,何以抵當?臣臨局茫然,不知所出,雖以乙丑所用,折半而用之,少不下九千餘兩。請依乙丑之例,田結收米,奴婢身貢,量數除出以銀·紬之價,請令該曹·急急定奪行會敎矣。戶曹別下送銀五百兩,及黃州享宴時,頭目贈給雨籠·油扇·白貼扇·白布·黃筆等物,亦照前例,竝爲磨鍊下送事。戶曹啓目粘連。乙丑詔使時,應辦謄錄,失於兵亂,田結收米,奴婢身貢,量數除出,補用之缺,無考出之路。該營如有缺上送然後,可知除出之數。缺謂別送銀者,旣下別字,則此是一時偶缺之事,其不可援例,甚明。該曹儲銀乏竭,雖爲貿得,其勢不足應京中所費,更有何力,可及外方乎?黃州宴享時,頭目贈給等物,迎慰使當自此齎去,此意行移,何如?啓依允。
本月二十六日成貼,開城留守鄭斗源狀啓,天使時米·麪題給事,下戶曹。戶曹回啓,京倉所儲,萬分匱竭,無及於外方之需。江華,是保障之地,所儲米穀,亦難移給他處是白置。本府分奉常寺會計相考,則各穀頗有餘儲,籍田之官,亦以斂散爲悶,依丙寅年詔使時例,租二百石,移送本府,使之作米,以爲詔使及各行之用,江原道分定,伊川·安峽·平康等官,亦依前例,折乾備送,江原監司處,行移,何如?啓依允。以上燼餘日記
院啓。答曰,依啓。沈齊出仕事
戶曹粘連啓目。答曰,依啓。此身貢,收捧於七月,則未及於天使時,而徒取民怨,更議處置。以上內下日記
上在昌慶宮。停常參·經筵。
鄭百昌,以禮曹言啓曰,受勅茶禮後,天使就南別宮。王世子卽隨至南別宮,行再拜禮。而未幾,自上,又當往南別宮,相距稍遠。王世子行再拜禮後,還至昌德宮隨駕,勢所難及,何以爲之乎?或可仍在南別宮幕次,待大駕將至,出迎乎?且王世子,天使前拜禮,前規,或有分東西行禮之時,或有向北行禮之時,北向似過。故儀註,以東西相向爲禮,磨鍊之意。敢啓。傳曰,依啓。行禮之時,向北似當。更議處之。
鄭百昌,以禮曹言啓曰,天使接待時,各樣儀註,已爲磨鍊。今將繕寫入啓,而其中,又有須稟定者。五禮儀宴朝廷使儀,王世子行第二爵,今以此磨鍊缺前例,王世子只參下馬宴·餞宴,六七字缺,則皆不參。本曹文籍散出四五字缺天使時規例,無由博考,而所考出者,如此。勅使接宴時,王世子,當各宴皆參乎?當只參下馬·餞宴乎?須預爲定奪然後,儀註中當爲添減,故敢稟。傳曰,知道。下馬·餞宴時進參,別宴時亦參,一番可矣。
本月二十四日成貼,黃海監司吳䎘狀啓,本道三驛,丁卯之後,三等馬備立之數,比舊十分之一,而春秋信使瀋陽之行,倒損者過半,詔使時替把無計,竊査舊例,忠淸·江原兩道驛馬,移送補把矣。今番補把之馬,不拘前規,優數移送然後,庶冀無事,令該曹急急定奪施行事。兵曹回啓曰,本道監司,目見道內各驛凋殘之弊,有此優數移送之請,當此多事之時,驛路疲弊,八道同然,前規之外,似難加定。依丙寅年例,公淸·江原兩道驛馬,上等各五匹,中等各十匹,移送,依都監立待馬,兩道監司處下諭,何如?傳曰,依啓。
李德洙,以兵曹言啓曰,以義禁啓辭,左右儺禮廳役軍,以四十名,似無及期完役之理,依本府啓下事目,水軍六十名,令兵曹速爲定給事,傳敎矣。各處設局之所,役軍請報之際,不爲的計應入之數,而常多過濫。故儺禮兩都監所請之軍,各減二十名,以爲省弊之地。今以浩大之役,未得及期就完爲言,依啓辭,加給四十名,以準不足之數,公淸道二十五名,京畿十五名調用,兩道水使處,發馬行移,何如?傳曰,允。
李德洙,以戶曹言啓曰,守令品銀·品布,牧使·府使·郡守·縣令·縣監,各以其品次第,捐捧以送者,以其缺郡縣殘盛,不同故也。江原道則四五字缺郡守以下,比他道減半,卽是缺。今者降號之邑,如忠原·星山·靈光等地,改號爲縣,而俸錢,不減於前日。若以縣監,出品銀·布,則名與實乖,參以江原道減定之意,則決不可從一時姑降職名也。諸道州·府·郡降號者,以州·府·郡,出品銀·布之意,各道監司處,行移,何如?傳曰,依啓。
李德洙,以戶曹言啓曰,詔使時禮單,該用紬·苧·雨籠等物,其數甚多,而盡貿於市上,則商賈人等守價刁蹬,以今日該曹物力,必不能措辦。依乙丑年例,勤幹解事算員一員,齎持銀兩給馬,隨遠接使以往,頭目以下禮單苧·布等物,還爲買來。則其價,比市上貿得,幾至半減。而此事,驛官等若不能善爲周旋,則亦難得成。令遠接使跟隨譯官,極力周旋,而一禁他□私相買賣,宜當。敢啓。傳曰,依啓。
兵曹啓目,今此詔使時,各樣差備,忠順衛·忠贊衛等,應入之數,多至五百三十餘名。而京畿·江原·公淸等道,順·贊案付之數,一千八百餘名內,當番·前後番計除,則其實數,雖未的知,兩人竝定抄出,可以准五百三十名之數。一人上送,一人糧資備給,似無偏苦之怨。全羅·慶尙等道,順·贊上番之數,不多,價布分定上送,亦似合宜。在前天使時,亦有竝令收價之例,依此調用,前期具冠帶正齊,正奇出來,標信下送卽時,差使員押領,急急上送,本曹逢點事,京畿·江原·公淸等道監·兵使處下諭,何如?傳曰,依啓。以上燼餘日記日記廳郞廳李載顯書。郞廳李聖運校正
繕治,俾無所見埋沒之患,何如?傳曰,依啓。政院專掌檢飭。
鄭百昌,以延接都監言啓曰,今此天使接待諸具,以目前無形之故,務爲裁損,就乙丑年例,半減磨鍊矣。如頭目原數,則太監之行,本與學士之行不同,而自北京帶來者至於六十人之多,則一路所經各衙門,稱以護行,各送跟隨員數,其數不啻倍蓰,而沈都督所送,亦且數多,皆在護行之例。今若一切減半磨鍊,一百三十八人之外,加數帶來,則宴享等物,雖待白牌通事來到後,自可措辦,而至於房排雜物,則勢難臨時猝辦,頭目數,啓下外數三十加磨鍊,預爲整備,待白牌來到,隨勢增減,俾無臨時窘急之患,何如?傳曰,依啓。
李德洙,以禮曹言啓曰,迎接都監移文,問於臣曹曰,天使接待時,大駕幕次及御寶所排地衣等物,當用白色,而自都監斷定爲難,斯速定奪移文云。自上出宮至接見,皆服黑袍,暫時幕次□喪次不問,恐不必用白色。地衣等物,無紋白席,淺靑色線,似當。傳曰,知道。改備有弊,今番以舊件用之。
又以禮曹言啓曰,昨以王世子天使時行禮節目啓稟,傳曰,行禮之時,向北似當,更議事,傳敎矣。王世子體面,與臣僚不同,雖敬王人,與之爲禮缺賓主之禮,其敬之,只當以降缺行之。周制,諸侯有故,世子朝於缺公侯之世子班於伯,伯之世子,班於子·男,以是言之,則天朝之待諸侯世子,只是降諸侯一等而已。其不與陪臣同也,明矣。本曹所在文籍中,王世子行禮儀注有三件,而皆東西相向,獨庚戌年儀注,本爲東西向,改付標爲北向。以此觀之,則自前以東西向爲定禮,而庚戌年天使,自爲尊重,强令向北也。以是臣等,竊恐北向之禮爲過重,惟當依舊例,以東西爲定爲宜。雖使天使臨時有言,在我之道,只當遵守舊規而已。恐不當先自降屈爲過中之禮也。敢啓。傳曰,依啓。
又以禮曹言啓曰,今此王世子冊封,實是國家大慶,京外進箋陳賀事,已爲啓下矣。方物物膳,依乙丑年冊禮時例,略依冬至數進封事,移文,何如?傳曰,依啓。方物特爲蠲減,以除軍民一分之弊。以上燼餘日記
戶曹粘連啓目。答曰,永葬前,依前例題給,永葬後三年內乙良,量減磨鍊題給,使祭祀不至乏闕。
合啓。答曰,毋煩。
院啓。答曰,依啓。以上內下記草
上在昌慶宮。停常參·經筵。
李敏求啓曰,昨見啓下節目,迎勅及接見宴享時用樂與否,不爲磨鍊,令禮官議定付標,似當。且考見丙寅謄錄,則因國恤服色變改時,議大臣定奪,請令問禮官,從實具告於天使稟定矣。今番則天使前稟過與否,亦令禮官議定,何如?傳曰,依啓。
徐景雨,以戶曹言啓曰,各處迎慰使齎去禮單,今將磨鍊矣。取考政院謄出日記,則乙丑平壤迎慰齎去人蔘三斤,丙寅謄錄則人蔘七斤。他處亦多如此。似是乙丑年詔使嫌小生嗔,故丙寅加定之事也。從乙丑年例磨鍊乎,從丙寅年例磨鍊乎?自下不敢擅便,上裁何如?傳曰,知道。前後磨鍊,皆似不中。三斤磨鍊處,以五斤磨鍊,似可矣。
徐景雨,以戶曹言啓曰,本曹啓辭,倭船應缺貿銀事。傳曰,知道。此木亦皆缺則民必難免,依前定奪施行事,傳敎矣。詔使將到,百役雲興,倭供作木,雖是田稅難蠲之物,一時督捧,則民不堪命,誠如聖敎。自上軫念窮民之意,出尋常萬萬,在下固當奉行之不暇矣。第該用銀蔘及禮單雜物,頭目枕具,鋪陳遮帳等物措備之數,罔有紀極。三結木之外,又有兵曹餘丁木二百同,三名日方物作木二百餘同,湖南舟師除防木一百六十餘同矣,詔使廉貪,時未能的知,足以支用與否,亦難預知。而只兵曹餘丁木外,上項各樣木,皆在外方上來,及到詔使未到之前,亦未可期。今者胡差,多持銀·蔘出來,若爲貿得,則足以酬應於初頭,而曹中時無見在之木,譬如無麪之不托,束手無策。倭供木之姑勿督捧者,待秋成捧上,納于各衙門,而各衙門見儲木同,先爲見貸,以爲貿胡差銀·蔘之資,似爲便當,令廟堂處置,何如?傳曰,依啓。
李敏求啓曰,在前天使之行,自有差備譯官,故迎餞問安使之行,曾無譯官帶去之規。乙丑三胡之來,各起使臣,盡爲帶去。蓋緣其時漢人瀰漫西路,慮有猝遇問答之事也。丙寅詔使時,則因黃海監司狀啓,不爲差送矣。今聞各處迎慰使差備譯官,司譯院盡爲差出云。目今一路疲弊又非丙寅年比。請依前例,椵島問安使外,迎慰使行譯官,勿爲定送,以除廚傳一分之弊。傳曰,依啓。
京畿監司李聖求狀啓,詔使時臨津浮橋船,多至四十餘四五字缺船元數不敷,又當漁採之三四字缺持船入海,勢難收合。往在乙丑年,本道監司權盼啓請,公淸·黃海及本道各浦兵船二十七隻,備邊司許令補用。今亦依此,預爲知委,以待白牌出來,卽爲回泊結造,兩便公私事,令都監處置事。
三月二十八日成貼,平安監司張紳狀啓,自前天使時,平壤例有才人雜戲,諸具今方造作,而但考天使時文書,則本道素無才人,黃海道才人,移送平壤,設行之後,竝與本道所造雜具,又爲移用於黃州。黃州才人等,依舊例移送之意,黃海監司處,令都監急速分付事。
同日成貼,平安監司張紳狀啓,詔使將臨,奴差已到,種種難便之狀,有難形言,胡差上去時,一路各站,詔使時修理垣墻改築等事,似無不知之理,欲嫌其煩弊,限回還間,勿令始役,則亦有不及之患。此間事勢,極爲難處,令都監,商量指揮事。
三月二十八日成貼,黃海監司吳䎘狀啓,詔使時本道八站應行節目,一一條列,移帖于都監,待其定奪,而我國使命,遠接使迎慰以下各行,將續續下來,在前朝廷,軫念西路各站之殘,凡支待夫馬,務令從簡,啓下事目,而往往有蔑法之人,請令都監,別加申明,各行前導人一雙外,勿請責立吹手步從,以省人夫,如茶啖器數,竝爲酌定,以爲各站奉行支撑之地事。都監啓目粘連。詔使之行,出於西路蕩殘之餘,渴憫之狀,誠如啓辭,吹手步從則勿爲責立,茶啖飯供,自本道十分從簡,宜當。缺器數,似非朝廷事體,以此意缺依允。
京畿監司李聖求狀啓,缺各站修理及假家造作等事,胡差還過,卽時擧行,似爲無妨,道路橋梁,預爲修治,則例有日久頹破之弊,依前例臨時擧行,亦爲宜當。令都監,商量指揮事。都監啓目粘連。各站修理等事段,已爲定奪行會,而橋梁段,預爲修治,果有臨時頹破之患,依狀啓施行,何如?啓依允。
都監啓目,平安監司張紳狀啓,黃海道才人移用事,旣有前例,依狀啓施行,宜當。平安道所造雜戲諸具,移用於黃州事,竝以兩道監司處行移,何如?啓依允。
都監啓目,京畿監司李聖求狀啓,臨時浮橋,用各浦兵船事,啓下矣。船人等,當此漁採之節,若至過時失業,則呼冤之弊,在所當然。黃海·京畿各浦兵船補用事段,出於乙丑一時處權之道,不可援以爲例,令廟堂酌處,何如?啓依允。
李敏求啓曰,昨見啓下事目單子,迎勅及接見宴享時用樂與否,四字缺令禮官議定付標,似當。且考見丙寅謄錄,國恤服色變改時,議大臣定奪,請令問禮官,從實缺天使前稟定矣。今番則天使前稟過與否,數字缺定,何如?傳曰,依啓。以上燼餘日記
傳曰,今下弓矢,永建萬戶李汝馨處給送。內下日記
上在昌慶宮。停常參·經筵。
李敏求啓曰,自前天使之來,或慮與四五字缺啓出節目,問安使齎持御帖,數三字缺今此冊使先聲雖至,而端午前,似未及到泊,缺命往來一路貽弊,更待正奇之來,觀勢稟處,似當。敢啓。傳曰,依啓。
鄭百昌,以禮曹言啓曰,政院啓辭,昨見啓下節目,宴享時用樂與否,國恤服色變改,議大臣定奪,何如?傳曰,依啓事,傳敎矣。迎勅,用吉禮·吉服,則用樂乃是應行之事,其用不用,不必論也。接見宴享時,以黑袍行之,則樂部陳而不作,亦不言可知。前日儀註磨鍊稟啓中,旣言其陳而不作矣。迎勅時樂作樂止,及宴享時陳而不作,當詳具於儀註節目中,則以爲不必論而不之及矣。今政院啓辭如此,用樂一節,謹改付標以啓。且問禮官天使儀註呈納之時,其中節目,因國恤,有與常規異者,當具告其由,豈可無端呈納而已乎?令問禮官,具以自上方在憂服中,接待之禮,國有定規,迎詔勅則用吉服,接天使則用素服。自國初以來,皆服白袍,自昭敬大王時,始服黑袍。今亦以此磨鍊之意,措辭以告,爲當。敢啓。傳曰,依啓。
鄭世矩,以備邊司言啓曰,以戶曹各衙門見儲木同,照數先爲見貸,以爲貿胡差銀·蔘之資,似爲便當。令廟堂,覆啓處置,何如?傳曰,依啓事,傳敎矣。先貸各衙門所儲,以救目前之急,秋成後,收捧倭供布,照數還償,事甚兩便,依啓辭施行,何如?傳曰,依啓。
傳曰,三公命招。
徐景雨啓曰,三公命招,則皆已來詣闕下矣。傳曰,引見。
權鑊,以都摠府言啓曰,今日入直軍士,中日習射,政事相値,退行之意,敢啓。傳曰,知道。以上燼餘日記
傳曰,世子痰核處受鍼。
侍講院啓曰,新除授文學尹鳴殷,時在京畿南陽地。說書梁曼容,時在全羅道羅州地。書筵入番事緊,斯速乘馹上來事,竝下諭,依前例院書吏給馬下送,何如?傳曰,依啓。
卯時,日暈右珥。未時,日暈,暈上有冠,色內赤外靑。酉時,日暈。以上春坊日記
兵曹草記。答曰,知道。本曹所爲,殊極怠忽,今後預爲差出以送。
府啓。答曰,不允。洪龍海,推考。
合啓。答曰,孤意已諭,勿爲堅執。以上內下日記
有政。
四月初三日,上御文政殿,引見大臣。領相尹昉,左相吳允謙,右相金瑬,館伴洪瑞鳳,遠接使金藎國,戶曹判書金時讓,都承旨李敏求,假注書尹文擧·兪棨,記事官趙壽益·李行遇入侍。上曰,民窮財竭之日,詔使出來,將何以待之耶?尹昉啓曰,詔使之來,誠國家大慶,而邦儲蕩竭,民事可慮。三結收布,勢不獲已,而至於多般需用,皆出於民,臣退朝思惟,罔知所措。今計,姑貸各衙門所儲,而追後償之,則民庶蒙一分之惠矣。吳允謙曰,今者三結收布,而木價甚聳,以米作木旣難,以木作銀尤難,臨時刁蹬之弊,有不可言,而目今物力已盡,更無可爲。今計,莫如貸用各衙門所儲,而以收布,從後償之,則庶可兩便矣。戶判之意如此,臣等之三四字缺見聖敎,不勝惶恐,今旣許用,庶可缺。金瑬曰,民力已窮,使行迫近,各衙門缺勢不得不用,如體府所儲,亦當許貸以用矣。上曰,各衙門所儲,可能支用否?金瑬曰,他司所儲,雖不可知,而體府所儲,萬有餘兩。以臣臆料,通數各衙門所儲,當不下三萬兩矣。吳允謙曰,若詳知所儲之多少,徐徐貿易,則緩急異便,物貨必不至刁蹬矣。金瑬曰,三結布折銀,當爲五萬兩。而此則以木二疋折銀一兩而言也。若臨時急迫,則市民皆將匿貨不出,以繳高價,各衙門所儲,勢將貸用,小臣衙門所儲,亦與他大臣相議出助,他司之意,孰不如此乎?上曰,戶曹判書受任未久,未及周旋,而前判書灼知詔使之將來,而全無留意事。國家設官分職,各掌其任,豈待大臣一一指揮乎?事至倉卒,專靠他司,極爲非矣。尹昉曰,不能預備,豈盡戶部之罪乎?臣等亦有責焉。上曰,是豈大臣所知乎?本曹自不擧行矣。尹昉曰,奴使持來之物,亦可貿用於詔使時,而戶曹無可下手處。請以木綿充給,何如?上曰,此甚便當,而輸運甚難,不可不慮也。金瑬曰,此不暇顧也。京外物力已盡,黃海監司亦請貸用,故臣處所儲略送之矣。又曰,詔使遲速難期,今此胡差,從速勸送,何如?上曰,詔使之行,彼亦必知之,彼將不請而自歸矣。尹昉曰,以實告之,何如?上曰,言之無妨。尹昉曰,遠接使辭朝不遠,安州下陸之事,必於椵島周旋,庶可得力。以此意分付,何如?上曰,遠接使得人,不必分付,而可以辦得矣。且安州作路之事,若以直告之,則彼必不容易許諾,禮單優數給之,則庶可動聽矣。金瑬曰,此必可成,然必準幣給之,然後可以得請矣。尹昉曰,上國之人,畏奴,如四五字缺必不願,而姑爲大言以徵幣矣。上曰,何必預言贈幣之意?待其不許,然後方可贈其幣矣。金藎國曰,水路與陸路異便,詔使果於四月中旬乘船,則二十日前,似當來泊。臣慮有倉黃之患,欲於今月初四日啓程,而自上以爲太早,故將以初六日辭朝矣。奴使未還之前,各站修理,恐不可爲定,起奴使之詰責,不無汚毁之弊。修理,待奴使過後爲之,宜當矣。且安州下陸,似不易圖,鐵山等處宴享之價,當折銀以給,而渠亦當徵之矣。沈都督之事,亦甚可慮。詔使來時,彼必多送軍兵,以護送爲名,而徵求貨幣,安州下陸,於都督不利,都督若或搪塞,則計必不成。必須先使都督回心,然後庶可周旋矣。上曰,卿所料甚當。先圖於都督,爲可矣。金藎國又曰,各處宴儀,當折銀以給,中江宴則自本道給之,而鐵山·定州等處迎慰使,今雖不行,禮單則似當依數給之矣。上曰,一路各官修理之弊甚多,禮單似當增給矣。李敏求曰,承旨今當進去,承旨進去處,迎慰宴竝爲設行與否,將欲稟言矣。上曰,此乃單使,待之不難,而近聞今來太監,是用事之人云,必甚於胡良輔,甚可慮也。金瑬曰,在我,欲以單使待之,而彼若徵求無厭,則恐有不足之患矣。上曰,太監所自書送,甚爲無形,其爲人可知。金藎國曰,此言雖不載狀啓,而先來譯官言內,天使令各站用銀硯云,此言無理甚矣。金時讓曰,本曹之事,大臣已盡啓達,臣不須更陳。而三結木之外,又有三名日方物木三百餘同,竝餘丁木舟師除防木倭供未捧之木而計之,則至千餘同,四五字缺乙丑年半數,則庶可支吾,而四五字缺的知,且各樣木,皆自外方上來,數字缺之際,必未及期限,而詔使若到,則無可奈何。故以先貸各衙門所儲木,貿出胡蔘事,啓達蒙允矣。更思之,則胡差若從速發賣取價,當此西路遑遑之際,許多木同輸送亦難。黃州有築城時所用木四百餘同,自黃州至安州,不過海路一日程,先爲貸用,待詔使回還後還償,而胡差若許隨後取價,則黃州木,亦不須貸也。又曰,三道管餉米布之留在者,頃請補用,而未得蒙允,聖意,必以爲關係西餉故也。臣受任未久,不曉首末,率爾啓達,其後聞金藎國之言,則元是本曹之物,而未及輸來,不合於入啓云。故更將前後事由啓達,而草記之辭,不能明快,又不蒙允。以臣手生,誤爲一啓之故,該曹之物,亦不得用,未知何如?金藎國曰,下三道管餉米木,自丁卯年後,屬于該曹,不係西餉矣。上曰,是必管餉旣罷之後,爲監司經營之物也。金時讓曰,管餉旣罷,則監司有所經營之事乎?皆是其時遺在之物,未及輸送于該曹者也。上曰,雖非的是該曹所用,均是國家之物,用之似可。金時讓曰,禮單今當磨鍊,而乙丑年各站人蔘以三斤磨鍊,當時詔使,以劉·楊時一樣爭之,故加以十斤磨鍊。丙寅年則減數磨鍊矣。上曰,乙丑年用三斤,丙寅年用七斤,何也?金時讓曰,謄錄雖如此,而觀其時遠接使狀啓,則分明用十斤矣。李敏求曰,用三斤不受,故每宴加給十斤矣。上曰,然則謄錄,不足信耶?金時讓曰,當從狀啓爲實矣。上曰,詳細考出,可也。金時讓曰,初依乙丑磨鍊數行之,則必至於濫用。三四字缺丙寅例持去,不得已而後,量宜以下二字缺太少,參酌處之。洪瑞鳳曰,臣前缺迎慰使時,分明用七斤矣。金藎國曰,臣亦於乙丑,持七斤以去。天使請見單子,以少發怒,出私記以示曰,此劉使時謄錄也。依前用十斤,而今用七斤耶,請改單子加以十斤。臣以不可改之意,苦口力爭。當時本道監司李尙吉,加以三斤給之。其後事,臣未能知,而歸去時,皆用十斤云矣。至於今日,則物力比前尤乏,何必直用十斤乎?姑以七斤持去,而隨時增減,宜當矣。金時讓曰,彼旣以冉登時例爲言,當依守冉登時例,何如?上曰,彼所書送旣如此,依此爲之,似好。上曰,冉登時用銀幾許,與王·胡時所用多少,何如?金藎國曰,冉登時所用,只四萬兩,而回禮及發賣補給,亦在其中。王·胡時則合用十萬餘兩矣。藎國又曰,王·胡時平安道所用銀二萬兩,今雖折半,本道必難支堪矣。金時讓曰,平安道則通唐胡差物貨貿易,故差可支吾矣。李敏求曰,王·胡時開讀禮,一時所贈銀二萬兩,人蔘一千兩,其用事之人,亦給銀四百兩,蔘三十斤矣。金時讓曰,今但一依冉登時例,固爭不許,則彼必不能爲。此長留我國,雖或讒間於天朝,天朝亦豈一一信之乎?洪瑞鳳曰,都監雜物半減於王·胡之時,而目今修理事急,無一疋木見存者,姑以兵曹木推移雇立,而修理處所甚多,王·胡時所不見西窓等處及遊觀各處,竝勿爲修理,何如?上曰,此意何似?金時讓曰,當時折銀以捧,故不爲遍觀。今若有不逞輩,潛通於彼,則其發怒必矣。且自我防之,則折價倍徵必矣。金瑬曰,當盡在我體面,以待王人,事勢事理,皆當如此。上曰,不無臨時見敗之理,依前修理,可也。金藎國曰,詔使聲言,必欲下陸於鐵山,則數三字缺折銀之外,亦當別用人情,三四字缺彼此兩便之計,而人情難測,或有二字缺梗之患,折銀外雖加給周旋,亦可。吳允謙曰,邊事危急之狀,曲爲開陳,則彼將必從矣。上曰,太監,不可以人理責望。前日胡天使,以幣小之故,至於打破床排,殊極可駭。今須博考前例,不至再辱,爲可。金瑬曰,奴差久留,不無與詔使相値之患,從速發送,何如?尹昉曰,可給者給之,不可給者不給,而速待以送,幸甚。上曰,以木折給,而追後償之,則民庶可支矣。尹昉曰,推用黃州築城木,似爲便當。上曰,推用無妨。金瑬曰,政方山城修築時,曾用七百同木,而其餘存者,亦未知木品如何耳。金時讓曰,雖不如戶曹之木,先用後償,宜當矣。金藎國曰,接待諸事,一依冉登時,雖似甚好,而前日王·胡,當初請依劉·楊時例,而後徵倍數,安保今使必遵冉登時例乎?況今使所率,皆王·胡從人云,臣意,得用王·胡時半數幸甚,而恐未可必也。上曰,封世子,自前單使乎?金時讓曰,自前二人矣。上曰,前則二人,而今則單使,何也?李敏求曰,問於譯官,則出於皇上之命云云。而使臣狀啓言前例二人,而不言一人出來之由,似乎不察矣。又曰,世子冊封則只勅書,而無詔書。故禮曹以黑袍磨鍊,而不爲朝服。但聞冉登時則用朝服矣。尹昉曰,冉登時,臣爲京畿監司聞之,則似以朝服行禮矣。上曰,緣何用朝服乎?雖無謄錄,其時宰相,必有見而知者,議問以處,爲可。吳允謙曰,民力已窮,百役交興,生民之事,分寸可惜,而一應諸需,皆用民結,守令廉貪不一,恐有憑公營私者。下諭于各道監司,預爲申飭廉察,何如?上曰,頃日臺官所論及於此事,故已爲下諭。方欲送暗行御史矣。遂罷出。以上燼餘日記
上在昌慶宮。停常參·經筵。
副修撰金壽翼辭職上疏。入啓。遞差。
李敏求啓曰,因傳敎,湯味用肉與否事,問于禮官,則以爲丙寅年天使宴禮時,御前狹卓則用肉膳,面卓及果盤湯味則竝用素,小膳則割置狹卓,故今亦依此磨鍊云。司饔院則以爲本院日下饌品,皆以肉膳進排,故以肉膳磨鍊云。今此天使之來,在於小祥之後,似與丙寅年不同,用肉與否,更令禮曹熟議後,禮曹節目及司饔院啓目中一處,改磨鍊以入,何如?傳曰,允。
鄭世矩,以禮曹言啓曰,迎勅時用朝服與否事,傳敎矣。五禮儀迎詔勅儀,必非本國之人所臆度造作者也,應是遵依天朝通行典禮而爲之也。故二百年來詔勅之降,其奉缺節次,一依于此,而未之有改也。然四五字缺通行之規也。蓋詔·勅,雖同是天子之命,然有大小輕重之異,故以其奉缺之節不同也。此實一定不可易之典禮也。雖或一時奉使之人,自生意見,出於自尊之計,而須令變易,豈可以此爲例,而遂廢二百年通行之典禮乎?本曹有冉登時儀註一件,其節目服色,一依五禮儀無所改,而但自上冕服,百官朝服,贊禮啓請執圭一節,改付標耳。必是問禮官呈儀註之後,天使使之改也。此乃冉登一時事也。豈可永爲後法乎?故臣等之意,竊以爲只當遵守祖宗流來定禮而已。天使臨時使之改與否,未可預料也。使之改而後改之未晩。敢啓。傳曰,知道。
鄭世矩,以戶曹·兵曹·工曹言啓曰,政院啓辭,昌德宮荒廢處修理,紫門似難獨當。令戶·兵曹同議修理。傳曰,依啓。政院專掌檢飭事,傳敎矣。臣工曹判書缺,兵曹判書洪瑞鳳,戶曹判書金時讓,會同看審,則仁政殿內四壁粧環,有若干破落處,而殿上金鳳尾折落,當爲改差矣。禁川階石,依承政院啓辭,修補之意,敢啓。傳曰,知道。
鄭百昌,以遠接使言啓曰,卽見該曹磨鍊各處迎慰使禮單節目,則因傳敎,乙丙兩年,參酌加減,故安州以東各處,禮單人蔘,槪以五斤磨鍊。今番詔使隨來者,多是乙丑年人,其時禮單節目,必皆詳知,鐵山迎慰,人蔘七斤,而詔使勒加三斤,以此,歸時則皆以十斤贈之,其所勒加之數,雖不可自我先用,而其時數三字缺所減,則必大加嗔怒,如無勒加之事,而蓄嫌憤之心,則事事難處,亦甚可慮。姑依乙丑原例磨鍊,以觀其所爲而處之,似當。令該曹,更爲酌處,何如?傳曰,依冉登時磨鍊,似可。令該曹參酌處之。戶曹啓曰,冉登時應辦謄錄,甚爲疏漏。只記入京後所用之數,而其餘迎慰餞慰等禮單,闕而不載,無可據依。遠接使之意,在於若減乙丑原例,則彼必嗔怒,無勒加之事,而蓄含憤之心,則事事難處,亦有意見。今番禮單磨鍊,臣曹不敢擅自參酌。敢稟。傳曰,然則依乙丑年原例,磨鍊,可也。
都監郞廳李坰病遞代,兵曹正郞安時賢差下。
鄭百昌,以禮曹言啓曰,卽者迎接都監來問,享宴時床花,用與不用。取考丙寅年前例,則本曹文籍未備,無可考據,而都監謄錄,載果上揷花與否,自政院啓稟。傳曰,果上揷花,與進花有異,勿插可也。今亦依此勿用,爲當。敢啓。傳曰,依啓。以上燼餘日記
自辰時至申時,日暈。春坊日記
合啓。答曰,已諭。
府啓。答曰,不允。
備邊司草記。答曰,依啓。太監處則示之未妥矣。以上內下日記
上在昌慶宮。停常參·經筵。
李德洙,以禮曹言啓曰,御幕地衣改備與否。傳曰,改備有弊,以舊件用之事,判下矣。今者迎接都監又問,丙寅年詔使時所用舊件及程副摠時御幕所用,皆白色縇云,舊件只有白色,以此仍用爲當。傳曰,依啓。
自辰時至未時,日暈。以上燼餘日記
句管所草記。答曰,知道。更爲開諭減數,可也。
又草記。答曰,知道。有則覓給,無則更爲從實開諭。
又草記。答曰,依啓。自今以後,雌馬擅給守令,當被重罪之意,三道監司處,竝爲行會。
吏曹粘連啓目。答曰,六品實職除授,助捕人等乙良,役名相考處置。
禮曹啓目。答曰,依此施行爲乎矣。處所乙良,定於仁政殿,世子亦爲入參。
合啓。答曰,毋庸强煩。
府啓。答曰,不允。以上內下日記
上在昌慶宮。停常參·經筵。
遠接使金藎國從事官,具鳳瑞·鄭太和差下。出燼餘日記
戶曹草記。答曰,依所求給之,樽甁從略給之,可也。
句管所草記。答曰,知道。所謂賜與長劍,何年所賜,而何樣劍耶?龍胡·馬胡所求之劍事以上內下記草
上在昌慶宮。停常參·經筵。
李敏求啓曰,禮曹追後磨鍊節目內,自今月念後,排日習儀事,啓下矣。自前詔使之來,皆於四月開洋,而風潮利涉,例至遲延,今行遲速,雖難預料,而白牌出來之後,必無不及之患。若習儀太預,則其間或不無官員遞易,日久遺忘之弊。且御前習儀,則例以天使來泊之後爲之,今亦依此行之,似當。敢稟。傳曰,依啓。
鄭百昌,以禮曹言啓曰,政院啓辭,因傳敎,果盤湯味用肉與否,更令禮官熟議,何如,傳曰,允事,傳敎矣。自上方在喪服之中,臣等之意,竊以爲接華人,不可全與平常之時相似。故凡接待節目,依丙寅年例磨鍊矣。雖在小祥之後,喪服未除之前,不可用純吉之禮。竊恐三四字缺爲之,宜當。敢稟。傳曰,依啓。
李德洙,以禮曹言啓曰,以天使時儀註,五數三字缺他餘事是矣。其中用交椅事,不爲磨鍊,前缺如此乎,落書乎,問啓事,傳敎矣。今此儀註,皆依前儀註磨鍊,而茶禮儀註,前儀註,天使座及御座下,無交椅字,故此儀註,亦不稱交椅矣。今承聖敎,乃覺前儀註,亦不免疏漏,此儀註改付標以入。且自上與天使揖讓就座之時,有袖拂交椅之事,而自前獨載於御覽儀註,於天使前儀註,則減去此一節,故今此儀註,亦依此減去矣。下馬宴儀註,頭目等賜酒一節,前儀註或有或無,故儀註亦不稱之。今依聖敎改付標。王世子行禮儀註,侍衛字,前儀註如是矣。今依聖敎,亦以陪字,改付標以入之意,敢啓。傳曰,知道。
本月初五日成貼,平安監司張紳狀啓,前頭詔使出來時,島中之人,稱以護送,慮有依憑出來之弊,令接伴使措辭防塞之意,前已馳啓。詔使鐵山下陸之言,都督亦必提起,觀勢周旋計料。卽見鐵山府使姜晉昕所報及島中譯官奇伯賢等告目,則兩段事,都督已爲說道云,果如臣之妄料。詔使雖下陸於安州,自鐵山至嘉山宴享,想必依例計站折銀,故該用銀·蔘,臣亦預爲措置。而初頭相接之時,都督一言,亦甚關重。故臣委遣譯官,兼持厚禮,某條周旋計料。白牌通事入往之後,下陸處所停當一款,極爲關重。此等事,難以口舌爭。且渠等所持盤纏不足以周旋,故人蔘等物,自臣營優數備送,而得請與否,未能預料,方爲憫慮事。都監啓目粘連。詔使下陸,都督之言,四五字缺者,提起此說,以爲操縱之地,不可口舌爭,幸而道臣先事預圖人情行用之物,必得動聽之便,與伴臣相議,無失事機。島中討食人,多數出來,則其弊不貲,亦與伴臣商確周旋事,行移,何如?啓依允。
辰時午時申時,雨雹,狀如小豆。以上燼餘日記
句管所草記。答曰,以無儲之意,措辭防塞,宜矣。差胡求劍事
備邊司草記。答曰,依啓。其中多般侵撓一款,似非實狀,勿言可也。以上內下日記
上在昌慶宮。停常參·經筵。
李敏求啓曰,以假承旨迎慰處所定奪啓辭,傳曰,定州承旨,送于平壤,假承旨,送于黃州,似當本院參酌處置事,下敎矣。上敎允當,依此磨鍊,待白牌出來,下去承旨,更稟以送之意,敢啓。傳曰,依啓。
傳于鄭百昌曰,天使時宴享味數,九味過多,以七味磨鍊事,言于司饔院。
李敏求啓曰,將今番啓下節目與丙寅謄錄,次第相較,則除不緊臨時稟處事外,翼日等宴,王世子不宴之日,大駕出還宮時,王世子秪迎·秪送一節,及勅書賜物入內時,各司陪進·前導·鼓吹·儀仗等事,今番節目內,不爲磨鍊。就追入單子,加磨鍊啓下,似當。且丙寅年習儀時,則以入侍人員外,大臣以下黑團領進參事,缺磨鍊矣。今則以大臣以下侍衛將士,四五字缺磨鍊,亦令依丙寅年例卽施行,何如?傳曰,依啓。
尙衣院以提調意啓曰,詔使時牀卓·盤器,前用舊件,朱紅破落處,今方修補。而卽見司饔院移文,御前所用,皆以黑漆磨鍊,着漆所入功力浩大,極爲可慮。如用舊件,仍着假漆,則省費甚多,而莫重御前所用,不敢若是苟艱,何以爲之?敢稟。傳曰,依啓辭爲之。
李德洙,以禮曹言啓曰,宴禮時近侍·司饔提調·侍衛將士,俱着有紋衣品帶,只袪褙子磨鍊以啓矣。大臣之意以爲,天使前出入行禮之官,自當服吉服,而御前近侍之官,着無紋衣黑角帶,於情理爲合。但侍衛將士,則其服飾乃戎服,不必着無紋衣云。大臣之意如此,改付標何如?傳曰,依丙寅年例爲之,可也。
夜一更二更,月暈。以上燼餘日記
備邊司草記。答曰,知道。渠輩所望,似是上馬宴別贈給外,例外贈給。令句管所,從速察啓。董德貴,亦爲前例,相考給之,俾無回還時作挐之弊。
禁府粘連啓目。答曰,知其必死,而刺殺讎人,則貴且難矣。知其必不死,而有此擧措,則殺一匹夫,何難何貴哉?大抵此事,不可擅自輕議,而該曹過爲營救。國家事體,不當如是也。殺人者自有法律,有難輕貸。厥父忠義,不可不念,姑從輕律,竝決杖定配。
句管所草記。答曰,知道。自前例外贈給,乃是特賜之物,故或給或否。而今番則以除弊之故給之,本廳知此意,開諭,可也。
備邊司粘連啓目。答曰,依啓。且延白兵民事,御史之言,似有所見,熟講處置。
合啓。答曰,勿煩。
府啓。答曰,不允。南大賢旣已推考,不必汰去。
院啓。答曰,宋健上疏,雖涉虛誕,陳其所懷,亦是職分內事。承旨捧入,尤無所失,竝勿煩諭。南大賢已爲推考,不必深治。
句管所草記。答曰,知道。從胡別贈給,決難開例,更爲措辭防塞,可也。且龍胡等所求,似難全然不給,參酌減數給之。
戶曹粘連啓目。答曰,依允。上納期限稍退,俾免急迫之患,宜當。更議處置。
府啓。答曰,依啓。且內官事,此人,以明廟朝小宦,年近八十,其流風古規知之熟矣。實非輕妄無識之類也。承君命騎官馬之人,似無見宰相避走之理,爾等,不爲無據之論,可也。姜鳳覽·南大賢等事,不允。以上內下日記
上在昌慶宮。停常參·經筵。
李德洙,以禮曹言啓曰,以天使前問禮官齎去頒勅書禮畢後仁政殿茶禮儀註。傳曰,自上所坐交倚,以黑漆書之,可也。又以天使時問禮官,齎去下馬宴儀註。傳曰,家丁饋酒,皆外處爲之,何以區別內外而磨鍊乎,前例如此耶事,傳敎矣。交椅烏漆烏字,依聖敎,以黑字改付標。家丁饋酒區別內外處,則五禮儀文字本如此,以此文字觀之,則所謂廳內頭目者,乃天使親近家丁,故賜酒亦於殿外近地,其餘頭目,則其中賤者,故饋于別廳矣。前儀註一件有云,饋參隨官侍從官,酒果于別廳云,不爲區別內外,前例亦不同如此。今依聖敎,以此前儀註文字,改付標之意,敢啓。傳曰,知道。
李德洙,以禮曹言啓曰,卽見開城府三字缺天使時所〈排〉屛風等物畫成事,畫四五字缺例下送云。畫員所騎馬,令兵曹數字缺送,何如?傳曰,依啓。
本月初七日成貼,遠接使金藎國狀啓,臣所經一路碧蹄·馬山·梧山等三站,館舍,橋梁等形止看審,則館舍丙寅年修理後,屢經胡差,破毁無形,必須多費功力,可以完了。鋪陳器具等,亦將新造,而道路·橋梁修治之役,極爲浩大,胡差過去後,卽爲始役事,本道監司處,各別分付。但聞監司李聖求,箇滿已迫,若循例替代,則許多措置之事,未免虛疏之患,令該曹議處事。吏曹回啓,京畿監司李聖求,限詔使回還間,依遠接使狀啓,仍任,何如?傳曰,依啓。
申時,雨雹,狀如榛子而稍大。燼餘日記
上在昌慶宮。停常參·經筵。
李敏求啓曰,椵島問安使,一二日內欲爲下直云,諸處迎慰使,亦當鱗次下去矣。以前例觀之,遠接使亦有白牌後下去之時,今番以西路蕩敗,急於料理,預爲下去矣。前頭白牌遲速,雖不可料,而那邊聲息,必當更爲來到,我國使臣,似無不及之理,而留待之際,供億必難,問安使·迎慰使等,姑待近日來報,使之下去,何如?傳曰,允。
卯時辰時,日暈。夜二更三更,月暈。以上燼餘日記
司饔院草記。答曰,依啓。且葦魚,每以變味之物,苟充封進,事甚不當,今後各別檢飭,監捉官吏,勿以庸劣之人差遣。
合啓。答曰,毋庸堅執。
院啓。答曰,不允。
府啓。答曰,大臣旣已承命而行,則無可避之禮,而逢中官逃避,自損體面,大臣之失禮也,非內官所知也。姜鳳覽·南大賢等,亦勿煩瀆。以上內下日記
上在昌慶宮。停常參·經筵。
鄭百昌,以禮曹言啓曰,政院啓辭,將今番啓下節目與丙寅謄錄,次第相較,則除不緊臨時稟處事外,翌日等宴,王世子不參之日,大駕出還宮時,王世子祗迎·祗送一節,及勅書·賜物入內時,各司陪進·前導·鼓吹·儀仗等事,今番節目內,不爲磨鍊,就追入單子,加磨鍊啓下。似當,且丙寅年習儀時,則以入侍人員,大臣以下,以黑團領進參事,因下敎,改磨鍊矣。今則以大臣以下侍衛將士,皆淺淡服黑角帶磨鍊,亦令依丙寅年例,改付標,何如?傳曰,依啓事,傳敎矣。翌日等宴,大駕出還宮時,王世子祗送·祗迎一節,依政院啓辭,改付標,而勅書·賜物入內時,各司陪進,前導·鼓吹缺事,今番節目,似已磨鍊,四五字缺勅書,尙瑞院取賜物,詣時御所,入內缺在其中矣。丙寅年習儀時,有留詔之事,缺以留詔習儀之故,以黑團領進參,今番則無留詔之事,大臣只是入侍而已。故不以黑團領磨鍊矣。敢啓。傳曰,知道。
鄭世矩以司饔院官員以提調意啓曰,近來天時未熱,而二字缺箭日次封進生物,例致失味,事甚未安。安山距京稍遠,若三字缺可無此患,而至於葦魚所,則道里甚近,猶且如此,極爲四五字缺封進之數,亦極些少,尤爲不當。請兩魚箭官吏五六字缺不謹封進之罪,何如?傳曰,允。
夜一更至四更,月暈。以上燼餘日記
院啓。答曰,不允。南大賢遞差。
府啓。答曰,依啓。內官事已諭。南大賢汰去事
合啓。答曰,已諭。
右議政金瑬箚子。答曰,省箚具悉卿懇。卿其勿辭,安心行公。以上內下日記
上在昌慶宮。停常參·經筵。
鄭百昌,以禮曹言啓曰,下馬宴儀註磨鍊,只減去其中樂作樂止字,而初不覺其有差誤處矣。今更反覆讀之,則文字似不免有剩語。蓋進果盤進膳饌,皆樂作,故其文謂,將進樂作矣,今去樂作字,則將進字,乃爲剩語,將進字,當竝爲減去。但將進字,凡有五處,而其三處,則文理不至有礙,不去亦可,而其兩處不可不減去。正本雖已寫,猶可塗擦而用之。且進小膳時,天使前則云二人,此則因前儀註雜錯,致有差誤如是。考之五禮儀,則皆三人爲之,故將進字減去處,及三人字凡三處,改付標以入之意,敢啓。傳曰,知道。
本月缺成貼,平安監司張紳狀啓,島中五六字缺姜晉昕處告目內,詔使缺十六日北京起馬緣由,爲先馳報,缺咨文譯官告目,監封上送,大槪,見咨文內辭緣,則詔使之行,想必已到登州,各衙門護送兵將,亦必多數帶來,前頭接待事,極爲悶慮。詔使到泊之奇,連續探聽,這這飛報事。
沈都督移咨,爲冊封事。崇禎七年四月初六日準欽差司禮監太監盧手本,前事照得,本監奉命勅封朝鮮世子,所有勅諭與欽頒賞賚,凡所經過地方,例有軍門,嚴加防護,已經禮部題咨兵部,轉行登萊等處各該衙門去後,本監旣奉欽遣,起行在卽,爲此合用手本,前去貴鎭,煩爲査照欽依內事理,速差驍勇將領,督率官兵,俟本監開船之日,隨行護防,仍希備行沿海所轄各道將領,選發精兵,晝則多方防䕶,夜則嚴加巡邏,以俟本監朝鮮往回,一體遵奉施行等因。同日又準欽差司禮監太監盧手本,爲請撥護勅軍官,以重欽命事,崇禎七年正月十一日欽奉聖旨差臣,前往朝鮮,勅奉世子,除臣恭捧勅諭表裏,擇吉就道,竝隨身行李等件及經過地方應付夫馬廩糧,已經具題外,惟是臣起行之日,自都會而抵登城,由登城而達海外,洪波萬里,浩汗無涯,兼以沿海諸道經缺破之後,當多事之秋,且値虜警,四五字缺未息,備禦之事,固有四五字缺機籌策,自無庸臣之過,缺齎捧欽賚,遠去遐方,君命不可不缺,防護不得不嚴,往返海島之間,必須選精壯官軍,嚴加遮道,庶無意外之患,而於微臣犬馬之報,亦可以少盡矣,蓋緣時事孔棘,臣不得不抱杞人之憂,仰冀聖明垂監,勅下兵部,移文登島撫監按鎭道竝海上將領等衙門,一體遵奉施行,庶於欽賚,得以無憂,而勅封大典,有攸賴矣等因,具題,二月十一日奉聖旨,兵部知道。欽此欽遵,本監擬於三月十六日陛辭起行,相應移會,煩爲照査欽依內事理,速行貴轄,一體遵奉施行等因。同日又奉兵部箚付,同前事各等因,到鎭。奉此,除遣兵將,沿海護防外,擬合咨會,爲此會咨前去貴國,請煩査照施行,須至咨者。
本月十一日成貼,遠接使金藎國狀啓,卽接張紳馳報,詔使先聲已到椵島云,四月中旬,自登州乘船之說,果爲不虛。臣所經一路京畿三站,續接兩西監司文報,則皆以金差之故,館舍修治等事,未得始役,隨其所過,卽爲始役事,各別申飭。詔使鞍具蓑衣等物,及臣別啓請禮單雜物,令該曹,急急下送事。都監回啓曰,金差故爲緩行,館站修理,以至遲延,殊極可慮,鞍具蓑衣,該曹旣已措備,今明當下送,而別啓請雜物,禮單雜物,亦令該曹,催促下送,何如?啓依允。
本月初九日成貼,遠接使金藎國三四字缺以齎去別人情雜物,該曹四五字缺太監時謄錄,而只據丙寅年缺時謄錄,又以單使之故,折半啓下,臣亦未詳前例,實不知應用之多少,不敢請益而來矣。途中偶閱乙丑遠接使金尙容啓辭謄錄,則除各該司進排外,據劉·楊天使時例,別啓請等物,令該曹,急急照數磨鍊下送,入啓蒙允,又啓辭內,如有意外難處之事,則周旋之際,必多費用,本道及管餉使儲銀兩紬蔘,臨事入量取用事。入啓蒙允。以此觀之,乙丑齎去之物,如是之多,而逢辱難處之變,考其時狀啓,則令人氣塞,以臣所持丙寅減半之物,萬無應求之理。紬蔘銀兩,則雖依乙丑例,本道及管餉使處取用後狀啓,其他雜物,令該道,一依前例磨鍊,京中應造者,則急急造作,外方已卜定物,隨其來納,卽卽下送,俾無辱國之患事。
辰時巳時,日暈。酉時,日暈。以上燼餘日記
吏曹草記。答曰,此非取稟之事,自本曹參酌處之。
合啓。答曰,勿煩。
府啓。答曰,依啓。右邊捕將推考,北部主簿罷職。捕盜軍官囚禁事,閔仁儉及注書推考,內官事,不允。
院啓。答曰,不允。以上內下日記
上在昌慶宮。停常參·經筵。
傳曰,椵島問安使,更待的報,下送。
鄭百昌,以迎接都監言啓曰,卽者査照沈都督咨內事意,詔使稱以勅諭賞賚,嚴加防護,隨行將領官兵,已奉聖旨,沿路各衙門,登州軍門,似當各送護行員役,而至於椵島討食之輩,因緣攀附而來者,都督雖欲禁制,而力所不贍,況都督之爲我致誠,何可必也?今番詔行,謂以單使,所帶頭目,以一百六十八人磨鍊矣。卽聞先聲,參以形勢,不可以常道預測。宴享盤膳雜物,則或可臨時措辦,而不至於大狼貝,如係衾枕房排器皿木物,則非倉卒可辦,缺種,令各該司預備待令,俾無窘迫之患。且外下處,只設於太平館,而不設於他處,不得已依前謄錄,付各處,亦爲修理之意,敢啓。傳曰,依啓。
李德洙,以備邊司言啓曰,臣等見都督移咨,詔使出來時,各衙門軍兵護送,必以海路防護,不容少懈,而有此擧也。安州下陸之後,則旣非近邊之地,且有我國軍兵,而陪衛之事,所當十分密嚴,護行將官,不必仍爲帶來之意,令遠接使及都督接伴使,細陳於都督處,預爲周旋,使無濫率之患。將此事意,急急下諭,而回咨中,亦略及此意,似當。敢啓。傳曰,依啓。
京畿監司李聖求狀啓,江華爲本道巨邑,自前天使時,雜物卜定之數甚多,今則以京衙門之故,出站外,不得分定,江華應行之役,竝及於他。故至於土産席子等物,亦因備局公事,盡爲減除,不得已自營中貿物,前頭所用海産等物,非江華,則勢難準數辦出,極爲憫慮。大槪天使時,則京中坊民,無不應役,而江華一府,全然獨免,似無其理。各樣生物,依前例分定事,令都監,各別處置事。以上燼餘日記
自午時至酉時,日暈。夜自一更至四更,月暈。
藥房啓辭。答曰,已盡差復,勿爲過慮。
藥房再啓。答曰,雖參望祭,必不添傷。宜體至意,勿爲煩瀆。
藥房三啓。答曰,當勉從焉。
院啓。答曰,依啓。親行晝茶禮。以上內下日記
上在昌慶宮。停常參·經筵。
徐景雨,以戶曹言啓曰,迎接都監啓辭,卽者査照沈都督咨內事意,詔使稱以勅諭賞賚,嚴加防護,奉聖旨,沿路各衙門,似當各送護行員役,而至於椵島討食之輩,因緣而來者,都督雖欲禁制,而力所不贍,況都督之爲我致誠,何可必也,今番詔行,謂以單使,所帶頭目,以一百六十八人磨鍊矣。卽聞先聲,參以形勢,不可以常道預測,宴享盤膳雜物,則或可臨時措辦,而如衾枕房排,則非倉卒可辦,令各該司預備,俾無窘迫之患,且外下處,只設於太平館,而不設於他處,不得已依前謄錄,付各處,亦爲修理之意,敢啓。傳曰,依啓事,傳敎矣。缺各衙門員役附表,詔使之行,缺頭目出來,則在頭目元數之中,故一依頭目例待之,若以護行及問安上來,則待之視頭目一等之例,而衾枕諸具,元無造給之規,今亦依前例擧行,似當。敢啓。傳曰,依啓。
辰時巳時,日暈。以上燼餘日記
上在昌慶宮。停常參·經筵。
藥房啓辭。答曰,別無所患,勿爲議藥。
藥房再啓。答曰,卿等徒信誤傳之說,如是强煩,事甚不當矣。以上內下日記
上在昌慶宮。停常參·經筵。
鄭百昌啓曰,椵島問安使,曾爲拜辭,則更待的報下送事,傳敎矣。冊使遲速,固難預料,而海道,非如陸路之可以計日等待,風便利涉,猝然到泊,恐有不及之弊,從速發送,以便伺候,何如?大臣之意亦如此。敢啓。傳曰,念後發送。
鄭世矩,以兵曹言啓曰,詔使時傳語軍,十里外則京畿立之,十里內則兵曹立之,而前則使訓鍊都監軍兵列立遞傳,頃因都監啓辭,凡干擧動時,停罷傳語之例,而今此詔使之行,不可論以常例,似當仍用都監軍,何以爲之?敢稟。傳曰,依啓。
自午時至申時,日暈。夜一更至五更,月暈。以上燼餘日記
藥房啓辭。答曰,知道。別無所傷,卿等勿爲慮念。
右議政金瑬初度呈辭。傳曰,不允批答。
答平安兵使柳琳疏曰,省疏具悉。深用嘉尙。所陳之事,當令廟堂,議處焉。
合啓。答曰,勿煩。
院啓。答曰,依啓。宋健事,不允。錦林君推考,武兼宣傳官等,令該曹,一一澄汰事
府啓。答曰,依啓。內官事及閔仁儉事,不允。注書罷職,兵郞及下人囚治,戶參南以恭推考,假注書尹敉罷職,羽林將兼司僕將竝推考事。以上內下日記
上在昌慶宮。停常參·經筵。
李敏求啓曰,仁政殿修理處,三曹堂上會同看審後,臣就見殿內殿外月廊垣墻階砌屋角破毁處,逐一書出,分付于諸司,使之修改矣。但見殿庭薄石,處處見偸,殿門外所鋪,存者無幾,其餘各門粧鐵諸處墻壁,剝落甚多,此無非外人之出入盜竊者所爲,極爲駭愕。今者修理之時,費用許多物力,而詔使之前,若復有如前偸盜破毁之患,又不可續續修理,今後令紫門,頻頻摘審,枚報兵曹,當該官推考之意,知委施行,何如?傳曰,允。
李德洙,以戶曹言啓曰,詔使時接見,司饔院一宴物膳,以九爵磨鍊,啓下矣。乙丑年四五字缺每一爵,例進一果盤物色,四五字缺色言之,該用淸蜜三石九斗,生雉二百首,大生鮮八十尾,御前素膳票古,亦至一石九斗,他物稱是,今日卜定之物,不足以辦此,誠非細慮。御前進膳,係是享上之物,非臣子敢請裁損之事,而事出不得已。乙丑年判書沈悅榻前面陳後,具由啓辭,果盤每一宴措備四五爵,所進果盤,巡環奉進云,今亦何以爲之?敢稟。傳曰,依乙丑年例,爲之。
本月十五日成貼,平安監司張紳狀啓,天使時平壤才人雜戲,以黃海道才人移用設行之後,竝與本道雜戲,又爲移用於黃州之意,前已馳啓蒙允矣。卽見黃海監司吳䎘移文,則謄錄中,有才人十名起送之規,依此臨時起送計料云。本道才人,丁卯流亡殆半,目今見存者僅一二人,黃海道若以十名塞責起送,則又無成形之理。且海西才人之多,臣所備知,勿拘前例,黃州所用才人,沒數移送事,請令都監,更爲分付于黃海監司處爲白乎矣,頭目衾枕鞍子段,緣臣狀啓,亦有兩道同力措備通用之令,而黃海道應備之數,未滿四分之一,此亦似爲未安,依前啓下公事,分半同力措備通用之意,亦令都監,各別申飭事。都監啓目粘連。上項雜戲等節目,自當依舊例施行,設有異同之事,兩道自可遵依舊規,商確施行,不必煩稟於朝廷。頭目衾枕段,已有行會本道,遵奉施行事,黃海監司處,竝以行移,何如?啓依允。
自辰時至申時,日暈。酉時,日暈右珥。以上燼餘日記
答領左相箚曰,此事,與鄧通所爲,雖或不同,箚辭如此,當留念焉。
禁府粘連啓目。答曰,姑停刑推,胡譯推問後處置。春信使李時英事
府啓。答曰,不允。
合啓。答曰,勿煩。
院啓。答曰,不允。
刑曹粘連啓目。答曰,依允,逃亡人等,竝令本道刑推後發送,申景瑗時,粘移其去處,各別査出處置。
漢城府粘連啓目。答曰,依允。且外方人捉來京獄徵債之事,乃是法典是喩,相考以啓。
傳曰,初揀擇時,詣闕處女中,洪興祉·具鳳瑞·崔惠吉·吳達天·姜文星·趙翼·宋時吉·韓·金景余·鄭世規·吳竣·吳端·朴惺·黃一皓·金俊龍·金光爀等女,禁婚,其餘許婚。
兵曹粘連啓目。答曰,加資。監造軍官,亦爲施賞。
迎接都監粘連啓目。答曰,依允。左儺禮都監當該官員推考,色吏囚禁重治。以上內下日記
有政。吏批,以金光爀爲修撰。玉堂日記
上在昌慶宮。停常參·經筵。
遠接使金藎國狀啓,卽接戶曹牒呈內節該,乙丑年別人情數目,別單書啓,而今番單子,竝爲入啓,以便睿覽,與丙寅加減三處段,付籤爲有去乎,加送與否,上裁敎矣。至於回還時加啓請者,不必初爲,預爲送之,待其回還後,啓請處置未晩爲白齊,紬蔘銀兩不足,則依乙丑年例,本道及管餉使處取用事,行移,何如,啓依允,更加詳考,如無加啓下之事,則勿爲加送判付據,曹啓目粘連判下是白有亦,其時雖或有加啓下之事,不載謄錄,臣曹更無詳考之路,齎去別人情,足以需用與否,臣曹亦不能的知,令遠接使,參酌事勢,行中如有可考文書,更爲馳啓,然後加送,何如,啓依允敎事。缺以敎旨內辭緣,奉審施行。缺,臣竊詳接待詔使時,人情之用不用,缺於事之順不順,事之順不順,係於人之賢不賢。若臣所遇之人,不至於貪黷無厭,而一行員役,擧皆奉法,則臣行原齎來物件,亦必有裕。如或不然,詔使不能檢飭下人,種種需索,事事生梗,則末抄之弊,必至大費銀·蔘,不止刀扇筆墨等微物而已。臣在京時,實不知王·胡時遠接使所用禮物多少,故只持該曹所給物件而來,途中偶閱其時遠接使啓辭謄錄,則所啓請蒙允之物極多,且聞其時譯官等語,則門下人如棠志孝輩,不能稱其所欲,慫慂詔使,每致生事云。顧臣所齎之物,決不能結納許多員役之歡心,故得見金尙容啓請前例,而有所煩瀆。不知金尙容啓辭蒙允之物,該曹有所裁損,而厥數皆在於原啓下之中耶?回還時加啓請云者,乃是金尙容啓辭中所據劉·楊時前例,非謂必待回還時始用,而亦非臣狀啓中意也。大槪,今此別人情,足以需用與否,不但該曹不能的知,臣亦不能預料,行中亦無可考文書,但見王·胡時許多員役需索作弊之煩,恐有所不足於副應也。至於扇子,正當炎暑,雖廝隷賤卒,面面來求,亦不可不給,而臣所齎,只三百五十柄,而張禮忠·韓瑗於入島中時,已給五十柄,則餘存三百柄,何能支數日之用乎?然當稱其有無,不敢煩請,終當觀勢馳啓事。戶曹回啓曰,他餘雜物,當待更爲馳啓下送,而扇子,當此炎天,廝隷面求,不可不缺,誠如狀啓辭緣,油扇三百柄,白貼扇缺下送,何如?傳曰,依允。以上燼餘日記
右議政金瑬再度呈辭。傳曰,不允批答。
傳曰,史官一員待命,騎馬三匹立之。以上內下日記
上在昌慶宮。停常參·經筵。
遠接使金藎國狀啓,乙丑年詔使回還時護送船,平安·黃海兩道各三隻分定,團練使·護衛將,及軍兵糧餉,厥數甚多,一道物力,猝難措辦,糧餉則黃海道,饌物則咸鏡道,自該曹,知會擧行矣。今聞護送船,當初雖以六隻磨鍊,而入去時,則用二隻云。今則平安·黃海兩道各一隻整理,糧餉則依近例,管餉措備,饌物則令咸鏡道輸送事,令該曹,急急知委施行事。戶曹回啓曰,船隻則兩西各一隻整理,糧餉饌物則二船所入磨鍊以送事,一依狀啓施行之意,兩西及咸鏡監司·管餉使處,竝行移,何如?傳曰,依啓。
以戶曹遠接使書狀粘連啓目,傳于徐景雨曰,該用船隻,一依乙丑年例缺者,似乎不察,此意言之。戶曹回啓曰,回啓本意,乃是一依乙丑實入數,措備以送之意,而今承下敎,更爲思之,則該道,不無錯認爲乙丑年初定數措備之弊,實入數三字付標之意,敢啓。傳曰,知道。船隻只用二隻,則該用船隻,一依前例云者,似誤矣。戶曹回啓曰,行會之規,盡謄元狀啓,兩西可知船隻各一隻整理,故泛然付標矣。又勤聖敎,極爲惶恐,改回啓之意,敢啓。傳曰,知道。
自巳時至酉時,日暈。以上燼餘日記
府啓。答曰,依啓。李景曾等意見甚當,似無所失,勿爲遞差。內官及閔仁儉事,不允。
合啓。答曰,勿煩。以上內下日記
上在昌慶宮。停常參·經筵。
李德洙,以戶曹言啓曰,以本曹草記,乙丑年船隻·糧餉·饌物措備,實入數三字付標事。傳曰,知道。船隻只用二隻,則該用船隻,一依前例云者誤矣事,傳敎矣。狀啓缺啓,行會之規,盡謄書元狀啓,兩西可知船隻各一隻整理,故泛然付標矣。又勤聖敎,極爲惶恐,改回啓之意,敢啓。傳曰,知道。
獻納李時楷啓曰,臣以旣遞之官二字缺縮伏,而惟是不容於公論,義難終默,再瀆天聽,臣罪萬死。昏朝政亂,倫紀斁絶,天地之怒,神人之憤,極矣。凡有血氣者,莫不痛心,則參於庭請者,皆是疵累之人,孰以此人爲無愆者哉?第曠蕩之典,半行缺改其心志,易其思慮,服勤於半行缺聖明維新之化也。然而公論甚嚴,半行缺彼皆有內恧之心,半行缺除拜之間,耳聞目見,二行缺謄出然後,公論乃明,是非乃樹,則臣未及思也。一行半缺臣雖愚魯,忠國之心,八九字缺其恢公論明是非之心,獨後於半行缺其實則無大異者,長官半行缺啓請謄出者,只是參庭請人,半行缺啓請人元來,依舊參庭請人半行缺不欲煩於卷牘,而公論自爾,二字缺,臣忝居言地,不能隨事論列,執迷意見,顚倒是非,墜臺閣直截之風,爲公論不與之人,雖有出仕之命,其敢强顔仍冒,以傷臺體乎?決不可一刻在職,請命罷斥臣職。答曰,勿辭。
正言徐祥履啓曰,臣以新進,驟叨言地,其於朴安孝之事,曾未及聞知,再昨得見同僚簡通,臣意以爲,同參數字缺所聞,則不可致疑其間,至於文書謄出,二行缺,臣何敢自是己見,晏然行公。請命遞斥。答曰,勿辭。
正言洪柱一啓曰,臣於再昨詣闕,二字缺僚議不一,因致夜深,欲得其歸一,然後傳啓,簡通於二字缺而回答未到之前,下吏言,夜已分矣。夜分則便是十九日,十八日闕啓之失,都在臣身。急於引避,忙迫構草,而所送簡通,未及回來,故不知論議之歸一與否。只擧闕啓數三字缺而退矣。方俟嚴譴之至,反有出仕之六七字缺,臣於其日以新啓之事,五行缺臣何敢自是己見?以下缺答曰,勿辭。
掌令黃胤厚啓曰,昨日處置諫院之時,臣適以數字缺冒夜傳啓,而仍聽聖批,則出遞之六七字缺僚議者,卽當引避之不暇,而夜已向分,且當二行缺請命遞斥臣職。答曰,勿辭。
持平李惕然啓曰,四五字缺城上所詣闕,而莫重連啓,竟致闕焉。五六字缺闕啓之失,臣亦難免。敢於夜分後,猥自瀆冒,四五字缺恭俟嚴譴之不暇,反承出仕之恩命,臣兢惶奔走,僶勉就職矣。卽者伏見大司憲姜碩期,執義任絖,掌令李崍·黃胤後,避嫌之辭,乃昨日處置乖當之失也。臣亦在於本府處置中,數字缺則於臣出仕之請,何敢獨謂得其數字缺晏然冒居,仍爲處置同僚,與諫院多官乎?請命遞斥臣職。答曰,勿辭。
李敏求啓曰,天使護行官,以平安道守令,接慰官稱號接待,而禮單則自京下送事,入啓定奪矣。所送禮單,椵島問安使下去時,順付于譯官,傳致于監司處,以省禁軍齎往之弊,何如?傳曰,允。
鄭世矩,以刑曹言啓曰,今見迎接都監甘結,天使時陪防守及各差備應入奴婢之數,極其浩大,今當磨鍊,而各司奴婢之各處斜付,投屬上司,免役免賤賜牌出定者外,餘存者絶無,事甚憫慮。取考各年謄錄,則往在乙丑丙寅兩年詔使時,亦出於不得已奉常寺·成均館·四學·宗廟署奴婢,除祭享熟設儒生數字缺謁聖迎送時,儒生整齊者,四字缺沒數使喚,且各司老除免役二字缺奴婢,亦皆抽出補用,諸處假名色掌陪防守,則專以坊民充定矣。今亦一依前例,七司及漢城府,知委擧行,而如此規外之事,不知事勢之在所難已,而續續稱頉,皆思圖免之計。今番則劃然擧行,俾無紛紜頉免之患事,各別捧承傳施行,何如?傳曰,依啓。捧承傳事,不允。
開城留守鄭斗源狀啓,自壬寅以後,天使時軍威,黃海道則長淵板積橋交替,而京畿則金郊站交替,旣有規例。今此天使時段,令該曹,兩道監司處依前例擧行事,各別行會,何如?都監啓目粘連。今此鄭斗源狀啓,天使上來回還節目,不爲分辨,而惟以天使時軍威云者,甚不分明,解見爲難,而旣有規例如是,則依前例擧行事,令兵曹,知委施行,何如?啓依允。
巳時午時,日暈。申時,日暈左珥。以上燼餘日記
右議政金瑬三度呈辭。傳曰,不允批答。
禮曹粘連啓目。答曰,依允。且宋蕃等,旣是守門之人,則倭人出去時,似無遮目不見之理,令本道監司,明査啓聞。
備邊司粘連啓目。答曰,近來開城府,被侵於唐胡差,民力已竭,更議處之。
禮曹啓目。答曰,依允。且其矣呈狀中,所謂摠戎使,此刃火藥價,收布等事,種種侵督之語,殊甚駭異。此事的實與否,問于本廳處置。
傳曰,史官一員待命,騎馬三匹立之。以上內下日記
上在昌慶宮。停常參·經筵。
鄭世矩,以都摠府言啓曰,今日入直軍士,中日習射,且副摠管朴,刑曹坐起晝仕,請出標信。傳曰,知道。
司諫李景曾啓曰,臣意見昏謬,鬧端隨起,心舌俱柔,二字缺不與,而規外謬命,出於意慮之表,臣誠驚惶,置身無所,雖欲强顔就列,其奈物論何?廉恥所在,決無復辱名器之理。且臣積傷之餘,添得眩症,無常發作,二行缺請命遞斥臣職。答曰,勿辭。
李德洙啓曰,武官兼宣傳官中,多有年老庸殘者,一一澄汰事,因臺諫所啓,捧承傳矣。臣洪瑞鳳,於今日宣傳官·將官等朔試射時,逐日呼名,諦審年貌,則別無大段衰暮之人,而第念此輩,非如參下宣傳官新授之比,其中曾經三四品,宣力於列邑邊障者居多,今數字缺其筋力稍愆,一切汰去,則或近於少盡其力,老而棄之四五字缺容易澄汰。至於無分五人,則元在應汰之中,故六七字缺敢啓。傳曰,知道。
椵島別問安使行司果李俔出去。
本月十九日成貼,遠接使金藎國狀啓,自前詔使差備譯官,必以秩高者差定,今適承乏,以韓瑗充備,瑗秩是通政,章服埋沒,恐致華人之訝。依司饔假提調例,使之權着金帶無妨,令該曹處置事。禮曹啓目粘連。權着金帶,實合便宜,依此施行行移,何如?啓依允。
夜一更,坤方巽方有氣如火光。以上燼餘日記
兵曹粘連啓目。答曰,依允。功減一等。李汝翊,除贖決杖,以重馬政。內下日記
上在昌慶宮。停常參·經筵。
權鑊啓曰,今日政事,命下,而都承旨李敏求,病不仕進,右承旨鄭百昌,吏批有相避,右副承旨鄭世矩,兵批進去,臣以稅船擲發事,今當江上出,廳中只有左副承旨權鑊,同副承旨李德洙。吏批,何承旨進去乎?敢稟。傳曰,左副承旨進去。
吏批,金霱爲司䆃正,李士祥爲禮賓寺正,以下缺,李稠爲知製敎,洪命一爲知製敎,睦行善爲吏曹佐郞知製敎,申恦爲兵曹佐郞知製敎,洪柱一爲司諫院正言知製敎,李時楷爲弘文館修撰。以下缺
兵批。以下缺
申時酉時,日暈。
李德洙,以戶曹言啓曰,詔使時銀·蔘之多用,莫如大慶·開讀兩禮,而此非應行之禮,出於一時需索,其數目多少,亦難前知,故自臣曹,措備以待,而臨時單子啓下之意,敢啓。傳曰,知道。
本月二十日成貼,平安監司張紳狀啓,詔使自椵島至安州,海路迎候之事,依本道狀啓擧行,而將領則以廣梁僉使定送,兵數則自本道參酌調發,服色旗幟,亦令鮮明,以備軍容,所經各官,各其境內,乘船指路,次次護送,亦依狀啓施行。廣梁僉使,大同江過涉差使員,方爲差送,過涉之事,亦甚重大,恐難更改,守令,各務差使員,竝爲差送,他無領兵可合之人,四字缺所管,領兵下海,似爲便當,二字缺虞候時未下來,令該曹,催促下送,二字缺則此時農民調送待候之際,失業可慮。安州龍骨軍兵,無事受料,且無作農之事,限二哨調用,似無不可,兵使處,依此擧行之意,卽爲分付。所經各官乘船指路事,臣已啓達蒙允,而更爲思量,且與遠接使相議,則守令若有乘船指路之擧,則不無因此計站徵索之弊,乃不如初不見形之爲便。此一款,勿爲擧行,未知何如?令廟堂,參商分付事。以上燼餘日記
右議政金瑬四度呈辭。傳曰,安心調理。
府啓。答曰,不允。
合啓。答曰,勿煩。
院啓。答曰,不允。
答領中樞府事鄭昌衍疏曰,省疏具悉卿懇。卿其勿辭,安心調理。
兵曹粘連啓目。答曰,依允。金起生,使之參酌決杖,罰防安徐。以上內下日記
上在昌慶宮。停常參·經筵。
李敏求啓曰,臣及右承旨鄭百昌,各其所修日記合用後搗砧事進去,下直。傳曰,知道。
權鑊以義禁府意啓曰,成大勳·韓尙賓等議處及上言回啓等事,啓下矣。判府事臣金自點,假同知事臣閔馨男,同知事臣鄭廣成,身病呈辭後,還出給,只有同知事臣南以恭,不得開坐之意,敢啓。傳曰,知道。
掌令李崍啓曰,內宦請罪,逾月論列,而聖批一向牢拒,臣等聚首相顧,惑未祛而憂有大焉。設令其日,渠亦承命,而同受君命,同三字缺則大臣之與宦豎,體面懸殊,況私返內需寺,而無四字缺行乎?如是而渠敢驅馬直前,略無顧忌,則大臣之四字缺自不得不爾也。豈可以此,爲大臣之失禮,而不治宦豎之罪乎?殿下違豫以來,數年之間,接賢士之日少,親宦豎之時多,英明之資,雖不爲近習所移,而缺薰陶德性之功,孰如曩日缺宦寺之罪,若不以其罪罪之,則缺其爲淸朝之累,不亦大乎?缺請當該內官,亟命拿鞫定罪,缺都事之任,亞於方伯,必十分擇遣,四五字缺新除授江原都事許稷,爲人愚濫,行己麤鄙,四字缺到處見敗,至於授湖南幕佐,場屋用情,極其所欲,人言藉藉,終被拿鞫,而其爲高山察訪時,猶不懲艾,又以參試官,臨考循私,甚於湖南,彈駁之章,延及同官,北路物情,至今駭憤。如此無狀之人,不可更爲收用,請命罷職不敍。新除授持平金集,時在公淸連山地,請斯速乘馹上來事,下諭。依前例,府書吏給馬下送。答曰,依啓。以下缺
正言徐祥履啓曰,三行缺宋健請命拿鞫定罪。士夫之立於朝也,當觀其心術之如何爾。淸州牧使朴安孝,二字缺郡守金孝健,康翎縣監柳昌文等,當光海廢母之日,同參庭請,其時文籍,昭不可掩,則實是得罪倫紀之人也。及癸亥反正之後,四字缺翺翔臺閣,曾無一言自列,甘心二字缺,有若無瑕累者然,缺請命罷職不敍,以淸朝廷,以快公議。答曰,不允。
京畿監司李聖求狀啓,畿甸列邑凋殘,其中稍饒者,水原·江華而詔使時出站,則江華例當碧蹄天使支待官,一應諸具精備以待矣。近來江華,陞爲京衙門之故,本道號令不及。節詔使先聲已到,各站支待諸事,一刻爲急,不可不預爲知悉擧行。凡詔使時,則開城府亦爲獨當支待,江華出站卜定諸事,一依前例施行之意,朝廷以定奪事。都監啓目粘連。江華府自陞爲京衙門之後,凡干畿邑徭役,一切減等,今此詔使支待事,不可論以常規,監司之請,依開城府例施行者,亦出於酌量事勢,擬紓畿邑一分民力。依狀啓,令江華府支待該站,何如?啓依允。
京畿監司李聖求狀啓,節到付遠接使關內,頭目衾枕·鞍子等,依丙午年例,平安·黃海兩道,同力措備事,都監移文知委于各道,且都監公事中,有頭目等,每到初面,必索衾枕,各備待令事及同力措備一路通用事,遠接使·兩道監司,隨便同議施行亦爲有置,今到平壤,與本道監司相議,則頭目衾枕,雖有每站折銀之擧,而各道初面官,若不措備本色,則彼必知其本無,而折價益重,不如初站措備本色,而酌定折價爲便是如爲去等,頭目多寡之數,雖未能預知,姑依乙丑兩使時一邊所率一百二十人爲準造作,每到各站,詔使衾枕排設時,一樣出給爲當,依此擧行爲乎矣,措備緣由,爲先牒報矣。自前天使時衾枕,以初到處排設之物,一路通用,而乙丑年則折銀之故,元不擧論,今若各道初面官,皆爲措備,旋又折銀,則衾枕之費,過於折銀之數,兩件措備,其弊不貲,依前例兩西所備,以一路通用爲白去乃,初到折銀之後,毋論黃海·京畿,一體施行,站站折銀爲白去乃,本道衾枕,勿爲措備,以除一分之弊事,令都監,預爲參商處置事。都監啓目粘連。頭目衾枕·鞍子等,平安·黃海兩道同力措備輸送,天使卸下處分給,通用一路,京中則只設衾枕,鞍子則勿爲造給事,前已取考乙丑謄錄,入啓,行會于兩西監司處。今此京各站,亦當一體施行,衾枕·鞍子,勿爲造給,四字缺惟當專意於折銀事,五六字缺啓依允。以上燼餘日記
傳曰,今下弓矢,阿山萬戶韓潗處,給送。
合啓。答曰,勿煩。
府啓。答曰,依啓。內官事及閔仁儉事,不允。
院啓。答曰,不允。以上內下日記
上在昌慶宮。停常參·經筵。
權鑊以都摠府意啓曰,今日入直軍士,中日習射,請出標信。傳曰,知道。
李敏求啓曰,卽見遠接使書狀,天使乘船擇日,已爲馳啓云,而其狀啓,尙不來到,必是中間稽傳而然。當此出來先聲,日夜飛傳之時,如是稽滯,極爲可怪。遠接使處,下諭,使之摘發數字缺後狀啓書目中字標書塡,渾無落漏以下缺
謝恩,修撰李時楷。
安州迎慰使金光炫,問禮官趙絅,西下。
本月十四日成貼,咸鏡監司李溟狀啓,今番詔行,出於國用蕩竭之餘,銀·蔘及各樣酬應之物,以分定三結木,萬無支吾之理。各道各營,自前値如此莫重之事,則例送扶助之木,以成內外相濟之美。依乙丑年例,各道送扶助木,以補國用,自該道,狀啓上送,則尤爲有光。今此詔使時所用銀五百兩,黃毛筆四百條,自臣營,措備上送事。
本月二十二日成貼,遠接使金藎國狀啓,卽聞奏請使一行譯官之言,則詔使自登州乘船,在於本月十六日及二十一日,而白牌通事秦仁男之行,二十日始過牛島,秦仁男等未及登二字缺詔使之船,想已發程,若遇風二字缺,二十七八日前當到椵島。凡事忙迫,誠爲憫慮,椵島問安使及各處迎慰使,急急鱗次入送事。
同日成貼,遠接使金藎國狀啓,卽見鐵山府馳報,留島譯官尹孝氷告目內,西船一隻,本月十二日,自登州離發,十九日椵島到泊,言內,詔使已於十二日來到距登州四十里地云。然則十六日,雖不得乘船,而二十二日,則乘船無疑,如遇順風,則來泊椵島之報,不日將至,接待諸事,十分忙迫。譯官張禮忠,以御前通事應差之故,詔使前通事,不得差定,詔使到椵島時,初頭重大事,周旋定奪後,還爲上送之意,入啓定奪帶來矣。今者李膺,已爲出來,李膺累經御前之任,不下於張禮忠,而禮忠旣與詔使相接之後,旋卽上去,亦似無端,李膺爲先上送,俾及於習儀之日,而張禮忠,仍差別通事,以爲終始周旋之地,恐或便當。御前通事,事體亦重,臣不敢擅〈便〉,令該曹,參酌處置事。禮曹啓目粘連。張禮忠與詔使相接後,旋卽上來,果似難便,而李膺亦屢經御前之任,則代張禮忠,爲御前通事,似無不可,依狀啓,李膺爲先催促上送,使及於迎勅習儀,而張禮忠仍差詔使別通事,似爲便當。以此行移,何如?啓依允。
李敏求啓曰,天使已到登州,平壤迎慰,何承旨下去乎?敢稟。傳曰,右副承旨鄭世矩下去。
李敏求啓曰,卽見遠接使書狀,天使乘船日,已爲馳啓云云,而其狀啓,尙未來到,必是中間稽傳而然。當此詔使先聲日夜飛傳之時,如是稽滯,極爲可怪。遠接使處下諭,使之摘發重究。今後狀啓書目中字標書塡,俾無落漏之患,何如?傳曰,允。重出
徐景雨,以戶曹言啓曰,詔使時,各樣請宴及接見時禮單,一依乙丑年例磨鍊以啓矣。丙寅年謄錄,有王世子南別宮接見茶禮禮單,而物目不多,今番詔使則專爲冊封而來,王世子接見時禮單,似難以丙寅年例論定,何以爲之?敢稟。二字缺禮單,依謄錄數,書啓之意,敢啓。傳曰,知道。世子接見時禮單,量宜加磨鍊,可也。
徐景雨,以戶曹言啓曰,詔使上馬宴等禮單,有劍槍弓箭,從前自廂庫上下,今則何以爲之?敢稟。傳曰,知道。其時別禮單,似爲未盡,當更爲磨鍊,自內出給之物,亦當懸錄以下矣。
徐景雨,以戶曹言啓曰,以戶曹天使時禮單磨鍊單子。傳曰,翌日宴禮單,前則人蔘十七斤,而今何以七斤磨鍊乎,無乃換書耶,問啓事,傳敎矣。當初政院日記謄出,出於急遽,恐有誤書之處,更遣本曹郞廳,仔細謄出于政院,前後較準,皆無異同,然後始爲書單入啓。前後謄出時,或有換書之理,而臣曹無由更査,令政院更考宜當。至於翌日宴人蔘,則翌日宴諸件,比之上下馬宴,多有減損之物,而人蔘獨至十七斤,似無其理,必是日記誤書之故。比下馬宴,亦以差減磨鍊之意,議于政院,則政院亦以爲然,故以七斤入啓矣。今承聖敎,何以爲之?敢稟。傳曰,依啓。翌日宴人蔘,獨以七斤磨鍊,似爲不可,依下馬宴例磨鍊,可矣。
徐景雨,以戶曹言啓曰,以戶曹草記,王世子接見時禮單,依謄錄數書啓。傳曰,接見禮單,量宜加磨鍊,可也事,傳敎矣。量宜加磨鍊,臣曹不敢擅便,與政院相議酌定,何如?傳曰,依啓。以上燼餘日記
右議政金瑬五度呈辭。傳曰,安心調理。
合啓。答曰,毋庸堅執。
府啓。答曰,不允。
院啓。答曰,不允。
禁府粘連啓目。答曰,姑從輕典,削職定配。成大勳事。以上內下日記
上在昌慶宮。停常參·經筵。
平壤迎慰使洪霙,西下。
江原監司姜弘重狀啓,目今詔使之行,出於國儲板蕩之日,爲藩臣者,所當竭力仰助,而本道物力殘薄,木綿八同,措備上送事。
鄭世矩,以兵曹言啓曰,詔使先聲已到,不久當到泊,諸道卜定驛馬,所當整齊,以待正奇上來,而黃海道添補公淸·江原等道驛馬,則不可不先期待候於黃·鳳之間,爲先上送事,兩道監司處,撥馬行會,何如?傳曰,依啓。
本月二十三日成貼,遠接使金藎國狀啓,詔使果於安州下陸,則淸川江,距官門五里,似爲便好,而淸川江下流未出海口之間多涉艱,必須潮漲風便,然後可以上來,且詔使,自義州時,旣有中江之宴,本州三字缺迎迓,故乙丑年詔使,由椵島出來缺,於蛇浦場門內,距鐵山官門十餘里地設宴,其時本郡郡守安景深,以堂下之故,代龜城府使趙時俊迎迓矣。今若不設中江宴一節,直於官門五里迎勅,則必有據例詰責之患,令節度使柳琳,詳審淸川下流泊船之處,則距官門二十里地,地名竝云伊,甚宜停泊,方設船槍及宴享帳幕處所,令於此處下陸,令安州兼牧使柳琳迎迓,一以避淺灘待潮之患,一以遵中江設宴之規事。都監啓目粘連。自前義州,旣設中江之宴,而乙丑年鐵山作路時,又於蛇浦場門內設宴,似倣中江之例。今此安州下陸之處,若無此一節,則不無致詰之患,依狀啓竝云伊帳幕處所,令安州牧使設宴迎慰,極爲便當。右辭緣,竝爲行移,何如?啓依允。以上燼餘日記
答行兵曹判書洪瑞鳳箚曰,省箚具悉。卿其勿辭察任。
傳曰,此草記不捧承旨,極爲不當,推考。茵匠勿侵事,捧承傳事
禮曹節目。答曰,依允。陳賀竝爲權停,只頒敎。
合啓。答曰,勿煩。
府啓。答曰,不允。閔仁儉拿鞫似過,勿爲煩論。
院啓。答曰,不允。李坰推考。以上內下日記
上在昌慶宮。停常參·經筵。
傳于徐景雨曰,冉登時,自上禮單懸錄處有之,則謄書以入。仍傳曰,上馬宴禮單中,鞍具馬,何不磨鍊乎?戶曹啓曰,禮單單子磨鍊入啓時,招問司僕下人,則鞍具馬,自本曹單子啓下云,故不書於單子矣。且乙丑年,則上馬宴有鞍具馬,別禮單,又有鞍具馬。故多般訪問,則鞍具馬,往返于弘濟院,詔使到南別宮後,留養于所館處,仍爲持去,別禮單,則上馬宴時,因其求請,特給云。取考文書,則果爲不虛。然則鞍具馬,似當於下馬宴磨鍊,何以爲之?敢稟。傳曰,知道。依前例上馬宴給之,可也。
徐景雨啓曰,以戶曹天使時禮單磨鍊單子,傳曰,二缺增給白扇三把,二把無乃換三四字缺啓事,傳敎矣。卽招戶曹郞廳,言之,可也。戶曹回啓,請令政院更査,此必以謄錄在政院故也。臣招該郞,言本曹,旣將謄錄,詳細謄出以去,本院與本曹,均有謄錄,自當考見,不可推諉于本院,況此非大段難處之事,以他宴享贈給比看,則必是謄錄中,誤爲換書者也。聖敎實爲至當。須卽付標以來,則當具由入啓云。該郞三往三復,多有不平之言,終作草記,歸咎政院,該曹之意,殊未可知也。然該曹如是固執,其單子中二三兩字,付標換書,何如?傳曰,依啓。
徐景雨,以戶曹言啓曰,當初禮單磨鍊欲用時例,而其時謄錄疏漏,入京以前各行禮單及入京以後頭目贈給各樣物目,皆闕而不載,無可依據,一依遠接使啓辭,皆用乙丑年例磨鍊以啓矣。今因王世子接見禮單及別贈給,適在於其中物目,比乙丑年頗優,用庚戌年例磨鍊乎?就此兩年物目,參酌增損乎?庚戌年禮單別贈給,書單以啓。上裁何如?傳曰,依庚戌年例磨鍊,而其中可減之物,減之。
鄭百昌,以迎接都監言啓曰,南別宮內外鋪陳地衣,其數極爲浩大,而應入席子,該曹分定各道,今始零星來納,方合力造作。而京居茵匠,只七名,逐日董役,猶恐未及,而諸上司不計輕重,匠人處處捉去。今後都監赴役匠人,如有侵責者,無論政院·政府以下諸宮家,使之治罪事,捧承傳申飭,何如?傳曰,依啓。
徐景雨,以戶曹言啓曰,以三四字缺王世子接見禮單。傳曰,依庚戌年例磨鍊,而其中可減之物減之事,傳敎矣。禮單中弓箭·刀槍·畫箭筒·竹方席·竹皮方席大中小三色·芙蓉香·麈尾等物,皆是該曹所無之物,何以爲之?敢稟。傳曰,依自上別禮單例,令廂庫·弓房·尙方·藥房給之。
本月二十一日成貼,沈都督接伴使狀啓,臣今始見都督,從容問曰,詔使之來,小邦莫大之慶,君臣之夙夜所講,無非接皇華以禮之誠也。第念彼虜變詐,鐵山之距義州,百有餘里,彼虜若伺詔使登岸,萬一有意外之變,非但小邦得萬古罪名,於老爺亦如何哉,頃者鐵山下陸之說,出自島中,以卑職所見,則安州亦不遠於賊,亦不無所慮,況鐵山乎?都督曰,俺亦有陪臣之所慮,但周旋則在我,聽從則在詔使,雖不敢快諾,然當盡力焉。又曰,淸北一路兵火之後,館舍盡頹,以今物力,萬無及期修治之理,若賴老爺之力,取路於安州之地,則生民之感,亦何如哉?都督曰,安州缺事,有同一家,陪臣不必再三縷縷,缺官乃內臣也。其所帶來人,啗之以利慾曰,自鐵山至某處,各站折銀缺兩云,則俺之所言,恐不能動聽云矣。安州下陸後,陪衛軍兵,勿令帶來云,則都督曰,此亦何難,在我之道,當依聖旨,護行海路,當親領軍兵,往于安州,不爲下陸而還云。此言之必行與否,未可知也。倘都督護行,深入淸川渡口,則似不可任他自還,而不爲接待,若到海口而還,則每海口至淸川,不可無我兵陪衛,使都督止于何處則可乎?朝廷,以商量更爲指揮事。以上燼餘日記
右議政金瑬六度呈辭。傳曰,安心調理。
合啓。答曰,勿煩。
府啓。答曰,不允。以上內下日記
上在昌慶宮。停常參·經筵。
以天使前禮單單子,傳于李敏求曰,下馬宴禮單,四張付油芚,依前例,以二浮磨鍊,可矣。
徐景雨,以戶曹言啓曰,傳曰,冉登時禮單,謄書以入事,傳敎矣。今番禮單,一依遠接使啓辭,以乙丑年例磨鍊,故庚戌年詔使入京後,各樣禮單,雖載於謄錄,而不用其例矣。今承聖敎,竝爲書啓,上裁何如?傳曰,知道。各宴禮單中,儀銀,亦依前例磨鍊,可也。戶曹啓曰,庚戌年謄錄,則每宴有儀銀百兩,乙丑年政院日記,則末端敎書,下馬宴各銀三百兩,蔘十斤,翌日宴各銀二百兩,蔘十斤,仁政殿宴,各銀二百兩,蔘十斤,時御所宴,各銀三百兩,蔘二十斤,南別宮宴,各銀二百兩,上馬宴各銀二百兩,缺,各銀一千兩,拜文廟,各銀一百兩,遊缺,各銀一百兩,大慶禮,各銀二千兩,別禮單,各銀三百兩,蔘五十斤云云,此似是宴儀,而或云,其時折銀,且乙丑年,無仁政殿設宴之擧,而以仁政殿書之,此錄之不誤,亦不可保,從何前例磨鍊乎?敢稟。傳曰,知道。姑依冉登時例,磨鍊給之,可也。
李敏求啓曰,常時天使,定州無迎慰使,故承旨行宴享禮。今則承旨下去平壤,而本府有迎慰使,兩宴設行,未知何如?且碧蹄,則大臣·迎慰使·承旨同參一宴,而禮單則各呈,今此平壤,似當依此施行,而事異前規,令禮官,預爲定奪,何如?傳曰,依啓。禮曹啓曰,今此平壤下去承旨,卽前日定州下去之例,而平壤自有迎慰使,一處不可行兩宴,依碧蹄例,合設一宴,而各呈禮單,似爲宜當。敢啓。傳曰,依啓。
李敏求啓曰,前者七處迎慰,皆有禮單,至於頭目,皆有例贈,而今則以下陸於安州之故,減去鐵山一處。且平壤承旨禮單中,頭目贈給,不爲磨鍊,鐵山應給禮單,似無不捧之理,此則未知遠接使行中,自有推移之路與否。而平壤承旨迎慰時,頭目應給之物,無緣減去,似爲未安,更爲磨鍊,何如?傳曰,依啓。戶曹啓曰,詔使當下陸於安州,故鐵山迎慰,不爲差出,則其禮單亦應在折銀之中。今無其使,而送其禮,似涉無據,待彼有言,然後應之,似未晩也。乙丑年政院日記,則承旨定州齎去禮單,原無頭目贈數字缺迎慰,頭目贈給目錄,三四字缺承旨齎去禮單中,無頭目贈給,可以明知,非無緣減去也。黃州·開城府·碧蹄三處,彼必執例徵索,期於必得,在我拒之無辭,只以白紬言之,將至二十同,其費無窮。豈可因一時政院啓辭,創此難支之弊乎?且平壤旣有迎慰使,齎頭目贈給而去,承旨尤不合疊齎,敢啓。傳曰,依啓。李敏求啓曰,定州承旨,頭目,考見院上日記,則不但明有七處贈給之文,乙丑年下去承旨,以將行宴禮,而頭目贈給綿紬不好,他物與鐵山不同之故,巳時始爲停當,推移充數不足之物,以上京追給事,至於狀啓,今者無緣減去。臨時慮有爭詰,祗以取辱,故敢爲陳啓矣。今見戶曹草記,有曰,豈可因政院一時啓辭,創此難支之弊云。政院雖與有司不同,安有創開新例,虛耗國儲之心哉?大槪,多事之時,彼此相資,補其闕漏,固爲無妨,乙丑年政院日記,無承旨齎去頭目贈給云者,似是未暇詳閱日記之故也。如曰,雖有前例,今宜減去云,則猶之可也。令該曹,再詳日記所錄,酌議定奪,何如?凡禮單雜物,皆係本院巡檢,惶恐申稟。傳曰,依啓。戶曹啓曰,臣曹所謄出者,只是政院日記中禮單物件而已。政院日記,則固非外司所得窺見者,其時之有狀啓與否,非臣曹之所能知也。今因政院啓辭,始知有多少曲折。以意度之,昔時,承旨獨進於定州,故有獨當三四字缺禮,頭目贈給,不可闕之,而齎四五字缺黃州·開城府·碧蹄,與迎慰接進之處,則承旨不齎頭目贈給,以其與迎慰使同參宴故也。今者詔使,當下陸於安州,故鐵山迎慰,不爲差出,而承旨則係是別遣,異於他迎慰,不可闕之,故往于平壤。此非定州之承旨,乃平壤承旨也。禮曹啓稟,亦請依碧蹄例,與迎慰使合設一宴,其與定州禮已變矣。而膠守前規,一宴兩致頭目贈給,則漢人多慾,黃州·開城府·碧蹄三處,必援平壤例責捧,承旨贈給,將何辭以拒之歟?終至於不能拒,則竝來往所給而計之,綿紬必不下三十餘同,他物稱是,其費浩大,將何辦出乎?此最切迫難支之弊也。臣曹愚意,承旨依黃州等地例,不齎頭目贈給而去,彼或以定州例詰之,則答以詔使下陸於安州,國王別遣近侍,迎慰于平壤,不料齎之以定州之例云云,與之結狀,到京追給,則黃州等三處,可省頭目贈給抑勒之弊也。此如不可,則承旨寧進於順安·肅川等地,獨當設宴,則亦可防他患。臣曹愚見,自以爲是,令廟堂議處,何如?傳曰,依啓。備邊司啓曰,今此平壤承旨。乃昔年定州承旨也。此與黃州等處承旨不同,頭目贈給,所當一依定州例磨鍊,而該曹所謂漢人多慾,黃州等處,援例責捧云者,亦不無其弊。頭目贈給,姑勿磨鍊,待彼有言,結狀追給,宜當。敢啓。傳曰,依啓。
夜一更,流星出句陳星,入八穀星下,狀如拳,尾長四五尺許,赤色。以上燼餘日記
上在昌慶宮。停常參·經筵。
徐景雨,以戶曹言啓曰,傳曰,冉登時,自上別禮單,亦爲謄書入之事,傳敎矣。更考冉登時謄錄,則自上別禮單無載處,其時或原無別禮單,或有之而謄錄漏載,皆不能明知,不得書啓之意,敢啓。傳曰,知道。
徐景雨,以戶曹言啓曰,一依傳敎,各宴儀銀,依庚戌年例,付標矣。庚戌年,有自上初見禮,銀二千兩,把蔘二百斤,贐行銀五百兩,王世子贐行銀三百兩,此則何以爲之?臨時稟處乎?敢啓。傳曰,臨時議處,可也。
辰時,日暈,暈上有冠,色內赤外靑。自巳時至未時,日暈。申時,日暈,蒼白雲一道如氣,起自西方,橫過日傍,長十餘丈,廣尺許,良久乃滅。酉時,日暈。以上燼餘日記
訓鍊都監啓曰,平安道替防砲手一百名,右司後哨官文載道率領來,五月初九日當爲發送,而俵衣次,步木各一疋,三人竝刷馬一匹,軍器載持馬四匹,令兵曹題給,落幅紙,令戶曹題給。且赴防之軍,例爲別試才論賞以送,依例試才論賞,何如?傳曰,依啓。訓局謄錄
上在昌慶宮。停常參·經筵。
鄭百昌以司饔院提調意啓曰,臣等頃見遠接使狀啓,則詔使乘船,在於十六日及二十一日云。此言若不虛,則海路遲速,不可預料,習儀必須前期爲之,可無臨時窘迫之患。本院習儀,排日擧行之意,敢啓。傳曰,知道。
江華留守尹履之狀啓,今此本府出站支待,蓋倣開城府例,站上支待外,一依開城府例,勿擬他役事,京畿監司處知委爲白乎矣。建置留守後,出站支待之事,今番乃是始初。凡干節目,亦依開城府例施行事,遠接使處,竝以知委事。下都監。都監啓目粘連。今此江華府碧蹄出站者,實出於缺非常之擧,旣已出站,則當站數字缺,一依出站官施行,至如他役缺,依設置留守事目爲之,非都監所得指揮,京畿監司處行移,何如?啓依允。以上燼餘日記
上在昌慶宮。停常參·經筵。
本月二十八日成貼,遠接使狀啓,卽見迎接都監啓下關內節該,京畿監司狀啓據,都監啓目,粘連,頭目衾枕·鞍子等,平安·黃海兩道同力措備,天使卸下處分給,通用一路,京中只設衾枕,而鞍子則勿爲告給事,前已取考乙丑年謄錄,入啓,行會于兩道監司處,今此京畿各站,亦當一體施行,衾枕·鞍子,勿爲費力措辦,而惟當專意於折銀事,入啓蒙允矣。臣當初齎來迎接都監關啓下事目內,頭目衾枕鞍子,依丙午年例,平安·黃海兩道同力措備,輸送天使卸下處分給,通用一路,京中則只設衾枕,而數字缺勿爲措給,而應給幾許,三四字缺馳啓,大槪頭目等,每到初面缺衾枕各備待令事,及同力措備,一路通用事,遠接使·兩道監司,隨便同議施行。臣到平壤,與本道監司張紳及譯官張禮忠相議,則頭目衾枕,雖有每站折銀之擧,而各道初面官,若不措備本色,則彼知其本無,折價太重,不如初站措備本色,而酌定折價爲便,故頭目多寡,雖難預知,而姑依乙丑兩天使時,一邊所率一百二十人爲準造作,每道頭站,詔使衾枕排設時,一樣出給事,知會于三道。臣下來時,聞開城留守鄭斗源之言,則詔使頭目衾枕,本府皆已措備次磨鍊,平安道安州,黃海道黃州,京畿開城府,三道初面大站,詔使衾枕,一樣出給,開城府雖非京畿所屬之官,而乃是畿甸初面,則本府以物力殷富之地,自當措備,不必煩及於京畿。故已因京畿監司·開城留守等文報,頭目衾枕,開城府措備待令,而京畿則勿爲措備事,明白分付爲白齊。大槪,乙丑詔使時,以頭目衾枕,亦於回還時折銀事,其時遠接使到瑞興,至被侵辱,終至於必遂其欲。今雖上去時,三站各備本色,而本色措備處,則某條不許折銀,似不至空費。如或安州備給之後,至京城一路通用事,開諭聽從,則黃州·開城府所備,自當不給,雖有裁作之費,而所失無幾,況頭目之止於一百二十人,亦不可缺,萬一如冉登時,多至二百六十,則黃海道所備,不得不合用於安州,以免初頭生事之患事。下都監。都監啓目粘連。頭目元數,自此計量不得,必須白牌來到後,知其多寡,隨事策應。其中衾枕,依丙午年例,兩西同力措備,輸送天使卸下處分給,以爲一路通用之地事,遠接使已爲知悉下去,當依此,分付于兩西通行。而開城府旣已措備,則本府,實京畿初面大站,可省畿邑措辦之弊,誠爲多幸。初頭安州所給衾枕,若通用於一路,而不責於迤東各站,開城所備,亦可觀勢進退而已。右良辭緣行移,何如?啓依允。
本月二十八日成貼,平安監司狀啓,當刻到付本月二十七日未時成貼鐵山府使馳報內,接伴使率去譯官,當日自島中出來言內,西船一隻二十五日來泊椵島,言詔使之行已到廟島,待風云,若得順風,四五日間,當出來進告。據馳報,詔使乘船已久,以日計之,數日後當到椵島。水路迎護軍兵,以龍骨別將崔斗一定將,分載四船,當日,自安州發送計料事。
同日成貼,遠接使金藎國狀啓,詔使出來辭緣,已具於本道監司狀啓。詔使已到廟島,而近日西風連吹,椵島來泊之奇,不日當到。本道各站諸事,幾盡措備,似無不及之患,而昨見黃海監司馳報,則本道各站,令都事差使員,分遣檢飭云,而已措備未措備,時未開報,以本道之事,未得詳知,極爲可慮。當待更報,從事官一員,發送摘奸計料事。
禮曹啓目,今此冊封迎勅之吉日,初度五月初八日,二度同月十一日,是日早朝,百官以黑團領,自慕華館至議政府行禮,三度習儀及御前習儀,則正奇來到後擧行,何如?啓依允。
李德洙,以戶曹言啓曰,詔使時畫硯八面,從所座分定于平安道,禮單中,多有匣具者,必須前期上來,然後可以造匣,屢度着漆,故本月二十一日行文催促,而了無黑白,極爲未便。當該守令推考,罔晝夜上送事,平安監司處行移,何如?傳曰,允。
李德洙啓曰,端午問安使,今雖發送,端午前似難到彼,自政院議處事,傳敎矣。今雖發送,未及其前,果如聖敎。若或端午前下岸,則管餉使金尙煜,問安使稱號,禮單則遠接使及迎慰使所齎禮單中,推移呈納後,其代急急磨鍊下送事,撥上行移,何如?傳曰,允。以上燼餘日記日記廳郞廳李載顯書。郞廳李聖運校正。
上在昌慶宮。停常參·經筵。
徐景雨,以戶曹言啓曰,因備局啓辭,沈都督若護送而來,則禮單下送事,命下矣。都督前禮單,令兵曹,別定禁軍齎送,何如?傳曰,依啓。
迎接都監郞廳以館伴意啓曰,詔使入京後,諸處遊觀事,取考乙丑謄錄,則一切不爲,都在折銀之中。故當初,與郞僚商議,浪費物力,從而折銀,則不如初不爲之爲愈,故不欲磨鍊矣。前日引見時,親承傳敎之後,觀諸處,派定監役,營造修治之際,多費物力,至如漢江遊觀處,亭子船·船槍·橋梁,及東西關王廟,皆已修治,功役垂完,而惟蠶頭嶺·望遠亭等處,非徒距都城最遠,詔使似缺而兩處欄干排設,船槍結缺浩大,雖用許多人力,完了未易,此兩處,則姑爲勿設,而設有意外欲觀之患,臨時開諭善處之意,敢啓。傳曰,允。
李德洙,以迎接都監言啓曰,當初都監郞廳差出時,就各年謄錄中,諸色官員,各減一員,以爲省弊之地。今則各掌工役,幾已就緖,而惟雜物宴享兩色郞廳,本色中,各有分掌之事,詔使入來後,則勢甚窘迫,不暇相顧,不得已上項郞廳,依前謄錄,各出一人,使之察任之意,敢啓。傳曰,知道。
四月二十八日成貼,黃海監司吳䎘狀啓,本道八站,館舍·供帳諸事,臣一番巡歷,分付後,都使及差使員等,更迭檢飭,幾盡整頓,所費銀·蔘·紬·苧等物,亦依乙丑年折半之數,百般拮据,準備以待,凡干接待諸事,當事之臣,各以僨事爲患,豈容一毫稽慢,伏見遠接使狀啓,以臣不卽開報爲咎,惶恐待罪事。都監啓目粘連。本道站上諸具,各已整頓,別無不及之事。遠接使狀啓,不過當事之臣,念慮周備之致,而少無督過之意,今此吳䎘狀啓,待罪似過,此意行移,何如?啓依允。
迎接都監郞廳,李稠·沈差出。以上燼餘日記
吏曹粘連啓目。答曰,回啓之事,甚當,使之勿辭察任。
合啓。答曰,勿煩。
府啓。答曰,依啓。內官事,不允。
玉堂箚子。答曰,承命之人,見宰相避走,有傷事體,故無避匿之規。自古相遇者,亦不以此歸咎論罪也。一老宦遵規之事,少無因此,此下缺。以上內下日記
上在昌慶宮。停常參·經筵。
四月三十日成貼,平安兵使柳琳狀啓,當日鐵山馳報據,留島譯官,自島中出來言內,二十七日西船一隻來到,問詔使之奇,則答曰,十九日祭神,二十日乘船云,而發船日,未能的知,進告據,馳報爲白有旀,天使差備譯官張禮忠,與都督問答辭緣,詳在遠接使狀啓,姑以鐵山所報叱分,馳啓事。以上燼餘日記
辰時,日暈。
司諫崔葕避嫌啓辭。答曰,勿辭。且沈東龜之被遞,不干於朴安孝等事,而爾不識本意,瀆擾不已,殊甚迂矣。
藥房啓辭。答曰,已爲差復,勿爲過慮。
又啓。答曰,已諭,勿煩。
合啓。答曰,毋煩。
府啓。答曰,依允。內官事,不允。承旨推考,持平乘馹事,司諫遞差
戶曹粘連啓目。答曰,依允。渰死漕卒,令該道,恤典擧行。以上內下日記
有政。以金壽翼爲修撰。玉堂日記
上在昌慶宮。停常參·經筵。
京畿監司李聖求狀啓,臨津浮橋差使員牒呈內,江華府卜定船四隻回泊事,牒報于留守,書目回送內,一依開城府例,船隻勿爲回泊事,狀啓爲有置,相考施行事,回送是置有亦。同船隻不足,極爲憫慮。今此浮橋船隻不足之故,至於黃海道兵船,啓請補用,江華府以本無船隻之開城府援例,可謂不思之甚也。今此冊使,非可厭之客,凡在內外,所當竭力,而江華徒懷自便,不念國事,欲免大役,尤可異也。今此浮橋船隻,依前例,急急回泊事,令都監指揮,何如?都監啓目粘連。臨津浮橋,自古爲天使時巨役。今番,至黃海道兵船,李聖求之必欲調用,江華之船隻,在所不可已者,而尹履之,徒守京畿道事目之例,不爲許送,殊無先公共濟之義。本府船隻,依定數急急回泊于臨津浮橋所事,江華留守處,行移,何如?啓依允。
兵曹啓目,詔使之行,已到廟島,若得順風,不久當到我境,各道分定驛馬,公淸·江原道,則今月十五日,全羅·慶尙道,則今月二十日爲限,罔晝夜上送事,依前例,下諭于各道監司處,何如?啓依允。以上燼餘日記
左邊捕盜廳粘連啓目。答曰,依允。進告人,依法典論賞。御寶僞造人捕捉事。內下日記
上在昌慶宮。停常參·經筵。
本月初二日成貼,開城留守鄭斗源狀啓,當日到付都監啓下關內節該,遠接使狀啓內,臣聞鄭斗源之言,則詔使衾枕及頭目衾枕,皆以措備次磨鍊云,本色措備之處,則某條不許折銀事,都監回啓內,開城府旣已措備,則可省畿邑措備之弊,又云,開城府所備,亦觀勢進退是如爲白齊。臣竊見遠接使狀啓及都監回啓之意,則欲移用本府衾枕於他站之意也。以一國論之,則移用亦是權宜之一道,而但本府段,只以市井富居之戶,獨當詔行,雖比乙丑年半減銀·蔘之數,尙且累千,而曾無一毫準價,市民之呼冤,慘不忍聞。本府缺百八十七戶,獨當詔使支應,今此衾枕,亦皆出於市井。在前段置,衾枕旣已裁作之後,詔使無端退給折銀,令所作衾枕,虛作棄物,而疊納銀子,誠爲可惜。今番詔使,倘踵前習,則亦甚可慮。同衾枕一百二十件,只磨鍊而已。徐探詔使下陸折銀與否,然後裁作,未爲晩也。以臣曾於遠接使處,只言磨鍊而已之故。今見都監回啓,則謂開城府旣已措備,又言亦可觀勢進退,本府時未裁作,而若有不意進退之事,則彼此必貽狼狽,且此皆市井自己之物,非各站官家措備之比,今欲無端移用於他站,則不但公家處置,有未免彼此厚薄之弊,且欲府自府站自站,各相盡力之意,令都監及京畿監司,參商處置,何如?都監啓目粘連。今此鄭斗源狀啓,稱以時未裁作,而皆出於市井自己之物云。旣非官家之所備,則推移通用,亦甚難便。當此畿甸物力板蕩之時,復有頭站措備衾枕之擧,則勢難支吾,殊極可慮,令京畿監司,通議于留守處,從長善處,俾無臨時窘迫之患,行移,何如?啓依允。
本月初一日成貼,奏請使書狀官狀啓,臣到長山島,探問詔使消息,則勅使已到登州,第未諳列島事情,玆遣二隻船,自皇城島,至長山島,昨已探還,登州軍門,委發兵船六十隻護送云,白牌通事,阻風未進,時留長山島事。以上燼餘日記
自巳時至酉時,日暈。夜五更,流星出王良星下,入艮方天際,狀如鉢,尾長三四尺許,色白。
答獻納李時楷疏曰,省疏具悉。凡論事之際,所見未同,則守志不撓,乃是臺諫之風采,心非而面從,顧虛名而雷同者,俱非言官所可忍爲也。爾之守志不撓,殊極合宜,勿辭察職。
府啓。答曰,氣體已爲平復,勿爲過慮。且內官似無罪犯。李義培等,其爲國之誠可嘉,竝勿論執。李楠壽汰去。
合啓。答曰,如是堅執,似過,更勿煩論。
禮曹啓目。答曰,依允。提調以下,使之奔走進退,以盡尊敬之道。
兵曹粘連啓目。答曰,其時論賞規例,相考稟處。
右議政金瑬十度呈辭。傳曰,安心調理。以上內下日記
有政。
上在昌慶宮。停常參·經筵。
禮曹啓目,今此天使時,各處宴享習儀,依前例各一度爲之事,磨鍊擧行,而但太平館則今方修理,太平館宴享習儀,迎勅初度習儀後,議政府仍行,而南別宮習儀,則今月十二日爲之,仁政殿親臨習儀,及王世子時敏堂親行習儀,則的奇來到後,擇日擧行事,知委,何如?傳曰,依啓。提調以下,使之奔走進退,以盡尊敬之道。重出。以上燼餘日記
右議政金瑬十一度呈辭。傳曰,安心調理。
合啓。答曰,已諭。
府啓。答曰,已諭,毋煩。且郊迎一事,時無苦痛之症,停廢不可矣。李楠壽,已爲汰去,不必深治。
府再啓。答曰,必不添傷,勿爲堅執。以上內下日記
上在昌慶宮。停常參·經筵。
禮曹啓目,今此冊封迎勅初度習儀,以今月初八日推擇啓下,而天使正奇,時無的報,習儀退行,何如?傳曰,依所啓施行。禮曹,迎勅習儀,初度五月十一日,二度十五日,改付標。
初三日成貼,遠接使金藎國狀啓,奏請使書狀官同來差官王進科,當刻到安州,探問詔使消息。若曰,前月二十三日到長山島,則登州所送探聽東江船二隻來泊,逢着都督所送迎候船,仍爲還入,此船到後,詔使當爲發船,白牌通事亦留長山島待風,尙未入去云,詔使留登之日,恐未及入往,極爲可慮事。以上燼餘日記
合啓。答曰,毋煩。
院啓。答曰,依啓。且吏曹回啓,非但言論甚當,亦無可避之嫌,勿爲更煩。
兵曹粘連啓目。答曰,若或誤書,以致如此,則情涉冤㧕,更爲參酌處置。
戶曹粘連啓目。答曰,本署牒報,有難取信,問于訓鍊都監,以啓。
答獻納李時楷疏曰,省疏具悉至懇。爾少無不敢出之事,宜遵前旨,從速察職。以上內下日記
上在昌慶宮。停常參·經筵。
戶曹草記。答曰,知道。所謂六張,似是六部,問于備局,磨鍊。
右議政金瑬十二度呈辭。傳曰,勿辭行公事,遣承旨敦諭。
傳曰,近來內侍敎官輩,怠慢日甚,一月仕進,不過七八日云,事極駭愕,竝爲推考,以懲其失。
院啓。答曰,依啓。吏曹堂上·郞廳推考事,不允。大司憲出仕事
合啓。答曰,毋庸更煩。
府啓。答曰,不允。李楠壽事,依啓。
答吏曹判書崔鳴吉等疏曰,疏辭,不無所見,停啓後爲之。以上內下日記
上在昌慶宮。停常參·經筵。
鄭百昌啓曰,禮曹請退習儀,而自初八日至十一日,其間數日,冊使時無的奇,似不當如是忙遽爲之,更令斟酌退行,何如?傳曰,允。
傳于徐景雨曰,今此欽賜一百兩,下該曹,使之補用於天使時。
鄭百昌,以禮曹言啓曰,今此春宮封典之降,實是宗社之大慶,中外臣民,孰不歡忭?陳賀之禮,乃出於臣子喜慶之情,而不可闕者也。聖敎不之許,只令頒敎,此誠聖孝出天,不欲以憂戚之中,受吉慶之禮也。然今此陳賀,非如常事之比,乃是一國莫重之慶,出於群下同然之願,而不可禁者也。臣等竊參商上下之情,而求其所宜,則自上,固宜不安於受之,而群下喜歡之誠,亦不可但已,如依節日例,自上親臨,而百官以黑團領行之,則旣有以臣子致敬之誠,而亦不害於自上謹喪之道,竊恐如此爲當。敢啓。傳曰,權停宜矣。
權鑊,以兵曹言啓曰,禮曹移文內,五禮儀,郊迎還宮,由崇禮門大路,而丙寅年天使時,百官由大路,迎引詣闕,大駕擧動,則由敦義門還宮,天使回還餞宴出宮時,由敦義門,今此天使時道路,預爲定奪云。五禮儀載錄,則由崇禮門大路,而祖宗朝景福宮受詔時,大駕還宮取路,常由敦義門,以其道路便捷,還宮行禮,自無窘迫節次也。丙寅年天使時,亦爲取路於敦義門,今亦以此磨鍊,何如?傳曰,依啓。
本月初五日成貼,遠接使金藎國狀啓,當刻到付本月初四日成貼,椵島譯官張禮忠告目內,詔使消息,都督亦以久無所報爲訝,都督所言,本鎭帶領精銳,送至王京,不但差官護送而已者,必是都督,乘此機會操縱,欲爲日後誇功責報之計,至京護送之說,固不滿一哂,而雖護送將官,若多數帶率,則弊甚不貲,詔使到島之後,極力周旋,俾無島兵付託出來之患事,譯官等處,更爲申飭,前項告目,都監以監封上送事。以上燼餘日記
夜一更,月暈。
傳曰,近來旱甚,有妨農業,孤切軫傷,其令該曹,祈雨祭設行。
兵曹粘連啓目。答曰,其時不爲論賞,必非偶然,姑從輕重之典,六品職除授。
答右議政金瑬箚曰,省箚具悉卿懇。卿其勿爲固辭,安心行公。
合啓。答曰,已諭。
府啓。答曰,依啓。禮貌官推考。李埱及當該部官,竝推考。內官事及李廓等事,不允。以上內下日記
有政。吏批,以李景曾爲淸州牧使,崔葕爲校理。玉堂日記
上在昌慶宮。停常參·經筵。
上在昌慶宮。停常參·經筵。
本月初七日成貼,遠接使金藎國狀啓,自前定以定州迎慰,則承旨下來,頭目禮單,亦依例贈給矣。今者平壤,旣有迎慰使,又有承旨別迎慰,此前日所無之事也。今日安州,爲前日鐵山,則平壤卽爲前日定州,旣別遣承旨迎慰,則原差迎慰使,似不必竝行,舊例碧蹄之外,又有迎慰使·承旨竝行之處,與否令該曹,更爲相考稟處事。禮曹回啓,平壤自前有迎慰使設宴之地,故迎慰使自政院依例差送,而定州別遣承旨,亦是前例不可廢,故承旨,亦擬送於平壤。曾因政院啓辭,承旨與迎慰使,依碧蹄例,四字缺宴事,覆啓蒙允矣。今此狀啓以爲,旣有承旨迎慰,則原迎慰使,似不爲擧行。平壤是本道大處,自前有迎慰使,今若以別遣承旨之故,減其本有之迎慰使,則天使或不無怪訝。然儐待之臣,凡接應之事,皆所主管,於其便否,思之熟矣,必有意見。此狀啓,罷其迎慰使,亦似爲當。自前迎慰使與承旨差送,皆自政院爲之,令政院,前例相考,稟定施行,何如?啓依允。政院啓曰,接待皇華,禮敬爲主,自我有所虧欠,被其呵責,則非但事體之損傷,彌縫之際,必加一節,遍觀各起謄錄,已事皆然。今者淸北各站,姑爲停罷,待其致訝,然後照呈禮單者,亦出於不得已也。平壤乃本道大處,迎慰使,有難減去。若以承旨疊行,爲未安,則似當進行肅川等地,而貽弊多端,又不可也。且黃州以後三處迎慰,皆有承旨竝行之禮,則平壤之承旨與迎慰使,偕入竝行,無所不可矣。但遠接使,以當事之臣,有此狀啓,其所思量,必當爛熟如是,而果能無事,則實爲便益。平壤迎慰,只承旨設行,迎慰使則退行於黃州,黃州迎慰,則退行於開城府,開城府迎慰使,勿爲下送,何如?傳曰,依前定奪施行,可也。鄭百昌以禮曹言啓曰,政院啓辭,習儀退行,何如,傳曰,允事,傳敎矣。伏見遠接使狀啓,天使探聽船回去,然後當爲發船云。如是則到迫之期,似不在旬日之中,白牌通事亦尙未入去云,習儀不可太早而爲之。待正期後,擇日爲之,何如?傳曰,允。
李德洙,以迎接都監言啓曰,迎勅初習儀,旣已退定於十一日,而天使乘船正奇,尙未來到。自前習儀,與正日相距曠遠,則都監所屬諸司,多有弊端,天使到我境後,次第設行,亦爲未晩。令禮曹參酌事勢,次次排日擧行,何如?傳曰,依啓。以上燼餘日記
夜一更,月暈,白雲一道如氣,起自乾方,直指艮方,長竟天,廣尺許,良久乃滅,白雲又一道,起自乾方,直指天中,長十餘丈,廣尺餘,掩日漸移南方,良久乃滅。二更,月暈。春坊日記
上在昌慶宮。停常參·經筵。
本月初九日成貼,遠接使金藎國狀啓,卽接譯官張禮忠告目內,詔使消息,尙未得聞,島中及寧遠回來船所言內,南京科官參停詔使之行,或以文官代送之說,極涉孟浪,同告目,都監輸送事。
徐景雨,以戶曹言啓曰,詔使時所用鏡面紙,卜定于兩南者,六十七卷,而安陰二卷,全州四卷,南原四卷,稍好,故捧上,餘皆麤造不合於詔使之用,事極未便,當該守令及監司,竝推考,使之罔晝夜改備上送,何如?傳曰,依啓。
又以戶曹言啓曰,詔使時各道監司,例有扶助之事,故咸鏡監營,則銀五百兩,黃毛四百條上送,而全羅道,木十同,各樣紙一千五百卷,小折墨一百同,慶尙道,木十同,各樣紙缺千三百三十卷,眞松墨竝一百同,三字缺,木十同,各樣紙一百六十卷,席子一百二十五,江原道,木八同上送,故竝爲捧上,補用於詔使之意,敢啓。傳曰,知道。以上燼餘日記
有政。吏批,以尹鳴殷爲獻納。
夜一更至三更,月暈。辰時,日暈。午時未時,日暈。春坊日記
右議政金瑬十三度呈辭。傳曰,安心調理。
刑曹粘連啓目。答曰,依允。尹得信事乙良,法例更爲相考處置。
戶曹草記。答曰,依啓。晉州官吏推考,勿爲罷黜。
答左副承旨權鑊疏曰,省疏具悉。此非辭遞之時,調理察職。
府啓。答曰,依啓。內官事及部官罷職事,不允。李義培加資改正事
合啓。答曰,獄事無實,故欲用妖言之律,爾等須勿堅執。以上內下日記
上在昌慶宮。停常參·經筵。
李敏求,以司饔院言啓曰,南別宮私習儀,以今月十二日,慕華館私習儀,以今月十六日,行之事,啓下矣。今聞詔使消息尙遠云,各日習儀,姑待的報爲之之意,敢啓。傳曰,知道。
李德洙,以左邊儺禮廳言啓曰,儺禮雜像,山臺之役,已盡完了,所未畢者,只植松畫彩等事,而此則必當臨時而爲之,邊首事知匠人若干人外,餘皆姑放,更待冊文到京之奇,完畢之意,敢啓。傳曰,知道。
李敏求啓曰,以禮曹冊封後陳賀事草記,傳曰,設使權停,而如節日之禮,庶可以行之矣。以全然廢闕爲言,何如是措辭耶,政院詳察事,下敎矣。三字缺國慶禮權停之時,非如冬至聖節望闕禮權停之比,自有進箋應行之禮矣。今此冊禮陳賀,旣有權停之敎,則惟當依例擧行,而草記內,泛然以不許爲言,故朝者捧入矣。今承下敎,更考前下聖批,則禮官之覆啓申請,似乎不察,此草記,還出給之意,敢啓。傳曰,知道。
鄭世矩啓曰,各道驛馬,遠道則今月二十日,近道則今月十五日上來事,已爲下諭矣。卽今詔使無的奇,若於定日,入京逢點,則非但芻草爲艱,不無被侵於都監下吏,而其間往來,恐致未及,亦難還送。使渠等,持馬留養於京畿近處,臨時招集之意,差使員處,令兵曹,前期知委,何如?傳曰,允。以上燼餘日記
右議政金瑬十四度呈辭。傳曰,安心調理。
合啓。答曰,已諭。
府啓。答曰,不允。出仕事,依啓。以上內下日記
上在昌慶宮。停常參·經筵。
本月十一日成貼,黃海兵使李崇元狀啓節該內,各官天使時軍威被抄矣,出身金逸敏等三百餘人,聯名所志內,自古天使時軍威,各其境上交替者,已成謄錄,今番開城留守狀啓據,不令境上交替,仍過松都,至長湍交替,一廢舊例,創開新弊,極爲悶慮叱分不喩,方此農月,三百餘軍遠入他道,往復之間,遲滯日子,尤爲渴悶,右良辭緣相考,依前境上交替事乙,狀啓定奪爲只爲爲白有置,在前天使時,本道軍威,自駒峴至金郊,限境內交替,明有謄錄,今若過松都至長湍板積橋交替,則不無前頭永以爲式之弊,當此農時,遠涉他道,實爲冤悶,至於許多二字缺外,草料亦甚難辦,軍情如此,不敢不達,敢此馳啓事。都監啓目粘連。前見鄭斗源狀啓,稱以自壬寅以後,天使時軍威,黃海道則長湍交替,京畿則金郊交替,旣有前例,今此軍威,請依前例擧行云。故都監回啓,旣有規例,依前擧行事,令兵曹知委施行,何如,啓,依允矣。今見李崇元狀啓,軍威護行,各其境上交替,明有可據。臣瑞鳳,曾於壬寅年爲遠接使從事官,黃海道軍威差使員甕津縣令尹繼善,領軍來迓於駒峴,分明記憶。以此觀之,各其境交替,流來規例,今不可有所變更。依謄錄遵行事,開城留守及京畿·黃海監司處行移,何如?啓依允。以上燼餘日記
夜二更,熒惑入太薇垣,犯右執法。
右議政金瑬十五度呈辭。傳曰,安心調理。
合啓。答曰,毋煩。
府啓。答曰,依啓。騎省郞廳及安穎男,竝推考。元汲遞差。內官事及部官事,不允。以上內下日記
上在昌慶宮。停常參·經筵。
府啓。答曰,已爲推考之人,觀其緘辭而處之未晩,不必煩論。元汲如是論執似過,置之可也。內官事,亦勿瀆擾。
司憲府粘連啓目。答曰,依允。功減一等,鄕所色吏,竝只除贖決杖,守令中未納之數最多者,亦令決杖。
諫院箚子。答曰,推考無罪,敬大臣也,不許拿鞫,重前規也。不顧是非,徒望虛譽,孤所不欲也。大抵此事,實涉微細,又無可杜之漸,而三司俱發,使遠近疑惑,可謂不幸之甚者也。
傳曰,奏請使韓仁及,副使金榮祖,書狀官沈之演,堂上譯官李膺·朴璇·李耋,各加一資,韓仁及奴婢四口·田十五結,金榮祖奴婢三口,田十結,沈之演奴婢二口·田七結,李膺奴婢中一口·田三結,吏文學官權侙,上通事朴得龍·玄贊,各熟馬一匹,寫字官張應善,捧勅官趙愛立,各半熟馬一匹,金好善等五,各兒馬一匹賜給。以上內下日記
訓鍊都監啓曰,都監三手軍兵,皆是步兵,其有馬者,只若干別武士,而所持之馬,亦皆無形,難以騎兵用之。故在前只出別武士將一員,使之率領矣。數年以來,都監因傳敎,多般拮据,辦得馬匹。且募得無役人及元軍中拙於砲殺者,移充馬兵,其數五百餘名,而將領則別武士將一員,仍爲率領。軍多將少,非但有欠於古人制兵之法,出用之餘,不無失伍之患,今依鍊兵實紀騎步參用之法,加出將官,以明其分數,似爲宜當。且念凡活物多聚,則斃隕之患,例也。如無隨損隨補之事,則終必爲還廢之歸,百爾思之,似無可繼之策。但聞都監軍兵試才賞格兒馬帖,不得趁時受出,至於宣祖朝所賜帖子,至今未受者亦多,不無稱冤之事,故以此司僕寺,一定其價,以木買貼云。故自都監,掛榜知委,軍兵中受馬帖,願納都監者,竝給價貿取,留置都監者頗多,以此兒馬帖,送于司僕寺,年例上來,歲貢馬帖字,分給之時,勿拘新舊,將一年施賞之數,每歲移送都監,以補倒損,則國有趁時施賞之典,馬則仍爲國用之物,於公於私,甚爲便當。且五百餘戰馬,病蹇之患,連續不絶,不可無馬醫,理馬一人,依旗牌官例給料,置諸軍中之意,竝惶恐敢稟。傳曰,依啓。且馬兵之數,多至於如此,其留意戎政,盡心職事,可知矣。訓局謄錄
上在昌慶宮。停常參·經筵。
傳曰,各處祈雨祭獻官李淹·李惟恕·李嶷·李安眞·鄭彦宏,各兒馬一匹,典禮官兼大祝金成九·韓克述·李士珪·羅緯素·朴守文,各上弦弓一張,諸執事及監察,各不裝弓一張,賜給。
府啓。答曰,已諭,毋煩。廉友赫,典籤李仁民等遞差事,依啓。
傳曰,濟州牧使李廓,韓川君李義境,各熟馬一匹賜給。軍器措備之功。以上內下日記
上在昌慶宮。停常參·經筵。
右議政金瑬十六度呈辭。傳曰,宜勿固辭,安心行公。遣承旨敦諭。
府啓。答曰,不允。安穎男事,依啓。
司憲府啓目。答曰,依允。功減一等,申恦乙良,棄爲爲乎矣。承旨所爲,亦甚駭異,摘發推考,以警他人。
答監察趙㴶等疏曰,爾等之意雖美,事涉煩擾,宜安心察職。以上內下日記
上在昌慶宮。停常參·經筵。
本日十五日辰時成貼,卽刻秦仁男,持詔使白牌及頭目等開錄別單五道,詔使前稟貼一道,來到安州下陸事,因秦仁男等呈文,批下準請,誠爲多幸,頭目等別單開計數,及牌文內各班數目,有所不同,未知其由,到椵島後,張禮忠亦詳知實數馳報,大槪必過於王·胡時一邊一百二十人之數,極爲可慮,牌文所謂勅印官二員,乃是宦小,不在一等頭目之內,渠且自稱別遣云,不可以頭目例待之,且盛時賢等五人,雖在於一等頭目之列,而詔使別作一帖,署之官職·姓名,着令秦仁男轉呈云,而觀其職緘,似非都司·守備之比,其所意望,亦必不細,護行將官·軍兵,三字缺開錄二單,似是止椵島護行,三字缺於出給通官,亦必有所望,此等人一字缺之事,令都監,參酌處置,詔使十四日到椵島之說,乃是冬乙郞山烽燧監官誤傳,而十三日已到廣鹿島,則想今明日亦當來泊椵島,白牌及別單數撥上,爲先上送,金貴仁等,亦令急急上送事。迎接都監啓目粘連。自前頭目接待,只有一二三等載錄,而此外,別無加等待之之文,今此盛時賢等,雖非軍官,猶在於開坐一等之中,其於接待之際,似當從優,而都監亦無可據流例,懸度下陸初頭,接待諸事,唯於臨時酌處,以此事意,行移,何如?傳曰,依啓。以上燼餘日記
有政。吏批,以金慶餘爲正言,黃胤後爲文學,洪命一爲司書。春坊日記
傳曰,今下弓矢,高山里僉使許道,給送。
府啓。答曰,不允。
答右議政金瑬箚曰,省箚具悉卿懇。卿宜勿辭,調理行公。以上內下日記
上在昌慶宮。停常參·經筵。
本月十六日成貼,黃海監司吳䎘狀啓,詔使所帶頭目接待節目,依倣已往謄錄整齊矣。伏見白牌所謂勅印官二員,亦是閹宦,在於頭目數外,接待之禮,似當有差別,而無可據之規,宴享時,贈給等物,令都監,急速定奪行會敎矣。衾枕則不可倉卒別備,以一等頭目衾枕餘件,推移進排,勢所不已,竝以商量指揮事。都監啓目粘連。勅印二官,乃是閹宦,接待節目,似當從優磨鍊,而聞乙丑王胡時,小宦三人亦來,取考其時謄錄,則無現出處,想在一等頭目之中,故不爲別樣載錄。大槪兩西接待之事,輕重厚薄不二字缺異,詳聞初頭接待如何,一樣擧行,而至於衾枕一段,有難倉卒別備,以一等頭目中所用,另擇移用,似無不可。以此行移,何如?啓依允。
李德洙,以禮曹言啓曰,以王世子接見時儀註,傳曰,付標處,有落漏條件,拂交倚何不磨鍊乎事,傳敎矣。付標處凡三處,考之五禮儀及儀註,則茶禮將進,王世子起座下,似當有稍前立三字,而前儀註亦無之,五禮儀則此三字,自上宴享儀有之,而王世子宴享儀則無之,此則非落漏也。唯王世子不請酒下,落少退立三字,提檢以盞受酒樂作下,落提檢以盞四字,蓋緣前儀註,有正·副使次知書寫,磨鍊出草之時,有所刪定,故緣此竝刪,此兩處文字草及正書草字,寫出之後,非不反覆考閱,而矇然看過,不能覺察,致勤聖敎,不勝惶恐。拂交倚,則五禮儀·前儀註,皆無之,雖自上宴享儀,只御覽儀註中,有此節目,而於天使前所呈儀註,則無此節目矣。付標三處,竝改付標以入。世子宮,已入儀註,添入拂交倚一節,改付標以入之意,敢啓。傳曰,知道。
司饔院以提調意啓曰,天使宴享時所用畫龍樽,前日則假畫龍樽用之,其負持往來之際,多有脫畫之弊,故自本院備價,付與赴京譯官,使之貿來,非一非再,而譯官等稱頉,不爲貿來,以此不得已,以石間朱起畫,燔造龍樽,唐差接見時,皆以此用之。今此詔使接待時,亦以此樽用之意,敢啓。傳曰,知道。
以仁政殿迎勅及宴享御前習儀儀註,傳敎李敏求曰,近侍以下,有先四拜禮,而今番殿坐處,政院預爲參酌定奪。李敏求啓曰,常時如唐差接見則,侍臣以下,亦無先爲四拜之禮,而今此演儀親臨,事關大禮,且係禮文所載,似難闕然不行。仁和門內,旣無殿坐處所,不得已二嚴前,就仁政殿庭,先行拜禮,似爲便當。伏候上裁。傳曰,依啓。
禮曹,冊封迎勅吉日,以六月初四日卯時,初六日辰時,初七日卯時推擇。啓。
右副承旨鄭世矩,天使迎慰事,西下。以上燼餘日記
右議政金瑬十八度呈辭。傳曰,安心調理。內下日記
上在昌慶宮。停常參·經筵。
本月十五日成貼,沈都督接伴使鄭文翼狀啓,詔使到石城島緣由,昨已馳啓,詔使所率船,或云二十七隻,或云六十餘隻,六十餘隻之說,必非的實,回來千摠羊成樑言內,軍兵七百餘名隨後云,昨日狀啓中軍兵數,互相言之者,正謂此也。此言雖或的實,似是海上護送之軍,一行員役·掾房參將·遊擊·都司·前站官等,昨晩追出,未及狀啓,而張禮忠告目,後錄爲白乎矣,今不開錄事。
十七日成貼,遠接使金藎國狀啓,詔使護行官等禮單及物目單子,下來矣。今見白牌通事齎來紅紙二帖,則所謂副摠馮·參將曺,皆是秩高之官,且稱欽差,此兩人,或停留於椵島,或至安州,護行與否,雖不可知,而二字缺不下於遼東都司之行,其迎慰一節,似難以尋常護行將官例待之,且渠輩旣以職銜及所率將官·軍兵之數,書於紅帖,給付秦仁男等,則其所意望,可知,前項兩人,迎慰·接待之禮及將官·軍兵等廩糧題給出處,自朝廷,商量指揮事。都監啓目粘連。馮·曺兩將,旣是秩高之官,而稱以欽差,則不可泛以護行官待之。在前天使時,遼東都司,跟隨護行,而近古以來,都司不爲出來,例以參將等官,都司稱號而來,中江宴,則依例行之,且丙寅年姜·王時,以本道秩高守令,稱以京官,宴享于鐵山,今亦依此爲之,宜當。所率將官及軍兵廩糧,本道監司及管餉使處,相議從優題給,其餘接待節目,則惟在遠接使隨宜策應事,行移,何如?啓依允。
李敏求啓曰,明日宴享習儀時,各宴宗宰,俱當進去,觀其節次,而若其行禮,則不可人人入參,只下馬宴,宗宰行之,似當。敢稟。傳曰,依啓。
十八日成貼,開城留守鄭斗源狀啓,節天使時軍威,境上交替事,依前謄錄施行事,行移矣。本府詔使時軍威段,臣考見丙午年謄錄,則其時本府狀啓,有曰今番天使時段置,軍威等乙,依壬寅年例,黃海道軍威,以長湍地交替,回程時,則京畿軍威,以金郊交替事狀啓據,兵曹回啓,依狀啓施行,何如,啓,依允爲白乎等以,臣前日狀啓中,特擧壬寅年爲例者,此也。其後己酉謄錄則闕失,而庚戌辛酉壬戌乙丑丙寅年良,詔使上來時,則黃海道軍威,以長湍交替,回程時,則京畿軍威,以金郊交替,明白載錄,今見黃海兵使李崇元狀啓,同道軍威,金郊交替,昭載謄錄,而凡各處謄錄,必彼此無異,而如是不同,臣未知其由,臣考,亦天使時謄錄軍威節目中,付籤上送,着令都監,憑準指揮事。都監啓目粘連。天使時軍威,各其境上交替事,臣瑞鳳壬寅年,目睹海西軍來迎於駒峴,至今分明記憶,而至於長湍與京畿軍交替事,似不分明,故前日回啓時,只擧駒峴而不及於長湍板積橋。今此鄭斗源狀啓,至引各年載錄爲白去乙,取考本府所送謄錄,則果如狀啓內,事勢節叱分依狀啓施行事,行移矣。今見黃海兵使狀啓,亦爲可慮。詔使若一宿卽發,則依前公事施行,或留一二日,則黃海軍威,卽爲還送,本府及京畿軍士,以隨便充數事,啓依允是白置。大槪,不於各境交替,而有此越境難便之事,實出於本府經亂之後,軍士不足之致,而非是舊例。今番段置,依狀啓施行爲乎矣,詔使或留本府一二日,則依丙午年例,黃海軍威,卽爲還送,本府及京畿軍士,充數施行事,京畿監司及黃海監司·兵使處行移,何如?啓依允。以上燼餘日記
府啓。答曰,已諭,毋煩。
答韓仁及·金榮祖疏曰,省疏具悉卿等之意。卿等俱有功勞,故施此賞典,宜安心勿辭。
院啓。答曰,不允。內官及南兵許完,黃兵李崇元,灣尹黃珀,罷職,鄭之問遠竄事。以上內下日記
巳時午時,日暈。
侍講院啓曰,王世子書筵進講時通略粗之規,雖在幼沖之年,已極未安,而自上有命宮官,不敢違越矣。今則世子學問長進,淹通涵泳之功,比前日甚異,而通略粗之規,不可一向因循。自今以後停止,何如?答曰,通略之規,未爲不可,而入啓似涉煩瀆,勿啓可也。春坊日記
訓鍊院啓曰,左司左哨官劉纘先,才勇最合於馬兵之將,移差馬兵哨官之意,敢啓。傳曰,知道。訓局謄錄
上在昌慶宮。停常參·經筵。
中路問安,假承旨宋克訒,出去。
十八日成貼,遠接使金藎國狀啓,張禮忠告目內,詔使到石城島後,時無消息,又告目內,當日程副摠一行掾房,來見職等於寓所,自言程爺與太府相接,備陳貴國至誠事大之誠,及前後周恤島衆之意,則太府心甚欽嘆,各衙門護送員役,因程爺陳弊,多數裁減云,仍問科參眞否,則曰果有是事,南科本意,必欲以文臣揀送,而聖旨特以內臣,業已受命,理難赶缺去月二十六日始爲發行云。數日之內,西風連吹,想不日來泊椵島,故下陸缺及一路接待之事,更良申飭一字缺候事。以上燼餘日記
右議政金瑬十九度呈辭。傳曰,安心調理。
府啓。答曰,依啓。安敬等遞差,田大年先罷後推,內官事及元汲·李英達等事,不允。始林君世俊推考事
院啓。答曰,不允。
戶曹草記。答曰,依啓。當該守令,使之勿爲罷職。以上內下日記
上在昌慶宮。停常參·經筵。
權鑊,以戶曹言啓曰,繕工監牒報內,以迎接都監甘結,南別宮塗壁時,尾帚一百柄,太平館塗壁時,所用尾帚七十柄進排,貿易價上下云云。疑其太濫,問于都監,則南別宮進排,只二十五柄。取考其實用之數,則太平館所用,亦只十五柄。牌招牒報之官,欲問緣由,則稱病不來。各司官吏,因緣詔使該用雜物,濫數牒報,以爲放散之地,事極駭愕。此雖微物,不可不隨現痛治,令攸司,推考治罪,何如?傳曰,依啓。官員先罷後推。以上燼餘日記
侍講院啓曰,昨日迎勅習儀禮畢後,仍有宴享隷儀云,故臣等,招禮曹該吏及通禮院贊儀,再三問之,則皆曰,下馬宴儀,明日當隷於南別宮,而今日則更無本院隷儀之擧。臣等猶疑其或不然,又招儀註次知書寫問之,則所答亦同,臣等仍爲罷出,其不察之失,與兼輔德金槃,避嫌之辭無異,不勝惶恐之至。但如此大禮習儀之時,爲其該吏者及贊儀,不可不痛懲,以爲日後之戒,請當該禮貌官,從重推考,禮曹色吏,令攸司,囚禁治罪。答曰,依啓。
酉時,日暈左珥。以上春坊日記
府啓。答曰,不允。李英達遞差。
院啓。答曰,不允。遞差事,依啓。以上內下日記
上在昌慶宮。停常參·經筵。
二十日卯時成貼,遠接使金藎國狀啓,當刻到付鐵山府使姜晉昕,本月十九日成貼馳報內,所叱串瞭望將文信質告目內,當日巳時,大船十七隻,自獐子島外洋,指向車牛島洋中,未知某樣船,爲先告目,昨日風勢大順,想必詔使之船,到島之後,更良聞見馳報計料事。
本月十九日成貼,沈都督接伴使鄭文翼狀啓,十九日辰時,唐船二十二隻先到不遠地,隨後亦多船隻,而此則杳莫知其幾隻矣。巳時量,天使前鋒船一隻來泊,同船所載人名數,別單謄書上送,同人等言內,詔使卽日當到本島云,而逆風方吹,時之早晩,未可預知事。
都督前報單,登鎭護防營唬船,目二字缺乘祥等十七名,座載護隨勅封前一字缺神威營參將曺隨役·姚勝虎等十五名。
二十日成貼,遠接使金藎國狀啓,卽接張禮忠告目內,十九日午時,登州護送前鋒前,自獐子島先來言內,天使昨日到獐子島,都督海岸迎候,時方聚軍。想天使昨日來泊椵島,故接待之事,一一整齊待候事。
李敏求啓曰,今此天使時,開城府別迎慰,何承旨進去乎?敢稟。傳曰,右承旨進去。
以禮曹,仁政殿宴享習儀二十七日爲之事單子,傳于鄭百昌曰,來月初爲之。
李敏求啓曰,今此西船,必是天使之行,雖於十九日卸下椵島,迎勅日期,似爲逼迫。初七日外吉日加擇,下諭于遠接使,以爲進退之地,似當。敢稟。傳曰,依啓。禮曹迎勅吉日六月十三日卯時,十五日卯時,加推擇,入啓。
二十日成貼,遠接使金藎國狀啓,卽接張禮忠告目,十九日未時天使坐船,來到椵島前洋,都督坐唬船,入接洋中,從容打話,問安使船,雖已先至,而與都督,不敢竝肩,故伺候俄頃之間,都督辭出後,始通問安承命前來之由,則天使答曰,夜深相見非便,可於明早來見云云事。以上燼餘日記
右議政金瑬二十度呈辭。傳曰,安心調理。
院啓。答曰,不允。
答豐海君浩疏曰,省疏具悉卿懇。卿其勿辭,安心察任。
吏曹草記。答曰,依啓。洪應麟,內需別坐除授,以酬其勞。
刑曹草記。答曰,知道。只陳畢納之意,可也。
府啓。答曰,依啓。李英達已爲遞差,不必堅執。內官事,不允。
禁府草記。答曰,知道。近因金景徵新論,紛擾太甚,今後此等文書,勿爲出給。
刑曹粘目。答曰,依近例施賞,渠欲得犯人財産,則依願給之。
答同知閔馨男疏曰,省疏具悉卿懇。卿其勿爲控辭,調理察職。
答戶曹判書金時讓箚曰,卿病如此,箚陳之事,當勉副焉。以上內下日記
上在昌慶宮。停常參·經筵。
本月二十日成貼,椵島問安使李俔狀啓,天使十九日來泊椵島前洋,臣卽奉御帖,候於天使坐船下,都督乘船,卽爲出迎,從容打話,卽通承命問候之意,則天使傳言,暮夜相會非便,可於明日相見,臣詰朝,又爲伺候,天使邀臣相見,行禮訖,奉呈御帖,則天使拱手稱謝曰,國王遣重臣,有勞問安,多謝,令臣,坐於西壁,待茶致款,仍言曰,儲君冊封,皇恩隆重,凡百接待,一依舊例,可也,不然則多有不便之事云,臣答曰,小邦感激皇恩,敢不盡誠,臣仍辭退,自上禮單末端,以無圖書爲訝,問於張禮忠,禮忠答曰,國書自前本無圖書之規云,則禮單十種,卽時照數三字缺出給回帖,故臣齎持上去事。
李敏求啓曰,宴享時儀註內,以宗宰欽終盃磨鍊,習儀時,皆依此行之矣。今者取考五禮儀及乙丑丙寅謄錄,則皆以中盃載錄。細閱前後啓下儀註,則天使前下送儀註,依五禮儀,以中盃磨鍊,而御覽儀註,誤以終盃磨鍊云。此不過依樣繕寫,不難之事,而不察如是,極爲駭愕。當該書寫缺御覽儀註還下付標之意,敢啓。傳曰,依啓。
上在昌慶宮。停常參·經筵。
二十一日成貼,遠接使金藎國狀啓,自前詔使時,本道節度使,無見官之禮,今則以兼牧使,在安州之由,漢人無不知之,詔使見全應時,亦問總兵有無姓名,則到本州後,不爲見官,似爲未安,且有陳兵護衛之事,節度使柳琳,依前義州府尹例,使之見官行禮事。
同日成貼,遠接使金藎國狀啓,卽刻嚮導譯官全應時來言,本月十八日,天使招坐船上,問曰,爾旣嚮導我,當由何路,答曰,止安州嚮導矣。詔使曰,王·胡於鐵山下陸,俺獨何故,卸船於安州乎,答曰,那時小邦,不㺚患,今則淸川以北,莽爲空虛,且㺚患留屯處至近,此甚可虞。詔使曰,四字缺,答,鎭江不過四五十里矣。詔使曰,無大江乎,答曰,雖有鴨綠,而多淺灘矣。詔使曰,爾國兵馬幾許,答曰,小邦農時,則放兵耕作之故,見存兵馬甚少,詔使曰,爾國無總兵乎,答曰,有之。詔使曰,旣有總兵,則何兵馬甚少耶,安州距邊上幾許,答曰,二百餘里,而胡騎一日可到。門下官在傍者曰,平壤有大江。詔使曰,然則此處,似好。答曰,老爺下陸處所,事體甚重,若欲於大同江下陸,則小的先歸,報知此意於本國矣。詔使曰,此則到椵島後,當與都督議處,姑依爾國之請,待候於安州。且曰,遠接使安在,答曰,在安州。詔使曰,爾急歸說與遠接使,俺以爾國事冒險而來,沿路諸將,皆發兵護送,爾國豈宜少忽,當整齊兵馬。詔使又問,沿道距海程幾許,答曰,或四十里不等矣。詔使曰,至王京,皆如此乎,答曰,止鳳山,如此矣。詔使曰,當今整齊船隻,於俺所過沿路近海處,以備不虞云云,蓋其意甚怕㺚虜,有此畏㤼之言,詔使,且令傳說此意於臣,卽還來報,故臣以小邦於老爺衛護迎接之事,無所不用其極,今承勤敎,敢不奉以周旋之意,使應時,入往椵島,回復於詔使前,詔使旣有畏㤼之念,而本國亦以近邊之慮,引入於安州,則初頭衛護之形,似不可草草,故着令本道監·兵使,軍威一事,稍加增飾,以示近邊警備之意事。
禮曹啓目,丙寅年天使時,崇政殿一一字缺宴享習儀爲之。今亦依前例,來六月初二日仁政殿宴享習儀爲之事,二字缺何如?傳曰,依啓。
二十二日成貼,遠接使狀啓,卽接張禮忠告目,詔使員役勘定之數,與前白牌通事所言一樣,而白牌計開,軍牢·皂隷四十二名及中轎二班十六名,旣在減去,但見登州護行將官曺參將公文,則有上京之意,所率軍兵,亦至三百餘名,極爲驚駭,禮忠等告目內,亦云詔使以奉聖旨爲重云,太監當初題本,奉聖旨護行之擧,專爲海防一事,安有至王京護行之命乎,此輩之憑依圖利,萬分可惡,令張禮忠等,據理開諭,雖或行人情於詔使一行用事之處,而期於中止,勿令上京,前日秦仁男等所持文書,則護行將官馮副摠·曺參將兩員,而今此張禮忠告目中,又出湯遊擊一員,且曺參將,獨有上前公文,未知馮·湯兩人,時未定上京之意耶,且曺參將公文外面,直書國姓,此曾前所無之事,極爲未安,而旣已出來,不得還援,仍爲上送。張禮忠告目原本及詔使員役計開別單,政院以監封上送事。
同日成貼,遠接使狀啓,詔使未入京前,已有無理之言,前頭策應,極爲可慮,當待張禮忠出來,詳知曲折馳啓,同張禮忠告目,政院以上送事。都監啓目粘連。勅使冒險邀利之慾,不待上來,而固已槪想。今觀此狀啓,參看張禮忠告目,則其無端先示嗔怒,以爲抑勒之狀,極爲無理,酬應二字缺不可一向調娛,援據舊例,譬曉明白,二字缺不無動責之理。至如登來將官三員及所領船兵,留待安州及椵島,護送將官,竝不許上京,到安州落後等項,若如所約,則其利博矣。六十斤蔘,百餘兩銀,不爲浪費之資,依給無妨,惟只所謂冊使或一或二,出於一時聖旨,總是一起,不可以一二,有所輕重,該國任意區別,欲以折半之禮輕侮本監,一兩日內,急速來說云者,其意慾無窮,必欲竝呑王·胡各人所得之物。取考乙丑謄錄,則京中銀子用數十萬七千餘兩,人蔘二千一百餘斤,而沿路所用,不在其限。今日之物力,太半不及於乙丑,而璫也牢守不回,期在充塡,則雖竭環東之力,終不能辦得,而國隨以斃矣。反覆思惟,未得善策,令廟堂,從長議處,何如?啓依允。備邊司啓目粘連。詳見張禮忠告目,則詔使之無端生怒,以爲抑勒之狀,極爲痛駭。其曰題本,俟聖旨進退之言,必無是事,尤爲無理,欲竝取兩使所贈之物,出於無厭之壑慾,而人之有心,雖難忖度,似在於故爲此言,以爲脅勒多取之地而已。渠亦人耳,豈可重取一使之無名禮單哉?此則當據理固爭,而至於開讀等別禮單,稱以我國慶事,無干於使之單兩云云,而必欲加捧,則雖不可一從其言,稍加兩數,俾不至生梗,似爲得宜。此意行移,何如?傳曰,依回啓施行,爲幸矣。開讀禮叱分,加給,此外別禮單三字缺
本月二十日成貼,譯官張禮忠遠接使處告目,昨日天使到泊椵島事,已爲馳報矣。當日詰朝,行見禮於船上,仍告問安使受命下來之意,則卽邀相見,別無大段說話,而以自上禮單無圖書爲問,答以國書,本無圖書之規,則乃許受之,蓋慮有中間虛疏之弊,問此不當問之事,誠可笑也。且言冊封儲君,皇恩隆重,凡百禮節,一依舊典云云,則初頭立言之意,從可知也。問安使打發之後,把職等缺先言,老爺牌由鐵山事等,在登下海題本時,已行具奏,該國請於安州登峯,意在省費,不亦巧乎?職等惟此一款,所素深思熟計者也。答以有例不可廢,無例不可增,則渠等相顧曰,乙丑年接待時成例,竝在篋中,何可誣也,自前義州至二字缺各站,皆有折儀,務照舊例行之,可也。答曰,此則當時党志孝,恣行不義之事也。大人一心,贊揚老爺盛德,必不與志孝同彙,如此無理之事,願勿提起,且本國接待皇華,匪今斯今,隨行官舍,各有名色,而今見白牌,軍牢·皂隷,卽無名無色之人,而數踰四十,此輩若自京師隨來,則不可半道還送,在路充數,擾害地方,則恐非聖天子字小之意也。盛時賢與翟光耀附耳密言曰,軍牢·皂隷竝四十二名,必欲減省,則俺當替爾,周旋於老爺,一字缺兄弟。卽入天使坐船,俄頃之間,慮有數字缺而出言曰,事可諧矣。但凡大小之事,必由四爺,大爺劉·王兩太監而導達,此意,可急報儐使及布政通儀,停當回話,則兩色員役,當以該國人夫代之云。頭目一人減却,爲今日急務,若以數百兩爲先容,則自此周旋活動之門,庶有所開,故六人竝三百兩書給之後,盛時賢等,卽爲稟定,依其所請,而恐有後談,討得文字,以便稟報之地,則天使眼前,散給單子,乃軍牢·皂隷等,皆令我國預備事也。且大轎轎夫三班二十四名,班頭一名,則自是常規,而中轎二班轎夫,亦至十六名,以我國人夫擔持事,已爲定奪矣。但登州護送將官曺參將·馮遊擊·湯遊擊等三員,奉聖旨領兵來者也。護送本爲海防,而到此地頭,爭欲上京,都督標下諸將,亦碎首爭之,細思接待之事,罔知所爲。登差及島衆,勿爲帶去事,試探詔使主意,則似無動聽之理,方與六人,多般周旋,而卽刻曺參將出給封書,使之撥上上送,其手本內事意,別單書示六人,更令曲加儐接,而護送擧措,旣以奉聖旨爲重,其於去就,天使亦以爲重難。設使行賂,以草略之物,豈能調制登·椵兩處人之所大欲哉?極爲悶慮,盛時賢謂職等曰,老爺頗苦水土不服,茶蔘若干兩,未可得耶?答曰,身無所帶,當報遠接使取用云。則曰多謝費心。今去小譯處,精蔘一斤封票入送,隨封二字缺二員,本非管下,故雖不在一等之三字缺等事,宜無異同,劉·王兩人,若或優二字缺其待天使兄弟,似當更加一節,故盛·翟兩人處,亦爲議妥矣。敢此馳報。
二十一日成貼,張禮忠等遠接使告目,昨日馳報辭緣,想已洞燭,目今大關嶺,惟是兩處護送去就,而事係重大,連日相持,費盡心力,今日又與劉·王兩璫等處六人,多方行計,無所不至,不費財貨,白地得力,有同求道於盲者,不得已約給賄賂,以爲周旋之地,則所望浩大,未敢擅節,仍竊思惟,幾會一失,則駟馬難追,且以利害言之,則兩處護送將欽,各有體面,除一路往返之弊外,入京後各項禮單應給之物,厥數甚多,若除出禮單人蔘,以爲得力之地,則其於善事之道,未爲不可,故以人蔘十斤講定,則非六十斤,決難停當,而又有天使貼身·管家等種種贊助之處,則不可以蔘兩散給,此則當用百餘兩銀子也。銀蔘如約給之,則登來將官三員及所領船兵,皆在安州留待,椵島護送將官,則竝不許上京,到安州,旋卽散還云,卑職妄料,以此停當,則可除一分騷擾之弊,而其於省功之道,亦不無所益也。事係重大,撥上馳報,急急回下,以憑處置,何如,且天使令盛時賢等傳言曰,本監奉命勅封屬國,在該國,所當於皮島,遣大臣設宴,以慰欽命,而只將蔘斤塞責,褻慢皇命,莫此爲甚,自皮島抵安州之際,天使將不免枵腹之患,褻慢欽命,乃所以褻慢皇上也。本監二字缺者,天朝大體也。該國素稱禮義之邦,而二百年恭順之禮,至此掃地,二字缺天下事,隨時隨變,該國每言舊例,當一字缺之例,亦一時開創之例,且冊使或一或二,出於一時聖旨,摠是一起,不可以一二有所輕重,該國任意區別,欲以折半之禮,輕侮本監,此意,傳與伴臣,討得的當回話,然後方定本監去留,一兩日內急速來說,以憑處置云云。職等歷擧各起前例,一一爭辨,則怒色勃勃,以示怪險,昨日已受問安禮單,還爲出給曰,無禮之物,受之,何益,只以辱命,所謂折半禮,前頭凡百之事,竝依王·胡兩使之例,不欲有所差減,此則出於千萬料外,罔知所爲,俄頃,天使招禮忠等進前,大責曰,本監當具奏不可辱命之意,候旨進退,通官可星夜出來,與儐使着令議妥,各樣禮節,一一停當來說,不然,大小體面,該國自損,本監竝不相干云,職等以不入耳之言,萬端開說,則聲色俱厲,不得已禮忠隨後出去之意,爲先馳報事。以上燼餘日記
上在昌慶宮。停常參·經筵。
二十三日成貼,遠接使金藎國狀啓,迎勅吉日,以六月初四初六初七等日,推擇下諭矣。詔使十九日到椵島之後,時無發船之意,方以無理難從之事,出送張禮忠,待其停當還往後出來云,其勢,今朔內似難下陸,迎勅吉日,決無及期之望,令該曹,更爲商量處置事。
同日成貼,遠接使狀啓,接待華使,乃藩國莫重之事,分外需索,雖不得一一應求,而如鋪陳·供帳·器具等事,不可不致敬盡禮,而今此詔使先聲,甚爲忙迫,且値西路蕩殘之日,凡干接應之禮,恐未得成形,極爲悶慮,今到平壤,親點各站館舍供帳之類,則本道監司張二字缺用民結尺布·斗粟,而皆自營中二字缺辦,至於各官守令該用人情,亦自本官題給,處事得宜,故各站一應措備之物,無不整齊精潔,無欠於二百年接待華使之禮,誠爲喜幸,黃海·京畿兩道,想亦必無欠闕,容臣身親經歷,檢驗形止後,馳啓事。以上燼餘日記
傳曰,今日政,司諫以輔德申敏一除授,輔德以禮貌閑習人擇擬。
有政。吏批,以朴潢爲輔德。以上春坊日記
右議政金瑬二十一度呈辭。傳曰,安心調理。
答判付事金尙容疏曰,卿病如此,箚陳之事,當勉副焉。
府啓。答曰,不允。辛應純遞差。
院啓。答曰,許完等到今續續論罪,事體未妥,問于大臣處之。吳以恭事,所爲設或過當,非擅呈之事,不必治罪。且所呈手本,乃是先啓文書,承旨似難任意斥退也。刑曹堂上·郞廳推考。他餘事,竝不允。以上內下日記
上在昌慶宮。停常參·經筵。
二十四日成貼,遠接使金藎國狀啓,當刻到付譯官韓瑗,二十二日成貼告目內,當日天使,令翟光耀,招瑗言曰,本監要觀爾國軍容,通官言於迎候將,整兵握櫓,吹螺喊吶,一齊放砲,天使微哂曰,此軍,曾與獺兵交戰乎,答曰,丁卯之變,在龍骨山城,累獲大捷,天使點頭曰,身無片甲,若遇勁敵,便作無用之兵矣。午後,又令翟光耀,謂瑗曰,明日風順,則欲往身彌島,等待張通官來,彼可泊船否,瑗問于水手,則皆言有兩三處沙灘,時當下弦,恐難過去云,將此言,使翟光耀,轉稟天使前,則出言曰,然則此處一兩日,留待張通官來,可矣云云事,告目爲白乎等以,敢此馳啓事。
二十四日成貼,平安監司張紳狀啓,沈都督差都事沈永一,一字缺以冊封致賀事,齎禮單,率家丁十餘名,自鐵山上京計料,同沈永忠,某日出陸與否及家丁實數,追後馳啓事。禮曹啓目粘連。前例差官,都司以上,則接伴官差送,別設接待所,入京有上下馬翌日等宴。今者天使入境,而此差又來,其弊極大。然前例事,不可廢閣,令該曹,接伴官接待,依例差出以待,若差官與天使一行上來,則接伴官不必差送,令都監,兼爲接待。更待馳報,知其與天使同行與否,然後接伴官發送。此意,本道監司處行移,何如?啓依允。
當日遠接使狀啓,下都監,都監啓目粘連。曾因詳知西邊水路人,得聞彼間多沙灘,閣船處,必須潮漲之時,便於使船。觀此狀啓,勅行似無久留島中之形,而當於二十七八日間,潮水新漲之時,發船離島。但前以站路近胡,深懷畏怯,出陸之後,目見軍威不肅,則不無致詰之端,衛行諸軍,十分警備,有若臨敵者然,使彼不得執言,實合事宜。右良辭緣,平安監司·兵使處,竝行移,何如?啓依允。
二十四日成貼,平安監司張紳狀啓,詔使回泊時,都督若親護行,則依前日備邊司公事,秩高守令,稱以京官,接待計料,今聞都督差游擊李逢春,護送天使于安州云,李逢春係是尋常將官,不必以京官接待,故到泊之後,臣差送守令,一缺數字例接待計料事。都監啓目粘連。接待李逢春,不必以秩高守令京官稱號,依狀啓,便委差一守令接待事,行移何如?啓依允。
李德洙,以禮曹言啓曰,曾因本曹啓辭,王世子某日宴進參事啓稟,而傳曰,知道。下馬宴·餞宴進參,別宴時亦參一番,可矣事,傳敎矣。別宴不知當爲幾番,而或行於南別宮,或行於仁政殿,王世子一番參之,則似當於仁政殿宴禮參之。此亦須預爲定奪,故敢稟。傳曰,依啓。
二十四日成貼,遠接使狀啓,卽接鐵山馳報,島中譯官二十三日成貼告目據,天使今明日,待張禮忠還島,卽時發船計料,門下左右人等,皆云天使在登州,聞程副摠之言,在島遼民,不爲帶來牢定云,故虛實間馳報矣。在島,果若不爲帶來,則誠爲除弊,登州護行軍兵,不爲上京事,張禮忠雖與詔使一行用事人等相約,而第未知畢竟何如,以此爲慮事。以上燼餘日記
右議政金瑬二十二度呈辭。傳曰,安心調理。
院啓。答曰,不允。鄭之問事,亦爲問于大臣處之。以上內下日記
上在昌慶宮。停常參·經筵。
二十四日成貼,遠接使金藎國狀啓,節到付迎接都監關內,節啓下本道書狀啓,都監啓目粘連啓下是白有亦,馮·曺兩將,旣是秩高之官,而稱以欽差,則不可泛以護行官待之,在前天使時,遼東都司跟隨護行,而近古以來,都司稱號而來,中江宴享,則依前行之,且丙寅年姜·王時,以本道秩高守令,稱以京官,宴享護行將官于鐵山,今亦依此爲之,似當,所率將官及軍兵等廩糧等,本道監司及管餉使相議,從優題給,其餘接待節目,則惟在遠接使隨宜策應,右良辭緣,行移,何如,崇禎七年五月二十日同副承旨五字缺次知啓依允,以敎旨內,貌二字缺審施行向事關是白置有亦,除奉旨遵行外,今此登州護行將官,皆非乙丙年之比,因海路多梗,太監題本,奉聖旨護行,故副摠馮·參將曺·遊擊湯,皆稱欽命護行云,而聞張禮忠之言,則乘轎鼓吹威儀甚盛,所率人等,爭來問之曰,何無迎慰之擧耶,答曰,雖或應有之禮,本國神靈,而預知乎云,則渠輩亦以爲然,而此等之上京與否,雖不可知,到安州留駐時,若無接伴迎慰之擧,必有發怒之患,接伴則當姑觀勢,而迎慰則不可不趁早行之矣。使臣依朝廷分付,以本道秩高守令差定,似無不可,御帖禮單,則都監急急參酌,稟處事。都監啓目粘連。護行三將官接慰等事,依狀啓施行,御帖禮單,令該曹,急急磨鍊下送,何如?啓依允。
二十五日成貼,黃海監司吳䎘狀啓,本道軍威,境上交替事,因節度使李崇元狀啓,都監覆啓之辭,攻破開城府謬例,考據明白,軍情胥悅,卽接都監行會,又依鄭斗源狀啓施行,詔使若留本府一二日,則依丙午年例,本道軍威,卽爲還送,以本府及京畿軍士充數云,各道自有限界,如夫馬諸事,皆於境上交替,則何獨軍威越他境一字缺息之地乎,本府之所謂謄錄,乃出於亂後一時啓請苟簡之擧,非故實,明矣。且詔使若留則還送,不留則便行,二字缺所未曉,留一二日,而有充數之軍兵,難於前期一二日交替乎,雖不得如平安·黃海之替於境上,本府必預爲整齊,本府五里程替還,永爲定式,以慰一道軍情,彼此兩便,請令都監定奪分付事。都監啓目粘連。軍威越境事,當初自都監,以爲非便,使之各其境交替事,覆啓行會矣。厥後鄭斗源援例狀啓,且送各年謄錄,更加詳究,則過境相替,本非平時流例,而特因本府軍兵亂後死亡,出於一時之變通,到今仍爲遵行之例。參考京營所上謄錄,亦爲相同,故以依近例施行事,開城留守及黃海道監司·兵使等處,申明行會。今不可續續更改,依前行移擧行事,行會如何?啓依允。以上燼餘日記
侍講院啓曰,丙寅年詔使時,王世子接見之日,賓客二員,因傳敎隨參,今番詔使接見時,亦依前爲之?敢稟。傳曰,依啓。
又啓曰,今番詔使,王世子接見等事,與丙寅年詔使時有異,而本院久遠日記散失,今無可據。各項當行節目,不可以臣等之臆見,擅定條列以啓,令禮官,預爲講定,何如?傳曰,依啓。
自昧爽至辰時,有霧氣。以上春坊日記
府啓。答曰,不允。辛應純旣已遞差,不必罷職。
院啓。答曰,不允。吳以恭推考,當該堂上·郞廳竝遞差。
玉堂箚子。答曰,省箚具悉。深嘉爾等愛君憂國之誠。箚陳之辭,無非嘉言至論,敢不惕念採施哉?以上內下日記
上在昌慶宮。停常參·經筵。
本月二十五日成貼,遠接使金藎國狀啓,卽見譯官韓瑗告目,天使昨日與都督擊毬,左腿有傷,今早問安,則答曰,不至大段云,翟光耀謂瑗曰,老爺達夜苦痛,通官速報儐使,可差官備禮物問安,旱路勢不可及,雖水路來問,亦不妨,再三囑付,且云,老爺行期,在張通官回報,卽爲發程,苦待苦待云,當初護送將官等,皆言陸路亦爲護行,直到王京云,今則曰,陸路護行,定不得爲,似有缺望之色,瑗卽懇請于盛·翟二人,討得明示,則曰此一款事,到安州始定云,其意向可知事,告目是白置,差官問安之說,二字缺得禮物之故,臣以未迎勅前三字缺各問安之意,令本譯等,措貼報事。
二十六日成貼,遠接使狀啓,一字缺接韓瑗二十五日成貼告目內,今早問安,則曰差歇矣。午後謂瑗曰,等待張通官甚苦甚苦,今日風順,則定爲發船云,未時起碇,直向安州,故馳報事告目是白置,詔使昨日發船,則今日間當到老江,待海上候望,馳啓計料事。
鄭百昌,以戶曹言啓曰,護行三將官禮單,令該曹磨鍊下送事,啓下矣。護行官一員禮單,已依乙丑年例磨鍊,順付於椵島問安使之行矣。今此三將禮單中一員,則以前下送禮單磨鍊移用,而二員則亦用乙丑年例磨鍊,別定禁軍齎送之意,敢啓。傳曰,知道。
三字缺傳曰,依前例爲之。以上燼餘日記
答右議政金瑬疏曰,省疏具悉。偶然言及之辭,不必介意,卿宜安心。
禮曹草記。答曰,知道。再捧承傳之擧,殊極寒心。今後不遵命令者,一一摘發罷職,以除此弊。
禮曹草記。答曰,依啓。初場製論賦,分京外試取,而講經亦依例爲之,更爲參酌定奪。
府啓。答曰,不允。
院啓。答曰,不允。且金益熙事,頃者觀其疏辭,則言多浮妄,少無愧屈之意,識見不明,徒重無禮之習,其不避之擧,着冠之失,毋足責也。以上內下日記
上在昌慶宮。停常參·經筵。
本月二十五日成貼,都督接伴使鄭文翼狀啓,近數日來,天使一行,人皆言待張禮忠回來發船云矣,卽日未時,天使所率船隻,不意拂帆,都督追及船上,僅成餞禮後,天使一行齊向身彌島,張禮忠則從陸入來,勢必相違,以是爲慮,都司沈永忠,昨日定爲發行爲白如可,還□牌文,明日從水路,追護詔使之行云,副將李逢春,以護行事,都督出送于安州向事。以上燼餘日記
府啓。答曰,不允。
右議政金瑬二十三度呈辭。傳曰,安心調理。
院啓。答曰,不允。以上內下日記
有政。日記廳郞廳李載顯書。郞廳李聖運校正
上在昌慶宮。停常參·經筵。
辰時巳時,日暈。未時申時,日暈。
府啓。答曰,依啓。鄭之問絶島定配似過,依諫院啓辭施行,可也。內官事,不允。
院啓。答曰,毋煩。以上內下日記
上在昌慶宮。停常參·經筵。
右議政金瑬二十四度呈辭。傳曰,安心調理。
府啓。答曰,不允。他道移配事,依啓。鄭之問事。
院啓。答曰,不允。鄭之問似過,更勿煩論。內下日記
辰時巳時,日暈。未時申時,日暈。春坊日記
上在昌慶宮。停常參·經筵。
禮曹啓曰,王世子接見後,天使欲爲回禮,則如丙寅年例防塞之語,防之似當,亦可辭以不敢當之意,但天使强欲回禮,則終爲防塞,亦涉未妥,此一款,議大臣定奪,何如?傳曰,依啓事,傳敎矣。議于大臣,則領議政尹昉,左議政吳允謙,行判中樞府事李廷龜,以爲天使回禮,旣無舊例,依前措語,累次固辭,似爲宜當,伏惟上裁。領中樞府事鄭昌衍,右議政金瑬,行判中樞府事金尙容,病不收議。大臣之意如此,上裁施行,何如?傳曰,依議。春坊日記
府啓。答曰,旣往之事,到今按覈未妥,邊遠定配,可也。內官事,不允。內下日記
上在昌慶宮。停常參·經筵。
侍講院啓曰,王世子接見詔使時酬酢措語,因下令本院,講定於師傅賓客,別單書入之意,敢啓。傳曰,問皇上萬福,當在於未坐之前,此意,言于講院。春坊日記
右議政金瑬二十五度呈辭。傳曰,安心調理。
藥房啓辭。答曰,依啓。議藥事。
又啓辭。答曰,詳啓以啓。嬪宮所進議藥事。
府啓。答曰,已諭,毋煩。以上內下日記
上在昌慶宮。停常參·經筵。
備忘記,祈雨祭獻官尹毅立·鄭廣敬·李掬·卞三近,各熟馬一疋,大祝鄭道榮·李應蓍·金光宇,各兒馬一匹,典祀官以下諸執事及監察,各上絃弓一張賜給。內下日記
上在昌慶宮。停常參·經筵。
有政。吏批,以洪命一爲正言,金慶餘爲司書。
卯時辰時,日暈。春坊日記
府啓。答曰,已諭,毋煩。內下日記
上在昌慶宮。停常參·經筵。
辰時,日有重暈,外暈有兩珥。
府啓。答曰,不允。
右議政金瑬二十六度呈辭。傳曰,安心調理。
院啓。答曰,不允。吳以恭已爲推考,不必罷職。書吏下送事,依啓。
戶曹草記。答曰,知道。雖涉濫觴,所費不多,前例分明,則給之。
司饔院草記。答曰,依啓。義寧君先罷後推。內下日記
上在昌慶宮。停常參·經筵。
傳曰,工曹判書張顯光上來時,令該道監司給馬,使之乘駕轎上來。
院啓。答曰,鄭之問疏辭,如是凶慘,則當初必無落漏之理,依前定奪,邊遠定配,可也。他餘事,竝不允。
府啓。答曰,鄭之問疏辭,如是凶慘,則當初必無落漏之理,依前定奪,邊遠定配,可也。內官事,不允。內下日記
上在昌慶宮。停常參·經筵。
府啓。答曰,已諭,毋煩。
院啓。答曰,已諭,毋煩。
右議政金瑬二十七度呈辭。傳曰,勿辭行公事,遣承旨敦諭。
府啓。答曰,不允。
院啓。答曰,不允。
禮曹草記。答曰,知道。賀日未過之前,自政院直捧,似未妥當矣。以上內下日記
上在昌慶宮。停當參·經筵。
上在昌慶宮。停常參·經筵。
午時,日暈。春坊日記
上在昌慶宮。停常參·經筵。
禁府草記。答曰,知道。色吏亦爲分揀放送。
院啓。答曰,依啓。內官事及鄭之問事,不允。內下日記
府啓。答曰,依啓。內官事及鄭之問事,不允。內下日記
上在昌慶宮。停常參·經筵。
禮曹啓曰,云云事,傳敎矣。臣等初意,竊以爲王世子接見天使之後,則似不可無候問之禮也。今見此啓辭中,或者之說,實有所見。大槪王世子於國中凡事,皆無專行之義,接待賓客,似不當干預,勿爲問安,似當。敢啓。傳曰,依啓。
侍講院啓曰,王世子天使前別宴時,天使隨參官等,亦有饋餉之規,則不可無贈給之物。令該曹,照例磨鍊,何如?傳曰,依啓。以上春坊日記
府·院啓。答曰,竝不允。
兵曹粘連啓目。答曰,舟師所屬之人,勿爲收布,似當十分參酌處置。
刑曹粘連啓目。答曰,依允。且梁天南等所犯亦重,以盜用六部衙門印信律施行,減等安徐。
兵批草記。答曰,知道。數遞則得人尤爲不易,依前例,以一年爲限,可矣。江華別將事。以上內下日記
上在昌慶宮。停常參·經筵。
答知敦寧洪憙疏曰,省疏具悉卿懇。卿其勿辭,調理行公。
禮曹草記。答曰,知道。問候之禮,天使欲令行於迎勅時云云,如是答之,未妥矣。且不請酒一款,急速問于諸大臣,明白行會。
院啓。答曰,不允。承旨少無所失,勿爲煩論。
府啓。答曰,勿煩。
迎接都監粘連啓目。答曰,加磨鍊,人蔘勿給。以上內下日記
上在昌慶宮。停常參·經筵。
院啓。答曰,已諭,毋煩。
刑曹草記。答曰,依啓。當該官吏,難免廢閣之罪,竝以推考。
答禮曹判書趙翼箚曰,直捧不可之意,已爲批下,不必如是相較。
府啓。答曰,已諭,毋煩。
院處置。答曰,若非怠慢,則必是故犯,今姑罷職,以明是非。以上內下日記
上在昌慶宮。停常參·經筵。
侍講院啓曰,云云事,傳敎矣。坐定後,問其起居,臣等之意,亦有所未妥,欲爲稟定矣。今承聖敎,實爲允當,元單子中改付標之意,敢啓。傳曰,知道。春坊日記
備局草記。答曰,知道。此時言及,似爲非便,入京後此狀啓,謄書示之。
諫院避嫌。答曰,勿辭。且近來新進之輩,不顧事體,徒務自便,爾等前日所聞見之人,亦必怠慢自便者也。其人所爲,不可爾法也,明矣,勿爲苟且之言。
府啓。答曰,依啓。內官事及鄭之問事,不允。司諫以下遞差。以上內下日記
訓鍊院啓曰,別中司把摠裴時亮,以都摠府經歷,入直頻數,本司察任,不得專一,把摠改差之意,敢啓。訓局謄錄
上在昌慶宮。停常參·經筵。
侍講院啓曰,王世子問皇上萬福一款,別宴時說話中定奪,啓下矣。臣等更爲商確,則此禮,當在於初見之時,而迎勅之日,旣行再拜之禮,又參於下馬等宴,屢次相接之後,別宴時始行問禮,似爲便當。且再拜之後,旣已接話,則無端直出,亦似未穩。辭退之際,亦當有拜揖之禮,令禮官,竝爲定奪,添入於儀註中,何如?傳曰,依啓。春坊日記
備邊司草記。答曰,依允。且本道監司,擅開無前之事,以貽莫大之弊,事甚不當,推考。
戶曹草記。答曰,知道。如有所儲,則推移用下,可也。
府啓。答曰,不允。鄭之問事,罪目兩款,而其一廢母后之罪云,其時,亦必詳察定罪矣。
禮曹別單。答曰,依允。此中世子服色事,措語未妥,以皇命旣降,舊例亦如此,更無可議之禮云云,似可,以此意,答之。以上內下日記
有政。吏批,以李景義爲副應敎,兪省曾爲校理,崔葕爲司諫,金光爀爲獻納,李元鎭爲持平。玉堂日記
上在昌慶宮。停常參·經筵。
未時,日暈。申時,日有重暈,內暈有兩珥。夜四更五更,月暈。
禮曹草記。答曰,依啓。明日不來,則使之勿爲拘忌,二十日入來。
院啓。答曰,依啓。鄭之問事,當初罪目兩款,而其一卽廢母后之事云,其時亦必詳察定罪矣。內官等事,不允。
傳曰,史官一員待命,騎馬三匹立之。
府啓。答曰,已諭。以上內下日記
上在昌慶宮。停常參·經筵。
未時申時,日暈兩珥,暈上有冠,色內赤外靑。
府啓。答曰,勿煩。
院啓。答曰,勿煩。
禮曹草記。答曰,知道。朱·梁,非奉勅之官,此事再三言之,實爲不關。且前後異辭,亦甚不可矣。
又草記。答曰,知道。宣祖朝事,與今日不同,以此言之不可。着紗帽行禮,亦有違前規,竝依前定奪爲之。
答洪瑞鳳箚曰,卿其勿爲惶恐。且聖廟,天使雖不往,修繕宜當,使之速爲修理。東關王廟,亦令加修補,不至埋沒。以上內下日記
上在昌慶宮。停常參·經筵。
卯時辰時,日暈兩珥。未時,日暈。申時,白雲一道如氣,起自坤方直指天中,長可數十丈,廣尺許,良久乃滅。酉時,日暈兩珥。以上春坊日記
封世子冊使,入京。
戶曹草記。答曰,依乙丑年例,磨鍊給之。
禮曹草記。答曰,知道。叩頭之禮,依迎詔時例,行於殿內,可也。
又草記。答曰,知道。親受後,使之展讀,未爲不可矣。
戶曹草記。答曰,知道。其回禮,不可不爲,分輕重磨鍊以送,可也。
府·院啓。答曰,毋庸堅執。
迎接都監草記。答曰,知道。旣無隨駕之事,百官禮當盡往行禮,而任便不進,以致天使詰責,事極駭愕,令憲府,査出論罪。
禮曹草記。答曰,只頒敎,勿爲陳賀。且前日所謂節日,乃是上年節日也。以上內下日記
上在昌慶宮。停常參·經筵。
侍講院啓曰,王世子還宮時,纔出幕次,天使持禮物,送家丁十餘人,追後而發,都監以日暮措辭力止,故中路還去,明日則想必早來,接待等事,令都監·該曹,照例擧行,宜當。臣等,竊聞王世子嬪宮,亦欲呈禮單云,事異常規,令禮官,例爲定奪,臨時酬應,何如?傳曰,依啓。禮曹回啓曰,以侍講院啓辭,傳敎矣。天使若果欲呈禮單,則決無酬應之理,宜令都監,據理止之曰,婦人不預外事,決無與賓客通問之理,賓客亦無通問於婦人之理,老爺送禮,雖是厚意,以禮言之,則決不可也。嬪宮決無可受之理,王·胡時,亦呈禮單於慈殿及中殿,止之而不聽,不得已自上回答云,今亦依此王世子回答,亦或宜當。敢啓。傳曰,依啓。春坊日記
傳曰,頒赦·百官加爲之。王世子冊封迎勅後,國中頒敎時
右議政金瑬啓辭。答曰,知道。卿其安心,勿爲待罪。
答公淸水使宋永望疏曰,省疏具悉爾懇。爾實合此任,宜勿控辭,速往欽哉。
吏曹草記。答曰,知道。董越朝鮮缺則有功者封君等語,天朝之人,知之久矣,不必諱祕,然舊規如彼,則依前例施行,可也。
府啓。答曰,依啓。內官事及鄭之問事,不允。閔光勳推考,見官禮不參人員推考,持平李元鎭,掌令宋時吉出仕,大司諫遞差
院啓。答曰,依啓。該曹郞廳,亦爲推考。內官等事及鄭之問事,不允。禮曹堂上推考,郞廳罷職,見官禮不參人員罷職,正言李時萬出仕,崔葕遞差事
刑曹判書具宏啓辭。答曰,知道。所送禮物,卿其領受,答書及回禮,令該司察爲。
迎接都監草記。答曰,知道。天使廚茶房所用,姑依件記入給,頭目日供之物,參酌從否,可也。其中虛名頭目,似有大段後弊,議于大臣處之。
又草記。答曰,知道。彼若問之,則以査出論罪之意,答之,可也。
又草記。答曰,知道。創開新規,未妥矣。以上內下日記
上在昌慶宮。停常參·經筵。
李敏求啓曰,以天使前問安承旨,仍請翌日宴之意,敢啓。
金南重啓曰,天使請來官旣已回報,而自館所,已待請來,故一時偕至,其傳語緩緩,極爲非矣,請當該郞廳推考。缺。以上燼餘日記
侍講院啓曰,王世子前禮單持來家丁等,令宮官接待後,依該曹磨鍊面皮贈給,則家丁等,以爲航海遠來,專爲王世子,而所贈面皮,甚爲略小云,大有不滿之色,而其中連城璧,要得筆墨,令該曹,略爲備給,似當。且所饋酒饌麤薄太甚,皆辭以酒薄不能飮,贈給單子,亦以不翦麤紙書給,不關供饋接待等事,如是不謹,致令落莫,殊極不當。請當該色吏,囚禁治罪。傳曰,依啓。當該官吏,竝拿推。
又啓曰,卽者天使,又送禮單於王世子嬪宮,已到闕下,都監旣不得拒絶,依該曹公事,王世子禮單回帖外,別爲一件以給之意,敢啓。傳曰,知道。
又啓曰,曾因本院草記,天使若欲回禮於王世子前,則依丙寅年例防塞事,議大臣定奪矣。今日天使王世子前,亦爲回禮云。旣到仁政殿後,必欲回禮,固拒不從,則事甚難處。仁政殿請宴時,王世子行第二酌事,儀註中,曾已磨鍊矣。今日請王世子亦爲入參,而王世子處所非便,不敢當回禮之意,自上或遣官,預爲開諭,似爲宜當。惶恐敢啓。傳曰,依啓。
禮曹啓曰,都監啓辭,天使詣闕回謝後,仍將回謝於王世子云,令禮官定奪,何如?傳曰,知道。此事非但前無規例,處所亦甚非便,以前日講定之意,措辭牢塞,期於動聽事,傳敎矣。聖敎至爲允當,蓋仁政殿則殿下接見之處,王世子不敢於此接待,王世子宮內殿宇,則非但狹窄,乃是王世子私居之處,決不敢屈王人於此處,以此措辭爲當。敢啓。傳曰,同在王府,無拜見之處云云,可也。
禮曹啓曰,前者王世子參宴,只參於下馬餞宴及仁政殿別宴一番事,啓稟定奪矣。今日天使回禮,以仁政殿設行爲敎,王世子所參之宴不多,不必參於此宴,而第念天使,今日仍爲回禮於王世子云,王世子出參於此宴,則旣已相接之後,似不可別爲回禮,亦似可爲防塞回禮之一助,王世子出參,似當。敢稟。傳曰,依啓。
巳時申時,日暈。以上春坊日記
答領·左相箚曰,卿等宜安心,勿爲待罪。
迎接都監草記。答曰,知道。卿其領受,勿送該曹。
又草記。答曰,知道。如難開諭停止,則以決無接見之理言及,俾絶希冀之心,可也。湯參將請見事
藥房啓辭。答曰,知道。不至大段,勿爲劑入。
都承旨李敏求啓辭。答曰,知道。以仁政殿請宴,設行,可也。
院啓。答曰,不允。色郞廳推考,不必罷職。
府啓。答曰,不允。
答戶曹判書金時讓箚曰,省箚具悉。郞廳之事,極爲駭異,當令推考。卿其勿辭察任。
傳曰,觀此箚辭,則都監郞廳所爲,殊極駭愕。當該官吏,竝爲推考。
戶曹草記。答曰,依啓。再啓,差備譯官黜送于門外之擧,必是欲爲中間操弄之計,今後使之不離暫刻,俾無濫僞之事。
舍人·三公等啓辭。答曰,依啓。所送禮物,卿等領之。
戶曹草記。答曰,依啓辭給之,可也。且旣已一體贈給,則到今加減,似或未妥矣。
迎接都監草記。答曰,依三公議施行。
戶曹草記。答曰,依啓。禮單中未下之物,令譯官,來見定價。
又草記。答曰,知道。從優磨鍊給之,俾無退却見辱之患。
答副提學李敬輿疏曰,省疏具悉。爾其勿辭察職。
答遠接使金藎國疏曰,省疏具悉。如此重任,不可輕遞,宜勿辭察職。以上內下日記
上在昌慶宮。停常參·經筵。
有政。
鄭百昌啓曰,小臣天使前問安進去,仍請翌日宴之意,敢啓。傳曰,知道。
藥房問安。答曰,知道。以下缺
鄭百昌啓曰,二行缺委遣近侍,款意至此,六七字缺宦少留言,當有更報事,少頃連城璧五六字缺,且以禮單四種遺臣曰,老爺感四字缺無以表謝意,以薄禮,酬近侍夜來之勞云。臣答曰,老爺旣領寡君誠意,領受禮物,小官受賜多矣。承命而來,職分內事,不敢冒受盛禮連城璧。曰,薄物愧不稱情,更勿爲辭云,故不得已受來,輸送戶曹之意,敢啓。傳曰,知道。所贈禮物,爾其領受。
李景憲,以戶曹言啓曰,以曹草記,進上回禮,倍數磨鍊事。傳曰,知道。從優磨鍊,俾無退却見辱之患事,傳敎矣。數字缺日記·謄錄相考,則數三字缺時進上回禮,人蔘十五斤,儀銀三千七百兩,而其時進上物名闕載,未知與今日孰爲多少,勿論物之多少,以乙丑例磨鍊,然後可無退却見辱之事,依乙丑例改付標之意,敢啓。傳曰,今番禮物,比於乙丑,則頗似減少,人蔘加五斤,儀銀減七百,可也。
傳于鄭百昌曰,世子請宴時,頭目贈給禮單單子,入之。
鄭百昌啓曰,因禮曹草記,世子別宴時,自上遣官請之事,判下矣。今日王世子當請宴,遣何官請之乎?自講院稟裁,而趁不擧行,時刻漸晩,故敢啓。傳曰,宴見時,伺候於館下之意,已爲言及,勿爲遣官,可也。
又以遠接使意啓曰,天使送禮單于臣,名色甚多,蓋其意欲藉此,倍徵回禮之價也。竝其單子,送于該曹,令依他例處置,何如?傳曰,依啓。
又以館伴意啓曰,昨昏,天使欲於二十四日謁聖云矣。敢啓。傳曰,知道。
李景憲,以戶曹言啓曰,乙丑年日記謄出件記,無王世子接見之事,丙寅年,則只行茶禮,故無儀銀,而冉登時儀銀一百兩,故依傳敎,以其例啓下矣。且臣曹今番世子接見禮單,與丙寅不同,難用其例事,陳達,以冉登時例啓下,而人蔘只七斤,以今番二字缺推之,則七斤之蔘,似無順受之理,敢此竝稟。答曰,知道。冉登時謄錄末端所載銀蔘及贐行銀子,似是世子送禮之物,急速詳考,稟處。
又以戶曹言啓曰,庚戌年謄錄相考,則開讀禮之下,卽書初見禮銀子二千兩,把蔘二百斤,其次都書四件進上回禮,次書四次進上回禮,次書贐行銀五百兩,次書王世子謝慶禮銀子五百兩,王世子贐行銀三百兩。反復考之,初見禮四字缺,王世子初見所送,不能詳知,半行缺迎勅之後,卽行下馬宴,二行缺不敢保其必然,惶恐敢啓。缺
侍講院啓曰,王世子天使接見時說話中,問皇上一款,旣已定奪,而臣等反覆思量,則王世子與天使相接,非止一再,拜帖候問,亦已往復,行杯之際,且有接話之事,此後相接,始問皇上萬福,似未妥當。外議,或以爲自上旣行問上之禮,則王世子不必爲之云,此言似或有理。且天使前問候之擧,始聞沿道起居,亦爲後時留館後起居及近日勞動之候,問之似當。此數款,竝改付標,何如?傳曰,知道。依前定奪施行,可也。且其中問沿路起居,果似未妥,累日勞動,氣體何如等語改之,宜矣。
海崇尉尹新之啓曰,迎接都監啓辭,舍近例遵古規,必使之親授者,豈不以御帖中書御諱傳授之際,人臣之所當敬謹者乎?今日曉頭,臣以天使前問安宰臣,來詣賓廳,承旨不爲親傳,令注書代行,臣以爲承旨親傳,非爲受去人也。實爲重君命之意也。不可使注書代行也,明矣。五六字缺院吏,使之傳告,則承旨終不出來,臣缺啓辭,亦爲出待,而況此莫重缺怠慢,後日應詣政院之員,詣缺給乎云,則院吏一去漠然,以下缺
鄭百昌以館伴意啓曰,卽者劉·王兩小二字缺姓二人,使人持禮單詣闕下,揆之事體,極爲猥越,而譯官輩多般開諭,不得止之云,何以爲之?敢稟。傳曰,雖涉猥濫,旣已來到,似難虛送,依例接待。
李景憲,以戶曹言啓曰,六卿及遠接使回禮,亦依譯官折價倍數,而六卿則加減不過十兩之間,故一體磨鍊之意,敢啓。傳曰,知道。
鄭百昌,以禮曹言啓曰,自二十五日散齋,至大祥日連四日,自上接宴,當停止,宜令迎接都監,預告此意,第累日無接遇之事,則必有落莫之意,致齋及正日,雖群臣,固不得參宴,散齋則宗宰·諸臣,權行宴待,似不得已,或謁聖或遊觀或晝奉盃,亦令於散齋日請行,宜當。敢啓。傳曰,依啓。
正言李時萬啓曰,數字缺扶陽抑陰,至嚴且謹,故純坤稱陽,缺純乾,乃不言陰,其意深矣。以下二行缺政府之與內寺等級之別,爲何如也?二字缺之與內需公私之別,爲何如也?大臣引避,而內宦則直前,禮貌敬慢之別,爲何如也,如是而謂內宦之無罪,豈非大聖人之明,或有所未察而然耶?臣等論執,爲國體而慮後患也。請平心察理,却顧防微,當該內官,亟命罷職。凡官有失,自有糾正之地,非宦寺所敢請罪,況於近侍之臣乎?承傳色吳以恭,發怒翰苑之臣,便生凌轢之心,至於請治其吏,此實前古所未有之事也。天威肅穆之下,敢生告訐之計,堂陛不嚴,有識寒心,不可以尋常推考,懲其橫恣之罪,請承傳色吳以恭,亟命罷職。曩時兇賊之斁敗天常者,缺盡置極刑,惟獨之問,網漏假息,誠爲可缺,豈非人微事久,未及省記之致?缺請命攸司,取覈之問凶疏,依律定罪。答曰,今此內宦事,原非死罪,而經赦之後,猶未停啓,有若綱常大變者然,殊甚可怪也。鄭之問事,已諭。
李景憲,以戶曹言啓曰,數字缺初見禮人蔘二百斤,銀子二千兩,元禮單改付標之意,啓下後,更思之,則許多銀·蔘在於元禮單中,似爲未安,移書於別禮單,元禮單則仍存數字缺七斤,何如?傳曰,允。
鄭百昌以館伴意啓曰,東宮請宴,是何等擧措,而差備譯官等,深居二字缺,曾無一言來報者,論以事體,埋沒莫甚,從前不爲周旋,務除一分之弊,據此可知,不可不從重推治,以懲頑慢之習。差備譯官等,請竝依律治罪。傳曰,拿推。
又以館伴意啓曰,劉·王兩宦所送頭目等,不爲給馬,挽留其行,則走出街里,奪取人騎,直進闕下,都監之力,不能止之。敢啓。傳曰,知道。
金南重,以備邊司言啓曰,走回漢人所供奴,是西㺚缺,天使前不可不通,元狀啓,送于遠接使,使之傳示之意,啓稟,聖批,此時言及,似爲非便,入京後,其狀啓謄書示之事,命下矣。臣等更爲商議,則其言虛實,有難的知,走回漢人,入送島中,已有日矣,沈都督亦或傳告,自我似不必書示。敢稟。傳曰,知道。此事虛實間,似是大段賊情,其所供,不可不傳告矣。
李敏求啓曰,下馬宴及昨日宴享禮單,人蔘各加五斤,與乙丑年,不至懸絶事,傳敎矣。竊念乙丑年十斤磨鍊之數,已加於前例,今之十斤,似無減於乙丑。且旣已呈納捧入之後,因其微似不滿之意,輒爲增加,事出無名,又不無各宴俱□之弊,今姑勿爲加給,何如?敢啓。傳曰,知道。其時十斤出給之後,因彼不滿,屢次增加,四字缺十斤之外,乙丑謄錄更爲考見,可也。
傳于鄭百昌曰,天使旣曰有病云,則其問安之禮,似難廢闕。政院,議啓。
金南重,以備邊司言啓曰,天使方留館,而祥日已近,不可不使之前期聞知。令迎接都監,以譯官之意,語次隨便言及,似當。敢啓。傳曰,依啓。
鄭百昌啓曰,天使以腹痛爲辭,非泛然稱病之比,似當有遣官問安之擧,看病醫官,亦當帶去。敢啓。傳曰,依啓。御醫送之。
傳于辛啓榮曰,傳語,何其太疏耶?問啓。
持平李元鎭啓曰,臣等論執一宦豎,今已累月,辭竭意迫,而天聽愈邈,兪音尙閟,臣等未曉聖意之所在也。目今朝廷不尊,紀綱不振,識者之寒心,固已久矣。殿下惟當汲汲留意,察其幾微之辨,絶其親暱之私,而何乃於一玿璫,尙靳責罰,轉使群小,益增其氣耶?其爲虧損聖德,非細事也,殿下雖欲護一宦小,獨不念後世公議耶?請加三思,當該內官,亟命拿鞫定罪。鄭之問凶疏,爲萬古綱常之大賊,四五字缺國人之所共憤,據法論罪,而五六字缺其一廢母后之罪,半行缺所犯罪通天地,半行缺鄭內人切族爲罪案。以下五行缺
李敏求,以吏曹言啓曰,新除授內需司書題洪德狑。呈訴內,得蒙聖恩,除授分外之任,私切感激,而時年七十七歲,精神氣力,萬無堪任之望,請入啓處置。且泣且訴,情甚可矜,雖是微官,渠旣不願,則勢難勒令行公,改差,何如?傳曰,依啓。如是不願,則論以他賞,可也。
李景憲,以戶曹言啓曰,招張禮忠問之,則下馬宴人蔘,昨日數字缺之,而其曰稱子重,而有縮數,欲加捧八兩之數,似是頭目輩之言,依其言加捧,則此後人蔘,四字缺決不可開端,故已與頭目輩密約略給,人情已爲停當。且昨日禮單再讓之擧,非出於嫌少,不過示以謙讓之意云云,五斤之蔘,似不必增加。敢啓。傳曰,知道。
吏批,以下四行缺以崔葕爲弘文館應敎知製敎,李守諴爲漢城府判官,柳廷益爲刑曹佐郞,李文柱爲司憲府監察,金益熙爲藝文館檢閱,韓克昌爲校書館副正字,韓德及爲永川郡守,姜碩期爲兼同知經筵成均館事世子右副賓客,張維爲大司憲新豐君。
兵批,姜碩期爲上護軍,趙坰爲副護軍,林揀爲副護軍。以上燼餘日記
侍講院啓曰,王世子接見天使時,右副賓客姜碩期,當爲進參,而本職遞差,時未付職,今日政下批後,卽爲命招,使之進參,何如?傳曰,依啓。
迎接都監啓曰,卽刻天使館內譯官,以天使意來言於臣曰,俺腹痛頗重,世子雖臨,不得出接,旣已來臨之後,不得成禮,則有失體面,請停來臨之擧云。敢啓。傳曰,知道。
政院啓曰,卽聞天使,以天熱,請退王世子請宴云。非但宴享諸事,皆已整待,前頭連有國忌,必有拘礙,令都監,以此意,措辭開諭,俾於今日行之,何如?傳曰,依啓。今日來見,於禮當然之意,亦爲措辭言之,天使雖終始不許,仍爲進往行禮,可也。
侍講院啓曰,王世子將詣南別宮,而天使稱病固拒,進詣之後,終始辭疾,則何以爲之?敢稟。傳曰,明日往見,可也。
迎接都監啓曰,卽者使張禮忠諭以祥日迫前,宴禮若不行於明日,則其後乃致齋之日,不得行之之意,則天使答以明日謁聖後,仍行王世子請宴之意,敢啓。傳曰,知道。
侍講院啓曰,卽者天使稱疾,出於王世子請宴之後,此時遣宮官問候,非逐日問安之比,似不可已,遣宮官問候之意,敢啓。傳曰,知道。
又啓曰,卽者天使小宦劉爵等四人,送禮單于東宮,差人欲受回貼而去,大殿則此輩等處,無回帖之規,亦當依此爲之而有間,何以爲之?敢稟。傳曰,渠必欲受去,則給送無妨。以上春坊日記
戶曹草記。答曰,知道。各加五斤,與乙丑年例,不至大相懸殊,似可矣。
藥房啓辭。答曰,知道。熱降則頭痛亦減,卿等,勿爲慮念。
戶曹草記。答曰,知道。巨屨·小屨,似不可同其價直。且與禮單有異,勿爲加磨鍊,可也。
戶曹草記。答曰,知道。今日別宴時禮單,依庚戌初見例,磨鍊給之,前啓下書儀減去,可也。
傳曰,史官一員待命,騎馬三匹立之。
答海嵩尉啓曰,觀啓辭,具悉卿意。卿其安心,勿爲惶恐。
迎接都監草記。答曰,知道。若過明日,則設宴未安,謁聖日,開諭退定。
備邊司粘目。答曰,相約白金,使之備給。
忠勳府草記。答曰,知道。此人速爲下送,前月下去內醫,使之還爲上來。
戶曹草記。答曰,知道。大臣及元勳處所送禮物,竝爲賜給,其餘依前例爲之。
答金藎國箚曰,卿其宜遵前旨,勿爲固辭。以上內下日記
吏批,以崔葕爲應敎,李省身爲司諫。玉堂日記
上在昌慶宮。停常參·經筵。
李景憲,以戶曹言啓曰,進上物目,比前價廉,故齎持人贈給磨鍊之意,敢啓。傳曰,知道。
答大司憲張維箚曰,省箚具悉卿懇。卿其勿爲控辭,調理察職。
天使五六字缺帽頃一座,金鑲嵌靑缺碧玉雲鶴永福壽帶一圍,缺嵌寶石玉枝莖盃一巵,白玉執壺一把,白玉瓜匙二枝,白玉筯一雙,金箔秋蟬扇墜一枚,金鑲嵌柚晴竹節簪二枝,靑寶石金花針一枝,紫檀鑲嵌花金扇八柄,五采明綠純繡八團,龍袍一件,五采月色純繡八團,龍袍補一副,五采純繡金龍補四副,五采眞紫純繡金雲龍倭段椅墊一件,天靑四花大倭段一端,明綠五采金龍補四雲紵二端,五彩眞紫金龍補四雲紵二端,大紅五彩雲鶴抗紗一端,玄靑金福壽雲龍紵一端,大紅金壽字雲紵一端,天靑八吉祥一字缺紵一端,玉色八吉祥雲紵一端,大紅萬字織金紵二端,玄靑雲紗四端,紗襪四雙。以下缺
以上八行缺又啓曰,臣更進天使前,請受回帖,則翟光耀持禮單單子,出言曰,老爺云,俺送薄禮,何以受此厚禮?且言,今此回禮之物,比老爺禮單,不及一半,故不受云,譯官等開諭曰,國王委送回禮,而不受則揆諸體面不當,如是再三懇說,然後始許領受,出給謝帖矣。敢啓。傳曰,知道。
鄭百昌以館伴意啓曰,卽刻天使送別禮單于東宮,一等頭目金尙忠,亦送禮單于東宮,此輩禮單紛紜,瀆擾極矣,而譯官等,若爲呵禁,則鞭朴狼藉,人不堪其苦,不得攔阻。敢啓。傳曰,知道。
李景憲以宗簿寺提調意啓曰,天使京日下馬宴·見官禮,一時相値,有百官分半之規,而行禮隨參之員,極爲埋沒,無緣不爲進參者,不可置而不論,按其分半文書,一一査出罷職事,捧承傳矣。曾於詔使所館處,行見官禮時,宗室分半進去事,因該曹分付,宗親府抄定知委,則分半宗室四十員,皆爲進參無頉,故議政府已爲書啓矣,此外更無査處之事。敢啓。傳曰,知道。
鄭百昌又以館伴意啓曰,今日東宮請宴行酒,宰臣五人行酒後,天使猶不辭酒,故已爲行酒,宰臣再次行酒,至第八酌而罷矣。敢啓。傳曰,知道。
正言李時萬啓曰,臣等將內官事,逐日論執,而殿下一向牢拒,臣等實未曉聖意之所在也。近來朝廷,日以益卑,紀綱日以益壞,幺麽內豎,乃敢與大臣抗禮,肆然無忌,此實前古所無之事,豈非可駭之甚者,而殿下不加之罪,又從而曲庇之。昨承聖批,以今此內宦事,原非死罪,而經赦之後,猶未停啓,有若綱常大變者,殊甚可怪也爲敎,二字缺嚴峻,意甚未安,瞻聆所及,莫不驚歎,五六字缺殿下之明聖,下此失當之敎,半行缺惟觀是非之所在,其論其停,半行餘缺雖十經大赦,二行缺請當該內官,亟命拿鞫定罪,以下三行缺請鄭之問依律定罪。措辭見上。監察李壽民,爲人愚險,同僚之間,顯有構陷之跡,分臺二字缺且多麤鄙之事,人言藉藉,莫不唾罵。如此之人,不可置諸殿中之列,請以下缺
持平李元鎭啓曰,昨承聖批,以今此內宦事,原非死罪,而經赦之後,猶未停啓,有若綱常大變者,殊甚可怪爲敎,半行缺累月不知止者,半行缺以存國家之體面,四行缺臣等不得請,則決不可止。請當該內官,亟命拿鞫定罪。請鄭之問依律定罪。措辭見上。新除授執義沈之源,方在慶尙道永川郡任所,請斯速乘馹上來事,下諭,依前例,府書吏給馬下送。以下缺
鄭百昌以成均館意啓曰,四五字缺筆·墨之資,王人有贈,勢難固四五字缺相謝,則詔使令譯官,傳免謝之意,三四字缺退矣。在前學士之來,有贈給筆·墨之規,昨日諸生持謝啓,詣詔使館所致謝,而今則太監,與學士不同,銀貨非贈給諸生之物,至於作啓致謝,則諸生不欲爲之。且其銀子,諸生以爲非禮之贈,不願領受,此意甚好,故送于該曹之意,敢啓。傳曰,知道。旣有致謝前規,則不可不依例行之,開諭諸生,使之致謝,可矣。且所贈之銀,換貿筆·墨,分給諸儒,勿送該曹。
李德洙,以刑曹言啓曰,近來宮家作弊,日以益甚,如有犯禁之人,則輒使下人,中路㤼奪,不然則徵贖於禁吏,該吏不得下手,渠輩自備贖木者,比比有之。今日開坐之後,慶平君使其奴子世伊,追禁吏,入于曹內,橫行庭中,略無顧忌。世道至此,極爲寒心。其奴子囚禁刑推,以杜後弊之意,敢啓。傳曰,知道。
大司憲張維疏曰,伏以臣痼疾在身,分甘長廢,夢寐之外,忽叨新命,惝恍驚悸,五情爽惑。伏想該曹,必以乏人之故,備數充擬,而聖明不諒,有此謬恩。臣之憫迫之狀,非尋常呈告,所能自盡,玆敢冒死籲號,冀蒙憐察。臣之所患,本是風痺,方其症勢苦劇,自分朝暮就木,積久醫治,自上年秋冬,幸得一分生道,而缺差復無期,居不得正坐,行不得平步,缺終日委臥,若非有事,則不能起動,缺重患痁疾,過用疏散之劑,以下缺。以上燼餘日記
侍講院啓曰,今日王世子,與天使終日接宴,明朝不可無遣宮官問候之擧,何以爲之?敢稟。傳曰,遣史官問安,宜矣。春坊日記
迎接都監草記。答曰,知道。此皆不關之物,勿爲防塞,趁卽入給。
院啓。答曰,自古承命內官出入之時,有二規,與史官同行,則辟人往來,自承命,只乘官馬而行,則不避不辟。蓋其本意,見宰臣避走,則恐辱君命而傷體面也。當初中官,遇大臣之時,只遵舊規而已。豈料奉命之人,見內官回避也哉?設或心虛,知其承命之行,此亦承命,有何可避之禮耶?彼宦,乃是舊物,故只識先朝規例,而未察今日世態也。若曰,雖是君命,在於大臣然後爲重云,則自今改定新規,可也,何必以不中之說,擾擾紛紛,作爲君上之過擧也?且吳以恭事,雖涉告訐,渠旣以承命之人,目見無禮之狀,不得不言也。大抵近來年少之人,任便自恣,入直之日,公然着巾,金益熙,則承傳色,猶且徘徊不避,此何等紀綱·禮度耶?不避大臣之中官,罪至拿鞫,而蔑視承傳色之檢閱,而僅請推考,此亦未滿一哂也。鄭之問·李壽民等事,不允。
府啓。答曰,依啓。內官事批答。與院啓批答同。鄭之問事,亦勿煩瀆。執義沈之源乘馹上來事。以上內下日記
上在昌慶宮。停常參·經筵。
遠接使金藎國,館伴洪半行缺崔鳴吉,知事姜碩期,缺啓曰,六七字缺群議皆以爲五六字缺在此日初筵,先發薄待之言,行酌六七字缺之志,必有所以而禮單人蔘,書儀銀,三字缺太爲薄略,臣等看來,猶有未安之心,況彼眼孔大,而所望厚者乎?欲爲啓請加給,而宴禮垂畢,勢將無及。臣等陪侍春宮,目覩盛儀,歡欣慶忭之中,恐有尊客嫌恨之色,反覆商確,欲爲妄加其數,問于戶曹判書金時讓,則其意正亦如此,書送加給之數,故禮單·書儀,竝改書以給之。此事論以常經,則難免擅行之罪。昨日欲爲具由引罪,以俟譴罰,而日勢已暮,今始來啓,不勝惶恐之至,伏地待罪。傳曰,知道。勿待罪。
鄭百昌以缺啓曰,缺頭目等,言于館內譯官曰,五字缺物於王親·儀賓,欲知某某名云,四五字缺譯官雖被歐辱,期使勿言,而譯輩㤼於三字缺不得諱,致送禮物于永安尉處。此路一開,則王子·駙馬,俱被侵害,將不勝其酬應,該曹物力,亦當匱竭,極爲痛愕。大槪諸處禮物,率還本價之倍,故甘於售計,漸至難禁。今後請令該曹,回禮物目,勿爲過數磨鍊,庶幾沮其罔利之心,似當。天使禮物名目及該曹回禮種數,竝爲入啓之意,敢啓。傳曰,知道。流來規例,一朝變改,似未妥當,嚴飭譯官,俾杜送禮之路。
傳于鄭百昌曰,天使謁聖時儒生,幾許進參乎?書啓。且今日館所儒生,已爲往謝乎?亦爲書啓。
鄭百昌以館伴意啓曰,今日天使,使差備譯官傳言曰,自今朝茶啖不進,一切折銀云。敢啓。傳曰,知道。
又以迎接都監言啓曰,五六字缺宦出給銀三十兩,求請銀粧刀三十,缺號席二十領,細苧布二十匹,豹皮缺皆是天使別求請中物名,令譯官,我國物力蕩竭,天使別求請,亦不得一一準納,爾等所求,皆是天使所求之物,更無餘力可以應副,開諭防塞宜當,如不得已則令譯官,臨機善辭,以他物代給,何如?傳曰,知道。從略應副,可也。
金南重,以訓鍊都監言啓曰,都監及軍器寺軍物,移置江都之數極多,故當初都監,深念主管無人,令本府中軍,專掌句管,而各庫開金,竝與逢授,使之頻數開閉,曝曬點火,以備不虞,意非偶然。而前中軍李仁立,移除訓鍊院僉正,已爲上來云。當此霾雨,久闕看檢,誠爲可慮,令該曹新中軍,催促下送,李仁立亦令下去,以爲面看受授,俾無後日相推之弊。敢啓。傳曰,依啓。
鄭百昌,以禮曹言啓曰,元宗大王宗號上冊寶及誌石改書,禫祭後設都監爲之事,已爲啓下,而頃者大臣之意,以爲誌石不當追改,成廟朝前例,亦不追改事,已啓達矣。然則都監所造,只冊與寶而已。天使回還後,當卽設都監造作,都監堂上·郞廳,令吏曹差出,而上冊寶吉日,禫祭後八日內,擇日擧行,何如?傳曰,依啓。
又以館伴意啓曰,天使到館之後,非徒天使徵索標貼,左右沓至,用事參隨官等,需索之物,逐名來到,雖極力搪塞,而十種物中,不能無一兩種之見從者,以今日之物力,有司之難堪憫迫者,固其所也,而都監以不得應酬其言,衙門下人,無不瞋怒,種種生梗,頓無周旋解釋之路,當此地頭,不可無彌縫之策,卽者劉爵·王惟政·盧廣慶·廣德·盛時賢·翟光耀·王世臣等七人,俱係用事之人,能令喜怒者也。出送銀子五十兩,要買母絲布十匹,銀鞘刀十五把,上號花席十領,黃筆五十枚,靑鞘刀五十把云,價直相當與否,固不暇論,而此人等所請,則不可不隨力應副,令該曹,逐一辦給,毋使生怒,庶開通情數字缺。傳曰,依啓。其中難得之物,量減題給。
李敏求啓曰,天使館所行禮,不參人員十六人二字缺君金夢祥,麟城君李佑,鰲山君李擢三字缺君柳䪷,坡興君尹東老,在應罷中,司僕主簿沈偦·李尙賢,以輦差備東宮侍衛,典籤徐景需,掌樂兼主簿沈闥,差告祭執事,敦寧判官鄭儁,假都事禮曹佐郞吳達濟,方在奪告身,推考覈處中,不敢行公,此則似當分揀,承文著作柳寅亮,捧勅官行禮後,以還受勅書事,待令於差備門外,未及行禮云,而勅書出給早晩,未能詳知,漢城參軍玄述先,以鷄兒鷄卵進排官,長立都督,未得行禮云,而實爲長立與否,亦未詳知。掌樂主簿朴宗賢,宗簿直長徐弼華,司贍副正金缺廉,名在進參擧案,而見遺於政府書啓,彼此各異,有難的知,遽爲罷職,似涉缺爲先推考,以爲覆處之地,恐或宜當。敢啓。傳曰,依啓。
辛啓榮,以漢城府言啓曰,本月二十日天使入京時,儺禮都監軍人一名壓死云云,而當部官員,別無所報,故意謂虛傳而置之。卽接中部牒呈,部屬鞠成男,以右邊儺禮廳擔持軍,慕華館山臺轉運時,失足致死云,極爲驚惻。以官事,不意殞斃,則爲部官,所當卽爲牒報,而稽緩至此,當該官員,請推考。傳曰,依啓。恤典擧行。
司諫李尙賢啓曰,以下十餘行缺顧有所懷,終不敢默。噫,近日殿下於臺諫之論,少所虛受,如水投石,至於內官事,亦無肯允之意,則臣等亦嘗妄料矣。殿下以大臣失禮爲敎,而臣等以敬大臣爲言,殿下以內官無所失爲敎,而臣等請內官之罪,殿下一向牢拒,而臣等累月不止,宜殿下之惡聞而厭聽之也。然此非臣等之言,實一國公共之論,則殿下何乃以此爲不中之說乎?臣等雖無尺寸之效涓埃之報,而所願忠者國耳。嘗欲致吾君於堯·舜,而殿下之言及此,臣等尙何言哉?臣等俱以湔劣,待罪言地,旣不能格非正事,終未免以過歸君父之罪,更何顔面,晏然仍冒?請命遞斥臣等之職。答曰,勿辭。
缺李坰啓曰,缺朝廷尊耶?不尊耶?紀綱振耶?不振耶?四五字缺臣等亦嘗慮及於此,冀殿下察其機微之辨,絶其親暱之私,區區一宦豎,何等蟣蝨事,而殿下終始曲庇,使公論鬱而不伸耶?聖批連下有多少未安之意,至以作爲君上過擧爲敎,臣等之惑滋甚焉。臣等之累月論執而不止者,只恐聖明之有過,君德之或失而已,豈有他意於其間哉?請加深思,當該內官,亟命拿鞫定罪。鄭之問兇疏,爲萬古綱常之大賊,臣等因國人之所共憤,據法論罪,而聖批以當初罪目兩款,而其一廢母后之罪爲敎,臣等竊惑焉。之問所犯罪通天地,而禁府所考前後文書,只以鄭內人切族爲罪案,則於廢母后之罪,則泛與鄭之良竝錄,首擧四字缺繼之以且有二字,語極歇後,廢三字缺何等罪惡,而反居作弊之下乎?以此見之,四五字缺不能詳察也,明矣。三行缺請依律定罪。以下缺
辛啓榮啓曰,獻納金光赫,正言李時萬,司諫李省身,掌令宋時吉,持平李元鎭·李時楷,正言徐祥履,再啓煩瀆,退待物論矣。傳曰,知道。又啓曰,臺諫出去,請出開門標信。傳曰,知道。以上燼餘日記
戶曹草記。答曰,知道。昨日所爲,殊極駭異,主張人摘發推考。
又草記。答曰,知道。更觀後宴處之。
又草記。答曰,知道。其中尤甚不好者,改給,可也。
又草記。答曰,知道。斟酌善處,俾無生怒作挐之弊。
備邊司草記。答曰,依啓。楊副摠處,亦爲回答,似可矣。
府啓。答曰,不允。
迎接都監草記。答曰,知道。使之善爲措辭防塞,可也。
成均館草記。答曰,第三日入謝,於禮不當,本館難免不能檢飭之失矣。以上內下日記
上在昌慶宮。停常參·經筵。
李景憲,以戶曹言啓曰,劉爵·王惟政,其曰欽依,明是假稱,而我國惟其言而莫敢違,比一等,加綿紬一疋,白布一疋,連六厚油紙一部,白貼扇三把,何如?傳曰,依啓。
又啓曰,臣往館所,問兼呈再次回禮禮單單子,則門下人等,一時喧鬨,謂回禮不及本色,決不敢捧入云。臣使譯官,多般開諭之後,始爲捧入,俄頃而出曰,回禮之物,甚爲薄略,不及本色之價,何如是爲之耶?譯官輩,十分措辭反復開諭,則終乃以天使言回話曰,俺之初度送禮,乃是賀敬,故國王回禮,旣已領受,今則以情送禮,而厭於回禮,如是爲之,俺送物件,當還送云云,仍還出御帖及回禮單子,竝與璧謝帖而出給。彼之所爲,無復人理,誠難責以人道,令都監覆處,何如?傳曰,依啓。
鄭百昌,以迎接都監言啓曰,天使出票帖,給銀二百兩,使買金漆上號倭鳥銃四柄,大畫皮三百張,原票文,政院輸送之意,敢啓。傳曰,知道。
又以館伴意啓曰,張禮忠來言,天使諸處遊觀,皆當停止,而盡在折銀之中云,漢江亭子船等物,已爲整頓,而只未結造船槍,蠶頭·望遠,則槪已修治,而船槍之役,極其浩大,今番其不爲出去,則此處船槍等役,竝爲停止之意,敢啓。傳曰,知道。
又以侍講院言啓曰,昨日王世子回禮禮單進呈,則禮單中儀銀一千六百有零數,故天使詰責曰,俺送禮物,非論價交易之比,而至零數五十兩,有若計數折價者然,彼此體面俱傷,決不可受去云云,仍給璧謝帖,百般開諭之後,始爲捧入,只退人蔘一袋,環刀一柄,使之改備回帖以送矣。今見該曹再次回禮禮單中,儀銀六百之外,又有零數五十兩,彼必生怒益甚,令該曹,或加或減,從便處置,何如?傳曰,依啓。
金南重,以備邊司言啓曰,碧玉帶,旣以天子所着爲言,若非欽賜,則小邦不敢受言藏之,試以戶曹啓辭之意,善爲措辭還璧,似當。敢啓。傳曰,依啓。
鄭百昌啓曰,碧玉帶,今已還下,當依備局啓辭,令都監,措辭呈納,而其餘物件,天使旣以還送爲言,則在我不可無酬應之事,或依其言,專數璧還,或曲爲方便,從長善處事,令都監,急速稟裁,何如?傳曰,知道。他物璧還未安,只送碧玉帶,可也。
傳于鄭百昌曰,大祥時內殿儀數字缺節,不爲磨鍊以入乎?問啓。
金南重,以備邊司言啓曰,卽見平安監·兵使狀啓,胡差已到義州,旣諉取去蔘價而來,則其言上京之說,似出於恐動,如或欲上來,則當此天使留館之日,事多難處,在我周防之道,不可不盡,令監·兵使,十分宣力,使之留在義州,而渠若以汗書傳達爲言,則以勅使相値,節節難便之意,多般開諭,受其書封,先爲上送,似當。且以勅使護行三將,領三千餘兵,留駐大同江上之事言及,則彼亦忌憚,不敢爲直前之計。或怵以威,或誘以利,期於挽留,而接待之事,比前加厚,無致生怒,亦似合宜。敢啓。傳曰,依啓。虜使必不上來,勿爲過慮。且接待之事,今若加厚,則後必爲例,使之依前。以下數字缺
李景憲以館伴意啓曰,碧玉帶,乃是皇上所御之物,非藩邦所得用,據理璧還宜當曲折,自都監,已爲入啓稟達矣。此帶還送之擧,若在於本價磨鍊之前,則都監猶可措辭於其間,今旣在於諸種定價回禮之中,則因其嫌小之嗔,還給本色,勢甚難便。而卽使張禮忠,申以義不敢留,不可不璧還之意,則天使答曰,俺之致禮於上前者,實存敬爾之深意,諸所奉進之物,皆是珍寶,而本國反以恒品視之,此不過有司不能博物之致,使俺眷眷之誠,歸於虛地,不勝悶鬱云,而別不及於僭擬之事,觀其言意,專在於多得,不可以口舌爭之。敢啓。傳曰,知道。
掌令李坰啓曰,獻納金光爀,正言李時萬,司諫李省身,掌令宋時吉,掌令李元鎭·李時楷,正言徐祥履,竝引嫌而退。循一時之公儀,進格非之忠言,隨事糾正,謇謇力爭者,臺諫之責也。近日兩司之論內官事,堅持累月,愈久不已者,只欲杜宦寺之驕橫,尊朝廷之體面,使聖德無累而已,豈有他意於其間哉?殿下非惟久閟兪音,斥之以不中之說,欲納吾君於無過之地者,終歸於作爲數字缺王言一出,瞻聆俱駭,直氣摧沮,六字缺相繼引避,實由缺請獻納金光爀,正言李時萬,掌令宋時吉,持平李時楷,正言徐祥履,掌令李元鎭,竝命出仕。以下缺
李景憲,以戶曹言啓曰,今日開讀禮,人蔘五百斤,已爲畢給,而漢稱甚重,每十斤輒加一斤零,密給人情翟光耀輩,以防點退之患,極力相爭二百五十斤則以漢稱量給,二百五十斤則以我稱量給,欠縮之數,多至十九斤。明日初見禮人蔘改給時,又必有此弊,誠非細慮。敢啓。傳曰,知道。
鄭百昌以館伴意啓曰,還下碧玉帶,令張禮忠,據理開諭,則卽因日暮,天使處于樓上,不許頭目等白事,姑俟明早,措辭還給之意,敢啓。傳曰,知道。
李景憲以戶曹言啓曰,劉爵等四人加給事,更與譯官相議,則紬布,元係頭目贈給之物,雖添數,渠二字缺以爲喜,紬布則仍存前數,加白紵布三匹,以三四字缺二卷,稱爲雲華紙,加磨鍊之意,敢啓。傳曰,知道。以上燼餘日記
戶曹啓曰,傳敎矣。乙丑年回禮,亦有十數,故依倣磨鍊矣。今者彼之所言如此,所爭不過十數兩,以七百兩改付標,何如?傳曰,依啓。春坊日記
迎接都監草記。答曰,知道。一路所欠,問于遠接使處。且所謂坐支銀兩數,比前似多,王·胡時前例,相考爲之。
戶曹草記。答曰,知道。王·胡時,初三日入京,初十日以後則不捧,其間日字,似是七日也。今無一言,循例給之,則彼無厭之欲,必無停止之心,令譯官,措辭開諭曰,小邦經變之後,物力蕩竭,老爺坐支銀,勢難依乙丑年七日之例,量減日數,使小邦支保云云,以觀其志,可也。
戶曹草記。答曰,知道。如不得已,則以參判名回禮,可也。
又草記。答曰,依啓。兩西監·兵營分定之由,切勿言及,以除日後懲求之弊。
備局草記。答曰,依啓。虜使必不上來,勿爲過慮。且接待之事,今若加厚,則後必爲例,使之依前規爲之。
三公啓辭。答曰,固辭至此,當勉副焉。
傳曰,今下弓矢,義州府尹林慶業,給送。
迎接都監草記。答曰,知道。監司狀啓,謄示,可也。以上內下日記
上在昌慶宮。停常參·經筵。
李景憲,以戶曹言啓曰,天使與翟光耀輩,禮單銀蔘退出,則還入給之時,利其人情賂物,過三日之後,今朝東宮初見禮銀四十兩,亦將出給云。此無非差備譯官等,不能爲國盡心力爭之致,極爲痛惡,請姑先推考。傳曰,依啓。
鄭百昌,以迎接都監言啓曰,劉·盧四人贈給,優異於一等之列事。入啓蒙允,而該曹以紵布等物,磨鍊啓下矣。聞譯官之言,則渠等之意,在於人參云。雖一人各給一斤,京裏九度宴,及西路七處,宴享迎餞慰竝計,則用蔘都合九十二斤,國力必不可支,決難應副,亦不可一向不給,以生彼落莫之心,上馬宴餞宴,稱以別賜,量給人蔘,以答其望,似當。此外盛·翟兩人,俱是跟行之人,而見今要緊用事,不可無一番別贈,以示優待之意。敢啓。傳曰,依啓。言于該曹。
李景憲,以禮曹言啓曰,祥祭後還宮時,隨駕百官服色,以仍爲淺淡服磨鍊矣。群議,以爲淺淡服似過云。蓋初以自上,猶着黲袍,故群臣是日隨駕,不必變淺淡色也。第大祥前,群臣旣以此服隨駕,祥後仍爲此服,全無所變,實爲未安。群議以爲過者,以此也。明日還宮時百官服,令以黑團領·角帶隨駕宜當。敢啓。傳曰,依啓。以上燼餘日記
戶曹草記。答曰,厥價輕重,問于張禮忠,斟酌磨鍊,今日內入給。以上內下日記
上在昌慶宮。停常參·經筵。
李景憲以缺啓曰,迎接都監啓辭,四五字缺四人,雖各給人蔘一斤,都合計之,則爲九十二斤,國力必不可支,決難應副,亦不可以一向不給,以生彼落莫之心,如上馬餞宴,稱以別賜,量給人蔘,以答其望,似當,且此盛時賢·翟光耀,俱是王·胡時跟行之人,敢啓。傳曰,言于該曹事,傳敎矣。招張禮忠·韓瑗等相議,則渠之所望,在於每二字缺一斤,而今只兩度別賜,而數若略少,則渠必憤爭,宜從優磨鍊,以塞其望云。此言誠爲有理,劉·王二人各四斤,兩盧各三斤,盛·翟兩人則一度別賜,似難沒略,亦爲三斤磨鍊以給,何如?傳曰,知道。再度贈給似過,一番別贈,可也。
李景憲,以戶曹言啓曰,昨日依譯官之言,劉爵等二人,別賜以四斤,兩盧以三斤磨鍊,兩度賜給事,依都監啓辭,入啓矣。更爲商量,則此四人禮單,每宴白紵布三疋,油芚一部,大壯紙三卷,白貼扇三把,別紋席二張,旣比一等加磨鍊,竝此人蔘而計之,則其價當費木三十餘同。不但物力難支,頭目等,自上兩度別賜,亦涉過濫,只於上馬宴,一度賜給,宜當。盛·翟兩人,亦不可比於兩盧,亦以蔘二斤改磨鍊,何如?傳曰,允。
又以戶曹言啓曰,天使三次進上回禮,一從譯官折價,三倍其數,而又加八十兩磨鍊之意,敢啓。傳曰,知道。
鄭百昌,以迎接都監言啓曰,劉爵等四人處,贈給回禮禮單,今日始爲停當,給其各人謝帖投進之意,敢啓。傳曰,知道。
李景憲,以戶曹言啓曰,迎接都監啓辭節該,館伴回禮,三度見却,減去銀子及若干物種,以好蔘三斤,稱以茶蔘代呈,則可以受之,令該曹,依此給與,何如?傳曰,依啓事,傳敎矣。一依都監啓辭,減去銀及物種,而參用差備官之言,只存扇子筆墨,而霜華紙缺之意,敢啓。傳曰,知道。
鄭百昌,以迎接都監言啓曰,劉爵〈等〉四人,東宮進上回禮謝帖,送于政院之意,敢啓。傳曰,知道。
政院啓曰,今日祥祭時,臣非不十分兢愼,而忙遽之間,俱有顚錯之失,不勝惶恐待罪。
祭後政院,奉慰問安。傳曰,知道。
世子宮問安。答曰,知道。大君問安。答曰,知道。
鄭百昌啓曰,都監日次郞廳,例爲來待於闕下,而今早,以御帖及回禮銀子給送事,出牌招之,則了無形影,日上三四字缺催促,而尙不來詣,其慢忽怠棄,四字缺痛駭。當該郞廳,從重推考,色吏,囚禁科罪,何如?傳曰,竝拿推。
祭後二品以上,大殿單子問安。答曰,罔極。藥房問安。答曰,知道。還宮後,藥房問安。答曰,知道。還宮後百官,大殿單子問安。答曰,知道。以上燼餘日記
上在昌慶宮。停常參·經筵。
守陵官南以雄啓曰,臣待罪山陵之時,咸悅士人鄭祥者,服衰而四字缺發引到山陵,初朞亦爲來哭,今番又爲上來闋服而去,臣嘉其誠意,問其根因,則其父鄭彭壽,以誠孝出天,爲一鄕所推服,往缺陵·穆陵之喪,俱服三年,因其時守陵官之狀啓,至於旌表,渠恐墜亡父之至意,踵而行之云,可想其世篤之行。又有比安內奴李義延,服喪,去二十五日來到山陵,臣亦問其緣由,則渠本以內奴,爲本縣假吏之役。壬申七月初六日,得聞大妃昇遐,卽告本官,退居山中,結幕居喪,以終三年云云。其日祭物陪持書提金甲生,適出來,言及義延之事,渠以事,上年下歸慶尙道比安,一縣莫不稱道義延之至誠,渠親往結幕處,見其實狀,人所不能,而且嶺南公論所在,似無冒僞之事。臣旣任守二字缺此二人,服喪往來,有若係干者然,當此四字缺之日,恐有湮滅之嘆,惶恐敢啓。傳曰,此輩誠行可嘉,言于該曹。
鄭百昌以館伴意啓曰,天使回還時,已定乘船於平壤,則安州餞慰使,猶夫前日之鐵山,似不當下去,而禮單站銀,則依例磨鍊,何如?傳曰,依啓。
又以館伴意啓曰,卽刻館內譯官來言,黃州問安使,別問安使,追給禮單,竝爲領受云。敢啓。傳曰,知道。
又以館伴意啓曰,天使出票,索皮搭連十箇,令該曹造納之意,敢啓。傳曰,知道。
持平李時楷所啓,請當該內官,亟命拿鞫定罪。措辭見上。請鄭之問依律定罪。措辭見上。大祥後還宮時,百官服色,非倉卒講定之事,而禮官不能致察,夜深改議,使百官窘迫,不得參於班行者甚多,二字缺禮儀不容如是顚錯。該曹難免不職之責,當該郞廳,請命推考。答曰,不允。推考事,依啓。
司諫李省身啓曰,以下缺請承傳色吳以恭,亟命罷職,以防宦寺告訐之習。曩時凶賊之斁敗天常者,反正之初,盡置極刑,唯獨之問,網漏假息,誠爲可怪可駭之事,豈非人微事久,未及覈實之致耶?當初定配,只以鄭內人切族作弊之罪,不近於緦小功之察乎?聖批,以當初罪目兩款,而其一則廢母后之罪,其時亦必詳察定罪爲敎,其時若能詳察,則廢母后之罪,是何等罪惡,而豈止於竄逐而已乎?到今發露,國言藉藉,咸以爲措語凶慘,不忍聞不忍言,反甚於已戮之諸賊,如此窮兇極惡之人,四字缺天討,則豈不乖於王法,而拂於公議乎?請四五字缺覈之問凶疏,依律定罪。以下缺
以上缺勅使曰,親臨館所,不可不進茶矣。上曰,惟命。上曰,近因私故,累日不得伺候,惶恐惶恐。天使曰,緣賢王純孝,累日違拜,俺亦切缺然,且前日略進鄙物,亟蒙厚幣,不勝感激。上曰,非但小邦,全無土産,經亂之後,物力蕩竭,情禮未洽,不勝惶恐,且累蒙厚禮,尤庸感激。勅使曰,本監奉聖天子命出來,敢進薄物,以表微誠,而每送鄙幣,輒報厚禮,未安惶恐。上曰,近日炎霾,氣體安否?勅使曰,公所甚敞,且蒙厚待,安過矣。上請行茶禮。勅使曰,遵命。遂行茶禮如儀。勅使曰,留此已久,速欲還歸,而有未盡之事,敢此書呈。二字缺乃物貨發買等事也。數三字缺授李敏求。上曰,數字缺遠臨,筋力所及,敢不竭盡,以下缺上請行酒禮。勅使曰,惟命。遂行酒禮如儀。勅使曰,本監歸後,當有謝恩使臣,何時入去乎?上曰,七月旬後,當發遣矣。勅使曰,何人入往耶?俺知其職名,然後可以回奏。上曰,上使尙書宋錫慶,副使侍郞洪命亨,已爲治裝矣。勅使曰,書給使臣職銜姓名,何如?上曰,從當書送矣。勅使曰,迎勅謝恩節目,本監之行,無附奏之例乎?上曰,陪臣專差入去,不敢順付,故自前無此規矣。勅使曰,非欲受去,所以請敎也。鄭百昌啓曰,王世子遣宮官問安矣。上曰,知道。李敏求啓曰,參隨官饋酒之意,敢啓。上曰,知道。上請行宰臣行酒。以下缺勅使曰,天熱甚酷,請辭數字缺上苦請。遂行完盃。鄭百昌,呈禮單單子。勅使曰,累蒙厚幣,不敢當。上曰,土物雖薄,出於微誠,幸領情。勅使曰,謹領。勅使曰,當行謝拜,而恐勞貴體,欲行謝揖。上曰,不敢當。苦請,遂行謝拜。上請拜罷。勅使曰,不敢當。遂相揖而出。上由西階下,勅使由東階下,至中門。勅使請乘轎,上苦辭。勅使升階,上遂乘轎而出。大駕入小次後,政院·玉堂·藥房問安。答曰,知道。
李敏求啓曰,宴罷時,天使請得錚盤·蓋兒,而宴罷後,催督於司饔院云。全不應副,似爲未安,各樣若干給之,何如?傳曰,依啓。給與之數,勿爲過多,而適中給之。回啓,錚盤二·蓋兒五,給之,何如?上曰,錚盤五·蓋兒十,給之。
酉時,大駕還宮,政院·玉堂·藥房問安。答曰,知道。
李景憲,以戶曹言啓曰,天使前用銀,已二萬九千餘兩,人蔘已一千二百餘斤,則過乙丑者已至二百斤。坐支銀及前頭諸宴二字缺宴,其數幾二萬兩,頭目物貨,盡許發賣,則更無可支之勢。前頭之事,極爲可慮之由,敢啓。傳曰,知道。
鄭百昌以館伴意啓曰,今日宴禮時,頭目不就宴廳,携取各床,會飮於外舍廊,喧聒之起,至聞於西宴廳,累招差備譯官,申飭禁止,而終不能禁。當該譯官等,各別推考,以懲其不能開諭之罪。傳曰,允。
傳于金南重曰,今日宴廳喧聒之聲,有甚於前,缺人所爲而然耶?今後政院檢飭。
辛啓榮啓曰,斗璜等推考事,命下矣。臺諫方以罷職論啓,推考承傳,不得捧之之意,敢啓。傳曰,知道。
鄭百昌啓曰,吏曹郞廳來言,臺諫有闕,百官加亦當下一字缺而明明日國忌,明日齋戒,政事何以爲之?敢稟。傳曰,過後爲之。以上燼餘日記
藥房啓辭。答曰,時無大段所患。
院啓。答曰,不允。朴潢等,竝推考。
吏曹粘目。答曰,姑先推考,罷職安徐。
答戶曹判書金時讓箚曰,省箚具悉。卿其勿辭盡職。以上內下日記
上在昌慶宮。停常參·經筵。
鄭百昌以館伴意啓曰,卽刻館內譯官來言,天使·盛時賢,持璧謝帖,進闕下云。敢啓。傳曰,知道。
傳于金南重曰,昨日宴享時,侍衛官,或退坐喧聒,或高聲咳唾,事甚不當。今後政院,各別檢飭,俾無如此無禮之習。
傳于李敏求曰,昨日宴享時,湯麪等物,非但烹飪失宜,其中小螺湯尤甚變味,其臭甚惡,何以如此耶?費盡一國之力,一宴床,猶未能善辦,事極駭矣。
鄭百昌以館伴意啓曰,朝使張禮忠等措辭,明日國忌,今日乃是空日,隨例請行晝奉盃,則天使曰,當此極熱,宴禮甚苦,宜從折銀之例。譯官以晝奉盃舊例,以天使非宴享閑日之故,諸宰臣各奉盃酌,以爲二字缺之擧而已。曾在王·胡,亦無折銀之事,一毫非所二字缺天使曰,凡茶啖床,亦在折銀之中,況諸宰群聚之日乎?必欲得銀,此人不可以賓主相敬之禮待之,不如初不提起之爲愈也。今後此等事,他若不提起,則自此姑觀事勢,而酬應之意,敢啓。傳曰,知道。
李敏求啓曰,曾聞遠接使所言,在路時缺抵書于天使及標下人,拆見其一,則盛言王國薄待之言,至於給價買菜,亦不肯許,恐難生存相見云,漢人無狀,乃至此極。頃見天使視館伴書,蓋出於是矣。今者三將,又抵書天使,意在受宴朝家之循例接待。本道之各樣接應,天使必不得前,則其所致訝,亦云宜矣。備將在我接缺之事,及本道支給日糧,折銀之數,自館伴或遠接使,具由是報,似爲合宜,令都監議處,何如?傳曰,允。
鄭百昌以館伴意啓曰,卽刻缺天使於來月初三日起程云。自前天使回行,必有勸留之擧,今亦似當仍舊爲之。敢稟。傳曰,依前例擧行。
李敏求啓曰,依前例承旨請之乎?以私故相仍,不得逐日來候,心甚未安,聞行日已卜,不勝缺然。願少駐征軒,以慰東人之心云云,措辭請之,似當。敢稟。傳曰,依啓。
李敏求啓曰,昨日天使所求鍮器錚盤二蓋兒入給事啓請,而以錚盤五·蓋兒十,給之事下敎矣,政院不爲分付耶,何以當初啓請錚盤·蓋兒五,入給乎,傳敎矣。昨日卽招司饔院宴享二字缺言之,則郞廳以爲,蓋子一箇,及他物換取之後,更無所言云,臣以旣有定數傳敎,入給後,卽爲啓達之意,分付。當初啓請之數,則該司無由得知,今見工曹草記,入給之數,偶與當初啓請數二字缺臣亦以爲訝矣。敢啓。傳曰,知道。當該郞廳,以下缺
鄭百昌以館伴意啓曰,前日天使出給,雲天咫尺四字,及七言四韻,使之刊刻懸壁,役將完畢,未發行前懸諸壁上之意,敢啓。傳曰,知道。
辛啓榮,以工曹言啓曰,昨日宴享之時,天使言于譯官,欲得鍮蓋兒·鍮錚盤云。宴罷後,迎接都監分付本曹,錚盤五介,蓋兒五箇,小錚盤·小蓋兒各二箇,依所言造納之意,敢啓。傳曰,知道。
鄭百昌以館伴意啓曰,天使以三將接待失厚之意,書示遠接使後,入京以來,別無更爲提起之說,而今番三將天使前抵書中曲折,都監未及聞知。今欲陳辨,則以前日不謹接待之狀,査問平安監司,則少無欠缺之事,而物力凋弊,館爲供給之際,亦不得隨意,非誠意之淺薄,以此措辭呈文,何如?傳曰,知道。以盡力接待,少無欠缺等語,措辭呈報,折銀等事,一一書示,可也。
李敏求啓曰,四字缺鍮器入給之數,本院亦未能詳知,以錚盤二·蓋兒五,入給爲啓矣。卽見工曹草記,則錚盤蓋兒大小竝各七箇,與下敎之數不同,而其數亦多。且其贈給,出於黃二字缺劫賴,而該曹似不得自由矣。敢啓。傳曰,知道。減數入給,不當,故推考矣。以上燼餘日記
侍講院啓曰,天使若於明日,强欲辭拜,來詣闕下,則不無要與王世子辭別之擧,旣非設宴之日,欲行爵時,相接之便,別爲接見,亦甚難便,令禮官講定,俾無臨時急遽之患,何如?傳曰,依啓。
自昧爽至卯時,有霧氣。
禮曹啓曰,云云事,傳敎矣。自上接見之時,王世子出接,極爲非便。接見罷後,則天使卽出門外,王世子亦無可接之處,闕內私別,則事勢非便如此。天使若必欲見王世子以別,則宜辭以宮內出拜,地勢不便如此,當於還館之後,卽趨進以拜,天使還館後,王世子卽隨而往,亦以茶禮相接,而王世子果盤,亦因素膳,似爲宜當,敢啓。傳曰,知道。隨往館所,事涉無據,以非便之意,依前例防塞,可也。以上春坊日記
都承旨李敏求待罪啓辭。答曰,知道。勿待罪。當該承旨推考。
備局草記。答曰,此事徒有增減之患,似無動聽之理,然啓辭如此,依爲之。
承旨回啓牌啓辭。答曰,李領府事生時嘗言,先王朝有不時召對之擧,故玉堂之官,不敢脫團領云云。以此推之,則着巾實非舊習,必是近年所創始者也。且檢閱不干於玉堂,而通稱學士,未知其可也。
迎接都監草記。答曰,知道。米價銀兩,泛然受出,殊未妥當。一行過海糧饌,已爲備待云云,厥價還給,以觀其所答,可也。
館伴草記。答曰,知道。以盡力接待,少無欠缺等語,措辭呈報,折銀等事,一一書示,可也。重出
館伴草記。答曰,知道。慍怒所發,似難以空言挽止,退還禮單,量加磨鍊給之,俾無狼狽之事。
迎接都監草記。答曰,依啓。所謂碧蹄欠銀,令京畿監司,從速入給,可也。
金南重啓辭。答曰,知道。更遣承旨,請留。
戶曹草記。答曰,依政院啓辭,更爲詳察處之。以上內下日記日記廳郞廳李載顯書。郞廳李聖運校正
賞廚役·工人等。上曰,每每如是,感則感矣,未安未安,請辭,天使曰,樂工等,終日待候,不可不賞。上曰,渠等,無受賞之事,而屢蒙賞給,極爲猥濫。傳于李敏求曰,令工人等,善爲叩謝,以下二行缺上請行完盃。勅使曰,領敎。遂行完盃。以下四行缺
有政。吏批,判書崔鳴吉病,參判金壽賢進,參議三字缺進,都承旨李敏求進。兵批,行判書洪瑞鳳進,參判尹毅立備局進,參議趙廷虎病,參知韓缺遠進,左副承旨金南重進。以張維爲奮忠贊謨立紀靖社功臣靖憲大夫新豐君,金尙憲爲資憲大夫行大司憲兼藝文館提學,趙廷虎爲通政大夫大司諫知製敎,洪纘緖爲朝散大夫成均館學正,申瑛爲通訓大夫行驪州敎授,鄭蘊爲嘉善大夫行龍驤衛副護軍。以上燼餘日記
答左承旨鄭百昌疏曰,省疏具悉。爾其勿辭察職。
院啓。答曰,依啓。朴潢等已爲□□□必罷職。內官等事,及鄭之問事,不允。監察罷職,獻納出仕事
禮曹草記。答曰,依啓。其中世子服色,所關甚重,彼雖强請堅執,勿改,可也。
府啓。答曰,不允。以上內下日記
上在昌慶宮。停常參·經筵。
海崇尉尹敬之書啓,臣曉奉御帖,詣天使館所,則時未起寢云。良久待候,差晩,天使坐堂,令差官,還持御帖,出見臣,辭氣勃勃,詰責而言曰,俺,昨日,厚蒙賢王禮遇,不知誰所指敎,而歸路,市民擁路號泣,不但俺之驚動,未免辱命之歸。朝鮮,素稱禮義之邦,而有此駭異無禮之事,昨日,旣致驚駭,則今日何安之可問?臣答以小民貧殘,無路辦出,有此號訴之事。不勝未安,二字缺何以知之。當以此意,啓知云。差官入報有頃,二字缺回帖。敢啓。傳曰,知道。
傳于李敏求曰,昨日市民所爲,殊極駭愕。平市署官員拿推,卽遣承旨,以市民無知妄作,以致大人驚怪,不勝惶悚之意,措辭傳告。
李敏求啓曰,天使今日,又生數層風浪,旣不肯受上馬宴,翟光耀又發初六發行之言,刁蹬前却之態,悉難取信。然坐支銀發賣,俱係大慾所在而尙未停當,需宴銀之說,又出於慮外。且秤量數萬之銀,今日之內,勢所不及,明日起程,實似未及。各處餞慰使及承旨,皆已下直,天使之行,遲了數日,則一路廚傳,其弊不貲。使之觀數字缺發程,然後下去,何如?傳曰,依啓。
鄭百昌,以迎接都監言啓曰,卽刻許遊擊,使家丁捧禮單,詣闕更辭,止之而不得。敢啓。傳曰,知道。
又以迎接都監言啓曰,昨已詣闕更辭,今日應行上馬宴,而又以更辭爲言,尤爲無理。大槪,因譯輩聞之,行日迫前,所限未滿,自中,復起隨宴銀之說,必欲得此而後就路云。此則我國謄錄所無之物,決難應副,而今日不爲受宴曲折如斯。詣闕更辭一款,方令譯官,開諭止之。敢啓。傳曰,知道。
又以迎接都監言啓曰,天使出給儀註中,三件改定事,使張禮忠周旋陳辨,則五拜三叩頭,及王躬萬安兩款,則不可不改正,王世子服色,亦當依前示改定,而本國,援引冉使時原例,亦當裁量云。此一款,雖仍前不改,而似無二字缺之事,仍前正書以送之意,敢啓。傳曰,知道。
李景憲啓曰,市民,以昨日號哭得罪之事,呈文缺天使之批,又許珠玉減一分。呈文,及批二字缺進之意,敢啓。傳曰,知道。
鄭百昌,以迎接都監言啓曰,卽者,天使卒然將動,初吹·三吹,連次催促。使張禮忠某條周旋,使尼其行,則禮忠,言于翟光耀,極力通情,暫停三吹,以緩時刻之意,敢啓。傳曰,知道。
又以禮曹言啓曰,天使所言四款事,五拜三叩頭,及開讀,乃已行之事,而王躬萬安,雖所未行,而彼云不可不改正。此三款事,則固當依其言改正,而王世子服色,亦云依前示改正。此亦非許令不改之語,而張禮忠之言,謂此一款,雖不改,似無嗔怒之意。此必揣度其意,知其如此也。此一款,依張禮忠之言,不待三四字缺而仍前不改,正書以送之意,敢啓。傳曰,知道。
辛啓榮啓曰,臣承命,詣天使館所,差備譯官,以小民無知妄作之由,及市官拿推之意,措辭告之,則天使曰,賢國王,委遣近臣以謝之,仍聞小民妄作之故,而且有治罪該官之命,二字缺之心,亦解釋云矣。且今日詣闕事,亦令舌官,措辭勸止,則翟光耀等,以天使之意,傳言曰,昨日赴闕,謂之請宴,則拜辭一款,闕之,故將欲就辭矣,如是勸止,當更待回報,以定去就云。大槪其意,非以禮貌爲重而然也。今日自上,若行上馬宴,則自家來辭時,禮物闕然,故更待回報定去就者,蓋以此也。譯官等之言如此,故敢啓。傳曰,知道。遣承旨,以已爲備宴出待之意,措辭言之。
傳于李敏求曰,上馬宴,速爲設行。
李敏求,以戶曹言啓曰,缺貨價,因市民呈文,珠玉等物,雖減一分缺之數,幾至三萬兩,計無所出。不獲已以各衙門二字缺償之價,先爲移給市民,使之貿銀,而平市官員,有拿推之命,以待命,不察任,無主管之人,事極狼狽,令平市提調,速爲査覈現告,使他官,俾得察任,而亦令漢城府官員,亦爲次知貿銀,何如?事急敢啓。傳曰,依啓。
鄭百昌,以迎接都監言啓曰,卽刻三將接伴官金灝,撥上傳書一封,使傳於天使前,開見,則許多說話,極其誣捏,誠可痛惡。謄書送于政院之意,敢啓。傳曰,知道。
傳于鄭百昌曰,天使之行,館伴請留,似爲歇後。令進去承旨,仍爲措辭請留。承旨雖已回還,使之還往請之。
以許遊擊處禮單單子,傳曰,下該曹。
李敏求啓曰,五字缺彼明日無發行之意,而自我强行上馬宴,事體未安,設行當否,政院議啓事,傳敎矣。宴禮,旣已請行,又復中撤,似涉未安,而上馬宴,乃是送客之筵,天使之明日發行,必不可及,而日暮之後,强而行之,似爲未安。今者,姑以天日已晩,恐不得從容,更俟明日往候之意,措辭往諭,而彼若欲以明日起程,則趁早行宴於所館處,仍爲出郊餞,亦無不可。但明日不行之意,譯官,若能審知,則勉留信宿之意,令館伴善諭,以示繾眷,亦合情理。伏候睿裁。傳曰,依啓。
李景憲,以戶曹言啓曰,張禮忠來言翟光耀輩言,乙丑有需宴銀萬兩,從半數當給五千兩云云,此甚是無據之言也。乙丑都廳謄錄,及政院謄出日記,竝無需宴銀現出之處,不受宴,則每宴折銀二百兩。今番天使受宴之數亦多,折宴銀,似不過千兩,而禮忠之言如此。臣詳言乙丑之例。且曰,所謂需宴銀,竝外方折宴,及各宴宴儀銀,都計,而數至萬兩耶,禮忠曰,只京中云云。臣使以乙丑之例力爭,則數字缺言彼亦出謄記以示,如此云云,多有難色。前後入銀之事,罔有紀極,此甚切迫難支之患。何以爲之?敢稟。傳曰,知道。令譯官,據例開諭,可也。
李景憲,以戶曹言啓曰,張禮忠·韓瑗,來言坐支銀事,更爲爭辨於翟光耀,則天使留京多日,而只受十一日坐支,亦是十分爲爾國二字缺速令稱量爲善云云。落落難合,斷無容力之望,何以爲之?敢啓。傳曰,知道。譯官等,不能盡力周旋,每稱難言,極爲非矣。更令張禮忠等,據例開諭,一依乙丑前規,爲之。
以義禁府尹爓議處公事,傳曰,衙祿米料外徵斂之罪,乃是大罪,已前受刑,亦以此事,而議啓中,不爲擧論,事甚疏漏。此公事,還出給。
鄭百昌以館伴意啓曰,胡差入境,島兵出陸,目前處變之道,極爲可慮,而許天寵,適於此際,齎持督府文書,親傳天使,兼致我國事機之關,自別於尋常島差之類。今日接待,雖自都監句管,而壓於天使之供給,不能滿意。凡干節目,頗不及於島差獨來之時。聞其說話間,不得蒙一字缺有乖於督府差官嘗待之例,多有恨望之色二字缺旣已入京,則不可失其歡心於慮患之時,令數字缺各別熟講善待之策,何如?以下缺
持平李時楷啓曰,請當該內官,亟命拿鞫定罪。措辭見上請鄭之問,依律定罪。措辭見上新除授大司憲金尙憲,今在京畿楊州地。請命斯速乘馹上來事,下諭,依前例府書吏,給馬下送。答曰,不允。書吏下送事,依啓。
正言李時萬啓曰,臣等,將內官事,經月論執,而殿下一向牢拒,臣等,實未曉聖意之所在也。幺麽內豎,敢與大臣抗禮,肆然無忌,此實前古所無之事。豈非可駭之甚者?而殿下,不加之罪。不徒不加之罪,又從而曲庇之,前後未安之敎,不止一再。瞻聆所及,莫不驚愕,此非臣等所望於聖明者也。朝廷日益卑,紀綱日益壞,職此之故。平心察理,却顧防慮,當該內官,亟命罷職。請承傳色吳以恭,亟命罷職。措辭見上請鄭之問依律定罪。措辭見上朔寧郡守朴應善,以軍政違誤,該曹據例請罷,而京畿監司李聖求,敢爲狀啓,以請處置,揆之事理,極爲未妥。請李聖求推考,還收朴應善勿罷之命。大祥日百官奉慰內殿時,大君以下,咸造在庭,而承傳色,厭其往來,偃臥中間,使他人代送,至於移時,乃傳答批,極爲痛駭。政院,雖已請推,而物議尙猶未已。不可不痛懲其習,請當該承傳色,亟命罷職。答曰,不允。且朴應善事,當初罷黜,實出於不察情勢,今姑置之,可也。承傳色,已爲推考,不必罷職。李聖求推考事,依啓。
傳于李敏求曰,當以已設宴具以待之意,傳諭,而數字缺如此,何以如是耶?上馬宴設行事,速爲以下缺。以上燼餘日記
侍講院啓曰,昨日王世子回帖于天使前時,依傳敎,以明日伺候於館所之意,已告于天使前。今日天使,不意詣闕。若有設宴之擧,則王世子,似當入參於第二酌,而無宴禮,則何以爲之?敢稟。傳曰,今此宴享,入參,可也。
又啓曰,輔德朴潢,兼司書韓興一,請罷之論,今已停啓。當此勅使留館之日,不可以尋常相規之事,有所引入。請輔德朴潢,兼司書韓興一,今日內牌招,使之隨參於陪從之列,何如?傳曰,允。
政院啓曰,傳曰,世子,今日無端不往,有欠敬禮,遣宮官,以有疾,未得往候,心甚惶悚之意,及暫爲調治,明日上馬宴時,進往伺候之意,措辭言之如何事,傳敎矣。上敎,至爲允當。依此,分付侍講院之意,敢啓。傳曰,知道。以上春坊日記
館伴草記。答曰,知道。作頭人,囚禁推治,此意,令譯官,告于天使。
藥房啓辭。答曰,僅僅支過。
都承旨啓辭。答曰,知道。彼旣以來辭爲言,今雖停止,後必更來。且今日上馬宴,退行,而又無來此之擧,則世子往見,亦甚非便,依前批答,往諭,可也。
禁府粘連啓目。答曰,瑞興府使申景沂,姑從惟輕之典,削職定配。
戶曹草記。答曰,前例數小,則量加磨鍊。世子贐行銀事
又草記。答曰,知道。自本曹,斟酌爲之。以上內下日記
上在昌慶宮。停常參·經筵。
李景憲啓曰,以坐支銀事。傳曰,知道。譯官等,不能盡力周旋,每稱難言,極爲非矣,更令張禮忠等,據例開諭,一依乙丑前規爲之事,傳敎矣。張禮忠等,以傳敎內事意,使之極力爭辨,數三字缺來言翟光耀等言,一從半數,則已用乙丑年例,胡·王留京十一日。故以八日爲限,今番詔使留京,將過十五日,故以十一日爲限,而一日之銀七百二十五兩,則我以周旋之功,當受之,十五日後,天使設或加留,更無加添之患云云。以各宴儀銀,比乙丑加百兩,諸處迎慰人參,比乙丑加五斤等事,論之,則坐支銀之只添三日,亦爲幸也。此等事開諭,專倚譯舌,而譯官之言如是,而且有私約七百兩之事。若不治其罪,則不得已當用其言。惶恐敢稟。傳曰,知道。
李景憲,以戶曹言啓曰,以〈本〉曹草記,王世子,贐行儀銀事,傳曰,前例數少,則量加磨鍊事,傳敎矣。二百兩,加磨鍊,何如?傳曰,二百兩過多,一百兩加給。
金南重,以備邊司言啓曰,卽見迎接都監啓辭,島差許天寵,以未蒙接見,有三字缺言云。此時接見,誠所不暇,別遣宰臣缺諭以詔使在館,事異前日,無暇接見,缺似當。敢啓。傳曰,依啓。
鄭百昌,以侍講院言啓曰,卽者,兼弼善臣李省身,持王世子拜帖,往呈天使。仍以別設宴之意,措辭傳告,則天使答曰,多拜領敎云矣。敢啓。傳曰,知道。
金南重,以都摠府言啓曰,都摠管韓汝稷,今日王世子,天使所館處宴享時,以宗宰進去,請出標信。傳曰,知道。
鄭百昌,以迎接都監言啓曰,許天寵送色紬兩端·鞋子·香袋等物于太平館郞廳,以爲禮單。令該曹,依例授色,以資回禮之意,敢啓。傳曰,知道。
又以迎接都監言啓曰,許天寵卽刻出送家丁一名于前站,苦催回帖。令承文院,今日內擧行,何如?傳曰,允。
金南重,以戶曹言啓曰,發賣草記,傳曰,自本曹,斟酌爲之事,命下矣。天使所給之銀,竝坐支及縮數而計之,多至四萬九千四百餘兩,前頭各宴,折銀及宴,必不下五六千兩,都計則當至五萬五千餘兩也。頭目物貨發賣,應給者,六萬一千八百餘兩,都合計之,則十一萬六千八百餘兩。過迎胡·王兩使時所用者萬餘兩也。皆價銀稱給時,若依開讀禮,及王世子初見禮,銀子稱給之規,又用人情銀子累千兩,則非但決無可支之理,此是彼此交易之物,譯官輩不肯爲國盡心,慫慂其間,雖不肯上下其價,豈可又用人情乎?嚴飭譯官者,不過曰天使回還後,拿鞫定罪而已。我國之事,例歸無實,譯官輩,經事已久,豈爲此語所動哉?物貨稱給時,托於天使之發怒,又不肯盡力周旋,則別樣論罪,終歸於一張虛語。而珠玉不用之物,雖給其價,竝不受出,以示虛給其價之意事,竝令廟堂議處,何如?傳曰,依啓。
又以戶曹言啓曰,許遊擊,出給銀缺苧布四匹,求買樺皮五百張,□皮二十張,雉羽五百箇,銀粧刀二十把,錫環刀二十把,銅十斤,以勒抑買,無異於缺極爲可惡,隨力貿給之意,敢啓。傳曰,知道。
金南重,以備邊司言啓曰,今此謝恩兼冬至使入去時,沈都督處,依例別有咨文,兼備禮單·御帖以去,使之無事護送,宜當。敢啓。傳曰,依啓。
李景憲,以戶曹言啓曰,政院啓辭,今日別宴,明日上馬宴事,命下矣。逐日擧動,非但調攝之中,玉候貽傷,連三日設宴,實爲過當之禮。今者問安承旨,措辭謝留,且言大人旣已許留,上馬宴當行云,而兼令宮官,偕進,諭以世子屢蒙眷愛,今日欲特行別宴之意。仍以贐銀,作爲禮單,而使譯官,言此宴,前所未有,世子別設餞宴,以示厚意云云,以防更爲希賞贐銀之望,似合事宜。敢啓。傳曰,依啓。
李景憲,以戶曹言啓曰,世子餞宴,依政院啓辭,禮單,及頭目,贈給磨鍊事,啓下矣。餞宴,則自前原無頭目贈給,而今始創開。郊外餞宴,必有援例徵索之患,事甚難處。敢啓。傳曰,知道。
李德洙,以備邊司言啓曰,平安監司,謄沈都督勅使書二通,送于本司,故入啓之意,敢啓。傳曰,知道。
以餞宴時事目,傳于李德洙曰,還宮時道路,亦以敦義門路磨鍊。
李德洙,以兵曹言啓曰,領中樞府事鄭昌衍,除授後,以老病不得肅拜之意,曾已陳達于箚子中,而官敎,不得親受矣。今日祿科一字缺何以爲之?緣係大臣之事,敢此煩稟。傳曰,依前例爲之。
以義禁府尹爓議處公事,傳于金南重曰,此別收米斗數,懸錄處,付標入之。
鄭百昌,以迎接都監言啓曰,當日王世子別宴,未罷宴,而頭目輩,成群排列,天使旋踵,作一爭鬧之場,各樣器皿,盡被攘奪,大小宴床,俱爲蹴踏無餘,只有數器,稍存形樣。蓋以行日已迫,尤無所顧藉之致也。敢啓。傳曰,知道。
又以迎接都監言啓曰,自上翌日宴禮單,謝帖,今日食後,始爲出給,送于政院之意,敢啓。傳曰,知道。
又以迎接都監言啓曰,當日王世子宴禮,第八酌後,王世子,仍行完盃禮而罷,禮單回帖,天使,卽爲出送。自都監,傳送于侍講院之意,敢啓。傳曰,知道。
掌令宋時吉所啓,請鄭之問,依律定罪,措辭見上。又啓以上缺去斷重罪也,全家重□也,缺査出,使負罪者無冤,而今則不然,四五字缺李埱,又不捧押於郞廳·留守四五字缺揆諸事體,大違常規。況田大方是四五字缺李士謙等,自以商賈之子,心懷忿怨而誣訴,豈可偏信一邊之言,遽以二字缺之律,加諸先賢之孫乎?大槪,案成埱罪者,只以削籍十人,歸重。所謂削籍,自是多士之論,亦非埱之獨爲,謂之去斷,全不近似。故兩郞官,皆不肯署,留守不得依法啓目,論議不合,此焉可知矣。前後狀啓中,措語緊歇,互相不同,物議沸騰,莫不駭異。請命攸司,捉致李埱·李士謙等,詳覈處置。答曰,耳聞不如目見。外方之事,自京按覈,亦涉不可,勿爲煩論。鄭之問事,已諭。
以上馬宴嚴時刻單子,傳曰,差退磨鍊。
正言李時萬所啓,請承傳色吳以恭,亟命罷職。措辭見上。請鄭之問,依律定罪。措辭見上。請當該承傳色,亟命罷職。措辭見上。都督接伴使,爲任最重,雖在無事之時,似不得遠離本島。況天使過島之後,尤不可任意行止,而接伴使鄭文翼,遠在三縣,島中之事,置之相忘。旣不能臨事周旋,以致軍兵之登陸,及其深入之後,又不爲一番馳啓,其不畏朝廷,慢棄使事之罪,不可不懲。請待天使回還,拿鞫正罪。答曰,已諭,毋煩,鄭文翼拿鞫似過。姑先推考。
辛啓榮啓曰,鄭文翼推考事,命下矣。臺諫,方以拿鞫論啓,推考承傳,不得捧之矣。敢啓。傳曰,知道。
工曹判書張顯光上疏,伏以,臣垂死未四五字缺須臾之命者,實惟天地父母之三四字缺。常恨耄窮圖報無路。又在歲初,半行缺,含恩撫躬,莫謝莫辭,四五字缺,但祝岡陵之壽而已。以下十餘行缺。今者,意外職名,猥及非分,其爲驚懍,又復如何?向來,天眷偏隆,旣不以庸愚而置之,又不以耄荒而棄之,故有是命也。感激天私,惶㦖之勢,自不敢容說矣。仍竊思之,隨班供職,決非所能,而果得致身闕下,一伸肅謝之忱,豈非耄臣之一幸,宿願之少洩也?而顧此症勢如此,轉成沈痼,少無向蘇之氣,脾胃失常,視聽昏塞,得踰關嶺,漠如登天。微情,雖自切迫,亦將奈何哉?此豈非縷命雖存,數窮運盡,不可得以復近天顔,復接玉音也耶?伏願聖明,矜察耄臣情勢,移改本職,俾得守分待盡。臣身旣莫進,無可爲者矣。心猶未死,口得一言數字缺容無說於此日哉。固不可以迂緩不切而數三字缺。臣以爲道理無窮,事業難畢,雖大聖人,數字缺自以爲聖,而輟進益之功,絶取善之路也。大舜之所以爲大智者,都在好問而好察邇言,隱惡而揚善,執其兩端,而用其中於民也。一行缺。此其所以爲大智,而重華,協于帝者也。伏願殿下,留心於取善焉。孟子曰,好善,優於天下,況魯國乎?善者,固萬福之原也。臣嘗察之古今人,非不知善之當爲,與不善之不當爲矣。而能爲其當爲,不爲其不當爲者,常寡,不能爲其當爲,不能不爲其不當爲者,常多。何也?蓋以其實不知夫此善之外,無他道理也。順之,則必成,必吉,必利,必福焉。違之,則必敗,必害,必凶,必禍也。而彼常以此善爲人世間例稱之好題目而已。爲焉而何必成,必利,必吉,必福哉,不爲焉而何必敗,必害,必凶,必禍哉?此乃實不知夫必所當爲,與必所不當爲之眞的道理。故常怠於爲善,常不强於不爲不善者也。嗚呼,苟不能實見得此道理之不可易焉,則誰能實二字缺爲善〈不〉爲不善也?此君子所以貴窮理而要實心也。理無不窮然後,見善明矣,心無不實然後,爲善篤矣。見善之明,爲善之篤,而天不祐,人不順,道理四字缺不立者,未之有也。臣在僻巷,獲聞東殿四字缺視前大別云。今日所聞,果爾則此固數字缺,繼述之道,已基於此矣。吾東方隆治永命半行缺,此豈非列聖在天之陰祐,六七字缺,有以致之哉?殿下,誠能益信此道,半行缺因此機會,振作奮礪,三行缺,伏願殿下,克體大舜察邇之德。以下缺。答曰,省疏具悉至意。所陳訓辭,竝是數字缺心甚喜幸,書紳服膺矣。且卿之缺孤日望之。卿須勿辭,調理上來,以副以下缺。以上燼餘日記
侍講院啓曰,因政院啓辭,今日王世子,別設餞宴事,啓下矣。凡接宴之際,必有禮單,而今番別宴,出於規外,令該曹,別爲磨鍊,爲當。但儀銀,則依政院啓辭,兼爲贐行,似爲便當,而從前宴禮,例有儀銀,贐銀,則必於郊外贈之云。雖以兼行之意,措辭開諭,而彼若以宴禮例贈,視之,而更據舊例,臨行別求贐銀,則不可不預爲定奪。令該曹,參商處置,何如?傳曰,知道。餞宴所贈,乃是贐行之物。郊外贈給,彼或希望,自我所答,不患無辭矣。
戶曹啓曰,傳曰,世子,天使前,贐行,書儀磨鍊,則似當依例贈給,此意,言于該曹事,傳敎矣。庚子年,世子,賑行銀三百兩。今則各樣銀比庚戌例,加增。何以爲之?敢稟。傳曰,前例數少,則量加磨鍊。
又啓曰,傳敎矣。世子贐行銀,當用餞宴。若用於別餞,則餞宴,萬無不索贐銀之理,必有又費四百兩銀子之患。臣曹之意,王世子今日餞儀,則移用御前別宴禮單·宴儀,而贐行銀,則用於餞宴,似當。此如不可,則書儀書以贐行銀,以防再塞之患事,更令政院,議處,何如?傳曰,依啓辭書以贐行書儀,可也。
又啓曰,王世子今日當行別宴,依御前南別宮宴例磨鍊,何如?傳曰。缺
又啓曰,傳曰,世子餞宴時,天使前禮單,及頭目贈給,速爲磨鍊,啓下事,傳敎矣。餞宴,例行於郊外,離發之時,王世子似無獨行餞宴之事。且餞宴,則元無頭目贈給之規,何以爲之?傳曰,知道。前例如此,則頭目贈給,勿爲磨鍊。以上春坊日記
司饔院草記。答曰,知道。五味盡後,猶不停止,則七味竝用,可也。以上內下日記
上在昌慶宮。停常參·經筵。
李景憲,以戶曹言啓曰,天使索別求請價銀,前後竝八十兩,及鳥銃價二百兩,甚急,不得已還給。而以倭鳥銃,非土産,不給價,貿易爲言,只還給百兩之意,敢啓。傳曰,知道。
答戶曹判書金時讓箚曰,省箚具悉卿意。卿無所失,宜盡心察職。原箚見下
鄭百昌,以迎接都監言啓曰,館伴禮單中,書儀銀二百兩事,天使參隨官等,自初微微言及,而臣聽若不聞。今則行日在明,督勵甚急。此人謄記所付,不可以義理口舌有所爭辨而許減。前日臣初見禮禮單書示時,謂金時讓曰,館伴人參,至於二十兩之多,未可曉也。金時讓曰,此參之多,倍於自數三字缺,其時磨鍊之事,果不可知也。此外似聞又有□銀二百兩云矣。臣以爲待彼索而後應,自我不必提起。今旣如此,勢不可延拖得免,令該曹四字缺而渠之所謂二百兩之說,以單使不可竝四五字缺之則似有動聽之路矣。敢啓。傳曰,知道。
鄭百昌,以迎接都監言啓曰,數字缺帖,發去銀一萬兩,買參一千斤,速得開城府預備云。故令該曹處置事。入啓。傳曰,開城府,亦難支堪,極力防塞,勿爲受出事,傳敎矣。等待天使,更爲提起之後,盡力爭辨計料,而旣已發端之後,今過累日,行期在明,而終無一言之及。此自我先爲發言,亦甚無端,措語極難,每招譯輩商確,而不得發矣。竊聞,王·胡歸路,直攫開城府參五百斤而去,此人,每以王·胡爲式例,携來謄記,錢分不遺,必不徒言而中止。大槪發出一千之說,先示脅持之狀,而終將以王·胡五百兩之數,爲入手之實得,在此,全不更說而往。彼責納缺爲應得之物,其計極巧,原票一千斤內,五百斤,則似有援例可缺之道而二字缺則以王·胡兩使,雖開五百之謬例,而二字缺單使數字缺視此而減半之意,明日力爭,則松都之民,庶三字缺之惠,此意遠接使行中四字缺。傳曰,依啓。且當初不爲爭辨,厥後又不開諭,有若承奉施行者然,都監所爲,不可謂之善處也。
正言李時萬以下缺啓曰,臣等,以吳以恭事,苦口論執,而缺臣等,實未曉聖意之所在也。以恭一幺麽小豎也。翰苑之臣缺非渠所敢請罪,而乃敢干犯缺告訐,此誠前古所未有之事也。堂陛不嚴缺其驕橫自恣之罪,不可不懲。請承傳色吳以恭,亟命罷職。請鄭之問,依律定罪。措辭見上。請還收朔寧郡守朴應善勿遞之命。請當該承傳色,亟命罷職。措辭見上。答曰,不允。承傳色事,依啓。
掌令宋時吉所啓,請令禁府按覈之問前後凶疏,依律定罪。措辭見上。昨承聖批,以耳聞不如目見,外方之事,自京按覈,亦涉不可爲敎。聖慮所及,可謂至矣。但李埱·李士謙等事,決非泛然風聞也。當初李士謙等,以武斷,構罪李埱,呈文二字缺云,而所謂呈文,該吏旣曰,不知,郞官又曰,不知。數三字缺李埱不可罪之事,條列稟目,則留守又五六字缺埱之文案,一不着名。故留守不得據例三四字缺,且於兵曹所成定配文書郞官三四字缺。此則臣等之取來親見者也。全家重罪五行缺齊訴訟冤,却而不採,徒信一邊之言,缺,瞻聆所及,莫不驚駭,物議藉藉,日益沸騰。缺耳聞,不啻目擊,苟有一毫錯謬,何敢論缺,此事不可不萬分詳査,而留守所爲缺。松都且是京衙門一處,憑按未爲不可。豈可以不如目見,而不爲之更覈乎?請亟命攸司,招致李埱·李士謙等,詳覈處置。答曰,亟停,毋煩。
申時,上出敦化門,幸南別宮入小次。政院·玉堂·藥房問安。答曰,知道。天使出迎中門,上由西階上,天使,由東階上。上請拜。勅使曰,天暑不敢當。上曰,禮不可廢矣。勅使曰,前蒙盛宴,當行謝拜,而恐賢王勞動,不敢請。只行揖禮,何如?上曰,勤敎至此,當遵奉焉。遂相揖。上曰,氣體,何如?勅使曰,蒙念平安。且累次請留感激。上曰,誠意淺薄,不得久挽。不勝缺然。勅使曰,缺存眷厚,非不欲久留,風勢將高,且有缺速歸。昨見南山擧烽。或有邊警耶?欲知之。上曰,缺別無邊警。四行缺。今聞,將罪此輩云。須望恕之。上曰,所敎至此,敢不奉行?但國法至嚴,罪犯非細。缺。勅使曰,無知妄作,何必治之?如不得已,只治首惡,可也。上曰,獲蒙勤敎,多謝恩德。第不敬王人之罪,甚重,不可不治。勅使曰,當治首惡,何必盡罪渠輩?若有冤事,所當呈文本監,而所爲如此六字缺勿治之。上曰,惻隱之敎,至此,只治首罪。仍請行酒禮。天使曰,領敎。遂行第一酌。傳于李敏求曰,領相,脚力最衰,勿令行酒。上請宰臣行酒。勅使曰,遵敎。上請參隨官饋酒。勅使曰,不勝未安,而不敢違命。左相金藎國,金自點,洪瑞鳳行酒。天使曰,天時盛熱,日且陰。請辭。上曰,宴禮未半,行日又迫,終□可惜。請復從容數字缺當更進一杯。傳于李敏求曰,酒味酸薄,使之擇用。缺。勅使以段布,請賞工人。上曰,每如是,不敢當。勅使曰,工人輩,終夕伺候,禮所當賞。以下八行缺。勅使曰,只行揖禮,何如?上曰,惟敎。遂相揖。鄭百昌呈禮單。勅使曰,累蒙盛宴,厚幣隨之缺決不敢領。上曰,土物不腆,伏希領情。天使曰,謹領。仍曰,旣荷厚恩。請謝拜。上曰,不敢當。勅使曰,然則請行謝揖。上曰,此亦不敢當矣。天使曰,禮當然矣。遂相揖。上贈倭劍一柄曰,敢此贐行。勅使曰,謹領。仍請謝。上曰,微物何謝?不敢不敢。上請辭拜。勅使曰,本監亦欲行拜,而恐致勞動,不敢請矣。缺遂相揖而出。勅使出中門揖送。上還宮後,政院·玉堂·藥房問安。答曰,知道。
鄭百昌,以迎接都監言啓曰,昨日初昏時,館內譯官來言,宴禮二字缺嫌其略少,初不肯受,譯官等開諭,則答曰,明日上馬宴禮單,復優厚云,始乃領受之意,敢啓。傳曰,知道。
又以迎接都監言啓曰,平壤三將接伴官撥上傳致封書。拆見謄草一本,送于政院,本文,則送納天使之意,敢啓。傳曰,知道。
又以迎接都監言啓曰,初昏,館內譯官來言,天使明日辰時,定爲起馬云。敢啓。傳曰,知道。
吏曹正郞具鳳瑞上疏曰,伏以,臣春坊兼任,不可一日曠闕,臣自初夏,遠赴關西,閱盡三朔,心常不數三字缺卑微幕僚,不敢遙控辭本,悶默至此矣。缺來往,屈指還期,必費多日。伏乞缺臣所帶兼文學,以便公私。謹昧死以聞。以上燼餘日記
禮曹啓曰,昨蒙天使辭帖,王世子參上馬宴事,命下矣。今日王世子,旣行宴禮於館所,其待之極厚矣,明日上馬宴,似不當矣。敢啓。傳曰,知道。
侍講院啓曰,王世子天使前,勿爲專行問安事,雖已定奪,而今番接待之際,或因回謝及宴禮,旣遣宮官,累次問候,則明日郊外拜別之後,不可無一番問候之擧於弘濟院近處。何以爲之?敢稟。傳曰,知道。以上春坊日記
答兼文學具鳳瑞疏曰,爾其勿辭往來。
戶曹草記。答曰,知道。有前例則給之,無前規則防塞而已。不必煩稟。以上內下日記
上在昌慶宮。停常參·經筵。
政院·玉堂·藥房問安。答曰,知道。
李景憲,以戶曹言啓曰,以政院啓辭,餞宴宴儀一千兩,非必定之禮,除其二百兩,添補二字缺再次宴及上馬宴宴儀矣,嫌少於他宴,而許缺於餞宴,似無其理。張禮忠四字缺以郊外宴爲言,指千兩宴儀也。五六字缺云云。果如此言,而臨時有加索之患,則事多難處。宴儀八百兩·千兩備兩單而往,以備倉卒不虞之患,似當。敢啓。傳曰,依啓。
金南重,以備邊司言啓曰,詔使護行譯官,不可無公文,登州若干衙門,咨文成送,宜當。令承文院,依例擧行,何如?傳曰,允。
鄭百昌,以侍講院言啓曰,王世子天使前,勿爲專行問安事,雖已定奪,而今番接待之際,或因回謝及宴儀,旣遣宮官,累次問候,則明日郊外拜別之後,不可不一番問候於弘濟院近處。何以爲之?敢稟。傳曰,依啓。
鄭百昌,以迎接都監言啓曰,缺儀銀,自古所無之事。或云作俑於王·胡時。缺其時謄錄,閪失於丁卯之變,無從可考,而政院謄錄,又無現出之處。金時讓之曾云,有之者,今缺某文書,然則自我,斷無可給之例,而渠終始不舍,稱以行中謄記。分明載錄,不可廢也。使譯官輩,極力開諭曰,今行所贈十萬之言,若涉前例,則雖兩錢之微,不敢有所違誤。獨於此事,必盡力爭之者,以其謄錄所無。未有此例,則渠旣挾壓勒之勢,方生必得之慾,擡扛盡出之後,催督本銀,急於星火,不可容口舌而解紛者。到此地頭,無以爲策。惶恐敢稟。傳曰,給之。
鄭百昌以伴送使意啓曰,今行壑慾未充而歸,道中必多作梗洩憤之患。且邊上事機,委屬可憂,沈都督,亦有缺來平壤之意。其間攢圖彌縫之事,必非一二。臣行所齎去別人情人參二十斤,盡用於二字缺別禮單,參隨官等,結納之資,前頭贐行及凡干周旋之際,無路可得。而管餉使前後應用,其缺該曹用餘參,若干斤,量宜下送,以備臨缺之用,宜當。敢啓。傳曰,依啓。
鄭百昌啓曰,今日天使臨發時,所呈辭啓,自上餞宴話次,旣以忙未得復爲辭,則似無更爲修回之事,何以爲之?敢稟。傳曰,修答,似可矣。
李景憲,以戶曹言啓曰,訓鍊都監,鳥銃二十一柄,以天使別求請入納,而今者還索其價銀。請令都監,鳥銃會減,何如?傳曰,知道。
辰時,上由敦義門,幸慕華館,入小次。政院·玉堂·藥房問安。答曰,知道。上出小次,下階迎之。缺勅使,由東階上。缺。勅使曰,本監奉辭當拜。缺。勅使曰,多蒙厚義。請一拜以辭。缺。勅使曰,禮當拜也。缺。勅使曰,俺當詣闕以辭,而直來于此。缺大人之拜,則決不敢當。請拜二行半缺。勅使曰,領敎。遂行茶禮如儀。上曰,二字缺大人,極用欣幸,星軺將返,不勝缺然。勅使曰,奉命來此,曲蒙盛禮,又承厚幣,眷意可感,嚴程有限,不敢久留。且欲從速歸奏。缺。上曰,朝者惠帖,以存眷愛,不勝感幸。第過奬未安。且緣急迫,未及回帖,以是惶愧。天使曰,中心之事書之,不足慙懼。上請行酒禮。勅使曰,領敎。遂行。上請世子行酒,遂行第二酌。上曰,今朝,見邊臣狀啓,虜差,本月初三日,方爲發還云矣。勅使曰,國王,盡心善處,多拜。上曰,此賊,從前有逆天之擧,送數百騎,探聽以去。頃聞走回人所傳,將欲犯缺虜差繼至,似是往犯缺邊境,不勝奉慮。勅使曰,本監何知?國王,則慣經,必詳知之矣。且缺欲勦滅虜差,而只頒缺領兵督戰之任,故不爲耳。以下缺。上曰,星軺一返,再奉無緣,請更進盃。勅使曰,國王厚意,千盃不足。上更請。勅使曰,領敎。上曰,此是情盃,須盡飮。天使請奉揖以飮。上曰,不敢當。上曰旣行別盃,且盡領鄙酌。勅使曰,國主太謙,不敢當。上徒揖謝。勅使曰,此亦不敢當。上曰,天時方熱,海路艱關缺。天使曰,貴敎至此,感激感激。上使鄭百昌,呈禮單單子。勅使曰,累次厚遇,今此贐行之物,則決不敢受,心領而缺。上曰,已行之禮,不可廢也。伏希領情。缺。勅使曰,本監當拜以謝。缺。勅使曰,請相拜而辭。二行缺,上令譯官,追告曰,瞻望行塵缺行李萬福。
還宮後,政院·玉堂·藥房問安。答曰,知道。
辛啓榮,以侍講院言啓曰,今日天使登發時,送謝啓帖於世子,故卽呈政院而轉啓矣。王世子,與天使拜別時,旣以忙未及謝爲辭,則似無更爲修回之事,而自上有修答之敎,則王世子獨無回答,似欠情禮。何以爲之?敢稟。傳曰,一體爲之。以上燼餘日記
政院啓曰,以侍講院草記,天使前,王世子遣宮官,問候于弘濟院事,允下矣。天使上轎後,自上遣御前通事,以黯然之意,追言於迎詔門近處,而無弘濟院問候之禮,今者王世子,獨爲問候,似未妥當。宮官依御前通事,進及於迎詔門近處,自上送言後,宮官措辭傳諭,似當。敢啓。傳曰,允。以上春坊日記
上在昌慶宮。停常參·經筵。
領議政尹昉啓曰,昨日申時,天使到碧蹄後,臣等呈御帖·禮單,仍爲請宴,則辭以身倦雨濕免宴,昏後,出給謝帖。今曉,詣館告辭,則辭以早發,不得相見。仍謂俺之此來,擾害貴國,甚多,心裏不安。須以此意,歸卽告達云矣。敢啓。傳曰,知道。
掌令宋時吉所啓,請令禁府査覈之問前後兇疏,依律定罪。請捉致李埱·李士謙等,査覈處置。措辭竝見上。答曰,已諭。
正言李時萬所啓,請承傳色吳以恭罷職,請亟命攸司,取覈之問前後兇疏,依律定罪。請亟還朔寧郡守朴應善勿罷之命。請鄭文翼待回還,拿鞫定罪。措辭竝見上答曰,不允。朴應善事,依啓。
鄭百昌,以禮曹言啓曰,以守陵官南以雄啓辭,傳曰,知道,此輩誠行可嘉,言于該曹事,傳敎矣。鄭祥·李義延,以遐方二字缺之人,王后之喪,行三年之喪,至於再朞,來哭缺實遠過於凡民,不可無褒賞之典。令本道,題給米·布,且減烟戶之役,以示嘉尙之意,宜當。敢啓。傳曰,知道。
又以吏曹言啓曰,都目政事,十二日爲之之意,敢啓。傳曰,知道。以上燼餘日記
藥房啓辭。答曰,別無大段所患。
答謝恩兼冬至使宋錫慶·洪命亨啓辭曰,依啓。譯官事,言于該曹。以上內下日記
上在昌慶宮。停常參·經筵。
鄭百昌,以承文院言啓曰,寫字官田有穰除名,以金得培塡差,付軍職冠帶常仕,學生朴惟禎,書法頗有缺,寫字官隷習差下,何如?傳曰,允。
答同知閔馨男疏曰,省疏具悉至懇。卿其勿爲固辭,安心察任。
又以吏曹言啓曰,冊寶都監堂上·郞廳差出事,命下矣。議者,或以爲儀仗,前已措備,今之所造者,只大王冊·寶而已,不必爲此別設都監。禮·工兩曹堂上·郞廳,專掌句管,而稱以都監。只出都提調,以重體面,書吏·使令等,皆以兩曹下人爲之,以省浮費,宜當。或以爲工役雖小,事體至重,別出堂上·郞廳,而員數,減半差出爲當。此兩言,似乎俱有意見,而自下不敢擅便,敢稟。傳曰,知道。令禮·工兩曹兼察,似涉苟艱矣。
以禁府尹爓議處公事,傳于李德洙曰,別收米所捧七斗七升九合付文書相考以入。
鄭百昌,以吏曹言啓曰,獻陵秋享大祭獻官牒呈據,贊者帶陽監枝胤,無緣不進,不得已參奉代行,受香之後,執事官,無端不爲進參。請推考。傳曰,依啓。
又以吏曹言啓曰,禮曹啓辭內,大祥後,宮·山陵朝夕上食,及陵朔望祭,竝爲停止,宮入番宗室,山陵守·侍陵官及參奉,皆當罷歸,惟陵參奉,祔廟後,乃罷,新陵參奉二員,令該曹大祥後,照例處置,何如,傳曰,依啓事,傳敎矣。此事,本曹無可據謄錄缺流傳前例,則新陵參奉,喪畢後,陞授六品云矣。以下缺
正言李時萬啓曰,吳以恭一幺麽宦豎也。渠之職任,不過傳命,缺,近侍之臣,設有失儀之責,非渠所敢缺。臣等之如是固爭,閱月不止者,缺之罪,不可不懲,橫恣之習,不可不杜。堂陛不可以不嚴也,私暱不可以不絶也。缺罪在告訐,而尙不缺兪音,以答公論,此臣等之所以尤惑也。請承傳色吳以恭,亟命罷職。請亟命攸司取覈之問前後兇疏,依律定罪。請接伴使鄭文翼待回還,拿鞫定罪。措辭竝見上。答曰。缺
掌令宋時吉啓曰,請鄭之問,依律定罪。臣等,將開城府儒士李埱·李士謙等事,累月論列,而兪音久閟,臣等,竊惑焉。當初士謙等,構罪李埱,呈文本府云,而所謂呈文,該吏旣不知,郞官又不知。至於備陳埱之不可罪之事。條列稟目,凡係埱之文案,一不著名,故留守,不得據例稟目,而獨爲狀啓,且於兵曹所成定配文書,郞官亦皆不押。此則臣等之取來親見者也,全家重罪也,寧有郞廳二人,無故不署,堂上獨自斷律之理乎?況該曹,以不爲取服之故,使之更爲取服,依法啓目之意,入啓回移,而又不擧行,徑配谷山。若曰徙邊,所當配於遠地,不須送於埱家便近之地也。律與配異,此亦可怪。揆諸事體,斷不當如是,而前後處置,未免乖異,彼此之間,顯有偏係。莫重定罪,何可乃爾?前直講金靜厚等累十人,齊訴訟冤,却而不採,徒信一邊,致有人言,瞻聆所及,莫不驚駭,物議藉藉,日益沸騰。臣等之聞,不啻目見缺所爲旣如彼。松都,且是京衙門一處,憑按亦無不可。請缺捉致李埱·李士謙等,詳覈處置。重出。山林·川澤之利,雖王者,必與民共之,而缺勢家兼竝之弊,日以益深,環都城而丘原·郊野·澤梁·林藪,無一處空閑。都民之樵牧,每致迫逐歐傷,莫敢誰何,怨咨盈路,爲民巨弊,未有甚於此者。始自外方,侵及近郊,甚至箭串之內,京江之灘,亦有托稱立案,作爲己物者。京甸如此,遠外可知。鄕曲武斷之輩,病民橫占之害,因此而尤極。自今以後,墳山則限法典內步數,田土則起耕收稅外,其他空山·曠野·魚梁·島嶼等處,冒受立案,私占專利者,令所在官司,一切禁斷。如有仍前犯之者,家長則摘發重究,奴子則捉囚嚴刑,所謂立案,則收聚裂破,洞諭中外事,請各別捧承傳施行。答曰,山林·川澤冒占之事,殊極不當,依啓辭行不爲不可矣。但弊生旣久,卒革煩撓。京江箭串,近京之地,爲先査考立案,受出未久處,摘發禁革,外方姑置之,可也。不進執事,竝推考。鄭之問事,及李埱等事,不允。
鄭百昌以大臣意啓曰,天使前回啓,令譯官景正哲等,順付以送之意,敢啓。傳曰,知道。
觀象監,今月初八日夜一更,流星出河鼓星下,入天江星,狀如鉢,尾長三四尺許,色赤。二更,黑雲一道如氣,起自乾方,直指巽方,長五六尺許,良久乃滅。
同知閔馨男上疏,伏以,臣頃將憫迫之情,冒死陳達,而誠未格天,兪音終閟。勅使前臨,强顔行公,蹤跡狼狽,到此益甚,不得不再瀆於天地父母之仁愛。伏願聖明,憐察焉。臣卽隨參廢母庭請者也。特蒙聖度包荒,異渥偏重,軀命尙保,官爵仍舊。螻蟻微臣,寧無一端報缺,性本庸駑,濫廁士夫之列。以言其身累,則缺罪人也。以言其年紀,則致仕之限,已過也。缺田里,血泣追愆,是臣自新之地以下,二行缺無任激切屛營之至。答曰,省疏具悉至懇。卿其勿爲固辭,安心察理。以上燼餘日記
上在昌慶宮。停常參·經筵。
卯時,有霧氣。
鄭百昌,以缺提調意啓曰,今日本院,褒貶坐起,以平明爲之之意,預爲分付,而以提調未得齊會之故,日晩,始爲開坐,極爲未便。提調中,最晩來會者,請推考。傳曰,依啓。以上燼餘日記
上在昌慶宮。停常參·經筵。
辛啓榮,以都摠府言啓曰,今日入直軍士,當爲中日習射,而缺相値,退行之意,敢啓。傳曰,知道。
藥房都提調金瑬,副提調臣崔鳴吉啓曰,缺熱,今夏所無,節宣之道,最難得宜缺聖候,何如?臣等,不勝憂慮,敢來問安。二行缺嬪宮證候,與諸御醫等相議,則咳嗽之症,出於熱在血分,須用涼血淸順之劑然後,可以見效。淸嗽寧脾湯,合四物湯,加片缺蘇子炒硏,款冬花各五分,半夏麴炒一戔缺乾地黃酒洗,連用十貼,爲當云。依此方劑入,姑觀症勢加減,更爲二字缺處之,何如?答曰,氣體與前無異。且嬪宮病,至今不瘳。其藥,似非藥症之劑矣。以上燼餘日記
藥房再啓。答曰,李惟聖等招致,亦令同議。以上內下記草
上在昌慶宮。停常參·經筵。
下直,三嘉縣監金珩。
辛啓榮,以義禁府言啓曰,以尹爓公事,傳曰,別收米十七斗七升九合,付文書相考以入事,命下矣。當初狀啓,付踏印着押文書一張封入之意,敢啓。傳曰,知道。
李景憲,以禮曹言啓曰,沈都督處,秋夕問安禮單揭帖,令戶曹·承文院,照例磨鍊,別定譯官責送,差定本道守令,稱以問安官,使之依例呈進,何如?傳曰,允。
又承文院官員以都提調意啓曰,學生金愼行·南宮煌等二字缺官取來入格,依前例,待闕塡差,何如?傳曰,允。
又以章陵修改所言啓曰,章陵石物造作事,前日天使回還後,卽爲擧行之意,入啓蒙允矣。臣等卽日,會同相議,應行節目,依前例磨鍊,則二字缺而但纔經詔使之行,人未息肩,此時調發人丁,事甚不便。石物曳軍,則自浮石所至龍山,以來朔,到防軍役數定送,以爲輸運之地,似爲便當,而顧一石運,將至三百名。以此計之,則十二名曳軍,當三千餘名。到防軍,必未準此數。令京各司,依壬申年文石輸運例,調用,何如?傳曰,依啓。
辛啓榮,以成均館官員,以知館事意啓曰,七月七日,儒生上旬輪次,有故,則初十日內當行,今日有故,不得行之之意,敢啓。傳曰,知道。
李景憲,以戶曹言啓曰,今番天使時,銀·參之用,罔有紀極,出身嘉善韓得立,年少多才,素有幹辦之能,使之專掌銀·參貿得之事。所貿銀子,幾至缺兩,人參八百餘斤,得以應接支撑,專賴此人之力。其勞不細,不可無褒賞之典。聞此人,曾以納穀千餘石之功,實同知除授之缺,自上,有此人論賞,似爲輕歇,實職除授事,吏曹亦捧承傳云。今又有此勞,似當別樣論賞,以酬其勞,恐不可已。惶恐敢啓。傳曰,言于該曹。
又以戶曹言啓曰,藍浦竹島致敗,法聖倉珠字漕船,渰死船人等,恤典擧行事,自上別敎,已爲移文于本道矣。臣曹,聞渰死漕軍中崔夢世者,安在其家,曾無以漕軍上來之事云云,極爲怪訝。就考靈光縣上送漕軍都案成冊,則果無崔夢世名。靈光縣監,急以親病受由,上京問之,則崔夢世,果爲安在其家云云。漕船依岸致敗稱云者,渰死人等缺有生存者,而虛張牒報,以實其事二字缺偸食缺船人等所在各官,苟冀無事,虛行恤典缺致此相應,欺詐成風。漕運之耗失,皆由缺爲當今痼弊,不可不隨現痛治,以爲警缺藍浦縣監魏廷寶,差使員梁廷祉,先罷後拿缺領官閔承龍,拿致京獄,査覈定罪。以下缺
又以禮曹言啓曰,曾因本曹啓辭,姜·王天使碑文,使李行遠書寫,畢書後,御覽次入之事,傳敎矣。其碑文,今始畢書,故入啓。以此下送本道,使之卽爲始役,何如?傳曰,知道。排字不均,使之改書。
以禮曹姜·王天使碑文書入事草記,傳于李景憲曰,篆字,令判敦寧府事金尙容,書寫。
辛啓榮,以刑曹言啓曰,定州妓生永還,年前故晉陽君柳孝傑,作妾率畜累年,而及孝傑身死,初喪逃走。今則前兵使李時英,作妾居生,柳孝傑振武功臣賜牌奴婢,仍執使喚。柳孝傑妻南氏,同婢推尋,則非但無意還送,向柳孝傑妻,多發不恭之言。故日前柳孝傑妻,具缺本曹,同永還推捉,則李時英略無出送之意,率往於長湍農所云。永還·李時英所爲,俱爲無據。李時英推考,永還捉來治罪之意,敢啓。傳曰,依啓。
正言李時萬所啓,請承傳色吳以恭,亟命罷職。請亟命攸司取覈之問前後兇疏,依律定罪。請接伴使鄭文翼,待回還,拿鞫定罪。措辭竝見上。答曰,已諭,毋煩。
行判中樞府事李廷龜上疏,伏以,大學一部經文,只是二百五箇字,而古聖人傳授心法,治天下大經大典,三綱·八條,燦然備具。程伊川掇取禮經一篇,朱晦菴著爲章句·或問,西山眞氏乃推繹其旨,作爲衍義四十三篇,廣引四書·五經之文,纂集諸史·百家之說,歷代治亂·興亡,人事是非·善惡,彙分缺緝,包括無遺。其所謂人君爲治之律令·格例者,皆至論也。臣四代祖延城府院君賜諡文康公石亨,遭遇世宗大王右文之治,連魁三榜,二字缺冠世,曾與集賢諸學士,同撰治平要覽。缺,特兼成均館事,命與數三儒老,缺,講讀經傳,常尊信大學衍義,三行缺。今幸又得一件於人家,校讎補正,敢爲上進。書凡六卷。仰惟缺於夕筵進講大學缺其於治道,不無少補。伏願聖上,體先王二字缺經籍之盛意,念先臣覃思添輯之缺,勿以陳言而忽之,常以近事爲戒焉。仍竊伏念,人臣獻書於君父,而不進一言,殊非遇事必陳之義。敢以此書中,崇敬畏·戒逸欲·嚴內治·察民情四條,爲陳誡之獻,而更欲加二於誠意·正心上。唯聖上,留神澄省焉。臣年過七十,痼病垂死,躬逢聖際,未效涓埃。目今天災屢警,虜情叵測,璫慾無厭,民力已竭,區區憂㦖,夜不能寐,而精神昏憒,辭不達意,寂寥數語,有若塞白者然。臣無任戰灼兢惶之至。取進止。答曰,省卿上箚,嘉卿愛君之忠,老而彌篤。且所進大學衍義輯略,孤嘗聞其名而未觀其書。今幸得見,此實是修·齊之要道,戒遏之明鑑也。箚中陳列四條,亦皆當今藥石之言,予雖不敏,當留心力行,以副卿之至意。傳曰,今下阿多介一部,判中樞府事李廷龜,賜給,勿謝。
酉時申時,日暈。以上燼餘日記
禁府粘連啓目。答曰,文書,所付雖小,合一境而計之,則厥數必多,姑從輕典,削職定配。
戶曹粘連啓目。答曰,本道不爲決給,朴震奉·張承福等所訴,令該道監司,査覈處置。以上內下日記
上在昌慶宮。停常參·經筵。
有政。吏批,行判書崔鳴吉進,參判金壽賢進,參議李植進,都承旨李敏求進。
兵批,判書洪瑞鳳進,參判尹毅立進,參議未差,參知韓必遠進,左副承旨金南重進。
吏批啓曰,今此都目政各岐仕滿人相避,未准朔監察,及各司久任人員,竝擬,何如?以下二行缺傳曰,依啓。
李敏求,以迎接都監言啓曰,今番天使接待,應入雜物,當時三四字缺視乙丑·王·胡前例,或減或過半磨鍊,而留京日字,比王·胡,加留七日,故費用該數,隨此而缺都監,雖加嚴飭,務省冗費,而應用之外,餘數不敷。修理·差備·刷馬等,各項價布,都合元數一百五十三同三十疋內,用下者,九十九同二十九疋,遺在者,五十四同一疋,卽爲輸送于該曹之意,敢啓。傳曰,知道。
金南重,以弘文館言啓曰,副校理臣李尙質,昨以上番入直,而猝患忷腹痛,夜來轉重,全不省事,扶曳出去,而應敎臣崔葕,身病呈辭,亦〈不〉爲到館替直之員。只有副應敎臣李景義,卽刻牌招,使之入直,何如?傳曰,允。
以都目政事淸河縣監望,傳于吏批曰,副司直沈東龜,除授。
吏批啓曰,咸鏡都事姜栢年戶奴呈狀內,五六年沈痼之疾,百般調治,幾死幸生,而元氣未復,病根尙深,連觸風寒,痰塞氣急,泯然若垂盡之人。今次新除,天恩罔極,肅謝之後,病勢轉劇。期限已迫,萬無登道之望,自本曹處置云。姜柏年病勢如此,則勢難須令赴任。改差,何如?傳曰,依啓。
李景憲,以戶曹言啓曰,章陵石物修改之役,出於天使支待蕩竭之餘。鎭物及應入他物,則自本曹,某條貿用,不煩民力計料,而至於炭石,自京貿送,事未妥當。二百石,分定於京畿,何如?傳曰,依啓。
李敏求,以禮曹言啓曰,伏見黃海兵使狀啓,沈都督標下都司祈登,率家丁五名,持咨文上來,初十日,已過黃州云。接待所堂上·郞廳,令吏曹急急差出。自前都司之來,例有接伴官,而此則天使前,兼爲問安而來云,似非專差我國之行,依許天寵例,接伴官,姑勿差送,入京後,只行上下馬·翌日宴,宜當。各宴宰臣,亦爲差出,何如?傳曰,依啓。
又以吏曹言啓曰,戶曹啓辭內,今番天使時,銀·參之用,罔有紀極,出身嘉善韓得立,素有幹辦之能,使之專掌銀·參貿易之事矣,銀子幾至萬兩,人參八百餘斤,得以應接支撑,專賴此人之力,其勞不細,不可無褒賞之擧,似聞此人,曾以納穀千餘石之功,實同知除授後,自上,有此人論賞,似爲輕歇,實職二字缺吏曹,亦捧承傳云,今又有此勞,似當缺以酬其勞,恐不可已,惶恐敢啓。以下缺
又以吏曹言啓曰,啓辭內缺書題洪德猶呈訴內,得蒙除授分外之任,私切感激,而時年七十七,精神·筋力,萬無堪任之望,請得入啓處置云,且泣且訴,情甚可矜,雖是微官,渠旣不願,則勢難勒令行公,改差,何如?傳曰,依啓,且如是不願,則論以他賞,可也事,傳敎矣。衰老之人,無他可施之賞。若得連次付祿,則足償其勞。敢啓。傳曰,依啓。
正言李時萬所啓,請承傳色吳以恭,亟命罷職。請令攸司取覈之問前後凶疏,依律定罪。措辭竝見上。以下一行餘缺。又見差祭諸監察呈課,則缺皆不祗迎云。臣等,更問進參人姓名一字缺卞三近·朴·柳德昌·許暹等四人,缺故除出四人,而請罷其餘矣。今見朴上疏缺則以不參迎香之列爲言。臣等所論,未免爽實,決難仍冒,竝引嫌而退。近日百司怠慢缺於迎香之列,諸執事,多不出參。憲府之論劾,實爲振肅頹綱。除其若干進參之類,亦是詳審之意,而四人姓名,出於監察之呈課,則何由知朴之不參乎?別無可避之嫌,請掌令李坰·宋時吉,持平李元鎭·李時楷,竝命出仕。答曰,依啓。吳以恭·鄭之問事,不允。
掌令宋時吉所啓,請亟令禁府按覈之問前後凶疏,依律定罪。請令攸司,捉致李埱·李士謙等,詳覈處置。措辭竝見上。山林·川澤,病民橫占之害,爲當今巨弊。臣等之請變革者,欲祛一分民瘼而發也。殿下,旣知冒占之不當,則遠近何異,而獨於外方,姑置之耶?此弊,若不痛斷,則豪勢兼竝之徒,日以益橫,而遠外民生,將不得聊其生矣。請自今以後,墳山則限法典內步數,田土則起耕收稅外,其他空山·曠野·魚梁·島嶼等處冒受立案,私占專利者,令所在官司,一切禁斷。如有仍前犯之者,家長則摘發重究,奴子則捉囚嚴刑,所謂立案,則收聚裂破,洞諭中外事,各別捧承傳施行。凡祭香受出時,亞獻官以下及監察,祗迎於闕門內,諸執事則祗迎於闕門外,乃是流來舊規。而紀綱解弛,人懷自便,今秋享大祭受香時,各處獻官及執事數人外,其餘則或中路徑出,或緩緩追詣二字缺進參者,朴·柳德昌,猶未及於受香之時,則他人之專不來迎,從可知也。怠慢之罪,不可不痛懲。豈可尋常推考而止哉?其日不爲進參諸執事等,請令該曹,一竝査出,竝命罷職。答曰,毋煩。不進執事,觀其緘辭而處之未晩,亦勿煩論。
豐海君浩上疏,伏以,臣自前素患右邊不仁之症,往來無常,有時重發,輒若病廢之人,而頃以勅使在館,不敢言病,黽勉供職,冒熱飮氷,受傷無限。本月初六日,郊外擧動後二字缺私第,又爲暑濕所中,前症復作,右邊手足,全未二字缺委頓床席,轉側須人。根本旣深,發作又重,旬月之內,決無調治之望。伏願聖慈,曲推天地缺命遞臣所帶司饔院提調之任,千萬幸甚。答曰,省疏具悉卿懇。卿其勿爲控辭,調理察任。
慶尙道觀察使洪命耉上疏,伏以,臣敢以老母之病,濫陳乞遞之疏,冀蒙從許,朝暮俟命。伏見該曹回啓之批,聖旨丁寧,實出尋常。臣仰感天眷,俯且私憫,心內煎熬,涕淚自零。仍竊伏料聖明,以臣之母病,猶不至於深重,而方且詔使滯留內外多事,此非受任者辭遞之時,故有此敎也。臣誠惶慼,罔知所爲,雖無狀,粗知臣子分義,若非十分切迫,則何敢控私於此時,自犯逋慢之誅哉?疾痛之極,必呼父母者,情勢之不得不已,急刻自不能少緩也。臣之母病,出於積傷缺元氣日削,羸瘁至骨缺漸至沈痼,歸見救藥,以下缺。以上燼餘日記
兵曹粘連啓目。答曰,遐方之人,上京受祿,其勢不易分不喩,或不無奸僞之事。令本道量給米·布,以酬其勞。
刑曹粘連啓目。答曰,其矣情事,或不無冤抑之理。其時公事,相考處置。
又粘目。答曰,依允。所謂宋都事,亦爲推考,以懲其循私虐民之罪。以上內下日記
吏批,以鄭太和爲校理,姜大遂爲副校理,尹坵爲修撰,鄭雷卿爲副修撰。玉堂日記
上在昌慶宮。停常參·經筵。
下直,公淸水使宋英望。
有政。吏批,行判書崔鳴吉進,參判金壽賢進,參議李植進,都承旨李敏求進。
兵批,判書洪瑞鳳進,參判尹毅立進,參議未差,參知韓必遠進,右承旨金南重進。
金南重,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
傳于李德洙曰,天使時,翰·注問啓。
以兵曹忠壯衛·忠贊衛口傳啓目,傳于金南重曰,此人等,何如是多耶?問啓。
李德洙以都摠府言啓曰,本府堂上十員內,副摠管安應亨·鄭廣敬,以餞慰使出使,都摠管鄭忠信·朴鼎賢,或上疏或呈辭,已受由,都摠管韓汝溭·李應缺,副摠管尹暉·金榮祖,今差望祭獻官,四字缺無以周旋,極爲可㦖。安應亨·鄭廣敬,姑爲遞改,今日政急急差出,何如?傳曰,依啓。
傳于辛啓榮曰,守陵官以下,及缺宗室以下,竝書啓。
辛啓榮,以接待所言啓曰,都司入京時接待等事,依上年郭都司接待謄錄施行,本所書吏·書寫·庫直·使令等,令該曹,依謄錄差出使喚,何如?傳曰,允。
又以禮曹言啓曰,程副摠西還後,接待蒙缺修正,而御覽一件中,有朱紅印札,故本所不敢入啓,而今則本所已罷,其開始來於本曹,而爲入啓之意,敢啓。傳曰,知道。
辛啓榮啓曰,新除授同副承旨洪鎬,時在慶尙道咸昌地。斯速乘馹上來事下諭,院書吏,給馬下送,何如?傳曰,依啓。
金南重啓曰,以監察朴純仁·權譚上疏,傳曰,如此猥濫之疏,何以捧入,其曲折問啓事,傳敎矣。朴純仁等上疏,臣等,亦知其猥濫,初不捧入,而更思之,則監察,與庶官不同,還爲出給,事體難便,敢爲捧入矣。今承下敎,不勝惶悚之至。傳曰,知道。還出給。
吏批,以鄭百昌爲都承旨,李景憲爲左承旨,金南重爲右承旨,李德洙爲左副承旨,辛啓榮爲右副承旨,洪鎬爲同副承旨,朴知誡爲內贍寺正,蔡裕後爲禮賓寺正,李景承爲舍人,金光爀爲校理,李尙質爲獻納。以下缺。以上燼餘日記
備邊司粘連啓目。答曰,依允。捕告爲在,所灘別將,量宜施賞,以示嘉尙之意。
藥房啓辭。答曰,知道。其中柳後聖等所見,似當矣。
禁府粘連啓目。答曰,啓聞後,自本府處置,似過重,令本道監司,査覈治罪。以上內下日記
上在昌慶宮。停常參·經筵。
謝恩,副校理姜大遂,修撰尹坵。玉堂日記
傳曰,江華圍籬守直交替事,內官韋應民下去,此意,下諭于京畿監司及本府留守處。
答判敦寧府事金尙容箚曰,省箚具悉。今此篆額,所關甚重。卿雖眼暗,勉强寫進。以上內下日記
上在昌慶宮。停常參·經筵。
夜一更,月暈。
副修撰鄭雷卿初度呈辭。入啓。給由。玉堂日記
有政。吏批,以尹鳴殷爲持平。
上在昌慶宮。停常參·經筵。
副修撰鄭雷卿再度呈辭。入啓。加給由。玉堂日記
答校理金光爀疏曰,省疏具悉。爾其勿辭察職。
刑曹粘連啓目。答曰,所謂李埱者,指揮臺官,惟意所欲,其有嫌之人,則論劾治罪,其不好之事,則陳啓圖缺其有勢力,可知也。目今留守,亦將被駁,此人豪强,愈往愈甚分不喩,不待結末,送奴擊錚之狀亦甚濫。受理安徐。以上內下日記
侍講院啓曰,文學黃胤後,移授掌令,今朝肅拜出去,上番方爲闕直,而輔德朴璜,在推勘中,未得行公,兼輔德金槃,以冊寶都監郞廳,除本仕·上直,弼善鄭惟誠,以病呈辭單于政院,兼弼善李省身,軍職時未肅謝,兼文學具鳳瑞在外,他無替直之員。兼弼善李省身,當日內,牌招肅拜,使之入直,何如?傳曰,依啓。以上春坊日記
訓鍊院啓曰,天使時,傳語軍兵,以都監軍兵出用之意,入啓蒙允,故都監,從其啓下之數,輪日定送矣。聞有日次軍兵等,各收米升行賂於兵曹結束色及部將廳書員,軍甚苦苦之言。大將臣某,從詳査得,自去月二十日,至本月初五日,八次排日之軍,果各收用,所收之數,都合米六石六斗,木四疋,而其授受人姓名,一一現出,明白無疑,痛駭莫甚。蓋問軍兵所以行賂之情,則凡干傳語,差遲晷刻,例至生事,故館所及闕下次知·結束色等,如無給賂之事,當其傳語牌出給時,或以應先之語,後時而給之,致令先後倒錯,必至生事。不識字軍兵,急劇之間,無從辨詰,不得已各收米升,必給結束色等然後,得以無事云。傳語是何重事,都監亦何重地,而兵吏之作奸侵毒,縱恣受贈之弊,亦及於此乎?天使時傳語,實係自上擧動,節次早晩,則渠何敢倒錯其先後,乃爲其利己之奸謀乎?論其情跡,殊非凡色吏常時臨事受贈者之比,尤爲痛惡。如此奸濫之輩,似不可尋常以處。結束色林應祥,部將廳書員全承吉·李德立等,令該曹一一嚴鞫,所授米·布,爲先推給,各哨從重科律,以懲兵吏侵兵之習,宜當。敢啓。傳曰,依啓。訓局謄錄
上在昌慶宮。停常參·經筵。
自巳時至未時,日暈。夜一更,月暈右珥。
副修撰鄭雷卿三度呈辭。入啓。遞差。玉堂日記
傳曰,今下弓矢,神方仇非萬戶韓沃,給送。
院啓。答曰,不允。書吏下送事,依啓。司諫趙絅乘馹事
答大司諫李敏求疏曰,省疏具悉卿懇。卿其勿辭,調理察職。
府啓。答曰,不允。以上內下日記
上在昌慶宮。停常參·經筵。
謝恩,校理金光爀。玉堂日記
院啓。答曰,不允。
答吏曹判書崔鳴吉箚曰,省箚具悉卿懇。卿宜勿辭,調理察職。
戶曹草記。答曰,知道。近來使臣,以多得銀兩,爲能事,殊未妥當矣。
戶曹草記。答曰,知道。此非啓稟之事,自本曹,參酌爲之。
府啓。答曰,不允。執事罷職事,依啓。以上內下日記
侍講院啓曰,上下番皆有故。文學·兼說書未差,輔德朴璜,兼司書韓興一,方在推勘中,未得行公,兼輔德金槃,以冊寶都監郞廳除本仕,弼善鄭惟城,以病呈辭單于政院,兼文學具鳳瑞,在外。其餘無故者,只有上番一員,下番二員。非但無他替直之員,校正·懸吐,亦未免孤陋之患。請未差之員,明日政差出。傳曰,依啓。
有政。吏批,以沈爲文學,金壽翼爲修撰。以上春坊日記
上在昌慶宮。停常參·經筵。
夜五更,有霧氣。
府啓。答曰,不允。出仕事,依啓。
院啓。答曰,依啓。吳以恭·鄭之問等事,不允。大諫李敏永遞差事
答吏曹判書崔鳴吉箚曰,省箚具悉卿懇。雖有疾,調理出仕,以副孤意。以上內下日記
上在昌慶宮。停常參·經筵。
謝恩,修撰金壽翼。玉堂日記
自昧爽至未時,沈霧。
答左議政吳允謙箚曰,省卿上箚,心甚慮念。卿其勿辭,調理行公。
傳曰,今此進獻禮物中,芩布,尤甚升麤,黃毛筆,品劣。當該官吏推考,以懲其慢忽之罪。
院啓。答曰,已諭。以上內下日記
訓鍊院啓曰,中軍李浣,昨已啓下,卽以察任事,使人招之,則其家人言曰,時在鄕家,草土之餘,病勢甚重。內禁衛將除授已久,不得上來,雖爲中軍,勢難上來云。中軍之任,不可久曠,李浣改差,其代,行司直閔仁佺差下之意,惶恐敢啓。傳曰,知道。訓局謄錄
上在昌慶宮。停常參·經筵。
自昧爽至卯時,沈霧。
侍講院啓曰,本院官員,有故者甚多。輔德朴璜,兼司書韓興一,方在推勘中,文學沈未肅拜,司書金慶餘,以病呈單于政院。其餘無故之人,只有兼輔德金槃,弼善鄭維城,兼弼善李省身,說書梁曼容。明曉擧動時,陪從之列,將不成貌樣,請輔德朴璜,司書金慶餘,文學沈,兼司書韓興一,竝牌招,使之隨參。傳曰,依啓。以上春坊日記
吏曹草記。答曰,知道。百員執事,一時罷職,亦甚重難。竝姑先推考,其中橫罹者,査出分揀。
答吏曹判書崔鳴吉疏曰,孤意已喩,須勿過辭。
院啓。答曰,依啓。吳以恭·鄭之問·沈東龜等事,及文官差送事,竝不允。
府啓。答曰,不允。
備邊司草記。答曰,前日差官之回,移咨送米。今者,又遣禮缺似或過重,更議處之。以上內下日記
上在昌慶宮。停常參·經筵。
傳曰,廟無禰位,國有二廟,於禮未安,於法無據。且皇朝封典旣降,入廟尤無可疑,其令禮官,考例擧行,毋使寡昧,再貽笑於天下後世。
府啓。答曰,依啓。鄭之問·鄭斗源等事,及立案處禁斷事,不允。
答豐海君浩疏曰,省箚具悉卿懇。卿無必退之事,宜勿固辭,安心察任。
院啓。答曰,不允。
承旨粉牌。答曰,知道。白髮老翁,將赴萬里,想其情事,不覺惻然也。朝中宰臣,不爲不多,而此任,歸於老人,必是公道之不行。豈不寒心哉?該曹所爲,殊極不當。其時堂上·郞廳竝爲推考。自今以後,六十以上之人,勿爲差遣事,捧承傳施行。以上內下日記
上在昌慶宮。停常參·經筵。
校理金光爀初度呈辭。入啓。給由。玉堂日記
傳曰,天使時侍講官,及宴享時入參賓客,書啓,相禮,亦爲書啓。春坊日記
府啓。答曰,不允。鄭斗源推考。
傳曰,守陵官南以雄加資,內廏馬鞍具一匹,外居奴婢六口,田五千結。侍陵官金仁加資,內廏馬鞍具一匹,外居奴婢四口,田三十結。參奉南斗昌·曺昌緖,竝六品遷轉,各兒馬一匹。進止忠義衛李挺立陞敍東班職,兒馬一匹賜給。孝思殿入番宗親,豐海君浩,懷恩君德仁,錦林君愷胤,懷儀哲男,行珍原副守世完,昌原正雋,各加一資。參奉李澬·姜添慶,竝直長除授。進止忠義衛李舶·兪懋曾·李孝忱·柳敬身,竝東班敍用。
傳曰,都首里柳胤·吳白夢處各加一資。首里朴應仁·文岌,各半熟馬一匹。陵進止內官李枝芳·申以棖,酒房金奉傑·金師德,進止姜應玄·金彦卿·宋尙忠·金弘俊,各兒馬一匹賜給。
傳曰,奏時官徐得龜·宋承朴,竝本衙門高品付祿。奠禮書吏李英男,書題除授。飯監朴儉耐飯監除授。守僕李德祺·朴良輔,各色掌金世得等十四,妻子妹壻中,限已身免役。寺奴唜男,限七年免役。房直羅天蓋等二人,限三年依他例,代免。孝思殿飯監梁善一·李吉男,別監金守麟等四,守僕吳義逸等四,各色掌二十六,竝限三年免役,而已免賤·免役者,妻子中,限三年免役。陵各色掌寺奴禮立,司饔院書吏諸員,各一,照刺赤四,水工六,房直十四,典祀廳庫直三,禁漏使令二,令該曹,米·布分等磨鍊題給。
院啓。答曰,不允。濟州牧使,業已差出,其人亦合此任,不必改差。出仕事,依啓。
答姜碩期箚曰,省箚具悉卿懇。卿其勿爲控辭,調理察職。以上內下日記
訓鍊院啓曰,大將申缺以繕工監提調,穆陵·新陵奉審事進去,其往返,不過一夜間。都監軍務之事,依近例,令中軍兼察之意,敢啓。訓局謄錄
上在昌慶宮。停常參·經筵。
校理金光爀再度呈辭。入啓。加給由。玉堂日記
巳時午時,日暈。
府啓。答曰,不允。推考一事,勢甚難處,今姑破格,一體照律。
戶曹草記。答曰,知道。三處推考,置簿相考,則其冒受之類,似可得知矣。且司憲府·宗簿寺色吏所爲,殊極駭愕,竝拿推,以懲其循私蔑法之罪。
答吏曹判書崔鳴吉箚曰,卿無大端所失,宜安心察職。以上內下日記
上在昌慶宮。停常參·經筵。
校理金光爀三度呈辭。入啓。遞差。玉堂日記
備忘記,賓客崔鳴吉·姜碩期,各大豹皮一領。輔德朴璜,相禮崔昌淵,竝加資。弼善鄭維城準職除授。前後擧動時,侍講院兼·實官,各兒馬一匹賜給。翊衛司官員,各上弦弓一張賜給。以上春坊日記
答同義禁鄭廣成疏曰,省疏具悉卿懇。卿其勿辭,調理察職。
都體察使啓目。答曰,依啓目施行爲乎矣。銅鐵改稱量事乙良,令該曹,參酌處置。
又啓目。答曰,依啓目施行爲乎矣。梨津萬戶安宗一,亦爲論賞。
都體府粘目。答曰,依允。且兩湖束伍,移屬舟師之擧,極爲重難,令本道監司,勿以漸次添補等語,矇矓陳啓,軍額不欠之策,熟講啓聞爲乎矣,鳥銃大小輕重,日記中,亦令懸錄,以爲後考之地。
府啓。答曰,不允。出仕事,及承旨推考事,依啓。
院啓。答曰,不允。出仕事,依啓。
禮曹草記。答曰,依啓。陳賀方物,竝爲權停,儒耆歌謠,亦勿呈進。且祔廟時稱廳,似乎不重,設都監,可也。
答大司憲姜碩期疏曰,省箚具悉。卿勿過辭,調理察職。
禮曹草記。答曰,依啓。陳賀等事,不允。仁穆王后祔廟事
又草記。答曰,名分已定,恩封又降,防此入廟,實涉不敬,而本曹,畏彼怪論,推諉於大臣,甚可駭也。莫大莫重之事,不可以矇矓數語防塞。皇命雖降,祔廟不可,禰位雖干,情禮,無欠之由,一一據例書啓。且彼怪論,至今不已,使本曹,如是畏懼,厥輩所爲,殊極寒心矣。
又草記。答曰,知道。物膳,亦入於權停中矣。
答左議政箚曰,省箚具悉卿懇。卿宜安心調理,勿爲控辭。以上內下日記
上在昌慶宮。停常參·經筵。
上在昌慶宮。停常參·經筵。
謝恩,副校理兪省曾。玉堂日記
政院啓辭。答曰,知道。今此入廟,禮所當然,不祔則未免有過失也。且趁不追崇,天下非笑,而彼心猶不怪懼。又制節於入廟之時,以自中之虛譽,非但已甚,其志不貴矣。
禮曹草記。答曰,封典旣降,禰位又干,則禮當入廟,而本曹持難,此非貶降而何哉?應祔而不祔,則失禮莫甚於此。豈有無害之理也?代如旣盡,則雖以周公之孝,不敢加享,豈有重祧遷而不父其父之人哉?成廟,已爲不遷之位,故不稱高祖,禰雖祔,別無祧遷之擧也。皇朝之事,與今,大相懸殊,本曹不推事理而無證,又以璁·萼,爲識禮之人,甚可笑也。
答都承旨鄭百昌疏曰,省疏具悉。爾其勿辭。
合啓。答曰,勿煩。
府·院啓。答曰,不允。以上內下日記
辰時,日暈。
有政。吏批,以兪省曾爲輔德,李敬輿爲吏曹參議,李植爲副〈提〉學,金槃爲副應敎,李元鎭爲副校理。玉堂日記
上在昌慶宮。停常參·經筵。
巳時午時,日暈。
謝恩,副修撰尹鳴殷。
副提學李植辭職上疏。踏啓字。玉堂日記
傳曰,今下弓矢,碧團僉使李顯基,給送。
院啓。答曰,不允。
府啓。答曰,不允。
合啓。答曰,勿煩。以上內下日記
上在昌慶宮。停常參·經筵。
謝恩,副應敎金槃,副校理李元鎭。玉堂日記
傳曰,成宗大王,旣爲不遷之位,禰廟雖祔,別無祧遷之事,而臺諫如彼云云。彼輩所言,何意耶?無可執言之事,故佯若不知,故以此事,以爲排斥之地耶?今此入廟,擧國驚歎,則諸承旨,亦皆驚歎中人,爲予詳言,以解疑惑。
答判尹金自點箚曰,省箚具悉至懇。卿其勿爲固辭,安心調理。
答刑曹判書具宏箚曰,省箚具悉。卿辭至此,本職,當勉副卿意焉。
兩司避嫌啓辭。答曰,不書高祖,而仍享太廟,則便是不遷之位也。旣以世室例尊奉,則禰廟之祔不祔,少無干涉於世室也。而況其時箚辭中,盛稱成宗大王功德,而有此議定,則事非泛然,可知也。若曰不爲講定云爾,則壬申以後廟享,抑何禮耶?孤以不學,又昧事理,不可論禮,然以臆度言之,則禰位之入祔,有害於成廟事,不如今日,實未能解得也。勿辭。
政院啓辭。答曰,古昔追崇之事,皆不如今日之正,而俱入太廟,則與列聖同享。未聞以不踐其位,終不得入廟也。當初不爲入廟,爲皇命未降,豈有終不祔廟之理哉?今日之事,少無可論之禮,而三司俱發,有若千古所無之事生焉者然。甚矣,時人之迂愚也。
合啓。答曰,勿煩。以上內下日記
訓鍊院啓曰,軍色郞廳宋時吉,臺諫時事罷職,依例付軍職,冠帶常仕,何如?答曰,依啓。訓局謄錄
有政。吏批,以李聖求爲副提學。玉堂日記日記廳郞廳李載顯書。郞廳李聖運校正
上在昌慶宮。停常參·經筵。
謝恩,副修撰李時楷。玉堂日記
上在昌慶宮。停常參·經筵。
自昧爽至辰時,有霧氣。申時,日暈。春坊日記
上在昌慶宮。停常參·經筵。
侍講院啓曰,文學沈,聞親病危重,卽刻出去,上番方今闕直,而輔德兪省曾,以迎接都監謄錄修正,兼輔德金槃,以玉冊都監郞廳,竝除本司,兼弼善李省身,以釋奠祭官,今朝受香,兼文學具鳳瑞,本曹入省記,他無替直之員。兼弼善金德承,身病呈辭到院,而不至大段云。弼善金德承牌招,使之肅拜入直,何如?傳曰,依啓。
申時,日暈。以上春坊日記
上在昌慶宮。停常參·經筵。
上在昌慶宮。停常參·經筵。
謝恩,副提學李聖求。
有政。吏批,以李聖求爲大司憲,姜大遂爲司諫,鄭太和爲獻納,李景奭爲副提學,李省身爲校理。玉堂日記
上在昌慶宮。停常參·經筵。
自昧爽至辰時,有霧氣。午時未時,日暈。春坊日記
上在昌慶宮。停常參·經筵。
大駕,詣孝思殿,大殿,玉堂問安。答曰,知道。王世子,玉堂問安。答曰,知道。玉堂日記
上在昌慶宮。停常參·經筵。
上在昌慶宮。停常參·經筵。
副提學李景奭辭職上疏。入啓。遞差。玉堂日記
上在昌慶宮。停常參·經筵。
修撰金壽翼辭職上疏。遞差。玉堂日記
上在昌慶宮。停常參·經筵。
有政。吏批,以李省身爲司諫,金慶餘爲獻納。
上在昌慶宮。停常參·經筵。
侍講院啓曰,上番六員內,輔德兪省曾,以迎接都監謄錄修正,兼輔德金槃,以玉冊都監都廳竝除本司,弼善未差,兼弼善李省身本職未肅拜,文學金慶餘昨日政,移拜獻納,兼文學具鳳瑞本曹入省記,上番,無替直之員。司書洪命一牌招肅拜,姑升上番,入直,何如?傳曰,依啓。春坊日記
上在昌慶宮。停常參·經筵。
侍講院啓曰,卽者,沈都督,送賀啓及禮單于王世子前。回禮則令該曹,照例磨鍊,而謝啓則令承文院製進。且差官沈永忠,亦呈禮單,竝令該曹,磨鍊以給,何如?傳曰,依啓。春坊日記
上在昌慶宮。停常參·經筵。
大駕,詣孝思殿,大殿,玉堂問安。答曰,知道。王世子,玉堂問安。答曰,知道。玉堂日記
上在昌慶宮。停常參·經筵。
有政。吏批,以兪伯曾爲副提學。玉堂日記
侍講院啓曰,上番六員內,輔德兪省曾眼病極重,勢難察任,兼輔德金槃,以玉冊都監都廳,除本司仕·上直,兼弼善李省身合司進參,兼文學具鳳瑞以本曹無郞廳之故,獨爲仕·上直。新除授弼善李坰,文學李惕然,請牌招肅拜,使之推移入直。傳曰,依啓。春坊日記
上在昌慶宮。停常參·經筵。
夜一更,月食。一更至五更,月暈。春坊日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
夜五更,流星出屛星上,入狼星上,狀如鉢,尾長四五尺許,色赤。春坊日記
上在昌慶宮。停常參·經筵。
夜一更,流星出羽林星下,入東方天際,狀如甁,色赤,光照地。黑雲一道如氣,起自坤方,直指巽方,長竟天,廣尺許,良久乃滅。春坊日記
上在昌慶宮。停常參·經筵。
夜一更,流星出室星下,入羽林星上,狀如鉢,尾長四五尺許,色赤。二更,月暈。春坊日記
上在昌慶宮。停常參·經筵。
國忌。
上在昌慶宮。停常參·經筵。
副提學兪伯曾初度呈辭。入啓。給由。玉堂日記
上在昌慶宮。停常參·經筵。
上在昌慶宮。停常參·經筵。
副提學兪伯曾再度呈辭。入啓。加給由。玉堂日記
自辰時至未時,日暈。春坊日記
上在昌慶宮。停常參·經筵。
上在昌慶宮。停常參·經筵。
副提學兪伯曾三度呈辭。入啓。加給由。玉堂日記
巳時午時,日暈。春坊日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參,只晝講。
晝講。入侍,知事崔鳴吉,特進官韓汝溭,參贊官李景稷·兪伯曾,檢討官李時楷,假注書李尙逸,記事官李行遇·南老星。玉堂日記
卯時,有霧氣。巳時,日暈。春坊日記日記廳郞廳李載顯書。郞廳李聖運校正
上在昌慶宮。停常參·經筵。
申時,雷動。酉時,日暈。夜一更,電光。
有政。吏批,以兪伯曾爲吏曹參議,李尙質爲校理,趙絅爲輔德,沈之漢爲司書。春坊日記
謝恩,校理李尙質。玉堂日記
上在昌慶宮。停常參·經筵。
酉時,雷動。夜一更,流星出句陳星上,入北方天際,狀如甁,尾長五六尺許,色赤。春坊日記
上在昌慶宮。停常參·經筵。
訓鍊都監啓曰,平安道替防砲手二百名,後司前哨官李巘,後司左哨官南斗炳,各率一百名,本月十一日,當爲發送,而俵衣次步木各一匹,三人竝刷馬一匹,軍器載持馬各四匹,令兵曹題給,落幅紙,令戶曹題給。且赴防之軍,例爲別試才,論賞以送,依例試才論賞,何如?傳曰,依啓。訓局謄錄
上在昌慶宮。停常參·經筵。
申時,日暈。夜三更,巽方,有氣如火光。
有政。春坊日記
上在昌慶宮。停常參·經筵。
有政。吏批,以金光炫爲副提學,以金光爀爲修撰。玉堂日記
上在昌慶宮。停常參·經筵。
謝恩,修撰金光爀。玉堂日記
上在昌慶宮。停常參·經筵。
謝恩,副提學金光炫。玉堂日記
上在昌慶宮。停常參·經筵。
夜一更,月犯箕西第一星。五更,流星出句陳星下,入北方天際,狀如鉢,尾長五六尺許,色赤,光照地。春坊日記
上在昌慶宮。停常參·經筵。
巳時,日暈。夜一更,有霧氣,月入南斗魁,犯第五星,流星出天梧星下,入天津星下,狀如鉢,尾長五六尺許,色赤。三更,流星出畢星下,入玉井星上,狀如鉢,尾長四五尺許,色赤。五更,黑雲一道如氣,起自乾方,逶迤至東方,長十餘丈,廣尺許,良久乃滅,木星犯輿鬼西第一星。春坊日記
上在昌慶宮。停常參·經筵。
夜一更五更,月暈。
副校理李元鎭初度呈辭。入啓。給由。玉堂日記
上在昌慶宮。停常參·經筵。
夜五更,流星出張星上,入東方天際,狀如鉢,尾長五六尺許,色赤。
副校理李元鎭再度呈辭。入啓。加給由。玉堂日記
上在昌慶宮。停常參·經筵。
副校理李元鎭三度呈辭。入啓。遞差。玉堂日記
訓鍊都監啓曰,大將申缺以繕工監提調,禧陵改莎草事,今日先肅拜,明曉出去。往返間軍務等事,依近例,令中軍兼察之意,敢啓。傳曰,知道。訓局謄錄
上在昌慶宮。停常參·經筵。
申時,日暈。
應敎崔葕初度呈辭。入啓。給由。
修撰金光爀辭職上疏。入啓。遞差。玉堂日記
訓鍊都監啓曰,軍中所用油旗麾新造,今月十四日子時,三淸洞旗祭爲之,而依新書之法,放砲·大吹打,設行之意,敢啓。傳曰,知道。訓局謄錄
上在昌慶宮。停常參·經筵。
有政。吏批,以金德諴爲副提學,李景義爲校理,尹坵爲修撰,鄭雷卿爲副修撰。
應敎崔葕再度呈辭。入啓。加給由。玉堂日記
上在昌慶宮。停常參·經筵。
昧爽,有霧氣。卯時辰時,及夜五更,沈霧。
應敎崔葕三度呈辭。入啓。遞差。玉堂日記
上在昌慶宮。停常參·經筵。
自昧爽至辰時,有霧氣。五更,沈霧。
有政。吏批,以金槃爲舍人,李元鎭爲副校理。玉堂日記
上在昌慶宮。停常參·經筵。
自昧爽至辰時,沈霧。夜三更,月暈。四更,沈霧。五更,月暈,沈霧。
應敎崔葕身病出仕。玉堂日記
上在昌慶宮。停常參·經筵。
昧爽,有霧氣。辰時,日暈左珥。巳時,日暈。午時,日暈右珥,暈上有冠,色內赤外靑。未時申時,日暈。初昏電光。夜三更,月犯昂星。五更,流星出北河星下,入各位星,狀如鉢,尾長四五尺許,色赤。春坊日記
上在昌慶宮。停常參·經筵。
夜三更四更,月暈。五更,月暈,流星出天苑星上,入南方天際,狀如鉢,尾長三四尺許,色赤。
侍講院啓曰,下番四員內,兼司書韓興一本曹入省記,說書梁曼容病親受由下鄕,兼說書未差,司書沈之淎臺諫除授,卽爲出去,他無替直之員。新除授司書金慶餘牌招,使之入直,何如?傳曰,依啓。春坊日記
有政。吏批,以兪省曾爲校理,金壽益爲副修撰。玉堂日記
上在昌慶宮。停常參·經筵。
辰時巳時申時酉時,日暈。春坊日記
上在昌慶宮。停常參·經筵。
副校理李元鎭辭職上疏。入啓。遞差。
應敎崔葕初度呈辭。入啓。給由。玉堂日記
上在昌慶宮。停常參·經筵。
副應敎崔葕再度呈辭。入啓。加給由。玉堂日記
有政。吏批,以金槃爲副應敎。玉堂日記
上在昌慶宮。停常參·經筵。
應敎崔葕三度呈辭。入啓。遞差。
校理兪省曾初度呈辭。入啓。給由。以上玉堂日記
上在昌慶宮。停常參·經筵。
夜四更五更,月暈。
副提學金德諴,副應敎金槃辭職上疏。入啓。遞差。玉堂日記
上在昌慶宮。停常參·經筵。
校理兪省曾再度呈辭。入啓。加給由。
有政。吏批,以李省身爲校理。玉堂日記
上在昌慶宮。停常參,只晝講。
晝講。入侍,特進官申景禛,知事崔鳴吉,參贊官朴明榑,侍讀官李省身,檢討官鄭雷卿,假注書金鋿,記事官趙壽益·南老星。講詩傳國風,自國者,止斯言得之矣。
校理兪省曾三度呈辭。入啓。遞差。玉堂日記
上在昌慶宮。停常參·經筵。
夜四更,流星出軒轅星上,入艮方天際,狀如甁,尾長三四尺許,色赤,光照地。
有政。吏批,以李敬輿爲副提學,崔葕爲副應敎,姜大遂爲副校理,趙錫胤爲修撰,李省身爲執義。玉堂日記
上在昌慶宮。停常參·經筵。
謝恩,副校理姜大遂。玉堂日記
上在昌慶宮。停常參·經筵。
上在昌慶宮。停常參·經筵。
自辰時至酉時,日暈。
謝恩,副應敎崔葕。玉堂日記日記廳郞廳李載顯書。郞廳李聖運校正
上在昌慶宮。停常參,只晝講。
晝講。入侍,知事趙翼,特進官崔來吉,參贊官韓必遠,侍讀官姜大遂,檢討官鄭雷卿,假注書金鋿,記事官李行遇·南老星。講詩傳周南,自關關雎鳩,止可謂善說詩矣。
有政。吏批,以尹坵爲獻納,李元鎭爲校理。玉堂日記
夜五更,木星,入輿鬼星,犯積尸。春坊日記
上在昌慶宮。停常參·經筵。
上在昌慶宮。停常參·經筵。
自午時至申時,日暈。酉時,日暈,白雲一道如氣,起自坤方,直指艮方,長十餘丈,廣尺許,良久乃滅。夜五更,坤方有氣如火光。春坊日記
謝恩,修撰趙錫胤。玉堂日記
上在昌慶宮。停常參·經筵。
辰時,日暈。巳時,日有重暈,內有冠,色內赤外靑。自午時至申時,日暈。春坊日記
上在昌慶宮。停常參,只晝講。
晝講。入侍,特進官具宏,知事崔鳴吉,參贊官睦敍欽,侍讀官姜大遂,檢討官鄭雷卿,假注書金鋿,記事官李行遇·南老星。講詩傳周南,自參差荇菜,止未有不由此者也。玉堂日記
訓鍊院啓曰,都監設立之後,定爲式年砲手充定之規,使之九月內,一一定送者,蓋爲重輦下軍兵之意,而近來紀綱漸弛,當該之官,只思因循經過,無意遵行事目,甲子式年以後,不爲充定者甚多。自都監,或囚治該吏,或牌招官員,丁寧申飭,非止一再,而略不動念,極爲寒心。若非別樣處置,無以警動。大槪甲子式年,則東部四名內,未充定者一名,丁卯式年,則中部十二名內,未充定者十一名,南部七名內,未充定者六名,西部五名內,未充定者四名,東部四名,全不充定。癸酉式年,則中部十名,東部四名,北部二名,亦全不充定,西部則七名內,未充定者六名。甲·丁·癸三式年,不爲充定之數,如是之多,其該官之不爲留意軍政,據此可知。況京中部民之衆,不止於各官之殘疲,而各官則幾盡充定,獨於五部,慢不擧行。莫非部官,以朝暮遷易爲心,苟冀無事故也。前官,雖或徑遞,未及抄定,及到後官,亦諉以前時之事,而不曾掛念,前後之官,怠忽極矣。甲子于今十一年,尙未盡定,尤極駭愕。不可不竝治其罪。五部官員之爲甲子·丁卯式年當次之官,而不爲充定各式年砲手者,令該曹,一一査出,限以每式年自七月至翌年三月,其時在官者,罷職。癸酉式年未充定,該部官員,已遞本任者,則依甲子·丁卯未充定官員,一體論罪,時方在職者,則姑先從重推考後,待其畢充定,遷轉他職,而漢城府,統領五部,專掌檢飭色官,置諸相忘之域,難免尸居之責,亦與部官一樣推治事,各別捧承傳施行,何如?傳曰,依啓。訓局謄錄
上在昌慶宮。停常參·經筵。
上在昌慶宮。停常參·經筵。
午時申時,日暈。春坊日記
上在昌慶宮。停常參·經筵。
卯時,有霧氣。辰時,日暈。午時,日暈兩珥,暈上有冠,色內赤外靑。未時申時,日暈。夜一更月暈。五更,木星,犯輿鬼東南星。春坊日記
上在昌慶宮。停常參·經筵。
夜一更,火土金三星,同舍於尾宿。
修撰趙錫胤辭職上疏。入啓。遞差。玉堂日記
上在昌慶宮。停常參·經筵。
上在昌慶宮。停常參·經筵。
有政。吏批,以韓興一爲應敎。玉堂日記
夜二更,雷動電光。四更五更,電光。春坊日記
上在昌慶宮。停常參·經筵。
上在昌慶宮。停常參·經筵。
謝恩,應敎韓興一。玉堂日記
上在昌慶宮。停常參·經筵。
申時酉時,日暈。春坊日記
上在昌慶宮。停常參,只晝講。
晝講。入侍,特進官金自點,知事李弘胄,參贊官朴明榑,侍讀官崔葕,檢討官鄭雷卿,記事官許穉,假注書沈世鐸,記事官兪榥。講詩傳周南,自葛之覃兮,至庶幾近之。
有政。吏批,以韓興一爲檢詳,崔葕爲同副承旨。
校理李元鎭辭職上疏。入啓。遞差。以上玉堂日記
上在昌慶宮。停常參·經筵。
副提學李敬輿辭職上疏。入啓。遞差。玉堂日記
上在昌慶宮。停常參·經筵。
夜一更二更,電光雷動。三更,雷動。四更,月犯五車東南星。春坊日記
上在昌慶宮。停常參,只晝講。
晝講。入侍,知事崔鳴吉,特進官韓仁及,參贊官崔葕,侍讀官姜大遂,記注官金光宇,檢討官鄭雷卿,假注書沈世鐸,記事官兪榥。講詩傳周南,自采采卷耳。止樛木三章章四句。玉堂日記
夜一更,蒼白氣一道,起自乾方,直指天中,長十餘丈,廣尺許,漸移東方,移時乃滅。自二更至五更,月暈。春坊日記
上在昌慶宮。停常參·經筵。
夜五更,流星,出軫星下,入器府星上,狀如鉢,尾長四五尺許,色白。春坊日記
上在昌慶宮。停常參,只晝講。
晝講。入侍,知事洪瑞鳳,特進官韓汝溭,參贊官徐景雨,侍讀官姜大遂,記注官金光宇,檢討官鄭雷卿,假注書沈世鐸,記事官兪榥。講詩傳周南,自螽斯羽,止兔罝三章章四句。玉堂日記
夜一更,金星,犯南斗西第二星。春坊日記
上在昌慶宮。停常參·經筵。
未時,太白見於巳地。
有政。吏批,以金德諴爲副提學,李省身爲校理,李元鎭爲修撰,鄭雷卿爲修撰。玉堂日記
上在昌慶宮。停常參·經筵。
未時,太白見於巳地。
謝恩,修撰鄭雷卿。玉堂日記
上在昌慶宮。停常參·經筵。
謝恩,校理李省身。玉堂日記
上在昌慶宮。停常參,只晝講。
晝講。入侍,特進官鄭廣敬,參贊官李聖求,同知事李敏求,侍讀官李省身,記注官金光宇,檢討官鄭雷卿,假注書南老星,記事官兪榥。講詩傳周南,自采采芣苢,止漢廣三章章八句。玉堂日記
上在昌慶宮。停常參·經筵。
上在昌慶宮。停常參,只晝講。
晝講。入侍,同知事趙翼,特進官南以雄,參贊官韓必遠,侍讀官姜大遂,記注官金光宇,檢討官鄭雷卿,假注書南老星,記事官兪榥。講詩傳周南,自遵彼汝墳,止其亦誤矣。玉堂日記
上在昌慶宮。停常參·經筵。
上在昌慶宮。停常參·經筵。
未時,太白見於巳地。酉時,日暈。春坊日記
上在昌慶宮。停常參,只晝講。
晝講。入侍,知事崔鳴吉,特進官沈器遠,參贊官睦敍欽,編修官朴守弘,侍讀官姜大遂,檢討官鄭雷卿,假注書南老星,記事官兪榥。講詩傳,自召南一之二,止采蘩三章章四句。玉堂日記
上在昌慶宮。停常參·經筵。
謝恩,副提學金德諴。玉堂日記日記廳郞廳李載顯書。郞廳李聖運校正
上在昌慶宮。停常參·經筵。
謝恩,修撰李元鎭。玉堂日記
上在昌慶宮。停常參·經筵。
午時,日暈,太白,見於巳地。申時,日暈。春坊日記
訓鍊院啓曰,平安道替防砲手一百名,後司中哨官安信一,率領,今十月十一日當爲發送,而俵衣次步木各一匹,三人竝刷馬一匹,軍器載持馬四疋,令兵曹題給。落幅紙,令戶曹題給,且赴防之軍,自前例爲別試才論賞以送,今此赴西之軍,依例試才論賞,何如?傳曰,允。訓局謄錄
上在昌慶宮。停常參·經筵。
有政。
上在昌慶宮。停常參·經筵。
上在昌慶宮。停常參·經筵。
未時,太白見於巳地。
司諫趙絅啓曰,臣在嶺南時,或憑傳語,或接邸報,則自金光炫·申敏一等被謫之後,臺閣索然,氣象委靡,人不敢大聲。能者,以調劑上下,爲容身之能事,其次,循例奏事,寂寥數語而已。臣竊自太息曰,秦至無道也。以諫死者二十七人,而後來輸忠者有之,秦士之賤,猶尙如此。今我聖上,禮遇群臣,培養士氣其何如,而爲臣子者,何乃因數三人竄逐,而一朝摧沮消鑠,如是哉?二行缺今者,叨受本職,則胸中半行缺憤慨之言,誠不知裁。三行缺門鑰已下,今始來啓,所失大矣。以下缺請命遞斥臣職。答曰,勿辭。燼餘日記
上在昌慶宮。停常參·經筵。
掌令尹烇·黃胤後缺金慶餘啓曰,臣等,俱以無狀,當諸臣竄黜之際,忝冒諫諍之職,誠意淺薄,不能一言回天,四字缺循例奏事,疲軟之失,不職之罪,大矣。伏見司諫趙絅再啓之言,其所謂調劑上下,容身能事之語,殊未曉其所指者何事,而至如愛身負君等語,正指臣等而言也。人臣苟有四字缺之罪,則雖在庶官,而不可五六字缺從官,以諫爲名者,安可晏然仍冒乎?臣等非不知淸齋之中,瀆擾爲罪,而重被詆斥,實難抗顔行公。請命鐫削臣等之職。答曰,勿辭。燼餘日記
上在昌慶宮。停常參·經筵。
朴明榑啓曰,缺趙翼命招不進之後,上疏來到,以大祭齋戒,不得捧入,而但與庶官之疏有異,故留院之意,敢啓。傳曰,知道。
弘文館校理李省身,修撰鄭雷卿等,伏以,掌令尹烇·黃胤後,持平金元立·金慶餘,獻納尹坵,正言洪柱一·成汝寬,司諫趙絅,竝引嫌而退。當此諸□去國,君德大傷之日,苦口力爭,庶幾回天,則言□之責,少無所失。趙絅之慷慨抗顔,反復比喩者,不是專指方今之臺諫,俱無可避之嫌。請掌令尹烇·黃胤後,持平金元立·金慶餘,獻納尹坵,正言洪柱一·成汝寬,司諫趙絅,竝命出仕。答曰,依啓。燼餘日記
上在昌慶宮。停常參·經筵。
上詣崇恩殿,親行冬享大祭。
上罷祭後,詣影殿,行奉審禮。
祭後,藥房·政院,大殿問安。答曰,知道。
巳時,還宮。
睦敍欽啓曰,明日常參·經筵,及來十一日輪對,取稟。傳曰,停。
兵曹參判鄭廣敬,參議金蓍國啓曰,臣等俱以無狀,忝竊非據七字缺日不記,去八月念間,下吏以缺□來示,卽鄭震連五次純通之事也。臣等以爲據例當行之事,泛然看過,不爲致察,臺論旣發之後,取考文書,招問色吏。然後始覺其有違法例。當初旣不能詳査,致有錯謬,今不敢晏然覆啓,惶恐待罪。傳曰,知道。勿待罪。
侍講院啓曰,本院下番四員內,司書沈之漢,以親病呈辭,卽刻出去,兼司書鄭太和,身病方重,本職呈旬,說書梁曼容,兼說書趙壽益,皆受由在外。下番方爲闕直,而他無入直之員。上番一人,姑降下番,使之入直,何如?傳曰,允。
以慶尙監司柳舜懋身死本道監司狀啓,傳于朴明榑曰,令所經各官,喪柩護送。
韓必遠,以都元帥言啓曰,正方山城東門樓,及倉庫軍器庫等,二字缺府門,牙兵今秋已爲造成,而今月十二日,又有四字缺塡土之事,而無可合指揮分付之人。又多城上形止摘奸三字缺門別將李一元,急速下送。一字缺傳曰,知道。
睦敍欽,以禮曹言啓曰,沈都督處,冬至問安禮單揭帖,令戶曹·承文院,照例磨鍊,別定譯官,齎持下送。差本道守令,稱以問安官,使之依例呈進,何如?傳曰,允。
睦敍欽,以禮曹言啓曰,傳曰,兵水使喪柩上去時,各官有護送喪柩之規耶事,傳敎矣。兵水使在任身死,則本道列邑,例有次次護送之規,而他道各官護送與否,自本曹未能知之矣。敢啓。傳曰,知道。
韓必遠,以兵曹言啓曰,昨日私奴金士逸稱名人,自金虎門入來,差備門外擊錚,極爲駭愕。令攸司,收禁治罪。同守門將兪貴曾,常時不能禁斷,以致闌入,亦爲非矣。請推考。傳曰,知道。
睦敍欽,以迎接都監儀軌廳言啓曰,因兵曹啓辭,都監謄錄員役今朔價布勿給事,啓下後,都監啓辭內,本都監儀軌,則非他都監若干件謄錄之比。御覽竝多至五十七件,故不得已限今朔,仍給料布五字缺事。入啓。答曰,不允事,傳敎矣。儀軌謄錄御覽八冊外,分藏於大四字缺藏史之處,禮曹·太平館·春秋館,各送八冊,件數甚多,而一件張數,多者至四百餘張。臣與郞僚,當初取考各年謄錄,則周年之內,始爲完畢者頗多。故臣深慮玩愒之弊,且念料布經費之艱,員役之數,比舊減去,書役張數,亦爲倍定。朔末計其張數,然後移文給料,而御覽,則一日書役八張,而分上,則十二張定限,四五字缺回程後,七月一朔,則各樣文書査勘,數字缺八月旬後始役,而其間實役,只三朔,計其書役張數,則當爲完畢於今月之內。臣等,曾將此意入啓,旣承不允之敎,惶憫無極,而謄錄重事,不可中輟,不得已復煩瀆擾。其中書寫八人,則不可減數,而書吏二人內,一人減下,使令二名內,一名減下,今朔料布,依減數題給,趁限完畢。在所不已,惶恐敢啓。傳曰,知道。
行大司憲趙翼上疏,伏以,臣素患脚氣之症,近日左足浮腫,初則足上微有浮氣,三兩日內,浮甚高,色則赤,仍成腫痛。浮氣又轉上,幾至於膝,暫或動搖,痛不可忍,全不能起立。今者召牌臨門,不得趨詣,坐闕人臣不俟駕之義。罪戾莫大,無任悚慄之至。臣所苦如此,寸步不能運動。旣不能趨闕引避,尤切惶蹙,無地自容。仍念此症,旬月之間,決無行步之望。伏乞聖慈,亟命鐫削臣職,以治人臣不赴君命之罪,兼令愚臣得安意調治,不勝幸甚。答曰,省疏具悉。卿其勿辭,調理察職。
司書沈之漢上疏,伏以,臣之老母,素多疾病,每至秋冬,輒患重症,自前月念後,又得右手不仁之症,骨節刺痛。雖未至於命在頃刻,而病根旣深,非暫時傷寒失攝之比。欲試針灸,而臣之入直,已至十餘日,缺不得替代,尙不得一出看護缺悶迫之切,爲如何哉?症勢加重,執匙飮食,不能自由,起居亦且須人,人子之情,尤切罔極,而適以親祭齋戒,泯默又過數日矣。伏願天地父母,察臣情理,遞臣職名,出直救護,千萬至懇。臣固知螻蟻之微,不敢以母病,仰煩天聽,而含默不達,則必失救病之幾。冒昧萬死,自干瀆擾之罪,尤不勝惶恐戰慄之至。答曰,給由。燼餘日記
上在昌慶宮。停常參·經筵。
下直,三陟府使兪大逸。
申時,雷動,電光,雨雹,狀如榛子。
徐景雨啓曰,明日常參·經筵,取稟。傳曰,只晝講。
朴明榑啓曰,大司憲趙翼,辭職上疏調理,執義金坽,在外未上來,掌令黃胤後·尹烇,持平金元立·金慶餘,呈辭到院,而還出給二字缺監察茶時之意,敢啓。傳曰,知道。
朴明榑啓曰,禁府郞廳,以委官意啓曰,兩司俱爲呈辭,今日三省推鞫,不得爲之之意,敢啓。傳曰,知道。
藥房問安。答曰,知道。
朴明榑啓曰,軍器寺官員,以提調意來言,南漢山城所送大砲,久在庫中,蝕蘚者頗多。鍊正試放,知其可用,然後輸送山城,而非時放砲,不可不啓稟,以大祭齋戒,趁未入啓矣。今日慕華館試放云矣。敢啓。傳曰,知道。
徐景雨啓曰,內醫院官員,以都提調言來言,醫林撮要印出工匠料布,以各衙門所儲,隨力助給事。入啓蒙允後,八月初一日始役矣。各衙門已爲輸送者,都體府一同,摠戎廳·常平廳一同,司僕寺一同,合四同而三朔料布,分給已盡。御營廳亦當送一同,而時未送之,計其功役,來正月望間,當爲完畢,而料布更無出處,極爲可慮。每朔所用,不過七十餘匹,今後令該曹,限數月題給,何如云。故敢啓。傳曰,依啓。
朴明榑,以兵曹言啓曰,臺諫啓辭,賓廳講書連五通加階者,雖是法典所載,而連五通云者,每於賓廳講書時,連次入講,無間斷之謂也。副護軍鄭賓,四次應講之後,其後設講亦二次,而方在罷散,竝不得參。至於今年二字缺更爲應講,通計前後所講之數,乃謂之連五通。陞資級,殊非法典連次之本意。法一壞了,後弊難防。鄭賓所授加資,請命改正事。傳曰,令該曹,前例相考處置事,傳敎矣。連五通準五考加階,載在法典,而李潤基,以都摠府經歷六七字缺以前縣監陞通政,而五六字缺至於鄭賓,則自癸酉三月至九月,四通之後,仍罷停講,至甲戌七月敍用後,更爲講書,連二次通云,則似與潤基·弘踽等連五次通者,前例不同矣。依臺諫所啓,改正,何如?傳曰,依啓。
正言洪柱一啓曰,臣等決難在職之狀,已盡於前後避嫌之中矣。再昨以擧動臨迫,不敢更瀆,强顔出仕,而趙絅避嫌中,乃曰若使汲黯生於今日,則相規之道,不止如此云。臣之疲軟之失,旣已著矣,而臺諫言事之道,不必使古人專美,峻斥之論,固所必至。故退伏私室,不敢擧頭。且緣身病,屢呈辭單,而見却於政院,終未上達。連啓之事,亦且廢却,臣之前後取笑,不一而足。請命鐫削臣職。答曰,勿辭。
正言成汝寬啓曰,臣之疲軟不職,厚招物議,決不可一刻在職,而以擧動臨迫,不敢更瀆,强顔出仕矣。大槪趙絅三避之辭,非徒擧名斥臣。其所謂如使汲長孺者,生于今日,則相規之道,不止如此云者,其意必非偶然而發。公議至嚴,不敢偃然察任。且有賤疾,不得已呈告,終始爲政院所却,未得上達。臣以城上所,例有連啓之事,而亦且廢闕,臣之所失,比同僚尤大。請命罷斥臣職。答曰,勿辭。
獻納尹坵啓曰,臣之疲軟,臣亦自知之,趙絅之規責宜矣。果出於相規之意,則固不宜相較。故反躬自省之外,夫豈有一毫慍語,而前後避辭,五六字缺不能無怪焉。臣竊見趙絅四字缺不過諸臣之竄黜,臺閣之摧沮,則皆今日言官所已陳者也。初無狂妄之語,而乃謂慍臣狂妄何也?言官在職,一日盡一日之責,未知有何發論,而爲同僚所沮,不免爲此避耶?果有可論之事,而今之言官,不能盡言事之責,則趙絅,新承擢拜,正當得言之秋。唯當直擧其事,而論列之,以盡言事之責,未爲晩也。夫如是,則雖不費許多說話,直在其中矣。不此之思,而乃以空言引避,惹起紛擾之端,則臣實未曉其意也。其所譏斥,已非一二,決不可抗顔仍冒,而適値擧動臨迫,不敢更瀆,泯默隨行。且緣身病,只思呈遞,而辭單,旣不得入,則終始不安於心者,不容含默。請命罷斥臣職。答曰,勿辭。燼餘日記
上在昌慶宮。停常參,只晝講。
左議政吳允謙,十六度呈辭。傳曰,安心調理。
吏曹參議兪伯曾,初度呈辭。傳曰,還出給。
徐景雨啓曰,假注書南老星,近有寒疾,自昨症勢甚重,不得供職。遞差,他假注書差出。傳曰,依啓。
以李晳爲假注書。
韓必遠,以都摠府言啓曰,副摠管李義培,會同分軍事,除標信,內兵曹進去之意,敢啓。傳曰,知道。
韓必遠,以常平廳言啓曰,鑄錢之役,雖非本廳之任,而今旣設局於本廳,故亦多有料理施設之事。苟無主管檢飭之人,則未免玩愒怠慢之患。吏曹正郞具鳳瑞,本廳都廳差下,使之專掌檢飭,仍管用錢,事意宜當。敢啓。傳曰,依啓。
掌令尹烇啓曰,臣奉職無狀,厚招物議。司諫趙絅,前後避辭中,譏斥之言,不一而足,決不可一刻苟冒,而適値擧動臨迫,强顔隨行,慙愧已極。且緣狗馬賤疾,屢呈辭單,見却於政院,城上所莫重連啓之事,屢日廢却,臣之罪戾,至此尤大。請命鐫削臣職。答曰,勿辭。
掌令黃胤後,持平金元立·金慶餘啓曰,言官爲職,與庶官不同,苟有物議非之,則決不可苟冒。況嘲詆之言,狼藉以下五行缺請命鐫削臣等之職。答曰,勿辭。
行大司憲趙翼上疏,伏以,臣以足腫,寸步以下三行缺臣旣不能承命趨詣,又不能引三字缺避,徒有惶惕,措躬無所。敢上疏章,冀得鐫削。不圖天寵優渥,不以爲罪,乃下調理之命。區區犬馬之心,無任感激之至。第念臣不赴君命,其罪甚大,前後犯此者,例不得在職。臣獨何人,其能自安?顧賤疾如此,不能運步,詣闕陳啓,自乞罷斥,力所不能,而默然退伏,晏然自若,有似無罪,尤非所宜敢也。憂惶踧踖,若無所容。玆不得不冒萬死,再瀆天聽。伏願聖明,察臣罪戾不可仍冒,憐臣情勢憫迫如此,亟命罷免,不勝幸甚。踏啓字。
未時,太白見於巳地。以上燼餘日記
十月初十日午正,上御文政殿。晝講,特進官金藎國,知事李弘胄,參贊官崔葕,侍讀官姜大遂,記注官柳德昌,檢討官鄭雷卿,假注書沈世鐸,記事官兪熀,上缺篇音一遍訖,進講草蟲·采蘋二篇。以下九行缺姜大遂曰,旣采而盛,旣盛而湘循序有常也。上篇云,采蘩猶葛覃而此二字缺大夫妻化之,是亦葛覃之化也。年少婦人四五字缺此文王之化也。金藎國進曰,向者筵中所啓,監軍糧餉事,備局議啓矣。答曰,寅火津,作倉,寅火津,乃喬桐境也。船運之自下道者,水路不便,船運之往西路者,亦非直路,去江都府一息程,於此作倉,未知,何如?江都之倉,在邑內,在甲串,在三江,未知何以爲之?其所需之資,已爲,分付矣。上曰,作倉之意無他,前見其地無倉舍,故欲於此造作之也。其便否,則本曹斟酌爲之。金藎國曰,然則江都之米,捧於此乎,下道之米,輸來不便矣。上曰,定奪爲數字缺江都多穀,而倉舍似少,必廣倉宇,然後可矣,以下十餘行缺金藎國曰,誠如聖敎,臣亦缺耳目所及者言之,星州之米五十萬石,而三字缺爲御史時,一日內盡捧云,蓋地不廣於今日,而數字缺如此者,必盡地所出,而納之官府,歲未換矣,而更爲捧上,近來大邑,不過萬石,而欠逋甚多,此不過一時守令,不爲用力,一年二年,以至於此也。上曰,此在其人,得其人,則如彼,不得其人,則如此耳。時豈有異乎?且江都之穀,竝皮十三萬石,則米盈十萬然後,如卿言,可也。對曰,江都之米四萬八千餘石·租五萬石·太數如之,過此,則改色誠難矣,且租則不爲易朽,以租代米,何如?上曰,租有名而無實,多則留置亦難,若計其久近,輪回改色,則庶乎其可也。元穀還上,不捧備耗,則民心必悅,五六字缺曰,聖敎極當,缺如此,則民必感悅矣,以下十餘行缺上曰,此有司之事,予不四五字缺有所落漏,故申之爾,且當今列邑,蕩滌欠逋,其弊不貲矣,貧而不能償者,其情,固可矜也。其足以償之者,亦姑爲遷延,以至三四年,或遇昏吏之不能察者,或遇奸吏之欲要譽者,多爲欺罔之言,濫陳蕩滌之請,若必欲蕩滌,則從前不捧之吏,從重治罪,然後蕩滌,可也。且蕩滌欠逋,一時特恩,何可於邑邑爲之乎?卿主錢穀,革其弊,可也。如閔聖徽,可以知事體,而始至地界,旋請蕩滌,此習尙之所使也。李弘胄曰,逋欠之多,毋過於北方,反正之初,蕩滌者亦已多矣。金藎國曰,官吏不奉法之故也。以下十餘行缺上曰,量田使極擇而付之,未知終何如也。金藎國曰,使臣去時,問于臣曰,何如則,可也?臣曰,此不可預定,毋意毋必,不爲人欺,一從其正,則結多而役均矣,如欲預定,必不可矣。上曰,平時數竝陳田,言之二字缺非獨謂起也。李弘胄曰,使臣之言,不思甚矣,此不可以預定也。上曰,民之望均田,亦久矣,今若不善爲之,是大欠也。民必失望矣。金藎國曰,雖善爲之,民或有不安者矣,今者多有漏卜,有惡其均平者矣。上曰,此土豪輩兼竝之事,非小民之事也。金藎國曰,聞湖右之民,亦厭其均田矣。上曰,厭其均田者有矣,國家何可因此而不爲乎?必也摘土豪之欺隱,均小民之偏苦,然後田可均,而役可平矣。金藎國曰,用錢之事,頃日伏見批辭,多鑄通行之敎,旣已勅於京中,於外方亦然,而以下缺上曰,古者改鑄錢,四五字缺其故何也?金藎國曰,舊者價輕,新者價重,故世世改之。上曰,今之議者曰,用錢必難,此何弊也?金藎國曰,民不知愛錢,故不能通行,此所謂有弊也。蓋恐其終不能行之也。上曰,若其無弊,豈有終不能行之理也?李弘胄曰,民情以爲國事屢變,或有旣設而旋罷者,亦疑其不能終始如一矣,以下十餘行缺上曰,另加飭勵,七八字缺人必賴師友淵源,然後可以爲忠爲孝,缺雖曰,有友,而如古之責善者,難得,缺李弘胄曰,閭巷間五六字缺讀史略,爲科擧之習也。爲己之學,二字缺檢行之士絶無,若小兒何足責,父兄所詔者,亦以此也。上曰,閭閻學文之法,大誤矣,前日大君初受學,爲師傅者,亦以小學爲迂,大君之學,異於凡儒,而習尙如是故云,然則四字缺之法必大誤也。以下缺燼餘日記
上在昌慶宮。停常參·經筵。
李聖求,以吏曹言啓曰,臺諫有闕,政事,取稟。傳曰,當日爲之。
吏批,判書崔鳴吉,參判李敏求進,參議兪伯曾。缺
兵批,判書金時讓呈辭,參判鄭廣敬進,參議缺左副承旨韓必遠進。
韓必遠,以侍講院言啓曰,本院實兼官十員內,輔德·兼弼善未差,兼輔德金槃,說書梁曼容,兼說書趙壽益受由,兼文學具鳳瑞,本曹入省記,司書沈之漢,以親病下鄕,司書鄭太和,本曹呈旬。無故見存之人,只有弼善臣金德承,文學臣李惕然,今方入直。非但疾病事故,未可預知,以上番,姑降累日,事甚苟艱。兼司書鄭太和,雖在呈旬中,牌招使之察任,何如?傳曰,依啓。
以刑曹崔俊男等照目,傳于朴明榑曰,此律是耶?色承旨詳察以啓。
傳于韓必遠曰,史官一員待命,騎馬三匹立之。
吏批,張維爲奮忠贊謨靖社功臣正憲大夫新豐君兼世子左賓客,崔鳴吉爲奮忠贊謨立紀明倫靖社功臣資憲大夫吏曹判書兼經筵事弘文館大提學藝文館大提學知成均事同知春秋館事,缺姜鶴年爲朝散大夫行司憲府掌令,缺閔應協爲奉列大夫司憲府持平,卞時益爲朝散大夫司憲府持平,缺李俔爲通政大夫行平海郡守,李必行爲慶尙都事,金㠍爲魚川察訪,金德承爲獻納,沈之漢爲正言,黃胤後爲弼善,金慶餘爲司書。
兵批,以成汝寬爲禦侮將軍行龍驤衛副司果,安光立爲折衝將軍行忠武衛副司勇,權井吉爲嘉善大夫行忠武衛副司勇,姜晉昕爲禦侮將軍忠武衛副司猛,李琳爲禦侮將軍行忠武衛副司勇者。以上燼餘日記
上在昌慶宮。停常參·經筵。
睦敍欽啓曰,明日常參·經筵,取稟。傳曰,只晝講。
以掌隷院四字缺回啓,傳于朴明榑曰,此奴婢等,自裁省廳還賤,四字缺問于政院以啓。
弘文館校理尹坵疏曰,伏以,臣奉職無狀,前以不盡言責,被斥於同僚,後以瀆擾之罪,見非於物議。負戾如此,理合屛退,不意玆者,復叨新命,驚惶踧踖,無地自容。三司旣是一體,如臣罪犯,決難更冒玷汚名器。加以小臣,素以羸病之人,一月之內,呻痛過半,又自今月初,重感風寒,症勢彌留,而瀆擾是懼,不敢言病,數日以來,前症尤重,一夜之間,累度氣塞,遍身疼痛,全未運動。旣不能出謝恩命,未免呈單乞遞。卽今召牌臨門,又不得力疾赴詣,臣罪至此,尤無所容。伏乞聖明,俯垂諒察,特賜鐫改職名,俾得全活。答曰,省疏具悉。爾其勿辭。
左議政吳允謙,十七度呈辭。傳曰,安心調理。
慶州幼學缺等疏曰,伏以,臣等皆慶州人也。慶之爲府,乃新羅舊都,而邑居最卑,水患甚急。南有南川,西有西川,北有北川,水勢皆圜繞邑居而流下,三面皆水也。二字缺一面乃連陸之地,而北川之水,甚爲高急,如建瓴四五字缺邑居,合流于北川之水,沿流石築,連屬十餘里。又長林藪,以防水患,此乃祖宗朝所築□□堤坊之內,邑居之上,有原曰閑地原,水決其原,則邑有耿圮之患。自新羅,以至本朝,常加謹護禁,以爲五字缺大禁於是在矣。邑人之田其中者,只許二字缺而不許爲水田者,亦祖宗朝成憲也。五六字缺堤防之下,下流之衝,萬一水患,如有七八字缺此臣所以憂惶憫慮□□缺者也。謹按國史,唯我太宗大王肇興,半行缺奉安我太祖康獻大王半行缺不幸壬辰之變,缺殿宅灰燼,又不幸而江陵權五六字缺亦經回祿,此一國臣民之所以痛哭流涕,不能自已者也。臣等之意,以爲眞殿,若不重新則已,如必重新,則防患之道,亦豈容少緩哉?近年以來,本州沙里驛卒二字缺强悍,縱恣無忌,幸其眞殿之丘墟,不計文廟之被患,奪其有主之田而居焉,毁破堤防,橫引大川,注諸閑地之原,漸成川澤之勢。噫,涓涓不塞,將爲江河,設使眞殿未成,而文廟尙存,水有漂沒之患,則當此之時,雖盡族奸民之黨,而亦無數字缺患矣。臣等,又按自祖宗朝定給郵卒,缺沃土膏壤,依舊尙存,而驛卒等,詐稱缺占奪民田,浸灌無忌,此實亂法之奸民,缺幾不能制,此臣等之所深憂也。不遠千里,缺伏願殿下,特令有司,缺前朝舊事,築塞守護以眞殿·文廟,以防東民墊溺之患,缺給馬位之田。以下二行缺燼餘日記
上在昌慶宮。停常參,只晝講。
徐景雨啓曰,明日常參·經筵,取稟。傳曰,停。
朴明榑啓曰,三省推鞫,命下已久,而臺諫有故,未卽擧行矣。司諫院官員五六字缺請獻納金德承,正言沈之漢,竝爲牌招肅拜,使之參鞫,何如?傳曰,依啓。
韓必遠,以都摠府言啓曰,副摠管以下缺請出標信。傳曰,知道。
自昧爽至巳時,沈霧。
掌令金霱啓曰,鄭之問窮兇極惡之狀,臣等論之悉矣,殿下尙靳一兪。臣等竊未知聖意之所在也。之問以下四五字缺之語,當初不能論以正律,幸今發露,人心以下十餘字缺決難容於覆載之間,請亟命依律定罪。姜碩期·金光炫等,固守前日之見,言語過激,則固有之矣,然此何大罪也,而殿下,乃施之以竄黜之罰,四兇之罪,此豈非我殿下喜怒不能中節處也?此人等,皆一時善士,難得之人也。一朝以論事之罪,以下十餘字缺投竄極邊。此誠聖明之大過擧,朝廷之大不幸,國人之所失望者。當初爭論之時,天怒之發,殿下亦自不覺其爲過也。及今事過之後,反而思之,則殿下亦必自知其爲過度矣。當今擧措得失之大者,孰有過於此者乎?三司爭之累日,而殿下堅執至此,此無非誠意淺薄,辭不達意,不足以感悟聖心而然也。臣等之罪大矣,而亦竊恐殿下於改過不吝從諫弗咈之道,或有所未盡也。此人等,皆善人也。其言雖過激,其情豈是深可惡也?此亦善人之過也。且兩司,出入禁闥,與殿下爭是非者也。經幄,朝夕論思之地也,皆近臣也。殿下罪之太甚,待之太薄,此豈群臣所素望於殿下者乎?凡事旣知其爲過,則唯當卽改之。以殿下之明聖,豈不能覺此乎?若蒙賜察芻蕘,翻然改悟,渙發大號,賜之放還,則殿下改過從諫之盛德,光明磊落,可與古之帝王,同垂百代,而其於國家之幸,群情之感悅,爲如何哉?頃者缺病重狀啓入來,聞者莫不憫然嗟歎,惻然哀憐。若使溘然而死,則殿下亦豈無追悔乎?今者嚴冬漸迫,塞上寒苦異甚,中土之人,不耐其風氣,此亦深爲可慮。缺特垂矜察,姜碩期·趙廷虎缺尹鳴殷·金光炫,以下半行缺亟命放釋。新除授掌令姜鶴年缺持平卞時益,時在淸州地,請竝斯速乘馹上來事,下諭,依前例,府書吏給馬下送缺
正言沈之漢啓曰,鄭之問窮凶極惡缺凶疏,不可以事過年久有所容貸。請亟命依律定罪。以下七行缺尹鳴殷,猶恐其不得同罪。自不覺其言之失中,其情可恕,其志可尙。若謂之矯枉過直,則可矣,獨被主張之罪,則不亦冤乎?請亟收姜碩期·趙廷虎·蔡裕後·林堜·安時賢·廉友赫等削黜,尹鳴殷遠竄之命。經幄之臣,職是論思,固不害於隨事相規。金光炫等,不過所見不同,爭辨於毫末之間,豈有憎疾之心哉?申敏一旣在言地,則怵於被罪,有懷含默,實非言官之道,雖或過激,亦當優容,而聖明不諒本情,竝竄絶塞,其爲盛德之累,有不可勝言。請亟收金光炫·李尙質·李時楷·申敏一等,遠竄之命。新除授司諫愼天翊,今在全羅道靈岩地,請斯速乘馹上來事,下諭,依前例,院書吏給馬下送。答曰,不允。書吏下送事,依啓。
傳于朴明榑曰,三省推鞫,今日姑停。
崔葕,以兵曹言啓曰,本曹多事,比他司不同,今方都試開場之時,郞官所掌亦多。二字缺權坽,病勢深重,不得察任,遞差,在京無故人,急速差出,何如?傳曰,依啓。
朴明榑啓曰,今此掌隷院奉常寺婢天香,上言回啓,以獨未蒙允,似爲冤抑。故臣取考院上日記,則往在乙丑,數字缺天香,以自已免賤事,呈上言,該曹,以實爲冤抑回啓。其時該房承旨徐景雨啓辭,天香子女,皆係奉常寺典僕也。祭享重地,典僕不得免賤免役,祖宗朝立法至嚴,不可以納鐵。廢朝乃許免役,該司回啓,可免循私之弊云云。特命該院,啓辭還出給,而辛未年天香,又爲上言,該院回啓本院,又以此意防啓,至於色吏治罪矣。天香,僥倖萬一,每爲猥濫上言,極爲痛惡。臣待罪該房,惶恐敢啓。傳曰,知道。本院所爲,殊甚不當。此公事還出給,以上燼餘日記
十月十三日午時。上御文政殿。晝講。入侍知事洪瑞鳳,特進官洪靌,參贊官徐景雨,侍讀官李省身,記注官柳德昌,檢討官鄭雷卿,假注書李晳,記事官兪榥。上講前授草蟲·采蘩篇音釋各一遍。李省身進講甘棠·行露章音釋一遍訖。仍解文義曰,召伯之循行也。舍於甘棠之下,南國之人,思召公之德,而歌詠其樹。首章則云勿伐,次章則云勿敗,末章則云勿拜,其愛之愈久而愈甚,此可見矣。又解行露之義曰,此則貞女自守,而被汚於强暴者而作也。此詩猶周南之漢廣也。漢廣,則淫女變其淫亂,行露,則貞女守其貞節,文王之化,有先後遠近者,此可見云。半行缺遂輟講。燼餘日記
上在昌慶宮。停常參·經筵。
睦敍欽啓曰,明日儒生殿講,故視事不爲取稟。傳曰,知道。
韓必遠,以都摠府言啓曰,今日入直軍士,中日習射,請出標信。傳曰,知道。
睦敍欽啓曰,明日儒生殿講時,命官領相進去事,命下矣。領相傷寒云。何以爲之?敢稟。傳曰,右相進去。領相處,遣御醫看病。
內醫院奉事朴頵看病書啓曰,領議政臣尹昉病證,大槪昨日備邊司罷仕後,還家之際,忽有身上寒縮之氣,及其半夜,痰喘發作,呼吸急促,頭痛身疼手心熱,而支節如解,此必感寒無疑。九味羌活湯,加前胡·吉更·蘇子炒硏·乾葛·柴胡各七分,荊芥穗·枳殼各五分,連用三四貼,爲當爲白乎,詮次啓達向敎是事。傳曰,劑送。
左議政吳允謙十八度呈辭。傳曰,安心調理。
朴明榑,以委官意啓曰,洪汝霖所供如此,和會成文之事,以醉中被人指敎爲言,極爲奸詐,請刑推。答曰,依啓。
傳于朴明榑曰,三省推鞫罷。
朴明榑啓曰,禁府郞廳以委官意來言,明日儒生殿講,故三省推鞫,不得爲之之意,敢啓。傳曰,知道。
持平閔應協啓曰,耳目之官,以言爲責,苟有所懷,不避鈇鉞,乃其職耳。曩者議禮諸臣,所爭者公,而殿下莫之察,遽加斥逐,臺閣一空。如臣無狀,亦且承乏而拔擢廁跡於風憲之列,此豈愚臣之不稱而已?抑亦國家之所羞也。近日朝著之上,景象索然,人心鬱而不伸,士氣挫而不振,街談巷議,至有指點而稱之曰,某之投竄,逆上旨也。某之登庸,順上旨也。臣始聞而訝之,徐究其由,一時善類,皆以非罪而迸黜,首議停論之人,則相繼而寵用之。此乃閭巷,亦得以窺殿下好惡之淺深。臣竊爲殿下惜之也。方今冬雷屢震,黃霧四塞,上天之仁愛殿下,亦可謂至矣。格王正事,政在今日,而滅裂如臣,素乏諫諍之姿,豈可久冒匪據,厚招物議也?且臣近患風眩之症,調治數日,今始陳章二字缺之罪,益無所逃。請命遞斥臣職。答曰,勿辭。
府啓,請鄭之問亟命依律定罪。請亟收姜碩期·趙廷虎·蔡裕後·林堜·安時賢·廉友赫等削黜,尹鳴殷遠竄之命。請亟收金光炫·李尙質·李時楷·申敏一等,遠竄之命。以上措辭竝見上陰竹縣監安彦吉,本以針術發身,曾在昏朝,冒占衿川縣監。適當詔使之時,巧作名目,多有科外徵斂,聞者痛駭。反正之後,至授本職,則爲渠之道,所當洗心革面,以贖前罪,而家在竹山數里之地,亦多貪鄙之事,物議藉藉,久而愈激。如此之人,不可使一日在官,請命罷職不敍。答曰,不允。安彦吉事,風聞未必盡實。更加詳察,勿爲煩論。
持平閔應協啓曰,鄭之問窮凶極惡之狀,臣等論之悉矣,而聖批尙靳一兪,竊未知聖意之所在也。之問之疏,有不忍聞不忍言之語,當初不能論以正律。幸今發露,人心齊憤,不可使惡逆之人,一刻容於覆載之間。請亟命依律定罪。重出請姜碩期·趙廷虎·蔡裕後·林堜·安時賢·廉友赫·尹鳴殷·金光炫·李尙質·李時楷·申敏一等,亟命放釋。答曰,不允。
睦敍欽,以侍講院言啓曰,兼司書鄭太和,今方入直,卽聞頃日被推公事,今日照律入啓,不敢仍在直所,下番將爲闕直,司書金慶餘,牌招肅拜,使之入直,何如?傳曰,依啓。
以兵曹巡將付標單子,傳于崔葕曰,此單子何往,而今始付標耶?問啓。
崔葕,以備邊司言啓曰,國家之有文武官,猶人之有左右手,不可偏廢者也。壬辰以後,武科額數太濫,庸雜居多,世族子弟,皆以業武爲恥。故應擧者,不過謀免身役之輩。以此新舊出身,其數雖多,而進用之際,常患乏人。此實近來大患。竊聞自上亦於筵中,以此爲敎云。聖念所及,實非偶然。然若無別樣聳動之擧,則似無樂趨之望。臣等之意,欲令諸武將及本司堂上·郞廳,隨其所聞,各薦堂下出身中,年少有才之人,二字缺親試,其身言書藝,得其他日可合大用者,開錄姓名啓聞,令該曹,另加拂拭,一以儲養人材,一以奬勸武士,似不爲無助,而事係新例,臣等不敢擅便。敢啓。傳曰,啓辭甚當,依此爲之。且仕路旣缺則難以激勸,內缺守令五字缺之道。以上燼餘日記
侍講院啓曰,兼司書鄭太和,今方入直,卽聞頃日被推公事,今日照律入啓。不敢仍在直所。下番將爲闕直,司書金慶餘,牌招肅拜,使之入直,何如?傳曰,依啓。春坊日記
上在昌慶宮。停常參·經筵。
以儒生殿講,傳于睦敍欽曰,居首進士李慶桓,直赴會試,之次幼學趙翮,給二分,進士缺紙四卷·筆四柄·墨三笏,賜給。
持平李時萬啓曰,鄭之問窮凶極惡之罪,旣已出於渠之凶疏,不可以事過年久,有所容貸。其疏尙在禁府,請亟命按覈,依律定罪。重出請姜碩期·趙廷虎·蔡裕後·林堜·安時賢·廉友赫·尹鳴殷·金光炫·李尙質·李時楷·申敏一等,亟命放釋。措辭見上答曰。缺
崔葕,以戶曹言啓曰,今月五六字缺親承聖敎,江都之民,以糶糴爲六七字缺,如何?臣藎國對曰,聖敎允當,如此則江都之民,必感激矣。上曰,事若便好,則依爲之。六七字缺糧餉所當儲峙,而年久則未免腐朽之患。故不得已春散秋斂,以爲改色之計。本府民少穀多,一戶所食米,幾至數十餘斛,雖使盡地之所出,不足以畢納,況元數之外,又費耗數乎?自上特軫民隱呼冤之聲,不徹於細氊之上,而若保之澤,先及於蔀屋之下,特蠲還上之耗數,以紓一時民力。此正晉陽減其戶數之意也。緩急得力之道,亶在二行餘缺特減耗數,以宣德意,二行缺江華留守處,知委,何如?以下缺以上燼餘日記
謝恩,副修撰尹坵。玉堂日記
上在昌慶宮。停常參,只晝講。
晝講。入侍,知事崔鳴吉,參贊官李聖求,特進官洪霙,侍讀官李省身,檢討官尹坵,假注書沈世鐸,記事官兪榥·趙壽翼。講詩傳召南,自羔羊之皮,止標有梅三章,章四句。玉堂日記
未時申時,日暈。春坊日記
上在昌慶宮。停常參·經筵。
上在昌慶宮。停常參,只晝講。
晝講。入侍,特進官具宏,同知事李敏求,參贊官崔葕,侍讀官李省身,檢討官尹坵,假注書李晳,記事官兪榥·趙壽益。講詩傳召南,自嘒彼小星,止各盡其道而已矣。玉堂日記
上在昌慶宮。停常參·經筵。
自辰時至未時,日暈。申時,日暈兩珥。
有政。吏批,以鄭太和爲副應敎。玉堂日記
上在昌慶宮。停常參,只晝講。
晝講。入侍,知事崔鳴吉,特進官李尙吉,參贊官朴明榑,侍讀官李省身,檢討官鄭雷卿,假注書李晳,記事官兪榥·趙壽益。講詩傳召南,自野有死麕,止何彼穠矣,三章,章四句。玉堂日記
上在昌慶宮。停常參·經筵。
謝恩,副應敎鄭太和。玉堂日記
夜三更,流星出北斗星,入艮方天際,狀如鉢,尾長三四尺,色白。五更,月暈。春坊日記
上在昌慶宮。停常參·經筵。
午時,日暈,暈上有冠,暈下有履,色皆內赤外靑。未時,日暈兩珥。
有政。吏批,以趙翼爲副提學,李省身爲舍人。玉堂日記
上在昌慶宮。停常參·經筵。
上在昌慶宮。停常參,只晝講。
晝講。入侍,特進官金自點,同知事李敏求,參贊官睦敍欽,侍講官鄭太和,檢討官尹坵,假注書李晳,記事官兪榥·趙壽益。講詩傳召南,自彼茁者葭,止所以風化天下。玉堂日記
上在昌慶宮。停常參·經筵。
夜五更,白雲一道如氣,起自巽方,直指坤方,長竟天,廣尺許,良久乃滅,月暈。春坊日記
上在昌慶宮。停常參·經筵。
夜一更,巽方有氣如火光。四更,木星退入輿鬼星。五更,流星出翼星下,入軫星上,狀如甁,尾長四五尺許,色赤。
副提學趙翼初度呈辭。入啓。給由。玉堂日記
有政。
上在昌慶宮。停常參·經筵。
夜二更,電光。三更,雷動電光。春坊日記
上在昌慶宮。停常參·經筵。
上在昌慶宮。停常參·經筵。日記廳郞廳李載顯書。郞廳李聖運校正
上在昌慶宮。停常參·經筵。
副提學趙翼再度呈辭。入啓,加給由。
有政。以趙錫胤爲副校理。玉堂日記
上在昌慶宮。停常參·經筵。
副提學趙翼三度呈辭。入啓。加給由。玉堂日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
夜五更,木星犯積尸星。
副提學趙翼辭職上疏。入啓。遞差。玉堂日記
上在昌慶宮。停常參·經筵。
持平柳衿疏曰,臣聞自古明王聖主,莫不以求賢士爲急務。然其所謂賢士者,必皆得其人,而取其實,大以任大,小以任小,衡鑑不差,擧措得宜,然後上無虛授之失,下無冒進之誚,官方正而治道成矣。苟或不然,雖有好賢之誠,而或難於知人,徒有招延之名,而不精於掄選,擧非其人,授非其職,則倖門開而廉恥日喪,闒茸進而人心不服,其爲朝政之累,不旣大矣乎?臣本庸愚,稟質駑下,幼失師友之訓,長乏鄕曲之譽,空疎蔑裂,無物可倫八字缺不知緣何而有虛僞不近之名?六七字缺數年來寵擢連仍四五字缺有命卽趨,有恩必謝,往來屑屑,尸素貽譏六七字缺又豈有一毫恬退之心哉?三行缺臣之掠取虛譽,而冒僭竊之罪,至此而尤大矣。猶且四五字缺貪戀恩私,冒昧承當,則六七字缺其於玷辱名器,傳笑四方何哉?以下缺臣之進退,實爲狼狽。使病不至甚,而分或可堪,則國恩尙有一段螻蟻之誠,豈忍偃然退伏,稽謝輦轂之下,天威咫尺,自犯逋慢之罪哉?眞情實狀,天地鑑臨,言出肝肺,不敢誣罔。伏乞聖慈,天地父母,諒臣情悃,亟賜遞免。不勝惶恐隕越之至。答曰,省疏具悉。爾實合此任,宜勿辭調理察職。以上燼餘
有政。
上在昌慶宮。停常參·經筵。
大殿誕日陳賀,權停。
大殿,政院單子問安。答曰,知道。
中殿·世子宮,政院問安。答曰,知道。
睦敍欽以弘文館言啓曰,上番副應敎鄭太和,數日來,重患瘀血胸脅之痛。今日擧動,以侍講院兼官,力疾隨參之後,病益苦劇,不得仍在直所,將闕直。副校理趙錫胤,牌招肅拜,使之入直,何如?傳曰,依啓。
徐景雨,以司饔院官員,以都提調意啓曰,公淸道所封,誕日進上片脯,刺割見之,則雜以筋核,乾鮒魚一百數字缺八尾久陳。莫重御供之物,不謹封進,極爲駭愕。封進官吏請推考。傳曰,依啓。
韓必遠,以兵曹言啓曰,新除授黃海兵使李義培,以覲親事,方在公淸道瑞山地。當此西方政緊之時,不可久曠,斯速上來事,下諭,何如?傳曰,允。
以司憲府中部二字缺金璡等照目,傳于朴明榑曰,部官員,前日以砲手不爲充定事,分輕重,推考罷職公事有之矣。其公事入之。
未時,太白見於巳地。
行大司憲李顯英,掌令金霱,持平卞時益啓曰,臣等伏見兵曹啓辭,則禹尙中付祿之失,必由憲府照律啓下後,不卽移文所致。其時色吏,今方囚禁治罪,而事在正月,雖非臣等在職之日,不能詳察曲折,率爾論啓之失,在所難免。且有金時讓·鄭廣敬照律,正月等付祿堂上摘發推考之命。臣等不敢晏然査勘,請命遞臣等之職。答曰,勿辭。
掌令金霱啓曰,殷紂之淫虐,顚覆宗國而已。昌邑之猖狂,不合大位而已。豈若光海之兼幽廢母后之事哉?我先后以母廢子,我殿下以聖母之命,光承丕緖,倡大義而正倫紀,不獨湯武之應天命順民心而已,則霍光之廢立,何可擬議也?廢祬放之江都,待以不死,則處變之道,至矣盡矣。掘地跳出,自速刑章。逆珙得罪倫紀,屢出逆招,曲施恩貸,至於戊辰之獄,主張凶謀,逆節盡露,人神共憤,則聖上終不得屈法而伸恩。周公之致辟管·蔡,爲宗社也。其於親愛之道,亦已至矣。掌令姜鶴年,偃然陳疏,至有夷·齊易暴之說,看來不覺豎髮。意見本來如許,則西山薇蕨,宜自特立,而鶴年歷官內外,爲日亦多,少無辭氣之異。朝廷受其厚誣,枉加旌招,則乃反引而自高,肆言不忌,罔念君臣之義,橫加悖慢之語。如此無君罔世之徒,不可不重罪以杜橫議之習。請姜鶴年削奪官爵。鎭軍之設,專爲嚴鎖鑰固邊圉,而紀綱解弛,法禁蕩然,武夫悍將,任意咀嚼。妻妾子女之俸,權門賂遺之物,一一取辦於軍卒,收布放送,無意操鍊。甚至鎭無防戍之卒,船無操楫之軍,猝有按閱之行,則悉倩隣人而代點。難堪之役,難辦之需,星火徵督,必至傾家破産而後已。身旣逃散,必侵隣族。隣族又逃,則又侵隣族之隣族,一人在逃,被侵者殆數十家,一人之身,疊徵三四人之闕布,雖前日富饒之人,一朝爲赤立之人,而纔經閫帥之輩,無不甲第連雲四字缺哀我軍丁,妻子不保,顚死丘壑。軍政如此,安敢望怨讟之不興,國勢之鞏固乎?雖有良·平之智,司馬之法,恐無所用其威武也。旣無廩養之制,使之責食於士卒,則貪夫之倚法而侵剝,安能免乎?作法而防之,猶恐其難禁,設科而導之,何責其濫觴?隨便變通,自有善策,悠汎度日,熟視不救,臣等竊爲痛惜焉。倘於邊鎭仰給之地,專意於操鍊,痛禁徵布之令,以抒殘兵一分之力,請令廟堂,從長議處。當此民役繁興之日,守令苟得其人,必蒙一分之惠,而坡州牧使尹敬得,居官猾濫,到處見敗,延安府使洪恕,爲人弛緩,前所莅歷,多有不治之聲。請命遞差。答曰,依啓。姜鶴年遞差。
正言沈之源啓曰,臣寺伏見姜鶴年上疏,其怪妄之語,不一而足。臣聞來不勝痛駭之至。廢祬之逃出,自干邦刑,逆珙之謀逆,人神共憤,而只令自處,不加顯戮,則雖古聖三字缺道,蔑以加矣。至於三字缺擧,彝倫旣斁而復敍,宗社已危而得安,天人協應,功德嵬蕩。姜鶴年敢以易暴之說,擬今日,其心所在,有不可知。夫伯夷易暴之說,乃西山採薇之後,若或一食周粟,則必不以此爲言也,明矣。鶴年首被異擢,歷官中外,十餘年于玆,非不知君臣分義,而旌招屢降,引而自大,徒懷沽直之心,敢發悖慢之語,偃然封章,略無顧憚。此而不治,則橫議之徒,將無所懲艾。請姜鶴年,削奪官爵。兵水使·守令之辭陛也,必面見臺諫而去,古例則然也。曾聞北兵使·統制使,皆辭於兵郞,而近來朝綱解弛,自便成習,武夫驕橫,日以益甚。慶尙右兵使鄭忠信,自恃秩高,陵蔑臺官,終不來辭,朝廷體面,豈可使任意壞了?請鄭忠信罷職,以懲慢蔑之習。答曰,遞差。鄭忠信推考。
朴明榑啓曰,姜鶴年遞差,鄭忠信推考事,命下矣。臺諫方以削奪官爵·罷職論啓,遞差·推考承傳,不得捧之之意,敢啓。傳曰,知道。以上燼餘日記
謝恩,副校理趙錫胤。玉堂日記
上在昌慶宮。停常參·經筵。
韓必遠啓曰,卽見前公淸兵使黃溭狀啓,以別備弓箭·木綿等物,偃然直白狀啓,已極猥濫。況其狀啓中,年久不用者,爲先修補後,新件措備,乃是事目云,本營會付無鏃長五字缺鏃鐵爲半未及打造,則舊件之未畢修補,推此可知。敢以別備之數,急急馳啓,顯有希賞之跡,其爲情狀,尤極無謂。請推考。傳曰,勿推。
持平卞時益所啓,請姜鶴年削奪官爵。措辭見上。答曰,旣已遞差,停論,可也。
正言沈之漢所啓,請姜鶴年削奪官爵。請鄭忠信罷職。措辭竝見上。答曰,旣已推遞,停論宜矣。
朴明榑,以軍器寺官員,以提調意啓曰,戊辰以後京中及京畿新定忠贊衛,依法典別破陣充定事。入啓蒙允後,欲知忠贊衛元數多寡,令本寺親進都案廳,査得戊辰以後口傳數三字缺京畿道喬桐兩處實額四百有五名,各人姓名,竝爲傳書以來。臣等詳知厥數,乃以取考之數,枚擧再啓,欲復祖宗舊規矣。其後兵曹覆啓,以爲戶牌定設時,別破陣以九十四名啓下,且今各樣軍役,皆比平時,太半減省。獨此別罷陣,依平時額數,事理不妥。一依號牌時額數充定爲啓。傳曰,加磨鍊定給事,啓下矣。卽見兵曹三次覆啓之辭,初則只以三十名加定之意,入啓,後則又加十名爲請,蓋皆以九十四名爲限,而加減者也。該曹以號牌時九十四名定額者,未知出自何處,而若其戊辰軍籍時初定元數,爲似非其時實跡。其所以只定九十四名者,非是爲減別破陣元額,而減定者也。軍籍時京畿及京中時存忠贊衛元數只此,故所定亦只如此,而元無減額之事。其後七年以來,口傳忠贊衛,不言他道,只於京中·京畿,多至四百有五名,則雖除一半,依舊額定給,有何不妥者乎?各樣軍役,雖曰比平時減省,然其二字缺疏數則一。平日在軍兵則無可怨者,今此別破陣,則平時所定西北防所缺亂後內地亦有新設定送之處。前後帥臣,不時出征,別請帶去者,或至數十名。以此丁卯後八年,輪回赴防,已至五次,稱冤無比。若依他役,竝減厥額云,則元定防所及諸鎭所請,亦可減省而不送乎?忠贊衛則雖除此數,元役甚便,不患投缺無人。況今他道時存口傳者亦多,雖有逃故,亦可隨定隨役矣。至於別破陣,則本爲傳習火砲,輪防邊塞者,非如忠贊衛之朝定,而暮役之比,彼此輕重,實爲懸殊。今此抄四五字缺甚厭避,畿邑忠贊衛別破陣口傳,實是祖宗朝舊憲,何可爲一時不足之數,遽以爲式乎?失今不定,則此後別破陣,更無充額之日,誠非細事。請依舊額,一一充定,一以爲時存者得保之地,一以爲前期傳習,俾無臨亂不足之患,宜當。臣等非不知其煩瀆未安,而事係祖宗舊憲,不得不惶恐再稟。傳曰,言于該曹。
崔葕,以吏曹言啓曰,臺諫有闕,政事,何以爲之?取稟。
藝文館檢閱趙壽益疏曰,伏以,臣所忝本職,固非閑漫之比,長在直所,不得暫離,其於他務,勢難兼察,而況此書筵重地,虛帶已久,一味悚惕,無地自容。臣頃以親病,受由下鄕,入來之後,卽欲控辭乞免,而自以微官,事涉猥濫,囁嚅至今,惶㦖益切。大槪春坊兼職,本非如臣無似,所敢承當。況臣忝冒以來,一未趨參於講筵之末,而坐積瘝曠,久帶虛銜,不能自安於心。故未敢終始含默,冒死號籲。伏乞聖慈,俯諒愚懇,臣兼帶職名,亟賜遞改,以便公私。不勝幸甚。踏啓字。以上燼餘
上在昌慶宮。停常參·經筵。
睦敍欽啓曰,縕繹間視事不爲取稟,而自前隆寒,則視事例爲停稟矣。自今視事不爲取稟之意,敢啓。傳曰,知道。
韓必遠,以都摠府言啓曰,今日入直軍士,中日習射,請出標信。傳曰,知道。
韓必遠,以都摠府言啓曰,副摠管安應亨,刑曹坐起晝仕,請出標信。傳曰,知道。
左議政吳允謙,二十八度呈辭。答曰,缺
朴明榑啓曰,戶曹新設鋪子,在宣仁門外至近之地,去夜盜賊闌入云。臣等到待漏院,招問鋪子守直人,則去夜子半,兩人同騎一馬,所率十餘人,自稱戶曹郞官,排門突入,亂打守直一人,頭顱重傷,不能運動。且掠取烹豬四脚,錢文一貫,竝其門帳而斷去。守直一人,大聲疾呼,而不但隣里無一人出見,御營廳在咫尺,將官率軍八十餘名守直,而無意奔救,極爲駭愕。捕盜廳亦不謹巡捕,致有如此之變。請御營廳將官·捕盜軍官,竝令攸司,從重推治。傳曰,依啓。
傳于韓必遠曰,元帥別將則無限乎事傳敎,而何至今不爲回啓耶?傳敎矣。回啓曰,元帥別將單子,則初五日啓下,而無限乎事傳敎,則不得聞知矣。此意元帥府今始分付之意,敢啓。傳曰,知道。當該司謁推考,以懲其慢忽之罪。
韓必遠,以兵曺言啓曰,當日正兵金世獻稱名人,自宣仁門入來,差備門外擊鼓,極爲駭愕。令攸司囚禁治罪。同守門將趙林,常時不能禁斷,以致闌入,亦爲非矣。請推考。傳曰,依啓。
正言沈之漢所啓,請姜鶴年削奪官爵。措辭見上。高山爲驛,在北路初程,自前另加擇差,使之糾察防禁,其意有在,而察防金慶厚,素無履歷,且多疾病,糾察之責,決非所堪。請金慶厚遞差,其代以有名望文官,差出,何如?答曰,已諭毋煩。金慶厚事,不允。
掌令金霱所啓,請姜鶴年削奪官爵。措辭見上。訓鍊院都正邊彦璜,昏朝收議,言辭之悖慢,與前兵使李崇元,少無異同,尙保職名,物情莫不駭異。請命罷職。畿甸咫尺之地,獷悍大倘恣意橫行,士夫之被盜殞命,或至創殘幾殊者,比比有之,誠可寒心。朝廷差出討捕使,使之捉捕者,其意有在,而廣州牧使李顯達,受任之後,一不捕捉,絶無馳報該廳之擧,極爲駭愕。請命罷職。士族婦女失行,邦有常刑,苟有發端之處,不可掩置也,明矣。洪汝霖,雖死,省鞫雖罷,河氏淫穢之事,昭在作文,別無的然發明之事。請令攸司,推鞫定罪。答曰,依啓。邊彦璜事,到今續續論罪,殊未妥當,勿煩可也。李顯達推考。姜鶴年事,已諭。
平城府院君申景禛上疏,伏以,無能小臣,獲戾旣重,嬰疾又深,轉輾床席,瘝曠是懼,玆將狗馬之病,乞辭至三。加由之命,忽下於夢寐之外,感激隕越,有隕如瀉,四字缺亦涉惶恐。第臣形跡之狼貝,亦有逾於疾病,臣雖無恥,何敢晏然就職,自若無罪,重忤公論乎?敢罄愚忠,伏冀睿察焉。竊念以如臣無識湔劣,久冒匪據,其搖手擧口之間,種種失宜,自抵過尤,爲衆所厭,則必不啻臺臣所論。若以是疵累,而科臣罪,則雖極重大,臣固當推辭畢下,就職自勵,而律之以歸怨國家,又從以權貴目之,而臣乃以臺論已停,聖上優容,恬然含默,復入軍門,號令諸將,不以身自處,則人之謂臣爲如何哉?臣之所犯虛實之狀,已盡於緘辭中,而臣之致言根柢,則猶有所未罄者。臣所以取怨於人者,不但一二而止,則人言之來,固所甘心。臣忝冒都監大將,今旣十有二年,而所領軍兵,太半是都下油滑。如非士夫家婢夫丘使,則卽其胥吏奸濫之兼仕者,驅策之難,不一而足,緩治則驕態日恣,嚴制則怨尤便興。如數字缺操鍊私習於應行軍中之事,莫不以謀避爲計,缺之際,安能無請囑之或及者,而或從或不從,而亦安能每人悅之,而廢公之重者乎?一言不從,讟謗輒至,一人不成慾,傾陷百端。且令京外,每歲所定新軍,卽在缺監之大務也。許多砲保逃故作頉之未充者,申飭督捕,亦都監之所不廢,而該官之不職生事,因以失祿者,無不以臣爲咎。至於西北人物刷還之節,是國家實缺事,而有係士夫解由憑考之地。故一缺不還累年缺者,比比有之。關節而不得見施圖缺而見却不成,以臣木强,雖平日至親至切之間,亦未免白眼疾視。臣之忝冒此任,獨當其怨怒,今亦多年。況此捕盜之任,尤有所難者。一賊被囚,甲者曰,無罪良善,乙者曰,大盜巨猾,營救搆陷,各以私爭之。事無兩是,終露實狀,拷訊嚴刑,則歸怨於數字缺無所不至。當此三件取怨之處,猶不思其保身之道,二字缺天寵貪爵,而不知止者也。且念國家多事,憂虞未已,休戚是同,義難告退。黽勉盡瘁,益殫愚駑,每以排私循公,不爲强禦所屈爲心矣。豈意私忿囚人,歸怨國家之目,遽及於臣身也?自反則縮,雖質於神明,無愧於心矣。人孰知臣心之無自欺,而有所恕也?一名權貴科目固重,跡雖姑退,罪猶在身,顧影目動,四字缺臣雖見棄於衆,職躋崇班,待罪大將,廉恥取舍,豈宜不明,臣罪之有無,終以負罪之容,靦面於淸朝乎?況臣忝冒勳戚之後,有如此莫重之案,而耐彈幸免,不以爲懼,則四方聞之,必將以臣固有失人心,歸怨國家之罪,而以勳戚見宥云,則不但臣戾之益,抑恐有累於聖德非細也。伏乞天地父母,曲全生成,明察義理,亟明臣罪,先遞臣大將及備局之任,以爲人臣循私蔑公者之戒幸甚。答曰,省箚具悉。卿其勿辭。
以江原監司金榮祖書狀,十一月朔進上早藿等節,早不得封進事待罪事,傳于睦敍欽曰,勿待事,回諭。
韓必遠,以司僕寺官員,以提調意啓曰,濟州旌義縣牧子等,呈狀于本寺,蓋其所訴以爲本島牧子,例以寺奴充定,而本縣寺奴元數,只一百九十餘名,而虛定牧子之數,則准過四百,故雖盡數充定,太半不足,而大靜縣新設牧場,缺字屯牧子十五名,亦爲移定於本縣,尤爲冤憫。且曰,牧二字缺奴則男丁時存者二千四百七十餘名,而馬群元數,未滿四千,故牧子苦役,年年循環改定,以分其苦,而渠等,則雖八九歲兒童,盡數充定,勢難將保云。其所稱冤,實有所可據者。取考上年各季朔馬籍實數,而移文掌隷院,考出牧官與旌義癸酉式年奴婢推刷實數,則牧官元馬,與別牧場馬,依法典一百十五匹,作一群,數字缺依法典定給,則該定牧子元數不過爲七百七十餘名,而牧官壯奴籍付者二千四百七十三名,以此計彼,用餘者幾一千七百餘名。而旌義則元馬與別馬竝二千三百九十餘匹,該定牧子必當用四百四十餘名,而本縣壯奴元數只是一百九十七名,則其曰不足,二百有四十餘名。兩邑牧子應定實數,若是不等,而大靜縣別黃字牧子,亦定於旌義者,此必牧官急二字缺事,而不能一視兩邑之致。宜旌民之無處告訴,呼冤不已者也。本縣場馬,有逐歲加剩之數,而本縣牧子可定之人,無年年剩出之理,如無變通之擧,則旌民之不能保,不待訴而知矣。且大靜黃字牧場,距牧官則近,距旌義則遠,舍近取遠,尤爲不當。牧使申景琥,纔已新赴,而邑與牧官,馬籍多寡,牧子元額之足二字缺亦必備盡參究,將此呈狀內辭緣,移文本州,參酌變通,均一分定後,明白狀啓之意,行移,宜當。敢此仰稟。傳曰,依啓。
韓必遠,以司僕寺官員,以提調意啓曰,卽見公淸道監牧官李文菖報本寺牒呈,其所謂四牧場馬匹,則有年年蕃息之事,而牧子則時存者連□故闕額者,絶未充定,馬多人少,看養不便爲憫云。且見全羅道羅州四牧場牧子推考緘答辭緣,牧子之數,未滿平時十分之二三,而海外絶島,未能趁卽看審,致令馬匹遺失數多,極其稱冤。因此而考之法典,則雌馬一百匹,雄馬十五匹,定爲一群,而其看養牧子,則缺頭一名,群副二名,牧子四名,合七名各給保率二名,著爲恒式。且式年點馬事目,亦以牧子依法典準數定給,使之看養云,而近來各官守令,牧場一事,視同秦瘠,全不奉行,極爲二字缺取考洪州·羅州等官點馬馬籍及牧子元數,各島之馬,少不下一群,而牧子則擧皆無形,或有元額內不滿十分之二三者。如是而徒責些少牧子,使之依數蕃息,其所稱冤,固其宜矣。洪州元山島應定牧子二十一名缺沔川二字缺二十一名內,闕額四名,瑞山大串缺名內,不定者多至四十四名,泰安梨山串三十三名內,不定者十五名,全羅道羅州四牧場中,慈恩島九十四名內,時存者只十一名,二字缺島十一名內,不定者十五名,昌島九名內,不定三名,長山島八十三名內,不定多至十三名,其他各道各場,無不如此。許多馬匹之故失,其何能趁卽看檢?一一考籍於數字缺言之,則遺失價布缺冤抑,此無非二字缺色吏不定牧子之致。其中五六字缺湖南雄府,而所定數,反不如泰安·沔川,豈非可駭之甚者乎?今年歲抄時,各邑闕額牧子,一一充定,使之啓聞宜當。時任守令,則量田大擧方張,雖不敢一時請罷,次知吏,則不可不重治,以戒後人。令本道移他官,囚禁科罪,當以此事意,各道觀察使處,更爲行移,申飭,何如?傳曰,允。以上燼餘
上在昌慶宮。停常參·經筵。
以兵曹公淸監司啓本,鄭活奴一元定軍事,傳于韓必遠曰,軍保中私賤,前判書時,則未軍籍前,不可更改爲言,此判書,則以頉下回啓,何如不同耶?
崔葕,以兵曹言啓曰,以本曹公淸監司啓本,鄭活奴一元定軍事粘目。傳曰,軍保中私賤,前判書時,則未軍籍前,不可更改爲言,此判書,則以頉下回啓,何如是不同耶事,下敎矣。旣知私賤之爲分明,則等待軍籍之際,似無期限,爲厥主者不無冤憫,而崔元男還定本役,則軍役亦無虛疎之弊,故以頉下之意,覆啓矣。今承下敎,未軍籍前,雖是私賤,勿爲更改乎?敢稟。傳曰,知道。此事必有流來法例,相考爲之,可也。
又以兵曹言啓曰,當日私奴梁天福稱名人,自宣仁門入,差備門擊錚,極爲駭愕。令攸司,囚禁治罪。同守門將趙林,常時不能禁斷,以致闌入,亦爲非矣。請推考。傳曰,依啓。
崔葕,以兵曹言啓曰,當日良人李斗景稱名人,自宣仁門入來,差備門外擊錚,極爲駭愕。令攸司囚禁治罪。同守門將趙林,常時不能禁斷,以致闌入,亦爲非矣。請推考。傳曰,依啓。
持平柳袗啓曰,臣伏見兩司論姜鶴年之啓,至加以無君不道之語。鶴年之爲人,臣所未見。雖未知其如何,而但以疏語觀之,則率意放言,無委曲婉順之態。雖曰山野樸愚,不識事體,而告君之辭,豈宜如是。至於伯夷·嚴延年之事,尤有不當引而引者。恭惟聖上,受命先后,撥亂反正,彝倫復明,宗社再安,大義昭揭,如日中天。武王·霍光,所遭各異,非所可擬於今日,而措語失次,妄發至此,物議之峻斥宜也。然而原其本心,則豈有他哉?受恩感激,仰恃聖明,惟思盡言,不知裁擇,以至於此耳。謂之沽名市直,猶恐非其本情,而況無君不道,人臣之極罪,以此而爲其罪案,則不已過乎?古之明王,不以言語罪人。臣伏覩聖上臨御以來,草野之言,雖或過激,例加寬貸,無一人以言獲罪者。今於鶴年之疏,包容尤異,特下優批,又以必無他腸爲敎。狂妄如彼,而聖德如此,瞻聆所及,莫不聳服。臣之愚意,人臣之道,惟當將順至美,贊揚大德,使四方後世,知大聖人含弘廣大之量,出於尋常萬萬,可也。若不問其實情之所在,而論以一切之法,則幺麽一鶴年,雖不足惜,而獨不爲聖世之累乎?臣之愚見,旣與同僚有異,不可苟冒。請命罷斥臣職。答曰,勿辭。
行大司諫李顯英,掌令金霱,持平卞時益,啓曰,臣等伏見持平柳袗引避之辭,其於殿下正始之八九字缺第以臣等,罪鶴年以無君爲過。不識袗之意,則雖加易暴之說於君父之身,謂無害於事君之禮乎?臣子之心,安而受之乎?受恩感激,惟思盡言,則時政得失,缺可否則固當竭誠而無隱。敢以安宗社正彝倫之盛德大業,以爲訾議君父之地,至擧伯夷吠非其主之言,肆然詆斥。歷官內外,名分已定者。固如是乎?斷以無君,於臣等之四五字缺而歉然,旣曰不以言語罪人,繼之以將順至美,其望殿下厚矣。責臣等多矣。其於主辱臣死,見無禮於其君,則何其自寬,而罔念大義之所在乎?如使鶴年,病風喪性,則謂之妄發,而不足深責。儻曰山野樸愚,少有所見,則推究實情,外此而何?爲臣子者所當同辭痛斥,而緣臣等不能洞辨義理,致令異議橫生,無非臣等疲軟之罪。請命遞斥臣等之職。答曰,勿辭。
正言沈之漢啓曰,臣伏見持平柳袗引避之辭,有曰兩司之論姜鶴年,至以無君不道之語,爲罪案,不已過乎?夫武王·霍光之擧,本非可擬於今日,而鶴年歷官多年,又非伯夷之不食周粟者,則何敢以易暴之說,橫加至此哉?苟以易暴之說,爲有道焉則已。如其不然,則謂之不道,夫豈過乎?臣之至愚,見其大不敬於吾君,而不能含默,致有聖世之累,臣之罪戾,至此大矣。請命罷斥臣職。答曰,勿辭。
夜五更,流星出軫星上,入翼星下,狀如鉢,尾長四五尺許,色赤,啓。以上燼餘
上在昌慶宮。停常參·經筵。
獻納金德承啓曰,臣伏見持平柳袗引避之辭,以兩司之論姜鶴年,以無君不道爲過。臣之愚意,鶴年疏中數件事,言雖不中,置之亦無不可。至於以暴之一字,加於君父,臣子所不忍。是可忍也,孰不可忍也?鶴年,以伯夷之不臣,而自處則已,如其不然,謂之無君不道,實非過論也。鶴年之策名委質,一紀于玆,則其不斃於淑婉之言者異矣。徒以悖慢之語,欲欺世而盜名,此不幾於缺牛,而賣馬者乎?臣旣被二字缺之斥,所當卽爲引避,而臣宿患風疾,昨日猝劇,不得與同僚偕避。五字缺前啓亦闕,今始扶曳來避,所失大矣。請命遞斥臣職。答曰,勿辭。
韓必遠啓曰,獻納金德承,再啓煩瀆,退待物論矣。傳曰,知道。
韓必遠啓曰,昨日,傳曰,北方之人,定配於絶島,有前規耶事,傳敎矣。此係刑曹回啓公事,故卽爲分付於刑曹,數字缺無意回報,早朝牌招郞廳,則緩緩來到。乃言數字缺刑曹回啓之事云。設或非本曹所當爲之事,三四字缺來言,可也。而今始云云,極爲怠慢。當該郞廳推考,更爲分付于兵曹之意,敢啓。傳曰,依啓。
韓必遠啓曰,大司憲李顯英,執義李省曾,掌令金霱,持平卞時益·柳袗,避嫌退待,掌令一員未差。今日以監察爲茶時之意,敢啓。傳曰,知道。
韓必遠以兵曹言啓曰,以本曹草記鄭活奴一元,雖是私賤,未軍籍前,勿爲更改乎?敢稟。傳曰,知道。此事必有流來法例,相考爲之,可也事,下敎矣。此等事,觀其所告虛實,或施或否而已。別無一切定式矣。敢啓。傳曰,前日之言,必非無據之說。前後事目相考處置,可也。
韓必遠,以備邊司言啓曰,司憲府啓辭內,鎭軍之設,專爲嚴鎖鑰固邊圉,而紀綱解弛,法禁蕩然,武夫悍將,任意咀嚼。妻妾子女之俸,權門賂遺之物,一一取辦於軍卒,收布放送,無意操鍊。甚至鎭無防戍之卒,船無操楫之軍,猝有按閱之行,則悉倩隣人而代點。難堪之役,難辦之需,星火徵督,必至傾家破産而後已,身旣逃散,必侵隣族,隣族又逃,則又侵隣族之隣族。一人在逃,被侵者殆數十家。一人之身,疊徵三四人之闕布,雖前日富饒之民,一朝爲赤立之人。而纔經閫帥之輩,無不甲第連雲,□連阡陌,哀我軍丁,妻子不保,顚死溝壑。軍政如此,安敢望怨讟之不興,國勢之鞏固乎?雖有良平之智,司馬之法,恐無所用其威武也。旣無廩養之制,使之責食於士卒,則貪夫之倚法而侵剝,安能免乎?作法而防之,猶恐其難禁,設科而導之,何責其濫觴?隨便變通,自有善策,而悠泛度日,熟視不救,臣等竊爲痛惜焉。儻於邊鎭,各有仰給之地,專意於操鍊,痛禁徵布之令,以紓殘兵一分之力。請令廟堂,從長議處。答曰,依啓事,傳敎矣。鎭將放軍收布之弊,其來久矣。軍卒之怨咨,備禦之虛疏,皆由於此。朝廷非不欲痛禁,而營門供用,他無出處。不塞其源,而欲防其流,難矣。從前議者以爲兵·水使例兼守令,其他邊將,除稅給料,然後可無此弊云,而官制變通事係重大,稅□方乏,亦難除出。其所以未卽變通者,蓋出於此也。但念兵營有興販屯田之入,水營,亦有魚鹽之利,爲閫帥者,苟淸愼自持,則雖不能專禁收布之事,亦不至於大段。自今以後,該曹差出閫帥時,另擇淸謹之人,而其有□者,臺諫隨聞糾覈,繩以重律,絶不饒貸,可救一時之急。至於大變通,則留待他日熟講處置,何如?傳曰,依啓。且兵營興販,水使魚鹽,設或有之,皆是法外之事也。朝廷不爲禁抑,如是擧論,則無恥之輩,尤無所憚,而侵虐益甚。惜乎此啓辭,似涉失言也。
韓必遠以兵曹言啓曰,以本曹草記別破陣准數定給難便事。答曰,知道。加磨鍊定給,可也事,傳敎矣。京中·畿甸籍名之數雖多,而虛簿四字缺抄壯爲難,故累次覆啓矣。今承下敎,前定百十四名外,加三十名磨鍊定送,何如?傳曰,依啓。
韓必遠,以兵曹言啓曰,以咸鏡監司啓本淸州定配事,刑曹粘目,傳曰,北方之人,定配於絶島,有規耶事,傳敎矣。曹中罪案相考,則兩西犯罪之人,或本道或互相定配者有之,絶島則無定配者矣。敢啓。傳曰,知道。北方人物,一人有關,使之勿爲定配於他道。
吏曹判書崔鳴吉箚曰,伏以,臣待罪銓曹,有年于玆,雖人器相乖,隨事生謗,而區區盡職之心,四字缺竊見朝廷之上,莫非一時名流,而科目用人,其路似狹。或慮田野之間,不無遺賢之歎,誠心求訪,未敢少懈,或擧名薦聞。或循例調用,莫非出於扶樹世道之意也。姜鶴年,是臣館缺舊交,而中間不見久耳。頗聞其讀書修行,不以俗士自處,士友間交相稱譽,故忝政之初,首先薦進,擬諸臺閣之望。且於筵中陳達,非謂其學問操守,可當古之遺逸,只欲奬其二字缺小節,以備買骨之資者耳。不意其見識乖僻,全昧義理,妄投章疏,羞辱朝廷,一至於此也。噫,古昔帝王,撥亂反正者,固非一二,而名正言順,光明煒燁,未有如我殿下之功德者也。使世有伯夷者,其將不辭光海之粟,而辭殿下之粟者乎?然此則,臣之姓名,忝在攀附之列,何敢多言?曾在靖國之初,燕山三缺幼弱無知,而大臣固請,竝令賜死。甄城君惇名騰缺口,而實不與謀,猶且編配杆城,卒不良死。蓋鼎革事異常經,自有不得不爾者。士論之嚴,莫過於己卯,而未聞有以此歸咎中廟,而不仕其朝者也。況廢祬之穿穴逃命,意實叵測,有非等童騃之比,逆珙之缺謀孝立,事迹昭著,實非甄城橫罹之比,則殿下雖欲强拂廷論,曲全私恩,固不可得,而至於已廢之君,十年無恙,此乃三代以後所未有之盛德。凡在含靈,孰不感歎,而鶴年之言,若此者何也?且其疏中盛德事三字,儗擬失倫,中智二字,愚妄無比。非所宜言。大不敬,漢法至嚴,鶴年烏能免乎?珙之屬籍已絶,而故稱王子,又幾於無國法矣。雖然鶴年,乃自好人也。亦嘗食殿下之祿矣。凡此云云,豈有他意於其間。不過徒竊虛名。素無實得,過稱一種訛誤之言,認贗爲眞,認是爲非,妄欲自擬於草野倨傲之言,而不自覺其陷於欺負君父之罪,可勝惜哉。噫,人之難知尙矣。昔宋臣韓維,薦處士常秩,後而悔之。程頤謂之曰,侍郞寧百受人欺,不可以此,沮好善之心。臣今日自慰者,惟在於此,而伏見聖上,答鶴年之批,曲加優容。橫逆之來,無一毫芥滯,此見天地之大,無物不容。爲鶴年者,將咋指訟罪之不暇,尙何少累於淸明之朝乎?第臣四字缺推轂行怪之人,致有如此大愕事,雖欲更爲開口,論四字缺材,將無以取信於君父,而亦恐聖明優禮儒賢之心,未免因此少衰,則是臣無狀之罪,不但在於誤薦一鶴年而止耳。言念及此,慙汗浹背。其何敢仍據銓席,重貽朝野之嘲笑乎?伏乞聖明,亟遞臣本職,仍治臣誤薦之罪,以謝淸明之公議。答曰,省箚具悉。卿其安心勿辭。
弘文館副校理趙錫胤,修撰鄭雷卿,副修撰尹坵等箚曰,伏以持平柳袗,大司憲李顯英,執義兪省曾,掌令金霱,持平卞時益,正言沈之漢·李時萬,獻納金德承,竝引嫌而退。臺諫主一時之公論,惟當據法糾正,辨明是非而已。烏可爲順包容之德,而含糊苟且,使公論不立,是非不明哉?惟我聖上,撥亂反正,救先后於幽閉之中,承先后之命,光膺丕緖,其安宗社正彝倫,功德之盛,帝王以來所未有也。而姜鶴年,敢以易暴之說,擬議於今日,其怪妄無倫極矣。粗識君臣之義,孰無痛嫉之心?若以一切之法論之,則雖斷以無君不道之律,亦有所不得辭者,而兩司之只請削奪,實出於原情參酌之意,則猶謂之以言罪人,不能將順聖德,費辭分疏,立異於公共之論,其爲意見,殊未可曉,目見悖義之說,交章擧劾,乃所以明分義,而定是非也。偏謬之言,何必相較?旣答以重論,又慮其過中,前後有異,所見矇矓,病未偕避,勢所固然,而實非無端闕啓之比。請大司憲李顯英,執義兪省曾,掌令金霱,持平卞時益,正言沈之漢,獻納金德承,竝命出仕。持平柳袗,正言李時萬,遞差。答曰,依啓。以上燼餘
上在昌慶宮。停常參·經筵。
有政。
吏批,行判書崔鳴吉病不來,參判李敏求進,參議兪伯曾都試進去,右副承旨朴明榑進。
兵批,判書李弘胄都試進,參判鄭廣敬進,參議全湜都試進,參知金蓍國進,左副承旨韓必遠進。
吏批啓曰,判書崔鳴吉病不來,參議兪伯曾都試進去。小臣獨政未安,何以爲之?敢稟。傳曰,仍爲之。
吏批啓曰,前持平柳袗,前正言李時萬,本曺無相當窠闕。請送西。傳曰,知道。
韓必遠,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
李聖求啓曰,今日政事爲之事,命下矣。左承旨徐景雨式暇,睦敍欽病不仕進,廳中只有臣及左副承旨韓必遠,右副承旨朴明榑,同副承旨崔葕,而臣與吏曹參判李敏求同生相避,韓必遠兵批當進。吏批,何承旨進去乎?敢稟。傳曰,右副承旨進去。
吏批啓曰,傳曰,吳䎘,無追贈之事乎事,傳敎矣。吳䎘曾爲原從功臣,而生前所錄,故無追贈之事矣。傳曰,此人穎悟多才,以國事,病死路邊,予甚矜惜。特爲贈職,以表予意。
左議政吳允謙,二十九度呈辭。傳曰,安心調理。
掌令金霱啓曰,前掌令姜鶴年,少事擧業,無才不成。二字缺跧伏鄕曲,以爲盜名發身之計,至於歷官內外,少無聲稱。托跡田野,傳食官府,衆人之嗤笑久矣。朝廷之受□多矣。寵擢頻繁,旌招相繼,則自以爲山林高士,抱病窮山,灰心一出,妄言悖說,無所忌憚。敢以安宗社正彝倫之盛德大業,以爲訾議君父之地,以伯夷易暴之說,肆然詆辱,君臣之分義絶矣。削奪之請,亦云末減,亟賜一兪。訓鍊院都正邊彦璜,昏朝收議時,言辭之悖慢,與前兵使李崇元,少無異同,尙保職名,物情莫不駭異。所聞有先後,雖不得一時擧劾,不可不隨現痛治。請命罷職。伏見政院啓辭,騎賊橫行於闕門之外,打破公家設鋪之處,致傷人物,大聲請救,而御營將官,領軍直宿於咫尺之地,無意出救,極爲駭愕。請其日直宿將官,竝命拿鞫定罪。捕盜廳不能嚴飭捕捉,致有如此之變,當該大將,姑先從重推考。答曰,依啓。頃日奪肉之輩,乃是酒妄之類,以此謂之騎賊,似乎過矣。御營將官,已爲推考,不必拿鞫。姜鶴年·邊彦璜等事,已諭。
正言沈之源所啓,請姜鶴年削奪官爵。請高山察訪金慶厚遞差。其代以有名望文官,各別擇送。措辭竝見上。答曰,不允。
崔葕啓曰,咨文安印,請出缺
李聖求以戶曹言啓曰,因兵曹啓辭,薄衣軍十八名,令該曹,急速造衣,照數題給事。傳敎矣。薄衣軍士,造給襦衣,乃是國家之恩典,不可幸得者也。曾聞奸細之人,符同外方軍士,奪去厚衣。故着涼衫,以爲得衣分利之計,情甚可惡。歷考前例,則辛未年五十二名,壬申年三十七名,癸酉正月五十一名,同年冬五十三名,未有如今日之多也。若此不已,後弊難防。請令兵曹,更爲從實摘奸缺俾無濫僞之患,宜當。敢啓。傳曰,依啓。
韓必遠,以兵曹言啓曰,今日政事,與慕華館禁軍武藝都試終場相値,請分司。傳曰,依啓。
朴明榑以兵曹言啓曰,以咸鏡監司啓本,奴廷俊濟州定配事,刑曹粘目。傳曰,北方之人,定配於絶島,有前規耶事。傳敎矣。曹中罪案相考,則兩界犯禁之人,或本道或互相定配者有之,絶島則無定配者矣。敢啓。傳曰,知道。北方人物,一人有關,使之勿爲定配於他道,傳敎矣。同廷俊,令本道監司,定配於道內,啓聞之意,行移,何如?傳曰,依啓。
吏批,以李尙吉爲嘉義大夫禮曹參判,李植爲知製敎,李埈爲通政大夫司諫院大司諫,成汝寬爲通訓大夫司憲府掌令,崔時遇爲工曹正郞,李惕然爲通德郞司憲府持平知製敎,柳德昌爲通訓大夫成均館直講,朴守弘爲通訓大夫世子侍講院文學,李起浡爲朝散大夫司諫院正言,李久源爲通訓大夫成均館典籍者。
兵批,尹昕爲嘉義大夫行龍驤衛副謢軍,李植爲折衝將軍行龍驤衛副謢軍,尹敬得爲折衝將軍行龍驤衛副謢軍,柳袗爲振威將軍行龍驤衛副司直,李時萬爲振威將軍行龍驤衛副司果者。以上燼餘
上在昌慶宮。停常參·經筵。
以吏曹判書崔鳴吉初度呈辭。傳于睦敍欽曰,調理出仕。
以備邊司秋信使狀啓粘目。傳于朴明榑曰,所送節果減數之言是耶?問啓。
朴明榑以兵曹言啓曰,以戶曹草記薄衣軍士,歷考前例,未有如今日之多。請令臣曹,更爲從實摘奸啓下,俾無濫僞之患,宜當。傳曰,依啓事下敎矣。上番軍衣薄者,逐年多少不等,不可較數歲之中,定爲實數。故今番摘奸時,隨□書啓缺此該曹啓辭,不意更加査點,則似有奸僞之混雜四五字缺內事意如此。其中不至尤甚者二十六名,前缺各其名下減去付標之意,敢啓。傳曰,知道。
朴明榑啓曰,以備邊司秋信使狀啓,缺節果減數之言是耶?問啓事,傳敎矣。問于缺監司,則因羅德憲所言,禮單入去後,八高山例爲均一分之。如有有餘不足之數,則片片分割,渠輩頗有嗟恨云。故今秋啓,請前數外。加送胡桃·銀杏各六斗,大口魚三十尾,文魚六尾,全鰒六帖,生梨二百介,而以所持禮單略小,白紙二百卷,亦加磨鍊以送云矣。傳曰,知道。如是加送,則羅德憲,何不明缺耶?還來後問啓。
大司憲李顯英,執義兪省曾,掌令金霱缺啓曰,鶴年疏中凶悖之語,以下一行缺臣等不能明辨義理,一行缺今聞物議,以罪狀甚重,議律太輕爲言,缺辭意嚴峻。臣等俱以無狀,缺請命罷斥臣等之職。答曰。缺
獻納金德承啓曰,臣竊念姜鶴年,托五字缺盜名,朝廷受誣,政臣妄薦,擬於臺閣之列,物議之譏誚久矣。至於旌招屢降,則沛然自大,徒懷盜名之心,不念君臣之義。以無君不道之語,恣意放言,略無忌憚。夫古人所謂大不敬,無人臣禮,鶴年是也。雖使凶逆之徒,詆毁國家,作爲口實,無以過矣。則鶴年之心,實不可測也。臣之議罪太輕,與同僚無異,難免物議。請命遞斥臣職。答曰,勿辭。
朴明榑啓曰,大司憲李顯英,執義兪省曾,掌令金霱,持平卞時益,正言沈之漢,獻納金德承,再啓煩瀆,退待物論矣。傳曰,知道。
朴明榑啓曰,大司憲李顯英,執義兪省曾,掌令金霱,持平卞時益,避嫌退待。掌令成汝寬,持平李惕然。未肅拜。今日以監察爲茶時之意,敢啓。傳曰,知道。
自一更至五更,月暈。以上燼餘
上在昌慶宮。停常參·經筵。
辰時,日暈。
韓必遠啓曰,缺羅德憲,齎去果物,前數外加數持去,而汗詰問之,則不爲明白分釋。必是恇㤼失措之致,極爲駭愕。回還後從重推考。答書齎去官李廷顯處,此意言送,使羅德憲,一一從實分釋,何如?傳曰,允。
韓必遠,以備邊司言啓曰,金汗處,二字缺已爲啓下矣。其中固不敢更爲開口云者,似未妥當。以今不必更爲縷悉,改付標入啓之意,敢啓。傳曰,知道。
韓必遠,以備邊司言啓曰,羅德憲,三字缺相接之初,首以交椅禮數爲言,致彼中嘖言數三字缺此非朝家議定之事,使臣以己意爭論,已爲可駭。且所持禮物之數,有加於上年,此則羅德憲之所明知,而不爲據實明辨,乃以節序早晩,或有加減爲言,數字缺未知其故。答書入送後,禮物收捧時,六七字缺報則明白說破之意,秋信使處行移五六字缺推考,何如?傳曰,依啓。
崔葕,以承文院言啓曰,本院權知副正字尹敉,方在罷散中,依前例肄習官啓下,付軍職,冠帶常仕,何如?傳曰,依啓。
韓必遠,以備邊司言啓曰,近來赴京之行,公私銀貨,行用已久,搜銀事目,實爲虛套。今者聖批,以銀貨勿禁,然後可無缺隱之弊爲敎,誠爲允當。今後赴京時,除去搜銀之名,改稱搜檢御史,檢覈一行物貨,俾無奸濫之弊,何如?傳曰,允。
朴明榑啓曰,大司憲李顯英,執義兪省曾,掌令金霱,持平卞時益,避嫌退待。掌令成汝寬,持平李惕然,未肅拜。今日以監察爲茶時之意,敢啓。傳曰,知道。
徐景雨啓曰,左相三十度呈辭來到,而以國忌齋戒,留院之意,敢啓。傳曰,知道。
弘文館副應敎鄭太和,副校理趙錫胤,缺啓曰,伏以大司憲李顯英,執義兪省曾,掌令金霱,持平卞時益,以鶴年疏中,凶悖之語,不一而足,論其罪,不但削奪而已。臣等不能洞辨義理,缺只爲末減之請。今聞物議,以罪狀甚重,議律太輕爲言。至於廟堂之會,辭意嚴峻。臣等不爲痛斥之罪,無所逃矣。正言沈之漢,以鶴年疏辭悖慢,爲殿下臣子,五六字缺斥而只請削奪,議律太輕,今聞物議爲非。獻納金德承,以臣竊念姜鶴年,托跡山林,欺世盜名,朝廷受誣,政官妄薦,擬於臺閣之列,物議之譏誚久矣。至於旌招屢降,則沛然自大,徒懷盜名之心,不念君臣之義。以無君不道之語,恣意放言,略無忌憚。夫古人所謂大不敬,無人臣禮,鶴年是也。雖使凶逆之徒,詆毁國家,作爲口實,無以過矣,則鶴年之心,實不可測也。臣之議罪太輕,與同僚無異。請命罷斥臣職。引嫌而退。鶴年之疏,引喩無倫,語意二字缺罔念君臣之分義,論以一切之法,置之重律,六七字缺只請削奪,初出於末減之典,而物議不五字缺則惟當一循公論,以正其罪,據法更論,今亦未晩,二字缺引避之嫌,請大司憲李顯英,執義兪省曾,掌令金霱,持平卞時益,正言沈之漢,獻納金德承,竝命出仕。答曰,依啓。以上燼餘
上在昌慶宮。停常參·經筵。
韓必遠,以都摠府言啓曰,今日入直軍士,當爲中日習射,而國忌相値,退行之意,敢啓。傳曰,知道。
以兵曹春信使金榥差遣事。傳于韓必遠曰,此人前日瀋陽往來耶?以上燼餘
上在昌慶宮。停常參·經筵。
藥房提調臣崔鳴吉,副提調李聖求啓曰,因醫官等,伏聞聖候,似有不安之節云。不勝驚慮之至。未知所患何症,而夜來加減,何如?不可不及時治療,故敢爲仰稟。答曰,所患不至大段,更觀一兩日,病勢添加,則欲爲受針矣。
大殿,政院問安。答曰,知道。
左議政吳允謙三十度呈辭。答曰,安心調理。
韓必遠啓曰,氷庫修理已畢,耀金門,將爲還閉,請出標信。
吏曹參判李敏求初度呈辭。傳曰,調理出仕。
韓必遠,以兵曹言啓曰,傳曰,此人瀋陽往來耶事,傳敎矣。金榥,曾前未嘗往來于瀋陽,而此人伶俐有才,優於李慶禎,故以此擬差矣。敢啓。傳曰,知道。曾前往來人中擇送,如何?
韓必遠,以都摠府言啓曰,本府堂上十員,郞廳八員,堂上郞廳各二員,輪回入直,晝夜不離直所,而大小擧動及都試·鍊才·軍士點考·放火等事,與兵曹無不同參。至於堂上·郞廳差祭,郞廳監軍事務繁劇,數少下人,諸處使喚,奔走不暇,堇堇支撑,猶不成貌樣矣。曾在戊辰年,故延平府院君李貴,爲兵曹判書時,以爲非但步木不敷,摠府亦軍務重地,除步木以騎兵充送。故本府下人等,各受其軍士一名所給之物,以爲連命應役之資,軍士等,亦收合其奉足所給之木,每月以麤木六匹充給。以此木六匹,當步木三疋故也。以此爲例,別無弊端矣。因兵曹參判鄭廣敬所啓,除軍士永定之缺步木上下,而兵曹下人,則皆給三疋,本府下人,則減一疋爲二疋云。摠府與兵曹體面相等,而下輩晨昏奔走之苦有甚焉,只受二疋之木,萬無立役之理,勢將渙散,委屬可慮。請令兵曹,依本曹下人例,一樣上下,俾無不均之弊,何如?傳曰,令該曹,考例處之。
韓必遠,以兵曹言啓曰,本月十三日,遣本曹郞廳,闕內夜巡檢時,內禁衛趙咸,無端闕直,羽林衛朴翼成,內禁衛趙咸代點現捉,極爲駭愕。竝令攸司,囚禁推考,何如?傳曰,允。
韓必遠以兵曹言啓曰,以鄭活奴一元,定軍頉下事,本曹草記。傳曰,前日之言,必非無據之說,前後事目,相考處置事下敎矣。本曹文書,經亂散失,久遠之事,則有未之詳。而就近年來文書査考,則辛未年間出身安學古,以其奴德立,被人潛隱定軍,願爲覈實案除事上言據,令本道,査覈啓聞之後。其時判書金時讓回啓內,雖賤籍的實,待軍籍査處,勿許續續頉下事。入啓蒙允。其年星州居善男,以私賤水軍入籍緣由,慶尙監司覈啓公事據,本二字缺其情,容有可恕,何以爲之?回啓則今番還賤後,勿以爲例之意判下。又於今年春間,柳汝愼奴連福,軍保入籍,因渠上言,本道監司覈啓之後,本曹以私賤的實,依法典,軍案頉下事,覆啓蒙允,而此外別無流來事目,相考無據。今此一元,依往年行會公事,仍定軍役事,元啓目中改付標以入之意,敢啓。傳曰,知道。此事旣無可據前例,則明査頉下,可也
朴明榑,以戶曹言啓曰,前日勅使時,本曹取用管餉銀子一千九百九十三兩三戔·人蔘五十七斤,還下送事。管餉使金光煜狀啓據,本曹覆啓,從速下送,俾無煩請事,判下矣。本曹所儲銀子乏絶,勢難以本色下送,而管餉所用以應求胡差爲慮,則各樣紗羅綾段,勝於本色銀子。故就勅使時宰臣處禮單,及二字缺物件中,擇可用於金差者,蟒衣三十九部,各色缺一百八十九疋,准銀子一千三百二十二兩下送,而前日因移文已送段子十三疋,准銀一百九十三兩外。又送本色銀子四百七十八兩三戔,已准本曹取用管餉銀一千九百九十三兩三戔之數。別定禁軍,爲先下送,以爲前頭時急之用,而人蔘五十七斤,則姑待日後措備下送之意,敢啓。傳曰,依啓。
朴明榑以戶曹言啓曰,法典內各司奴婢身貢,奴子則綿布二疋,楮貨二十張,婢子則綿布一疋半·楮貨十張云。故在平時司贍寺捧上,用之於百官頒祿時。亂後只捧綿布,而楮貨,則以綿布尺數代捧矣。今者國家方行用錢之法,與昔之楮貨,同一揆也。奴子則楮貨二十張代銅錢二十文,婢子則十張代銅錢十文,元貢一時甲戌條爲始,收捧上納之意,預爲知委於各道,何如?傳曰,知道。自明年依此施行,可也。
掌令金霱,正言沈之漢啓曰,姜鶴年,本以昏庸之人,居家事親之際,人多嗤點。處心行事,別無可觀,至得虛名,厚誣朝廷,旌招頻繁,名位漸高,則反欲以無爲有,有若處士之放言者,投進妄疏,略不顧忌。廢祬放之江都,貸以不死,恩賜絡繹,其爲曲全極矣。及其掘地跳出,自速天刑,則宗社爲重,殿下雖欲施以私恩,得乎?逆珙付會仁俊之疏,首倡廢母之論,屢出逆口,罪在罔赦,而猶且薄言竄黜,至遣中使,護以屋轎,則其恐有霧露之感者至矣。逮至潛通孝立,迭倡凶謀,散銀募兵,密備戎器,矯稱先后密旨,誑誘愚氓。雖賴殿下之屈法,得寢先后嚴鞫之命,是皆人神共怒,王法之所不赦。殿下安得拒廷臣沐浴之請,終始恩貸乎?所謂國言未已者,未知鶴年何所見何所聞,而發此言耶?正刑雖不加,而屬籍已絶矣。乃敢稱之曰,廢東宮王子珙,有若無罪而死者然。不獨蔑王法,而輕天討,隱然以逆魁爲奇貨,若將熒惑於一世,其心誠慘矣。孟子曰,能言拒楊·墨者,聖人之徒也。殊不知一言護珙者,自陷於逆亂之科也。尤可痛者,其曰,中智之資,非盛德事等語,妄加評論君父,形諸文字。至於救先后於幽閉之中,誅除凶逆之徒,慰先王在天之靈,不但弔民伐罪而已。承先后之景命,光纘丕緖,正彝倫而安宗社,則名正言順,盛德崇功,超出百王之上。伯夷叩馬之諫,延年·霍光之彈,非可擬議,而罔念君臣之義,肆然詆辱,其無君不道之罪,至此而極矣。請命絶島安置。答曰,罷職。
掌令金霱啓曰,訓鍊院都正邊彦璜,昏朝收議時,言辭之悖慢,與前兵使李崇元,少無異同。尙保職名,物情莫不駭異。所聞有先後,雖不得一時擧劾,不可不隨現痛治。請命罷職。重出。伏見公淸監司狀啓,量田監官被殺,極爲驚駭。小民欺隱田結,久免徭賦,一朝打量,便生厭苦之心,乃敢下手於公差。爲守令者,恬不動念,不爲跟捕正法,不職,甚矣。請新昌縣監李泰先罷職。監司亦難免不能檢飭之失,從重推考,使之多般捕捉,急速梟示,以杜後患。答曰,依啓。李泰先徑先罷職,則捕賊之事,將有虛疏之弊,姑先推考,可也。邊彦璜事,不允。
正言沈之漢啓曰,新除授大司諫李埈,今在慶尙道尙州地,正言李起浡,在全羅道全州地。請竝斯速乘馹上來事。下諭,依前例。院書吏給馬下送事。答曰,依啓。
朴明榑啓曰,姜鶴年罷職,李泰先推考事,命下矣。臺諫,方以絶島安置,罷職論啓,罷職·推考承傳,不得捧之之意,敢啓。傳曰,知道。
徐景雨,以司饔院官員,以都提調意啓曰,統制使夏等生大口魚各殿進上,非但幾盡色惡,且有惡臭。殊無敬謹之意,事極可駭。封進官吏請推考治罪。傳曰,依啓。
韓必遠,以兵曹言啓曰,薄衣軍士,襦衣題給事。傳敎矣。薄衣軍士六十二名,襦衣畢分給之意,敢啓。傳曰,知道。
韓必遠以兵曹言啓曰,以金榥曾□來瀋陽事草記。傳曰,知道。曾前往來人中擇送如何事,下敎矣。臣等亦欲以已行者差遣,而前日往來人員中,申景琥則方爲濟州牧使,鄭榏爲豐川府使,宣若海爲安東營將。金大乾在喪,李時英其時以欺罔被勘。朴蘭英衰老,故未敢擬差矣。今承下敎,更爲參商,則宣若海,以往來湖中時,能擧職事,至蒙加資之命,營將箇滿,亦且只隔數月,以此人差送,似爲合宜。敢啓。傳曰,知道。如是遠在,則不必招來。
韓必遠,以吏曹言啓曰,臘享大祭,社稷·宗廟·崇恩殿·各陵祭官·執事,見差之員,實·預差,竝其數甚多,不得已依前例,堂下宗數字缺常時不爲差祭之人,竝爲通融磨鍊之意,敢啓。傳曰,知道。
傳于朴明榑曰,此監司守令罷推啓辭,勿出朝報。
朴明榑,以左邊捕盜從事官,以大將意啓曰,前日在逃殺人大倘,逃隱於全羅道羅州·務安等地云。軍官發馬下送捕捉之意,敢啓。傳曰,依啓。
韓必遠,以兵曹言啓曰,江華中軍李慶禎,春信使,啓下矣。此時此任,不可不愼擇。武臣中前府使金榥,頗有應變之才,以此人差送,而李慶禎,則仍授中軍之任,何如?傳曰,依啓。以上燼餘
上在昌慶宮。停常參·經筵。
以文晦致祭祭文,傳于睦敍欽曰,卑賤二字,使之改之。
藥房都提調尹昉,提調崔鳴吉,副提調李聖求啓曰,伏問夜來聖候,何如?昨日聖批,有更觀一兩日,欲爲受針之敎。何以爲之乎?臣等之意,欲令醫官,議定淸熱解表之劑。敢此竝稟。答曰,症候時無加減,更觀病勢,受針宜矣。且湯藥,自前無效,不必議定。
正言沈之漢來啓曰,持平李惕然,未缺品,當爲署經,而大司諫李埈,司諫愼天翊,正言李起浡,皆在外。雖不備員,臣與獻納金德承,不得已爲署齊數三字缺敢啓。傳曰,知道。
掌令成汝寬,正言沈之漢來啓,請姜鶴年絶島安置。措辭見上。答曰,旣已施罰,停論宜矣。
掌令成汝寬來啓,請邊彦璜罷職。措辭見上。答曰,不允。
朴明榑,以御營廳言啓曰,當番御營軍,准立放送之日,例有兵曹試才缺日等事,而四字缺或未免過期受賞之軍,不無累日留連者,或有不受而下去者,事多不便。今番軍士,則兵曹試射,前期擧行之意,敢啓。傳曰,依啓。以上燼餘
上在昌慶宮。停常參·經筵。
大殿,政院問安。答曰,知道。
大殿,藥房問安。答曰,知道。
藥房啓曰,伏聞下醫官之敎,今日欲爲受針云。未知今日定欲受針乎?且未知與諸醫議穴乎?仍前李馨益所議之穴受針乎?敢稟。答曰,依前使李馨益爲之,可也。
午正,上御養和堂。受針。入侍,藥房提調崔鳴吉,都承旨李聖求,從事官李尙逸·趙壽益·李行遇,御醫申得一·李馨益·朴泰元。受針穴,間使二穴·人中一穴·手□二穴·足大指端二穴·大淵二穴·脈二穴·風府二穴缺勞宮一穴·上星一穴·曲地二穴。
申得一曰御醫等,未能知上候之如何。針醫等察顔觀之,欲知症候矣。上曰,允。
李馨益進前曰,卽見天顔,上下臉有靑色。顔色寒縮,必外寒內熱之候也。上曰,然矣。申得一曰,諸提調之意以爲似是感冒而發,故先進解表湯藥後施針,似可云矣。上曰,非是感冒而發。寒熱往來,虛汗亦發,有同氣瘧矣。自前或得傷寒,善爲調攝,則數日之後,氣似平復,若再感則平復未易矣。朴泰元曰,自前冬月,聖候每爲如是,必是氣虛而發矣。李馨益曰,明日乃寅日也。針藥皆禁忌,何以爲之?上曰,自前不拘禁忌,連日受針矣。今亦三四日連爲受針矣。李馨益曰,自前亦有弦望晦朔受針之時,亦依上敎爲之。
受針後,藥房問安。答曰,知道。
受針後,二品以上單子問安。答曰,知道。
韓必遠,以都摠府言啓曰,今日入直軍士當爲中日習射,而雨勢如此,退行之意,敢啓。傳曰,知道。
掌令成汝寬所啓,請姜鶴年絶島安置。措辭見上。答曰,已諭。請邊彦璜罷職。措辭見上。答曰,勿煩。
行大司憲李顯英啓曰,姜鶴年不識分義之所在,誣辱君父,其無君不道之罪,萬死有餘。議律之際,同僚或欲直請按律,而臣以爲觀其疏辭,語意無倫,其人之怪妄可知,不足深責。只體聖上好生之德,只爲末減之請。今聞廟堂之議,以不爲直請按律爲罪。臣之論事,疲軟之罪,大矣。請命罷斥臣職。答曰,勿辭。
掌令成汝寬啓曰,姜鶴年,以無君不道之說,侮辱君父,只當據法請罪,而臣於合啓之日,專爲減死之論。臣之疲軟不職之罪,大矣。請命罷斥臣職。答曰,勿辭。
正言沈之漢啓曰,姜鶴年合啓之日,僚議或欲直請按律。臣以爲鶴年無君不道之罪,固當痛斥,而至於按律,則恐乖於聖上好生之德,商議安置。今聞廟堂,以不爲直請按律爲罪。臣之疲軟,大矣。且昨日持平李惕然,署經之意,啓請而本院開坐之際,聞會二字缺山等官未得數字缺人之久留多弊云。臣與獻納金德承相議,旣已齊會,仍爲署經,似或無妨。竝與慶尙都事而爲之矣。又聞物議以爲有違舊規。以此以彼,決難仍冒。請命罷斥臣職。答曰,勿辭。
獻納金德承啓曰,姜鶴年事合啓會議之時,臣以爲旣以無君不道爲罪名,直請按律,實爲得體爲言,則僚議不一,終以安置爲請。今聞廟堂之議,以不請按律爲非。臣不能堅守初見,未免苟同疲軟之失,比同僚尤大。且昨日持平李惕然,署經時竝署守令·都事,物議以爲有違舊規。以此以彼,不可一刻仍冒。請命罷斥臣職。答曰,勿辭。
執義兪省曾,掌令金霱,掌令卞時益啓曰,姜鶴年,無君不道之罪,固當直請按律,而論議疲軟,只爲末減之請。一誤爲甚,其可再乎?同僚旣以此引避,臣等之罪,少無異同,決不可晏然仍冒。請命罷斥臣等之職。答曰,勿辭。
以咸鏡監司藥材過限封進事書狀,傳于崔葕曰,勿待罪事,回諭。
崔葕啓曰,大司憲李顯英,掌令成汝寬,正言沈之漢,獻納金德承,執義兪省曾,掌令金霱,持平卞時益,再啓煩瀆,退待物論矣。傳曰,知道。
弘文館副應敎鄭太和,副校理趙錫胤,修撰鄭雷卿,副修撰尹坵等箚曰,伏以,傳曰,惟仁人爲能愛人,能惡人。蓋仁人之心,至公無私,故能得好惡之正。有罪則罪之,見不善則遠之。惟擧國之公議,是從而已。未嘗與焉,如大舜之流放四凶,是已。苟有欺世罔上之人,逆理悖常之言,得罪於朝廷,見棄於輿論,而含容寬假,不爲深惡而痛絶之,則是非不明,淑慝無別,邪說肆行,王法日壞,而其爲害有不可勝言者矣。臣等伏見姜鶴年疏中悖慢之辭,妖妄之言,不一而足。凡今在廷之臣,孰不驚駭,而痛疾之哉?惟我聖上,以宣祖大王之孫,値國家中否之運,不忍宗社之危亡,彝倫之斁絶,躬率義旅,撥亂反正,救先后於幽閉之中,承先后之景命,纘聖祖之丕緖,其義理之光明,功德之巍蕩。不但應天順人,弔民伐罪而已。武王之事,霍光之擧,何可擬議於今日乎?伯夷易暴之說,出於痛殷之亡,而不臣二姓之義也。延年殫劾之擧,乃所以正人臣廢立由己之罪也。雖使伯夷·延年,再生於今世,豈有爲光海之廢,而不食殿下之粟之理哉?亦豈有以中興盛烈爲非,而敢生彈論之心哉?鶴年,厚誣一世之耳目,過蒙聖上之寵擢,歷官內外,爲日已多,亦異於隱遁山野,義不爲臣者,而乃敢傲然自高。肆言不忌,以無倫悖理之說,妄加訾貶於君父之上。君臣分義之嚴,至鶴年而紊矣,繩以三尺,烏得免無君不道之罪乎。至於廢祬放置江都,保全之道盡矣。而及其掘地逃出,意在叵測,則殿下雖欲屈法伸恩,終始曲全,其可得乎?逆珙,首倡廢母之論,身爲兇逆之魁,而薄施竄黜之典,深軫霧露之慮,其爲寬貸之恩,亦已至矣。逮至戊辰之變,主張凶謀,情狀綻露,神人共憤,覆載難容,然後不得不深惟宗社之大計。勉循沐浴之輿請。然且不正常刑,不加孥戮。雖古聖人,處骨肉之變,而恩義兩全之道,蔑以加矣。鶴年敢發怪鬼之言,一則曰,未能全恩,一則曰國言未已,至加東宮·王子之號於屬籍已絶之人。不但輕天討蔑國法而已。亦足以熒惑衆聽,而爲凶徒籍口之資,豈不痛心哉?兩司之合辭請罪,實出於輿情之所共憤,王法之所難貸也,而連日論列,聖批不允。臣等竊恐殿下好惡之道,或不得其正,而其害將至於是非不明,而邪說肆行,淑慝無別,而王法壞。豈不大可懼哉?伏願聖明,快從公議,亟賜兪音。答曰,旣已施罰,不必深治。以上燼餘
上在昌慶宮。停常參·經筵。
大殿,藥房問安。答曰,知道。
大殿,政院問安。答曰,知道。
午正,上御養和堂。受針。入侍,藥房副提調李聖求,記事官李尙逸·趙壽益·李行遇,御醫申得一·朴泰元·李馨益。受針穴,間使二穴,人中一穴,手大指二穴,足大指二穴,大淵二穴,申脈二穴,風府二穴,耳前二穴,承漿一穴,勞宮二穴,上星一穴,曲地二穴。李馨益曰,今日仰見天顔,肌膚似瘦,必是熱減而然也。缺上曰,然矣。熱氣比昨日似減矣。李馨益曰,明日二字缺受針乎?上曰,限三度受針後,欲止而調理矣。李馨益曰,上候所患已久,三度受鍼,似難見效矣。上曰,當觀其症勢而爲之。
大殿受針後,政院問安。答曰,知道。
受鍼後,二品以上問安。答曰,知道。
藥房問安。答曰,知道。藥房都提調尹昉,副提調李聖求啓曰,因入侍御醫,槪聞聖候,則初因感冒,有乍寒乍熱之症云。仍與李惟聖·閔棡,及諸御醫等商議,則以爲凡人宿疾,必因感冒後發內傷,乃自上宿疾也。內傷則表必虛,風寒易入,風寒外襲,則熱氣內鬱,此所以爲寒熱往來之候也。頻進忍冬茶,則過於發散,表氣益虛,針之爲道,有瀉而無補,則是亦發散之類也。當此寒沍之節,一以發散爲主,恐非萬全之術,不如兼用小柴胡湯,加當歸·白芍藥·酒炒白朮各一錢,陳皮·知母鹽酒炒·羌活各七分,連進四五貼,使鍼藥,竝奏其功之爲得云。誠有所見,恐不可忽也。前承聖敎,雖以服藥無效爲敎,而臣等不任區區之情,惶恐敢稟。傳曰,依啓。
持平李惕然啓曰,姜鶴年,本以欺世盜名之人,過情聲聞,厚誣朝廷。始稱學行,超授六品,仍假山林之跡,屢擢臺閣之列,前後恩命,旌招頻繁,而罔念君臣之義,怪妄之疏,慢辭悖語,略無顧忌。廢祬放之江都,保全之道,可謂盡矣。而屈地逃出,自速天刑,則宗社爲重。殿下雖欲施以私恩,其可得乎?逆珙,付會仁俊之疏,首倡廢母之論,屢出逆口,罪在罔赦,而猶且薄施竄黜,至遣中使,護以屋轎,恩義兩全,無以加矣。逮至潛通孝立,共濟凶謀,散銀募兵,密備戎器。至於矯稱先后密旨,敢逞誑誘愚氓。雖賴殿下屈法伸恩,得寢先后嚴鞫之命,而人神之所共憤,王法之所不貸,殿下雖欲終始恩貸,廷臣沐浴之請,安得以拒之乎?其疏中所謂國言未已者,未知鶴年於何聞見,而爲此言耶?正刑雖不加,而屬籍旣已絶,則乃敢稱之曰,舊東宮·王子珙,有若無罪而枉死者然。蔑王法而輕天討,隱然以逆魁爲奇貨,而熒惑一世之耳目,其心所在,誠不可測。且其所稱中智之資,非盛德事等語,妄加評品於君父,而形諸文字。至於以我聖明撥亂反正,救先后於幽閉之中,正彝倫於旣斁之後,承先后之景命,纘祖宗之丕緖,不但弔民伐罪而已。則名正言順,盛德崇功,超出百王之上。伯夷叩馬之諫,延年·霍光之彈,非可擬議,而肆然詆辱,一至於此。無君不道之罪,固難容於覆載之間。姜鶴年,請命依律定罪。答曰,識見不明之人,不足深責,勿爲已甚之論。
持平李惕然啓,請邊彦璜罷職。措辭見上。大司憲李顯英,掌令成汝寬,正言沈之漢,獻納金德承,執義兪省曾,掌令金霱,持平卞時益,竝引嫌而退。姜鶴年無君不道之罪,自有其律,不容曲貸,而始請削奪,復請安置。雖出於體聖上好生之德,而前後末減之請,俱失按法之義,廟議爲非,固所難免。據法之論,雖發席上,終爲苟同之歸,守令·都事,竝署於未備員之座,有違舊規,亦不可謂無失。請大司憲李顯英,掌令成汝寬,正言沈之漢,獻納金德承,執義兪省曾,掌令金霱,持平卞時益,竝命遞差。吏曹判書崔鳴吉,身爲銓長,用人之際,唯當十分愼簡,而徒知薦賢之爲國,全昧名實之不符。謬信鶴年,盜名欺世,薦擢非常,屢擬臺閣。曾未數月,至陞風憲四品之官,終使不道之說,敢投君父之前,其誤薦之失,大矣。請命罷職。答曰,依啓。姜鶴年,徒得美名,專務欺世,崔鳴吉之見欺,亦出於爲國求賢也。今以誤薦,摧其銓官,則草野雖有眞君子,該曹必不樂用,其後弊,不可不念也。且憲府多官,似無可遞之失,勿爲遞差。邊彦璜事,不允。
持平李惕然啓曰,大司憲李顯英等,以姜鶴年,無君不道之罪,直爲直請按律,外方物議譁然,廟堂之論,亦以爲非。旣謂之無君不道,則不請按法之失,在所難免,故臣敢以竝遞爲啓矣。伏承憲府多官,似無可遞之失,勿爲遞差之敎。臣之處置同僚,實爲乖當。請命遞斥臣職。答曰,勿辭。
崔葕,以吏曹言啓曰,臺諫有闕,政事,何以爲之?敢稟。傳曰,明日爲之。
朴明榑啓曰,持平李惕然,再啓煩瀆,退待物論矣。傳曰,知道。
掌令成汝寬,持平卞時益啓曰,姜鶴年無君不道之罪,爲臺官者固當據法論列,而臣之論議疲軟,只爲減死之請。本府之請遞。實爲得體,而反承誤恩,至下勿遞之敎。臣等不勝瞿然慙悶之至。罪實在身,公議至嚴,不可一刻仍冒。請命斥罷臣等之職。答曰,爾等別無所失。勿辭。
朴明榑啓曰,臺諫出去,請出開門標信。傳曰,知道。
朴明榑,〈啓曰,〉掌令成汝寬,持平卞時益,再啓煩瀆,退待物論矣。傳曰,知道。
朴明榑啓曰,去月十六日晝講時,以知事崔鳴吉所啓,臺諫牌不進事。傳曰,此太濫也。大官尙不可,況小官乎?稱病不進者,罰之可也事。傳敎矣。今日大司憲李顯英,執義兪省曾,掌令金霱牌不進。傳曰,執義以下罷職。
左議政吳允謙箚子,伏以,臣之病勢,積久沈綿,風痺不仁之症,又復添重。伏聞聖候未寧,連日受針,而不得趨參於問安之列,憂遑悶鬱,伏地待罪。答曰,省箚具悉。卿其安心調理,勿爲待罪。
崔葕,以內醫院官員,以都提調·提調意啓曰,本年五月十八日,江原監司狀啓據,本院回啓內,今此所封人蔘,輕浮無津液,此必採取失時之致。今雖不得已捧之,而秋等封進時,若又如此,則本道監司難免重責。預爲分付於各官,依前杆城縣監金尙安例,親監採取,守令親監乾之,俾無湯烹失味之患事。入啓缺今者秋採二十斤來到,令醫官一一折視,則大者或有佳品,其中或有輕烹者,或有蟲缺殊無入啓行會之意。其稍可者仍爲捧之,陳者竝皆退送矣。大槪自初封進時,各邑所封,竝入於一袋中,及其退送之後,自本道,例爲分徵於各官,其擇封之邑,未免稱冤之嘆,其所擇之邑,亦有幸免之患。自今以後各官所封,勿令相雜,各有小袋,書其邑號,都納于大袋之中,自本院考其邑號,其中不爲擇封者,直爲摘發推治,以防混雜之弊,宜當。此意行會于本道監司處。明年春採爲始,使之依此擧行,何如?傳曰,如是區別,則或不無生弊之理。然啓辭如此,依爲之。
公淸監司李安訥疏曰,伏以,臣本以庸陋,加之衰耗,刺擧重任,決非所堪。只緣上年屢辭職名,恒懷惶懼之際,荐應存路之命,感激恩造,不敢復煩辭章,黽勉就管,而不自知疲劣,不可力强。當務失宜,觸事生病,該司誚□非止一再。乃蒙聖慈天覆,委曲鐫誨,輒釋前愆,反責後效。臣待罪從事,思效尺寸以自贖,尤不敢自安矣。今者伏見十一月初四日成貼刑曹移文,囚人金悈二字缺範,擊錚上言,構虛捏無,無所不至。至於臣甲子被罪事,必欲陷殺臣身以快其怨,臣誠震惕隕越,有若傷弓之翼,而聽弦虛落。不敢仍冒,以增罪戾,輒冒萬死,仰伸一喙,以俟聖明之裁處焉。兪應時·金悈,俱系京放,俱居沔川,與臣先壟,只隔一里。四字缺絶無恩嫌。惟是悈也。素以悖惡,爲一鄕所棄外。故臣不欲開誨,不欲賈憎,視之如路人矣。頃者悈與應時,切親之間,自生仇隙,潛取私書,告訐郡守。此豈情理所忍爲也?然而郡守旣得所告,論報于臣,則應時,實難免罪。故臣卽令移囚推閱,決杖八十。應時旣無部民告訴之事,特爲庶人私議爲仇者所摘耳。杖八十外,又何加律乎?沔川士民,積憤於悈久矣。因此自中之訟,竝請兩人之罪,而乃以悈行,若狗彘,悖傷倫紀,爲狀辭,則其所指斥,定非輕犯。故遂加詰問,遽有淫烝之說,轉輾究竟,以致五六字缺臣雖衰劣,老於吏職,雖尋常公事,四字缺今見四十餘人聯名同狀,以悖傷倫紀請罪。安敢巧爲避事之計。矇矓掩置,佯若不知者乎?若或掩置,則湖西之人,必以臣爲畏悈之强,或受私囑而然也。臣不幸遭此巨室交惡之訟,但欲直之而已。左之右之,受謗均也。況奸淫之說旣出,則雖臣至親,詎用一毫私意於其間乎?悈也死中求生,敎子辯理。其自爲謀,則無足深怪。其把持應時及發狀人等,亦相仇之,勢然也。古今天下,安有在獄大罪之人,四字缺謀害法官,有如悈之無顧忌者乎?臣於甲子三字缺自板島,卽遭駭機,就獄竄邊,曾不旋踵。豈以下道一缺官傳說,而有所軒輊耶?臣非賤人,獄事又大,有罪無罪,國人咸知,口耳喧然,何所不屆。設令悈不爲傳說,則湖西之人,終不聞知乎?卽聞知數字缺不聞知,於已被譴之身,有何利害耶?臣白首殘骸,終年懍懍,而晩被榮遇,連叨命秩,乃與宗伯藝文之除,已極一世淸選。在臣私心豈欲違棄盛際,辜負明恩乎?誠以罪戾之餘,蹤跡益孤,俛視仰顧,一刻不安。辭內就外,避逸當勞,顚沛於原濕之間,而不辭者,意亦至矣,猶且不免焉。匹夫小豎,攘臂於圓戶之中,輒因前缺恣行反噬,此豈無所憑賴而然也?今而後益知臣常在齮齕踐踏之中,雖外班末官,決難復冒居也。自前方伯,不避鄕邑,臣到任以來,一再上塚則有之矣。有如大起土木之役,連月不止,則此外暗昧之爲,惟在朝廷,便加按究,使渠父子,一一指摘,以驗虛實之歸,此亦一端也。其他狼藉詆辱之說,俱係獄辭,俱在案牘,臣不欲與辨。惟臣不可更治此獄,重招嫌構。聖明知臣情跡狼狽,亟罷職守,俾之就京待勘,速出臣代,以竟此獄,以正國綱,不勝幸甚。答曰,省疏具悉。仁範誣罔之狀,予已洞燭。卿宜安心,勿爲控辭。以上燼餘
上在昌慶宮。停常參·經筵。
大殿,藥房問安。答曰,知道。
大殿,政院問安。答曰,知道。
有政。吏批,判書崔鳴吉被論,參判李敏求病,參議兪伯曾進,左承旨徐景雨進。
兵批,判書李弘胄進,參判鄭廣敬進,參議全湜,參知金藎國進,左副承旨韓必遠進。
吏批啓曰,判書崔鳴吉被論,參判李敏求病不來,小臣獨政未安,何以爲之?敢稟。傳曰,只出緊任。
傳于政廳曰,政事四字缺
午正,上御養和堂。受鍼。藥房副提調李聖求,記事官李尙逸·趙壽益·李行遇,御醫申得一·朴泰元·李馨益。受針穴,間使二穴,人中一穴,手大指二穴,大淵二穴,申脈二穴,風府一穴,耳前二穴,承漿一穴,勞宮二穴,上星一穴,曲地二穴。李馨益曰,今日當亂次下鍼。上曰,允。申得一曰,受鍼已過三度,此後勿爲乎?上曰,當觀數日,若未快差,則當爲更受一二度矣。
受鍼後,藥房問安。答曰,知道。
受鍼後,二品以上單子問安。答曰,知道。
韓必遠以兵曹言啓,自上受鍼之日,各司例不開坐。今日文官朔試射,不得爲之之意,敢啓。傳曰,知道。
韓必遠,以兵曹言啓曰,本曹佐郞吳達濟,病親受由,下去于咸鏡道高原郡,上來無期。當此多事之時,不可久曠,改差,何如?傳曰,依啓。
韓必遠,以都摠府言啓曰,副摠官洪霶會同分軍事,除標信,內兵曹進去之意,敢啓。傳曰,知道。
兵批啓曰,慶德將假衛將,二字缺呈狀于本曹曰,七十歲老人,病勢危重,食飮全廢二字缺無期云。衛將改差,何如?傳曰,依啓。
韓必遠,以兵曹言啓曰,都摠府啓辭,本府堂上郞廳八員,堂上郞廳各二員,輪回入直,晝夜不離直所,而大小擧動,及都試·鍊才·軍士點考·放火等事,與兵曹無不同參。至於堂上·郞廳差祭,郞廳監軍事務繁劇,數少下人,諸處使喚,奔走不暇,僅僅支撑,猶不成貌樣矣。曾在戊辰年,故延平府院君李貴,爲兵曹判書時,以爲非但步兵不敷,摠府亦軍務重地,除步木以騎兵充送。故本府下人等,各受其軍士一名所給之物,以爲連命四五字缺軍士等,亦收合其捧足所給之木,每月以麤木六疋充給而去。此木六疋,當步木三疋故也。以此爲例,別無弊端矣。頃因兵曹判書鄭廣敬所啓,除軍士永定之規,以步木差下,而兵曹下人,則皆給三疋,本府下人,則減一疋,爲二疋云。摠府與兵曹,體面相等,而下輩晨昏奔走之苦,有甚焉。只受二疋之木。萬無立役之理,勢將渙散,委屬可慮。請令兵曹,依本曹下人例,一樣上下,俾無不均之弊,何如?傳曰,令該曹考例處之事,傳敎矣。各年謄錄相考,則摠府下人等名數加減,前後不同,而步木則例以二疋題給,已成定規矣。啓辭中戊辰年軍士定送之後,每一名,以麤木六疋充給,此木六疋,可當步木三疋云。此則乃自中私相授受之事,非臣曺所知。五六字缺各衙門下人,皆給二疋之木,乃是通規例。缺摠府則爭相慕效,將不勝其紛紜,勢難續增。缺兵曹下人,則使喚奔走之役,比摠府勞逸懸殊。此所以二字缺不得一樣題給者也。流來規例如此。敢啓。傳曰,知道。
弘文館修撰鄭雷卿,副修撰尹坵等箚曰,伏以,持平李惕然,掌令成汝寬,持平卞時益,竝引嫌而退。知有無君之罪,不爲按律之請,請遞之啓,誠爲得體。旣被請遞,勢難在職。請持平李惕然出仕,掌令成汝寬,持平卞時益,竝命遞差。答曰,依啓。
持平李惕然來啓,請姜鶴年,亟命依律定罪。措辭見上。答曰,已諭毋煩。請邊彦璜罷職。措辭見上。吏曹判書崔鳴吉,身爲銓長,用人之際,唯當十分愼簡,而徒知薦賢之爲國,反昧名實之不符。旣信鶴年盜名欺世,薦擢非常,屢擬臺閣。曾未數月,至陞風憲四品之職,終使不道之疏。敢加君父之前。崔鳴吉之見欺鶴年,誠如聖批,而不可以慮後弊,而置今日誤薦之失。請命罷職。答曰,已諭。
吏批,趙翼爲資憲大夫行司憲府大司憲,姜大遂爲通訓大夫行司憲府執義,尹烇爲通訓大夫行司憲府掌令,朴守弘爲通訓大夫行司憲府掌令,李海昌爲通德郞司憲府持平,趙錫胤爲奉列大夫行司諫院獻納,洪柱一爲奉列大夫行司諫院正言。
兵批,李顯英爲資憲大夫同知中樞府事,閔馨男爲兼五衛都摠府副摠管,李久澄爲兼五衛將,許詳爲龍驤衛副護軍,鄭世矩爲折衝將軍行龍驤衛副護軍,成汝寬爲龍驤衛副司直,卞時益爲定略將軍龍驤衛副司直,沈之漢爲龍驤衛副司果,尹敉爲秉節校尉龍驤衛副司勇,李仁得爲釜山鎭管多大浦水軍僉節制使,馬時狑爲加德鎭管赤梁僉節制使,安炫爲彌助項僉節制使以下缺
韓必遠啓曰,臺諫出去,請出開門標信。傳曰,知道。
大司憲李顯英疏曰,伏以,臣論事疲軟,荐被物議之峻斥。至於同僚請遞。不意勿遞之命。出於夢寐之外,臣聞命倘怳,罔知攸處。竊念臺官,以言爲責,間政適人缺包羞忍恥,而張膽論事者也。缺不有公議,而冒昧趨命缺亦孤聖上所以置之言職之意也。自前特命勿遞於處置請遞之後者,無一人唐突承當者,以爲不可恃恩私,而輕公論也。向者筵臣之啓,亦必偶然引避,故遂規避之計者也。豈使已遞之官,强顔就職乎?昨日召命之下,臣非獨賤疾方劇。更念白首臺官,承命詣闕,召牌在前,呼倡揚揚,榮則榮矣,道路指之曰,已遞之官,貪戀榮寵,偃然承召云,則其爲泚顙,不旣多乎?反復思惟,不得不以病告,坐違嚴命。罪當萬死,席藁私室,神魂飛越,而罷職之命,獨下於兪省曾等。臣聞命震悚,尤不知死所。仍念國家之待臺諫,初無長官·次官之殊。論議裁定,多在長官,理宜先受,臣何敢晏然獨免?伏願聖明,亟命罷臣職名,得與兪省曾等同罪,則庶幾臣心得安,而國家施罰之典,亦無不均之患,不勝幸甚。傳曰,遞差事,命下缺。以上燼餘
上在昌慶宮。停常參·經筵。
大殿,藥房問安。答曰,知道。
大殿,政院問安。答曰,知道。
韓必遠,以都摠府言啓曰,今日入直軍士,中日習射,請出標信。傳曰,知道。
朴明榑,以義禁府言啓曰,今見京畿監司狀啓,則陽智縣現捉賊人閔商翊,旣是承服,逆賊閔渫之子,非外方所當推問云。府郞廳發遣拿來,何如?傳曰,允。
獻納趙錫胤啓曰,臣於春間,冒參銓郞,亦嘗以姜鶴年,擬望臺閣矣。今者鶴年,乃敢妄投悖疏,詆辱君父,輿情齊憤,公議方張,而憲府以吏曹判書崔鳴吉,誤薦之失,請罷職。臣旣叨參政,二字缺注擬,則誤用匪人之罪,實在臣身,而物議之來,理難獨免。豈敢以身離本職,名漏彈章之故,而晏然而已乎?昨日玉堂陳疏自列之際,適有新命,泯默而止,況此言地,何可一日冒居,以重罪戾乎?請命罷斥臣職。答曰,勿辭。
朴明榑啓曰,獻納趙錫胤再啓煩瀆,退待物論矣。傳曰,知道。
未時,虹見艮方。
掌令朴守弘來啓,請鶴年亟命依律定罪。措辭見上。答曰,勿煩。
掌令朴守弘來啓,請邊彦璜罷職。請吏曹判書崔鳴吉罷職。措語竝見上。新除授執義姜大遂,以病親相見事,慶尙道陜川地,受由下去。請斯速乘馹上來事,下諭,依前例府書吏給馬下送。獻納趙錫胤,引嫌而退。用人之際,雖參政席,而權衡進退,實是銓長之任,則誤薦之失,不在郞官,別無可避之嫌。獻納趙錫胤,請命出仕。答曰,依啓。邊彦璜·崔鳴吉等事,不允。
朴明榑啓曰,獻納趙錫胤出仕事,命下矣。今日已暮,明早命招之意,敢啓。傳曰,知道。
以鄭太和上疏,傳于崔葕曰,事涉猥濫,此上疏還給。以上燼餘
上在昌慶宮。停常參·經筵。
下直,龍川府使李廷楗,慶尙都事李必行。
藥房都提調尹昉,副提調李聖求啓曰,不審夜來,聖候加減,如何?敢來問安。前日劑入加入小柴胡湯,幾貼進御乎?欲知聖候加減,而更議他藥,敢此仰稟。答曰,日漸差減,勿爲問安。且湯藥,逐日進服矣。
韓必遠,以都摠府言啓曰,都摠管李應順,以弓品堂上,除標信內弓房進去之意,敢啓。傳曰,知道。
朴明榑,以義禁府言啓曰,孝肅罪犯,關係倫紀,三省推鞫,何如?傳曰,依啓。
掌令朴守弘,正言洪柱一所啓,請姜鶴年,亟命依律定罪。措辭見上。答曰,此人故爲放言,圖得齊名,不自覺其反陷於無禮無識,其爲人誠可笑也。以予揆缺斷無他腸。今姑置之,勿爲煩論,可也。
缺請邊彦璜罷職。請吏曹判書崔鳴吉罷職。措辭竝見上。答曰,依啓。崔鳴吉事,不允。
正言洪柱一啓曰,國家所以待臺諫之道,與庶官不同,其意誠非偶然。不赴牌召,實是分義之所不敢,而筵中旣有可罰之敎,則憲府不進之員,固在應罰之中。政院所當於處置遞職之後,從容稟行,而不待其出而自列,徑先請一字缺未遞之前。其於體面,多有損傷。當該承旨,請命推考。答曰,承旨少無所失。勿爲煩瀆。
朴明榑啓曰,罪人孝肅推鞫事,命下矣。委官,取稟。傳曰,右相進去。
睦敍欽啓曰,卽者晉昌君姜絪,病勢危重缺勳臣病重,則自前啓知。故敢啓。傳曰,遣御醫看病。
醫官辛德淸啓曰,晉昌君姜絪病症,大槪缺偶得感冒之症,未得趁時和解,專廢粥飮,晝夜沈苦,年紀衰耗,一向彌留。到今已至□域。湯藥勢難施用。只以獨參湯,和砂糖·竹瀝·淸心丸等藥,相繼救急,爲當。詮次告達。傳曰,送之。往來看病。
傳于崔葕曰,三省姑罷。
夜四更五更,月暈。以上燼餘
上在昌慶宮。停常參·經筵。
下直,黃海兵使李義培。
辰時,日暈兩珥。
韓必遠啓曰,小臣三省推鞫進去下直,請出推案。傳曰,知道。
韓必遠啓曰,禁府謄錄相考,則宣祖朝三省推鞫,過停朝市後爲之矣。卽者晉陽君姜絪卒逝。公事雖未來呈,卒逝事分明。今日三省推鞫,何以爲之?敢稟。傳曰,勿爲。
藥房都提調尹昉,副提調李聖求啓曰,臣等因御醫伏聞聖候。缺臣等不勝憂憫之至。缺熱勢往來,疎數之節。若蒙詳細下敎,則臣等當與李惟聖及諸醫等,更加商議,加減以稟之意,敢啓。答曰,熱勢雖似漸減,而趁不快差。故湯藥欲爲加進御矣。
藥房再啓曰,臣等伏承下敎,與御醫及李惟聖相議,則前劑入小柴胡湯,依前加入中,去白芍藥·白朮·陳皮,更加黃柏鹽酒炒·梔子炒·黃連酒炒各五分,生地黃酒洗一錢三貼,加進御爲當云,以此劑入,何如?答曰,依啓。
持平李惕然,正言洪柱一所啓,請姜鶴年依律定罪。措辭見上。答曰,已諭。請吏曹判書崔鳴吉罷職。措語見上。答曰,所論過矣。更勿煩瀆。
正言洪柱一來啓曰,臣昨承聖批,以承旨少無所失爲敎。臣等竊惑焉。不赴牌召,實是分義之所不敢,而且於筵中,纔下可罰之敎,則臣等之論,亦以憲府不進之員,謂無所失,爲政院之道,所當於處置罷職之後,從容稟行,而不待其出而自列,徑先請於未遞之前,殊乖國家待臺諫之道,而其於缺當該承旨,請命推考。答曰,不允。
韓必遠,以義禁言啓曰,頃日京畿監司狀啓三字缺本府乃逆賊閔渫之子商翊捕捉事,故發遣都事拿來矣。今見陽智官李光立·閔商翊等,捧招之四五字缺爲大儻,諸處作賊之狀,極其狼藉。若只行緣坐之律,則其同黨諸賊,無從捕捉。移送捕盜廳,嚴鞫得情後,處置,何如?傳曰,允。
崔葕,以義禁府郞廳,以委官意啓曰,禁府謄錄相考,則往壬申十二月初三日,係于綱常罪人七香·得只等省鞫時,以臘享大祭前期七日齋,自上方在散齋中,推案文書出納,似爲未妥之意仰稟,則過後爲之事,傳敎矣。來十二月初一日臘享大祭,今月二十四日受誓戒,誓戒之後,則推案出納,似爲未妥。自二十四日,至來月初一日,三省推鞫,依前例停止之意,敢啓。傳曰,知道。
日入後流星,出天中,入坤方天際,狀如甁,尾長七八尺許,色白。啓。
左議政吳允謙箚子缺答曰,省箚具悉卿懇。卿病今雖如此,春和則必有勿藥之喜,宜勿過辭。以上燼餘
上在昌慶宮。停常參·經筵。
大殿,藥房問安。答曰,知道。
自辰時至申時,日暈兩珥。
韓必遠啓曰,今中入直軍士,中日習射,請出標信。傳曰,知道。
政院啓曰,六七字缺來呈一疏。臣等見其疏中大意,乃是四字缺議妥處置之事,而至引唐太宗不正之事,臣等不勝驚駭。姜鶴年,以武王·霍光,擬議於今日,猶未免悖慢之誅。振禮有何意見,乃敢以殺弟屠兄,閨門不正之唐太宗,比擬於聖明。至以有諸內形諸外,後之考殿下之跡者,果以殿下之心。爲何如等語爲辭,其無倫理極矣。以鶴年臺諫之故,本道監司,捧進其疏,以致悖慢之語,達於紸纊之下,臣等猶以爲恨,何可以夭麽振禮無倫理之言,溷於天聽乎?以此相議,還出給矣。今者振禮,竝呈後疏。詆斥臣等,不遺餘力,臣等不覺瞿然。近來因量田一事。三南人士,相繼投疏,請緩田缺極爲紛紜。此則在於有司,非煩瀆上達之事,故缺其他關係於時議之疏,則絶無見却之事。此實缺共知也。投疏見却之人,以壅蔽二字,侵及政院,缺而今此振禮之言,極其狼藉,至於請罪。臣等缺伏地待罪,其前後疏,竝爲封入。傳曰,知道。勿爲待罪。
以北兵使朴瑺卒逝狀啓。傳于睦敍欽曰,令所經各官,喪柩護送。
韓必遠,以備邊司言啓曰,同知尹璛,本司堂上,差下,何如?傳曰,允。
韓必遠,以兵曹言啓曰,今十一月二十三日,訓鍊院,御營軍,本廳眼同試才,別單書啓之意,敢啓。傳曰,知道。
掌令尹烇,獻納趙錫胤所啓,請姜鶴年亟命依律定罪。措辭見上。答曰,勿煩。
掌令尹烇所啓,請吏曹判書崔鳴吉罷職。措辭見上。答曰,不允。
韓必遠啓曰,池汝海推考事,命下矣。臺諫方以充軍論啓,推考承傳不得捧之之意,敢啓。傳曰,知道。
崔葕,以吏曹言啓曰,北兵使有闕,守令多闕。政事,何以爲之?敢稟。傳曰,明日爲之。
韓必遠,以兵曹言啓曰,本曹事務繁劇,郞官各有所掌,而闕員久未差出,事多積滯。以在京無故人,後政,竝爲差出,何如?傳曰,允。以上燼餘
上在昌慶宮。停常參·經筵。
藥房副提調李聖求啓曰,伏問聖候,何如?且前劑入小柴胡湯幾貼進御乎?缺答曰,所苦之症,幾盡差復。今後湯藥,勿爲加劑入。
有政。吏批,判書崔鳴吉被論,參判李敏求進,參議兪伯曾以下缺
兵批,判書李弘胄進,參判鄭廣敬缺參知金蓍國坐起進,左副承旨朴明榑進。
韓必遠,以兵曹言啓曰,北兵使朴瑺卒逝,平安兵使柳琳遞差,依前例竝令備邊司,擬薦,何如?傳曰,依啓。
又以兵曹言啓曰,今日政事,與新番軍士點考相値,請分司。傳曰,依啓。
睦敍欽,以弘文館言啓曰,本館現存官員,通上下番只三員。非但疾病事故,難以替直,如冊校正及缺相議,亦甚孤陋。今日政,闕員多數,差出,何如?傳曰,依啓。以上燼餘日記
侍講院啓曰,本院實·兼官十員內,闕員多至四員。雖有見存之員,亦不能無故,兼輔德金槃,兼文學具鳳瑞,本司呈旬,司書金慶餘,身病呈辭到院,兼司書鄭太和,本院入直。只有弼善黃胤後,說書梁曼容,今日政,史官當進。書筵重地,無替直之員,事甚苟簡。闕員今日政,差出,何如?傳曰,依啓。
吏批,以梁曼容爲檢閱,成汝寬爲文學,李敬輿爲副提學,鄭太和爲司諫。以上燼餘
上在昌慶宮。停常參·經筵。
辰時,日有重暈,內暈有兩珥,外暈上有背,色內赤外靑。巳時,日暈兩珥。午時未時,日有重暈,內暈有兩珥,暈上有冠,色內赤外靑。申時,日暈。春坊日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
國忌。
上在昌慶宮。停常參·經筵。日記廳郞廳李載顯書。郞廳李聖運校正
上在昌慶宮。停常參·經筵。
辰時,日有重暈,內暈有兩珥。
有政。吏批,以金槃爲應敎。玉堂日記
上在昌慶宮。停常參·經筵。
上在昌慶宮。停常參·經筵。
辰時巳時,日暈。春坊日記
上在昌慶宮。停常參·經筵。
上在昌慶宮。停常參·經筵。
申時,日暈。
有政。吏批,以李元鎭爲校理,尹坵爲兼司書。玉堂日記
上在昌慶宮。停常參·經筵。
上在昌慶宮。停常參·經筵。
謝恩,兼司書尹坵。玉堂日記
上在昌慶宮。停常參·經筵。
上在昌慶宮。停常參·經筵。
午時未時,日暈。春坊日記
上在昌慶宮。停常參·經筵。
夜一更至三更,月暈。
侍講院啓曰,本員下番四員內,說書·兼說書未差,兼司書尹坵,本職未肅拜。司書金慶餘,以承文院褒貶,當日早朝,晝仕入達,出去之後,移拜持平。而他無替直之員。新除受司書宋夢錫,卽刻牌招肅拜,使之入直,何如?傳曰,依啓。春坊日記
有政。吏批,以金慶餘爲持平,宋夢錫爲司書,尹坵爲獻納,沈之源爲校理,李一相爲副修撰。
謝恩,校理李元鎭。玉堂日記
上在昌慶宮。停常參·經筵。
上在昌慶宮。停常參·經筵。
辰時,日暈右珥。巳時,日暈。春坊日記
上在昌慶宮。停常參·經筵。
辰時巳時,日暈。
謝恩,副修撰李一相。玉堂日記
備邊司啓曰,日本入送馬上別隊衣巾·鞍馬,各別備給,俾不至埋沒事,傳敎矣。馬則令都監擇給別隊所騎馬以送,而衣巾·鞍轡·盤纏等物,令該曹磨鍊整備以給,速爲入送,宜當。敢啓。傳曰,依啓。
訓鍊都監啓曰,備邊司移文內,日本所送馬才者,伶俐二名抄定事。據馬上才中最能者金貞·張孝仁抄擇。急令裝束,以待該曹發送之期矣。衣巾·鞍馬,各別備給,俾不至埋沒事。下敎矣。馬匹則自都監馬兵之馬,極擇能走馴良者,似當各給一匹以送,而遠路不無寒傷之弊。預備一疋,合三疋給送,衣巾·鞍勒,則令各該司,急速精備以給,何如?傳曰,依啓。
備邊司啓曰,日本之行,人以爲利窟。常時臣使之行,非不嚴戢下輩,而尙多濫雜之事,貽笑異國,不一而足。今此別隊,卒皆年少無賴之徒,而又無鈐束之人。必有縱越之患。且本國大小事情,不無失言之弊。兵攝防禁之責,專在於譯官,所送譯官,十分擇送,爲當。且挾帶物貨,冒濫通市,則必多辱國之事。嚴飭譯官,俾不得挾持一物,竣事卽還,毋得稽留他國。日後事發,則從重科斷之意,知委,何如?傳曰,允。以上訓局謄錄
上在昌慶宮。停常參·經筵。
下直,利城縣監柳有春,赤梁萬戶馬時狑。
韓必遠啓曰,忠勳府郞廳來言,本府有司堂上金瑬,病未出仕。金自點,方在呈告。今秋冬等褒貶,限內不得爲之云。敢啓。傳曰,知道。
徐景雨,以吏曹言啓曰,臺諫有闕,政事,何以爲之?敢稟。
朴明榑,以義禁府言啓曰,判義禁臣金自點,身病呈辭,時未出仕,同知事臣洪霶,以妻父歸葬事,受由在外。僚員不備。今秋冬等褒貶,限內不得爲之之意,敢啓。傳曰,知道。
韓必遠,以禮曹言啓曰,傳曰,前日年少文臣,經書講讀事定爲矣,着實擧行乎?問啓事。傳敎矣。專經文臣殿講事,辛未年始爲申明,而例於春·秋仲月爲之事,定奪啓下矣。本年十月二十五日設行,此則雖非仲月,因傳敎而行之。壬申二月二十八日亦爲行之,而厥後則因國恤而不擧。今年八月,乃是應行之月,而因大禮未遑擧行。而年少文臣,常時講磨之事,非本曹之所能程督。當行事目中,文臣殿講日,依儒生殿講例,自政院前期,取稟擧行云。敢啓。傳曰,知道。今後各別檢飭,殿講,亦依前定奪爲之。
崔葕,以兵曹言啓曰,當日幼學崔沇·私奴春鶴等稱名人,自宣仁門入來,差備門外擊錚,極爲駭愕。令攸司囚禁治罪。同守門將兪貴曾,常時不能禁斷,以致闌入,亦爲非矣。請推考。傳曰,依啓。
崔葕,以軍器寺別造廳言啓曰,焰焇煮取之役,施設於本寺,久矣。在初未料至今不罷,所煮假家,草創排設,年久頹圮。蓋覆甚難,如不得停止,則不可無久遠之計。若造連栿瓦家數十間,則可無每年蓋覆之憂,而用後滓土,亦可推移以用云。開春卽時,自本廳,貿得材木,造作計料,而所難辦者,所蓋瓦十餘訥,以瓦署,年例燔造瓦,量宜取用之意。敢此竝啓。傳曰,依啓。
崔葕,以備邊司言啓曰,自前我使之入往日本也。被擄之人,乞還本國者,情理可矜。故前後刷還,其數甚多。今者譯官之行,擄去男婦,迫於首丘之情,沿路泣訴,想難揮斥。關伯馬才二字缺旣出於私好,若干人物之刷,亦不必占四字缺乞還,情甚可矜者,善辭方便,一時帶還之意,洪喜男處,言送,何如?傳曰,允。
掌令尹烇,獻納尹坵啓曰,鶴年之罪,臣等論之盡矣,而其尤可痛心者,以反正爲易暴,以逆珙之死,爲累德也。夫易置之擧,必其君之惡,如桀·紂·楊廣,乃爲順乎天,而應乎人也。蓋桀·紂之惡,賊仁賊義,人理滅矣,天命絶矣。是不復能爲君,而爲獨夫矣。故孟子曰,聞誅一夫紂矣,未聞弑君也。若其君非桀·紂,而敢干之,則是簒逆也。天理之所不容也。光海之惡,浮於桀·紂,當時八方之人,孰不腐心而籲天哉?殿下反正之擧,正綱倫於旣滅,出生民於湯火,延宗社於覆亡。此大功大德,建諸天地而不悖,求諸百王而有光者也。以是反正之後,國內之人,無有大小遠近,無不感戴悅服。此其是非好惡,出於人心之所同然者也。今鶴年,乃獨爲此不服之語。夫鶴年,亦有人心,豈誠以光海之惡,爲不貫盈也?乃是自欺其心也。鶴年眞天下之邪人也。然使鶴年,初不仕於聖明,則雖其邪僻怪妄之極,不可比之於人類,猶可置之度外。鶴年曾宰兩邑,皆赴其任,而食其食矣。其時赴任,豈迫而遣之哉?是不可謂不臣事也。然則今爲此語,豈非反復不忠,而懷二心者乎?此乃人臣莫大之罪也,而又以逆珙之死,爲殿下之累德。夫逆珙謀逆而敗。王法至嚴,擧朝咸請,殿下雖欲容之,其可得乎?然則珙之死,非殿下之所得爲也。乃王法殺之也,國人殺之也。非王法殺之,國人殺之也。乃珙自取之也。鶴年乃以此爲殿下之累德,此又自比於逆亂,而誣陷君父也。末復以中智之語,顯加凌侮,其終始所言,皆非人臣之言也。臣而不臣,其罪何如?若不以其罪罪之,是天討之法廢,而君臣之倫亡矣。其何以爲國?請亟命依律定罪。答曰,已諭。
獻納尹坵啓曰,兵·水使之陳疏辭職,曾所未有之事也。近來朝綱解弛,自便成習,誠可寒心。北兵使申景瑗,敢以眼疾,偃然辭免,猥濫無忌憚極矣。尋常推考,不足以懲其驕蹇之罪。請命罷職不敍。雖尋常奉命之任,猶當愼簡,況遣使敵國,所關甚重,宜十分極擇,俾無取侮之患。豈可以胡地之故,而不審人望之當否哉?春信使金榥,本以賤孽,不合使命之選。丁卯以後,未嘗有如榥者使虜。且頃任嘉山,久在路傍,慣待胡差,彼旣視爲郡縣之官。至於我人之投胡而往來者,亦無不知其卑賤之理。今赴虜庭,遽稱朝廷使臣,則必致疑訝,不無陵蔑之意。恐損國體,未免僨事,何必以此人差送乎?請命改差,其代,各別擇送。正言李起浡,引嫌而退。刑訊之用,自有定法,雖曰公行,不可人人而擅施,行到數處,便用訊杖。蓋出於未諳法例,而旣有所失,勢難在職。請李起浡遞差。答曰,依啓。申景瑗·金榥等事,不允。
未時,太白見於巳地。初昏,流星出璧星下,入西方天際,狀如鉢,尾長二三尺許,色白。
知中樞府事沈悅箚子,伏以,臣積疾沈痼,危喘綿綴,一味委頓,只待溘然之日矣。西樞新命,出於夢寐之外。臣伏捧除書,不覺感涕先零。臣病廢以來,絶跡朝端,將垂六年,區區戀闕之懷,曷嘗少弛?今承收錄之恩,益激惶感之衷,豈不欲重入修門,肅謝恩命哉?第臣桑楡晩景,百疾纏繞,不可枚數,而其中眼病·痿症,俱是難醫之疾也。左目已盲,其右亦昏,視物不明。自經惡瘡,左脚偏枯,筋骨攣縮,尙未行步。瞻望雲天,末由奮飛,撫躬自悼。臣積有逋慢之罪,難免刑章。伏願聖明,亟命鐫削臣職,以正臣罪幸甚。答曰,省箚具悉。卿其勿辭,調理察職。以上燼餘日記
上在昌慶宮。停常參·經筵。
徐景雨啓曰,江原道今秋冬等褒貶,無緣不爲封進,極爲非矣。請監司金榮祖推考。傳曰,依啓。
崔葕啓曰,全羅左水使白善男,右水使崔震立,今秋冬等邊將褒貶,無緣不爲啓聞,極爲非矣。請推考。傳曰,勿推。
崔葕啓曰,京畿水使鄭應聖,慶尙水使申景禋,今秋冬等邊將褒貶,無一人居下,殊無嚴明殿最之意,極爲非矣。請推考。傳曰,依啓。
傳于李景仁曰,政事,明日爲之。
崔葕,以都摠府言啓曰,今日入直軍士,當爲中日習射,而褒貶,上前開坼,退行之意,敢啓。傳曰,知道。
又以都摠府言啓曰,都摠管李應順,以弓品堂上,除標信,內弓房進去之意,敢啓。傳曰,知道。
以戶曹洪喜男等給送物件單子。傳于李聖求曰,過海糧太多,何以如此耶?
崔葕,以戶曹言啓曰,以本曹洪喜男等給送物件單子。傳曰,過海料太多,何以如此耶事,傳敎矣。取考丙子年朴大根等,入送日本時前例,則過海料八十石云,故參酌減磨鍊矣。今承聖敎,三十石給送,宜當。敢啓。傳曰,知道。
李景仁啓曰,以承文院對馬島主處回禮別單。傳曰,已爲啓下,而又何以書入乎事,傳敎矣。問於承文院,則該曹雖已啓下,自前本院,亦有啓下後,正寫之規,故如是書啓云矣。傳曰,知道。
以禮曹倭譯齎去事目,傳于李景仁曰,回還時所騎船隻,不必更爲參酌處置。且一行渡海糧饌,戶曹已爲磨鍊啓下,何如是又爲書啓耶?
傳于李景仁曰,朴知警等上疏回啓公事,覓入。
傳于李景仁曰,譯官崔義吉,已爲身死乎?今番何以不送耶?問于該曹以啓。
以對馬島主別書,傳曰,此答書中,不計區區違約之過云者,似未妥當矣。
李景仁,以禮曹言啓曰,藏氷一事,將無以成形,極爲可慮。昨日發遣郞廳,巡審沿江上下,未及消融處,則惟頭毛浦下流地名臨潭。水勢停緩,作氷最厚,猶未盡融,留在氷場一馬場,廣半馬場,氷厚三寸。以此伐取,則雖不得准充六梗之數。庶四字缺云,十七日始役之意,敢啓。傳曰,知道。前者不使看審,率爾啓請,貽弊於外方,近日則頗有氷凍之望,而不待氷堅。又欲使之遠伐,本曹所爲,不可謂之善其職事也。
李景仁以禮曹言啓曰,倭人贈給之物,例以品劣者下送,時或有點退之弊,致損國體,極爲未安。今此譯官之行,則與常時自別,而遠入江戶,其所齎去禮單,各別擇好以送,可無埋沒之患。令該曹所送禮單,勿視泛常,另擇以送爲當。敢啓。傳曰,依啓。
李景仁,以禮曹言啓曰,今年藏氷時,依事目,都廳弘文館校理沈之源差送,使之檢飭,何如?傳曰,依啓。
李景仁以工曹言啓曰,卽接戶曹移文,則平市署令朴知警等上疏據,昌前·耳掩前·狗皮前·黍皮前等,還屬本署事也。臣等竊詳此等匠人非如受廛居貨之比。出入無常,素乏恒産,依他例市役,則輒必避役,逃散於外方。故昌前·狗皮前·黍皮前,則乙未年間,市役蠲除事,入啓蒙允,而又於今年四月,因本署還侵,更爲入啓蒙允。耳掩前則往在丁卯年,因渠等上言,亦一樣蠲除事,入啓蒙允。至於革匠,則進獻進上之外,諸上司·各衙門,種種侵捉之事,不一而足。況或遲緩,鞭扑隨之,少無根着者,則終至於散亡而後而已。國初以來,革匠本無市役者,蓋爲此也。今若屬于本署,則逃潰丁寧,莫重御供之事,委屬可慮。不可以一時陳疏之故,有所撓改。昌前以下四前,依前受敎施行,革匠,亦依國初流來舊規,仍屬本曹,以重進上之意,捧承傳施行,何如?傳曰,不允。革匠,使之依前勿侵。
司諫鄭太和,掌令尹烇所啓,請姜鶴年,亟命依律定罪。措辭見上。答曰,勿煩。以上燼餘日記
上在昌慶宮。停常參·經筵。
韓必遠啓曰,今日爲政事,命下矣。都承旨李聖求,左承旨徐景雨,病未仕進,右副承旨崔葕當進兵批,小臣則吏批,有相避,廳中,只有左副承旨朴明榑,同副承旨李景仁。吏批,何承旨進去乎?敢稟。傳曰,左副承旨進去。
有政。吏批,行判書崔鳴吉進,參判李敏求病,參議兪伯曾進,左副承旨朴明榑進。
兵批,行判書李弘胄進,參判鄭廣成禁府坐起進,參議全湜進,參知金蓍國病,右副承旨崔葕進。
韓必遠,以吏曹言啓曰,來十九日,都目政事爲之云。敢啓。傳曰,知道。
韓必遠啓曰,注書李尙逸,今秋冬等褒貶居中,不得行公。請假注書差出。傳曰,依啓。
以金瑋,爲假注書。
兵批啓曰,兼司僕將趙撝,除授後,過限未肅拜。改差,何如?傳曰,依啓。
韓必遠,以禮曹言啓曰,以譯官齎去事目。傳曰,回還時所騎船隻,不必入送,更爲參酌處置。且一行渡海糧饌,戶曹已爲磨鍊啓下,何如是又爲書啓耶事,傳敎矣。譯官回還時,所騎船隻,則備局,分付,入去時則雖用倭船,而回還時仍載倭船,事體不便,自此備送云。且壬申年崔義吉等入去時,亦用我國船隻。故事目中如是磨鍊矣。今承下敎,此一款勿爲擧行,而渡海糧饌,則依朴大根入去時謄錄磨鍊矣。戶曹磨鍊啓下,則此一款,亦竝付標以啓之意,敢啓。傳曰,知道。
傳于韓必遠曰,史官待命,騎馬三匹立之。
韓必遠,以禮曹言啓曰,譯官崔義吉,已爲身死乎?今番何以不送耶?問于該曹以啓事,傳敎矣。崔義吉,臣曹亦知其善於倭言,且無故在京,而差遣一事,專在於司譯院,非本曹所得預焉。令本院更議處置,何如?傳曰,允。
韓必遠,以禮曹言啓曰,以本曹草記,今此譯官之行,島主及調興·玄方處,具書契送禮事。傳曰,島主處則旣有回答文書及禮單,雖不別爲磨鍊,可也事,傳敎矣。島主處今番回答文書禮單,則乃是書契進上物件,修答之事,非係於委送譯差馬才之事也,而且文書禮單,藤倭持去,洪喜男之行,不可無書契禮單。仍考曹謄錄,則壬申年對馬島主差人告其關白之訃,兼呈進上禮物。回答賜物外,自此差送譯官崔義吉·韓祥等于馬島慰問時,與差倭同行,而別具書契賜物以送。今亦依此磨鍊,何如?傳曰,依啓。
黃海監司辭職上疏。傳于韓必遠曰,勿辭察職事,回諭。
以備忘記,傳于崔葕曰,麟平大君㴭家舍,次知內官言聽,營繕以給事,言于該曹。
掌令尹烇,正言洪柱一啓曰,鶴年之說,不論其他,惟於反正,爲不服之語,以逆珙之死,爲殿下之累德,此兩語尤可痛心,而不可不痛辨者也。夫反正之擧,大功大德,光于百代,逆珙之死,凶謀昭著,法所當討,此皆無一毫可愧,而鶴年乃以反正爲不義,以珙之死爲累德,有若罪狀未明,而構殺之也。其以是爲非,以非爲是,欺天罔人,莫此之甚也。此說若行,當世之愚民,亦或不無疑惑。況後世之人,安能知其言之爲誣,而不信乎?是將惑亂萬世之是非,其爲害豈不甚哉?然則其誣何可以不辨,其罪何可以不治也?今若置而不治,則是受其誣而不辭也。臣等爲執法之官,見此誣罔之說,惑亂是非,安得不力辨乎?臣等之論,所以明是非於萬世也。所以明君臣之大義也。姜鶴年,請亟命依律定罪。答曰,已諭,毋煩。
韓必遠,以司譯院官員,以都提調意啓曰,傳敎矣。崔義吉,時方在京,而一人不可每每差送。洪喜男·尹大銑,亦是善倭語·倭書,能材伶俐。且尹大銑,久在倭中之人,故極擇輪回差定矣。下敎如此,崔義吉差送,何如?答曰,依啓。
韓必遠以弘文館意啓曰,本館上番二員內,應敎金槃,呈辭到館,校理沈之源,方爲入直,而以藏氷都廳,卽者肅拜出去,無他替入之員。以修撰鄭雷卿,姑陞上番,使之入直,何如?傳曰,允。
傳于韓必遠曰,史官二員待命,騎馬六匹立之。
崔葕,以訓鍊都監言啓曰,曾因筵臣啓辭,江邊弓人二三人,召致都監,造弓有年矣。其中渭原弓人李允,病死旅邸,其子欲爲返葬,情甚可矜。凡因公幹,離家身死者,雖邊戍卒,自有給馬護送之例。沿路刷馬一匹題給之意移文,兵曹草料成給,宜當。敢啓。傳曰,依啓。令該曹恤典擧行。
吏批,李缺爲知製敎,兪省曾爲通訓大夫行司憲府執義兼知製敎,李應蓍爲通訓大夫行兵曹佐郞,宋夢錫爲通善郞行司諫院正言。參外,宣務郞行藝文館待敎兼春秋館記事官金益熙。
兵批,吳世彦爲禦侮將軍行訓鍊院僉正,李敬輿爲折衝將軍行龍驤衛副護軍,蔡衡爲折衝將軍行龍驤衛副護軍,李時楳爲振威將軍行龍驤衛副司果,李起浡爲宣略將軍行龍驤衛副司果,李顯英爲資憲大夫行同知中樞府事,尹昕爲嘉義大夫同知中樞府事,申應材爲兼司僕將。外,李曄爲宣略將軍臨溜島鎭管馬島水軍萬戶。
巳時午時,日暈。以上燼餘日記
上在昌慶宮。停常參·經筵。
李聖求啓曰,事變假注書李艪,以病母相見事,受由出去。請他假注書差出。傳曰,依啓。
以金泰基爲假注書。
韓必遠以吏曹意啓曰,昨日本曹褒貶開拆坐起時,內三廳·都摠府官員及訓鍊都監將官等招致,欲觀容貌文筆,而其中部將尹廷俊,稱以入直哨官,南俶·盧孝誠,稱病不進。年少武臣,自便之習,不可不懲。請推考。傳曰,依啓。
崔葕,以備邊司言啓曰,卽見羅德憲狀啓,金汗要得生梨·紅柿萬餘箇,爲先送置安定,以待金差出來,卽爲運送云。令該曹隨便買得數千箇,急急下送,何如?傳曰,依啓。
崔葕,以備邊司言啓曰,金差不久當爲出來。句管所堂上,令該曹依例差出,而春信使亦於歲後,卽爲擇日發送,宜當。敢啓。傳曰,依啓。
崔葕,以御營廳言啓曰,在前本廳中日之規,入直軍兵中,除能材砲手,只抄射手,與新降砲手試習,而其中又擇年少者,兼令用劍矣。今番軍士,多是山行舊砲,而射手元少,更無可降者,難爲取舍。已往三巡入直,試令盡放,以試其才矣。卽見中軍黃緝手本,今來軍兵中生疏者不多,餘皆能手。三日試才,貫革盡破,驗的未易。鳥銃應放者過多,日晷且短,用劍則未能試習云。山行舊砲手,則專習用劍,依前勿爲試放,只抄生疏者,使之習放,以省藥丸之用,宜當。敢此仰稟。傳曰,依啓。
崔葕,以忠勳府言啓曰,本府郞廳·醫員等,今甲戌年秋冬等褒貶,當爲等第,而有司堂上昇平府院君臣金瑬,病未出仕,不得來參。臣不得已依前例,獨爲等第之意,敢啓。傳曰,知道。
又以兵曹言啓曰,以諫院啓辭,試射及講書賞格,令該曹法例相考,更爲稟定事,傳敎矣。法典相考,則武臣堂上官,每月試射,連三次居首者,賞格臨時稟裁云,而別無加資之規。近來陞資者,皆出於一時特命。至於優得分數,則他人發矢數巡,以塞其責,推讓不爭云者,誠有是說。今年四月以後,朔試射時,差出試官事,曾已啓下。自今以後,使之一一畢射,毋如前日推讓塞責之意,試官處,申飭,宜當。堂下武臣講書之規,則法典內擇年少聰敏有武才者,每五人師儒一員差定。中庸·論語·孟子·詩·書·春秋·通史·宋略·將鑑等書敎誨,每二朔抽籤考講,通准一考,連五通准五考加階,五不通降階云。所謂降階云者,似是次次陞秩,不必陞堂上之謂也,而師儒差出一款,全然廢久,武臣輩取其順便,皆以孫·吳應講,法典所載經傳史記等書,十餘字缺抽籤講書,連五通者,次次陞階,半行缺法典本意。敢啓。傳曰,依啓。師儒差出經史敎訓一事,問于大臣定奪,可也。且試射賞格,計其分數,畫少者,論以他賞,則可無濫觴之弊矣。
掌令尹烇,正言宋夢錫所啓,請姜鶴年依律定罪。措辭見上。答曰。缺。以上燼餘日記
上在昌慶宮。停常參·經筵。
辰時,日有左珥。巳時,日暈。未時,日暈兩珥,暈上有冠,色內赤外靑。申時酉時,日暈。春坊日記
上在昌慶宮。停常參·經筵。
有政。吏批,以李顯英爲副提學,沈之源爲舍人,尹坵爲副校理。玉堂日記
訓鍊都監郞廳以大將意啓曰,今日南營入直把摠·哨官手本內,去夜三更,本營伏兵軍張得男·朴吉元所捉賊人私奴山立贓物,竝來告手本矣。山立所犯眞僞及根脚推問,則招內本以私奴,忠順衛金巨代立巡牌軍士,三更量行巡敦化門外,伏兵軍耳掩·環刀等物,醉酒間持去被捉的實云。所持巡牌,送于尙瑞院,賊人山立,令捕盜廳,依法治罪之意,敢啓。傳曰,依啓。訓局謄錄
上在昌慶宮。停常參·經筵。
有政。吏批,以洪命一爲持平,趙壽益爲兼說書。春坊日記
上在昌慶宮。停常參·經筵。
應敎金槃初度呈辭。入啓。給由。玉堂日記
侍講院啓曰,新除授司書成以性,時在慶尙道榮川地。說書朴宗阜,時在省峴驛任所。書筵入番事緊。請竝斯速乘馹上來事,下諭。依前例院書吏給馬下送。傳曰,依啓。春坊日記
上在昌慶宮。停常參·經筵。
應敎金槃再度呈辭。入啓。加給由。玉堂日記
上在昌慶宮。停常參·經筵。
有國忌。
自巳時至未時,日暈。申時,日暈兩珥。
政院啓曰,近來寒威甚酷。聖節望闕禮,只隔一宵,而嚴凝之氣,了無和解之勢矣。玉體方在調攝之中,侵晨擧動,觸冒風霜,則再感重傷之患,勢所必至,而藥房之啓,大臣之箚,俱未蒙快允。臣等不勝憂慮之至。事大之禮,雖極重大,豈可明知有必至之患,而莫之恤乎?況且正朝不遠,姑待日候稍和,行禮於正四字缺上之誠,亦足以伸之矣。伏願三思,亟寢望闕禮,以副臣民之望。傳曰,啓辭如此,當勉從焉。
傳于韓必遠曰,史官二員待命,騎馬六匹立之。
朴明榑以備邊司言啓曰,椵島游擊高進功,抵書于本司,有催促船隻之語,自本司措辭爲答,似當。高進功書,竝爲書入之意,敢啓。傳曰,依啓。
又以備邊司言啓曰,沈都督接伴使沈之溟,纔以書狀官往還時,徑由椵島。今以正二品,結銜下去,則島中之人,必有致訝之患。令該曹改送他人,似當。敢啓。傳曰,依啓。
領議政尹昉箚曰,伏以,臣受氣虛薄,自少筋力不及於人。年至以後,漸覺衰敗,加以近日觸冒風寒,又無閑暇,不得及時發汗。雖不至終日臥痛,而病勢一向彌留,一日之內,一身乍寒乍熱,頭痛乍作乍歇,飮食日減元氣日鑠。臣以七十之年,氣力如此,疾病如此,理不久長,而冥行不息,自取死亡。深恐不得報聖恩之萬一,而溘然長死也。伏乞聖慈,察臣至情,遞臣職名,俾得延須臾餘喘。不勝兢惶祈懇之至。以上燼餘日記
上在昌慶宮。停常參·經筵。
有國忌。
崔葕啓曰,廣州牧使例兼防禦使,則牧使除授之後,防禦使望單子,卽當啓下,而今日牧使下直肅拜之後,單子始爲來呈,極爲怠緩。備邊司當該郞廳推考。傳曰,依啓。
以備忘記,傳于朴明榑曰,金差每年帶來從胡之數,令句管所謄書以啓。
傳于崔葕曰,今下弓矢,慶興府使劉纘先給送。
崔葕,以都摠府言啓曰,今日入直軍士,當爲中日習射,而國忌相値,退行之意,敢啓。傳曰,知道。
又以備邊司言啓曰,廣州前牧使李顯達,差定討捕使後,未有功效。獨利川府使許徽,盡心捕賊,一境之內,群盜屛跡,極爲可嘉。今欲以許徽,兼討捕之號,而許徽職秩雖尊,風力不足,恐無以號令隣邑。新除授廣州牧使安穎男,兼討捕使,使之善爲設捕,勿如前人之爲,似當。敢啓。傳曰,依啓。
傳于徐景雨曰,史官一員待命。
李景仁,以戶曹言啓曰,本曹正郞柳偉病重,不得出仕,煩劇之地,勢難久曠。柳偉改差,他無故勤幹人,各別擇差,何如?傳曰,允。
徐景雨,以句管所言啓曰,今此接待各項節目,不可每爲煩瀆。依謄錄施行之意,敢啓。傳曰,知道。
又以句管所言啓,卽接義州府尹馳啓,則金差等,本月十九日,已向龍川云。故臣等會於館所,凡干接應之事,依前例分付,而入接房屋廳壁及窓戶無片紙,極爲虛疎。令戶曹及繕工監,急速修理。且郞廳及禮賓寺官員,金差回還間,依前規,除本司仕上直,凡公會勿參,亦勿差祭之意,敢啓。傳曰,依啓。
又以句管所言啓曰,本所一應所掌員役,依前例差出之意,敢啓。傳曰,知道。
又以句管所言啓曰,得接西來狀啓,今此金差從胡之數,多至一百十一名云。行用鷄豬牛,令司畜署及京畿,依前例預先措備進排,俾無臨時窘迫之患,宜當。敢啓。傳曰,依啓。
崔葕,以司僕寺言啓曰,東萊下去馬上才所騎白馬一匹,覓給事有敎,而內外寺中所立馬匹,曾不以馳騁爲習,慮有不合之患,欲求於閭閻貿送之意,入啓蒙允,而終不得覓送,誠以爲憫矣。昨日使都監馬上隊,試馳四五匹,則其中內寺所立白色驄馬一匹,性順能走,可合馬才云。今若逐送,則可及於待風之日,惶恐敢稟。傳曰,依啓。
下直,廣州牧使安穎男,慶興府使劉纘先,海美縣監金尙珪。
午時,日暈。燼餘日記
上在昌慶宮。停常參·經筵。
朴明榑,以訓鍊都監言啓曰,安州赴防後司前哨旗隊摠等,告目于都監內,本哨哨官李巘,今月初九日,聞母喪出去云。一哨之軍,不可無率領之人。兒童右哨官安仁國,數日內裝束下送,使之代領之意,敢啓。傳曰,知道。
徐景雨啓曰,假注書沈世鐸,母在金浦地,得病甚重,昨日言于臣等,卽爲出去。請他假注書差出。傳曰,依啓。
以李晳爲假注書。
以領議政尹昉初度呈辭。傳于韓必遠曰,不允批答。
傳于韓必遠曰,領相家,遣內醫看病。
韓必遠,以孫夢象言啓曰,領議政尹昉病證,大槪頃日重感寒疾,不至大段,置之尋常,力疾供仕,以致累日,趁未和解,仍成瘧疾。先寒後熱,痛勢極重,水飮全廢。痰喘亦盛,喘促氣急,此必衰耄之年,累次苦痛,脾胃大敗,元氣日漸虛弱,未得發散,熱鬱脾胃之所致也。姑先以柴胡二朮湯,加乾葛·烏梅·山梔子仁炒黑·地母·麥門冬·生地黃酒炒各一錢,草果·靑皮各五分,倍柴胡連用四五貼後,更觀病勢,繼用他藥,爲當。詮次啓達。傳曰,劑送,往來看病。
韓必遠,以句管所言啓曰,以本曹草記。傳曰,金差每年帶來從胡之數,令句管所,謄書以啓事,傳敎矣。各年謄錄付從胡之數,別單書啓之意,敢啓。傳曰,知道。
持平李海昌,正言宋夢錫所啓,請姜鶴年依律定罪。措辭見上。爲國,自有法度,循其法度而行之,乃義理之當然,治之所以成也。捨其法度而爲之,乃私意苟且之爲也。亂之所由生也。以是雖堯·舜之聖,必不能舍法度而致治也。蓋爲國之有法度,猶匠之有繩墨,雖離婁·工倕,不必能捨繩墨而作室也。蓋離婁·工倕,雖不用繩墨,而自合繩墨,苟背於繩墨,則其何能作室乎?誣告自有其律,碩幹之罪誣告也。何故不用誣告之律乎?誣告而不用誣告之律,竊恐不免爲私意苟且,而不可以爲國也。碩幹之惡,人人之所共惡,其惡之也,實天理之正也。然臣等之論,非獨惡碩幹也。實惜國法也。爲執法之官,而不能執法則不職大矣。此臣等之所以力爭,而不已者也。請亟命依誣告律照斷。答曰,勿煩。
持平李海昌啓曰,臣等竊聞三南之民,以量田之故,遠近汹汹,怨苦徹天,皆懷離散之心。始則爭持酒食,爲圖減之計,近日則不爲圖減之計,謂吾將不得復耕此田,結卜多少,何關於我乎?其怨恨離散,於此可知矣。其所以怨苦如是者,只爲結卜旣多,則應役之數,亦從而多,常時徭役,亦患難堪,若又增倍,則決不可堪故也。此其情實可哀也,其慮亦誠然也。自古及今,民心怨叛離散,而國不危且亂者,未之有也。此豈非可憂乎?況近聞盜賊,處處橫行。若乘民心離散,聚黨必易。自古禍之興,常生於所忽。今盜賊漸熾,而民怨如是,竊恐此亦非細憂也。臣等因又竊念自古民心之離合,恒由於賦斂之輕重,蓋太輕則病乎國,太重則病乎民。病民之甚,則民安得不叛乎?故不輕不重,上下俱無不足,此堯·舜之道也。若太重而病民,則雖使入於國者極多,府庫充軔,億萬赤子,皆窮餓流離。其何可忍?且如是而能保其富者,未之有也。臣等竊聞平時貢物之價,一結一年只出租米四斗,此外無一升之徵,近年則一結應役之數,四五十斗,可謂極重矣。若又增倍,則其不可堪,決矣。然則三南之民,驚懼怨望,理所固然也。以是臣等竊思之,打量括出之後,貢稅則自有定制,依法而捧,其得倍前,貢物則入於國者,只如前足矣。如是則國用自如前日,而生民得以保存矣。此可謂不輕不重。若貢稅·貢物之數,皆倍於前,則國家所得,可謂多矣。民生不亦可憐乎?民散不亦可憂乎?以是臣等相議,請設局詳定。竊以爲國家永久之規,不可不如此,一時定民之懼,解民之怨,其道亦不過如此。一爲生民計,一爲國家計也。聖批,謂朝廷不爲加定,則外方自當減捧矣。在朝廷之不爲加定與否,何可以預知也?雖在朝之人,亦不得而知,民間何得而知乎?且每結應捧之數,則必俟畢量後可定,每邑每道應捧都數,則何不預定乎?故臣等欲預爲設局者,誠欲國家制度,預爲定計,亦欲使民間聞知,咸知國家本意,定其驚懼,而解其怨苦也。此誠今日急務,不可不速爲者也。請深加睿念,令廟堂議定。西北兩道守令,自古武臣擇遣之地。新除授碧潼郡守吳善臣,以文出身庶孽,曾無莅歷,而遽授此職,有違規例。請命遞差。前戶曹正郞柳偉,曾在廢朝廢母之時,以康陵參奉,與各陵參奉等,共陳凶逆之疏,其疏辭極凶,不可忍見。以其罪言之,則不可保其首領。然反正之初,旣已網漏失刑,到今似難一一追罪,亦難一一置之極刑。第綱常大罪,旣已現著之後,亦不可全然釋之。況授之以官乎?況三曹郞官蔭官之極選乎?請柳偉爲先削去仕版,其餘參疏之人,令義禁府査出,一體施行。答曰,依啓。貢物詳定事,朝廷少無加捧之意,而張皇煩瀆,至於如此,事涉未妥也。雖然今不允從,爾等之惑必深,依啓辭爲之。且疏軍到今治罪太晩,置之,可也。
正言宋夢錫啓曰,星郞之選,爲任非輕。雖在文官,猶當愼簡,至於蔭官,尤宜極擇,而工曹正郞朴知警,年紀衰耗。刑曹佐郞柳泰亨,素無名稱,俱不合本職。請竝命汰去。掌苑署別提李春葑,以臚唱仕備,陞授本職,而爲人愚劣,不似官員,不可置諸百執事之列。請汰去。答曰,依啓。朴知警,有盡職之誠,無不合之事,勿爲汰去,可也。
李景仁啓曰,以戶曹堤堰回啓公事。傳曰,有買賣文券者,則年雖久,欲有治罪之意,承旨察啓事,傳敎矣。察其措語,則似是毋論冒耕及買耕者,竝以十年後,追利賣出役夫之意也。其下所謂年年久近者,亦以十年後久近,量出役夫爲言,而措語未瑩。此回啓公事,還出給乎?敢稟。傳曰,問于本曹以啓。
朴明榑,以備邊司言啓曰,漢城府左尹具仁垕,本司堂上差下之意,敢啓。傳曰,知道。
又以刑曹言啓曰,本月初五日,到付排設司鑰牒呈內,去月二十七日,麟坪大君吉禮時,梨峴宮排設枺木·眞長木,全不進排,繕工監色吏·庫子等,治罪云。故色吏·庫子推捉,則進排人康繼起,本曹使令,無數亂打,至於眼胞重傷,所見駭異。所謂康繼己者,別監云,治罪之意,敢啓。傳曰,知道。
李景仁,以吏曹言啓曰,今此正朝祭,與春享祭相値。永寧殿·宗廟·崇恩殿·各陵祭官執事應差數字缺預差,其數甚多。不得已依前例,堂下宗室及常時不爲差祭之人,竝爲通融磨鍊之意,敢啓。傳曰,知道。
又以吏曹言啓曰,守令窠于二處,嶺南方有量田之擧,不可不從速差出。政事,何以爲之?敢稟。傳曰,明日爲之。
朴明榑啓曰,臺諫出去,請出開門標信。傳曰,知道。
下直,會寧府使趙時俊,長淵府使楊萬古,麟蹄縣監朴烶。
巳時午時,日暈兩珥。未時申時,日暈。以上燼餘日記
訓鍊都監啓曰,安州赴防後司前哨旗隊摠等,告目于都監內,本哨哨官李巘,今月初九日,聞母喪出去云。一哨之軍,不可無率領之人。兒童右哨官安仁國,數日內裝束下送,使之代領之意,敢啓。傳曰,依啓。訓局謄錄
上在昌慶宮。停常參·經筵。
下直,鐵山府使李仁立,馬島萬戶李曄。
有政。吏批,判書崔鳴吉進,參判李敏求呈辭,參議兪伯曾進,同副承旨李景仁進。
兵批,判書李弘胄呈辭,參判鄭廣成病,參議全湜病,參知金蓍國進,右副承旨崔葕進。
韓必遠啓曰,今日政事爲之事,命下矣。都承旨李聖求式暇,左承旨徐景雨病未仕進。臣吏批相避,右副承旨崔葕兵批進去,廳中只有左副承旨朴明榑,同副承旨李景仁。吏批,何承旨進去乎?敢稟。傳曰,同副承旨進去。
崔葕,以都摠府言啓曰,副摠管洪霶,義禁府坐起晝仕,請出標信。傳曰,知道。
李景仁,以戶曹言啓曰,以本曹覆啓公事傳敎據,政院啓辭,以戶曹堤堰回啓公事,傳曰,有買賣文券者,則年雖久,欲爲治罪之意耶?承旨察啓事,傳敎矣。察其措語,則似是勿論冒耕及買耕者,竝以十年後,追利責出役夫之意也。其下所謂年之久近者,亦以十年後久近,量出役夫爲言,而措語未瑩。此回啓公事還出給乎?敢稟。傳曰,問于本曹以啓事,傳敎矣。判付內卽毋論久近,竝加治罪,則國綱解弛,日後則尤無忌憚之理,更議處之命。故臣等之意,請以十年爲限,冒耕而無文券者,自應治罪,若有文券。買得於他人,而耕作者,則似爲冤憫,故欲査覈其身犯盜耕,而放賣於他人者,竝以十年爲限。責出役夫之際,以十年後,耕食年歲之久近及所耕田畓之大小,量出役夫之意,而措語未瑩,致勤聖敎。不勝惶恐。敢啓。傳曰,知道。
吏批啓曰,漢城府移文內,新除授府參軍李時苾,與本府庶尹尹挺之同姓三寸姑母夫,法當相避。依法處置云。李時苾,以參下積仕之人,無故作散,似涉冤憫。依近例相換,何如?傳曰,依啓。
吏批啓曰,新除授忠原縣監李起浡,方有身病,趁未肅謝。當此量田未畢之時,不可久爲曠官,遞差,宜當。且本縣物衆地大,得人爲重。隣近守令中有聲績人,竝爲擬望,何如?傳曰,依啓。
以領議政尹昉不允批答,傳于韓必遠曰,何以今始製入耶?回啓曰,此不允批答。昨日催促,二更二點入啓矣。傳曰,事甚怠慢,推考。
行兵曹判書李弘胄箚曰,伏以,臣猥將憫迫之情,仰瀆天聽,而例外加由。恩數異常,承命兢惶,罔知攸處。竊伏惟念臣之魯劣,最出人下,年且衰耗,病入膏肓,精神筋力,決難供劇。故四五年來,三忝本任,絲毫無補,瘝曠有譏。今雖欲耽恩冒寵,榮耀一身,其如不逮何,其如僨事何?三辭之外,更干宸嚴,極知猥濫,而情勢所迫,不得不冒昧煩瀆。懇乞聖慈。俯燭臣之控辭,不是循例,出於實情,亟命竝遞本職及兼帶經筵·賓客,公私幸甚。答曰,省箚具悉卿懇。卿其勿辭,從速察職。
李景仁,以春秋館郞廳,以領·監事,諸堂上意啓曰,光海日記,分藏太白山事,前已定奪,而緣冬節已深,未卽發送矣。今者時候向暖,以正月旬前擇日,史官一員下送之意,敢啓。傳曰,知道。
又以司饔院官員,以都提調意啓曰,黃海道正朝大殿進上生獐二口內,一口色惡,乾獐二口,久陳不潔。中宮殿進上生蛤三斗,居半腐敗。世子宮進上生雉十五首內,二首色變臭惡。殊無藩臣享上之意。請監司推考。傳曰,依啓。
以刑曹兪貴曾照目,傳于朴明榑曰,此公事功議有無,何不懸錄耶?回啓曰,傳敎矣。當初該曹忘却,不爲懸錄。臣亦未及致察,極爲惶恐。此公事還出給,使之懸錄之意,敢啓。傳曰,知道。
掌令尹烇,正言宋夢錫所啓,請姜鶴年亟命依律定罪。請碩幹亟命依誣告律照斷。措辭竝見上。答曰,毋煩。
掌令尹烇所啓,請柳偉爲先削去仕版,其餘參疏之人,令禁府査出,一體施行。措辭見上。答曰,已諭。
正言宋夢錫所啓曰,掌令任孝達,歷試郡邑,未有聲績,屢經臺閣,亦無可觀。及授忠原,政當量田務煩之日,厭其多事,顯有不肯在官之意,士夫間亦已傳說其欲遞矣。前日政適因啓請,注擬遷拜臺官。此雖出於偶然,旣云不治,且無可褒之事,而擢召以風憲之職,殊無內外輕重之意,亦非進退勸奬之方。請亟命遞差。答曰,依啓。
吏批,趙翼爲資憲大夫行司憲府大司憲兼同知經筵成均館事藝文館提學世子右副賓客,金槃爲通訓大夫掌樂院正知製敎兼世子侍講院輔德,沈之源爲通訓大夫行弘文館應敎知製敎兼經筵侍講官春秋館編修官,李厚培爲通訓大夫行戶曹正郞,朴日省爲中訓大夫禮曹正郞,李海昌爲朝奉大夫司憲府持平知製敎,權儞爲朝奉大夫行刑曹正郞,崔時遇爲奉訓郞守工曹正郞兼春秋館記注官,成汝寬爲通訓大夫行世子侍講院文學,金友淹爲通訓大夫行司僕寺判官,奇晩獻爲朝散大夫行戶曹佐郞,韓夢逸爲通訓大夫行刑曹佐郞,沈湑爲通訓大夫行尙衣院主簿,宋時榮爲朝散大夫行司僕主簿,金埴爲通訓大夫行掌苑署別提,奉列大夫行漢城府參軍,洪思立爲朝奉大夫行司䆃寺直長,李時苾爲通仕郞行成均館學錄,蔡聖龜〈爲〉通德郞行東部參奉,嚴可誠,李惟聖爲通訓大夫楊州牧使,李重吉爲通訓大夫原州牧使,許詳爲嘉善大夫行碧潼郡守,曺文秀爲通訓大夫行高陽郡守,申恦爲朝奉大夫行黃海道都事,李應蓍爲通訓大夫行平安道都事,宋致中爲通訓大夫行慶山縣令,朴煥爲通訓大夫行砥平縣監,李培元爲通訓大夫行忠原縣監者。
兵曹,吳善臣爲折衝將軍龍驤衛副司直,鄭賓爲禦侮將軍龍驤衛副司果者。
領議政尹昉初度呈辭。不允批答。王若曰,誰可與共國?方擧國而委卿,讓必在丕時。此何時而棄我?如失左右,實係安危。惟卿,一代元臣,兩世上相,蜚英夙歲,已著眞宰相之譽,四字缺自致上大夫之列。頃當濁世而斂跡,遂遜荒野而全名,夷險平生,不渝素節,危疑半世,益勵丹忱。故於嗣服之日,首畀秉勻之位。念先卿際我皇祖,克贊中興,伊寡昧仗爾老成,庶延新命,豈不賢於夢卜?斯爲國之蓍龜。執靮泥露之中,倚如柱石,端笏廟堂之上,望若神仙。論議必主和平,反側懷自安之樂,風流坐鎭浮俗,朝野副具瞻之望。唯卿之負抱也隆,故予之緩急是賴。繼靑箱之舊業,古所罕全,乘朱輪者幾人,今乃再覩。經術德業之兼備,河海量弘,兒童走卒之皆知,山岳望重。春和漸近,擬開筵於新年,昔疾纔瘳,喜見卿之有日。予方側席而待,卿遽上章而辭,疾雖作於殫勞,心豈果於忘世?況今虜使之行已迫,酬應有萬可虞,而又經界之政方張,籌畫無一足恃。寔宜臥閤而論道,豈可奉身而丐閑?於戲,人望難孤,予言不再。休戚是共,此豈請退之時?神明所扶,必有勿藥之喜,所辭宜不允。故玆敎示,想宜知悉。奉直郞行弘文館副修撰知製敎兼經筵檢討官李一相製進。以上燼餘日記
上在昌慶宮。停常參·經筵。
下直,安城郡守李敬仁。
崔葕,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管李沅,句管所會同坐起晝仕,請出標信。傳曰,知道。
傳于朴明榑曰,典獄摘奸。
以備忘,傳于朴明榑曰,江華圍籬守直交替事,內官金鈷下去,此意,下諭于京畿監司及本道留守處。
韓必遠,以孫夢象言啓曰,領議政尹昉病症,大槪寒縮之氣及痛勢,自昨日稍減,而諸症尙未離却,食飮厭進,元氣日漸虛弱,時或煩渴。故加入柴胡二朮湯時方煎用,煩渴時烏梅肉·麥門冬各二錢作茶,和砂糖屑兼用,宜當。詮次告達。傳曰,劑送。
李景仁,以忠勳府言啓曰,宣祖朝光國以下五功臣,仁穆王后祔廟之後,已爲舊功臣矣。其嫡長,今當依舊例入番後,計仕付祿,而第念亂離以後,經費不足,舊功臣嫡長高品遞兒,多數權減,只存若干遞兒,而甲辰年勘勳時,以此中遞兒,移給親功臣嫡長矣。旣爲舊功臣,當爲還給,而但靖社·振武親功臣嫡長高品遞兒亦少,付祿之時,雖欲均一輪回,而數年之內,未得陞付,揆諸事體,極爲未安。一依舊規,扈聖嫡長遞兒,副司直一,副司果二,副司正四,光國·平亂·宣武·淸難嫡長遞兒,副司直一,副司果四。遞兒中抽出副司直一,副司果二,副司正一,添作振武·靖社親功臣嫡長遞兒,而其餘副司直一,副司果四,副司正三,還給舊功臣嫡長,則可無彼此稱冤之患,依此施行,何如?傳曰,依啓。
禁府堂上金自點·洪霶啓曰,臣等待罪王府,凡諸獄事,非不詳愼,而至於銀從獄事,則係是婦人失行之事,故正犯及事干各人等供招,反復參商。以權暻·洪景善·億萬·鄭閑乞,問目內辭緣,不爲直招,請刑,而權暻·鄭閑乞,則自稱七十,故以漢城府帳籍相考爲啓矣。判付內,依允。而億萬等,延花拿來憑問後,處置爲敎。臣等以爲請刑中權暻·洪景善之名,在於億萬之上,鄭閑乞則在於億萬之下,誤認以景善請刑爲依允,而自不覺其洪景善竝入於億萬等三家之中,至於刑推。臣等昏不致察之罪,大矣。今承下敎,驚惶罔措,伏地待罪。傳曰,知道。勿待罪。
李景仁,以句管所言啓曰,各年金差接待時謄錄,一一推覈,則其中戊辰年謄錄一冊,無去處,極爲駭愕四字缺令攸司査覈治罪後,閪失謄錄,推出,何如?傳曰,允。
又以句管所言啓曰,金差宴享時,當初則不爲設樂,及至己巳年間,以宴享時不爲設樂。胡人等恐嚇之後,始許設樂,仍以爲例。頃年因國恤,開諭停廢矣。今此董役,設宴時,依己巳年以後設樂與否,令該曹定奪施行,何如?傳曰,允。
朴明榑啓曰,臣承命摘奸典獄署時,在囚罪人六十八名,一一照點後,依本署囚徒,各其名下,罪名懸錄,別單書啓。大槪啓下囚推罪人外,亦多各衙門囚繫之人,頗有呼訴稱冤,而渠之所言,或有與囚徒罪目不同者,自己訴冤,固不足取實,而上司所囚,亦不得憑問矣。至於啓下罪人中,如負債不納之人,則訴以應徵之物不多,其身在繫,不得賣買措辦。如金仁健,則請以正妻代囚,如趙繼成·梁時賓·朴明元,則請以可信有實一族保放,定限備納云。其言亦似果然,請令該曹稟啓施行,其餘罪人,亦令各衙門,速爲分輕重決放,俾毋滯獄,何如?且典獄署月令,無緣闕點,推考,何如?傳曰,依啓。別單中付標之人,使之卽爲放送。
李景仁以守禦使意啓曰,卽見戶曹移文,以全羅監司書狀,各司貢物,相換作米,以本色木上送事,覆啓蒙允矣。南漢山城軍餉,多至數萬石,雖有年年分給還上之規,而穀多民少,未免有積置陳腐之患。方以改色爲念矣。適於今年,雨水調順,大有西成之望。故除出千餘石,因各司主人情願,從本官詳定給價,而明春作米,一依常平廳所定之意行會矣。厥後更爲聞見市直,雖不下十斗,米有精麤,官納有異於私商云。恐有一毫民弊,不待本道之報,每匹各減二斗行會,以爲益下之計矣。今見本道狀啓,守令所報,雖係爲民之意,不無其間過實者。有事則搪報,近來守令之能事,雖不足說,至於方伯狀啓,亦有所張皇,誠爲痛歎。以米給之,以木收捧三字缺當初益餉之計,更減一斗,以七斗收捧上送之意,行移,何如?傳曰,不允。
又以兵曹言啓曰,宣傳官·武臣兼宣傳官·訓鍊都監將官等,今十二月朔試射,矢數分等,書啓矣。武臣兼宣傳官南佾,稱病不進,汰去,何如?傳曰,依啓。
崔葕,以備邊司言啓曰,以備邊司秋信使狀啓粘目。傳曰,所送節果減數之言,是耶?問啓事,傳敎矣。問于備邊司,則因羅德憲所言,禮單入去後,八孤山例爲均一分之,如有有餘不足之數,則片片分割,渠等頗爲嗟歎云。故今狀啓請於數外。加送胡桃·銀行各六斗,大口魚三十尾·文魚六尾·全鰒六貼·生梨二百介,而以所持禮單略少,白紙二百卷,亦加磨鍊以送云矣。答曰,知道。如是加送,則羅德憲,何不明言耶?還來後問啓事。傳敎矣。問于羅德憲,則上年禮單之果,榛子·柏子,則金國賤之如泥,今年雖減此果,其他各樣,又加於前日之數,而頃日龍·馬兩將,至於瑣數云。誠未曉此意云爾。則滿胡答曰,禮單瑣數之說,斷無他意。紅柿乃朝鮮之賤果,金國之貴物。而今番不爲持來,故似無兩國情義之表,泛稱瑣數,願使臣歸報此意。卽令輸送,則汗必大喜云云。其時金明吉出送,事極蒼黃,未及一一枚擧,而但龍·馬兩胡,則專管戶部物貨發賣等事,滿月乙介·金玉和·白安大·起靑高等,禮部之官,禮單及凡干接待等事句管,故瑣數曲折,如是說破,則渠之所答,斷無他意。欲得紅柿云云,而別無深怒加捧之意云矣。敢啓。傳曰,知道。
傳于韓必遠曰,金差所率從胡,當初則多不過四五十,而近年以來,歲歲增加,今至百有餘名,非但物力難支,後弊亦甚可慮。令句管堂上,盡心開諭,俾無多率之弊。
以刑曹李惟達照目,傳于韓必遠曰,此律似輕,問于本院律官以啓事。傳敎矣。回啓曰,問于本院律官,則以爲本道啓本,取招中以掩置不捧爲罪案,以此照律,則當爲奪告身四五字缺本曹啓辭中無掩置不捧之語,只以不爲缺處,故該曹照斷如是云云矣。傳曰,此公事,還出給。
以備忘,傳于崔葕曰,馬夫中病死者,令本道恤典擧行。且胡譯中申繼黯,學得蒙書,與彼爭辨之事,極爲可嘉。令本衙門高品付祿。
以司憲府趙邦輔上裁啓本,傳于崔葕曰,自備局移文于憲府,直爲推考,有前例乎事。傳敎矣。回啓曰,問于憲府色吏,則以爲,若有所聞,則憲府例爲直出公緘,見其緘答,而或棄或啓,乃古例也。況上司旣有移文,則入啓處置,益無所妨云。仍爲來納本府坐起時完議文書矣。傳曰,前例公事,使之覓入。
崔葕以司僕寺提調意啓曰,本寺近日數外戰馬百餘匹,所供草料,皆辦於長湍無地串屯穀所出矣。卽見本場別將尹瑜報本寺牒,是己巳摘奸時起耕田一千一百六十餘日耕·畓六十六石落只。而卽今陳荒居半,所出太減。取考各年所出,則己巳年所出皮穀一千有五百餘石,而辛未大水以後,一年所出,多不過一千七八百石。水旱之災,雖非人事所可容力,究厥所由,己巳年成冊所付屯民,爲半流離,癸酉以後,所亡者亦多至三十二名,則佃者如是太減。所出之不足,恐難歸咎於天災也。所謂屯民,皆是流離丐乞之人,安便則存留,勞苦則離散。而前別將鄭沃,元是長湍之人,本官所差,一應戶役,不敢措一辭抗拒,被侵多端,終致如此,誠爲可駭。若不嚴令警飭,一委本官,則必至空場而後已。自今以後,場內屯民,凡干戶役及喪轝軍人夫等事,一切勿許侵責,而或有如前侵撓者,府使入啓推考,色吏刑推定配之意,移文本道,宜當。敢啓。傳曰,知道。戶役盡爲蠲除,似未妥當,前例相考處之。
掌令尹烇,正言宋夢錫啓曰,鶴年之說,不論其他,唯於反正爲不服之語,以逆珙之死,爲殿下之五字缺尤可痛心,而不可不痛辨者也。夫反正三字缺大功大德,光于百代,逆珙之死,兇謀昭著,法所當討,此皆無一毫可媿。鶴年乃以反正爲不義,以珙之死爲累德,爲若罪狀未明而構殺之也。其以是爲非,以非爲是,欺天罔人,莫此之甚也。此說若行,當世之愚民,亦或不無疑惑。況後世之人,安能知其言之爲誣而不信乎?是將惑亂萬世之是非,其爲害豈不甚哉?然則其誣何可以不辨,其罪何可以不治也?今若置而不治,則是受其誣而不辭也。臣等爲執法之官,見此誣罔之說,惑亂是非,安得不力辨乎?臣等之論,所以明是非於萬世也。所以明君臣之大義也。姜鶴年,請亟命依律定罪。爲國自有法度。循其法度而行之,乃義理之當然,治之所由成也。捨其法度而爲之,乃私意苟且之爲也。亂之所由生也。以是雖堯·舜之聖也,不能舍法度而致治也。蓋爲國之有法度,猶匠之有繩墨,雖離婁·工倕,必不能捨繩墨而作室也。蓋離婁·工倕,雖不用繩墨,而自合於繩墨,苟背於繩墨,則其何能作室乎?誣告自有其律,碩幹之罪誣告也。何故不用誣告之律乎?誣告而不用誣告之律,竊恐不免爲私意苟且,而不可以爲國也。碩幹之惡,人人之所共惡,其惡之也。實天理之正也。然臣等之論執,非獨惡碩幹也。其惡之也,實惜國法也。爲執法之官,不能執法,則失職大矣。此臣等所以力爭而不已者也。請亟命依誣告律照斷。答曰,勿煩。
掌令尹烇啓曰,前戶曹正郞柳偉,曾在廢朝廢母之時,以康陵參奉,與各陵參奉等,共陳兇逆之疏,其疏極兇,不可忍見。以其罪言之,則不可保其首領。然反正之初,旣已網漏失刑,到今似難一一追罪,亦難一一置之極刑。第綱常大罪,旣以現著之後,亦不可全然釋之。況授之以官乎?況三曹郞官之極選乎?請柳偉爲五字缺其餘參疏之人,令禁府査出,一體三字缺答曰,不允。
徐景雨,以吏曹言啓曰,臺諫有闕,政事,何以爲之?取稟。傳曰,過國忌後爲之。
自辰時至午時日暈,暈上有冠,色內赤外靑。未時申時,日暈。以上燼餘日記
上在昌慶宮。停常參·經筵。
元宗大王國忌齋戒。
韓必遠,以禮曹言啓曰,句管所啓辭,金差宴享時,當初則不爲設樂,及至己巳年間,以宴享時,不爲樂設,胡人等恐嚇之後,始許樂設,仍以爲例。頃年因國恤,開諭停廢矣。今此金差設宴時,己巳年以後,設樂與否,令該曹定奪施行,何如?傳曰,允事,傳敎矣。己巳年旣已始爲設樂接待,而中因國恤停廢矣。今則別無四字缺依前用樂待之,何如?傳曰,依啓。
徐景雨,以句管所言啓曰,胡差接待時,本所郞廳,各有所掌,至於禮賓正,則都檢飭,使之檢飭矣。禮賓寺正元振河,臣等昨日會同時,稱頉不來。今日金差,當爲入京,而亦以式暇不來。檢飭一事,萬分緊急,令該曹他無故人,急速改差,使之察任之意,敢啓。傳曰,依啓。
徐景雨,以句管所言啓曰,胡差等已爲入來館所之意,敢啓。傳曰,知道。
崔葕,以兵曹言啓曰,唐·胡差入京時,本曹例定驛馬八匹,其中二匹,則馬役代書者二名定送,以爲奔走檢飭之地,蓋流來規例然也。前者江遊擊之來,依規例以馬六匹,書者二名定送,而馬役代書者二名,見頉於內摘奸時,該色書吏,徒年定配,馬代書者,以闕馬被罪矣。今此胡差,句管所應定馬八匹內,書者二名,以馬役照例定送之意,敢啓。傳曰,知道。
徐景雨,以句管所言啓曰,今此胡差,適當正朝節日,而前例相考,則有別設宴·別盤饌·別禮單之擧,今亦似當依此爲之,而從胡之多,與前不同。令該曹稟旨磨鍊,宜當。敢啓。傳曰,依啓。
徐景雨啓曰,金差今日入來,入來後依例遣宣傳官。賜問之意,敢啓,傳曰,知道。
徐景雨啓曰,金差入來後,宣傳官賜問,則日寒路遠,而以國德無弊入來云矣。傳曰,知道。
徐景雨,以禮賓寺官員,以迎候官行司果李厚輿·行護軍辛慶英等意啓曰,臣等承命進詣慕華館,金差午時量來到。設郊外宴,行六爵後,罷出之意,敢啓。傳曰,知道。
徐景雨,以句管所言啓曰,卽者金差出送從胡二名,金乭屎等,言於臣等曰,出來從胡中一名,重患胸痛,願見醫員救療云。分付醫司,使之入見劑藥以給之意,敢啓。傳曰,知道。
自午時至申時,日暈。以上燼餘日記
上在昌慶宮。停常參·經筵。
元宗大王國忌。
下直,江東縣監宋士豪,水口萬戶尹忠。
未時,政院,大殿單子問安。傳曰,知道。
中殿單子問安。傳曰,知道。
世子宮單子問安。答曰,知道。
申時,二品以上,大殿單子問安。答曰,知道。
中殿單子問安。答曰,知道。
世子宮單子問安。答曰,知道。
傳于崔葕曰,今下弓矢,水口萬戶尹忠給送。
藥房提調崔鳴吉,副提調李聖求六字缺望闕禮因政院啓辭,幸得權停,而正二字缺又爲迫頭,夜來風雪,添得一倍寒冱。今若仍爲擧動,則聖節權停之意,恐歸虛地。臣等不任區區憂慮,敢此煩稟。伏願聖明,俯察群情,明日擧動,卽許權停,以盡將攝之道,不勝幸甚。答曰,當勉從焉。
韓必遠,以句管所言啓曰,金差入館之後,使譯官言欲行下馬宴之意,則金差等曰,今日泥路,間關入來,暫時安歇請行云。臣等移時後,入行下馬宴。臣等曰,天寒路遠,驅馳而來,無乃辛苦乎?金差等答曰,爲國事而來,何苦之有?且喜設樂。渠等宴床之物,撤給於舞童輩。且曰,吾等速傳國書,卽欲發還,此意須細通朝廷。臣等曰,汝等入來之日,遽發還去之言,在主人之道,不亦未安乎?金差等曰,吾等雖久留此,有何所妨。所欲速去者,欲趁未解氷之前耳。國王其能卽見吾等乎?臣等曰,此俺等所知。但將欲爲速還之意,通于朝廷矣。行七爵後罷出,而臣等開諭,要見國書,則卽爲出示,謄書封入之意,敢啓。傳曰,知道。招見之日,彼若更問,以夜來忽得寒疾,氣體不寧,當待差歇,招見之意,答之,可也。
崔葕,以都摠府言啓曰,都摠管李應順,會同分軍事,除標信,內兵曹進去之意,敢啓。傳曰,知道。
藥房提調崔鳴吉,副提調李聖求啓曰,卽因御醫,始聞自上似有不安之節,無任憂慮之切。症候雖曰,不至大段,而進藥調治,恐不可少緩,故惶恐敢稟。答曰,自當從容調理,不必用藥。
韓必遠,以句管所言啓曰,金差所率從胡,當初則多不過四五十名,而近年以來,歲歲增加,今至百有餘名,非但物力難支,後弊亦甚可慮。令句管堂上,盡心開諭,俾無多率之弊事,傳敎矣。此胡等所率,歲歲增加之事,誠爲痛惡,所當力爭,而入來初頭,遽發此言,則待客人之道,似爲迫切。從容相接之時,觀勢開陳,以回其聽,似合機宜。敢啓。傳曰,允。
韓必遠,以句管所言啓曰,傳曰,招見之日,彼若更問,以夜來忽得寒疾,氣體未寧,當待差歇,招見之意,答之可也事,傳敎矣。朝者胡人等出來,問自上招見之日,傳敎未下之前。故臣等上體未寧答送,則臣等不敢徑自言之。以國忌齋日,各前後三日,自上致齋之意言之,而渠等深以爲然,少無催迫之意,以待朝廷分付爲言。兩國忌前後三日,則日子自多矣。雖以國忌已言之,亦以傳敎之意,更爲開諭乎?敢稟。傳曰,國忌未過之前,勿爲言及,可也。
韓必遠,以句管所言啓曰,金差等,使頭胡雍古大等二名及金乭屎·鄭命壽等,致言於臣等曰,吾等持來銀子,將欲發賣,必須預先分付市民,使之論價,在前每以臨時窘迫爲辭,故今日出來言之耳。臣等曰,汝等持來銀子幾許,欲買者何物耶?胡等曰,銀子則九百餘兩,所買之物,則大段·仙段·天靑段·蠎龍段·靑黍皮·紙地,各樣彩色,各種藥材等物矣。臣等曰,我國與汝等相約,凡發賣之物,有則許之,無則不相强勒者,旣爲明白,今亦以此爲之。但大段·蠎龍段·天靑段,及我國不産彩色,則自前絶無難許之意,言之已盡,汝等亦豈不知之?然以此之意,通于朝廷。胡等曰,國王何日招見吾等乎?臣等曰,此則非吾等所知。但自今日至來初二日,乃國忌也。各前後三日,自上致齋,凡接應之事,絶不得啓稟。過後必有分付矣。胡等曰,若然則,吾等當留待,而但發賣,則速爲定奪,使市民入來論價,可也。且吾等出來時,汗有分付,紅柿三萬箇·生梨二萬箇貿來云,而前日入送之數,其爲些少,切願准數買去云云,而辭意甚固。臣等曰,如此不關果實,豈不欲以副汝望。但今年此兩種果,絶不結實,至於國用恒貢,亦有致闕處。前日入送者,竭盡箇箇收合入送,此後則斷無可得之路矣。胡等曰,雖未准數,不可不覓給。臣等曰,果實則異於他物貨,不結則一箇難得。人間至賤者五穀,而失稔不實,則民有不得食而飢死者。況木實乎?胡等相顧良久曰,此言誠是。若不爲結實,則不得宜矣。紅柿,雖不可得,生梨,可能得之乎?臣等曰,生梨生於四字缺汝等之經過處,結實與否,汝等有耳,必有聞知。覓得之難,與紅柿無異矣。胡等曰,生梨多少間資給之,□姑通朝廷。臣等曰,汝等懇求之意□□□□□□□□可必也。胡等似當入言於將帥處云,而□□□去之意,敢啓。傳曰,知道。
傳于朴明榑曰,各司囚人,幾名決放云耶?
傳于崔葕曰,今番胡差,無牧馬從胡耶?問啓。
李景仁,以戶曹言啓曰,句管所啓辭,今此金差,適當正朝節日,而前例相考,則有別設宴·別盤饌·別禮單之擧。今亦似當依此爲之,而從胡之多,與前不同,令該曹稟旨磨鍊宜當。敢啓。傳曰,依啓事,傳敎矣。金差二人贈給禮單,依戊辰年龍骨大·朴只乃等例磨鍊。一等四十二人,則依其時八將胡差例。從胡六十名,則依其時從胡例磨鍊,贈給之意,敢啓。傳曰,知道。
崔葕,備邊司言啓曰,高進功處本司答書,今將下送,故草本書送之意,敢啓。傳曰,知道。
李景仁,以句管所言啓曰,金差使鄭命壽出示小紙,乃三國志一部,春秋衍易一部,□□各十件,此等物,願爲得去矣。冊子則從前缺覓給之時,何以爲之?敢稟。以下缺
