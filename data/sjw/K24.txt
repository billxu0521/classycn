上在景福宮。停常參·經筵。
大殿·大王大妃殿·王大妃殿·中宮殿,內務府·內閣·政院·玉堂·銓郞·百官正朝單子問安。答曰,知道。世子宮·世子嬪宮,內務府·內閣·政院·玉堂·銓郞·春桂坊·百官正朝單子問安。答曰,知道。
大殿詣勤政殿。親上致詞箋文表裏祗迎,還入少次後,大殿,藥房·內務府·內閣·政院·玉堂·銓郞口傳問安。答曰,知道。
世子宮詣勤政殿。還入小次後,藥房·內務府·內閣·政院·玉堂·銓郞·春桂坊口傳問安。答曰,知道。
陳賀後,大殿·大王大妃殿·王大妃殿·中宮殿,內務府·內閣·政院·玉堂·銓郞口傳問安。答曰,知道。
世子宮·世子嬪宮,內務府·內閣·政院·玉堂·銓郞·春桂坊口傳問安。答曰,知道。
還內後,大殿,藥房·內務府·內閣·政院·玉堂·銓郞口傳問安。答曰,知道。
世子宮·世子嬪宮,藥房·內務府·內閣·政院·玉堂·銓郞·春桂坊口傳問安。答曰,知道。
大殿,王世子詣宗廟,入齋室後,大殿·藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
展謁,還入齋室後,大殿,藥房·內務府·內閣·政院·玉堂·銓郞口傳問安。答曰,知道。
世子宮還入齋室後,藥房·內務府·內閣·政院·玉堂·銓郞·春桂坊口傳問安。答曰,知道。
親上冊寶,還入齋室後,大殿,藥房·內務府·內閣·政院·玉堂·銓郞口傳問安。答曰,知道。
世子宮還入齋室後,藥房·內務府·內閣·政院·玉堂·銓郞·春桂坊口傳問安。答曰,知道。
還宮後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
上冊寶後,大殿·大王大妃殿·王大妃殿·中宮殿,內務府·內閣·政院·玉堂·銓郞·朝廷二品以上口傳問安。答曰,知道。
世子宮·世子嬪宮,內務府·內閣·政院·玉堂·銓郞·春桂坊·朝廷二品以上口傳問安。答曰,知道。
傳曰,今日,卽元朝也。令都承旨,雲峴宮問候以來。
傳曰,故右議政朴珪壽妻貞敬夫人李氏衣資食物,令該曹輸送。
傳曰,李奉朝賀·申判府事衣資食物,令該曹輸送,遣地方官存問。
勸農綸音,王若曰,王者以民爲本,民以食爲天,固邦足民之道,亶在乎務稼穡重農功而已。惟我列聖以來,惓惓憂勤,每歲孟春,輒下綸音,使斯民勤力趣本,各遂其生,于今五百年,累豊大有之慶,史不勝書矣。予自臨御以來,夜寐昕晤,思所以固邦足民,亦惟曰務農,夫農之爲道也。因天之時分,地之利用,人之力而已。然天時或有不齊地理或有不周,苟使人力,無所不盡,則天時之不齊,或可備也,地利之不周,或可無遺也。試以近年言之,無大旱澇,無大歉荒,而黎民艱食,沃瘠俱病。然則不在天在地,而在乎人力之勤不勤,傳曰,民生在勤,勤則不匱。凡與我共理者,其無董率迪勸之責歟?顧今春咎方舒,草木萌動,布農事相原隰,按之月令,維其時矣。咨爾方伯居留牧府郡縣之臣,克殫乃心,谷率其職,凡可以利農者,靡不究擧,使之種糧資錢,毋怠毋遑,安業樂生,八域穰穰,庸副予重民重農之至意。故玆敎示,想宜知悉。行都承旨尹用求製進。
傳曰,侍衛軍兵毛具,從便爲之。
吏曹口傳政事,檢閱單權潚。
傳曰,今日,異於他日,輕囚放釋。
政院啓曰,司僕寺內乘來言,捲簾毛帳,取稟。傳曰,捲三面,毛帳爲之。
又啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
傳曰,左承旨許遞,前望單子入之。
承旨前望單子入之,金文鉉落點。
金天洙啓曰,臣以大王大妃殿·王大妃殿問安進去,下直之意,敢啓。傳曰,允。
傳曰,戶曹參判許遞,前望單子入之。
戶曹參判前望單子入之,金奭鎭落點。
傳曰,侍衛與排立軍兵,令各其營乾犒饋。
傳曰,諸大臣所奏旣如是懇摯,親上冊寶後,當還宮矣。親祭,如攝行磨鍊,一依親祭例擧行事,分付。
政院啓曰,臣天洙,敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則緣坐罪人五名,應坐罪人一名,因傳敎刑配,間嚴囚罪人二名,公錢不納罪人九名,僞造傳敎罪人一名,不可以輕囚論。故玆仍囚,其餘各司直囚罪人金相淵等十一名,係是輕囚,故玆依傳敎放送之意,敎啓。傳曰,知道。
傳曰,同副承旨許遞,前望單子入之。
傳曰,發遣吏郞,諸執事淸齋與否,摘奸以來。
吏曹口傳政事,以朴齊寬爲內醫提調。
禮曹,來正月初三日行社稷祈穀大祭香祝親傳,取稟。還入奉敎,攝儀改書下。
行左承旨李源逸書啓,臣承命馳詣星壇,壇上神位版奉審則無頉,祭物祭器祭井看審則精潔,諸執事進排官脩舞工人摘奸則無頉矣。臣則仍留監祭,待將事還奉神位板後,復命之意,敢啓。答曰,知道。
吏曹啓曰,在前頒赦時,有別歲抄書入之例,今番則何以爲之乎?敢稟。傳曰,書入。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
奎章閣啓曰,守宮檢校直閣洪殷謨,卽爲牌招,何如?傳曰,允。
弘文館啓曰,上番闕直,事甚未安,應敎金永迪,別兼春秋進,副校理一員未差,校理李義悳,副校理王濟肯差祭,副應敎朴永斗,校理李敏英,竝卽牌招,推移入直,何如?傳曰,允。
司饔院啓曰,全羅道所封正朝物膳進上,無端闕供,其所擧行,萬萬駭然,當該道臣,爲先推考,遲滯委折,査實馳啓之意,分付,何如?傳曰,允。
尙衣院啓曰,僉正鄭基泰差祭,主簿李敎奭·尹榮夔,別提李倬,俱以在外未肅拜,所重之地,曠直可悶,未肅拜人,令該曹,口傳他司相換,何如?傳曰,允。
奎章閣啓曰,大駕今已還宮,守宮檢校直閣洪殷謨,依定式減下,何如?傳曰,允。
禮曹啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又啓曰,今此正朝及稱慶陳賀時,諸道所封箋文中,鳳山郡守安鼎玉,珍島府使柳冀先,定平府使具然恒,雖非應封官,俱以別軍職封進矣。一體看審捧入,而忠淸兵使洪在羲,全羅兵使趙羲轍,忠州牧使李鎬翼,淸州牧使鄭䎘朝,纔已坐罷,所封箋文,依前例不爲捧入之意,敢啓。傳曰,知道。
禮曹啓曰,大王大妃殿寶齡八旬,祗告廟社,頒敎中外,此誠國家莫大之慶,設科取士,乃是應行之典,今番慶科,以何科設行,而何間擇吉乎?敢稟。傳曰,除初試庭試爲之,來三月望間擇入。
又啓曰,今正月二十二日,王大妃殿誕日陳賀時,王世子致詞陳賀之節,依例磨鍊乎?敢稟。傳曰,權停。
敎中外大小臣僚耆老軍民閑良人等人書,王若曰,今天其命歷年,迓綿籙於三始令節,每歲願如此日,擧縟儀於八旬慈齡。爰推一國胥欣,庸敷十行明誥。洪惟我太母后懿範,允邁古哲后令猷。靑邱啓萬億之邦,基祥叶塗山登甲,黃河膺千一之運,降符檀君戊辰。以乾元配坤元,至哉,資生而資始,惟母道兼君道,猗歟,止仁而止慈。顧寡昧偏荷洪私,而覆庇式自沖歲。其在起居飮食,拳拳乎顧復恩勤,凡於政令施爲,諄諄然提命敎誨。三載位抗衮冕,奠鴻業於磐石泰山,兆民化被帲幪,曁尨休於遐陬窮溟。玆當寶算之極邵,益仰玉度之彌康。知年之喜方深,歲色載回於祥莢,愛日之誠斯切,春暉長駐於靈萱。單厚之多福無彊,自今伊始,攸好之大德爲本,在古亦稀。惟是日三呼盛儀,寔我家再有休慶。至德遠邁於宣后,允矣爲堯爲舜,遐算式追於惠宮,兼之得名·得位。豊呈燕喜,旣承慈敎之少遲,晉賀彝章,粗效微忱之先擧。奚啻群僚之善頌,思與帀域之同歡。協氣凝於北堂,大斗祈耇,瑞彩呈於南極,寸草報心。皆自樂群生,手之舞足之蹈,宜其遐君子,月如恒日如升。旣璇闈之獻篚,又昕庭之宣綍。體天地育品物,壹是覃恩,沛雷雨滌垢瑕,肆赦考典。自本月初一日昧爽以前,除謀反大逆·謀叛,子孫謀殺敺罵祖父母·父母,妻妾謀殺夫·奴婢謀殺主·謀故殺人·魘魅蠱毒,關係國家綱常贓汚强竊盜外,雜犯死罪以下徒流付處,安置充軍,已至配所·未至配所,已發覺未發覺,已決正未決正,咸宥除之。敢以宥旨前事相告者,以其罪罪之,在官者各加一資,資窮者代加。於戲,俾昌俾熾,興孝興仁,囿一世於化域,春臺與爾咸㐅,迓百祥於太和,元氣同我升平。故玆敎示,想宜知悉。藝文提學鄭海崙製進。
丁亥正月初一日辰時,上與王世子,詣勤政殿月臺。大王大妃殿,親上致詞箋文表裏後,受賀頒賜及宗廟春享大祭香祝親傳,仍詣宗廟展謁,冊寶親上入侍時,行都承旨尹用求,行左承旨李源逸,左副承旨閔泳駿,右副承旨趙秉弼,同副承旨金天洙,假注書缺,別兼春秋尹命爕·金喜洙·金春熙·尹容植·李貞稙·趙衡夏,檢閱李石榮,直提學閔泳煥·趙東冕,檢校直閣朴鳳彬·金文鉉·鄭夏源·金世基,直閣兪鎭弼,檢校待敎金宗圭·金用圭·鄭寅昇·李埈鎔,應敎金永迪,修撰閔羲泰,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調金壽鉉,副提調尹用求進前奏曰,侵早勞動,聖體,若何?上曰,一樣矣。又進睿前奏曰,勞動旣多,睿體,何如?答曰,一樣矣。仍詣勤政殿降輿所,通禮跪啓請降輿,上降輿,通禮跪啓請執圭,承旨跪進圭,上執圭。承旨進前奏曰,百官,今當就位,出標信開作門,何如?上曰,以已下標信擧行,可也。宗親文武百官入就位。用求奏曰,對擧承旨,以何承旨爲之乎?上曰,右副承旨爲之。通禮導上詣版位北向,通禮跪啓請鞠躬四拜興平身,上行四拜禮,宗親文武百官,皆行四拜禮,通禮跪啓請搢圭,上搢圭跪,代致詞官,讀致詞訖。承文院都提調捧致詞函箋文函,以次跪,授泳駿,泳駿以次跪受,以進,上以次受之,以授泳駿。泳駿·秉弼,以次跪受,還置〈於〉案。濟用監提調,捧禮物函,以授泳駿,泳駿跪受,以進,上受之。以授泳駿,泳駿·秉弼,跪受,還置於案。通禮跪啓請執圭,上執圭,通禮導上詣祗迎位,泳駿·秉弼,捧致詞箋文禮物函,各置於龍亭,由正路出,通禮跪啓請鞠躬,上鞠躬,過後,上平身。仍釋圭,承旨跪受圭,上入少次。泳駿·秉弼,隨龍亭,詣大王大妃殿閤門外,捧致詞箋文,禮物函傳授尙傳,以入,還至殿階,通禮跪啓請出次,上出次。用求進前奏曰,今日行禮時,陳樂不作,致勤下詢,揆以事體,萬萬駭然。當該協律郞,所當重勘,而本院請推之外,無他可施之罰,何以爲之乎?上曰,事過後拿處,可也。出擧條通禮跪啓請執圭,承旨跪進圭,上執圭,通禮導上詣版位,通禮跪啓請鞠躬四拜興平身,上行四拜禮,宗親文武百官,行四拜禮訖。通禮跪啓請禮畢,仍請釋圭,承旨跪受圭,上入小次。陳賀時至,通禮跪啓請出次,陞座,通禮跪啓請執圭,承旨跪進圭,上執圭,贊儀唱鞠躬四拜興平身,宗親文武百官行四拜禮,仍跪,代致詞官讀致詞訖。贊儀唱俯伏興四拜興平身,宗親文武百官,皆行四拜禮,泳駿,臨階西向立,稱有旨,贊儀唱跪,宗親文武百官跪,宣敎官副司果金用圭,宣敎訖。贊儀唱俯伏興四拜興平身,宗親文武百官行四拜禮,贊儀唱跪搢笏,三叩頭,宗親文武百官跪,搢笏三叩頭,贊儀唱山呼,宗親文武百官,拱手加額曰千歲,山呼,曰千歲,再山呼,曰千千歲。贊儀唱出笏,俯伏興四拜興平身,宗親文武百官出笏,行四拜禮,宣箋目官,宣箋目訖。贊儀唱跪,宗親文武百官跪,宣箋官宣箋訖。贊儀唱平身,宗親文武百官平身,典禮跪啓禮物,請付攸司,通禮跪啓請禮畢,時·原任大臣問候。缺上改具翼善冠·衮龍袍,通禮前導,就褥位南向立,引儀引獻官領儀政沈舜澤,陞詣褥位之左,通禮跪啓請跪,上跪,香室官員奉香祝跪,授泳駿,泳駿東向跪進。上受香祝,以授舜澤,舜澤西向跪受興,通禮跪,啓請興,通禮導上就階下祗送位西向立,舜澤奉香祝,由正路出,通禮跪啓請鞠躬,上鞠躬,香祝過後,通禮跪啓請平身,入幕次。少頃,通禮跪啓請出次,上改具遠遊冠·絳紗袍出次。用求奏曰,冊寶,今當奉詣,請出標信,開正路,何如?上曰,以已下標信擧行也。通禮導上詣祗送位西向位,王世〈子〉隨詣行禮,通禮跪啓請執圭,承旨進圭。上執圭,翼宗大王冊寶彩轝至,通禮跪啓請鞠躬,上鞠躬,通禮跪啓請釋圭,上釋圭,承旨受圭。上入少次,通禮跪啓請出次,上出次,通禮跪啓請乘輿,上乘輿出勤政門,通禮跪啓請降輿乘輦,上降輿陞輦,通禮跪啓請執圭,承旨跪進圭。上執圭,由興禮門出,光化門進發,至宗廟大門外。通禮跪啓請降輦陞輿,上降輦乘輿,通禮跪啓請釋圭,上釋圭,承旨跪受圭。上由東挾門,至齋殿門外,通禮跪啓請降輿,上降輿,入齋室。展謁時至,通禮跪啓請外辦,上改具冕服·玉帶·赤舃以出。仍步詣至東神門外,通禮跪啓諸執圭,承旨進圭,上執圭,仍詣版位西向立,贊儀唱鞠躬四拜興平身,上行四拜禮訖。仍詣殿內各室奉審,命侍衛軍待令於西神門,仍出西神門,通禮跪啓請釋圭,上釋圭,承旨跪受圭,仍步詣永寧殿東神門外,通禮跪啓請執圭,承旨跪進圭,上執圭,仍詣版位西向立,贊儀唱鞠躬四拜興平身,上行四拜禮訖。仍詣殿內各室,奉審如上儀訖。仍出東神門外,通禮跪啓請釋圭,上釋圭,承旨跪受圭,時·原任大臣問候。缺上還入齋室,上冊寶時至,上具冕服·玉帶出,齋殿贊禮導上至東神門外,跪啓請執圭,承旨跪進圭。上執圭,入詣版位西向立,贊禮跪啓請鞠躬四拜興平身,上行四拜禮,贊禮導上詣十五室褥位北向立。用求曰,對擧承旨,何承旨爲之乎?上曰,右副承旨爲之。贊禮跪啓請跪,上跪,代致詞官致詞訖。贊禮跪請俯伏興平身,上俯伏興平身,贊禮跪啓請搢圭,跪,上搢圭跪,奉冊官奉寶官,各奉冊凾寶盝,以次跪授都監提調,都監提調跪受,以次跪進。上以次跪受,以授泳駿·秉弼,泳駿·秉弼跪受,以次安于案。贊禮跪啓請執圭,俯伏興平身少退跪,上執圭,俯伏興少退跪,讀玉冊官行讀軍南廷益,讀玉冊訖。冊凾還置于案,讀金寶官行讀軍李冕榮,讀金寶訖。寶盝還置于案,贊禮跪啓請俯伏興平身,上俯伏興平身,贊禮導上降復位,贊禮跪,啓請鞠躬四拜興平身。上行四拜禮,贊禮跪啓請禮畢,贊禮導上出東神門,還入齋室。少頃,還宮時至,通禮跪啓請外辦,上改具遠遊冠·絳紗袍出次,通禮跪啓請乘輿上,乘輿出宗廟門外。傳曰,侍衛與陪衛排立軍兵,令各其營,乾犒饋。通禮跪啓請降輿乘輦,上降輿乘輦,由鍾閣前路,入光化門。通禮跪啓請降輦乘輿,上降輦乘輿,通禮跪啓請釋圭,上釋圭,承旨跪受圭,仍請出標信解嚴。上入思政門還內。諸臣以次退出。
上在景福宮。停常參·經筵。
藥房副提調尹用求啓曰,三陽泰來,百福鼎臻,法殿受賀,太室獻冊,縟儀誕擧,聖孝冞光,侵夜回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,兵曹郞廳來言,應資老人加資下批政事,取稟。傳曰,當日爲之。
傳曰,中官朱性會,世子宮中官金錫勳,百官加親授。
傳曰,雨雪如此,明日動駕,更待下敎。
傳曰,東璧許遞,今日政差出。
傳曰,同敦寧許遞,今日政差出。
政院啓曰,吏曹郞廳來言,百官加資下批政事,取稟。傳曰,當日爲之。
又啓曰,百官加下批政稟之,陳賀後,卽爲言送,例也,而今旣踰日,尙不來稟,致勤下詢,事甚疎忽,極爲未安,當該曹郞廳,不可無警,推考,何如?傳曰,允。
又啓曰,各道應資老人抄啓,每於歲末,修正上送,忠淸監司閔泳商·全羅監司尹榮信·咸鏡監司李敦夏,應資老人,尙不修正,事極駭忽,不可無警,竝推考,何如?傳曰,允。
禮曹,今月二十二日王大妃殿誕日陳賀時,應行節目,參考前例磨鍊,依此擧行,何如?啓,旣承王大妃殿下敎,權停爲良如敎。
承旨前望單子入之,李愚冕落點。
禮曹,來二月十七日,行先農壇祭香祝親傳,取稟。奉敎敬依。
吏曹,口傳政事,尙衣主簿李敎奭,引儀兪弼煥相換,尙衣主簿尹榮夔,司饔別提金肯善相換事,承傳。
弘文館啓曰,上番闕直,事甚未安,應敎金永迪,別兼春秋進,副校理一員未差,校理李義悳,副校理王濟肯差祭,副應敎朴永斗,校理李敏英,竝卽牌招,推移入直,何如?傳曰,允。
有政。吏批,行判書沈履澤,參判李乾夏,竝牌招不進,參議閔正植進,承旨缺。吏批啓曰,行判書沈履澤,參判李乾夏,竝牌招不進,小臣獨政未安,何以爲之?敢稟。傳曰,仍爲之。以尹命爕爲應敎,朴齊璟爲副應敎,李輔榮爲副校理,李夏圭爲同敦寧,金奎軾爲工曹參議,趙秉升爲相禮,工曹參議鄭䎘朝,今加嘉善,幼學白宗殷卞鑰,今超通政,已上侍從臣父年七十加資,濟州判官李容仁,熊川縣監吳瑞源,已上相換事,承傳。
兵批,判書閔應植進鎌所進,參判白南益,參議趙文夏病,參知洪憲述進,承旨缺。以申宇墩爲南村別將,同知單朴道淵,同知加設單李昌植·金若俊·崔學默,僉知單沈宜一·李景漢·閔台植。
吏曹啓曰,別歲抄書入事,命下矣。居中居下,勿揀赦前,一體書入乎事,敢稟。傳曰,一體書入。
戶曹啓曰,奉朝賀李裕元,時在京畿楊州地,判府事申應朝,時在忠淸道鎭岑地,令地方官,衣資食物輸送,仍令存問事,分付該道,何如?傳曰,允。
親軍海防營啓曰,謹依下敎,乾犒饋分給之意,敢啓。傳曰,知道。
兵曹啓曰,謹依下敎,隨駕隨輿與排立軍兵等處,乾犒饋分給之意,敢啓。傳曰,知道。
親軍別營啓曰,謹依下敎,隨駕隨輿與排立軍兵等處,乾犒饋分給之意,敢啓。傳曰,知道。
上在景福宮。停常參·經筵。
政院啓曰,各陵祭享設行後,餕餘來呈,自有日限,而綏陵正朝祭餕餘,今始來呈,事未前有,萬萬稽忽,當該獻官,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,漢城府歲饌割給別單,每於歲首抄啓,自是例也,而領府事宋近洙歲饌割給別單,今始來呈,揆以事體,誠極稽忽,當該堂上,不可無警,從重推考,何如?傳曰,允。
傳曰,嬪宮冠禮日字,今正月望間擇入。
弘文館啓曰,上番闕直,事甚未安,應敎尹命爕,別兼春秋進,校理李敏英·李義悳,副校理王濟肯,竝卽牌招,推移入直,新除授副應敎朴齊璟,副校理李輔榮,一體牌招察任,何如?傳曰,允。
以鄭履源囚單子,傳曰,飭已施矣。分揀放送。
承文院啓曰,製述官安光奭仕滿代,吏文學官金炳旭陞付,其代,幼學韓百莘差下,付軍職冠帶常仕,何如?傳曰,允。
親軍右營啓曰,謹依下敎,侍衛陪衛軍兵等處,乾犒饋分給之意,敢啓,傳曰,知道。
漢城府啓曰,通政柳惠魯·柳在魯·蔡東陽,今年八十,追入別單之意,敢啓。傳曰,知道。
親軍別營啓曰,本營兵房趙載觀,身病甚重,勢難察任,改差,何如?傳曰,允。
親軍別營啓曰,本營軍司馬宋伯玉,身病甚重,勢難察任,改差,何如?傳曰,允。
親軍別營啓曰,本營騎士將申定均,尙在任所,上來尙遠,久曠可悶,改差,何如?傳曰,允。
上在景福宮。停常參·經筵。
藥房提調金壽鉉,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敎來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,三品官之毋得過三日循例請牌,曾有定式矣。工曹參議金奎軾,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,假注書張承遠,今日廳座,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
傳曰,左承旨許遞,前望單子入之。
承旨前望單子入之,柳宗植落點。
以李容元囚單子,傳曰,飭已施矣。分揀放送。
內醫院啓曰,進上及諸醫所用鍼子,例有三年一次造成之規,而今年,乃是當次之年依例精造進上後,分給諸醫,何如?傳曰,允。
議政府啓曰,向以公納愆滯事,因兵曹草記,忠州·淸州·泰仁三邑守令,兩湖兵梱,竝爲請罷矣。該曹論勘,事體卽然,而此時梱邑迎送,恐有添弊之慮,竝特爲安徐,使之戴罪擧行,上納未收,刻期督刷之意,申飭,而淸州前倅,間已內遷,置之,何如?傳曰,允。
戶曹啓曰,領府事宋近洙,時在忠淸道沃川地,令地方官,衣資食物輸送,仍令存問之意,分付該道道臣,何如?傳曰,允。
禮曹啓曰,傳曰,嬪宮冠禮日字,今正月望間擇入事,命下矣。令日官金東萬推擇,則今正月十五日午時,坐向,東南爲吉云。以此日時定行,何如?傳曰,允。
義禁府啓曰,因議政府草記,忠州牧使李鎬翼·淸州牧使鄭䎘朝·泰仁縣監李敬翼等,前以待待命拿囚行會,勿施特爲安徐,使之戴罪擧行事,分付各該道道臣之意,敢啓。傳曰,知道。
義禁府啓目,全羅左水虞候朴基琫原情云云。問目內辭緣,泛稱遲晩,刑推得情,何如?判付。啓,除別推議處爲良如敎。
行吏曹判書沈履澤疏曰云云。答曰,省疏具悉。長銓重任,何可輕遞?卿其勿辭行公。
吏曹參判李乾夏疏略曰,臣本庸愚,濫叨本職,歲已改月再易矣。元朝陳賀後政稟,自是銓式莫越,而臣固昧例,當稟不稟,至有喉院之請勘,惶蹙靡措。伏乞亟勘臣當勘之律焉,臣無任云云。答曰,省疏具悉。旣已問備,不必爲引也。卿其勿辭行公。
兵曹判書閔應植疏曰云云。答曰,省疏具悉。本兵重任,何可輕遞?卿其勿辭行公。
上在景福宮。停常參·經筵。
兵曹口傳政事,別營騎士將單申郁朝。
兵曹啓目粘連,啓下是白有亦,慶尙左道暗行御史柳書啓,吏曹回啓內,梱帥·中軍·虞候·營將·邊將·監牧官等乙良,令兵曹稟處事,啓下矣。觀此慶尙左道暗行御史柳書啓,則安東前營將李德雨段,繡啓請令攸司稟處,更無可論爲白乎旀,多大僉使金禎根段,莅已革革地,務葺復之政,衙舍城堞之修理,防卒砲軍之給代,前後捐廩措劃,爲二千餘金是白乎旀,春歉夏殄,貿穀弼賑飢,求藥瘳病,賴活甚衆,稱頌方對是如爲白有臥乎所,如此優異之績,似當施以兒馬賜給之典是白乎矣,係乎恩賞,不敢擅便,上裁敎是白乎旀,前左水使金寅德段,繡啓論列,極爲推奬是白乎矣,梱帥事體,與守令·邊將有異,今姑勿論是白乎旀,其餘梱帥·中軍·虞候·營將·監牧官等段,別無優跡,亦無顯疵,竝只置之,何如?傳曰,允。
義禁府啓目,健元陵獻官徐相祖原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付。啓,依允。
戶曹參議趙東冕疏曰云云。省疏具悉。爾其勿辭察職。
上在景福宮。停常參·經筵。
注書閔哲勳病代,以張榮復爲假注書。
兵曹口傳政事,別營兵房單李文永。
兵曹啓曰,本曹正郞宋台憲,身病猝重,呈狀乞遞,改差,何如?傳曰,允。
奎章閣啓曰,直提學趙東冕,疏批已下,卽爲牌招察任,何如?傳曰,允。
成均館啓曰,今初六日儒生上旬輪次,當爲設行,而大提學未差,不得爲之之意,敢啓。傳曰,知道。
大護軍朴齊寬疏曰云云。答曰,省疏具悉。所請依施。
護軍李容元疏略曰,臣貿昧荒忽,百無肖猶,至於今番綏陵餕餘,悚懍極矣。夫餕餘封進,所係愼重,當於將事之後,趁卽躬呈,而諉託近例,忘信香陪吏之擧行,以致過限入呈,喉臣論罪,揆以邦憲,合置何辟,而囚單甫,恩揀旋行,有若微靑細故,不足深究者然,不敢以苟免爲幸。玆附自劾之義,伏乞亟施臣當勘之律焉。臣無任云云。答曰,省疏具悉。旣已經勘,何必如是爲引?
上在景福宮。停常參·經筵。
政院啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,卽見按撫使南廷順狀啓,則去年九月二十七日封發之穩城前,府使趙羲周公私債無乎事,二十九日封發之霜降事,十月十三日封發之官鎭門聚點事,十六日封發之邊將等到任年月日開坐事,十七日封發之慶興府使李章權到任事狀啓,今始到院,撥路申飭,前後何如,而如是遲滯,事甚稽緩,該按撫使,不可無警,推考,何如?傳曰,允。
又啓曰,漢城府應資人歲首抄啓,自是例也,而知事金在顯資窮事,草記,今始來呈,事體所在,誠極稽忽,當該堂上,不可無警,推考,何如?傳曰,允。
兵曹口傳政事,別營軍司馬單鄭寅學。
弘文館啓曰,副修撰閔羲泰呈辭在外,下番闕直,事甚未安,修撰鄭寅學,上號都監都廳進,副修撰鄭寅昇內閣進,修撰孔在範,卽爲牌招入直,何如?傳曰,允。
承文院啓曰,院吏文學官韓百莘有頉代,幼學沈宜雲差下,付軍職冠帶常仕,何如?傳曰,允。
漢城府啓曰,朝官年八十,士庶年九十以上加資人職姓名,別單書入,而輔國知事金在顯,今年爲八十,旣已資窮,不得循例入錄之意,敢啓。傳曰,知道。
漢城府啓曰,文武科生進雜科回榜人職姓名年歲居住及登科年月日,別單書入之意,敢啓。傳曰,知道。
親軍後營啓曰,本營哨官元益常改差,其代以出身洪鍾赫差下,何如?傳曰,允。
親軍後營啓曰,本營兵房趙羲升,身病甚重,勢難察任,改差,何如?傳曰,允。
親軍右營啓曰,管城將趙存斗,身病甚重,勢難察任,改差,何如?傳曰,允。
親軍別營啓曰,本營哨官魚得璨,身病猝重,勢難察任,改差,何如?傳曰,允。
親軍左營啓曰,卽見花島鎭別將所報,則諸般擧行,極爲浩繁,每多窘絀,難以排備爲辭矣。參商事勢,合有變通,故其加設接濟等節,別單書入之意,敢啓。傳曰,知道。
吏曹啓目,權知承文院副正字金翊洙名字,改以吉洙,前五衛將高濟善名字,改以濟鉉,前主簿金大興名字,改以炳郁,前參奉康益鉉名字,改以仲鉉,出身李憲周名字,改以重周,李宜泰名字,改以宗泰,崔鳳周名字,改以泰永事,告狀,依藝令藝文館給帖,何如?啓,依允。
義禁府啓目粘連,向前朴基琫亦,營務替行,固當審愼,而貪虐不法,若是狼藉,臚列甚的,當律焉逭,以此照律,何如?傳曰,允。
上在景福宮。停常參·經筵。
政院啓曰,玉堂上下番俱空,事甚未安,應敎尹命爕別兼春秋進,副校理王濟肯呈辭出去,修撰鄭寅學上號都監都廳進,副修撰鄭寅昇內閣進,閔羲秦呈辭在外,副應敎朴齊璟,校理李敏英·李義悳,副校理李輔榮,修撰孔在範,竝卽牌招,推移入直,何如?傳曰,允。
又啓曰,臣依定式進詣香室奉審,則香祝樻·祝板袱子,精潔之意,敢啓。傳曰,知道。
傳曰,銓郞有闕之代,前望單子入之。
傳曰,發遣吏郞,諸執事淸齋與否,摘奸以來。
兵曹口傳政事,管城將單吳有善,別營哨官單朴義炯。
承文院啓曰,院吏文學官沈宜雲呈遞代,幼學鄭俊瑢差下,付軍職冠帶常仕,何如?傳曰,允。
親軍左營啓曰,本營兵房李泰鉉,身病甚重,勢難察任,改差,何如?傳曰,允。
義禁府啓曰,朴基琫,係是贓汚流配,依法典不付功議以入之意,敢啓。傳曰,知道。
義禁府啓曰,因慶尙左邊暗行御使柳書啓,吏曹回啓內,玄風前前縣監李恩植,繡衣旣已封庫,令攸司稟處事,啓下矣。兵曹回啓內,安東前營將李德雨,繡啓旣請令攸司稟處,更無可論爲辭,李恩植下去忠淸道公州地云,依例發遣府羅將拿來,李德雨,以洪州營將,時在任所,依例發遣府書吏,交代後拿來,何如?傳曰,待待命拿囚。
義禁府照目粘連,全羅左水虞候朴奎琫矣。本府議啓內,營務替行,固當審愼,而貪虐不法,若是狼藉,臚列甚的,當律焉逭,以此照律,罪杖一百收贖,告身盡行追奪,流三千里定配,私罪奉敎,依允。
上在景福宮。停常參·經筵。
政院啓曰,臣宗植,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣勤政殿月臺,入直禁軍戎器點考則,皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,假注書張承遠,有身病,勢難察任,改差,何如?傳曰,允。
傳曰,禮房承旨與同副承旨,分詣受香諸處,奉審摘奸以來。
傳曰,柑製,再明日通方外爲之,試紙,用大好紙,弘文提學牌招。
傳曰,右副承旨許遞,前望單子入之。
承旨前望單子入之,金學洙落點。
傳曰,負褓商契,已爲處分於該堂上也,左右捕廳則勿論。
傳曰,傳命誤傳之中官李用善,罷職。
傳曰,今番道科,關西旣有示意,則況豊沛之鄕乎?關南·北試券預差中,各一張,特爲榜末。
張承遠改差代,以宋彦會爲假注書。
政院啓曰,玉堂上下番俱空,事甚未安,副校理王濟肯,副修撰閔羲泰,呈辭在外,修撰鄭寅學上號都監都廳進,副修撰鄭寅昇內閣進,副應敎朴齊璟,校理李敏英·李義悳,副校理李輔榮,修撰孔在範,竝卽牌招,推移入直,何如?傳曰,允。
兵曹啓曰,謹依薄衣摘奸宣傳官徐榮九書啓判下,闕內各門薄衣騎兵裴昌一等四十五名處,木各一疋,去核各二斤題給之意,敢啓。傳曰,知道。
銓郞前望單子入之,尹命爕落點。
吏曹口傳政事,兼春秋館記注官單尹命爕。
摘奸宣傳官徐榮九書啓以爲,自建春門至光化門入直軍兵及各門守直騎兵軍處,布諭聖念,細細看審,則入直軍兵,別無呼寒之慮,各門騎兵軍上下所着最薄者,抄出姓名,竝錄于左,建春軍騎兵裴昌一等七名,光化門東西挾騎兵張順五等十六名,迎秋門騎兵皮順明等七名,神武門騎兵成天玉等五名,春生門騎兵崔長祿等五名,秋成門騎兵吉春成等五名,以上四十五名爲白齊。傳曰,衣資令該曹題給事,分付。
又書啓以爲,敬奉傳敎,馳往龍虎營右營·新營·典圜局·上火藥庫·下火藥庫·下都監·下南倉·光熙門·五門水口·興仁之門·惠化門入直軍兵及各門守直軍等,一一詳審,則所着衣服,雖有厚薄之不齊,俱無呼寒之患,光熙門卜直軍李吉男等二名,興仁門卜直軍朴龍伊等二名,惠化門卜直軍李順兆等六名薄着呼寒之狀,實爲矜惻。仍往舟橋·廣通橋流乞幕,則流丐一百五十名,呼寒啼飢,景狀矜惻。故一一勞問後,各別申飭爲白齊。傳曰,空石與顧恤之方,令該廳題給,守門軍薄衣,令該營題給事,分付。
摘奸宣傳官尹景根書啓,以爲,敬奉傳敎,馳往別營·新營·南營·東營·西營·肅靖門·彰義門·敦義門·昭義門·崇禮門入直軍兵及各門守直軍,一一詳審,所着衣服,雖有厚薄之不齊,俱無呼寒之患,彰義門卜直軍金在元等二名,敦義門卜直軍洪福伊等二名,昭義門卜直軍李千石等二名,崇禮門卜直軍李今童等八名薄着呼寒之狀,實爲矜惻。仍往南門外流丐幕,則流丐三十五名,呼寒啼飢,景狀矜惻。故一一勞問後,各別申飭爲白齊。傳曰,空石與顧恤之方,令該廳題給,守門軍薄衣者,令該營題給分付。
承文院啓曰,院吏文學官鄭俊瑢呈遞代,幼學李龜魯差下,付軍職冠帶常仕,何如?傳曰,允。
義禁府啓曰,時囚罪人朴基琫,杖一百流三千里定配,照律公事判付內,依允矣。朴基琫杖一百收贖,告身盡行追奪,平安道中和府流三千里定配,而以議啓目辭意,具罪目依例發遣府羅將,押送配所,何如?傳曰,允。
督辦內務府事金箕錫疏曰云云。答曰,省疏具悉。戎垣重任,何可輕遞?卿其勿辭行公。
直閣兪鎭弼疏曰云云。省疏具悉。爾其勿辭察職。
上在景福宮。停常參·經筵。
藥房副提調尹用求啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮。口傳問安,答曰,知道。
政院啓曰,奏御文字,何等審愼,而義禁府假都事差出草記中,有所漏落,致勤下詢,臣之矇然捧入,不勝惶悚,當該堂上,不可無警,從重推考,何如?傳曰,允。爾亦推考。
傳曰,司謁朴愿植,罪犯罔赦,固難容貸,而特貸一縷,嚴刑二次,遠惡島充軍,勿揀赦前。
弘文館啓曰,下番闕直,事甚未安,修撰鄭寅學上號都監都廳進,副修撰鄭寅昇內閣進,閔羲泰呈辭在外,修撰孔在範,卽爲牌招入直,何如?傳曰,允。
又啓曰,下番闕直,事甚未安,修撰孔在範有身病,鄭寅學上號都監都廳進,副修撰鄭寅昇內閣進,閔羲泰,副校理王濟肯呈辭在外,應敎一員未差,副應敎朴齊璟,校理李敏英,副校理李輔榮,竝卽牌招,推移姑降入直,何如?傳曰,允。
禮曹啓曰,今正月十三日翼宗大王追上尊號,大王大妃殿加上尊號稱慶,王世子賀·王大妃殿·中宮殿儀註及百官賀,大王大妃殿·王大妃殿·中宮殿儀註,直爲書入各殿之意,敢啓。傳曰,知道。
奎章閣啓曰,直閣兪鎭弼,疏批已下,牌招入直,何如?傳曰,允。
宣惠廳啓曰,昨年穡事,比前稍登,給災不多,京畿·嶺南,自今年依例解分磨鍊之意,敢啓。傳曰,知道。
承文院啓曰,院吏文學官李龜魯呈遞代,幼學李春九差下,付軍職冠帶常仕,何如?傳曰,允。
親軍別營啓曰,謹依下敎,字內興仁門卜直軍等處,各木一疋,去核二斤,考例題給之意,敢啓。傳曰,知道。
親軍前營啓曰,謹依宣傳官書啓判下,本營字內敦義門·昭義門卜直軍等處,各木一疋,去核二斤題給之意,敢啓。傳曰,知道。
親軍左營啓曰,謹依宣傳官書啓判下,本營字內崇禮門·光熙門卜直軍等處,各木一疋,去核二斤題給之意,敢啓。傳曰,知道。
親軍後營啓曰,謹依宣傳官書啓判下,本營字內惠化門·彰義門卜直軍等處,各木一疋,去核二斤題給之意,敢啓。傳曰,知道。
義禁府啓曰,明日柑製,通方外爲之時,本府都事皆爲赴擧,只有武都事閔周植一員,而有身病未肅拜,當直入直,無以推移,本府入直及公事回公都事,無以推移,有身病都事,令該曹,口傳相換,假都事二員,亦令該曹,口傳差出,以爲擧行,何如?傳曰,允。
吏曹口傳政事,禁府都事閔周植,監察李哲鎬相換事,承傳。
義禁府啓目粘連,向前徐相祖亦,享帖縱云未見,傳香旣爲失時,事係祀典,法例攸重,施以定配之典,何如?判付。啓,依允。
義禁府啓曰,時囚罪人徐相祖,施以定配之典,議處公事判付內,依允矣。徐相祖,全羅道益山郡定配,而以議啓內辭意,具罪目依例發遣府書吏,押送配所,何如?傳曰,特爲放送。
上在景福宮。停常參·經筵。
政院啓曰,啓聞事體,何等審愼,而卽見統制使李奎顔今春水操設行狀啓,則當請內務府稟處,而以令廟堂稟處者,有違格例,事體所在,極爲未安,原狀啓所當還下送,而係是軍務,雖不得不捧入,而該帥臣,不可無警,推考,何如?傳曰,從重推考。
又啓曰,弘文提學閔種默,旣已承牌,內閣提學金永壽,藝文提學鄭海崙,竝卽牌招,同參考試,何如?傳曰,允。
傳曰,政官牌招開政。
傳曰,幼學閔泳燦·閔愚植,今日政,敎官擬入。
傳曰,都承旨持此御題,與弘文提學,偕往泮宮,試取以來。
傳曰,呈告戶曹參議許遞,今日政差出。
傳曰,在外同敦寧許遞,今日政差出。
傳曰,公州營將李之榮,慶州營將趙羲中相換。
傳曰,有實故玉堂許遞,今日政差出。
政院啓曰,臣敬奉御題,與弘文提學閔種烈,偕往泮宮,柑製儒生試取,則收券爲三百五十七張捧入之意,敢啓。傳曰,知道。
兵曹口傳政事,親軍左營兵房單元禹常。
兵曹口傳政事,親軍後營兵房單趙存斗。
弘文館啓曰,下番闕直,事甚未安,修撰鄭寅學,上號都監都廳進,副修撰鄭寅昇內閣進,閔羲泰呈辭在外,修撰孔在範,卽爲牌招入直,何如?傳曰,允。
吏曹啓曰,童蒙敎官尹雨植·趙東潤,俱以身病,呈狀乞遞,改差,何如?傳曰,允。
吏曹啓曰,竹山府使李奎鴻,身病猝重,不得下去云。罷黜,何如?傳曰,大阜僉使趙存億相換。
又啓曰,前連山縣監金範求,初無守令薦,而矇然擬入,至蒙恩點,原望筒勿施,仍任前職,何如?傳曰,允。
有政。吏批,行判書沈履澤牌招不進,參判李乾夏進,參議閔正植牌招不進,承旨缺。吏批啓曰,行判書沈履澤,參議閔正植竝牌招不進,小臣獨政未安,何以爲之?敢稟。傳曰,仍爲之。以金容元爲應敎,李羲鳳爲修撰,李恒愚爲同敦寧,金貞圭爲戶曹參議,趙昌夏爲禮曹參議,閔泳燦·閔愚植爲童蒙敎官,李容泰爲兵曹正郞,奉朝賀金尙鉉,今加崇祿,生員李完順,今超通政,已上生員回榜人,依法典加資,贈吏判徐善輔,贈左贊成例兼,贈吏參徐有曾,贈吏判知義禁例兼,贈吏議徐廣修,贈吏參同義禁例兼,已上判義禁徐瑨淳三代。
以吏曹參議閔正植牌不進,罷職傳旨,傳曰,只推。
兵批,判書閔應植進饍所進,參判白南益呈辭受由,參議趙文夏進,參知洪憲述病,承旨缺,同知單金斗植,同知加設單趙載觀·金在弼·金瑾·姜世球·高景聖·金壽鉉,僉知三單,河錫洛·具天喜·金炳萬,副司果金大鍾·徐應洙·崔成濟·朴景春·孔在範,副司勇韓百莘,訓鍊僉正金範求,還仍前職事,承傳,竹山府使李奎鴻,大阜島僉使趙存億,已上相換,公州營將李三榮,慶州營將趙羲中,已上相換。
禮曹啓曰,卽接行護軍朴蘭壽單子,則以爲同姓十二寸兄明壽,嫡妾俱無子,以其同姓四寸弟憲壽第二子齊慶,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據而不得登聞者,許令該曹,論理草記,載在法典,而門長朴蘭壽單辭旣如此,朴憲壽第二子齊慶,立爲朴明壽之子,何如?傳曰,允。
承文院啓曰,院吏文學官李春九呈遞代,幼學金宅俊差下,付軍職冠帶常仕,何如?傳曰,允。
上在景福宮。停常參·經筵。
奉朝賀李裕元箚略曰,我東朝殿下寶齡,洽滿八旬,賀儀隔日,臣不敢偃處鄕廬,舁入城陻,粗伸同慶之忱,猝得寒感,蠢動末由,不能效攢祝之辭。伏望諒臣癃癈,罪臣逋慢焉。臣無任云云。答曰,省箚具悉卿懇。愼節奉慮,迨玆同慶之會,亦未得面晤,以予悵缺之懷,想卿戀結之忱。卿其安心,益加調理焉。仍傳曰,此批答,遣史官傳諭。
吏曹判〈書〉沈履澤疏略曰,金吾草記,有所漏書,至承問備之命,震越惶慼,無地自容。奏御文字,何等敬愼,而不察,闕漏至此,孽由自作,罰未蔽辜,何敢以已經莅勘,晏若無故。伏乞亟命司敗,議臣當被之律焉。臣無任云云。答曰,省疏具悉。卽已問備,何必如是爲引?卿其勿辭行公。
答吏曹正郞尹命爕疏曰云云。省疏具悉。所辭中銓郞之任,依施。
傳曰,有實故玉堂許遞,前望單子入之。
玉堂前望單子入之,趙秉升落點。
傳曰,入格儒生入侍。
傳曰,出宮門路,以思政門爲之。
奎章閣啓曰,今此大王大妃殿上冊寶翼日,臣等進詣勤政殿東月臺,請出新冊舊寶,奉安于本院之意,敢啓。傳曰,知道。
弘文館啓曰,下番闕直,事甚未安,修撰鄭寅學,上號都監都廳進,副修撰鄭寅昇內閣進,閔羲泰呈辭在外,新除授修撰李義鳳,卽爲牌招入直,應敎金容元,一體牌招察任,何如?傳曰,允。
又啓曰,下番闕直,事甚未安,修撰李羲鳳有身病,鄭寅學上號都監都廳進,副修撰鄭寅昇內閣進,閔羲泰,副校理王濟肯呈辭在外,應敎金容元有身病,副應敎朴齊璟,校理李敏英,新除授副校理趙秉升,竝卽牌招,推移入直,何如?傳曰,允。
議政府啓曰,賀儀隔日,未付軍職人,令該曹,口傳付軍職,使之參班,何如?傳曰,允。
內務府啓曰,歲再講武,有國大政,許久寢,甚涉疎虞,而第念昨秋穡事,雖云登稔,諸路民力,擧多窘絀,此時徵調,必有相妨。今春八道四都水陸諸操巡歷巡點,竝姑停止。至於官鎭聚點,堤堰移役,另加操飭,期圖實效,稟操之啓,本有定限,而全羅兵營則過期始到,該師臣推考,黃海兵營則尙不來呈,該帥臣從重推考,何如?傳曰,允。
吏曹啓曰,永柔生員李光順,不得登程,白牌成給,何如?傳曰,允。
吏曹啓曰,明日陳賀時,相禮未差之代,口傳備擬以入,何如?傳曰,允。
吏曹口傳政事,以尹命爕爲相禮。
禮曹啓曰,江原道觀察使封進今正月令宗廟·景慕宮等新早藿饍狀,今初七日午時量,開坼則曹,故封進關文,粘連甘結,使該邑陪持吏,依例往于奉常寺,以今初八日薦進之意,單子修啓,啓下矣。卽伏聞過日而不爲擧行云,極爲驚悚,爲先査問於當該陪持吏處,則以爲愚蠢所致,不念日字所重,但以情費之未備,卽陪納于奉常寺,以致過日云矣。薦新單子啓下後,過日未等,萬萬悚惶,該陪持吏,令該曹,照法嚴繩,而宗廟·景慕宮薦新早藿,今十一日薦進,何如?傳曰,允。
又啓曰,寧陵六朔香,明日當爲都受香,而新除授參奉趙秉吉,時在忠淸報恩地矣。李直浩在外,未肅拜,無受香之員云矣。在前寧陵官有故時,有英陵官兼爲寧陵受香之例,今亦依此擧行事,分付,何如?傳曰,允。
景慕宮啓曰,明日望祭時,令李觀永身病沈篤,令該曹,口傳相換,何如?傳曰,允。
兵曹啓曰,明日陳賀時,參判有闕之代,令該曹,口傳差出,以爲進參,何如?傳曰,允。
漢城府啓曰,回榜人前兵使沈宜豊追入別單,書入之意,敢啓。傳曰,知道。
宣惠廳啓曰,向以上納申飭事,已有筵稟行會,而定限已過,萬萬駭然,淸州前牧使鄭䎘朝,黃州前牧使金演壽,順天府使李範晉,平山府使任龍準,載寧郡守金靖鎭,寶城郡守兪達濬,平海郡守朴泰遠,海州判官趙駿鎬,義城縣令宋秉琮,文化〈縣令〉李敏翊,延日縣監南順元,群山僉使鄭煥堯,竝爲先罷黜,令該府拿問,嚴勘道臣,施以越俸之典,其餘諸邑米木布,不計新舊,刻期畢納事,三懸鈴行會,何如?傳曰,允。
兵曹啓曰,今正月十二日巳時立春,正月節改火進上時,宗廟署·社稷署·永禧殿·景慕宮·毓祥宮·宣禧宮·景祐宮,依例改火,奎章閣·議政府·承政〈院〉·侍講院·翊衛司·漢城府,一體頒火之意,敢啓。傳曰,知道。
承文院啓曰,院吏文學官金宅俊呈遞代,幼學李元鎬差下,付軍職冠帶常仕,何如?傳曰,允。
刑曹啓曰,禮曹啓辭內,江原道觀察使封進今正月宗廟·景慕宮薦新早藿膳狀,今初七日午時量,開坼到曹,故封進關文粘連甘結,使該邑陪持吏,依例往付于奉常寺,以今初八日薦新之意,單子修啓,啓下矣。卽伏聞過日而不爲擧行云,極爲驚悚,爲先査問於當該陪持吏處,則以爲愚蠢所致,不念日字所重,但以情費之未備,不卽陪納于奉常寺,以致過日云矣。薦新單子啓下後,過日未薦,萬萬悚惶,該陪持吏,令該曹,照法嚴繩,而宗廟·景慕宮薦新早藿,今十一日薦進事,允下矣。謹按律文,則大明律不應爲條有曰,凡不應得爲而爲之,事理重者,杖八十,罪人崔憲奭,依此律杖八十徵勵放送之意,敢啓。傳曰,知道。
丁亥正月十二日申時,上御興福殿。柑製入格儒生入侍時,同副承旨柳宗植,假注書張榮稷,別兼春秋金喜洙,記事官李石榮,以次進伏。儒生趙東潤·尹雨植·李英勳·尹敎愼·南廷獻,序立階下訖。上曰,史官分左右。宗植曰,儒生多有病,不得待令者,而其外待令儒生,使之進前奏職姓名乎?上可之。入格儒生趙東潤等,以次奏職姓名,退立階下,頒賞行禮訖。退出。上曰,史官就座。仍命退承史,以次退出。
上在景福宮。停常參·經筵。
大殿,詣勤政殿親上冊寶祗迎,入幕次後,藥房·內務府·內閣·政院·玉堂·銓郞口傳問安。答曰,知道。
世子宮,冊寶祗迎入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
上冊寶後,大殿·大王大妃殿·王大妃殿·中宮殿,內務府·內閣·政院·玉堂·銓郞口傳問安。答曰,知道。
世子宮·世子嬪宮,內務府·內閣·政院·玉堂·銓郞·春桂坊口傳問安。答曰,知道。
還內後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府,內閣·政院·玉堂·銓郞·春桂坊口傳問安。答曰,知道。
大殿,世子宮,詣勤政殿陳賀,還內後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務〈府〉·內閣·政院·玉堂·銓郞·春桂坊口傳問安。答曰,知道。
陳賀後,大殿·大王大妃殿·王大妃殿·中宮殿,內務府·內閣·政院·玉堂·銓郞口傳問安。答曰,知道。
世子宮·世子嬪宮,內務府·內閣·政院·玉堂·銓郞·春桂坊口傳問安。答曰,知道。
傳曰,侍衛軍兵毛具,從便爲之。政院啓曰,頒赦事,命下矣。未承授推考傳旨,自本院爻周之意,敢啓。傳曰,知道。
傳曰,侍衛陪衛與排立軍兵,令各其營,乾犒饋。
以司謁口傳下敎曰,不善擧行之當該司鑰,令攸司,從重科治。
傳曰,啓字誤踏之中官李朱夏,從重推考。
政院啓曰,吏曹郞廳來言,百官加下批政事,取稟。傳曰,當日爲之。
傳曰,今日異於他日,輕囚放釋。
傳曰,元朝坐堂受賀時,禮貌官兼輔德相禮,竝加資。
傳曰,元朝親上致詞箋文表裏及陳賀時,禮房承旨對擧承旨·宣敎官·宣箋官·禮貌官·兼輔德,對擧輔德·兼司書·相禮,竝加資。
傳曰,冊寶親上縟儀誕擧,予小子歡欣忭悅,曷以形喩?其在及老之義,宜有志喜之擧,文臣三品侍從·武臣梱帥·蔭官三品準職以上年八十歲人,竝各加一資,市民徭役,限一朔,泮人懸懸房贖,限二十日竝蠲除,以示是日廣慶之意。
傳曰,坐堂受賀時,禮貌官·兼輔德相禮,竝加資。
傳曰,親上致詞箋文表裏及陳賀時,各差備以下,別單書入。
傳曰,親上冊寶時及陳賀時禮房承旨·對擧承旨·宣敎官·宣箋官·禮貌官·兼輔德·兼司書·相禮,竝加資。
傳曰,親上冊寶時,宗廟令,竝陞敍。
傳曰,元朝坐堂受賀時,各差備以下,別單書入。
傳曰,坐堂受賀時,各差備以下,別單書入。
傳曰,親上冊寶及陳賀時,各差備以下,別單書入。
傳曰,上號都監都提調以下,別單書入。
以上號都監都提調以下,別單,傳曰,都提調領議政沈舜澤,鞍具馬一疋賜給,提調鄭範朝·閔種默·洪徹周,各熟馬一疋賜給,都廳趙秉升·鄭寅學,竝加資,郞廳徐雲輔·劉秉洙·金炳幹·李浩善·李承一·金澤秀·朴齊普·金思國·尹肯柱,別工作金寯根·沈圭澤,竝陞敍,監造官趙性觀·閔建鎬·李敏秀·金益弘·趙秉鼎·沈相弼·閔命鎬·姜斗欽·李容憲·南鳳熙·閔丙益·洪在鳳·鄭俊朝·李容輔·尹升求·李鍾殷·李珪承·申·趙崙永·元世洵,竝升六,追上尊號時玉冊文製述官判府事金炳始,內下大豹皮一令賜給,書寫官洪鍾軒,樂章文製述官鄭範朝,禮儀使閔種默,各熟馬一疋賜給,金寶箋文書寫官判府事金弘集,內下大豹皮一令賜給,堂上執禮南奎熙,半熟馬一疋賜給,堂下執禮金世基,捧玉冊官李羲鳳·宋台憲,擧玉冊執事宋完鎭·沈宜弘,褥席執事洪鍾益,擧讀玉冊案執事曺斗煥·朴齊普,褥席執事李裕中,捧金寶官閔羲泰·李俒,擧金寶案執事金思國·李昌世,褥席執事金寯根,擧讀金寶案執事朴命相·李承一,褥席執事李健永,兒馬一疋賜給,大祝金用圭,讀玉冊官李冕榮,讀金寶官南廷益,竝加資,加上尊號時玉冊文製述官奉朝賀金尙鉉,書寫官趙康夏,樂章文製述官閔應植,各熟馬一疋賜給,玉寶箋文書寫官右議政金有淵,內下大豹皮一令賜給,捧玉冊官金若濟·李勝宇,擧玉冊案執事李浩善·趙賢植,褥席執事朴容奭,擧讀玉冊案執事李同和,褥席執事曺錫百,捧玉寶官鄭寅星·愼錫九,擧玉冊案執事洪亮爕·李錫禧,褥席執事李能九,擧讀玉寶案執事黃學淵,褥席執事金澤秀,禮貌官李昌善·李明鎬,各兒馬一疋賜給,別看役姜湕,外職陞敍,崔錫肇·劉埛,察訪待窠擬入,李豊榮·秦尙彧·崔鶴永,竝守令除授,其餘計士·奏時官·日官·寫字官·畫員·錄事·捕校·員役工匠等,竝依例判下施賞。
以親上致詞箋文表裏時及陳賀時各差備以下,別單,傳曰,進表裏尹宜善,內下大豹皮一令賜給,宣敎官金用圭,宣箋官丁理爕,竝加資,展敎官吳鎭東·蔡相夏,展箋官嚴錫瓘·張斗植,捧箋文官鄭道淳,捧表裏李升來·李昌世,輦輿差備官沈宜浩,玉轎差備官趙秉翊,左通禮趙性鎬,右通禮柳冕鎬,贊儀李應達,東西唱徐恒輔·李承稷,宣箋目官李心泰,代獻詞官李纘鎬,各兒馬一疋賜紛,輦輿差備官沈宜景·申復均,竝陞敍,致詞官白虎爕,進詞陪通官李宗權,竝陞六,其餘奏時官,員役樂工等,竝依判下施賞。以親上冊寶表裏及陳賀時,各差備以下別單,傳曰,進表裏尹宜善,內下大豹皮一令賜給,宣敎官鄭寅學,宣箋官丁理爕,竝加資,展敎官吳鎭東·蔡相夏,展箋官嚴錫瓘·張斗植,捧表裏金炳卨·李昌世,輦輿差備官沈宜浩,玉轎差備官趙秉翊,左通禮趙性鎬,右通禮柳冕鎬,贊儀李應達,東西唱徐雲輔·李鼎善,宣箋目官李心泰,代致詞官李纘鎬,香官白文行,正言趙玄星,各兒馬一疋賜給,輦輿差備官沈宜景·申復均,竝陞敍,獻詞官張榮稷,致詞陪進官盧鎭奕,竝陞六,其餘奏時官員役樂工等,竝依例判下施賞。以陳賀坐堂受賀時各差備以下別單,傳曰,師領議政沈舜〈澤〉,內下大豹皮一令賜給,左賓客曺錫輿,右賓客金永壽,左副賓客李載元,右副賓客閔應植,贊善宋秉璿,書筵官金洛鉉·朴性陽,各熟馬一疋賜給,行輔德鄭夏源,半熟馬一疋賜給,禮貌官行兼輔德,對擧行兼輔德李承五,對擧兼司書相禮尹命爕,竝加資,弼善鄭寅學,兼弼善鄭寅昇,文學尹容植,兼文學金春熙,司書金炳秀,說書鄭世源,兼說書李容善,左翊衛金炳洙,右翊衛李純宰,左司禦金永順,右司禦申慶均,左翊贊鄭海年,右翊贊兪起濬,左衛率金炳㴤,右衛率金炳億,左副率李重益,右副率南廷獻,左侍直閔配鎬,右侍直金奉奎,左洗馬金麟洙,右洗馬沈相璜,掌議李奭鎭,東西唱李明鎬·李心泰,代獻詞官李纘鎬,各兒馬一疋賜給,輦輿差備官沈定澤·李承一,玉轎差備官金思國,竝陞敍,其餘奏時官員役樂工等,竝依判下施賞。傳曰,玉冊差備韓珩和·金在寬,竝加資,資窮,令內府調用,金寶差備韓晢東·趙龍翼,竝加資,玉冊差備金弘淳·卞應俊,案差備李昌五·南孝善,褥席差備金璟煥,金寶差備孫錫範·尹九和,案差備金馹駿·禹起鼎,褥席差備金鍾昌,各兒馬一疋賜給。傳曰,承傳色李裕鼎加資,資窮代加,代韓晢東加資,薜里沈恩和·文世顯,掌務李在五·金惟中,竝加資,差備柳源浩·金永應·金永振·康厚根·金世洛·林芝湒,竝內府陞敍。傳曰,玉冊差備李定國·安倬榮,竝加資,資窮,令內府調用,玉冊差備吳殷慶·金東曄,竝加資,尙傳李裕鼎加資,資窮,令內府調用,玉冊差備鄭敦圭·白仁正,案差備鄭順朝·李完淳,褥席差備金喜萬,讀冊案差備林芝澤,褥席差備朴大源,玉寶差備金炳斗·河在頒,案差備朱漢根·邊錫鎭,褥席差備金秉煜,讀冊案差備崔錫斗,褥席差備李漢璣,各兒馬一疋賜給。傳曰,今番賞典中,一人雖兼數事,毋得疊授。
政院啓曰,臣學洙,敬奉聖敎,馳往義禁府,取都囚案,則無時囚。故仍往典獄署,取閱囚徒案,則連坐罪人五人,應坐罪人二名,公錢不納罪人七名,因傳敎,刑配間嚴囚罪人二名,不可以輕囚論,故玆仍囚,其餘各司直囚罪人皮甲乭等五名,係是輕囚,放竝依傳敎放送之意,敢啓。傳曰,知道。
又啓曰,卽者吏曹郞廳來言,政事當日爲之事,命下,而行判書沈履澤,參判李乾夏,參議閔正植,俱以病不來,不得開政云,竝卽牌招,何如?傳曰,允。
弘文館啓曰,下番無他推移之員,不得已以上番,姑降入直之意,敢啓。傳曰,知道。
又啓曰,下番姑降入直,事甚未安,修撰鄭寅學上號都監都廳進,副修撰鄭寅昇內閣進,閔羲泰呈辭在外,修撰李義鳳,卽爲牌招入直,何如?傳曰,允。
禮曹啓曰,今此稱慶陳賀時,諸道所封箋文中,鳳山郡守安鼎玉,遂安郡守李東弼,珍島府使柳冀先,中和府使李根澔,定平府使具然恒,雖非應封官,俱以別軍職封進矣。一體看審捧入之意,敢啓。傳曰,知道。
禮曹啓曰,翼宗大王追上尊號,大王大妃殿加上尊號,乃是國家莫大之慶,設科取士,亦係應行之典,今番慶科,以何科設行,而何間擇吉乎?敢稟。傳曰,除初試庭試爲之,日字,來三月望間擇入。
禮曹啓曰,大王大妃殿寶齡八旬,祗告廟社,頒赦中外,此誠國家莫大之慶,設科取士,亦係應行之典,今番慶科,以何科設行,而何間擇吉乎?敢稟。傳曰,除初試庭試爲之,日字,來三月望間擇入。
敦寧府啓曰,今此翼宗大王追上尊號,大王大妃殿加上尊號,今已禮成矣。卽當紀載於御牒·譜冊,依例修整次,設都監之意,敢啓。傳曰,知道。
兵曹啓曰,今日勤政殿親臨陳賀時,禁軍別將李元會,有身病,不得擧行,以一番內禁將鄭愚植,使之兼別將擧行,何如?傳曰,允。
吏曹啓曰,在前頒赦時,有別歲抄書入之例,今番則何以爲之?敢稟。傳曰,書入。
兵曹啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
親軍海防營草記,謹依下敎乾犒饋分給之意,敢啓。傳曰,知道。
承文院啓曰,院吏文學官李元鎬呈遞代,幼學安秉允差下,付軍職冠帶常仕,何如?傳曰,允。
敎中外大小臣僚·耆老·軍民·閑良人等書,王若曰,孝以顯親爲先,廟德可觀於七世,禮者緣情而起,慈徽誕稱於八旬。賁餙追加彝章,復告遐邇有衆。恭惟體元贊化錫極定命聖憲英哲睿誠淵敬隆德純功篤休弘慶洪運盛烈宣光濬祥堯欽舜恭禹勤湯正啓天建統神勳肅謨乾大坤厚廣業永祚莊義彰倫行健配享基泰垂裕熙範昌禧敦文顯武仁義孝明大王殿下,三宗正體,重華溫恭。聰明睿知之姿,巍巍天縱上聖,躬格修治之學,孜孜日新極功。務本之開堂,寓深意奉薄歸厚,愼獨之刻石,服聖訓閑邪存誠。華緞亟改於斑衣,日用亦皆質矣,墮粒必輟於玉食,天賜不可䙝焉。逮夫萬幾之代聽,大哉一初之敦化。治爲要於九經四勿,念玆釋玆名言玆,徧爾德於百姓群黎,熙也皞也驩虞也。勤宵旰之憂,備水旱之警,政先四窮,饗宗廟以敬,承殿宮以歡,孝源百行。立壇藏皇明之紀,愾寤歎於風泉,冊綃象農夫之勞,知艱難於稼穡。居儲位近二十載,綿寶籙於千萬年,刺使守相輒親咨,無微不燭,侍御僕從罔非正,所寶惟賢。香案置四課書,弁誠勤之二字,燕寢揭一幅畫,鑑治亂於百王。辛壬之大義講明,亂孽從此知戢,丁亥之滯讞親判,幽枉由是得伸。肆乃大德難名,所以至治莫尙。亦惟我孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定徽安欽倫大王大妃殿下,厚地載物,率土歸仁。奉純元而頌騰,嗣徽助之深成之遠,贊寧考而德著,配聖富而儉貴而勤。含孔光大之規,和氣常在於宮禁,淑愼齊莊之性,敎令不出於閨闈。磐石泰山,肇自二南風化輝星潤,誕啓百世本支,頃於簾帷之賁治,乃有邦基之益鞏。德邁宣后之御極,抗衮冕於危疑,功媲媧皇之補天,轉綴旈於呼吸。凡厥斥邪衛正,旣嚴且明,以至發帑賑貧,如傷若恫。建正衙於先甲,勉沖人肯構肯堂,定大策於橫庚,膺上天命吉命哲。顧寡昧叨承丕緖,而洪芘奉有隆恩。瞻粹容於璇宮,怳若耳提而面命,仰英猷於慈殿,欣然心授而口傳。式至于今,樂利賢親,沒世不忘,無非敎,雨露霜雪入人者深,有若上天之無聲。丕顯哉謨,丕承哉烈。殆同陽春之布澤,所過者化,所存者神,猗寶算克躋遐齡,宜廟殿竝擧縟禮。歡今愴古,增孺慕於見墻,輝後光前,溢邦慶於愛日。乃聖乃神,乃武乃文,於不顯先庥,得位得祿,得壽得名,于玆受介福。測蠡規管,雖未盡形容嘉謨,檢玉泥金,亦庶幾揄揚來許。乃於本年正月初二日,謹奉冊寶,進上翼宗大王尊號曰,立經亨通成獻昭章,仍於十三日,謹奉冊寶,加上大王大妃殿尊號曰,洪慶聖化。追闡於貽燕,大書特書,毋儀加隆於思齊,養至尊至,于是也兩慶竝湊,其祝千歲皆呼,叶上下大同之情,玆宣十行鳳綍,推中外胥欣之意,載播肆赦鷄竿。自本月十三日昧爽以前,除謀反大逆謀反子孫謀殺毆罵祖父母父母妻妾謀殺夫奴婢謀殺主謀故殺人魘魅蠱毒關係國家綱常贓汚强竊外雜犯死罪以下徒流付處,安置充軍,已至配所未至配所已發覺未發覺已決定未決,正咸宥除之。敢以宥爲前事相告言者,以其罪罪之,在官者各加一資,資窮者代加。於戱,斂時福錫厥民,擧斯世躋之壽域,俾爾昌熾,王政必先,施仁同我太平,群生皆有自樂。故玆敎示,相宜知悉。藝文提學鄭海崙製進。
丁亥正月十三日申時,上詣勤政殿。親上大王大妃殿加上尊號冊寶致詞箋文,受賀頒赦時,行都承旨尹用求,行左承旨金文鉉,右承旨閔泳駿,左副承旨金學洙,右副承旨趙秉弼,同副承旨柳宗植,假注書缺,別兼春秋尹命爕·金喜洙·尹容植·李茂魯·趙衡夏·李石榮,直提學閔泳煥·趙東冕,檢校直閣朴鳳彬·金文鉉·鄭夏源·金世基,直閣兪鎭弼,檢校待敎金宗圭·金用圭·鄭寅昇,校理李義德,副修撰鄭寅昇,以次侍立。時至,通禮跪啓請外辦,上具遠遊冠·絳紗袍,乘輿出萬始門,藥房提調金壽鉉,副提調尹用求進前奏曰,侵早勞動,聖體,若何?上曰,一樣矣。由思政門,仍詣勤政殿降輿所,通禮跪啓請降輿,上降輿。通禮導上詣褥位北向立,王世子隨詣行禮,通禮跪啓請執圭,用求跪進圭,上執圭。用求進前奏曰,百官今當就位,出標信開作門,何如?上曰,以已下標信擧行,可也。宗親文武百官入就位。用求奏曰,對擧承旨,何承旨爲之乎?上曰,右副承旨爲之。通禮跪啓請鞠躬四拜興平身,上行四拜禮,宗親文武百官皆行四拜禮,道禮跪啓請搢圭,上搢圭跪,代致詞官讀致詞訖。承文院都提調捧致詞函,箋文函,以次跪授承旨,承旨以次跪受以進上,以次受之。以授泳駿·秉弼,泳駿·秉弼跪受,還置於案。通禮跪啓請執圭,上執圭,通禮導上詣祗迎位,泳駿·秉弼,捧致詞箋文函,置於龍亭,由正路出。通禮跪啓請鞠躬上,鞠躬,過後,上平身,仍釋圭,承旨跪受圭,上入小次。泳駿·秉弼,隨龍亭,詣大王大妃殿閤門外,捧致詞箋文函,授尙傳以入,還至殿階,上冊寶時至,通禮跪啓請出次,上出次。贊禮跪啓請搢圭,跪上,搢圭跪,奉冊官·奉寶官,各捧冊函寶盝,以次跪,授都監都提調。都監都提調跪受,以次跪進,上以次跪受。以授泳駿·秉弼,泳駿·秉弼,跪受,以次安于案,贊禮跪啓請執圭,俯伏興平身,少退跪。上執圭,俯伏興平身,少退跪。讀玉冊官仁昌君李冕榮,讀玉冊訖。冊函還置于案,讀金寶官行護軍南廷益,讀金寶訖。寶盝還置于案,贊禮跪啓請俯伏興平身,上俯伏興平身,贊禮跪啓請禮畢,上入小次。陳賀時至,陳賀時至,通禮跪啓請出次,上出次,陞座。通禮跪啓請執圭,上執圭,贊儀唱鞠躬四拜興平身,宗親文武百官行四拜禮,仍跪,代致詞官讀致詞訖。贊儀唱俯伏興四拜興平身,宗親文武百官,皆行四拜禮。承旨臨階西向立,稱有敎,贊儀唱跪,宗親文武百官跪,宣敎官修撰鄭寅學,宣敎訖。贊儀唱俯伏興平身,宗親文武百官,行四拜禮,贊儀唱跪,搢笏,三叩頭。宗親文武百官,跪,搢笏,三叩頭,贊儀唱山呼,宗親文武百官,拱手加額曰千歲,山呼,曰千歲,再山呼,曰千千歲。贊儀唱出笏,俯伏興四拜興平身,宗親文武百官,出笏,行四拜禮,宣箋目官,宣箋目訖。贊儀唱跪,宗親文武百官跪,宣箋官宣箋訖。贊禮唱平身,宗親文武百官平身,通禮跪啓禮畢。時·原任大臣進前,各殿問候訖。通禮跪啓請乘輿,上乘輿,由思政門。承旨請出標信解嚴。上還內,諸臣,以次退出。
上在景福宮。停常參·經筵。
藥房副提調尹用求啓曰,親上冊寶,聖孝冞光,臨殿受賀,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,玉堂上下番俱空,事甚未安,校理李敏英,副校理王濟肯,副修撰閔羲泰呈辭在外,校理李義悳差祭,副修撰鄭寅昇內閣進,副校理一員未差,應敎金容元,副應敎朴齊璟,修撰李羲鳳,竝卽牌招,推移入直,何如?傳曰,允。
自今日至明日弛禁,傳曰,禮房承旨馳詣宗廟·景慕宮,奉審摘奸以來。
傳曰,右承旨·右副承旨許遞,前望單子入之。
承旨前望單子入之,趙臣熙落點,趙南軾添書落點。
傳曰,秋曹堂上竝許遞,今日政差出。
注書閔哲勳病代,以金昶源爲假注書。
傳曰,中官鄭海俊,世子宮中官李成夏,百官加親授。
傳曰,副護軍兪鎭學,同春秋除授。
傳曰,在外同敦寧許遞,今日政差出。
傳曰,大司成許遞,今日政差出。
傳曰,有實故玉堂許遞,今日政差出。
傳曰,工判外,工曹堂上竝許遞,今日政差出。
傳曰,同經筵許遞,今日政差出。
傳曰,銓郞未差之代,前望單子入之。
銓郞前望單子入之,鄭寅昇落點。
傳曰,金吾堂上竝許遞,今日政差出。
傳曰,兼司書有闕之代,前望單子入之。
兼司書前望單子入之,閔宗植落點。
傳曰,兼輔德有闕之代,今日政差出。
傳曰,吏曹參判有闕之代,前望單子入之。
吏曹參判前望單子入之,徐鶴淳落點。
禮曹,來戊子式年進士鄕漢城試初試,八月十七日,生員鄕漢城試初試,同月十九日,武科鄕漢城試初試,九月初十日,雜科初試同月十五日。
吏曹啓曰,東學敎授閔宗植,以其身病,呈狀乞遞,改差,何如?傳曰,允。
有政。吏批,行判書沈履澤,參判李敦夏牌不進,參議閔正植進。吏批啓曰,行判書沈履澤,參判李敦夏,竝牌招不進,小臣獨政未安,何以爲之?敢稟。傳曰,只出緊任。以金中植爲副應敎,南廷綺爲副校理,高時勉爲副修撰,閔泳駿爲兼輔德,徐瑨淳爲判義禁,朴齊寬·南廷益爲知義禁,李承五爲刑曹判書,兪鎭學爲同義禁,金弘圭·李冕榮·閔泳駿爲同經筵,趙存禹爲右尹,趙秉升爲工曹參議,鄭寅學爲兵曹參議,金用圭爲刑曹參議,尹命爕爲大司成,丁理爕爲兵曹參知,金永迪爲東學敎授,閔泳駿爲刑曹參判,趙秉弼爲工曹參判,閔宗植爲相禮,李恒信爲同敦寧,金鶴羽爲典圜局委員,兼輔德李承五,行護軍南廷益,已上今加資憲,仁昌君李冕榮,今加嘉義,前承旨閔泳駿·趙秉弼,今加嘉善,副司果金用圭·丁理爕,副校理趙秉升,修撰鄭寅學,相禮尹命爕,已上今加通政加資,前兵使沈宜豊,今加資憲,武科回榜人,依法典加資,右參贊徐瑨淳,今加崇政,行大護軍李翊奇,今加正憲,行護軍李勉宇·盧鎭衡·李進斗,已上今加資憲,行護軍韓致肇·蔡相淳·蔡東陽·柳惠魯·徐明淳·李夏圭·鄭羽采·李晅愚·鄭來錫·鄭東纘·韓慶衍·權璉夏·李寅周·李應華·尹滋久·李恒信,已上今加嘉義,年八十歲人,各加一資,前都事金鎭權,今超通政,年七十,侍從臣父加資,協判內務府事單閔泳駿,左參贊單徐瑨淳,右參贊單金壽鉉,兵曹參議單丁理爕,參知單鄭寅學,竹山府使李奎鴻,大阜島僉使趙存億,已上相換事,承傳。
兵批,判書閔應稙進饌所進,參判鄭周永病,參議鄭寅學未肅拜,參知洪憲述進,承旨缺,同知單李震明,同知加設單李麟冕·鄭煥鉉·金仁俠,僉知三單,兪鎭華·邊得圭·具然春,副司果宋文爕,副司勇沈相雲·鄭煥鎔。
奎章閣啓曰,明日,卽觀文閣大奉審日次,奉謨堂奉審日次,時·原任閣臣進詣擧行之意,敢啓。傳曰,知道。
奎章閣啓曰,臣等請出大王大妃殿冊寶,奉安于本院之意,敢啓。傳曰,知道。
宗親府啓曰,翼宗大王追上尊號,大王大妃殿加上尊號,今已成禮,卽當紀載於璿源譜略,而國朝御牒·八高祖竝王妃世譜,一體修正矣。在前如此之時,或有設廳之例,多有本府擧行之例,今番則何以爲之乎?敢稟。傳曰,自本府擧行。
禮曹啓曰,以大王大妃殿寶齡八旬慶科取稟草記,傳曰,除初試庭試爲之,日字,來三月望間擇入事,命下矣。以翼宗大王追上尊號,大王大妃殿加上尊號慶科取稟草記,傳曰,除初試庭試爲之,日字,來三月望間擇入事,命下矣。兩次慶科,當爲合設擧行,科名,以大王大妃殿寶齡八旬,翼宗大王追上尊號,大王大妃殿加上尊號合三慶慶科庭試稱號,而在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
吏曹啓曰,別歲抄書入事,命下矣。居中居下勿揀赦前,一體書入乎?敢稟。傳曰,一體書入。
承文院啓曰,卽見盛京禮部咨文,則上年秋季統巡會哨緣由事也,回咨,按例撰出,以爲入送之地,何如?傳曰,允。
親軍別營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
親軍右營啓曰,本營軍司馬李奎鵬,身病甚重,勢難察任,改差,何如?傳曰,允。
觀象監啓曰,禁漏兼敎授朴玟奎仕滿代,前主簿韓應錫轉差,何如?傳曰,允。
吏曹參判李乾夏疏曰云云。答曰,省疏具悉。所請依施。
上在景福宮。停常參·經筵。
世子嬪宮冠禮後,大殿·大王大妃殿·王大妃殿·中宮殿,內務府·內閣·政院·玉堂·銓郞口傳問安。答曰,知道。世子宮·世子嬪宮,內務府·內閣·政院·玉堂·銓郞·春桂坊口傳問安。答曰,知道。
藥房提調金壽鉉,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
政院啓曰,親除授右承旨趙臣熙,同副承旨趙南軾,竝卽牌招,何如?傳曰,允。
又啓曰,玉堂上下番俱空,事甚未安,校理李敏英,副校理王濟普,副修撰閔羲泰呈辭在外,副修撰一員未差,應敎金中植,副應敎朴齊璟,校理李義德,副校理南廷琦,修撰李羲鳳·高時勉,竝卽牌招,推移入直,何如?傳曰,允。
傳曰,政官牌招開政。
傳曰,弼善未差之代,今日政差出。
傳曰,在外敦寧都正許遞,今日政差出。
傳曰,知經筵竝許遞,今日政差出。
以統制使缺狀啓,進上生靑魚,尙未捉得,封進靡期,惶恐待罪事,傳曰,勿待罪事,回諭。
以司謁口傳下敎曰,熟設所,自今日始役,而郞廳以下輪回入直處所內,別軍職,廳爲之,堂上則臨時輪回事,分付。
以司謁口傳下敎曰,進饌正日內外賓頒花唱名記,自本所,修正以入,二品以上問安進字擧案,自吏兵曹,捧納本所事,卽爲知委,而首拱花,令該次知牌將,率出匠頒給,散花十朶,具曲釘等待,內賓床入侍時,擧行女伶,預先量宜分定,饌品重湯處所以萬歲門外,設油遮日等待,而饌品,預先入設,饌品排設圖及饌品單子,夜進饌及翼日會酌再翼日會酌班次圖,竝修正以入夜進饌翼日會酌·再翼日會酌時味數一味三器爲之,器數,兩色漢果口子湯,秀魚蒸,磨鍊,紗燈籠左右或懸或豎,外賓在外人,自本所,行關知委,在京人,一體知委事,分付。
以司謁口傳下敎曰,左命婦班首,以貞敬夫人金氏,右命婦班首,以貞敬夫人徐氏爲之,頒花唱名記,竝爲修正以入事,分付。
以司謁口傳下敎曰,翼日會酌,與夜讌,參互丁丑年例磨鍊,再翼日會酌,與夜讌,依此磨鍊,進饌所堂郞致詞,亦令本所製進,殿座與座堂儀仗,置之事,分付。
以司謁口傳下敎曰,進饌時,本所堂上郞廳,亦依外賓例,入參行禮事,分付。
以司謁口傳下敎曰,左營所送免稅結錢中,五千兩,自今爲始,移送梨園事,分付。
吏曹口傳政事,兼春秋館記注官單鄭寅昇。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等,進詣觀文閣,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
侍講院啓曰,新除授兼司書閔宗植,時在忠淸道公州地,書筵入番事緊,請斯速乘馹上來事,下諭,何如?傳曰,允。
又啓曰,新除授兼輔德閔泳駿,事當牌招,而時値夜深,待明朝牌招,何如?傳曰,允。
又啓曰,新除授兼輔德閔泳駿,除拜刑曹參判矣。宮官例不得兼帶刑獄之官,兼輔德閔泳駿所帶刑曹參判之任,今姑改差,何如?傳曰,允。
又啓曰,新除授弼善金永迪,事當牌招,而時値夜深,待明朝牌招,何如?傳曰,允。
吏曹啓曰,奉常寺正李冕柱,成均館典籍張炳翊,俱以身病,呈狀乞遞,竝改差,何如?傳曰,允。
禮曹啓曰,以大王大妃殿寶齡八旬,翼宗大王追上尊號,大王大妃殿加上尊號合三慶慶科庭試,卽日放榜,擇日放榜取稟草記。傳曰,擇日放榜事,命下矣。令日官金東萬推擇,則文武科庭試,來三月十五日,放榜同月二十七日午時爲吉云,以此日時定行,何如?傳曰,允。
吏曹啓曰,郭山郡守朴準成,身病猝重,不得下去云。罷黜,何如?傳曰,薪島僉使李鎰相換。
有政。吏批,判書沈履澤,參議閔正植進,參判李乾夏牌招不進,以下缺,以尹起晉爲副修撰,金永迪爲弼善,李承五·南廷益·李世宰爲知經筵,嚴錫瓘爲奉常正,吳璟泰·南喆老·鄭東纘爲同敦寧,鄭勉洙爲典籍,鄭南植爲機器局司事,行護軍李碩·趙羲泰,已上今加嘉義,前都正吳璟泰·李種淵,已上今加嘉善,副司果尹孝植,今加通政,已上朝官年八十,依法典加資。
兵批,判書閔應植進饌所進,參判鄭周永進,參議丁理爕,參知鄭寅學未肅拜,承旨缺,同知加設單李啓炤·黃文漢·安奭鎬,僉知三單,趙東哲·黃鍾崙·黃達順,副司果金寬錫·金永歡·太興善,副司猛李龜魯·李春九。
承文院啓曰,院吏文學官安秉允呈遞代,幼學金忠鉉差下,付軍職冠帶常仕,何如?傳曰,允。
承文院啓曰,院吏文學官金忠鉉呈差代,幼學金亨鎭差下,付軍職冠帶常仕,何如?傳曰,允。
別營啓曰,右別將李敎一,身病猝重,勢難察任,改差,何如?傳曰,允。
上在景福宮。停常參·經筵。
政院啓曰,三品官之毋得過三日循例請牌,曾有定式矣。刑曹參議金用圭,大司成尹命爕,除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。
又啓曰,判義禁徐瑨淳,除拜後過三日不爲出肅,依定式推考警責,仍卽牌招察任,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,趙同熙添書落點。
宗親府啓曰,昨年大王大妃殿加上尊號禮成後,璿源譜略修呈,尙未告訖矣。今此修呈時,跋文製述官,令政院,稟旨擧行,諸般擧行,一遵前草記施行,何如?傳曰,允。
政院啓曰,璿源譜略跋文製述官,令政院稟旨擧行事,允下矣。譜牒跋文,文衡當爲撰進,而大提學未差,何以爲之?敢稟。傳曰,前前大提學製進。
弘文館啓曰,新除授副修撰尹起晉,卽爲牌招察任,何如?傳曰,允。
內務府啓曰,圖們界址覆勘事,向有北評咨文矣。勘界使李重夏,使之三月旬間起程,更爲訂期會勘,何如?傳曰,允。
承文院啓曰,院吏文學官金亨鎭呈遞代,幼學金璡鉉差下,付軍職冠帶常仕,何如?傳曰,允。
義禁府啓曰,淸州前牧使鄭䎘朝,黃州前牧使金演壽,順天府使李範晉,平山府使任龍準,載寧郡守金靖鎭,寶城郡守兪達濬,平海郡守朴泰遠,海州判官趙駿鎬,義城縣令宋秉宗,文化縣令李敏翊,延日縣監南順元,群山僉使鄭煥堯等,竝拿問嚴勘事,承傳啓下矣。鄭䎘朝·金演壽等任所未及上來,李範晉·兪達濬·朴泰遠·趙駿鎬·宋秉宗·李敏翊·南順元等,俱在任所,金靖鎭,下去忠淸道溫陽地云。依例發遣府書吏·羅將,竝拿來,任龍準·鄭煥堯等,亦在任所,任龍準,差兼管後拿來,鄭煥堯,交代後拿來,何如?傳曰,待待命拿囚。
領議政沈舜澤箚曰云云。答曰,省箚具悉卿懇。卿其勿辭,安心領授。仍傳曰,此批答,遣史官傳諭。
吏曹參議閔正植疏曰云云。省疏具悉。所請依施。
上在景福宮。停常參·經筵。
政院啓曰,來二十一日,朝參日次矣。敢稟。傳曰,停。
兵曹口傳政事,親軍別營別將單金寅浩,軍司馬單金永迪,右營軍司馬單朴彝陽。
承文院啓曰,院吏文學官金璡鉉呈遞代,幼學李在璣差下,付軍職冠帶常仕,何如?傳曰,允。
左邊捕盜廳啓曰,潛蔘一款,國之大禁,而機校張壽命,於坡州石方串里酒幕,潛蔘罪人徐仁石,執贓捕捉,則其舅鄭弘允,嗾囑本里居前守奉官金敎成,多發洞民,捉入其家,縛打無節,幾至死境,奪通符斷紅絲,徐仁石·鄭仁弘仍爲隱避,而幾日後所奪通符,使人傳送,事甚駭惋。捕校之如非關係公事,則法司猶不得捉去,昭著定式,而酒肆甘聽悖類之慫慂,鄕村恣行蔑法之擧措,此專由臣溺職之致,不勝惶恐待罪之意,敢啓。傳曰,知道。罔念法意,奪去通符,無難毆打,究厥所爲,極爲無嚴。前守奉官金敎成,嚴刑一次,遠惡地定配,嗾囑之漢,令秋曹,嚴刑一次,遠惡地減死定配,其勿待罪。
刑曹啓曰,左邊捕盜廳啓辭內,潛蔘一款,國之大禁,而譏校張壽命,於坡州石方串里酒幕,潛蔘罪人徐仁石,執贓捕捉,則其舅鄭弘允,嗾囑本里居前守奉官金敎成,多發洞民,捉入其家,縛打無節,幾至死境,奪通符斷紅絲,徐仁石·鄭仁弘,仍爲隱避,而幾日後所奪通符,使人傳送,事甚駭惋。捕校之如非關係公事,則法司,猶不得捉去,昭著定式,而酒肆甘聽悖類之慫慂,鄕村,恣行蔑法之擧措,專由臣溺職之致,不勝惶恐待罪之意,敢啓。傳曰,知道。罔念注意,奪去通符,無難毆打究厥所爲,極爲無嚴,前守奉官金敎成,嚴刑一次遠惡地定配,嗾囑之漢,令秋曹,嚴刑一次,遠惡地減死定配,其勿待罪事,批下矣。謹依批旨,潛蔘罪人徐仁石,嗾囑罪人鄭弘允,星火捉上來事,嚴關知委於該道道臣,而待押來擧行之意,敢啓。傳曰,知道。
上在景福宮。停常參·經筵。
傳曰,政官牌招開政。
政院啓曰,行吏曹判書沈履澤,參判徐鶴淳牌不進,推考傳旨,今方捧入,而開政命下之後,如是違牌,事甚未安。參議趙同熙在外,判書·參判,竝更牌招,何如?傳曰,允。
傳曰,在外吏曹參議許遞,前望單子入之。
內務府啓曰,海路要衝,置鎭設坊,所以備瞭望而戒陰雨者也。巨文島之未遑固圉,極其疎虞,不宜一向延拖。漢城判尹李元會,經略使差下,令該曹,口傳下批,使之斯速下往,相其形止,看其事力,設鎭方略,論理發聞後稟處,何如?傳曰,允。
議政府啓曰,卽見忠淸兵使洪在羲狀啓,則以公納收刷事,淸州前牧使鄭䎘朝,令該曹稟旨還任矣。凡守令去就,事關軍務外,帥臣不得擅使,自是莫越之式,而今此狀請,大違格例,此狀辭勿施,該兵使,施以譴罷之典,何如?傳曰,允。
兵曹啓曰,大王大妃殿寶齡八旬,翼宗大王追上尊號,大王大妃殿加上尊號合三慶慶科庭試,來三月十五日設行事,自禮曹推擇啓下,而武科則例有初試,依定式分京外試取矣。吉日,令日官崔性弼推擇,則來二月十九日爲吉云。以此日擧行,而取考謄錄,則在外慶科庭試,取人之數多寡不同,或取三四百人,或取五六百人,今番則取幾人乎?敢稟。傳曰,取五百人。
承文院啓曰,院吏文學官李在璣呈遞代,幼學李圭益差下,付軍職冠帶常仕,何如?傳曰,允。
承文院啓曰,月食已過,禮部回咨,按例撰出,以爲入送,何如?傳曰,允。
親軍右營啓曰,本營兵房白南益,身病甚重,勢難察任,改差,何如?傳曰,允。
平安監司南廷哲疏曰云云。答曰,省疏具悉。此時此任,何可輕遞?卿其勿辭,益勉旬宣之責。
上在景福宮。停常參·經筵。
政院啓曰,行吏曹判書沈履澤,參判徐鶴淳,再牌不進,推考傳旨,今方捧入,而開政命下之後,如是違牌,事甚未安,參議未差,判書·參判,所當更爲牌招,而係是一日三牌,何以爲之?敢稟。傳曰,牌招。
又啓曰,卽者義禁府都事來言,時囚罪人金敎成,當爲嚴刑發配,而判義禁徐瑨淳,知義禁朴齊寬·南廷益,傡有身病,只有同義禁兪鎭學一員不得備員開座云。判義禁·知義禁,竝卽牌招,何如?傳曰,允。
傳曰,永禧殿·景慕宮展拜,今二十五日爲之。
傳曰,其時當該承旨推考。
傳曰,有實故玉堂許遞,今日政差出。
傳曰,呈告工曹判書在外,同敦寧竝許遞,今日政差出。
傳曰,未肅拜吏曹參判許遞,今日政差出。
傳曰,呈告禮曹判書許遞,今日政差出。
傳曰,在外敦寧都正許遞,今日政差出。
吏曹參議前望單子入之,李愚冕落點。
吏曹口傳政事,經略使單李元會。
政院啓曰,新除授吏曹參議李愚冕,一體牌招,何如?傳曰,允。
侍講院啓曰,新除授兼司書閔宗植,自鄕上來云,卽爲牌招察任,何如?傳曰,允。
吏曹啓曰,安山郡守李明宇呈狀內,矣身身病猝重,萬無還官之望云,罷黜,何如?傳曰,德山郡守宋益老相換。
又啓曰,金井驛察訪金興柱,以其身病,呈狀乞遞,改差,何如?傳曰,利仁察訪李鍾益相換。
又啓曰,成均館典籍韓永元,以其身病,呈狀乞遞,改差,何如?傳曰,允。
有政。吏批,行判書沈履澤牌招不進,參判未差,參議李愚冕進,承旨缺。吏批啓曰,行判書沈履澤牌招不進,參判未差,小臣獨政未安,何以爲之?敢稟。傳曰,只出緊任。以閔泳駿爲吏曹參判,趙秉翊爲副應敎,南周元爲修撰,兪鎭學爲刑曹參判,鄭海崙爲禮曹判書,南廷益爲工曹判書,鄭羽泰·尹泰先·權思健爲同敦寧,李章沼爲敦寧都正,金永迪爲司僕正,閔泳駿爲同義禁,閔泳序爲典籍,朴永學爲兵曹佐郞,承文博士單張正植,著作單金熙圭,正字單鄭恒鎭,副正字單趙昌均,兼弼善單金永迪,郭山郡守朴準成,薪島僉使李鎰,已上相換事,承傳。
兵批,判書閔應植進饌所進,參判鄭周永,參議丁理爕病,參知鄭寅學進,承旨缺。以李錫勳爲舒川僉使,同知加設單林致根·任杰·鄭東來,僉知二單,朴基勳·辛奇錫,副司果林得秀·張順範,副司猛李元鎬·李在璣。
禮曹啓曰,卽接前監役韓用斗所志,則以爲族兄用修,嫡妾俱無子,以其同姓十二寸弟用德第二子商履,欲爲繼後,兩家諸族,相議完定,而養家父母俱爲作故,拘於常規不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長韓用斗所訴旣如此,韓用德第二子商履,立爲韓用修之後,何如?傳曰,允。
承文院啓曰,院吏文學官李圭益呈遞代,幼學李容珏差下,付軍職冠帶常仕,何如?傳曰,允。
上在景福宮。停常參·經筵。
藥房副提調尹用求啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,判義禁徐瑨淳,知義禁朴齊寬·南廷益牌不進,推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
傳曰,公事遲滯之差備中官邊錫鎭汰去。
以司謁口傳下敎曰,今番禁軍將除授人,竝許用履歷。
弘文館啓曰,新除授副應敎趙秉翊,修撰南周元,竝卽牌招察任,何如?傳曰,允。
侍講院啓曰,行兼輔德閔泳駿,除拜同義禁矣。宮官,例不得兼帶刑獄之官,行兼輔德閔泳駿所帶金吾之任,今姑許遞,何如?傳曰,允。
交涉統理通商事務衙門啓曰,幼學尹喜泰,濟衆院主事加差下,令該曹,口傳下批,何如?傳曰,允。
機器局啓曰,幼學李豊植,司事差下,令該曹,口傳下批,何如?傳曰,允。
吏曹口傳政事,機器局司事單李豊植。
承文院啓曰,院吏文學官李容珏呈遞代,幼學宋寬熙差下,付軍職冠帶常仕,何如?傳曰,允。
刑曹啓曰,向因左邊捕盜廳啓辭,坡州牧潛蔘罪人捕捉時,嗾囑之鄭弘允,發關本道,待押來擧行事,蒙允矣。鄭弘允,今纔捉上矣。謹依傳敎,罪人鄭弘允,嚴刑一次後,全羅道康津縣古今島遠惡島減死定配所,卽爲押送之意,敢啓。傳曰,知道。
刑曹啓曰,傳曰,司謁朴愿植,罪犯罔赦,固難容貸,而特貸一縷,嚴刑二次,遠惡島充軍,勿揀赦前事,命下矣。謹依傳敎,罪人朴愿植,嚴刑二次,全羅道靈光郡莅子島,遠惡島充軍定配所,適値不用杖日,待用杖,嚴刑準二次後,卽爲押送之意,敢啓。傳曰,知道。
刑曹啓曰,陵園所屬犯松委折,先已査覈啓聞,而追後押上者,亦爲嚴覈,則長陵書員金慶雲所供內以爲,陵所橋梁修築時,中松二十株,小松四株,果爲斫伐云。守僕李長祿所供內以爲,陵上守護及奉審擧行而已,犯斫等事,本無干涉云。山直李石乭所供內以爲,與書員金慶雲所招,別無異同云。章陵書員金完吉所供內以爲,以垓字內作門橋修改所用大松二株,中松七株,小松十四株,果爲斫伐云。守僕朴性學所供內以爲,犯斫等事,初不相關云。山直張仁哲,以巡山守護等節,不得待令云。齊陵書員張萬吉所供內以爲,中松三株,小松五株,以蠱損風落之致,果爲斫伐云。守僕安萬吉,山直權達成等所供內以爲,與書員張萬吉所招,別無異同云。厚陵書員崔千吉所供內以爲,陵所橋梁修築次,中松三十株,小松十一株,果爲斫伐云。守僕田默石所供內以爲,祭享時擧行而已,犯斫等事,實所不知云。山直梁靑吉所供內以爲,與書員崔千吉,同爲斫伐云。顯陵書員朴潤植所供內以爲,犯斫委折,實所不知云。前書員李奉達所供內以爲,大松三株,中松九株,小松十九株,因蠱損風落,果爲斫伐云。守僕林啓奉山直田揷沙伊,以其身病,俱不待令云。溫陵書員金貴得所供內以爲,大檜三株,中松五株,雜木四十五株,果爲斫伐,入用於祭享時火木云。守僕黃周億所供內以爲,犯斫等事,初不干涉,山直李甲乭,昨冬身故,姑未出代不得待令云。崇陵書員黃長春所供內以爲,以紅箭門修改所用,大松二株,中松十一株,果爲斫伐,其餘所犯,前書員金興祿必詳知之云。前書員金魯福所供內以爲,中松三十株,小松五十三株,果爲犯斫云。守僕宋春福,病不待令,山直崔聖俊,昨冬身故,亦不得待令云。順昌園書員元用基所供內以爲,小松九株,以祭享時所用,果爲斫伐,而守僕·山直,本無名色,不得待令云。思陵書員朴大吉所供內以爲,大檜十三株,年久朽傷,果爲斫伐,中松二十七株,小松八十三株,松蟲之致,又爲斫伐,用於祭享時火木云。守僕鄭次孫取供內以爲,斫伐等事,實無參涉,山直柳判孫,齊室守直,不得待令云。明陵書員韓景學所供內以爲,犯斫委折,實不知云。前書員秦好錫所供內以爲,中松三十株,小松三十九株,果因松蟲而斫伐,用於祭享時火木云。守僕鄭興用所供內以爲,犯斫等事,果不參涉云。山直李壽吉所供內以爲,此等事,果未知得,前山直金珠玉,昨年六月身故,不得待令云矣。觀此諸供,渠輩之無難犯斫,綻露莫掩,而敢以稱托之說,領售倖逭之計,究厥罪狀,實係罔赦,依律勘處,在所不已,而陵屬之姑未捉上者,押來擧行,何如?傳曰,允
兵曹啓曰,禁軍別將李元會,身病猝重,勢難察任,改差,何如?傳曰,允。
親軍海防營啓曰,本營軍司馬李耕稙,以其身病,勢難察任,今姑改差,何如?傳曰,允。
上在景福宮。停常參·經筵。
政院啓曰,來二十五日,朝參日次矣。敢稟。傳曰,停。
又啓曰,吏曹參判閔泳駿,除拜後過三日不爲出肅,依定式推考警責,仍卽牌招察任,何如?傳曰,允。
傳曰,政官牌招開政。
傳曰,右副承旨許遞,前望單子入之。
承旨前望單子入之,李命宰落點。
傳曰,在外同敦寧·敦寧都正,竝許遞,今日政差出。
傳曰,兵曹參議·參知,竝許遞,今日政差出。
傳曰,前正李容準,敦寧都正除授。
傳曰,彦陽縣監李鍾林,鐵山府使尹泳翰,堂上宣傳官加設竝付。
以司謁口傳下敎曰,永禧殿展拜後,詣景慕宮時,道路,以水標橋·梨峴新路爲之,以此定式。
以司謁口傳下敎曰,自今以後,春桂坊中如有拿推,先捧遞差傳旨事,著爲定式。
政院啓曰,左司禦金永順,左衛率金炳祖,右侍直金奉圭等,俱以前任齋郞拿處事,命下矣。竝依定式,遞差傳旨捧入之意,敢啓。傳曰,知道。
兵曹,慶科庭試武科時規矩,鐵箭三矢,一百十步,片箭三矢,一百二十步,一巡三中,柳葉三矢,一百十步,一中,鳥銃三柄,一巡一中,講書粗以上五技取三技落點。
兵曹啓曰,今此動駕時,堂上侍衛,不可不備,而參知鄭寅學呈辭受由,不得進參。令政院,稟旨變通,仍令該曹,以在京無故人口傳差出,待下批牌招,以爲進參之地,何如?傳曰,許遞。
吏曹啓曰,德山郡守宋益老,安山郡守相換事,命下矣。以前任新寧縣令·宜寧縣監,方在解由未出中,何以爲之?敢稟。傳曰,勿拘。
又啓曰,禮賓主簿金延根,西學敎授李南珪,奉常主簿尹榮大,俱以身病,呈狀乞遞,竝改差,何如?傳曰,允。
有政。吏批,行判書沈履澤,參議李愚冕,竝牌招不進,參判閔泳駿進,承旨缺。吏批啓曰,行判書沈履澤,參議李愚冕,竝牌招不進,小臣獨政未安,何以爲之?敢稟。傳曰,仍爲之。以趙秉弼爲同義禁,李根秀爲兵曹參義,洪時衡爲兵曹參知,李鍾淵·鄭來錫·蔡東陽爲同敦寧,李耕稙爲西學敎授,尹秉觀爲彦陽縣監,金永珪·金商說·沈裕爕爲敦寧都正,李敏秀爲器機局司事,宋完鉉爲司僕正,趙庸夏爲司饔主簿,鄭載鎭爲引儀,沈奎澤爲監察,李啓好爲長津府使,尹秉俊爲繕工主簿,車有聲爲奉常主簿,李五應爲光陵參奉,閔泳大爲長興主簿,尹相耇爲禮賓主簿,朴文夏爲掌樂主簿,趙正顯爲鐵山府使,敦寧都正單李容準,前都正李章沼,今加嘉善,年八十,加一資,前都正尹致三,今加嘉善,副司果李喆熙·黃有稙·張命猷,已上今超通政,朝官年八十,依法典加資,行護軍李容晦,今加嘉義,副護軍金元根·鄭海朝,已上今加嘉善,朝官年九十,依法典加資,安山郡守李明宇,德山郡守宋益老,金井察訪金興桂,利仁察訪李鍾益,已上相換事,承傳。
以吏曹參議李愚冕牌不進罷職傳旨,傳曰,只推。
兵批,判書閔應植進饌所進,參判鄭周永進,參議丁理爕病,參知洪時衡未肅拜,承旨缺。以張周翼爲獨仇味僉使,同知加設單金驥浩·鄭在煥·朴昌德·金永煥,訓鍊主簿加設單,洪在駿,副司果蘇錫政·高濟亨,副司猛金宅俊·安秉允·金忠鉉。
禮曹啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十六日,臣曹與戶曹堂上,進去奉審後,稟處,何如?傳曰,允。
承文院啓曰,院吏文學官宋寬熙呈遞代,幼學李鍾琰差下,付軍職冠帶常仕,何如?傳曰,允。
親軍前營啓曰,本營軍司馬鄭寅昇,身病甚重,勢難察任,改差,何如?傳曰,允。
義禁府啓曰,因左邊捕盜廳草記批旨內,前守奉官金敎成,嚴刑一次,遠惡島定配事,命下矣。金敎成,嚴刑一次,訊杖第三十度後,全羅道康津縣,遠地定配,而以批旨內辭意,具罪目依例府羅將押送配所,何如?傳曰,允。
上在景福宮。停常參·經筵。
王大妃殿誕日,大殿·大王大妃殿·中宮殿,內務府·內閣·政院·玉堂·銓郞·百官口傳問安。答曰,知道。
王大妃殿,內務府·內閣·政院·玉堂·銓郞·百官單子問安。答曰,知道。
世子宮·世子嬪宮,內務府·內閣·政院·玉堂·銓郞·春桂坊·百官口傳問安。答曰,知道。
政院啓曰,右副承旨李命宰,今日不爲仕進,卽爲牌招,何如?傳曰,允。
以司謁口傳下敎曰,各陵園員役,姑爲保放,待其官員議處,更爲等待事,分付秋曹。
吏曹,敦寧都正單李容準,今加通政除授事,承傳。
兵曹口傳政事,禁軍別將單李容益,海防營軍司馬單金喜洙。
禮曹啓曰,大報壇祭享,每年三月上旬內,擇日設行事,曾有定式矣。吉日,令日官崔浚推擇,則來三月初三日爲吉云。以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
進饌所啓曰,今此內進饌夜進饌儀注,翼日會酌,翼日夜讌儀注書入,而內進饌,夜進饌諺書儀注,書入大王大妃殿,內進饌諺書儀注,書入中宮殿,內進饌夜進饌儀注,再翼日會酌夜讌儀注,書入世子宮,內進饌諺書儀注,書入世子嬪宮之意,敢啓。傳曰,知道。
統理交涉通商事務衙門啓曰,前監察林永烋,博文局主事加差下,令該曹,口傳下批,何如?傳曰,允。
承文院啓曰,院吏文學官李鍾琰呈遞代,幼學洪弼厚差下,付軍職冠帶常仕,何如?傳曰,允。
典圜局啓曰,本局司事尹琪,身病甚重,呈狀乞遞,改差,何如?傳曰,允。
親軍別營啓曰,本營兵房李文永,身病甚重,勢難察任,改差,何如?傳曰,允。
上在景福宮。停常參·經筵。
傳曰,公事遲滯之中官李朱夏,從重推考。
兵曹啓曰,再明日動駕時,堂上侍衛,不可不備,而參判鄭周永,以海防營兵房,先廂隨駕,不得進參。令政院,稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,博文局主事單林永烋。
兵曹口傳政事,前營軍司馬單閔宗植。
承文院啓曰,院吏文學官洪弼厚呈遞代,幼學金龜漢差下,付軍職冠帶常仕,何如?傳曰,允。
親軍別營啓曰,本營兵房李文永,身病甚重,勢難察任,改差,何如?傳曰,允。
刑曹啓曰,謹依下敎,各陵園員役,姑爲保放,待其官員議處,更爲等待事,分付之意,敢啓。傳曰,知道。
京畿監司金明鎭疏略曰,臣以無似,偏蒙鴻渥,觀風承流之地,蔑一稱塞,有百僨誤。迺者各陵園墓敬謹之地,有亂斫犯葬起墾之變,各年奉審守令,承命査實現告,而守令之失檢,在辛巳,不在庚辰。誤以庚辰西南道春奉審豊德府使李元會,秋奉審仁川府使鄭志鎔,矇然渾入於現告之中,致此做錯,厥咎何居?玆敢短章自劾,伏乞亟降威罰焉。臣無任云云。答曰,省疏具悉。雖有可據,不無失檢,卿則施以重推之典。
上在景福宮。停常參·經筵。
政院啓曰,卽者兵曹郞廳來言,明日動駕時別侍衛,不可不備,而判書閔應植賓客進,不得擧行云,何以爲之?敢稟。傳曰,次堂擧行。
又啓曰,明日大駕詣永禧殿,入齋室後,大王大妃殿問安,何承旨進去乎?敢稟。傳曰,右副承旨進去。
傳曰,政官牌招開政。
傳曰,明日還宮時,貢市堂上,率貢市人,待令于光化門外。
傳曰,呈告判義禁許遞,前望單子入之。
金吾堂上前望單子入之,判義禁沈履澤落點。
傳曰,呈告藝文提學許遞,今日政差出。
傳曰,在外臺諫·同敦寧·敦寧都正竝許遞,今日政差出。
傳曰,公事不審之中官金應鉉,從重推考。
傳曰,出宮內門路,以思政門爲之。
以司謁口傳下敎曰,進饌正時,以辰初初刻爲之。
兵曹口傳政事,親軍別營兵房單白南益,右營兵房單金泰郁。
議政府啓曰,貢市堂上金永壽·李喬翼,俱有身病,明日詢瘼時,無以擧行,竝改差,其代行戶曹判書鄭範朝,協辦內務府事趙康夏差下,何如?傳曰,允。
進饌所啓曰,外賓元弼常·李載星·尹定善·趙秉政,令該曹,口傳任軍職冠帶常仕,何如?傳曰,允。
吏曹啓曰,童蒙敎官閔泳燦,以其身病,呈狀乞遞,改差,何如?傳曰,允。
有政。吏批,行判書沈履澤,參判閔泳駿,竝牌招不進,參議李愚冕進,承旨缺。吏批啓曰,行判書沈履澤,參判閔泳駿,竝牌招不進,小臣獨政未安,何以爲之?敢稟。傳曰,只出緊任。以李羲鳳爲掌令,韓永元·南翊元爲持平,曺錫輿爲藝文提學,李章沼·宋一瓚·蔡相淳爲同敦寧,趙秉升爲敦寧都正,李容準爲工曹參議,李鳳鎬爲平山府使,李晉和爲童蒙敎官,李顯穆爲忠烈祠,參奉行護軍鄭重愚·姜泰鉉,已上今加嘉義,年八十加資,前僉知吳翼爕,今加嘉善,副司果金龍,前都事柳相璿·林山春,已上今超通政,朝官年八十,依法典加資,兼養賢直長單李勉宰,兼春秋單黃補淵。
兵批,判書閔應植進饌所進,參判金綺秀肅拜進,參議李根秀病,參議洪時衡進,承旨缺,同知加設單蔡東仁,宣傳官單李鍾林·尹泳翰,已上今加折衝,加設單付事,承傳。副司猛金亨鎭·金璡鉉·李珪益。
承文院啓曰,院吏文學官金龜漢呈遞代,幼學李心鉉差下,付軍職冠帶常仕,何如?傳曰,允。
義禁府啓曰,明日動駕時,大駕各差備,王世子各差備,都事當爲磨鍊,而本府都事,多有身病,無以推移,假都事七員,令該曹,口傳差出,以爲分排擧行,何如?傳曰,允。
刑曹啓曰,當該司鑰趙昌顯,從重科治,啓目判付內,分揀放送事,命下矣。謹依判下,司鑰趙昌顯,分揀放送之意,敢啓。傳曰,知道。
上在景福宮。停常參·經筵。
大駕王世子,詣永禧殿,入齋室後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。大王大妃殿·王大妃殿,遣承旨口傳問安。答曰,知道。
展謁還入齋室後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
仍詣景慕宮,入齋室後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
展謁還入齋室後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
還宮後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
藥房提調金壽鉉,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,侍衛軍兵毛具,從便爲之。
政院啓曰,臣以大王大妃殿·王大妃殿問安進去下直之意,敢啓。傳曰,知道。
傳曰,都承旨馳詣宗廟·永寧殿,奉審以來。
傳曰,隨駕隨輿留陣軍兵,令各其營乾犒饋。
傳曰,貢市堂上,率貢市人入侍。
奎章閣啓曰,守宮檢校直閣李承純,卽爲牌招,何如?傳曰,允。
禮曹啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先蠶壇·星壇·先農壇·馬祖壇,南郊南壇·雩祀壇·漢江壇·司寒壇·北郊祈雨壇·厲壇次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又啓曰,臣種默,與戶曹判書臣鄭範朝,進謁皇壇奉審,則奉室第一位座榻袱,第三位扆榻袱·座榻袱·黃紬褥·奉安百花席,竝破傷,大草屯四件,壇上黃花席一件,座面紙一件,饌卓四座,饌卓巾四件,黃帞一件,樽卓一座,樽卓巾一件,省器卓一座,大牲匣二坐,木豆二坐,黃陽傘一雙,黃蓋一雙,龍勺只三箇,鍮燭臺一坐,燈盞臺具一坐,香爐一坐,樽缸一座,大爐一座,鍮爵一座,爵板一坐,甲黃幕一浮內四幅,甲黃帳一浮內三幅,內簷甲黃帳二浮內二幅,甲黃帳二浮內二幅,油遮日六浮道里具內二十張,白布遮日一浮內二幅,白木內揮帳二浮內一幅,白木外揮帳二部內一幅,黃綿絲大束乼二艮衣,綿絲中束乼二艮衣,黃綿絲小束乼二艮衣,廣別大束乼二艮衣,從享位白布遮日一浮內一幅,白布揮帳一部一幅,中束乼一艮衣,小束乼一艮衣,排設竹十箇,饌幕白布遮日一部內一幅,小束乼三艮衣,敬奉閣大草屯四件,黃細木袱一件,闕字牌面帳奉安黃花席二張,彩花登每三件,竝破,改備修補事,分付各該司,何如?傳曰,允。
奎章閣啓曰,大駕今已還宮,守宮檢校直閣李承純,依定式減下,何如?傳曰,允。
政院啓曰,卽者義禁府都事來言,今日動駕時,衛外擊錚罪人李瑞珪等一百六十五名,依例移送秋曹之意,敢啓。傳曰,知道。
兵曹啓曰,謹依下敎,隨駕隨輿軍兵等處乾犒饋分給之意,敢啓。傳曰,知道。
親軍別營啓曰,謹依下敎,隨駕隨輿與留陣軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,乾犒饋分給之意,敢啓。傳曰,知道。
丁亥正月二十五日巽時,大駕與王世子,詣永禧殿展拜。仍詣景慕宮展謁擧動入侍時,行都承旨尹用求,行左承旨金文鉉,右承旨趙臣熙,左副承旨金學洙,右副承旨李命宰,同副承旨趙南軾,假注書缺,別兼春秋金春熙·尹容植·李茂魯·閔宗植·金永迪·趙衡夏·李石榮·權潚,提學金永壽,直提學閔泳煥·趙東冕。檢校直閣朴鳳彬·金文鉉·鄭夏源·金世基,直閣兪鎭弼,檢校待敎鄭寅昇,校理李敏英,修撰高時勉,以次侍立。時至,通禮跪啓請外辦,上具翼善冠·衮龍袍,乘輿由萬始門,出思政門。藥房提調金壽鉉,副提調尹用求進前奏曰,侵早勞動,聖體,若何?上曰,一樣矣。通禮跪啓請降輿乘輦,出光化門,通禮跪啓請駕少住,敎侍臣上馬畢。命書傳敎曰,侍衛軍兵毛具,從便爲之。又命書傳敎曰,貢市堂上,率貢市人,待令,通禮跪啓請進發,至永禧殿紅箭門外,通禮跪啓請降輦陞輿,上降輦乘輿,通禮前導,由東夾門以入,至降輿所,通禮跪啓請降輿,上降輿,入齋室。少頃,通禮跪啓請出次,上改具冕服·玉帶·赤舃以出,通禮導上詣版位西向立,通禮跪啓請執圭,承旨跪進圭,上執圭,行望殿禮。通禮跪啓請鞠躬四拜興平身,上鞠躬四拜興平身,通禮導上由東門以入,陞自東階,詣第一室,次詣各室奉審訖。通禮導上還出東門外,通禮跪啓請釋圭,上釋圭,承旨跪受圭,通禮導上入齋殿,時·原任大臣進前問候缺。少頃,通禮跪啓請外辦,上改具翼善冠·衮龍袍以出,通禮跪啓請乘輿,上乘輿,由東夾門,至紅箭門外。通禮跪啓請降輿乘輦,進發,至宗廟前路,通禮跪啓請降輦,上降輦,步過,通禮跪啓請乘輦,上乘輦,進發至景慕宮大門外。通禮跪啓請降輦乘輿,上降輦乘輿,通禮前導,由東夾門以入,至降輿所。通禮跪啓請降輿,上降輿,入齋室。展謁時至,通禮跪啓請出次,上改具冕服以出,通禮跪啓請執圭,承旨跪進圭,上執圭。通禮導上詣版位,跪啓請鞠躬再拜興平身,上鞠躬再拜興平身,通禮導上由東階,陞詣廟內奉審訖。仍詣望廟樓,入就位,行四拜禮,仍詣廟內奉審訖。通禮跪啓請釋圭,上釋圭,承旨跪受圭,通禮導上還入齋室。傳曰,都承旨詣宗廟·永寧殿,奉審以來。出傳敎傳曰,隨駕隨輿軍兵,令各其營乾犒饋。少頃,通禮跪啓請外辦,上改具翼善冠·衮龍袍以出,通禮跪啓請乘輿,上乘輿出宮大門外,通禮跪啓請降輿乘輦,上降輿乘輦,進發至宗廟前路,通禮跪啓請降輦,上降輦步過,通禮跪啓請乘輦,上乘輦,至光化門外。傳曰,貢市堂上,率貢市人入侍。詢瘼訖。入光化門·思政門,通禮跪啓請降輦乘輿,承旨請出標信解嚴。上還內,諸臣,以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
承文院啓曰,院吏文學官李心鉉呈遞代,幼學李昇會差下,付軍職冠帶常仕,何如?傳曰,允。
上在景福宮。停常參·經筵。
進饌後,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上口傳問安。答曰,知道。
世子宮·世子嬪宮,藥房·內務府·內閣·政院·玉堂·銓郞·春桂坊朝廷二品以上口傳問安。答曰,知道。
以司謁口傳下敎曰,今日,當賜饌頒花矣。問安後,時·原任大臣·奉朝賀·承史·閣臣·玉堂·春桂坊·內務堂郞二品以上·六曹兩司堂上,竝留待之意,令政院知委。
傳曰,今日異於他日,輕囚放釋。
以司謁口傳下敎曰,翌日再翌日會酌正時,以正日例,辰初初刻爲之。
以司謁口傳下敎曰,明日會酌時,內務府堂上·時原任閣臣·春桂坊·入直玉堂承史入參。
以司謁口傳下敎曰,稧屛,依丁丑年例爲之,儀軌廳處所,前內弓房爲之物力,與戶曹,限二千兩區別,如或不足,自親軍營,隨所入上下,員役會同日,量宜作定事,分付。
政院啓曰,臣南軾,敬奉聖敎,馳往義禁府,取考因徒案,則時囚罪人金炳祖等五十八人,以前任齋郞,罪犯俱係不輕,故仍傡囚。仍詣典獄署,取閱囚徒案,則緣坐罪人五名,應坐罪人二名,公錢不納罪人六名,因傳敎刑配間嚴囚罪人一名,辭緣推覈間嚴囚罪人三名,不可以輕囚論。故玆仍囚,其餘他錢不報,各司直囚全德心等七名,係是輕囚,故竝依傳敎放送之意,敢啓。傳曰,知道。
景慕宮啓曰,令朴齊瑛,身病沈重,朔祭時不得進參,令該曹,口傳相換,及時擧行之地,何如?傳曰,允。
上在景福宮。停常參·經筵。
進饌翼日,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞口傳問安。答曰,知道。
世子宮·世子嬪宮,藥房·內務府·內閣·政院·玉堂·銓郞·春桂坊口傳問安。答曰,知道。
藥房副提調尹用求啓曰,日吉辰良進饌禮成,忭祝之忱,中外唯均,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
以司謁口傳下敎曰,今番進饌後,稧屛,只以進饌酌與春桂坊擧行。
以司謁口傳下敎曰,再翌日會酌時,內務堂上·時任閣臣·承史·入直春桂坊入參。
議政府啓曰,卽見全羅左道暗行御史李萬敎別單,則其一,舟橋司革罷後,船主輩,百僞滋生,許多漕弊,莫可收拾,復設舟司,申明舊制事也。籌船則有籌船之弊,賃船則有賃船之弊,可謂一而二二而一也。纔因右繡別單,有所稟覆,而舟司之旣罷旋復,亦係難塡,姑爲置之。其一,雲峰縣距漕倉,殆近三百里,上納之際,冗費夥多,民情搔擾,依龍潭例,稅米太,以錢木參半,砲糧米,以代錢磨鍊事也。念彼民情,參諸邑勢,繡單所陳,容或無怪,而若以鄰邑之例,援以爲請,則似不止雲峰一縣而已。況米儲之告絀,莫今日若乎?置之。其一,興陽縣無亡結八百結,每年虛留,稅納無期,限十年蠲減事也。該邑近成弊局,陳結又此夥多,窮蔀白徵,實所務惻,令道臣,築底査櫛報來後,裁處。其一,各邑原結外加斂,切勿擧論之意,另飭遵行事,加斂卽法外也。守令敢行法外之事,而按察之地,任他勿問而然乎?聞甚駭歎,査發論啓,施以嚴勘,而如或掩冥,則先自道臣,難免重究。其一,康津縣,處在兵水兩營之間,營屬無憚,官令不行,該縣監陞爲府使,以文蔭堂上之秩高望重者擇送事也。居官而盡職,做事而見孚,則雖處兩梱之間,何所不宜?惟在其人之能否,此則置之。其一,光州進士奇東純,南原幼學權敎憲,茂朱前同敦寧柳燾,合施簡奬之典事也。其一,同福幼學吳熙琇,合施簡奬之典,鎭安故學生金大源,全州故學生白玄鎭,合施旋貤之典事也。此兩條,依例令各該曹稟處,何如?傳曰,允。
又啓曰,卽見全羅右道御史沈相學別單,則其一,積年舊逋中,執籌船主免稅主羅州各島導掌,前御營廳執事所逋條,竝有各司公文,難以再徵於民,而均是居住京中,自本道,實無徵捧之道,姓名穀數,竝爲開錄於査正事成冊事也。俱是京人所逋,則自本道,實難徵捧,令各衙門,考閱成冊,按名督刷事,分付。其一,稅穀停退,從玆以往,切勿擬論,檢田則嚴防冒錄,俵災則特用寧失。從實執摠後,十月開倉,二月畢捧,而如有愆納者,二月望前,守令親執稅簿,抄其多數,報監營刑配,如或循私掩護,該守令,施以罷黜事也。稅穀許停,或由於爲災民不獲已之政,而檢執之節,必從精實,朝令本自申嚴,惟在營邑之築底綜察,至若開倉發船,厥有定規,苟或違越,焉逭當律?依繡單另飭本道。其一,各邑米太錢木,隨其月當,準數發送後,勿計多少,報于監營,監營米太,依例啓聞,錢木,馳報京司,則計其程限,如有違越。關問該道監營,監營則捉上吏鄕,督捧上送,而京司該掌,若或掩護過限,不爲關問,致愆於考尺,則道臣隨卽論報,俾爲防奸。一一考尺後,狀聞事,近來分納之愆欠,其弊不一。內而各衙,外而營邑,互相照檢,計程考限,則掩滯也奸弄也。安得無禁防之道乎?繡單條陳,旣詳且明,以此行會該道,毋或有如前疎忽之歎。其一,賃船主,亦多京船主,而初無句管,弊將難矯,舟橋司,依前復設。船主執籌時,領長幾名,擇其稍饒者,各各縣保裝發。時自監營,別遣摘奸後,領騎監色,眼同騎船,船漢若犯逋,則勿踰旬朔,卽令施法,米三十石以上,不限年充軍定配,百石以上,施以梟警,若在遠則收其妻孥,定屬奴婢,所逋條徵,捧於領長事也。舟司復設,亦有其論,而在昔籌船之弊,不下於賃船矣。其革其沿,極涉難愼,所請姑爲置之,船漢犯逋,當律自在,令京外,恪遵勿撓。其一,漕倉之內,各有邑庫,稅穀勿爲混積,分留典守,及其裝載,各該守令,躬往點檢,定監色眼同領騎而裝發,前邸債報給,切勿擧論。犯逋沙工,捉囚京廳後,還下送之弊,嚴加防塞,而施法之節,亦依京江船主例之意,使各該司及各道各邑倉,定式施行事也。穀主邑之只受漕倉移文,不督京司原尺,亦一弊源也。從玆以往,捧留典守,點檢領騎等節,一遵定例施行,而裝發前邸債報給,尤極可駭。此一款,更勿擧論,而復或有此習,則該守令與倉官,竝施重勘,至於負逋沙工之還送原籍官,自京倉,難於徵刷而然,其何以一切防塞乎?令各該衙門,酌量事勢而處之。其一,格浦倉革罷後,稅船賣於法聖·聖堂兩倉,以其,船價立殖,補用於雇卒代給之需矣。間有釐正節目,今旣限滿,行將勿施,則雇卒給代,無他措劃。七山洋漁稅之屬於法聖者,移付格浦鎭,依例上納,取其羨餘,俾爲給代,兩倉船價殖利錢,永爲勿施事也。船價殖利,果係兩漕倉難支之瘼,而今旣陳滿,自當勿施。然格浦雇卒給代,勢將措劃,則漁稅移付,在格鎭雖云可幸,於法聖,得無爲妨,關問道臣後,量處。其一,靈嚴·海南,處在兵·水兩營之間,稅納相持,校卒侵虐,俱以武弁初倅,莫可枝梧,從玆以往,必以秩高守令,各別擇差,使之管轄事也。亶在乎人存政擧,不在乎秩高階卑,此則置之。其一,沃溝縣所在親軍營納訓屯土,荐歉之餘,指徵無處,甲申條本色上納,實無其道,限五年停稅,使之勸起復摠事也。民散地荒,稅無可徵,自甲申條,限五年特令蠲停。其一,楸子島,移屬濟州之後,各樣公納,專事愆滯,該島還屬本郡,邑隷誅求之弊,令道臣,嚴加防塞事也。該島之移付濟州,未始不由於邑隸誅,求而然矣。況伏奉旣移還屬,亦難愼之判敎,移屬一款,置之,且年前特設鎭將,使之管轄矣。如復有邑屬侵逼之弊,則令本鎭,大則報營,小則自斷,以爲別般禁徵之道。其一,聖堂倉難支之弊,卽監營邸債錢格浦船錢也。倉屬,符同邸吏,出債濫用,移彼公錢,報其舊債,每年利條,至過萬金,若不矯捄,則稅穀必復虛留,且倉隷輩,或有設鎭之願,竝關問該道,爛商善處事也。旣承成命設鎭,置將專管漕務,不須更論。其一,守宰數遞,實是大弊,從玆以往,當該邑上納,如有過當者,勿拘多少,切勿擬望事也。一邑數遞,百瘼俱滋,況許多州縣乎?凡公納過當,自有解由拘礙,以此申飭銓曹。其一,吏任出差時,捧賂守令,施以贓律,準朔徵出事也。所謂任賂名目,傷廉沒恥,孰甚於此?視贓律加倍勘律事,已有年前著式,又因嶺繡別單,方申明提飭。其一,羅州前參奉奇宇萬,長城前監役金祿休,合任贊襄之職,興德故士人金大仁,古阜贈判書朴斗元,合施綽稧之典,全州前五衛將金序,靈岩幼學李鍾震,合施揀奬之典,烈女全州故士人李錫根妻林氏,合施旌褒事也,竝依已例,令各該曹稟處,何如?傳曰,允。
又啓曰,卽見忠淸左道暗行御史鄭寅興別單,則其一,結政紊亂,改量是亟,而木川一境,最爲甚焉。另飭各邑,從實量尺事也。卄載一量,金石著式,而近來修擧無聞,奸僞漸滋,陳墾莫辨,虛實相混,揆以田政,攸重,良極寒心,而此非猝乍可辨之事,先就最甚,漸次釐正,必不至如今日之紊亂,行會道臣,期收其效。其一,各邑五稅上納,若過當限,則該守令論罷,該吏施以梟警。不飭之道臣,別般警責事,壤賦所收名目不一,輕重緩急,自有次第,邑用營納之先於正供軍需,今觀繡單,不覺駭歎。事體之顚倒,法意之乖舛,顧何如哉?依此嚴飭道臣,謄布列邑,以爲別般懲創之地。其一,各邑守令,另飭愼揀,如非大故與箇滿者,必令久任責成事也。古者致治之要,不外乎愼擇久任,而今也遞易相續,弊瘼隨集,民邑之憂,靡所止屆,另飭銓曹,準苽前毋得移遷。其一,凡係公穀上納,非値大無之歲,勿許蠲蕩詳代事也。凡蠲蕩詳代,曠典也,特例也。固不可有請輒施,而挽近希濫望倖,亦或有之。然此在朝家量處之如何。其一,養戶防結,邦禁攸在,而無難冒犯,竟成逋藪,始由於人吏復賣買,轉歸於各主戶龍斷。結政紊亂,公納愆滯,所謂主戶名色,一竝革罷,各司結民,納稅於浦倉,人民復則還付元案一從時結價收捧,使都吏,隨其公用,逐朔計給。若有濫下搬移之弊,則嚴治都吏,這這還徵之意,申飭定式事也。防結,邦法之所禁者也。豪鄕便作利竇,猾吏轉成逋藪,許多僞弊,都萃于此,繡單所奏,如是準的,竝依此施行事,關飭本道。其一,忠州等五邑稅穀,都捧於可興倉,五邑輪回領運者,癸未繡單中,請令各其邑自納,而鎭川則罷去自納,已爲二十五年,其餘四邑,或罷或否,隨其分合而領運,爲害不一其端,四邑領運,竝卽罷去,使其邑自納事也。可興倉屬邑,只餘忠州·陰城,而以各自運稅事,癸未囚繡單,關問道臣而許施矣。今玆所請,或未領悉而然乎?殊涉不審,該御史推考。其一,各官房免稅,自各該邑,納于戶曹,自戶曹,分送各該宮房事也。免稅之自戶曹分送各宮房,卽由來定式也。直納之際,安得無爲弊乎?申明擧行之意,分付該曹及內司,何如?傳曰,允。
又啓曰,卽見忠淸右道暗行御史李範祖別單,則其一,京司情費,雖有新式,討索轉甚,原穀見縮,別般變通,嚴立法規事也。歲前賓對,以情費事筵奏,禁飭旣申且嚴,各該衙門,必當操察十分,而復或有科外橫濫者,則營邑枚報京司,以爲摘發懲創之地。其一,本道賃船之弊,不若執籌之復舊,蠲其舊逋船主,抄出富民,作船稧相保,而載逐名定邑,毋得年年授籤。若其欠縮之穀,使船稧分徵事也。毋論籌船·賃船,其爲弊則一也,且已有船稧之議,而亦難責其實效。今若以執籌爲勝,則先設舟司,然後可以矯正,而旣革旋復,不可遽議。其一,右沿諸邑,全無綿農純當,五所用邑木還,尤爲痼瘼,換葉貿納,其費浩多,以半錢半木,永爲定式,隨其實數,先報後納事也。當五不行之邑,何不嚴飭均行,而爲其純當所用,許以錢木參半者,殊未知其爲可,置之。其一,結摠改量,爲今日急務,若執新較舊,非但虛實均等,帳外所得,實爲裕國之方事也。田政事,已於左繡別單,有稟覆者,而先就尤甚處,次第釐正,則雖不張大,可期收效,以此申飭。其一,恩津縣新舊積,或錢或米,統同收刷,而宣惠廳甲申米中,未立本條五百石,特以時價許代該縣監李晚綏,劇弊之局,盡職效勞,冀蒙久任責效事也。最弊之局,新舊稅額,克圖充完,誠云可幸,甲申米零條,參其事勢,難責本色。特許時價上納,該縣監之殫心盡職,甚庸嘉歎,而遞任旣久任,今無可論。其一,公州營將白樂均,到底戢盜,效勞且多,合有褒賞之典事也。殲厥賊魁,闔境安堵,勞效優著,從當有賞奬之擧。其一,保寧,革屬多年,尙無定式,水使僻處一隅,接應難便,特爲復邑事也。其合其分,論說紛紜,今姑置之。其一,公州幼學宋炳俊,連山幼學金志洙,篤學實行,俱合收用事也,此則依已例令該曹稟處,何如?傳曰,允。
又啓曰,卽見慶尙左道暗行御史柳別單,則其一,各邑無恒産游食之民,抄定官軍,使之習射習銃,料布賞木,自各其邑,別般措劃,逐朔考試,信賞必罰,吏檢收令,亦皆鍊習,計其優劃,酬差腴窠事也。我國戎務之疎虞,常所寒心,而抄丁鍊藝,勸賞懲罰,其在綢繆之義,繡論儘好,竝與吏校收令,習技取優,以爲差任酬勞事另飭道臣,期有實效。其一,各邑元帳付舊蒙頉給,數甚夥然,逐年査得不過若干而已。築底爬櫛査出,其泥生還起之仍置頉案者,以爲牽補於無土徵稅事也。還起之執摠,陳荒之蠲稅,在法固然,而挽近虛實混淆,墾廢囫圇,吏緣爲奸,民徒受害,在在白徵,寧不矜悶?道臣守窠,嚴明爬櫛,俾公賦無缺,民隱有紓。其一,還弊之最尤甚,卽龍宮·延日等邑,而外他還穀之散在各邑者,徒擁虛簿,取耗作用,無路排比。京營邑所需還穀,以道內時起結參,酌磨鍊,罷還歸結舊還中,各邑無亡逋,竝卽蠲蕩。餘外時存穀詳定代,作分數均排,別立社還名目,而前道臣別置米二萬石,亦在元摠中,竝令除耗改色事也。本省還弊之到極久矣。所以罷還歸結之論出,而此係更張之大者,則不容不慮始而圖終,且舊還之變作社還,似合便宜,故昨冬關問道臣矣。及見營報,多以窒礙難行爲說,然繡單所陳旣如此,更爲發關道臣,逐條商確,論理登聞後稟處。其一,漕捧之輪船裝載,僅容千餘石,則若欲畢載,必費十餘朔,狼狽莫甚,合有矯捄,而年雖少康,民情顑頷。舊稅穀則從時直代納,新稅穀則自該邑,廣求賃船,趁當準裝。道臣擇定發船日時,預先知委,如有不及期限之邑,啓聞嚴勘,領運差員,依舊例差送學護,沙格則另擇差出,元納賃船,預爲除給事也。運漕稽滯,已甚憂悶,毋論輪艦賃船,轉運御史,商議道臣,善圖輸納之意,已有前冬關飭,而至若舊稅穀,民力旣云艱絀,事勢不無妨礙。特許從時價輸納,以爲趁速淸帳之道。其一,各邑上納發送月日,計其程途,督其考尺,則有未發瞞報者,有已發乾沒者,從今以往,自監營,每月終摘發過限未尺之邑,以爲嚴勘事也。瞞報與乾沒,俱係不法,此而尋常任置,安有重公納之本意乎?依繡單逐朔考察,隨現請勘,切勿饒恕,如或掩覆,則道臣亦難免重究。其一,仁同府各年公納欠逋者,幸蒙矯求之處分,官捐吏納,自丁亥計五年收合,則舊納遺了畢。故鬼錄虛簿,竝卽燒火,被懲各人之在囚者,一竝放送,而爲守宰者,如復襲謬,有或致久,殊非對揚之意,隨其交遞,擇差久任,嚴飭各司,丙戌以前拘留債勿施事也。殘少之局,公納積滯,至爲十萬六千餘金之多,而從長措劃,計年排定,誠甚可幸。該守令,如有謬欠,嚴加勘律,隨其遞改,另擇久任事,分付銓曹。丙戌以前所謂拘留債,甘飭各衙門,詳査勿侵。其一,各邑上納中,木邊情馱,自來不足,以其錢邊,或買牛輸上,或貿物相換,以此報役,無事準納矣。近來列邑錢邊,外劃無餘,旣無情馱之可辦。竟至正供之過當,搬貸公錢,奄成不食之逋,從玆以往,勿論某上納,外劃一款,嚴加禁斷事也。外劃一款,法所當禁,業已另飭於京外,今無更論。其一,各邑守令,久任責效,勿許徑遞,定限給由,毋瘝職事也。守令之數遞也,曠任也。罔非民邑之受病,前後朝飭,不啻申嚴,而竟無其效,誠甚可悶,更加申飭於銓曹及監營。其一,列邑守令差吏,任捧賂之弊,永爲革祛,若復襲謬,該守令臚列啓聞之意,嚴飭道臣事也。任賂名色,言亦可羞,居其官而寧忍爲此?如有現發,則視贓律加倍勘處事,已因年前繡單,覆啓著式,依此申明提飭。其一,各驛凋殘,至於絶站,而一自盤纏定式後,無弊不作,公行馬疋,照例責應外,諸般侵索濫騎之弊,京校討索之習,嚴加禁斷事也。此等弊習,旣有國典之懸禁,且有朝令之申嚴,另飭道臣,一切以法從事,小則自行禁止,大則啓聞懲勘。其一,左道沿海邑各津浦應納公稅,猶患不贍,科外誅求,年增歲加,營邑下屬輩,別扶助·別求請名色,竝爲革罷事也。此不過營與邑操察禁防之事,依單辭行會本道,俾浦澨殘氓,得以支保之地。其一,東萊需用,專靠於永劃米·詳代米,而挽近分劃各邑,擧皆延拖,不拘遠近,必以稍實邑,分排月當,依下納例,以四月爲限,毋論本色與代錢,令各其邑,趁限輸送,受回移考還道臣而過限守令,啓聞論勘事也。爲念是弊,以附近邑排定,愆恨守令,啓聞論勘事,已有行會,自當依此擧行。其一,火賊勦滅,實爲急務,募得有膂力勇敢之士十餘人,厚其料布,恒待監營,聞其邑有事變,則差定幾人,摧折其鋒,其地有窩窟,則深入偵探,以爲掩捕。鎭屬,切勿發送,使勇敢之士,着意擧行,小則自營重賞,大則啓聞論功,酬差邊將事也。近來賊徒,種種猖獗,聚散無常,情踪叵測,聽聞攸及,極涉警惋,凡厥勦滅之策,亶在乎先事備豫,而繡單條陳,若是纖悉,令道臣,講究施行,亟圖掃淸之方。其一,昌寧·梁山·密陽等邑漕逋已刷錢貸送監營,而三邑未刷指徵無處條合八千五百六十六兩零,特許蠲蕩事也。漕逋督刷,旣不爲不多,而三邑未捧零條之末由指徵,繡衣之所的見而詳悉者也。特爲蕩減,庸示朝家德意。其一,密陽前府使權仁國癸未條上納米中,五百石,稱以作錢換去,尙未完納,令廟堂究竟事也。莫重公穀,作錢換去,拖至屢載,尙未充備,固萬萬駭惋,先令秋曹,行關於所住邑,捉囚家僮,刻期督捧,使之準完。其一,京倉主人柳東烈,昌寧癸未條親軍營納米二百三十三石零,無難挪去,拖今愆滯,分付秋曹,不日督刷事,所謂倉主人,未知何許漢,而軍需米之敢自挪用,愆拖歲年,不可但以痛惡言,令親軍營,不日督刷後,移送秋曹,照法嚴處。其一,寧海前府使徐綺輔,大邱前判官趙弼永,東萊前水使金寅浩,長水察訪尹豊楨,最多績安東前營將李德雨,極無良事也。旣承指旨,有此別錄,最多績人,令銓曹,拔例奬用,極無良者,自攸司,按律處之。其一,梁山郡年前巨沈,挽近罕有,而出身全達鉉,前五衛將尹弘錫,出義救命,極爲嘉尙,合施褒賞事也。冒險活命,厥數甚夥,苟非到底誠意,曷以辦此?嘉尙之極,合有示意,全達鉉,初仕調用,尹弘錫,相當職隨窠調用事,分付銓曹。其一,安東前都事姜祚永,義城前監役李澈在,密陽幼學孫裕鉉,俱合需用,安東幼學金鎭麟,孝行卓異,宜加褒美之典事也,依已例令各該曹稟處。其一,各邑土豪,摘發最甚,竝爲刑配,而副護軍李晚燾,金海府使柳芝榮,前兵使尹錫五,前縣監朴龍珉等,令攸司稟處事也。繡單旣請令攸司稟處,今不必更論。其一,玉賊弟珏均捕捉時,馬夫鄭一元,同時被捉,尙爲囚繫於大邱鎭,而另爲査覈,情狀可矜,特令放送事也。情固可冤,跡無所執,卽令放送,分付道臣,何如?傳曰,允。
又啓曰,道臣行部,卽寓省耕斂之義,而積久浸擱,非不可悶,民邑艱絀,諸路攸同,今春八道巡審,竝停止,北道陵寢,畿內陵園奉審,依近例以秩高守令替行事,知委,何如?傳曰,允。
承文院啓曰,院吏文學官李昇會呈遞代,幼學柳炳奭差下,付軍職冠帶常仕,何如?傳曰,允。
義禁府啓目,健元陵令趙賢植,厚陵令禹錫河,參奉李錫喜,顯陵令金商絢·崔光在,參奉鄭軒時,莊陵令李寬英,參奉金炳祖·金鳳善,思陵令李海祚,參奉李觀永·李敎榮,光陵令洪在能,參奉金有濟·敬陵令金炳卨,昌陵令金瑨鉉,參奉趙相晉,宣陵令鄭完淳,參奉李容久,順陵令黃浩錫,參奉安吉壽,靖陵令李道振,禧陵令李膺達,泰陵參奉金命洙,孝陵令李敎承·洪秉均,參奉鄭敬好,康陵令吳友善,參奉李鍾協·金奉圭,長陵令李時庠,參奉李昌世,徽陵參奉金炳幹·黃夔仁,寧陵令李象弼,參奉李冕相·金堯莢,崇陵令車能文,參奉金炳琬·韓聲烈,明陵參奉朴勝學,翼陵參奉尹奎炳,元陵令黃義鳳,別檢徐行輔,參奉洪鍾益,弘陵令尹元善·李文榮,永陵令金永順,參奉金宗根,懿陵令李,惠陵令丁理爕,睿陵參奉李鳳稙,順昌園令任箕常,守奉官李會源,昭慶園令朱雲煥,守奉官李載敦,孝昌園守奉官李起銑,順康園守奉官金駿九等,原情云云。傳旨內辭緣,泛稱遲晚,竝只刑推得情,洪秉均段,曾經敦寧都正,李·丁理爕·徐行補等段,曾經侍從,勿爲請刑,俱在法典,竝只議處,何如?判付。啓,依允。趙賢植,除刑推議處,金奉圭·金炳祖·金永順等,觀此供辭,合有參恕,特爲分揀放送爲良如敎。
上在景福宮。停常參·經筵。
吏曹口傳政事,景慕宮令朴齊瑛,引儀尹肯柱,已上相換事,承傳。
承文院啓曰,院吏文學官柳炳奭呈遞,代幼學金誾秀差下,付軍職冠帶常仕,何如?傳曰,允。
上在景福宮。停常參·經筵。
藥房提調金壽鉉,副提調尹用求啓〈曰〉,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,禮房承旨馳詣宗廟·景慕宮,奉審摘奸以來。
注書任善準病,代以趙秉輯爲假注書。
傳曰,都承旨·左承旨許遞,前望單子入之。
承旨前望單子入之,趙同熙·洪淳學落點。
以司謁口傳下敎曰,當該京兆堂上,從重推考。
奎章閣啓曰,明日觀文閣朔奉審日次,臣進詣擧行之意,敢啓。傳曰,知道。
觀象監啓曰,命課學修選官兼句管洪命煥代,前正李應泰塡補之意,敢啓。傳曰,知道。
承文院啓曰,院吏文學官金誾秀呈遞,代幼學趙羲繒差下,付軍職冠帶常仕,何如?傳曰,允。
又啓曰,院吏文學官趙羲繒呈遞,代幼學金永福差下,付軍職冠帶常仕,何如?傳曰,允。
兵曹啓內,吹螺赤及龍虎營兼內吹螺赤等,今春等習角賞格木,謹依判下,別單分等頒給之意,敢啓。傳曰,知道。
親軍右營啓曰,兼內吹螺赤等今春等習角賞格木,謹依判下,別單分等頒給之意,敢啓。傳曰,知道。
親軍海防營啓曰,本營兵房鄭周永,身病甚重,勢難察任,改差,何如?傳曰,允。
義禁府啓曰,以各陵官斫痕現捉,各有株數,又以私墾田畓民塜,混入於傳旨中矣。口不可以隨現隨勘,又不可以一事再勘,依大明律從重論從一科致之例,竝爲照勘,何如?傳曰,允。
刑曹啓曰,陵·園所屬中,就其先捕者,到底嚴覈,則健元陵書員朴喜赫所供以爲,罔念法意,果於乙酉八月,大松二株,中松七株,小松十四株犯斫云。守僕朴道臣,山直劉者斤吉所供以爲,犯斫時,不能禁斷之罪,在所難免云。徽陵書員金奇男所供以爲,中松三株,小松二十一株,果爲犯斫,守僕久未差定,山直金完石,斫痕摘奸前隨行者,其間身故云。惠陵書員咸點孫所供以爲,大松二株,中松二十九株,小松四十六株犯斫,而守僕·山直等,曠闕許久,不爲待令云。元陵書員朴夢求所供以爲,祭享時所用及官房點火次,私自斫伐,至爲中松十七株,小松二十五株云。守僕金思夢所供以爲,與書員有異,犯斫等事,初無相關云。山直李順乭所供以爲,非其私用故,同爲斫伐云。綏陵書員金敬連,守僕金壽哲所供以爲,本陵典祀廳修改所用小松十一株,乙酉八月斫伐,尙今積置云。景陵書員黃顯模所供以爲,自乙酉至昨春,大松二株,中松十九株,小松三十七株斫伐云。守僕林永俊所供以爲,斫痕等事,實所不知云。山直李在福所供以爲,前等山直尹允吉身故,代昨秋新差,此等事果未知得云。仁陵書員洪永福,山直朴貴乭所供以爲,因陵所橋梁所用,大松四株,中松二十株,小松十六株,果是同爲斫伐,而難逭犯科之罪云。獻陵書員洪乭,守僕金旕乭,山直金七釗所供以爲,字內大松九株,中松五十八株,小松三十五株,果爲斫伐,主山後麓汰落處,如干防築,而難免憑公營私之罪云。穆陵書員朱見龍所供以爲,犯斫至於中松五十七株,小松九十一株云。守僕金完基,令前出他,山直鄭今石,有身病,俱不待令云。光陵書員金錫用,山直尹柳石所供以爲,大松三株,中松二十九株,小松三十五株斫伐云。守僕李性祿所供以爲,初不參涉於犯斫等事云。靖陵書員李萬俊所供以爲,自乙酉至昨春,私自犯斫,至於大松十五株,中松五十株,小松六十五株云。守僕柳道成所供以爲,初不干涉於犯斫等事云。山直元順業所供以爲,昨秋新差,犯斫等事,實所不知云。宣陵書員秦在孝所供以爲,大松六株,中松二十株,小松六十株犯斫,而守僕金旕仁,山直李性晚,俱無所犯,不爲待令云。禧陵書員朴景云所供以爲,中松二株,果爲犯斫云。守僕朴萬孫所供以爲,斫痕有無,實所不知云。山直金長成,方在巡山,未得待令云。孝陵書員張宜哲所供以爲,中松三株,小松十株,私自犯斫,守僕張厚山,山直金在孫,初無干涉云。翼陵書員秦今孫所供以爲,本陵久無守僕山直,渠獨書員擧行,而乙酉十月分,穉松三十五株斫伐云。長陵書員朴漢甲所供以爲,中松十五株,私自犯斫云。守僕金英準,山直申允西所供以爲,不能禁斷,萬萬惶悚云。永陵書員張順永所供以爲,小松九株,昨年二月,果爲犯斫,而守僕·山直等,身病猝重,不得待令云。敬陵書員元完吉所供以爲,中松二十一株,小松十九株犯斫云。守僕元萬用所供以爲,本無參涉於此等事云。山直金正學所供以爲,聽其書員之指揮,同爲犯斫云。昌陵書員朴元植,山直高一善所供以爲,得差本役,俱在於斫痕摘奸之後,其前書員·山直等,昨夏以犯葬不禁事,已爲定配,則犯斫之誰某,未能指的云。守僕李辰石所供以爲,任役各異,實無干涉云。睿陵書員李周卿所供以爲,中松四株,小松六株斫伐云。守僕金占同所供以爲,犯松等事,實所不知云。山直姜性鎭,身病猝重,不得待令云。順陵書員金直成所供以爲,中松二株,小松五株斫伐,而守僕·山直等,俱以身病,不得待令云。康陵書員安興吉所供以爲,中松三十四株,小松八十二株犯斫云。守僕安永吉,所供以爲,犯松等事,本不干涉云。山直安石鍾所供以爲,前等山直朴完石身故,代昨秋新差,果未得知云。泰陵書員劉好石所供以爲,中松六十九株,小松一百九株,果爲犯斫,而守僕李完哲,病不待令云。山直丁龍所供以爲,得差本役,在於昨秋,前等山直張仁完,已爲身故,斫痕委折,實所不知云。恭陵書員李春起所供以爲,中松二株,小松七株犯斫,而守僕金敏玉,山直金福晚,俱無干涉,不得待令云。懿陵書員車文永所供以爲,中松三十二株,小松一百株,果爲斫伐,山麓沙汰處,間間防築云。守僕崔敬臣所供以爲,犯松等事,本不干預云。山直延聖祿所供以爲,依防築所用,私自犯斫云。徽慶園書員元原萬,守僕元萬釗所供以爲,大松三株,中松二十三株,小松六十二株,同爲犯斫,而山直金完石,病不待令云。順康園書員李千吉所供以爲,中松三十五株,小松五十一株犯斫云。守僕李業用所供以爲,斫痕有無,果未知得云。山直元完石所供以爲,得差本役,在於昨秋,犯斫委折,有難知得,前等山直李順在,令前退役,移居他邑,不得待令云。永懷園書員崔仁福,守僕金七發所供以爲,大松二株,小松二十八株,同爲犯斫云。山直安興福所供以爲,得差本役,在於昨冬,斫痕委折,實所不知,今日守僕金七發,卽前等山直云。昭慶園書員張義寬所供以爲,中松三十株,小松二十株犯斫云。守僕張文福所供以爲,犯斫等事,初不干涉,而山直朴順之以巡山之役,不得待令云矣。觀此諸供,渠輩俱以陵·園所屬,宜其愼嚴,莫遏私慾,反爲犯手,此誠前古所無變怪,固當分輕重依律勘斷。而其餘陵·園所屬,隨其押來,鱗次査覈啓聞之意,敢啓。傳曰,知道。
京畿監司金明鎭狀啓以爲,各陵·園亂斫·犯葬·起墾,有此無前之變。癸未以後丙戌春至,各年春秋奉審假承旨,與地方官坡州牧使李周興·尹弘大·沈宜弘·閔相純,長湍府使李東鉉·李文永·朴蘭壽,楊州牧使申泰運·申錫年·李泰鎭·趙榮夏·朴鼎和·尹成鎭·朴熙房·林淳憲,竹山府使李東洙·方天鏞,南陽府使趙羲純,利川府使李兢柱,通津府使徐珩淳·沈憲之,富平府使許璡等,其在奉審之地,矇然失檢之罪,固難參恕。開城·廣州·水原各該留守,例爲奉審,則旣非臣營之管轄,不得一體現告事,傳曰,竝令該府拿問勘處,不審之當該守臣,令政院捧現告,一體拿問勘處。日記廳堂上金炳秀。郞廳朴永斗李命九。
上在景福宮。停常參·經筵。
政院啓曰,來初五日,朝參日次矣,敢稟。傳曰,停。
又啓曰,卽見各道守令·邊將薦擧單子到院者,則永興府使李容翊,殿號平行書之,茂朱府使金右根,慈山府使鄭學淳,肅川府使張好民,富寧府使李起弘,三水府使李賢濬,寧越府使李寅冕,委曲僉使趙心庸,有違格例,事甚疎忽,極爲未安。原單子雖不得不捧入,不可無警,竝從重推考,何如?傳曰,允。
又啓曰,今丁亥年京外守令·邊將薦擧單子二百九十三張,依例捧入,其中應薦不薦人,令該曹察推,何如?傳曰,允。
又啓曰,卽見慶尙右兵使鄭騏澤啓本,則去十月初三日封發之馬兵都試設行事,及初四日封發之火砲都試設行事,竝始到院,啓聞之如是遲滯,事體所在,極爲稽緩。原啓目,係是科試,雖不得不捧入,該帥臣,不可無警,從重推考,何如?傳曰,允。
禮曹,今二月初八日王世子生辰百官賀習儀乙良除良,禮貌官兺,預爲講習,王世子具冕服出坐繼照堂,宗親文武百官以黑團領知委擧行,何如?啓,權停爲良如敎。
注書閔哲勳書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及案山植木處看審,則松橡鬱密,自靑鶴亭至舊失火處,面面周審,則老木·穉株,叢雜茂盛,自典牲署後面至冷井洞,大木參差,擁蓋一山。下詣南壇看審,則壇砌門墻,竝無圮傷處,而主山及案山樹木甚盛。自文峴至梨泰院後麓水閣峴則土性瘠确,略有穉松,前至馬石橋,則松林蓊翳。仍詣漢江壇看審,則亦爲無頉,自雁峯·伏兵峴至畫景谷,則樹木茂密,自斗湖詣司寒壇看審,則亦爲無頉。自無學峯所經外南山諸處,一一看審,則別無斫痕之意,敢啓。傳曰,知道。
議政府啓曰,本府公事官柳冀稷,奔走勤仕,已滿二十四朔,依例六品職遷轉事,捧承傳施行,何如?傳曰,允。
承文院啓曰,院吏文學官金永福呈遞,代幼學韓奎泳差下,付軍職冠帶常仕,何如?傳曰,允。
親軍別營啓曰,兼內吹姜道吉等處,各木綿二疋施賞之意,敢啓。傳曰,知道。
上在景福宮。停常參·經筵。
政院啓曰,都承旨趙同熙,時在忠淸道洪州地,斯速乘馹上來事,下諭,何如?傳曰,允。
宋彦會有頉,代以宋柱勳爲假注書。
傳曰,當詣健元陵·綏陵·景陵展謁親祭,仍詣穆陵·崇陵·元陵展謁矣,該房知悉。日字,來四月旬望間擇入。
傳曰,同副承旨許遞,前望單子入之。
承旨前望單子入之,李愚冕落點。
政院啓曰,假注書趙秉輯,時無職名,令該曹,依例付軍職,冠帶常仕,何如?傳曰,允。
又啓曰,卽者宗廟署官員來言,再明日春奉審,提調一員當爲進參,而都提調判府事金弘集,提調沈履澤,俱有身病,不得進參云。提調卽爲牌招,何如?傳曰,提調許遞,令該曹,口傳差出。
又啓曰,各道守令·邊將薦擧單子,每於正月內上送,自是例也,而慶尙道薦單,今始來到,事甚未安。原單子雖不得不捧入,該道臣,不可無警,推考,何如?傳曰,允。
禮曹啓曰,傳曰,當詣健元陵·綏陵·景陵展謁親祭,仍詣穆陵·崇陵·元陵展謁矣,該房知悉。日字來四月旬望間擇入事,命下矣。令日官金東萬推擇,則來四月十一日爲吉云。以此日擧行乎?敢稟。傳曰,以此日定行。
以司謁口傳下敎曰,初三日,軍令待令。
承文院啓曰,院吏文學官韓奎泳呈遞,代幼學柳錫斗差下,付軍職冠帶常仕,何如?傳曰,允。
親軍海防營啓曰,本營左領官兼陸軍別將,旣爲啓遞,領官李斗鉉,使之察任,何如?傳曰,允。
領府事宋近洙疏曰,翼宗大王,代聽舊甲載回,大王大妃殿寶齡,光躋八旬,縟儀誕擧,群情胥抃,宇內含生,莫不舞蹈於歡聲協氣之中。而臣末疾漸痼,敻違崇呼之列,情禮俱蔑,敢陳自劾,祗俟譴罰。仍伏念臣賤齒已滿七十矣。引年納官,禮固有限,比年以來,敢以休致一事,累煩宸聽。蓋臣兩脚拘攣,不得行跬步之間,以若廢棄之蹤,虛縻朝籍,非進非退,是何事體?竝加察燭,亟賜鐫退焉。臣無任云云。答曰,省疏具悉卿懇。愼節奉慮。迨當慶禮之辰,意或夤緣一唔,而竟失所圖,方深悵缺。乞休之言,奚爲而至也?卿雖釋負有年,耆德重望,亦足以坐鎭矯例。且況鍾鼓林園,優閒養疴,何必懸車而始得爲致仕耶?以予倚毗之私,實無奉副之道。卿勿更事煩複,時進嘉謨,毋孤區區懇摯之意。仍傳曰,此批答,遣地方官傳諭。
右議政金有淵箚曰,云云。答曰,省疏具悉卿懇。昨冬別諭之後,謂卿幡然改圖,庶無求退之意。忽此巽章又至,予誠惑之甚而愧之切也。顧今事計之憂虞艱棘,儘如卿言。是宜老成宿德,左右協贊,彌綸維持,則卿之言去,尤非其時。如或衰晚筋力難强,則臥閤論道,無所不可矣,致之則望如旱雨,惟恐不及,用之則未暇煖席,無端許副。不但非予枚卜定心,卿之進退,亦未見其可據也。予言至此,卿豈無惕然感悟之思乎?卿須亟回謙衷,調養精神,同我元輔,坐鎭巖廊,則予亦從當有成就卿願之日。勿復以此相聞,益勉盡瘁之義,弼予寡昧,是所望也。仍傳曰,此批答,遣史官傳諭。
上在景福宮。停常參·經筵。
政院啓曰,新除授右副承旨李愚冕,卽爲牌招,何如?傳曰,允。
傳曰,今日府大夫人晬辰,令都承旨,問候以來。
以司謁口傳下敎曰,軍令,再明日待令。
兵曹口傳政事,親軍海防營左領官陸軍別將單李斗鉉。
禮曹啓曰,來四月十一日,健元陵·綏陵·景陵展謁親祭,仍詣穆陵·崇陵·元陵展謁,出宮時,王世子闕門外祗送,還宮時,城門外祗迎,及隨駕等節,何以爲之乎?敢稟。傳曰,祗送與隨駕之節,置之,祗迎闕門外,磨鍊。
承文院啓曰,院吏文學官柳錫斗呈遞,代幼學安亨民差下,付軍職冠帶常仕,何如?傳曰,允。
上在景福宮。停常參·經筵。
傳曰,政官牌招,開政。
傳曰,呈告敦寧都正·知義禁竝許遞,今日政差出。
傳曰,在外同敦寧許遞,今日政差出。
傳曰,吏曹參議有闕之代,前望單子入之。
吏曹參議前望單子入之,金在容落點。
傳曰,迎送之弊,不可不念。前忠淸兵使洪在羲,特爲分揀,姑令戴罪擧行。
以司謁口傳下敎曰,明日軍令,待下敎。
兵曹口傳政事,親軍海防營兵房單趙載觀。左領官兼陸軍別將單李斗鉉。
傳曰,發遣吏郞,諸執事淸齋與否,摘奸以來。
奎章閣啓曰,景慕宮望廟樓,今春大奉審,無頉之意,敢啓。傳曰,知道。
議政府啓曰,卽見平安監司南廷哲狀啓,則龍岡縣海晏面漕鴨島漂到淸國船一隻,問情,則船中三人,俱是大國山東鄧州。而彼願小俟氷泮,乘船回籍,乞給盤費,請令廟堂,稟旨分付矣。漂人旣願從水還歸,依其言許施,而糧饌等物,照例備給,留住間供饋禁雜之節,另加申飭,待發送狀聞,令槐院,具由撰咨入送,何如?傳曰,允。
又啓曰,頃因嶺南年分狀啓,各樣災四千結劃下之意,覆啓行會矣。卽見該道臣李鎬俊狀啓,則復陳穡事失稔之狀,仍請未蒙劃災結一萬七百七十一結四負八束,特許準劃事,更令廟堂,稟旨分付矣。前劃,非無斟量,今啓又此切至,必由民情之莫可奈何而然。特付寧失之義,限一千結加劃,使之急速派給,而災結狀請之今此登徹,有關後弊,該道臣推考,何如?傳曰,允。
又啓曰,以上納愆滯事,淸州等十二邑鎭守令·僉使,自惠廳,啓稟拿勘矣。公納所重固何如,而展限又過,一直淹拖,揆以法意,誠極該歎。惠局請勘,寔由事體之不容已者,而際此窮春,許多迎送之弊,實所當念,竝特爲分揀,使之戴罪擧行。雖已差代之邑倅,一體安徐,未納條刻期督刷之意,令該廳,更爲措辭關飭,何如?傳曰,允。
又啓曰,黃海兵使白樂倫,以其承重祖母年七十,呈狀乞遞矣。參以法例,在所當遞,改差,何如?傳曰,多有已例,使之將老察任。
吏曹啓曰,成均館典籍金鎭懿·吳光洙,童蒙敎官李晉和,俱以身病,呈狀乞遞,竝改差,何如?傳曰,允。
有政。吏批,參判閔泳駿進。以鄭海崙爲弘文提學,金昌熙爲知經筵,李奎奭爲知義禁,徐明淳·李元稙·李廷器爲同敦寧,閔致驥·申命稷·朴齊成爲敦寧都正,張榮稷·白虎燮爲典籍。典圜局司事尹錤,訓鍊判官林承學,已上相換事,承傳。前同知朴寅順,今加資憲,前都事林春奎,今超通政,已上朝官年八十,依法典加資。前都正李輝宗,副護軍李承魯,已上今加嘉善,朝官年九十,依法典加資。
兵批,判書以下缺。同知加設單鄭周萬·朴宗暉·李連夏·柳貴錫,副司果李明浩·金宗貞·金濟俊·柳冀稷,副司猛洪弼厚·金龜澤·李心鉉。
兵曹啓曰,因承政院啓辭,邊將應薦不薦人,令該曹察推事,允下矣。行大護軍沈宜豐,行護軍金震休·王庭揚·金在瓘·金之文·朴長夏·李基赫·孫亮肅,軍資監正金基龍,俱爲應薦而不薦,竝依法典推考警責,何如?傳曰,允。
承文院啓曰,院吏文學官安亨民呈遞,代幼學金奎庠差下,付軍職冠帶常仕,何如?傳曰,允。
義禁府啓目,粘連,向前李寬英·金鳳善·李海祚·李觀永·李敎榮·李道振·金商絢·金命洙·李象弼·李冕相·金堯莢·禹錫河·李容久·鄭完淳·李錫禧·朱雲煥·李載敦·金炳卨·金瑨鉉·趙相晉·丁理燮·尹元善·李文榮·任箕常·李起銑·李敎承·洪在能·金有濟·吳夏善·李鍾協·車能文·金炳琬·韓聲烈·朴勝學·李·金駿九·趙賢植·崔光在·鄭軒時·黃浩錫·安吉壽·李應達·洪秉均·鄭敬好·金炳幹·黃夔仁·黃義鳳·洪鍾益·金宗根·徐行輔·李時庠·李昌世·李鳳稙·李會源·尹奎炳等亦,李寬英段,各陵職掌,固宜謹嚴,斫痕·起墾,或謂前等,或謂公用,外垓私塚,雖云掘去,株數現發,旣有指的。揆諸法意,焉逭當勘?金鳳善段,在職雖云未久,斫痕旣在摘發,律例斯嚴,重勘焉免?李海祚段,檜木斫痕,旣爲現發,則不可全諉於蟲蝕枯損,重勘焉逭?李觀永段,中小松則雖不滿數,大檜木則犯旣夥然,揆以律例,當擬重勘。李敎榮段,禁護之地,斫痕現發,律例所在,罪固難逭。李道振段,私塚已爲掘去,起墾旣屬宮畓是如是白乎矣,木根現發,亦有論刑,律以典憲,難免重勘,竝只以此照律是白乎旀,金商絢段,中松則旣多斫痕,起墾則雖爲還陳,未趁摘發,自有應勘。金命洙段,巡山植木,旣是職掌是白乎矣,起墾·斫痕,縱云前等,俱著摘發,焉逭當勘?李象弼段,蟲蝕枯損,事或似然,火木斫痕,亦因公用,中松現發,旣著論啓,自有當勘。李冕相段,新植萬餘樹,雖曰盡職,現頉百餘株,自有當勘。金堯莢段,除拜入直,藉曰未久禁護,斫痕現發,揆以律例,難免應勘。禹錫河段,陵園職掌,宜各敬謹,起畓則公墾縱有可據是白乎矣,斫痕·私墾,俱有當勘。李容久段,公墾自有可據是乎矣,斫痕·私塚,難免應勘。鄭完淳段,公墾雖有可據,斫痕·犯塚,又有私墾,法意攸在,重勘焉逭?李錫禧·朱雲煥·李載敦等段,斫痕現發,私墾論刑,俱有指的,難逭當勘。金炳卨段,中松斫痕,數旣不滿是白乎矣,舊畓縱謂前等,新墾亦在任內,論刑甚的,應勘難免。金瑨鉉·趙相晉·丁理燮等段,斫痕數或不滿,起畓事在前等,又因禮關,論刑指的,事體尤重,法意攸在,俱難參恕。尹元善·李文榮等段,斫痕現發,數亦不滿是白乎矣,起墾則謂在前等,而還陳,書啓之自有論刑而難恕。任箕常·李起銑等段,斫痕泛稱拔根,不必可論,而私塚旣在年久,又謂前等是白乎矣,書啓明的,竝難參恕。李敎承段,斫痕雖不滿數,私墾田畓,縱謂前官,論刑甚的,焉逭當勘?竝只以此照律爲白乎旀,洪在能段,園官未赴遭故,已無可論,陵寢斫痕現發,係是中松三十株以上,金有濟段,今此囚供,藉曰無犯,摘奸執頉,的有指數,係是中松三十株以上,吳夏善段,木痕諉非任內,摘奸旣多現發,係是中松三十株以上,李鍾協段,任內藉曰無頉,摘奸旣登論刑,係是中松三十株以上,車能文段,凡干斫木,自有明據,書啓論刑,的有所執,係是中松三十株以上,金炳琬段,任內雖云無頉,摘奸現發,係是中松三十株以上,韓聲烈段,任內斫痕,縱云因公,今此執頉,自著明的,係是中松三十株以上,朴勝學段,犯斫雖藉蟲損,現發自有其數,係是中松三十株以上,李段,任內雖曰無頉,摘奸旣有現發,係是中松三十株以上,金駿九段,斫根縱云公用,摘奸旣有指數,係是中松三十株以上,竝依法典,罷黜放送。趙賢植·崔光在·鄭軒時·黃浩錫·安吉壽·李應達·洪秉均·鄭敬好·金炳幹·黃夔仁·黃義鳳·洪鍾益·金宗根·徐行輔等段,斫痕現發,俱不滿擬律之數。李時庠·李昌世等段,田畓旣係公墾,李鳳稙段,起墾則旣已公墾,竝以自在勿論,而斫痕則俱不滿數。李會源·尹奎炳等段,小松·穉松,本無定律,而陵寢樹木,關係至重,摘奸現發,事體自別是白乎乃,律無其文,竝只放送,何如?判付啓依允。
行輔德鄭夏源疏曰,伏以昊貺協鬯,慈齡享耋,追加彝典,聖孝冞光,前後庭嵩,群情胥抃。仍伏念臣冒玷宮官,亦云多矣。五載九叨,隨處骫骳,而惟我殿下,曲費造化,陶甄之幈幪之,使優遊卒歲於雨露之中。臣感激涕零,不知所以仰醻萬一,而惟有生死向前,笑罵從他而已。然時於燈灺漏殘之夜,循跡評武,則效蔑塵刹,愧積尸素。臣安得不疾聲一籲,以蘄公私耦幸也哉?噫,春宮輔導之地,凡厥有位,孰非難愼?而第輔德之官,尤有別焉。其所輔翼儲副,軒輊賓寮,敶堯·舜之言,勉周·孔之道,朝夕左右,以備顧問,至于緝熙光明之域,而掞摛布濩,皆其職耳。苟非端方正直博聞有道術者,莫之或居,臣雖欲扮做是能,趨走爲恭,得乎?譬如僬僥駑駘,才乏肩鉅,致遠而强之,以擔千勻馳長途也。且今育英之役,責任綦重,關係非細,則不宜奊詬如臣儱侗如臣者之所可句檢也審矣。夫陳力就列,不能者止,古有明訓。臣旣不能於其職,而恃寵饕榮,苟幸蹲冒,非但義分之所不敢抑,亦同朝之所共悶也。肆庸歷綴冒瀆,伏乞聖慈,特垂憐察,將臣輔德職名,亟賜鞶褫,兼鐫臣修文事務與檢校之銜,俾得容與散地,歌詠聖澤,不勝大願焉。臣無任云云。答曰,省疏具悉。此時此任,何可輕遞?卿其勿辭行公。
上在景福宮。停常參·經筵。
藥房提調金壽鉉,左承旨洪淳學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,禮房承旨馳詣景慕宮,奉審摘奸以來。
傳曰,左承旨·同副承旨許遞,前望單子入之。
傳曰,左副承旨許遞,前望單子入之。
承旨前望單子入之,閔正植·李暐·尹祖榮落點。
承文院啓曰,院吏文學官金奎庠呈遞,代幼學金炳華差下,付軍職冠帶常仕,何如?傳曰,允。
上在景福宮。停常參·經筵。
政院啓曰,新除授右副承旨李暐,同副承旨尹祖榮,卽爲牌招,何如?傳曰,允。
傳曰,都承旨許遞,前望單子入之。
承旨前望單子入之,趙秉世落點。
傳曰,今初八日館學儒生應製,通方外爲之,試紙,用大好紙,景武臺命官爲之,試官,臨時稟旨。
以全羅監司狀啓,莫重進上,未能及期封進,致勤問備,惶恐俟勘事,傳曰,勿待罪事,回諭。
奉常寺啓曰,東耤田,先農祭後,卽爲起墾之意,敢啓。傳曰,知道。
承文院啓曰,院吏文學官金炳華呈遞,代幼學申錫圭差下,付軍職冠帶常仕,何如?傳曰,允。
親軍海防營啓曰,本營軍司馬金喜洙,以其身病,呈狀乞遞,改差,何如?傳曰,允。
吏曹佐郞尹容植疏曰,云云。省疏具悉。所辭中銓郞,依施。
上在景福宮。停常參·經筵。
政院啓曰,來十一日,朝參日次矣,敢稟。傳曰,停。
傳曰,再明日日次儒生殿講,以製代講,通方外爲之,試紙,用大好紙,景武臺親臨磨鍊。
傳曰,明日應製時命官,領議政爲之,試官,時·原任賓客·文任·春坊閣臣及入直玉堂爲之。
傳曰,發遣吏郞,諸執事淸齋與否,摘奸以來。
傳曰,試所承旨,都承旨進去。
傳曰,在外吏曹參議許遞,前望單子入之。
吏曹參議前望單子入之,趙同熙落點。
以司謁口傳下敎曰,南壇淸道,以兵房代行。
禮曹啓曰,今二月初九日,親臨景武臺日次,儒生殿講以製代講試取時,王世子侍座之節,何以爲之?敢稟。傳曰,依例磨鍊。
又啓曰,卽接社稷署所報,則明日館學儒生應製試取時,本署官員,俱爲觀光云矣。依定式本曹佐郞劉秉洙,假官差送,以爲代直後赴試之地,何如?傳曰,允。
承文院啓曰,卽見盛京禮部咨文,本年春季統巡着派前往事也。回咨按例撰出,以爲入送之地,何如?傳曰,允。
又啓曰,院吏文學官申錫奎呈遞,代幼學李宗鎬差下,付軍職冠帶常仕,何如?傳曰,允。
義禁府啓曰,今二月初八日館學儒生應製試取時,本府都事,皆爲赴擧,只有武都事一員,當直入直,本府入直,公事回公都事,無以推移。假都事三員,令該曹,口傳差出,以爲擧行,何如?傳曰,允。
上在景福宮。停常參·經筵。
世子宮生辰,大殿·大王大妃殿·王大妃殿·中宮殿,內務府·內閣·政院·玉堂·銓郞·百官口傳問安。答曰,知道。
世子宮,內務府·內閣·政院·玉堂·銓郞·春桂坊·百官單子問安。答曰,知道。
世子嬪宮,內務府·內閣·政院·玉堂·銓郞·春桂坊·百官口傳問安。答曰,知道。
以司謁口傳下敎曰,時·原任大臣·奉朝賀·時·原任閣臣·春桂坊·內務堂上·宗親·儀賓·玉堂主事·宗正卿二品以上·六曹·兩司長官·承·史,當賜饌矣,留待。
傳曰,今日異於他日,輕囚放釋。
傳曰,禮房承旨,與同副承旨,分詣文廟,奉審摘奸以來。
傳曰,發遣吏郞,諸執事淸齋與否,摘奸以來。
傳曰,明日出宮門路,以建善門爲之。
傳曰,時·原任大臣留待。
傳曰,景武臺館學儒生應製試取時,排立軍兵,令各其營,乾犒饋。
政院啓曰,臣暐,敬奉聖敎,馳往義禁府,取考囚徒案,則時囚罪人李寬英等二十六人,以前任齋郞,罪名係是不輕,故竝仍囚。仍往典獄署,取閱囚徒案,則緣坐罪人五名,應坐罪人二名,公錢不納罪人四名,辭緣推覈間嚴囚罪人二名,不可以輕囚論,竝仍囚。其餘他錢不報,各司直囚罪人柳相哲等十一人,係是輕囚,故竝依傳敎放送之意,敢啓。傳曰,知道。
傳曰,時·原任大臣入侍。
政院啓曰,今此試官望中,時無職名人,令該曹,口傳付軍職,何如?傳曰,允。
兵曹啓曰,明日景武臺親臨日次儒生殿講以製代講時,本曹堂上,當爲備員,而參判有闕之代,令該曹,口傳差出,以爲進參,何如?傳曰,允。
吏曹口傳政事,以兪晚源爲兵曹參判。
承文院啓曰,院吏文學官李宗鎬呈遞,代幼學李命和差下,付軍職冠帶常仕,何如?傳曰,允。
丁亥二月初八日午時,上御興福殿。科次入侍,時·原任大臣同爲入侍時,右副承旨李暐,記事官任善準·李石榮·權潚,領議政沈舜澤,左議政金弘集,右議政金炳始,以次進伏訖。上曰,史官分左右。舜澤進前問候訖。上曰,試官進前。以下缺讀第一張·第二張·第三張,各奏五句訖。上曰,第一張·第二張·第三張,竝書正三下,其下二十四張,竝書草三下,其下竝書次上,可也。試官以次書等訖。上命坼封,承旨以次坼封內訖。上命書傳敎曰,館學儒生應製賦居首三下一幼學趙丁善,三下二幼學崔麟休,三下三幼學王之淳,竝卽赴殿試,之次草三下幼學尹仁榮·安基允·金然春·李有成·李紹榮·朴承烈·張鳳翰·吳在泳,付之進士榜末,之次草三下幼學郭宗海等十六人,竝直赴會試,之次次上幼學南哲熙等十七人,竝給二分,之次次上幼學金輝炳等十七人,竝給一分,之次次上幼學金在淳等十九人,竝付之監試初試榜末,之次次上幼學趙翰根等二十人,各奎章全韻一件賜給。傳曰,入格儒生,明日待令。上命史官就座,仍命退,諸臣以次退出。
上在景福宮。停常參·經筵。
傳曰,禮房承旨馳詣社稷,奉審摘奸以來
傳曰,入格儒生崇陽門外施賞。
傳曰,侍衛陪衛與排立軍兵,令各其營乾犒饋。
兵曹口傳政事,親軍左營兵房單洪南周。
兵曹口傳政事,副護軍李命宰。
丁亥二月初九日巳時,上與王世子,詣景武臺,日次殿講以製代講通方外儒生試取時,行都承旨趙秉世,左承旨趙世熙,右承旨閔正植,左副承旨李愚冕,右副承旨李暐,同副承旨尹祖榮,假注書缺,別兼春秋金喜洙·金春熙·尹容植·李貞稙·李茂魯·閔宗植·金永迪·趙衡夏,檢閱李石榮·權潚,直提學閔泳煥·趙東冕,檢校直閣朴鳳彬·金文鉉·鄭夏源·金世基,直閣兪鎭弼,檢校待敎鄭寅昇·李完用,校理李敏英,修撰閔羲泰,以次侍立。時至,通禮跪啓請外辦,上具翼善冠·衮龍袍,乘輿出建善門外。藥房提調金壽鉉,副提調趙秉世進前奏曰,侵早勞動,聖體,若何?上曰,一樣矣。壽鉉等,又進睿前奏曰,勞動已多,睿體,若何?答曰,一樣矣。仍出神武門,詣景武臺前庭。通禮跪啓請降輿,上降輿陞座。承旨奏曰,儒生皆會出標信入場乎?上曰,以下標信擧行,可也。承旨奏曰,侍衛中,有試官蒙點人,使之下殿行禮乎?上可之。讀券官金有淵·鄭範朝·閔泳駿,對讀官李命宰·金貞圭·姜友馨·李容善行禮訖。以次陞殿,承旨讀奏入門單子,十三萬二千三百五十人訖。上曰,試官進前,試官等進前。上命書題曰,敺一世之民,躋之仁壽之域,限申時。讀券官等書題讀奏,對讀官奉出懸題。傳曰,賓客·別雲劍·兵曹堂上·堂上閣臣·春坊·入侍承旨·堂上對讀官,竝讀券官加差下,堂下閣臣·春坊·入直玉堂,竝對讀官加差下,使之分考。傳曰,還宮,當自內爲之,該房知悉。通禮跪啓請禮畢,又請乘輿。上降座乘輿。承旨進前奏曰,臣以試所承旨,落後之意,敢稟。上曰,唯。仍由神武門,入建善門,承旨請出標信解嚴。上仍還內,諸臣,以次退出。
丁亥二月初九日初更,上御乾淸宮。科次入侍時,行都承旨趙秉世,左承旨趙臣熙,右承旨閔正植,左副承旨李愚冕,右副承旨李暐,同副承旨尹祖榮,假注書缺,別兼春秋金喜洙·金春熙·尹容植·李貞稙·李茂魯·閔宗植·金永迪·趙衡夏,檢閱李石榮·權潚,直提學閔泳煥·趙東冕,檢校直閣朴鳳彬·金文鉉·鄭夏源·金世基,直閣兪鎭弼,檢校待敎鄭寅昇·李完用,校理李敏英,修撰閔羲泰,以次進伏訖。上曰,史官分左右。上曰,試官進前。對讀官讀奏第一張訖,上命止之。讀券官奏曰,書等,何以爲之乎?上曰,第一張,書正三下,九張,書草三下,其餘,竝書次上,可也。讀券官,以次書等訖。上命承旨坼封,承旨以次坼封內,讀奏訖。上命書傳敎曰,日次儒生殿講以製代講賦居首三下幼學田健夏,直赴殿試,之次草三下進士權碩鉉等九人,竝直赴會試,之次次上進士閔泳柱等十二人,竝給二分,之次次上幼學鄭贊容等十二人,竝給一分,之次次上幼學權檍等十六人,竝付之監試初試榜末,之次次上幼學李凝善等五十人,各奎章全韻一件賜給。傳曰,入格儒生,明日待令。上命史官就座,仍命退,諸臣以此退出。
上在景福宮。停常參·經筵。
藥房副提調趙秉世啓曰,親臨試士,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,各道守令·邊將薦擧單子,每於正月,修正送上,自是例也。而統禦使薦擧單子,今始來到,事甚未安。原單子雖不得不捧入,該帥臣,不可無警,推考,何如?傳曰,允。
又啓曰,日記修正,何等審愼?而去年二月朔日記,有所錯誤,致勤下詢,事甚疎忽,極爲駭然。該注書所當重勘,而本院請推之外,無他可施之罰,何以爲之?敢稟。傳曰,從重推考。
注書任善準病,代以李鍾七爲假注書。
傳曰,發遣吏郞,諸執事淸齋與否,摘奸以來。
傳曰,入格儒生,崇陽門外施賞。
兵曹口傳政事,親軍海防營軍司馬單洪嘉裕。
承文院啓曰,院吏文學官李命和呈遞,代幼學金得濟差下,付軍職冠帶常仕,何如?傳曰,允。
又啓曰,院吏文學官金得濟呈遞,代幼學蔡圭明差下,付軍職冠帶常仕,何如?傳曰,允。
兵曹啓曰,謹依下敎,侍衛陪衛將校·軍兵等處,乾犒饋分給之意,敢啓。傳曰,允。
親軍別營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
上在景福宮。停常參·經筵。
政院啓曰,親軍後營使鄭洛鎔,親軍前營使李鍾健,以東南關王廟獻官,今方受香出去矣。所帶虎符及傳令牌,何以爲之?而將兵之任,不可一刻無摠察之人,何以爲之?敢稟。傳曰,仍佩往來,別營使兼察。
又啓曰,親軍前營使·親軍後營使,親軍別營使兼察事,命下矣。兼察親軍前營使·親軍後營使金箕錫,卽爲牌招聽傳敎,何如?傳曰,允。
以司謁口傳下敎曰,今日三會酌時,仕進內務堂郞·在院承·史·入直春·桂坊·閣臣·玉堂入參。
以司謁口傳下敎曰,今日軍令待令。
傳曰,政官牌招,開政。
傳曰,藥院都提調有闕之代,前望單子入之。
內醫都提調前望單子入之,判府事金炳始落點。
傳曰,同敦寧·敦寧都正·工曹參議竝許遞,今日政差出。
傳曰,呈告泮長·同春秋竝許遞,今日政差出。
傳曰,同訓鍊竝許遞,今日政差出。
以司鑰朴在誠手本,別監太敬龍,被打於外衙門使令事,傳曰,令兵判,査實以入。
兵曹,健元陵·綏陵·景陵·穆陵·崇陵·元陵幸行時,軍令,四月十一日出宮,鳳凰洞晝停,自闕門十五里,健元陵展謁,自鳳凰洞六里,以上二十一里,親祭綏陵展謁親祭,景陵展謁親祭,仍詣穆陵展謁,崇陵展謁,元陵展謁,還詣鳳凰洞晝停,當日還宮。
吏曹啓曰,進饌所郞廳,尹容善陞敍事,命下矣。已經準職,何以爲之?敢稟。傳曰,加資。
又啓曰,龍安縣監朴昌胤,身病猝重,萬無還官之望云。罷黜,何如?傳曰,長水縣監柳鶴模相換。
又啓曰,東學敎授金永迪,成均館典籍張榮稷,俱以身病,呈狀乞遞,竝改差,何如?傳曰,允。
有政。吏批,行判書沈履澤,參判閔泳駿牌招不進,參議趙同熙進,承旨缺。吏批啓曰,行判書沈履澤,參判閔泳駿,竝牌招不進,小臣獨政未安。何以爲之?敢稟。傳曰,只出緊任。以尹滋久·李碩·李輝宗爲同敦寧,丁龍敎·黃有植·金在植爲敦寧都正,尹容善爲工曹參議,鄭寅學爲大司成,閔泳駿爲同春秋,李乾夏·金永穆爲同經筵,李南珪爲東學敎授,閔泳雲爲童蒙敎官,閔厚植爲禁府都事,鄭龍基爲兵曹佐郞,金祥鎭·南基完爲監察,徐相爲忠烈祠參奉。副司直尹容善,今加通政加資,前都正李圭信,今加嘉善,副司果金魯勳·李永甫,已上今加通政,朝官年八十,依法典加資。
兵曹啓曰,知中樞府事崔垈,宣傳官梁柱顯·趙鍾哲·具然軾,內禁將鄭愚植·宋淳億,羽林將韓圭東,五衛將辛琦錫·黃達順·金斗植·趙東哲·黃鍾崙·朴基勳,昌德將朴道淵·李震明,訓鍊主簿金光壕,俱以病難供職,呈狀乞遞,竝改差,何如?傳曰,允。
又啓曰,宣傳官柳漳烈,以其病難供職,呈狀乞遞矣。係是加設,減下,何如?傳曰,允。
兵批,判書閔應植進,參判兪晚源進,參議李根秀牌不進,參知洪時衡,承旨缺。以洪澈周爲知事,李容晦·金弘圭爲同知,李文永·趙載觀·李容益·趙存斗爲同訓鍊,具然相·李有夏·白樂駿爲宣傳官,金東韻·李秉勳爲內禁將,李思奎·金溶集·金斗旭·尹相宣·潘冕洙·趙載宖爲五衛將,朴樞鎭爲羽林將,金應淵爲曹司衛將,權頲爲忠翊將,金興福·金明集爲昌德將,沈宜卨·李建鎬爲訓鍊僉正,李鍾彬爲訓鍊主簿,趙鎭卨·宋世鉉爲文兼。同知單潘冕洙·朴元來·徐有涵·趙鍾傑,僉知三單,趙載宖·金溶集·金斗旭,副司果高永祺·閔賢植,副司正趙秉輯,副司猛李昇會·柳炳奭·金誾秀。再政。以李濟榮爲五衛將,李承九爲宣傳官。三政。以李奎邦·石泰魯爲訓鍊僉正。四政。以柳譚·元浚爲訓鍊判官。五政。以申泓均·趙羲天爲訓鍊主簿。六政。以申用均爲別營哨官,李漢益爲右捕從。七政。以李鍾奎·洪馹燮爲訓鍊僉正。八政。以白樂亨·柳澧烈爲訓鍊判官。九政。以許爲宣傳官,姜敎永爲訓鍊主簿。十政。以金基明·姜彝會爲訓鍊僉正。十一政。以李左漢爲中樞都事,李敬權爲訓鍊判官。十二政。以李豐儀爲中樞經歷,尹秉憲爲訓鍊主簿。十三政。以具然昌爲訓鍊判官,金益模爲守門將。十四政。以李晢鎬爲訓鍊主簿。薪智島萬戶崔東煥,智島萬戶梁相爋,以上相換事,承傳。及第韓鳳岐·李德明,以上今加折衝加資事,承傳。
禮曹啓曰,卽接麻田幼學鄭行郁所志,則以爲,族姪周光嫡妾俱無子,以其同姓二十寸弟周完第三子寧奎,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長鄭行郁所訴旣如此,鄭周完第三子寧奎,立爲鄭周光之後,何如?傳曰,允。
丁亥二月十一日午時,上御隆武堂。軍士房承旨入侍時,上具軍服乘座馬,詣景武臺,隆武堂陞座,以司謁,命承·史入侍。同副承旨尹祖榮,假注書缺,別兼春秋缺,以次進伏訖。祖榮奏曰,史官趁不待令,致勤下詢,萬萬駭然。當該史官,所當重勘,而本院請推之外,無他可施之罰,何以爲之乎?上曰,從重推考,爾亦推考。祖榮又奏曰,軍令入侍時,例以承傳宣傳官,陞殿擧行矣。今亦依此擧行乎?上可之。宣傳官,引兵曹判書閔應植進前。應植跪請軍令,仍以軍令,跪授宣傳官,宣傳官跪授祖榮,祖榮讀奏訖,跪授挾侍,挾侍跪進。上命踏啓字以下挾侍跪授祖榮,祖榮跪受,書判付讀奏訖,跪授宣傳官,宣傳官跪授應植。上命兵曹判書先退。又命退,承·史以次退出。
上在景福宮。停常參·經筵。
政院啓曰,假注書李鍾七,時無職名,令該曹,依例付軍職冠帶常仕,何如?傳曰,允。
又啓曰,假注書宋柱勳,有身病,勢難察任,今姑改差,何如?傳曰,允。
宋柱勳改差,代以李載榮爲假注書。
親軍營啓曰,郞廳尹容善陞資,代副司果李耕稙差下,何如?傳曰,允。
兵曹啓曰,西北兩道道科入格實數狀聞,今已啓下矣。紅牌與紅榜,空名下送之意,前已節目啓下,而入格人姓名,旣已上來,紅牌之空名安寶,事涉未安。今番則紅牌與紅榜,依例塡名安寶,卽速下送之意,敢啓。傳曰,知道。
司僕寺啓曰,今此健元陵·綏陵·景陵展謁親祭,仍詣穆陵·崇陵·元陵展謁時,各差備補把驛馬,嶺南·湖南·湖西·關西·海西·關東,限一百八十匹分排,知委各驛,以爲入用之地,何如?傳曰,允。
又啓曰,今此健元陵·綏陵·景陵展謁親祭,仍詣穆陵·崇陵·元陵展謁時,各差備入把馬磨鍊,別單書入,而其中驛馬則令兵曹知委,畿內各驛,使之直爲入把,何如?傳曰,允。
承文院啓曰,院吏文學官蔡奎明呈遞,代幼學鄭煥奎差下,付軍職冠帶常仕,何如?傳曰,允。
又啓曰,院吏文學官鄭煥奎呈遞,代幼學趙榮元差下,付軍職冠帶常仕,何如?傳曰,允。
義禁府啓曰,慶尙監司李鎬俊狀啓內,前參奉鄭斗鉉,進士鄭在咸罪狀,竝令攸司稟處事,啓下矣。鄭斗鉉,方在慶尙道咸陽地云,依例發遣府羅將拿來,鄭在咸,係是白徒,令秋曹擧行,何如?傳曰,允。待待命拿囚。
慶尙監司李鎬俊疏曰,臣間因稅納之愆滯,廟飭申複,有莫越之定期,恬不董飭。乃致當限之過,至承越俸之典,瘝溺之罪,逋慢之過,於是尤著矣。玆敢包悚仰籲,伏乞亟遞臣見任,仍治臣當勘之律焉。臣無任云云。答曰,省疏具悉。向日處分,卽存事體也。何必如是爲引?卿其勿辭,益勉旬宣之責。
兵曹啓曰,今此幸行時,隨駕軍兵,當爲磨鍊矣。何營軍兵隨駕,何營軍兵留都,而禁軍及馬步軍,以幾番幾哨磨鍊乎?敢稟。傳曰,別營步軍三哨,騎士二番前營使率領,爲先廂,別營步軍二哨,騎士二番右營使率領,爲後廂,禁軍三番隨駕,海防使率各營餘軍留都,左營標下軍,與兵丁一哨,該營兵房代領,新南營留營,餘軍留營,依例爲之。
又啓曰,在前幸行時,挾輦軍四百名或三百名,餘軍二百名或一百名,磨鍊。而癸未年健元陵·穆陵·元陵·綏陵·景陵幸行時挾輦軍一百名,餘軍六十名磨鍊矣。今番則何以爲之乎?敢稟。傳曰,一百十名,餘軍六十名磨鍊。
又啓曰,在前幸行當日回鑾時,侍衛,例以全數磨鍊。而癸未年獻陵·仁陵幸行時,依辛巳年例,兵曹堂上·郞廳各二員,五衛將四員隨駕,癸未年健元陵·穆陵·元陵·綏陵·景陵幸行時,兵曹堂上一員,郞廳二員,五衛將四員隨駕矣。今番則何以爲之乎?敢稟。傳曰,堂上一員,郞廳二員,五衛將六員隨駕。
又啓曰,在前幸行時,十里外斥堠·伏兵·傳語軍,以畿邑所屬束伍步軍,擧行矣。今亦依此磨鍊,何如?傳曰,允。
又啓曰,在前幸行時,摠戎使,迎秋門外留陣矣。今番則何營使率何營軍兵留陣乎?敢稟。傳曰,後營兵房,率別營步軍一哨,代領留陣。
兵曹啓曰,在前幸行時,先廂步軍一哨除出,晝停所作門矣。今亦依此擧行,何如?傳曰,允。
又啓曰,在前幸行時,回鑾後隨駕軍兵犒饋,每以乾物分給矣。今亦依此擧行,何如?傳曰,允。
又啓曰,今此幸行時,宮城外排立軍,當爲磨鍊。而癸未年幸行時,御營廳出番軍五十名,除出擧行矣。御營廳已屬別營,則以別營出番軍五十名,除出排立扈衛,何如?傳曰,允。
親軍別營啓曰,本營兵房白南益,身病甚重,勢難察任,改差,何如?傳曰,允。
領敦寧金炳德疏云云。答曰,省疏具悉卿懇。昨冬之批,罄諭予至意,卿何不諒而復申此支離之請乎?卿之處閑久矣。是奚異於角巾東歸,而必得三字銜然後始可曰致政也?卿又以繼述之美爲言,而顧今國計民憂,茫無攸濟,視先卿之時,尤何如?而卿於此時,寧忍有便訣之思乎?一言蔽曰耆舊乞退,今非其時也。臨節奉慮,而春和向闌,自當差勝,宜其優遊田園,認昨懸車。卿則休養之方,予則無悵缺之心,足爲兩全而俱得矣。卿之至願,終當有許遂之日,亟斷來章,以副予至意。傳曰,此批答,遣地方官傳諭。
領議政沈舜澤箚曰,云云。答曰,省箚具悉卿懇。愼節奉慮。所辭藥院之任,今姑勉副,卿其安心調理。仍傳曰,此批答,遣史官傳諭。
上在景福宮。停常參·經筵。
以司謁口傳下敎曰,禁府在囚罪人李寬英等,旣已照律矣。未及就囚人,待待命拿囚間,在囚人,竝姑爲保放。
兵曹,別營兵房單李敏應。
兵曹啓曰,謹依下敎,外衙門使令嚴昌根等,捉致査問,則所告內,因官家申飭妓女出入禁斷之際,別監太敬龍,着平服,來到門前,干涉於妓女出入。故自然言語不順,以致如干毆打之境云。別監太敬龍査實次,使之待令,則運動末由,不得待令云。故遣營校,詳細摘奸,則雖無顯著傷處,屈伸爲難云。故招致行首別監査問,則所告內,別監太敬龍,與外衙門使令,別無事端,而無端毆打,至於危境,其外更無他辭云。以此査實以入之意,敢啓。傳曰,知道。
兵曹判書閔應植疏云云。答曰,省疏具悉。本兵重任,何可遽爾遞解?卿其勿辭行公。
上在景福宮。停常參·經筵。
傳曰,禮房承旨馳詣宗廟·永寧殿·景慕宮,奉審摘奸以來。
政院啓曰,明日次對,兩司當爲進參,未署經外呈告人員,竝卽待開門牌招,何如?傳曰,允。
傳曰,吏曹判書有闕之代,前望單子入之。
禮曹,今二月十七日先農祭香·祝親傳,取稟。還入奉敎,攝儀改書下。
奎章閣啓曰,明日,卽觀文閣望奉審日次,臣進詣擧行之意,敢啓。傳曰,知道。
親軍前營啓曰,軍司馬閔宗植,以其身病,呈狀乞遞,改差,何如?傳曰,允。
承文院啓曰,院吏文學官趙榮元呈遞,代幼學韓鎭忠差下,付軍職冠帶常仕,何如?傳曰,允。
義禁府啓曰,在囚罪人李寬英等,旣已照律矣。未及就囚人,待待命拿囚間,在囚人姑爲保放事,命下矣。時囚罪人李寬英等二十六人,姑爲保放之意,敢啓。傳曰,知道。
刑曹啓曰,義禁府啓辭內,慶尙監司李鎬俊狀啓,前參奉鄭斗鉉,進士鄭在咸罪狀,竝令攸司稟處事,啓下矣。鄭斗鉉,方在咸陽地云,依例發遣府羅將拿來,鄭在咸,係是白徒,令秋曹擧行,何如?傳曰,允事,命下矣。罪人鄭在咸,方在咸陽地云。發關本道,使之捉上,待押來擧行之意,敢啓。傳曰,知道。
刑曹啓曰,兵曹啓辭內,謹依下敎,外衙門使令嚴昌植·李昌根等,捉致査問,則所告內因官家申飭,妓女出入禁斷之際,別監太敬龍,着平服,來到門前,干涉於妓女出入。故自然言語不順,以致如干毆打之境云。別監太敬龍査實次,使之待令,則運動末由,不得待令。故遣營校詳細摘奸,則雖無顯著傷處,屈身爲難云。故招致行首別監等査問,則所告內,別監太敬龍,與外衙門使令,別無事端而無難毆打,至於危境,其外更無他辭云。以此査實以入之意,敢啓。傳曰,知道。不念掖隷之別,如是毆打,極爲駭惋。首唱之嚴昌植,令左營決棍後,移送秋曹定配,李昌根嚴棍懲勵放送,被打別監太敬龍,令攸司,從重科治,不飭之司鑰·頭目別監,令攸司科治事,命下矣。謹依傳敎,罪人嚴昌植,江原道金化縣定配所,卽爲押送,被打別監太敬龍,決杖一百,從重科治,不飭之司鑰朴在誠,頭目別監李貞浹,各決杖八十科治之意,敢啓。傳曰,知道。
行吏曹判書沈履澤疏曰,云云。答曰,省疏具悉。所請依施。
上在景福宮。停常參·經筵。
藥房提調金壽鉉,副提調趙秉世啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
政院啓曰,卽見黃海監司趙敬夏啓本,則去十二月二十八日封發之年分成冊上送事,二十九日收租成冊上送事,竝今始到院,撥路申飭,前後何如,而如是遲滯,事甚稽緩。原啓本,係是民事,雖不得不捧入,而該道臣,不可無警,推考,何如?傳曰,允。
吏曹判書前望單子入之,鄭基會落點。
傳曰,公事不審之中官李朱夏,從重推考。
傳曰,大臣·政府堂上引見。
以大司諫李種弼,司諫沈九澤,執義愼錫九,掌令李羲鳳·玉秉觀,持平韓永元·南翊元牌不進,罷職傳旨,傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
親軍左營啓曰,謹依下敎,外衙門使令嚴昌植,決棍後,移送秋曹定配,李昌根,嚴棍懲勵放送之意,敢啓。傳曰,知道。
兵曹啓曰,禁軍別將李容益,身病猝重,勢難察任,改差,何如?傳曰,允。
親軍前營啓曰,本營兵房李允用,身病甚重,勢難察任,改差,何如?傳曰,允。
承文院啓曰,院吏文學官韓鎭忠呈遞,代幼學劉元顯差下,付軍職冠帶常仕,何如?傳曰,允。
丁亥二月十五日申時,上御興福殿。大臣·政府堂上入侍時,左承旨趙臣熙,假注書李載榮,事變假注書白文行,記事官李石榮·權,領議政沈舜澤,右參贊金壽鉉,行戶曹判書鄭範朝,親軍別營使金箕錫,行大護軍朴齊寬,親軍後營使鄭洛鎔,親軍前營使李鍾健,漢城判尹李元會,親軍左營使韓圭卨,親軍海防使閔泳煥,副校理南廷綺,以次進伏訖。上曰,史官分左右。上曰,大臣進前。舜澤進前問候,各殿問候訖。上曰,次對爲之。舜澤曰,昔召公,爲國家長遠慮而眷眷告其君者,其要則以諴小民,爲祈天命之本,以疾敬德,爲諴小民之本,蓋永命之道無他,惟修德與愛民而已。命在天,於小民何與,天無心,以民心爲心,天無視,以民視爲視,天無聽,以民聽爲聽。故人主之一動靜一起居,朝廷未及知,而小民先議,國人未及聞,而上天先鑑豫怒。向背捷如影響,可不懼哉?今殿下於民,德意藹然,所欲是與,所惡勿施,視之如赤子,煦之如陽春。興利除害安生樂業之敎,屢發於絲綸,可使山東父老,少須臾願見,而但方伯·牧守之臣,不惟不能宣布,其所施諸民者,皆民之所惡也。用度之不節,廩況之不裕,是豈小民之故?而徵索充補,輒及小民,衆心安得不困瘁渙散,安得無怨咨愁嘆乎?然而懲貪之擧,未見實效,擇吏之言,徒歸文具,民情日以遑汲,如焚如溺,此非上下暇逸自安之時也。伏願體天道而愼幽獨,順時令而謹動作,氣血循軌,精華內蘊,前疑後丞,咨訪籌策,則政令行而百工率職,紀綱立而庶績咸熙,和氣洋溢,吉祥自臻。召公所謂諴小祈永之道,其自今日始矣。惟殿下,念哉。上曰,諴小祈永,爲治之本。卿言又如是切摯,敢不服膺而交相勉勵,諧底大道,亦有所厚望焉。出擧條舜澤曰,臣忝在師任,日夕所祈祝者,惟望睿學之就將,而春晷漸永,書筵將開。此時輔導啓沃之責,專在林下讀書之士矣。殿下,儻勤弓旌之招,庶回邁軸之志,將見濟濟咸造,朝夕左右,資益弘多。伏願誕宣明旨,誠心敦召焉。上曰,睿學成就,必資宿德儒賢。又當敦召,而每愧予誠淺而不能惑回也。舜澤曰,春序已殷,氷泮水盛,親軍營·戶·惠廳經用,惟待稅船之不日到泊,而假使連續裝發,尙有難繼之患。今以三南許多邑許多穀,豈容一隻輪船,一時轉運乎?旣不得一時轉運,則海上峙穀,自然遲待,守護之勞,腐傷之歎,有不可勝言者。況今國用已至罔措,目下不遑他顧,輪船所輸,使摠務官,預定穀包實數道邑名號,行關知悉,使之除置。其餘各道各邑,依前關賃船連輸,而雖不得同時齊泊,猶可以隨時隨用,不至如今日遑汲。道臣守宰,果知似許事勢,寧或各自沁泄乎?以此意,星火關飭於摠務官及各該道臣,何如?上曰,依所奏預先關飭,毋或推諉淹滯,可也。出擧條舜澤曰,各衙門所在錢穀出入,有數,多小不同,而蓋其各儲公庫,用爲公下,爲公家經費之重則一也。夫何典守不謹,莫近年若。喪廉之官,舞文之吏,視同私財,擅自私用,有貸無報,積逋成藪。苟有一分法紀,寧有乃爾?官逋·吏逋,均是逋也。而刷逋之擧,犯逋之律,或及於吏,而不及於官,論厥所犯,豈有異同?此不可無一番懲創。其令各該司堂上,另行査簿,毋論年條久近數爻幾何,債案昭載,歸屬有處,刻期督捧,期於充完。每於朔末,以捧未捧實數,報政府憑考,若有當納而拒納者,無拘顔私,自該司直爲稟處,照法嚴勘。而又或延拖,未卽收刷,則該堂上,論以匿不以聞之罪。以此嚴飭將臣,此奏書揭各司壁上,仍成不易之式,何如?上曰,所謂官逋,尤極駭然。另飭査櫛,而督刷之方,揭壁之式,依所奏施行。出擧條舜澤曰,臣向有各司情費禁濫事,仰奏者,雖未聞有司之臣矯釐之如何,而近年上納,百弊到極。以錢則挪移,以穀則防納,以木則換弄,牟利之輩,出沒京鄕,唯意所欲,莫之誰何。麤劣由於是,稽滯亦由於是,論以設法之意,良極駭痛。凡防穀·防木,自有當律,另飭各衙門,申明舊式。其間或有民情切急,不得不過當之邑,而自京司,爲其督納,捉囚邸吏,雇人代囚,分利充慾,初不督促於該邑。故拖時月,反幸愆滯,畢竟懲出於不聞不知之該色吏,其甚者,不翅倍簁於元上納數爻。是故,外邑吏隷,一經領納,莫不卽地蕩敗,而其收完之弊,終歸於小民矣。冤懲至此,小民奚罪?如聞愁嘆,有足干和。自今爲始,各司如非實邸吏與實色吏,則切勿拘留,而雇人代囚及元納中拘留債先除之弊,嚴加禁斷。如有現露者,亟施刑配之意,先爲甘飭於有上納衙門,亦爲行會於各該道臣,何如?上曰,欲其督納,反爲添弊乎?依所奏,另飭稽滯與防納之弊,這這摘發,繩以重律,可也。出擧條舜澤曰,外官之除朝辭,自有憲式,違越不得,而近年以來,蕩無防限,雖在京呈狀者,上京粘移者,及其移除之後,厭苦歷辭,無不圖此。便宜徒占,道理有乖,而雖以該曹言之,果不知越一道,則毋得輕許之文乎?襲謬煩啓,視同應行,揆以事體,寧容若是?已往,不可追究,自今申明舊式,隨其道里,無敢有違之意,申飭,何如?上曰,自有典式,何可違越?更無敢如前襲謬之意,嚴飭,可也。出擧條舜澤曰,凡爲朝臣,俗節享役,其何敢言勞?而一以規免爲能事,甚至正朝各陵,因此而過時受香矣。全欠敬謹,萬萬驚悚。雖以差祭之式言之,毋論大中小祀,前期塡差,卽出名帖,而苟非此頉彼頉,豈有臨時窘急之理乎?圖頉許頉,均之有失,事體攸在,不當仍置。今番健元陵正朝祭,塡差而頉免之前後獻官,竝捧現告,施以譴罷之典,差祭該堂,亦施重推爲宜,故敢達矣。上曰,過時受香,聞極驚悚。雖自規便,獨不念典祀之重乎?依所奏施行。出榻敎舜澤曰,喬桐之防禦,會寧之兼監理,武臣晉階之路塞而不通。然事係官制,不敢遽請通變,以至今日,衆論愈鬱。臣意則昌原府使·水原中軍二窠,依喬桐·會寧例,以嘉善排擬。若以堂上兵使除拜,則使之陞資,庶或爲疏鬱之政,敢此仰達。下詢時·原任大臣·銓臣·將臣,處之,何如?上曰,此是疏鬱,不必詢問,依所奏爲之。出擧條舜澤曰,判宗正卿府事李載元,政府堂上還差,刑曹判書李承五,政府堂上差下,何如?上曰,依爲之。出榻敎舜澤曰,登科十年,聞有限滿之人云,援典陞六之意,分付該曹,何如?上曰,依爲之。出榻敎舜澤曰,刑曹參判兪鎭學,當爲追榮,而所后家無可施。依近例移施其本生,何如?上曰,依爲之。出擧條舜澤曰,歲後賓對,異於他時,而臺臣之無一進參,誠甚未安。違牌諸臺,竝從重推考,何如?上曰,依爲之。出榻敎仍命大臣就座。臣熙曰,諸宰奏事。壽鉉等曰,無所懷矣。臣熙曰,玉堂所懷奏之。廷綺進前奏曰,自古帝王致治之道,莫不由於講學。今殿下講筵之停撤已久,而至於召對,以綱目召對,今爲六年,而始至六卷,此由於聖學之不爲誠勤故也。春宮邸下進講小學,亦爲數歲而不過二卷,誠云過時矣。殿下夙夜勤學,則春宮邸下,從以勤學矣。此豈非以身率敎之道乎?顧今春晷漸舒。伏願頻接臣隣,進講召對,日以爲常,無或間斷焉。上曰,所陳當留念矣。出擧條上曰,史官就座。仍命大臣先退。又命退,諸臣以次退出。
上在景福宮。停常參·經筵。
傳曰,禮房承旨馳詣受香所,奉審摘奸以來。
兵曹口傳政事,親軍前營兵房單李泰鉉,軍司馬單尹泰興。
親軍別營啓曰,騎士將申郁朝,身病猝重,改差,何如?傳曰,允。
親軍營製造機器局啓曰,前假監役朴宗璇,司事差下,何如?傳曰,允。
承文院啓曰,院吏文學官劉元顯呈遞,代幼學閔昌植差下,付軍職冠帶常仕,何如?傳曰,允。
上在景福宮。停常參·經筵。
自三更至十八日開東,灑雨下雨,測雨器水深三分。
政院啓曰,來二十一日,朝參日次矣,敢稟。傳曰,停。
傳曰,左承旨許遞,前望單子入之。
承旨前望單子入之,李永落點。
吏曹口傳政事,機器局司事單朴宗璇。
以司謁口傳下敎曰,向以石戰禁斷事,已有申飭,而聞一向不止。苟能禁飭,寧容若是?無嚴極矣。刑曹判書·漢城判尹·左·右捕將·各營使,竝從重推考。
兵曹口傳政事,親軍別營騎士將單李熙淳。
統理交涉通商事務衙門啓曰,前監察片永基,主事差下,令該曹,口傳下批,何如?傳曰,允。
禮曹啓曰,卽接副司果鄭國容所志,則以爲,族姪基軾嫡妾俱無子,以其同姓四寸兄基轍第三子瓚朝,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長鄭國容所訴旣如此,鄭基轍子瓚朝,立爲鄭基軾之後,何如?傳曰,允。
承文院啓曰,院吏文學官閔昌植呈遞,代幼學吳重鉉差下,付軍職冠帶常仕,何如?傳曰,允。
上在景福宮。停常參·經筵。
政院啓曰,左邊捕盜大將韓圭卨,以親軍左領使,南關王廟修改事,明日出去矣。所佩命召及大將牌·傳令牌,何以爲之?敢稟。傳曰,仍佩往來。
傳曰,政官牌招,開政。
傳曰,當該承旨推考。
傳曰,呈告兵曹參議·同成均竝許遞,今日政差出。
傳曰,在外同敦寧·敦寧都正許遞,今日政差出。
傳曰,有實故玉堂許遞,今日政差出。
傳曰,判尹外京兆堂上竝許遞,今日政差出。
傳曰,秋判外秋曹堂上竝許遞,今日政差出。
傳曰,晉州營將閔俊鎬,江華中軍具然八相換。
議政府啓曰,卽見京畿監司金明鎭所報,則枚擧楊州牧使玄濟普牒呈以爲,本州各營各司未上納錢三萬兩,限十年排納,而本色結摠應稅者,摠爲三千結,每結大同米,以本色三斗式,通同均排,合米爲六百石。自丙戌條收捧牽補,則前後邑弊,可以就緖。均廳所納稅米一百三十六石零,詳定代納錢爲一千二百二十六兩零,而東西十里該民拒納,外邑之於部內,末由收刷,永付京兆,使之收捧,直納該廳爲辭矣。該邑事勢,積弊到極,不可不及今矯釐,而慮其將然,救得其道,則前弊可革,後效可久。令道臣,量其便宜,依報措處,至於東西十里民稅之永付京兆而收刷,一體許施,何如?傳曰,允。
又啓曰,今番西北道科武壯元人,當爲區處,而時無六品可擬之窠,令該曹,加設付職,隨闕陞實之意,分付,何如?傳曰,允。
吏曹啓曰,今番咸鏡道·平安道道科壯元人,當爲區處,而時無六品可擬之窠,令該曹,加設付職,隨闕陞實事,廟啓允下矣。尙瑞院別提一員,尙衣院別提一員,加設以入之意,敢啓。傳曰,知道。
又啓曰,平山府使李鳳鎬戶奴呈狀內,矣上典,親病沈重,萬無赴任之望云。改差,何如?傳曰,允。龍川府使吳順泳相換。
又啓曰,鐵山府使趙正顯呈狀內,親病沈重,萬無赴任之望云。改差,何如?傳曰,允。求禮縣監南命稷相換。
又啓曰,安山郡守宋益世呈狀內,矣身猝得身病,萬無赴任之望云。罷黜,何如?傳曰,稷山縣監李敎英相換。
又啓曰,安山郡守宋益世,稷山縣監李敎英相換事,命下矣。宋益世以前任宜寧縣監,方在解由未出中,李敎英,以前任軍威縣監,方在解由未出中,居中中。何以爲之?敢稟。傳曰,勿拘。
又啓曰,掌樂院正鄭履源,奉常寺主簿白時洽,安奇道察訪皮秉侃,俱以身病,呈狀乞遞。竝改差,何如?傳曰,允。
又啓曰,成均館典籍閔泳序·蔡章五,俱以身病,呈狀乞遞。竝改差,何如?傳曰,允。
又啓曰,童蒙敎官李晉和,以其身病,呈狀乞遞。改差,何如?傳曰,允。
有政。吏批,判書鄭基會進,參判閔泳駿,參議趙同熙牌招不進,承旨缺。以南濟元爲應敎,朴彝陽爲校理,洪嘉裕爲副修撰,洪祐吉爲判敦寧,金壽鉉爲工曹判書,金東璇·吳在善·李義龍爲同敦寧,徐臣輔爲刑曹參判,洪鍾軒爲進賀使,李淳翼爲知經筵,閔種默爲知義禁,趙秉弼爲同春秋,閔泳駿爲同成均,尹成鎭爲左尹,趙載觀爲右尹,李承壽爲敦寧參奉。左參贊單沈履澤,右參贊單徐瑨淳。李華慶爲安奇道察訪,皮秉侃爲保安道察訪,金昌錫爲典籍,鄭學默爲兵曹參議,尹命燮爲刑曹參議,徐宜淳爲禮曹參議,金學洙爲戶曹參議。
兵批,判書閔應植進,參判兪晚源病,參議鄭學默未肅拜,參知洪時衡進,承旨缺。以金仁善爲臨津別將。同知單金錫冕,加設單李允用·郭祥樺·李昌秀·金相天·宋一鳳,僉知二單權題·金應淵,訓鍊主簿加設單康龍健·金仁培·徐漢淳·趙羲駿,部將加設單兪宗煥·朴時權·崔秉福·柳最鼎·李敏洙·方永重·李偃白·金讚福·朴用寬,副司果李種元·李濬永·車尙學·李泰鉉·元世七,副司正李鍾七,副司猛趙羲繒·金永福·趙榮元。晉州營將閔俊鎬,江華中華具然八,以上相換事,承傳。
以吏曹參議趙同熙牌不進,罷職傳旨,傳曰,只推。
親軍營製造機器局啓曰,本局創設以後,制度草創,存革昧方,諸般式例,不遑釐正矣。視今機器等物,漸次購辦,製造之方,庶就精習,而其功效之遲速,董率之勤慢,必須章程明節目詳然後,局樣可以振作。故爛商講確,謹擬數款,待啓下擧行之意,敢啓。傳曰,知道。
承文院啓曰,院吏文學官吳重鉉呈遞,代幼學李舜應差下,付軍職冠帶常仕,何如?傳曰,允。
右承旨閔正植疏曰,臣於正朝陵亨祭官之際,矇未審察,竟到錯謬。顧祀典所重,果何如?而臣之溺職,乃至於斯。退伏私次,恭俟大何,聖度包荒,視以微眚,只降重推之典。滿心惶蹙,益不自勝,敢綴短章,冒死仰籲。伏乞鐫玆職名,施以當律焉。臣無任云云。省疏具悉。旣以自傷,何必爲引?爾其勿辭察職。
上在景福宮。停常參·經筵。
以司謁口傳下敎曰,鳳凰洞晝停所,依黔巖碑閣所例,戶曹與畿營,合力新建事,分付。
傳曰,公事不審之中官吳泰煥,從重推考。
弘文館啓曰,新除授應敎南濟元,校理朴彝陽,副修撰洪嘉裕,竝卽牌招察任,何如?傳曰,允。
兵曹啓曰,今二月二十日,禁軍戎器點考日次,而本曹有故,不得設行,後日退行之意,敢啓。傳曰,知道。
武一所啓曰,今日平明開場,而先自鐵箭·柳葉箭,試取之意,敢啓。傳曰,知道。
武二所啓曰,今日平明開場,柳葉箭·片箭,同爲試取之意,敢啓。傳曰,知道。
武一所啓曰,柳葉箭·片箭入格,爲五十二人,而鐵箭·鳥銃,無一人入格矣。鱗次開講之意,敢啓。傳曰,知道。
武二所啓曰,柳葉箭·片箭,今已畢試,鐵箭·鳥銃,鱗次試取之意,敢啓。傳曰,知道。
武二所啓曰,鐵箭,無一人入格,鳥銃,十一人,俱爲入格,鱗次捧講之意,敢啓。傳曰,知道。
武二所啓曰,各技,今皆畢試,仍爲修整榜目之意,敢啓。傳曰,知道。
親軍前營啓曰,東關王廟修改處監董後,別單書入之意,敢啓。傳曰,知道。
親軍左營啓曰,南關王廟修改處監董後,別單書入之意,敢啓。傳曰,知道。
親軍後營啓曰,北廟修改處監董後,別單書入之意,敢啓。傳曰,知道。
義禁府啓曰,李應辰耆社人捧供後,依例出送待命所之意,敢啓。傳曰,知道。
義禁府啓目,長湍府使李應辰,豐德府使李文永,長湍府使李寅晚,坡州牧使尹弘大,竹山府使方天鏞,利川府使李兢柱,通津府使徐珩淳,長湍府使玄濟普等原情云云。問目內辭緣,泛稱遲晚。方天鏞·玄濟普等段,竝只刑推得情,李文永·尹弘大·徐珩淳等段,曾經閫帥,勿爲請刑,李應辰段,年過七十,法不當請刑,李寅晚段,曾經侍從,李兢柱段,醫官二品以上,勿爲請刑,俱載法典,竝只議處,何如?啓依允爲旀,方天鏞·玄濟普等,除刑推議處爲良如敎。
吏曹啓目,禁府都事李裕中名字,改以裕亨,兵曹員外郞金商定名字,改以商元,前營將金東三名字,改以東夏,前假監役朴鼎鉉名字,改以昌鉉,宋尙仁名字,改以鍾益,前監察林宗采名字,改以宗說事,告狀,依例令藝文館給帖,何如?啓依允。
義禁府啓目,健元陵令趙明植,參奉尹泰和,齊陵令金奎翰·李命炎,參奉鄭東箕,厚陵令朴應漢,獻陵令馮錫龜,參奉朴用鎭,英陵令李容夏·李洛應·尹敎善,參奉趙秉穆,顯陵令李秀彦,參奉李升來,昌陵令李會元,恭陵令柳令均·孫錫權,參奉吳學泳,宣陵令朴健陽,靖陵參奉吳得善,禧陵令趙鍾禹·李喆和,康陵參奉洪曾厚,穆陵別檢金振龍,孝陵令南益熙,徽陵令愼在範,明陵令李圭瑞,翼陵令成鍾永·朴濬,惠陵參奉鄭基夏·李鼎夏,元陵參奉洪鍾喜,仁陵令徐祐淳,參奉金炳迪,綏陵令金永圭,參奉洪亮燮,睿陵參奉李文榮,徽慶園令李寅兢,參奉南命熙等原情云云。傳旨內辭緣,泛稱遲晚,竝只刑推得情,恭陵令尹永萬段,年滿七十,法不當請刑,元陵別檢金榮善段,曾經侍從,勿爲請刑,俱在法典,竝只議處,何如?啓依允爲旀,趙明植等,除刑推議處爲良如敎。
上在景福宮。停常參·經筵。
藥房提調金壽鉉,副提調趙秉世啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
政院啓曰,試官之出榜詣闕,例也,而武一所監試官李鍾弼·愼錫九,謂有身病,自外徑歸,事甚未安。竝推考,何如?傳曰,允。
又啓曰,試官之出榜詣闕,例也,而武二所監試官尹致聖·沈九澤,謂有身病,自外徑歸,事甚未安。竝推考,何如?傳曰,允。
又啓曰,三品官之毋過三日,循例請牌,曾有定式矣。兵曹參議鄭學默,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,各道守令·邊將薦擧單子,每於正月內上送,自是例也。而黃海道薦單,今始到院,事甚未安。原單子雖不得不捧入,而該道臣不可無警,推考,何如?傳曰,允。
又啓曰,假注書李鍾七,有身病,勢難察任,今姑改差,何如?傳曰,允。
傳曰,政官牌招,開政。
傳曰,在外左尹許遞,今日政差出。
傳曰,在外同敦寧·敦寧都正竝許遞,今日政差出。
以黃海監司狀啓,進上靑魚,節序差早,尙未捉得,限內不得封進,惶恐待罪之意,敢啓。傳曰,勿待罪事,回諭。
禮曹啓曰,四月初八日行宗廟夏享大祭,親祭,取稟。奉敎敬依。
吏曹口傳政事,機器局司事單李瑗。
李鍾七改差代,以金翼濟爲假注書。
吏曹啓曰,機器局司事鄭華錫,以其身病,呈狀乞遞,改差,何如?傳曰,允。
機器局啓曰,幼學李瑗,司事差下,令該曹,口傳下批,何如?傳曰,允。
吏曹啓曰,成均館典籍白虎燮·徐百倫,刑曹佐郞李龍鎰,俱以身病,呈狀乞遞,竝改差,何如?傳曰,允。
有政。吏批,判書鄭基會牌招不進,參判閔泳駿進,參議趙同熙牌招不進。吏批啓曰,判書鄭基會,參議趙同熙,竝牌招不進,小臣獨政未安。何以爲之?敢稟。傳曰,仍爲之。以任大準爲副應敎,金鎭祐爲副校理,鄭海崙爲左參贊,柳惠魯·李應華·金秀穆爲同敦寧,金文鉉爲左尹,李承五爲知春秋,金晚植爲禮曹判書,李龍鎰·韓敬源爲典籍,白虎燮爲刑曹佐郞。
兵批,判書閔應植病,牌招不進,參判兪晚源病,參議鄭學默肅拜進,參知洪時衡病,承旨缺。同知單李思奎,加設單,金仁善·尹獻植·元喜得·李啓炤,副司猛韓奎泳·柳錫斗·安亨民。
禮曹啓曰,卽接社稷署所報,則本署令李起銑,方在就理中,令趙復永,呈辭在外,令金秀藎,亦有拿處之命,今當就理,本署無入直之員云矣。本曹佐郞全在鳳,假官差送,以爲替直之地,何如?傳曰,允。
尙衣院啓曰,本院春備忘,白絲該貢人,謂以無趁貢之道,以致闕供之境,事體攸在,萬萬惶悚。該貢人移法司照律,使之趁速進排,而臣亦惶恐待罪之意,敢啓。傳曰,知道。勿待罪。
承文院啓曰,院吏文學官李舜應呈遞,代幼學李敎春差下,付軍職冠帶常仕,何如?傳曰,允。
又啓曰,院吏文學官李敎春呈遞,代幼學尹起培差下,付軍職冠帶常仕,何如?傳曰,允。
漢城府啓曰,咸得志·劉泰赫·元洪錫·李廷玉,竝照律次,文移秋曹之意,敢啓。傳曰,知道。
兵曹啓曰,今此進賀使一行赴燕時,所把驛馬,預先分定,然後可無窘急之弊,今亦依例前期知委。而應把驛馬三十一匹內,忠淸道六匹,全羅道八匹,慶尙道十二匹,來三月二十五日,京中逢點,江原道三匹,咸鏡道二匹,直送安州,來三月二十八日逢點事,各道監司處,行移,何如?傳曰,允。
義禁府啓曰,因慶尙左道御史柳別單,議政府回啓內,副護軍李晚燾,金海府使柳芝榮,前兵使尹錫五,前縣監朴龍珉等,繡單旣請,令攸司稟處,今不必更論矣。李晚燾,方在慶尙道禮安地,柳芝榮,方在安東地,尹錫五,方在豐基地云,依例發遣府書吏,竝拿來。朴龍珉,已爲身死云,罪名勿論,何如?傳曰,允。待待命拿囚。
義禁府啓曰,沈宜弘·任尙鎬·朴蘭壽·李泰鎭·趙榮夏·李東洙·尹成禛·趙羲純·朴熙房·林淳憲之竝拿來,李周興·閔相能·李東鉉·申泰運·申錫年·朴鼎和等,已爲身死云。竝罪名勿論,何如?傳曰,允。待待命拿囚。
左參贊沈履澤疏云云。答曰,省疏具悉。所請依施。
上在景福宮。停常參·經筵。
政院啓曰,來二十五日,朝參日次矣,敢稟。傳曰,停。
傳曰,惟卿學問之老成,義理之端正,久爲士林之矜式,而實是朝野之共知。幼學壯行,士之所志,株守巖阿,乃不得已。卿之拔萃薦剡,進爲宮僚幾年于玆,而箋帛招旌,徒歸文具,中夜愧怍,惘然如失。而今世道日下,輿情不古,學術漸弛,士趨不端,治化之不興,職由此也。予欲致卿筵席之間,問疑質難,如木從繩,日聞正大之論,且施經濟之策,以遂夙昔企待之願,且圖當今捄拯之急。幸無以辭短語滯,尋常自阻,幡然趣駕,不日來儀,以輔聖學,以崇世敎。矧又春煦已長,离明相繼,經席·書筵,爛熳重開,宜有以鴻儒·碩學,賁臨其間,討論性命之蘊,樂聞天人之奧,苦心佇望。玆以遠宣,諒此誠意,庶不恝然事,遣地方官,傳諭于朴書筵官。
傳曰,卿之劬心經傳,潛玩性理,想應日進而不已。予所以思致筵席之上,獲接淸揚,叩其所蘊,得聞天人性命之粵,就質陰陽是非之判者,願已久矣,年復深矣。矧今世道日汚,人心靡定,一脈陽道,僅存如線。若非賢人君子,際會風雲,振作禮樂,則無以恢公道祛蒙蔀也。卿以家庭淵源,宜有先正輔佑聖考之志,且幼學壯行,士之所欲,迨此求賢之時,豈不當擔着重任,丕變至道,只爲矢心東岡,矜式一方而止哉?挽回高尙之志,奮發經濟之思,幡然簉朝,相對切磋,深有望於卿焉。又値春暉漸舒,經席頻開,震邸好問,書筵不離,卿雖欲株守鄕廬,必不可得也。贊襄善道,必賴乃已,勿以此諭,尋常照過,亟圖趣駕,不日來賁,懽然相握,佇企佇企。予則苦心,卿豈不副事,遣地方官傳諭于宋贊善。
傳曰,國之治忽,觀於儒者進退,士之行藏,亶在人君之誠否。惟我列朝求治之勤,待士之誠,靡有不至,近取端紳,遠曁巖穴,簡拔彙征,必致乃已。予以寡德,臨阼已久,經席之上,未致宿儒,禮待林樊,徒歸文具,俯仰愧怍,常如有失。噫,誠菲禮嗇,不足以挽回高尙之志,世降俗末,似難乎遽施經濟之蘊,而予以爲試可乃已,亦是仁者之用心。惟卿,夙著學問,晚應薦選,砥礪名行,探頤義理,陰陽之剖判,邪正之淑慝,固已瞭然於心目之間。迨此求治之辰,宜有以所抱所蘊,面陳席上,期效治亂持危,一變至道,而豈可邁邁長往,不副予耿耿之至意乎?矧今陽和漸舒,書筵頻接,离明繼照,講席日開。卿卽賁然來儀,左右導輔,以就聖學,以匡世道,則非徒予一人如渴之望,實上下朝野之共幸也。辭短文拙,縱未悉敷,斷斷苦心,期在相見。諒此諄複,亟爲趣駕事。遣地方官傳諭于金書筵官。
弘文館啓曰,新除授副應敎任大準,副校理金鎭祐,竝卽牌招察任,何如?傳曰,允。
典圜局啓曰,委員姜泰承,以其身病,呈狀乞遞,改差,何如?傳曰,允。
承文院啓曰,院吏文學官尹起培呈遞,代幼學金永祚差下,付軍職冠帶常仕,何如?傳曰,允。
義禁府啓曰,陵寢樹木,關係至重,嚴敎之下,功議有不可循例付入之意,敢啓。傳曰,知道。
刑曹啓曰,尙衣院啓辭內,本院春備忘白絲該貢人,謂無趁貢之道,以致闕供之境,事體攸在,萬萬惶悚。該貢人移法司照律,使之趁速進排,而臣亦惶恐待罪之意,敢啓。傳曰,知道。勿待罪事,批下矣。謹依批旨,罪人金應善,依大明律,凡不應得爲而爲之,事理重者,杖八十,供奉御用之物,加二等之文,決杖一百,嚴飭放送之意,敢啓。傳曰,允。
義禁府啓目,粘連,向前李應辰·李文永·李寅晚·尹弘大·方天鏞·李兢柱·徐珩淳·玄濟普等亦,陵·園·墓奉審,何等嚴重,而檢察疎漏,至登道啓,罪著溺職,難免當勘,竝只以此照律,何如?判付啓依允。
義禁府啓目,淸道前郡守申鎔·李鍾國·李敏秀·朴夏陽·金容培等,原情云云。傳旨內辭緣,泛稱遲晚,申鎔·李敏秀·朴夏陽·金容培等,竝只刑推得情,李鍾國段,曾經侍從,勿爲請刑,載在法典,議處,何如?啓依允爲旀,申鎔·李敏秀·朴夏陽·金容培等,除刑推議處爲良如敎。
義禁府啓目,粘連,長湍府使李應辰,豐德府使李文永,長湍府使李寅晚,坡州牧使尹弘大,竹山府使方天鏞,利川府使李兢柱,通津府使徐珩淳,長湍府使玄濟普等矣本府議啓內,陵·園·墓奉審,何等嚴重,而檢察疎漏,至登道啓,罪著溺職,難免當勘。竝只以此照律,罪各笞五十收贖,解見任別敍,私罪奉敎依允爲旀,李應辰·李寅晚·尹弘大·方天鏞·李兢柱·徐珩淳·玄濟普等段,功減一等,李文永段,功議各減一等爲良如敎。
義禁府啓目,寧越前府使鄭元和原情云云。問目內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?判付啓依允。
又啓目,坡州牧使沈宜弘,楊州牧使趙榮夏·尹成鎭等,原情云云。問目內辭緣,泛稱遲晚,竝所當請刑是白乎矣,沈宜弘段,曾經閫帥,趙榮夏·尹成鎭等段,曾經侍從,勿爲請刑,載在法典,竝只議處,何如?判付啓依允。
又啓目,淸道前郡守崔翰周原情云云。傳旨內辭緣,泛稱遲晚,刑推得情,何如?判付啓除刑推議處爲良如敎。
又啓目,粘連,向前尹敎善·柳令均·吳得善·馮錫龜·朴用鎭·李容夏·李洛應·趙秉穆·趙鍾禹·金振龍·朴應漢·朴健陽·李會元·成鍾永·鄭基夏·李昇夏·李寅兢·南命熙等亦,尹敎善段,木根則謂以蟲蝕及枯損,起畓則旣在前等,而還陳是如是白乎矣,私墾·斫痕,旣著論刑,律例所在,焉逭重勘?柳令均段,各陵職掌,固宜謹嚴,而起墾則旣屬宮畓,私塚縱云前等,株數現發,亦有論刑,法意攸在,焉逭應勘?吳得善段,起墾則謂屬宮畓,私塚雖云掘去,斫痕株數,旣在摘發,律例攸在,應勘難逭。竝只以此照律爲白乎旀,馮錫龜段,各陵守護,固宜謹嚴,而起墾·斫痕,或謂公用,株數現發,焉逭當勘?朴容鎭段,斫痕縱云前等公用,而論刑指的,在所當勘。李容夏段,蟲蝕枯木,謂有公用,斫痕論啓,難免應勘。李洛應段,起墾則旣屬宮畓,私塚則已爲掘去,木根亦云公用,而論啓斯的,自有當勘。趙秉穆段,木根縱云蟲蝕,而亦因公用是如是白乎乃,論刑甚的,難以參恕。趙鍾禹段,起畓則旣在前等,而或謂公墾,或謂還陳,木根則蟲損風落,亦云公用是白乎矣,中松現發,自有應勘。金振龍段,私墾縱云前等,斫痕旣爲現發,而難恕。朴應漢段,犯斫犯耕,縱云前等,任內起墾,論刑指的,難以參恕。李會元段,斫痕·株數,雖不滿私墾,旣在論刑,法意攸在,當勘難免。朴健陽段,起墾謂以宮畓,亦謂前等是如是白乎矣,斫痕·私塚,旣爲論刑,自有難恕。成鍾永段,起畓則縱云前等,而還陳論啓明的,難以參恕。竝只以此照律,罪各杖一百收贖,奪告身三等私罪,奉敎依允。
上在景福宮。停常參·經筵。
傳曰,左承旨·右副承旨許遞,前望單子入之。
承旨前望單子入之,趙秉稷·李敎榮落點。
傳曰,吏曹參議有闕之代,前望單子入之。
吏曹口傳政事,典圜局委員單鄭完永。
傳曰,博文局設置以後,效勞旣多,堂郞以下,別單書入。
典圜局啓曰,幼學鄭元永委員差下,令該曹,口傳下批,何如?傳曰,允。
承文院啓曰,院吏文學官金永祚呈遞,代幼學李弼憲差下,付軍職冠帶常仕,何如?傳曰,允。
義禁府啓目,粘連,向前李鍾國段,起墾謂以年久,斫痕縱云公用,俱著摘發,應勘焉逭?申榕·李敏秀等段,斫痕數旣不滿,論啓指的,竝難參恕。金容培段,斫痕數旣不滿,公畓縱有可據,論刑甚的,難免應勘,竝只以此照律。朴夏陽段,斫痕·株數,不滿依律,而陵寢樹木,關係至重,摘奸現發,事體自別,律無其文,放送,何如?啓依允。
又啓目,粘連,向前鄭元和亦,陵所奉審,何等嚴重,而囚供雖有分疏,禁察致此疎漏,至登道啓,難免當勘。以此照律,何如?啓,依允。
又啓目粘連,向前沈宜弘·趙榮夏·尹成鎭等亦,陵·園·墓奉審,何等嚴重,而檢察疎漏,至登道啓,難免當勘。竝只以此照律,何如?啓依允。
又啓目,向前崔翰周亦,邑子行悖,自歸失檢,訟賂挾雜,易致民怨,法意攸在,焉逭重勘?以此照律,何如?啓依允。
大護軍洪鍾軒上疏云云。答曰,省疏具悉。所請依施。
督辦內務府事金永壽疏曰,伏以臣冒據餉任,今三閱歲矣。罄暴衷實,非一再瀆矣。以分踰力蔑而辭,以職瘝愆積而辭,以質衰病痼而辭,辭拙而徒歸飾僿,旣不能孚格天心,獲遂微私,今復欲刳腔瀝血,卽前章已申之辭,而辭亦渴矣。然而走鋌之鹿,不擇其音,服鹽之駑,有哀其鳴,尙亦冀幸於仁覆至慈之下,卽情也,勢也。夫籌餉,有國大政,國不可一日無兵,兵不可一日無食。陰雨以備,苞桑攸戒,猶有一年二年之蓄,猶患綢繆之縻及。況臣受任以來,竊計布帛米穀之支調,出入一歲之應下,比收租元總耗朒,爲三分過一,而其入則轉輸之愆滯滋多,其出也需辦之不恒無漸,每歲半年之費,作爲龜毛羖角。顑頷皇及,朝不慮夕,而有未能發慮展籌,上貽重宸丙枕之憂,下致三軍庚呼之歎,是敢曰有司之有人乎哉?必使管·晏,輕重治賦,迺有蕭·寇,餉餽給軍,顧今借箸而請籌,莫先擇賢而授任,則惟臣尸素之譏,貪戀之謗,尤不可晷刻自容。臣雖無狀,寧不知懼?且宮賓之叨寵蔑贊,四翻星霜,內務·閣銜之左右虛縻,一直冗瘝。負之不量,狼㚄之爲咎,已是微分所不敢安。藉令靦冒黽仍,而精耗力竭,與歲俱深。近値木旺,百祟添作,投溫而痰火升凝,試涼而胃土漸鑠,達曙波咤,轉不交睫,竟晷呻囈,昏不收神。以此形症,諸務句檢,實若儡塑之無類。由是惶隘弸中,按耐無妨。惟寤寐區區,蘄祝,不第臣一身生成之澤,愼簡寄而無妨賢路,斥不職而以礪群工焉已。庸輸肝膈,荐干威尊。伏乞聖慈,竝遞臣所有諸銜,千萬至祝。答曰,省疏具悉。重任何可輕遞?所請旣如是屢屢,閣銜,依施。
吏曹參判閔泳駿疏云云。答曰,省疏具悉。所辭中亞銓之任,依施。
上在景福宮。停常參·經筵。
政院啓曰,右副承旨李敎榮,今日不爲仕進,卽爲牌招,何如?傳曰,允。
又啓曰,假注書李載榮,有身病,勢難察任,今姑改差,何如?傳曰,允。
弘文館啓曰,副修撰洪嘉裕,以親軍海防營軍司馬,今日軍布上下時,晝仕出去之意,敢啓。傳曰,知道。
以司謁口傳下敎曰,未及就囚,待待命間照律之寢官時囚,姑爲保放。
李載榮改差,代以趙忠夏爲假注書。
義禁府啓曰,趙明植等,今方待待命拿囚,李晙沼等,俱在直所,竝待替直拿囚,林時益等,時在任所,發遣府書吏·羅將拿來,金東澔等,已爲身死云,罪名勿論,何如?傳曰,允。待待命拿囚。
上在景福宮。停常參·經筵。
政院啓曰,右副承旨李敎榮,今日不爲仕進,卽爲牌招,何如?傳曰,允。
又啓曰,奏御文字,何等審愼,而毓祥宮春享祭獻官望,有所漏落,致勤下詢,事甚疎忽,極爲未安。臣之矇然捧入,不勝惶悚。原單子使之改修以入,當該吏曹堂上,不可無警,推考,何如?傳曰,從重推考,爾亦推考。
傳曰,政官牌招,開政。
傳曰,呈告知義禁許遞,今日政差出。
傳曰,在外同敦寧·敦寧都正竝許遞,今日政差出。
政院啓曰,吏曹判書鄭基會,參議趙同熙牌不進,推考傳旨及罷職傳旨,今方捧入,而開政命下之後,如是違牌,事甚未安。參判李承臯在外,判書更爲牌招,何如?傳曰,允。參議只推,待明朝一體牌招。
承文院啓曰,院吏文學官李弼憲呈遞,代幼學金有謙差下,付軍職冠帶常仕,何如?傳曰,允。
吏曹啓曰,來三月初三日,行大報壇祭獻官,當以時·原任大臣中塡差,而大臣中無可差之員。何以爲之乎?敢稟。傳曰,資窮宗親·儀賓中,塡差。
上護軍李秉文疏曰,伏以臣癃衰之質,凋朽無餘。通計一月,寧日恒尠,風火攻而視聽隨以迷熒,痰眩作而神識爲之遁喪,譬若虺隤之駑,固已無望乎歷塊,而近因木旺,毒嬰寒感,百邪添劇,貼在床席,不省四大。顧此病實,雖一司事務,全然抛却,收拾不得。矧玆尙方·醫監兩提擧之劇要其任者乎?左右虛縻,一直瘝曠,辜負寵眷,厥罪滋大,繇是臣蚤夜惶恐,只添一病。玆敢短牘仰籲,伏願聖明,俯垂鑑諒,竝逮臣兩銜,俾公私獲妥,千萬至祝。臣無任云云。答曰,省疏具悉。所辭中醫監提擧之任,依施。
上在景福宮。停常參·經筵。
藥房副提調趙秉世啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
傳曰,再明日人日製,通方外爲之,試紙,用大好紙,弘文提學牌招。
傳曰,發遣吏郞,諸執事淸齋與否,摘奸以來。
兵曹口傳政事,管城將單尹佑儉。
政院啓曰,吏曹參判李承臯在外,依傳敎竄配傳旨捧入之意,敢啓。傳曰,知道。
吏曹啓曰,端川府使李根,親病沈重,萬無赴任之望云。改差,何如?傳曰,雲山郡守鄭舜瑢相換。
又啓曰,高城郡守申錫元猝得身病,萬無還官之望云。罷黜,何如?傳曰,允
又啓曰,禮曹佐郞鄭道厚,成均館典籍金敬濬,俱以身病,呈狀乞遞,竝改差,何如?傳曰,允。
有政。吏批,判書鄭基會進,參判李承皐在外,參議趙同熙牌招不進,承旨缺。以韓致肇·尹致三·韓慶衍爲同敦寧,趙秉式爲知經筵,李廷斗爲知義禁,李承五爲進賀使,鄭龍朝·朴鴻陽·趙麟敎爲敦寧都正,李載元爲典醫監提調。
兵批,判書閔應植,參判兪晚源,參議鄭學默病未進,參知洪時衡進,承旨缺。同知單李濟榮,加設單朴成彧·朴儀奭·李尙俊,副司果張榮奎,副司猛李容珪·宋寬熙·李鍾貴·金奎庠·李舜應,副司勇玄憬運·全萬基·金宗煥·愼德晟·李庭珪。
吏曹啓曰,大報壇祭獻官,資窮宗親·儀賓中塡差事,命下矣。南寧尉尹宜善·完平君李昇應,俱有身病,何以爲之?敢稟。傳曰,崇品塡差。
統理交涉通商事務衙門啓曰,博文局堂郞以下,別單書入之意,敢啓。傳曰,知道。
義禁府啓曰,陵寢樹木,關係重至,功議有不可循例付入之意,敢啓。傳曰,知道。
親軍後營啓曰,本營領官梁柱顯,身病猝重,勢難察任,改差,何如?傳曰,允。
義禁府照目,粘連,淸道前郡守崔翰周,依本府議啓內,陵所奉審,何等嚴重,而囚供雖有分疏,禁察致此疎漏,至登道啓,難免重勘。以此照律,罪杖一百收贖,告身盡行追奪,私罪奉敎依允爲旀,功減一等爲良如敎。
又照目,粘連,坡州牧使沈宜弘,楊州牧使趙榮夏·尹成鎭等矣本府議啓內,陵·園·墓奉審,何等嚴重,而檢察疎漏,至登道啓,罪著溺職,難免重勘。竝只以此照律,罪笞五十收贖,解見任別敍,竝只私罪,奉敎依允爲旀,各功減一等爲良如敎。
又照目,粘連,寧越前府使鄭元和矣本府議啓內,陵所奉審,何等嚴重,而囚供雖有分疏,禁察致此疎漏,至登道啓,難免當勘。以此照律,罪笞五十收贖,附過還職,私罪奉敎依允爲旀,功減一等爲良如敎。
上在景福宮。停常參·經筵。
傳曰,禮房承旨,馳詣受香所,奉審摘奸以來。
傳曰,前別軍職元禹常還差下,前武勇衛申性均·李鳳鎬·李鍾林,別軍職差下。
兵曹口傳政事,管城〈將〉單尹佑儉。
尙衣院啓曰,僉正鄭基泰有實病,主簿兪弼煥監刈出去,主簿金肯善,別提李倬,俱以差祭,所重之地,曠直可悶,令該曹口傳,他司相換,何如?傳曰,允。
禮曹啓曰,卽接社稷署所報,則令李起銑,方在就理中,趙復永呈辭在外,金藎秀今當就理,無入直之員云矣。本曹佐郞金在鳳,假官差送,以爲替職,何如?傳曰,允。在外,令該曹口傳相換。
承文院啓曰,院吏文學官金有謙呈遞,代幼學沈瑀澤差下,付軍職冠帶常仕,何如?傳曰,允。
親軍左營啓曰,哨官柳東根遷轉,代副司果朴錠基差下,何如?傳曰,允。
又啓曰,本營軍司馬申政均,身病甚重,勢難察任,改差,何如?傳曰,允。
義禁府啓曰,時囚罪人李鍾國等,姑爲保放之意,敢啓。傳曰,知道。
又啓曰,今二十七日人日製,通方外爲之時,本府都事,皆爲赴擧,只有武都事一員。當直入直·本府入直·公事回公都事,無以推移。假都事二員,令該曹,口傳差出,以爲擧行,何如?傳曰,允。
上在景福宮。停常參·經筵。
傳曰,政官牌招,開政。
傳曰,都承旨持此御題,與弘文提學,偕往泮宮,試取以來。
傳曰,呈告判義禁許遞,今日政差出。
傳曰,禮房承旨,馳詣受香所,奉審摘奸以來。
傳曰,有實故玉堂許遞,今日政差出。
傳曰,在外判尹·敦寧都正竝許遞,今日政差出。
傳曰,吏曹參判有闕之代,前望單子入之。
傳曰,協辨內務府事韓圭卨·閔泳煥,竝商理局摠辨差下。
傳曰,今日政遷轉守令,勿拘常格,各別擇差。
政院啓曰,弘文提學鄭海崙,旣已承牌,藝文提學曺錫輿,卽爲牌招,同參考試,何如?傳曰,允。
又啓曰,臣敬奉御題,與弘文提學鄭海崙,偕往泮宮,人日製儒生試取,則收券爲三百五十七張矣,捧入之意,敢啓。傳曰,知道。
吏曹口傳政事,尙衣僉正鄭基泰,繕工別提吳健泳相換,尙衣主簿金肯善,引儀鄭有恂相換,尙衣別提李倬,司饔別提趙性協相換,社稷令趙得永,禮賓主簿沈耕澤,已上相換事,承傳。
兵曹口傳政事,左營軍司馬單趙吉夏,哨官單朴錠基,同知單元禹常,僉知單申性均,後營領官單柳東根。
奎章閣啓曰,兼檢書官趙性協,時帶尙衣院別提,而職務相妨,令該曹口傳,閑司相換,何如?傳曰,允。
內務府啓曰,交涉衙門主事李庚稙,典圜局委員金鶴羽,竝轉運郞廳差下,使之擧行。金時濟,聞有身病,所帶郞廳銜,減下,何如?傳曰,允。
吏曹啓曰,端川府使李根,雲山郡守鄭舜瑢,相換事,命下矣。雲山郡守鄭舜瑢,以前〈任〉藍浦縣監·連山縣監,方在解由未出中,何以爲之?敢稟。傳曰,勿拘。
又啓曰,召村道察訪金濟懋,以其身病,呈狀乞遞,改差,何如?傳曰,蔚山監牧官柳完根相換。
又啓曰,高山道察訪申錫煥,成均館典籍金昌錫,俱以身病,呈狀乞遞,竝改差,何如?傳曰,允。
有政。吏批,判書鄭基會牌招不進,參判未差,參議趙同熙進,承旨缺。吏批啓曰,判書鄭基會牌招不進,參判未差,小臣獨政未安。何以爲之?敢稟。傳曰,只出緊任。以姜日馨爲修撰,趙康夏爲判尹,李寅命爲判義禁,李奎學爲高城郡守,趙元植爲咸昌縣監,李直傅爲靑陽縣監,尹錤爲結城縣監,權泰植·姜鏋爲典籍,白時洽爲禮曹佐郞,李倫大·朴圭範·金昇洪爲敦寧都正,秦穆元爲高山察訪,金寅植爲掌樂正。端川府使李根,雲山郡守鄭舜鎔,以上相換事,承傳。李庚稙·金鶴羽,轉運郞廳差下事,承傳。商理局摠辦,韓圭卨·閔泳煥差下事,承傳。
兵批,判書閔應植,參判兪晚源,參議鄭學默病未進,參知洪時衡進,承旨缺。同知單尹相宣,加設單,曺錫璋·李圭亨·朴慶烈,副司果宋憲五,副司猛金炳華·申錫圭·李宗鎬·李命和·金得濟。
承文院啓曰,院吏文學官沈瑀澤呈遞,代幼學李興魯差下,付軍職冠帶常仕,何如?傳曰,允。
又啓曰,院吏文學官李興魯呈遞,代幼學尹良求差下,付軍職冠帶常仕,何如?傳曰,允。
親軍別營啓曰,本營軍司馬金永迪,身病甚重,勢難察任,改差,何如?傳曰,允。
又啓曰,本營騎士將李熙淳,身病猝重,勢難察任,改差,何如?傳曰,允。
義禁府啓曰,吏曹參判李承皐竄配事,承傳啓下矣。李承皐方在忠淸道稷山地云。發遣府書吏,押送配所,何如?傳曰,允。
傳曰,人日製詩居首三下一幼學閔愚植,三下二幼學李倬,竝直赴殿試,之次草三下幼學鄭雲泰,直赴會試,之次次上幼學申喆熙等二人,竝給二分,之次次上幼學權炳崙等二人,竝給一分,之次次上幼學趙命熙等三人,各奎章全韻一件賜給。
傳曰,直赴閔愚植,賜樂。
傳曰,直赴李倬,賜樂。
傳曰,入格儒生沈相璜,此是桂坊也。守令待窠,首先擬入。
傳曰,入格儒生,明日待令。
上在景福宮。停常參·經筵。
傳曰,入格儒生,崇陽門外施賞。
吏曹參判前望單子入之,申獻求落點。
以統長金道春手本,武藝別監金奉龍,違越約束,莫重把守庫間作奸,與重犯罔赦之罪狀,萬萬痛駭。爲先除下後,令攸司科治事,何如?傳曰,罪犯罔赦,固難容恕,而特貸一縷,移送秋曹,嚴刑三次後,遠惡島限己身充軍,勿揀赦前。
以統長金道春手本,武藝別監朴命哲·金基弘·李重根·李大鏞·金景植·嚴在甲·朴喜榮·吳在順,違越約束,莫重把守庫間作奸犯罪之狀,萬萬驚駭。爲先除下後,令攸司科治事,何如?傳曰,吳在順·朴命哲·金基弘·李重根·金景植·嚴在甲等所爲,極爲無嚴。移送秋曹,嚴刑一次後,遠惡地定配,李大鏞·朴喜榮,不無參恕,亦令秋曹,遠地定配。
弘文館啓曰,下番副修撰臣洪嘉裕,以親軍海防營軍司馬,今日軍布上下時,晝仕出去之意,敢啓。傳曰,知道。
又啓曰,新除授修撰姜日馨,卽爲牌招察任,何如?傳曰,允。
內務府啓曰,稅穀轉運,固有所重,而仁港泊卸之際,不容無預先檢束,自春至秋則轉運郞廳,輪回監捧,冬節以後則戶曹參判·參議,亦爲輪回監捧事,分付,何如?傳曰,允。
禮曹啓曰,今此幸行時儀節,當爲磨鍊,而謹稽謄錄,則癸未年幸行時,戎服之代,用軍服,陪從百官及留都百官服色,竝以軍服佩劍磨鍊。而追因筵敎,留都百官,以黑團領佩劍磨鍊擧行矣。今番則留都百官服色,何以爲之乎?敢稟。傳曰,依癸未年例爲之,以此定式。
承文院啓曰,院吏文學官尹良求呈遞,代幼學權薰差下,付軍職冠帶常仕,何如?傳曰,允。
義禁府啓目,竹山府使李東洙,楊州牧使李泰鎭等原情云云。問目內辭緣,泛稱遲晚,所當請刑是白乎矣,竝以年過七十,法不當請刑,竝只議處,何如?啓依允。
又啓目,健元陵參奉金雲培,獻陵令李鼎漢,顯陵令李承泌,順陵令李承喜,章陵參奉洪思弼·金文圭,徽陵令金秀藎,明陵令金台濟,元陵別檢咸遇復,弘陵參奉洪承翼,孝昌園令姜羲元等原情云云。傳旨內辭緣,泛稱遲晚,竝只刑推得情,咸遇復,曾經侍從,勿爲請刑,載在法典,議處,何如?啓依允爲旀,金雲培等段,除刑推議處爲良如敎。
上在景福宮。停常參·經筵。
政院啓曰,判尹趙康夏,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,奏御文字,何等審愼,而昨日巡將單子,有所錯誤,致勤下詢,事甚疎忽,萬萬未安。原單子使之改付標以入,而臣之矇未覺察,不勝惶悚。當該兵曹堂上,不可無警,從重推考,何如?傳曰,允。爾亦推考。
以京畿監司狀啓,宗廟薦新物種中,生蛤絡蹄,日氣尙寒,到處極貴,不得限內封進,惶恐待罪事,傳曰,勿待罪事,回諭。
以慶尙監司狀啓,進上藥材,限內不得封進,惶恐待罪事,傳曰,勿待罪事,回諭。
弘文館啓曰,上番副校理臣金鎭祐,以大報壇祭官,今日肄儀時,晝仕出去之意,敢啓。傳曰,知道。
奎章閣啓曰,兼檢書官趙性協,時帶尙衣別提,而職務相妨,令該曹口傳相換,何如?傳曰,允。
吏曹口傳政事,尙衣別提趙性協,司饔別提兪致秉相換事,承傳。
兵曹口傳政事,親軍別營軍司馬單金春熙。
義禁府啓目,粘連,向前李東洙·李泰鎭等段,檢察疎漏,難免當律。李鼎漢段,株數自著,焉逭當律?金雲培段,起墾任內,難免應勘。洪承益段,起墾縱云前等,其在論刑,難以參恕。李承喜段,犯塚·起墾,縱云前等,俱在論啓,自有當勘。姜羲元段,斫痕·犯塚,縱有分疏,難免應勘。竝只以此照律,金台濟段,斫痕中松三十株以上,依法典罷職放送,李承泌·金秀藎·咸遇復·金文圭·洪思弼等段,株數不滿,律無其文,竝只放送,何如?啓依允。
同敦寧韓致肇疏云云。答曰,省疏具悉。所請依施。
丁亥二月二十九日時,上御興福殿。召對入侍時,參贊官李敎榮,閣臣鄭寅昇,侍讀官金鎭祐,檢討官南周元,假注書金翼濟,檢閱李石榮·權,各持綱目第六卷,以次進伏訖。上曰,史官分左右。以下缺。
上在景福宮。停常參·經筵。
藥房副提調趙秉世啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
傳曰,政官牌招,開政。
傳曰,吏曹參議有闕之代,前望單子入之。
吏曹參議前望單子入之,金商圭落點。
傳曰,禮房承旨馳詣宗廟·景慕宮,奉審摘奸以來。
傳曰,呈告知經筵·弘文提學,竝許遞,今日政差出
傳曰,有實故玉堂許遞,今日政差出。
傳曰,在外敦寧都正許遞,今日政差出。
傳曰,幼學閔泳彦,今日政,童蒙敎官擬入。
傳曰,在外刑曹參議許遞,今日政差出。
奎章閣啓曰,明日,卽觀文閣朔本審日次,臣進詣擧行之意,敢啓。傳曰,知道。
吏曹啓曰,童蒙敎官閔愚植,以其身病,呈狀乞遞,改差,何如?傳曰,允。
統理交涉通商衙門啓曰,幼學白南燾,博文局主事加差下,何如?傳曰,允。
政院啓曰,新除授吏曹參議金商圭,一體牌招,何如?傳曰,允。
有政。吏批,判書鄭基會,參議金商奎牌招不進,參判申獻求進,承旨缺。吏批啓曰,判書鄭基會,參議金商奎竝牌招不進,小臣獨政未安。何以爲之?敢稟。傳曰,仍爲之。以尹起元爲副校理,鄭重愚爲同敦寧,李玄翼爲知經筵,鄭範朝爲弘文提學,鄭光淵爲刑曹參議,閔泳彦爲童蒙敎官,金溶元爲敦寧都正。
以吏曹參議金商圭牌不進,罷職傳旨,傳曰,只推。
兵批,判書閔應植,參判兪晚源病,參議鄭學默進,參知洪時衡病,承旨缺。同知單金興福,加設單李伯,城山別〈將〉單金志豊,副司猛蔡奎明·鄭煥奎·韓鎭忠·劉元顯·閔昌植·吳重鉉·李敎春·金有謙·沈瑀澤·李興魯·尹良求·權薰·李容夏。
承文院啓曰,院吏文學官權薰呈遞,代幼學李容夏差下,付軍職冠帶常仕,何如?傳曰,允。
又啓曰,院吏文學官李容夏呈遞,代幼學李承進差下,付軍職冠帶常仕,何如?傳曰,允。
義禁府啓曰,陵寢樹木,關係重至,功議有不可循例付入之意,敢啓。傳曰,知道。
又啓曰,罪人金鼎漢等保放之意,敢啓。傳曰,知道。
義禁府照目,粘連,竹山府使李東洙,楊州牧使李泰鎭等矣本府議啓內,陵·園·墓奉審,何等嚴重,而檢察疎漏,至登道啓,罪著溺職,難免當勘。以此照律,罪各笞五十收贖,解見任別敍,竝只私罪,奉敎依允爲旀,各功減一等爲良如敎。
又照目,粘連,向前李鼎漢段,斫痕株數,自著明的。金雲培段,斫痕現發,起墾俱著。洪承翼段,斫痕旣不滿數,其在論刑,難以參恕。李承喜段,犯塚·起墾,縱云前等,俱在論啓。姜羲元犯塚·起墾,縱云前等,俱在論刑。李東洙·李泰鎭等,陵·園·墓檢察疎漏,難以當勘。竝只以此照律。金台濟段,斫痕現發,中松三十株以上,罷職放送。李承泌·李秀藎·咸遇復等段,斫痕株數,俱不滿數。金文圭·洪思弼等段,斫痕則數不滿,而陵寢樹木,關係至重,事體自別,律無文,竝只放送,何如?啓依允。
吏曹參議趙同熙疏云云。省疏具悉。所請依施。日記廳堂上金炳秀。郞廳朴永斗·李命九。
上在景福宮。停常參·經筵。
政院啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
又啓曰,假注書金翼濟,有身病,勢難察任,今姑改差,何如?傳曰,允。
傳曰,政官牌招,開政。
傳曰,旌善郡守尹養善,內禁將除授。
傳曰,在外同敦寧·敦寧都正竝許遞,今日政差出。
傳曰,有實故玉堂許遞,今日政差出。
傳曰,發遣吏郞,諸執事淸齋與否,摘奸以來。
傳曰,今日政,遷轉守令,勿拘常格,各別擇差。
金翼濟改差,代以李日彦爲假注書。
內務府啓曰,南路電線,今將架設,而不可不設局置官。堂郞差出,使之專管擧行,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
弘文館啓曰,新除授副校理尹起元,卽爲牌招察任,何如?傳曰,允。
奎章閣啓曰,北漢行宮冊寶奉安所,今春奉審時,大王大妃殿冊寶移奉吉日,令日官,推擇則今月初三日爲吉云。以此日擧行,而何閣臣進去乎?敢稟。傳曰,直提學閔泳煥進去。
吏曹啓曰,淸河縣監朴齊應,身病猝重,萬無還任之望云。罷黜,何如?傳曰,允。
吏曹啓曰,成均館典籍權泰植,以其身病,呈狀乞遞,改差,何如?傳曰,允。
禮曹啓曰,今三月十五日,大王大妃殿寶齡八旬,翼宗大王追上尊號,大王大妃殿加上尊號,合三慶慶科庭試文科,親臨與命官,何以爲之,而處所以何處擧行乎?敢稟。傳曰,景武臺,親臨磨鍊。
有政。吏批,判書鄭基會,參判申獻求牌招不進,參議金商圭進,承旨缺。吏批啓曰,判書鄭基會,參判申獻求,竝牌招不進,小臣獨政未安。何以爲之?敢稟。傳曰,只出緊任。以南廷弼爲副校理,趙秉聖爲副修撰,李普翊爲同敦寧,任龜鎬爲加平郡守,李珪應爲旌善郡守,宋秉弼爲淸河縣監。
傳曰,見窠皆令差出。
再政。以李源老爲新昌縣監,閔宗鎬爲楊口縣監,孟禧遠·金元善·梁碩麟爲敦寧都正,盧鎭奕爲典籍,尹泰經爲監察,閔馨植爲漢城主簿,金潤鉉爲掌樂主簿,尹奎炳爲敦寧主簿,朴璿爲典獄主簿。
兵批,判書閔應植病,參判兪晚源病,參議鄭學默進,參知洪時衡病,承旨缺。同知單金明傑,加設單崔奇鳳·韓忠信·崔夔鉉,副司果許錡,副司猛吳重鉉·李敎春·尹起培·金永祚·李弼憲,副司勇申珩模。
禮曹啓曰,今此幸行時儀節,當爲磨鍊,而今番則何以爲之之意,敢稟。傳曰,依癸未年例爲之,以此定式。
禮曹啓曰,卽接水原幼學尹述鉉所志,則以爲,八寸兄兢鉉,嫡妾俱無子,以其同姓十六寸弟斗鉉第七子泰國,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長尹述鉉,所訴旣如此,尹斗鉉第七子泰國,立爲尹兢鉉之後,何如?傳曰,允。
禮曹啓曰,卽接黃磵生員李彙善所志,則以爲,族孫慶煥,嫡妾俱無子,以其同姓六寸弟元柱第三子周弼,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李彙善,所訴旣如此,李元柱第三子周弼,立爲李慶煥之後,何如?傳曰,允。
承文院啓曰,院吏文學官李承進,呈遞,代幼學李秉河差下,付軍職冠帶常仕,何如?傳曰,允。
上在景福宮。停常參·經筵。
傳曰,禮房承旨,馳詣大報壇,奉審摘奸以來。
政院啓曰,假注書趙忠夏,有身病,勢難察任,今姑改差,何如?傳曰,允。
又啓曰,親軍海防營使閔泳煥,以直提學,北漢行宮冊寶奉審事,明日出去矣。所佩虎符及傳令牌,何以爲之?而將兵之任,不可一刻無摠察之人,何以爲之?敢稟。傳曰,仍佩往來,前營使兼察。
又啓曰,親軍海防營使兼察事,命下矣。兼察親軍海防營使李鍾健,卽爲牌招,聽傳敎,何如?傳曰,允。
兵曹,內禁將單尹養善,今加折衝除授事,承傳。
兵曹口傳政事,親軍別營騎士將單李孝相。
議政府啓曰,卽見節使先來狀啓謄報,則親政詔書,將順付出來云矣。今番別使使號,以進賀兼謝恩使下批,副使依已例陞資,方物照例磨鍊,拜表日字,以四月旬間,更爲擇入之意,分付各該曹,何如?傳曰,允。
奎章閣啓曰,卽接內需司牒報,則咸興·永興兩本宮大祭時,造燭·封香吉日,今月二十七日,衣襨·香·燭·祭品奉詣吉日,同月二十八日俱吉云。以此日擧行之意,敢啓。傳曰,知道。
弘文館啓曰,上番闕直,事甚未安。副應敎任大準,校理李義悳差祭,應敎南濟元,校理朴彝陽,副校理尹起元,新除授副校理南廷弼,竝卽牌招,推移入直,副修撰趙秉聖,一體牌招察任,何如?傳曰,允。
兵曹啓曰,大王大妃殿寶齡八旬,翼宗大王追上尊號,大王大妃殿加上尊號,合三慶慶科庭試,武科殿試節目,當爲磨鍊。而凡於殿試,親臨與命官,前期稟旨後,磨鍊事,曾有定式矣。今番則何以爲之,而處所以何處擧行乎?敢稟。傳曰,景武臺親臨磨鍊。
尙衣院啓曰,僉知吳健泳有實病,主簿兪弼煥監刈出去,主簿鄭有恂,別提兪致秉,俱以差祭,所重之地,曠直可悶。令該曹口傳,他司相換,何如?傳曰,允。
承文院啓曰,卽見北京禮部咨文,則上年夏季統巡會哨緣由,具奏奉旨知照云矣。回咨按例撰出,以爲入送,何如?傳曰,允。
又啓曰,院吏文學官李秉河呈遞,代幼學金龍植差下,付軍職冠帶常仕,何如?傳曰,允。
典圜局啓曰,委員李源老外任,代出身李敏恒差下,令該曹,口傳下批,何如?傳曰,允。
刑曹啓曰,統長金道春手本內,武藝別監金奉龍,莫重把守庫間作奸,與重犯罔赦之罪,金基弘·朴命哲·李重根·李大鏞·金景植·嚴在甲·朴喜英·吳在順,莫重把守庫間,作奸犯罪之狀,萬萬驚駭。爲先除下後,令攸司科治事,判付內,金奉龍罪犯罔赦,固難容恕,而特貸一縷,移送秋曹,嚴刑三次後,遠惡島限己身充軍,勿揀赦前。吳在順·朴命哲·金基弘·李重根·金景植·嚴在甲等所爲,極爲無嚴,移送秋曹,嚴刑一次後,遠惡地定配。李大鏞·朴喜英,不無參恕,亦令秋曹,遠地定配事,命下矣。謹依傳敎,罪人金奉龍嚴刑三次,全羅道靈光郡荏子島,限己身充軍,定配所,勿揀赦前,而待拷限加刑,準三次後押送。朴命哲·金基弘·李重根·金景植·嚴在甲各嚴刑一次後,命哲慶尙道昆陽郡,基弘咸鏡道高原郡,重根平安道鐵山府,景植咸鏡道永興府,在甲全羅道靈光郡,遠惡地定配所,大鏞全羅道任實縣,喜英玉果縣遠地定配所,竝卽押送。吳在順散四跟探,逃避不現,令左右捕廳,刻期詗捉,待就捕擧行之意,敢啓。傳曰,知道。
刑曹啓曰,把守庫間作奸罪人吳在順,逃躱之由,已有所啓聞,而今爲自現,罪人吳在順嚴刑一次後,慶尙道金山郡,遠惡地定配所,卽爲押送之意,敢啓。傳曰,知道。
議政府啓曰,今此節使回還時,親政詔書,順付出來矣。到京日,迎接儀節,照例擧行之意,分付該曹,何如?傳曰,允。
上在景福宮。停常參·經筵。
傳曰,司僕提調尹滋悳,司饔提調閔應植,相換。
傳曰,發遣吏郞,諸執事淸齋與否,摘奸以來。
傳曰,全羅監司有闕之代,水原留守李憲稙除授,水原留守之代,上護軍尹滋悳除授。
吏曹口傳政事,尙衣僉正吳健永,繕工別提鄭基泰相換,尙衣主簿鄭有恂,監察林鎭東相換,尙衣別提兪致秉,司饔主簿金宗根,已上相換事,承傳。
兵曹口傳政事,騎士將單李孝相。
禮曹啓曰,今三月十五日親臨景武臺,大王大妃殿寶齡八旬,翼宗大王追上尊號,大王大妃殿加上尊號,合三慶慶科庭試,文武科試取時,王世子侍座之節,依例磨鍊乎?敢稟。傳曰,依例磨鍊。
禮曹啓曰,因議政府草記,今此節使回還時,親政詔書順付出來,到京日迎接儀節照例擧行事,允下矣。取考謄錄,則順付詔書入京日,百官郊迎,殿庭行禮,而自上行禮之節,依正·至·聖節·望闕禮時例磨鍊,今亦依此擧行之意,敢啓。傳曰,知道。
禮曹啓曰,取考謄錄,則順付詔書入京日,頒詔後,有卽日頒敎之擧矣。今亦依此擧行,何如?傳曰,允。
成均館啓曰,儒生課試,當爲設行,而大提學未差,不得爲之之意,敢啓。傳曰,知道。
全羅監司尹榮信疏曰,云云。答曰,省疏具悉。所請依施。
上在景福宮。停常參·經筵。
傳曰,禮房承旨馳詣先蠶壇,奉審摘奸以來。
政院啓曰,事變假注書白文行有身病,勢難察任,今姑改差,何如?傳曰,允。
又啓曰,卽見黃海兵使白樂倫,歲抄成冊上送啓本,則不善封裹,以致汚濕,事甚疎忽,極爲未安。原啓本,係是軍務,雖不得不捧入,該帥臣,不可無警,從重推考,何如?傳曰,允。
白文行改差代,以金載善爲事變假注書。
吏曹,全羅監司單李憲稙,除授事,承傳。
承文院啓曰,院吏文學官金龍植呈遞,代幼學李裕冕差下,付軍職冠帶常仕,何如?傳曰,允。
承文院啓曰,院吏文學官李裕冕呈遞,代幼學吳命善差下,付軍職冠帶常仕,何如?傳曰,允。
親軍後營啓曰,本營軍司馬李瑞永,身病甚重,勢難察任,改差,何如?傳曰,允。
親軍右營啓曰,北漢管城將尹佑儉,身病甚重,勢難察任,改差,何如?傳曰,允。許用履歷。
吏曹啓目,監察尹泰經名字,改以泰敬,前騎士將李敎洙名字,改以敎卨,副司猛劉元顯名字,改以元鉉,前五衛將韓錫仁名字,改以錫洪,林應烈名字,改以應洙,出身李承心名字,改以承弼,姜在恒名字,改以在爰,邊錫鴻名字,改以錫杓事,告狀,依例令藝文館給帖,何如?啓依允。
德原府使李重夏疏曰,伏以臣於再昨冬,猥忝土門勘界之命,與華員秦煐等,窮躡白山之巓,遍勘豆江之源,閱月論辨,終未妥結,臚實馳啓,待罪任所。千萬不自意,卽伏奉再勘之命,臣一倍惶惑,莫省攸措。惟往役義重,當促裝登途,而臣竊伏念,有國之事,疆土最重。歷稽我世宗朝,曁我肅宗朝,經理北界也。于時則重臣·道臣,咸住邊上,京外關牒,星夜絡續,君臣上下,辛苦籌劃,久而後始得竣完。今臣,以眇末一介,學疎識淺,階卑人微,而據擔重任,懵然來往,較看往昔之事,寧不疎虞之甚乎?脫有錯誤,誅亦何補?誠以爲今日勘界,非往昔艱難危疑之可比,職不過申明舊址,安揷流民而已。然以言乎舊址,則水源不一,木柵盡朽,指點之論,不合於舊獻,妥勘之方,難處於今日。尺寸之限,惟究世守,往復之間,易滋彼疑。以言乎流民,則江禁久弛,過者甚衆,旣無以刷回,又不忍抛棄,或思權借鷦枝,姑集雁澤。而向來北咨,將有收入版籍之意,則此又難便,實係審愼,俱非如臣無似之造次可辦也。旣試蔑效,尙訟愆尤,再敢仍冒,以重僨誤乎?臣以爲,此是疆土·人民之事,則關係至重,裁處甚難,宜令廟堂,爛加會議。舊址則考證圖誌,流民則量度事宜,標劃之從某至某,安揷之此地彼地,十分商確,再行酌奪然後,更差可堪之人,申明知委,俾得仰體廟算,往議華員,則國體鄭重,事理妥當。臣不勝衷悃憂悶,冒瀆崇嚴,無任惶懍震越之至云云。省疏具悉。事係審愼,至有再勘之擧,爾其勿辭,卽往辦事。
上在景福宮。停常參·經筵。
藥房提調金壽鉉,副提調趙秉世啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
政院啓曰,上護軍尹滋悳,水原留守除授事,命下矣。政官牌招,開政下批,何如?傳曰,允。
傳曰,當該承旨推考。
兵曹,今月十五日慶科庭試,武科景武臺親臨殿試時,直赴殿試人規矩,柳葉箭五矢,一百二十步一巡二中,鳥銃三柄,一巡二中,講書粗以上,三技取一技落點。
兵曹,今月十五日慶科庭試,武科景武臺親臨殿試時,原榜人及直赴會試人規矩,鐵箭三矢,一百十步一矢,片箭一百二十步一巡,柳葉箭五矢,一百二十步,鳥銃三柄,一巡一中,講書粗以上,五技,取三技落點。
兵曹口傳政事,親軍後營軍司馬單金炳秀,管城將單許爁。
政院啓曰,啓聞事體,何等審愼,而卽見全羅監司尹榮信審理啓本,則年月日姓字下,不爲着銜,有違格例,極涉疎忽。原啓本所當還下送,而係是獄情,雖不得不捧入,該道臣不可無警,從重推考,何如?傳曰,允。
又啓曰,吏曹判書鄭基會,參判申獻求,參議金商圭牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
判敦寧洪祐吉,縣道疏曰,云云。答曰,省疏具悉。所請依施。
上在景福宮。停常參·經筵。
傳曰,原任直閣趙同熙,馳詣健陵,奉審摘奸,仍留監祭,顯隆園·華寧殿,一體奉審以來。
傳曰,同敦寧·敦寧都正許遞,今日政差出。
傳曰,藥院提調許遞,今日政差出。
傳曰,三陟營將張鳳鎭,內禁將除授。
傳曰,前後營使申正熙,蕩滌敍用。
傳曰,呈告兵曹參判許遞,今日政差出。
傳曰,吏曹參議有闕之代,前望單子入之。
傳曰,育英公院,今旣另設矣。堂上閔種默·閔應植·鄭夏源,辦理事務差下,主事徐相喬·李琠·丁文燮,司務差下,敎習權柔爕·劉燦·崔榮夏,司籤差下,今日政下批,以此定式。
以慶尙監司李鎬俊狀啓,慶州府民家失火事,傳曰,聞甚矜惻。元恤典外,別加顧助,結構奠接之方,廟堂措辭關飭。
內務府啓曰,前都事徐翰奎,幼學李有文,竝本府副主事差下,何如?傳曰,允。
內務府啓曰,稅穀轉運,固有所重,而自春至秋,則轉運郞廳,輪回監捧,冬節以後,戶曹參判·參議,輪回監捧事,分付,何如?傳曰,允。
兵曹內禁將單張鳳鎭,除授事,承傳。
吏曹啓曰,黃州牧使金胤鉉,身病猝重,萬無還官之望云。罷黜,何如?傳曰,古阜郡守李膺愚相換。
吏曹啓曰,晉州牧使宋綺老,身病猝重,萬無還官之望云。罷黜,何如?傳曰,長興府使兪致喜相換。
吏曹啓曰,黃州牧使金胤鉉,古阜郡守李膺愚相換事,命下矣。黃州牧使金胤鉉,以前任瑞興·南原府使,洪州·光州牧使,方在解由未出中,古阜郡守李膺愚,以前任金海府使·大邱判官,方在解由未出中。何以爲之?敢稟。傳曰,竝勿拘。
吏曹啓曰,晉州牧使宋綺老,長興府使兪致喜相換事,命下矣。晉州牧使宋綺老,以前任公州判官,方在解由未出中。何以爲之?敢稟。傳曰,勿拘。
有政。吏批,判書鄭基會牌招不進,參判申獻求進,參議金商圭牌招不進。吏批啓曰,判書鄭基會,參議金商圭,竝牌招不進,小臣獨政未安。何以爲之?敢稟。傳曰,仍爲之。以尹起晉爲獻納,金永壽爲判敦寧,禹承淳爲同敦寧,沈履澤爲內醫提調,金商圭爲兵曹參判,閔哲勳爲監察,李正來爲會寧府使,李弼永爲昆陽郡守,金龍錫爲孝陵參奉,金奎錫爲翼陵參奉,洪道泰爲濟原察訪,李命憲爲戶曹佐郞,李哲永爲長興庫主簿,邊錫麟爲兵曹佐郞,鄭基會爲司饔院提調,申鉉哲爲慶基殿參奉,閔泳大爲廣興倉主簿,權國鉉爲義禁府都事,南碩元·梁萬洙·邊京燁爲敦寧都正。晉州牧使宋綺老,長興府使兪致喜,以上相換事,承傳。黃州牧使金胤鉉,古阜郡守李膺愚,以上相換事,承傳,華寧殿提調單尹滋悳,內務府副主事二單徐翰奎·李有文。前假監役李景學,前分監役金顯九,前都事全時錫,前守奉官金正祿,以上今超通政,朝官年八十,依法典加資。水原留守兼摠理使單尹滋悳,前同知申奭熙,今加資憲加資事,承傳。幼學徐相勖·崔俊豐,以上年一百,直超崇政,依法典加資。辦理育英公院事務三單閔種默·閔應植·鄭夏源,育英公院司務三單徐相喬·丁文燮·李琠,育英公院司籤三單權柔燮·劉燦·崔榮夏,已上差下事,承傳。
兵曹啓曰,內禁衛將尹養善除授,在外上來無期云。改差,何如?傳曰,允。許用履歷。
兵曹啓曰,同知中樞府事李容晦,宣傳官具然相·李周永,五衛將李思奎·金斗旭·尹相宣·潘冕洙·李濟榮·趙載宖,曹司衛將金應淵,昌德將金興福·金明集,訓鍊主簿李鍾彬,文臣兼宣傳官趙鎭卨·宋世鉉,俱以病難供職,呈狀乞遞,內禁將金東韻除授,在外上來無期云,竝改差,新除授赤梁僉使田恒潤,以其身病,呈狀乞遞矣。實病雖如此,不可循例改差,罷黜,何如?傳曰,允。
兵曹啓曰,新除授滿浦僉使李秉承,親病猝重,萬無離側赴任之望,呈狀乞遞,改差,何如?傳曰,允。
兵曹啓曰,去十二月二十九日都目政事中,守門將徐相斌,居在鄕廬,已爲遭故,而矇然擬入,至蒙恩點,臣不勝惶悚。原望筒勿施,何如?傳曰,允。
兵曹啓曰,宣傳官尹泳翰·李鍾林,除授在外,過限未肅拜,係是加設窠,竝減下,何如?傳曰,允。
兵曹啓曰,直赴殿試,奉承傳勸武軍官徐正魯等七百五十六人,直赴會試,奉承傳勸武軍官廉錫溵等二十九人,隨其錄名,依例許赴於明日殿試之意,敢啓。傳曰,知道。
兵曹啓曰,今此慶科庭試,武科殿試時,直赴殿試人應試別單書入之意,敢啓。傳曰,知道。
兵批,判書閔應植進參判金商圭未肅拜,參議鄭學默進,參知洪時衡病,承旨缺。以閔種默爲知事,韓鎭象·李龍植爲同知,白南益爲同訓鍊,李長會爲兼訓鍊都正,李奎曾·李淸烈爲宣傳官,李斗鉉爲內禁將,全均基·鄭海冕·金貞奎·洪在衡·崔宗河·崔敬益爲五衛將,沈琦澤爲曹司五衛將,李涷根·金明集爲昌德將,申用均爲訓鍊僉正,閔厚植爲訓鍊判官,李聖宇爲訓鍊主簿,洪鍾協·金鎭佑爲文兼,洪在德爲部將,李友魯·千起峰爲守門將,安學柱爲全羅中軍,金翼南爲城津僉使,李漢用爲滿浦僉使,金大容爲赤梁僉使,李在珪爲南桃浦萬戶,盧智錫爲昇天堡萬戶,金賢國爲長壽別將,徐應璇爲九月別將。知事加設單朴文鏞,僉知加設單李鍾林,副司果尹相瓚·金東淳·太鶴元,副司猛金有謙·沈瑀澤·李興魯·尹養求·李承進,兼摠理使單尹滋悳,兼全羅道兵馬水軍節度使單李憲植,副司果玄明奎·金鍊極。再政。以李豐儀爲左捕從事官,李喜晉·吳殷泳爲別營哨官,林廷學爲三陟營將。同知單崔宗河,僉知三單金均基·鄭海冕·洪在衡。三政。以金祥鎭爲中樞都事,金相潤·鄭龍基爲訓鍊僉正。四政。以李敎麟爲左捕從事官。五政。以李建壽爲訓鍊僉正。六政。以洪在英爲訓鍊僉正,許樟爲中樞都事。七政。以姜敎永爲中樞都事。八政。以徐相殷爲訓鍊主簿,李源植爲守門將。九政。以車永洙爲部將。
兵曹啓曰,南水門鐵索破傷云。把守軍兵,令該營,限修改間,嚴加守直,何如?傳曰,允。
漢城府啓曰,孝昌園火巢內,元尙宮·李東國犯塚,竝掘去之意,敢啓。傳曰,知道。
漢城府啓曰,謹依下敎,東西北字內火巢內,民塚分送,各該部郞官,先爲摘奸以來,則貞陵·懿陵·懿寧園·宣禧墓火巢內,俱以民塚無乎報來,而孝昌園火巢內,後龍右岡民塚三處,松橋居元尙宮家,辛未四月二十日犯葬,民塚三處,孔德里居李東國家犯葬年久,未詳年條,舊壙一處,咸得志辛未八月初十日犯葬,丙戌四月掘去來報,而宣陵·靖陵後麓,民塚嚴査次,發關於地方官廣州府判官矣。該判官李承喜牒呈內,躬審摘奸,則劉東赫私塚四處,一塚辛未十一月二十八日犯葬,一塚甲戌十月初五日犯葬,一塚乙亥八月十三日犯葬,一塚己卯八月十一日犯葬,已於丙戌三月二十八日,竝卽掘去形止,昭詳報來,而劉東赫假,犯葬四處,雖已掘去,究其罪狀,合施重律。咸得志段,雖是單塚,其在冒禁,亦不可以已掘置之。元尙宮家三塚,李東國家三塚,竝爲掘去次,今方發送該部郞官,而元尙宮之姪子元洪錫,李東國之子李廷玉等,有此冒犯,尙未掘去者,極爲痛駭。竝照律次劉東赫·咸得志·元洪錫·李廷玉等,文移秋曹之意,敢啓。傳曰,劉東赫之所爲,尤極絶悖。亦令秋曹,其委折嚴覈,捧招以入。
親軍別營啓曰,本營騎士將李孝相,身病猝重,勢難察任,改差,何如?傳曰,允。
親軍別營啓曰,南水門鐵索破傷處,限修改間,嚴加守直之意,敢啓。傳曰,知道。
刑曹啓曰,本曹所在大明律·無冤錄等律書,年久弊傷,且多落卷,每於試取之際,輒有苟艱之患。依定式印出上送事,分付板在各該道臣之意,敢啓。傳曰,知道。
刑曹啓曰,陵·園松木犯斫罪人中,泰陵書員劉好石,卽徒二年定配所者也,特蒙竝姑保倣之處分。方罪中,固當有惶蹙知戢之心,睯不畏法,舊習尙存,生松五株,又爲犯斫,現頉於陵官,馳報于禮曹,乃至文移之境,無嚴無憚,胡至斯極?此而不重勘,難以懲後弊。罪人劉好石,更爲捉來,嚴刑一次後,卽施減死島配之典,何如?傳曰,允。
上在景福宮。停常參·經筵。
政院啓曰,來十一日,朝參日次矣,敢稟。傳曰,停。
傳曰,陵園官之現在保放人及未經議處人,竝姑令進參節享後,以爲勘處。
傳曰,同副承旨許遞,前望單子入之。
政院啓曰,臣與同副承旨尹祖榮,伴直矣,纔已許遞出去,伴直無人。左副承旨李愚冕,卽爲牌招,何如?傳曰,允。
以左副承旨李愚冕,牌不進罷職傳旨,傳曰,只推。
承旨前望單子入之,金宗漢落點。
禮曹啓曰,來四月初八日,行宗廟夏享大祭親行時,永寧殿,依例遣大臣攝行,何如?傳曰,允。
司饔院啓曰,黃海道進上靑魚,擧皆腐傷,卽爲退送,使之改備封進,而事體所在,誠極駭然。當該封進官罷職,道臣從重推考,領來陪持人,令攸司科治,何如?傳曰,允。
承文院啓曰,今此進賀兼謝恩使齎去賀謝文書,當爲擧行,而詳見咨文然後,方可修正矣。待其使臣復命修正,則似多窘跲之慮,原咨先上,亦有已例。使臣還渡江後,帶來咨文,罔夜上送之意,撥馬知委於使臣所到處及灣府,何如?傳曰,允。
司僕寺啓曰,馬匹每日定送,猶爲不足,今番寒食祭去馬,則自各宮房貰用之意,分付,何如?傳曰,允。
親軍右營啓曰,北漢管城將許爁,身病猝重,勢難察任,改差,何如?傳曰,允。許用履歷。
刑曹啓曰,泰陵書員劉好石,嚴刑島配事,批下矣。謹依批旨,罪人劉好石,嚴刑一次後,全羅道靈光郡荏子島,減死定配所,卽爲押送之意,敢啓。傳曰,知道。
水原留守尹滋悳上疏。大槪,新除踰分,病又難强,敢陳惶隘之私,冀蒙鐫遞之恩事。答曰,省疏具悉。卿其勿辭察任。
上在景福宮。停常參·經筵。
政院啓曰,奏御文字,何等審愼,而趙定熙·洪鍾運·張錫祚·李東旭,方在職牒還授中。而今初六日政事,吏曹誤爲送西,至於付軍職,事甚疎忽,極爲未安。原單子勿施,當該吏曹堂上,不可無警,推考,何如?傳曰,允。
議政府啓曰,卽見濟州牧使沈遠澤狀啓,則旌義縣漂到人三名問情,則二名俱是日本人,一名以釜山人,雇傭於萊館者也。彼願從陸路還歸釜山,而破船材,亦願燒火,其中鐵釘·櫓木·鴟木等種,願爲持去。而彼人治送之節,釜山人黃東雲措處之方,請令廟堂,稟處矣。日人之漂到,的無可疑,水陸之間,宜準其請,從旱路治送之節,另飭施行,帶去什物外,棄置船材,依願燒火。至若黃東雲,則縱無情跡,有違法禁,令原籍官,各別嚴懲事,分付,何如?傳曰,允。
禮曹啓曰,來四月初八日,行宗廟夏享大祭親行時,王世子亞獻之節,依例磨鍊乎?敢稟。傳曰,望廟禮,省牲·省器後,先爲還宮磨鍊。
義禁府啓曰,陵園官之現在保放人及未經議處人,竝姑令進參節享後,以爲勘處之命下矣。罪人閔泳國,時在章陵參奉,姑爲保放,進參節享後,還囚議處之意,敢啓。傳曰,知道。
上在景福宮。停常參·經筵。
政院啓曰,親軍別營使金箕錫,疏批依施事,命下矣。將兵之任,不可一刻無摠察之人,何以爲之?敢稟。傳曰,後營使兼察。
傳曰,翰圈爲之。
傳曰,前檢閱李石榮·權潚,竝別兼春秋差下。
傳曰,注書陞六。
傳曰,檢閱竝陞六。
傳曰,別兼春秋金喜洙·金春熙·尹容植·李貞稙·李茂魯·閔宗植·金永迪,竝減下。
政院啓曰,假注書金敎獻,有身病,勢難察任,今姑改差,何如?傳曰,允。
又啓曰,親軍別營使,後營使兼察事,命下矣。兼察親軍別營使鄭洛鎔,卽爲牌招聽傳敎,何如?傳曰,允。
又啓曰,翰圈爲之事,命下矣。別兼春秋趙衡夏,卽爲牌招,以爲會圈之地,何如?傳曰,允。
又啓曰,前檢閱李石榮·權潚,竝別兼春秋差下事,命下矣。令該曹,口傳單付,牌招以爲會圈之地,何如?傳曰,允。
兵曹口傳政事,管城將單徐廷珪。
吏曹口傳政事,別兼春秋二單李石榮·權潚。
傳曰,奉審閣臣入侍。
金敎獻改差,代以白文行爲假注書。
翰林會圈三點,李容善·韓光洙·鄭翰謨·鄭世源·閔泳敦·李埈鎔·金敎獻·金鶴洙,以上取八人。
兵曹口傳政事,親軍別營騎士將單趙羲瑢。
議政府啓曰,卽見平安監司南廷哲,兵使李鍾承狀啓,則中國船隻燒燼汁物奪取之李仁卜·金一浩,依啓下,行關嚴飭詗捉矣。李仁卜,自黃海兵營押送,故嚴覈取招,則敢生倖逭之計,全諉於在逃之漢者,去益狡譎,具格拿囚,以待朝家處分。在逃之金一浩兄弟及隨從諸漢,劃則跟捉之意,更加關飭。而殷栗縣熊島和賣之桂云奉,係在他道,不得推捉云矣。究厥情蹤,李·金兩漢,固無彼此之殊,而一則就捕,一則漏網,其在審克之義,有難遽爾勘斷。罪人金一浩,竝與當捉諸漢,嚴加詗捕,以爲對質後定律。桂哥則旣有可覈之端,移文該道,使之捉待査處之地,何如?傳曰,允。
內務府啓曰,本府副主事金商悳,聞有實病,難以供職,改差,何如?傳曰,允。
禮曹啓曰,來四月初八日,行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
親軍別營啓曰,先農壇近處置標罪人朴聖泰,偸葬罪人金尙永,竝移送秋曹,照律刑配,該道參軍尹致鳳,別牌執事禹昌駿,竝嚴飭放送之意,敢啓。傳曰,知道。
親軍別營啓曰,本營哨官鄭文成,嚴棍三十度後,除案之意,敢啓。傳曰,知道。
親軍海防營啓曰,本營哨官陳武洪汰去,代哨長金振澔陞差之意,敢啓。傳曰,知道。
左巡廳啓曰,二間水口,忽有人跡故捉致査問,則良人安今乭·金基澔爲名漢,謂以私故,自城外從水口底穴,無難冒入。宮城防閑,何等嚴重,而致此無前之變,故姑令執留本廳。以護軍部將言之,不審之失,在所難免。何以爲之?敢稟。傳曰,令秋曹嚴覈,捧招以入。
刑曹啓曰,司饔院啓辭內,黃海道二月朔進上,今日來到,而各殿所封生靑魚,擧皆腐傷,不得已卽爲退送,使之改備封進。而莫重進上,如是不謹,事體所在,誠極駭然。當該封進官罷職,道臣亦難免不能檢飭之失,爲先從重推考,領來陪持人,令攸司科治事,允下矣。謹按律文,則大典會通雜令條,有曰進上物膳,中路遲滯,以致腐爛者,齎來人杖八十。陪持人韓衡敎,依此律決杖八十後放送之意,敢啓。傳曰,知道。
督辦內務府事金箕錫上疏。大槪,荐陳必辭之義,冀蒙特遞之恩事。答曰,省疏具悉。所請依施。
丁亥三月初九日酉時,上御興福殿。奉審閣臣入侍時,右副承旨李愚冕,假注書李日彦,記注官朴奭禧,記事官朴宗軒,奉審原任直閣南奎熙,以次進伏訖。上曰,史官分左右。上曰,閣臣進前。奎熙進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則無頉。仍詣華寧殿,殿內奉審則安寧。還詣健陵,仍留監祭,將事安寧之意,敢此仰達矣。上曰,陵上·殿內·園上俱爲泰平,碑閣·丁字閣無頉乎?奎熙曰,陵上·殿內·園上安寧,碑閣·丁字閣無頉矣。上曰,何時將事而何時離發乎?奎熙曰,三更量將事,而四更量離發,止宿於水原府,待天明離發矣。上曰,史官就座。仍命閣臣先退,又命退承·史,以次退出。
上在景福宮。停常參·經筵。
藥房提調沈履澤,副提調趙秉世啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
政院啓曰,啓聞事體,何等謹嚴,而卽伏見江原監司鄭泰好狀啓,則丙戌三月二十四日以前,莊陵地方官詳査馳啓爲辭,而丙戌三月二十八日到任之寧越前府使李僖,混入於現告中,事甚疎忽,極爲未安。原狀啓還下送,使之改修正上送,該道臣,不可無警,從重推考,何如?傳曰,允。
傳曰,公事遲滯之中官高廷翼,從重推考。
兵曹口傳政事,親軍海防營哨官單金振澔。
奉常寺啓曰,各陵·園·墓寒食祭享,所封藥果,煎造後進上看品,藥果二十立,依定式封進之意,敢啓。傳曰,知道。
禮曹啓曰,卽接前縣監林星洙所志,則以爲,族孫炳憲,嫡妾俱無子,以其同姓十四寸弟炳雲第三子正圭,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長林星洙所訴旣如此,林炳雲第三子正圭,立爲林炳憲之後,何如?傳曰,允。
義禁府啓曰,卽接月令醫員手本,則時囚罪人李興浩,年迫八耋,病中添感,目下症形,實爲危劇云。一邊保放,一邊草記,載在法典。李興浩,姑爲保放之意,敢啓。傳曰,知道。
義禁府啓目,粘連,向前任尙鎬亦,陵·園·墓檢察疎漏,難免當勘。以此照律,何如?啓依允。
上在景福宮。停常參·經筵。
政院啓曰,在前親臨庭試時,有時·原任大臣全數入侍之例,今番則何以爲之乎?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之乎?敢稟。傳曰,入侍。
又啓曰,假注書李日彦,有身病,勢難察任,今姑改差,何如?傳曰,允。
傳曰,右承旨·右副承旨許遞,前望單子入之。
承旨前望單子入之,金鶴根·金弘圭落點。
政院啓曰,新除授承旨金鶴根·金弘圭,方在譴罷中,何以爲之?敢稟。傳曰,蕩滌敍用。
李日彦改差,代以金鎭衡爲假注書。
傳曰,育英公院司務,以修文司參上主事中,兼管,司籤以生·進·幼學中,語學通敏者差下,準三十朔,仍其職陞六。
吏批,他司無礙遷轉,永爲定式,關防,令禮曹鑄送事,分付。
弘文館啓曰,上番校理臣朴彝陽,以親軍右營軍司馬,今日軍布捧上時,晝仕出去之意,敢啓。傳曰,知道。
禮曹啓曰,卽接京畿監司金明鎭移文,則以爲,坡州牧社稷神室,年久頹圮,今方重修,而移·還安祭香·祝,自本曹啓稟下送云矣。坡州牧社稷神室修改時,告由·移·還安祭香·祝,令該司,照例磨鍊下送事,分付,何如?傳曰,允。
吏曹啓目,前監察高鏞植名字,改以鏞珍,前假監役金相洛名字,改以建洛,朴宗哲名字,改以齊玉,韓儀敬名字,改以聖濟,副司果方奎鎭名字,改以奎鳳事,告狀,依例令藝文館,給帖,何如?啓依允。
義禁府照目,粘連長湍府使趙尙鎬本府議啓內,陵·園·墓奉審,何等嚴重,而檢察疎漏,至登啓,罪著溺職,難免重勘。以此照律,罪笞五十收贖,解見任,別敍私罪,奉敎依允爲旀,功減一等爲良如敎。
吏曹參判申獻求疏曰,伏以臣,以庸下之材,叨分外之職,感恩怵義,冒昧趨膺。而日前政坐,承召赴闕,在兵批已徹之後,追聞有未及敍用人之送西付軍銜。罪在失檢,合置何辟?而伏見喉院啓下,薄警而止,滿心惶恧,尤不省措躬之所也。聖度雖極寬弘,微分轉益懍蹙。歷日思惟,不敢晏然自居,故玆陳短章,仰瀆崇嚴。伏乞聖明,特垂鑑諒,亟命司敗,治臣未勘之罪,以爲不職者戒焉。臣無任云云。答曰,省疏具悉。旣已問備,何必如是爲引?卿其勿辭行公。
上在景福宮。停常參·經筵。
傳曰,別營使有闕之代,前營使李鍾健除授,前營使之代,海防使閔泳煥除授,海防使之代,前別營使金箕錫除授。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
政院啓曰,新除授親軍別營使李鍾健,前營使閔泳煥,海防營使金箕錫,竝卽牌招,傳授虎符及傳令牌,何如?傳曰,允。
又啓曰,新除授海防營使金箕錫,內務府例兼堂上,當爲下批矣。政官牌招,開政,下批,何如?傳曰,允。
弘文館啓曰,下番副修撰洪嘉裕,以海防營軍司馬,今日軍布捧上時,晝仕出去之意,敢啓。傳曰,知道。
傳曰,啓字誤踏之中官金應鉉推考。
政院啓曰,假注書金鎭衡,昨日蒙點之後,謂有身病,今日廳座,不爲仕進,事未前有,萬萬駭然。所當重勘,而本院請推之外,無他可施之罰。何以爲之?敢稟。傳曰,從重推考。
政院啓曰,吏曹判書鄭基會,參判申獻求,牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,待明朝牌招。
親軍別營使單李鍾健,親軍前營使單閔泳煥,親軍海防營使單金箕錫。
右承旨金弘圭疏曰,臣於除夕候班,見三銓,以健元陵獻官告頉,受香過時,擬以臣其代。伊時,臣纔太廟大享之役,冒寒嬰感,力疾赴公之狀,諸僚之所共諒,三銓亦不强差,旋收臣名。而大僚論警,竝擧前後圖頉,則臣何敢自謂無罪也?喉銜恩敍,有難冒膺,敢陳短章。伏願下臣司敗,仍究未勘之律焉。臣無任云云。省疏具悉。旣已經勘,何必如是爲引?卿其勿辭行公。
上在景福宮。停常參·經筵。
自未時至人定,灑雨下雨,測雨器水深五分。
傳曰,大護軍洪澈周,電報局摠辦差下,今日政下批,以此定式。
傳曰,在外與有實故玉堂,竝許遞,今日政差出。
傳曰,在外同敦寧·敦寧都正,竝許遞,今日政差出。
傳曰,左副承旨許遞,前望單子入之。
承旨前望單子入之,柳落點。
傳曰,今番武科庭試,訓鍊院命官爲之。
政院啓曰,注書有闕之代,被薦人趙秉健·朴益東·朴用元薦狀,依例成送吏曹之意,敢啓。傳曰,知道。
又啓曰,明日傳香,禮房承旨,當爲齋宿。新除授右副承旨柳,卽爲牌招,何如?傳曰,允。
又啓曰,奏御文字,何等審愼,而今日政,付軍職單子中,有所錯誤,致勤下詢,事甚疎忽,極爲未安。臣之矇然捧入,不勝惶悚。當該兵曹堂上,不可無警,推考,何如?傳曰,允。
又啓曰,卽見弘陵寒食祭獻官吳麟泳書啓,則典祀官兼大祝安炳乾,初不來待,更爲差出下送云。罔念享祀所重,致此過時之境,事未前有,萬萬驚悚。原單子,今方改付標以入,使之卽速下送。當該大祝,所當重勘,而本院請推之外,無他可施之罰,何以爲之?而書啓違式之當該獻官,不審塡差之吏曹堂上,竝從重推考,何如?傳曰,允。令該府,拿問嚴勘。
又啓曰,卽見景陵寒食祭獻官金商圭書啓,則典祀官兼大祝李起東,趁不待令,至於本陵令李秀彦,代行之擧云。典祀所重果何如,而有此代行之擧,極爲驚悚。當該大祝,所當重勘,而本院請推之外,無他可施之罰,何以爲之?而不審塡差之吏曹堂上,亦不可無警。從重推考,何如?傳曰,允。令該府,拿問嚴勘。
弘文館啓曰,下番副修撰臣洪嘉裕,以親軍海防營軍司馬,今日軍布捧上時,晝仕出去之意,敢啓。傳曰,知道。
吏曹啓曰,昆陽郡守李弼永,司僕正金永迪,孝陵參奉金龍錫,翼陵參奉金圭錫,以其身病,呈狀乞遞,竝改差,何如?傳曰,允。
又啓曰,成均館典籍盧鎭奕,以其身病,呈狀乞遞,改差,何如?傳曰,允。
有政。吏批,判書鄭基會,牌招不進,參判申獻求進,參議未差。吏批啓曰,判書鄭基會牌招不進,參議未差,小臣獨政未安。何以爲之?敢稟。傳曰,仍爲之。以呂圭享爲副應敎,趙鍾宇爲校理,金裕成爲副校理,洪鍾協爲修撰,崔濟一爲同敦寧,趙秉健·朴益東爲注書,金在煥爲昆陽郡守,廉致極爲純陵奉事,白喆洙爲翼陵參奉,李成伯·金鼎九·劉貴錫爲敦寧都正,鄭寅鳳爲孝陵參奉,閔哲勳爲典籍,閔泳國爲渭原郡守,任大準爲司僕正。
政院啓曰,新除授注書趙秉健·朴益東,竝卽牌招入直,何如?傳曰,允。
兵批,判書閔應植病,參判兪晚源進,參議鄭學默,參知洪時衡病,承旨缺。以卜永默爲元山別將。同知單金貞圭,加設單金昌益·金璉·朴昌德·趙秀行·裴永徇·林壽完,僉知三單李秉勳·尹養善·張鳳鎭,副司果吳斗英·許譚·金鎭泰·李昌圭,副司猛李秉河·金龍植·李裕冕·吳命善。
以司鑰趙龍顯手本,別監元完俊,被打於李福鉉等事,傳曰,令前營,査實以入。
政院啓曰,注書朴益東,時在慶尙道聞慶地,斯速乘馹上來事,下諭,何如?傳曰,允。
親軍別營啓曰,本營軍司馬金春熙,身病甚重,勢難察任,改差,何如?傳曰,允。
親軍別營啓曰,今十五日慶科庭試武科景武臺親臨殿試時,直赴殿試應試人,別單書入之意,敢啓。傳曰,知道。
義禁府啓曰,今十五日文武科慶科庭試時,本府都事,皆爲赴擧,只有武都事權國鉉一員,而有身病未肅拜。當直入直,無以推移,本府入直·公事回公都事及秋成門·金華門禁亂都事,無以推移。有身病都事,令該曹口傳相換,假都事四員,亦令該曹,口傳差出,何如?傳曰,允。
義禁府啓曰,吳寅植,方在全州地,拿來,何如?傳曰,待待命拿囚。
吏曹啓目,權知承文院副正字金吉洙名字,改以甲洙,前監察許均名字,改以城,出身鄭範錫名字,改以浣,直赴李秉善名字,改以丙善事,告狀,依例令藝文館,給帖,何如?啓依允。
行右承旨金鶴根疏曰,昨年十二月,銓曹差臣,以健元陵正廟祭獻官,臣適患癨氣,實無自力而承膺。自銓曹,察臣之病,雖卽頉免,久愈惶懍。恩譴至於薄勘,寵命降於特受,恧感之私,無地自容。伏願亟收臣承宣之職,仍治臣當勘之律焉。臣無任云云。答曰,省疏具悉。旣已經勘,何必如是爲引?卿其勿辭行公。
上在景福宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
傳曰,前後直赴殿試人,竝付之今番庭試榜末。
弘文館啓曰,新除授副應敎呂圭亨,校理趙鍾宇,副校理金裕成,修撰洪鍾協,竝卽牌招察任,何如?傳曰,允。
吏曹口傳政事,禁府都事權國鉉,訓鍊僉正李正圭,相換事,承傳。
兵曹口傳政事,親軍別營軍司馬單李完用。
奎章閣啓曰,明日,卽觀文閣望奉審日次矣。臣進詣擧行之意,敢啓。傳曰,知道。
傳曰,明日出宮門路,以建善門爲之。
兵曹啓曰,明日親臨庭試時,本曹堂上侍衛,不可不備。而參議鄭學默有身病,參知洪時衡呈辭受由,不得進參。令政院稟旨變通,仍令該曹,口傳差出,以爲進參,何如?傳曰,允。許遞。
禮曹啓曰,卽接社稷署所報,則今此庭試文科試取時,本署官員,俱爲觀光云矣。依定式,本曹佐郞白時洽,假官差送,以爲代直後,赴試之地,何如?傳曰,允。
又啓曰,卽接景慕宮官員所報,則今此庭試文科試取時,本宮官員,俱爲觀光云矣。依定式,假官一員,令吏曹以成均館官員口傳啓下,以爲代直後,赴試之地,何如?傳曰,允。
禮曹啓曰,謹稽謄錄,則甲申四月,宗廟夏享大祭,親行出宮時,王世子祗迎之節置之,衛內隨詣磨鍊矣。來四月初八日,宗廟夏享大祭,親行節目,亦依此例磨鍊以入之意,敢啓。傳曰,知道。
禮曹啓曰,傳曰,前後直赴殿試人,竝付之今番庭試榜末事,命下矣。取考謄錄,則在前除初試庭試時,有直赴人付之榜末之命,則隨其直赴年次,付之榜末,一體放榜,曾有已例,今亦依此擧行之意,敢啓。傳曰,知道。
兵曹啓曰,濟州乙酉年庭試武科初試入格宋之玉來訴,本曹願赴於今番庭試矣。本州以候風駕海之致,初試人,隨其上來,許赴於當前他科,載在法典故,取考榜目及該牧公文,則初試入格,果爲的實,依例許赴於明日殿試之意,敢啓。傳曰,知道。
義禁府啓曰,保放罪人閔泳國,今爲待命還囚之意,敢啓。傳曰,知道。
刑曹啓曰,親軍前營文移內,本營字內先農壇近處,置標罪人朴聖泰,偸葬罪人金尙永,竝移送秋曹,照律刑配事,奉承下敎。朴聖泰今玆押送,而金尙永,時在載寧地,自本曹,捉來擧行云矣。謹按律文,則朴聖泰置標罪,大典會通聽理條,有曰,置塚謂之眞塚者,依詐不以實律論,杖一百徒三年。金尙永偸葬罪,大典會通禁制條,有曰,京城十里內入葬者,依盜園陵樹木律論,杖一百徒三年。謹依傳敎,罪人朴聖泰,嚴刑一次後,黃海道信川郡徒三年定配所,卽爲押送之意,敢啓。傳曰,知道。
刑曹啓曰,先農壇近處,偸葬罪人金尙永,今旣自現矣。罪人金尙永,嚴刑一次後,忠淸道禮山縣,徒三年定配所,卽爲押送之意,敢啓。傳曰,知道。
刑曹啓曰,右捕廳移來罪人張武相,無難犯越,作弊多端,崔仁善·孫在協·姜台周·崔昌弘等,出沒京鄕,恣行不法。此等罪人,不可尋常處之。相武,嚴刑一次後,全羅道康津縣智島,遠惡島減死定配所,仁善,咸鏡道德源府,在協,慶尙道居昌郡,台周,咸鏡道端川府,昌弘,平安道寧邊府遠惡地定配所,竝卽押送之意,敢啓。傳曰,知道。
吏曹參判申獻求疏曰,伏以臣,濫叨匪據,瘡疣隨現,惶霣恧蹙,莫省攸措。今番寒食祭享官,卽臣所分差,而弘陵·景陵典祀官,俱不進去,以致莫重祭享之有愆儀節,竊不勝萬萬驚悚。名帖先俵,曾無頉告,臣曹,雖不能預知,不審之失,顧何敢辭?昨夜政席,震越而退,恭俟嚴譴。伏見喉院傳旨下者,獲蒙寬典,止施薄警,罰不弊辜,匪幸伊懼。以若情踪,何可晏然蹲仍?而試牌臨召,趨承無路。玆敢忙陳短章,仰瀆崇聽。伏乞聖明,俯垂鑑諒,亟命遞斥臣職,仍治臣未勘之罪,以昭法紀焉。臣無任云云。答曰,省疏具悉。旣問備矣,何必爲引?卿其勿辭行公。
上在景福宮。停常參·經筵。
藥房都提調金炳始,提調沈履澤,副提調趙秉世啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,讀券官金判府事,更爲命招。
傳曰,傳命遲滯之中官羅世煥,從重推考。
傳曰,考官閔應植,命官爲之。
傳曰,侍衛軍兵雨具,從便爲之。
傳曰,侍衛與陪衛·陪立軍兵,令各其營,乾犒饋分給。
傳曰,義州府尹有闕之代,副護軍閔致憲除授。
傳曰,右相省掃之行,給由馬,饒典床備給。
傳曰,新及第金晚秀賜樂。
奎章閣啓曰,景慕宮望廟樓,今日望奉審無頉之意,敢啓。傳曰,知道。
傳曰,明日出宮門路,以建善門爲之。
禮曹啓曰,今三月十六日,親臨景武臺,三月製儒生試取時,王世子侍衛之節,何以爲之乎?敢稟。傳曰,依例磨鍊。
兵曹啓曰,今番殿試武科榜目中,多有誤書處,竝付標以入之意,敢啓。傳曰,知道。
丁亥三月十五日時,上與王世子,詣景武臺。親臨慶科庭試文科試取入侍時,行都承旨趙秉世,行左承旨金鶴根,行右承旨金弘圭,左副承旨閔正植,右副承旨柳,同副承旨李敎榮,假注書缺,別兼春秋趙衡夏·李石榮·權潚,直提學閔泳煥·趙東冕,檢校直閣朴鳳彬·金文鉉·鄭夏源·金世基,待敎鄭寅昇,李完用,校理朴彝陽,修撰洪鍾協以次侍立。時至,通禮跪啓請外辦,上具翼善冠·衮龍袍,乘輿出建善門。藥房提調沈履澤,副提調趙秉世進前奏曰,侵早勞動,聖體,若何?上曰,一樣矣。舜澤等又進睿前奏曰,勞動已多,睿體,若何?答曰,一樣矣。仍由神武門,至景武臺前,通禮跪啓請降輿,上降輿陞座。秉世讀奏入門單子訖。奏曰,試官中,侍衛從陞人,使之下去,一體行禮乎?上可之。引儀引讀券官金炳始·金永壽·申獻求,對讀官趙同熙·鄭寅學·李石榮,行四拜禮,以次就位。上命試官進前,永壽等進前。上命書賦題,有大星曰南極老人,限申時,永壽跪書讀奏訖。石榮等奉出懸題訖。上命書傳敎曰,明日,三日製通方外爲之,試紙用大好紙,景武臺親臨磨鍊,試官仍用。傳曰,實客·別雲劍·兵曹堂上·堂上閣臣·春坊·入侍承旨,竝讀券官加差下,堂下閣臣·春坊·入直玉堂,竝對讀官加差下,使之分考。秉世奏曰,先張已入,出標信,開布城,呈券儒生,次次出送乎?上命而已下標信。上入小次。承旨以司謁入稟曰,收券已多,考試,何如?上命考試。小頃,上出次。傳曰,今番庭試,取五人。炳始等進前,上命科次。石榮讀奏第一張。上曰,止之。炳始曰,書等,何以爲之乎?上曰,竝書三下,可也。炳始書等訖。承旨奏曰,坼封何以爲之乎?上曰,承旨坼封,可也。承旨讀奏封內訖。傳曰,還宮,當自內爲之矣,該房知悉。通禮跪啓禮畢,上降座還內,諸臣以次退出。
上在景福宮。停常參·經筵。
政院啓曰,卽者兵曹郞廳來言,今日殿座時,別侍衛不可不備,而判書閔應植,以庭試武科榜目未修正,不得擧行云,何以爲之乎?敢稟。傳曰,次堂擧行。
傳曰,南行別軍職李秉輝,宣傳官白命基·李時永竝賜第。
傳曰,公事遲滯之中官高廷翼,從重推考,差備中官魏啓周汰去。
以司謁口傳下敎曰,司謁朴浩植·秦禎益,咫尺擧行之際,罪犯罔赦,令左營,決棍後移送秋曹,遠惡地定配。
吏曹,義州府尹單,閔致憲除授事,承傳。
統理交涉通商事務衙門啓曰,幼學姜華錫,本衙門主事加差下,令該曹口傳下批,何如?傳曰,允。
吏曹口傳政事,兵曹參議單鄭元和,參知單李範祖。
進饌儀軌廳啓曰,河陽縣監姜湕,振威縣令方天鏞,訓鍊僉正金信默,別看役差下,使之擧行,何如?傳曰,允。
禮曹啓曰,謹依傳敎,前後直赴殿試人,隨其直赴年次,付之榜末事,草記啓下矣。卽接四館所牒呈,則癸未九月秋到記殿講入格進士玄明昊,甲申三月參班儒生應製入格幼學洪鍾璨,同年同月春到記製述入格進士金晚秀,丙戌八月日次儒生殿講,以製代講入格幼學朴勝吉·朴運岐·趙性德,同年十月秋到記殿講入格進士崔翼瑞,製述入格進士閔泳國,丁亥正月柑製入格幼學趙東潤·尹雨植,同年二月館學儒生應製入格幼學趙丁善·崔麟休·王之淳,同年同月日次儒生殿講,以製代講入格幼學田健夏,同年同月人日製入格幼學閔愚植·李倬,合爲十六人云矣。直赴殿試儒生玄明昊等十六人,隨其直赴年次,付之榜末,一體放榜之意,敢啓。傳曰,知道。
親軍海防營啓曰,謹依下敎,侍衛·陪衛軍兵處,乾犒饋分給之意,敢啓。傳曰,知道。
兵曹啓曰,謹依下敎,侍衛與陪衛將校·軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛與陪衛·排立將校·軍兵等處,乾犒饋分給之意,敢啓。傳曰,知道。
親軍前營啓曰,本營軍醫吳泰善,供役不勤,減下,何如?傳曰,允。
兵曹參知李範祖上疏大槪,舊愆方訟,新除遽降,敢陳惶恧之忱,乞被當勘之律事,省疏具悉。遂事何必爲引?爾其勿辭察職。
丁亥三月十六日辰時,上與王世子,請景武臺。親臨三日製,通方外儒生試取入侍時,行都承旨趙秉世,行左承旨金鶴根,行右承旨金弘圭,左副承旨閔正植,右副承旨柳,同副承旨李敎榮,假注書缺,別兼春秋趙衡夏·李石榮·權潚,直提學閔泳煥·趙東冕,檢校直閣待敎鄭寅昇·李完用,校理朴彛陽,修撰洪鍾協,以次侍立。時至,通禮跪啓請外辦,上具翼善冠·衮龍袍,乘輿出建善門。藥房提調沈履澤,副提調趙秉世進前奏曰,侵早勞動,聖體,若何?上曰,一樣矣。又進睿前奏曰,勞動已多,睿體,若何?答曰,一樣矣。仍由神武門,至景武臺前,通禮跪啓請降輿,上降輿陞座。承旨讀奏入門單子,十五萬五千七百八十九人訖。奏曰,侍衛中試官蒙點人,使之下殿行禮,何如?上可之。讀券官金炳始·金永壽·申獻求,對讀官趙同熙·鄭寅學·李石榮行四拜禮訖,以次就位。上曰,試官進前。炳始等以次進伏。上命書賦題,以受天之祐四方來賀,限申時,炳始等跪書訖。石榮等奉出懸題。上命試官權退,上入小次。承旨以司謁入稟曰,先張已入,請出標信開門,使呈券儒生次次出送,何如?上曰,以已下標信擧行,可也。又以司謁入稟曰,收券已多,考試,何如?上命考試。傳曰,賓客·別雲劍·兵曹堂上·堂上閣臣·春坊·入侍承旨,竝讀奏官加差下,堂上閣臣·春坊·入直玉堂,竝對讀官加差下,使之分考。承旨以司謁入稟曰,取幾人乎?上曰,取百人。又以司謁入稟科次。小頃,上出次,炳始進前科次訖。石榮讀奏第一張,上曰,止之。炳始曰,書等何以爲之乎?上曰,二十張,竝書草三下,其餘書次上,可也。炳始書等訖。承旨曰,坼封何以爲之乎?上曰,承旨坼封,可也。承旨坼封,讀奏訖。上命書傳敎曰,三日製賦居首,草三下幼學金周顯等二十人,竝直赴會試,之次次上生員丁大莢等二十五人,竝給二分,之次次上幼學李弼榮等二十五人,竝給一分,之次次上幼學卞志學等三十人,各奎章全韻一件賜給。傳曰,還宮,當自內爲之,該房知悉。又傳曰,入格儒生,明日待令。出傳敎仍命試官先退。通禮跪啓禮畢,承旨請出標信解嚴,上降座還內,諸臣以次退出。
上在景福宮。停常參·經筵。
自未時至人定,灑雨下雨,測雨器水深二分。
政院啓曰,三皇忌辰日,親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,吏曹郞廳來言,新恩下批政事,取稟。傳曰,當日爲之。
注書趙秉健病,代以金炳玉爲假注書。
傳曰,入格儒生,崇陽門外施賞。
以江原監司狀啓,莊陵地方官現告,不能審愼,至伏承問備之命,惶懍待罪事,傳曰,勿待罪事,回諭。
內務府啓曰,卽見經略使李元會別單,則巨門島袖子里,可合鎭基,而設置措劃等節,惟在廟堂稟處爲辭矣。本島以海門要衝,不容不設鎭置將,然後乃可爲禦邊固圉之圖。該島僉使,令該曹口傳差出,催促下送,而以邊地窠施行,瓜限三十朔爲定。凡所課歲廩費,公廨創建,兵艦·軍器措置之方,爛漫講究,論理登聞後裁處事,分付該道道臣,何如?傳曰,允。
議政府啓曰,今番庭試武壯元人,當爲區處,而時無見窠,令該曹六品職加設單付,以爲隨闕陞實,何如?傳曰,允。
禮曹啓曰,今三月二十七日午時,大王大妃殿寶齡八旬,翼宗大王追上尊號,大王大妃殿加上尊號,合三慶慶科庭試,文武科放榜時,親臨與權停例,何以爲之,而處所以何處擧行乎?敢稟。傳曰,勤政殿權停例爲之。
兵曹啓曰,今此幸行時,各差備所把驛馬,別單書入,而不足之數,京畿驛馬補把事,分付之意,敢啓。傳曰,知道。
親軍前營啓曰,本營軍司馬尹泰興,身病甚重,勢難察任,改差,何如?傳曰,允。
親軍左營啓曰,謹依下敎,司謁朴浩植·秦楨益,決棍後移送秋曹之意,敢啓。傳曰,知道。
刑曹啓曰,親軍左營文移內,司謁朴浩植·秦楨益,咫尺擧行之際,罪犯罔赦,令左營決棍後,移送秋曹,遠惡地定配事,奉承司謁口傳下敎,決棍移送云矣。罪人朴浩植,平安道三登縣,秦楨益全羅道興陽縣,遠惡地定配所,竝卽押送之意,敢啓。傳曰,知道。
義禁府啓目粘連,向前李武應等段,依法典罷職放送,黃浩直等段,律無其文,放送,何如?啓依允。
又啓目,李晚燾·柳芝榮·李起東·趙羲純等,原情云云。傳旨內辭緣,泛稱遲晚,竝所當請刑是白乎矣,李晚燾·柳芝榮,李起東段,曾經侍從,趙羲純段,曾經閫帥,勿爲請刑,載在法典,除刑推議處,何如?啓依允。
又啓目,沈憲之·李恩植·李敎英·朴履雲·趙元植·徐完淳·柳寅睦等,原情云云。傳旨內辭緣,泛稱遲晚,刑推得情,何如?啓除刑推議處爲良如敎。
兵曹參判金商圭上疏大槪,敢陳至切之私,冀蒙矜許之恩事,答曰,省疏具悉。卿其往護焉。
上在景福宮。停常參·經筵。
傳曰,禮房承旨馳詣宣武祠·靖武祠,奉審摘奸以來。
傳曰,啓字誤踏之中官吳泰煥,從重推考。
傳曰,秋判外,秋曹堂上竝許遞,今日政差出。
傳曰,泮長許遞,今日政差出。
傳曰,有實故玉堂許遞,今日政差出。
傳曰,呈告戶曹參判許遞,今日政差出。
傳曰,在外同敦寧·敦寧都正許遞,今日政差出。
傳曰,莊武公申汝哲祀孫問名,今日政初仕擬入。
傳曰,進士朴羲陽,今日政初仕擬入。
傳曰,臺諫竝許遞,前望單子入之。
吏曹啓曰,淸河縣監宋秉弼,以其身病,呈狀乞遞,改差,何如?傳曰,懷德縣監鄭基贊相換。
又啓曰,渭原郡守閔泳國親病沈重,萬無還任之望云,改差,何如?傳曰,群山僉使鄭煥堯相換。
又啓曰,成均館典籍尹皞爕,昆陽郡守金在煥,孝陵參奉鄭寅鳳,翼陵參奉白喆洙,純陵參奉廉致極,俱以身病,呈狀乞遞,竝改差,何如?傳曰,允。
吏曹啓曰,武科壯元人,當爲區處,而尙瑞別提一員,加設以入之意,敢啓。傳曰,知道。
兵曹啓曰,巨門島僉使,以邊將施行,水軍僉節制使下批之意,敢啓。傳曰,知道。
兵曹啓曰,本曹佐郞朴永學,身病猝重,呈狀乞遞,改差,何如?傳曰,允。
兵曹口傳政事,以李民熙爲巨文島僉使。
有政。吏批,判書鄭基會進,參判申獻求牌招不進,參議洪承五在外。以林永相爲應敎,李起鍾爲校理,李承載爲副校理,趙晚植爲副修撰,趙秉弼爲同敦寧,金商圭爲戶曹參判,尹成鎭爲刑曹參判,李種弼爲大司成,鄭海崙爲藝文提學,李左用爲昆陽郡守。再政。以趙載寬爲兵曹參判,李正魯爲工曹參判,閔泳駿爲左尹,朴羲陽爲孝陵參奉,申佐均爲翼陵參奉,朱城爲純陵參奉。左尹單金文鉉,右尹單閔泳駿,典籍單南光熙。晉安君柳惠魯,金洛元·宋張烈,以上今加嘉善,金箕容·李命坤·鄭在德·鄭敏浩·韓重錫·崔義文,已上今加通政,朝官年八十,依法典加資。尙瑞別提加設單元容銓·趙性薰·金昌國。蔡寅華爲敦寧都正,李建昌爲刑曹參議。
兵批,判書閔應植進,參判趙載觀未肅拜,參議李範祖病,參知鄭元和進,承旨缺。同知單李凍根,加設單李會建·金大吉·尹逸國,僉知單沈琦澤,副司果梁永洙,副司勇李容夏·李俊容。
義禁府照目粘連,缺李武應·趙庸夏等矣本府議啓內,李武應段,風落斫用,縱云遞後,株數現發,焉逭當勘?趙庸夏段,木根現發,雖云公用,株數論列,難以參恕。竝以此照律罪,李武應段,杖一百收贖,告身盡行追奪,徒三年定配,趙庸夏段,杖八十收贖,奪告身三等,竝只私罪。奉敎依允。
義禁府啓目粘連,李恩植亦,繡啓臚列,只是逋魁之擅放,船主之仍差,而囚供分疏,卽因都御之嚴關,從人之惹鬧,則其所氾科,合有參恕是白乎矣,旣已封庫,不可例勘。施以定配之典,何如?啓依允。
又啓目,趙羲純·沈憲之等,陵·園·墓奉審,何等嚴重,而檢察疎漏,至登道啓,罪著溺職,難免當勘。以此照律,何如?啓依允。
義禁府啓曰,罪人李武應,姑爲保放,何如?傳曰,允。
全羅監司李憲植上疏大槪,乞於辭陛之前,往省先壠,以伸至情事,答曰,省疏具悉。卿其往省焉。
江原監司鄭泰好疏曰,臣竟以平海郡上納愆滯事,伏奉越俸之典,於是乎罪狀畢露,有不可逭,愈增惶懍。又以道內寧越莊陵陵寢,斫痕現頉事,據禮曹關文,亦依下敎,本道則癸未正月以後,丙戌三月二十四日以前,本陵地方官姓名,査實啓聞。而寧越前府使李僖除拜,在丙戌二月,赴任在二月二十四日之後矣,曚然誤入於錄啓中,至蒙拿勘。奏御文字,何等審愼,而致此做錯,厥罪何居?冞增惶慄,無地自容。伏望治臣未勘之罪,亟令鐫去,仍降威罰焉。臣無任云云。答曰,省疏具悉。旣已問備,何必如是爲引?卿其勿辭,益勉旬宣之責。
丁亥三月十八日卯時,上詣摛文院。咸興·永興兩本宮衣襨·香燭親傳入侍時,行都承旨趙秉世,行左承旨金宗漢,右承旨閔正植,左副承旨洪承憲,右副承旨鄭寅興,同副承旨南奎熙,假注書高鳳翔·李臣榮,記注官林奭禧,別兼春秋閔宗植,檢校直閣金世基,校理趙鍾宇,修撰洪嘉裕,以次侍立。時至,通禮跪啓請外辦,上具翼善冠·衮龍袍,乘輿出門。藥房提調沈履澤,副提調趙秉世,進前奏曰,侵早勞動,聖體,若何?上曰,一樣矣。仍由□□門·□□門,出□□門,詣摛文院,入幕次。少頃,命承史·閣臣入侍,世基·奎熙裁香于本閣廳事,衣弊自內出,祭品及燭,自內司奉詣,封裹如儀規。上西向立,通禮跪啓請跪,上跪。閣臣·承旨,對擧衣幣·香燭以進,上以次親受,以授禮曹參議徐誼淳,監封奉授于京畿假都事洪成潤。檢書官金蘭圭·宋歧玉,以次奉安于彩轝,檢校直閣金世基,與京畿假都事,仍陪奉出。仍奏曰,臣以香燭陪詣事,出東門外幄次,傳于楊州牧使李容元處矣。上可之。上祗送訖。禮房承旨進前奏曰,臣以光陵忌辰傳香事,落後矣。上曰,唯。上入小次。少頃,通禮跪啓請出次,上出次。通禮跪啓請乘輿,由□□門·□□門,命出標信解嚴。仍還內,諸臣以次退出。
丁亥三月十八日申時,上御乾淸宮。新恩謝恩親受入侍時,行都承旨趙秉世,行左承旨金宗漢,右承旨閔正植,左副承旨洪承憲,右副承旨鄭寅興,同副承旨南奎熙,假注書高鳳翔·李臣榮,記注官林奭禧,別兼春秋閔宗植,以次進伏訖。上曰,史官分左右。引儀引文武擧人,入就位。承旨曰,新恩後拜人,使之隨入乎?上可之。承旨曰,入侍人中,有率榜人,使之下殿,一體行禮乎?上可之。引儀唱四拜,文武擧人行四拜禮訖。承旨奏曰,新恩肅拜後,當宣醞乎?上曰,擧行,可也。仍行宣醞訖。引儀唱四拜,文武擧人行四拜禮訖。承旨奏曰,新恩以次陞殿,奏職姓名乎?上曰,武科只使甲科陞殿,可也。文武擧人,以次陞殿,各奏職姓名訖。承旨奏曰,文武擧人,使之退出乎?上曰,唯。上曰,史官就座。又命退,諸臣以次退出。
上在景福宮。停常參·經筵。
傳曰,戶房承旨與禮曹堂上·戶曹郞廳,依定式,馳詣宣武祠,奉審以來。
以黃海監司趙敬夏狀啓,薦新生石魚,限內不得封進,惶恐待罪事,傳曰,勿待罪事,回諭。
兵曹口傳政事,親軍前營軍司馬單金裕成。
以司謁口傳下敎曰,凡於動駕·動輿時,內務府堂郞隨駕·隨輿單子,長望書入事,分付。
弘文館啓曰,新除授應敎林永相,副修撰趙晚植,竝卽牌招察任,何如?傳曰,允。
又啓曰,新除授校理李起鍾,時在忠淸道淸州地,副校理李承載,時在忠州地,經筵入番事緊,請竝斯速乘馹上來事,下諭。答曰,許遞,前望單子入之。
統理交涉通商事務衙門啓曰,美國使臣齎其國書而來,將爲陛見,進呈之意,敢啓。傳曰,知道。
義禁府啓曰,江原監司鄭泰好,因政院啓辭,莊陵地方官寧越前府使李僖拔去,洪用周·鄭元和·金五鉉詳査後錄馳啓事,判付內,令該府拿問勘處事,啓下矣。李僖之前以待待命拿囚事,行會勿施,鄭元和旣爲勘處勿論,洪用周·金五鉉等,待就囚勘處之意,敢啓。傳曰,知道。
又啓曰,慶尙監司李鎬俊狀啓內,金泉察訪李學奎,爲先罷黜,其罪狀,令攸司稟處事,啓下矣。李學奎時在任所,拿來之意,敢稟。傳曰,待待命拿囚。
又啓曰,時囚罪人李恩植,施以定配之典事,議處公事判付內,依允矣。李恩植全羅道益山郡定配,而以議啓內辭意,具罪目,發遣府羅將,押送配所,何如?傳曰,允。
義禁府啓目粘連,向前李敎英段,斫數現發,難以參恕,柳寅睦段,起畓,縱云前等,有難參恕,竝只以此照律爲白乎旀。趙元植段,斫痕旣不滿數,徐完淳段,現發只是小松,朴履雲段,墾旣由公,斫亦不滿,俱在勿論,而陵寢樹木,關係至重,事體自別是白乎矣,律無其文,竝只放送,何如?啓依允。
又照目粘連,趙羲純·沈憲之等,本府議啓內,陵·園·墓奉審,何等嚴重,而檢察疎漏,至登道啓,罪著溺職,難免當勘。竝只照律罪,各笞五十收贖,解見任別敍,竝只私罪。奉敎依允爲旀,竝只功減一等爲良如敎。
上在景福宮。停常參·經筵。
藥房提調沈履澤,副提調趙秉世啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,刑曹參判尹成鎭除拜後過三日,不爲出肅,依定式,推考警責,仍卽牌招察任,何如?傳曰,允。
又啓曰,咸鏡道道科花牌齎去宣傳官李載稷,傳授後,復路狀啓,職銜有違格例,致勤下詢,臣之曚然捧入,不勝惶悚。不審修啓之宣傳官,所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
又啓曰,假注書金鎭衡有身病,勢難察任,今姑改差,何如?傳曰,允。
傳曰,都承旨·左副承旨外,承旨竝許遞,前望單子入之。
政院啓曰,奏御文字,何等審愼,而今日仕記,有所錯誤,致勤下詢,事未前有,萬萬駭然。原仕記,使之改書以入,而臣之曚然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,行都承旨趙秉世,左副承旨閔正植,竝卽牌招,何如?傳曰,允。
金鎭衡改差,代以宋柱勳爲假注書。
承旨前望單子入之,金宗漢·洪承憲·南奎熙·金鶴鎭落點。
奎章閣啓曰,檢書官邊錫胤減下代,前檢書官李昌翼還差,何如?傳曰,允。
統理交涉通商事務衙門啓曰,本衙門主事李庚植,轉運郞廳移差,其代幼學朴正源差下,令該曹口傳下批,何如?傳曰,允。
禮曹啓曰,平壤武烈祠祭,例以中丁日設行,而今年八月中丁,在於十三日,而貞陵忌辰祭相値。於前本祠祭,與國忌相値,則以三丁日退行事,曾有定式矣。來八月武烈祠祭,依定式,以三丁,二十三日磨鍊以入之意,敢啓。傳曰,知道。
親軍右營啓曰,本營軍司馬朴彛陽身病甚重,勢難察任,改差,何如?傳曰,允。
義禁府啓曰,陵寢樹木,關係至重,功議,有不可循例付入之意,敢啓。傳曰,知道。
義禁府啓目粘連,向前李起東亦,享帖縱云不來,受香竟致失待,事係祀典,有難例勘,施以定配之典,何如?啓依允。
吏曹參判申獻求疏曰,伏以臣,聞量材授官,不能者已。自量臣,支離樸樕之材,縱授以復陶牧圉之官,猶無能爲用,況要顯之地,名器攸重乎?臣本疎寒,孤根弱植,自是蕉華,而陽春煦之,陰雨膏之,頂踵毛髮,何往非庀覆之天?奈無挈甁之智,可報涓埃,徒有濫竽之跡,屢蹈華膴,每自慙惶,只宜退縮。不料聖簡,謬及無似,除之以少宰之職,斗筲何足算也,鉛刀何所用乎?夫惟銓衡,爲任綦重,其名與器,旣顯且要,顧臣材能,決不襯當,同儕所共知,則不必規矩然飾讓,以投世人耳目,而至於官防墮損,竊爲淸朝憂之。且臣猥叨非分之任,襄辦外務,于今四載。殊方異族,日與相干,而才鈍識蔑,言非重譯則不解,書非同文而莫曉,對榻談務,裒如充耳,開函視牘,芒若無見。如是而商辦交涉,卽所謂籠罩,安能幹當公事,報答萬一?諒以此憧憧往來,未嘗以見職自居,惟譴斥是俟,聖度弘大,不惟不罪,反加榮寵,迺此冒玷,顧何異雕朽木而施藻稅,挹行潦而註瑟瓚也?賤質脆薄,近又病劇,寒痰內結,而坐困咳逆,風眩外肆,而行憚跋盭。苟不及今調息,將恐稍久慙痼,空抱葵藿之誠,莫保桑楡之景。玆敢罄臚情實,仰首鳴號。伏乞聖慈,俯垂矜諒,亟遞臣所帶吏曹參判之銜,仍竝統理協辦,而劃賜鐫免,回授材能之人,俾公私兩幸焉。臣無任云云。答曰,省疏具悉。所辭中銓銜依施。
上在景福宮。停常參·經筵。
政院啓曰,左副承旨洪承憲,今日不爲仕進,卽爲牌招,何如?傳曰,允。
又啓曰,假注書金炳玉有身病,勢難察任,今姑改差,何如?傳曰,允。
又啓曰,同副承旨金鶴鎭,時在東萊府任所,交代後斯速乘馹上來事,下諭,何如?傳曰,許遞,前望單子入之。
以司謁口傳下敎曰,電報局印信,關防及分局關防,令該曹鑄給事,分付。
傳曰,此家之一時科聲,事甚奇喜,而撫念疇昔,彌增感懷。忠文公趙寧夏,文忠公閔泳穆,忠貞公尹泰駿,忠貞公李祖淵祠版,放榜日,遣承旨致祭。
承旨前望單子入之,金疇鉉落點。
傳曰,沁營兵丁設置有年,尙未招上演操,令該營將領,領率上來事,下諭沁營留。
傳曰,春到記,再明日勤政殿,命官爲之,右副承旨馳往泮宮,明日夕食堂,收取以來。
金炳玉改差,代以高鳳翔爲假注書。
兵曹口傳政事,鎭撫新營領官單南惟熙。
議政府啓曰,卽見廣州留守金允植狀啓,則本營軍官都試及武士火砲科,固當設行,而當此窮春,齎糧往來,亦所當念,待秋合設事,請令廟堂稟旨分付矣。事勢旣有相妨,退行亦多已例,依此狀請,許施,何如?傳曰,允。
義禁府啓曰,宣傳官李載稷,咸鏡道道科花牌傳授後,復路狀啓,職銜違格稟處事,傳曰,拿處,啓下矣。李載稷,自咸鏡監營,未及上來云,發遣府羅將,所到處拿來,何如?傳曰,待待命拿囚。
上在景福宮。停常參·經筵。
政院啓曰,新除授同副承旨金疇鉉,卽爲牌招,何如?傳曰,允。
傳曰,同副承旨許遞,前望單子入之。
承旨前望單子入之,沈琦澤落點。
政院啓曰,今此試官望中,時無職名人,令該曹口傳付軍職,何如?傳曰,允。
宗親府啓曰,德興大院君奉祀孫李海昌,時無職名,令該曹口傳付軍職,何如?傳曰,允。
禮曹啓曰,卽接景慕宮官員所報,則明日春到記試取時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又啓曰,忠貞公李祖淵祠版,放榜日,遣承旨致祭事,命下矣。其祠版在於京畿龍仁地,放榜日勢不得祗受云,應榜後,令本家擇日祗受,何如?傳曰,允。
又啓曰,文忠公閔泳穆祠版,放榜日,遣承旨致祭事,命下矣。其祠版,在於京畿驪州地,放榜日,勢不得祗受云,應榜後,令本家擇日祗受,何如?傳曰,允。
電報總局啓曰,本局事務浩大,前僉使玄昇運,幇辦差下,前縣監趙漢根,前僉正李正和,前主事李采淵,出身柳興烈·李南圭,竝主事差下,副司果尹喆圭,幼學金基肇·尙湙·劉宗杓·黃昌協,竝委員差下,令該曹口傳下批,何如?傳曰,允。
義禁府啓曰,明日春到記時,本府都事十員內,六員赴擧,只有四員,而勤政門·隆文樓門·隆武樓門禁亂都事,及當直入直·本府入直·公事回公都事,無以推移,假都事二員,令該曹口傳差出,以爲分排擧行,何如?傳曰,允。
又啓曰,議政府啓辭內,庇仁縣殿牌作變罪人,旣已捧案,依律勘〈處〉事,批旨允下矣。殿牌作變罪人璟承孥戮,破家瀦澤等節,依定式勿論,旁照犯上不道律,依例令本道道臣,近邑守令中,別定假都事,與地方官眼同,大會人民,罪人璟承,卽其地,不待時處斬之意,分付。而參謀罪人曺永叔,觀於前後狀辭,罪在知情不告,則爲從者島配,載在法典,罪人曺永叔,依法典,絶島定配事,一體分付道臣,何如?傳曰,允。
上在景福宮。停常參·經筵。
傳曰,政官牌招開政。
政院啓曰,新除授同副承旨沈琦澤,卽爲牌招,何如?傳曰,允。
傳曰,同敦寧·敦寧都正許遞,今日政差出。
傳曰,在外刑曹參議許遞,今日政差出。
傳曰,有實故玉堂許遞,今日政差出。
傳曰,昆陽郡守李在用,內禁將除授。
傳曰,傳敎遲滯之中官朴漢應推考。
傳曰,考官李淳翼,讀券官鄭範朝,命官爲之。
傳曰,吏曹參判有闕之代,前望單子入之。吏曹參判前望單子入之,尹致聖落點。
傳曰,在外吏曹參議許遞,前望單子入之。吏曹參議前望單子入之,成大永添書落點。
傳曰,前別兼春秋尹容植·李貞稙·李茂魯·閔宗植·金永迪,竝別兼春秋還差下。
傳曰,楊州牧使之代,行護軍李容元除授。
傳曰,洪州營將元常,三陟營將林廷學,相換。
兵曹口傳政事,副司果李海昌,副司勇李昌翼。
議政府啓曰,新除授義州府尹閔致憲,以其實病,呈狀乞遞,勢難强令赴任,改差,何如?傳曰,允。
議政府薦望,以金在容爲義州府尹。
議政府薦望,以李容稙爲東萊府使。
電報總局啓曰,主事李采淵,方在草土,改差,何如?傳曰,允。
吏曹啓曰,楊州牧使玄濟普奴呈狀內,矣上典,身病猝重,萬無赴任之望云,改差,何如?傳曰,允。
又啓曰,重林道察訪金炳坤,以其身病,呈狀乞遞,改差,何如?傳曰,黃山察訪朴起昌,相換。
又啓曰,祥雲道察訪金周憲,以其身病,呈狀乞遞,改差,何如?傳曰,允。
有政。吏批,判書鄭基會進,參判尹致聖,參議成大永牌招不進,承旨缺
以趙文永爲大司憲,金裕行爲大司諫,呂圭亨爲執義,任大準爲司諫,李商新·池錫永爲掌令,宋榮大爲獻納,李龍鎰·權泰植爲持平,趙鎭卨·李羲鳳爲正言,趙吉夏爲修撰,李寅悅爲同敦寧,金箕台爲昆陽郡守,趙昌夏爲刑曹參議,洪學周爲副應敎,金肯善爲監察,金鎭謨爲兵曹佐郞,洪承運爲掌樂主簿,金潤鉉爲引儀,金永完爲內務主事,朴文夏爲引儀,沈九澤爲司僕正,李石榮·權潚爲典籍,李鍾爲禮賓主簿,趙復永爲交涉主事,李熙泰爲祥雲察訪,吳宖默爲旌善郡守,吳錫泳爲水原判官,姜理秀爲金泉察訪,鄭有恂爲掌樂主簿,李珪應爲木川縣監,李敎奭爲司饔別提,金周憲爲沙斤察訪。
兵批,判書閔應植闕內進,參判趙載觀進,參議李範祖,參知鄭元和病,承旨缺。同知單李景煥,加設單徐僖輔·徐有恒·朴潤浩,副司果閔泳河·姜文翊,副司勇白南駿。內禁將單李左用,今加折衝,除授〈事〉承傳。
禮曹啓曰,卽接公州幼學金定義所志,則以爲族侄吉源,嫡妾俱無子,以其同姓八寸兄良源第三子正炫,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金定義所訴旣如此,金良源第三子正炫,立爲金吉源之後,何如?傳曰,允。
判府事金炳始箚曰,伏以臣,聞嘗藥之任,今旣有月,而瘝闕居多,罪戾彌積,夫豈臣全昧義分,自占便宜?惟病所頹,鞭策不起,時或欲起旋止。職以保護爲名,安有若臣之慢曠,而威罰不及,一切任他也哉?此已臣抱呻齎悶,不敢自安于中者,而跨冬宿痼,當春冞添,群邪憑凌,與百萌俱動。最是苦劇,罔以支吾者,痰眩爲祟,窠囊塡塞,食不下咽,房闥旋轉,枕不離頭,火升氣鬱,或殊乍甦,縱不遂溘,難望乎復爲恒人,而跡涉逋傲,情益惶隘。且總望及舌院,俱係緊重時務,有非如臣病慵,因循虛縻。玆敢冒悚仰瀆。伏願聖慈,特垂矜恤,將臣所有諸務,竝賜鐫斥,俾幸公私,千萬至祝。取進止。答曰,省箚具悉卿懇。愼節奉慮。兼管諸務,何可竝解?所辭中,舌院提擧之任,今姑許副,卿其諒之。仍傳曰,此批答,遣史官傳諭。
上護軍李淳翼上疏大槪,敢陳援例之章,乞賜變通事,答曰,省疏具悉。旣有已例,卽爲考講。
上在景福宮。停常參·經筵。
政院啓曰,別兼春秋尹容植·李貞植·李茂魯·閔宗植·金永迪,竝別兼春秋,還差下事,命下矣。令該曹口傳單付,牌招察任,何如?傳曰,允。
又啓曰,忠文公趙寧夏祠版,遣承旨致祭事,命下矣。何承旨進去乎?敢稟。傳曰,左承旨進去。
又啓曰,忠貞公尹泰駿祠版,遣承旨致祭事,命下矣。何承旨進去乎?敢稟。傳曰,左副承旨進去。
又啓曰,義烈公洪命亨祠版,遣承旨致祭事,命下矣。何承旨進去乎?敢稟。傳曰,同副承旨進去。
弘文館啓曰,新除授副應敎洪學周,副修撰趙吉夏,竝卽牌招察任,何如?傳曰,允。
吏曹口傳政事,別兼春秋五單尹容植·李貞稙·李茂魯·閔宗植·金永迪。
傳曰,公事誤下之中官朴漢應,從重推考。
傳曰,春到記講居首通進士金道濬,製述表居首三下進士沈相璡竝直赴殿試,之次通進士劉興龍等十八人,製述之次草三下進士朴台熙,竝直赴會試,講之次略幼學金達埈等九人,製述之次次上進士尹喜培等二人,竝給二分,講之次略幼學尹履璿等二人,製述之次次上生員朴經遠等二人,竝給一分,講之次粗幼學任俊鎬等九人,製述之次次上幼學李愚萬等四人,各奎章全韻一件賜給。
傳曰,入格儒生,明日待令。
傳曰,直赴沈相璡賜樂。
政院啓曰,奏御文字,何等審愼,而昨日春到記講榜目中,有所錯誤,致勤下詢,事甚疎忽,極爲未安。原榜目,使之改修正以入,臣之曚然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,拿處,卿亦推考。
傳曰,入格儒生,崇陽門外施賞。
傳曰,文武科直赴殿試人,付之今番庭試榜末,一體放榜。
兵曹啓曰,本曹正郞李容泰,身病猝重,勢難供職,改差,何如?傳曰,允。
禮曹啓曰,卽接全義縣監韓應周所志,則以爲十寸弟應鼎,嫡妾俱無子,以其同姓八寸兄應翼第五子冕會,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長韓應周所訴旣如此,韓應翼第五子冕會,立爲韓應鼎之後,何如?傳曰,允。
上在景福宮。停常參·經筵。
藥房提調沈履澤,副提調趙秉世啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,巨文島僉使有闕之代,長淵府使申錫孝除授,長淵府使之代,平山府使吳順泳除授,平山府使之代,豊德府使韓聖根除授。
宋柱勳拿處,代以李臣榮爲假注書。
兵曹口傳政事,親軍右營軍司馬單閔宗植。
吏曹啓曰,長淵府使單吳順泳,平山府使單韓聖根,已上除授事,承傳。
傳曰,行護軍丁大林,副護軍丁大錫竝加資。
兵曹啓曰,今日午時量,有一漢,借着戰服,擊維和門,故捉致査問,則忠淸道懷德居故郡守宋明老之奴,月伊爲名漢,謂有鳴冤之端,抱持原情,從光化西挾門入來云矣。闕門守直,何等嚴重,而有此爛入之擧,萬萬驚悚。當該守門將,不可無警,令該府拿問處之,攔入之漢,移送秋曹,照法嚴繩,何如?傳曰,允。
政院啓曰,卽見兵曹草記,則以爲忠淸道懷德居故郡守宋明老之奴,月伊爲名漢,謂有鳴冤之端,從光化西挾門入來,擊維和門云。闕門守直,何等嚴重,而有此攔入之擧,萬萬驚駭。常時不飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,拿處。
統理交涉通商事務衙門啓曰,博文局主事吳宖默外除代,金昌學差下,何如?傳曰,允。
禮曹啓曰,傳曰,文武科直赴殿試人,付之今番庭試榜末,一體放榜事,命下矣。丁亥三月春到記,殿講入格進士金道濬,製述入格進士沈相璡,就庭試榜目末端,付標添書以入之意,敢啓。傳曰,知道。
兵曹啓曰,新除授巨文島僉使李民熙,身病猝重,萬無登途赴任之望,呈狀乞遞矣。實病雖如此,邊將之任,不可循例改差,罷黜,其代,依承傳口傳擬入之意,敢啓。傳曰,知道。
奉常寺啓曰,祭享所用春等中脯,今二十五日畢造,而進上看品中脯二帖,依定式封進之意,敢啓。傳曰,知道。
上在景福宮。停常參·經筵。
政院啓曰,假注書李臣榮,時無職名,令該曹依例付軍職,冠帶常仕,何如?傳曰,允。
巨文島僉使單,申錫孝除授事,承傳。
兵曹口傳政事,鎭撫新營領官單吳永默。
傳曰,前軍醫李性信,議藥同參差下。
兵曹啓曰,今此宗廟夏享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬·步軍,別抄軍,以幾番·幾哨磨鍊乎?敢稟。傳曰,別營步軍二哨,騎士一番,前營使率領爲先廂,別營步軍二哨,騎士一番,後營使率領爲後廂,禁軍二番隨駕,海防使率別營步軍一哨,騎士一番留陣,餘軍留營,置之。
兵曹啓曰,宗廟夏享大祭親行時,王世子隨駕,望廟禮,省牲·省器後,先爲還宮時,陪衛依例磨鍊,而禁軍及先後牌軍兵,連以隨駕,禁軍及前後廂軍兵仍用矣。今番則何以爲之乎?敢稟。傳曰,別營步軍三哨,騎士二番,左營使都領爲先後牌,禁軍一番磨鍊。
戶曹啓曰,昌德宮·昌慶宮看審,則各殿堂以下雨漏,如干有頉處,從便修改之意,敢啓。傳曰,知道。
戶曹啓曰,慶熙宮奉審,則姑無頉處之意,敢啓。傳曰,知道。
戶曹啓曰,泥洞築臺,追慕洞碑閣,淨業院碑閣,戲竹軒摘奸,則姑無頉處之意,敢啓。傳曰,知道。
戶曹啓曰,訓鍊院·慕華館摘奸,則姑無頉處之意,敢啓。傳曰,知道。
禮曹啓曰,懷德居故郡守宋明老妻金氏,奴名擊鼓,原情判付內,令該曹禮斜成給事,命下矣。謹依聖敎,以宋勉老第二子億童,立爲宋明老之後,立案成給之意,敢啓。傳曰,知道。
兵曹啓曰,殿試武科榜目中,誤書處,付標以入之意,敢啓。傳曰,知道。
兵曹啓曰,南水門鐵索破傷處,今已修改矣。把守軍兵解送之意,敢啓。傳曰,知道。
刑曹啓曰,兵曹啓辭內,今日午時量,有一漢,借着戰服,擊維和門,故捉致査問,則忠淸道懷德居故郡守宋明老之奴,月伊爲名漢,謂則鳴冤之端,抱持原情,從光化西挾門入來云矣。闕門守直,何等嚴重,而有此攔入之擧,萬萬驚悚。當該守門將,不可無警,令該府拿問處之,攔入之漢,移送秋曹,照法嚴繩,何如?傳曰允事,命下矣。謹按律文,則大明律宮殿門擅入條有曰,凡擅入皇城西華門者,杖一百。罪人私奴月伊,依此律,決杖一百,懲勵放送之意,敢啓。傳曰,知道。
刑曹啓曰,右捕廳移來罪人安允協·崔枝亨等,締結雜類,恣行不法,此等罪人,不可尋常處之。允協,平安道三和府,枝亨,咸鏡道德源府,遠惡地定配所,竝卽押送之意,敢啓。傳曰,知道。
上在景福宮。停常參·經筵。
政院啓曰,臣宗漢,今日忠文公趙寧夏祠版,致祭進去下直之意,敢啓。傳曰,知道。
又啓曰,臣承憲,今日忠貞公尹泰駿祠版,致祭進去下直之意,敢啓。傳曰,知道。
又啓曰,臣琦澤,今日義烈公洪命亨祠版,致祭進去下直之意,敢啓。傳曰,知道。
又啓曰,行都承旨趙秉世,右承旨閔正植,廚院進,行左承旨金宗漢,左副承旨洪承憲,同副承旨沈琦澤致祭進,院中只有臣一人,伴直無人。同副承旨卽爲牌招,何如?傳曰,同副承旨許遞,前望單子入之。
傳曰,待敎會圈。
政院啓曰,待敎會圈事,命下矣。政官牌招開政,何如?傳曰,允。
傳曰,副正字金甲洙,副校理除授,新及第閔泳國,副修撰除授。
傳曰,原任提學金永壽,檢校差下。
政院啓曰,行都承旨趙秉世,右承旨閔正植廚院進,行左承旨金宗漢,左副承旨洪承憲致祭進,同副承旨前望未下,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,鄭寅興落點。
傳曰,標信遲滯之中官吳泰煥,從重推考。
奎章閣啓曰,新除授檢校提學金永壽,卽爲牌招察任,何如?傳曰,允。
奎章閣啓曰,待校會圈事,命下矣。檢校提學閔泳煥·趙東冕,檢校直閣朴鳳彬·金文鉉·鄭夏源,檢校待敎金宗圭·鄭寅昇·李完用·李埈鎔,竝卽牌招,以爲會圈,何如?傳曰,允。
內醫院啓曰,謹依下敎,前軍醫李性信,議藥同參差下之意,敢啓。傳曰,知道。
義禁府啓目粘連,李晚燾·柳芝榮等,土豪武斷,縱有分疏,繡單臚列,焉逭當勘?竝只以此照律,何如?啓依允。
上在景福宮。停常參·經筵。
政院啓曰,卽者禮曹郞廳來言,製述專經文臣案修正次,請出矣。敢啓。傳曰,知道。
又啓曰,假注書高鳳翰·李臣榮有身病,勢難察任,竝姑改差,何如?傳曰,允。
傳曰,新恩謝恩,當親受矣,該房知悉。
傳曰,在外同敦寧許遞,今日政差出。
傳曰,在外敦寧都正許遞,今日政差出。
傳曰,有實故玉堂許遞,今日政差出。
傳曰,昆陽郡守金箕台,內禁將除授。
〈傳曰〉,司譯都提調有闕之代,前望單子入之。司譯都提調前望單子入之,領議政沈舜澤落點。
待敎會圈,七點趙東潤·閔愚植·曺萬承,以上取三人。
傳曰,三陟營將元堉常,堂上宣傳官加設單付。
傳曰,新及第李倬·洪鍾燦,竝副校理除授,新及第南光熙·申炳休,竝修撰除授,新及第趙性德,副正字趙民熙,竝副修撰除授。
傳曰,左副承旨·同副承旨許遞,前望單子入之。承旨前望單子入之,李萬敎·金昇圭落點。
傳曰,當該承旨推考。
高鳳翰改差,代以沈相璡爲假注書。
李臣榮改差,代以閔愚植爲假注書。
沈相璡有頉,代以趙東潤爲假注書。
閔愚植有頉,代以金晚秀爲假注書。
傳曰,今番幸行時,諸般擧行,依京華動例爲之,務從省約。出還宮時,植炬置之,凡係役民事,皆以儲置米會減,十里外斥堠·伏兵·傳語軍置之,外驛補把,亦爲除之事,分付。
傳曰,宗廟夏享大祭,遣大臣攝行,一依親祭例磨鍊。
兵曹口傳政事,副司果李性信。
兵曹,內禁將單,金箕台除授事,承傳。
以左副承旨洪承憲牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
弘文館啓曰,下番闕直,事甚未安,新除授副修撰趙民熙,卽爲牌招入直,何如?傳曰,允。
政院啓曰,臣與同副承旨南奎熙伴直矣,纔已許遞出去,伴直無人。右承旨閔正植所當牌招,而拘於廳規,不得請牌,何以爲之?敢稟。傳曰,牌招。
忠淸監司閔泳商狀啓,報恩呈,以書筵官金洛鉉附奏內,臣景迫崦嵫,病入膏肓,莫省戶外事。千萬不意,守土之臣,齎宣召旨,諭以求治之勤,責以邪正之判,臣惝惶隕越,不知措躬之所也。臣愚死罪,竊以爲,殿下若誠心求治,則何不先求於在朝德望之人,而何爲遠求於荒野耄耋之姿也?又若誠心求邪正之判,則何不防異服之混正路,細人之倡利說,而反求於方外之不識時務者耶?伏願殿下,必盡誠禮,求治於在朝德望之老成,以之廓正路而闢邪說,則艱虞可濟,而治比唐·虞矣。如臣癃病,雖不得進身,而亦願少須曳無死,俟見德化之盛也。臣無任惶恐懇禱云云。踏啓字。
吏曹啓曰,司僕寺正沈九澤,以其身病,呈狀乞遞,改差,何如?傳曰,允。
有政。吏批,判書鄭基會牌招不進,參判尹致聖進,參議成大永式暇,承旨缺。
吏批啓曰,判書鄭基會牌招不進,參議成大永式暇,小臣獨政未安,何以爲之?敢稟。傳曰,仍爲之。
以任大準爲應敎,尹成鎭爲同敦寧,李應夏爲同經筵,金弘圭爲同春秋,趙秉徹爲同成均,趙東潤爲待敎,張履東爲豊德府使,閔寬顯爲昆陽郡守,吳駿泳爲知事,王濟肯爲司諫,金奭鎭爲刑曹參判,金顯九·宋百浩·梁學道爲敦寧都正,洪澤厚·白樂珩爲監察,鄭履源爲兵曹正郞,金奎弘爲同春秋,鄭誾朝爲司僕正。交涉主事朴戴陽,仍其職,陞六事,承傳。
兵曹啓曰,同知中樞府事韓鎭象,宣傳官李淸烈,內禁將李斗鉉,五衛將全均基·鄭海冕·洪在衡·崔宗河·崔敬益·金貞奎,曹司衛將沈琦澤,昌德將李景煥·李凍根,文臣兼宣傳官洪鍾協·金鎭祐,俱以病難供職,呈狀乞遞,改差,何如?傳曰,允。
又啓曰,內禁將李秉勳,以其病難供職,呈狀乞遞,改差,何如?傳曰,允。
又啓曰,內禁將張鳳鎭,以其病難供職,呈狀乞遞,改差,何如?傳曰,允。
又啓曰,內禁將李左用,以其病難供職,呈狀乞遞,改差,何如?傳曰,允。
又啓曰,新除授赤梁僉使金善容,母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。
兵批,判書閔應植闕內進,參判趙載寬病,參議李範祖呈辭受由,參知鄭元和進,承旨缺。
以吳駿泳爲知事,申正熙爲知訓鍊,金茂根爲同知,洪南周爲同訓鍊,李秉奎爲宣傳官,李鳳九爲內禁將,金鍾冀·金秉洙·趙載星·金獜完·李智永·辛琦錫爲五衛將,金貞圭爲曹司五衛將,朴志恒·□相殷爲昌德將,南基完爲中樞經歷,宋秉畯爲訓鍊僉正,洪嘉裕·兪鎭弼爲文兼,李周赫爲三陟營將,朴承萬爲赤梁僉使,李喜雨爲西生僉使。同知加設單金永禧·徐謹洪·李義源·朱道煥·李光義,宣傳官加設單元堉常,訓鍊主簿加設單李秉輝。副司果宋熙觀·姜文翊·金容裕·廉帥魯,副司正李臣榮,副司勇李起榮。洪州營將元堉常,三陟營將林廷學,以上相換事,承傳。修仁別將金承權,龜山僉使金洛雲,以上相換事,承傳。長壽別將金賢國,牛峴僉使姜炳珍,以上相換事,承傳。
奎章閣啓曰,新除授待敎趙東潤敎旨安寶次,濬哲之寶,請出之意,敢啓。傳曰,知道。
奎章閣啓曰,新除授待敎趙東潤,卽爲牌招察任,何如?傳曰,允。
禮曹啓曰,各陵·園所,今春植木及播橡,依定式擧行後,株數·斗數,區別報來,故別單書入,而健陵·顯隆園植木,則本府留守,已爲區別狀聞矣。敢啓。傳曰,知道。
領議政沈舜澤,判府事金弘集·金炳始,右議政金有淵等聯名箚子。大槪,短籲聯陳,乞寢成命事,答曰,省箚具悉卿等之懇。卿等之苦懇旣如是,不得已勉從。仍傳曰,此批答,遣史官傳諭。
吏曹判書鄭基會疏曰,臣於今此行政時,典籍之望,尤著昭昭之過矣。臣與李石榮,有舅甥應避之嫌,而矇然擬入,有若循例單付者然,至蒙恩點,不審之罪,無所逃矣。玆敢短章自劾。伏乞聖明,俯賜鑑諒,原望筒勿施,仍遞臣所帶之銜,更治臣不職之罪焉。答曰,省疏具悉。原望筒勿施,卿則推考。
前敦寧都正權璉夏上疏。大槪,格外陞資,揆分震懍,敢陳難冒之義,冀蒙還收之恩事,省疏具悉。疏辭,下該曹稟處。
上在景福宮。停常參·經筵。
藥房提調沈履澤,副提調趙秉世啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,新除授左副承旨金昇圭,右副承旨李萬敎,竝卽牌招,何如?傳曰,允。
傳曰,傳香承旨馳詣宗廟·景慕宮,奉審摘奸,仍詣受香所,奉審摘奸以來。
政院啓曰,昨日政事中,同經筵望筒有所錯誤,至於落點,事甚疎忽,極爲未安。原望筒今方改付標以入,而當該吏曹堂上不可無警,從重推考,何如?傳曰,允。
傳曰,政官牌招開政。
傳曰,刑·工換房。
傳曰,銓郞有闕之代,前望單子入之。銓郞前望單子入之,閔宗植落點。
傳曰,說書有闕之代,今日政差出。
傳曰,在外敦寧都正許遞,今日政差出。
傳曰,昆陽郡守閔寬顯,內禁將除授。
以京畿監司金明鎭狀啓,宗廟薦新黃石首魚,限內不得封進,惶恐待罪之意,敢啓。傳曰,勿待罪事,回諭。
以黃海監司趙敬夏狀啓,進上生靑魚腐傷之物,監封之初,臣矇未覺察,惶恐待罪之意,敢啓。傳曰,勿待罪事,回諭。
朴勝吉有頉,代以安孝轍爲假注書。
尹雨植有頉,代以崔麟休爲假注書。
安孝轍有頉,代以玄明昊爲假注書。
崔麟休有頉,代以趙丁善爲假注書。
以右承旨閔正植牌不進罷職傳旨,傳曰,只推。
奎章閣啓曰,明日卽觀文閣朔奉審日次,臣進詣擧行之意,敢啓。傳曰,知道。
弘文館啓曰,副修撰洪嘉裕許遞出去,下番闕直,事甚未安。新除授副修撰趙民熙,卽爲牌招入直,何如?傳曰,允。
又啓曰,下番闕直,事甚未安。副修撰趙民熙身病,校理一員未差,副應敎洪學周,新除授應敎任大準,竝卽牌招,推移姑降入直,何如?傳曰,允。
吏曹啓曰,侍從臣父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又啓曰,新除授豊德府使張履泰戶奴呈狀內,矣上典,身病猝重,萬無赴任之望云,改差,何如?傳曰,允。
有政。吏批,判書鄭基會進,參判尹致聖,參議成大永牌招不進。
以金炳秀爲相禮,閔愚植爲說書,金汶秀爲豊德府使,李龍漢爲昆陽郡守,朴俊錫·車錫鳳·林正潤爲敦寧都正,任善準爲典籍,李翊俊爲典籍。行護軍閔世鎬今加嘉義,年八十三,侍從臣前副修撰閔泳國父。兼校書校理單閔宗植,兼司書單金炳秀,弘文博士單李容善,正字單閔愚植,兼說書單閔愚植。
兵批,判書閔應植闕內進,參判趙載觀病,參議李範祖呈辭受由,參知鄭元和進,承旨缺。
同知加設單朴志恒·崔宗鎬·李彩奎·林以運·趙文奎,僉知單金貞圭。
兵曹口傳政事,親軍前營軍司馬單林仁洙。
侍講院啓曰,新除授說書閔愚植,所當牌招,而時値夜深,待明朝牌招,何如?傳曰,允。
兵曹口傳政事,親軍前醫單林仁洙。
戶曹啓曰,忠淸道收租案,有誤錄,改修正之致,限內不得磨勘之意,敢啓。傳曰,知道。
戶曹啓曰,時御所周回宮墻奉審,則無頉之意,敢啓。傳曰,知道。
宣惠廳啓曰,宗廟薦新蕨菜,節序差早,致此過限,惶恐待罪,而待稍長擧行之意,分付禮曹,何如?傳曰,允。卿勿待罪。
親軍海防營啓曰,本營軍司馬洪嘉裕,以其身病,勢難察任,改差,何如?傳曰,允。
說書鄭世源上疏。大槪,虛縻旣久,實病又苦,敢陳必辭之義,冀蒙亟遞之恩事,省疏具悉。所請依施。
以吏曹參議成大永牌不進罷職傳旨,傳曰,只推。
上在景福宮。停常參·經筵。
政院啓曰,來初五日,朝參日次矣。敢稟。傳曰,停。
弘文館啓曰,下番闕直,事甚未安。副修撰趙民熙,新除授修撰南光熙·申炳休,副修撰趙性德,竝卽牌招,推移入直,副校理李倬·洪鍾燦,一體牌招察任,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
兵曹,內禁將單,閔寬顯除授事,承傳。
趙丁善有頉,代以田健夏爲假注書。
玄明昊有頉,代以申翰燮爲假注書。
申翰燮有頉,代以崔翼瑞爲假注書。
田健夏有頉,代以金道濟爲假注書。
親軍海防營啓曰,臣營所授印信,關防馬牌,所屬十一邑鎭發兵符左十一隻,前營使閔泳煥處,竝爲祗受之意,敢啓。傳曰,知道。
吏曹參判尹致聖疏曰,臣政眼修正之際,經筵首擬,誤換其名,至蒙恩點。始有問備之請,旋行付標之擧,臣之昏耗極陋,尙矣勿論,其於玷誤重器,不耐其職,何哉?臣不可晏然自居,忙陳短章,自效疎忽之罪。伏乞下臣司敗,以治其輕勘之餘罪,仍斥所帶職名焉。臣無任云云。答曰,旣已問備矣,何必爲引?卿其勿辭行公。
上在景福宮。停常參·經筵。
政院啓曰,正言趙鎭卨·李羲鳳,旣入闕中,不爲傳啓,直爲出去,事甚未安,竝推考,何如?傳曰,允。
傳曰,今番幸行時,鳳凰洞晝停少駐磨鍊,以此定式。
傳曰,臺諫竝許遞,前望單子入之。
兵曹口傳政事,親軍海防營軍司馬單,金甲洙。
親軍前營啓曰,歐打別監罪人李福鉉,査問捧招以入之意,敢啓。傳曰,知道。不念掖隷之別,無難歐打,極爲駭惋。嚴棍後移送秋曹,遠惡地定配。
親軍前營啓曰,謹依下敎,毆打別監罪人李福鉉,嚴棍後遠惡島定配次,移送秋曹之意,敢啓。傳曰,知道。
吏曹啓目粘連,觀此前敦寧都正權璉夏上疏,則以爲臣今年七十五歲,誤緣年甲,陞資陞品,特收臣新授恩旨云,而考見政案,今年八十,果爲的實矣。臣曹不敢擅便,上裁,何如?啓依回啓施行爲良如敎。
同敦寧尹成鎭疏曰,云云。省疏具悉。所請依施。
上在景福宮。停常參·經筵。
朴運岐有頉,代以安孝轍爲假注書。
王之淳有頉,代以白樂舜爲假注書。
傳曰,右副承旨許遞,前望單子入之。承旨前望單子入之,閔致憲落點。
以司謁口傳下敎曰,以下隷禁飭事,屢有嚴敎,而一向爲弊,聞甚痛駭。不能操飭之政府有司堂上與都承旨,爲先推考,政府使令及政院使令實數,一依通編所裁,明日內修成冊,來呈于內務府,而如是申飭之後,若或復踵前習,則該堂上與承旨,斷當施以竄配之典,頭目,竝施一律事,分付。
兵曹口傳政事,親軍右營把摠單,嚴龍煥。
兵曹啓曰,今此幸行時,本曹堂上,侍衛·守宮,當爲備員,而參知李範祖呈辭受由,不得進參,令政院稟旨變通,仍令該曹口傳差出,待下批牌招,何如?傳曰,許遞。
兵曹啓曰,今此幸行時十里外斥堠·伏兵·傳語軍置之事,命下矣。臣曹斥堠·伏兵·傳語軍徵發啓目蒙允,已爲調發整齊矣。依前判下啓目擧行乎?敢稟。傳曰,依判下擧行。
義禁府啓曰,李晚燾·柳芝榮,係是流配,竝不付功議以入之意,敢啓。傳曰,知道。
義禁府照目粘連,副護軍李晚燾,金海府使柳芝榮等矣本府議啓內,土豪武斷,縱有分疏,繡單臚列,焉逭當勘?竝只以此照律罪,李晚燾段,杖一百收贖,流三千里定配,以喪後勘斷,依法典收贖,只告身盡行追奪。柳芝榮段,杖一百收贖,告身盡行追奪,流三千里定配,竝只私罪。奉敎依允爲旀,柳芝榮段,觀此供辭,不無斟量,且春務方殷,迎送之弊,不可不念,特爲放送,姑令戴罪擧行。
又啓目,寧越前府使金五鉉,安東前營將李德雨等原情云云。傳旨內辭緣,泛稱遲晚,刑推得情,何如?啓除刑推議處爲良如敎。
又啓目,陵官林時益·李東郁·李奭鍾·王濟千·李世愚·李弼應·李是鎰·李直溥·李徹愚·金善一·全錫喬·金炳肅·申勝休·洪秉㦞·金喆鎭·李源祥·李肯宇·沈宜悳·南啓述·金宗洙·任永鎬·閔恒植·李喆應等原情云云。傳旨內辭緣,泛稱遲晚,竝只刑推得情,李是鎰段,年滿七十,全錫喬·李肯宇等段,曾經侍從,竝只議處,何如?啓依允爲旀,林時益等,除刑推議處爲良如敎。
又啓目,假注書宋柱勳原情云云。傳旨內辭緣,泛稱遲晚,刑推得情,何如?啓。飭已施矣,分揀放送。
弘文正字閔愚植疏曰云云。答曰,省疏具悉。疏辭,下該曹稟處。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,今十一日健元陵·綏陵·景陵親祭,祭文當爲製進,藝文提學鄭海崙,待明朝牌招,使之製進,何如?傳曰,允。
又啓曰,今此幸行時,何大臣留都乎?敢稟。傳曰,金判府事爲之。
傳曰,政官牌招開政。
傳曰,呈告知經筵·知義禁·知春秋竝許遞,今日政差出。
傳曰,有實故玉堂,竝許遞,今日政差出。
傳曰,臺諫竝許遞,前望單子入之。臺諫前望單子入之,執義金裕成,司諫趙秉翊,掌令李完用·尹起晉,獻納金喜洙落點。
政院啓曰,本院以傳命重地,凡百擧行,何等緊嚴,而近來院隷之習,日益悖慢,甚至於唯意擅離,命令多滯,事事寒心,莫此爲甚。當時不飭之上注書,所當重勘,而本院請推之外,無他可施之罰,何以爲之?敢稟。傳曰,從重推考。
吏曹口傳政事,以趙南軾爲兵曹參知。
白樂舜有頉,代以金道濟爲假注書。
傳曰,判尹外京兆堂上,竝許遞,今日政差出。
以司謁口傳下敎曰,前三陟營將元有常許用履歷。
戶曹啓曰,鳳凰洞晝停所,今已完畢之意,敢啓。傳曰,知道。
傳曰,鳳凰洞行宮初建時監蕫戶曹判書京畿監司以下別單書入。
傳曰,右營哨官朴世根,起復從戎。
兵曹啓曰,今此幸行時,侍衛不可不備,而宣傳官白樂駿·李秉奎,五衛將金鍾冀·李智永·辛琦錫·孟孝述,俱以病難供職,呈狀乞遞,竝改差,與有闕之代,依例口傳擬入,何如?傳曰,允。
兵曹口傳政事,親軍右營把摠單,嚴龍煥,以李鍾豊·蘇鎭壽·金聖煥·朴慶錫·李周悳爲五衛將,尹泳翰·李昌權爲宣傳官。
吏曹啓曰,司僕寺正鄭誾朝,成均館典籍李翊焌,俱以身病,呈狀乞遞,竝改差,何如?傳曰,允。
又啓曰,侍從臣父年七十,每於歲首,抄啓加資,而新有應推恩人,雖非歲首,例爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書鄭基會,參判尹致聖〈竝〉牌招不進,參議成大永進,承旨缺。吏批啓曰,判書鄭基會,參判尹致聖竝牌招不進,小臣獨政未安,何以爲之?敢稟。傳曰,只出緊任。
以吳長善爲應敎,宋榮大爲校理,李瑞永爲修撰,李勝宇爲副修撰,金九鉉爲左尹,金奎弘爲右尹,徐相雨爲知義禁,金益容爲知經筵,尹榮信爲知春秋,金昌熙爲分內醫提調,趙東潤爲待敎。弘文博士單鄭世源,弘文正字待敎單趙東潤。李元錫·金重潤·崔壽南爲敦寧都正,韓永錫·洪鍾燦·安孝濟爲典籍,南濟元爲司僕正,尹鉉善爲義陵奉事,金順逸爲定陵直長,韓錫爲璿源殿參奉。故學生崔昌禹贈戶參例兼,故學生崔儀鵬贈戶議例兼,故學生崔時彬贈掌樂正例兼,同知崔宗鎬三代。故學生田基聖贈戶參例兼,故學生田樂顯贈左承旨例兼,故通德郞田光潝贈司僕正,同知崔慶源三代。故進士韓致奫贈戶參例兼,故通德郞韓元道贈左承旨例兼,故正言韓德良贈司僕正,同知韓鎭象三代。幼學趙光植今超通政,年七十二,侍從臣前副修撰趙性德父。故縣監金箕淳贈戶參例兼,同知金茂根考。檢書單李昌翼。故學生李道興贈吏參例兼,故學生李楫贈吏議,故學生李世忠贈僕正,同敦寧牙原君李應華三代。副護軍金和容,今加嘉善,副司果朴潤圭·崔贊敎·高宜泰·孫光濂·李肇英,已上今超通政,朝官年八十依法典加資。仁川港書記官兪箕煥,仍其職陞六事,承傳。
兵批,判書閔應植,參判趙載觀病,參議鄭元和進,參知趙南軾未肅拜,承旨缺。
同知單李智永,加設單李允昌·金致元·宋鍾英,僉知單李左用·金箕台,副司果申榰。
兵曹啓曰,去月二十七日武科放榜後,朴基龍·朴秀命等來到臣曹,謂以入格之人,未受紅牌云,故取考榜目,則參榜的實,而竟未受牌矣。分授各營,考標紙頒給,卽莫越之定式,而以致換面冒受,使當者失牌,不善頒牌之將校,令該營別般嚴懲。在前似此失牌之人,有追書安寶以給之例,上項兩人紅牌,更出安寶以給,閪失紅牌,令左右捕廳到底譏詗,期於捉得之意,分付,何如?傳曰,允。
刑曹啓曰,親軍前營啓辭內,謹依傳敎,毆打別監罪人李福鉉,捉致査問,則所供內,矣身以生涯之民,日昏後在家矣,別監元完俊等數人,來到門前,尋問誰某,故以不知爲答之際,說往說來,頗成是非,以致如干毆打之境云。別監元完俊所供內,與相知之人,往于李福鉉家,尋問欲見之人,而福鉉,言辭不順,與偕往起鬧,故將欲挽解之際,忽被福鉉之痛打云。旣伏承査實之命,故謹捧招以入之意,敢啓。傳曰,知道。不念掖隷之別,無難毆打,極爲駭惋,嚴棍後移送秋曹,遠惡地定配事,命下矣。謹依傳敎,罪人李福鉉,全羅道樂安郡遠惡地定配所,卽爲押送之意,敢啓。傳曰,知道。
吏曹啓目,權知承文副正字金振聲,登科後年滿五十,依法典六品職遷轉,何如?啓依允。
吏曹啓目粘連,觀此弘文館正字閔愚植上疏,則以爲臣從兄正植見帶春秋館修撰官矣。臣所帶春秋館記事之銜,揆以典式,在下當遞,伏乞聖明,俯垂鑑諒,照例鐫改,以存公格,亦爲白有臥乎所。弘文館正字閔愚植所帶春秋館記事之銜,今姑減下,何如?啓依允。
義禁府啓目粘連,向前李德雨亦,繡論諸條,俱係不法,律例所在,焉逭重勘?以此照律,何如?啓依允。
又啓目粘連,向前金五鉉亦,陵所奉審,何等嚴重,而禁察疎漏,至登道啓,爰辭雖有分疏,法意難免當勘。以此照律,何如?啓依允。
又啓目粘連,向前李東郁亦,斫墾雖謂前等,論列,在所難免。李奭鍾段,松畓,雖有分疏,論列俱難參恕。王濟千段,囚供,縱有分疏,斫數旣著論列,法意攸在,難以參恕。李世愚段,供職雖云未久,松畓,俱著論列,法意所在,難以參恕。李弼應段,松斫旣不滿數,起墾縱謂前等,其在論列,難免應勘。李是鎰段,斫根雖不滿數,起畓旣著任內,法意攸在,難以參恕。李直溥段,犯塚起墾,斫痕現發,囚供縱有分疏,法意俱難參恕。李徹愚段,松不滿數,雖在勿論,墾著論列,自有應勘。金善一段,犯塚起墾,縱謂年久,旣在論列,難以參恕。全錫喬段,外垓起畓,縱云禮題,任內新墾,旣著論列,揆以法意,在所難恕。金炳肅段,畓痕雖云廢久,現發旣係任內,揆以法意,難以參恕。申勝休段,新懇縱有分疏,論列在所難恕。洪秉燾段,墾處植木,雖云盡職,任內現發,自有當勘。金喆鎭段,垓外之陳畝植木,縱勤其職,任內之起懇現頉,有難參恕。李源祥段,畓雖公墾,塚係任內,旣著論列,難以參恕。李肯宇段,在直縱云未久,起墾旣著任內,揆以法例,難免當勘。竝以此照律爲白乎旀。沈宜悳·南啓述等段,在職雖云未久,斫數論列,俱是中松三十株以上。金宗洙斫痕謂非任內,而摘奸現發,係是中松三十株以上。任永鎬爰辭縱有分疏,斫數現發,係是中松三十株以上,閔恒植蟲蝕風損,雖爲公用,斫數論列,係是中松三十株以上。竝依法典罷職放送。李喆應未赴遞任,自在勿論,林時益斫數現發,不滿擬律,亦在勿論,而陵寢樹林,關係至重,摘奸現發,事體自別是白乎乃,律無其文,竝只放送,何如?啓依允。
上在景福宮。停常參·經筵。
藥房提調沈履澤,行左承旨金宗漢啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,假注書金道濬有身病,勢難察任,今姑改差,何如?傳曰,允。
傳曰,現在礦務漸開,事關緊重,不可無句管。另設一署,稱以礦務局,協辦內務府事閔泳翊,摠辦差下,凡係應行事宜,次第稟旨擧行。
傳曰,公事不審之中官高廷翼推考。
兵曹,以金壽鉉爲留都大將。
弘文館啓曰,新除授應敎吳長善,校理宋榮大,修撰李瑞永,副修撰李勝宇,竝卽牌招察任,何如?傳曰,允。
內醫院啓曰,副提調趙秉世,今日問安,不爲仕進,卽爲牌招,何如?傳曰,允。
親軍別營啓曰,本營兵房李敏應,身病甚重,勢難察任,改差,何如?傳曰,允。
又啓曰,本營騎士將洪大燮,身病猝重,勢難察任,改差,何如?傳曰,允。
電報摠局啓曰,本局處所,以司譯院爲定,而多有頹圮處,郞廳入直,修理畢役後,輪回入直,何如?傳曰,允。
上在景福宮。停常參·經筵。
政院啓曰,明日宗廟夏享大祭齋戒相値,視事頉稟之意,敢啓。傳曰,知道。
又啓曰,假注書安孝轍有身病,勢難察任,今姑改差,何如?傳曰,允。
傳曰,吏曹參議有闕之代,前望單子入之。吏曹參議前望單子入之,李敎榮落點。
傳曰,翰林召試,明日勤政殿,命官爲之。
政院啓曰,翰林召試,明日勤政殿爲之事,命下矣。領監事以下館閣堂上,竝待開門命招,何如?傳曰,允。
傳曰,發遣吏郞,諸執事淸齋與否,摘奸以來。
安孝轍有頉,代以白文行爲假注書。
傳曰,忠貞公蔡以章祀孫出身蔡性圭,忠愍公李鳳祥祀孫閑良李元永,竝宣傳官加設單付。
傳曰,閑良尹亨大別軍職差下。
兵曹,親軍前營軍司馬單,兪鎭弼。
議政府啓曰,幸行不遠,結所與飯果,多有糾檢之事,副司果沈九澤·姜友馨,竝文公事官差下,何如?傳曰,允。
承文院啓曰,卽見節使帶來咨文先出者,則有親政詔書順付事,謝恩方物移准事,使臣加賞事,漂漢人領去課學,例賞頒給事矣。詔書順付事,方物移准事,使臣加賞事,以奉表伸謝之意,撰出先通咨文,例賞頒給事,按例撰咨,以爲入送,而方物移准·使臣加賞謝恩二起,以無方物磨鍊,兼付於今番使行之意,分付該曹,何如?傳曰,允。
典圜局啓曰,委員成翊永有身病,改差,其代,前假監役郭致䄵差下,令該曹口傳下批,何如?傳曰,允。
吏曹口傳政事,典圜局委員單,郭致䄵。
禮曹啓曰,卽接行副護軍兪初煥單子,則以爲族弟東煥,嫡妾俱無子,以其同姓八寸兄百煥第二子致良,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長兪初煥單辭旣如此,兪百煥第二子致良,立爲兪東煥之後,何如?傳曰,允。
兵曹啓曰,今此幸行時,留都營或有時急狀啓,則京畿驛馬,待令擧行,何如?傳曰,允。
親軍右營啓曰,本營軍司馬閔宗植,身病猝重,勢難察任,改差,何如?傳曰,允。
親軍海防營啓曰,水標橋添補,今初七日始役之意,敢啓。傳曰,知道。
親軍右營啓曰,謹依本曹草記批旨,不善頒牌之執事禹河善等,嚴棍懲勵之意,敢啓。傳曰,知道。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
義禁府啓曰,李德雨,係是贓賄流配,不付功議以入之意,敢啓。傳曰,知道。
義禁府照目粘連,安東前營將李德雨矣本府議啓內,繡論諸條,俱係不法,律例攸在,焉逭當勘?以此照律,罪杖一百收贖,告身盡行追奪,流三千里定配,私罪。奉敎依允。
又照目粘連,寧越前府使金五鉉矣本府議啓內,陵所奉審,何等嚴重,而禁察疎漏,至登道啓,爰辭雖有分疏,法意難免當勘。以此照律,罪答五十收贖,解見任別敍,私罪。奉敎依允爲旀,功減一等爲良如敎。
義禁府啓曰,時囚罪人李德雨,杖一百流三千里定配照律公事,判付內依允矣。李德雨流三千里當定配所以入,而卽接戶奴呈狀,則以爲上典母年七十九,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以須成丁者,若犯徒流,止杖一百,餘罪收贖。李德雨流三千里定配,以其母年七十無兄弟獨身,依律文,只告身盡行追奪,放送,何如?傳曰,允。
大護軍朴齊寬·金昌熙,前營使閔泳煥聯名疏略曰,臣等忝居政府有司之任,一味尸素,日者府隷作鬧,至徹宸聽,而臣等不職之罪,尤著矣。苟能常時橾飭駭悖之習,豈至於此哉?綱紀隳圮,其咎實在臣等,而及伏見傳敎下者,問備薄警,不足以蔽辜,玆敢聯聲自效。伏乞亟遞見帶之銜,更勘未勘之律焉。臣無任云云。答曰,省疏具悉。旣已問備,何必如是爲引?卿等勿辭行公。
行都承旨趙秉世疏略曰,臣猥荷恩數,職忝密邇,夙夜兢懼,而況府院下隷,日者作弊,不能禁飭,僨誤至此,合施重勘,而卽伏見傳敎下者,只命推考,輕勘而止,不勝悚惶,短章自列。伏乞將臣有司堂上·都承旨之銜,竝賜亟斥,仍治臣溺職之罪焉。臣無任云云。答曰,省疏具悉。旣已問備,何必如是爲引?卿其勿辭行公。
吏曹參議成大永疏曰,云云。答曰,省疏具悉。所請依施。
上在景福宮。停常參·經筵。
自開東至人定,灑雨下雨,測雨器水深一寸五分。
政院啓曰,明日常參·經筵,取稟。傳曰,停。
又啓曰,來十一日,朝參日次矣。敢稟。傳曰,停。
又啓曰,因兵曹啓目,巨文島僉使所佩兵符,令政院新造下送事,允下矣。兵符今旣新造,監營及所管營所上各左一隻,該僉使所佩右一隻,全羅監司處下諭,何如?傳曰,允。
傳曰,傳香承旨馳詣宗廟·永寧殿,奉審摘奸以來。
傳曰,政官牌招開政。
傳曰,行護軍李泰鉉,宣傳官加設單付,使之承傳擧行。
傳曰,呈告同經筵許遞,今日政差出。
傳曰,有實故玉堂許遞,今日政差出。
傳曰,判義禁外金吾堂上竝許遞,今日政差出。
傳曰,在外同敦寧·敦寧都正許遞,今日政差出。
傳曰,今番翰林召試,取四人。
兵曹口傳政事,部將單,尹亨大
吏曹啓曰,尙衣院主簿林鎭東,以其身病,呈狀乞遞,改差,何如?傳曰,監察尹泰鉉相換。
吏曹啓曰,成均館典籍洪鍾燦,童蒙敎官閔泳彦,俱以身病,呈狀乞遞,竝改差,何如?傳曰,允。
有政。吏批,判書鄭基會,參判尹致聖牌招不進,參議李敎榮進,承旨缺。吏批啓曰,判書鄭基會,參判尹致聖,竝牌招不進,小臣獨政未安,何以爲之?敢稟。傳曰,只出緊任。
以鄭履源爲應敎,李起鍾爲副應敎,洪鍾寔爲同敦寧,李應辰·閔泳煥爲知義禁,趙文永爲同經筵,韓圭卨爲同義禁,閔克成·任志常·任百贊爲敦寧都正,權豊植爲寧陵參奉,盧璋爲典籍,趙秉吉爲童蒙敎官。礦務局摠辦單閔泳翊,同義禁單閔泳煥。副護軍尹秀璟,今加嘉善,副司勇金輝翼,今超通政,副司果吳弼相·李奎承,已上今加通政,朝官年八十,幼學李文用·宋沂,已上年一百直超崇政,已上依法典加資。副司果盧基濬·申廷煥·朱喆中·張鎭爀·林宗業·權宗燮,已上今超通政,朝官年八十,依法典加資。故學生李海龍贈戶參,故學生李遇春贈戶議,同知李允正兩代。故學生宋德庸贈戶參例兼,故學生宋璘贈戶議,故學生宋廷衡贈掌樂正,同知宋沂三代。尙衣主簿林鎭東,監察尹泰敬已上相換事,承傳。
兵批,判書閔應植,參判趙載觀,參議鄭元和病,參知趙南軾進,承旨缺。
同知單陸相殷,加設單宋沂·李文用。
刑曹啓曰,親軍右營文移內,本營別抄兵丁洪學相,罪犯罔赦,遠惡地定配事,奉承下敎,玆以移送云矣。罪人洪學相,全羅道光陽縣遠惡地定配所,卽爲押送之意,敢啓。傳曰,知道。
吏曹啓目,前監察張永道名字,改以鶴道,假監役李圭奭名字,改以圭大事,爲等如告狀,依例令藝文館給帖,何如?啓依允。
副護軍金洛鎭疏曰云云。答曰,省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,事變假注書金載善有身病,勢難察任,今姑改差,何如?傳曰,允。
傳曰,慶尙中軍有闕之代,昌原府使權用哲除授。
傳曰,傳敎誤書之中官金泓錫罷職。
兵曹口傳政事,親軍別營兵房單,尹弘大,騎士將單,韓浩養。
金載善改差,代以金鎭衡爲事變假注書。
以司謁口傳下敎曰,楊州忘憂面鳳凰洞居民烟戶雜役勿侵事,分府畿營。
政院啓曰,翰林召試被選當次人閔泳敦薦狀公事,啓下矣。令該曹口傳付職,牌招入直,何如?傳曰,允。
吏曹口傳政事,檢閱單,閔泳敦。
兵曹口傳政事,內禁將三單,具天喜·河錫洛·金炳萬,慶尙中軍單,權用哲。
弘文館啓曰,新除授應敎鄭履源,副應敎李起鍾,竝卽牌招察任,何如?傳曰,允。
禮曹啓曰,卽接西部幼學睦景錫所志,則以爲同姓七寸姪源膺,嫡妾俱無子,以其同姓二十二寸弟源聖第二子老積,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長睦景錫所訴旣如此,睦源聖第二子老積,立爲睦源膺之後,何如?傳曰,允。
兵曹啓曰,今四月初十日幸行時,本曹堂下侍衛,不可不備,而正郞二員未差之代,竝令該曹口傳差出,何如?傳曰,允。
親軍別營啓曰,本營騎士將韓浩養,以前任慶尙中軍,尙在任所,久曠可悶,改差,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,知義禁李應辰,同義禁韓圭卨,除拜後過三日,不爲出肅,竝依定式,推考警責,仍卽牌招察任,何如?傳曰,允。
傳曰,政官牌招開政。
傳曰,行護軍閔世鎬,知敦寧除授。
傳曰,別軍職趙載觀,宣傳官口傳加設單付,使之承傳擧行。
傳曰,兵曹參判許遞,前望單子入之。兵曹參判前望單子入之,元禹常添書落點。
吏曹,知敦寧單閔世鎬,今加資憲,除授事,承傳。
傳曰,有實故玉堂許遞,今日政差出。
傳曰,在外知敦寧·同敦寧·敦寧都正竝許遞,今日政差出。
兵曹啓曰,本曹正郞鄭誾朝,身病猝重,勢難供職,今姑改差,令該曹口傳差出,何如?傳曰,允。
尙衣院啓曰,今此幸行敎是時,本院郞廳一員,當爲隨駕,而僉正鄭基泰,主簿兪弼煥,俱有實病,主簿尹泰敬,身病未肅拜,別提金宗根呈辭在外,無進參之員。身病·在外人,令該曹口傳他司相換,何如?傳曰,允。
吏曹口傳政事,尙衣主簿尹泰敬,南部令尹榮斗,已上相換,尙衣別提金宗根,監察朴鎭東,已上相換事,承傳。
機器局啓曰,司事權豊植遷轉代,前主事李庚稙差下,何如?傳曰,允。
兵曹口傳政事,宣傳官加設單趙載觀,除授事承傳,護軍金文鉉。
吏曹口傳政事,機器局司事單李庚稙。
有政。吏批,判書鄭基會,參議李敎榮牌招不進,參判尹致聖進,承旨缺。
吏批啓曰,判書鄭基會,參議李敎榮竝牌招不進,小臣獨政未安,何以爲之?敢稟。傳曰,仍爲之。
以洪祐楨爲獻納,兪鎭弼爲副校理,金壽鉉爲知敦寧,尹秀璟爲同敦寧,李奎會爲昌原府使,閔世鎬爲工曹判書,趙德一·愼炳敦·黃琦秀·羅彦俊·鄭斗玉爲監察,尹成求爲三登縣令,白命洙·趙龍善爲禁府都事,成鍾永爲長鬐縣監,李爲掌樂正,金炳儒爲司僕正,任善準爲獻納,金堯勛爲長水縣監,李冑夏爲禁府都事,魯夢翊爲重林察訪,金炳億爲金溝縣令,金明熙爲連山縣監。禁府都事白命洙,前都事李永煥已上今超通政,朝官年八十,依法典加資。兼掌令李義悳,兼持平李承載已上減下。礦務局主事單朴志鉉。趙民熙爲陽城縣監,成孝準·全致龍·李敏和爲敦寧都正。直閣單,兪鎭弼。故學生金在觀贈吏參例兼,故學生金聲輝贈吏議,故學生金漢龍贈僕正,同敦寧金和容三代。故學生金大源贈監察,孝行卓異,贈職事承傳。
兵批,判書閔應植,參判元禹常病,參議鄭元和進,參知趙南軾病,承旨缺。同知加設單,田慶源·崔遇洛,副司果姜淳永,副司勇洪允玉。
兵曹啓曰,今此幸行時巡將·監軍,以初十日受點人,十一日至,仍察之意,敢啓。傳曰,知道。
親軍前營啓曰,本營兵房李泰鉉,身病甚重,勢難察任,改差,何如?傳曰,允。
督辦內務府事金箕錫疏曰,云云。答曰,省疏具悉。戎垣重任,何可輕遞?卿其勿辭行公。
協辦內務府事閔泳煥疏曰,云云。答曰,省疏具悉。戎垣重任,何可輕遞?卿其勿辭行公。
上在景福宮。停常參·經筵。
藥院提調沈履澤,副提調趙秉世啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日幸行相値,視事頉稟之意,敢啓。傳曰,知道。
又啓曰,臣宗漢今日入直禁軍,戎器點考,進去下直之意,敢啓。傳曰,知道。
又啓曰,臣依定式,進詣勤政殿月臺,入直禁軍,戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
又啓曰,臣依定式,進詣香室奉審,則香祝櫃·祝板袱子精潔之意,敢啓。傳曰,知道。
又啓曰,獻納金喜洙,旣入闕中,不爲傳啓,卽爲出去,事甚未安,推考,何如?傳曰,允。
又啓曰,明日大駕詣健元陵入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
又啓曰,假注書崔翼瑞有身病,勢難察任,今姑改差,何如?傳曰,允。
崔翼瑞改差,代以趙東潤爲假注書。
傳曰,內務府卽機密重地,凡於殿坐時,入直堂郞,依例從陞,動駕時蒙點人,依例從陞事,著爲定式。
傳曰,在院承旨持公事入侍。內務堂上·賓客·雲寶劍·兵曹堂上·閣臣·春桂坊·玉堂·主事同爲入侍。
傳曰,出宮內門路,以思政門爲之。
弘文館啓曰,上番闕直,事甚未安。應敎鄭履源,副應敎李起鍾,校理宋榮大·趙鍾宇,副校理李倬,新除授副校理兪鎭弼,竝卽牌招,推移入直,何如?傳曰,允。
又啓曰,上番闕直,事甚未安。應敎鄭履源病,副應敎李起鍾,校理宋榮大·趙鍾宇,副校理李倬有身病,兪鎭弼內閣進,修撰南光熙,副修撰李勝宇·趙民熙,竝卽牌招,推移姑陞入直,何如?傳曰,允。
奎章閣啓曰,守宮檢校直提學李載元,待開門牌招,何如?傳曰,允。
中樞府啓曰,臣承命留都,率領龍虎營別軍官·別標下軍,今日申時量結陣之意,敢啓。傳曰,知道。
內務府啓曰,今此幸行時,右邊捕盜大將韓圭卨,以親軍左營使,後廂隨駕矣。在前如此之時,有他邊大將兼察之例,回鑾間以左邊捕盜大將鄭洛鎔,姑令兼察,何如?傳曰,允。
政院啓曰,因內務府草記,今此幸行時,右邊捕盜大將,回鑾間以兼察左邊捕盜大將鄭洛鎔,姑令兼察事,允下矣。兼察右邊捕盜大將鄭洛鎔,卽爲牌招,聽傳敎,何如?傳曰,允。
吏曹口傳政事,檢閱單韓光洙。
兵曹口傳政事,親軍右營軍司馬單沈遠翼。
兵曹口傳政事,前營兵房單趙存禹,別營騎士將單洪大燮。
吏曹啓目粘連,觀此藝文館檢閱閔泳敦上疏,則以爲臣之姑母夫臣金奎弘,方帶同知春秋館事矣。臣所帶記事之銜,在下當遞。伏乞聖明,俯垂鑑諒,遞臣兼職,以存公格亦爲白有臥乎所。史官春秋,例不得減下,同知春秋館事金奎弘,似當許遞是白乎矣,宰臣所帶遞仍當否,臣曹不敢擅便,上裁,何如?啓依回啓爲良如敎。
吏曹判書鄭基會疏曰云云。答曰,省疏具悉。長銓重任,何可輕遞?卿其勿辭行公。
大護軍李應辰疏略曰,臣丙子春·丁丑秋,以長湍府使,奉審西南道陵園,而局內起墾,不能檢察,道啓現告,繼下嚴旨,待命王府,薄勘放還,彌切惶蹙。際玆知義禁除旨,忽下於夢想之外,何可出膺,自同無故人哉?且寢郞次第就理,臣以前日對吏之人,坐公堂受囚供,豈不有靦於面乎?敢違召命,冒控情實。伏願付臣司敗,亟施未勘之律焉。臣無任云云。答曰,省疏具悉。旣已經勘,何必爲引?卿其勿辭行公。
書筵官朴性陽,以草莽臣,從縣道疏略曰,臣年過八旬,宿病奄奄,忽於夢寐之外,恩諭復降,辭旨諄懇,至以不日來議苦心竚望爲敎,伏讀戚惕,不知所云。一登文陛,密邇耿光,中心至願,而顧臣才駑病痼,命與時違,其情可哀。伏乞特垂矜察,命刊選籍焉。臣又有不勝感泣者,近因大臣筵奏,特蒙三世貤贈之典,祗奉華誥,榮極幽明,病伏神迷,數行號籲,亦且稽緩,彌增悚蹙焉。臣無任云云。答曰,省疏具悉卿懇。庶務叢脞,思得經術而濟之,習俗浮訛,思得道義而鎭之。宵旰熲結之懷,無日不懸懸於邱園衡泌之下,而聽我愈藐,曾不少槪,頻復敦勉於往日者,徒歸修飾文具。今讀來章,愈復邁邁,顒企之餘,歉歎可勝?卿惟年德俱邵,學邃理該,扶世敎而壓物情,自有所厚望者,而且東宮溫文之成就,亶在於如卿老成,朝夕執經而開導之。和晷舒長,書筵將開,望卿比圖幡然,以益予延佇之意。仍傳曰,此批答,遣地方官傳諭。
檢閱閔泳敦疏曰,伏以同知春秋館事臣金奎弘,卽臣之姑母夫也。臣之所帶記事兼銜,揆以格例,在下當遞,玆敢援〈例〉陳章,仰瀆崇嚴。伏乞聖明,俯垂鑑諒,遞臣兼職,以存公格,不勝幸甚。臣無任云云。答曰,省疏具悉。疏辭,下該曹稟處。
丁亥四月初十日酉時,上御缺,在院承旨持公事入侍,內務堂上·賓客·雲寶劍·兵曹堂上·諸閣臣·春桂坊·玉堂·主事同爲入侍時,行都承旨趙秉世,行左承旨金宗漢,右承旨閔正植,右副承旨閔致憲,同副承旨鄭寅興,假注書缺,檢閱閔泳敦,原任直提學尹用求,直提學趙東冕,原任直閣趙同熙,檢校直閣金世基,直閣兪鎭弼,原任待敎金宗圭,原任待敎金用圭·閔丙承,檢校待敎李完用·李埈鎔,待敎趙東潤,督辦內務府事沈履澤,協辦內務府事李喬翼·趙康夏·鄭夏源,兵曹判書閔應植缺修撰李瑞永以次進伏訖。上曰,史官分左右。秉世起伏奏曰,臣禮房而無公事矣。諸承旨以次進各奏公事訖。泳敦曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則不待月限,經稟連付,亦多有已例。被選當次人韓光洙,令該曹口傳付職,牌招入直,何如?上曰,依爲之。連月付職,可也。出榻敎泳敦曰,時政記纂修事緊,新除授檢閱韓光洙,署前出仕,何如?上曰,依爲之。出傳敎上曰,史官就座。仍命退,承史,諸臣以次退出。
上在景福宮。停常參·經筵。
大駕詣鳳凰洞,入幕次後,藥房·內務府·內閣·政院·玉堂·銓郞口傳問安。答曰,知道。
仍詣健元陵·綏陵·景陵,入齋室後,藥房·內務府·內閣·政院·玉堂·銓郞·二品以上口傳問安。答曰,知道。
大王大妃殿·王大妃殿,遣承旨口傳問安。答曰,知道。
親祭後,藥房·內務府·內閣·政院·玉堂·銓郞·朝廷二品以上口傳問安。答曰,知道。
穆陵·崇陵·元陵展謁,還入齋室後,藥房·內務府·內閣·政院·玉堂·銓郞口傳問安。答曰,知道。
還宮後,藥房·內務府·內閣·政院·玉堂·銓郞·二品以上口傳問安。答曰,知道。
王世子祗迎還內後,藥房·內務府·內閣·政院·玉堂·銓郞·春桂坊口傳問安。答曰,知道。
政院啓曰,明日常參·經筵,取稟。傳曰,停。
又啓曰,臣以大王大妃殿·王大妃殿問安進去,下直之意,敢啓。傳曰,知道。
傳曰,趁不詣閤之承史,竝推考。
弘文館啓曰,上番闕直,事甚未安。副校理兪鎭弼內閣進,應敎鄭履源,副應敎李起鍾,校理宋榮大·趙鍾宇,副校理李倬,竝卽牌招,推移入直,何如?傳曰,允。
傳曰,侍衛·陪衛與留都營軍兵,令各其營乾犒饋。
奎章閣啓曰,大駕今已還宮,守宮檢校直提學李載元,依定式減下,何如?傳曰,允。
丁亥四月十一日辰時,大駕詣健元陵·綏陵·景陵展謁親祭,仍詣穆陵·崇陵·元陵展謁幸行入侍時,行都承旨趙秉世,行左承旨金宗漢,右承旨閔正植,左副承旨金昇圭,右副承旨閔致憲,同副承旨鄭寅興,假注書缺,別兼春秋李石榮,檢閱閔泳敦·韓光洙,原任直提學尹用求,直提學趙東冕,直閣兪鎭弼,原任待敎洪淳馨·金用圭·閔丙承,檢校待敎李完用·李埈鎔,待敎趙東潤,修撰李瑞永,以次侍立。時至,通禮跪啓請外辦,上具軍服佩劍乘輿,出思政門。藥房提調沈履澤,副提調趙秉世進前奏曰,侵早勞動,聖體若何?上曰,一樣矣。至勤政門外,通禮跪啓請降輿乘輦,上降輿乘馬。通駕跪啓請駕少駐,命侍臣上馬,宣傳官啓稟招搖旗三行分立,行鼓進發。至宗廟前路,通禮跪啓請降馬,上降馬步過。通禮跪啓乘馬。傳曰,都承旨馳詣宗廟·永寧殿,奉審以來。出傳敎仍出興仁之門外,宣傳官啓稟吹螺鳴金三下,大吹打。傳曰,檢校待敎李完用馳詣東關王廟,奉審以來。至晝停所,宣傳官跪啓稟招搖旗各立左右,鳴金三下,吹打止。通禮跪啓請降馬,上降馬入大次。傳曰,同副承旨馳詣懿陵,奉審以來。傳曰,檢校待敎李埈鎔馳詣泰陵·康陵,奉審以來。傳曰,京畿監司率各務差使員,陵所待令。少頃,兵曹判書進軍令,命三吹。通禮跪啓請外辦,上出次。通禮跪啓請乘馬,上乘馬。宣傳官跪啓稟招搖旗三行分立,行鼓作。至陵洞口外,宣傳官啓稟鳴金三下,吹打止。至下輦所,宣傳官啓稟招搖旗分立左右。至作門外,通禮跪啓請降馬乘輿,上降馬乘輿,至大次前。通禮跪啓請降輿,上降輿入大次。傳曰,原任待敎金用圭,進詣局內諸陵奉審以來。少頃,謁陵禮時至,通禮跪啓請外辦,兵曹判書進軍令,命三吹。上改具翼善冠·黲袍·烏犀帶·黑皮靴,出齋宮門外。通禮跪啓請乘輿,上乘輿。通禮前導至紅箭門外,通禮跪啓請降輿,上降輿,上步詣版位北向立。通禮跪啓請鞠躬四拜興平身,上鞠躬四拜興平身。通禮導上詣陵上奉審,仍詣碑閣·丁字閣奉審訖。上入少次。親祭時至,上仍具翼善冠·黲袍·烏犀帶·黑皮靴以出,贊禮導上詣自東階版位西向立。贊禮啓請鞠躬四拜興平身,上鞠躬四拜興平身。贊禮導上行初獻禮,贊禮導上詣尊所西向立,執尊擧羃酌鬯訖。贊禮導上詣神位版北向立,贊禮跪啓請跪,上跪。秉世奉香,寅興奉爐,跪進,贊禮跪啓請三上香,上三上香。寅興奉爵跪進,贊禮啓請執爵,上執爵以授寅興,寅興跪受,奠于神位前,執尊奉爵跪進,贊禮啓請執爵,上執爵以授承旨,承旨跪受,奠于王后神位前。贊禮啓請俯伏興少退北向跪,上俯伏興少退北向跪。大祝副應敎李起鍾詣神位之右東向跪讀祝訖。贊禮啓請俯伏興平身,上俯伏興平身。贊禮導上降復位,贊禮導上入小次。亞獻官領議政沈舜澤,終獻官右議政金有淵,行禮如儀訖。贊禮啓請出次,上出次。贊禮導上復位,贊禮啓請鞠躬四拜興平身,上鞠躬四拜興平身。贊禮導上詣望燎位望燎訖。贊禮啓請禮畢。上還詣版位行辭陵禮訖,仍出紅箭門外。通禮跪啓請乘輿,上乘輿。通禮前導詣綏陵紅箭門外,通禮跪啓請降輿,上降輿。通禮前導詣版位北向立,通禮跪啓請鞠躬四拜興平身,上鞠躬四拜興平身。通禮導上仍詣陵上奉審,次詣碑閣·丁字閣奉審訖。上入少次。親祭時至,贊禮導上詣自東階版位西向立。贊禮啓請鞠躬四拜興平身,上鞠躬四拜興平身。贊禮導上行初獻禮。贊禮導上詣尊所西向立,執尊擧羃酌鬯,贊禮導上詣神位版北向立。贊禮啓請跪,上跪。秉世奉香,寅興奉爐跪進,贊禮跪請三上香,上三上香。執尊奉爵跪進,贊禮啓請執爵。上執爵以授承旨,承旨跪受,奠于神位前,執尊奉爵跪進,贊禮啓請執爵,上執爵以授承旨,承旨跪受,奠于王后神位前。贊禮啓請俯伏興少退北向跪,上俯伏興少退北向跪。大祝副應敎李起鍾詣神位之右東向跪讀祝訖。贊禮啓請俯伏興平身,上俯伏興平身。贊禮導上降復位,贊禮導上入少次。亞獻官領議政沈舜澤,終獻官南寧尉尹宜善,行禮如儀訖。贊禮啓請出次,上出次,贊禮導上復位,贊禮啓請鞠躬四拜興平身,上鞠躬四拜興平身。贊禮導上詣望燎位望燎訖。上還詣版位行辭陵禮訖,仍出紅箭門外。通禮跪啓請乘輿,上乘輿。通禮前導詣景陵紅箭門外,通禮跪啓請降輿,上降輿。通禮前導詣版位北向立,通禮跪啓請鞠躬四拜興平身,上鞠躬四拜興平身。通禮導上仍詣陵上奉審,次詣碑閣·丁字閣奉審訖。上入小次。親祭時至,贊禮導上詣自東階版位西向立,贊禮啓請鞠躬四拜興平身,上鞠躬四拜興平身。贊禮導上行初獻禮。贊禮導上詣尊所西向立,執尊擧羃酌鬯,贊禮導上詣神位版北向立。贊禮啓請跪,上跪。秉世奉香,寅興奉爐跪進,贊禮啓請三上香,上三上香。執尊奉爵跪進,贊禮啓請執爵,上執爵以授承旨,承旨跪受,奠于神位前,執尊奉爵跪進,贊禮啓請執爵,上執爵以授承旨,承旨跪受,奠于王后神位前。贊禮啓請俯伏興少退北向跪,上俯伏興少退北向跪。大祝副應敎李起鍾,詣神位之右讀祝訖。贊禮啓請俯伏興平身,上俯伏興平身。贊禮導上降復位,導上入少次。亞獻官右議政金有淵,終獻官南寧尉尹宜善,行禮如儀訖。贊禮啓請出次,上出次。贊禮導上復位,贊禮啓請鞠躬四拜興平身,上鞠躬四拜興平身,贊禮導上詣望燎位望燎訖。上還詣版位行辭陵禮訖,仍出紅箭門外。通禮跪啓請乘輿,至穆陵紅箭門外,通禮跪啓請降輿,上降輿。通禮前導詣版位北向立,通禮跪啓請鞠躬四拜興平身,上鞠躬四拜興平身。通禮導上詣陵上奉審,次詣碑閣·丁字閣奉審訖。還出紅箭門外,通禮跪啓請乘輿,上乘輿。通禮前導詣崇陵紅箭門外,通禮跪啓請降輿,上降輿。通禮導上詣版位北向立,通禮跪啓請鞠躬四拜興平身,上鞠躬四拜興平身。通禮前導上仍詣陵上奉審,次詣碑閣·丁字閣奉審訖。還出紅箭門外,通禮跪啓請乘輿,上乘輿還詣元陵紅箭門外,通禮跪啓請降輿,上降輿。通禮前導詣版位北向立,通禮跪啓請鞠躬四拜興平身,上鞠躬四拜興平身。通禮導上仍詣陵上奉審,次詣碑閣·丁字閣奉審訖。還詣紅箭門外,通禮跪啓請乘輿,上乘輿,至大次。傳曰,自陵洞口,至興仁之門外,捧上言。傳曰,還宮時鳳凰洞少駐置之。傳曰,京畿監司率各務差使員,駕前待令。少頃,通禮跪啓請出次,上出次。通禮跪啓請乘輿,上改具軍服,佩劍,乘輿至降輿所,乘馬。至晝停所,通禮跪啓請下馬,上下馬入大次。傳曰,京畿監司率各務差使員入侍。少頃,上出次。通禮跪啓請乘馬,上乘馬。宣傳官跪稟招搖旗三行分列,又跪稟行鼓,又跪稟鳴金三下大吹打。進發至興仁之門,宣傳官跪稟鳴金三下吹打止。入興仁之門,至宗廟前路,通禮跪啓請降馬,上降馬步過宗廟。通禮跪啓請乘馬,上乘馬,由鍾閣前,至光化門外,宣傳官跪稟招搖旗三行分列,又跪稟行鼓止。入光化門至勤政門,通禮跪啓請降馬,上降馬乘輿,由思政門還內。宗漢請出標信解嚴。諸臣以次退出。
上在景福宮。停常參·經筵。
幸行翌日,大殿,藥房·內務府·政院·玉堂·銓郞·朝廷二品以上·六曹堂上單子問安。答曰,知道。大王大妃殿·王大妃殿·中宮殿,藥防·內務府·內閣·政院·玉堂·銓郞口傳問安。答曰,知道。世子宮·世子嬪宮,藥房·內務府·內閣·政院·玉堂·銓郞·春桂坊口傳問安。答曰,知道。
藥房都提調金炳始,提調沈履澤,行左承旨金宗漢啓曰,親祼仙寢,聖慕克伸,回鑾萬安,群情胥悅。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,假注書趙東潤有身病,勢難察任,今姑改差,何如?傳曰,允。
傳曰,健元陵·綏陵·景陵親祭時亞獻官以下,別單書入。
傳曰,健元陵·綏陵·景陵親祭時禮房承旨加資。
趙東潤改差,代以李臣榮爲假注書。
傳曰,忠正公閔升鎬墓,遣承旨致祭。
政院啓曰,卽者義禁府都事來言,今日幸行時衛外擊錚罪人金哲浩等一百七十名,依例移送秋曹云矣。敢啓。傳曰,知道。
又啓曰,省記之申時來呈,例也,而屢度催促,今始來呈,事體所在,誠極未安。當該兵曹堂上推考,郞廳,所當重勘,而本院請推之外,無他可施之罰,何以爲之?敢稟。傳曰,從重推考。
傳曰,左副賓客有闕之代,前望單子入之。賓客前望單子入之,鄭範朝落點。
弘文館啓曰,上番闕直,事甚未安。副校理兪鎭弼內閣進,應敎鄭履源,副應敎李起鍾,校理宋榮大·趙鍾宇,副校理李倬,竝卽牌招,推移入直,何如?傳曰,允。
內醫院啓曰,副提調趙秉世,今日問安,不爲仕進,卽爲牌招,何如?傳曰,允。
兵曹啓曰,今此幸行時隨駕將官·將校·軍兵·各差備等犒饋,依定奪,以乾物分給之意,敢啓。傳曰,知道。
又啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
親軍左營啓曰,謹依下敎,留營軍兵等處,乾犒饋分給之意,敢啓。傳曰,知道。
親軍右營啓曰,謹依下敎,隨駕將〈校〉及軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛·陪衛與留都·留營軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛·陪衛與留都·留營軍兵等處,乾犒饋分給之意,敢啓。傳曰,知道。
協辦內務府事李載完疏曰,伏以仙寢親祼,聖慕克伸於是年,天氣淸和,鑾輿穩旋於當日,臣民頌忭,曷有其已?仍伏念臣之父母墳山,在於忠淸道瑞山地,程路踔遠,不得以時省掃,每當春秋令節,霜露悽愴之感,掁觸于中,此臣情理之所不已者也。臣本生母素多疾病,年將六旬,現今就養於臣弟居昌任所,睽違居然二歲,此又臣情私之所不可堪者也。地勢橫分於湖·嶺,道路迂廻於西南,如欲往省,仍作覲行,則來往留連,可費數朔。第臣所叨諸銜,俱係緊重,協機謀於內府,贊睿學於冑筵,寢廟之衛護,長庫之頒放,皆不可一時暫曠也。臣以不能已之情理,有不可曠之職事,公私界分,非無微諒之素裁,而臣於我聖上,戴之仁覆之天,仰若照臨之日,有懷必陳,有陳必遂,玆控由中之懇,仰冀體下之澤。伏願殿下,遞臣諸銜,許臣恩暇,俾公無曠厥官,私而展其誠,千萬懇祝。臣無任云云。批曰,省疏具悉。所辭中賓銜及協辦之任,依施,卿其勿辭往來。
協辦內務府事韓圭卨疏曰云云。答曰,省疏具悉。戎垣重任,何可輕遞?卿其勿辭,調理行公。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,政官牌招開政。
政院啓曰,今此京外上言一百五十九張內,三十一張,以猥濫拔去,一百二十八張,分下各該曹,次第捧入之意,敢啓。傳曰,知道。
傳曰,司饔提調鄭基會,平市提調金壽鉉相換。
傳曰,在外工曹判書許遞,今日政差出。
傳曰,秋曹堂上竝許遞,前望單子入之。秋曹堂上前望單子入之,判書洪鍾軒落點。
傳曰,有實故玉堂,竝許遞,今日政差出。
傳曰,呈告工曹參議許遞,今日政差出。
傳曰,在外同敦寧·敦寧都正竝許遞,今日政差出。
傳曰,前都正洪塾,賦性陰譎,行己凶悖,究厥所爲,萬萬痛惡。限己身絶島定配,勿揀赦前。
傳曰,前都事閔致完,凶譎之性,險鄙之習,節節痛惡。限己身絶島定配,勿揀赦前。
以黃海監司趙敬夏狀啓,薦新生石首魚,節候差早,姑未産出,限內不得封進,惶恐待罪事,傳曰,勿待罪事,回諭。
注書趙秉健病,代以朴岐源爲假注書。
吏曹啓曰,龍潭縣令安用鎬呈狀內,矣身受由上京矣,身病猝重,萬無還官之望云,罷黜,何如?傳曰,天安郡守李時宇相換。
又啓曰,健元陵·綏陵·景陵親祭時大祝李起鍾加資事,命下矣。雖已資窮,未强準職,何以爲之?敢稟。傳曰,勿拘。
又啓曰,行都承旨趙秉世,今陞資憲矣。依例送西後,兼都承旨下批之意,敢啓。傳曰,知道。
有政。吏批,判書鄭基會進,參判尹致聖,參議李敎榮牌招不進,承旨缺。
以韓敬源爲大司憲,趙秉翊爲應敎,金裕成爲副應敎,李羲鳳爲校理,金寅植爲副校理,尹爲副修撰,閔種默爲工曹判書,沈相學爲刑曹參判,尹獻植爲同敦寧,李炳敎爲同春秋,李承珏爲禁府都事,李瑋宰爲北部都事,王濟肯爲執義,吳尙鉉爲司諫,金斗秉爲持平。知事單趙秉世。沈九澤爲司成,尹容植爲掌樂正,鄭履源爲刑曹參議,金應濂·元敏學·金載淵爲敦寧都正。兼文學單尹容植。李起鍾爲工曹參議。故監察閔致殷贈吏判例兼,故戶曹正郞閔濟烈贈吏參例兼,判書閔世鎬兩代。都承旨趙秉世,今加資憲,應敎鄭履源,副應敎李起鍾,已上今加通政,加資事,承傳。前營將金信熙,今加嘉善,依法典加資。前都正尹獻植·鄭致宗,行護軍金啓麟,已上今加嘉善,朝官年八十,依法典加資。副司果柳豊魯·咸喜悳·印賢相,已上今加通政,朝官年八十,依法典加資。南平君單尹㦙。
以吏曹參議李敎榮牌不進罷職傳旨,傳曰,只推。
兵曹啓曰,行都承旨趙秉世,自吏曹送西矣。資級係是資憲,知中樞當爲下批,而時無見窠,依例作闕下批之意,敢啓。傳曰,知道。
兵批,判書閔應植,參判元禹常病,參議鄭元和進,參知趙南軾病,承旨缺。
以金錫淵爲伐登僉使。知事單趙秉世,同知加設單孫洪吉·申命渙·徐謹洪,副司果崔禹敎,知事單閔種默。
上在景福宮。停常參·經筵。
自昨夜人定至開東,灑雨下雨,測雨器水深七分。
自開東至人定,灑雨下雨,測雨器水深二分。
政院啓曰,明日常參·經筵,取稟。傳曰,停。
傳曰,傳香承旨馳詣宗廟·景慕宮,奉審摘奸以來。
奎章閣啓曰,明日卽觀文閣夏孟朔大奉審日次,時原任閣臣進詣擧行之意,敢啓。傳曰,知道。
弘文館啓曰,新除授副修撰尹奉命在外,應敎趙秉翊,副應敎金裕成,校理李羲鳳,副校理金寅植,竝卽牌招察任,何如?傳曰,允。
政院啓曰,今此順付詔書入京日,頒敎文當爲製進,藝文提學鄭海崙,待明朝牌招,使之製進,何如?傳曰,允。
又啓曰,卽見三和防禦使李秉德歲抄開座事啓本,則昨年十二月二十二日封發者,今始到院。撥路申飭,果何如,而如是遲滯,事甚未安。原啓本,係是軍務,雖不得不捧入,而該防禦使不可無警,從重推考,何如?傳曰,允。
兵曹啓曰,今四月十四日卯時立夏四月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮,依例改火,奎章閣·議政府·承政院·侍講院·翊衛司·漢城府,一體頒火之意,敢啓。傳曰,知道。
吏曹啓曰,文科新及第安孝轍名字,改以孝淵,副司果張鉉邦名字,改以壽邦,前都事金寧漢名字,改以寧源,前假監役高根洙名字,改以命夏,裴順性名字,改以順郁,金商哲名字,改以商佑,崔致謙名字,改以貞亨,鄭岐衡名字,改以行均,前營將盧璣燦名字,改以鎭洙事,爲等如告狀,依例令藝文館給帖,何如?啓依允。
上在景福宮。停常參·經筵。
藥房提調沈履澤,副提調趙秉世啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子官·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,吏曹郞廳來言,大臣置處政事,取稟。傳曰,當日爲之。
傳曰,江華留守閔泳奎,內務協辦差下,副護軍柳·閔丙承·趙同熙,竝內務府參議差下。
傳曰,今二十二日,景武臺瑞蔥臺矣,該房知悉。
傳曰,瑞蔥臺時東宮侍座之節,依例磨鍊。
傳曰,在外同敦寧·敦寧都正許遞,今日政差出。
政院啓曰,江華留守閔泳奎,內務協辦差下,副護軍柳·閔丙承·趙同熙,竝內務參議差下事,命下矣。今日政下批,何如?傳曰,允。
奎章閣啓曰,景慕宮望廟樓今望奉審,無頉之意,敢啓。傳曰,知道。
又啓曰,今日觀文閣大奉審,雨勢如此,擇日擧行之意,敢啓。傳曰,知道。
吏曹啓曰,北部都事李瑋宰,以其身病,呈狀乞遞,改差,何如?傳曰,允。
又啓曰,龍潭縣令安用鎬,天安郡守李時宇相換事,命下矣。天安郡守李時宇,前任安山郡守·通津府使,方在解由未出中,何以爲之?敢稟。傳曰,勿拘。
又啓曰,右議政金有淵勉副事,命下矣。當爲置處,而本曹時無相當窠,依例送西之意,敢啓。傳曰,知道。
有政。吏批,判書鄭基會,參判尹致聖病不來,參議李敎榮進,承旨缺。
吏批啓曰,判書鄭基會,參判尹致聖俱以病不來,小臣獨政未安,何以爲之?敢稟。傳曰,只出緊任。
以李圭信爲同敦寧,張華植爲禁府都事,宋必洙爲北部都事。判府事加設單金有淵。洪性穆·金載欽·金昌熹爲敦寧都正。司饔提調鄭基會,平巿提調金壽鉉已上相換事,承傳。龍潭縣令安用鎬,天安郡守李時宇已上相換。協辦內務府事單閔泳奎,兼執義單鄭誾朝,參議內務府事三單,柳·閔丙承·趙同熙。
兵曹啓曰,右議政金有淵,勉副送西事,命下矣。當爲隨品置處,而領中樞一窠,判中樞二窠,他大臣俱爲見帶,依例從座目,判中樞加設下批之意,敢啓。傳曰,知道。
兵批,判書閔應植,參判元禹常病,參議鄭元和進,參知趙南軾病,承旨缺。
判府事加設單金有淵,守判中樞加設單李承五。
傳曰,傳敎遲滯之中官李朱夏從重推考。
奎章閣啓曰,觀文閣大奉審,今二十日擧行之意,敢啓。傳曰,知道。
義禁府啓曰,時囚罪人李起東,施以定配之典事,議處公事判付內依允矣。李起東,全羅道茂朱府定配,而以議啓內辭意,具罪目,發遣府羅將,押送配所,何如?傳曰,不無斟量者存,特爲分揀。
又啓曰,弘陵寒食祭典祀官兼大祝安炳乾拿囚嚴勘事,傳旨啓下矣。安炳乾下去平安道肅川地云,依例發遣府羅將拿來,何如?傳曰,不無斟量者存,特爲分揀。
右議政金有淵疏曰云云。答曰,省疏具悉卿懇。向筵面諭,罄無餘蘊,而謂卿匪躬之誠,諒予敷心之言,忽玆巽章之來,豈直觖望?果未曉指意之何也。卿試思之。今日凡百岌嶪之狀,其可曰已治已安,乃欲就閒怡養乎?譬則灘之舟,政須副手操持,節務之頹墮,賴卿老成而計謀之,人心之騷訛,賴卿雅量而鎭壓之,卿之所擔夯,予之所期詡,果何如也?卿以卿祖先故事,引之爲言,寅亮匡弼,克勤王家,是非卿繼志述事者乎?忍於此時,乃有此說,亦豈平日相孚之義,而存心於趾美,着力於濟屯,非必以居位去位有間。一向相持,反非躬敬。所辭議政之銜,今姑勉副。卿勿以釋負爲心,益思陳閉,庸紓予宵旰虞憂之意,是所厚望焉。仍傳曰,此批答,遣史官傳諭。
知事閔種默疏曰云云。答曰,省疏具悉。不無照察之失,卿則施以重推之典。
協辦內務府事鄭洛鎔疏曰云云。答曰,省疏具悉。戎垣重任,何可輕遞?卿其勿辭,調理行公。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,忠貞公李祖淵祠版,遣承旨致祭事,命下矣。何承旨進去乎?敢稟。傳曰,同副承旨進去。
政院啓曰,待漏院卽傳命重地,其所重,顧何如,而昨日薄暮,無賴輩幾許名,稱以政府加出使令,各持杖捧,攔入院中,破碎門戶,揆諸法綱,萬萬駭痛。臣等間嘗申飭法司,使之各別操束,而暋不知畏,在在群聚,一向作挐。似此亂類,非法司之所能禁,氣勢所使,轉至危凜,院隷擧皆奔竄,命令從以稽滯。此不可尋常處之,何以爲之?敢稟。傳曰,向因政府下隷之起鬧,有所處分,而今聞終不懲戢,轉益橫恣,成群引類,駭悖之擧,無所不至云,紀綱雖曰懈弛,豈有如許無嚴之習乎?暋不畏法,又此作梗,萬萬痛歎,寧欲無言。自廟堂另飭禁斷,作頭之漢,分付法司,譏捉嚴査之意,政府公事官,發牌聽傳敎。
傳曰,傳敎遲滯差備中官李憲和汰去。
禮曹啓曰,今此順付詔書殿庭行禮時,右贊禮當爲備員,而參判金永穆,呈辭受由,無以擧行,令政院稟旨變通,以爲進參之地,何如?傳曰,允。
傳曰,當該吏曹堂上從重推考。
親軍後營啓曰,本營軍司馬金炳秀,身病甚重,勢難察任,改差,何如?傳曰,允。
協辦內務府事李鍾健疏曰云云。答曰,省疏具悉。卿其勿辭,調理行公。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日,朝參日次矣。敢稟。傳曰,停。
傳曰,全羅監司留待。
傳曰,全羅監司入侍。
注書朴益東病,代以李臣榮爲假注書。
議政府啓曰,以巨門島事,不容無稱謝之擧。前頭使行,具方物奉表之意,令文任撰出先通咨文,付之今番別使之行,何如?傳曰,允。
義禁府啓目,順陵令宋萬燮,溫陵令李禧祖,徽陵令李政翼,綏陵令沈宜平,參奉金昺洙,景陵參奉朴用悳,永懷園守奉官李源采·姜敎錫·金昌夏等原情云云。傳旨內辭緣,泛稱遲晚,竝只刑推得情。金昌夏段,曾經侍從,勿爲請刑,載在法典,議處,何如?啓,依允爲旀,宋萬燮等,竝只除刑推議處爲良如敎。
又啓目,豊德府使朴蘭壽,寧越前府使洪用周,前參奉鄭斗鉉等原情云云。問目內辭緣,泛稱遲晚,竝只刑推得情,朴蘭壽段,曾經侍從,洪用周段,年過七十,勿爲請刑,俱在法典,竝只議處,何如?啓,依允爲旀,鄭斗鉉段,除刑推議處爲良如敎。
又啓目,宣傳官李載稷原情云云。傳旨內辭緣,泛稱遲晚,所當請刑是白乎矣,曾經宣傳官,勿爲請刑,載在法典,議處,何如?啓,飭已施矣,分揀放送。
丁亥四月十七日酉時,上御長安堂。全羅監司入侍時,左承旨金宗漢,假注書朴運岐,記事官閔泳敦·韓光洙,全羅監司李憲稙以次進伏訖。上曰,史官分左右。上曰,監司進前。以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,敎書事體,何等敬謹,而全羅監司李憲稙敎書,有所錯誤,至於啓下,事甚疎忽,極爲未安。原敎書,今方改付標以入,當該知製敎,所當重勘,而本院請推之外,無他可施之罰,何以爲之?敢稟。傳曰,拿處。
傳曰,明日當御隆武堂,演操沁營兵丁矣,該房知悉。東宮侍座之節,依例磨鍊,不緊侍衛與陪衛,置之。
兵曹口傳政事,親軍後營軍司馬單,李貞稙。
以司謁口傳下敎曰,自今爲始,兵丁鍊操時,各營使依例入參。
傳曰,回還三使臣留待。
傳曰,政官牌招開政。
傳曰,明日出宮門路,以建善門爲之。
傳曰,原任直提學尹用求,檢校差下。
傳曰,回還三使臣入侍。
政院啓曰,卽者刑曹郞廳來言,擊錚回啓,與待漏院破碎門戶之政府使令作頭漢,當爲譏捉嚴査,而判書洪鍾軒有身病,次堂例不得擧行云,判書更爲牌招,何如?傳曰,許遞,今日政差出。
傳曰,在外敦寧都正許遞,今日政差出。
傳曰,有實故玉堂許遞,今日政差出。
吏曹啓曰,掌樂院正尹容植,北部都事安必洙,俱以身病,呈狀乞遞,改差,何如?傳曰,允。
內務府啓曰,經用艱絀,莫近日若,裕財之方,惟有鼓鑄而已。當五錢,設鑄於萬里倉,令典圜局專管句檢,何如?傳曰,允。
弘文館啓曰,修撰李瑞永許遞出去,下番闕直,事甚未安。副修撰尹,內閣進,修撰南光熙,副修撰李勝宇,新除授修撰李勛卿,竝卽牌招,推移入直,何如?傳曰,允。
兵曹啓曰,明日親臨演操時,本曹堂上侍衛,不可不備,而參知趙南軾,呈辭受由,不得進參。令政院稟旨變通,仍令該曹口傳差出,待下批牌招,何如?傳曰,許遞。
有政。吏批,判書鄭基會,參議李敎榮牌招不進,參判尹致聖進,承旨缺。
吏批啓曰,判書鄭基會,參議李敎榮竝牌招不進,小臣獨政未安,何以爲之?敢稟。傳曰,仍爲之。
以趙秉式爲刑曹判書,李勛卿爲修撰,金貞默爲同敦寧,趙秉世爲同春秋。再政。以張錫五爲禁府都事,金然承爲北部都事,宋道榮·鄭錫祚·宋奉學爲敦寧都正,李爲掌樂正。兼掌令尹減下。故學生李命榮贈戶參例兼,故學生李集性贈左承旨例兼,故學生李穆源贈僕正,同敦寧李圭信三代。行副護軍柳道軾,前分監役金允祚,行副護軍朴孝鎭,今加嘉善,已上朝官年八十,依法典加資。贈吏參趙有淳贈吏判例兼,贈吏議趙鎭永贈吏參例兼,知事趙秉世兩代。故學生尹龍逵贈戶參例兼,故學生尹勛錫贈左承旨例兼,故學生尹達輔贈僕正,同敦寧尹秀璟三代。分奉常主簿單薛孝錫,分直長單金信榮,分監役單李秉沅。前五衛將盧白敬,今加資憲,前監役李奎鉉,副司果李秉禎·南宮筬,前學官元厚鳳,前監役李淑會,副司果曺鳳俊,已上今加通政,已上朝官年八十,依法典加資。兼華寧殿令單吳錫泳,兼知春秋單趙秉世。
兵批,判書閔應植,參判元禹常病,參議鄭元和進,參知未差,承旨缺。兵批,同知單金鎭翼,加設單兪晠煥,訓鍊參軍單李淇奭,權知參軍單金淳模,權知奉事單金榮秀·金在淳。副司果趙信和·宋鍾元·安炳夏·金秉洙·金聖雲,副司勇全學默。守判中樞徐相雨,回還正使,依定式減下。
奎章閣啓曰,原任直提學尹用求,檢校差下事,命下矣。卽爲牌招察任,何如?傳曰,允。
又啓曰,檢校直閣尹,今旣入城矣。卽爲牌招察任,何如?傳曰,允。
承文院啓曰,今此順付詔書一度,提調陪進,奉安于奉安閣後,仍行奉審之意,敢啓。傳曰,知道。
禮曹啓曰,卽接京畿監司金明鎭移文,則以爲陰竹縣鄕校聖殿,年久滲漏,明倫堂東西齋,俱爲頹圮,不可不及今重修,而移還安告由祭香祝,自本曹啓稟下送云矣。陰竹縣鄕校聖殿修改時,先告事由,移還安祭香祝,卽令該司照例磨鍊下送,從便卜日設行之意,竝以分付,何如?傳曰,允。
敎中外大小臣僚·耆老·軍民·閑良人等書。王若曰,龍衮親摠機務,曁聲明於澨陬,鳳綍誕宣恩言,謄慶賀於藩屛,玆率彝憲,庸告多方。念皇上夙成丕基,賴太母勉聽庶政,纘先烈於裘冕,方値周成王克艱,奉慈旨於簾帷,每仰宋宣后攸訓。屢當春秋之鼎盛,遂致宸宇之升平,莫國勢於盤石泰山,覃聖化於蠻貊華夏,確乎億萬年洪業,猗與千一會昌期。玆於丹扆親聽之辰,至有紫泥順付之寵。望天陛之無遠,微忱常懸於北宸,感星槎之不煩,殊渥殆同於內服。斯乃曠古之典,監共維新之休。於戲,上下之情志,多有缺字,交前後之眷,顧欲孚,久荷字小之惠,報愈切事大之誠。故玆敎示,想宜知悉。
義禁府啓目粘連,向前鄭斗鉉亦,武斷縱有分疏,道啓若是論列,其在法意,焉逭當勘?以此照律,何如?啓,依允。
又啓目粘連,向前朴蘭壽·洪用周等亦,朴蘭壽段,陵·園·墓奉審,何等嚴重,而檢察疎漏,罪著溺職,難免當勘。洪用周段,陵所奉審,何等嚴重,而爰辭雖有分疏,法意難免重勘。竝只以此照律,何如?啓,依允。
又啓目粘連,向前宋萬燮段,蟲蝕枯木,則稱以公用,起懇畓,則縱云前等,俱著摘發,自有應勘。李源采·姜敎錫等段,斫痕數免不滿,起懇,謂以前等是白乎乃,其在論列,難以參恕。金昌夏段,起懇雖云前等,論列旣著任內,揆以法意,有難參恕。竝只以此照律爲白乎旀。李禧祖段,遞歸旣墾,旣有可據,斫痕現發,數亦不滿,自在勿論。李政翼·沈宜平·金昺洙·朴用悳等段,斫痕株數不滿擬律,而陵寢樹木,關係至重,摘奸現發,事體自別是白乎矣,律無其文,竝只放送,何如?啓,依允。
丁亥四月十八日酉時,上御長安堂。回還三使臣入侍時,左副承旨金昇圭,假注書李臣榮,記事官閔泳敦·韓光洙,正使徐相雨,副使沈相學,書狀官尹以次進伏訖。上曰,史官分左右。上曰,使臣進前以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,臣致憲,今日方物封裹進去下直之意,敢啓。傳曰,知道。
吏曹口傳政事,以趙鍾弼爲兵曹參知。
傳曰,同副承旨許遞,前望單子入之。承旨前望單子入之,李命宰落點。
傳曰,此時迎接之弊,不可不念,海西封進官竝分揀,姑令戴罪擧行。
政院啓曰,新除授同副承旨李命宰,卽爲牌招,何如?傳曰,允。
弘文館啓曰,下番闕直,事甚未安。副修撰李勝宇,新除授修撰李勛卿,竝卽牌招入直,何如?傳曰,允。
典圜局啓曰,萬里倉當五設鑄事,命下矣。事務浩大,前僉使劉燦,訓鍊僉正河道一·金信默,前五衛將黃道源·李豊榮·玄明運,出身安弼柱,訓鍊主簿吳學善,兼委員差下,使之董理,何如?傳曰,允。
承文院啓曰,使行文書査對,今將擧行,而本院提調,多有病頉,無以備員。議政府右參贊鄭海崙,戶曹參判金商圭差下,使之監進,何如?傳曰,允。
丁亥四月十九日午時,上與王世子,詣隆武堂。沁營新練兵演操入侍時,行都承旨趙秉世,行左承旨金宗漢,右承旨閔正植,左副承旨金昇圭,右副承旨閔致憲,假注書缺,別兼春秋李茂魯·李石榮·權潚·韓光洙,親軍海防使金箕錫,右營使閔泳翊,後營使鄭洛鎔,別營使李鍾健,左營使韓圭卨,前營使閔泳煥,校理李勝宇以次侍立。時至,通禮跪啓請外辦,上具軍服佩劍乘座馬,出建善門,王世子亦以軍服座馬隨出。藥房提調沈履澤,副提調趙秉世進前奏曰,侵早勞動,聖體,若何?上曰,一樣矣。履澤等又進睿前奏曰,勞動旣勤,睿體,若何?答曰,一樣矣。宣傳官跪啓稟鳴金二下大吹打。仍出神武門詣隆武堂。通禮跪啓請降馬,上降馬陞座,王世子隨詣侍座。宣傳官跪啓稟鳴金三下吹打止。兵判·各營使具軍服,以軍禮見訖。上命各營使入參。仍命沁營兵丁具服色器械,左旋右退,放砲使刀一場演操訖。上命鎭撫使進前。上曰,缺,上命退兵隊。承旨奏曰,請出信箭解嚴。上曰,以已下信箭,擧行,可也。宣傳官跪啓稟鳴金二下大吹打。上降座,通禮跪啓請乘馬,上乘馬,入神武門,由建善門還內,諸臣以次退出。
上在景福宮。停常參·經筵。
藥房提調沈履澤,副提調趙秉世啓曰,親臨演操,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
傳曰,當該承旨推考。
奎章閣啓曰,臣等進詣觀文閣,御眞展奉,〈奉〉審無頉,而奉謨堂及閣內諸處,亦爲無頉之意,敢啓。傳曰,知道。
兵曹啓曰,今日申時量,有一漢攔入尙賢門,擊永化門之際,被捉於武藝別監,故捉致査問,則京居幼學金潤鉉爲名漢,謂有鳴冤之端,抱持原情,從光化西挾門入來云。閤門重地,有此攔入之擧,當時不飭之失,臣不勝惶悚,而攔入之漢,移送秋曹,照法嚴繩,當該守門將,不可無警,令該府拿問處之,何如?傳曰,允。拿處。
政院啓曰,卽見兵曹草記,則今日申時量,京居幼學金潤鉉爲名漢,謂有鳴冤之端,從光化西挾門入來,擊永化門云。闕內守直,何等嚴重,而此有攔入之擧,萬萬驚悚。當時不飭之兵曹入直堂上,從重推考,郞廳及守門將,竝所當重勘,而本院請推之外,無外可施之罰,何以爲之?敢稟。傳曰,拿處。
刑曹啓曰,全羅道益山郡定配罪人元洪錫到配狀啓判付內,罪雖難恕,容有可原,特爲放送事,命下矣。謹依傳敎,元洪錫,卽爲放送事,分付道臣之意,敢啓。傳曰,知道。
上在景福宮。停常參·經筵。
政院啓曰,明日殿座相値,視事頉稟之意,敢啓。傳曰,知道。
又啓曰,來二十五日,朝參日次矣。敢稟。傳曰,停。
傳曰,政官牌招開政。
傳曰,呈告知義禁許遞,今日政差出。
傳曰,有實故玉堂許遞,今日政差出。
傳曰,在外敦寧都正許遞,今日政差出。
以金鎭謨·尹鉉壽拿處傳旨,傳曰,分揀。
傳曰,明日出宮門路,以建善門爲之。
吏曹啓曰,北部都事金然承,以其身病,呈狀乞遞,改差,何如?傳曰,允。
有政。吏批,判書鄭基會,參判尹致聖牌招不進,參議李敎榮進,承旨缺。
吏批啓曰,判書鄭基會,參判尹致聖牌招不進,小臣獨政未安,何以爲之?敢稟。傳曰,只出緊任。
以李完用爲應敎,南濟元爲副應敎,金喜洙爲副修撰,申炳休爲修撰,趙秉世爲知義禁,玉景鍊爲掌令,金甲洙爲獻納,尹榮信爲知經筵,殷德仲爲大靜縣監,南廷薰爲禁府都事,金炳冑爲北部都事,張聖根·全廷鶴·宋萊亨爲敦寧都正,李容泰爲司僕正,李兢書爲武烈祠參奉。文學單尹容植,典圜局委員八單,劉燦·李豊榮·黃道源·玄明運·河道一·金信默·吳學善·安弼柱。行副護軍文匡世今加嘉善,前分敎官申錫永,副司果李致良,副司果蔡象麟,已上今加通政,已上朝官年八十,依法典加資。故學生兪璜柱贈戶參例兼,故學生兪漢燮贈左承旨例兼,故通德郞兪彦鍵贈僕正,同知兪晠煥三代。故同知金貞植贈戶判例兼,故副護軍金宗傑贈吏參例兼,故府使李佾愚贈兵參例兼,故學生朴昌得贈監察,故學生金鍾觀贈監察,故學生林斗喆贈監察,故學生李翊根贈童蒙敎官,故學生玄永德贈童蒙敎官,故學生印範錫贈童蒙敎官,已上孝行卓異贈職事,承傳。分監役單金在泰。
兵曹啓曰,今四月二十二日景武臺親臨瑞蔥臺時入直禁軍等,別將當爲率領侍衛,而禁軍別將白南益率出番禁軍,先入信地,不得擧行,以一番兼司僕將尹光軾,使之兼別將擧行,何如?傳曰,允。
兵曹啓曰,今四月二十二日景武臺親臨瑞蔥臺時出番禁軍等,別將當爲率領,先入信地,而禁軍別將白南益,身病猝重,不得擧行,以一番內禁衛將李鳳九,使之兼別將擧行,何如?傳曰,允。
親軍左營啓曰,本營軍司馬趙吉夏,身病甚重,勢難察任,改差,何如?傳曰,允。
親軍別營啓曰,本營哨官張俊鳳,身病猝重,勢難察任,改差,何如?傳曰,允。
義禁府啓曰,鄭斗鉉係是流配,不付功議以入之意,敢啓。傳曰,知道。
又啓曰,陵寢樹木,關係至重,嚴敎之下,功議有不可循例付入之意,敢啓。傳曰,知道。
吏曹啓目,前監察金潤濟名字,改以大濟,前監役朴公瑞名字,改以淵奎,韓錫胤名字,改以丁履,出身曺鍾龍名字,改以相奎,李英來名字,改以商來事,爲等如告狀,依例令藝文館給帖,何如?啓,依允。
義禁府啓目,修撰洪鍾協原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,長陵令思陵令,李晙沼,徽慶園令洪祐衍等原情云云。傳旨內辭緣,泛稱遲晚,竝只刑推得情,何如?啓,除刑推,議處爲良如敎。
上在景福宮。停常參·經筵。
還內後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊,口傳問安。答曰,知道。
政院啓曰,明日常參·經筵,取稟。傳曰,停。
傳曰,中官吳圭善,擧措駭妄,削職。
傳曰,三使臣留待。
政院啓曰,卽者兵曹郞廳來言,今日景武臺親臨瑞蔥臺時,別侍衛不可不備,而判書閔應植,先詣迎接信地,不得擧行云,何以爲之?敢稟。傳曰,次堂擧行。
又啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
兵曹口傳政事,親軍左營軍司馬單南廷弼,副司勇鄭秉魯。
傳曰,侍衛·陪衛與迎接軍兵,令各其營乾犒饋。
傳曰,三使臣入侍。
弘文館啓曰,新除授應敎李完用,副應敎南濟元,副校理金喜洙,修撰申炳休,竝卽牌招察任,何如?傳曰,允。
傳曰,明日出宮門路,以建善門爲之。
內醫院啓曰,本院提調例不得兼帶金吾之任矣。副提調趙秉世所帶知義禁,今姑許遞,何如?傳曰,允。
兵曹啓曰,瑞蔥臺未畢試,明日待令事,命下矣。侍衛節目及寶劍·別雲劍,侍衛與陪衛以下各差備軍兵等,以今日侍衛·陪衛人員,仍爲使內之意,敢啓。傳曰,知道。
兵曹啓曰,今日申時量,有一漢從光化西挾門入來,擊維和門,故捉致査問,則渠以懷德居前郡守宋勉老之奴石俊爲名漢,謂有鳴冤之端,抱持原情入來云。闕門守直,何等嚴重,而有此攔入之擧,萬萬驚悚。該守門將,令該府拿問處之,攔入之漢移送秋曹,照法嚴繩,何如?傳曰,允。
兵曹啓曰,謹依下敎,侍衛·陪衛與迎接軍兵等處,乾犒饋分給之意,敢啓。傳曰,知道。
親軍右營啓曰,謹依下敎,侍衛·陪衛與迎接軍兵等處,乾犒饋分給之意,敢啓。傳曰,知道。
親軍別營啓曰,謹依下敎,哨官今當差出,而外任竝擬,何如?傳曰,允。
親軍前營啓曰,謹依下敎,侍衛·陪衛與迎接軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛·陪衛與迎接軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛·陪衛與迎接軍兵等處,乾犒饋分給之意,敢啓。傳曰,知道。
刑曹啓曰,今日申時量,有一漢攔入尙賢門,肆然擊永化門之際,被捉於武藝別監,故捉致査問,則渠以京居幼學金潤鉉爲名漢,謂有鳴冤之端,抱持原情,從光化西挾門入來云。閤門重地,有此攔入之擧,常時不飭之失惶悚,而攔入之漢,移送秋曹,照法嚴繩,當該守門將不可無警,令該府拿問處之,何如?傳曰允事,命下矣。謹按律文,則大明律擅入宮殿門條有曰,擅入闕門者,杖一百。依此律,罪人金潤鉉,決杖一百,懲勵放送之意,敢啓。傳曰,知道。
刑曹啓曰,向因慶尙監司李鎬俊狀啓,咸陽居鄭在咸,發關本道,待押來擧行事,草記蒙允,而今纔押上矣。謹按律文,則大典會通雜令條有曰,操切殘民者,杖一百徒三年。依此律罪人鄭在咸,決杖一百後,黃海道黃州牧定配所,卽爲押送之意,敢啓。傳曰,特爲分揀放送。
刑曹啓曰,議政府草記還入,傳曰,允。不無首從之別,金漢,特貸一縷,回示三帀後,限死嚴棍三十度,移送秋曹,遠惡島限己身爲奴,勿揀赦前事,命下矣。謹依傳敎,罪人金福伊,全羅道靈光郡荏子島,遠惡島限己身爲奴,勿揀赦〈前〉,定配所,卽爲押送之意,敢啓。傳曰,知道。
刑曹啓曰,承政院啓辭內,待漏院卽傳命之地,其所重,顧何如,而昨日薄暮,無賴輩幾許名,稱以政府加出使令,各持杖棒,攔入院中,破碎門戶,揆諸法綱,萬萬駭痛。臣等間嘗申飭法司,使之各別操束,而暋不知畏,在在群聚,一向作挐。似此亂類,非法司之所能禁,氣勢所使,轉至危凜,院隷擧皆奔竄,命令從以稽滯。此不可尋常處之,何以爲之?敢稟。傳曰,向因政府下隷之起鬧,有所處分,而今聞終不懲戢,轉益橫恣,成群引類,駭悖之擧,無所不至云,紀綱雖曰懈弛,豈有如許無嚴之習乎?暋不畏法,又此作梗,萬萬痛歎,寧欲無言。自廟堂另飭禁斷,作頭之漢,分付法司,譏捉嚴査之意,政府公事官發牌聽傳敎事,命下矣。謹依傳敎,議政府使令崔龍煥·崔啓善·金啓昌等,捉置嚴査,則崔龍煥·崔啓善·金啓昌等所供內,渠等俱以實使令頭目,待令於嚴査之下,而與院隷等,設有嫌怨之端,待漏院,所重自別,焉敢作挐破碎之理乎,云矣。旣伏承嚴査之命,故謹捧招以入之意,敢啓。傳曰,更加嚴査以入。
丁亥四月二十二日午時,上御隆武堂。三使臣入侍時,同副承旨李命宰,記事官朴益東,記注官閔泳敦·韓光洙,正使守判中樞府事李承五,副使戶曹參判金商圭,書狀官司憲府執義鄭誾朝以次進伏訖。上曰,史官分左右。上曰,三使臣進前。承五等以次進伏以下缺。
丁亥四月二十二日辰時,上與王世子,詣隆武堂。行瑞蔥臺入侍時,同副承旨李命宰,記事官朴益東,記注官閔泳敦·韓光洙以次侍立。時至,通禮跪啓請外辦,上具軍服,佩劍乘座馬,出建善門,王世子亦以軍服乘座馬隨出。藥房提調沈履澤,副提調趙秉世進前奏曰,侵早勞動,聖體若何,上曰,一樣矣。履澤等又進睿前奏曰,勞動旣勤,睿體,若何?答曰,一樣矣。宣傳官啓稟鳴金二下,大吹打。至神武門外,宣傳官跪稟鳴金三下大吹打止。迎接營放砲吹天鵞聲,點旗吶喊共三吹後,大吹打。至隆武堂下,宣傳官跪稟黃門旗叉捍作門後,鳴金三下,大吹打。少間,上陞座,王世子隨詣侍座。宣傳官又跪稟吹打止。兵曹判書□□□·宣傳官等先行參現禮訖,奏曰,兵曹判書,監試次,仍留壇上,何如?上可之。宣傳官參現後,武監以下分班叩頭。兵判稟升壇,宣傳官跪稟升壇號令,放信砲三聲,鳴金二下,大吹打。牢子大喝三聲,大呼開門,揮退捍門旗手,少頃,又稟吹打止。前營使閔泳煥,後營使鄭洛鎔,左營使韓圭卨,右營使閔泳翊,海防使金箕錫,別營使李鍾健,率從事官,壇上參現,各營中軍以下參現。宣傳稟掌號,留馬兵以下作門外叩頭訖。宣傳官跪稟上馬號令,回信地吹打。命宰奏請各營將臣,監試次,仍留壇上。命宰稟升旗,宣傳跪稟升旗號令。命宰跪稟宰樞執鼓,又稟矢數執鼓,擧子呼名,試射試放,如儀訖。命書傳敎曰,瑞蔥臺未畢試,明日待令。又命書傳敎曰,明日殿座時東宮侍座之節,依例磨鍊。宗漢曰,瑞蔥臺成命有日,宣傳官擧行,全不成樣,極爲駭然。不能先事檢飭之行首宣傳官,所當重勘,而本院請推之外,無他可施之罰,何以爲之乎?上曰,記過,可也。出擧條又奏曰,卽見兵曹草記,則忠淸懷德居前郡守宋勉老奴石俊爲名漢,謂有鳴冤之端,抱持原情,從光化西挾門入來,擊維和門云。闕內守直,何等嚴重,而有此攔入之擧,萬萬駭然。當該入直堂上,從重推考,郞廳及守門將,竝所當重勘,而本院請推之外,無他可施之罰,何以爲之乎?上曰,依爲之。拿處,可也。出擧條
上在景福宮。停常參·經筵。
還內後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
政院啓曰,明日常參·經筵,取稟。傳曰,停。
又啓曰,卽者兵曹郞廳來言,今日景武臺親臨瑞蔥臺未畢試,別侍衛不可不備,而判書閔應植,先入札駐信地,不得擧行云,何以爲之?敢稟。傳曰,次堂擧行。
傳曰,瑞蔥臺分所未畢試,令各其營試取。
傳曰,侍衛·陪衛與札駐軍兵,各其營乾犒饋。
兵曹口傳政事,親軍別營哨官單全孟述。
戶曹參判金商圭疏曰云云。答曰,省疏具悉。所請依施。
丁亥四月二十三日午時,上與王世子詣景武臺。行瑞蔥臺入侍時,兼都承旨趙秉世,行左承旨金宗漢,右承旨閔正植,左副承旨金昇圭,右副承旨閔致憲,同副承旨李命宰,假注書缺,兼春秋缺,檢校提學金永壽,檢校直提學尹用求,直提學閔泳煥·趙東冕,檢校直閣朴鳳彬·金文鉉·鄭夏源,原任直閣趙同熙,檢校直閣金世基,直閣兪鎭弼,原任待敎金永悳·金用圭·閔丙承,檢校待敎鄭寅昇·李完用·李埈鎔,校理李羲鳳,修撰申炳休,缺。上具軍服,佩劍乘座馬,出建善門,王世子亦以軍服,乘座馬隨出。藥房提調沈履澤,副提調趙秉世進前奏曰,勞動旣多,聖體若何?上曰,一樣矣。履澤等又進睿前奏曰,勞動旣勤,睿體,若何?答曰,一樣矣。宣傳官啓稟鳴金二下,大吹打。至神武門外,宣傳官跪啓稟鳴金三下,大吹打止。迎接營放砲吹天鵞聲,點旗吶喊共三次,復大吹打。至隆武堂下,宣傳官跪啓稟黃門旗叉捍作門作金,復鳴金三下大吹打。少門,上陞座,王世子隨詣侍座。宣傳官又跪稟吹打止。兵曹判書·宣傳官等先行參現禮訖。同熙奏曰,兵曹判書監試次,仍留壇上,何如?上可之。宣傳官參現後,武監以下分班叩頭。應植稟升壇,宣傳官跪〈升〉壇號令。放信砲三聲,鳴金二下,大吹打。牢子大唱三聲,大呼開門,揮退捍門旗手。少頃,又稟吹打止,前營使閔泳煥,後營使鄭洛鎔,左營使韓圭卨,右營使閔泳翊,海防營使金箕錫,別營使鄭洛鎔,率從事官,壇上參現,各營中軍以下參現。宣傳官稟掌號,留馬兵以下作門外叩頭訖。宣傳官跪稟上馬號令,回信地吹打,同熙啓請各營將臣監試次,仍留壇上。同熙稟升旗,宣傳官跪啓稟升旗號令,同熙跪稟宰樞執鼓,又稟矢數執鼓,擧子呼名,試射試放如儀訖。傳曰,瑞蔥臺分所未畢試,令各其營試取。少頃,通禮跪啓請降座乘馬,上降座乘馬,由神武門入建善門還內。諸臣以次退出。
上在景福宮。停常參·經筵。
注書趙秉健病,代以李日彦爲假注書。
傳曰,都承旨·左承旨·右承旨·左副承旨竝許遞,前望單子入之。承旨前望單子入之,沈相學·趙秉弼·閔泳駿落點。
以慶尙監司李鎬俊狀啓,薦新生竹筍,節候差早,限內不得封進,惶悚待罪事,傳曰,勿待罪事,回諭。
以兵曹佐郞張斗植,守門將張禹九拿處傳旨,傳曰,分揀。
政院啓曰,奏御文字,何等審愼,而知義禁趙秉世許遞傳旨,有所錯誤,致勤下詢,事未前有,極爲未安。臣之矇然捧入,不勝惶悚,原傳旨,今方使之改修正以入。當該注書,所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
又啓曰,右邊捕盜大將韓圭卨,以親軍左營使未畢試設行,慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
議政府啓曰,謹依下敎,本府徒隷之起鬧首倡,嚴飭法司,期於捉得,査覈定罪,而無論府隷·院隷,此輩之藉托鬪鬨,自前已然,亦未有甚於近年。定數設禁,曾未幾何,而有此可驚可駭之事,法紀掃地,全不畏忌,此豈可尋常視,而不之申明乎?先自本府,嚴加條禁,而一體另飭於有加出衙門,凡額外號牌與僞標,一一收聚燒火,如有犯禁而惹鬧者,其令法司·捕廳,隨現隨捉,如法重究之意,分付,何如?傳曰,允。所謂加出通已革罷,又何冒稱其橫鬧之習?冒稱之弊,宜自廟堂區別痛懲,而今番所犯,駭悖之極,紀綱攸關,此而不嚴處,何以懲後?另飭法司,到底究覈。
政院啓曰,奏御文字,何等審愼,而知義禁趙秉世許遞傳旨,有所錯誤,致勤下詢,事未前有,極爲未安。臣之矇然捧入,不勝惶悚,原傳旨,今方使之改修正以入。當該注書,所當重勘,何以爲之?敎以拿處,爾亦推考。
親軍別營啓曰,謹依下敎,侍衛·陪衛與札駐軍兵等處,乾犒饋分給之意,敢啓。傳曰,知道。
兵曹啓曰,謹依下敎,侍衛·陪衛與札駐軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛·陪衛與札駐軍兵等處,乾犒饋分給之意,敢啓。傳曰,知道。
親軍右營啓曰,謹依下敎,札駐軍兵等處,乾犒饋分給之意,敢啓。傳曰,知道。
親軍別營啓曰,本營右別將金寅浩,身病猝重,勢難察任,改差,何如?傳曰,允。
義禁府啓曰,陵寢樹木,關係甚重,嚴敎之下,功議有不可循例付入之意,敢啓。傳曰,知道。
刑曹啓曰,今日申時量,有一漢從光化西挾門入來,擊維和門,故捉致査問,則渠以忠淸道懷德居前郡守宋勉老之奴石俊爲名漢,謂有鳴冤之端,抱持原情入來云。闕門守直,何等嚴重,而有此攔入之擧,萬萬驚悚。該守門將不可無警,令該府拿問處之,攔入之漢,移送秋曹,照法嚴繩,何如?傳曰,允。拿處事,命下矣。謹按律文,則大明律擅入宮殿門條有曰,擅入闕門者,杖一百。依此律,罪人石俊,決棍一百,懲勵放送之意,敢啓。傳曰,知道。
義禁府照目粘連,豊德前府使朴蘭壽,寧越前府使洪用周等矣本府議啓內,朴蘭壽段,陵·園·墓奉審,何等嚴重,而檢察疎漏,至登道啓,罪著溺職,難免當勘。洪用周段,陵所奉審,何等嚴重,而爰辭雖有分疏,法意難免重勘。竝只以此照律,各笞五十收贖,解見任別敍,私罪。奉敎依允爲旀,各功減一等爲良如敎。
行戶曹判書鄭範朝疏曰云云。答曰,省疏具悉。此時此任,何可輕遞?卿其勿辭行公。
忠淸道儒生成百源等疏,略曰,先正臣宋時烈·宋浚吉,皆以命世眞儒,竝生一門,際遇我孝宗大王大有爲之日,起自林樊,待以賓師,所秉者無非尊攘之義,所進者本是經濟之策,一心輔棐,同寅協恭。是以兩先正臣,同陞聖廡,有光斯文,而宋時烈又爲躋配于孝宗大王廟庭,宋浚吉,尙未蒙躋配之典,非但爲士林之齎恨,抑亦是朝家之欠典也。昨年冬五賢臣之躋配於列聖廟庭,是誠曠世盛擧,而至若宋浚吉,未克同時之配,此臣等所以一進芻蕘之言者,亶由於爲道爲國也。伏乞亟賜兪音,躋配先正臣宋浚吉于孝宗大王廟庭焉。臣無任云云。答曰,省疏具悉。尊賢重道,何待爾等之言?此固未遑,亦難遽議,爾等退修學業。
上在景福宮。停常參·經筵。
藥房提調沈履澤,右承旨閔致憲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
傳曰,晉州牧使兪致喜,工曹參議除授。
傳曰,南寧尉省掃之行,給由馬,澆奠床備給。
政院啓曰,新除授右副承旨李範祖,卽爲牌招,何如?傳曰,允。
兵曹口傳政事,親軍別營別將單洪圭。
傳曰,政官牌招開政。
政院啓曰,親軍後營使鄭洛鎔,海防使金箕錫,竝施以刋削之典事,命下矣。將兵之任,不可一刻無摠察之人,何以爲之?敢稟。傳曰,後營使,前營使兼察,海防營使,左營使兼察。
傳曰,晉州牧使兪致喜,工曹參議除授。
政院啓曰,親軍後營使,前營使兼察,海防營使,左營使兼察事,命下矣。兼察親軍後營使閔泳煥,海防使韓圭卨,竝卽牌招,聽傳敎,何如?傳曰,允。
李日彦有頉,代以金翼濟爲假注書。
傳曰,在外敦寧都正許遞,今日政差出。
傳曰,禮山縣監之代,龍潭縣令李時宇擬入。
傳曰,桂坊有闕之代,令該曹口傳敍陞差出。
傳曰,晉州牧使之代,務安縣監趙弼永除授。
傳曰,掌樂提調閔泳煥,氷庫提調朴齊寬相換。
傳曰,今日政遷轉守令,勿拘常格,各別擇差。
政院啓曰,文忠公閔泳穆祠版,遣承旨致祭事,命下矣。何承旨進去乎?敢稟。傳曰,右副承旨進去。
兵曹口傳政事,以鄭海斗爲左司禦,金炳祖爲左翊贊,李重益爲右衛率,閔配鎬爲左副率,金獜洙爲右侍直,閔泳哲爲左洗馬。
吏曹啓曰,載寧郡守金靖鎭呈狀內,矣身受由上京矣,還官中路,猝得身病,萬無還任之望云,罷黜,何如?傳曰,江華判官李秀殷相換。
又啓曰,新除授晉州牧使趙弼永,未經府使,何以爲之?敢稟。傳曰,勿拘。
又啓曰,務安縣監趙弼永,晉州牧使除授事,命下矣。以前任金堤郡守,大丘判官,方在解由未出中,何以爲之?敢稟。傳曰,勿拘。
又啓曰,晉州牧使兪致喜,工曹參議除授事,命下矣。以前任長興府使,方在解由未出中,何以爲之?敢稟。傳曰,勿拘。
又啓曰,北部都事金炳冑,以其身病,呈狀乞遞,改差,何如?傳曰,允。
有政。吏批,判書鄭基會,參判尹致聖牌招不進,參議李敎榮進。吏批啓曰,判書鄭基會,參判尹致聖竝牌招不進,小臣獨政未安,何以爲之?敢稟。傳曰,只出緊任。
以朴蘭壽爲刑曹參判,閔世鎬爲知義禁,鄭基會爲藝文提學,金弘圭爲戶曹參判,鄭基雨爲務安縣監,洪淳馨爲大司成,金奭熙爲金化縣監,金明洙爲益山郡守,李承泌爲槐山郡守,任穉宰爲扶安縣監,洪祐龍爲新寧縣監,李純應爲平澤縣監,李時宇爲禮山縣監,李鍾泰爲龍潭縣令,申台善爲懷仁縣監,兪建濬爲順安縣令,李熹翼爲寶城郡守,申慶均爲茂長縣監,安益遠爲禁府都事。分監役單梁在渡。副司果李湜·李文慶·金魯謙·朴宗祐·金山重·朴勝培已上今加通政,前都正孫基永,今加嘉善,已上朝官年八十,依法典加資。行護軍盧觀河,今加嘉義,朝官年八十歲人加一資事,承傳。掌樂提調閔泳煥,氷庫提調朴齊寬,已上相換。蔡順甫·崔丙極,已上士庶年九十今超通政,依法典加資。盧基濬·金景顯·金允祚爲敦寧都正,劉載鎬爲北部都事。
兵批,判書閔應植,參判元禹常病,參議鄭元和進,參知趙鍾弼病,承旨缺。副司勇玄甲鳳。
刑曹判書趙秉式疏曰云云。答曰,省疏具悉。卿其勿辭,調理行公。
上在景福宮。停常參·經筵。
政院啓曰,明日常參·經筵,取稟。傳曰,停。
以朴益東囚單子,傳曰,飭已施矣,分揀放送。
傳曰,今二十九日當詣毓祥宮·延祐宮·宣禧宮展拜矣,該房知悉。門路以神武門·秋成門爲之。
傳曰,都承旨·左承旨·右承旨竝許遞,前望單子入之。
禮曹啓曰,今四月二十九日毓祥宮·延祐宮·宣禧宮展拜時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
親軍前營啓曰,衛內咫尺之地,各營軍兵,無難橫過,至伏承將領汰去之命矣。哨官柳冀完爲先汰去,臣亦惶恐待罪之意,敢啓。傳曰,知道。卿勿待罪。
親軍左營啓曰,衛內咫尺之地,各營軍兵,無難橫過,至伏承將領汰去之命矣。哨官崔洛周爲先汰去,臣亦惶恐待罪之意,敢啓。傳曰,知道。卿勿待罪。
親軍別營啓曰,侍衛不善擇禦之挾輦把摠柳寅衡,哨官李完輝,竝汰去,臣亦惶恐待罪之意,敢啓。傳曰,知道。卿勿待罪。
禮曹啓曰,卽接扶餘幼學白慶洙所志,則以爲族姪樂寅,嫡妾俱無子,以其同姓八寸兄樂賢第三子南冀,欲爲繼後,兩家諸族,相議完定,而生家父母,俱爲作故,拘於常規,不得〈循〉例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,載在法典,而門長白慶洙所訴旣如此,白樂賢第三子南冀,立爲白樂寅之後,何如?傳曰,允。
禮曹啓曰,卽接三嘉進士朴致弘所志,則以爲七寸姪弼臣,嫡妾俱無子,以其同姓六寸弟乃一第二子忠賢,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長朴致弘所訴旣如此,朴乃一第二子忠賢,立爲朴弼臣之後,何如?傳曰,允。
護軍金綺秀疏曰云云。答曰,省疏具悉。所請依施。
副司果徐行輔疏略曰,頑彼凶類,暗裏滋長,至有壬午之變,甲申之亂,而迄今星霜屢邅,餘孽之潛跡海外者,掩而置之,臣所以憂憤者也。噫,彼凶逆之倡亂也,書布賊令者,申箕善也,泳孝之設始凶謀也,陰助奸計者,池錫永也,泳敎之唁行也,助敎爲虐,毒流生靈者,亦錫永也。箕善則只加竄配,錫永則尙載朝籍,是可曰國有法而王有章乎?凶彼錫永,托技牛痘,稱以設敎,誘聚徒黨,亦未〈知〉其意之爲何也。且以其兄運永言之,外托寫眞範具之貿來,宣言玉均輩之生擒,出沒鯨海,反通賊類,陰事賣國,是可忍也,孰不可忍也?伏願箕善·錫永·運永等,竝令王府拿來,設鞫得情,亟正邦刑。噫嘻痛哉。英植之罪,尤亦甚矣。渠以臣祿之裔,忍爲此凶逆,無乃以其父之壬午之首相,尙逭當律,而伎倆所由來者乎?不可以經斃勿論,亟施當律焉。蓋財者,國之源也,無是則國胡以安,民胡以生?惟願殿下,嚴飭各道,均用錢弊,以便時宜,而不遵者罪之。衛正學,明賞罰,崇儉節用,以爲守法正紀之本焉。臣無任云云。答曰,省疏具悉。此果輿論而然乎?尾附事,當留念矣。
兵曹正郞蔡相夏疏曰云云。答曰,省疏具悉。踵至此疏,可見共憤也。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,假注書金翼濟有身病,勢難察任,今姑改差,何如?傳曰,允。
承旨前望單子入之,趙同熙·洪殷謨·趙臣熙落點。
以司謁口傳下敎曰,軍士金壽山·李江能·方吉伊·李順元,罪犯罔赦,出付秋曹,嚴刑一次後,遠惡地爲奴。
以司謁口傳下敎曰,傳命之地,徑先出去之頭目院隷,令秋曹嚴刑二次,遠惡島限己身充軍。
以司謁口傳下敎曰,以各司加出使令事,曾有屢飭矣。政院卽各司號令之地,今尙存加出名色云,豈可如是乎?先自政院以至各司,所謂加出牌,這這收聚,各爲禁斷。自今爲始,各該司堂上一從原額數爻,成牌署押以給,而每於出代時,成給新牌,還收舊牌,以杜冒稱之弊。如是申飭之後,一任其復踵前習,則該頭目亟施一律,該堂上當有嚴勘。所謂班家下隷輩之成廳名色,亦令左右捕廳,刑·漢兩司,竝一切糾察禁斷,而不卽悛改,如有入聞,家主斷當嚴勘,捕將與法司堂上,亦難免重勘事,分付。
傳曰,不能操飭之當該都承旨,施以罷職之典。
傳曰,不善査覈之刑曹判書,施以重推之典。
傳曰,前主事洪時完,免爲庶人。
以黃海監司趙敬夏狀啓,乾秀魚卵及去鱗石首魚,節序差早,限內不得封進,惶恐待罪之意,敢啓。傳曰,勿待罪事,回諭。
金翼濟改差,代以李臣榮爲假注書。
議政府啓曰,近日紀綱,雖曰掃地,豈有如捕廳在囚之姜致雲·金福伊者乎?稱以政府假使令,聚黨作孥,殺越人命,眼無國法,胡至此極?不待更査,而斷案旣具。姜致雲·金福伊,竝出付軍門,大會軍民,梟首警衆,何如?傳曰,允。不無首從之別,金漢,特貸一縷,回示三帀後,限死嚴棍三十度,移送秋曹,遠惡島限己身爲奴,勿揀赦前。
親軍別營啓曰,本營哨官金孟述,以前任大靜縣監,尙在任所,久曠可悶,改差,何如?傳曰,允。
刑曹啓曰,謹依傳敎,議政府使令崔龍煥·崔啓善·金啓昌等,更爲嚴刑鉤覈,則所供內,渠等所懷,已爲備達於前日査招,而與院隷,苟欲鬪鬨,則何處不可,豈敢攔入於待漏院重地,無難破碎乎?今於刑訊嚴覈之場,雖死杖下,更無可達之辭云矣。觀此諸供,渠以頭目,宜無不聞不知之理,而一辭漫漶,忍杖抵罪,究厥罪狀,尤極痛惡。合施重律,不容少緩,而旣伏承更査之命,故謹捧招以入,恭俟處分之意,敢啓。傳曰,知道。不以實告,極爲可痛,而不無參量,竝令右營嚴棍懲勵放送。
義禁府照目粘連,前參奉鄭斗鉉矣本府議啓內,武斷縱有分疏,道啓若是論列,其在法意,焉逭當勘?以此照律,罪杖一百收贖,告身盡行追奪,流三千里定配,私罪。奉敎依允。
判府事金有淵箚曰云云。答曰,省箚具悉卿懇。日者勉副,特爲卿苦懇,而旣觖朝野之望,又切宵旰之念。矧玆摠理之銜,良非劇務,又何欲斤斤竝解乎?須勿苦辭,益殫訏謨之責。仍傳曰,此批答,遣史官傳諭。
刑曹參判朴蘭壽疏曰云云。答曰,省疏具悉。遂事何必爲引?卿其勿辭行公。
上在景福宮。停常參·經筵。
政院啓曰,明日動駕相値,視事,頉稟之意,敢啓。傳曰,知道。
又啓曰,假注書李臣榮,謂有身病,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,明日大駕詣毓祥宮,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳曰,沁營兵丁,使該將領還下送,更加鍊習事,分付。
傳曰,飭已施矣,後營使鄭洛鎔,海防使金箕錫,竝特爲分揀,仍任前職,各該將領,亦爲安徐。
傳曰,右副承旨許遞,前望單子入之。
承旨前望單子入之,尹吉求落點。
傳曰,說書有闕之代,前望單子入之。
說書前望單子入之,鄭世源落點。
傳曰,沁營兵丁下送時回糧,令親軍營從優題給事,分付。
政院啓曰,新除授同副承旨尹吉求,卽爲牌招,何如?傳曰,允。
又啓曰,新除授說書鄭世源,政官牌招開政,下批,何如?傳曰,允。
又啓曰,親軍後營使鄭洛鎔,海防營使金箕錫,謂以情踪惶蹙,奉牌闕外,終不受符,紀綱所在,萬萬駭然。竝所當重勘,而本院請推之外,無他可施之罰,何以爲之?敢稟。傳曰,仍以前牌,嚴飭受符。
傳曰,在外敦寧都正許遞,今日政差出。
傳曰,明日出宮內門路,以建善門爲之。
以司謁口傳下敎曰,德國人代辦商務夏則亞邇德麥爾,戶曹參議銜除授。
以忠淸監司閔泳商狀啓,前奉朝賀姜㳣喪,次禮·葬凡節,檢飭擧行,則本家以爲,生前情跡,已極危蹙,常時遺意,又難孤負,不敢祗受云事,傳曰,葬需,令本道更爲輸送。
吏曹啓曰,載寧郡守金靖鎭,江華判官李秀殷相換事,命下矣。載寧郡守金靖鎭,以前任寶城郡守·晉州牧使,方在解由未出中,何以爲之?敢稟。傳曰,勿拘。
又啓曰,北部都事劉載鎬,以其身病,呈狀乞遞,改差,何如?傳曰,允。
有政。吏批,判書鄭基會,參判尹榮信牌招不進,參議李敎榮進。吏批啓曰,判書鄭基會,參判尹榮信牌招不進,小臣獨政未安,何以爲之?敢稟。傳曰,只出緊任。以沈相學爲同義禁,金昌熙爲知經筵,趙鍾明爲禁府都事,李圭宰爲童蒙敎官,李元性爲北部都事,李勉昱·河在萬·印永輔爲敦寧都正,分監役單金益福,督辦內務府事金箕錫,協辦內務府事鄭洛鎔,機器局摠辦金箕錫,機器局摠辦鄭洛鎔,典圜局摠辦鄭洛鎔,已上仍任前職事,承傳,弘文正字單鄭世源,說書單鄭世源,載寧郡守金靖鎭,江華判官李秀殷,已上相換事,承傳,前五衛將林晚應今加嘉善,前監役趙邦敎,副司果禹東漸·李祖榮·李裕聖·陳洪根·申泰煥,前都事朴勝培,前檢書官李穰重,已上今超通政,朝官年八十,依法典加資,戶曹參議單德國人代辦商務夏則亞邇德麥爾除授事,承傳。
兵批,判書閔應植,參判元禹常,參議鄭元和病,參知趙鍾弼進,承旨缺。五衛將加設二十二單尹時恒·丁在圭·黃宗學·金守淡·李舜益·全千壽·徐判石·全仁宅·劉成業·朴德祚·李連根·金大成·尹善鍾·趙尙錫·張昌永·林興陽·朴應三·金在文·尹福成·徐亨錫·金元尙·曺台弘,訓鍊主簿加設裴翰永·石炫周·金東學,守門將加設張遠燮·金圭範·田榮弼·林鎭瀅·趙重鍊·李秉鎬·車錫獜。
禮曹啓曰,郊壇,四孟朔遣禮郞看審有無頉,白該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北鄙祈雨壇·厲壇次第看審,則各壇壇上及四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
兵曹啓曰,今四月二十九日,大駕詣毓祥宮·延祐宮·宣禧宮展拜時,門路以神武門·秋成門爲之事,命下矣。謹考謄錄,則丙戌年動駕時,前營使率前排與別營步軍一哨,札駐於景福宮城西北隅,後營使率前排與別營步軍一哨,札駐於毓祥宮西挾路矣。今番則以何營使札駐,而別營步軍一哨除出,毓祥宮大門及墻外排立環衛作門,何如?傳曰,允。依丙戌年例爲之,毓祥宮西挾路,左營使札駐。
侍講院啓曰,新除授說書鄭世源,所當牌招,而時値夜深,待明朝牌招,何如?傳曰,允。
統理交涉通商事務衙門啓曰,事務殷繁,原定章程多率略,不可無商酌變通,永爲定式,故續章程繕入之意,敢啓。傳曰,知道。
統理交涉通商事務衙門啓曰,博文局主事沈瑀澤有頉,代沈運澤差下,何如?傳曰,允。
吏曹口傳政事,博文局主事單沈運澤。
兵曹啓曰,今此瑞蔥臺未畢試分所試放時入格,別單書入之意,敢啓。傳曰,知道。
親軍右營啓曰,謹依刑曹草記批旨,議政府使令崔龍鎭·崔啓善·金啓昌等,嚴棍二十度,懲勵放送之意,敢啓。傳曰,知道。
親軍別營啓曰,罪人姜致雲,大會軍民於蔓川坪,梟首警衆,金福伊,回示三帀後,限死嚴棍三十度後,移送秋曹之意,敢啓。傳曰,知道。
義禁府啓曰,莊陵參奉李敬承,以本陵松犯斫不能摘發罪,方在待待命拿囚中矣。卽接戶奴呈狀,則李敬承,今三月二十三日身死云,罪名勿論,何如?傳曰,允。
又啓曰,前都正洪塾,前都事閔致完等,限己身絶島定配,勿揀赦前事,承傳啓下矣。閔致完,全羅道扶安縣蝟島,限己身絶島定配,勿揀赦前,而以承傳內辭意,具罪目,依例發遣府羅將,押送配所,洪塾,已爲身死,不得擧行之意,敢啓。傳曰,知道。
刑曹啓曰,黃州牧定配罪人鄭在咸押送草記,傳曰,特爲分揀放送事,命下矣。謹依批旨,鄭在咸,卽爲放送之意,敢啓。傳曰,知道。
刑曹啓曰,謹依傳敎,議政府使令崔龍煥·崔啓善·金啓昌等,更爲嚴刑鉤覈,則所供內渠等所懷,已爲備達於前日査招,而與院隷苟欲鬪鬨,則何處不可,豈敢攔入於待漏院重地,無難破碎乎?今於刑訊嚴覈之場,雖死杖下,更無可達之辭云矣。觀此諸供,渠以頭目,宜無不聞不知之理,而一辭漫漶,忍杖抵賴,究厥罪狀,尤極痛惡,合施重律,不容少緩,而旣伏承更査之命,故謹捧招以入,恭俟處分之意,敢啓。傳曰,知道。不以實告,極爲可痛,而不無參量,竝令右營嚴棍懲勵放送事,命下矣。謹依傳敎,罪人崔龍煥·崔啓善·金啓昌等,移送右營之意,敢啓。傳曰,知道。
刑曹啓曰,以司謁口傳下敎曰,軍士金壽山·李江能·方吉伊·李順元,罪犯罔赦,出付秋曹,嚴刑一次後,遠惡島爲奴事,命下矣。謹依傳敎,罪人金壽山·李江能·方吉伊·李順元等,各嚴刑一次後,壽山全羅道海南縣,江能平安道渭原郡,吉伊咸鏡道三水府,順元慶尙道泗川縣,遠惡地爲奴定配所,竝卽押送之意,敢啓。傳曰,知道。
刑曹啓曰,以司謁口傳下敎曰,傳命之地,輕先出去之頭目院隷,令秋曹嚴刑二次後,遠惡島限己身充軍事,命下矣。謹依傳敎,罪人張世昌,嚴刑二次後,全羅道康津縣薪智島,限己身充軍定配所,而待辜限加刑準二次後,卽爲押送之意,敢啓。傳曰,知道。
吏曹啓目,前假監役兪漢柱名字,改以漢權,南宮植名字,改以栢,許相烈名字,改以在潤事爲等如告狀,依例令藝文館給帖,何如?啓依允。
刑曹判書趙秉式疏曰,云云。答曰,省疏具悉。旣已問備,何必如是爲引?卿其勿辭行公。
大司憲韓敬源,執義王濟肯,司諫吳尙鉉,掌令玉景鍊·尹起晉,持平金斗秉·李俒,獻納金甲洙等聯名箚略曰,甲申賊黨之元凶玉均·泳孝·載弼·光範輩,尙在通籍,未訖天誅,巨魁雖未就捕,凶黨宜有可覈矣。乃者副司果徐行輔,兵曹正郞蔡相夏之疏繼出,而申箕善·池運永·錫永萬戮猶輕之罪,始掀露無餘矣。此輩負犯,直與四凶,一串貫來,異身同腸,而或罰止流竄,或名在朝籍。伏願殿下,廓揮乾斷,申箕善·池運永·錫永,亟令王府,設鞫得情焉。取進止。答曰,省箚具悉。此論固知出於公憤,而實不足深究也。
應敎李完用,校理宋榮大·李羲鳳,副校理兪鎭弼,修撰申炳休,副修撰李勝宇·尹,博士李容善,正字閔愚植等聯名箚曰,云云。答曰,省疏具悉。已諭於臺箚之批,可諒悉矣。
大司憲韓敬源,執義王濟肯,司諫吳尙鉉,掌令玉景鍊·尹起晉,持平金斗秉·李俒,獻納金甲洙等聯名箚曰,云云。答曰,省箚具悉。愈見其齊發之論,而不欲遽允所請者,亦非徒包荒之意,卿等諒悉,勿煩。
應敎李完用,校理宋榮大·李羲鳳,副校理兪鎭弼,修撰申炳休,副修撰李勝宇·尹,博士李容善等聯名箚曰,云云。答曰,省疏具悉。此不必如是張大,其勿更煩。
副應敎南濟元,副校理金喜洙,修撰李勛卿等聯名箚略曰,臣等伏蒙玉署恩點,日已久矣,而病頓床席,未卽出肅,亦未能進參於聯籲之席,惶懍震越,不知措躬之所矣。噫,甲申玉均輩之餘黨,猶在漏網,乃者論疏踵出,箚啓繼至,申箕善·池運永·錫永輩之陰凶畢露矣。伏願設鞫得情,以正邦刑焉。取進止。答曰,省箚具悉。已諭於聯箚之批矣。
說書閔愚植疏曰,云云。省疏具悉。所請依施。
上在景福宮。停常參·經筵。
大殿·王世子詣毓祥宮入齋室後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥防·內務府·內閣·政院·玉堂·銓郞·春桂坊口傳問安。答曰,知道。
大王大妃殿·王大妃殿,遣承旨口傳問安。答曰,知道。
展拜還入齋室後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
還宮後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
政院啓曰,明日常參·經筵,取稟。傳曰,停。
又啓曰,假注書崔翼瑞,時無職名,令該曹依例付軍職,冠帶常仕,何如?傳曰,允。
傳曰,後營使鄭洛鎔,海防使金箕錫,竝記過分揀,傳授虎符及傳令牌。
傳曰,前全羅監司入侍。
政院啓曰,臣以大王大妃殿·王大妃殿問安進去,下直之意,敢啓。傳曰,知道。
傳曰,標信破傷之中官吳秦煥,爲先罷職,令該府拿問嚴勘。
傳曰,標信一部,令政院改造以入。
傳曰,批答遲滯之中官高廷翼,從重推考。
時·原任大臣聯名箚云云。答曰,省箚具悉卿等之懇。連見諸疏,可知輿論,而不欲張大者,予有斟量而然,老成之地,宜其見諒也。仍傳曰,此批答,遣史官傳諭。
丁亥四月二十九日巽時,大駕與王世子詣毓祥宮·延祐宮·宣禧宮。展拜擧動入侍時,都承旨趙同熙,左承旨趙臣熙,右承旨洪殷謨,左副承旨閔致憲,右副承旨李命宰,同副承旨尹吉求,假注書缺,別兼春秋尹容植·李貞稙·李茂魯·閔宗植·金永迪·趙衡夏·李石榮·權潚,檢校提學金永壽,檢校直提學閔泳煥·趙東冕,檢校直閣朴鳳彬·金文鉉·鄭夏源·金世基·尹,直閣兪鎭弼,檢校待敎鄭寅昇·李完用·李埈鎔,校理李羲鳳,修撰申炳休,以次侍立。時至,通禮跪啓請外辦,上具翼善冠·衮龍袍,秉輿出建善門。藥房提調沈履澤,副提調趙同熙進前奏曰,侵早勞動,聖體,若何?上曰,一樣矣。傳曰,前全羅監司入侍。由神武門·秋成門,至毓祥宮門外,通禮前導入齋室。少頃,通禮跪啓請外辦,上入就版位,行再拜禮,仍爲奉審訖。傳曰,延祐宮·宣禧宮展拜時,百官行禮置之。出傳敎傳曰,永昭廟·文禧廟,遣都承旨奉審以來。出傳敎傳曰,禧嬪廟·宜嬪廟,遣內侍奉審以來。出傳敎時·原任大臣進前問候訖。上自夾門詣延祐宮,就版位,行再拜禮訖,仍爲奉審,還入齋室。少頃,通禮跪啓請外辦,上乘輿出宮大門,由宮門外西邊路,詣宣禧宮。通禮前導入齋室。少頃,通禮跪啓請外辦,上入就版位,行再拜禮訖。仍爲奉審,入齋室。還宮時至,通禮跪啓請外辦,上乘輿仍出宮大門,至秋成門,由神武門·建善門還內。諸臣以次退出。
上在景福宮。停常參·經筵。
藥房提調沈履澤,副提調趙同熙啓曰,各宮展拜,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等,不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
傳曰,禮房承旨馳詣宗廟·景慕宮,奉審摘奸以來。
傳曰,政官牌招開政。
傳曰,在外敦寧都正許遞,今日政差出。
注書朴益東病,代以尹弼殷爲假注書。
傳曰,禧嬪張氏祠宇,還奉于舊宮,諸般節次,令戶曹擇日擧行。
傳曰,黨與未盡鋤治,聲討又此竣發,所可愼者刑政也,莫〈可〉遏者公議也,其綢繆之情跡,不可無一番鉤覈。呂島加棘罪人申箕善,令王府具格拿來。南間囚池運永,罪固難貰,而旣已勘配,姑勿論。池錫永,卽微卑沒覺之類也,初不足深誅,且諸疏論列,覰破情狀,實無可以更問者,遠惡島圍籬安置,當日押送。
兵曹口傳政事,親軍別營哨官單張俊泓。
奎章閣啓曰,明日卽觀文閣朔奉審日次,臣進詣擧行之意,敢啓。傳曰,知道。
吏曹啓曰,甑山縣令尹泌求,親病沈重,萬無還官之望云,改差,何如?傳曰,陜川郡守李輔仁相換。
又啓曰,靑松府使朴世秉,以其身病,呈狀乞遞,罷黜,何如?傳曰,廣州判官李承喜相換。
又啓曰,韓山郡守洪在鐸,以其身病,呈狀乞遞,罷黜,何如?傳曰,公州判官朴顯陽相換。
又啓曰,靑松府使朴世秉,廣州判官李承喜相換事,命下矣。靑松府使朴世秉,以前任蔚山府使,方在解由未出中,廣州判官李承喜,以前任延豐縣監,方在解由未出中,何以爲之?敢稟。傳曰,勿拘。
又啓曰,韓山郡守洪在鐸,公州判官朴顯陽相換事,命下矣。韓山郡守洪在鐸,以前任長水縣監,方在解由未出中,公州判官朴顯陽,以前任金海府使,方在解由未出中,陜川郡守李輔仁,甑山縣令尹泌求相換事,命下矣。以前任淮陽府使,方在解由未出中,何以爲之?敢稟。傳曰,勿拘。
吏曹啓曰,童蒙敎官李圭宰,北部都事李元性,俱以身病,呈狀乞遞,改差,何如?傳曰,允。
有政。吏批,判書鄭基會牌招不進,參判尹致聖進,參議李敎榮式暇,承旨缺。吏批啓曰,判書鄭基會牌招不進,參議李敎榮式暇,小臣獨政未安,何以爲之?敢稟。傳曰,仍爲之。以李敎庠爲禁府都事,宋秉晳爲童蒙敎官,鄭祖源爲北部都事,金秀藎爲宣陵令,金甲洙爲東學敎授,李鶴鎭爲社稷令,申相璣爲禁府都事,朴齊瑛爲典設別提,金顯㴤爲莊陵令,鄭有恂爲引儀,金堯璇爲掌樂主簿,禹東壎爲輸城察訪,柳德胤·金·李象萬·李羲龜·李志容爲監察,李錫永·朴承益·高憲秀爲敦寧都正,故學生吳竹齡贈監察,忠節卓異,故學生崔世輔贈監察,故學生金泰冑贈監察,故學生金光學贈監察,故學生金得冑贈監察,故學生朴冕會贈監察,故進士高重謙贈監察,故學生金載豊贈監察,故學生高景祐贈監察,已上孝行卓異贈職事,承傳,故同知閔宗顯贈吏判例兼,故大護軍金益粹贈戶判例兼,故護軍李啓濂贈吏參例兼,故副護軍宋德立贈兵參例兼,故監察鄭彦浩贈吏議,故判官李世鉉贈左承旨例兼,已上孝行卓異贈職事,承傳。
兵批,判書閔應植,參判元禹常,參議鄭元和病,參知趙鍾弼進,承旨缺。以文斗天爲明月萬戶。副司正崔翼瑞。
行大司憲韓敬源,執義王濟肯,司諫吳尙鉉,掌令玉景鍊·尹起晉,持平金斗秉·李俒,獻納金甲洙啓曰,噫嘻,痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之鍼辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥戮之典。噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之場,都人尹姞等句語,排布陰譎,曲突徙薪之援比,指意凶㦧,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁,亦㦧矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例大異焉,不可援用尙魯追施之律。請物故罪人裕,亟施孥戮之典。噫嘻,痛矣,今此鍾·振兩賊之凶,思之膽掉,言之骨冷。蓋其陰謀逆節,适·璉之今又出也,凶言悖說,雲·海之所不道也,乃是窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具潛埋,指卯日擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一一而二二而一也。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片。論災異於南山而肆發㦧悖之說,觀奇貨於北謫而先唱負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二二而一也。旣已稱款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨顫,此而謂無所躬犯〈而〉容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏贖幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻,痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而反有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁。乃祖軍卒之稱,尙今唾罵,悖孫傳襲之惡,吁,亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周一而二二而一也。近日邪術肆行,禍機之醞釀,無不根窩於此,憂深伏莽,何異於黃巾綠林?禍將滔天,有浮於洪水猛獸。何幸太陽中天,奸狀莫逃,快伸三尺之章,遄伏肆巿之典,神人之憤,庶可少洩,而似此巨魁,不可只誅其身而已。請謀叛不道罪人鍾三·鳳周,竝施孥戮之典。噫嘻,痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蒂固,貪財色而誑誘,嘯聚徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨。凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝。鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情理倍加慇懃,輸送魚脯,饋遺從又絡繹,甘心設法,奉敎主若神明,聚首講習,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚。照洋鏡而觀洋畫,跡何祕於醞釀,倡妖言而造妖書,意專在於眩惑。慫慂乃兄,膽滋肝黠之萌,聯絡同黨,打成逋逃之藪。蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶爲緩聲,王法之所必誅,不宜少淹。究厥情節,其兄其弟,卽一而二二而一也。近日肆說肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸。何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻,痛矣,鞫廳罪人晚植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晚植等諸罪人陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,鹿島減死定配罪人魚致元,蛇島減死定配罪人鄭在永,蝟島滅死定配罪人鄭弘哲,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻,痛矣,亂臣賊子,從古何限,而豈有如今番鞠獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆巿之典,神人之憤,庶可少洩,而似此君讎國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤爲狡惡,與汝江一而二二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人昌實,謀反〈大逆〉不道罪人汝江,亟施适·雲已施之律,知情不告罪人敦浩,施以孥戮之典。噫嘻,痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖緯,煽動人心者弼濟,而岐賊實爲主張,醞釀禍機,嘯聚徒黨者弼濟,而玉賊實爲謀主。萑盜之警,屢發於郡邑,莽戎之變,潛伏於嶺南,一境從而騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例施之焉。噫嘻,痛矣,亘萬古環六合所未聞所未見之極逆大憝,豈有如今番鞫獄諸罪人乎?應龍·潤根,俱以蟣蝨之迹,素蓄梟獍之場,欺人騙財,一生所業何事,貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩。四字隱語,罪有關於宗社,一句悖說,跡雖容於穹隤,作之者應龍,而受頤指於潤根,寫之者潤根,而得手法於應龍,兩箇凶種,打成一塊,前後倡和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆巿之典,神人之憤,庶可少洩,而似此君讐國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死定配罪人金應鳳,金隄郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻,痛矣,亂臣賊子,從古何限,而至於今日鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇蟠蚓結,鵂鳴狼逐,或有主謀者,或有合勢者,心腸貫一,情跡無貳,端緖幾露,鞫覈未竟,酌處之命遽下,憺然失圖,不勝憂慨。請光州牧定配罪人沈聃應,任實縣定配配人林根實,玉果縣定配罪人金應淵,順天府定配罪人驗察等,亟令王府,更加嚴鞫,快重邦憲,以重獄體焉。噫嘻,痛矣,今番鞫獄諸罪人,卽振古以來所未有之極凶絶悖者也。哲均,厚被國恩,濫躋梱帥,苟有一分秉彝,宜思百保圖報,而奈其陰譎之狀,奰慝之情,便成伎癢,嘯聚匪類,甘作窩主,信惑雜術,釀成禍機,李觀一之邀致密室,無事不議,朴景良之附耳細語,有言皆從,海舶打壘,反思用術而驚動,火藥暗投,竟售思亂而樂禍,凶節盡露,斷案已成。東根,以蟣蝨之賤,常蓄虺蜮之性,伴觀一而同合,蹤迹甚祕,招景良而分酌,腸肚相連,假托月夜之赴飮,自底火塊之撲面,無非哲均之所持使,其凶謀祕計,與哲均一而二二而一也。至於善敎,性本凶戾,迹又詭譎,出沒京鄕,爲哲均之狎客,締結術數,爲觀一之薦主,不待刑訊,渠自輸款,今不可止誅其身而止。請謀反不道罪人哲均·東根,知情不告罪人善敎,竝施孥戮之典。噫嘻,痛矣,亂臣賊子,從古何限,而豈有如今番鞫獄諸罪人之窮凶絶悖者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晚爲義子,以之奔走而使役,爲氣脈之先占,乃敢自誇相術而自負,潛圖不軌,僞作宮奴而掌庫,已極設心之巧,辦備戎器而私庤,欲待時而動,求埋神戈而二字缺莫非出於妖慝,爲計至憯,凶圖莫掩,逆節畢露,此亘萬古所未有之極逆大憝。何幸天道孔昭,罪人斯得,似此凶逆之賊,不可孥戮而止。苟有加於此之律,則何不施於此賊乎?啓豊,賦性凶悖,行己憯慝,狡如秉淵,而結爲心腹之交,凶如導賢,而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,與秉淵一而二二而一也,豈可只誅其身而止?李英俊,渠之姓名,亦出賊招,而以其染疾,雖不得刑訊,一不盤覈,施以島配,亦有乖於鞫體。請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻,痛矣,赫晉·祐秀·鳳周等罪,可勝誅哉?渠以鄕曲蟣蝨之迹,締結徒黨,糾合匪類,排布之源委,醞釀之脈絡,至窮絶慝,窮天地亘萬古之所未有之極逆大憝也。向因傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大,慮深權宜而行者,明矣。今此道啓,用辟巨魁,且殲諸罪人,窮凶餘罪,何可以孥戮而止,破瀦而斷乎?請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。噫嘻,痛矣,亂臣賊子,從古何限,而豈有如今番在鶴之窮凶極惡者乎?渠本蟣蝨之類,濟以梟獍之性,冒禁投匭,自托闢衛之名,肆意下筆,暗售怨懟之心,情節自歸憯慝,援引罔非悖戾,烈焰急一字缺,唱爲齊獄禁咻之嚆矢,溫批恩綸,反擬衛君·宋帝之覆一字缺,敢曰不能之句,逆腸已露,又爲無容之說,凶肚莫掩,喜事樂禍,犯分干紀,亘萬古所未有之凶孽也,擧一世所共誅之大憝也。魑魅莫逃,庶幾邦憲未墜,輿情少洩,似此凶逆,不可只誅其身而止。請犯上不道罪人在鶴,亟施孥戮之典焉。噫嘻,痛矣,亂臣賊子,從古何限,而豈有如今番鞫獄諸罪人之窮天地亘宇宙極逆大憝乎?言之膽掉,思之骨靑。驥泳·鼎鎬·哲九,俱以梟獍,素蓄虺蜮之計,平日包藏,無非失志而怨國,積年醞釀,盡是稱兵而招亂。假托斥倭之名,敢售不軌之圖,會議內室,募人外道,龍虎兵之爲備,耀金門之突入,排布祕密,謂沁都之先犯,將京城之直向,凶謀奰慝。千金厚資,與時而自當,二字凶言,卜夜而設計,連腸接肚,殆同蛇蟠而蚓結,前倡後應,無異鵂鳴而梟應。諸賊之至凶絶悖,一串貫來,厥罪惟均,而情迹難掩,端緖畢露,雖幸天討略行,王章少伸,尙何足夬雪神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已行之律,以正邦憲焉。噫嘻,痛矣,達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,彼諸賊,素以陰險梟獍之性,俱畜狡譎虺蜮之心,與驥泳而同謀,甘作爪牙,會鍾街而合隊,自許頭領,給錢募軍,假托約日而伐倭,造燈爲號,計將乘夜〈而〉犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之迹。究厥心腸,論其罪惡,則與驥·鼎·哲三賊,無處不議,無謀不參,明若串貫而環連,互相蛇蟠而蚓結。今此五賊之罪,浮於三賊,而乃反以三賊之次律施之者,其非失刑之大者乎?輿情憤鬱,國論沸騰。請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典。噫嘻,痛矣,今番鞫獄論罪人,卽振古以來所未有之至凶絶悖者也。中鎬·然應·建燮·哲鎬·彙靖,俱以鬼蜮之類,素蓄梟獍之性,綢繆締結,外雖托於伐倭,醞釀排布,內實售於犯闕,擬稱左廂之號,陰謀畢露於造符,自詡六士之術,凶計莫憯於將斧,事貴神速,或恐携貳之端,假托偵探,反造凶逆之計,都錄執事設始,便同主張,片雲誕術誑惑,自是伎倆。究厥心腸,論其罪惡,則與驥·鼎·哲三賊,三而五五而三也。今此五賊之只誅其身,不足以蔽其罔赦之罪。請謀反不道罪人中鎬·然應·建燮,與謀反大逆不道罪人知情不告罪人哲鎬·彙靖,竝施孥戮之典焉。噫嘻,痛矣,柳道奭·兪鎭應·魚用海之罪,可勝言哉?衆招同惡,形迹莫掩於捕案,招辭已出於鞫庭,究厥心腸,論其罪犯,不可以尋常置之也。若不到底窮覈,快施當律,則其可曰邦有常憲乎?鞫事未竟,寬典遽降,公議轉益沸鬱,王章易至墮損。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。噫嘻,痛矣,罪人李炳埴,素以陰險梟獍之性,同謀於徒黨,納招於鞫庭,萬戮猶輕,千剮難贖,邦刑未加,先致其身。然以若罔赦之罪,亦不可以處之尋常,輿情憤鬱,國論沸騰。請物故罪人李炳埴,施以孥戮之典。噫嘻,痛矣,世級漸降,人心日渝,千奇萬怪,群生疊出,而豈有如源進者乎?渠以簪纓之列,宜守謹飭之操,奈其賦性祕譎,行己閃忽,喜事之習,自來伎倆,樂禍之心,便成能事,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲?抑亦淵鑑之所幽燭,特施惟輕之典,雖出包容之典,其於罰不蔽事,何所畏而知懼?噫,莫嚴者王章也,莫遏者輿論也。此若不嚴加處分,則國綱將無以振,民志亦無以底定。聖鑑悉燭,王章少伸,乃施以賜死之典,猶未洩輿情之憤,臣等,玆敢相率洊瀆。請罪人源進支屬,亟施散配,以正邦憲焉。噫嘻,痛矣,應準·會正之罪,可勝誅哉?渠輩俱以世族簪纓,位著崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,亘萬古所未有,擧一世所共憤,而撰咨之文,有曰劫害相臣,仍犯王宮,旣曰犯王宮,終曰宗社生靈之福。當此天地翻覆,日月晦塞之時,措辭間全無至慟底意,罔極中乃反以禍爲福,斁倫敗常,胡至此極?是可忍也,孰不可忍也?且以儀禮言之,衣襨從權之擧,何等大變禮,而全不審愼,只以數次疏啓,有若尋常塞責者然,遽爾磨鍊頒布,使中外縞素,雖臣民慟慨,苟有人理臣分,寧或若是?思之及此,孰不心寒而骨戰也?夫王章如或未伸,則國綱由是漸頹,豈不大可懼哉?兩罪人之所犯,其端雖異,三尺律之莫掩,厥罪惟均,旣施以賜死之典,猶未洩憤惋之心,臣等之不避煩瀆,以箚以啓,豈可已而不已者哉?關係旣重,處分惟輕。請賜死罪人應準·會正支屬,竝施散配,以伸邦憲焉。噫嘻,痛矣,亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目莫掩,至憯且凶,胡至此極?俱是乘時樂禍,包藏陰圖,萬有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑鬱,玆敢相率洊瀆。請賜死諸罪人顯德·采夏·載晚·秉昌·宇熙支屬,竝施散配,亟降明命,以伸王章焉。噫嘻,痛矣,亂臣賊子,人人得而誅之,春秋之大義也,大夫國人,皆曰殺之則殺之,鄒傳攸載。今於白樂寬之罪,必以誅之而殺之者,以其窮天之極惡,極地之至凶,莫遏擧一世憤惋,不忍少須臾容貸也。渠本蟣蝨之蹤,兼以梟獍之性,久抱禍心,敢投凶疏,字字是不道不敬,句句是無嚴無畏。至於言必稱下四字,且自乃今知至民從之節,詬天之猶不足而罵日焉,犯分之無所忌而誣上焉,涓非在我朝鮮地,爲殿下臣者,所敢生於心而出於口,若是之悖也。此已萬戮之有餘罪,而又有所駭痛者,以殿下流竄之人,反謂之忠公,顯有黨同之迹,以今日朝廷之諸臣,竝擬之四凶,欲售網打之計。若其脫獄,雖不足深責於渠,而當日軍變,亘萬古所無,爲此軍之所脫者,必此軍之欲生者,此可以見賊情相連,烏得免亂黨之同律歟?厥罪罄竹而同書,其辟伏斧而無惜,若以島籬薄施,則豈可關石莫掩乎?斷案已具,輿情轉沸。請濟州牧圍籬安置罪人白樂寬,亟令王府,設鞫得情,夬正典刑焉。噫嘻,痛矣,反國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成,藉家勢而早登仕籍,受國恩而或通禁臠,始若猢猻街戲,持身酣媟,遂蓄狼子野心,出言背誕。及夫遊歷日東,自謂遍觀天下,神魂迷蕩,視家邦如弊屣,行迹詭祕,認冦敵若同室,輸異類以奸膽,梟鳴鵂應,締凶徒爲心腹,蛇盤蚓結,竟以賣國之習,乃作射天之擧。假托衛扈而半夜招寇,脅遷乘輿而幾日恣凶,襟紳環門而頓足,覲路塞矣,兵刃充庭而蹀血,良人殲矣。自除官爵,太阿倒在,渠手公肆猖蹶,宗社幾危一髮。援師整隊而入,猶敢槍砲迎格,羽鞸間路而出,還復聲力阻搪。凡此戎首禍魁,雖食肉寢皮,不足雪神人之憤,而一英植之當場剮戮,猶歎三尺之未伸,四凶賊之越海隱遁,尤貽一國之所恥。然則徑斃者之不卽追戮而只是孥籍,已是枉法,在逃者之久未逮捕而尙保支屬,大爲失刑,而占乭爲玉賊之爪牙,允相連範逆之腸肚,郵局之宴,氷洞之火,寅鍾之約,皆其主張而已爲掀露,則直是大慝之鷹犬,凶窩之鬼蜮。弘植則旣同玉均泛海之舟,又引載弼犯宮之燈,粧撰雖巧,情迹莫掩。載昌則以弼賊之同氣,與孝·玉之黨惡,雖生髮之未燥,亦凶謀之實參。興宗則通心肝於亂魁,作耳目於賊藪,變亂之釀起郵司,逋逃之指向仁川,已發就鞫之招,焉逭黨逆之律?興喆則托醫名而締結異國,包禍心而趨附賤臣,奸細之態,奰慝之迹,旣十手之所指,豈寸舌之可掉?英植則醞釀之謀,慣聞諸生徒聚議,憸黠之性,自詡小錦陵佩號,爲凶鍾而執抷相酬,遇逆孝而摻袖共問,凡此同惡相濟,非但知情不告。至若昌模,則素以靺韋之孽,相從潑皮之類,無職入闕,少無忌憚,仗劍立陛,顯有包藏,奉均·喜貞,卽其前矛,重模·昌奎,亦是同窩,而鞫訊未竟,鬼誅先加,常刑猶絀,輿情益激。噫,禹鼎之逃,終必照燭其形,魯觀之誅,先須殄滅無遺,典憲一或隳壞,國憂亶在湫攸,寧不大可懼哉?請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人点乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。噫嘻,痛矣,亂臣賊子,從古何限,而豈有如許今番鞫獄罪人永植之窮天地亘古今極逆大憝者乎?言之膽掉,思之骨顫。渠以卒伍微賤之類,敢售軍撓醞釀之心,東別營之偸取軍器,其計絶憯,內人房之打破窓戶,無辭自服。四年逋命,久矣王章未伸,晷刻難貸,今乃罪人斯得,蓋其所犯凶逆,與春永一而二二而一也。與綢繆而和應,情迹莫掩,率爛熳而同歸,首從何別?似此惡逆,不可但以孥戮而止,破瀦而斷矣。請謀反大逆不道罪人永植,亟施适·雲已施之律,以正邦憲焉。噫嘻,痛矣,亂臣賊子逆犯,從古何限,而豈有如今番諸鞫囚之至憯絶慝者乎?俱以蟣蝨至賤之類,梟鳴而鵂應,敢售鬼蜮叵測之情,蛇盤而蚓結,言之膽掉,思之骨顫,天地之所不容,神人之所共憤,而始因逃魚之漏網,久矣王章未伸,竟自飛蛾之撲燈,今焉罪人斯得。應浩之日館隨往,宮門把守,興龍之天字軍號,服色新備,啓完之訪師替番,聞兄行兇,昌基之托巡招類,蔑分希官,昌洙之邀兇福而謀於家,應逆孝而遇諸塗,聖郁之謀亂知機,興模之開和得時,若夫上祿之情迹,甘聽福模之指使,招徒赴會,聞變排立。凡此同惡,腸肚相連,論以當律,首脅奚分?大逆不道罪人景純,已施适·雲之律,而其餘諸罪人,不可但以誅身而止,減死而斷矣。典憲一或隳壞,國憂靡所止屆,寧不大可懼哉?請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,亟令王府,嚴鞫得情,夬正典刑焉。噫嘻,痛矣,亂臣賊子,從古何限,而豈有如今番諸罪人之窮凶絶悖者乎?申桓·鄭完默,以靺韋之類,將任梱帥,恩莫厚焉,吳友泳·韓鎭泰,以簪纓之裔,偎廁仕籍,榮莫大焉。知恩感德,蛇雀攸能,戀主懷忠,犬馬尙然,奈之何一種戾氣,全事背馳,梟鳴鵂應,罔非斁倫敗常之計,狼聲猿答,盡是犯分干紀之心。根深窩成,從認醞釀之積久,蔓延蒂固,可驗排布之糾密,草不除其根,鋤而復萌,火將燎于原,撲之愈熾。行己焉宅心焉,胡爲鄙悖?射天也賣國也,卽其伎倆。禹鼎之魑魅莫逃,魯觀之斧鉞可懼,虺噬蜮射,是固覆載間之所不容,草薙禽獮,那免劓殄滅之無遺育。天地之德好生,縱軫一縷之特貸,神人之憤未洩,實合三尺之快施。請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。噫嘻,痛矣,洪晉游·李道宰·安宗洙·慶光國之罪,可勝誅哉?渠以世祿後裔,或早登仙籍,或常調蔭塗,受國厚恩,山海崇深,欲報涓埃,糜粉磨放,不足喩其萬一也。夫何梟腸獍肚,素畜負國之性,蛇盤蚓結,敢售斁倫之心?千罪萬惡,人類之所不齒,至凶絶慝,擧世之所共知。噫,玉均等諸賊,覆載間晷刻難貸之逆也,八域含生,不欲共戴,炊骨噬肝,不足雪其憤痛也。此輩素無共憤之心,乃有陰附之迹,爲鬼爲蜮,潛通溟海之匿賊,相唱相和,煽動草野之群盜。祕護之意,雖不顯打色辭,暗售之計,乃如見其肺腑,結爲黨與,締結之形迹莫掩,視同骨肉,詭譎之情節畢露。與綢繆而相應,安危攸係,卒爛熳而同歸,首從何別?蓋其所犯凶逆,與玉均等一而二二而一也。拖到三年,尙此假息,其可曰國有三尺乎?且英植·泳孝之頭領,何敢得保於地下?亟施斬屍之律,以洩神人之憤焉。已斃在逃諸賊姻親族戚之應坐者,置之勿問,晏若無故,則人主法天,春生秋殺之意安在哉?竊有可驚可駭之事,泳孝父之死也,出力掩埋,玉均等之逃也。裁書連通,自有其人,而臣等愚昧,雖未能指的誰某,顧其負犯之重,關係之大何如也?刻期査得,明正其罪,斷不可已。臣等卽伏奉聯箚批敎,若曰,極係張大,或涉䵝昧,竝不允。罪人洪晉游·李道宰·安宗洙·慶光國,竝加施圍籬之典。臣等相顧愕眙,不覺抑塞憤鬱之至。今此處分,寔出於包荒納汚之恢廓聖度,臣等非不仰揣,非不欽祝,國有關和,上不得低昂,下不得奉承,漢法之不敬,春秋之無將,未有甚於此也。防微杜漸,猶其可愼,拔本澄源,寧或少忽?此而不鉤覈鋤治,何樣禍機,未知伏在何地。請蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬安置罪人慶光國,竝令王府,設鞫得情,亟正邦憲焉。噫嘻,痛矣,安寧洙之罪,可勝誅哉?甲申諸逆,卽窮天極地亘萬古溯百代之所未有也。凡屬圓顱方趾之類,孰無食肉寢皮之想?天綱疎恢,潛逃海外,輿憤沸騰,如在湯中,而一未有快伏王法,擧皆切齒,直欲無生,共戴一天之恨,拖至三年之久,豈意凶徒寔繁,種下生種?申箕善·洪晉游·李道宰·安寧洙·慶光國之黨出焉,而又此接踵而起,是乃箕善之一類也。與諸賊相通,謂此時可乘,梟鳴鴟應,顯有和附之態,蛇盤蚓結,莫掩綢繆之迹,究厥罪犯,合置何辟。至於安寧洙之陰事暗相關通,卽賣國之徒射天之計也,俱是覆載之所不容,神人之所共憤,其所關係之大,果何如也?請智島島配罪人安寧洙,安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。噫嘻,痛矣,亂逆之徒,從古何限,而豈有如今番鞫獄罪人昌寬之窮天地亘古今極逆大憝者乎?言之膽掉,思之骨顫。渠以賊孝招募之卒,屢出凶模供招之辭,旬七夕軍巡之說,情節已露,十三員會飮之謀,腸肚相連,差領官而受指使,敢肆梟獍之性,幻姓名而掩蹤迹,尙遲犴狴之庾,逆節畢輸,已是有口難鳴,王章莫嚴,奚但誅身而止?請謀反不道罪人昌寬,亟施孥戮之典,以雪神人之憤焉。噫嘻,痛矣,亂臣賊子,從古何限,而豈有如今番諸賊之窮凶絶悖者哉?渠以蟣蝨之賤,素蓄梟獍之性,許多罪惡,掀露無餘,臣等之連日冒瀆,是豈可已而不可已者乎?惟兪音是俟,及伏奉傳敎下者,申箕善則其綢繆之情迹,不可無鉤覈,有具格拿來之命,而池運永則罪固難貰,而旣已勘配,姑勿論如敎,池錫永則以卑微沒覺,不足深誅,有島配之命,臣等相顧愕貽,竊不勝憂歎之至。噫,兩罪人之罪惡何如,關係何如,而薄竄島置,有若尋常罪過之一番懲勵者然,固知出於大聖人好生之德,非不欽仰萬萬,而孰弟孰殿,孰爪孰牙,窮覈無遺,亟施當律,實不可一日緩者也。凶圖縱懷於蛇盤,祕迹莫究於鵂應,處分之下,輿情愈憤。夫莫遏者公議也,莫嚴者關和也,豈可以勘配沒覺,遽施惟輕之典,終靳曁覈之擧乎?,玆敢冒悚聯陳,用效沐浴之義。伏乞聖明,亟奮乾綱之斷,特降允許之音。請池運永·錫永,亦令王府,一體設鞫,嚴覈得情,夬正典刑焉。答曰,不允。池運永等事,已有處分,勿煩。
獻納金甲洙啓曰,梟示罪人性世與極逆載榮,一而二二而一也。換着軍服,潛入宮庭,粧出纏帶,暗售網打,是何等排布設施凶謀祕計也?設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典。新除授大司諫尹相賢,時在全羅道高山地,正言金熙國,時在慶尙道玄風地,金在健,時在平安道平壤地,請竝斯速乘馹上來事,下喩。答曰,不允。下諭事,許遞。
傳曰,臺諫竝許遞,前望單子入之。
戶曹啓曰,禧嬪張氏祠宇,還奉于舊宮,諸般節次,令戶曹擇日擧行事,命下矣。祠宇當爲還建舊宮基址,而始役吉日,令日官推擇,則來閏四月初四日爲吉云,以此日定行之意,敢啓。傳曰,知道。
兵曹啓曰,今此瑞蔥臺試放時賞格木,二軍色所儲中三十五同移來,何如?傳曰,允。
兵曹啓曰,禁軍祿試射,今朔本曹有故,後日退行之意,敢啓。傳曰,知道。
義禁府啓曰,呂島加棘罪人申箕善,令王府俱格拿來,南間囚事,傳旨啓下,池錫永遠惡島圍籬安置,當日押送事,承傳啓下矣。全羅道興陽縣呂島加棘罪人申箕善,卽爲發遣府都事,撤去圍籬後,具格拿來,池錫永,關係至重,聲討方嚴,格例所在,不得擧行之意,敢啓。傳曰,知道。
大司憲韓敬源,執義王濟肯,司諫吳尙鉉,掌令玉景鍊·尹起晉,持平金斗秉·李俒,獻納金甲洙等聯箚曰,云云。答曰,省箚具悉。交章懲討,可見公議之愈沸,當有處分矣。
應敎李完用,校理宋榮大·李羲鳳,副校理兪鎭弼,修撰申炳休,副修撰李勝宇·尹,博士李容善,正字鄭世源等聯箚曰,云云。答曰,省箚具悉。方有處分矣。
督辦內務府事金箕錫疏曰,云云。答曰,省疏具悉。旣已經勘,何必如是爲引?卿其勿辭行公。
協辦內務府事鄭洛鎔疏曰,云云。答曰,省疏具悉。旣已經勘,何必如是爲引?卿其勿辭,行公。日記廳堂上金炳秀,郞廳朴永斗·李命九。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來初五日,朝參日次矣。敢稟。傳曰,停。
又啓曰,假注書崔翼瑞有身病,勢難察任,今姑改差,何如?傳曰,允。
又啓曰,翰林召試被選當次人金敎獻薦狀公事,啓下矣。令該曹口傳單付,牌招入直,何如?傳曰,允。
崔翼瑞改差,代以沈宜奎爲假注書。
傳曰,東萊府使留待。
傳曰,京兆堂上竝許遞,前望單子入之。
京兆堂上前望單子入之,沈宜豊添書落點。
傳曰,東萊府使入侍。
政院啓曰,卽者義禁府都事來言,時囚罪人吳泰煥,當爲捧供,而判義禁李寅命,同義禁沈相學,俱有身病,知義禁閔世鎬在外,同義禁韓圭卨呈辭,不得開坐云。在外與呈辭,何以爲之,而判義禁·同義禁,竝卽牌招,何如?傳曰,竝許遞,前望單子入之。
金吾堂上前望單子入之,判義禁沈履澤,知義禁鄭洛鎔,同義禁金宗漢·趙秉弼落點。
奎章閣啓曰,景慕宮望廟樓今朔奉審,無頉之意,敢啓。傳曰,知道。
義禁府啓曰,池運永,遠惡島圍籬安置,當日押送事,雖伏承卽速擧行之命,而見今臺啓方張,自有格例之莫可違越,不得擧行之意,敢啓。傳曰,卽速擧行。
又啓曰,池運永遠惡島圍籬安置,當日押送事,承傳啓下矣。池運永,以承傳內辭意具罪目,全羅道康津縣薪智島圍籬安置,而依例發遣府都事,使之當日押送配所,與地方官眼同擧行,何如?傳曰,允。
刑曹啓曰,右捕廳移來罪人宋致景·李明化,稱以議政府假使令,成群作黨,恣行不法,此等罪人,不可尋常處之。致景全羅道康津縣古今島,明化羅州牧智島,遠惡島限己身充軍,勿揀赦前,定配所押送之意,敢啓。傳曰,知道。
義禁府照目粘連,修撰洪鍾協矣本府議啓內,職不審愼,罪著錯誤,法意攸在,難免當勘。以此照律,罪杖六十收贖,奪告身一等,私罪,啓飭已施矣。分揀放送。
丁亥閏四月初一日申時,上御乾淸宮。東萊府使入侍時,同副承旨尹吉求,假注書尹弼殷,記事官韓光洙·金敎獻,東萊府使李容稙,以次進伏訖。上曰,史官分左右。上曰,東萊府使進前。容稙進前缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,開坐事,命下矣。新除授判義禁沈履澤,知義禁鄭洛鎔,同義禁金宗漢·趙秉弼,竝卽牌招,何如?傳曰,允。
傳曰,政官牌招開政。
傳曰,呈告弘文提學許遞,今日政差出。
傳曰,仕滿初仕,今日政差出。
傳曰,秋判外,秋曹堂上竝許遞,今日政差出。
傳曰,在外同敦寧·敦寧都正竝許遞,今日政差出。
傳曰,有實故玉堂許遞,今日政差出。
內醫院啓曰,本院提調,例不得兼帶金吾之任矣。提調沈履澤所帶判義禁,今姑許遞,何如?傳曰,允。
電報總局啓曰,幼學吳喆善,主事差下,令該曹口傳下批,何如?傳曰,允。
吏曹口傳政事,電報局主事單吳喆善。
吏曹啓曰,北部都事鄭祖源,童蒙敎官宋秉晢,俱以身病,呈狀乞遞,竝改差,何如?傳曰,允。
有政。吏批,判書鄭基會進,參判未差,參議李敎榮進。以金完秀爲吏曹參判,吳長善爲應敎,李裕承爲左尹,李熙忠爲右尹,金奭鎭爲刑曹參判,鄭寅學爲參議,李正魯爲同敦寧,沈履澤爲弘文提學,李秉文爲判義禁,趙邦敎·盧基舜·申哲求爲敦寧都正,尹稷善爲禁府都事,金致璞·秦尙漢爲監察,李敎承爲北部都事,金永琦爲童蒙敎官,趙誠熙爲英陵參奉,前都正金應律,前五衛將具轍祖已上今加嘉善,副司果李在淵·安炳夏已上今加通政,已上朝官年八十,依法典加資,故學生金昌昊贈吏參例兼,通德金應久贈吏議,成均進士金夢儀贈僕正,已上同敦寧金秀穆三代,故學生禹正澤贈戶參例兼,故學生禹文顯贈左承旨,故學生禹冕肇贈僕正,已上同敦寧禹承淳三代,故吏曹參判鈴豊君尹穳贈吏判例兼,鈴春君尹榮信考。
兵曹啓曰,宣傳官李東鉉·趙載觀,俱以病難供職,呈狀乞遞,係是加設窠,減下,何如?傳曰,允。
兵批,判書閔應植,參判元禹常病,參議鄭元和進,參知趙鍾弼病,承旨缺。以金俸基爲別營騎士將,訓鍊判官加設鄭峻永·趙羲林·李敏燮·吳衡鐸·韓圭復·吳普泳,部將加設單李秉鎬,權知訓鍊奉事金成雲。
義禁府啓目,中官吳泰煥原情云云。傳旨內辭緣,泛稱遲晚,所當請〈刑〉是白乎矣,長番內侍,勿爲請刑,載在法典,議處,何如?啓依允。
吏曹參判尹致聖疏曰,云云。答曰,省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,左副承旨閔致憲,今日不爲仕進,卽爲牌招,何如?傳曰,允。
又啓曰,卽者義禁府都事來言,時囚罪人吳泰煥,當爲議處,而判義禁沈履澤未肅拜,次堂例不得擧行云。判義禁,卽爲牌招,何如?傳曰,允。
又啓曰,撥路申飭,前後何如,而去三月二十日封發之江原監司鄭泰好上番忠順衛摠數開坐事啓本,全羅右水使許璡官鎭門聚點事啓本及同月二十五日封撥之歲抄成冊上送事啓本,今始到院,揆以事體,誠極稽緩。原啓本,係是軍務,雖不得不捧入,該道臣及帥臣,不可無警,推考,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,金學洙落點。
傳曰,傳敎遲滯之中官金應鉉,從重推考。
傳曰,工曹參判有闕之代,前望單子入之。
工曹參判前望單子入之,閔璟鎬添書落點。
傳曰,機器局委員趙羲淵·李敎奭,竝別軍職差下。
政院啓曰,弘文提學沈履澤,旣入闕中,不爲肅謝,卽爲出去,事甚未安。推考,何如?傳曰,允。
傳曰,聞金判府事病患沈重云,遣御醫持相當藥物,不離看病。
傳曰,此大臣重厚之姿,怡簡之操,克趾先美,旣躋台司,倚以爲重,庸紓宵旰之憂,用之未究,方切朝野之想,纔聞病患之報,遽見逝單之至,予心驚衋,曷以爲喩?卒金判府事喪,禮葬等節,照例擧行,成服日遣承旨致祭,祿俸,限三年輸送。
弘文館啓曰,新除授應敎吳長善,卽爲牌招察任,何如?傳曰,允。
禮曹啓曰,五禮儀,大臣之喪,自上有擧哀之節,而取考謄錄,則或因特敎擧行矣。自下不敢循例取稟之意,敢啓。傳曰,置之。
親軍右營啓曰,本營哨官朴晉熙,身病甚重,勢難察任,改差,何如?傳曰,允。
親軍別營啓曰,今此瑞蔥臺分所試取時入格,別單書入之意,敢啓。傳曰,知道。
觀象監啓曰,昨年節行時,以今年十二月望交食眩惑事,別遣修述官,質問於欽天監,學得新法,來戊子十二月下弦有欠處,亦爲較正以來之意,敢啓。傳曰,知道。
義禁府啓目粘連,向前吳泰煥亦,莫重標信,不能審愼,致此毁傷,難免應勘,以此照律,何如?啓依允。
行上護軍曺錫輿疏曰,云云。答曰,省疏具悉。离筵重任,何可輕遞?卿其勿辭,調理行公。
吏曹參議李敎榮疏曰,云云。省疏具悉。所請依施。
前校理愼錫九疏曰,八域民生之困瘁,莫此時若也。農民之終歲勤苦,而秋成後公納外諸般雜費,侵漁多端,流散道路,莫能奠接者,十居其半,其中稍饒者,京鄕挾雜之徒,以不願之官銜,抑賣而勒徵,終至傾家破産,貧富俱困。伏願蠲其膏肓之雜弊,禁其假造之官帖。至如火賊,罪固罔赦,而此輩皆以蠢蠢沒覺之類,爲飢寒所迫,喪其本性,剽人攘貨,苟以刑戮禁之,如火益燎,不可撲滅也。必自朝廷,嚴關於各道營邑,刻期詗察,隨捕遠流。至於掘塚之變,爲其子孫者,反以貨乞哀,誠以我之所重在彼,彼之所欲在我也,人理所在,容或無怪。然此無異於藉寇齎糧,敎猱升木矣。別般申飭,使當是變者,期欲復讐而已,切勿與錢財,而如或有違令甲,與受同罪,使彼類絶其所欲,則庶幾有自熄之道也。睿覽綱目,非不美矣,而此不過秦·漢以來唐·宋間事業,只宜涉獵閱去,爲後世率由舊章,捨詩·書奚以哉?挽近以來,侈風極盛,衣製無防限,貴賤無等級,吏胥傔從之遍身綺羅,輿臺巿童之濫飾文繡,罔非駭人耳目者也。以有官者言之,藍氅衣白紋緞之禁令,纔出旋止,有同文具,更加嚴飭,試以重律。見今和煦漸長,經筵罕設,臣竊悶之。矧惟春宮邸下,寶齡方盛,招致經明有道術者,置諸左右,沈潛於聖賢之書,優遊於道學之源,則我東方無疆之休,實基於此,懋哉懋哉。臣無任云云。省疏具悉。所陳諸條,頗有可採,當留念矣。
丁亥閏四月初三日申時,上御缺。俄國公事召見入侍時,都承旨趙同熙史官缺。上曰,史官分左右。以下缺同熙曰,史官出入之際,做錯非細,事甚未安。推考,何如?上曰,依爲之。以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
吏曹啓曰,工曹參判閔璟鎬,以前任羅州牧使,方在解由未出中,何以爲之?敢稟。傳曰,勿拘。
兵曹口傳政事,親軍右營哨官單趙載明。
戶曹啓曰,卒判府事金有淵喪,禮葬輸送,則本家以常時遺意,不敢祗受云矣,敢啓。傳曰,更爲輸送。
上在景福宮。停常參·經筵。
藥房提調沈履澤,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,左副承旨李命宰,今日不爲仕進,卽爲牌招,何如?傳曰,允。
又啓曰,卒判府事金有淵成服日,遣承旨致祭事,命下矣。何承旨進去乎?敢稟。傳曰,右副承旨進去。
傳曰,向以陵園事,有所處分,而犯斫偸葬,以至冒墾,何其無嚴之甚也?爲其官者,初不動心,從以袖手,是豈人情道理之所可忍乎?竝當依律勘斷,而今旣滯囚屢月,且或遞職有年,又不無輕重差殊之別,非欲枉法,自有參情,特推惟輕,陵園照律中徒年以上,固難參恕,而奪告身以下,竝各減一等,如復以今番寬恕,認若尋常,或忽於禁護之節,斷當用之以加倍之律,其各惕勵事,分付。
傳曰,公事誤下之中官高廷翼推考。
以右副承旨李命宰牌不進罷職傳旨,傳曰,只推。
傳曰,右副承旨許遞,前望單子入之。
承旨前望單子入之,趙東弼落點。
承文院啓曰,卽見都京禮部咨文出來者,則上年秋季統巡會哨緣由事也。回咨,按例撰出,以爲入送之地,何如?傳曰,允。
戶曹啓曰,卒判府事金有淵喪,禮葬更爲輸送,則本家以常時遺意,又不敢祗受云,何以爲之?敢稟。傳曰,更爲輸送。
又啓曰,禧嬪張氏祠宇移建始役吉日時,令日官推擇,則來閏四月初四日卯時爲吉云,以此日時擧行之意,敢啓。傳曰,知道。
義禁府照目粘連,莊陵令·敬陵令·恭陵令·靖陵令李寬英,莊陵參奉金鳳善,思陵令·徽陵令李海祚,思陵參奉李觀永·李敎榮,靖陵令李道振,顯陵令·泰陵令金商絢,泰陵參奉金命洙,寧陵令李象弼,厚陵令·章陵令·永懷園令金禹錫,宣陵參奉李容久,宣陵令·永懷園令·昌陵令鄭完淳,厚陵參奉李錫僖,昭慶園令朱雲煥,敬陵參奉金炳卨,昌陵令金瑨鉉,惠陵令丁理燮,弘陵令尹元善,順昌園令·孝昌園令任箕常,孝昌園守奉官李起銑,孝陵令·徽慶園令李敎承等本府議啓內,李寬英,各陵職掌,固宜謹嚴,斫痕起墾,或謂前等,或謂公用,外垓私塚,雖云掘去,株數現發,旣有指的。金鳳善,在職雖云未久,斫痕旣在摘發。李海祚,檜本斫痕,旣爲現發,則不可全諉於蟲蝕枯損。李觀永,中小松則雖不滿數,大檜木則犯旣夥然。李敎榮,禁護之地,斫痕現發。李道振,私塚已爲掘去,起墾旣屬官畓,木根現發,亦有論列。金商絢,中松旣多斫痕,起畓雖爲還陳,未趁摘發,自有應勘。金命洙,巡山植木,旣是職事,而起墾斫痕,雖云前等,俱著摘發,焉逭當勘?李象弼,蟲蝕枯損,事或似然,大木斫痕,亦因公用,中松現發,旣著論列。李冕相,新植萬餘樹,雖曰盡職,現頉百餘株,自有當勘。金堯莢,除拜入直,藉曰未久,職在禁護,斫痕現發。禹錫河,起畓公墾,縱有可據,斫墾私墾,俱有當勘。李容久,公墾自有可據,斫痕私塚,難免應勘。鄭完淳,公墾雖有可據,斫痕犯塚,又有私墾。李錫僖·朱雲煥·李載敦等,斫痕現發,私墾論列。金炳卨,中松斫痕,數旣不滿,舊畓新墾,亦在任內。金瑨鉉·趙相晉·丁理燮等,斫痕數或不滿,起畓事在前等,禮官論列,指的尤重。尹元善·李文榮等,斫痕現發,數亦不滿,起墾則謂在前等而還陳,書啓自有論列。李起銑·任箕常等,斫痕泛稱拔根,私塚起墾,謂在前等,書啓明的,竝難參恕。李敎承,斫痕旣不滿數,私墾田畓,縱謂前等,論列甚的。竝以此照律,李寬英·金鳳善·李海祚·李觀永·李敎榮·李道振等,以松雜大木十株以上律,各杖一百收贖,告身盡行追奪,徒三年定配,金商絢·金命洙·李象弼·李冕相·金堯莢等,以中松五十株以上律,各杖八十收贖,奪告身三等,禹錫河·李容久·鄭完淳·李錫僖·朱雲煥·李載敦·金炳卨·金瑨鉉·趙相晉·丁理燮·尹元善·李文榮·任箕常·李起銑·李敎承等,私墾犯塚,不能摘發,以不應爲事理重律,各杖八十收贖,奪告身三等,請竝只私罪。奉敎依允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,右承旨洪殷謨,今日不爲仕進,卽爲牌招,何如?傳曰,允。
又啓曰,臣東弼,今日卒判府事金有淵喪,致祭進去,下直之意,敢啓。傳曰,知道。
以右承旨洪殷謨牌不進罷職傳旨,傳曰,只推。
傳曰,純陵陵上修改時監董道臣李敦夏加資。
傳曰,藥院都提調有闕之代,前望單子入之。
內醫都提調前望單子入之,領議政沈舜澤落點。
傳曰,右副承旨許遞,前望單子入之。
承旨前望單子入之,南奎熙落點。
政院啓曰,新除授右副承旨南奎熙,時在京畿長湍地,斯速來馹上來事,下諭,何如?傳曰,許遞,前望單子入之。
承旨前望單子入之,金貞圭添書落點。
弘文館啓曰,副應敎南濟元呈辭出去,上番闕直,事甚未安。副校理兪鎭弼〈內〉閣進,應敎吳長善,校理宋榮大·李羲鳳,副校理金喜洙,竝卽牌招,推移入直,何如?傳曰,允。
吏曹啓曰,奉朝賀金尙鉉回榜,定行於今月初九日云,白牌成給,何如?傳曰,允。
戶曹啓曰,卒判府事金有淵喪禮葬,更爲輸送,則以常時遺意,又不敢祗受云,何以爲之?敢稟。敎曰,遺意旣如此,葬需從優輸送。
兵曹啓曰,大嬪宮守直官房·守僕房·水工·軍士·雇立,別單書入之意,敢啓。傳曰,知道。
統理交涉通商事務衙門啓曰,進士白鳳洙,濟衆院主事加差下,令該曹口傳下批,何如?傳曰,允。
統理交涉通商事務衙門啓曰,幼學朴齊絅,博文局主事加差下,令該曹口傳下批,何如?傳曰,允。
義禁府照目粘連,中官吳泰煥矣本府議啓內,莫重標信,不能審愼,致此毁傷,難免應勘。以此照律,罪杖九十收贖,告身盡行追奪,徒二年半定配,私罪。啓有難參恕,不無斟量,特爲放送爲良如敎。
判府事金炳始箚曰,伏以臣有懇必陳,輒蒙恩諒,軫臣情病,縱銜戴於洪造,論臣罪戾,實滋悚於瀆擾。憑恃隆眷,徒事丐免,宜所不敢,而竊以嘗藥之任,尤係愼重,莫謹乎保護,久闕於起居,分義都壞,跼蹐靡措。第臣病狀,日益頹唐,貞痼罔醫,乖祟伺隙,襍出疊見,未可名言。最苦眩癖之症,與百邪俱謀,隨發隨作,方其危劇,浸沒省覺,比又添肆,床玆委頓,非眞無望其時日蘇完,將恐不得以夫吾矣,烏可一向虛縻而愈瘝也哉?玆敢控實,冒煩崇聽。伏乞聖慈,特垂矜恤,將臣所帶藥院之銜,亟賜鐫改,俾幸公私焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官,傳諭。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來十一日,朝參日次矣,敢稟。傳曰,傳。
又啓曰,新除授同副承旨金貞圭,卽爲牌招,何如?傳曰,允。
傳曰,政官牌招開政。
傳曰,奉朝賀金尙鉉,小科回榜云,聞甚稀貴。其孫,勿拘年紀,今日政初仕擬入,以示優老之意。
傳曰,回榜人金尙鉉,曾經賓客,宜有示意,特爲賜樂。
傳曰,呈告禮曹判書·同敦寧·兵曹參判·同成均許遞,今日政差出。
傳曰,在外與有實故玉堂許遞,今日政差出。
傳曰,京兆堂上竝許遞,今日政差出。
傳曰,加里浦僉使李敏錫,內禁將除授。
傳曰,公事不審之中官李存謙,從重推考。
弘文館啓曰,上番闕直,事甚未安。副應敎南濟元在外,副校理兪鎭弼,副修撰尹內閣進,修撰一員未差,應敎吳長善,校理宋榮大·李羲鳳,副校理金喜洙有身病,副修撰李勝宇,卽爲牌招,姑陞入直,何如?傳曰,允。
吏曹啓曰,童蒙敎官金永琦,北部都事李敎承,東學敎授金甲洙,俱以身病,呈狀乞遞,竝改差,何如?傳曰,允。
有政。吏批,判書鄭基會,參判金完秀牌招不進,參議金學洙進,承旨缺。吏批啓曰,判書鄭基會,參判金完秀,竝牌招不進,小臣獨政未安,何以爲之?敢稟。傳曰,只出緊任。以李瑞永爲副應敎,柳南植爲副校理,趙性德爲修撰,趙康夏爲禮曹判書,尹榮信爲判尹,林正潤爲同敦寧,李永爲兵曹參判,金泰郁爲左尹,元禹常爲右尹,李根命爲同成均,張伯·睦允三·洪槿爲敦寧都正,李容中·成緯永·李承瑚爲監察,金春洙爲童蒙敎官,柳秉喆·朴熙德·金鍾遠爲禁府都事,閔丙觀爲北部都事,閔丙承爲戶曹參判,李源逸爲同經筵,南光熙爲東學敎授,洪祐昌爲知春秋,全州判官吳鎰泳,善山府使金稷鉉已上相換,贈吏議閔致大贈吏參例兼,工曹參判閔璟鎬考,崇仁殿參奉加設單崔夢現,副司果趙鳳淳·李淵在·安炳夏,前監役白樂采已上今加通政,朝官年八十,依法典加資,咸鏡監司李敦夏今加嘉義加資事,承傳。
兵曹啓曰,同知中樞府事金茂根·吳致箕,僉知中樞府事金商羽·沈宜駿,內禁衛將李鳳九,五衛將朴慶錫·蘇鎭壽·趙載星·金聖煥·李鍾豊·金獜完,忠翊衛將兪達源,昌德宮衛將朴志恒·睦相殷,訓鍊院判官朴暎銓,文臣兼宣傳官洪嘉裕·兪鎭弼,俱以病難供職,呈狀乞遞,內禁衛將閔寬顯,除授在外,過限未肅拜,竝改差,宣傳官元常,除授在外,過限未肅拜,係是加設窠,減下,何如?傳曰,允。
又啓曰,卽接守門將柳錫用不善奉公,千起峰過限未入仕云,竝汰去,何如?傳曰,允。
又啓曰,新除授南桃浦萬戶李在珪,母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。
兵批,判書閔應植進,參判李永未肅拜,參議鄭元和,參知趙鍾弼入直,承旨缺。兵批啓曰,釜山僉使,今當差出,而擬望之人乏少,同道營將竝擬,何如?傳曰,允。兵批啓曰,安東營將,今當差出,而擬望之人乏少,他道中軍竝擬,何如?傳曰,允。以李玄翼爲知事,李世永·申命羲爲同知,尹弘大·趙羲轍爲同訓鍊,李鍾晉爲兼訓鍊都正,宋淳億·金永敦爲僉知,吳有善爲內禁將,許鑽·金元根·金學善·申養善·朴齊植·崔始化·金炳亮爲五衛將,金天洙爲曹司五衛將,朴承輔爲忠翊將,任憲長爲忠壯將,徐榮淑·金鼎寅爲昌德將,尹秉憲爲訓鍊判官,權在允爲訓鍊主簿,金永迪·閔哲勳爲文兼,李元國·洪一源爲守門將,梁柱顯爲全羅兵使,李若坤爲黃海中軍,李秉翊爲平安兵虞候,朴起羽爲釜山僉使,李鍾祥爲加里浦僉使,李秉喜爲古今島僉使,李在珪爲鹿島萬戶,吳然鍾爲南桃浦萬戶,洪尙寬爲架山別將,東林別將單金鼎碩,訓鍊主簿加設單張容鎭,副司果崔秉律·李器潤·金泰逸。
再政,以李友魯爲訓鍊主簿,梁在萬爲宣傳官,李秉恒爲安東營將,同知單徐榮淑,僉知三單許瓚·金學善·申養善。
三政,以李正圭爲守門將,洪祐馨爲別營哨官,同知單金元根,加設單元禹常,僉知三單朴齊植·朴承輔·任憲長。
弘文館啓曰,上番闕直,事甚未安。副應敎一員,副校理一員未差,兪鎭弼內閣進,應敎吳長善,校理宋榮大·李羲鳳,竝卽牌招,推移入直,何如?傳曰,允。
電報總局啓曰,幼學金澈榮,委員差下,令該曹口傳下批,何如?傳曰,允。
機器局啓曰,司事鄭南植改差,代鄭台鎔差下,令該曹口傳下批,何如?傳曰,允。
戶曹啓曰,卒判府事金有淵喪,錢五百兩·木五同·布五同,從優輸送之意,敢啓。傳曰,知道。
親軍海防營啓曰,今此瑞蔥臺分所試取時入格,別單書入之意,敢啓。傳曰,知道。
親軍右營啓曰,今此瑞蔥臺分所試取時入格,別單書入之意,敢啓。傳曰,知道。
刑曹啓曰,右捕廳移來罪人梁宗奎,誘人作黨,行己乖悖,似此罪犯,不可尋常處之。罪人梁宗奎,全羅道興陽縣鹿島,限己身減死定配所,卽爲押送之意,敢啓。傳曰,知道。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,假注書尹弼殷有身病,勢難察任,今姑改差,何如?傳曰,允。
又啓曰,玉堂上下番俱空,事甚未安。應敎吳長善,校理宋榮大·李羲鳳有身病,副校理兪鎭弼,副修撰尹內閣進,修撰申炳休呈辭出去,副修撰李勝宇,新除授副應敎李瑞永,副校理柳南植,修撰趙性德,竝卽牌招,推移入直,何如?傳曰,允。
以江原監司鄭泰好狀啓,洪川縣居進士金三鉉,本以簪纓之族,恣行土豪之習,其子永㘾,託名負商,都會作梗,其罪狀令攸司稟處事,傳曰,渠以簪纓後裔,有此乖悖之擧,前勘未懲,舊習愈肆,其子之同惡相濟,亦極痛駭。似此蔑法之類,不可尋常置之,金三鉉,自本營捉囚嚴査,金永㘾,令秋曹逐條究覈以聞。
尹弼殷改差,代以邊東翼爲假注書。
吏曹口傳政事,機器局司事單鄭台鎔,電報局委員單金澈榮。
兵曹口傳政事,親軍別營騎士將三單李景漢·趙羲瑢·閔致驥。
親軍別營啓曰,本營騎士將李鼎宇·趙羲瑢·閔致驥,俱有身病,勢難察任,竝改差,何如?傳曰,允。
同副承旨金貞圭疏曰,云云。省疏具悉。疏辭,下該曹,稟處。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,同副承旨有闕之代,前望單子入之。
承旨前望單子入之,嚴柱漢落點。
傳曰,政官牌招開政。
傳曰,回榜人謝恩,當親受矣,該房知悉。
政院啓曰,日記修正,何等審愼,而癸未五月,甲申十月,乙酉九月·十月日記,有所漏落,致勤下詢,事未前有,萬萬駭然。當該注書,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,新除授同副承旨嚴柱漢,卽爲牌招,何如?傳曰,允。
傳曰,有實故玉堂許遞,今日政差出。
傳曰,在外同敦寧·敦寧都正許遞,今日政差出。
傳曰,藥房提調許遞,前望單子入之。
內醫提調前望單子入之,金昌熙落點。
以京居幼學金潤鉉原情,傳曰,苟如原情,宜其呼冤,而名以聽理之官,有此貪汚之習,亦極痛駭。其事實顚末,令道臣築底詳査以聞。
以忠淸道懷德居前郡守宋勉老原情,傳曰,繼絶存亡,理所當然,而人倫旣定,更何變通?依禮斜施行。
內務府啓曰,轉運之役,去益浩大,前僉使金宏臣,海關委員張在斗,竝轉運委員勿拘加差下,使之擧行,何如?傳曰,允。
弘文館啓曰,上番闕直,事甚未安。副校理兪鎭弼內閣進,應敎吳長善,副應敎李瑞永,校理宋榮大·李羲鳳,副校理柳南植,竝卽牌招,推移入直,何如?傳曰,允。
奎章閣啓曰,兼檢書官金冕圭,時帶典設別提,職務相妨,令該曹口傳閑司相換,何如?傳曰,允。
吏曹口傳政事,典設別提金冕圭,監察柳興弼已上相換事,承傳。
吏曹啓曰,北部都事閔丙觀,以其身病,呈狀乞遞,改差,何如?傳曰,允。
吏曹啓曰,雲山郡守鄭舜鎔,端川府使李根鎔相換下批,而端川府使鄭舜鎔,以前任雲山郡守,仍任事,命下矣。李根鎔之遞仍一款,臣曹不敢擅便,何以爲之?敢稟。傳曰,特爲仍任。
有政。吏批,判書鄭基會,參判金完秀牌招不進,參議金學洙進。吏批啓曰,判書鄭基會,參判金完秀牌招不進,小臣獨政未安,何以爲之?敢稟。傳曰,只出緊任。以趙吉夏爲校理,朴齊斌爲副修撰,丁大錫爲同敦寧,朴周陽爲同經筵,白樂采·尹孝植·金箕羲爲敦寧都正,李圭冕爲禁府都事,文秉初·裵忠祿·朴彝秉爲監察,金永五爲北部都事,故縣監申紈贈兵參例兼,同知申命羲考,雲山郡守鄭舜鎔特爲仍任事,承傳,副司果金宗範今加通政,朝官年八十,依法典加資,故學生李敬容贈吏參例兼,贈持平李箕模贈吏議,故參奉李悌源贈僕正,已上前同知李敎德三代。
兵批,判書閔應植,參判李永病,參議鄭元和進,參知趙鍾弼病,承旨缺。同知單,金炳亮,僉知二單金天洙·崔始化,副司果白樂采。
弘文館啓曰,上番闕直,事甚未安。副校理兪鎭弼內閣進,修撰申炳休呈辭在外,應敎吳長善,副應敎李瑞永,校理李羲鳳,副校理柳南植有身病,修撰趙性德,新除授副修撰朴齊斌,竝卽牌招,推移姑陞入直,校理趙吉夏,一體牌招察任,何如?傳曰,允。
親軍後營啓曰,本營哨官宋秉畯,與領官柳東根,以言語事,爭鬪於直所,以至駭悖之境,竝爲汰去,何如?傳曰,允。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,親軍別營騎士將三單韓成浩·李鐸應·金完秀,內禁將單李敏錫。
統理交涉通商事務衙門啓曰,今日未時,臣等與大法國使臣葛林德,將上年所證條約,互換之意,敢啓。傳曰,知道。
親軍別營啓曰,本營騎士將金完洙·李鐸應·韓成浩,俱在任所,上來尙遠,久曠可悶,竝改差,何如?傳曰,允。
刑曹啓曰,京居幼學金潤鉉擊永化門原情判付內,苟如原情,宜其呼冤,而名以聽理之官,有此貪汚之習,亦極痛駭,其事實顚末,令該道築底詳査以聞事,命下矣。謹依傳敎,發關分付於本道道臣,使之詳査馳啓之意,敢啓。傳曰,知道。
刑曹啓曰,洪川居金三鉉及其子永㘾,土豪作梗事,發關本道,金三鉉,自本營捉囚嚴査,金永㘾,使之捉上擧行之意,敢啓。傳曰,知道。
吏曹啓目粘連,觀此承政院同副承旨金貞圭上疏,則以爲,臣與左承旨趙臣熙,有內外從應避之嫌,亟遞臣職,以存公格亦爲白有臥乎所,相避之法,在下當遞,承政院同副承旨金貞圭,改差,何如?啓依允。
丁亥閏四月初九日午時,上御乾淸宮。回榜人謝恩親受入侍時,都承旨趙同熙,右承旨洪殷謨,左副承旨閔致憲,右副承旨尹吉求,假注書沈宜奎·邊東翼,記事官韓光洙·金敎憲,回榜人金尙鉉,以次進伏訖。上曰,史官分左右。上曰,奉朝賀進前。尙鉉進前。缺上命書傳敎曰,奉朝賀金尙鉉,小科回榜云,聞甚稀貴。其孫,勿拘年紀,今日政初仕擬入,以示優老之意。又傳曰,回榜人金尙鉉,曾經賓客,宜有示意,特爲賜樂。上命回榜人先退,又命退。諸臣以次退出。
上在景福宮。停常參·經筵。
藥房提調金昌熙,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
傳曰,今十三日,當御隆武堂,一內禁軍試射,兼行瑞蔥臺頒賞矣,該房知悉。
傳曰,一內禁軍試射兼行瑞蔥臺頒賞時,東宮侍座之節,依例磨鍊。
弘文館啓曰,上番闕直,事甚未安。校理趙吉夏,卽爲牌招入直,副修撰朴齊斌,一體牌招察任,何如?傳曰,允。
親軍別營啓曰,本營把摠閔泳完,身病猝重,勢難察任。改差,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,右承旨洪殷謨,今日不爲仕進,卽爲牌招,何如?傳曰,允。
又啓曰,右邊捕盜大將韓圭卨,以親軍左營使,選武軍官試射設行次,明日三仙坪出去矣。所佩命召及大將牌·傳令牌,何以爲之?敢稟。傳曰,仍佩往來。
傳曰,今十六日,當詣景祐宮展拜矣,該房知悉。東宮展拜,依例磨鍊,門路,以神武門·秋成門爲之。
傳曰,景祐宮展拜日,當陪奉大王大妃殿·王大妃殿進詣展拜,中宮殿·世子嬪宮展拜,同爲磨鍊。
傳曰,景祐宮展拜,各殿宮動駕·動輿,竝以衛內磨鍊。
傳曰,政官牌招開政。
傳曰,開城中軍金兊容,尙州營將朴勉東相換。
傳曰,長淵府使吳順泳,法聖僉使白樂均相換。
傳曰,在外同敦寧·敦寧都正竝許遞,今日政差出。
傳曰,同義禁許遞,今日政差出。
傳曰,直外工曹參議許遞,前望單子入之。
吏曹口傳政事,兼說書單李容善。
弘文館啓曰,上番闕直,事甚未安。校理趙吉夏有身病,副校理兪鎭弼內閣進,應敎吳長善,副應敎李瑞永,校理李羲鳳,副校理柳南植,竝卽牌招,推移入直,何如?傳曰,允。
弘文館啓曰,上番闕直,事甚未安。副校理兪鎭弼內閣進,修撰申炳休呈辭在外,應敎吳長善,副應敎李瑞永,校理趙吉夏·李羲鳳,副校理柳南植有身病,修撰趙性德,副修撰朴齊斌,竝卽牌招,推移姑陞入直,何如?傳曰,允。
吏曹啓曰,漣川縣監趙重世,以其身病,呈狀乞遞,罷黜,何如?傳曰,義興縣令朴齊文相換。
又啓曰,金浦郡守金宗源,親病沈重,萬無還官之望云,改差,何如?傳曰,竹山府使趙存億相換。
又啓曰,慈仁縣監趙熙斌,身病猝重,萬無還官之望云,罷黜,何如?傳曰,延豐縣監朴海聞相換。
又啓曰,漣川縣監趙重世,義興縣令朴齊文相換事,命下矣。漣川縣監趙重世,以前任長鬐縣監,方在解由未出中,義興縣令朴齊文,以前任陽智縣監·唐津縣監,方在解由未出中,何以爲之?敢稟。傳曰,勿拘。
又啓曰,北部都事金永五,以其身病,呈狀乞遞,改差,何如?傳曰,允。
又啓曰,金浦郡守金宗源,竹山府使趙存億相換事,命下矣。金浦郡守金宗源,以前任永平郡守,方在解由未出中,何以爲之?敢稟。傳曰,勿拘。
兵曹啓曰,再明日隆武堂親臨一內禁軍試射時,本營堂上·郞廳侍衛不可不備,而參知趙鍾弼,呈辭受由,不得進參,令政院稟旨變通,佐郞金鎭謨有身病,今姑改差,竝令該曹口傳差出,以爲進參,何如?傳曰,允。許遞。
有政。吏批,判書鄭基會,參判金完秀牌招不進,參議金學洙進,承旨缺。吏批啓曰,判書鄭基會,參判金完秀,竝牌招不進,小臣獨政未安,何以爲之?敢稟。傳曰,只出緊任。以閔璟鎬·趙載觀爲同義禁,沈相學爲同敦寧,宋憲燮爲禁府都事,尹相玉·洪秉常·史錫奎爲敦寧都正,金慶濟爲北部都事,崔振巘·鄭峻燮·鄭龍和爲監察,金浦郡守金宗源,竹山府使趙存億已上相換,漣川縣監趙重世,義興縣監朴齊文已上相換事,承傳,端川府使李根,特爲仍任事,承傳,慈仁縣監趙熙斌,延豐縣監朴海聞已上相換,長淵府使吳順泳,法聖僉使白樂均已上相換事,承傳,前兵使趙存禹·洪南周,左尹金泰郁,前兵使趙存斗·趙載觀·尹弘大已上今加嘉義,副護軍具奭祖·洪圭,前水使李斗鉉今加嘉善,前縣監柳寅衡今加通政,已上加資事,承傳,副司果姜興宗今加通政,朝官年八十,依法典加資。
兵曹啓曰,知中樞府事申命羲·李世永,內禁衛將吳有善,五衛將金元根·金學善·申養善·崔始化·金炳亮,昌德宮衛將徐榮淑·金鼎寅,守門將洪一源,俱以病難供職,呈狀乞遞,新除授全羅兵使梁柱顯,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,內禁衛將李敏錫,除授在外,上來無期云,改差,何如?傳曰,允。
兵批,判書閔應植進,參判李永內務府進,參議鄭元和入直,參知趙鍾弼受由,承旨缺。以李元會爲知事,李東熙·金信熙爲同知,李在頀·尹泳翰爲內禁將,孫亮默·方載厚·張永述·李龍根·崔丙奎爲五衛將,金章淳·全濟國爲昌德將,玄興宅爲守門將,李鍾觀爲全羅兵使,李道咸爲按撫中軍,同知單金鼎寅,僉知單李敏錫,五衛將加設單任鎬永,副司果全昌基·孫宜奎·崔埴·鄭龍脩。開城中軍金兊容,尙州營將朴勉東以上相換事,承傳。
內務府啓曰,卽見督鍊御史春川府使閔斗鎬狀啓,則兵丁創設之後,大同田稅三手先太四穀合七百九十三石內二百六十七石,已蒙許作而需用,每患不敷,餘在五百石,自乙酉以後所捧稅穀,亦爲永付許作,監營結還耗錢二萬兩,每年一分式取殖利條爲二萬兩內,只以一萬兩劃給矣。自今爲始,一分式加數取殖,則合爲四萬兩,親軍營火稅錢八百兩,沁營砲糧錢四百兩,淮陽所捧山戶錢一萬兩,竝永屬本府事,請令內務府稟處矣。兵丁旣已設始,則餼料亦宜措劃,所請諸條,竝特爲許施,而至若結還耗錢加殖一款,有難遽議,只以曾前所殖條二萬兩,付之該府,以補軍需,而外他不足之數,更加爛確,論理登聞事,分付,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,右副承旨尹吉求,今日不爲仕進,卽爲牌招,何如?傳曰,允。
傳曰,公事遲滯之中官吳泰煥,從重推考。
傳曰,景祐宮展拜日,當陪奉慈殿進詣展拜,中宮殿·世子嬪宮展拜,同爲磨鍊。
傳曰,公事不審之中官高廷翼,推考。
以朴浩植到配啓本,傳曰,放。
以秦楨益到配啓本,傳曰,放。
傳曰,在外工曹參議許遞,前望單子入之。
工曹參議前望單子入之,申泰寬落點。
弘文館啓曰,上番闕直,事甚未安。校理趙吉夏,卽爲牌招入直,何如?傳曰,允。
吏曹口傳政事,以任尙鎬爲兵曹參知,李龍鎰爲佐郞。
吏曹口傳政事,兵曹參議單任尙鎬,參知單鄭元和。
傳曰,明日出宮門路,以建善門爲之。
政院啓曰,玉堂上下番俱空,事甚未安。校理趙吉夏有身病,副校理兪鎭弼內閣進,修撰申炳休在外,副修撰李勝宇呈辭出去,應敎吳長善,副應敎李瑞永,校理李羲鳳,副校理柳南植,修撰趙性德,副修撰朴齊斌,竝卽牌招,推移入直,何如?傳曰,允。
禮曹啓曰,今此景祐宮展拜日,大王大妃殿出還宮時,殿下祗迎之節,當爲磨鍊矣。祗迎處所,以何處爲之乎?敢稟。傳曰,出宮時,景祐宮大門內爲之,還宮時,光化門內磨鍊。
禮曹啓曰,今此景祐宮展拜日,大殿·大王大妃殿·中宮殿出還宮時,王世子當有祗迎之節,祗迎處所,以何處爲之乎?敢稟。傳曰,出還宮祗迎置之。大王大妃殿·中宮殿出宮時祗迎,景祐宮大門內爲之,還宮時,光化門內磨鍊。
兵曹口傳政事,親軍別營把摠單韓昌履。
景慕宮啓曰,令金東敏,身病沈篤,再明日望祭,不得進參,令該曹口傳相換,以爲及時擧行,何如?傳曰,允。
吏曹口傳政事,景慕令金東敏,刑曹正郞洪肯厚已上相換事,承傳。
兵曹啓曰,明日隆武堂親臨,一內禁軍試射兼行瑞蔥臺頒賞時,入番禁軍等,別將當爲率領侍衛,而別將白南益,率出番禁軍,先入信地,不得擧行,以一番兼司僕將尹光軾,兼別將擧行,何如?傳曰。
上在景福宮。停常參·經筵。
還內後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。
政院啓曰,明日常參·經筵,取稟。傳曰,停。
又啓曰,兵曹郞廳來言,今日隆武堂親臨,一內禁軍試射,兼行瑞蔥臺頒賞時,別侍衛不可不備,而判書閔應植,先詣迎接信地,不得擧行云,何以爲之?敢稟。傳曰,次堂擧行。
傳曰,安東府使有闕之代,安岳郡守吳益泳除授,安岳郡守之代,伊川府使權膺善除授。
傳曰,左副承旨許遞,前望單子入之。
傳曰,副正字金東柱·李臣榮持平除授。
傳曰,副司果愼奎晠·洪祐禎校理除授,副正字宋彦會,副司果尹皥燮副校理除授,副司果韓白奎,軍資監正金基龍修撰除授。
傳曰,政官牌招開政。
政院啓曰,玉堂上下番俱空,事甚未安。應敎吳長善,副應敎李瑞永,校理李羲鳳,副校理柳南植,修撰趙性德,副修撰朴齊斌有身病,副校理兪鎭弼內閣進,修撰申炳休,副修撰李勝宇在外,校理趙吉夏,卽爲牌招入直,何如?傳曰,允。
又啓曰,吏曹判書鄭基會,參判金完秀,參議金學洙牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
傳曰,侍衛·陪衛與迎接軍兵,令各其營乾犒饋。
吏曹啓曰,伊川府使權膺善,安岳郡守除授事,命下矣。以前任安邊府使,方在解由未出中,何以爲之?敢稟。傳曰,勿拘。
吏曹,安東府使單吳益泳,安岳郡守單權膺善除授事,承傳。
兵曹啓曰,今日隆武堂親臨,一內禁軍試射時,佐郞李龍鎰在外,改差,其代,令該曹口傳差出,以爲進參,何如?傳曰,允。
刑曹啓曰,平安道三登縣定配罪人朴浩植,全羅道興陽縣定配罪人秦楨益到配狀本,放字書下矣。卽爲放送事,分付各該道臣之意,敢啓。傳曰,知道。
別兼春秋李石榮疏曰,伏以臣通籍未幾,濫被名掄,持靑綾而暴直,簪彤管而昵侍,榮已極矣,分已足矣,更有何些少覼縷,仰干崇聽也哉?第臣之情私,有萬萬不獲已者,冒悚悉暴於孝理之天,惟殿下垂察焉。臣父病淹六載,對食輒噎,動作靠人,雖天氣鬯和之時,閉戶昏涔,形容瘦瘠,語音凘鎖,風眩間發,手足不仁,扶之將之,惟臣在側,此時暫離,爲人子之所不敢者也。謹稽國朝故事,七十,一子歸養,八十,二子歸養,聖朝之美典也。今臣父七十已過,八十將近,顧臣情事,到此趣急,直廬之中,情更怯於問來,宵寐之間,夢常驚於發囈,職守之艮限,旣嚴且重,鄕外之徑行,有難頻煩,古人所云事君之日多,事親之日少,政謂臣今日之情也。伏地涕泣,敢效無隱之義。伏望聖上,憐臣矜臣,亟遞臣見帶別兼春秋之銜,特許長暇,俾專意看護,乃治臣唐突之罪焉。臣無任云云。省疏具悉。所請依施。
丁亥閏四月十三日辰時,上與王世子,詣景武臺·瑞蔥臺。試射入侍時,都承旨趙同熙,左承旨趙臣熙,右承旨洪殷謨,右副承旨尹吉求,同副承旨嚴柱漢,假注書缺,兼春秋缺,直提學閔泳煥·趙東冕,檢校直閣朴鳳彬·金文鉉·鄭夏源,直閣兪鎭弼,檢校待敎鄭寅昇·李完用,待敎趙東潤,以次侍立。時至,通禮跪啓請外辦。上具軍服,佩劍乘座馬出達善門。藥房提調金昌熙,副提調趙同熙進前奏曰,侵早勞動,聖體,若何?上曰,一樣矣。昌熙等又向睿前奏曰,勞動已多,睿體,若何?答曰,一樣矣。宣傳官跪稟鳴金二下,大吹打,由廣臨門,至神武門外,宣傳官跪稟鳴金三下,大吹打止,迎接營放砲,吹天鵝聲,點旗吶喊,共三吹,復大吹打。至景武臺下,宣傳官跪稟黃門旗义捍作門,復鳴金三下,大吹打。少間,又跪稟吹打止。兵曹判書閔應植,宣傳官先行參見禮訖。同熙奏曰,兵曹判書監試次,仍留壇上,何如?上可之。宣傳官參現後,武監以下分班叩頭。同熙稟升壇號令,放信砲三聲,鳴金二下,大吹打,牢子大唱三聲,大呼開門,揮退捍門旗手,又稟吹打止,先後廂壇上參現禮訖。同熙奏曰,諸將臣監試次,仍留壇上,何如?上可之。從事官以下壇下參現,放砲一聲,掌號留馬兵以下齊到作門外,下馬叩頭訖。宣傳官跪稟上馬號令,同熙跪稟宰樞執鼓,又跪稟矢手執鼓及擧子呼名訖。上入小次,少頃,命一內禁軍試射,瑞蔥臺頒賞訖。通禮跪啓禮畢,上降座。通禮跪啓請上馬,上乘馬,入神武門,命以已下標信解嚴,由建善門還內。諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,新除授左副承旨李愚冕,卽爲牌招,何如?傳曰,允。
又啓曰,玉堂上下番俱空,事甚未安。副修撰李勝宇呈辭在外,應敎吳長善,副應敎李瑞永,副修撰朴齊斌,新除授校理愼奎晠·洪祐禎,副校理宋彦會·尹皥燮,修撰韓白奎·金基龍,竝卽牌招,推移入直,何如?傳曰,允。
承旨前望單子入之,李愚冕落點。
吏曹,持平二單金東柱·李臣榮,校理二單愼奎晠·洪祐禎,副校理二單宋彦會·尹皥燮,修撰二單韓白奎·金基龍,已上除授事,承傳。
傳曰,禮房承旨馳詣宗廟·景慕宮,奉審摘奸以來。
傳曰,在外工曹參議許遞,今日政差出。
吏曹,直閣單兪鎭弼。
傳曰,在外敦寧都正許遞,今日政差出。
傳曰,出身尹定林,宣傳官加設單付。
奎章閣啓曰,明日卽觀文閣望奉審日次,臣進詣擧行之意,敢啓。傳曰,知道。
弘文館啓曰,校理愼奎晠,時在黃海道平山地,經筵入番事緊,請斯速乘馹上來事,下諭。答曰,許遞。
議政府啓曰,卽見機張儒生上言啓下者,備陳民邑難保之狀,仍以爲本縣大同稅米二千石,依東萊例,每石六兩式詳作劃付,限幾年上納,東萊運監捄弊米七十石,永爲革罷,軍丁,限幾年幾百名姑送完邑,逋還九千七百餘石,某樣區處事也。該縣素以濱海殘局,備經饑疫,民散土荒,勢所必至,岌嶪難支,極係憂念,如無朝家別般軫恤之澤,尤將邑不邑而民不民矣。不可以縣民之呼籲,遽爾裁斷,上項所陳諸條,令道臣講確便否,具意見斯速論啓,以爲稟處之地,何如?傳曰,允。
內務府啓曰,卽見慶尙監司李鎬俊狀啓,則本營兵額,今已畢抄,不可無營號,亦不可無將官,兵房一員,領官一員,哨官六人,自本營望報兵曹,啓下單付恐好,營號及將官啓下等節,請令內務府稟處矣。兵丁旣抄,技藝漸熟,營以親軍南營爲稱,將官,令該曹單付啓下,何如?傳曰,允。依西營例爲之,兵房,以邊禦以上擇擬。
典圜局啓曰,委員玄明運改差,同知李龍植差下,令該曹口傳下批,何如?傳曰,允。
統理交涉通商事務衙門啓曰,前監察金榮浩,博文局主事加差下,令該曹口傳下批,何如?傳曰,允。
吏曹啓曰,童蒙敎官金春洙,以其身病,呈狀乞遞,改差,何如?傳曰,允。
又啓曰,北部都事金慶濟,以其身病,呈狀乞遞,改差,何如?傳曰,允。
有政。吏批,判書鄭基會進,參判金完秀,參議金學洙牌招不進,承旨缺。以朴齊寬爲知經筵,李應辰爲知春秋,申檀·金綺秀爲同成均,尹命燮爲伊川府使,徐夔淳爲工曹參議,兪致益·尹明善·趙南軾爲分兵曹參知,李種弼·鄭履源·李起鍾·金裕行爲分承旨,鄭憲時·鄭光淵爲分兵曹參議,王濟肯爲右通禮,趙秉翊·姜友馨爲分兵曹正郞,柳冕鎬爲軍資正,尹相甫爲北部都事,丁奎會·趙民熙·南光熙爲分兵曹佐郞,金奎泳·李鍾元·安邦賢·申學模爲監察,金永甲爲童蒙敎官,吳俊泳·李源翼爲分內醫提調,李完用爲分弼善,金炳吉爲分司書,沈健澤爲禁府都事,金商厚·兪慶煥·申光國爲敦寧都正,前假監役安振玉,前都事黃遯欽已上今加通政,朝官年八十,依法典加資,前都正李相善今加嘉義,年七十五,侍從臣持平李臣榮父,直閣單兪鎭弼。
兵曹啓曰,同知中樞府事李東熙·金信熙,五衛將孫亮默·方載厚·李龍根·崔丙奎·張永述,昌德宮衛將金章淳·金齊國,俱以病難供職,呈狀乞遞,新除授全羅兵使李鍾觀,本生母年今爲八十歲,法不當遠離赴任之望,戶奴呈狀乞遞矣。梱帥之親,年七十五歲以上者,許遞其任,載在法典,竝改差,何如?傳曰,允。
兵曹啓曰,同知中樞府事李容悔,宣傳官具然相,五衛將李思奎·金溶集·金斗旭·尹相宣·潘冕洙·趙載宖·李濟榮,曹司五衛將金應淵,昌德宮衛將金興福·金明集,訓鍊院主簿李鍾彬,俱以病難供職,呈狀乞遞,改差,何如?傳曰,允。
兵批,判書閔應植進,參判李永內務府進,參議鄭元和病,參知任尙鎬入直,承旨缺。以徐毅淳·李鍾豊爲同知,梁柱顯爲同訓鍊,朴亨默·白健洙·李奎斌·徐成淳·裵貞漢爲五衛將,劉敬勳·金錫煥·盧壽一·張泓植·金弘植·金順基·禹應淳·辛琦錫爲分五衛將,金基一·洪英杓爲昌德將,金應漢·徐相鈺爲分衛率,安秉宅爲守門將,趙萬赫爲全羅兵使,同知單金章淳,僉知三單孫亮默·方載厚·張永述,副司果洪人植·鄭守永·崔成集,宣傳官加設單尹定林。
兵曹啓曰,今閏四月十三日大駕詣景祐宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步,以幾番幾哨磨鍊,餘軍留營,何以爲之乎?敢稟。傳曰,海營兵丁三哨·步軍二哨·騎士一番,海防使率領爲先廂,左營兵丁三哨·別營步軍一哨·騎士一番,左營使率領爲後廂,禁軍三番隨駕,前營兵房率該營兵丁一哨,右營兵房率該營兵丁二哨,後營兵房率該營兵丁一哨,別營使率該營步軍二哨,騎士二番留陣,先後廂中央及留陣,竝兩傍排立,餘軍留營置之。
又啓曰,今閏四月十六日大王大妃殿詣景祐宮展拜時動駕,以衛內磨鍊事,命下矣。侍衛軍兵,當爲磨鍊,而謹考謄錄,則分兵曹堂上·郞廳各二員,五衛將二員侍衛矣。今亦依此磨鍊,禁軍及前後牌軍兵,在前衛內磨鍊時,連以隨駕,禁軍及前後廂軍兵仍用矣,今番則何以爲之乎?敢稟。傳曰,禁軍及前後牌軍兵,竝置之。
又啓曰,今閏四月十六日中宮殿詣景祐宮展拜時動駕,以衛內磨鍊事,命下矣。侍衛軍兵,當爲磨鍊,而謹考謄錄,則分兵曹堂上·郞廳各二員,五衛將二員侍衛矣。今亦依此磨鍊,禁軍及前後牌軍兵,在前衛內磨鍊時,連以隨駕,禁軍及前後廂軍兵仍用矣,今番則何以爲之乎?敢稟。傳曰,禁軍及前後牌軍兵,竝置之。
又啓曰,今閏四月十六日大王大妃殿·中宮殿·世子嬪宮詣景祐宮展拜時,宮內及大門外設布帳,令別營次知擧行,何如?傳曰,允。
又啓曰,今閏四月十六日王世子詣景祐宮展拜時動輿,以衛內磨鍊事,命下矣。陪衛軍兵,當爲磨鍊,而謹考謄錄,則陪衛依前例磨鍊,禁軍及前後牌軍兵,在前衛內磨鍊時,連以隨駕,禁軍及先後廂軍兵仍用矣,今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又啓曰,今閏四月十六日嬪宮詣景祐宮展拜時動輿,以衛內磨鍊事,命下矣。陪衛軍兵,當爲磨鍊,而謹考謄錄,則分翊衛二員,分兵曹堂上·郞廳各一員,五衛將二員陪衛矣。今亦依此磨鍊,禁軍及前後射隊軍兵,在前衛內磨鍊時,連以隨駕,禁軍及前後廂軍兵仍用矣,今番則何以爲之乎?敢稟。傳曰,禁軍及前後射隊軍兵,竝置之。
兵曹啓曰,再明日動駕時,本曹郞廳侍衛,不可不備,而新除授佐郞鄭道淳在外,改差,其代,令該曹口傳差出,以爲進參,何如?傳曰,允。
親軍海防營啓曰,謹依下敎,乾犒饋分給之意,敢啓。傳曰,知道。
親軍別營啓曰,謹依下敎,侍衛·陪衛將校軍兵等處,乾犒饋分給之意,敢啓。傳曰,知道。
親軍右營啓曰,謹依下敎,侍衛與陪衛將校·軍兵等處,乾犒饋分給之意,敢啓。傳曰,知道。
親軍海防營啓曰,本營軍司馬金甲洙,以其身病,勢難察任,今姑改差,何如?傳曰,允。
親軍別營啓曰,本營兵房尹弘大,身病甚重,勢難察任,今姑改差,何如?傳曰,允。
義禁府啓曰,十六日動駕時,大駕各差備都事,大王大妃殿·中宮殿左右考喧都事·王世子各差備都事,當以二十員磨鍊,而本府都事十員內,都事李世卿·宋圭晉奉命在外,新除授都事宋憲燮未肅拜,無以推移。奉命都事,令該曹口傳相換,未肅拜都事之代與假都事十員,亦令該曹口傳差出,以爲分排擧行,何如?傳曰,允。
上在景福宮。停常參·經筵。
藥房提調金昌熙,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日動駕相値,視事·頉稟之意,敢啓。傳曰,知道。
又啓曰,明日景祐宮展拜時,分承旨當爲備員,而分承旨金裕行在外,何以爲之?敢稟。傳曰,許遞,令該曹口傳差出。
又啓曰,明日大駕詣景祐宮入齋室後,王大妃殿問安,何承旨進去乎?敢稟。傳曰,同副承旨進去。
以宋鍾億·趙寧九爲分假注書。
吏曹口傳政事,以金昇圭爲分承旨。
吏曹口傳政事,以車有聲爲兵曹佐郞。
政院啓曰,卽者兵曹郞廳來言,明日動駕時,別侍衛不可不備,而判書閔應植,以賓客進參,不得擧行云,何以爲之?敢稟。傳曰,次堂擧行。
傳曰,吏曹判書有闕之代,前望單子入之。
吏曹判書前望單子入之,李秉文落點。
傳曰,明日出宮門路,以思政門爲之。
以司謁口傳下敎曰,眞殿正殿以下雨漏,除草前後,靑木帳·蘆簾,間間破傷,前後退蘆簟破傷,敬寧門靑木帳破傷,卽爲修改事,分付該曹。
以司謁口傳下敎曰,自今爲始,景祐宮動駕御路,以新作路永爲定式。
奎章閣啓曰,景慕宮望廟樓今望奉審,無頉之意,敢啓。傳曰,知道。
統理交涉通商事務衙門啓曰,前監役金榮浩,博文局主事加差下,令該曹口傳下批,何如?傳曰,允。
吏曹口傳政事,禁府都事李世卿,機器局司事金華埴已上相換事,承傳。
吏曹口傳政事,博文局主事單金榮浩,典圜局委員單李龍植。
兵曹口傳政事,親軍別營挾摠單柳鳳秀,別營兵房單洪圭,後營領官單李豊來,訓鍊副正加設單權用國,主簿加設單李裕寅,部將加設單閔興植。
禮曹啓曰,今閏四月十六日大王大妃殿·中宮殿·世子嬪宮詣景祐宮展拜儀注,直爲書入各殿宮之意,敢啓。傳曰,知道。
戶曹啓曰,眞殿正殿修改吉日,令日官推擇,則今二十七日巽時爲吉云,以此日擧行之意,敢啓。傳曰,知道。
兵曹啓曰,明日動駕時,本曹堂上侍衛,不可不備,而參判李永內務〈府〉進,不得進參,令政院稟旨變通,仍令該曹口傳差出,待下批牌招,何如?傳曰,允。許遞。
親軍海防營啓曰,本營兵房趙載觀,以其身病,勢難察任,改差,何如?傳曰,允。
親軍別營啓曰,今番瑞蔥臺試取時,本營牢子中登科者爲二十二名,巡令手中登科者爲十四名,燈籠軍中登科者爲五名,挾輦軍中登科者爲六名,挾輿軍中登科者爲五名,而一色中五卒登科,該次知將校加資,曾有已例矣。牢子次知執事資憲張羲泰,巡令守次知執事正憲禹昌駿,燈籠軍次知執事出身崔善基,當照例加資,而事係恩典,不敢擅便,令該曹考例,稟處,何如?傳曰,允。
親軍右營啓曰,今番瑞蔥臺分所試取時,本營牢子中登科者八名,巡令手中登科者爲六名,左哨軍中登科者爲五名,而一哨中五卒登科,該將領請賞,曾有已例矣。哨官趙載明,牢子次知執事出身朴喜泓,當照例加資,而事係恩典,不敢擅便,令該曹考例,稟處,何如?傳曰,允。
兵曹啓曰,一內禁軍試放時入格,別單書入之意,敢啓。傳曰,知道。
親軍別營啓曰,本營哨官文德夏,受由下鄕,經歲不還,李豊來,初不受由,無難下鄕,竝汰去之意,敢啓。傳曰,知道。
親軍後營啓曰,本營哨官宋秉畯汰去,代哨官趙慶相陞差,何如?傳曰,允。
吏曹啓目,前校理洪鍾燦名字,改以鍾檍,副護軍鄭基永名字,改以基玉,前監役崔致淳名字,改以一淳,崔宗岳名字,改以熙復,出身沈相洛名字,改以相珣事爲等如告狀,依例令藝文館給帖,何如?啓依允。
吏曹判書鄭基會疏曰,云云。答曰,省疏具悉。所請依施。
上在景福宮。停常參·經筵。
大殿·王世子詣景祐宮入小次後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。祗迎入齋室後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。大王大妃殿·中宮殿入齋室後,藥房·內務府·內閣·政院·玉堂·銓郞口傳問安。答曰,知道。世子嬪宮入齋室後,藥房·內務府·內閣·政院·玉堂·銓郞·春桂坊口傳問安。答曰,知道。王大妃殿,遣承旨口傳問安。答曰,知道。大殿·王世子還詣光化門內入小次後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。祗迎還內後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。大王大妃殿·中宮殿還宮後,藥房·內務府·內閣·政院·玉堂·銓郞口傳問安。答曰,知道。世子嬪宮還宮後,藥房·內務府·內閣·政院·玉堂·銓郞·春桂坊口傳問安。答曰,知道。
政院啓曰,明日常參·經筵,取稟。傳曰,停。
又啓曰,臣以王大妃殿問安進去,下直之意,敢啓。傳曰,知道。
吏曹口傳政事,以沈相學爲兵曹參判。
兵曹口傳政事,親軍海防營軍司馬單金裕成,大護軍鄭基會。
傳曰,侍衛·陪衛與排立軍兵,令各其營乾犒饋。
兵曹啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
親軍右營啓曰,本營哨官趙載明加資,代金命燮差下,何如?傳曰,允。
丁亥閏四月十六日午時,大駕與王世子詣景祐宮展拜。大王大妃殿·中宮殿·世子嬪宮衛內擧動入侍時,都承旨趙同熙,左承旨趙臣熙,右承旨洪殷謨,左副承旨李愚冕,右副承旨尹吉求,同副承旨嚴柱漢,分承旨鄭履源·李起鍾,假注書缺,別兼春秋尹彦植·李貞稙·李茂魯·閔宗植·金永迪·趙衡夏·閔泳敦·韓光洙·金敎獻,檢校提學金永壽,檢校直提學尹用求,檢校直閣朴鳳彬·金文鉉·鄭夏源·金世基·尹,直閣兪鎭弼,檢校待敎鄭寅昇·李完用·李埈鎔,校理尹嘷燮,修撰金基龍,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調金昌熙,副提調趙同熙進前奏曰,侵早勞動,聖體,若何?上曰,一樣矣。昌熙等又進睿前奏曰,勞動已多,睿體,若何?答曰,一樣矣。詣勤政殿庭。通禮跪啓請降輿乘輦。上降輿乘輦進發,由勤政門·興禮門·光化門·西十字閣隅·迎秋門前路·錫恩橋·新作路·慈壽橋,詣景祐宮大門外。通禮跪啓請降輿乘輦。上降輿乘輦,詣祗迎所入幕次,小頃,祗迎大王大妃殿入齋室。展拜時至,通禮跪啓請出次,上改具冕服,仍步詣西神門內。通禮導上入就版位,贊儀唱鞠躬再拜·興·平身,上行再拜禮,陞詣廟內奉審訖,大王大妃殿·中宮殿·世子嬪宮,萬慶殿庭進發入齋室。少頃,步詣版位行展拜禮訖。上仍詣誠一軒。通禮導上入就版位,贊儀唱鞠躬四拜·興·平身,上行四拜禮訖,各殿宮仍詣誠一軒展拜。還入齋室後,命書傳敎曰,永昭廟·文禧廟,遣都承旨,奉審以來。命書傳敎曰,和嬪廟,遣內侍,看審以來。命書傳敎曰,當該通禮官員,竝事過後,拿處。上還入齋室。通禮跪啓請出次,上改具翼善冠·衮龍袍,乘輿出宮門外。通禮跪啓請降輿乘輦。由慈壽橋·錫恩橋·迎秋門前路·西十字閣隅,入光化門內祗迎所,入幕次。少頃,祗迎大王大妃殿訖,乘輿由興禮門入勤政門,出標信解嚴,還內。諸臣以次退出。
上在景福宮。停常參·經筵。
自巳時至人定,灑雨下雨,測雨器水深七分。
政院啓曰,明日常參·經筵,取稟。傳曰,停。
傳曰,政官牌招開政。
傳曰,在外敦寧都正許遞,今日政差出。
傳曰,金吾堂上竝許遞,前望單子入之。
金吾堂上前望單子入之,判義禁沈履澤,知義禁鄭基會,同義禁金永穆·金綺秀落點。
傳曰,吏曹參議有闕之代,前望單子入之。
吏曹參議前望單子入之,金喆熙落點。
政院啓曰,新除授吏曹參議金喆熙,一體牌招,何如?傳曰,允。
注書趙秉健病,代以李日彦爲假注書。
傳曰,未肅拜吏曹參判許遞,前望單子入之。
吏曹參判前望單子入之,姜文馨落點。
政院啓曰,新除授吏曹參判姜文馨,一體牌招,何如?傳曰,允。
傳曰,當該閣臣,竝推考。
臺諫前望單子入之,大司憲李容直,大司諫趙鍾弼,執義趙秉翊,司諫南廷綺,掌令兪鎭奎·李義悳,獻納林永相,持平鄭㵙·朴齊斌,正言尹起元·趙鎭卨落點。
奎章閣啓曰,原任直閣姜,守宮蒙點,而謂有身病,趁不入來,出宮時祗迎闕參,至改蒙點之擧,事未前有,萬萬駭然。所當重勘,而本閣請推之外,無可施之罰,何以爲之?敢稟。傳曰,拿處。
政院啓曰,朝臣在外,申飭何等嚴截,而副護軍姜帶軍銜,無端下鄕,守宮閣臣蒙點之後,稱以身病,事甚駭然。依定式,竄配傳旨捧入之意,敢啓。傳曰,知道。
兵曹口傳政事,親軍別營別將單鄭愚植,右營哨官單金命燮,海防營兵房單梁柱顯。
吏曹啓曰,童蒙敎官金永甲,北部都事尹相甫,俱以身病,呈狀乞遞,竝改差,何如?傳曰,允。
有政。吏批,行判書李秉文,參議金喆熙牌招不進,參判姜文馨進,承旨缺。吏批啓曰,行判書李秉文,參議金喆熙,竝牌招不進,小臣獨政未安,何以爲之?敢稟。傳曰,仍爲之。以李相善爲同敦寧,趙康夏爲藝文提學,李炳敎爲同經筵,李在鳳·李致榮·柳誼爲敦寧都正,丁相燮爲北部都事,崔井奎·李鳳朝·金東有·柳來龍·尹範錫爲監察,宋秉甲爲童蒙敎官,朴炳坤爲禁府都事,具用喜爲奉常主簿,分承旨鄭履源·金昇圭·李起鍾·李種弼,分兵曹參議鄭光淵·鄭憲時,參知趙南軾·尹容善·兪致益,正郞趙秉翊·姜友馨,佐郞南光熙·趙民熙·丁奎會,分弼善李完用,分司書金炳吉已上減下,故學生申義默贈童敎,孝行卓異贈職事,承傳,贈同義禁沈能完贈兵判例兼,贈左承旨沈擇之贈兵參例兼,贈僕正沈錝贈左承旨,已上判尹沈宜豊三代。
兵批,判書閔應植,參判沈相學別侍衛進,參議任相鎬進,參知鄭元和病,承旨缺。同知單全齊國,僉知三單李在頀·李龍根·崔丙奎。
議政府啓曰,卽見忠淸監司閔泳商所報,則枚擧淸州牧使趙駿九牒呈以爲,本州素以鉅局,弊到極處,吏民流亡,指懲無處,至於甲申·乙酉兩年納之尙此愆滯,而此若仍循,則舊納將無出梢之日,民邑漸至難保之境。宣惠廳納甲申條大同米一千石,乙酉條大同米一千二百八石,鹿皮價米七十六石零,位米五十五石零,位太三百九十零,軍資監納未收太七百三十二石零,米七十七石零,親軍營納移劃米四百石,特許從時價代納爲辭矣。本州局鉅弊極,莫重公納,駸駸愆拖,究其實則由於流亡之無處可徵故也。此而荏苒捱度,將有尾大難掉之慮,而觀於報辭,邑勢罔措,推此可知矣。就其中甲申條大同米,年條稍遠,特爲許代,至若乙酉條各樣所納,不當一體擧論,置之,何如?傳曰,允。
親軍右營啓曰,謹依下敎,侍衛·陪衛將校軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛·陪衛與排立將校軍兵等處,乾犒饋分給之意,敢啓。傳曰,知道。
協辦內務府事閔泳煥疏曰,云云。答曰,省疏具悉。卿其勿辭,從便往來。
吏曹參議金學洙疏曰,云云。省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,親軍前營使閔泳煥掃墳事,京畿龍仁地,今方出去矣。所佩虎符及傳令牌,何以爲之,而將兵之任,不可一刻無摠察之人,何以爲之?敢稟。傳曰,仍佩往來,後營使兼察。
又啓曰,親軍前營使,後營使兼察事,命下矣。兼察親軍前營使鄭洛鎔,卽爲牌招,聽傳敎,何如?傳曰,允。
注書朴益東病,代以金載善爲假注書。
傳曰,都承旨·左副承旨竝許遞,前望單子入之。
承旨前望單子入之,金奎弘·閔泳駿落點。
政院啓曰,事變假注書金鎭衡有身病,勢難察任,今姑改差,何如?傳曰,允。
大司諫趙鍾弼,執義趙秉翊,司諫南廷綺,掌令李義悳,持平朴齊斌,獻納林永相,正言尹起元·趙鎭卨等啓曰。噫嘻,痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥戮之典。噫嘻,痛矣,賊裕之罪,可勝誅哉?辛酉一疏,包凶畜禍,暗售梟獍之腸,都人尹姞等句語,排布陰譎,曲突徙薪之援比,指意凶㦧,卽此一段,其沮戲大婚,背馳正宗大王之逆節,綻露無餘,渠以今日北面之臣,乘國運不幸之時而疑亂熒惑,潛圖不逞之計,是可忍也,吁,亦憯矣。亂臣賊子之干常犯紀,從古何限,豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍親權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典焉。噫嘻,痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極逆大憝,雖幸天討略行,王章少伸,尙何足快雪神人之憤也哉?鍾一則藉其文蔭,獲添祿仕,國家何負於渠,而梟心獍腸,與生俱生,幸西賊之有警,則曰當爲蜀漢分院兵助勢之策,湖南伯得差之願,無非劇逆之斷案,而乃與振采·友文·光友等,結爲血黨,五字八字之凶言,猶爲不足,而必以二字不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉纖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一一而二二而一者也。今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酌。卽此數段,已足爲訛賊之眞贓斷案,至於正月十三日,卽是窮宙亘宇所未有未聞之極逆情節,而無不參聞,無不參知,則罪之誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山而肆發憯悖之說,視奇貨於北謫而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,畢而不可誅止其身,失之太輕。〈請〉謀反大逆不道知情不告罪人榮瑾,亟施孥戮之典。噫嘻,痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二二而一也。旣承款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯容之,謂不足深誅而貸之,付之猶輕,不施極律,則伏莽之戎,燎原之漸,豈不大可懼哉,大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖蟣蝨之賤,旣托仕籍,則不可但以遐士蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得而誅之者,此曷故焉?若無平日綢繆於逆順·凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛慝,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,蓋不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻,痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之命,其脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁,亦痛惋。潛懷賣國之凶圖,倡出無根之妖言,煽動一世,眩惑衆聽,究厥情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾綠林?禍將滔天,有浮洪水猛獸。何幸太陽中天,奸狀莫逃,快伸三尺之章,遄伏肆巿之典,神人之憤,庶可少洩,而此賊魁不可只誅其身而止。請謀反不道罪人鍾三·鳳周,竝施孥戮之典焉。噫嘻,痛矣,演承·洛承之罪,可勝誅哉?所謂邪蘖醜類,種下生種,斁倫敗常,人不爲人,根深窩成,蔓延蒂固,貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣,苟有一分彝性,宜思百倍報效,而乃反糾合邪徒,看作奇貨。凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝。鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇盤而蚓結。至於洋醜之敬一,乃是邪學之巨魁也,渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加慇懃,輸送魚脯,饋遺從又絡繹,甘心設法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀?倡妖言而造妖書,意專在於眩惑,慫慂乃兄,膽滋奸黠之萌,聯絡同黨,打成逋逃之藪。蓋此指劃排布,最爲至憯絶慝,其在綢糾和應,皆歸千罪萬惡,國人之曰可殺,猶屬緩聲,王法之所必誅,不宜少掩,究厥情節,其兄其弟,卽一而二二而一也。近日邪說之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸。何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典焉。噫嘻,痛矣,鞫廳罪人晚植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晚植等諸罪人,陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,鹿島減死定配罪人魚致元,蛇島減死定配罪人鄭在永,蝟島減死定配罪人鄭弘哲,呂島減死定配罪人崔鳳儀,馬島減死定配罪人朴士元,古今島減死定配罪人張景老,快施邦憲,以重獄體,俾伸輿論焉。噫嘻,痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾合而醞釀禍根,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天討孔昭,乾斷赫然,帳殿親問之下,端緖畢露,奸狀莫逃,快伸三尺之章,遄伏肆巿之典,神人之憤,庶可少洩,而似此君讐國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤爲狡惡,與汝江一而二二而一也。德山凶犯時,隨往同參,卽渠萬戮之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典。噫嘻,痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無遺育易種者審矣。岐鉉則逋逃之主,而弼濟之奇貨也,玉鉉〈則〉奸凶之魁,而弼濟之根窩也。憑藉讖緯,煽動人心者弼濟,而岐賊實爲主張,醞釀禍機,嘯聚徒黨者弼濟,而玉賊實爲謀主。萑盜之警,屢發於郡邑,莽戎之變,潛伏於嶺南,一境從而騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作蘖者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例施之焉。噫嘻,痛矣,亘萬古環六合所未聞所未見之極逆大憝,豈有如今番鞫獄諸罪人乎?應龍·潤根,俱以蟣蝨之跡,素蓄梟獍之腸,欺人騙財,一生所業何事?貪利忘義,萬死不顧其身,觀燈之詩誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍而受頤指於潤根,寫之者潤根而得手法於應龍,兩箇凶種,打成一塊,前後唱和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,快伸三尺之章,竝伏肆巿之律,神人之憤,庶可少洩,而似此君讐國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,亦凶徒同惡相濟者也。揆以王章,不可島配而止,亟施邦憲,以重獄體焉。噫嘻,痛矣,亂臣賊子,從古何限,而至於今日鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇蟠蚓結,鵂鳴狼逐,或有主謀者,或有合勢者,心腸貫一,情跡無貳,端緖幾露,鞫覈未竟,酌處之命遽下,憺然失圖,不勝憂慨。請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快重邦憲,以重獄體焉。噫嘻,痛矣,今番鞫獄諸罪人,卽振古以來所未有之極凶絶悖者也。哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,奰慝之情,便成技癢,嘯聚匪類,甘作窩主,信惑雜術,釀成禍機,李觀一之邀致密室,無事不議,朴景良之附耳細語,有言皆從,海舶打壘,反思用術而驚動,火藥暗投,竟售思亂而樂禍,凶節盡露,斷案已成。東根,以蟣蝨之賤,常蓄虺蜮之性,伴觀一而同合,踪跡甚祕,招景良而分酌,腸肚相連,假托月夜之赴飮,自底火塊之撲面,無非哲均之所指使,其凶謀祕計,與哲均一而二二而一也。至於善敎,性本凶戾,跡又詭譎,出沒京鄕,爲哲均押客,締結術數,爲觀一之薦主,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典。噫嘻,痛矣,亂臣賊子,從古何限,而豈有如今番鞫獄諸罪人之窮凶絶悖者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晚爲義子,以之奔走而使役,爲氣脈之先占,乃敢自誇相術而自負,潛圖不軌,僞作宮奴而掌庫,已極設心之巧,辦備戎器而私庤,欲待時而動,求埋神戈而二字缺莫非出於妖慝,爲計至憯,凶圖莫掩,逆節畢露,此亘萬古所未有之極逆大憝。何幸天道孔昭,罪人斯得,似此凶逆之賊,不可孥戮而止,苟有加於此之律,則何不施於此賊乎?啓豊,賦性凶悖,行己憯慝,狡如秉淵而結爲腹心之交,凶如導賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,與秉淵一而二二而一也,豈可只誅其身而止?李英俊,渠之姓名,亦出賊招,而以其染疾,雖不得刑訊,一不盤覈,施以島配,亦有乖於鞫體。請謀反大逆不道罪人秉淵,亟施适·雲之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。噫嘻,痛矣,赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈絡,至窮絶慝,窮天地亘萬古之所未有極逆大憝也。向因傳敎下者,三罪人,令本道用律,雖由於我殿下慮深張大事從權宜之聖德,而其體至嚴,其法至重,則此獄之究竟不可張大,慮深權宜而行者明矣。今此道啓,用辟巨魁,且殲諸罪人,窮凶餘罪,何可孥戮而止,破瀦而斷乎?請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。噫嘻,痛矣,亂臣賊子,從古何限,而豈有如今番在鶴之窮凶極惡者乎?渠本蟣蝨之類,濟以梟獍之性,冒禁投匭,自托闕衛之名,肆然下筆,暗售怨懟之心,情節自歸憯慝,援用罔非悖戾,烈焰急一字缺唱爲齊獄禁咻之嚆矢,溫批恩綸,反擬衛君·宋帝之覆一字缺,敢曰不能之句,逆腸已露,又爲無容之說,凶肚莫掩,喜事樂禍,犯分干紀,亘萬古所未有之凶蘖也,擧一世所共誅之大憝也。魑魅莫逃,庶幾邦憲未墜,輿情少洩,似此凶逆,不可只誅其身而止。請犯上不道罪人在鶴,亟施孥戮之典焉。噫嘻,痛矣,亂臣賊子,從古何限,而豈有如今番鞫獄諸罪人之窮天地亘宇宙極逆大憝乎?言之膽掉,思之骨靑。驥泳·鼎鎬·哲九,俱以梟獍,素蓄虺蜮之計,平日包藏,無非失志而怨國,積年醞釀,盡是稱兵而招亂。假托斥倭之名,敢售不軌之圖,會內室募人外道,龍虎兵之爲備,耀金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後應,無異鵂鳴而梟應。諸賊之至凶絶悖,一串貫來,厥罪惟均,而情跡難掩,端緖畢露,雖幸天討略行,王章少伸,尙何足快雪神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已行之律,以正邦憲焉。噫嘻,痛矣,達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,彼諸賊,素以陰險梟獍之性,俱蓄狡譎虺蜮之心,與驥·鼎而同謀,甘作爪牙,會鍾街而合隊,自許頭領,給錢募軍,假托約日而伐倭,造燈爲號,計將乘夜而犯闕,傳都錄而遵約,做謀極惡,陷沁營向京,其說至凶,內堂會議,混是不軌之黨,衆招同惡,無非莫掩之跡。究厥心腸,論其罪惡,則與驥·鼎·哲三賊,無處不議,無謀不參,明若貫串而環連,互相蛇蟠而蚓結。今此五賊之罪,浮於三賊,而乃反以三賊之次律施之者,其非失刑之大者乎?輿情憤爵,國論沸騰。請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。噫嘻,痛矣,今番鞫獄諸罪人,卽振古以來未有之至凶絶悖者也。中鎬·然應·建爕·哲鎬·彙靖,俱以鬼蜮之類,素蓄梟獍之性,綢繆締結,外雖托於伐倭,醞釀排布,內實售於犯闕,擬稱左廂之號,陰謀畢露於造符,自詡六士之術,凶計莫憯於將斧,事貴神速,或恐携貳之端,假托偵探,反造凶逆之計,都錄執事設始,便同主張,片雲誕術誑惑,自是伎倆。究厥心腸,論其罪惡,則與驥·鼎·哲三賊,三而五五而三也。今此五賊之只誅其身,不足以蔽其罔赦之罪。請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。噫嘻,痛矣,柳道奭·兪鎭應·魚用海之罪,可勝言哉?衆招同惡,形跡莫掩於捕案,招辭已出於鞫庭,究厥心腸,論其罪犯,不可以尋常置之也。若不到底窮覈,快施當律,則其可邦有常憲乎?鞫事未竟,寬典遽降,公議轉益沸鬱,王章易至墮損。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,以正典刑焉。噫嘻,痛矣,罪人李炳埴,素以陰險梟獍之性,同謀於徒黨,納招於鞫庭,萬戮猶輕,千剮難贖,邦刑未加,先致其身。然以若罔赦之罪,亦不可以處之尋常,輿情憤鬱,國論沸騰。請物故罪人李炳埴,施以孥戮之典。噫嘻,痛矣,世級漸降,人心日渝,千奇萬怪,群生疊出,而豈有如源進者乎?渠以簪纓之列,宜守謹飭之操,奈其賦性祕譎,行己閃忽,喜事之習,自來伎倆,樂禍之心,便成能事,妄肆樞機,殆同狂夫之不擇發,誹訕朝廷,專出小人無忌憚,是豈臣分之所敢爲哉?抑亦淵鑑之所幽燭,特施惟輕之典,雖出包容之典,其罰不蔽辜,何所畏而知懼?噫,莫嚴者王章,莫遏者輿論也。此若不嚴加處分,國綱將無以振肅,民志亦無以底定。聖鑑悉燭,王章少伸,乃施以賜死之典,猶未洩輿情之憤,臣等玆敢相率洊瀆。請罪人源進支屬,亟施散配,以正邦憲焉。噫嘻,痛矣,應準·會正之罪,可勝誅哉?渠輩俱以世族簪纓,位著崇顯,其所敬畏,尤倍餘人,而至於撰咨儀禮,不敬無畏之罪,掀露無餘矣。嗚呼,六月之變,亘萬古所未有,擧一世所共憤,而撰咨之文,有曰劫害相臣,仍犯王宮,旣曰犯王宮,終曰宗社生靈之福。當此天地飜覆,日月晦塞之時,措辭間全無至慟底意,罔極中,乃反以禍爲福,斁倫悖常,胡至此極?是可忍也,孰不可忍也?且以儀禮言之,衣襨從權之擧,何等大變禮,而全不審愼,只以數次疏啓,有若尋常塞責者然,遽爾磨鍊頒布,使中外縞素,雖臣民慟慨,苟有人理臣分,寧或若是?思之及此,孰不心寒而骨戰也?夫王章,如或未伸,則國綱由是漸頹,豈不大可懼哉?兩罪人之所犯,其端雖異,三尺之律莫掩,厥罪惟均,旣施以賜死之典,猶未雪憤惋之心。臣等不避煩瀆,以箚以啓,豈可已而不已者哉?關係旣重,處分惟輕。賜死罪人應準·會正支屬,竝施散配,以伸邦憲焉。噫嘻,痛矣,亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目莫掩,至憯且凶,胡至此極?俱是乘時樂禍,包藏陰圖,萬有一分彝性,豈其肆然萌心哉,是可忍也,敦不可忍也?今此賜死諸罪人支屬之處分,尙未承蒙,臣等不勝抑鬱,玆敢相率洊瀆。請賜死諸罪人顯德·采夏·載晚·秉昌·宇熙支屬,竝施散配,亟降明命,以伸王章焉。噫嘻,痛矣,亂臣賊子,人人得而誅之,春秋之大義也,大夫國人,皆曰殺之則殺之,鄒傳攸載。今於白樂寬之罪,必以誅之而殺之者,以其窮天之極惡,極地之至凶,莫遏擧一世憤惋,不忍少須臾容貸也。渠本蟣蝨之踪,兼以梟獍之性,久抱禍心,敢投凶疏,字字是不道不敬,句句是無嚴無畏,至於言必稱下四字,且自乃今知至民從之節,詬天之猶不定而罵日焉,犯分之無所忌而誣上焉,有非在我朝鮮地。爲殿下臣者,所敢生於心出於口,若是之悖也,此已萬戮之有餘罪,而又有所駭痛者,以殿下流竄之人,反謂之忠公,顯有黨同之跡,以今日朝廷之諸臣,竝擬之四凶,欲售網打之計。若其脫獄,雖不足深責於渠,而當日軍變,亘萬古所無,爲此軍之所脫者,必此軍之欲生者,此可以見賊情相連,烏得免亂黨之同律歟?厥罪罄竹而同書,其辟伏斧而無惜,若以島籬薄施,則豈可關石莫掩乎?斷案已具,輿情轉沸。請濟州牧圍籬安置罪人白樂寬,亟令王府,設鞫得情,快正典刑焉。噫嘻,痛矣,反國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成,藉家勢而早登仙籍,受國恩而或通禁臠,始若猢孫街戲,持身酣媟,遂畜狼子野心,出言背誕,及夫游歷日東,自謂遍觀天下,神魂迷蕩,視家邦如弊屣,行跡詭祕,認寇敵若同室,輸異類以肝膽,梟鳴鵂應,締凶徒爲心腹,蛇盤蚓結,竟以賣國之習,乃作射天之擧,假托衛扈而半夜招寇,脅遷乘輿而幾日恣凶,襟紳環門而頓足,覲路塞矣,兵刃充庭而蹀血,良人殲矣。自除官爵,太阿倒在渠手,公肆猖獗,宗社幾危一髮,援師整隊而入,猶敢槍砲迎格,羽蹕間路而出,還復聲力阻搪。凡此戎首禍魁,雖食肉寢皮,不足而雪神人之憤,而一英植之當場剮戮,猶歎三尺之未伸,四凶賊之越海隱遁,尤貽一國之所恥。然則徑斃者之不卽追戮,只是孥籍,已是枉法,在逃者之久未逮捕而尙保支屬,大爲失刑,而點乭,爲玉賊之爪牙,允相,連範賊之腸肚,郵局之宴,氷洞之火,寅鍾之約,皆其主張而已爲掀露,則直是大慝之鷹犬,凶窩之鬼蜮。弘植則旣同玉均泛海之舟,又引載弼犯宮之燈,粧撰雖巧,情跡莫掩。載昌則以弼賊之同氣,與孝·玉之黨惡,雖生髮之未燥,亦凶謀之悉參。興宗則通心肝於亂魁,作耳目於賊藪,變亂之釀起郵司,逋逃之指向仁川,已發就鞫之招,焉逭黨逆之律?興喆則托醫名而締結異國,包禍心而趨附賤臣,奸細之態,奰慝之跡,旣十手之所指,豈寸舌之可掉?英植則醞釀之謀,慣聞諸生徒聚議,驗黠之性,自詡小錦陵佩號,爲凶鍾而執盃相酬,遇逆孝而摻袖共問,凡此同惡相濟,非但知情不告。至若昌模,則素以靺韋之蘖,相從潑皮之徒,無職入闕,少無忌憚,仗劍立陛,顯有包藏,奉均·喜貞卽其前矛,重模·昌奎亦是窩,而鞫訊未竟,鬼誅先加,常刑猶絀,輿情益激。噫,禹鼎之逃,終必照燭其形,魯觀之誅,先須殄滅無遺。典憲一或墮壞,國憂亶在湫攸,寧不大可懼哉?請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。噫嘻,痛矣,亂臣賊子,從古何限,而豈有如許今番鞫獄罪人永植之窮天地亘萬古極逆大憝者乎?言之膽掉,思之骨顫。渠以卒伍微賤之類,敢售軍撓醞釀之心,東別營之偸取軍器,其計絶憯,內人房之打破窓戶,無辭自服,四年逋命,久矣王章未伸,晷刻難貸,今乃罪人斯得,蓋其所犯凶逆,與春永一而二二而一也。與綢繆而和應,情跡莫掩,卒爛熳而同歸,首從何別?似此惡逆,不可但以孥戮而止,破瀦而斷矣。請謀反大逆不道罪人永植,亟施适·雲已施之律,以正邦憲焉。噫嘻,痛矣,亂臣賊子逆犯,從古何限,而豈有如今番諸鞫獄之至憯絶慝者乎?俱以蝝蝨至賤之類,梟鳴鵂應,敢售鬼蜮叵測之情,蛇蟠而蚓結,言之膽掉,思之骨顫。天地之所不容,神人之所共憤,而始因逃魚之漏網,久矣王章未伸,竟自飛蛾之撲燈,今焉罪人斯得。應浩之日館隨往,宮門把守,興龍之天字軍號,服色新備,啓完之訪師替番,聞兄行凶,昌基之托巡招類,蔑分希官,昌洙之邀兇福而謀於家,應逆孝而遇諸塗,聖郁之謀亂知機,興模之開和得時,若夫上祿之情跡,甘聽福模之指使,招徒赴會,聞變排立。凡此同惡,腸肚相連,論以當律,首脅奚分?大逆不道罪人景純,已施适·雲之律,而其餘諸罪人,不可但以誅身而止,減死而斷矣。典憲一或隳壞,國憂靡所止屆,寧不大可懼哉?請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,亟令王府,嚴鞫得情,快正典刑焉。噫嘻,痛矣,亂臣賊子,從古何限,而豈有如今番諸罪人窮凶絶悖者乎?申桓·鄭完默,以韎韋之類,將任梱帥,恩莫厚焉,吳友泳·韓鎭泰,以簪纓之裔,猥廁仕籍,榮莫大焉,尙然奈之何,一種戾氣,全事背馳,梟鳴鵂應,罔非斁倫敗常之計,狼聲猿答,盡是犯分干紀之心。根深窩成,從認醞釀之積久,蔓延蒂固,可驗排布之糾密,草不除其根,鋤而復萌,火將燎于原,撲之愈熾,行己焉宅心焉,胡爲鄙悖?射天也賣國也,卽其伎倆。禹鼎之魑魅莫逃,魯觀之斧鉞可懼,虺噬蜮射,是固覆載間之所不容,草薙禽獮,那免殪殄滅之無遺育?天地之德好生,縱輕一縷之特貸,神人之憤未洩,實合三尺之快施。請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。噫嘻,痛矣,洪晉游·李道宰·安宗洙·慶光國之罪,可勝誅哉?渠以世祿後裔,或早登仙籍,或常調蔭塗,受國厚恩,山海崇深,欲報涓埃,糜粉磨放,不足喩其萬一也。夫何梟腸獍肚,素畜負國之性,蛇蟠蚓結,敢售斁倫之心?千罪萬惡,人類之所不齒,至凶絶慝,擧世之所共知。噫,玉均等諸賊,覆載間晷刻難貸之逆也,八域含生,不欲共戴,炊骨噬肝,不足雪其憤痛也。此輩少無共憤之心,乃有陰附之跡,爲鬼爲蜮,潛通溟海之匿賊,相唱相和,煽動草野之群盜,祕護之意,雖不顯於辭色,暗售之計,乃如見其肺腑,結爲黨與,締結之形跡莫掩,視同骨肉,詭譎之情節畢露,與綢繆而相應,安危攸係,卒爛熳而同歸,首從何別?蓋其所犯凶逆,與玉均等一而二二而一也。拖到三年,尙此假息,其可曰國有三尺乎?且英植·泳敎之頭領,何敢得保於地下乎?亟施斬屍之律,以洩神人之憤焉。已斃·在逃諸賊,姻親族戚之應坐者,置之勿問,晏若無故,則人主法天,春生秋殺之意安在哉?竊有可驚可駭之事,泳孝父之死也,出力掩埋,玉均等之逃也,裁書連通,自有其人,而臣等愚昧,雖未能指的誰某,顧其負犯之重,關係之大何如也?刻期査得,明正其罪,斷不可已。臣等卽伏奉聯箚批敎,若曰,極係張大,或涉䵝昧,竝不允。罪人申箕善·洪晉游·李道宰·安宗洙·慶光國,竝加施圍籬之典。臣等相顧愕眙,不覺抑塞憤鬱之至。今此處分,寔出於包荒納汚之恢廓聖度,臣等非不仰揣,非不欽祝,國有關和,上不得低仰,下不得奉承,漢法之不敬,春秋之無將,未有甚於此也。防微杜漸,猶其可愼,拔本澄源,寧或少忽?此而不鉤覈鋤治,何樣禍機,未知伏在何地。請蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬安置罪人慶光國,竝令王府,設鞫得情,亟正邦憲焉。噫嘻,痛矣,安寧洙之罪,可勝誅哉?甲申諸逆,卽窮天地亘萬古溯百代之所未有也。凡屬圓顱方趾之類,孰無食肉寢皮之想?天網疎恢,潛逃海外,輿情沸騰,如在湯中,而一未有快伏王法,擧皆切齒,直欲無生。共戴一天之恨,拖至三年之久,豈意凶徒寔繁,種下生種?申箕善·洪晉游·李道宰·安宗洙·慶光國之黨出焉,而又此接踵而起,是乃申箕善之一類也。與諸賊相通,謂此時可乘,梟鳴鵂應,顯有和附之態,蛇盤蚓結,莫掩綢繆之跡,究厥罪犯,合置何辟。至於安寧洙,國之陰事,暗相關通,卽賣國之徒,射天之計也。俱是覆載之所不容,神人之所共憤,其所關係之大,果何如也?請智島島配罪人安寧洙,安州牧遠地定配罪人朴顥陽,綾州遠地定配罪人尹雄烈,竝令王府,設鞫得情,亟正邦憲焉。噫嘻,痛矣,亂逆之徒,從古何限,而豈有如今番鞫獄諸罪人昌寬之窮天地亘古今極逆大憝者乎?言之膽掉,思之骨顫。渠以賊孝招募之卒,屢出凶模供招之辭,旬七夕軍巡之說,情節已露,十三員會飮之謀,腸肚相連,差領官而受指使,敢肆梟獍之性,幻姓名而掩蹤跡,尙遲犴狴之庾,逆節畢輸,已是有口難鳴,王章莫嚴,奚但誅身而止?請謀反不道罪人昌寬,亟施孥戮之典,以雪神人之憤焉。噫嘻,痛矣,亂臣賊子,從古何限,而豈有如今番諸賊之窮凶絶悖者哉?渠以蟣蝨之賤,素蓄梟獍之性,許多罪惡,掀露無餘,則臣等之連日冒瀆,是豈可已而不已者乎?惟兪音是竢,及伏奉傳敎下者,申箕善則其綢繆之情跡,不可無鉤覈,有具格拿來之命,而池運永則罪固難貰,而旣已勘配,姑勿論爲敎,池錫永則以卑微沒覺,不足深誅,有島置之命。臣等相顧愕眙,竊不勝憂歎之至。噫,兩罪人之罪惡何如,關係何如,而一則薄竄,一則島置,有若尋常罪過之一番懲勵者然,固知出於大聖人好生之德,非不知欽仰萬萬,而孰矛孰殿,孰爪孰牙,窮覈無遺,亟施當律,實不可一日緩者也。凶圖縱懷於蛇盤,祕跡莫究於鵂應,處分之下,輿情愈憤。夫莫遏者公議也,莫嚴者關和也,豈可以勘配沒覺,遽施惟輕之典,終靳盤覈之擧乎?玆敢冒悚聯陳,用效沐浴之義。伏乞聖明,亟奮乾剛之斷,特降允許之音。請池運永薪智島圍籬安置,罪人池錫永,亦令王府,一體設鞫,嚴覈得情,快正典刑焉。答曰,池運永·池錫永事,不允。
正言尹起元啓曰,梟示罪人性世,與極逆載榮一而二二而一也。換着軍服,潛入禁庭,粧出纏帶,暗售網打,是何等排布設施,凶謀祕計也?設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典焉。答曰,不允。合啓池運永等事中運永下,薪智島圍籬安置罪人池十字添入。
傳曰,在外臺諫竝許遞,前望單子入之。
義禁府啓曰,原任直閣姜竄配事,承傳啓下矣。姜,全羅道泰仁縣竄配,而方在京畿安城地云,以承傳內辭意具罪目,依例發遣府書吏,自所在處執捉,仍令押送配所,何如?傳曰,允。
又啓曰,今此具格罪人在囚之時,時囚例不得混處府中,時囚罪人趙性鶴·李鼎善等,姑爲保放之意,敢啓。傳曰,知道。
吏曹正郞鄭寅昇疏曰,云云。省疏具悉。所請依施。
丁亥閏四月十八日申時,上御長安堂。召對入侍時,參贊官尹吉求,侍讀官宋彦會,檢討官韓白奎,待敎趙東潤,假注書李日彦,記事官韓光洙·金敎獻,各持綱目第六卷,以次進伏訖。上曰,史官分左右。缺。
上在景福宮。停常參·經筵。
還宮後,藥房·內務府·內閣·政院·玉堂·銓郞口傳問安。答曰,知道。
政院啓曰,明日常參·經筵,取稟。傳曰,停。
傳曰,親鞫爲之,處所,前三軍府爲之。
傳曰,委官,金判府事爲之。
政院啓曰,親鞫爲之事,命下矣。時·原任大臣,卽爲命招,金吾堂上·兩司諸臺·左右捕將,竝卽牌招,何如?傳曰,允。
義禁府問事郞廳七單李完用·尹·呂圭亨·姜友馨·李容泰·尹起晉·李勛卿。
以司謁口傳下敎曰,親鞫時宮城扈衛與先後廂置之,光化門外,海防使結陣,迎秋門外,別營使結陣,軍數,步軍各二哨·騎士各一番·禁軍二番。
吏曹口傳政事,以吳尙鉉爲左通禮。
吏曹啓曰,贈謚貞簡公權延謚,定行於今月二十七日忠淸道韓山地鄕第云矣,敢啓。傳曰,知道。
傳曰,親鞫撤罷。
傳曰,庭鞫爲之。
傳曰,侍衛與札駐軍兵,令各其營乾犒饋。
以忠淸監司閔泳商狀啓,忠州牧人命渰死事,傳曰,人命之一時渰沒,若是夥多,且在爲公應役之餘,聞極驚慘,實不忍言。其未拯者,董飭鉤出,與已拯者,生前身·還布,竝蕩減,元恤典外,優加賙給,各厚埋。其家屬之無依失職者,亦所矜念,營邑爛議措劃,以盡慰撫安堵之策事,令廟堂三懸鈴行會。
義禁府啓曰,今此親鞫時,本府都事,不可不備員,而都事宋圭晉奉命在外,新除授都事沈奎澤未肅拜,都事之代,亦令該曹口傳差出,以爲擧行,何如?傳曰,允。
又啓曰,今此親鞫時,假都事十員,令該曹口傳差出,以爲擧行,何如?傳曰,允。
又啓曰,今此親鞫時,罪人往來之際,例有軍兵圍排之事,依例令別營擧行,何如?傳曰,允。
丁亥閏四月十九日午時,大駕詣三軍府。親鞫入侍時,行都承旨閔泳駿,行左承旨金奎弘,右承旨趙臣熙,左副承旨洪殷謨,右副承旨尹吉求,同副承旨嚴柱漢,史官缺,檢校直提學尹用求,直提學趙東冕,檢校直閣朴鳳彬·金文鉉·鄭夏源·金世基·尹,檢校待敎李完用·李埈鎔,待敎趙東潤,副校理宋彦會,修撰韓白奎,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調金昌熙,副提調趙同熙進前奏曰,侵早勞動,聖體,若何?上曰,一樣矣。仍由興禮門·光化門,詣三軍府總武臺下。通禮跪啓請降輿,上降輿陞座。承旨奏曰,時原任大臣·金吾堂上·兩司諸臺,使之入侍,何如?上可之。領議政沈舜澤,判府事金弘集·金炳始,判義禁沈履澤,知義禁鄭基會,同義禁金永穆·金綺秀,大司憲金晚植,執義趙秉翊,掌令李義悳,持平朴彝陽·朴齊斌,大司諫趙鍾弼,司諫南廷綺,獻納林永相,正言尹起元·趙鍾卨,問事郞廳李完用·尹·呂圭亨·姜友馨·李容泰·李勛卿,別刑房都事朴容奭·趙賢植,文書色都事金容觀·李裕亨,以次侍立訖。舜澤進前問候訖,承旨奏請入羅卒,又請上罪人。上可之。罪人申箕善,具格上之,捧姓名年紀訖。承旨取問目進讀上前,在事變日記申箕善原情後,刑問一次,訊杖第九度停刑。傳曰,親鞫撤罷。傳曰,庭鞫爲之。舜澤奏曰,罪人聲討,關係顧何如,而向日兩司聯箚,遣辭疎略,有欠臺體,極爲慨歎。當該諸臺,竝施譴削之典,何如?上曰,依爲之。奎弘曰,親問法意,何等謹嚴,而都事擧行,專不成樣,事體所在,萬萬駭然。所當重勘,而本院請推之外,無他可施之律,何以爲之乎?上曰,事過後拿處,可也。出駕敎少頃,降座乘輿,由光化門至思政門。同熙請標信解嚴。還內,諸臣以次退出。
上在景福宮。停常參·經筵。
藥房提調金昌熙,副提調閔泳駿啓曰,親臨訊囚,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
鞫廳罪人申箕善,更推後刑問一次,訊杖第五度停刑。
注書趙秉健病,代以宋柱勛爲假注書。
傳曰,政官牌招開政。
傳曰,在外同敦寧·敦寧都正許遞,今日政差出。
傳曰,熙川郡守金永喆,內禁將除授,熙川郡守之代,端川府使李根鎔除授。
傳曰,高敞縣監申永熙,萬頃縣令具東奭,竝堂上宣傳官加設單付。
吏曹啓曰,成均館典籍韓永錫,童蒙敎官宋秉甲,北部都事丁相燮,俱以身病,呈狀乞遞,竝改差,何如?傳曰,允。
有政。吏批,行判書李秉文,參判姜文馨牌招不進,參議金喆熙進,承旨缺。吏批啓曰,行判書李秉文,參判姜文馨,竝牌招不進,小臣獨政未安,何以爲之?敢稟。傳曰,只出緊任。以吳炳文爲掌令,李爲校理,洪鍾檍爲副修撰,孟周燮·卞宋根·朴英勳爲敦寧都正,趙信鎬爲典籍,金若濟爲東學敎授,李鍾洵·孫以謨·吳一默·朴仁采爲監察,閔致元爲禁府都事,李羲鳳爲掌樂正,金命圭爲北部都事,金明鉉爲童蒙敎官,高濟聲爲高敞縣監,李敎獜爲萬頃縣令,韓圭晉爲端川府使,司果李重吳今加通政,朝官年八十,依法典加資,故學生金愚根贈吏參例兼,故學生金斗淳贈吏議,金履序贈僕正,已上同知金炳亮三代,故學生李鉉宅贈戶參例兼,故通德李學臣贈左承旨,已上同知李世永兩代,故通德李建秀贈吏參例兼,故學生李以讓贈吏議,故學生李晉運贈僕正,已上同敦寧李相善三代。
兵批,行判書閔應植,參判沈相學進,參議任尙鎬,參知鄭元和病,承旨缺。同知單金基一,僉知三單白健洙·李奎斌·徐成淳,內禁將單金永喆,宣傳官加設單申永熙·具東奭。
統理交涉通商事務衙門啓曰,主事孫鵬九有身病,改差,其代,安駉壽差下,令該曹口傳下批,何如?傳曰,允。
吏曹口傳政事,兼弼善單鄭寅昇,交涉衙門主事單安駉壽。
兵曹啓曰,謹依下敎,侍衛將校·軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛札駐將校·軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,乾犒饋分給之意,敢啓。傳曰,知道。
鞫廳罪人申箕善,更推後刑問一次,訊杖第六度停刑。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
傳曰,待敎趙東潤,檢校差下。
以趙賢植囚單子,傳曰,飭已施矣,分揀放送。
傳曰,庭鞫撤罷。
傳曰,以諸人姓名之出於罪人之口,有相箚·臺箚之聯請,此爲鞫體而言也。當日事,非外人所知,予苟不言,何以解衆惑?今其囚供,殊無可執之語,伊時事實,自有可據之端。諸人,義在保護,俱入禁中,驚惶變亂之際,猝被威脅之狀,此皆予親所目擊,明知其心之無他,何有可問?至於沈相薰,予所命送而偵探賊情者,則尤有何可疑之端乎?予非欲專爲昭暫地也。旣深燭其事狀與本情,如是洞諭,其各知悉。
奎章閣啓曰,檢校待敎趙東潤,卽爲牌招察任,何如?傳曰,允。
機器局啓曰,司果朴駿彬·崔在鶴,委員差下,令該曹口傳下批,何如?傳曰,允。
吏曹口傳政事,機器局委員二單朴駿彬·崔在鶴。
親軍右營啓曰,本營軍司馬沈遠翼,身病甚重,勢難察任,改差,何如?傳曰,允。
親軍右營啓曰,本營哨官金命燮,身病甚重,勢難察任,改差,何如?傳曰,允。
義禁府啓曰,罪人申箕善鞫廳議啓判付內,特推好生之意,卽令還發配所事,命下,而諸堂今方聯疏,不得擧行。罪人申箕善,下本府南間囚之意,敢啓。傳曰,知道。
領議政沈舜澤,判府事金弘集·金炳始等聯名箚曰,臣等昨於親鞫入侍時,以鞫招中諸人拿問事,齊聲煩請,未蒙兪音,竊不勝悶鬱之至。事之虛實,罪之有無,一按可辨,而今乃置之勿論,則寧有如許鞫體乎?其在審克之義,有不容自已。伏乞亟降處分,以完鞫事焉。取進止。答曰,省箚具悉卿等之懇。昨於卿等前席之請,已有所痛諭,老成之地,宜其見諒,而如是煩懇,雖出於重鞫體之意,諸人事,予所深知,且沈相薰,伊時承命而偵探賊情,則又何可疑?卿等深諒,勿復煩請。仍傳曰,此批答,遣史官,傳諭。
大司憲金晚植,大司諫趙鍾弼,執義趙秉翊,司諫南廷綺,掌令李義悳,持平朴彝陽·朴齊斌,獻納林永相,正言尹起元·趙鎭卨等聯名箚曰,昨於親鞫時,有宗戚同處之語,又有製給擧條之語,此皆獄情之攸關,故參鞫諸大臣,至請拿問,則臣等齊聲繼請,臺體然也,而矇未周思,致緩聲討,臣等溺職之罪,無所自逃,而鞫事方午,不容泯默。伏乞亟下處分,鞫囚取招中李載元·李載完·洪淳馨·沈相薰·金洛鎭,竝令拿來質覈,俾昭獄情焉。取進止。答曰,省箚具悉。已諭於大臣前席之請,可諒悉,而今始聯箚,有欠臺體,卿等施以重推之典。諸人事,方又有相箚之批,其勿更煩。
應敎吳長善,副應敎李瑞永,校理李·洪祐楨,副校理宋彦會·尹皥燮,修撰韓白奎,副修撰洪鍾檍,正字趙東潤·鄭世源等聯名箚曰,云云。答曰,省箚具悉。已悉於臺箚之批矣,其勿更煩。
領議政沈舜澤,判府事金弘集·金炳始等聯名再箚曰,臣等卽伏見鞫廳罪人申箕善議啓判付下者,相顧愕眙,不勝憂歎。臣等連參鞫座,備閱囚供,則此罪人情節之至憯,負犯之至重,蓋亦覆載之所難容者也。首先招入於變亂之際,相與混處於咫尺之地,書布矯命而聽其指使,手草擧條而斷其可否,四載假息,慨天討之未行,中道絶穀,噫,躬犯之自知。綢繆之跡,已莫逃於孔昭之天,譎慝之情,亦自露於訊詰之庭,而合施之律自在,還配之命遽下。我聖上好生之德,非不欽仰,而莫嚴者獄體也,莫愼者刑政也。適輕適重,一或失出,則亂臣賊子,將無所知懼。伏乞亟收成命,以完鞫事焉。取進止。答曰,省箚具悉卿等之懇。連見其供辭,不外乎曾所聞睹,所以有斟酌處分者,卿等按獄之地,尤宜見諒也。仍傳曰,此批答,遣史官,傳諭。
大司憲金晚植,大司諫趙鍾弼,執義趙秉翊,司諫南廷綺,掌令吳炳文·李義悳,持平朴彝陽·朴齊斌,獻納林永相,正言尹起元·趙鍾卨等聯名箚曰,云云。答曰,省箚具悉。今此處分,非不稱信,卿等諒之。諸人事,已有前批,勿煩。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,左副承旨洪殷謨,今日不爲仕進,卽爲牌招,何如?傳曰,允。
傳曰,大司憲許遞,前望單子入之。
傳曰,有實故玉堂許遞,前望單子入之。
傳曰,近暵頗久,將熟之麥,未移之秧,俱未免枯損,言念民事,其所憂悶,一日爲急。祈雨祭,不卜日虔誠設行事,分付。
以左副承旨洪殷謨牌不進罷職傳旨,傳曰,只推。
兵曹口傳改事,副司直趙東潤,別營哨官單吳殷泳,右營哨官單韓益文。
親軍右營啓曰,本營哨官金命燮改差,代韓益文差下,何如?傳曰,允。
親軍右營啓曰,本營哨官韓圭晉外任,代吳殷泳差下,何如?傳曰,允。
義禁府啓曰,臣等以鞫廳罪人申箕善還發配所事,聯陳執藝之章,雖伏承卽速擧行之批,臺論方張,不得擧行之意,敢啓。傳曰,卽速擧行。
義禁府啓目,左通禮趙性鶴,引儀李鼎善等原情云云。傳旨內辭緣,泛稱遲晚,所當請刑是白乎矣,趙性鶴段,曾經侍從,勿爲請刑,載在法典,議處,李鼎善段,刑推得情,何如?啓依允。李鼎善段,除刑推議處爲良如敎。
金吾堂上聯名箚曰,云云。答曰,省箚具悉。卿等不見議啓之批乎?有所斟量而處分者,勿復爭執,卽速擧行。
應敎吳長善,副應敎李瑞永,校理李·洪祐楨,副校理宋彦會·尹皥燮,修撰韓白奎,副修撰洪鍾檍,正字鄭世源等聯名再箚曰,云云。答曰,省箚具悉。已有臺箚之批矣。
兩司聯名箚曰,云云。省箚具悉。已有前批,豈可如是?其勿更煩。
玉堂聯名箚曰,云云。省箚具悉。已諭於前批,更勿煩聒。
丁亥閏四月二十二日酉時,上御乾淸宮。召對入侍時,參贊官嚴柱漢,侍讀官洪祐楨,檢討官韓白奎,直閣兪鎭弼,假注書金載善,記事官韓光洙·金敎獻,各持綱目第六卷,以次進伏訖。上曰,史官分左右。缺。
上在景福宮。停常參·經筵。
自未時至酉時,灑雨下雨,測雨器水深一寸四分。
政院啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
傳曰,楊州,卽我列聖朝仙寢所奉之鄕,凡朝家之顧恤,比他逈異,而邇來凋弊到劇,幾乎無邑,深庸憂歎。纔經幸行,又稔聞其艱絀之狀,宜有示意之擧,本邑舊未納之已許限年排納者,特蠲其半,俾紓民力事,令廟堂行會。
傳曰,前別軍職權用國還差,副司果李裕寅,閑良閔興植竝別軍職差下。
禮曹啓曰,傳曰,近暵頗久,將熟之麥,未移之秩,俱未免枯損,言念民事,其所憂悶,一日爲急,祈兩祭不卜日虔誠設行事分付事,命下矣。初次祈兩祭,不卜日今二十四日,三角山·木覓山·漢江,依例遣堂下三品官,虔誠設行事,知委,何如?傳曰,允。
傳曰,傳香承旨,馳詣受香諸處,奉審摘奸以來。
義禁府啓曰,鞫廳罪人申箕善還發配所事,連伏承卽速擧行之命,而見今臺啓方張,自有格例莫越,不得擧行之意,敢啓。傳曰,申飭之下,豈可如是?卽速擧行。
義禁府啓目粘連,向前趙性鶴·李鼎善等亦,祗迎擧行,以致遲滯,罪著溺職,難免其責。竝只以此照律,何如?啓依允。
兩司聯名箚曰,云云。省箚具悉。已諭於昨日之批,何可如是?更勿煩瀆。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,事變假注書徐相集有身病,勢難察任,今姑改差,何如?傳曰,允。
兵曹口傳政事,訓鍊副正加設單權用國,主簿加設單李裕寅,部將加設單閔興植。
徐相集改差,代以白文行爲事變假注書。
傳曰,政官牌招開政。
政院啓曰,行吏曹判書李秉文,參判姜文馨,參議金喆熙牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,待明朝一體牌招。
傳曰,萬頃縣令李敎麟,內禁將除授。
大司諫趙鍾弼,執義趙秉翊,司諫南廷綺,掌令李義悳,持平朴彝陽·朴齊斌,獻納林永相,正言尹起元·趙鎭卨等啓曰,噫嘻,痛矣,國榮之通天罪惡,萬戮猶輕,千剮難贖,而尙屈王章,是可曰,國有常刑乎?噫,諸賊之眼無國母,恣行凶臆,危逼之逆節,㦧毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允喩,而傳旨未卽頒下,典刑尙稽快施,神人之憤惋,容有極哉?請物故罪人國榮亟施孥戮之典。噫嘻,痛矣,賊裕之罪,可勝誅哉?辛酉一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶㦧,卽此一段。其沮戲大婚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知言詩句引用之意而極矣,而末乃以渠之傍親權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典焉。噫嘻,痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲添祿仕,國家何負於渠,而梟心獍腸,與生俱生,幸西賊之有警,則曰,當爲蜀漢分院兵助勢之策,湖南伯得差之願,無非劇逆之斷案,而乃與振采·友文·光友等,結爲血黨,五字八字之凶言,猶爲不足,而必以二字不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二二而一者也。今古所無之逆,不只施治逆之常典,适·雲已行之例,不用於此兩賊,而將何施乎?請大逆不道罪人鍾一竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉到南陽。凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酌,卽此數段,已足爲訛賊之眞贓斷案。至於正月十三日,卽是窮宙亘宇所未有未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽竝施孥籍之典。噫嘻,痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山,而肆發㦧悖之說,視奇貨於北謫而先唱負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶㦧之情節,無不參涉,神人之所共憤,覆載之所難容,萬戮猶輕,三尺已施,畢而不可誅止其身,失之太輕,謀反大逆不道知情不告罪人榮瑾亟施孥戮之典。噫嘻,痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪。鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二二而一也。旣承款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯容之,謂不足深誅而貸之,付之猶輕,不施極律,則伏莽之戎,燎原之漸,豈不大可懼哉,大可憂哉?請楸子島安置罪人崔鳳周,黑山島定配罪人李奎和更爲設鞫得情,快正典刑焉。噫嘻,痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖蟣蝨之賤,旣托仕籍,則不可但以遐土蠢氓,論而脘把至㦧之牘,目閱絶悖之說,則奔走號遑來告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則㦧牘悖說,胡爲而至哉?此必有所由然而然也。傳書兩漢之未卽執注,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰,國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁亟令王府,嚴鞫得情,快施極律焉。噫嘻,痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之命,其脫身亡命,是心,無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑衆聽,究厥情節,鍾三·鳳周一而二二而一也。近日邪術之肆行,禍機之醞釀,無不根窩於此,憂深伏莽,何異黃巾綠林?禍將滔天,有浮洪水猛獸,何幸太陽中天,奸狀莫逃,快伸三尺之章,遄伏肆巿之典,神人之憤,庶可少洩,而此賊魁,不可只誅其身而止。請謀反不道罪人鍾三·鳳周竝施孥戮之典焉。噫嘻,痛矣,演承·洛承之罪,可勝誅哉?所謂邪蘖醜類,種下生種,斁倫敗常,人不爲人,根深窩成,蔓延蔕固,貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之禍,將無止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾結邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝,鳳周·在誼俱是邪窩。夤緣在誼,交通鳳周,惟一·大洙,無非邪類,相識〈惟〉一,親知大洙,詭謀祕計,明若串貫而環連,凶圖悖節,互相蛇盤而蚓結,至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加慇懃,輸送魚脯,饋遺從又絡繹,甘心設法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,膽滋奸黠之萌,聯絡同黨,打成逋逃之藪。蓋此指劃排布,最爲至㦧絶慝,其在綢糾和應,皆歸千罪萬惡,國人之曰,可殺,猶屬緩聲,王法之所必誅,不宜少掩,究厥情節,其兄其弟,卽一而二二而一也。近日邪說肆行,皆緣此輩之接踵,憂深伏莽,何異白蓮黃巾?禍將滔天,有浮洪水猛獸。何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承亟施孥戮之典焉。噫嘻,痛矣,鞫廳罪人晚植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無逆節也。巨魁成七,雖是漏網,晚植等諸罪人,陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,鹿島減死定配罪人魚致元,蛇島減死定配罪人鄭在永,蝟島減死定配罪人鄭弘哲,呂島減死定配罪人崔鳳儀,馬島減死定配罪人朴士元,古今島減死定配罪人張景老快施邦憲,以重獄體,俾伸輿論焉。噫嘻,痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江俱以蟣蝨之賤,素蓄梟獍之腸,邪術之沈溺而斁絶彝倫,異類之糾合而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天討孔昭,乾斷赫然,帳殿親問之下,端緖畢露,奸狀莫逃,快伸三尺之章,遄伏肆巿之典,神人之憤,庶可少洩,而似此君讐國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤爲狡惡,與汝江一而二二而一也。德山凶犯時,隨往同參,卽渠萬戮之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典。噫嘻,痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無遺育易種者,審矣。岐鉉則逋逃之主而弼濟之奇貨也,玉鉉則奸凶之魁而弼濟之根窩也。憑藉讖緯,煽動人心者,弼濟而岐賊,實爲主張,醞釀禍機,嘯聚徒黨者,弼濟而玉賊,實爲謀主,萑盜之警,屢發於郡邑,莽戎之變,潛伏於嶺南一境,從而騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼濟也。何幸神目如電,天網莫逃,三賊束手,一時授首,固知作蘖者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例,施之焉。噫嘻,痛矣,亘萬古環六合所未聞所未見之極逆大憝,豈有如今番鞫獄諸罪人乎?應龍·潤根俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍而受頤指於潤根,寫之者潤根而得手法於應龍,兩箇凶種,打成一塊,前後唱和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,快伸三尺之章,竝伏肆巿之律,神人之憤,庶可少洩,而似此君讐國賊,決不可戮其身而止。請犯上大逆不道罪人應龍·潤根竝施适·雲之例。至於古今島減死定配罪人金應鳳,金堤郡定配罪人金俊文,亦凶徒同惡相濟者也。揆以王章,不可島配而止,亟施邦憲,以重獄體焉。噫嘻,痛矣,亂臣賊子,從古何限,而至於今日鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇蟠蚓結,鵂鳴狼逐,或有主謀者,或有合勢者,心腸貫一,情跡無貳,端緖幾露,鞫覈未竟,酌處之命,遽降,憺然失圖,不勝憂慨。請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快伸邦憲,以重獄體焉。噫嘻,痛矣,今番鞫獄諸罪人,卽振古以來所未有之極凶絶悖者也。哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀奰慝之情,便成技癢,嘯聚匪類,甘作窩主,信惑雜術,釀成禍機,李觀一之邀致密室,無事不議,朴景良之附耳細語,有言皆從,海舶打壘,反思用術而驚動,火藥暗投,竟售思亂而樂禍,凶節盡露,斷案已成。東根以蟣蝨之賤,常蓄虺蜮之性,伴觀一而同合,踪跡甚祕,招景良而分酌,腸肚相連,假托月夜之赴飮,自底火塊之撲面,無非哲均之所指使,其凶謀祕計,與哲均一而二二而一也。至於善敎,性本凶戾,跡又詭譎,出沒京鄕,爲哲均押客,締結術數,爲觀一之薦主,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎竝施孥戮之典。噫嘻,痛矣,亂臣賊子,從古何限,而豈有如今番鞫獄諸罪人之窮凶絶悖者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晚爲義子,以之奔走而使役,爲氣脈之先占,乃敢自誇相術而自負,潛圖不軌,僞作宮奴而掌庫,已極設心之巧,辦備戎器而私庤,欲待時而動,求埋神戈而二字缺莫非出於妖慝,爲計至㦧,凶圖莫掩,逆節畢露,此亘萬古所未有之極逆大憝。何幸天道孔昭,罪人斯得,似此凶逆之賊,不可孥戮而止。苟有加於此之律,則何不施於此賊乎?啓豊,賦性凶悖,行己㦧慝,狡如秉淵而結爲腹心之交,凶如導賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,與秉淵一而二二而一也。豈可只誅其身而止?李英俊,渠之姓名,亦出賊招,而以其染疾,雖不得刑訊,一不盤覈,施以島配,亦有乖於鞫體。請謀反大逆不道罪人秉淵亟施适·雲之律,知情不告罪人啓豊,加施孥戮之典,薪智島定配罪人李英俊更令王府,設鞫得情,快正邦憲焉。噫嘻,痛矣,赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈胳,至窮絶慝,窮天地亘萬古所未有極逆大憝也。向因傳敎下者,三罪人,令本道用律,雖由我殿下慮深張大,事從權宜之聖德,而其體至嚴,其法至重,則此獄之究竟不可張大,慮深權宜而行者,明矣。今此道啓,用辟巨魁,且殲諸罪人,窮凶餘罪,何可孥戮而止,破瀦而斷乎?請處法罪人赫晉·祐秀·鳳周等諸罪人亟施适·雲已施之律,使此王法伸而邦憲明焉。噫嘻,痛矣,亂臣賊子,從古何限,而豈有如今番在鶴之窮凶極惡者乎?渠本蟣蝨之類,濟以梟獍之性,冒禁投匭,自托闕衛之名,肆然下筆,暗售怨懟之心,情節自歸,㦧慝援引,罔非悖戾烈焰,急一字缺唱爲齊獄禁咻之嚆矢,溫批恩綸,反擬衛君·宋帝之覆一字缺,敢曰,不能之句,逆腸已露,又爲無容之說,凶肚莫掩,喜事樂禍,犯分干紀,亘萬古所未有之凶蘖也,擧一世所共誅之大憝也。魑魅莫逃,庶幾邦憲未墜,輿情少洩,似此凶逆,不可只誅其身而止。請犯上不道罪人在鶴亟施孥戮之典焉。噫嘻,痛矣,亂臣賊子,從古何限,而豈有如今番鞫獄諸罪人之窮天地亘宇宙極逆大憝乎?言之膽掉,思之骨靑。驥泳·鼎鎬·哲九俱以梟獍,素以虺蜮之計,平日包藏,無非失志而怨國,積年醞釀,盡是稱兵〈而〉招亂,假托斥倭之名,敢售不軌之圖,會內室,募人外道,龍虎兵之爲備,耀金門之突入,排布祕密,謂沁都之先犯。將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後應,無異鵂鳴而梟應,諸賊之至凶絶悖,一串貫來,厥罪惟均,而情跡難掩,端緖畢露。雖幸天討略行,王章少伸,尙何足快雪神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等亟施适·雲已行之律,以正邦憲焉。噫嘻,痛矣,達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,彼諸賊,素以陰險梟獍之性,俱蓄狡譎虺蜮之心,與驥·鼎而同謀,甘作爪牙,會鍾街而合隊,自許頭領,給錢募軍,假托約日而伐倭,造燈爲號,計將乘夜犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之跡。究厥心腸,論其罪惡,則與驥·鼎·哲三賊,無處不議,無謀不參,明若貫串而環連,互相蛇蟠而蚓結。今此五賊之罪,浮於三賊,而乃反以三賊之次律,施之者,其非失刑之大者乎?輿情憤鬱,國論沸騰。請謀反不道罪人達善·斗榮·鍾海·鍾學與謀反大逆知情不告罪人東述竝施孥戮之典焉。噫嘻,痛矣,今番鞫獄諸罪人,卽振古以來未有之至凶絶悖者也。中鎬·然應·建燮·哲鎬·彙靖俱以鬼蜮之類,素蓄梟獍之性,綢繆締結,外雖托於伐倭,醞釀排布,內實售於犯闕,擬稱左廂之號,陰謀畢露於造符,自詡六士之術,凶計莫㦧於將斧,事貴神速,或恐携貳之端,假托偵探,反造凶逆之計,都錄執事設始,便同主張,片雲誕術誑惑,自是伎倆,究厥心腸,論其罪惡,則與驥·鼎·哲三賊三而五五而三也。今此五賊之只誅其身,不足以蔽其罔赦之罪。請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。噫嘻,痛矣,柳道奭·兪鎭應·魚用海之罪,可勝言哉?衆招同惡,形跡莫掩於捕案,招辭已出於鞫庭,究厥心腸,論其罪犯,不可以尋常置之也。若不到底窮覈,快施當律,則其可曰,邦有常憲乎?鞫事未竟,寬典遽降,公議轉益沸鬱,王章易至墮損。請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,以正典刑焉。噫嘻,痛矣,罪人李炳埴,素以陰險梟獍之性,同謀於徒黨,納招於鞫庭,萬戮猶輕,千剮難贖,邦刑未加,先致其身,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴施以孥戮之典。噫嘻,痛矣,世級漸降,人心日渝,千奇萬怪,群生疊出,而豈有如源進者乎?渠以簪纓之列,宜守謹飭之操,奈其賦性祕譎,行己閃忽,喜事之習,自來伎倆,樂禍之心,便成能事,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲哉,抑亦淵鑑之所幽燭?特施惟輕之典。雖出包容之典,其罰不蔽辜,何所畏而知懼?噫,莫嚴者王章,莫遏者輿論也。此若不嚴加處分,國綱將無以振肅,民志亦無以底定,聖鑑悉燭,王章少伸,乃施以賜死之典,猶未洩輿情之憤,臣等玆敢相率洊瀆。請罪人源進支屬亟施散配,以正邦憲焉。噫嘻,痛矣,應準·會正之罪,可勝誅哉?渠輩俱以世族簪纓,位著崇顯,其所敬畏,尤倍餘人,而至於撰咨儀禮,不敬無畏之罪,掀露無餘矣。嗚呼,六月之變,亘萬古所未有,擧一世所共憤,而撰咨之文,有曰劫害相臣,仍犯王宮,旣曰,犯王宮,終曰,宗社生靈之福,當此天地翻覆日月晦塞之時,措辭間全無至慟底意,罔極中乃反以爲福,斁倫悖常,胡至此極?是可忍也,孰不可忍也?且以儀禮言之,衣襨從權之擧,何等大變禮,而全不審愼,只以數次疏啓,有尋常塞責者然,遽爾磨鍊頒布,使中外縞素,雖臣民慟慨,苟有人理臣分,寧或若是?思之及此,孰不寒心而骨戰也?夫王章如或未伸,則國綱由是漸頹,豈不大可懼哉?兩罪人之所犯,其端雖異,三尺之律莫掩,厥罪惟均,旣施以賜死之典,猶未雪憤惋之心,臣等不避煩瀆,以箚以啓,豈可已而不已者哉?關係旣重,處分猶輕。〈請〉賜死罪人應準·會正支屬竝施散配,以伸邦憲焉。噫嘻,痛矣。亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目莫掩,至㦧且凶,胡至此極?俱是乘時樂禍,包藏陰圖,萬有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑鬱,玆敢相率洊瀆。請賜死諸罪人顯德·采夏·載晚·秉昌·宇熙支屬竝施散配,亟降明命,以伸王章焉。噫嘻,痛矣,亂臣賊子,人人得而誅之,春秋之大義也。大夫·國人皆曰,殺之則殺之,鄒傳攸載,今於白樂寬之罪,必以誅之而殺之者,以其窮天之極惡,極地之至兇,莫遏擧一世憤惋,不忍少須臾容貸也。渠本蟣蝨之踪,兼以梟獍之性,久抱禍心,敢投凶疏,字字是不道不敬,句句是無嚴無畏,至於言必稱下四字。且自乃今知至民從之節,詬天之猶不足而罵日焉,犯分之無所忌而誣上焉,有非我朝鮮地爲殿下臣者,所敢生於心出於口,若是悖也。此已萬戮之有餘罪,而又有所駭痛者,以殿下流竄之人反謂之忠公顯有黨同之跡,以今日朝廷之諸臣,竝擬之四凶,欲售網打之計,若其脫獄,雖不足深責於渠,而當日軍變,亘萬古所無,爲此軍之所脫者,必此軍之欲生者,此可以見賊情相連,烏得免亂黨之同律歟?厥罪罄竹而同書,其辟伏斧而無惜,若以島籬薄施,則豈可關石莫掩乎?斷案已具,輿情轉沸。請濟州牧圍籬安置罪人白樂寬亟令王府,設鞫得情,快正典刑焉。噫嘻,痛矣,反國之逆,犯闕之賊,古或有之,而豈有如今番諸凶之至㦧絶慝者乎?惟彼英植·泳孝·玉均·光範·載弼輩俱是簪纓之裔,尙未毛羽之成,藉家勢而早登仙籍,受國恩而或通禁臠,始若猢孫街戲,持身酣媟,遂蓄狼子野心,出言背誕。及夫游歷日東,自謂遍觀天下,神魂迷蕩,視家邦如弊屣,行跡詭祕,認寇敵若同室,輸異類以肝膽,梟鳴鵂應,締凶徒爲心腹,蛇盤蚓結,竟以賣國之習,乃作射天之擧,假托衛扈而半夜招寇,脅遷乘輿而幾日恣凶,襟紳環門而頓足,覲路塞矣,兵刃充庭而蹀血,良人殲矣。自除官爵,太阿倒在渠手,公肆猖獗,宗社幾危一髮,援師整隊而入,猶敢搶砲迎格,羽蹕間路而出,還復聲力阻搪。凡此戎首禍魁,雖食肉寢皮,不足而雪神人之憤,而一英植之當場剮戮,猶歎三尺之未伸,四凶賊之越海隱遁,尤貽一國之所恥。然則徑斃者之不卽追戮而只行孥籍,已是枉法,在逃者之久未逮捕而尙保支屬,大爲失刑,而點乭爲玉賊之爪牙,允相連範賊之腸肚,郵局之宴,氷洞之火,寅鍾之約,皆其主張,而已爲掀露,則直是大慝之鷹犬凶窩之鬼蜮。弘植則旣同玉均泛海之舟,又引載弼犯宮之燈,粧撰雖巧,情跡莫掩,載昌則以弼賊之同氣,與孝·玉之黨惡,雖生髮之未燥,亦凶謀之悉參,興宗則通心肝於亂魁,作耳目於賊藪,變亂之釀起郵司,逋逃之指向仁川,已發就鞫之招,焉逭黨逆之律?興喆則托醫名而締結異國,包禍心而趨附賊臣,奸細之態,奰慝之跡,旣十手之所指,豈寸舌之可掉?英植則醞釀之謀,慣聞諸生徒聚議,驗黠之性,自詡小錦陵佩號,爲凶鍾而執盃相酬,遇逆孝而摻袖共問,凡此同惡相濟,非但知情不告。至若昌模則素以韎韋之蘖,相從潑皮之徒,無職入闕,少無忌憚,仗劍立陛,顯有包藏,奉均·喜貞,卽其前茅,重模·昌奎亦是凶窩,而鞫訊未竟,鬼誅先加,常刑猶絀,輿情益激。噫,禹鼎之逃,終必照燭其形,魯觀之誅,先須沴滅無遺,典憲一或墮壞,國憂亶在湫攸,寧不大可懼哉?請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模竝用極律,知情不告罪人弘植·載昌·興宗·興喆·英植亦施孥戮之典焉。噫嘻,痛矣,亂臣賊子,從古何限,而豈有如許今番鞫獄罪人永植之窮天地亘萬古極逆大憝者乎?言之膽掉,思之骨顫。渠以卒伍微賤之類,敢售軍撓醞釀之心,東別營之偸取軍器,其計絶㦧,內人房之打破窓戶,無辭自服,四年逋命,久矣王章未伸,晷刻難貸,今乃罪人斯得,蓋其所犯凶逆,與春永一而二二而一也。與綢繆而和應,情跡莫掩,卒爛熳而同歸,首從何別?似此惡逆,不可但以孥戮而止,破瀦而斷矣。請謀反大逆不道罪人永植亟施适·雲已施之律,以正邦憲焉。噫嘻,痛矣,亂臣賊子逆犯,從古何限,而豈有如今番諸鞫獄之至㦧絶慝者乎?俱以蟣蝨至賤之類,梟鳴鵂應,敢售鬼蜮罔測之情,蛇蟠而蚓結,言之膽掉,思之骨顫。天地之所不容,神人之所共憤,而始因逃魚之漏網,久矣王章未伸,竟自飛蛾之撲燈,今焉罪人斯得,應浩之日館隨往,宮門把守,興龍之天字軍號,服色新備,啓完之訪師替番,聞兄行凶,昌基之托巡招類,蔑分希官,昌洙之邀兇福而謀於家,應逆孝而遇諸塗,聖郁之謀亂知機,興模之開和得時,若夫上祿之情跡,甘聽福模之指使,招徒赴會,聞變排立。凡此同惡,腸肚相連,論以當律,首脅奚分?大逆不道罪人景純,已施适·雲之律,而其餘諸罪人,不可但以誅身而止,減死而斷矣。典憲一或隳壞,國憂靡所止屆,寧不大可懼哉?請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿亟令王府,嚴鞫得情,快正典刑焉。噫嘻痛矣,亂臣賊子,從古何限,而豈有如今番諸罪人窮凶絶悖者乎?申桓·鄭完默以韎韋之類,將任梱帥,恩莫厚矣。吳友泳·韓鎭泰以簪纓之裔,猥廁仕籍,榮莫大焉,〈戀主懷忠,犬馬〉尙然,奈之何一種戾氣,全事背馳?梟鳴鵂應,罔非斁倫敗常之計,狼聲猿答,盡是犯分干紀之心,根深窩成,從認醞釀之積久,蔓延蔕固,可驗排布之糾密,草不除其根,鋤而復萌,火將燎于原,撲之愈熾,行己焉,宅心焉,胡爲鄙悖?射天也,賣國也,卽其伎倆,禹鼎之魑魅,莫逃,魯觀之斧鉞,可懼,虺噬蜮射,是固覆載間之所不容,草薙禽獮,那免殪殄滅之無遺育?天地之德好生,縱輕一縷之特貸,神人之憤未洩,實合三尺之夬施。請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰竝令王府,設鞫得情,亟正邦憲焉。噫嘻,痛矣,洪晉游·李道宰·安宗洙·慶光國之罪,可勝誅哉?渠以世祿後裔,或早登仙籍,或常調蔭塗,受國厚恩,山海崇深,欲報涓埃,糜粉磨放,不足喩其萬一也。夫何梟腸獍肚,素蓄負國之性,蛇蟠蚓結,敢售斁倫之心,千罪萬惡,人類之所不齒,至凶絶慝,擧一世之所共知。噫,玉均等諸賊,覆載間晷刻難貸之逆也。八域含生,不欲共戴,炊骨噬肝,不足雪其憤痛也。此輩少無共憤之心,乃有陰附之跡,爲鬼爲蜮,潛通溟海之匿賊,相唱相和,煽動草野之群盜,祕護之意,雖不顯於辭色,暗售之計,乃如見其肺腑,結爲黨與,締結之形跡莫掩,視同骨肉,詭譎情節畢露,與綢繆而相應,安危攸係,卒爛熳而同歸,首從何別?蓋其所犯凶逆,與玉均等一而二二而一也。拖到三年,尙此假息,其可曰,國有三尺乎?且英植·泳敎之頭領,何敢得保於地下乎?亟施斬屍之律,以洩神人之憤焉。已斃在逃諸賊,姻親族戚之應坐者,置之勿問,晏若無故,則人主法天,春生秋殺之意,安在哉?竊有可驚可駭之事,泳孝父之死也,出力掩埋,玉均等之逃也,裁書連通,自有其人,而臣等愚昧,雖未能指的誰某,顧其負犯之重,關係之大,何如也?刻期査得,明正其罪,斷不可已。臣等卽伏奉聯箚批敎,若曰,極係張大,或涉䵝昧,竝不允。罪人申箕善·洪晉游·李道宰·安宗洙·慶光國竝加施圍籬之典。臣等相顧愕眙,不覺抑塞憤鬱之至。今此處分,寔出於包藏納汚之恢廓聖度,臣等非不仰揣,非不欽祝,國有關和,上不得低仰,下不得奉承,漢法之不敬,春秋之無將,未有甚於此也。防微杜漸,猶其可愼,拔本澄源,寧或少忽?此而不鉤覈鋤治,何樣禍機,未知伏在何地。請蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬安置罪人慶光國竝令王府,設鞫得情,亟正邦憲焉。噫嘻,痛矣,安寧洙之罪,可勝誅哉?甲申諸逆,卽窮天地亘萬古溯百代之所未有也。凡屬圓顱方趾之類,孰無食肉寢皮之想?天網疎恢,潛逃海外,輿情沸騰,如在湯中,而一未有快伏王法,擧皆切齒,直欲無生,共戴一天之恨,拖至三年之久,豈意凶徒寔繁,種下生種,申箕善·洪晉游·李道宰·安宗洙·慶光國之黨,出焉,而又此接踵而起,是乃申箕善之一類也。與諸賊相通,謂此時可乘,梟鳴鵂應,顯有和附之態,蛇盤蚓結,莫掩綢繆之跡,究厥罪犯,合置何辟?至於安寧洙,國之陰事,暗相關通,卽賣國之徒,射天之計也。俱是覆載之所不容,神人之所共憤,其所關係之大,果何如也?請智島島配罪人安寧洙,安州牧遠地定配罪人朴顥陽,綾州遠地定配罪人尹雄烈竝令王府,設鞫得情,亟正邦憲焉。噫嘻,痛矣,亂逆之徒,從古何限,而豈有如今番鞫獄罪人昌寬之窮天地亘古今極逆大憝者乎?言之膽掉,思之骨顫。渠以賊孝招募之卒,屢出凶模供招之辭,旬七夕軍巡之說,情節已露,十三員會飮之謀,腸肚相連,差領官而受指使,敢肆梟獍之性,幻姓名而掩踪跡,尙遲犴狴之庾,逆節畢輸,已是有口難鳴,王章莫嚴,奚但誅身而止?請謀反不道罪人昌寬亟施孥戮之典,以雪神人之憤焉。噫嘻,痛矣,亂臣賊子,從古何限,而豈有如今番諸賊之窮凶絶悖者乎?渠以蟣蝨之賤,素蓄梟獍之性,許多罪惡,掀露無餘,則臣等之連日冒瀆,是豈可已而不已者乎?惟兪音是竢,及伏奉傳敎下者,申箕善則其綢繆之情跡,不可無鉤覈,有具格拿來之命,而池運永則罪固難貰,而旣已勘配,姑勿論爲敎,池錫永則以卑微沒覺,不足深誅,有島置之命。臣等相顧愕眙,竊不勝憂歎之至。噫,兩罪人之罪惡何如,關係何如,而一則薄竄,一則島置,有若尋常罪過之一番懲勵者然,固知出於大聖人好生之德,非不知欽仰萬萬,而孰矛孰殿,孰爪孰牙,窮覈無遺,亟施當律,實不可一日緩者也。凶圖,縱懷於蛇蟠,祕跡,莫究於鵂應,處分之下,輿情愈憤。夫莫遏者,公議也,莫嚴者,關和也。豈可以勘配沒覺,遽施惟輕之典,終靳盤覈之擧乎?玆敢冒悚聯陳,用效沐浴之義。伏乞聖明,亟奮乾剛之斷,特降允許之音。請池運永,薪智島圍籬安置罪人池錫永亦令王府,一體設鞫,嚴覈得情,快正典刑焉。噫嘻,痛矣,申箕善之罪,可勝誅哉?渠以簪纓之裔,早登緋玉之列,厚蒙拂拭之恩,宜切圖報之誠,而畜抱負國之心,潛結至凶之徒,引入深嚴,冒叨喉院之銜,製給擧條,甘聽指使之計,矯命焉與之傳布,論事焉斷其可否,賦性陰祕,有若伏莽之虺,行跡詭譎,殆同含沙之蜮,四載假息,寔出好生之德,十手所指,詎免罔赦之罪?絶穀於行道之中,自知干犯之難逭,忍杖於親鞫之下,尤見奸譎之莫掩,連腸接肚於逆豎,同惡相濟,隱頭〈藏〉尾於供招,巧辭粧撰,獄事未竟,寬典遽降,三尺之王章,未伸,一縷之頑命,尙貸,輿論去益沸鬱,邦憲從以隳壞,以若負犯,不可還配而止。至若鞫囚所招諸人事,其虛其實而一按可辨,而若置而不問,則其在鞫體,恐或虧損。請呂島加棘還發配罪人申箕善更加嚴鞫,期於得情,快正邦憲焉。囚招諸人,亦令拿問焉。答曰,不允。申箕善事,已有處分,勿煩。諸人事,勿煩。
正言尹起元啓曰,梟示罪人性世與極逆載榮,一而二二而一也。換着軍服,潛入禁庭,粧出纏帶,暗售網打,是何等排布設施凶謀祕計也?設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世亟施孥戮之典焉。答曰,不允。申箕善·洪晉游·李道宰·安宗洙·慶光國等事中痛矣下,申箕善,三字抹去,請字下,呂島加棘罪人申箕善九字抹去。
傳曰,臺諫竝許遞,前望單子入之。
兵曹啓曰,本曹正郞金炳稷,佐郞車有聲俱以病難供職,呈狀乞遞。宿衛重地,不可久曠,竝改差,何如?傳曰,允。
親軍別營啓曰,謹依成冊判下,駕前前排次知執事二員,軍一百六十名,睿前前排次知執事二員,軍九十八名等處,竝賞木布分給之意,敢啓。傳曰,知道。
親軍別營啓曰,謹依成冊啓下,駕前·駕後兼內吹處,一百五名等處,賞木分給之意,敢啓。傳曰,知道。
兵曹啓曰,健元陵幸行時元內吹等處,木各一疋題給之意,敢啓。傳曰,知道。
又啓曰,龍虎營,御前·睿前前排巡牢等賞格木,謹依判下成冊題給之意,敢啓。傳曰,知道。
親軍後營啓曰,本營兵房趙存斗身病甚重,勢難察任,改差,何如?傳曰,允。
親軍別營啓曰,本營軍司馬李完用身病甚重,勢難察任,改差,何如?傳曰,允。
義禁府啓曰,鞫廳罪人申箕善,還發配所事,連伏承擧行之命,而臺啓方張,自有格例莫越,成命之下,不得擧行之意,敢啓。傳曰,屢飭之下,豈可如是?卽速擧行。
丁亥閏四月二十四日酉時,上御乾淸宮。召對入侍時,參贊官嚴柱漢,侍讀官李,檢討官洪鍾檍,直閣兪鎭弼,假注書金載善,記事官韓光洙·金敎獻各持綱目第六卷以次進伏訖。上曰,史官分左右缺。
上在景福宮。停常參·經筵。
藥房提調金昌熙,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,行左承旨金奎弘,右副承旨尹吉求,今日不爲仕進,竝卽牌招,何如?傳曰,允。
兵曹,內禁將單李敎獜,今加折衝加資事,承傳。
傳曰,呈告泮長許遞,今日政差出。
傳曰,知敦寧許遞,今日政差出。
傳曰,在外敦寧都正許遞,今日政差出。
傳曰,工曹判書有闕之代,前望單子入之。
工曹判書前望單子入之,趙秉世添書落點。
禮曹啓曰,再昨日之雨,乃在於受香之前,而水深雖過寸餘,猶未周洽,再次祈雨祭,不卜日今二十七日龍山江楮子島,遣宰臣虔誠設行事,知委,何如?傳曰,允。
傳曰,發遣吏郞,諸執事淸齋與否,摘奸以來。
政院啓曰,新除授工曹判書趙秉世,方在罷職中,何以爲之?敢稟。傳曰,蕩滌敍用。
忠勳府啓曰,勳君承襲之必以嫡長,係是莫越之典,而南平君尹㦙,冒稱嫡長,至於報望啓下,大違典式,極爲駭然。臣府之矇不覺察,循例送銓,不勝惶悚,而尹㦙南平君,仍爲勿施,何如?傳曰,允。尹㦙事極駭然,施以刋削之典,卿亦難免不察之失,亦施重推之典。
吏曹啓曰,今此景祐宮展拜敎是時,次知金圭錫加資事,命下矣。係是資窮,何以爲之?敢稟。傳曰,代加。
吏曹啓曰,成均館典籍閔哲勳,童蒙敎官金明鉉,北部都事金命圭俱以身病,呈狀乞遞,竝改差,何如?傳曰,允。
有政。吏批,行判書李秉文,參判姜文馨牌招不進,參議金喆熙進,承旨缺。吏批啓曰,行判書李秉文,參判姜文馨竝牌招不進,小臣獨政未安,何以爲之?敢稟。傳曰,只出緊任。以閔種默爲知敦寧,李珪永爲大司成,李鎬冕爲兵曹正郞,具用喜爲佐郞,李石榮爲典籍,閔泳翊爲知經筵,申獻求爲同經筵,金基衡·李裕源·柳致福爲敦寧都正,李在熙·李鎬成·朴昶烈·金斗鉉·郭容默爲監察,車有聲爲奉常主簿,李台永爲北部都事,洪永述爲禁府都事,曺相夔爲童蒙敎官,安亨淳爲萬頃縣令。承文著作單,鄭恒鎭,正字二單,李載榮·趙昌均,副正字二單,安炳乾·李寅衡,兼春秋二單,朴聖根·金持元。故通德趙煥錫贈戶參例兼,故參奉趙嵎贈左承旨已上同訓鍊趙存斗兩代,故學生李光迪贈戶參例兼,故通德李世侃贈左承旨,故將仕郞李寬垕贈僕正已上同敦寧李夏圭三代,贈兵議金祐贈兵判例兼,忠節卓異贈職事,承傳,故學生徐秉勳·盧光稷·白圭顯·劉漢永已上贈監察,故學生李址衍·崔東植·秋得弼已上贈童敎,孝行卓異,故學生秋鍾泰贈監察,學行卓異,已上贈職事,承傳。
兵批,判書閔應植病,參判沈相學病,參議任尙鎬病,參知鄭元和進,承旨缺,同知單洪英杓,副司果金鶴俊·朴鼎九。
電報總局啓曰,主事趙漢根有身病,改差,其代,幼學閔泳甲差下,令該曹口傳下批,何如?傳曰,允。
統理交涉通商事務衙門啓曰,進士禹鳳命,濟衆院主事差下,令該曹口傳下批,何如?傳曰,允。
兵曹口傳政事,別營軍司馬單金永迪,護軍洪淳馨,副司果李完用,後營哨官單趙慶相。
親軍前營啓曰,本營軍司馬兪鎭弼身病甚重,勢難察任,改差,何如?傳曰,允。
親軍別營啓曰,本營把摠韓昌履身病猝重,勢難察任,改差,何如,傳曰,允。
親軍別營啓曰,本營左別將具奭祖身病猝重,勢難察任,改差,何如?傳曰,允。
親軍左營啓曰,本營軍司馬南廷弼身病猝重,勢難察任,改差,何如?傳曰,允。
義禁府啓目粘連,左通禮趙性鶴,引儀李鼎善等矣本府議啓內,祗迎擧行,以致遲滯,罪著溺職,難免其責。竝只以此照律,罪各笞四十收贖,附過還職,竝只私罪奉敎依允爲旀,趙性鶴段,功減一等爲良如敎。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,右承旨趙臣熙,今日不爲仕進,卽爲牌招,何如?傳曰,允。
又啓曰,今番端午帖題述人中,時無職名人,令該曹口傳付軍職,何如?傳曰,允。
吏曹口傳政事,電報局主事單閔泳甲,濟衆院主事單禹鳳命。
傳曰,禮房承旨,馳詣受香諸處,奉審摘奸以來。
傳曰,西北別付料試射,今二十七日當御隆武堂爲之矣,東宮侍座之節,依例磨鍊。
弘文館啓曰,下番闕直,事甚未安。應敎吳長善,校理洪祐禎,副校理宋彦會竝卽牌招,推移姑降入直,何如?傳曰,允。
以右承旨趙臣熙牌不進罷職傳旨,傳曰,只推。
傳曰,明日出宮門路,以建善門爲之。
議政府啓曰,頃因內司所報,羅州飛禽島所在明禮宮庄土陳結實數,摘察報來之意,行會矣,卽見該道臣李憲稙所報,則本島結摠二百三十五結七十七負一束內,十五結二十負,甲申陳頉除,實結爲二百二十結五十七負一束,而丙·丁以後,仳離相續,田土仍陳,言念民情,實所矜憐爲辭矣。濱海殘島,荐經饑饉,所以有兩稅許代之惠澤,而流民未集,陳土不闢,苟無終始另恤,將有廢棄之慮,依他島已施之例,該島所納兩稅,特許永代,俾紓民力,何如?傳曰,允。
兵曹啓曰,一內禁軍試放時入格人等頒賞之意,敢啓。傳曰,知道。
內務府啓曰,金宏臣·張在斗竝運轉委員加差下,何如?傳曰,允。
義禁府啓曰,鞫廳罪人申箕善還發配所事,連伏承卽速擧行之命,而臺啓方張,公格法例,莫可違越,成命之下,末由擧行之意,惶恐敢啓。傳曰,屢度飭敎之下,尙不擧行,豈有如許道理乎?卽速擧行。
義禁府啓曰,罪人申箕善,鞫廳議啓判付內還配所事,命下矣。申箕善解枷杻,移囚西間後,以前罪目添書,今番判付內辭意,依例發遣府都事,押送于全羅道興陽縣呂島,依前圍籬安置,仍爲加棘而與地方官眼同,使之擧行,何如?傳曰,允。
上在景福宮。停常參·經筵。
還內後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。
政院啓曰,明日常參·經筵,取稟。傳曰,停。
又啓曰,端午帖製述人,旣已抄啓矣。弘文提學沈履澤,待明朝牌招,使之出韻科次,何如?傳曰,允。
傳曰,政官牌招開政。
傳曰,萬頃縣令安亨淳,內禁將除授。
傳曰,東壁竝許遞,今日政差出。
傳曰,在外敦寧都正許遞,今日政差出。
傳曰,柒谷府使金斗植,兼司僕將除授。
傳曰,柒谷府使之代,副司果姜鎭濚擬入。
傳曰,侍衛·陪衛與迎接軍兵等,令各其營乾犒饋。
以司謁口傳下敎曰,以沿江上下無名收稅革罷之事,前後飭敎,不啻截嚴,廟堂申禁,又復何如,而近聞復踵前習,無難收捧云,此果弁髦朝令而然乎?苟有一分嚴畏之心,豈容若是?左右捕廳從事官,發牌聽傳敎,以爲各別痛禁,俾無如前之弊,而如是別飭之後,倘或復有入聞者,則左右捕將,亦難免不飭之責事,分付。
兵曹口傳政事,親軍別營別將單李容觀,把摠單李宜淳,副司果金炳稷。
吏曹口傳政事,轉運委員二單金宏臣·張在斗。
弘文館啓曰,下番闕直,事甚未安。修撰韓白奎,副修撰洪鍾檍竝卽牌招推移入直,何如?傳曰,允。
兵曹口傳政事,親軍後營兵房單任興準,前營軍司馬單姜友馨。
兵曹,內禁將單安亨淳,兼司僕將單金斗植,以上今加折衝除授事,承傳。
吏曹啓曰,童蒙敎官曺相燮,北部都事李台永俱以身病,呈狀乞遞,竝改差,何如?傳曰,允。
有政。吏批,行判書李秉文,參議金喆熙牌招不進,參判姜文馨進,承旨缺。吏批啓曰,行判書李秉文,參議金喆熙竝牌招不進,小臣獨政未安,何以爲之?敢稟。傳曰,仍爲之。以尹爲應敎,張錫裕爲副應敎,金昌鉉·申萬均·辛承魯爲敦寧都正,金泳彦·金禹錫·金仁楠爲監察,沈殷澤爲禁府都事,趙性鶴爲左通禮,李義悳爲右通禮,金在元爲童蒙敎官,鄭雲鶴爲禁府都事,閔泳錫爲北部都事,姜鎭濚爲柒谷府使,李根周爲萬頃縣令。前都正楊學道今加嘉義,副司果成炳夏今加通政,已上朝官年八十,依法典加資。
兵曹啓曰,內禁衛將李敎麟以其病難供職,呈狀乞遞,改差,何如?傳曰,許用履歷。
又啓曰,內禁將金永喆除授在外,上來無期云,改差,何如?傳曰,允。許用履歷。
又啓曰,內禁將尹泳翰以其病難供職,呈狀乞遞,改差,何如?傳曰,許用履歷。
兵曹啓曰,同知中樞府事徐毅淳,宣傳官李有夏,五衛將白健洙·李奎斌·徐成淳,昌德宮衛將金基一·洪英杓,守門將安秉宅俱以病難供職,全羅兵使趙萬赫身病猝重,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,長峯別將崔致晉身病猝重,萬無登途赴任之望,呈狀乞遞矣。實病雖如此,不可循例改差,罷黜,何如?傳曰,允。
兵批,判書閔應植進,參判沈相學試射進,參議任尙鎬入直,參知鄭元和陪衛進,承旨缺,以盧基朝爲同知,洪圭爲同訓鍊,鄭南朝爲宣傳官,李鍾林爲內禁將,文在學·李裕鐵·高世逵爲五衛將,南啓憲·陳起龍爲昌德將,沈憲澤爲左捕廳從事官,李圭淵·李基元爲別營哨官,洪鍾彧爲守門將,徐丙鼎爲全羅兵使,宋一儹爲加德僉使,申元均爲臨淄僉使,康成文爲車嶺僉使,文錫久爲長峯別將。副司果李璋成,副司勇蘇喆圭。
再政。以李贊熙·李奎炫爲訓鍊僉正。同知單高世逵,僉知二單文在學·李裕鐵。
三政。以洪翰燮爲訓鍊主簿,金好煥爲左捕廳從事官。
四政。以吳殷泳爲訓鍊僉正,河龍濟爲守門將。同知加設單趙存斗。
五政。以李奎邦爲別營哨官。
六政。以柳潭爲訓鍊僉正。
七政。以朴熙德爲訓鍊判官。五衛將加設三十五單,李鍾夏·尹仁植·金瑗·李彦信·鄭雲漢·崔興永·咸東羲·方大轍·宋浚鉉·崔宗恒·李寅相·李恩喆·張錫獜·崔河淡·鄭奎鎭·吳學悅·李升會·張志亨·高明喆·金永鈺·李漢奎·鄭吉·金好健·李殷相·鄭海朝·高允行·吳佑永·鄭光一·李弼周·申德均·李龍鎬·李錪·朴昌淵·李敎陽·李垕燮·洪潤榮·權基燮·權昌鎬·辛濤寅·鄭寔濟·朴景三·張準基·金萬健·姜瑨會·尹榮國。
景慕宮啓曰,再明日朔祭時,令洪肯厚身病沈篤,不得進參,令該曹口傳相換,以爲及時擧行,何如?傳曰,允。
親軍別營啓曰,本營騎士將廉志善身病猝重,勢難察任,改差,何如?傳曰,允。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
刑曹啓曰,左巡廳啓辭內,去夜初更五點量,興仁之門摘奸,因爲五間水口摘奸回路,二間水口,忽有人跡,故急往捉致査問,則良人安今乭·金基浩爲名漢,謂以私故,自城外從水口底穴,無難冒入。宮城防閑,何等嚴重,而致此無前之變故,令執留本廳,以當該護軍部將,言之,不審之失,在所難免,何以爲之?敢稟。傳曰,令秋曹,嚴覈捧招以入事,命下矣。謹依傳敎,罪人安今乭·金基浩·尹德鉉·朴完植等捉致嚴覈,則安今乭·金基浩所供內,渠以班家下隷,有所推錢於往十里鄭致順處,今月初七日出往,自爾遲滯,至于人定時,而到于興仁之門外,則城門已閉,飢困莫甚,歸心且緊,以愚蠢所致,不知法禁,潛入二間水口,現捉於摘奸時,自顧所犯,罪死無惜云。護軍尹德鉉,部將朴完植所供內,俱以伊夜興仁之門入直,相距稍遠,不能禁察,至有冒入之境,其所失察之罪,實甚悚惶,無辭可達云矣。觀於諸供,水口亦是城門,夜禁尤爲自別,視若行路,有此冒犯,依律重勘,斷不可已。且以護軍·部將論之,身爲守直,不善巡察之罪,在所難免,伏承嚴覈之命,故謹捧招以入之意,敢啓。傳曰,知道。照律勘處。
同副承旨嚴柱漢疏曰,云云。省疏具悉。疏辭,令該曹稟處。
工曹判書趙秉世疏曰,云云。答曰,省疏具悉。往事,何必爲引?卿其勿辭行公。
行戶曹判書鄭範朝疏曰,云云。答曰,省疏具悉。度支重任,何可輕遞?卿其勿辭行公。
丁亥閏四月二十七日辰時,上與王世子詣景武臺。西北別付料試射,軍士房承旨入侍時,上具軍服,乘座馬出建善門,廣臨門·神武〈門〉詣景武臺,兵曹判書閔應植,在壇下迎接如儀訖。上降馬陞座,承旨以司謁入稟承史待令,上命入侍,都承旨閔泳駿·假注書缺,別兼春秋尹容植·李貞稙·李茂魯·閔宗植·金永迪·趙衡夏·韓光洙·金敎獻以次就位。宣傳官跪稟鳴金二下,大吹打,又跪稟陞壇號令如例訖,宣傳官鳴金三下吹打止,宣傳官引兵曹判書閔應植行參現禮,應植參現,各班參現叩頭訖。宣傳官跪稟兵曹判書仍留壇上監試,上可之。泳駿奏曰,別付料兵房,使之陞壇監試,何如?上可之。宣傳官引試官以次就位,泳駿跪稟宰樞執鼓貫革尺量,又跪稟矢數,執鼓射員呼名試射訖。泳駿曰,吏·兵曹郞廳,省記入呈之際,做錯非細,揆以事體,誠極駭然。竝所當重勘,而本院請推之外,無他可施之罰,何以爲之乎?上曰,記過,可也。出榻敎當該宣傳官記過事,榻前下敎以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,左副承旨洪殷謨,今日不爲仕進,卽爲牌招,何如?傳曰,允。
又啓曰,卽見全羅監司尹榮信,濟州儒生陞補試取啓本,則去四月初十日封發者,今始到院,撥路申飭,前後何如,而如是遲滯,事甚稽緩。該道臣,推考,何如?傳曰,允。
又啓曰,假注書金載善有身病,勢難察任,今姑改差,何如?傳曰,允。
又啓曰,弘文提學沈履澤,疏批已下,卽爲牌招,以爲端午帖出韻科次,何如?傳曰,允。
金載善改差,代以李鍾七爲假注書。
禮曹,三次祈雨祭,不卜日今五月初一日南壇·雩祀壇,遣宰臣虔誠設行事,知委,何如?啓,依所啓施行爲良如敎。
弘文館啓曰,新除授副應敎張錫裕,卽爲牌招察任,何如?傳曰,允。
以左副承旨洪殷謨牌招不進罷職傳旨,傳曰,只推。
吏曹口傳政事,景慕宮令洪肯厚,刑曹佐郞洪鍾喜,已上相換事,承傳。
傳曰,發遣吏郞,諸執事淸齋與否,摘奸以來。
兵曹口傳政事,別營騎士將單洪永疇。
兵曹啓曰,謹依下敎侍衛·陪衛與迎接軍兵等處,乾犒饋分給之意,敢啓。傳曰,知道。
親軍右營啓曰,謹依下敎侍衛·陪衛與迎接將校軍兵等處,乾犒饋分給之意,敢啓。傳曰,知道。
親軍別營啓曰,謹依下敎侍衛·陪衛與迎接將校軍兵等處,乾犒饋分給之意,敢啓。傳曰,知道。
親軍海防營啓曰,謹依下敎侍衛·陪衛與迎接將校軍兵等處,乾犒饋分給之意,敢啓。傳曰,知道。
刑曹啓曰,興仁之門,二間水口冒入罪人安今乭·金基浩,不善巡察之護軍·部將·尹德鉉·朴完植嚴覈事,命下矣。傳曰,知道。照律勘處。謹按律文,則大明律越城條有曰,潛越都城者,杖一百流三千里。冒入罪人安今乭·金基浩,依此律各決杖一百後,今乭慶尙道聞慶縣,基浩全羅道礪山府定配所竝卽押送,護軍·部將·尹德鉉·朴完植身爲守直,不能巡察罪,依大明律不應得爲而爲之,事理重者,杖八十之文,各決杖八十,懲勵放送之意,敢啓。傳曰,知道。
領議政沈舜澤疏曰,云云。答曰,省疏具悉卿懇。輔相之爲綦重,何時不然,而況在今日,又況元輔之重乎?以卿而此時言去,實左右究而不得其說,際會密勿。卿無肝膈之隱,委毗隆摯,予有股肱之托,可謂知之深而得之專,卿所云,知遇今昔罙覯者,誠然矣。紀綱頹弛,而卿未可以振之乎,經用艱絀,而卿未可以裕之乎,法令之所以行者,信也,卿未可以信之乎?凡厥施措,聽之輿誦,自有不可掩者,試之卿賴以維持,夫醫國猶醫身,熟知脈理深,夬察病源,乃可以對投,居久而責專,嫺練於時務,無有愈於卿,則今日元輔之任,斷非卿,莫可矣。卿若倦于賢勞,遽欲釋負就閑,則更誰任其責哉?此爲卿必不可去之一段義諦,望卿念時事之虞憂,體予意之繾綣,勿復以此相聞,是所厚望焉。仍傳曰,此批答,遣史官傳諭。
弘文提學沈履澤疏曰,云云。答曰,省疏具悉。卿其勿辭行公。
協辦內務府事閔泳煥疏曰,云云。答曰,省疏具悉。將兵重任,何可遽爾遞解?卿其勿辭行公。
知敦寧閔種默疏曰,云云。答曰,省疏具悉。所請依施。
上在景福宮。停常參·經筵。
藥房提調金昌熙,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,假注書李鍾七,時無職名,令該曹依例付軍職,冠帶常仕,何如?傳曰,允。
傳曰,禮房承旨,馳詣景慕宮,奉審摘奸,仍詣受香諸處,奉審摘奸以來。
傳曰,政官牌招開政。
以司謁口傳下敎曰,南壇淸道,以兵房代行。
傳曰,發遣吏郞,諸執事淸齋與否,摘奸以來。
傳曰,兵曹參判·工曹參判竝許遞,今日政差出。
傳曰,在外敦寧都正許遞,今日政差出。
傳曰,同成均·同義禁竝許遞,今日政差出。
傳曰,萬頃縣令李根周,內禁將除授。
吏曹啓曰,北部都事閔泳錫,童蒙敎官金在元俱以身病,呈狀乞遞,改差,何如?傳曰,允。
又啓曰,成均館典籍韓敬根以其身病,呈狀乞遞,改差,何如?傳曰,允。
兵曹啓曰,闕內入直,何等嚴重,而五衛將閔德顯·許鑽,部將崔煥翼俱爲擅自出去,至於闕直之境,事未前有,萬萬驚駭。當該五衛將·部將,爲先汰去,其罪狀,令該府拿問處之,何如?傳曰,允。拿處。
政院啓曰,卽見兵曹草記,則五衛將閔德顯·許鑽,部將崔煥翼,俱爲擅自出去,至於闕直之境云,事未前有,萬萬驚駭。不能先事察飭之入直堂上,不可無警,推考,何如?傳曰,允。
有政。吏批,行判書李秉文,參判姜文馨牌招不進,參議金喆熙進,承旨缺。吏批啓曰,行判書李秉文,參判姜文馨竝牌招不進,小臣獨政未安,何以爲之?敢稟。傳曰,只出緊任,以趙秉稷爲兵曹參判,李應夏爲工曹參判,鄭基會爲知敦寧,李鶴鎭爲掌樂正,金源濟爲典籍,南廷益爲知經筵,許城·嚴仲模·柳詗爲敦寧都正,李起鎬·朴定陽爲同義禁,金宗漢·姜文馨爲同成均,李鳳均爲繕工副正,金昌學·鄭胤德·鄭雲亨·權孝鳳·庾觀奎·金器璉·元世洵爲監察,洪肯厚爲宗廟令,沈奎澤爲刑曹佐郞,洪鍾喜爲穆陵令,柳道夔爲景慕宮令,李範善爲社稷令,金炳幹爲工曹正郞,朴駿彬爲工曹佐郞,趙誠熙爲童蒙敎官,鄭雲鶴爲英陵參奉,曺宜承爲禁府都事,閔種五爲北部都事,尹錫琪爲萬頃縣令。前五衛將李東植,今加嘉善,副司果宋文協·李興哲已上,今加通政,已上,朝官年八十,依法典加資,故學生金祥澤贈戶參例兼,故學生金鎭斗贈左承旨,故司果金萬績贈僕正,已上,同知金相天三代。
兵批,判書閔應植病,參判趙秉稷未肅拜,參議任尙鎬進,參知鄭元和病,承旨缺。同知單南啓憲,加設二十五單李種夏·尹仁植·金瑗·咸東羲·李秀信·鄭雲漢·崔興永·宋俊鉉·崔宗恒·李寅相·李恩喆·崔河淡·鄭奎鎭·吳學悅·李漢奎·鄭海朝·洪潤榮·吳佑泳·權基燮·辛濤寅·朴景三·朴昌淵·金萬健·姜璿會·張俊基,僉知單方大轍·張錫獜·李升會·張志亨·高明喆·金永鈺·鄭吉·金好健·李殷相·高允行·鄭光一·李弼周·申德均·李龍鎬·李錪·李垕燮·權昌鎬·鄭寔濟·李敎明·尹榮國,副司果金祖熙·徐準相,副司正李種七,內禁將單李根周。
戶曹啓曰,禧嬪張氏祠宇移建,今已畢役之意,敢啓。傳曰,知道。
兵曹啓曰,禁軍祿試射,今朔內當依定式試取,而本曹有故,不得設行,後日退行之意,敢啓。傳曰,知道。
吏曹啓目粘連,觀此承政院同副承旨嚴柱漢上疏,則以爲,臣賦命疇薄,依恃慈母而已,年迫七旬,病痼危劇,重灼夙宵,調護保養,菽水不繼,刀圭未試,臣情到此,吁亦憫苦。伏乞聖慈,特命選部,畀臣一小邑,俾遂便養之願亦爲白有臥乎所,嚴柱漢之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?啓,依回啓施行爲良如敎。日記廳堂上金炳秀郞廳朴永年李命九。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來初五日,朝參日次,而綏陵忌辰祭齋戒相値,頉稟之意敢啓。傳曰,知道。
傳曰,禮房承旨,馳詣受香諸處,奉審摘奸以來。
傳曰,初五日次對,進定於再明日。
政院啓曰,翰林召試被選當次人李埈鎔薦狀公事,啓下矣。令該曹口傳付軍職,牌招入直,何如?傳曰,允。
吏曹口傳政事,檢閱單李埈鎔。
以濟州牧使沈遠澤狀啓,進上船隻,觸風致敗,人命渰死,而莫重薦獻與進上橘果,全無餘顆,未得更爲封進,惶恐待罪事,傳曰,勿待罪事,回諭。人命渰死,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以慶尙監司李鎬俊狀啓,熊川縣人命渰死事,傳曰,人命渰死,聞甚驚慘。元恤典外,別加顧助,如有生前身還布,竝蕩減事,廟堂措辭分付。
議政府啓曰,本府公事官李漢承,奔走勤仕,三滿十五朔,依例陞敍,或守令除授事,捧承傳施行,何如?傳曰,允。
右副承旨尹吉求書啓,臣承命馳詣宗廟,尊所奉審則無頉,祭物·祭器·祭井看審則無頉,諸執事進排官摘奸則無頉,仍詣景慕宮,尊所奉審則無頉,祭物·祭器·祭井看審則無頉,諸執事進排官摘奸則無頉,仍詣南壇,神位版奉審則無頉,祭物·祭器·祭井看審則無頉,諸執事進排官摘奸則無頉,仍詣雩祀壇,神位版奉審則無頉,祭物·祭器·祭井看審則無頉,諸執事進排官摘奸則無頉,還詣南壇享所,仍留監祭,還奉神位版復命之意,敢啓。傳曰,知道。
奎章閣啓曰,景慕宮望廟樓,今朔奉審無頉之意,敢啓。傳曰,知道。
親軍別營啓曰,輿前兼內吹等處,賞木分給之意,敢啓。傳曰,知道。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
兵曹啓曰,每當儲窠之月,虛司果,不得循例區處,而在前積滯時,有勿拘擬入之例,今亦依此擧行,以爲次次疏滯之地,何如?傳曰,允。
兵曹啓目粘連,觀此全羅右水使許璡狀啓,則荏子島僉使金孝源,到防以來,實心圖報,公廨軍器,一新修補,別設養武錢,每朔賞射,周恤貧窮,田野廣闢,廉直無私,民有厲病,求藥濟活,婚葬之過期,結稅之未納者,擧皆助給。戍卒料布,逐朔均哺,養老勸學,省耕給種,鎭況盡費公用,奉公到底殫竭,弊敗殘局,幾乎蘇成,瓜期將近,軍民惜去願留,遝至多般施措,極庸嘉尙。其在激勸之道,宜有褒賞之典,待瓜滿,限一瓜仍任事,令該曹稟處亦爲白有臥乎所,如此實績,合施久任,依狀請施行,何如?啓依允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,同義禁李起鎬除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,假注書宋柱勳有身病,勢難察任,今姑改差,何如?傳曰,允。
宋柱勳改差,代以安孝濟爲假注書。
以司謁口傳下敎曰,育英公院之盛暑放休,旣有章程,而間斷之際,不能無忘忽之歎,自放學日爲始,間五日齊會應講於公院,該堂上等第其甲乙,且已習句語,殆近三千餘字云,必須逐字校正,然後可無魚魯之襲訛,該院司務司籤,依前仕蒐校,該堂上亦一體監正,輯成冊子,俾使學員螢爝之方,入學前務期竣役,放休,自五月十二日至六月二十八日導定事,分付。
禮曹,四次祈雨祭不卜日今初四日,北郊遣宰臣,社稷遣重臣,虔誠設行事,知委,何如?啓,依所啓施行爲良如敎。
兵曹口傳政事,親軍左營軍司馬單,金喜洙。
內務府啓曰,駐津從事官金嘉鎭,聞有身病,改差,其代以陽城縣監成岐運,差下,何如?傳曰,允。
傳曰,發遣吏郞,諸執事淸齋與否,摘奸以來。
電報總局啓曰,主事李采淵,方在草士,臣矇然書入允下,不勝悚惶。主事李采淵,改差,何如?傳曰,難付生手,使之起復擧行。
機器局啓曰,司事安亨淳外任代,副司果安潤用司事,差下,令該曹口傳下批,何如?傳曰,允。
吏曹口傳政事,機器局司事單,安潤用。
奉常寺啓曰,各陵園墓端午祭享所用藥果煎造後,進上看品藥果二十立,依定式封進之意,敢啓。傳曰,知道。
義禁府啓曰,向以陵園事,有所處分,而犯斫偸葬,以至冒懇,何其無嚴之甚也?爲其官者,初不動心,如從袖手,是豈人情道理之所可忍乎?竝當依律勘斷,今旣滯囚屢月,且或遞職有年,必不無輕重差殊之別,非欲枉法,自有參情,特推惟輕,陵園官照律中徒年以上,固難參恕,而奪告身以下,竝各減一等,如復以今番寬恕,認若尋常,或忽於禁護之節,斷當用之以加倍之律,其各愓勵事,分付事,命下矣。保放罪人李寬英·金鳳善·李海祚·李觀永·李敎榮·李道振·尹敎善·柳令均·吳得善·李武應·李晈沼等各杖一百收贖,告身盡行追奪,李寬英忠淸道淸風府黃江驛,李海祚庇仁縣靑化驛,李觀永報恩郡含林驛,李道振木川縣迎春驛,吳得善忠州牧連原驛,李武應堤川縣泉隨驛,李晈沼牙山縣長時驛,金鳳善黃海道延安府深洞驛,李敎榮平山府金巖驛,尹致善江原道鐵原府豊田驛,柳令均金化縣生昌驛竝徒三年定配,而以議啓內辭意,具罪目依例發遣府羅將,押送于各其配所,金商絢·金命洙·李象弼·李冕相·金堯莢·禹錫河·李錫僖·金炳卨·金瑨鉉·趙相晉·丁理燮·尹元善·李文榮·任箕常·李起銑·李敎承·朱雲煥·李載敦·李容久·鄭完淳·馮錫龜·朴用鎭·李容夏·李洛應·趙秉穆·趙鍾禹·金振龍·朴應漢·李會元·朴健陽·成鍾永·鄭基夏·李鼎夏·李寅兢·南命熙·李鍾國·申榕·李敏秀·金容培·李鼎漢·金雲培·洪承翼·李承喜·姜羲元·趙庸夏·李晚胤·丁喜燮·李承淵·閔載鼎·韓鎭庠·宋淳爀·成信永·李敎英·柳寅睦·李東郁·李奭鍾·王濟千·李世愚·李弼應·李是鎰·李直溥·李澈愚·金善一·全錫喬·金炳肅·申勝休·洪秉燾·金喆鎭·李源祥·李肯宇·宋萬燮·李源采·姜敎錫·金昌夏·洪祐衍等杖八十,各減一等,各杖七十收贖,奪告身二等,竝放送,洪在能·金有濟·吳友善·李鍾協·車能文·金炳琬·韓聲烈·朴勝學·李·金駿九·趙明植·李命炎·李秀彦·洪曾厚·李圭瑞·金台濟·李寅承·張錫龜·尹濟翼·趙性憙·成冕鎬·沈宜悳·南啓述·金宗洙·任永鎬·閔恒植等罷職,各減一等,依不應爲律施行,各笞四十收贖,竝附過後還職之意,敢啓。傳曰,知道。處分非不斟酌,而見此草記,人數爻多,反致爻像之不好,亦足于和。且或事係年久,罪有輕重,況屢月滯囚之餘也?不無斟量,奪告身以下,竝特爲分揀,姑令戴罪擧行,以示曠蕩之意。
刑曹啓曰,漢城府啓辭內,謹依下敎,東部字內貞陵·懿陵,西部字內孝昌墓,北部字內懿寧園·宣禧墓火巢內民塚,分送各該部郞官,先爲摘奸以來,則貞陵·懿陵·懿寧園·宣禧墓火巢內,俱以民塚矣乎報來,而孝昌園火巢內,後龍爲岡民塚三處,松橋居元尙宮家,辛未四月三十日犯葬民塚三處,孔德里居李東國家犯葬,年久未詳年條,舊壙一處,咸得智辛巳八月初十日犯葬,丙戌四月掘去報來,而宣陵·靖陵後麓民塚,嚴査次,發關於地方官廣州判官矣。該判官李承喜牒呈內,行審摘奸,則劉東赫私塚四處,一塚,辛未十二月二十八日犯葬,一塚,甲戌十月初五日犯葬,一塚,乙亥八月十三日犯葬,一塚,己卯八月十一日犯葬,已於丙戌三月二十八日,竝卽掘去形止消詳之意,報來,而劉東赫段犯葬四塚,雖已掘出,究其罪狀,合施重律。咸得智段,雖是單塚,其在冒禁,亦不可以已掘置之,元尙宮家三塚,李東國家三塚竝爲掘去次,今方發送該部郞官與元尙宮之侄子元洪錫,李東國之子李廷玉等,有此冒犯,尙未掘去者,極爲痛駭。竝照律次,劉東赫·咸得智·元洪錫·李廷玉文移秋曹之意,敢啓。傳曰,知道。劉東赫之所爲,尤極絶悖。亦令秋曹,其委折嚴覈,捧招以入事,命下矣,謹依傳敎,罪人劉東赫,捉致嚴覈,則所供內以爲,宣陵·靖陵垓字外空虛之地,己巳年因戶曹關文,許民起墾,卽自廣州,定界立標,成量案付,屬龍洞宮,則旣是起墾之外,自辛未以後,繼葬四塚矣,昨年三月摘奸時,以後麓逼近處,入錄於書啓中,故不勝悚懍。本月二十八日,竝卽掘移,雖是無知愚氓,焉敢犯葬於火巢逼近之地乎?此外無他可達之辭,惶恐遲晚納招云矣,旣伏承嚴覈之命,故謹捧招以入,恭俟處分。元洪錫,李廷玉等,謹按律文,則大典會通禁制條有曰,陵寢火巢禁標內偸葬者,減死定配。依此律文,元洪錫全羅道益山郡,李廷玉平安道咸從府,減死定配所竝卽押送,咸得智,以公穀犯逋之罪,已爲定配于全羅道金堤郡,而昨年四月,自右捕廳發關捉上,使之掘去後,還爲下去配所云,故探問該廳,詳考配案,果爲的實,身在配所,不得勘罪之意,敢啓。傳曰,知道。劉東赫段,罪犯罔赦,固難容貸,而特推好生之意,嚴刑三次,遠惡島限己身減死爲奴,勿揀赦典事。
知敦寧鄭基會疏曰,云云。答曰,省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,知道。
傳曰,大臣·政府堂上引見。
傳曰,禮房承旨,馳詣社稷奉審摘奸,仍詣受香所奉審摘奸以來。
傳曰,政官牌招開政。
政院啓曰,藝文提學趙康夏,旣入闕中,不爲肅謝,直爲出去,事甚未安。推考,何如?傳曰,允。
又啓曰,吏曹判書李秉文,參判姜文馨,參議金喆熙牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,待明朝一體牌招。
宗廟署啓曰,再明日端午祭時,廟司四員,不可不備,而令洪肯厚身病沈篤,不得進參。合有變通之道,令洪肯厚,令該曹口傳相換,以爲及時擧行之地,何如?傳曰,允。
吏曹口傳政事,宗廟令洪肯厚,尙衣主簿兪弼煥相換。
義禁府啓目,吏曹假郞廳全在鳳,兵曹佐郞具用喜等原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,竝只議處,何如?啓,飭已施矣,分揀放送。
又啓目,前兵使尹錫五原情云云。問目內辭緣,泛稱遲晚,所當請刑是白乎矣,曾經閫帥,勿爲請刑,載在法典,議處,何如?啓依允。
又啓目,五衛將閔德顯·許鑽,部將崔煥翼等原情云云。傳旨內辭緣,泛稱遲晚,所當請刑是白乎矣,閔德顯段,年過七十,法不當請刑,議處,許鑽·崔煥翼等段,竝只刑推得情,何如?啓依允爲旀,許鑽·崔煥翼等段,竝只除刑推得情爲良如敎。
上在景福宮。停常參·經筵。
政院啓曰,明日再明日,綏陵忌辰祭齋戒正日相値,視事頉稟之意,敢啓。傳曰,知道。
傳曰,檢校待敎趙東潤,馳詣綏陵奉審摘奸,仍留監祭,局內諸陵,一體奉審以來。
傳曰,禮房承旨,馳詣宗廟·景慕宮奉審摘奸,仍詣受香諸處摘奸以來。
政院啓曰,假注書安孝濟,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,祀典所重,何等謹嚴,而今日端午祭傳香時,昭寧園獻官宋琯玉尙不入來,以致傳香之過時,事未前有,萬萬駭然。所當重勘,而本院請推之外,無他可施之罰,何以爲之,而原單子,今方改付標以入,使之卽速受香,當該差祭堂上,不可無警,推考,何如?傳曰,允。拿處。
又啓曰,奏御文字,何等審愼,而昨日次對擧條批旨,有所誤書,至於改書以下,事甚疎忽,極爲未安。原擧條,今方改修正以入,當該注書所當重勘,而本院請推之外,無他可施之罰,何以爲之?敢稟。傳曰,拿處。
傳曰,在外玉堂許遞,今日政差出。
傳曰,在外同敦寧·戶曹參判·敦寧都正許遞,今日政差出。
傳曰,呈告知春秋許遞,今日政差出。
傳曰,萬頃縣令尹錫祺,內禁將除授。
議政府啓曰,箕伯,已報瓜矣,此道臣按藩以後,實心做治,聲績優著,群情願借。平安監司南廷哲,加一年仍任,俾責終效,何如?傳曰,允。
吏曹啓曰,安邊府使李鎬奭戶奴呈狀內,矣上典受由上京矣,還官之路,身病猝重,萬無還任之望云,改差,何如?傳曰,江陵府使趙東萬相換。
又啓曰,光陽縣監申泰休呈狀內,矣身受由上京,矣身病猝重,萬無還官之望云,罷黜,何如?傳曰,咸從府使李殷春相換。
又啓曰,殷栗縣監朴聖根呈狀內,矣身受由上京,矣還官之路,身病猝重,萬無還任之望云,罷黜,何如?傳曰,松禾縣監明範錫相換。
又啓曰,禮安縣監禹成圭呈狀內,矣身受由上京,矣身病猝重,萬無還任之望云,罷黜,何如?傳曰,林川郡守李鶴年相換。
又啓曰,順安縣令兪達濬呈狀內,矣身受由上京,矣身病沈重,萬無還官之望云,罷黜,何如?傳曰,高山縣監洪岐周相換。
又啓曰,綏陵令洪承翼以其身病,呈狀乞遞,改差,何如?傳曰,平市主簿李同和相換。
又啓曰,北部都事閔種五以其身病,呈狀乞遞,改差,何如?傳曰,允。
有政。吏批,行判書李秉文,參議金喆熙牌招不進,參判姜文馨進,承旨缺。吏批啓曰,行判書李秉文,參議金喆熙竝牌招不進,小臣獨政未安,何以爲之?敢稟。傳曰,仍爲之。以尹英秀爲校理,鄭佑默爲副校理,愼奎晠爲修撰,徐相雨爲知敦寧,朴定陽爲同敦寧,徐丙斗爲戶曹參判,趙東弼爲知春秋,金炳勳·盧炳性·張玹根·蔡肯默爲監察,李鳳奎爲萬頃縣令。
再政。以李命夏爲竹山府使,崔龍雨爲甲山府使,李容周爲禁府都事,申佐均爲中部都事,金喆洙爲北部都事,金秉濟爲純陵參奉,沈相翼爲翼陵參奉,尹榮斗爲博文局主事,尹元善爲社稷令。綏陵令洪承翼,平市主簿李同和,已上相換事,承傳,行大護軍閔致序,今加正憲,年七十一,侍從臣檢閱閔泳敦本生祖,推恩移施事,承傳,駐津從事官單成岐運差下事,承傳,安邊府使李鎬奭,江陵府使趙東萬已上相換事,承傳,平安監司南廷哲,加一年仍任事,承傳。贈持平李運榮,贈吏議例兼,故監司金時傑,贈左贊成例兼,前五衛將沈樂友,今加嘉善,前都事李敏貞,副司果金永聲·李俊玉,已上今加通政,朝官年八十,依法典加資。崔圭玹·吳啓文·李以權爲敦寧都正,徐九淳爲永懷園令,權世圭爲惠陵令,李文榮爲思陵令,金華埴爲肇慶廟令,李容久爲引儀,權在洙爲右通禮,金炳迪爲靖陵令,鄭載鎭爲貞陵令,沈耕澤爲弘陵令,林鎭東爲北部令,南益熙爲禁府都事,鄭有恂爲氷庫別提,趙賢植爲宗廟令,洪承翼爲宗親府主簿,李會源爲禁府都事。
兵批,判書閔應植病,參判趙秉稷差祭,參議任尙鎬差祭,參知鄭元和進,承旨缺。同知單陳起龍,加設單張準奎,內禁將單尹錫祺除授事,承傳,僉知單李敎獜·安享淳·李根周,副司果鄭顯斗·鄭晚植,荏子島僉使金孝源待瓜滿,限一瓜仍任事,承傳。
刑曹啓曰,謹依傳敎,罪人劉東赫嚴刑三次,全羅道靈光郡荏子島遠惡島,限己身減死爲奴定配所,而適値不用杖日,待用杖日嚴刑準三次後,卽爲押送之意,敢啓。傳曰,知道。
丁亥五月初四日申時,上御乾淸宮。大臣·政府堂上引見入侍時,左副承旨洪殷謨,假注書李鍾七,事變假注書白文行,記事官金敎獻,李埈鎔,領議政沈舜澤,行戶曹判書鄭範朝,行大講軍朴齊寬,兵曹判書閔應植,禮曹判書趙康夏,親軍右營使鄭洛鎔,親軍別營使李鍾健,親軍左營使韓圭卨,協辦內務府事鄭夏源,親軍前營使閔泳煥以次進伏訖。上曰,史官分左右。上曰,大臣進前。舜澤進前問候各殿訖,缺上曰,次對爲之。舜澤曰,日前臣之疏批中,以振紀綱,裕經用,信法令,勉臣責臣,此皆堯·舜養民之政,所以正德利用厚生者也。紀綱振則民德可正,經用裕則民用可利,法令信則民生可厚,不然則反是,然而經用之裕不裕,法令之信不信,一是皆以紀綱爲本。昔朱子,四海之廣,兆民之衆,人各有意,欲行其私,而善爲治者,乃能摠攝而整齊之,使之各循其理,莫敢不如吾志者,以有紀綱也。又曰,紀綱不能自立,必人主公平正直,無偏黨反側之私然後,紀綱有所繫而立,君心不能以自正,必親賢臣遠小人,講明義理之歸,閉塞私邪之路,然後乃可得而正也。臣亦以朱子之說,誦而獻於我殿下,苟非斷自聖志,先正其心,有以大警勅之,使大小臣工,各擧其職,黜陟以明,賞罰必當,則其何以振已弛之紀綱也哉?如經用而裕之者,非生財而求益也,去事之害經用者而已,如法令而信之者,非嚴刑而求服也,去人之疑法令而已。惟紀綱先立而後,四方皆準,百辟不解,所欲爲者,無不如其意,而經用,不期裕而自裕,法令,不期信而自信,堯·舜之正德利用厚生,可以復見於今日矣,敢效古人責難之義,備陳總攝整齊之方。伏願留神澄省焉。上曰,責難之言,敢不服膺,而勉勵之意,亦復甚切矣。出擧條舜澤曰,伏見口傳下敎下者,以沿江上下無名收稅革罷事,飭敎又復截嚴,使京外之民可以回咷爲笑,召和致祥之會也。臣不勝欽誦萬萬,因此而竊有奏達者。國綱太弛,俗習至頑,無賴牟利之輩,憑藉各衙門,無物不稅,百端侵虛,騷擾及民,怨歎載路,事之痛惋,莫甚於此,而況又禁則乍止,散而復集,圖得公文,行惡反甚。彼逐利騙詐者之蔑法縱恣,猶屬餘事,使有司之臣苟知朝令之可畏,民勢之當恤,則豈可一任其所欲而反爲之助耶?我殿下愛民恤民之仁政德音,不得下究者,誰執其咎?慨咄極矣。已往不可追究,而自今若有犯禁創稅之漢,則內以法司,外以道臣,捉査刑配,不察之該衙門堂上,隨現論警,以爲一番大懲創,永杜此弊之地,恐好,故敢達矣。上曰,依爲之。朝飭視若弁髦,則安有令行禁止之意乎?別般嚴飭,可也。出擧條舜澤曰,卽見慶尙監司李鎬俊所報,則道內各邑甲申條以上舊未收米爲一萬六千六百二十餘石零,太爲一千七百九十餘石零,而俱是船漢欠逋之流來未刷者也。所逋船主,擧皆逃故,亦有伏法,且荐遭慘歉,末由指徵,梁山·昌寧兩邑之其時時價已刷條外,竝特許詳代,爲辭矣。流來船逋,指徵無處,而今若按式,强令督刷,則其害也,將歸於窮蔀而止,依所報未收米太,酌量時價,特許代納,俾紓民邑事力,何如?上曰,有關國計,而事勢旣如此,依爲之。出擧條舜澤曰,頃因湖南左道繡衣別單,興陽縣陳結夥多,白徵可矜,今道臣査櫛報來之意,覆啓行會矣,卽見該道臣李憲稙所報,則該邑陳結,合爲八百六十四結八十負,而自經丙·丁以後,陳地相仍,墾闢無望,舊稅淸帳,尙矣勿論,餘民渙散,勢所必至,不得不亟施權宜,爲辭矣。有田成陳,無墾責稅,實是行不得之政,而繡單道啓,若是指酌,念其民邑事力,不可不有曠絶之擧,興陽陳結,甲申條爲始,限五年權行蠲稅,則壤成賦,自有所重,期於限內起陳,復完舊稅之意,申飭,何如?上曰,依爲之。起陳之方,另加措飭,可也。出擧條舜澤曰,向日參鞫諸臺臣之箚批重推,固知出於警勵風裁之處分,而揆以臺體,所失,不可但止於此勘,竝施譴削之典,何如?上曰,果失臺體,依爲之。出榻敎舜澤曰,故判書文貞公臣尹汲,當英廟盛際,姱節峻操,百變靡渝,士類倚之若砥柱喬嶽,而丁未以後,忠逆混淆,賢邪雜進,隻手廻瀾,其身屢危,扶柱討復之大義,永有賴於百世,昭載國乘,可按而知,聞其祠版,將親盡云,其在褒忠之典,合施不祧,故敢此仰達矣。上曰,依爲之。出榻敎舜澤曰,故大司諫金時傑,卽文忠公尙容之玄孫也。承籍家庭,乃心王國,其進退出處之際,卽陰陽消長之會,而當肅廟時,以正倫紀討亂逆爲己任,鞫座擲筆,湖藩作詩,行人之所難行,言人之所難言,其循國之忠,折奸之直,炳然有百世不泯者矣。崇奬未遑,輿論尙鬱,超贈貳相,待諡坐易名,恐合彰善樹風之政,故敢達矣。上曰,依爲之。出榻敎舜澤曰,文元公臣宋時欽,已蒙不祧之命,而恩侑盛典,尙今未遑,其在表章風勵之義,合有示意之擧,故敢達矣。上曰,依爲之。舜澤曰,年前宣惠郞之揆奏變通,蓋出於因時判宜,而銓曹移擬,不無難便,臣意則復舊例差代,恐好,故敢此仰達矣。上曰,依爲之。出擧條舜澤曰,工曹判書趙秉世,行護軍朴定陽竝政府堂上還差,協辦交涉通商事務徐相雨,漢城判尹尹榮信,協辦內務府事朴鳳彬·李永,行都承旨閔泳駿政府堂上差下,有司堂上有闕之代,行護軍尹用求差下,何如?上曰,依爲之。出榻敎舜澤曰,檢閱閔泳敦,當爲推恩,而所后家無可施,依近例移施其本生,何如?上曰,依爲之。出擧條舜澤曰,親軍海防營使金箕錫以其身病,來詣朝房,不爲登筵。未知實病之如何,而事體所在,殊涉未安,推考,何如?上曰,依爲之。出擧條舜澤曰,臣日前陳籲,未蒙恩諒,又因特命,冒進行對,而朝綱日弛,百度皆病,由是而民國溢目之憂,如海無津,莫知攸濟者,卽臣無似,久據匪據之故耳。況今亢旱日甚,圭璧屢擧,靈應尙此邈然,民情去益渴悶,亦臣無似,不能燮理之故耳。在公,已不容典恕,在私,斷無望仍冒,必辭爲義,必遞爲準者,蓋不可已也,而一則爲民國拯救也,二則爲民國拯救也。倘殿下,永念民國,拯救是國,則不待臣自訟積愆,張皇面懇,而鞶帶之褫,豈俟終朝?伏願亟賜斥退,而顧今宿德與儲望,不爲無人,卽命枚卜賢德,備員視事,以贊大化,區區血祝之至。上曰,昨批諭,已悉予衷,今玆巽辭,又是意外。不欲拜捨者,曾爲民國拯救也,更勿以此相聞,鼎席之備,當留念,卿其諒之。出擧條殷謨曰,諸宰奏事。範朝曰,無所奏矣。殷謨曰,玉堂所懷奏之。皞燮曰,人君致治之本,必資學問,學問進修要,貴在誠心,成湯之日新又日新,文王之緝熙光明,皆是誠心而已。伏覩進講久停,召對罕接,殆非書所謂無終始典于學之義也。伏願繼自今,頻接臣隣,討論講究,則自底於新又新聖又聖之域矣。上曰,所陳,當留念矣。當該注書,從重推考事,榻前下敎。以下缺。
上在景福宮。停常參·經筵。
藥房都提調沈舜澤,提調金昌熙,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。大王大妃殿進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房三提調,持粟米飮來待矣。傳曰,封入。
安孝濟拿處,代以李日彦,爲假注書。
禮曹,五次祈雨祭不卜日,今初七日宗廟遣重臣虔誠設行事,知委,何如?啓,依所啓施行爲良如敎。
弘文館啓曰,新除授校理尹英秀,副校理鄭佑默,修撰愼奎晠竝卽牌招察任,何如?傳曰,允。
以吏曹參議金喆熙罷職傳旨,傳曰,只推。
傳曰,發遣吏郞,諸執事淸齋與否,摘奸以來。
尙衣院啓曰,僉正鄭基泰有實病,主簿洪肯厚身病未肅拜,主簿一員,別提一員未差,所重之地,曠直可悶。未差人,令該曹差出,身病未肅拜人,令該曹口傳他司相換,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,藥房三提調,持粟米飮來待矣。傳曰,封入。
又啓曰,假注書李日彦,今日廳座,不爲入來,事未前有,萬萬駭然。所當重勘而本院請推之外,無他可施之罰,何以爲之?敢稟。傳曰,從重推考。
又啓曰,知敦寧徐相雨,戶曹參判徐丙斗除拜後,過三日不爲出肅,竝依定式推考警責,仍卽牌招察任,何如?傳曰,允。
傳曰,奉審閣臣入侍。
傳曰,禮房承旨,馳詣宗廟·景慕宮,奉審摘奸以來。
吏曹口傳政事,尙衣主簿洪肯厚,典設別提柳興弼,以上相換事,承傳。
政院啓曰,行都承旨閔泳駿藥院進,行左承旨金奎弘不爲仕進,右承旨趙臣熙式暇,右副承旨尹吉求,同副承旨嚴柱漢監祭進,院中只有臣一人,伴直無人。行左承旨所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,親軍別營騎士將單李宅淵。
丁亥五月初六日,上御乾淸宮。奉審閣臣入侍時,同副承旨嚴柱漢,記事官朴益東·金敎獻·李埈鎔,檢校待敎趙東潤以次進伏訖。上曰,史官分左右。上曰,閣臣進前。東潤進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣景陵,陵上奉審則安寧,碑閣·丁字閣奉審則無頉,還詣綏陵,仍留監祭,將事安寧之意,敢此仰達矣。上曰,史官就座。仍命閣臣先退,又命退,承·史以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來十一日,朝參日次,而睿陵忌辰祭齋戒相値,頉稟之意敢啓,傳曰,知道。
又啓曰,假注書尹雨植時無職名,令該曹依例付軍職,冠帶常仕,何如?傳曰,允。
傳曰,政官牌招開政。
傳曰,臺諫許遞,前望單子入之。
臺諫前望單子入之,持平朴昌壽落點。
傳曰,右賓客有闕之代,前望單子入之。
傳曰,明日親臨隆武堂,當演操親軍矣,該房知悉。東宮侍座之節,依例磨鍊,不緊侍衛與陪衛,竝置之。
傳曰,明日出宮門路,以建善門爲之。
傳曰,在外同敦寧·敦寧都正許遞,今日政差出。
傳曰,呈告兵曹參議許遞,今日政差出。
傳曰,鏡城判官之代,勿拘常格,前令朴珽夏擬入。
傳曰,萬頃縣令李鳳奎,內禁將除授。
兵曹,內禁將單李鳳奎,今加折衝除授事,承傳。
又啓曰,北部都事金喆洙,翼陵參奉沈相翼俱以身病,呈狀乞遞,竝改差,何如?傳曰,允。
又啓曰,安山郡守李敎英以其身病,呈狀乞遞,改差,何如?傳曰,靑松府使李承喜相換。
吏曹啓曰,禮安縣監禹成圭,林川郡守李鶴年相換事,命下矣。林川郡守李鶴年,以前任大邱判官,比安縣監,原州判官方在解由未出中,何以爲之?敢稟。傳曰,勿拘。
又啓曰,順安縣監兪達濬,高山縣監洪岐周相換事,命下矣。順安縣監兪達濬,以前任同福縣監,豊基郡守,寶城郡守,方在解由未出中,高山縣監洪岐周,以前任溫陽郡守,居昌府使方在解由未出中,何以爲之?敢稟。傳曰,勿拘。
有政。吏批,行判書李秉文,參判姜文馨牌招不進,參議金喆熙進,承旨缺。吏批啓曰,行判書李秉文,參判姜文馨竝牌招不進,小臣獨政未安,何以爲之?敢稟。傳曰,只出緊任。以李珪永爲同敦寧,梁在奎爲萬頃縣令,朴廷夏爲鏡城判官。
再政。以李重七爲大司成,金殷植爲禁府都事,閔膺鎬爲北部都事,朴夏陽爲翼陵參奉,韓正權·李寅爕·趙成大爲敦寧都正,朴準基爲尙瑞別提,李會源爲監察,金堯璇爲尙衣主簿,金堯莢爲司饔主簿,趙相晉爲尙衣別提,尹奎炳爲尙瑞主簿,沈相老爲尙瑞別提,趙庸夏爲親軍後營文案,李敏秀爲平市主簿,金宗根爲掌樂主簿,金禹鉉爲兵曹參議,李世卿爲禁府都事,吳友善爲敦寧主簿。光陽縣監申泰休,咸從府使李殷春相換,殷栗縣監朴聖根,松禾縣監明範錫相換,禮安縣監禹成圭,林川郡守李鶴年相換,順安縣令兪達濬,高山縣監洪岐周,已上相換事,承傳。兵曹參議單鄭元和,參知單金禹鉉。
兵批,判書閔應植病,參判趙秉稷入直進,參議鄭元和病,參知金禹鉉未肅拜,承旨缺。僉知單尹錫祺。
議政府啓曰,卽見咸鏡監司李敦夏狀啓,則惠山鎭犯越我民七名,迅速解送通化縣事,東邊道照會出來,而罪人高萬伯·金巖回·千云凡等三名,次第來到,具格牢囚,梁大淑·崔弘律因病物故,方七男·金昭根自該道尙不押來,而上項三名,先爲押送與否,請令廟堂稟處矣。迅速解送之照會,今又出來,則有難遲待其罪人齊到,在囚三名,先卽押送,未到兩罪人,令秋曹關飭各該道,使之毋滯押送,而竝與二名物故事,備細成照會,送于灣府,以爲轉致事,分付,何如?傳曰,允。
兵曹啓曰,今日酉時量,有一漢借着戰服,擊維和門,故捉致査問,則忠淸道報恩居金聲熙之奴順哲爲名漢,謂有鳴冤之端,抱持原情,從光化門西挾門入來云矣。闕門守直,何等嚴重,而有此攔入之擧,萬萬驚悚。當該守門將,不可無警,令該府拿問處之,攔入之漢,移送秋曹,照法嚴繩,何如?傳曰,允。拿處。
政院啓曰,卽見忠淸道報恩居幼學金聲熙奴順哲爲名漢,謂有鳴冤之端,從光化門西挾門入來,擊維和門,闕門守直,何等嚴重,而有此攔入之境,萬萬驚駭。當時不飭之兵曹入直堂上,從重推考,郞廳及守門將竝所當重勘,而本院請推之外,無他可施之罰,何以爲之?敢稟。傳曰,允。拿處。
內務府啓曰,咸鏡南道礦事,伊時不可無專管之員。永興府使李容翊,監理咸鏡南道礦務差下,令該曹口傳下批,催促下送,令禮曹鑄給關防,何如?傳曰,允。
統理交涉通商事務衙門啓曰,出身田慶煥,濟衆院主事加差下,令該曹口傳下批,何如?傳曰,允。
又啓曰,進士吳暢燮,博文局主事加差下,令該曹口傳下批,何如?傳曰,允。
行上護軍曺錫輿上疏,大槪,申控病實,乞被恩諒事。答曰,省疏具悉。所請依施。
上在景福宮。停常參·經筵。
還內後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。
政院啓曰,明日常參·經筵,取稟。傳曰,停。
又啓曰,今日殿座時,承旨當爲備員,而行左承旨金奎弘,不爲仕進,卽爲牌招,何如?傳曰,許遞,前望單子入之。
承旨前望單子入之,李永落點。
以兵曹佐郞張斗植,守門將尹鉉壽拿處傳旨,傳曰,分揀。
吏曹口傳政事,濟衆院主事單田慶煥,博文局主事單吳暢燮,監理咸鏡南道礦務單李容翊。
傳曰,侍衛·陪衛與札駐軍兵,令各其營乾犒饋。
傳曰,圭璧連擧,冥應尙遲,言念民穡,憧憧憂悶,日急一日,六次祈雨祭不卜日,明日受香獻官,以崇品塡差,諸執事亦另擇事,分付。
政院啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,北苑望拜禮,當親行矣。
禮曹,六次祈雨祭,不卜日今初十日,三角山·木覓山·漢江沈虎頭,依例遣近侍虔誠設行事,知委,何如?啓,依所啓施行爲良如敎。
傳曰,發遣吏郞,諸執事淸齋與否,摘奸以來。
弘文館啓曰,修撰愼奎晠拿處出去,下番闕直,事甚未安。修撰韓白奎,副修撰李勝宇·洪鍾檍竝卽牌招,推移入直,何如?傳曰,允。
上在景福宮。停常參·經筵。
政院啓曰,明日北苑望拜禮,再明日三明日睿陵忌辰祭齋戒相値,視事頉稟之意,敢啓。傳曰,知道。
又啓曰,假注書尹雨植有身病,勢難察任,今姑改差,何如?傳曰,允。
又啓曰,奏御文字,何等審愼,而兵曹參知鄭元和重推傳旨,有所錯誤,致勤下詢,事甚疎忽,極爲未安。臣之矇然捧入,不勝惶悚,原傳旨,改修正以入,當該注書,所當重勘而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,玉堂上下番俱空,事甚未安。應敎尹內閣進,副校理鄭佑默·尹皞燮,修撰韓白奎差祭,愼奎晠拿處,副修撰李勝宇·洪鍾檍有身病,副應敎張錫裕,校理尹英秀·洪祐楨竝卽牌招推移入直,何如?傳曰,允。
又啓曰,明日北苑望拜禮時,九卿當爲進參,而右參贊鄭海崙病不進,卽爲牌招,以爲淸齋之地,何如?傳曰,允。
傳曰,政官牌招開政。
傳曰,銓郞有闕之代,前望單子入之。
銓郞前望單子入之,正郞尹容植,佐郞金春熙落點。
傳曰,賓客有闕之代,今日政差出。
傳曰,兼司書有闕之代,今日政差出。
以司謁口傳下敎曰,旣有各營兵丁夜巡,別營巡邏,姑爲停止事,分付。
傳曰,在外臺諫許遞,今日政差出。
傳曰,在外敦寧都正·同義禁許遞,今日政差出。
傳曰,有實故玉堂許遞,今日政差出。
傳曰,呈告禮曹參判許遞,今日政差出。
傳曰,禮房承旨,馳詣受香諸處,奉審摘奸以來。
傳曰,出宮門路,以建善門爲之。
以安孝濟·李重七囚單子,傳曰,飭已施矣,分揀放送。
以南益熙·愼奎晠囚單子,傳曰,飭已施矣,分揀放送。
侍講院啓曰,新除授兼司書李完用所當牌招,而時値夜深,待明朝牌招,何如?傳曰,允。
禮曹啓曰,今五月初十日北苑望拜禮親行時,王世子祗迎陪參之節,何以爲之乎?敢稟。傳曰,依例磨鍊,祗迎置之。
吏曹啓曰,承文院校檢裵殷星,右通禮權在洙,北部都事閔膺鎬俱以身病,呈狀乞遞,竝改差,何如?傳曰,允。
又啓曰,萬頃縣令梁在奎以其身病,呈狀乞遞,罷黜,何如?傳曰,允。
又啓曰,安山郡守李敎英,靑松府使李承喜相換事,命下矣。安山郡守李敎英,以前任軍威縣監,稷山縣監方在解由未出中,靑松府使李承喜,以前任延豊縣監方在解由未出中,何以爲之?敢稟。傳曰,勿拘。
兵曹啓曰,明日北苑望拜禮時,本曹堂上侍衛,當爲備員,而參議鄭元和有身病,不得進參,令政院稟旨變通,令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以洪時衡,爲兵曹參議。
政院啓曰,闕門鎖鑰,何等愼嚴,而今日神武門閉門時,誤爲下鑰,以致改鎖之境,萬萬驚悚。門考進去宣傳官及守門將竝所當重勘,而本院請推之外,無他可施之罰,何以爲之,而當該司鑰,令攸司從重科治,何如?傳曰,允。竝拿處。
有政。吏批,判書李秉文進,參判姜文馨,參議金喆熙牌招不進,承旨缺。以盧·金昌錫爲持平,權潚·李石榮爲正言,李容泰爲應敎,閔泳煥爲禮曹參判,李寅命爲判義禁,金昌熙爲弘文提學,趙存禹爲同義禁,李完用爲兼司書,邊徹圭爲萬頃縣令。
再政。以沈履澤爲右賓客,申謙朝爲禁府都事,金寅秀爲北部都事,金東旭爲監察,金冕圭爲掌樂主簿,閔宗植爲司僕正。兼文學單尹容植,前都正兪勝煥,前五衛將金鎭永,已上今加嘉善,前假監役朴重祿今超通政,已上朝官年八十,依法典加資,安山郡守李敎英,靑松府使李承喜,已上相換事,承傳,兼春秋記注官單尹容植,兼校書校理單金春熙。兪鎭沃爲掌樂正,金宗植·李裕白·朴南守爲敦寧都正,金宗根爲引儀,李羲鳳爲右通禮,趙鎭萬爲承文校檢。
兵批,判書閔應植,參判趙秉稷病,參議鄭元和入直進,參知金禹鉉未差,承旨缺。同知單金順基,僉知單李鳳奎,副司果金成九·金思默,副司正尹雨植。
親軍別營啓曰,謹依下敎,侍衛·陪衛與札駐軍兵等處,乾犒饋分給之意,敢啓。傳曰,知道。
親軍右營啓曰,謹依下敎,侍衛·陪衛與札駐軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛·陪衛與札駐軍兵等處,乾犒饋分給之意,敢啓,傳曰,知道。
兵曹啓曰,謹依下敎,侍衛·陪衛與札駐軍兵等處,乾犒饋分給之意,敢啓。傳曰,知道。
親軍別營啓曰,本營騎士將李宅淵以前任甲山府使,尙在任所矣,領軍之職,久曠可悶。改差,何如?傳曰,允。
親軍別營啓曰,旣有各營兵丁夜巡,別營巡邏,姑爲停止事,命下矣。今初九日爲始,本營校卒,姑停發巡之意,敢啓。傳曰,知道。
親軍後營啓曰,本營軍司馬李貞稙身病猝重,勢難察任,改差,何如?傳曰,允。
親軍前營啓曰,本營兵房趙存禹身病甚重,勢難察任,改差,何如?傳曰,允。
刑曹啓曰,兵曹啓辭內,今日酉時量,有一漢着戰服,擊維和門,故捉致査問,則忠淸道報恩居幼學金聲熙之奴順哲爲名漢,謂有鳴冤之端,抱持原情,從光化西挾門入來云矣。闕門守直,何等嚴重,而有此攔入之擧,萬萬驚悚,當該守門將,不可無警,令該府拿問處之,攔入之漢,移送秋曹,照法嚴繩事,允下矣。謹按律文,則大明律擅入宮殿門條有曰,凡擅入皇城午門者杖,罪人順哲,依此律決杖一百,懲勵放送之意,敢啓。傳曰,知道。
吏曹佐郞閔宗植上疏,大槪,久縻瘝職,轉益怵義,冀蒙竝遞之恩事。省疏具悉。所請依施。
上在景福宮。停常參·經筵。
大殿·王世子詣北苑入幕次後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。望拜禮,還入幕次後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。還內後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂房口傳問安。答曰,知道。
藥房提調金昌熙,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹雨植改差,代以金敎獻爲假注書。
傳曰,檢校直閣尹,馳詣睿陵奉審摘奸,仍留監祭,局內諸陵,一體奉審以來。
政院啓曰,卽者兵曹郞廳來言,今日北苑親行望拜禮時,別侍衛不可不備,而判書閔應植賓客進,不得擧行云,何以爲之?敢稟。傳曰,次堂擧行。
傳曰,戶房承旨與禮曹堂上·戶曹郞廳,依定式馳詣宣武祠,奉審以來。
傳曰,標信遲滯之中官高廷翼·吳泰煥,竝罷職。
政院啓曰,弘文提學金昌熙旣入闕中,不爲肅謝,直爲出去,事甚未安。推考,何如?傳曰,允。
弘文館啓曰,新除授應敎李容泰,卽爲牌招察任,何如?傳曰,允。
傳曰,右副承旨許遞,前望單子入之。
政院啓曰,臣與右副承旨尹吉求伴直矣,纔已許遞出去,伴直無人。左副承旨所當牌招,而拘於廳規,不得請牌,何以爲之?敢稟,傳曰牌招。
又啓曰,卽者檢閱李埈鎔以其親病,陳疏徑出,原疏纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。
又啓曰,檢閱閔泳敦·金敎獻謂有館規,聯疏徑出,原疏纔已退却矣。竝所當卽捧禁推傳旨,而此與無端徑出,有異,推考警責,仍卽牌招入直,何如?傳曰,允。
又啓曰,假注書金敎獻有身病,勢難察任,今姑改差,何如?傳曰,允。
傳曰,臺諫有闕之代,前望單子入之。
臺諫前望單子入之,大司憲韓敬源落點。
金敎獻改差,代以邊東翼爲假注書。
兵曹口傳政事,別營騎士將單梁泰淵。
承旨前望單子入之,張錫祚落點。
檢閱李埈鎔疏曰,云云。省疏具悉。爾其勿辭救護。
丁亥五月初十日辰時,上與王世子詣北苑望拜禮入侍時,行都承旨閔泳駿,行左承旨李永,右承旨趙臣熙,左副承旨洪殷謨,右副承旨嚴柱漢,假注書缺,兼春秋缺,正字鄭世源以次侍立。時至,通禮跪啓請外辦,上具翼善冠·衮龍袍乘輿出建善門,藥房提調金昌熙,副提調閔泳駿進前奏曰,侵早勞動,聖體,若何?上曰,一樣矣。由神武門外詣北苑降輿所,通禮跪啓請降輿,上降輿入小次。時至,通禮跪啓請出次,上改具翼善冠·黑團領袍乘輿至帳前,通禮跪啓請降輿,上降輿,通禮前導詣版位前,北向立,贊禮唱四拜,上行四拜禮,皇朝人忠臣子孫竝行禮如儀訖。贊禮跪啓請跪,上跪,司香官二員進香案前,三上香,贊儀唱俯伏興平身,上俯伏興平身,贊儀唱四拜,上所四拜禮,王世子隨詣行禮訖。大臣進前問候訖,還入小次,泳駿曰,望拜禮正時,趁不來呈,揆以事體,萬萬駭然。當該奏時官所當重勘,而本院請推之外,無他可施之罰,何以爲之乎?上曰,令攸司從重科治,可也。出擧條少頃,通禮跪啓請出次,上改具翼善冠·衮龍袍以出乘輿,由神武門入建善門,承旨請出標信解嚴。仍還內,諸臣以次退出。
上在景福宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,判義禁李寅命除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,新除授承旨張錫祚方在職牒還授中,何以爲之?敢稟。傳曰,蕩滌敍用。
又啓曰,藥房提調·副提調,持粟米飮來待矣。傳曰,封入。
傳曰,政官牌招開政。
傳曰,協辦內務府事韓圭卨,礦務局會辦差下。
以右副承旨洪殷謨牌不進罷職傳旨,傳曰,只推。
以檢閱閔泳敦·金敎獻牌不進罷職傳旨,傳曰,只推。
傳曰,呈告知春秋·同經筵許遞,今日政差出。
傳曰,在外臺諫·敦寧都正許遞,今日政差出。
傳曰,有實故玉堂許遞,今日政差出。
傳曰,萬頃縣令邊徹圭,內禁將除授。
傳曰,啓字誤踏之中官李有泰,從重推考。
政院啓曰,左右史不可不備。檢閱閔泳敦·金敎獻,旣有只推之命,竝卽牌招入直,何如?傳曰,允。
又啓曰,新除授大司憲韓敬源方在譴削中,何以爲之?敢稟。傳曰,蕩滌敍用。
又啓曰,明日傳香,禮房承旨當爲齋宿,而同副承旨張錫祚,卽爲牌招,何如?傳曰,允。
傳曰,連有雨意,一霈尙靳,節序漸晚,民事愈急,社稷別祈雨祭,遣大臣虔誠設行。
傳曰,發遣吏郞,諸執事淸齋與否,摘奸以來。
內務府啓曰,幼學李容珪·申永休,交涉衙門主事李時濂·丁學敎,幼學金星圭,機器局主事姜律永,出身玄興澤,前參奉崔夢現竝礦務局主事,差下,何如?傳曰,允。
吏曹啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。今日政,侍從臣父年七十以上人,別單書入之意,敢啓。傳曰,知道。
又啓曰,北部都事金寅秀以其身病,呈狀乞遞,改差,何如?傳曰,允。
又啓曰,參禮道察訪丁學秀以其身病,呈狀乞遞,改差,何如?傳曰,安奇察訪李華慶相換。
有政。吏批,行判書李秉文,參議金喆熙牌招不進,參判姜文馨進,承旨缺。吏批啓曰,行判書李秉文,參議金喆熙,竝牌招不進,小臣獨政未安,何以爲之?敢稟。傳曰,仍爲之。以李晚煃·車載鳳爲持平,閔哲勳·金敬濬爲正言,吳炳文爲副應敎,金壽鉉爲知春秋,李源逸爲同經筵,李秉熙爲萬頃縣令。
再政。以安敎承爲禁府都事,沈魯正爲北部都事,金命孝·朱義觀·金世濟·崔道源·李南秀爲監察,安振玉·尹致和·金桿壽爲敦寧都正,盧·裵殷星爲典籍。礦務局會辦單韓圭卨差下事,承傳,參禮察訪丁學秀,安奇察訪李華慶,已上相換事,承傳,幼學盧夢良今超通政,年七十二,侍從臣持平盧父加資〈事〉,承傳。
兵批,判書閔應植,參判趙秉稷病,參議鄭元和入直進,參知洪時衡病,承旨缺。同知單高允行,副司果林冕洙·朴受晚·張錫龜,內禁將單邊徹圭除授事,承傳。
親軍左營啓目,本營兵房洪南周身病甚重,勢難察任,改差,何如?傳曰,允。
同副承旨張錫祚疏略曰,臣於昨年十月,至蒙承宣之命,遂犯在外之科,旣違鄭重之飭敎,安敢陳辭文過?迺者遠竄之嚴旨,寔由惟輕之盛意,若是輕勘,有以參量遠道之更爲定式,施之以別般體恤,臣始之感淚被面,泥首藁席,縮伏城闉,喉院除旨荐降。揆臣事體,壞他廉隅,何敢冒進齒列於百僚之末乎?庸具短章。伏乞亟遞臣承宣之職,勘臣未勘之律焉。臣無任云云。省疏具悉。遂事,何必爲引?爾其勿辭察職。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,藥房提調·副提調持粟米飮來待矣。傳曰,封入。
又啓曰,左右史不可不備。檢閱閔泳敦·金敎獻旣有只推之命,竝卽牌招入直,何如?傳曰,允。
又啓曰,明日召對,取稟。傳曰,爲之。
傳曰,奉審閣臣入侍。
傳曰,禮房承旨,馳詣社稷,奉審摘奸以來。
兵曹口傳政事,親軍前營兵房單,徐丙懋。
弘文館啓曰,新除授副應敎吳炳文,卽爲牌招察任,何如?傳曰,允。
禮曹啓曰,傳曰,連有雨意,一霈尙靳,節序漸晚,民事愈急,社稷別祈雨祭,遣大臣虔誠設行事,命下矣。社稷別祈雨祭,不卜日今十三日設行事,知委,何如?傳曰,允。
兵曹啓曰,宣傳官李泰鉉·趙載觀俱以病難供職,呈狀乞遞。係是加設窠,竝減下,何如?傳曰,允。
丁亥五月十二日申時,上御乾淸宮。奉審閣臣入侍時,右副承旨嚴柱漢,假注書李日彦,記注官張益厚·林奭禧,檢校直閣尹以次進伏訖。上曰,史官分左右。上曰,閣臣進前。進前奏曰,臣承命馳詣睿陵,陵上奉審則安寧,碑閣·丁字閣奉審則無〈頉〉,祭物·祭器·祭井看審則精潔,諸執事摘奸則無頉,仍詣禧陵,陵上奉審則安寧,碑閣·丁字閣奉審則無頉,仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢達矣。上曰,史官就座。命閣臣先退,仍命退,承旨以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,左右史不可不備。檢閱閔泳敦·金敎獻旣有只推之命,李埈鎔由限已過,竝卽牌招推移入直,何如?傳曰,允。
又啓曰,假注書李日彦有身病,勢難察任,今姑改差,何如?傳曰,允。
傳曰,政官牌招開政。
傳曰,在外敦寧都正許遞,今日政差出。
傳曰,在外同敦寧·戶曹參議許遞,今日政差出。
傳曰,判尹許遞,今日政差出。
傳曰,萬頃縣令李秉熙,內禁將除授。
傳曰,沁都,旣設兵丁矣,不可無營號,稱以親軍沁營,依西營例爲之,兵房,以邊禦以上擇擬。
傳曰,左承旨許遞,前望單子入之。
政院啓曰,檢闕閔泳敦·金敎獻謂有館規聯疏,纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
以檢閱李埈鎔牌不進罷職傳旨,傳曰,只推。
李日彦改差,代以尹弼殷爲假注書。
政院啓曰,左右史不可不備。檢閱李埈鎔旣有只推之命,更爲牌招入直,何如?傳曰,允。
兵曹口傳政事,親軍沁營外使單閔泳奎。
兵曹口傳政事,親軍後營軍司馬單李倬。
內務府草記,卽見慶尙監司李鎬俊狀啓,則本房兵額,今已畢抄,不可無營號,亦不可無將官,兵房一員,領官一員,哨官六人,哨官自本營望報兵曹,啓下單付,恐好,營號及將官啓下等節,請令內務府稟處矣。兵丁旣抄,技藝漸熟,營號,以親軍南營爲稱,將官,令該曹單付啓下事。傳曰,允。依西營例爲之,兵房,以邊禦以上擇擬。
兵曹口傳政事,兼親軍南營外使單李鎬俊。
吏曹啓曰,北部都事金寅秀以其身病,呈狀乞遞,改差,何如?傳曰,允。
有政。吏批,行判書李秉文,參判姜文馨牌招不進,參議金喆熙進,承旨缺。吏批啓曰,行判書李秉文,參判姜文馨竝牌招不進,小臣獨政未安,何以爲之?敢稟。傳曰,只出緊任。以姜益善·河鳳鎬·金商岳·宋光鉉爲監察,兪勝煥爲同敦寧,閔致序爲判尹,李希植爲萬頃縣令,李景德·蘇世永·朱源澤爲敦寧都正,趙秉升爲戶曹參議,權碩鉉爲北部都事,金宗鳳爲典籍,李啓昌爲禁府都事。
兵曹啓曰,同知中樞府事盧基朝,宣傳官尹泳翰·鄭南朝,內禁衛將李在頀,五衛將高世逵·李裕鎭·文在學,昌德宮衛將南啓憲·陳起龍,文臣兼宣傳官閔哲勳·金永迪,守門將洪鍾彧俱以病難供職,呈狀乞遞,新除授全羅兵使徐丙鼎素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,內禁衛將安亨淳以其病難供職,呈狀乞遞,改差,何如?傳曰,允。許用履歷。
又啓曰,內禁衛將李根周以其病難供職,呈狀乞遞,改差,何如?傳曰,允。許用履歷。
又啓曰,內禁衛將尹錫祺以其病難供職,呈狀乞遞,改差,何如?傳曰,允。許用履歷。
又啓曰,內禁衛將李鳳奎以其病難供職,呈狀乞遞,改差,何如?傳曰,允。許用履歷。
又啓曰,內禁衛將李秉熙以其病難供職,呈狀乞遞,改差,何如?傳曰,允。許用履歷。
又啓曰,內禁衛將邊徹圭以其病難供職,呈狀乞遞,兼司僕將金斗植除授在外,上來無期云,竝改差,何如?傳曰,允。許用履歷。
兵批,判書閔應植進,參判趙秉稷病,參議鄭元和入直,參知洪時衡病,承旨缺。兵批啓曰,鐵島僉使今當差出,而擬望之人乏少,他道營將,竝擬,何如?傳曰,允。以沈相學爲同知,趙萬赫爲同訓鍊,李景鉉·李浩增爲宣傳官,許爁·金潤柄爲內禁將,朴世赫爲司僕將,李宗珍·李秉億·鄭學洙·丁誼燮·沈樂友爲五衛將,鄭履源爲曹司五衛將,曺秉默·趙完根爲昌德將,李敎哲爲宣傳官,朴熙德爲訓鍊僉正,權潚·李石榮爲文兼,具相祖爲別營哨官,李豊儀爲部將,梁文煥爲守門將,金昌成爲部將,李冕植爲守門將,具然相爲全羅兵使,李鍾哲爲鐵島僉使,金基明爲忠淸水虞候,金瀧爲永登萬戶。同知加設單趙載觀,僉知單邊徹圭,副司果崔奎柱·李獜在·李佑圭·趙基命·金奎會·吳桂秀·金鎬俊·朱明星。
再政。以金濟容·金魯昇爲訓鍊僉正,沈殷澤爲判官,閔泳哲爲主簿,洪在英爲左捕從事官,河泰準爲順天營將。同知單鄭學洙,僉知三單丁誼燮·李秉億·鄭履源,內禁將單李秉熙除授事,承傳。
三政。以李奎邦·金禹圭爲訓鍊僉正,張斗參爲判官,麻斗元爲右捕從事官。同知單沈樂友,權知訓鍊奉事單李寅旭,副司勇李象勳。
四政。以李左漢爲訓鍊僉正,李起緖爲部將。
五政。以鄭完軫爲中樞都事,李得秀爲別營哨官。
六政。以林炳鎬爲訓鍊主簿。
七政。以白南復爲部將,金芝圭爲別營哨官,孫錫根爲守門將。
機器局啓曰,副司果高圭晉,委員加差下,令該曹口傳下批,何如?傳曰,允。
親軍別營啓曰,本營騎士將洪大燮身病猝重,勢難察任,改差,何如?傳曰,允。
刑曹啓曰,右捕廳移來罪人金仁學,賦性譎悖,恣意犯分,似此罪犯,不可尋常處之,罪人金仁學,平安道渭原郡遠惡地定配所,卽爲押送之意,敢啓。傳曰,知道。
承旨前望單子入之,徐正淳落點。
丁亥五月十三日□時,上御乾淸宮。召對入侍時,參贊官張錫祚,侍讀官洪祐楨,檢討官李勝宇,直閣兪鎭弼,假注書邊東翼,記注官林奭禧·朴宗玕各持綱目第六卷以次進伏訖。上曰,史官分左右。以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,禮房承旨,馳詣宗廟·景慕宮,奉審摘奸以來。
政院啓曰,新除授承旨徐正淳資是嘉義,行都承旨閔泳駿乃是嘉善座次,有違格例,何以爲之?敢稟。傳曰,新除授承旨許遞,前望單子入之。
傳曰,召對爲之。
傳曰,薦璧已過七次,而晨夕風涼,雨意愈邈,穡事民情,去益渴悶,宗廟別祈雨祭,遣大臣虔誠設行。
傳曰,左承旨許遞,前望單子入之。
承旨前望單子入之,金晳根落點。
吏曹口傳政事,機器局委員單,高圭晉。
奎章閣啓曰,明日,卽觀文閣望奉審日次,臣進詣擧行之意,敢啓。傳曰,知道。
弘文館啓曰,校理洪祐禎呈辭出去,上番闕直,事甚未安。應敎李容泰,副應敎吳炳文,校理尹英秀,副校理鄭佑默·尹皞燮竝卽牌招推移入直,何如?傳曰,允。
禮曹啓曰,傳曰,薦璧已過七次,而晨夕風涼,雨意愈邈,穡事民情,去益渴悶,宗廟別祈雨祭,遣大臣虔誠設行事,命下矣。宗廟別祈雨祭,不卜日今十六日設行事,知委,何如?傳曰,允。
親軍別營啓曰,本營騎士將今當差出,而擬望之人乏少,外任竝擬,何如?傳曰,允。
領敦寧金炳德疏曰,云云。答曰,省疏具悉卿懇。愼節奉慮,監務之不能檢攝,事勢然也,何至難安?卿之屢懇旣如是,故不得已許副,益加調養,俟間入城,是所望也。仍傳曰,此批答,遣地方官傳諭。
丁卯五月十四日□時,上御乾淸宮。召對入侍時,參贊官張錫祚,閣臣洪殷謨,檢討官李勝宇,假注書尹弼殷,記注官朴宗玕·尹基周各持綱目第六卷以次進伏訖。上曰,史官分左右。以下缺。
上在景福宮。停常參·經筵。
藥房提調金昌熙,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
傳曰,前望遲滯之中官金應鉉,從重推考。
傳曰,禮房承旨,馳詣宗廟奉審摘奸以來。
傳曰,政官牌招開政。
奎章閣啓曰,景慕宮望廟樓,今望奉審無頉之意,敢啓。傳曰,知道。
弘文館啓曰,校理洪祐禎在外,應敎李容泰,副應敎吳炳文,校理尹英秀,副校理鄭佑默·尹皞燮有身病,上番闕直,事甚未安。修撰韓白奎·愼奎晠,副修撰洪鍾檍竝卽牌招姑陞入直,何如?傳曰,允。
政院啓曰,行吏曹判書李秉文,參判姜文馨,參議金喆熙牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
兵曹口傳政事,親軍別營騎士將單崔枝膺。
統理交涉通商事務衙門啓曰,幼學朴栒,博文局主事加差下,令該曹口傳下批,何如?傳曰,允。
親軍右營啓曰,幼學金星圭,文案加差下,何如?傳曰,允。
丁亥五月十五□日時,上御乾淸宮。召對入侍時,參贊官嚴柱漢,侍讀官尹英秀,檢討官李勝宇,直閣兪鎭弼,假注書邊東翼,記注官金敎獻·李埈鎔以次進伏訖。上曰,史官分左右。以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,左副承旨洪殷謨,今日不爲仕進,卽爲牌招,何如?傳曰,允。
傳曰,谷山府使之代,安州牧使李軒卿除授,安州牧使之代,伊川府使尹命燮除授。
傳曰,在外同敦寧·敦寧都正許遞,今日政差出。
傳曰,萬頃縣令李希稙,內禁將除授。
傳曰,呈告兵曹參判許遞,今日政差出。
傳曰,左副承旨許遞,前望單子入之。
承旨前望單子入之,尹相衍落點。
傳曰,軍資監都提調有闕之代,領議政爲之。
傳曰,日本之泒送公使,前有處分,而尙此未遑,其在隣好之誼,實屬欠事,都承旨閔泳駿,特泒駐箚日本辦理大臣,副司果金嘉鎭,差下參贊官,使之前往〈東京〉,妥辦使事。
吏曹口傳政事,博文局主事單朴栒,親軍右營文案單金星圭。
吏曹啓曰,積城縣令徐晚輔身病沈重,呈狀乞遞,罷黜,何如?傳曰,恩津縣監李象學相換。
又啓曰,積城縣監徐晚輔,恩津縣監李象學相換事,命下矣。恩津縣監李象學以前任甑山縣令,方在解由未出中,何以爲之?敢稟。傳曰,勿拘。
又啓曰,北部都事權碩鉉以其身病,呈狀乞遞,改差,何如?傳曰,允。
又啓曰,司僕寺正閔宗鎬以其身病,呈狀乞遞,改差,何如?傳曰,允。
又啓曰,奉常參奉柳榮壯以其身病,呈狀乞遞,改差,何如?傳曰,允。
有政。吏批,行判書李秉文,參判姜文馨牌招不進,參議金喆熙進,承旨缺。吏批啓曰,行判書李秉文,參判姜文馨竝牌招不進,小臣獨政未安,何以爲之?敢稟。傳曰,只出緊任。以李奎柄爲同敦寧,李炳敎爲兵曹參判,申獻求爲伊川府使,羅世弘爲萬頃縣令。
傳曰,見窠皆令差出。
再政。以李鶴應爲北部都事,權鍾殷爲禁府都事。
兵批,判書閔應植病,參判李炳敎未肅拜,參議鄭元和入直進,參知洪時衡病,承旨缺。同知單曺秉默,副司勇李準榮。
兵曹口傳政事,內禁將單李希稙,今加折衝加資事,承傳。
親軍別營啓曰,本營騎士將梁泰淵身病猝重,勢難察任,改差,何如?傳曰,允。
親軍別營啓曰,本營騎士將崔枝膺以前任鐵島僉使,尙在任所矣。領軍之職,久曠可悶,改差,何如?傳曰,允。
上在景福宮。停常參·經筵。
自午時至人定,灑雨下雨,測雨器水深八分。
政院啓曰,明日常參·經筵,取稟。傳曰,停。
又啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
傳曰,大護軍李寅應,協辦交涉通商事務差下。
傳曰,公事不審之中官沈周鉉,從重推考。
傳曰,春已乖寒,夏又亢旱,穡事之卒痒,民情之如惔,念之到此,錦玉,何安?南壇別祈雨祭,再明日,遣大臣虔誠設行,祭文,令文任撰出,香祝,當親傳矣,該房知悉。
政院啓曰,再明日南壇別祈雨祭祭文,令文任撰出事,命下矣。藝文提學趙康夏未肅拜,卽爲牌招,何如?傳曰,允。
傳曰,明日出宮門路,以思政門爲之。
傳曰,發遣吏郞,諸執事淸齋與否,摘奸以來。
傳曰,政官牌招開政。
禮曹啓曰,卽接延安幼學金成環所志,則以爲,四寸兄成岳,嫡妾俱無子,以其同姓六寸弟成諴子燦東,欲爲繼後,兩家諸族,相議完定,而養家父母,俱爲作故,拘於〈常規,〉不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長金成環所訴,旣如此,金成諴子燦東立爲金成岳之後,何如?傳曰,允。
親軍右營啓曰,本營領官金宗源遭故代,後哨哨官高鎭赫,差下,何如?傳曰,允。
義禁府啓目,大報壇守直官王楡植,神武門守門將李海永,門考宣傳官李莊夏等原情云云。傳旨內辭緣,泛稱遲晚,所當請刑是白乎矣,李莊夏段,宣傳官勿爲請刑,載在法典,議處,王楡植·李海永段,刑推得情,何如?啓,飭已施矣,分揀放送。
又啓目,昭寧園獻官宋琯玉原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?啓,有所斟量者存,特爲放送。
禮曹判書〈趙康夏〉疏曰,云云。答曰,省疏具悉。卿其勿辭行公。
丁亥五月十七日□時,上御乾淸宮。召對入侍時,參贊官張錫祚,閣臣兪鎭弼,侍讀官尹英秀,檢討官愼奎晠,假注書邊東翼,記注官金敎獻·李埈鎔以次進伏訖。上曰,史官分左右。以下缺。
上在景福宮。停常參·經筵。
自前夜人定至開東,灑雨下雨,測雨器水深一寸三分。
自開東至人定,灑雨下〈雨〉,測雨器水深八分。
政院啓曰,明日常參·經筵,取稟。傳曰,停。
傳曰,原任待敎金永悳,馳詣顯隆園奉審摘奸,仍留監祭,健陵·華寧殿一體奉審以來。
政院啓曰,南壇別祈雨祭設行香祝,當親傳事,命下,而見今甘霈,自夜至朝,連爲注下。在前如此之時,有啓稟停止之例,何以爲之?敢稟。傳曰,渴望之餘,得此甘霈,爲民穡事,誠切萬幸,別祈雨祭停止。
又啓曰,奏御文字,何等審愼,而兵曹右營領官下批單子中,有所錯誤,致勤下詢,臣矇然捧入,不勝惶悚。原單子,使之改修正以入,當該堂上,不可無警,推考,何如?傳曰,允。卿亦推考。
傳曰,召對爲之。
傳曰,在外同敦寧·敦寧都正竝許遞,今日政差出。
傳曰,在外玉堂竝許遞,今日政差出。
政院啓曰,卽者義禁府都事來言,時囚罪人尹錫五當爲議處,而判義禁李寅命未肅拜,次堂不得擧行云。判義禁,卽爲牌招,何如?傳曰,允。
又啓曰,宗正卿李寅應,協辦交涉通商事務差下事,命下矣。今日政下批,何如?傳曰,允。
又啓曰,判義禁李寅命牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,明日召對,取稟。傳曰,爲之。
吏曹啓曰,報恩郡守洪鍾五身病猝重,呈狀乞遞,罷黜,何如?
傳曰,南平縣監蔡慶默相換。
又啓曰,昌寧縣監李晚胤身病猝重,呈狀乞遞,罷黜,何如?傳曰,金化縣令金奭熙相換。
又啓曰,和順縣監李哲應身病猝重,呈狀乞遞,罷黜,何如?
傳曰,舒川郡守李憲愚相換。
又啓曰,萬頃縣令羅世弘以其身病,呈狀乞遞,改差,何如?傳曰,允。
又啓曰,獻陵令金台濟以其身病,呈狀乞遞,改差,何如?傳曰,儀賓都事金慶漢相換。
又啓曰,昌寧縣監李晚胤,金化縣監金奭熙相換事,命下矣。金化縣監金奭熙與本曹參議金喆熙,有同生兄弟相避之嫌,何以爲之?敢稟。傳曰,勿拘。
又啓曰,昌寧縣監李晚胤,金化縣令金奭熙相換事,命下矣。金化縣令金奭熙,以前任益山郡守,順安縣監方在解由未出中,報恩郡守洪鍾五,南平縣監蔡慶默相換事,命下矣。報恩郡守洪鍾五,以前任林川郡守,開寧縣監方在解由未出中,何以爲之?敢稟。傳曰,勿拘。
又啓曰,北部都事李鶴應以其身病,呈狀乞遞,改差,何如?傳曰,允。
有政。吏批,行判書李秉文,參議金喆熙牌招不進,參判姜文馨進,承旨缺。吏批啓曰,行判書李秉文,參議金喆熙竝牌招不進,小臣獨政未安,何以爲之?敢稟。傳曰,仍爲之。以金若濟爲校理,丁奎會爲副校理,李容國爲同敦寧,尹榮信爲知義禁,朴容大爲同經筵,吳信默爲萬頃縣令。
再政。以金顯昌爲禁府都事,宋淳迪爲北部都事,李春應爲監察,秦鳳壽·金相允·梁道洙爲敦寧都正,吳長善·柳永年·柳忠國爲監察。故學生具廷植,贈同義禁例兼,全羅兵使具然相考,獻陵令金台濟,儀賓都事金慶漢,已上相換事,承傳,前都正韓用鳳,前僉知韓興敎,已上今加嘉善,朝官年九十,依法典加資,駐箚日本辦理大臣單閔泳駿,駐箚日本參贊官單金嘉鎭,已上差下事,承傳,和順縣監李哲應,舒川郡守李憲愚,已上相換事,承傳,養賢主簿單裵殷星,故通德郞金樂澮,贈戶參例兼,故鎭海縣監金永喆,贈左承旨例兼,故通德郞金弘器,贈司僕正例兼,嘉善金信熙三代,協辦通商事務單李寅應,報恩郡守洪鍾五,南平縣監蔡慶默,已上相換,昌寧縣監李晚胤,金化縣監金奭熙,已上相換事,承傳。
兵批,判書閔應植病,參判李炳敎未肅拜,參議鄭元和入直進,參知洪時衡病,承旨缺。同知單趙完根,僉知單李希稙,副司勇孔學淳·玄旺運。
兵曹口傳政事,親軍右營領官單高鎭赫。
丁亥五月十八日□時,上御乾淸宮。召對入侍時,參贊官張錫祚,侍讀官尹英秀,檢討官愼奎晠,直閣兪鎭弼,假注書邊東翼,記注官金敎獻·李埈鎔以次進伏訖。上曰,史官分左右。以下缺。
上在景福宮。停常參·經筵。
自昨夜人定至開東,灑雨下雨,測雨器水深五分。
政院啓曰,明日常參·經筵,取稟。傳曰,停。
又啓曰,判義禁李寅命牌不進推考傳旨,方今捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
傳曰,吏曹參判有闕之代,前望單子入之。
兵曹口傳政事,親軍右營哨官,白樂善。
以吏曹參議金喆熙牌不進罷職傳旨,傳曰,只推。
弘文館啓曰,新除授校理金若濟,副校理丁奎會,竝卽牌招察任,何如?傳曰,允。
判義禁前望單子入之,李秉文落點。
吏曹參判前望單子入之,朴鳳彬落點。
傳曰,都承旨許遞,前望單子入之。
承旨前望單子入之,朴定陽落點。
政院啓曰,開坐事,命下矣。新除授判義禁李秉文,卽爲牌招,何如?傳曰,允。
內務府啓曰,本府主事尹泰馹·尹始炳竝轉運郞廳差下,何如?傳曰,允。
又啓曰,儀賓都事金台濟,本府主事差下,前監役洪永悳,副主事差下,何如?傳曰,允。
統理交涉通商事務衙門啓曰,主事丁學敎·李時濂,移去礦務局主事,其代,濟衆院主事徐相奭,博文局主事朴世煥差下,令該曹口傳下批,何如?傳曰,允。
吏曹參判姜文馨疏曰,伏以臣,濫廁銓綜之列,倏爾浹朔于玆矣。曷嘗有絲毫堪承之望,而如是蹲冒哉?始欲陳籲情實,恐有涉於例讓,繼以政牌踵臨,義不俟於駕屨,黽勉趨膺,仍行代斲,依樣注措,倖逭譴何,而若其材實之本不近似,物議之終不允愜,臣固自知,安敢自恕?夫是職,卽天官佐貳也,遴揀焉必峻,責任焉綦重,辨六職均萬民,周之小宰職也,司列中東之員,掌選八九之品,唐之侍郞職也。取捨平允,古之宋璟,其人也,釐決滯務,古之韓彦粹,其人也,臣於是職,萬不稱當。臣於數子,一無彷彿,由是而鷄饗滋塊,蚊負益悚,雖欲憑恃寵靈,久據匪據,寔有所說不去而做不得也,審矣。且況臣稟質羸脆,常患易病,當此火旺之氣候,每致水穀之不化,痞氣中滿,阻食則一倍添苦,痰積上衝,處冷則有時闖肆,以若見狀,彈束供職,實非旬日可期,由前則戒在瘝曠,由後則勢難强策,玆敢冒控短章,仰瀆崇嚴。伏乞聖明,俯垂鑑諒,亟遞臣所帶吏曹參判之任,俾官方無玷,私分獲安焉。臣無任云云。答曰,省疏具悉。所請依施。
丁亥五月十九日□時,上御乾淸宮。召對入侍時,參贊官張錫祚,侍讀官鄭佑默,檢討官愼奎晠,檢校待敎鄭寅昇,假注書邊東翼,記注官金敎獻·李埈鎔各持綱目第六卷以次進伏訖。上曰,史官分左右。以下缺。
上在景福宮。停常參·經筵。
自昨夜二更至開東,灑雨下雨,測雨器水深四分。
藥房提調金昌熙,右副承旨嚴柱漢啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟,答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,卽者義禁府都事來言,時囚罪人尹錫五等當爲議處,而判義禁李秉文未肅拜,次堂例不得擧行云。判義禁卽爲牌招,何如?傳曰,允。
吏曹口傳政事,交涉衙門主事二單,徐相奭·朴世煥。
兵曹口傳政事,別營騎士將二單,廉志善·金奎煥。
傳曰,政官牌招開政。
傳曰,召對爲之。
以司謁口傳下敎曰,親軍沁營使·南營使印信,令該曹鑄給。
以司謁口傳下敎曰,礦務局印信,令該曹鑄給。
以司謁口傳下敎曰,電報局關防及分局關防,令該曹鑄給。
傳曰,呈告知敦寧許遞,今日政差出。
傳曰,在外敦寧都正許遞,今日政差出。
傳曰,旱乾之餘,得此甘霈,言念民事,誠切萬幸。宗廟別祈雨祭獻官,內廏馬一匹面給,其餘諸執事,各兒馬一匹賜給。
吏曹啓曰,淸州牧使趙駿九身病甚重,呈狀乞遞,改差,何如?傳曰,慶州府尹宋道淳相換。
又啓曰,北部都事宋淳迪,萬頃縣令吳信默以其身病,呈狀乞遞,竝改差,何如?傳曰,允。
有政。吏批,行判書李秉文,參議金喆熙牌招不進,參判朴鳳彬進,承旨缺。吏批啓曰,行判書李秉文,參議金喆熙竝牌招不進,小臣獨政未安,何以爲之?敢稟。傳曰,仍爲之。以金昌熙爲知敦寧,李秀漢爲萬頃縣令。
再政。以尹泰冕爲禁府都事,李浩敬爲北部都事。
禮曹啓曰,日前甘澍,足可霑潤,又得連日之雨,庶慰三農之望,言念民事,誠爲萬幸。今番宗廟別祈雨後,靈應,旣在於三日之內,當有報謝之節,宗廟報謝祭,待立秋後,擇日設行,何如?傳曰,允。
丁亥五月二十日□時,上御乾淸宮。召對入侍時,參贊官張錫祚,侍讀官鄭佑默,檢討官洪鍾檍,檢校待敎鄭寅昇,假注書尹弼殷,記注官金敎獻·李埈鎔各持綱目第六卷以次進伏訖。上曰,史官分左右。以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日,朝參日次矣。敢稟,傳曰,停。
以吏曹參議金喆熙牌不進罷職傳旨,傳曰,只推。
傳曰,同副承旨許遞,前望單子入之。
承旨前望單子入之,許稷落點。
傳曰,召對爲之。
傳曰,奉審閣臣入侍。
傳曰,臺諫有闕之代,前望單子入之。
臺諫前望單子入之,掌令金嘉鎭,添書落點。
政院啓曰,臣與同副承旨張錫祚伴直矣,纔已許遞出去,伴直無人。左副承旨尹相衍所當牌招,而拘於廳規,不得請牌,何以爲之?敢稟。傳曰,牌招。
義禁府啓目粘連,向前尹錫五亦,土豪武斷,縱有分疏,繡單臚列,焉逭當勘?以此照律,何如?啓依允。
又啓目粘連,向前閔德顯·許鑽·崔煥翼等亦,莫嚴禁直,擅離職次,著溺職,難免當勘。竝只以此照律,何如?啓依允。
領議政沈舜澤箚曰,云云。答曰,省箚具悉卿懇。卿其安心領受。仍傳曰,此批答,遣史官傳諭。
行都承旨朴定陽疏曰,云云。答曰,省疏具悉。卿其勿辭行公。
丁亥五月二十一日□時,上御乾淸宮。奉審閣臣入侍時,右副承旨嚴柱漢,假注書邊東翼,記事官金敎獻·李埈鎔,原任待敎金永悳以次進伏訖。上曰,史官分左右。上曰,閣臣進前。永悳進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則無頉,還詣顯隆園,仍留監祭,將事安寧之意,敢此仰達。上曰,園上陵上,俱爲泰平乎?永悳曰,皆爲泰平矣。上曰,碑閣·丁字閣亦皆無頉乎?永悳曰,皆爲無頉矣。上曰,殿內亦安寧乎?永悳〈曰〉,亦安寧矣。上曰,何時將事乎?永悳曰,三更量將事矣。上曰,昨日,何時離發乎?永悳曰,四更後發行矣。上曰,日前久早之餘,得此甘霈,甚爲萬幸也。往返,從何處作路乎?永悳曰,自果川地矣。上命史官就座,又命閣臣先退,承·史以次退出。
丁亥五月二十一日□時,上御乾淸宮。召對入侍時,參贊官嚴柱漢,侍讀官鄭祐默,檢討官洪鍾檍,直閣兪鎭弼,假注書邊東翼,記注官金敎獻·李埈鎔各持綱目第六卷以次進伏訖。上曰,史官分左右。以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,禮房承旨,馳詣健元陵奉審摘奸,仍留監祭,局內諸陵一體奉審以來。
傳曰,承旨房望,順房爲之。
政院啓曰,假注書邊東翼有身病,勢難察任,今姑改差,何如?傳曰,允。
傳曰,政官牌招開政。
邊東翼改差,代以安孝濟爲假注書。
傳曰,召對爲之。
以全羅監司李憲稙狀啓,同福縣民家燒燼事,傳曰,當此農殷之時,民家燒燼,若是夥多,聞極驚慘。元恤典外,別加顧助,趁卽結構奠接,無有一民失所棲遑之弊事,廟堂措辭,分付。
吏曹參判朴鳳彬疏曰,日昨知敦寧望筒中,金晚植方在譴削者,矇然末擬,以至入啓,不審之罪,於斯著矣,班簿之失撫,身分之遂非,其將由臣而始。伏乞亟降威罰,以爲居官疎謬者戒焉。臣無任云云。答曰,省疏具悉。難免不審之失,施以重推之典。
丁亥五月二十二日□時,上御乾淸宮。召對入侍時,參贊官許稷,侍讀官丁奎會,檢討官洪鍾檍,直閣兪鎭弼,假注書尹弼殷,記事官金敎獻·李埈鎔各持綱目第六卷以次進伏訖。上曰,史官分左右。以下缺。
上在景福宮。停常參·經筵。
自申時至人定,灑雨下雨,測雨器水深三分。
政院啓曰,明日,乃是初伏,自明日處暑間,視事頉稟之意,敢啓。傳曰知道。
又啓曰,右副承旨嚴柱漢今日不爲仕進,卽爲牌招,何如?傳曰,允。
又啓曰,假注書尹弼殷有身病,勢難察任,今姑改差,何如?傳曰,允。
又啓曰,行吏曹判書李秉文,參判朴鳳彬,參議金喆熙牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
傳曰,臺諫竝許遞,前望單子入之。
傳曰,有實故玉堂許遞,今日政差出。
傳曰,在外敦寧都正許遞,今日政差出。
傳曰,當該承旨推考。
尹弼殷改差,代以金翼濟爲假注書。
傳曰,召對爲之。
以鳳凰洞行宮初建時別單,傳曰,監董行戶曹判書鄭範朝,熟馬一匹賜給,京畿監司金明鎭,半熟馬一匹賜給,戶曹正郞徐雲輔陞敍,其餘看役牌將·計士·員役·工匠等竝依判下施賞。
吏曹啓曰,淸州牧使趙駿九,慶州府尹宋道淳相換事,命下矣。淸州牧使趙駿九,以前任金堤郡守方在解由未出中,慶州府尹宋道淳,以前任永興府使方在解由未出中,何以爲之?敢稟。傳曰,勿拘。
又啓曰,萬頃縣令李秀漢,北部都事李浩敏以其身病,呈狀乞遞,竝改差,何如?傳曰,允。
又啓曰,高敞縣監高濟聲以其身病,呈狀乞遞,改差,何如?傳曰,允。
有政。吏批,行判書李秉文,參判朴鳳彬牌招不進,參議金喆熙進,承旨缺。吏批啓曰,行判書李秉文,參判朴鳳彬竝牌招不進,小臣獨政未安,何以爲之?敢稟。傳曰,只出緊任。以李雲德爲副應敎,權中璿爲萬頃縣令,金斗鉉爲高敞縣監。
傳曰,見窠皆令差出。
再政。以柳應文爲禁府都事,宋國老爲北部都事。
兵批,判書閔應植,參判李炳敎病,參議鄭元和入直進,參知洪時衡病,承旨缺。訓鍊主簿加設單鄭文鎔,部將加設單梁在悳·尹錫奎,副司果邊壽顯·秦成濂。
內務府啓曰,頃以巨文島設鎭措劃講究登聞之意,啓稟行會矣,卽見該道臣李憲稙狀啓,則枚擧水營本縣所報,以爲,羅牧屬鎭,恐合事宜,而係是創革,請令廟堂稟旨分付矣。今此所陳,只擧梱邑報辭而謄啓而已,初無道臣之具意見論理者,有欠體段,況此牧場變通,多有窒礙,更爲從他爛商,斯速馳聞事,知委,何如?傳曰,允。
議政府啓曰,卽見京畿監司金明鎭,開城留守金善根所報,則撥路凋殘,邊報稽滯,添料一款,猶可另究措劃,而馬匹責立,他無矯捄之道,就濟州貢馬中,京畿七站,限三十五匹,開城兩站,限十匹劃給,爲辭矣。挽近撥站,凋弊到極,而畿內尤甚,緊急邊報,種種有淹滯之歎,不容不別般軫念,依所報匹數貢馬中,間年劃送事,著式施行,何如?傳曰,允。
機器局啓曰,前縣監張熙,司事差下,令該曹口傳下批,何如?傳曰,允。
戶曹啓曰,駐箚日本辦理大臣一行衣資盤纏航費,行時旅費日給年俸年例所需,別單書入之意,敢啓。傳曰,知道。
刑曹啓曰,右捕廳移來罪人高仲七,締結異類,踪迹殊乖,似此罪犯,不可懲放。罪人高仲七,忠淸道恩津縣定配所,卽爲押送之意,敢啓。傳曰,知道。
丁亥五月二十三日□時,上御乾淸宮。召對入侍時,參贊官許稷,侍讀官丁奎會,檢討官韓白奎,直閣兪鎭弼,假注書安孝濟,記事官金敎獻·李埈鎔各持綱目第六卷以次進伏訖。上曰,史官分左右。以下缺。
上在景福宮。停常參·經筵。
政院啓曰,政事翌日廳座,吏曹郞廳之來請御覽官案,例也,而屢度催促,尙不來請者,揆以事體,萬萬駭然。當該郞廳所當重勘,而本院請推之外,無他可施之罰,何以爲之?敢稟。傳曰,從重推考。
傳曰,奉審承旨入侍。
傳曰,吏曹判書有闕之代,前望單子入之。
傳曰,召對爲之。
弘文館啓曰,新除授應敎李重德卽爲牌招察任,何如?傳曰,允。
奉常寺啓曰,東藉田所種大小麥打作之意,敢啓。傳曰,知道。
兵曹啓曰,謹依下敎,武藝別監林鳳九·黃鍾寔竝決杖十度後除下之意,敢啓。傳曰,知道。
親軍海防營啓曰,軍司馬金裕成以其身病,勢難察任,改差,何如?傳曰,允。
行吏曹判書李秉文疏曰,云云,答曰,省疏具悉。所請依施。
丁亥五月二十四日□時,上御乾淸宮。召對入侍時,參贊官許稷,侍讀官丁奎會,檢討官韓白奎,直閣兪鎭弼,假注書金翼濟,記事官金敎獻·李埈鎔各持綱目第六卷以次進伏訖。上曰,史官分左右。以下缺。
丁亥五月二十四日□時,上御乾淸宮。奉審承旨入侍時,右承旨趙臣熙,假注書金翼濟,記事官金敎獻·李埈鎔,奉審承旨趙同熙以次進伏訖。上曰,史官分左右。上曰,奉審承旨進前。同熙進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,仍詣景陵,陵上奉審則安寧,碑閣·丁字閣奉審則無頉,還詣健元陵,仍留監祭,將事安寧之意,敢此仰達矣。上曰,史官就座,又命退,承·史以次退出。
上在景福宮。停常參·經筵。
藥房提調金昌熙,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,今二十九日館學儒生應製,通方外爲之,試紙用大好紙,景武臺親臨磨鍊,試官,以時原任·賓客·春坊中擬入。
傳曰,傳命不審之中官高廷翼,從重推考。
傳曰,召對爲之。
兵曹口傳政事,親軍海防營軍司馬單李石榮。
內醫院啓曰,院鍼醫金堯璇,時帶尙衣主簿矣。令該曹口傳相換,何如?傳曰,允。
禮曹啓曰,今五月二十九日親臨景武臺館學儒生應製試取時,王世子侍座之節,何以爲之乎?敢稟,傳曰,依例磨鍊。
親軍右營啓曰,幼學金星圭,本營文案允下矣之後,謂以身在草土,情踪爲難,屢度辭訴,則當此演操旁午,不可不出仕矣。使之起服從戎,何如?傳曰,允。
義禁府啓曰,尹錫五係是流配,不付功議以入之意,敢啓。傳曰,知道。
吏曹啓目粘連,觀此忠淸監司閔泳商狀啓,則以爲,林川郡守李鶴年十朔居官,一念報效,積逋淸帳,窮蔀安堵,迨此徑遞,輿情嗟惜。圭璧屢擧,迎送當念,仍任前職事,令該曹稟處亦爲白有臥乎所,道臣狀辭旣如此,依狀請施行,何如?啓依允。
義禁府照目粘連,前兵使尹錫五矣本府議啓內,土豪武斷,縱有分疏,繡單臚列,焉逭當勘?以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,五衛將閔德顯·許鑽,部將崔煥翼等矣本府議啓內,莫嚴禁直,擅離職次,罪著溺職,難免當勘。竝只以此照律,罪各笞五十收贖,解見任別敍,私罪,奉敎依允爲旀,竝只功減一等爲良如敎。
義禁府啓曰,時囚罪人尹錫五杖一百,流三千里定配,照律公事判付內,依允矣。尹錫五杖一百收贖,告身盡行追奪,全羅道錦山郡流三千里定配,而以議啓內辭意,具罪目依例發遣府書吏,押送配所,何如?傳曰,允。
丁亥五月二十五日□時,上御乾淸宮。召對入侍時,參贊官尹相衍,侍讀官金若濟,檢討官韓白奎,直閣兪鎭弼,假注書安孝濟,記事官金敎獻·李埈鎔各持綱目第六卷以次進伏訖。上曰,史官分左右。以下缺。
上在景福宮。停常參·經筵。
自昨夜二更至開東,灑雨下雨,測雨器水深五分。
自開東至人定,灑雨下雨,測雨器水深一寸七分。
傳曰,政官牌招開政。
傳曰,泮長外泮堂竝許遞,今日政差出。
傳曰,在外敦寧都正許遞,今日政差出。
傳曰,法司堂上竝許遞,今日政差出。
吏曹口傳政事,尙衣主簿金堯璇,繕工別提吳健泳,已上相換事,承傳。
傳曰,萬頃縣令權中璿,內禁將除授。
傳曰,在外同敦寧許遞,今日政差出。
傳曰,有實故玉堂許遞,今日政差出。
傳曰,召對爲之。
弘文館啓曰,校理金若濟許遞出去,下番闕直,事甚未安。應敎李容泰,副應敎李重德,校理尹英秀,副校理鄭佑默·丁奎會竝卽牌招推移入直,何如?傳曰,允。
吏曹啓曰,林川郡守李鶴年,禮安縣監禹成奎相換事,命下矣。林川郡守李鶴年依本道狀請,仍任啓下矣,禹成奎之遞仍一款,非臣曹不敢擅便,何以爲之?敢稟。傳曰,禮安縣監禹成奎,特爲仍任。
又啓曰,北部都事宋國老以其身病,呈狀乞遞,改差,何如?傳曰,允。
有政。吏批,判書未差,參判朴鳳彬牌招不進,參議金喆熙進,承旨缺。吏批啓曰,判書未差,參判朴鳳彬牌招不進,小臣獨政未安,何以爲之?敢稟。傳曰,只出緊任。以李爲校理,尹榮信爲刑曹判書,朴齊寬爲判尹,蔡象獜爲同敦寧,金宗漢爲刑曹參判,朴周陽爲左尹,李允用爲右尹,金東郁爲同義禁,朴容大爲同成均,梁文煥爲萬頃縣令,李承僖爲禁府都事,曺華承爲北部都事,朴鳳彬爲同成均。林川郡守李鶴年仍任事,承傳。左尹單李允用,右尹單朴周陽,故學生李恒培,贈吏參例兼,故學生李坤承,贈吏議例兼,故學生李徹遠,贈司僕正例兼,同敦寧李奎柄三代,前監役李海益今超通政,朝官年八十,依法典加資。崔台錫·金炳昊·廉處愚爲敦寧都正,丁理燮爲刑曹參議,蔡奎承·李基陽爲監察。
兵批,判書閔應植,參判李炳敎病,參議鄭元和入直進,參知洪時衡病,承旨缺。同知加設單元禹常,副司果林命相·金益相·洪淳逈,兼內禁將單權中璿除授事,承傳。
兵曹啓曰,謹依下敎,武藝別監金順昌決棍除下之意,敢啓。傳曰,知道。
丁亥五月二十六日□時,上御乾淸宮。召對入侍時,參贊官許稷,檢討官韓白奎,直閣兪鎭弼,假注書金翼濟,記事官金敎獻·李埈鎔各持綱目第六卷以次進伏訖。上曰,史官分左右。以下缺。
上在景福宮。停常參·經筵。
政院啓曰,左副承旨尹相衍今日不爲仕進,卽爲牌招,何如?傳曰,允。
又啓曰,注書安孝濟·金翼濟俱有身病,勢難察任,竝姑改差,何如?傳曰,允。
安孝濟改差,代以黃岦爲假注書。
金翼濟改差,代以李允在爲假注書。
傳曰,召對爲之。
吏曹判書前望單子入之,洪鍾軒落點。
弘文館啓曰,上番闕直,事甚未安。應敎李容泰,副應敎李重德,校理尹英秀,副校理鄭佑默·丁奎會有身病,新除授校理李,卽爲牌招入直,何如?傳曰,允。
兵曹啓曰,闕門守直,何等愼重,而光化門守門將韓國善,無難闕直,事未前有,萬萬驚駭。當該守門將韓國善,爲先汰去,其罪狀,令該府拿問處之,何如?傳曰,允。拿處。
政院啓曰,卽見兵曹草記,則光化門守門將韓國善,無難闕直云,事未前有,萬萬驚駭。當駭守門將所當重勘,而本院請推之外,無他可施之罰,何以爲之,而當時不能檢飭之入直堂上,不可無警,推考,何如?傳曰,允。拿處。
黃岦有頉,代以安圭植爲假注書。
李允在有頉,代以韓龍甲爲假注書。
以左副承旨尹相衍牌不進罷職傳旨,傳曰,只推。
內務府啓曰,礦務局主事丁學敎·玄興澤,竝轉運郞廳差下,幼學金永燮,轉運委員勿拘差下,何如?傳曰,允。
丁亥五月二十七日□時,上御乾淸宮。召對入侍時,參贊官嚴柱漢,檢討官韓白奎,直閣兪鎭弼,假注書安孝濟,記事官金敎獻·李埈鎔各持綱目第六卷以次進伏訖。上曰,史官分左右。缺。
上在景福宮。停常參·經筵。
政院啓曰,判尹朴齊寬,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,右承旨趙臣熙,同副承旨許稷,今日不爲仕進,竝卽牌招,何如?傳曰,允。
傳曰,吏曹參議有闕之代,前望單子入之。
傳曰,政官牌招開政。
安圭植有頉,代以申錫廈爲假注書。
韓龍甲有頉,代以金鎭範爲假注書。
申錫廈有頉,代以蔡東英爲假注書。
金鎭範有頉,代以洪在珽爲假注書。
弘文館啓曰,上番闕直,事甚未安。應敎李容泰,副應敎李重德,校理尹英秀·李,副校理鄭佑默·丁奎會,竝卽牌招,推移入直,何如?傳曰,允。
政院啓曰,今此試官望中,時無職名人,令該曹口傳付軍職,何如?傳曰,允。
傳曰,明日出宮門路,以廣臨門爲之。
傳曰,呈告禮曹參判許遞,今日政差出。
傳曰,敦寧都正許遞,今日政差出。
傳曰,召對爲之。
以司謁口傳下敎曰,時原任大臣·閣臣·內務堂上·承史·玉堂,明日來參,傳曰,副護軍趙東冕,參議內務府事,差下。
傳曰,公事遲滯之中官吳泰煥,從重推考。
政院啓曰,卽者兵曹郞廳來言,明日殿座時,別侍衛不可不備,而判書閔應植賓客進,不得擧行云,何以爲之?敢稟。傳曰,次堂擧行。
又啓曰,趙東冕,參議內務府事差下事,命下矣。今日政下批,何如?傳曰,允。
洪在珽有頉,代以朱景煥爲假注書。
蔡東英有頉,代以南廷逑爲假注書。
朱景煥有頉,代以李羲錫爲假注書。
南廷逑有頉,代以張德華爲假注書。
傳曰,釜山前僉使金完洙,圖出外署約定之書,貸用日本人之錢貨,逾年不報,至於屢煩督徵之境云,雖曰法禁蕩然,寧有如許世變乎?言念國綱,不覺寒心,似此悖亂之類,不可置諸朝列,永刊仕籍。令秋曹捉囚,所負錢項,不日督捧,以淸日人之債後,嚴刑二次,遠惡島限己身充軍,勿揀赦典。協辦通商事務卞元圭,名在朝籍,罔念守分,自請符同參證挾雜之事,恣行不法無憚之習,苟究弊源,實由於此,痛惋之極,寧欲無言。施以遠惡地定配,且以督辦通商事務金允植言之,其在職任之重,尤當審愼於各國交際,而私債文字,遽自差印成約,致有此末由之鬧端,見笑他邦,貽辱朝廷,揆以事體,極爲駭然,施以湖沿定配之典。
吏曹啓曰,咸從府使申泰休,以其身病,呈狀乞遞,改差,何如?傳曰,价川郡守閔一鎬相換。
又啓曰,萬頃縣令梁文煥,以其身病,呈狀乞遞,改差,何如?傳曰,允。
又啓曰,北部都事曺華承,以其身病,呈狀乞遞,改差,何如?傳曰,允。
又啓曰,咸從府使申泰休,价川郡守閔一鎬相換事,命下矣。咸從府使申泰休,以前任光陽縣監,方在解由未出中,价川郡守閔一鎬,以前任遂安郡守,方在解由未出中,何以爲之?敢稟。傳曰,勿拘。
有政。吏批,判書洪鍾軒未肅拜,參判朴鳳彬進,參議未差,承旨缺。
吏批啓曰,判書洪鍾軒未肅拜,參議未差,小臣獨政未安,何以爲之?敢稟。傳曰,仍爲之。
以沈相學爲禮曹參判,李淳翼爲知義禁,柳致養爲萬頃縣令,韓福履爲禁府都事,徐寅淳爲北部都事,崔永瀾·張永植·金琦鉉爲敦寧都正,咸從府使申泰休,价川郡守閔一鎬,已上相換事,承傳。參議內務府事,趙東冕差下事,承傳。前五衛將柳應根,今加嘉善,朝官年八十依法典加資,禮安縣監禹成圭,特爲仍任事,承傳。
兵批,判書閔應植病,參判李炳敎入直進,參議鄭元和,參知洪時衡病,承旨缺。
同知單金錫冕,僉知單權中璿。
禮曹啓曰,卽接社稷署所報,則明日館學儒生應製試取時,本署官員,俱爲觀光云矣。依定式本曹佐郞劉秉洙,假官差送,以爲代直後赴試之地,何如?傳曰,允。
義禁府啓曰,黃海監司趙敬夏狀啓內,鐵島僉使崔枝膺,爲先罷黜,其罪狀,令攸司稟處事,啓下矣。崔枝膺,時在任所,依例發遣府書吏,交代後拿來,何如?傳曰,待待命拿囚。
義禁府啓曰,今二十九日館學儒生應製,通方外爲之時,本府都事,皆爲赴擧,只有武都事一員,當直入直,而本府入直公事·回公都事及秋成門禁亂都事,無以推移,假都事三員,令該曹口傳差出,以爲擧行,何如?傳曰,允。
刑曹參議丁理燮疏略曰,迺者歲首,伏奉現告傳旨下者,則以前後陵園官溺職事,辭敎截嚴,臣以前任惠陵令,名編罪籍,律犯冒墾,臣於是蒼黃震駥,拱護則每爲董飭,而听痕,不無現發。起墾則有若掩置,臣罪到此,合施何辟。曾未幾何,秋曹除旨忽下,情踪惟蹙,承膺無路。伏乞聖明,亟收臣新授職名,仍治臣未盡勘之罪焉。臣無任云云。省疏具悉。旣已處分,何必爲引?爾其勿辭察職。
校理李疏略曰,臣年前齋郞時,禁護不審,致勤淑問,薄施罷職,不幾何而旋蒙分揀之恩,跧伏訟愆,無地自容。不料館銜有命,繼又召牌儼臨,莫省攸措。伏乞聖明,亟鐫臣職,仍治臣未盡勘之罪焉。臣於自劾之章,不敢贅他,而竊伏念帝王致治之本,在於講學,講學之要,在於正心,正心則意誠,意誠則理明,推以至於萬機之繁萬化之妙,莫不原於心,而心一正,則無不正矣。且今我東宮邸下,睿知天縱,聰明日就,薰陶啓迪之方,莫切於聞正言見正事行正道,左右前後,皆正人,此在我殿下以身先之之敎耳。惟聖明,勿以人廢言則幸甚。臣無任云云。省疏具悉。旣已處分,何必爲引?爾其勿辭察職,尾附之事,當留念矣。
吏曹參議金喆熙疏曰云云。省疏具悉。所請依施。
丁亥五月二十八日□時,上御乾淸宮。召對入侍時,參贊官嚴柱漢,侍讀官尹英秀,檢討官韓白奎,檢校待敎李完用,假注書金翼濟,記事官金敎獻·李埈鎔,各持綱目第六卷,以次進伏訖。上曰,史官分左右。缺。
上在景福宮。停常參·經筵。
政院啓曰,今日殿座時,承旨當爲備員,而同副承旨許稷,不爲仕進,卽爲牌招,何如?傳曰,許遞,前望單子入之。
承旨前望單子入之,金鶴鎭落點。
政院啓曰,新除授承旨金鶴鎭,以前任東萊府使,方在解由未出中,何以爲之?敢稟。傳曰,勿拘。
又啓曰,同副承旨金鶴鎭,卽爲牌招,何如?傳曰,允。
又啓曰,奏御文字,何等審愼,而吏曹參議金永悳,肅拜單子,有所漏落,致勤下詢,事未前有,萬萬駭然,臣之曚然捧入,不勝惶悚。原單子,使之改修正以入,當該吏曹參議,從重推考,何如?傳曰,允。爾亦推考。
傳曰,侍衛軍兵雨具,從便爲之。
傳曰,世子宮,小學第二卷畢講後賞格,草紙二十卷,白綿紙三十卷,黃筆一百柄,眞墨五十丁,黃蜜十斤,紬十疋,白木十疋,木三十疋,入之。
傳曰,師領議政沈舜澤,廐馬一匹面給,左賓客鄭範朝,右賓客沈履澤,左副賓客金永壽,右副賓客閔應植,贊善宋秉璿,各熟馬一匹賜給,輔德鄭夏源,兼輔德閔泳駿,各兒馬一匹賜給,書筵官金洛鉉·朴性陽,各半熟馬一匹賜給,弼善金永迪,兼弼善鄭寅昇,文學尹容植,兼文學金春熙,司書金炳秀,兼司書李完用,說書鄭世源,兼說書李容善,各兒馬一匹賜給,畫員十員,寫字十員,各紬一匹·白木一匹,陪吏十人,各紬一匹·白木二匹,書吏十八人,書寫四人,正書朝報書吏,正書疏箚書吏一人,陪衛結束色書吏六人,各白木一匹·木二匹,草疏箚書吏二員,草奇別書吏一人,書員二人,各木二疋,其餘員役,各木一匹賜給。
傳曰,左翊衛金炳秀,右翊衛李純宰,左司禦金永順,右司禦鄭海年,左翊贊兪起濬,右翊贊金炳祖,左衛率金炳億,右衛率李重益,左副率南廷獻,右副率閔啓鎬,左侍直金奉圭,右侍直金麟洙,左洗馬沈相璜,右洗馬閔泳哲,各兒馬一匹賜給,書吏六名,各白木一匹·木二匹,奇別書吏一人,書員二人,各木二匹,其餘員役,各木一匹賜給。
傳曰,世子宮兼長番內官十一員,各紬二匹·白木一匹,出入番內官十二員,各白木二匹,司鑰二人,待令司謁二人,各白木二匹,別監二十人,各白木一匹·木一匹賜給。
傳曰,不善擧行中官金泓錫,從重推考。
以司謁口傳下敎曰,不善擧行之司謁,竝令攸司,從重科治。
傳曰,不善擧行之中官羅世煥·沈周鉉拿處。
李羲錫有頉之,代以金河璉爲假注書。
尹鎭衡有頉,代以金斗性爲假注書。
侍講院啓曰,進講小學第二卷,今已畢講矣。第三卷繼講之意,敢啓。傳曰,知道。
傳曰,侍衛·陪衛與排立軍兵,令各其營乾犒饋。
兵曹啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,侍衛·陪衛與排立軍兵等處,乾犒饋分給之意,敢啓。傳曰,知道。
傳曰,今日異於他日,輕囚放釋。
傳曰,當該引儀,事過後拿處。
傳曰,當該承旨推考。
丁亥五月二十九日辰時,上與王世子,詣景武臺。館學儒生應製試取時,行都承旨朴定陽,行左承旨金晳根,右承旨趙臣熙,左副承旨尹相衍,右副承旨嚴柱漢,假注書缺,檢閱金敎獻·李埈鎔,直提學閔泳煥·趙東冕,檢校直閣朴鳳彬·金世基,直閣兪鎭弼,檢校待敎鄭寅昇·李完用·李埈鎔,校理尹英秀,修撰韓白奎,以次侍立。時至,通禮跪啓請外辦。上具翼善冠·衮龍袍,與王世子,乘輿出廣臨門。藥房提調金昌熙,副提調朴定陽進前奏曰,侵早勞動,聖體,若何?上曰,一樣矣。昌熙等又進睿前奏曰,勞動旣勤,睿體,若何?答曰,一樣矣。由神武門,詣景武臺。通禮跪啓請降輿。上降輿陞座。定陽,讀奏入門單子訖。仍奏曰,侍衛從陞中,有試官蒙點人,使之下去一體行禮乎?上可之。引儀,引讀券官沈舜澤·金永壽·沈履澤·曺錫輿·鄭夏源·金文鉉·李裕承,對讀官金喆熙·洪承穆·李愚冕·金昇圭·鄭寅興·金文濟·鄭興昇·金永迪·金炳秀·李完用·金春熙·尹容植入就,行四拜禮訖。上命書賦題,德成而敎尊。限申時,永壽等跪書,仍讀訖。容植等奉出懸之。上命試官權退。上入小次。定陽曰,試官行禮時,經先臚唱,萬萬駭然,當該通禮院官員,所當重勘,何以爲之乎?上曰,當該引儀,事過後拿處。命書傳敎曰,賓客·別雲劍·兵曹堂上·堂上閣臣·春坊·入侍承旨·堂上對讀官,竝讀券官加差下,堂下閣臣·春坊·入直玉堂,竝對讀官加差下,使之分考。定陽奏曰,先張已入,出標信開布城,呈券儒生,使之次次出送,何如?上曰,以已下標信擧行可也。又奏曰,收券已多,考試,何如?上曰,可也。宣傳官跪稟懸燈。上曰,唯。仍命試券編次。定陽曰,取幾人?上曰,取百人。又奏曰,讀券,何以爲之乎?上曰,對讀官讀之。讀券第一張。上命止之。舜澤奏曰,書等,何以爲之乎?上曰,三張書正三下,十七張書草三下,其餘書次上,可也。舜澤書訖。定陽曰,坼封,何以爲之乎?上曰,承旨坼封也。定陽等坼封讀奏訖。上命書傳敎曰,館學儒生應製賦居首三下一幼學金義善,三下二幼學李寅根,三下三幼學金載鼎,竝直赴殿試。之次草三下幼學趙元淳·李鍾文·安鍾曄·金東翼·李建相,童蒙宋宗淳,幼學金然龜,竝付進士榜末。之次草三下幼學姜蒓等十人,竝直付會試。之次次上幼學林逸相等十五人,竝給二分。之次次上沈冕澤等十五人,給一分。之次次上幼學宋秉鎬等二十人,竝付之監試初試榜末。之次次上幼學高圭豊等三十人,各奎章全韻一件賜給。傳曰,入格儒生,明日待令。傳曰,還宮,當自內爲之矣。該房知悉。仍命試官先退,又命退。諸臣以次退出。
上在景福宮。停常參·經筵。
藥房提調金昌熙,副提調朴定陽啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,知義禁李淳翼,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,因兵曹啓目,慶尙監司,兼親軍南營外使下批,江華留守,兼親軍沁營外使下批,該監司·該留守所佩兵符,竝令本院改造下送,舊兵符上送本院,使之燒火事,命下矣。兵符今旣改造,該監司所佩右一隻,定禁軍下送,使之祗受,舊兵符上送本院,以爲燒火事,慶尙監司處下諭,該留守旣已上京,卽爲牌招,傳授兵符,舊兵符使之還納,以爲燒火,何如?傳曰,允。
傳曰,政官牌招開政。
傳曰,督辦通商事務有闕之代,協辦通商事務徐相雨陞差。
注書趙秉健病,代以金明濬爲假注書。
傳曰,禮房承旨,馳詣宗廟·景慕宮,奉審摘奸以來。
傳曰,呈告同義禁許遞,今日政差出。
傳曰,萬頃縣令梁文煥,內禁將除授。
傳曰,在外敦寧都正許遞,今日政差出。
傳曰,原任直提學閔泳煥,檢校差下。
政院啓曰,督辦通商事務有闕之代,協辦通商事務徐相雨陞差事,命下矣。今日政下批,何如?傳曰,允。
傳曰,入格儒生入侍。
傳曰,召對爲之。
金明濬有頉,代以劉起龍爲假注書。
金斗性有頉,代以鄭益周爲假注書。
奎章閣啓曰,明日觀文閣朔奉審日次,臣進詣擧行之意,敢啓。傳曰,知道。
吏曹啓曰,北部都事徐寅淳,以其身病,呈狀乞遞,改差,何如?傳曰,允。
吏曹啓曰,全羅右道暗行御史沈相學別單判下中,孝烈學行表著人,旣請令該曹稟處事,啓下矣。全州前五衛將金序,孝聞京外,根天實行,林藪麒麟,沮澤蛟龍,靈巖幼學李鍾震,爰自齠齡,孝以養親,儒林交薦,鄕里欽服,兩人孝行,若是卓異,金序,施以加資之典,李鍾震,係是士人,郞階成給,何如?傳曰,允。
兵曹啓曰,新除授忠淸水虞候金基明,身病猝重,萬無登途赴任之望,呈狀乞遞矣。實病雖如此,虞候之任,不可循例改差,罷黜何如?傳曰,泗川縣監李東燮相換。
有政。吏批,判書洪鍾軒陳疏,參議金永悳牌招不進,參判朴鳳彬進,承旨缺。
吏批啓曰,判書洪鍾軒陳疏,參議金永悳牌招不進,小臣獨政未安,何以爲之?敢稟。傳曰,仍爲之。
以尹致尙·李承泰·李泰容爲監察,金弘圭爲同義禁,李秉瑀爲禁府都事,李載明爲北部都事,李文慶·吳斗煥·金鎭根爲敦寧都正,前五衛將金序今加資憲,副司果吳斗煥·李瑄,已上今加通政,朝官年八十依法典加資,督辦單徐相雨,資憲陞差事,承傳。忠淸水虞候金基明,泗川縣監李東燮,已上相換事,承傳。
電報總局啓曰,本局修理,今旣畢役矣。自明日爲始,郞廳入直,輪回爲之之意,敢啓。傳曰,知道。
以吏曹參議金永悳,牌不進罷職傳旨,傳曰,只推。
兵批,判書閔應植,參判李炳敎,參議鄭元和病,參知金禹鉉進,承旨缺。
僉知單梁文煥,內禁將單梁文煥,除授事,承傳。副司果單吳斗煥·李瑄,忠淸水虞候金基明,泗川縣監李東燮相換。
吏曹判書洪鍾軒疏曰云云。答曰,省疏具悉。所請依施。
協辦內務府事閔泳煥疏曰云云。答曰,省疏具悉。所辭中閣銜,依施。
義禁府啓曰,協辦通商事務卞元圭,施以遠惡地定配,督辦通商事務金允植,施以湖沿定配事,承傳啓下矣。卞元圭平安道順天郡遠惡地定配,金允植忠淸道沔川郡定配,而以承傳內辭意,具罪目依例發遣府都事,押送于各其配所,何如?傳曰,允。
又啓曰,通禮院假引議李昌善·李瓚鎬拿處事,傳旨啓下矣。李昌善·李瓚鎬,係是雜技,依例移送秋曹之意,敢啓。傳曰,知道。
吏曹啓曰,新及第王之淳名字,改以性淳,前縣令吳信默名字,改以永默,前監察李斗永名字,改以敏亨,姜益善名字,改以在珩,吳載淳名字,改以載健,前五衛將朴永煥名字,改以明煥,前守門將朴漢榮名字,改以殷浩,副司果林秉斗名字,改以秉九,出身柳寅攝名字,改以寅羲事爲等如告狀,依例令藝文館給帖,何如?啓依允。
丁亥五月三十日□時,上御乾淸宮。召對入侍時,參贊官金鶴鎭,閣臣李完用,侍讀官尹英秀,檢討官李勝宇,假注書金翼濟,記事官金敎獻·李埈鎔,各持綱目第六卷,以次進伏訖。上曰,史官分左右。以下缺。
丁亥五月三十日□時,上御乾淸宮。入格儒生入侍時,同副承旨金鶴鎭,假注書金翼濟,記事官金敎獻·李埈鎔,以次進伏。儒生等序立階下訖。上曰,史官分左右。鶴鎭奏曰,入格儒生中,多有身病,未盡待令矣。仍奏曰,入格儒生,以次進前乎?上曰,唯。儒生金義浩等,以次各奏職姓名訖。鶴鎭曰,入格儒生,使之頒賞行禮乎?上可之。上命史官就座,仍命退。承史以次退出。日記廳堂上金炳秀,郞廳朴永斗·李命九。
上在景福宮。停常參·經筵。
政院啓曰,來初五日,朝參日次矣,取稟。傳曰,停。
吏曹判書前望單子入之,徐衡淳落點。
鄭益周有頉,代以李敎洙爲假注書。
兵曹口傳政事,親軍左營兵房單徐丙鼎。
奎章閣啓曰,景慕宮望廟樓今朔奉審無頉之意,敢啓。傳曰,知道。
奎章閣啓曰,原任直提學閔泳煥,檢校差下事,命下矣。卽爲牌招察任,何如?傳曰,允。
李敎洙有頉,代以金憙鎭爲假注書。
電報總局啓曰,公州·全州·大邱·東萊四分局,今旣新設矣。主事閔泳甲,委員尙潠,派送公州,主事李南圭,委員劉宗杓,派送全州,主事李采淵,委員金基肇,派送大邱,主事李正和,委員金澈榮,派送東萊,何如?傳曰,允。
兵曹啓曰,今六月初一日寅正土王,六月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮依例改火,奎章閣·議政府·承政院·侍講院·翊衛司·漢城府一體頒火之意,敢啓。傳曰,知道。
刑曹啓曰,傳曰釜山前僉使金光洙,圖出外署約定之書,貸用日本人之錢貨,逾年不報,至於屢煩督徵之境云,雖曰法禁蕩然,寧有如許世變乎?言念國綱,不覺寒心,似此悖亂之類,不可置諸朝列,永刊仕籍。令秋曹捉囚,所負錢項,不日督捧,以淸日人之債後,嚴刑二次,遠惡島限己身充軍,勿揀赦典。協辦通商事務卞元奎,名在朝籍,罔念守分,自請符同,參證挾雜之事,恣欲不法,無憚之習,苟究弊源,實由於此,痛惋之極,寧欲無言。施以遠惡地定配,且以督辦通商事務金允植言之,其職任之重,尤當審愼於各國交際,而私債文字,遽自蓋印成約,致有此末由之鬧端,見笑他邦,貽辱朝廷,揆以事體,極爲駭然。施以湖沿定配之典事,命下矣。謹依傳敎,罪人金光洙捉囚次,詳細跟探,則時在釜山任所云,發關本道,使之罔夜捉上,待押來擧行之意,敢啓。傳曰,知道。
上在景福宮。停常參·經筵。
政院啓曰,事變假注書白文行有身病,勢難察任,今姑改差,何如?傳曰,允。
兵曹口傳政事,親軍營軍司馬單金嘉鎭。
吏曹啓目,前學官柳根五名字,改以根澤事爲等如告狀,依例令藝文館給帖,何如?啓依允。
義禁府啓目,中官羅世煥·沈周鉉等原情云云。傳旨內辭緣,泛稱遲晚,所當請刑是白乎矣,長番內侍勿爲請刑,載在法典,只議處,何如?啓依允。
又啓目,守門將韓國善原情云云。傳旨內辭緣,泛稱遲晚,刑推得情,何如?啓除刑推,議處爲良如敎。
上在景福宮。停常參·經筵。
傳曰,左承旨許遞,前望單子入之。
承旨前望單子入之,李源逸落點。
白文行改差,代以金鎔鍊爲事變假注書。
統理交涉通商事務衙門啓曰,義州府尹旣兼監理之任矣。屬員不可不備,關北監理掌簿官金喬榮,義州書記官移差,令該曹口傳下批,何如?傳曰,允。
上在景福宮。停常參·經筵。
政院啓曰,右副承旨嚴柱漢,今日不爲仕進,卽爲牌招,何如?傳曰,允。
傳曰,檢校直提學尹用求,馳詣景陵,奉審摘奸,仍留監祭,局內諸陵,一體奉審以來。
以右副承旨嚴柱漢牌不進罷職傳旨,傳曰,只推。
親軍後營啓曰,軍醫鄭文鎔,身病沈重,改差,其代出身林炳昌差下,令該曹口傳單付,何如?傳曰,允。
兵曹口傳政事,親軍後營軍醫單林炳昌。
上在昌福宮。停常參·經筵。
藥房提調金昌熙,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宣。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
大王大妃殿進御二錢重人蔘粟米飮,自今日一貼式限二日煎入事,榻前下敎,王大妃殿進御二錢重人蔘粟米飮,自今日一貼式限二日煎入事,榻前下敎。
政院啓曰,來十六日,日次儒生殿講日次,而親臨與命官,何以爲之?敢稟。傳曰,再明日勤政殿親臨磨鍊。
傳曰,政官牌招開政。
傳曰,廣州留守有闕之代,大護軍洪鍾軒除授。
傳曰,兼說書有闕之代,前望單子入之。
說書前望單子入之,李埈鎔落點。
政院啓曰,假注書劉起龍有身病,勢難察任,今姑改差,何如?傳曰,允。
劉起龍改差,代以金鎭衡爲假注書。
傳曰,龜城府使鄭夔憲,內禁將除授。
傳曰,龜城府使之代,光陽縣監李殷春擬入。
傳曰,在外敦寧都正許遞,今日政差出。
傳曰,呈告禮曹判書·藝文提學·同義禁·大司成竝許遞,今日政差出。
政院啓曰,新除授兼說書李埈鎔,今日政下批,何如?傳曰,允。
又啓曰,事變假注書金鎔鍊,時無職名,令該曹依例付軍職,冠帶常仕,何如?傳曰,允。
侍講院啓曰,新除授兼說書李埈鎔,卽爲牌招察任,何如?傳曰,允。
吏曹啓曰,竹山府使李命夏,身病猝重,呈狀乞遞,改差,何如?傳曰,允。
又啓曰,北部都事李明載,以其身病,呈狀乞遞,改差,何如?傳曰,允。
又啓曰,西學敎授李耕稙,以其身病,呈狀乞遞,改差,何如?傳曰,允。
吏曹,廣州留守單洪鍾軒除授事,承傳。
有政。吏批,行判書徐衡淳,參判朴鳳彬牌招不進,參議金永悳進。
吏批啓曰,行判書徐衡淳,參判朴鳳彬竝牌招不進,小臣獨政未安,何以爲之?敢稟。傳曰,只出緊任。以尹宇善爲禮曹判書,金晢根爲大司成,鄭範朝爲藝文提學,金止善爲竹山府使,李殷春爲龜城府使,尹致聖爲同經筵,朴周陽爲同春秋,沈梁澤爲禁府都事,鄭然甲爲北部都事,李昇俊爲光陽縣監,許柄·趙泰顯·張德鎭爲敦寧都正,元禹常爲同義禁,金俊文·金弘植·張謙秀·高宜泰爲監察,申炳休爲西學敎授,金振國爲黃山察訪。
兵批,判書閔應植,參判李炳敎,參議洪時衡病,參知金禹鉉入直進,承旨缺,以李基馨爲漢江別將,洪贊益爲長山別將,訓鍊判官加設單尹龍大·閔致悅,副司正金瑢鍊,兼內禁將單都夔憲。
兼說書李容善疏云云。答曰,省疏具悉。所請依施。
上在景福宮。停常參·經筵。
傳曰,奉審閣臣入侍。
政院啓曰,假注書金鎭衡,謂有身病,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,明日傳香,禮房承旨當爲齋宿,右承旨趙臣熙,所當牌招,而拘於廳規,不得請牌,何以爲之?敢稟。傳曰,牌招。
又啓曰,奏御文字,何等審愼,而明日親臨勤政殿,日次儒生殿講侍衛節目,有所錯誤,致勤下詢,事甚疎忽,極爲未安。原節目,使之改修正以入,而臣之矇然捧入,不勝惶悚,當該兵曹堂上,不可無警,推考,何如?傳曰,允。爾亦推考。
以司謁口傳下敎曰,駐箚日本辦理大臣印信二顆,令該曹鑄給。
傳曰,明日出宮門路,以思政門爲之。
以司謁口傳下敎曰,機器局有司堂上,右營使閔泳翊句管。
傳曰,向日陵園官,已有參酌處分,而前後奉審承旨及地方官,亦不無斟量,竝特爲安敍。
以慶尙監司李鎬俊狀啓,絶影島依前復鎭,令廟堂稟處事,傳曰,固邊圉之意,不庸少緩,令內務府稟處。
禮曹啓曰,今六月初七日親臨勤政殿,日次儒生殿講時,王世子侍座之節,何以爲之乎?敢稟。傳曰,勿爲磨鍊。
親軍別營啓曰,本營別將李容觀,身病猝重,勢難察任,改差,何如?傳曰,允。
說書鄭世源疏曰云云。省疏具悉。所請依施。
丁亥六月初六日未時,上御乾淸宮。奉審閣臣入侍時,同副承旨金鶴鎭,假注書金憙鎭,記事官金敎獻·李埈鎔,奉審閣臣尹用求,以次進伏訖。上曰,史官分左右。上曰,奉審閣臣進前。用求進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。次詣顯陵,陵上奉審則安寧,碑閣·丁字閣奉審則無頉。次詣穆陵,陵上奉審則安寧,碑閣·丁字閣奉審則無頉。次詣徽陵,陵上奉審則安寧,碑閣·丁字閣奉審則無頉。次詣崇陵,陵上奉審則安寧,碑閣·丁字閣奉審則無頉。次詣惠陵,陵上奉審則安寧,碑閣·丁字閣奉審則無頉。次詣元陵,陵上奉審則安寧,碑閣·丁字閣奉審則無頉。次詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢達矣。上曰,諸陵陵上,俱爲安寧,而碑閣·丁字閣,向日之雨,或無添漏之弊乎?用求曰,諸陵陵上,俱爲安寧,碑閣·丁字閣,俱無添漏矣。上曰,何時將事乎?用求曰,三更量將事。上曰,近又不雨,猶復㦖旱云耶?用求曰,近日雖爲稍旱,過無枯損矣。上曰,從何路往返乎?用求曰,從作路作行矣。上曰,史官就座。仍命閣臣先退,又命退。承史以次退出。
上在景福宮。停常參·經筵。
還內後,藥房·內務府·內閣·政院·玉堂·銓郞,口傳問安。答曰,知道。
政院啓曰,來十一日,朝參日次矣,敢稟。傳曰,停。
傳曰,侍衛與排立軍兵,令各其營乾犒饋。
傳曰,政官牌招開政。
傳曰,副司果宋淳澤·安在麟,竝副修撰除授。
傳曰,都承旨朴定陽,禮曹參判沈相學,協辦內務府事差下。
傳曰,說書未差之代,今日政差出。
傳曰,苟有分義道理,豈容若是?當該校書館官員,施以遠惡地定配。
傳曰,呈告知經筵許遞,今日政差出。
傳曰,在外敦寧都正許遞,今日政差出。
傳曰,全羅兵使之代,鐵原府使金在殷除授。
傳曰,鐵原府使之代,楚山府使李鍾順擬入。
傳曰,楚山府使之代,碧潼郡守尹滋卨擬入。
傳曰,朔州府使之代,咸從府使閔一鎬擬入。
侍講院啓曰,新除授說書閔泳敦,卽爲牌招察任,何如?傳曰,允。
吏曹啓曰,北部都事鄭然甲,光陽縣監李昇俊,俱以身病乞遞,竝改差,何如?傳曰,允。
弘文館啓曰,修撰韓白圭許遞出去,下番闕直,事甚未安。副修撰李勝宇·洪鍾檍,新除授修撰宋淳鐸·安在麟,竝卽牌招,推移入直,何如?傳曰,允。
有政。吏批,判書徐衡淳,參判朴鳳彬,參議金永悳竝進,承旨缺,以閔泳敦爲說書,閔種默爲知經筵,李珪永爲同經筵,尹相珏爲禁府都事,李璋烈爲北部都事,李鍾順爲鐵原府使,閔一鎬爲朔州府使,李敏承爲光陽縣監,尹滋卨爲楚山府使,李喜晉爲咸從府使,吳熙澤爲碧潼郡守,金敎源爲監察,協辦內務府事單朴定陽·沈相學,已上差下事,承傳。弘文正字兼說書單閔泳敦·李敎春·黃世權,金商舜爲敦寧都正。
兵曹啓曰,宣傳官具東奭·申永熙除授在外,過限未肅拜,係是加設窠,竝減下,何如?傳曰,允。
又啓曰,同知中樞府事李鍾豊,五衛將李忠呂·李儒行,忠翊衛將朴承輔,忠壯衛將金鎭民,文臣兼宣傳官權潚,俱以病難供職,呈狀乞遞,竝改差,何如?傳曰,允。
又啓曰,內禁衛將金潤柄,以其病難供職,呈狀乞遞,改差,何如?傳曰,允。許用履歷。
兵曹啓曰,內禁衛將李希植,以其病難供職,呈狀乞遞,改差,何如?傳曰,允。許用履歷。
又啓曰,內禁衛將權中璿,以其病難供職,呈狀乞遞,改差,何如?傳曰,允。許用履歷。
又啓曰,內禁衛將梁文煥,以其病難供職,呈狀乞遞,改差,何如?傳曰,允。許用履歷。
又啓曰,內禁衛將鄭夔憲除授在外,上來無期云,改差,何如?傳曰,允。
又啓曰,宣傳官李景鉉·李浩增,內禁衛將許爁,五衛將李秉億·鄭學洙·丁誼爕·沈樂友,昌德宮衛將曺秉默·陳起龍,部將金昌來·白南復,守門將李冕植·孫錫根,俱以病難供職,呈狀乞遞。新除授全羅兵使具然相,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
兵批,判書閔應植進,參判李炳敎入直,參議洪時衡,參知金禹鉉病,承旨缺,以閔泳煥爲同知,金潤聲爲同知,元禹常·徐丙鼎爲同訓鍊,趙載觀爲兼訓鍊都正,金衡烈·柳寅衡爲宣傳官,尹佑儉·洪祐範爲內禁將,崔益柱·金正河·徐致璉·南允元·金永默·宋熙鼎爲五衛將,許鑽·李儒行爲忠翊將,吳錫泳爲忠壯將,廉斗河·金武錫爲昌德將,趙衡夏爲文兼,沈宜建爲守門將,洪祐馨·尹行模爲部將,林炳夏·崔斗源爲守門將,鄭應周爲西北僉使,金鳳周爲九月別將,張攝爲慈母別將。再政。以鄭東植爲別營哨官,李命夏爲多大僉使,全羅道兵馬節度使單金在殷除授事,承傳。兼鐵原鎭兵馬僉節制使關東兵馬防禦使討捕使單李鍾順,副司果韓應敎,司果金鍾遠·安秉宅·姜鼎熙,僉知四單鄭夔憲·宋熙鼎·金永默·金正河,五衛將加設單李正馥·李秀賢·金履鎬·許斗淵·趙光錫·金成僉·梁致河·韓承模·宋芝英·金基澤·洪錫奎·韓仁椒·金秉源·崔以守·金鵠律·金胤錫·朴鳳信·韓芳海·李光松·崔致善·崔景濟,同知單廉斗河,副司正鄭世源。
禮曹啓曰,卽接廣州前監役李基沆所志,則以爲族姪晉會,嫡妾俱無子,以其同姓二十六寸弟應會第二子秉恒,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李基沆所訴,旣如此,李應會第二子秉恒,立爲李晉會之後,何如?傳曰,允。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
親軍海防營啓曰,本營軍司馬李石榮,以其身病,勢難察任,改差,何如?傳曰,允。
義禁府啓曰,前楊州牧使林淳憲·朴熙房,前富平府使許璡,待待命拿囚事,行會勿施,特爲安徐事,分付該道道臣之意,敢啓。傳曰,知道。
丁亥六月初七日午時,上御勤政殿。日次儒生殿講入侍時,都承旨朴定陽,行左承旨李源逸,右承旨趙臣熙,左副承旨尹相衍,右副承旨嚴柱漢,同副承旨金鶴鎭,假注書缺,檢校直提學尹用求·閔泳煥,直提學趙東冕,檢校直閣朴鳳彬·鄭夏源·金世基·尹,直閣兪鎭弼,檢校待敎鄭寅昇·李完用·李埈鎔,校理尹英秀,修撰李勝宇,以次侍立。時至,通禮跪啓請外辦。上具翼善冠·衮龍袍,乘輿出萬有門。藥房提調金昌熙,副提調朴定陽等進前奏曰,侵早勞動,聖體,若何?上曰,一樣矣。由萬歲門·思政門詣勤政殿月臺下,通禮跪啓請降輿,上降輿陞座。定陽奏曰,侍衛從陞中有試官蒙點人,使之下去行禮乎?上可之。贊儀唱四拜。考官金永壽·朴鳳彬·李重七,參考官李愚冕·李萬敎·申炳休·李埈鎔等,行四拜禮,以次入就位。上命開講,仍命書傳敎曰,日次儒生殿講,便殿待令。定陽曰,今日殿講入侍時,儒生冊子,初不待令,以致擧行之遲滯,事未前有,萬萬駭然。當該校書館官員,所當重勘,而本院請推之外,無他可施之罰,何以爲之?上曰,當有處分矣。出擧條臣熙曰,今日殿座時,雜人無難出入,致勤下詢,不能檢飭之禁喧郞廳擧行,萬萬駭然。所當重勘,而本院請推之外,無他可施之罰,何以爲之乎?上曰,記過可也。出榻敎又奏曰,行都承旨朴定陽,禮曹參判沈相學,竝協辦內務府事差下事,命下矣。今日政下批,何如?上曰,依爲之。出擧條少頃,上降座乘輿,入思政門。定陽請出標信解嚴。上還內。諸臣以次退出。
丁亥六月初七日酉時,上御乾淸宮。科次入侍時,行都承旨朴定陽,行左承旨李源逸,右承旨趙臣熙,左副承旨尹相衍,右副承旨嚴柱漢,同副承旨金鶴鎭,假注書缺,兼春秋缺,檢校直提學尹用求·閔泳煥,直提學趙東冕,檢校直閣朴鳳彬·鄭夏源·金世基·尹,直閣兪鎭弼,檢校待敎鄭寅昇·李完用·李埈鎔,校理尹英秀,修撰李勝宇,以次進伏訖。上曰,史官分左右。上曰,考官進前缺,上命〈書〉傳敎曰,今四月朔日次儒生殿講居首通生員金演禧等十一人,竝直赴會試,之次略進士李憲用等五人,竝給二分,之次略幼學沈宜純等六人,竝給一分,之次略幼學李鍾弼等五人,各奎章全韻一件賜給。命書傳敎曰,入格儒生,明日待令。臣熙曰,階高職卑,則當書行字,而行吏曹判書徐衡淳,今日肅拜單子,不書行字,致勤下詢,事甚未安。臣之矇未覺察,不勝惶悚,當該吏曹判書推考,何如?上曰,從重推考,爾亦推考可也。出榻敎以下缺。
上在景福宮。停常參·經筵。
注書朴益東病,代以宋柱勳爲注書。
以慶尙監司李鎬俊狀啓,進上生竹笋,節序差早,尙未産出,限內不得封進,惶恐待罪事,傳曰,勿待罪事回諭。
弘文館啓曰,下番闕直,事甚未安。修撰宋淳鐸·安在麟,副修撰李勝宇·洪鍾檍,有身病,應敎李容和,副應敎李重德,校理尹英秀·李,副校理鄭佑默,竝卽牌招,推移姑降入直,何如?傳曰,允。
內務府啓曰,駐箚日本辦理大臣,行將離發矣。典圜局委員金良默,前學官安吉壽,竝書記官差下,交涉衙門主事安駉壽,繙驛官差下,何如?傳曰,允。
傳曰,入格儒生,崇陽門外施賞。
兵曹啓曰,本曹員外郞申栢,無難闕直,爲先汰去,其罪狀,令該府拿問處之,何如?傳曰,允。
政院啓曰,卽見兵曹草記,則員外郞申栢,無難闕直云,事未前有,萬萬驚駭。當該員外郞,所當重勘,而本院請推之外,無他可施之罰,何以爲之?而常時不能檢飭之兵曹堂上,不可無警,推考,何如?傳曰,允。拿處。
親軍別營啓曰,本營騎士將,今番差出,而擬望之人乏少,外任竝擬,何如?傳曰,允。
兵曹口傳政事,親軍別營別將單李敏中,騎士將單金楨根。
上在景福宮。停常參·經筵。
以司謁口傳下敎曰,右營使·後營使,沁營水師營基址看審事,自政院知委出去,而仍爲佩符往來,上來間右營使·兵判兼察,左邊捕盜大將·他邊大將兼察,後營使·海防使兼察事,牌招聽傳敎。
傳曰,直提學有闕之代,前望單子入之。
直提學前望單子入之,閔泳駿落點。
傳曰,公事不審之中官金弘錫,從重推考。
兵曹口傳政事,親軍海防營兵房單,白樂薰。
電報總局啓曰,本局與分局,今旣新設矣。制度草創,董飭昧方,必須規定章程然後,可以就緖,故爛商講確,謹擬數款,待啓下擧行之意,敢啓。傳曰,知道。
觀象監啓曰,命課學兼敎授李泰元苽滿代,崔亨愚差下事,命下矣。使之付軍職,冠帶常仕,何如?傳曰,允。
奎章閣啓曰,新除授直提學閔泳駿,卽爲牌招察任,何如?傳曰,允。
又啓曰,新除授直提學閔泳駿敎旨安寶次,濬哲之寶請出之意,敢啓。傳曰,知道。
親軍別營啓曰,本營騎士將金奎煥,身病猝重,勢難察任,改差,何如?傳曰,允。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
義禁府啓曰,校書判校宣俊采,施以遠惡地定配事,承傳啓下矣。宣俊采平安道博川郡遠惡地定配,而以承傳內辭意,具罪目,依例發遣府羅將,押送配所,何如?傳曰,允。
又啓目粘連,向前羅世煥·沈周鉉等,亦未能小心,致此溺職,揆以擧行,有難參恕,竝只以此照律,何如啓,依允。
又啓目粘連,向前韓國善亦禁門守直,何等謹嚴,而無難擅離,罪有當勘,以此照律,何如啓,依允。
參議內務府事趙東冕疏曰,伏以臣於日前校書館事,溺職著矣。臨殿試講冊子進排,是本館擧行,而官吏懵然不省冊子,趁不待令,以致屢勤下詢,至伏承當該官員嚴譴之命,萬萬惶蹙。論以勘斷,臣實爲首,而只諉館員,自謂倖逭,勔恬若尋常無故,不思所以自劾之道乎?玆敢冒悚齎悚,忙陳短章。伏望下臣司敗,亟勘臣當勘之律,以爲人臣不職者戒焉。臣無任云云。省疏具悉。不無操飭之失,爾則考推。
上在景福宮。停常參·經筵。
藥房都提調沈舜澤,提調金昌熙,副提調朴定陽啓曰,伏未審日間,聖體若何,寢睡水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
進御拱辰君子湯,自今日停止事,榻前下敎。
進御生脈君子湯,自今日次五貼式製入事,榻前下敎。
政院啓曰,卽者,檢閱李埈鎔,以其親病陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱閔泳敦·金敎獻,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,吏·兵批開政時,政官與承旨政事望單,眼同照檢入啓,自是例也,而今日兵批政事望單,不由本院,直爲入啓,事未前有,萬萬未安。當該兵曹堂上,從重推考,何如?傳曰,允。
傳曰,明日七夕製,通方外爲之,試紙用大好紙,弘文提學,待明朝牌招。
傳曰,政官牌招開政。
兵曹口傳政事,親軍別營騎士將單吳熙淳。
傳曰,咸從府使李喜晉,內禁將除授。
傳曰,在外敦寧都正許遞,今日政差出。
傳曰,呈告同春秋許遞,今日政差出。
內務府啓曰,淸北礦事伊始,不可無專管之員,价川郡守申泰休,監理,淸北礦務差下,令該曹口傳下批,關防,令禮曹鑄給,何如?傳曰,允。
有政。吏批,行判書徐衡淳,參判朴鳳彬牌招不進,參議金永悳進。吏批啓曰,行判書徐衡淳,參判朴鳳彬竝牌招不進,小臣獨政未安,何以爲之?敢稟。傳曰,只出緊任,以趙秉稷爲同春秋,柳冀完爲咸從府使,韓範錫爲禁府都事,徐丙憲爲北部都事,禹昌在爲竹山府使,丁理爕爲敦寧都正,金天洙爲刑曹參議,金學濂爲監察,梁在溶爲監察,李敎麟爲召村察訪,前都事洪時爕,前監察安鍾學,已上今超通政,朝官年八十,依法典加資,安秉宅爲監察。
兵批,判書閔應植,參判李炳敎病,參議洪時衡入直進,參知金禹鉉病,承旨缺,同知單金武錫,僉知三單崔益柱·徐致璉·南允元,內禁將單李喜晉除授事,承傳。
雷報總局啓曰,大邱分局主事李采淵,身病猝重,萬無登途之望云,以本局主事柳興烈,主事差下,令該曹口傳下批,何如?傳曰,允。
義禁府照目粘連,中官羅世煥·沈周鉉等矣。本府議啓內,未能小心,致此溺職,揆以擧行,有難參恕,竝只以此照律罪,各笞五十收贖,解見任別敍,私罪奉敎依允爲旀,竝只功減一等爲良如敎。
又照目粘連,五衛將韓國善矣。本府議啓內,禁軍守直,何等謹嚴,而無難擅離,罪有當勘,以此照律罪,笞五十收贖,解見任別敍,私罪奉敎依允爲旀,功減一等爲良如敎。
義禁府啓曰,明日七夕製爲之時,本府都事,皆爲赴擧,只有武都事一員,當直入直,而本府入直,及公事回公都事,無以推移,假都事二員,令該曹口傳差出,以爲擧行,何如?傳曰,允。
丁亥六月初十日辰時,上御長安堂。藥房入診入侍時,都提調沈舜澤,提調金昌熙,副提調朴定陽,都承旨朴定陽,假注書金憙鎭,記事官金敎獻·李埈鎔以次進伏。醫官李純基·金興圭·朴準鎔·朴應鍾,以次進伏楹外訖。上曰,史官分左右。上曰,大臣進前。舜澤進前問候各殿訖。舜澤曰,醫官待令,節宣之方,使之入診,恐好矣。上可之。純基等,次第診候訖,退伏楹外。舜澤謂醫官曰,脈候奏之。純基等起伏奏曰,脈候左右三部調均矣。上命醫官先退。舜澤曰,儒臣之職,聖學所資,上下雙番,不宜暫曠,而向日連行召對,只有一員參講,分義道理,豈敢若是?昔在正廟時,以講官之稍遲詣閤,猶被罪責,況今尋常闕直,已極慨咄,至於陪講無人,而有違筵體者乎?此不可無警勵,召對日空番,而違牌之諸玉堂,竝捧現告,施以譴罷之典,何如?上曰,依爲之。出榻敎以下缺。
上在景福宮。停常參·經筵。
政院啓曰,弘文提學金昌熙牌不進推考傳旨,今方捧入,而七夕製儒生,當爲試取,如是違牌,事甚未安,更爲牌招,何如?傳曰,允。
傳曰,弘文提學有闕之代,前望單子入之。
弘文提學前望單子入之,李應辰落點。
傳曰,同副承旨許遞,前望單子入之。
承旨前望單子入之,睦承錫落點。
吏曹口傳政事,監理淸北礦務單申泰休。
以檢閱閔泳敦·金敎獻牌不進罷職傳旨,傳曰,只推。
政院啓曰,左右史不可不備,檢閱閔泳敦·金敎獻,旣有只推之命,竝卽牌招入直,何如?傳曰,允。
傳曰,都承旨持此御題,與弘文提學,偕往泮宮,試取以來。
政院啓曰,新除授弘文提學李應辰,卽爲牌招,何如?傳曰,允。
又啓曰,臣與同副承旨金鶴鎭伴直矣。纔已許遞出去,伴直無人,右副承旨嚴柱漢,卽爲牌招,何如?傳曰,允。
又啓曰,弘文提學李應辰,旣已承牌,藝文提學鄭範朝,卽爲牌招,以爲同參考試,何如?傳曰,允。
又啓曰,新除授承旨睦承錫,以前任順興府使,方在解由未出中,何以爲之?敢稟。傳曰,勿拘。
傳曰,檢閱竝陞六。
傳曰,兼輔德·說書·兼說書有闕之代,前望單子入之。
春坊前望單子入之,兼輔德趙東冕,說書鄭世源,兼說書李容善落點。
以同副承旨嚴柱漢牌不進罷職傳旨,傳曰,只推。
以檢閱閔泳敦·金敎獻牌不進罷職傳旨,傳曰,只推。
弘文館啓曰,上番無他推移之員,不得已以下番,姑陞入直之意,敢啓。傳曰,知道。
侍講院啓曰,吏·兵批政事望單,當日入啓,自是例也,而昨日開政之兵批望單,今纔來呈,事未前有,萬萬駭然。當該兵曹堂上,推考,何如?傳曰,允。
政院啓曰,臣與弘文提學李應辰,偕往泮宮,七夕製儒生試取,則收劵爲二百三十七張矣,捧入之意,敢啓。傳曰,知道。
傳曰,傳敎誤書之中官吳泰煥罷職。
親軍別營啓曰,本營別將鄭愚植,身病猝重,勢難察任,改差,何如?傳曰,允。
傳曰,七夕製賦居首三下一幼學金台濟,三下二進士閔泳柱,竝直赴殿試。之次草三下幼學尹命五,直赴會試。之次次上幼學朴左陽等二人,竝給二分。之次次上幼學權夔植等二人,竝給一分。之次次上幼學□□□等三人各,奎章全韻一件賜給。
傳曰,入格儒生,明日待令。
知敦寧金昌熙疏曰云云。答曰,省疏具悉。所請依施。
協辦內務府事閔泳駿疏曰云云。答曰,省疏具悉。所辭中春銜依施。
上在景福宮。停常參·經筵。
政院啓曰,同副承旨嚴柱漢,今日不爲仕進卽爲牌招,何如?傳曰,允。
又啓曰,新除授說書鄭世源,兼說書李容善政官牌招開政,下批,何如?傳曰,允。
又啓曰,左副承旨睦承錫,時在咸鏡道鍾城府任所,交代後,斯速乘馹上來事,下諭,何如?傳曰,許遞,前望單子入之。承旨前望單子入之,朴齊純落點。
又啓曰,左右史不可不備,別兼春秋尹容植·李貞稙·李茂魯·金永迪·趙衡夏·權潚,竝卽牌招,推移入直,何如?傳曰,允。
傳曰,政官牌招開政。
傳曰,前檢閱閔泳敦·韓光洙·金敎獻·李埈鎔,竝別兼春秋差下。
傳曰,館錄爲之。
政院啓曰,館錄爲之事,命下矣。副提學及玉堂有闕之代,今日政差出,何如?傳曰,允。
傳曰,入格儒生,崇陽門外施賞。
傳曰,辦理大臣入侍。
傳曰,安城郡守之代,未準朔守令中擬入。
政院啓曰,前檢閱閔泳敦·韓光洙·金敎獻·李埈鎔,竝別兼春秋差下事,命下矣。令該曹口傳單付,牌招入直,何如?傳曰,允。
侍講院啓曰,新除授兼輔德趙東冕,卽爲牌招察任,何如?傳曰,允。
傳曰,咸從府使柳冀完,內禁將除授。
吏曹口傳政事,別兼春秋四單閔泳敦·韓光洙·金敎獻·李埈鎔,電報分局主事單朴夏鎭。
吏曹啓曰,竹山府使禹昌在,以其身病,呈狀乞遞,改差,何如?傳曰,允。
又啓曰,安城郡守玄昔運,親病沈重,呈狀乞遞,改差,何如?傳曰,允。
又啓曰,交河郡守李肯鉉,利川府使李章赫相換事,命下矣。交河郡守李肯鉉,以前任堤川縣監·高陽郡守,方在解由未出中,何以爲之?敢稟。傳曰,勿拘。
又啓曰,北部都事徐丙憲,以其身病,呈狀乞遞,改差,何如?傳曰,允。
有政。吏批,判書徐衡淳,參判朴鳳彬進,參議金永悳牌招不進,承旨缺,以金奭鎭爲副提學,閔泳敦爲應敎,李埈鎔爲副應敎,宋台憲·趙秉聖爲校理,姜友馨·宋伯玉爲副校理,宋榮大·韓光洙爲副修撰,趙鍾崙爲禁府都事,元世準爲北部都事,洪在駿爲咸從府使,丁理爕爲鍾城府使,李命錫爲安城郡守,金道成·尹喆模·楊鍾瀅爲敦寧都正,趙秉泰爲竹山府使,金敎獻爲典籍,駐箚日本書記官單金良默·安吉壽,已上差下事,承傳。交河郡守李肯鉉,利川府使李章赫,已上相換事,承傳。副護軍柳相均,前監役李敏玉今加通政,已上朝官年八十,依法典加資。弘文正字單,鄭世源·李容善,兼說書單鄭世源·李容善。
政院啓曰,館錄爲之事,命下矣。新除授行副提學金奭鎭,卽爲牌招,何如?傳曰,允。
以吏曹參議金永悳牌不進罷職傳旨,傳曰,只推。
兵曹口傳政事,親軍別營別將單,李敎弼。
兵批,判書閔應植,參判李炳敎,參議洪時衡病,參知金禹鉉入直進,承旨缺,同知單金聖煥,僉知二單李喜晉·吳錫泳,內禁將單柳冀完除授事,承傳。
侍講院啓曰,新除授說書鄭世源,兼說書李容善,事當竝卽牌招,而時値夜深,待明朝牌招,何如?傳曰,允。
兵曹啓曰,卽接江華留守閔泳奎所報,則每都目抄報,久勤一窠當次者,擧皆不願,自今永革爲辭矣。久勤邊將每違,人多窠窄,勢無以排比,該營久勤窠,依所報減下,何如?傳曰,允。
親軍別營啓曰,本營騎士將吳熙淳前任朔州府使,金貞根前任多大僉使,俱在任所矣。領軍之職,久曠可悶,竝改差,何如?傳曰,允。
電報總局啓曰,大邱分局主事柳興烈,身病猝重,萬無登途之望云,幼學朴夏鎭,主司差下,令該曹口傳下批,不日下送,何如?傳曰,允。
義府府啓曰,兵曹佐郞申栢等原情云云。傳旨辭緣,泛稱遲晚,竝只刑推得情,何如啓。除刑推,議處爲良如敎。
敦寧都正丁理爕疏曰云云。省疏具悉。所請依施。
丁亥六月十二日申時,上御長安堂。辦理大臣入侍時,同副承旨嚴柱漢,假注書宋柱勳,記注官林奭禧,記事官朴宗玕,辦理大臣閔泳駿,參贊官金嘉鎭以次進伏訖。上曰,史官分左右。上曰,辦理大臣進前。泳駿進伏。以下缺
上在景福宮。停常參·經筵。
藥房提調金昌熙,副提調朴定陽啓曰,時値庚炎,暑氣轉甚,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,日熱如此,輕囚放釋。
以別兼春秋尹容稙·李貞稙·李茂魯·趙衡夏·權潚牌不進罷職傳旨,傳曰,只推。
弘文館啓曰,下番姑陞入直,事甚未安。新除授應敎閔泳敦,副應敎李埈鎔,校理宋台憲·趙秉聖,副校理姜友馨·宋伯玉,竝卽牌招,推移入直,副修撰宋榮大·韓光洙,一體牌招察任,何如?傳曰,允。
政院啓曰,行副提學金奭鎭牌不進,推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
又啓曰,臣柱漢,敬奉聖敎,馳往義禁府,取考囚徒案,則時囚罪人申栢,係是輕囚,故放送,仍往典獄署,取閱徒囚案,則辭緣推覈間嚴囚罪人一名,緣坐罪人八名,應坐罪人二名,公錢不納罪人三名,伊川黃場犯斫罪査覈間嚴囚罪人一名,因傳敎覈處間嚴囚罪人九名,上納不納罪人一名,係是重囚,故竝仍囚,其餘各司直囚罪人柳相培等三名,係是輕囚,竝依傳敎放送之意,敢啓。傳曰,知道。
又啓曰,假注書金憙鎭,謂有身病,今日廳座,不爲入來,事未前有,萬萬駭然。當該注書,所當重勘,而本院請推之外,無他可施之罰,何以爲之?敢稟。傳曰,從重推考。
傳曰,當該承旨推考。
弘文館啓曰,副修撰韓光洙,時在忠淸道牙山地,經筵入番事緊,請斯速乘馹上來事,下諭。答曰,許遞。
上在景福宮。停常參·經筵。
傳曰,禮房承旨馳詣宗廟·景慕宮,奉審摘奸以來。
傳曰,吏曹參議有闕之代,前望單子入之。
政院啓曰,行副提學金奭鎭牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
又啓曰,假注書金憙鎭,有身病,勢難察任,今姑改差,何如?傳曰,允。
又啓曰,本院今春夏等褒貶,當爲磨勘,而行都承旨朴定陽廚院進,不得如例磨勘之意,敢啓。傳曰,知道。
奎章閣啓曰,明日卽觀文閣望奉審日次,臣進詣擧行之意,敢啓。傳曰,知道。
親軍前營啓曰,本營軍司馬姜友馨,身病甚重,勢難察任,改差,何如?傳曰,允。
吏曹參議金永悳疏曰云云。省疏具悉。所請依施。
上在景福宮。停常參·經筵。
月有食之。
自開東至人定,灑雨下雨,測雨器水深七分。
藥房提調金昌熙,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖侯爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世好嬪宮,口傳問安。答曰,知道。
金憙鎭,代以尹弼殷爲假注書。
尹弼殷有頉,代以金鎭衡爲假注書。
傳曰,政官牌招開政。
傳曰,當該承旨,從重推考。
傳曰,咸從府使洪在駿,內禁將除授。
傳曰,在外敦寧都正許遞,今日政差出。
傳曰,呈告知春秋·藝文提學許遞,今日政差出。
傳曰,當該承旨推考。
傳曰,臺諫有闕之代,前望單子入之。
臺諫前望單子入之,司諫南濟元,掌令權鳳熙落點。
傳曰,今日政遷轉守令,勿拘常格,未準朔中擬入。
傳曰,仕滿初仕,今日政差出。
傳曰,貶下守令,今日政差出。
以忠淸監司閔泳商狀啓,鎭川縣民家失火事,傳曰,聞益矜惻,元恤典外,別加顧助,結構奠接之方,廟堂措辭分付。
兵曹口傳政事,親軍別營騎士將二單權一圭·閔龜鎬。
奎章閣啓曰,景慕宮望廟樓,今望奉審無頉之意,敢啓。傳曰,知道。
政院啓曰,行副提學金奭鎭,疏批已下,卽爲牌招,何如?傳曰,允。
吏曹啓曰,新除授本曹參議金鶴鎭,以前任東萊府使,方在解由未出中,何以爲之?敢稟。傳曰,勿拘。
典圜局啓曰,委員李敏恒,以其身病,呈狀乞遞,改差,何如?傳曰,宣傳官李敎哲相換。
吏曹啓曰,司僕寺正金嘉鎭,西學敎授申炳休,北部都事元世準,俱以身病,呈狀乞遞,竝改差,何如?傳曰,允。
有政。吏批,行判書徐衡淳,參判朴鳳彬牌招不進,參議金鶴鎭進,承旨缺。吏批啓曰,行判書徐衡淳,參判朴〈鳳彬〉竝牌招不進,小臣獨政未安,何以爲之?敢稟。傳曰,只出緊任。
以李承載爲副修撰,沈履澤爲藝文提學,李淳翼爲知春秋,洪祐慶爲驪州牧使,金商鳳爲黃州牧使,高承獻爲咸從府使,鄭基贊爲高陽郡守,安吉壽爲果川縣監,李純應爲三陟府使。再政。以宋原植爲禁府都事,金永駿爲北部都事,韓範錫爲翼陵參奉,鄭龍模·禹範益·柳公雨爲敦寧都正,張熙爲監察,李瑞永爲司僕正,閔泳敦爲兼西學敎授,宗親府忠義副司果許楨,前都事金相鶴,已上今加通政,朝官年八十,依法典加資,故僉使金箕弘贈兵參例兼,前兵使金在殷考,宗親府忠義單李聲呂差下事,承傳。
兵批,判書閔應植病,參判李炳敎入直進,參議洪時衡,參知金禹鉉病,承旨缺。兵批,僉知單柳冀完,副司果姜萬吉·梁柱弘,副司勇金鼎輝,內禁將單洪在駿除授事,承傳。
統理交涉通商事務衙門啓曰,濟衆院主事徐相奭遷轉代,幼學金弘泰差下,令該曹口傳下批,何如?傳曰,允。
又啓曰,博文局主事金昌學·朴世煥遷轉代,司果金泰錫,幼學潘奭周差下,令該曹口傳下批,何如?傳曰,允。
奎章閣啓曰,本閣今丁亥年春夏等褒貶,當爲磨勘,而直閣兪鎭弼,待敎李埈鎔,有身病,不得擧行,外閣褒貶,亦不得爲之之意,敢啓。傳曰,知道。
弘文館啓曰,今春夏等本館褒貶,當爲等第磨勘,而大提學不備,不得爲之之意,敢啓。傳曰,知道。
侍講院啓曰,今春夏等褒貶,當爲磨鍊,而師沈舜澤,有身病,傅貳師俱爲未差,限內不得爲之之意,敢啓。傳曰,知道。
內務府啓曰,今丁亥年春夏等褒貶,當爲等第,而臣等,俱有身病,限內不得磨勘之意,敢啓。傳曰,知道。
藝文館啓曰,今春夏等本館褒貶,當爲等第磨勘,而大提學不備,不得爲之之意,敢啓。傳曰,知道。
春秋館啓曰,今春夏等本館褒貶,當爲等第磨勘,而領館事不備,限內不得爲之之意,敢啓。傳曰,知道。
議政府啓曰,今丁亥年春夏等褒貶,當爲等第,而左右相未差,臣有身病,不得磨勘之意,敢啓。傳曰,知道。
宗親府啓曰,本府郞廳今春夏等褒貶,當爲等第磨勘,而堂上俱有實病,限內不得爲之之意,敢啓。傳曰,知道。
儀賓府啓曰,本府郞廳,今春夏等褒貶等第,當爲磨勘,而南寧尉臣尹宜善,有身病,限內不得爲之之意,敢啓。傳曰,知道。
敦寧府啓曰,本府郞廳等今春夏等褒貶等第,當爲磨勘,而領事金炳德在外,不得爲之之意,敢啓。傳曰,知道。
忠勳府啓曰,本府今丁亥年春夏等褒貶,當爲磨勘,而有司堂上鈴春君臣尹榮信·仁昌君臣李冕榮,俱有身病,無以備員,限內不得爲之之意,敢啓。傳曰,知道。
中樞府啓曰,本府郞廳及醫員錄事等,今丁亥年春夏等褒貶,當爲等第,而領中樞府事臣宋近洙,判中樞府事臣申應朝·臣金弘集·臣金炳始,俱有身病,限內不得磨勘之意,敢啓。傳曰,知道。
宣惠廳啓曰,本廳郞廳等,今丁亥年春夏等褒貶,當爲等第,而臣等,俱有身病,限內不得磨勘之意,敢啓。傳曰,知道。
耆老所啓曰,本所堂上,多有身病,無參坐之人,今丁亥年春夏等褒貶,限內不得磨勘之意,敢啓。傳曰,知道。
義禁府啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
吏曹啓曰,本曹所屬司甕院官員等,今春夏等褒貶,當爲等第,而因提調有故,不得磨勘之意,敢啓。傳曰,知道。
戶曹啓曰,本曹郞廳及所屬各司官員,今丁亥春夏等褒貶,依前例磨鍊以入,而軍資監·濟用監·長興庫·平市署·五部,因都提調·提調·漢城府堂上有故,不得磨勘之意,敢啓。傳曰,知道。
漢城府啓曰,本府郞廳·五部官員,今丁亥年春夏等褒貶,當爲等第,而判尹有故,限內不得磨勘之意,敢啓。傳曰,知道。
禮曹啓曰,本曹今丁亥年春夏等褒貶,當爲磨勘,而堂上有身病,限內不得爲之之意,敢啓。傳曰,知道。
兵曹啓曰,今丁亥年春夏等褒貶等第,磨鍊以入,而曹所屬司僕寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又啓曰,本曹今丁亥年春夏等褒貶啓本中,刀擦一處之意,敢啓。傳曰,知道。
刑曹啓曰,今春夏等褒貶,當爲磨勘,而判書尹榮信有身病,限內不得磨勘以入之意,敢啓。傳曰,知道。
工曹啓曰,今春夏褒貶,當爲磨勘以入,而判書臣趙秉世有身病,限內不得爲之之意,敢啓。傳曰,知道。
親軍後營啓曰,本營兵房任興準,身病猝重,勢難察任,改差,何如?傳曰,允。
兵曹口傳政事,副司果韓光洙。
行副提學金奭鎭疏曰,伏以臣,以質則庸闇,以才則鈍滯,幼而善病,長益荒嬉,一藝一經,無所肄業,點檢臣身,卽一沒字之碑,早竊倖科,濫叨宰列,昔人所謂伏獵侍郞者,正爲臣準備語也。乃於日者館錄成命之下,伏奉弘文館副提學除旨,未敢知聖明,奚取於臣,而有此誤恩也,驚惶慙靦,莫省所以自措。噫,淸朝官人,孰非綦重,而是職也,卽世所稱淸峻華膴者也。必以文章經術,優於華國,洽然爲一代所推詡,入備顧問,出贊詞命者然後,乃可畀之。是以每被是選者,鴻匠巨工,如漢之馬·蕫,唐之韓·柳,宋之歐·蘇,尙矣。雖以近世睹聞所逮言之,必皆華淹雅博,項背相望,菀有可稱,曷嘗有如臣空疎蔑劣之苟充者乎?古語云鶢鶋,不可以鍾鼓,猿狙,不可以衣裳,謂非其性而無所當也。臣於是,殆近之矣。今若諉以三命之恭,棄却四維之重,趨進冒膺,裒然自居於諸學士之首,則徒爲上累聖簡,下招物議而止,豈不大可懼哉?天牌之下,課日違傲,雖極悚蹙,屢回參倚,無望堪承,玆敢披瀝衷懇,冒瀆崇嚴。伏乞聖慈,亟賜鐫改,回授可堪之人,俾官守無䙝,而賤分獲安焉。臣無任云云。答曰,省疏具悉。卿其勿辭行公。
上在景福宮。停常參·經筵。
自人定至十六日開東,灑雨下雨,測雨器水深一寸五分。
政院啓曰,卽伏見諸道今春夏等褒貶啓本,則江華留守閔泳奎,開城留守金善根,忠淸水使具然昌,黃海兵使白樂倫,水使朴珪熙,全羅左水使李廷珪,平安監司南廷哲,慶尙左水使韓弘烈,統制使李奎顔,統禦使閔敬鎬,按撫使南廷順,邊將無一人居中居下,全羅右水使許璡,無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今春夏等褒貶啓本,則京畿監司金明鎭,守令無一人居下,忠淸監司閔泳商,黃海監司趙敬夏,全羅監司李憲稙,平安監司南廷哲,按撫使南廷順,無一人居中居下,殊無嚴明殿最之意,竝推考警責,何如?傳曰,允。
傳曰,再明日眞殿茶禮,當自內親行矣。該房知悉。時原任大臣·閣臣·宗親·儀賓二品以上入參。
傳曰,再明日眞殿茶禮時,東宮,當自內行禮矣。該房知悉。春桂坊及相禮,使之待令。
吏曹口傳政事,濟衆院主事單金弘泰,博文局主事單金泰錫·潘奭周。
弘文館啓曰,新除授副修撰李承載,卽爲牌招察任,何如?傳曰,允。
上在景福宮。停常參·經筵。
政院啓曰,來二十一日,朝參日次矣,敢稟。傳曰,停。
又啓曰,右副承旨朴齊純,今日不爲仕進,卽爲牌招,何如?傳曰,允。
傳曰,政官牌招開政。
司諫南濟元,掌令權鳳熙等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何恨,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸。至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製結凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,刑典尙稽夬施,神人之憤惋,容有極哉?請物故罪人國榮,亟施孥戮之典。噫嘻痛矣。賊裕之罪,可勝誅哉?辛酉一疏,包凶畜禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚,背馳正宗大王之逆節,綻露無餘。渠明今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且以所納爰辭,見提文書中不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,㴔然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉。不可援用尙魯追施之律,請物故罪人裕,亟施孥戮之典焉。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也。凶言悖說,雲·海之所不道也。是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沼祿士國家何負於渠,而梟心獍腸,與去幸西賊之有警,則曰當爲蜀漢分院兵助勢之策,湖南伯得差之願,無非劇逆之斷案,而乃與振采·〈光〉友等,結爲血黨,五字八字之凶言,猶爲不足,而必以二字不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術。二萬石軍糧之積庤,搢紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二二而一者也。今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術。逆賊光友,本以鄕曲賤孼,托爲凶徒死士,父事振采,兄事友文,欲輸軍糧則轉到南陽。凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲訛賊之眞臟斷案。至於正月十三日,卽是窮宙亘宇所未有未聞之極逆情節,而無不參聞,無不參知,則罪之誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。噫嘻痛矣。亂臣賊子,終古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親察守禎而結爲死黨,延接鳳周而相與同室,綢繆謀議,打成一片。論災異於南山而肆發憯悖之說,視奇貨於北謫而先倡負來之言,醞釀則嘯聚武士也,設施則來夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容。萬戮猶輕,三尺已施,畢而不可誅止其身,失之太輕,謀反大逆不道知情不告罪人榮瑾,亟施孥戮之典。噫嘻痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,賊徒匪類擧,皆相通,親察守禎,許以死友,服事榮瑾,作爲血黨,究厥情犯,與兩賊,一而二二而一也。旣承款於知情,則豈可有貸於王法乎?又此李奎和則接肚於賊禎,聯脈於賊瑾,思樂禍亂,圖爲不軌之陰秘,糾結計議,已出衆招云丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均。是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯容之,謂不足深誅而貸之,付之猶輕,不施極律,則伏莽之戒,燎原之漸,豈不大可懼哉?大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正刑典焉。噫嘻痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖蟣虱之賤,旣托仕籍則不可但以遐土蠢氓,論而腕把至憯之牘,目閱絶悖之說,則奔走號遑來告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執注,謂以覰氣色而遽逃,莊牘幾日而不爲告官,稱以値事機之巧湊。直不過鬼形之潛匿,鴞音之巧飾。負犯至重,干係甚大,宜其窮覈情實,殄絶亂萌。施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂未有甚於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座。毁撤家廟,自歸禽獸之域,嘯聚徒黨,便成逋逃之藪。執手告別,事敎主如嚴父,甘心護法,尊邪書若神明。此是渠莫掩之眞臟,罔赦之斷案,而及有王府拿來之令,脫身亡命,是心無父無君,變名易姓,其計至奸至慝。扺賴鞫庭,難化梟獍之腸,憑藉外國,罔非鬼蜮之性。鳳周世濟其惡,天生戾氣,詳舶之潛越醜類,包藏禍心,京闉之綢繆同室,甘爲凶魁。乃祖軍卒之稱,尙今唾罵,悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑衆聽,究厥情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸,何幸太陽中天,奸狀莫逃。夬伸三尺之章,遄伏肆市之典,神人之憤,庶可少洩,而此賊魁,不可只誅其身,而請謀叛不道罪人鍾三·鳳周,竝施孥戮之典焉。噫嘻痛矣。演承·洛承之罪,可勝誅哉?所謂邪孼醜類,種下生種,斁倫悖常,人不爲人,根深窩成,蔓延蔕固,貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地。其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛永而是爲渠第一門淫朋,同惡相濟,積年浸染,賦性至慝。鳳周·在誼,俱是邪窩,寅緣在誼,交通鳳周,惟一·大洙,無非邪類,相識類一,親知大洙,詭謀秘計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒食頻來。通用錢貨,情誼倍加慇勤,輸送魚脯,饋遺從又絡繹。甘心設法,奉敎主若神明,聚首習講,視禍囿爲樂地。此是渠莫掩之眞臟,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼。禮事幾萬里外禽獸,不若之醜夷,陰包四十年間梟獍,已成之腸肚。照洋鏡而觀洋畫,跡何秘於醞釀,倡妖言而造妖書,意專在於眩惑。慫慂乃兄,膽滋奸黠之萌,聯絡同黨,打成逋逃之藪。蓋此指畫排布,最爲至憯絶慝,其在綢繆和應,皆歸千罪萬惡。國人之曰可殺,猶屬緩聲,王法之所必誅,不宜少掩,究厥情節,其兄其弟,卽一而二二而一也。近日邪說之肆行,皆緣此輩之接踵,憂深伏莽,何異白蓮黃巾,禍將滔天,有浮洪水猛獸,何幸天道孔昭,神理不僭。魯觀之斧鉞已施,禹鼎之魑魅莫逃。庶幾邦憲不墜,輿情少伸,而似此凶醜,不可只誅其身而止。請正法罪,人演承·洛承,亟施孥戮之典焉。噫嘻痛矣。鞫廳罪人晚植等之罪,可勝誅哉?渠以蟣虱之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙。已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晚植等諸罪人陰謀秘計,心腸貫一,仇機毒天,情跡無貳。若不大加懲創,亟施典刑,則亂臣賊子,其將接踵,而寧不大可懼哉?端緖旣露,鞫覈未竟,酌處之處分旣降,臣等愕然失圖,不勝抑鬱。請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,鹿島減死定配罪人魚致元,蛇島減死定配罪人鄭在永,蝟島減死定配罪人鄭弘哲,呂島減死定配罪人崔鳳儀,馬島減死定配罪人朴士元,古今島減死定配罪人張景老,快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣虱之賤,素蓄梟獍之腸。邪術之沈溺而斁絶彝倫,異類之糾結而醞釀禍機。敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山。此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃。夬伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝締結匪類潛懷異圖,形跡極其誕秘,情節尤爲狡惡,與汝江,一而二二而一也。德山凶犯時,隨往同參,卽渠萬戮難貰之斷,而陰謀秘計,多所與聞,凶肚逆腸,昭不可掩。今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典。噫嘻痛矣。亂臣賊子,何代無之,而豈有如今日弼濟·岐鉉·玉鉉,諸賊之窮凶極惡者乎?俱是覆載之所不容,神人之所共憤,宜其殪殄滅之無遺育易種者審矣。岐鉉則逋逃之主而弼濟之奇貨也,玉鉉奸凶之魁,而弼濟之根窩也。憑藉讖諱,煽動人心者,弼濟而岐賊,實爲主張,醞釀禍機,嘯聚徒黨者,弼濟而玉賊,實爲謀主。萑盜之警,屢發於郡邑,莽戎之變,潛服於嶺南,一境從而騷訛,百靈罹其凶害。究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃。三賊束手,一時授首,固知作孼者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例,施之焉。噫嘻痛矣。亘萬古環六合所未聞所未見之極逆大憝,豈有如今番鞫獄諸人乎?應龍·潤根,俱以蟣虱之跡,素蓄梟獍之腸,欺人騙財,一生所業何事,貪利忘義,萬死不顧其身,觀燈之詩誦傳,挑成怨憝之階,祭山文之代綴,牢結凶慝之窩。四字隱語,罪有關於宗社,一句悖說,跡難容於穹隤。作之者應龍而受頤指於潤根,寫之者潤根而得手法於應龍。兩箇凶種,打成一塊,前後唱和,綢繆醞釀,其實,一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露。夬伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止。請犯上大逆不道罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金俊文,亦凶徒同惡相濟者也。揆以王章,不可島配而止,亟施邦憲,以重獄體焉。噫嘻痛矣。亂臣賊子,從古何限,而至於今日鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇蟠蚓結,鵂鳴狼逐,或有主謀者,或有合勢者,心腸貫一,情跡無貳。端緖幾露,鞫覈未竟,酌處之命遽下,憺然失圖,不勝憂慨。請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。噫嘻痛矣。今番鞫獄諸罪人,卽振古以來,所未有之極凶絶悖者也。哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,奰慝之情,便成伎倆,嘯聚匪類,甘作窩主,信惑雜術,釀成禍機。李觀一之邀致密室,無事不議,朴景良之附耳細語,有言皆從。海舶打壘,反思用術而驚動,火藥暗投,竟售思亂而樂禍。凶節盡露,斷案已成,東根以蟣虱之賤,常蓄虺蜮之性,伴觀一而同合,踪跡甚秘,招景良而分酌,腸肚相連。假托月夜之赴飮,自底火塊之撲面,無非哲均之所指使。其凶謀秘計,與哲均,一而二二而一也。至於善敎,性本凶戾,跡又詭譎,出沒京鄕,爲哲均之押客,締結術數,爲觀一之薦主,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典。噫嘻痛矣。亂臣賊子,從古何限,而豈有如今番鞫獄諸罪人之窮凶絶悖者乎?秉淵,鬼蜮成性,梟獍其心,結導賢爲神交。蓋其醞釀之有素,仗春晚爲義子,以之奔走而使役,爲氣脈之先占。乃敢自誇相術而自負,潛圖不軌,僞作宮奴而掌庫,已極設心之巧,辦備戎器而私庤,欲待時而動,求埋神戈而二字缺,莫非出於妖慝,爲計至潛,凶圖莫掩,逆節畢露。此亘萬古所未有之極逆大憝,何幸天道孔昭,罪人斯得,似此凶逆之賊,不可孥戮而止。苟有加於此之律,則何不施於此賊乎?啓豊,賦性凶悖,行己憯慝,狡如秉淵而結爲心腹之交,凶如導賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜。情可見於難測,一串如貫,凶則同於包藏,與秉淵,一而二二而一也。豈可只誅其身而止?李英俊,渠之姓名,亦出賊招,而以其染疾,雖不得刑訊,一不盤覈,施以島配,亦有乖於鞫體。請謀反大逆不道罪人秉淵,亟施适·雲之律,知情不告罪人啓豊,加施孥戮之典。薪智島定配罪人李英俊,更令王府,設鞫得情,夬正邦憲焉。噫嘻痛矣。赫晉·祐秀·鳳周等罪,可勝誅哉?渠以鄕曲蟣虱之跡,締結徒黨,糾合非類,排布之源委,醞釀之脈絡,至窮絶慝窮天地亘萬古之所未有極逆大憝也。向因傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟不可張大,慮深權宜而行者明矣。今此道啓,用辟巨魁,且殲諸罪人,窮凶餘罪,何可以孥戮而止,破瀦而斷乎?請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。噫嘻痛矣。亂臣賊子,從古何限,而豈有如今番在鶴之窮凶極惡者乎?渠本蟣虱之類,濟以梟獍之性,冒禁投匭,自托闢衛之名,肆然下筆,暗售怨懟之心。情節自歸憯慝,援引罔非悖戾,烈焰急一字缺唱爲齊獄禁咻之嚆矢,溫批恩綸,反擬衛君··宋帝之覆一字缺。敢曰不能之句,逆腸已露,又爲無容之說,凶肚莫掩。喜事樂禍,犯分干紀,亘萬古所未有之凶孼也,擧一世所共誅之大憝也。魑魅莫逃,庶幾邦憲未墜,輿情少洩,似此凶逆,不可只誅其身而止。請犯上不道罪人在鶴,亟施孥戮之典焉。噫嘻痛矣,亂臣賊子,終古何限,而豈有如今番鞫獄諸罪人之窮天地亘宇宙極逆大憝乎?言之膽掉,思之骨靑。驥泳·鼎鎬·哲九,俱以梟獍,素蓄虺蜮之計,平日包藏,無非失志而怨國,積年醞釀,盡是稱兵而招亂。假托斥儒之名,敢售不軌之圖,會議內室,募人外道,龍虎兵之爲備,耀金門之突入。排布秘密,謂沁都之光犯,將京城之直向,凶謀奰慝,千金厚資,與時而自當,二字凶言,卜夜而設計。連腸接肚,殆同蛇蟠而蚓結,前唱後應,無異鵂鳴而梟應。諸賊之至凶絶悖,一串貫來,厥罪惟均,而情跡難掩,端緖畢露,雖幸天討略行,王章少伸,尙何足夬雪神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已行之律,以正邦憲焉。噫嘻痛矣。達善·斗榮·鍾海·鍾學·東述之惡逆,亘萬古所未聞所未見,而萬戮猶輕,千剮難贖。噫,彼諸賊,素以陰險梟獍之性,俱蓄狡譎虺蜮之心。與驥·鼎而同謀,甘作爪牙,會鍾街而合隊,自許頭領。給錢募軍,假托約日而伐倭,造燈爲號,計將乘夜犯闕。傳都錄而遵約,做謀極惡,陷沁營而向京,其說至凶。內堂會議,混是不軌之黨,衆招同惡,無非莫掩之跡。究厥心腸,論其惡惡,則與驥·鼎·哲三賊,無處不議,無謀不參。明若貫串而環連,互相蛇蟠而蚓結。今此五賊之罪,浮於三賊,而乃反以三賊之次律施之者,其非失刑之大者乎?輿情憤鬱,國論沸騰。請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。噫嘻痛矣。今番鞫獄諸罪人,卽振古以來未有之至凶絶悖者也。中鎬·然應·建爕·哲鎬·彙靖,俱以鬼蜮之類,素畜梟獍之性,綢繆締結,外雖托於伐倭,醞釀排布,內實售於犯闕。擬稱左廂之號,陰謀畢露於造符,自詡六士之術,凶計莫憯於將斧。事貴神速,或恐携貳之端,假托偵探,反造凶逆之計。都錄執事設始,便同主張,片雲誕術誑惑,自是伎倆。究厥心腸,論其罪惡,則與驥·鼎·哲三賊,三而五五而三也。今此五賊之只誅其身,不足以蔽其罔赦之罪。請謀反不道罪人中鎬·然應·建爕,與謀反大逆不道知情不告罪人哲鎬·彙靖,竝施孥戮之典焉。噫嘻痛矣。柳道奭·兪鎭應·魚用海之罪,可勝言哉?衆招同惡,形跡莫掩於捕案,招辭已出於鞫庭,究厥心腸,論其罪犯,不可以尋常置之也。若不到底窮覈,快施當律,則其可曰邦有常憲乎?鞫事未竟,寬典遽降,公議轉益沸鬱,王章易至墮損。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,以正典刑焉。噫嘻痛矣。罪人李炳埴,素以陰險梟獍之性,同謀於徒黨,納招於鞫庭,萬戮猶輕,千剮難贖,邦刑未加,先致其身。然以若罔赦之罪,亦不可以處之尋常。輿情憤鬱,國論沸騰。請物故罪人李炳埴,施以孥戮之典。噫嘻痛矣。世級漸降,人心日渝,千奇萬怪,群生疊出,而豈有如源進者乎?渠以簪纓之列,宜守謹飭之操,奈其賦性秘譎,行己閃忽,喜事之習,自來伎倆,樂禍之心,便成能事,妄肆樞機,殆同狂夫之不擇發,誹訕朝廷,專出小人無忌憚。是豈臣分之所敢爲?抑亦淵鑑之所幽燭。特施惟輕之典,雖出包容之曲,其於罰不蔽辜,何所畏而知懼?噫,莫嚴者王章也,莫遏者輿論也。此若不嚴加處分,國綱無以振肅,民志亦難以底定,聖鑑悉燭,王章少伸,乃施以賜死之典,猶未洩輿情之憤,臣等,玆敢相率洊瀆。請罪人源進支屬,亟施散配,以正邦憲焉。噫嘻痛矣。應準·會正之罪,可勝誅哉?渠輩俱以世族簪纓,位著崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,亘萬古所未有擧一世所共憤,而撰咨之文,有曰怯害相臣,仍犯王宮,旣曰犯王宮,終日宗社生靈之福,當此天地翻覆,日月晦塞之時,措辭間全無至慟底意,罔極中乃反以禍爲福。斁倫敗常,胡至此極?是可忍也,孰不可忍也?且以儀禮言之,衣襨從權之擧,何等大變禮,而全不審愼,只以數次疏啓,有若尋常塞責者然。遽爾磨鍊頒布,使中外縞素,雖臣民慟慨,苟有人理臣分,寧或若是,思之及此,孰不心寒而骨戰也?夫王章,如或未伸,則國綱,由是漸頹,豈不大可懼哉?兩罪人所犯,其端雖異,三尺律之莫掩,厥罪惟均,旣施以賜死之典,猶未雪憤惋之心,臣等之不避煩瀆,以箚以啓,豈可已而不已者哉?關係旣重,處分惟輕,賜死罪人應準·會正支屬,竝施散配,以伸邦憲焉。噫嘻痛矣。亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目莫掩,至憯且凶,胡至此極?俱是乘時樂禍,包藏陰圖,萬有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙。臣等不勝抑鬱,玆敢相率洊瀆。請賜死諸罪人顯德·采夏·載晚·秉昌·宇熙支屬,竝施散配,亟降明命,以伸王章焉。噫嘻痛矣。亂臣賊子,人人得而誅之,春秋之大義也。大夫國人,皆曰殺之則殺之,鄒傳攸載,今於白樂寬之罪,必以誅之而殺之者,以其窮天之極惡,極地之至凶,莫遏擧一世憤惋,不忍少須臾容貸也。渠本蟣虱之蹤,兼以梟獍之性,久抱禍心,敢投凶疏,字字是不道不敬,句句是無嚴無畏。至於言必稱下四字,且自乃今知至民從之節,詬天之猶不足而罵日焉。犯分之無所忌而誣上焉。有非在我朝鮮地,爲殿下臣者,所敢生於心而出於口,若是之悖也。此已萬戮之有餘罪,而又有所駭痛者,以殿下流竄之人,反謂之忠公,顯有黨同之跡,以今日朝廷之諸臣,竝擬之四凶,欲售網打之計。若其脫獄,雖不足深責於渠,而當日軍變,亘萬古所無,爲此軍之所脫者,必此軍之欲生者,此可以見賊情相連,烏得免亂黨之同律歟?厥罪罄竹而同書,其辟伏斧而無惜,若以島籬薄施,則豈可關石莫掩乎?斷案已具,輿情轉沸。請濟州牧圍籬安置罪人白樂寬,亟令王府,設鞫得情,夬正典刑焉。噫嘻痛矣。反國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成。藉家勢而早登仙籍,受國恩而或通禁臠。始若猢猻街戲,持身酣媟,遂畜狼子野心,出言背誕。及夫游歷日東,自謂遍觀天下,神魂迷蕩,視家邦如弊屣,行跡詭秘,認寇敵若同室。輸異類以奸膽,梟鳴鵂應,締凶徒爲心腹,蛇盤蚓結。竟以賣國之習,乃作射天之擧,假托衛扈而半夜招寇,脅遷乘輿而幾日姿凶,襟紳環門而頓足,覲路塞矣。兵刃充庭而蹀血,良人殲矣。自除官爵,太阿倒在渠手,公肆猖蹶,宗社幾危一髮。援師整隊而入,猶敢搶砲迎格,羽蹕間路而出,還復聲力阻搪。凡此戎首禍魁,雖食肉寢皮,不足雪神人之憤,而一英植之當場剮戮,猶歎三尺之未伸,四凶賊之越海隱遁,尤貽一國之所恥。然則徑斃者之不卽追戮而只是孥籍,已是枉法,在逃者之久未逮捕而尙保支屬,大爲失刑,而占乭爲玉賊之爪牙,允相,連範逆之腸肚。郵局之宴,氷洞之火,寅鍾之約,皆其主張,而已爲掀露,則直是大慝之鷹犬,凶窩之鬼蜮。弘植則旣同玉均泛海之舟,又引載弼犯宮之燈,粧撰雖巧,情跡莫掩。載昌則以弼賊之同氣,與孝·玉之黨,惡雖生髮之未燥,亦凶謀之悉參。興宗則通心奸於亂魁,作耳目於賊藪,變亂之釀起郵司,逋逃之指南向仁川,已發就鞫之招,焉逭黨逆之律?興喆則托醫名而締結異國,包禍心而趨附賊臣,奸細之態,奰慝之跡,旣十手之所指,豈寸舌之可掉?英植則醞釀之謀,慣聞諸生徒聚議,憸黠之性,自詡小錦陵佩號,爲凶鍾而執杯相酬,遇逆孝而摻袖共問。凡此同惡相濟,非但知情不告。至若昌模則素以韎韋之孽,相從潑皮之類,無職入闕,少無忌憚,仗劍立陛,顯有包藏。奉均·喜貞,卽其前矛,重模·昌奎,亦是同窩,而鞫訊未竟,鬼誅先加,常刑猶,輿情益激。噫,禹鼎之逃,終必照燭其形,魯觀之誅,先須殄滅無遺。典憲一或墮壞,國憂亶在湫攸,寧不大可懼哉?請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律。知情不告罪人弘植·載昌·興宗·興喆·英植,亦施孥戮之典焉。噫嘻痛矣。亂世賊子,從古何限,而豈有如許?今番鞫獄,永植之窮天地亘今古極逆大憝者乎?言之膽掉,思之骨顫,渠以卒伍微賤之類,敢售軍撓醞釀之心,東別營之偸取軍器,其計絶憯,內人房之打破窓戶,無辭自服,四年逋命久矣。王章未伸,晷刻難貸,今乃罪人斯得,蓋其所犯凶逆,與春永,一而二二而一也。與綢繆而和應,情跡莫掩,卒爛熳而同歸,首從何別,似此惡逆,不可但以孥戮而止,破瀦而斷矣。請謀反大逆不道罪人永植,亟施适·雲已施之律,以正邦憲焉。噫嘻痛矣。亂臣賊子,從古何限,而豈有如今番諸鞫囚之至憯絶慝者乎?俱以蟣虱至賤之類,梟鳴而鵂應,敢售鬼蜮叵測之情,蛇盤而蚓結,言之膽掉,思之骨顫。天地之所不容,神人之所共憤,而始因逃魚之漏網,久矣王章未伸,竟自飛蛾之撲燈,今焉罪人斯得。應浩之日館隨往,宮門把守,興龍之天字軍號,服色新備,啓完之訪師替番,聞兄行凶,昌基之托巡招類,蔑分希官。昌洙之邀凶福而謀於家,應逆孝而遇諸塗,聖郁之謀亂知機,興模之開和得時。若夫上祿之情跡,甘聽福模之指使,招徒赴會,聞變排立。凡此同惡,腸肚相連,論以當律,首脅奚分。大逆不道罪人景純,已施适·雲之律,而其餘諸罪人,不可但以誅身而止,減死而斷矣。典憲一或墮壞,國憂靡所止屆,寧不大可懼哉?請謀反不道罪人應浩·興龍·啓完·興模,知情不告罪人昌基·基洙·聖郁,竝施孥戮之典。智島減死定配罪人李上祿,亟令王府,嚴鞫得情,夬正典刑焉。噫嘻痛矣。亂臣賊子,從古何限,而豈有如今番諸罪人之窮凶絶悖者乎?申桓·鄭完默,以韎韋之類,將任梱帥,恩莫厚焉。吳友泳·韓鎭泰,以簪纓之裔,猥廁仕籍,榮莫大焉,尙然。奈之何一種戾氣,全事背馳?梟鳴鵂應,罔非斁倫敗常之計,狼聲猿答,盡是犯分干紀之心。根深窩成,從認醞釀之積久,蔓延蔕固,可驗排布之糾密。草不除其根,鋤而復萌,火將燎于原,撲之愈熾。行己焉宅心焉,胡爲鄙悖?射天也賣國也,卽其伎倆。禹鼎之魑魅莫逃,魯觀之斧鉞可懼。虺蜮射射,固是覆載間之所不容,草薙禽獮,那免劓殄滅之無遺育。天地之德好生,縱軫一縷之特貸,神人之憤未洩,實合三尺之快施。請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府,設鞫得情,亟正邦憲焉。噫噫痛矣。洪晉游·李道宰·安宗洙·慶光國之罪,可勝誅哉?渠以世祿後裔,或早登科籍,或常調蔭塗,受國厚恩,山海崇深,欲報涓埃,糜粉磨放,不足喩其萬一也。夫何梟腸獍肚,素畜負國之性,蛇盤蚓結,敢售斁倫之心?千罪萬惡,人類之所不齒,至凶絶慝,擧世之所共知。噫,玉均等諸賊,覆載間晷刻難貸之逆也。八域含生,不欲共戴,炊骨噬肝,不足雪其憤痛也。此輩少無共憤之心,乃有陰附之跡,爲鬼爲蜮,潛通溟海之匿賊,相唱相和,煽動草野之群盜。秘護之意,雖不顯於色辭,暗售之計,乃如見其肺腑。結爲黨與,締結之形跡莫掩,視同骨肉,詭譎之情節畢露。與綢繆而相應,安危攸係,卒爛熳而同歸,首從何別?蓋其所犯凶逆,與玉均等,一而二二而一也。拖到三年,尙此假息,其可曰國有三尺乎?且英植·泳敎之頭領,何敢得保於地下,亟施斬屍之律,以洩神人之憤焉。已斃在逃諸賊,姻親族戚之應坐者,置之勿問,晏若無故,則人主法天,春生秋殺之意安在哉?竊有可驚可駭之事,泳孝父之死也。出身掩埋,玉均等之逃也。裁書連通,自有其人,而臣等愚昧,雖未能指的誰某,顧其負犯之重,關係之大何如也。刻期査得,明正其罪,斷不可已。臣等卽伏奉聯箚批敎,若曰,極係張大,或涉䵝昧,竝不允。罪人申箕善·洪晉游·李道宰·安宗洙·慶光國,竝加施圍籬之典,臣等相顧愕眙,不覺抑塞憤鬱之至。今此處分,寔出於包荒納汚之恢廓聖度,臣等非不仰揣,非不欽祝。國有關和,上不得低仰,下不得奉承,漢法之不敬,春秋之無將,未有甚於此也。防微杜漸,猶其可愼,拔本澄源,寧或少忽?此而不鉤覈鋤治,何樣禍機,未知伏在何地。請蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬安置罪人慶光國,竝令王府,設鞫得情,亟正邦憲焉。噫嘻痛矣。安寧洙之罪可勝哉?甲申諸逆,卽窮天地亘萬古溯百代之所未有也。凡屬圓顱方趾之類,孰無食肉寢皮之想?天網疎恢,潛逃海外,輿憤沸騰,如在湯中,而一未有快伏王法,擧皆切齒,直欲無生,共戴一天之恨,拖至三年之久。豈意凶徒寔繁,種下生種?申箕善·洪晉游·李道宰·安宗洙·慶光國之黨出焉,而又此接踵而起,是箕善之一類也。與諸賊相通,謂此時可乘,梟鳴鵂應,顯有和附之態,蛇盤蚓結,莫掩綢繆之跡。究厥罪犯,合置何辟?至於安寧洙國之陰事,暗相關通,卽賣國之徒,射天之計也。俱是覆載之所不容,神人之所共憤,其所關係之大果何如也。請智島島配罪人安寧洙,安州牧遠地定配罪人朴影陽,綾州牧遠地定配罪人尹雄烈,令王府設鞫得情,亟正邦憲焉。噫嘻痛矣。亂逆之徒,從古何限,而豈有如今番鞫獄諸罪人昌寬之窮天地亘古今極逆大憝者乎?言之膽掉,思之骨鸇。渠以賊孝招募之卒,屢出凶模供招之辭,句七夕軍巡之說,情節已露,十三員會飮之謀,腸肚相連。差領官而受指使,敢肆梟獍之性,幻姓名而掩踪跡,尙遲犴狴之廋。逆節畢輸,已是有口難鳴,王章莫嚴,奚但誅身而止?請謀反不道罪人昌寬,亟施孥戮之典,以雪神人之憤焉。噫嘻痛矣。亂臣賊子,從古何限,而豈有如今番諸賊之窮凶絶悖者哉?渠以蟣虱之賤,素畜梟獍之性,許多罪惡,掀露無餘,則臣等之連日冒瀆,是豈可已而不已者也?惟兪音是俟,及伏奉傳敎下者,申箕善則其綢繆情跡,不可無鉤覈,有具格拿來之命,而池運永則罪固難貰,而旣已勘配,姑勿論爲敎。池錫永則以卑微沒覺,不足深誅,有島置之命,臣等相顧愕貽,竊不勝憂歎之至。噫,兩罪人之罪惡何如,關係何如,而一則薄竄,一則島置,有若尋常罪過之一番懲勵者然。固知出於大聖人好生之德,非不欽仰萬萬,而孰矛孰殿,孰爪孰牙?窮覈無遺,亟施當律,實不可一日緩者也。凶圖縱懷於蛇盤,秘跡莫究於鵂應,處分之下,輿情愈憤。夫莫遏者公議也,莫嚴者關和也。豈可以勘配沒覺,遽施惟輕之典,終靳盤覈之擧乎?請池運永·錫永,亦令王府,一體設鞫,嚴覈得情,夬正典刑焉。噫嘻痛矣。申箕善之罪,可勝誅哉?渠以簪纓之裔,早登緋玉之列,厚蒙拂拭之恩,宜切圖報之誠,而畜抱負國之心,潛結至凶之徒,引入深嚴,冒叨喉院之銜,製給擧條,甘聽指使之計。矯命焉與之傳布,論事焉斷其可否。賦性陰秘,有若伏莽之虺,行跡詭譎,殆同含河之蜮。四載假息,寔出好生之德,十手所指,詎免罔赦之罪。絶穀於行道之中,自知犯干之難逭,忍杖於親鞫之下,尤見奸譎之莫掩。連腸肚於逆豎,同惡相濟,隱頭尾於供招,巧辭粧撰。獄事未竟,寬典遽降,三尺之王章未伸,一縷之頑命尙貸。輿論,去益沸鬱,邦憲,從以隳壞。以若負犯,不可還配而止,至若鞫囚所招諸人事,其虛其實,而一按可辨,而若置而不問,則其在鞫體,恐或虧損。請呂島加棘還發配罪人申箕善,更加嚴鞫,期於得情,夬正邦憲焉。囚招諸人,亦令拿問焉。答曰,不允。申箕善事,已有處分,勿煩。諸人事,勿煩。
司諫南濟元啓曰,梟示罪人性世與極逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,凶謀秘計也。設鞫七朔,禍根窩窟,竟未究覈。只施梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典焉。答曰,不允。
政院啓曰,吏曹判書徐衡淳,參判朴鳳彬,參議金鶴鎭牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
傳曰,臺諫竝許遞,前望單子入之。
議政府啓曰,卽見全羅監司李憲稙所報,則枚擧海南縣監金聖澤牒呈以爲,本邑,以濱海殘局內,丙丁以後,田野荒蕪,徵稅無處,畢竟排捧於族隣,已是矜憐。況經昨年怪沴,稅納未收,竝計爲萬餘金,將至無邑之境,流亡陳結,三百二十三結十二負,限十年減稅爲辭矣。該縣,自是斗小之局,而荐經大歉,且遭毒沴,戶空地荒,勢所必至,苟無別般軫恤,民邑之憂,誠不知何所至屆。本邑陳結,限五年特爲蠲稅,俾圖蘇完之方,何如?傳曰,允。
承文院啓曰,月食已過,禮部回咨,按例撰出,以爲入送,何如?傳曰,允。
上在景福宮。停常參·經筵。
以司謁口傳下敎曰,不善擧行之璿源殿守僕崔元澤,令攸司從重科治。
趙秉健病,代以白文行假注書。
傳曰,今日政遷轉守令,勿拘常格,通融擬入。
傳曰,貶下守令,依例差出。
傳曰,在外同敦寧·敦寧都正竝許遞,今日政差出。
傳曰,有實故玉堂許遞,今日政差出。
政院啓曰,館錄爲之事,命下矣。副提學有闕之代,今日政差出,何如?傳曰,允。
吏曹啓曰,咸從府使高承巘,以其身病,呈狀乞遞,改差,何如?傳曰,允。
又啓曰,北部都事金永駿,以其身病,呈狀乞遞,改差,何如?傳曰,允。
有政。吏批,判書徐衡淳,參判朴鳳彬進,參議金鶴鎭牌招不進,承旨缺,以趙鼎九爲副提學,兪鎭沃爲副校理,柳相均爲同敦寧,趙秉甲爲金海府使,金奎升爲瑞興府使,李容軾爲咸從府使,李敎象爲丹陽郡守,朴文夏爲平澤縣監。再政。以李晚胤爲咸陽郡守,閔璿鎬爲金堤郡守,蔡慶默爲玉果縣監,宋秉斗爲報恩郡守,李純宰爲開寧縣監,秦成濂爲抱川縣監,趙性奭爲禁府都事,李元應爲北部都事,李耕稙爲掌樂正,韓永錫爲典籍,李根廷·林又伯·金秀春爲敦寧都正,前五衛將朴修月,副司果康鳳欽,前都事李羲周,已上今加通政,已上朝官年八十,依法典加資。典圜局委員李敏恒,宣傳官李敎哲已上相換事,承傳。
兵批,判書閔應植病,參判李炳敎眞殿茶禮進,參議洪時衡入直進,參知金禹鉉病,承旨缺,僉知單洪在駿,副司果金顯國·鄭春和,副司勇金鳴洙,訓鍊參軍單姜德喜,權知訓鍊參軍單劉聖吉·禹秉世,奉事金鎭東·姜潤成。
政院啓曰,館錄爲之事,命下矣。新除授副提學趙鼎九,卽爲牌招,何如?傳曰,允。
以吏曹參議金鶴鎭牌不進罷職傳旨,傳曰,只推。
機器局啓曰,前監察秦成濂,司果崔鳳煥司事差下,令該曹口傳下批,何如?傳曰,允。
統理交涉通商事務衙門啓曰,前縣令李敏五,濟衆院主事加差下,令該曹口傳下批,何如?傳曰,允。
親軍後營啓曰,本營軍司馬李倬,身病沈重,勢難察任,改差,何如?傳曰,允。
吏曹啓曰,前監役申興成名字,改以興求,金正淳名字,改以正鶴,金有達名字,改以曾建,李容益名字,改以容翊,金元輔名字,改以正龜,前監察李海斗名字,改以斗鍾,前守門將金碩周名字,改以在洙事爲等如告狀,依例令藝文館給帖,何如啓。依允。
行副提學金奭鎭疏曰,伏以臣,何嘗髣髴於見職而冒據,誠淺辭拙,未獲格天。繼又召牌儼臨,違傲且悚,黽勉出肅,謹稽瀛館故事,館僚之進不由圈者,毋得與於圈事,遂成故事。故常顧臣瀛銜,嘗出特旨,則揆以公格,參座亦當引避,況圈事可以主張乎?在前如臣所處,必皆據實陳暴,輒蒙恩諒,故庸敢冒瀆。伏乞聖慈,亟遞臣所叨之職,以重館規,以完圈事焉。臣無任云云。省疏具悉。所請依施。
丁亥六月十八日辰時,上與王世子,詣眞殿。茶禮自內親行入侍時,行都承旨朴定陽,行左承旨李源逸,右承旨趙臣熙,左副承旨尹相衍,右副承旨朴齊純,同副承旨嚴柱漢,假注書缺,別兼春秋缺,檢校提學金永壽,檢校直提學閔泳煥,檢校直閣朴鳳彬·鄭夏源·尹,直閣兪鎭弼,檢校待敎鄭寅昇·李埈鎔,以次侍立。時至,通禮跪啓請外辦。上具翼善冠·衮龍袍,出齋殿。通禮導上詣板位,跪啓請鞠躬四拜興平身。上行四拜禮。王世子行四拜禮。大臣·閣臣·二品以上,皆行四拜禮。上詣盥洗位。上盥洗訖。通禮導上詣第一室尊所監酌,仍詣神位前,北向跪。通禮跪啓請三上香。上三上香。承旨奉爵跪進,上以授承旨,承旨跪奠于案上,上連獻三爵如儀訖。通禮跪啓俯伏興平身。上俯伏興平身,次詣第二室·第三室·第四室·第五室·第六室,竝如上儀訖。通禮導上降復位,跪啓鞠躬四拜興平身。上行四拜禮。大臣·閣臣·二品以上,皆行四拜禮訖。通禮跪啓請禮畢。領議政沈舜澤進前奏曰,侵早勞動,親行祼禮,聖慕克伸,聖體,若何?上曰,一樣矣。舜澤仍奏曰,通商以後,各國領事,多與漢城府,行文辦事,而判堂秩高,殊涉難便。庶尹權減,移設堂上窠,以少尹爲稱,文臣中擬差,使之專掌,恐好,係是官制變通,下詢銓臣處之,何如?上曰,不必詢問,依所奏爲之,可也。
上在景福宮。停常參·經筵。
政院啓曰,假注書宋柱勳,有身病,勢難察任,今姑改差,何如?傳曰,允。
吏曹口傳政事,濟衆院主事單李敏五,機器局司事二單秦成濂·崔鳳煥。
崔柱勳改差,代以金載喜爲假注書。
以副提學趙鼎九牌不進罷職傳旨,傳曰,只推。
弘文館啓曰,新除授副校理兪鎭沃,卽爲牌招察任,何如?傳曰,允。
政院啓曰,館錄爲之事,命下矣。副提學趙鼎九,旣有只推之命,卽爲牌招,何如?傳曰,允。
兵曹啓曰,今六月二十七日卯正一刻四分立秋,七月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮,依例改火,奎章閣·議政府·承政院·侍講院·翊衛司·漢城府,一體頒火之意,敢啓。傳曰,知道。
兵曹啓曰,慶尙監司李鎬俊狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁試取時,同爲試取之意,敢啓。傳曰,知道。
上在景福宮。停常參·經筵。
藥房提調金昌熙,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,假注書金載喜,謂有身病,今日廳座不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
傳曰,政官牌招開政。
傳曰,臺諫竝許遞,前望單子入之。
臺諫前望單子入之,持平嚴錫瓘,正言李商新落點。
傳曰,在外敦寧都正許遞,今日政差出。
傳曰,呈告禮曹參議·大司成竝許遞,今日政差出。
傳曰,新除授臺諫,卽爲牌招,囚招諸人,竝抹去以入。
傳曰,吏曹參判有闕之代,前望單子入之。
吏曹參判前望單子入之,朴周陽落點。
傳曰,左副承旨·同副承旨許遞,前望單子入之。
承旨前望單子入之,李命宰·沈琦澤落點。
以副提學趙鼎九牌不進罷職傳旨,傳曰,只推。
政院啓曰,館錄爲之事,命下矣。副提學趙鼎九,旣有只推之命,卽爲牌招,何如?傳曰,允。
又啓曰,新除授吏曹參判朴周陽,一體牌招,何如?傳曰,允。
禮曹,來八月初四日行社稷大祭香祝親傳,取稟。奉敎敬依。
禮曹,來八月初二日行景慕宮秋享大祭香祝親傳,取稟。奉敎恭依。
禮曹啓曰,四賢祠祭,例以八月中丁日設行,而今年中丁,在十三日,而貞陵忌辰祭相値矣。依定式以三丁日磨鍊以入之意,敢啓。傳曰,知道。
有政。吏批,行判書李秉文,參判朴周陽牌招不進,參議金鶴鎭進,承旨缺。吏批啓曰,行判書李秉文,參判朴周陽竝牌招不進,小臣獨政未安,何以爲之?敢稟。傳曰,仍爲之。以李鍾晉爲右尹,成大永爲大司成,李賢銖爲咸從府使,李敏星爲熊川縣監,尹正植爲大靜縣監。再政,以宋鍾恒·閔泳升爲禁府都事,李善穆·金珩振·張京世爲敦寧都正,南範壽爲居山察訪,金命來爲奉常正,金裕行爲禮曹參議,宋圭晉爲監役,趙性奭爲北部都事,李敏五爲親軍後營文案,故學生金德采贈戶參例兼,故學生金天壽贈左承旨例兼,故學生金彦鎭贈司僕正例兼,同敦寧金應律三代,宗親府忠義單李麟善,右尹單李鍾晉,左尹單李允用,副司果王穆榮,前都事李士賢,副司果朴容默,已上今加通政。前僉知李榮仁今加嘉善。朝官年八十,依法典加資。故學生徐瀅輔贈吏參例兼,故學生徐有羽贈吏議例兼,故學生徐億修贈司僕正例兼,同知徐毅淳三代。故學生洪翊周贈戶參例兼,故學生洪潤九贈左承旨例兼,故學生洪履福贈司僕正例兼,同敦寧洪鍾湜三代。軍資判官單李健。
持平嚴錫瓘,正言李商新等啓曰,請物故罪人國榮,亟施孥籍之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典。致後·延壽,竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府嚴覈得情,夬施極律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆大道罪人昌實,謀反不道罪人汝江,亟施适·雲已施之律。知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人朴根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反罪人哲均·東根,知情不告罪人善敎,竝施孥戮之典。措辭見上請謀反不道罪人秉淵,亟施适·雲已施之律,知情不告罪人啓豊,施以孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典。措辭見上請謀反不道罪人中鎬·然應·建爕,與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,以正典刑焉。措辭見上請物故罪人李炳埴,施以孥戮之典。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝散配,以伸邦憲焉。措辭見上請賜死罪人顯德·采夏·載晚·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律。知情不告罪人弘植·載昌·興宗·興喆·英植,亦施孥戮之典焉。措辭見上請謀反大逆不道罪人永植,亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典。智島減死定配罪人李上祿,亟令王府嚴鞫得情,夬正典刑焉。措辭見上請薪智島圍籬安置罪人申桓,金甲島圍籬安置罪人鄭完默,鹿島圍籬安置罪人吳友泳,荏子島島配罪人韓鎭泰,竝令王府設鞫得情,亟正邦憲焉。措辭見上請蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬安置罪人慶光國,竝令王府設鞫得情,亟正邦憲焉。措辭見上請智島島配罪人安寧洙,安州牧遠地定配罪人朴顥陽,綾州牧遠地定配罪人尹雄烈,竝令王府設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉。措辭見上請池運永·池錫永,亦令王府一體設鞫得情,夬正典刑焉。措辭見上請呂島加棘還發配罪人申箕善,更加嚴鞫,期於得情,夬正邦刑焉。措辭見上答曰,不允。申箕善事,已有處分,勿煩。
正言李商新啓曰,請梟示罪人性世,亟施孥戮之典焉。答曰,不允。申箕善事中還配而止,下至若鞫囚所招諸人事,其虛其實,而一按可辨,而若置而不問,則其在鞫體,恐或虧損,三十三字抹去邦刑焉。囚招諸人,亦令拿問焉,九字抹去。
吏曹啓曰,大靜縣監殷德中,以其身病,呈狀乞遞,改差,何如?。
又啓曰,北部都事李元應,以其身病,呈狀乞遞,改差,何如?傳曰,允。
兵曹啓曰,宣薦·內禁取才三技入格別單,及部·守兩薦參上武臣·前銜作散人別取才入格,矢數·落仕年條·居住·薦名,懸註以入,而宣薦別取才,無一人入格之意,敢啓。傳曰,知道。
又啓曰,嶺南別監武士,更爲試取事,草記允下,而無一人上來,不得試取之意,敢啓。傳曰,知道。
親軍別營啓曰,本營兵房洪圭,身病甚重,勢難察任,改差,何如?傳曰,允。
親軍左營啓曰,本營軍司馬金嘉鎭,奉命出彊矣。事務浩繁,不可久曠,今姑改差,何如?傳曰,允。
義禁府啓曰,中官李有泰原情云云。傳旨內辭緣,泛稱遲晚,所當請刑是白乎矣,長番內侍勿爲請刑,載在法典,議處何如啓。依允。
吏曹參判朴鳳彬疏曰,伏以臣曾於小銓,已試蔑效,何嘗有鉛刀再割之望,而向者亞銓除旨,迥出夢表。臣於是時,滿心惝怳,未敢知聖明,奚取於臣,而有此誤恩也。亟欲瀝血而懇,循墻而走,而政牌體重,駕屨義嚴,遂及黽勉出膺,夤緣代斲,亦已屢遭矣。夫尙書六府,天官首之。凡職官注擬之典,吏員調補之格,封勳爵賞之制,考課殿最之悉,皆掌之。魏晉以來,苟非宿儒高德,不敢冒據。必如毛玠之公方,王戎之簡要然後,始乃稱其職而極其選也。如臣者流,豈有髣彿於萬一,而濫叨貳卿,分領四選,甄才諝於錙銖,別賢愚於涇渭,能佐王理邦國乎?動輒牴牾,不免識者之譏,究竟僨敗,固所自知之明,庸詎一向貪榮,徒事蹲仍,不思所以息補之道哉?且臣素有貞疾,中暍添劇,時日之頃,彈束無望。玆敢控實仰籲,伏乞聖慈,曲垂矜諒,亟遞臣吏曹參判之任,以重公器,以安私分,千萬幸甚。臣無任云云。答曰,省疏具悉。所請依施。
副護軍鄭寅學疏曰云云。答曰,省疏具悉。疏辭,令廟堂稟處。
副敎理李埈鎔疏曰云云。答曰,省疏具悉。疏辭,下該曹稟處。
上在景福宮。停常參·經筵。
夜五更,灑雨下雨,測雨器水深五分。
政院啓曰,來二十五日,朝參日次矣,敢稟。傳曰,停。
又啓曰,右副承旨李命宰,今日不爲仕進,卽爲牌招,何如?傳曰,允。
又啓曰,吏曹報謝祭獻官單子入啓時,當有微稟,而該曹不爲來稟,致此下詢,事甚疎忽,極爲未安。臣之矇然捧入,不勝惶悚,當該堂上,不可無警,推考,何如?傳曰,從重推考,爾亦推考。
又啓曰,副提學趙鼎九,疏批已下,卽爲牌招,何如?傳曰,允。
傳曰,注書陞六。
傳曰,臺諫竝許遞,前望單子入之。
兵曹口傳政事,親軍海防營軍司馬單姜友馨,別營兵房單尹泳奎。
春秋館啓曰,別兼春秋臣金永迪,以親軍別營軍司馬,今日軍木捧上時晝仕出去之意,敢啓。傳曰,知道。
義禁府啓目粘連,向前李有泰,亦未能謹愼,致此溺職,揆以擧行,難免警責,以此照律,何如啓。依允。
副提學趙鼎九疏曰,伏以臣,顓蒙蔑學,早玷科第,颺歷淸顯,出入邇班,七八年之間,冥擿之行,兜攬無漸,滾到于下大夫之列,罔非造化生成之澤,恩至渥也,分已逾矣。以榮爲懼,被寵若驚,忽伏奉玉署新除,遽下於千萬意料之外,貫銜之雋耀,責任之綦重,不啻倍蓰於曾前所叨。矧玆三品,冒居,卽一代之極選,指數朝著,亦無幾人。臣聞命以來,方寸失守,寢夢猶愕,益不省何以措躬也。噫,經幄之職,豈但爲華其身而侈其名而已哉?賁飾弘猷,成就君德,專在於此,而設館以最重,地望迥別,與凡僚超異,有非人人可據,臣果其人乎?銓部之以是擬臣,臣實莫曉,殿下之以是授臣,又不免遺照之大。臣於此,尤有所徊彷踖踧,憂慄滋惑罔知攸屆。且今館錄有命,賢俊登庸,至於圈事,長官主之。將以揀當時才彦之峻,備晉晝顧問之責,如非鴻匠宿儒之邃聞博識,不宜任其事,而乃以如臣之年未及始仕。文不知通方者,擧而畀之,使之鑑別群髦,專管進退,畢竟憤誤,致速罪戾,則一身狼狽,猶屬細故。豈不大有欠於淸朝官人之政耶?左右參倚,冞增悚隘,寧伏違傲之誅,不敢爲膺命之計。玆暴由中之懇,仰冀體下之仁,伏乞聖慈,俯垂諒燭,亟鐫臣所帶副提學之銜,以重公器,以安微分,是亦天地父母之賜也。臣無任云云。省疏具悉。爾其勿辭,察職。
上在景福宮。停常參·經筵。
政院啓曰,右承旨趙臣熙,今日不爲仕進,卽爲牌招,何如?傳曰,允。
傳曰,政官牌招開政。
傳曰,熊川縣監李敏星,內禁將除授。
傳曰,全羅兵使金在殷,堂上宣傳官加設單付。
傳曰,在外敦寧都正許遞,今日政差出。
政院啓曰,注書有闕之代,被薦人朴用元·尹承弼·申性均薦狀,依例成送吏曹之意,敢啓。傳曰,知道。
又啓曰,注書有闕之代,被薦人尹承弼·申性均·姜敬熙薦狀,依例成送吏曹之意,敢啓。傳曰,知道。
兵曹口傳政事,親軍後營兵房單梁柱顯,軍司馬單閔哲勳。
有政。吏批,行判書李秉文牌招不進,參判朴周陽進,參議金鶴鎭牌招不進,承旨缺。吏批啓曰,行判書李秉文,參議金鶴鎭竝牌招不進,小臣獨政未安,何以爲之?敢稟。傳曰,仍爲之。以金鶴鎭爲少尹,金錫奎爲熊川縣監。再政。以尹泰敬爲禁府都事,金鳳燁·徐光鎭·房洙權爲敦寧都正,朴用元·尹承弼爲注書。
兵曹啓曰,內禁衛將李喜晉,以其病難供職,呈狀乞遞,改差,何如?傳曰,允。
又啓曰,內禁衛將柳冀完,以其病難供職,呈狀乞遞,改差,何如?傳曰,允。
又啓曰,內禁衛將洪在駿,以其病難供職,呈狀乞遞,改差,何如?傳曰,允。
又啓曰,每都政新資六窠,例爲差出,而營將·中軍·虞候姑無準二十朔者,就其中朔數最多者,依例推移內遷,何如?傳曰,允。
又啓曰,同知中樞府事金潤聲,內禁衛將尹佑儉,五衛將金正河·崔益柱·南允元·徐致璉·金永默·宋熙鼎,昌德宮衛將廉斗河·金武錫,部將尹行模,守門將崔斗源·林炳夏,俱以病難供職,呈狀乞遞,竝改差,何如?傳曰,允。
兵批,判書閔應植,參判李炳敎,參議洪時衡病,參知金禹鉉進,承旨缺。以吳致箕爲同知,李斗鉉爲內禁將,尹昌根·金始豊·姜泰喜·閔命植·黃基說·李翊亮爲五衛將,梁鍾九·高達鉉爲昌德將,朴殷浩爲慶熙將,朴駿彬爲右翊衛,尹鎬善·李象駿爲訓鍊主簿,具範玉爲別營哨官,洪在慶爲部將,金永俊·崔翊明爲守門將,姜潤爲全羅兵使,高命河爲彌助項僉使,李學昇爲天摩僉使,申龍喆爲古豊山僉使,李源龜爲柔遠萬戶,宣傳官加設單金在殷。
政院啓曰,闕內入直,何等嚴重,而典設司入直官員,無難闕直,致勤下敎,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,新除授注書朴用元·尹承弼,竝卽牌招入直,何如?傳曰,允。
吏曹啓目粘連,觀此弘文館副應敎臣李埈鎔上疏,則以爲臣之姑母夫臣趙鼎九,方帶副提學矣。臣之所帶春秋兼銜,揆以格例,在下當遞,伏乞聖慈,俯垂鑑諒,亟賜遞改,俾存公格,亦爲白有臥乎所,應避之法,在下當遞,弘文館副應敎李埈鎔,春秋兼銜,今姑減下,何如,啓。依允。
吏曹啓目,副護軍權應圭名字,改以晢圭,訓鍊僉正權鍾濂名字,改以鍾崙,副司果崔鵬俊名字,改以鵬俊,吳昌淳名字,改以學洙,前監役朴聖達名字,改以允鎭,前監察姜善熙名字,改以奎熙,出身申相穆名字,改以相龍,禹錫泰名字,改以泰河,李桑雨名字,改以商雨,事爲等如告狀,依例令藝文館給帖,何如,啓。依允。
義禁府照目粘連,中官李有泰矣,本府議啓內,未能謹愼,致此溺職,揆以擧行,難免警責,以此照律罪,笞五十收贖,解見任別敍,私罪奉敎依允爲旀,功減一等爲良如敎。
上在景福宮。停常參·經筵。
以吏曹參議金鶴鎭牌招不進罷職傳旨,傳曰,只推。
議政府啓曰,卽見咸鏡監司李敦夏狀啓,則惠山鎭犯越我民七名,迅速解送通化縣事,東邊道照會出來,而罪人中高萬伯·金巖回·千云凡等三名,次第來到,具格牢囚,梁大淑·崔弘律,因病物故,方七男·金昭根,自該道尙不捉來,而上項三名,先爲押送與否,請令廟堂稟處矣。迅速解送照會,今又出來,則有難遲待,其罪人齊到,在囚三名,先卽押送,未到兩罪人,令秋曹關飭該道,使之無滯押送,而竝與二名物故事,備細成照會,送于灣府,以爲轉致之地,何如?傳曰,允。
吏曹參議金鶴鎭疏曰,伏以臣於報謝差祭一事,溺職之狀,益著矣。獻官有故,則稟旨變通,卽例式,而猶且茫昧,徑先入單,致勤下詢,繼以有衙門堂上中崇品塡差之命,滿心惶蹙,靡所容措。天度海涵,問備而止。夫罰不蔽辜,非幸也,不幸也,罪必當勘,非不幸也,幸也。伏望亟施臣未勘之律,以重祀典焉。臣無任云云。答曰,省疏具悉。旣以問備,何必爲引?爾其勿辭,察職。
上在景福宮。停常參·經筵。
傳曰,禮房承旨馳詣宗廟,奉審摘奸以來。
兵曹口傳政事,前營哨官單金俊模。
電報總局啓曰,公州局委員尙湙,勘視線路次,下往釜山,而尙未上來矣。委員尹喆圭,更爲派定下送,何如?傳曰,允。
親軍右營啓曰,本營中哨官洪鍾武,不由將令,擅害兵丁,究厥所犯,不可仍置,爲先決棍汰去,其罪狀,令該府拿問嚴勘,何如?傳曰,允。
草土臣沈相薰疏曰,竊伏聞曏者鞫座,臣名出於罪人之口,大僚執奏,臺論繼發,聲討備至,臣魂驚骨顫,卽欲溘然而不可得也。伏斧猶輕,泥首席藁,大何是俟,不意聖度天大,不惟不加誅罰,乃反特降恩綸,十行辭旨,惻怛懇摯,若曰當日事,多非外人所知,予苟不言,何以解衆惑?囚供殊無可執之語,事實自有可據之端,又單擧臣名,偵探尤有可擬爲敎。臣方匍匐穽罟,而殿下拔之,出沒灔澦,而殿下拯之。剖心剸腸之所難明者,惟殿下洞察昭晢之,且垂特旨,抹去白簡,蕩垢滌瑕,恩言德意,有足以孚豚魚貫金石,一字一涕,罔知攸云,銘鏤肺肝,感泣無地,而今日殞滅,無復餘感。尤何敢費辭張皇,甘自滔於瀆擾之科哉?第往年變辭,尙忍言也。君辱臣死,義固當然,而顧瞻左右,保護無人,身不自有,惟上所命,卽惟天鑑之所悉燭。故忍至今日,以待臣心之自暴矣。臣聞獄者,天下平也,有典有則,不容少撓。或法可議當,而情有未悉,或情合置辟,而法在必審,則槪付之從疑者,雖曰情法之參酌。然臣於伊時,蒼黃罔措,不能仗義奮忠,殄滅凶賊,卽一難逭之罪,而至若臣心之自矢靡他,天日在上,鞫招之無所指的,十目所視。然天地雨露,不可一已而偏及,王府關石,亦不可三尺而矯枉。臣情到此,痛悼倍於慙恧,戰恐增於感戴,五內煎灼,悶隘何藐?竊附古人獄中上書之義,略控腔血,干冒威嚴,伏乞聖明,更賜處分,亟施臣合施之律焉。臣無任云云。答曰,省疏具悉。以卿之心迹,予所諒燭,向旣布諭於廷臣,亦已抹去於臺啓,可謂昭晢之無餘蘊。更不必以是深引矣。
弘文正字李容善疏曰云云。答曰,省疏具悉。疏辭下該曹稟處。
同敦寧柳相均疏曰云云。答曰,省疏具悉。所請依施。
上在景福宮。停常參·經筵。
自開東至酉時,灑雨下雨,測雨器水深一寸一分。
藥房提調金昌熙,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,右副承旨李命宰,今日不爲仕進,卽爲牌招,何如?傳曰,允。
傳曰,檢校待敎鄭寅昇馳詣健陵,奉審摘奸,仍留監祭,顯隆園·華寧殿,一體奉審以來。
傳曰,政官牌招開政。
注書朴用元病,代以安孝濟爲假注書。
以別營使李鍾健拿處傳旨,傳曰,不無斟量者存,特爲分揀,施以越捧五等。
以右副承旨李命宰牌不進罷職傳旨,傳曰,只推。
政院啓曰,行吏曹判書徐衡淳,參判朴周陽,參議金鶴鎭牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,參議只推,待明朝一體牌招。
兵曹口傳政事,親軍左營軍司馬單李倬。
親軍別營啓曰,興仁門護軍部將所告內,再昨夜左營等,謂以摘奸,入於扄鐍之內,掀搖上下鎖鑰,則下鑰橫鎖,至於脫落云,城門所重,何等審嚴,而不察橫鎖,致此疎零,事未前有,萬萬驚駭。當該守門將卒,爲先汰去,拘留臣營,以待處分,臣亦有常時不能檢飭之失,惶恐待罪之意,敢啓。傳曰,知道。鎖鑰,申飭,前後何如,而遽有此疎忽之事,若於平日,該營與兵曹,苟能到底檢察,豈容若是?聞極駭歎,當有處分矣。
政院啓曰,卽見親軍別營草記,則再昨夜興仁門鎖鑰,橫鎖,至於脫落云,城門鎖鑰,何等嚴重,而有此橫鎖,事未前有,萬萬驚駭。常時不能檢飭之該營使及兵曹堂上,竝所當重勘,而本院請推之外,無他可施之罰,何以爲之?敢稟。傳曰,城鑰,關係何如,檢飭何如,而橫鎖脫落,致此疎虞,非特城門,宮門亦然。每多鎖鑰之執頉,此蓋一向伈泄,不能檢察而然。若不一番大懲創,則後弊難言,該字內大將別營使李鍾健,令該府拿問處之,雖與字內有異,亦不可無飭。兵曹判書閔應植,越捧三等,護軍部將,自是所管,則申飭不勤之罪,在所難免,禁軍別將白南益汰去可也。
吏曹啓目粘連,觀此弘文館正字李容善上疏,則以爲臣於副提學趙鼎九爲妹壻矣。春秋應避,在下當遞,伏乞聖慈,俯垂鑑諒,亟遞兼銜,以存公格,以安私分,亦爲白有臥乎所,應避之法,在下當遞,弘文館正字李容善春秋兼銜,今姑減下何如啓。依允。
上在景福宮。停常參·經筵。
注書尹承弼病,代以金翼濟爲假注書。
傳曰,仕滿守奉官,今日政差出。
傳曰,呈告弘文提學許遞,今日政差出。
傳曰,呈告同春秋許遞,今日政差出。
傳曰,在外敦寧都正許遞,今日政差出。
兵曹,以李元會爲禁軍別將。
議政府啓曰,副護軍鄭寅學上疏批旨,有疏辭令廟堂稟處之命矣。凡人家之出後與歸宗,俱爲倫紀之大關係,禮律莫嚴,遽難裁決,令其門長,爛議歸正後稟處事,分付禮曹,何如?傳曰,允。
吏曹啓曰,新除授熊川縣監金錫奎,以其身病,呈狀乞遞,改差,何如?傳曰,允。
電報總局啓曰,本局事務浩大,幼學鄭崙永,委員差下,令該曹口傳下批,何如?傳曰,允。
吏曹口傳政事,電報局委員單鄭崙永。
有政。吏批,行判書徐衡淳,參議金永悳牌招不進,參判朴周陽進,承旨缺。吏批啓曰,行判書徐衡淳,參議金永悳竝牌招不進,小臣獨政未安,何以爲之?敢稟。傳曰,仍爲之。
以金奭鎭爲同敦寧,金昌熙爲弘文提學,徐臣輔爲同經筵,李正魯爲同春秋,李敎英爲熊川縣監,金準性爲禁府都事,趙喜元爲順昌園守奉官,李埈鎔爲兼南學敎授,金昌益·李元苾·李景白爲敦寧都正。
兵批,判書閔應植陳疏,參判李炳敎入直進,參議洪時衡病,參知金禹鉉差祭,承旨缺。以王晉說爲宣武祠守奉官。
上在景福宮。停常參·經筵。
自午時至未時,灑雨下雨,測雨器水深二分。
政院啓曰,明日聖節望闕禮,依例爲之之意,敢啓。傳曰,知道。
以吏曹參議金鶴鎭牌不進罷職傳旨,傳曰,只推。
吏曹啓曰,今月二十九日都目政事爲之之意,敢啓。傳曰,知道。
兵曹口傳政事,親軍沁營領官單尹秉善,軍司馬二單徐敏淳·朴鎔浩。
政院啓曰,卽者,宗廟署官員來言,來初一日秋享大祭時,提調一員,當爲進參,而都提調金弘集,有身病,提調李載完,情悰惶蹙,屛伏城外,不得進參云。提調,卽爲牌招,何如?傳曰,允。
又啓曰,宗廟提調李載完牌不進推考傳旨,今方捧入,而秋享大祭,當爲進參,如是違牌,事甚未安。更爲牌招,何如?傳曰,允。
兵曹口傳政事,親軍沁營兵房單閔俊鎬,領官單南惟熙。
親軍別營啓曰,本營文案李根澈,身病甚重,改差,其代幼學李承周差下,令該曹口傳下批,何如?傳曰,允。
兵曹判書閔應植疏曰,伏見別營草記批旨下者,滿心惶悚,泥首俟勘,院啓繼徹,嚴敎誕宣,以臣之罪,罰有未蔽,尤無所措躬矣。夫宮門·城門,扃鑰開閉,卽臣職管轄,而橫鎖,矇未卽察,厥罪何居?苟使臣平素摷飭,豈今日之疎忽也?而臣何敢以已被越俸,晏然已乎?亟命所司,議臣未盡勘之律焉。臣無任云云。答曰,省疏具悉。旣已處分,何必如是爲引?卿其勿辭行公。
協辦內務府事李鍾健疏曰,臣至於今番城鑰事而罪著大矣。待命金吾,聖度天大,特賜分揀,滿心惶感,益不知措躬之所也。夫城闉門鍵,關係嚴重,而申飭伈泄,莫重城鎖,致有搖脫,其罪何居?隆恩雖荷於斟量,微警奚止於越俸,乃敢短章自劾,伏乞亟遞臣營使之任,更下司敗,勘其未盡勘之律焉。臣無任云云。答曰,省疏具悉。旣已處分,何必如是爲引?卿其勿辭行公。檢飭之節,益加團束。
上在景福宮。停常參·經筵。
夜自二更至今日開東,灑雨下雨,測雨器水深一寸。
自開東至人定,灑雨下雨,測雨器水深二分。
政院啓曰,今日聖節望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣齊純,今日聖節望闕禮習儀進去,下直之意,敢啓。傳曰,知道。
傳曰,副提學正字外,玉堂竝許遞,前望單子入之。
玉堂前望單子入之,應敎李重德,副應敎李容泰,校理李勝宇·尹皞爕,副校理李·吳炳文,修撰洪鍾檍·丁奎會,副修撰尹英秀·鄭佑默落點。
傳曰,臺諫竝許遞,前望單子入之。
臺諫前望單子入之,大司憲金晚植,大司諫趙鍾弼,執義南廷綺,司諫林永相,掌令朴齊斌·趙秉翊,獻納金甲洙,持平尹起晉·李俒,正言金斗秉·朴彝陽落點。
傳曰,奉審閣臣入侍。
傳曰,吏·兵批歲抄點下者,依例捧傳旨。
政院啓曰,應敎李重德,副應敎李容泰,校理李勝宇·尹皞爕,副校理李·吳炳文,修撰洪鍾檍·丁奎會,副修撰尹英秀·鄭佑默,方在譴罷中,何以爲之?敢稟。傳曰,蕩滌敍用。
又啓曰,宗廟提調李載完,再牌不進推考傳旨,今方捧入,而秋享大祭,當爲進參,如是違牌,事甚未安。更爲牌招,何如?傳曰,允。
又啓曰,玉堂上下番俱空,事甚未安。應敎李重德,副應敎李容泰,校理李勝宇·尹皞爕,副校理李·吳炳文,修撰洪鍾檍·丁奎會,副修撰尹英秀·鄭佑默,竝卽牌招,推移入直,何如?傳曰,允。
傳曰,臺諫竝許遞,前望單子入之。
臺諫前望單子入之,執義王齊肯,司諫吳尙鉉,掌令李義德·王景鍊,持平趙鎭卨落點。
戶曹啓曰,時御所內各司,依定式發遣本曹正郞臣缺,與兵曹參知臣金禹鉉,佐郞臣缺,東所衛將臣缺,西所衛將臣缺,南所衛將臣缺,北所衛將臣缺,眼同看審,則姑無雨漏處之意,敢啓。傳曰,知道。
丁亥六月二十八日□時,上御乾淸宮。奉審閣臣入侍時,右副承旨李命宰,假注書安孝濟,記注官張益厚,別兼春秋韓光洙,檢校待敎鄭寅昇,以次進伏訖。上曰,史官分左右。上曰,閣臣進前。鎭弼進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則安寧。仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上曰,陵上·園上泰平乎?鎭弼曰,太平矣。上曰,碑閣·丁字閣,亦無頉乎?鎭弼曰,無頉矣。上曰,殿內亦爲安寧?鎭弼曰,安寧矣。上曰,何時將事,而留宿於本府乎?鎭弼曰,三更量將事,而本府則於回路時少憇,曉卽發行矣。上曰,其間霖雨頻數,所經處農形,何如?鎭弼曰,草農擧皆豐茂,似有大登之望矣。上曰,逢雨於何處乎?鎭弼曰,逢雨果川地矣。上曰,沿路不爲水濫乎?鎭弼曰,或雨或晴,水不至漲流矣。上命史官就〈座〉,仍命閣臣先退。諸臣以次退出。
上在景福宮。停常參·經筵。
自開東至未時,灑雨下雨,測雨器水深三分。
藥房提調金昌熙,副提調朴定陽啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,左副承旨朴齊純,今日不爲仕進,卽爲牌招,何如?傳曰,允。
又啓曰,宗廟提調李載完牌不進推考傳旨,今方捧入,而秋享大祭,當爲進參,如是違牌,事甚未安。更爲牌招,何如?傳曰,許遞,今日政差出。
又啓曰,玉堂上下番俱空,事甚未安。應敎李重德,副應敎李容泰,校理李勝宇·尹皥爕,副校理李·吳炳文,修撰洪鍾檍·丁奎會,副修撰尹英秀·鄭佑默,有身病,副提學趙鼎九,卽爲牌招入直,何如?傳曰,允。
傳曰,禮房承旨馳詣宗廟·景慕宮,奉審摘奸以來。
傳曰,判義禁外金吾堂上竝許遞,今日政差出。
傳曰,奉常提調有闕之代,金判府事爲之。
傳曰,雖非親政,注書依例陞六。
傳曰,呈告泮長許遞,今日政差出。
傳曰,今日政遷轉守令,勿拘常格,各別擇差,未準朔中擬入。
傳曰,兵曹參議·參知竝許遞,今日政差出。
傳曰,同經筵許遞,今日政差出。
傳曰,少尹外法司堂上,竝許遞,今日政差出。
傳曰,皇朝人子孫及忠臣·淸白吏子孫,西北·松都人,軍功人落仕最久人,各別收用事,分付兩銓。
傳曰,同副承旨許遞,前望單子入之。
承旨前望單子入之,金鶴鎭落點。
政院啓曰,新除授同副承旨金鶴鎭,卽爲牌招,何如?傳曰,許遞,今日政差出。
又啓曰,注書有闕之代,被薦人申性均·姜熙敬薦狀,依例成送吏曹之意,敢啓。傳曰,知道。
尹承弼陞六,代以白文行爲假注書。
安孝濟陞六,代以趙丁善爲假注書。
傳曰,嘉山郡守金世熙,內禁將除授。
吏曹口傳政事,親軍別營文案單李承周。
政院啓曰,弘文提學金昌熙,旣入闕中,不爲肅謝,直爲出去,事甚未安。推考,何如?傳曰,允。
傳曰,向日處分之禁軍別將白南益,汰去分揀。
傳曰,英·德·俄·義·法五國,次第締約,友誼衛敦,不可無派員駐京之擧,協辦內務府事沈相學,特派全權大臣,使之前往英·德·俄·義·法京城隨便駐箚,兼辦事。
傳曰,美國首先通和,互騁有年,而本國尙未遣駐京之使,實屬欠事,協辦內務府事朴定陽,特派全權大臣,使之前往美國,京城駐箚妥辦使事。
傳曰,承旨有闕之代,前望單子入之。
承旨前望單子入之,閔正植落點。
傳曰,熊川縣監李敎英,機張縣監徐相殷·李敎稷·申·申杓熙·李敎錫·李峻器,竝禁軍將除授。
政院啓曰,新除授執義王濟肯,司諫吳尙鉉,掌令李義悳·玉景鍊,持平趙鎭卨,方在譴削中,正言愼奎晠,方在譴罷中,何以爲之?敢稟。傳曰,竝蕩滌敍用。
傳曰,臺諫竝許遞,今日政差出。
傳曰,發遣吏郞,諸執事淸齋與否,摘奸以來。
傳曰,忠烈公鄭蓍祀孫,今日政問名,初仕擬入。
傳曰,批答誤書之中官高廷翼推考。
以司謁口傳下敎曰,興仁之門守門護軍·部將及守門軍,竝移送法司,依律處斷。
奎章閣啓曰,明日卽觀文閣朔奉審日次,臣進詣擧行之意,敢啓。傳曰,知道。
又啓曰,原任直提學金炳㴤喪,內賜賻物,仍爲致弔恤孤,勸粥致祭以來之意,敢啓。傳曰,知道。
吏曹啓曰,思陵令李文榮,以其身病,呈狀乞遞,改差,何如?傳曰,徽陵令尹永萬相換。
又啓曰,弘陵令沈耕澤,以其身病,呈狀乞遞,改差,何如?傳曰,懿陵令金瑨鉉相換。
吏曹啓曰,成均館典籍金宗鳳·姜鏋·金源濟·金敎獻·任善準,俱以身病,呈狀乞遞,竝改差,何如?傳曰,允。
親軍別營啓曰,本營騎士將權一圭·李景漢·趙羲容·廉志善·閔龜鎬,俱有身病,勢難察任,竝改差,何如?傳曰,允。
又啓曰,本營騎士將,今當差出,而擬望之人乏少,外任竝擬,何如?傳曰,允。
又啓曰,本營哨官朴義炯,身病猝重,勢難察任,改差,何如?傳曰,允。
又啓曰,本營哨官,今當差出,而擬望之人乏少,外任竝擬,何如?傳曰,允。
兵曹口傳政事,親軍別營騎士將單田世鎭·李基遠·南啓興·朴勉東·朴恒來,別營哨官單韓仲涉。
親軍別營啓曰,本營騎士將田世鎭,前任昌城府使朴恒來,前任羅州營將朴勉東,前任開城中軍李基遠,前任白翎僉使南啓興,南任阿耳僉吏,俱在任所矣。領軍職,久曠可悶,竝改差,何如?傳曰,允。
又啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,親軍別營騎士將單李熙模·李容顥·李鳳宇·許鎬·朴馨彬。
親軍別營啓曰,本營騎士將李熙模,以前任高山里僉使,尙在任所矣。領軍之職,久曠可悶,改差,何如?傳曰,允。
吏曹啓曰,本曹參判朴周陽病不來,令政院牌招,以爲同參開政,何如?傳曰,允。
都政。吏批,判書徐衡淳,參判朴周陽進,參議未差,承旨缺。以李能九爲引儀,閔泳學爲淸風府使,李周儀爲淸河縣監,李種元爲金化縣監,具鍾書爲昌城府使,典籍四單洪在現·張正植·金持薫·洪益樟,趙秉穆爲氷庫主簿,李哲永爲儀賓都事,金宗根爲禮賓主簿,金永稷爲金山郡守,鄭基贊爲高靈縣監,親軍沁營文案單柳致福,李奭鍾爲引儀,徐相晉爲禁府都事,李會源爲工曹佐郞,李啓夏爲谷城縣監,廣興倉直長單閔泳旭,朴夏陽爲長興庫主簿,金瀗秀爲蔚山府使,王性濬爲高陽郡守,宋萬爕爲陰竹縣監,金在遇爲明川府使,鄭東箕爲昭慶園令,李建膺爲淸道郡守,黃浩直爲比安縣監,權東鎭爲熊川縣監,朴序陽爲禁府都事,崇靈殿令單金奎晳,奉事單車載驥,馮錫龜爲昌陵令,趙寬在爲密陽府使,宋秉琮爲榮川郡守,任百潤爲軍威縣監,李漢寧爲禁府都事,金有濟爲親軍前營軍司馬,金炳休爲寧海府使,韓應周爲義城縣令,南錫元爲禁府都事,閔俊鎬爲順昌園守奉官,李象學爲梁山郡守,李圭瑞爲仁陵令,朴齊恂爲全義縣監,朴泰東爲禁府都事,權爲順昌園守奉官。故監察李宗億孝行卓異,贈職事,承傳。故學生文永奎贈監察,孝行卓異贈職事,承傳。故學生田慶亮贈監察,孝行卓異贈職事,承傳。故學生金致浩贈監察,孝行卓異贈職事,承傳。故學生梁聖容贈監察,孝行卓異贈職事,承傳。故學生金魯瞻贈監察,孝行卓異贈職事,承傳。洪承泰爲積城縣監,尹元善爲宗廟令,申政均爲珍島府使,李爲禁府都事,尹湲爲順昌園守奉官,李範善爲工曹正郞,徐相殷爲機張縣監,崔徽瑞爲工曹佐郞,徐用淳爲禁府都事,張敏植爲順昌園守奉官,尹濬爲工曹佐郞,李敎稷爲機張縣監,柳興弼爲社稷令,趙鍾淳爲順昌園守奉官,金基駿爲尙衣主簿,李敏奎爲監察,申爲機張縣監,宋秉善爲禁府都事,魚用龜爲順昌園守奉官,尹奎炳爲博文局主事,沈相老爲機器局司事,申杓熙爲機張縣監,盧輿敬爲禁府都事,片廷律爲順昌園守奉官,高圭晉爲尙瑞主簿,尹致恒爲尙瑞別提,李敎錫爲機張縣監,洪鍾夾爲禁府都事,郭鎬崧爲順昌園守奉官,柳道夔爲機器局司事,李容夏爲交涉主事,李峻器爲機張縣監,尹秉直爲禁府都事,吳世章爲順昌園守奉官,沈能肯爲景慕宮令,李祖玄爲典設主簿,李應夏爲大司憲,李寅權爲典籍,申觀休爲禁府都事,趙明植爲明陵令,趙秉升爲大司諫,趙秉健·朴益東爲典籍,申鍾休爲順昌園守奉官,王夔修爲長陵令,金昌錫·金敬濬爲掌令,金奎華爲禁府都事,辛龍鎭爲順昌園守奉官,李起銑爲順昌園令,金裕行爲大司成,尹承弼爲典籍,鄭秉殷爲監察,李喆永爲社稷令,安在麟爲執義,王濟肯爲司諫,朴承龜爲監察,尹滋爀爲禁府都事,李夏榮爲尙瑞主簿,曺昞淳·張升翰爲監察,宋欽軾爲禁府都事,李圭和爲順昌園守奉官,申鍾協爲濟衆院主事,申永求·金晉模爲監察,韓善浩爲禁府都事,金載琬爲順昌園守奉官,李容久爲東部令,朴應鉉·宋熙觀爲監察,安基遠爲禁府都事,高宜泰爲機張縣監,金冕圭爲引儀,黃鍾選·崔允鼎爲監察,趙鍾殷爲禁府都事,朴準祥爲嘉山郡守,鄭一源爲掌樂主簿,李東七·李泓根爲監察,李容九爲禁府都事,吳瑞源爲興德縣監,鄭顯英爲兵曹參知,趙康夏爲宗廟提調,鄭柱錫爲監察,李起邦爲機張縣監,李弼永爲三水府使,金永悳爲戶曹參議,吳學泳·權驥老爲監察,全在鳳爲濟州判官,趙學永爲禁府都事,金宗鳳爲禮曹佐郞,朴恒鎭·李靑來爲監察,朴謹輔爲禁府都事,韓用瑋爲順昌園守奉官,朴準漢·權相銓爲監察,姜斗欽·李爲禁府都事,李敬器爲監察,金敎獻·洪鍾燦爲正言,李可熙·金壎爲監察,安孝濟爲典籍,梁鼎煥·金麗煌爲監察,趙重九爲禁府都事,車驥衡·安孝濟爲持平,黃時英爲獻納,全仁植爲監察,鄭雲岐爲禁府都事,沈相學·趙秉弼·李乾夏爲同經筵,沈聖澤爲禁府都事,洪徹周爲刑曹判書,李應辰爲漢城判尹,李愚冕爲禮曹參議,延龜錫爲監察,李秉植爲禁府都事,徐臣輔爲刑曹參判,金奭鎭爲工曹參判,朴奎鼎·金健植爲監察,李源崑爲禁府都事,徐珩淳爲左尹,李容益爲右尹,金初祿·崔德鉉爲監察,李晚和爲禁府都事,李源中爲兵曹參議,金貞圭爲刑曹參議,金鍾遠爲監察,許鎬爲穩城府使,禹鎭河爲監察,左尹單李容益,右尹單徐珩淳,李瑄爲敦寧都正,林憲奎·朴文琥爲監察,金晚植爲知義禁,朴容大爲同義禁,朴周陽爲知義禁,鄭錫九·朱熙完·朴漢俊·朴周民爲監察,吳鎭東爲校書判校,朴鳳軫爲典籍,蔡圭一爲禁府都事,金基鎬爲重林察訪,尹基周爲魚川察訪,金錫龍爲兵曹正郞,鄭光潤爲禁府都事,玉秉觀爲禮曹正郞,鄭煥珪爲公事官,沈宜奎爲典籍,閔載德·鄭重岱爲引儀,李周鉉爲順康園守奉官,梁柱臣爲禁府都事,吳友善爲機器局司事,元世洵爲敦寧主簿,李圭遠爲監察,李圭遠爲機器局司事,李夏榮爲監察,吳友善爲尙瑞主簿,申性均爲注書,尹容善爲承旨,鄭寅和爲穆陵參奉,洪承晚爲順昌園守奉官,李心元·崔奎源爲假引儀,弘陵令沈耕澤,懿陵令金瑨鉉,已上相換事,承傳。思陵令李文榮,徽陵令尹永萬,已上相換事,承傳。前同知金永喆,前五衛將崔性源,前守奉官閔俊鎬,副司果權鍾台·蘇元述,前都事鄭文錫·崔忠翼,已上今加通政,已上朝官年八十,依法典加資。林殷相·鄭雲升爲禁府都事,駐箚英國全權大臣單沈相學,駐箚德國全權大臣單沈相學,駐箚俄國全權大臣單沈相學,駐箚義國全權大臣單沈相學,駐箚法國全權大臣單沈相學,駐箚美國全權大臣單朴定陽,趙臣熙爲吏曹參議。
兵曹啓曰,宣傳官金在殷,減下,何如?傳曰,允。
又啓曰,宣傳官申正均,以其病難供職,呈狀乞遞,改差,何如?傳曰,允。
又啓曰,內禁衛將李容軾,以其病難供職,呈狀乞遞,改差,何如?傳曰,允。
又啓曰,內禁衛將李敏星,以其病難供職,呈狀乞遞,改差,何如?傳曰,允。
又啓曰,坼見諸道褒貶啓本,則平安兵使李鍾承啓本中,碧團僉使金永得,以査完虛伍爲目,則宜置中考,而置上考。按撫使南廷順啓本中,乶下僉使金定恒,以勤於防守,餘何苛評爲目,撫夷萬戶李弘珍,以無聞毁譽,可期來效爲目。江華留守閔泳奎啓本,中德津萬戶韓夢煥,以隨事審愼,益勉保障爲目。全羅左水使李廷珪啓本中,鍊浦萬戶金命化,以地在要衝,禦固審愼爲目。全羅右水使許璡啓本中,梨津萬戶李厚根,以苽旣向熟,無怠終始爲目。統制使李奎顔啓本中,唐浦萬戶姜周璜,以小心奉公,所以寡過爲目。慶尙監司李鎬俊啓本中,盆山別將吳在興,以花城職卒,姑無怨咨爲目,則俱宜置下考,而置諸上考,全羅右水使許璡啓本中,金甲島萬戶朴宗漢,以報必審愼爲目,則宜置下考,而置諸中,考殊無嚴,明殿最之意,各該道帥臣,竝推考警責。碧團僉使金永得,中考施行,金甲島萬戶朴宗漢,下考施行,乶下僉使金定恒,撫夷萬戶李弘珍,德津萬戶韓夢煥,鍊浦萬戶金命化,梨津萬戶李厚根,唐浦萬戶姜周璜,盆山別將吳在興,竝純是貶語,其不職可知,竝罷黜,何如?傳曰,允。
又啓曰,宣傳官李昌植,內禁衛將李斗鉉,五衛將閔命煥·姜泰喜·黃基說·李翊亮,昌德宮衛將梁鍾九·高達鉉,慶熙宮衛將朴殷浩,文臣兼宣傳官趙衡夏·李石榮,守門將金永俊·崔翊明,俱以病難供職,呈狀乞遞,宣傳官柳寅衡·金衡烈,俱以除授在外,上來無期云。五衛將尹昌根前任淸州營將,金始豊前任全州營將,俱在任所,上來間該廳番次苟艱云。新除授全羅兵使姜潤,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,部將趙炳瑥,下去本土,于今八朔,終不上來,全廢番公諸會擧廳云矣。其在事體,不可仍置,汰去,何如?傳曰,允。
兵批,判書閔應植進,參判李炳敎,參議洪時衡病,參知金禹鉉入直,承旨缺,以鄭愚植爲訓鍊都正,梁文煥·洪必裕爲宣傳官,尹龜善爲左捕從事官,李敏中爲全羅兵使,趙羲中爲椒島僉使,李在靖爲內禁將,李承九爲訓鍊僉正,李敏恒爲判官,李道咸爲淸州營將,李昌烈爲阿耳僉使,柳鳳秀爲全州營將,申從均爲羅州營將,閔泳完爲公州營將,朴元和爲開城中軍,南致源爲京畿中軍,金炳元·吳然淑爲五衛將,申正均·沈殷澤爲宣傳官,柳冀先爲咸鏡中軍,崔禹敎·林龜成爲昌德將,李敎性爲訓鍊正,李圭選爲忠淸兵虞候,李起邦爲宣傳官,沈殷澤爲訓鍊僉正,閔泳哲爲判官,李周永爲白翎僉使,李寅聲爲安興僉使,李鼎模·玄鍏爲五衛將,李啓善·朴樞鎭爲高山里僉使,金埰榮爲惠山僉使,李建鎬·洪埰爲訓鍊副正,南宅元·李漢翼爲守門將,李根應爲安原萬戶,李敏秀·金思玟爲五衛將,洪埰爲宣傳官,金載坤爲善績僉使,趙學鳳爲登山僉使,李啓善爲訓鍊副正,元浚爲僉正,魚秉玩爲右捕從事官,李龍喆爲注文僉使,金漢九爲里山島別將,朴熙德爲宣傳官,白樂亨·閔泳哲爲訓鍊僉正,崔基鳳爲防踏僉使,吳應默爲淸城僉使,廉斗河爲文城僉使,林龜成爲碧團僉使,金麗華爲植松萬戶,李秉偉爲盆山別將,洪龍浩爲劍山別將,李在晙爲訓鍊僉正,權在允·廉昌鎭爲訓鍊判官,金福淵爲廣梁僉使,嚴泰炯爲乶下僉使,吳然淑爲馬梁僉使,黃鎭基爲越松萬戶,朴元植爲南桃浦萬戶,金在洪爲安骨萬戶,金鉦圭爲唐浦萬戶,柳澧烈爲訓鍊僉正,李正奎·河龍濟爲訓鍊主簿,朴時銓爲高嶺僉使,崔弘柱爲按撫中軍,金學信爲麟山僉使,崔鳳羽爲金甲島萬戶,徐連基爲馬島萬戶,金度濟爲梨津萬戶,韓用奎爲保山別將,安廷植爲井浦萬戶,金益鎭爲助泥萬戶,李鏞和爲撫夷萬戶,李基龍爲金烏別將,金德祚爲蟾津別將,黃鍾雲爲德津萬戶,黃利中爲鉢浦萬戶,崔學濂爲幕嶺萬戶,太聖貢爲豊山萬戶,李寅相爲長木浦別將,李相坤·林炳鎬爲訓鍊判官,康禮錫爲禿用別將,金漢哲爲助羅浦萬戶,崔漢建爲阿山萬戶,洪翰爕爲中樞都事,沈宜建·金益模·車永洙爲訓鍊主簿,李峻器爲別營哨官,柳寅衡爲羽林將,麻斗元爲訓鍊僉正,李得秀爲主簿,李載晢·金重協爲守門將,姜彝會爲右捕從事官,洪馹爕爲別營哨官,鄭英默爲部將,王瑾鎬爲統禦虞候,李東爕爲慶尙左兵虞候,李圭淵·金好俊爲訓鍊僉正,李埈鎔·金敎獻爲文兼,任昶鎬爲部將,趙健夏爲別營哨官,具昌書爲左捕從事官,嚴斗源·朴景煥爲訓鍊判官,徐應洙爲主簿,金在韶爲五衛將,洪埰·朴熙德爲訓鍊僉正,張敎源·李東柱·宋光鉉·洪在英爲宣傳官,李起周爲守門將,朴永道爲忠淸水虞候,李敏濟爲守門將,魚秉翼·李啓昌爲訓鍊主簿,李昌鎬爲左捕從事官,李秉憲·李敎榮爲別營哨官,安德基爲慶熙將,朴準模·秋鳳旭·任百圭爲訓鍊主簿,李承潤爲全羅左水虞候,李民台爲昌德將,白樂珩爲訓鍊僉正,閔奎東爲主簿,朴來榮爲守門將,康永濬爲委曲僉使,洪澤厚爲別營哨官,許賚爲守門將,具興祖·李秉武·李鼎泰·趙羲觀爲宣傳官,李丙鼎·李圭復爲別營哨官,鄭基賢·鄭行烈·朴有悌·白南喆爲部將,李東根·李秉寅·李斗薫·李圭華·孫興杓爲守門將,趙載弘爲訓鍊判官,張錫泰·文世鎭·韓命圭爲主簿,訓鍊主簿單李時永,本院去官副司果金商淳·安佑默·李基元·朴永愚·朴昌曄·韓暎柱,全州營將柳鳳秀,羅州營將申從均,公州營將閔泳完,開城中軍朴元和,京畿中軍南致源,已上今加折衝加資事,承傳。訓鍊副正加設單申正均,咸鏡中軍柳冀春,親軍西營哨官二單金相益·鄭興珏,守門將加設單李碩薰,同知單朴殷浩·高建鉉,僉知二單黃基說·李翊亮,訓鍊判官魚得燦,訓鍊主簿張俊泓·朴晉熙·趙載弘,以上依定式減下。
傳曰,望筒遲滯之吏·兵判推考。
傳曰,望筒遲滯之吏·兵判推考。
傳曰,望筒遲滯之吏·兵判,從重推考。
傳曰,守令邊將初仕人,皆令明日待令。
親軍別營啓曰,謹依司謁口傳下敎,興仁之門守門護軍洪大榮,部將崔命爀,守門軍玄太云·朴根錄·金壽吉·洪萬福·林順萬·金承億,竝移送法司,依律處斷之意,敢啓。傳曰,知道。
親軍右營啓曰,本營哨官洪鍾武汰去代,出身申昌熙差下,何如?傳曰,允。
親軍後營啓曰,本營領官李豊來,身病甚重,勢難察任,改差,何如?傳曰,允。前領官金宗源差下,使之起服從戎。日記廳堂上金炳秀,郞廳朴永斗李命九。
上在景福宮。停常參·經筵。
日有食之。
政院啓曰,假注書趙丁善,時無職名,令該曹依例付軍職,冠帶常仕,何如?傳曰,允。
又啓曰,玉堂上下番俱空,事甚未安。副校理李陳疏,應敎李重德,副應敎李容泰,校理李勝宇·尹皥爕,副校理吳炳文,修撰洪鍾檍·丁奎會,副修撰尹英秀·鄭佑默,竝卽牌招,推移入直,何如?傳曰,允。
又啓曰,新除授注書申性均,卽爲牌招入直,何如?傳曰,允。
又啓曰,卽者刑曹郞廳來言,今日日蝕救食時,堂上一員,當爲進參,而判書洪澈周,參判徐臣輔,參議金貞圭未肅拜,無進參之員云,竝卽牌招,何如?傳曰,允。
以副提學趙鼎九牌不進罷職傳旨,傳曰,只推。
政院啓曰,副應敎李容泰,校理尹皥爕,副校理吳炳文,修撰洪鍾檍,副修撰尹英秀·鄭佑默,承牌來詣朝房,有身病,不得肅謝,玉堂上下番俱空,事甚未安。應敎李重德,校理李勝宇,副校理李,修撰丁奎會,疏批已下,竝卽牌招,推移入直,何如?傳曰,允。
傳曰,守令·邊將入侍。
兵曹口傳政事,親軍別營別將單朴善陽,騎士將單尹錫元。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
議政府啓曰,本府公事官李興權·李丙烈,奔走勤仕,俱已滿十五朔,依例陞敍,或守令除授事,奉承傳施行,何如?傳曰,允。
禮曹啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,念後擇入。
又啓曰,景慕宮展謁,每以孟春孟秋,定式取稟矣。今秋展謁吉日,以何間推擇乎?敢稟。傳曰,念後擇入。
又啓曰,今七月二十五日,大殿誕日陳賀時,王世子致詞陳賀之節,依例磨鍊乎?敢稟。傳曰,權停。
又啓曰,以太廟展謁取稟草記,傳曰,念後擇入事,命下矣。展謁吉日,令日官金東萬推擇,則今七月二十二日爲吉云,以此日定行乎?敢稟。傳曰,以此日定行。
又啓曰,以景慕宮展謁取稟草記,傳曰,念後擇入事,命下矣。展謁吉日,令日官金東萬推擇,則今七月二十二日爲吉云,以此日定行乎?敢稟。傳曰,以此日定行。
又啓曰,今此宗廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又啓曰,卽接京畿監司金明鎭移文,則以爲楊州牧鄕校大成殿,間間滲漏,東·西廡壁土,亦多頹落,見今秋節漸屆,不可不及今重修,移還安告由祭香祝,自本曹啓稟下送云矣。楊州牧鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝以分付,何如?傳曰,允。
兵曹啓曰,前禁軍別將白南益,分揀事,命下矣。時禁軍別將李元會,今姑減下之意,敢啓。傳曰,知道。
親軍別營啓曰,本營騎士將尹錫元前任穩城府使,李容顥前任惠山僉使,李鳳守前任椒島僉使,許鎬前任高嶺僉使,朴馨彬前任安興僉使,哨官韓仲涉前任全羅左水虞候,俱在任所矣。領軍之職,久曠可悶,竝改差,何如?傳曰,允。
應敎李重德疏曰,伏以臣於瀛館東壁之銜,曷嘗髣髴,而憑託寵辱,前月濫叨庚牌儼臨,臣適有病,未卽趨膺。以至召對之闕參,右僚筵奏,施以譴罷之典,苟論其罪,于嶺于海,是分所甘,而聖度天大,特敍施侈,職名依舊。臣固知霜雪雨露,亶出乎大聖人無非敎之盛德至仁。然罰不蔽辜,冞增惶蹙,玆敢忙陳短章,以瀆崇嚴,伏乞聖明,特賜鑑諒,亟收臣職名,仍治臣未勘之罪,以爲溺職者戒焉。臣於自列之章,不敢贅他,而竊伏惟學問者,行道致治之本。故堯·舜以惟精惟一爲務,湯·武以建中建極爲要,而夏禹之惜寸陰,殷宗之務時敏,此皆後世人主所當鑑法者矣。且今我東宮邸下,睿知天縱,聰明日就,薰陶啓迪之方,亦莫切於勤學。勤學之要,惟在我殿下以身先之之敎,伏願殿下,懋哉懋哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
修撰丁奎會疏曰,伏以,臣素以空疎庸愚之姿,月前猥蒙館銜,連値召對有命,屢登筵席,非敢自居論思之列,而徒以身昵耿光,爲榮幸矣。迺於是際,因諸僚之懸頉空番,至承召牌之儼臨,義急駕屨,適嬰暑病,强赴朝房,一次違傲,罪固難逭,而揆地請譴,罰止薄罷,曾未幾何。又伏蒙玉署恩除,天牌隨降,臣於是,惶懍震駴,莫省攸措。第伏念今臣所叨之職,實臣已僨之地,而罰不蔽辜,罪反媒榮。何敢謂已經勘,晏然承膺乎?咫尺脩門,進身無路,玆敢忙陳短牘,庸效自列。伏乞聖慈,俯垂鑑諒,亟遞臣新授職名,仍治臣未盡勘之罪,以警具僚,以昭法紀焉。臣於請勘之章,不宜贅他,而愚衷耿耿,敢此尾陳,惟聖明垂察焉。夫爲治之本,在於學,爲學之要,在於誠。顧今聖學已躋緝熙之域,貴無間斷之時也。伏願殿下,惟從誠字上做去,以時敏日新之工,導迪我東宮邸下,觀感而進學,實國家無疆之休,懋哉懋哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
校理李勝宇疏曰,伏以,臣以常調末蔭,晚竊科第,蕪學本自空疎,菲才又極湔劣,而猥玷登瀛之列,恒切濫竽之愧,頃叨是銜,以違召牌,大僚請譴,伏承嚴旨,瘝曠之罪,於是焉著矣。臣方惶隕震剝,縮伏訟愆,不意日昨恩命,復加於臣身,臣聞命惝怳,莫省攸措也。第伏念接晝之筵說,旣蔑論思之效,更日之直,又昧趨走之恭,自顧臣犯,難逭當勘,而譴罰薄施,收敍遽降,記簪之恩,雖切感頌,俟屨之義,冞增惶懍,左右思量,承膺無望。玆敢略陳短章,仰瀆崇嚴,伏乞聖明,俯垂鑑諒,亟遞臣新授之銜,仍治臣未勘之罪,以懲溺職,以安微分焉。臣方自訟不宜贅他,而竊伏惟聖人致治之本,莫切乎學問,學問之要,亶在乎誠勤,殷宗之時敏,周后之日就,可見其終始靡懈,著成厥效者也。且今我東宮邸下,睿姿天縱,震德日新,導迪之方,惟在殿下以身先之之敎,伏願殿下,懋哉懋哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
副校理李疏曰,伏以臣於月前,惶蹙訟愆之中,忽伏奉恩除,惝怳踧踖,不敢晏然趨膺,冒違召牌,猥陳短章,聖批隆摯,不惟不罪,諭之以察職,俾開自新之路。臣於是,感恩怵義,黽勉出肅,持被邇密,非罪伊榮,冞增恐懼。向日召對時,上番未備,迺有大臣筵稟,違牌諸僚,竝施譴罷之典,而臣於伊日,懸病陳章,顧臣情蹤,實不獲已者,乃以違牌,一體現告,豈意自劾之私?反添速戾之科,滿心震越,無地自容。千萬不自意,前望除旨,有隕自天,繼下蕩敍之命,恩造曲庇,迥出非常,微分難安,轉又滋悚,敢陳披瀝,冒瀆崇嚴。伏乞聖明,俯賜鑑諒,亟鐫臣職名,仍治臣逋慢之罪焉。臣不敢以見職自居,勉聖學一事,區區愚衷,有不容自已者矣。竊伏念節屆盛暑,法筵召對,姑爲停閣,朝晝淸讌之暇,飜閱經史,涵泳乎敦篤乎?俾益聖人存心致知之工,東宮邸下前受音,亦復時時誦習,以爲溫繹之方,不勝幸甚。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
丁亥七月初一日□時,上御乾淸宮。守令·邊將入侍時,右副承旨朴齊純,同副承旨尹容善,假注書趙丁善,記事官朴宗玕,別兼春秋韓光洙,珍島府使申正均,以次進伏。柔遠僉使李源龜,注文僉使李龍喆,防踏僉使崔基鳳,序立階下訖。上曰,史官分左右。齊純奏曰,守令使之進前奏職姓名乎?上可之。正均進前奏職姓名訖。容善奏曰,邊將人則使宣傳官奏職姓名乎?上可之。宣傳官奏源龜等職姓名訖。齊純奏曰,守令邊將人,使之退出乎?上可之。齊純曰,下注書尹承弼,旣已陞六,則右位之不得行公,卽堂后古規也。上注書朴用元,勢難出仕,何以爲之乎?上曰,一體陞六可也。出榻敎以下缺。
上在景福宮。停常參·經筵。
自申時至人定,灑雨下雨,測雨器水深一寸三分。
政院啓曰,判尹李應辰,除拜後過三日不爲出肅,依定式推考警責,仍卽牌招,察任,何如?傳曰,允。
兵曹口傳政事,親軍別營把摠單柳翊衡。
注書申性均病,代以李載榮爲假注書。
兵曹口傳政事,親軍南營兵房單權用哲,領官單徐德禧,軍司馬單徐相奎,哨官六單,鄭宅文·金台仁·崔命淳·李完根·金在鎬·金聲遠,軍醫單金濚培。
弘文館啓曰,副應敎李容泰·修撰洪鍾檍,疏批已下,竝卽牌招,察任,何如?傳曰,允。
又啓曰,校理尹皞燮·副修撰鄭佑默,疏批已下,竝卽牌招,察任,何如?傳曰,允。
摘奸宣傳官臣李元永書啓,臣於本月初一日辰時量,敬奉聖敎,馳往昭顯墓局內諸處,一一看審是白乎則,墓上雜草·雜木無乎是白乎旀,石物與丁字閣·碑閣,竝無頉是白乎旀,紅箭門段,年久朽敗,但其形迹餘存是白乎旀,起墾畓一石一斗落段,丙戌三月分中使摘奸時,破垌植木是白乎旀,犯斫段中松三十株·小松二十株是白乎旀,仍詣明陵奉審是白乎則,陵上雜草·雜木無乎是白乎旀,石物與丁字閣·碑閣,竝無頉是白乎旀,紅箭門段,朽傷幾頹,累報禮曹,尙不得修改是白乎旀,靑龍邊築石破落將頹是白乎旀,蜂峴路段,因礪山君枋上疏,禮曹官員看番,今則裏穴峴最低處,行人往來是白乎旀,犯斫段,中松三十二株·小松三十九株是白齊。傳曰,知道。
修撰洪鍾檍疏曰,伏以臣識蔑材薄,百不肖似,而通籍未幾,猥叨橫經之列,榮寵已濫,愧忸居先。時値邇英之召接,適闕浩然之伴直,跡似推諉,禮亦壞損,相率惶駭,譴何是竢,乃者大僚之請勘,至於薄罷而止,罰不蔽辜,玉署特點,遽降於蹙伏之中,臣遇寵若驚,罔知攸措。聖度雖極涵貸,私分益切悚懍,今何可以薄勘旋宥,恬若無事,揚揚趨膺於庚牌之下哉?臣亦粗具彝性,略知廉防,不敢以趨走爲恭,笑罵從他,徊徨踧踖,承膺無路。玆敢短章自劾,冒瀆崇嚴。伏乞聖慈,俯賜鑑諒,亟鐫臣職,仍治臣未盡勘之罪,以爲瘝曠者戒焉。臣今自列之章,何敢贅他,而竊伏念自古求治之要,只在講學二字,而勛·華之德,若稽尊閣,文·武之政,咸布方策。是故以孔子之聖,其學必始於觀書,治平之道,捨是書奚以哉?且今東宮邸下,溫文日就,睿學時敏,薰陶啓迪,莫切於聞正言見正事,日開書筵,師傅輔導之效,左右資益之功,亦由於經傳中出來。伏願殿下,特軫身先之敎,益勉耳提之命,我東無疆之休,可基萬億。伏乞聖明,勿以人卑而廢言幸甚。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
校理尹皥爕疏曰,伏以臣庸陋疲劣,百不猶人,而向者瀛館特除,忽及於千萬夢寐之外。臣感恩怵義,猥玷淸班,恒切兢懼,頃以是銜,至違召牌,大僚請譴。伏承嚴旨,瘝曠之罪,於是焉著矣,臣滿心惶蹙,無地自容。不意前望除旨,有隕自天,繼下蕩敍之命,恩造曲庇,迥出尋常,罰不蔽辜,轉益悚懍。玆敢披瀝情實,冒瀆崇嚴。伏乞聖明,俯賜鑑諒,亟鐫臣職名,仍治臣逋慢之罪,以重名器,以安私分焉。臣雖不敢以見職自居,每以勉聖學一事,區區愚衷,有不敢自已者矣。竊伏念盛暑未盡,法筵召對,姑爲停閣,朝晝淸讌之暇,飜閱經史,涵泳本原,俾益聖人存心致知之工。東宮邸下,亦爲時時溫習,以就將睿德之地,不勝幸甚。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
副應敎李容泰疏曰,伏以臣庸愚無似之常品末蔭耳,何嘗彷彿於熙朝器使之任,而自補一命,至叨三司,偏蒙終始格外之特典,歷試民社,無一績之稱塞,廁跡經幄,無一言之啓沃,恩造曠絶,而旣蔑涓埃之報,涯分滿盈,而徒切愧恧之積。迺於月前,待罪瀛署,畢竟瘝溺,自底僨誤,而聖度包容,郵止恩罷,臣惶霣感激,以罪爲榮,息影縮伏,日夕訟愆。不自意前望特旨,忽下於此際,繼之以蕩敍遽降,庚牌荐臨,臣誠惝怳震惕,不知措躬之所也。向來臣罪,不待臣自列,而揆奏論陳,已悉於淵鑑之下矣。儤直旣曠,始昧駕屨之義,法筵不備,終歸逋慢之科,事體之虧損,法紀之隳壞,孰甚於此乎?況臣名忝亞長,罪當爲首,論勘則無別其輕重,涵貸焉混被於收甄。臣雖欲感恩怵義,竭蹶陳就,豈敢自諉以經勘之後,而冒授於已僨之餘,使名器復玷,廉防尤壞也哉?參倚左右,承膺無說。玆敢冒入文字,仰瀆崇嚴。伏乞聖明,曲垂鑑諒,亟遞臣新授職名,仍治臣未盡勘之罪,以爲不職者之戒焉。臣於請譴之章,何敢贅陳他說?竊伏念帝王致治之要,不外乎學問二字,講究古先之謨訓,討論前代之理亂,經緯經史,沈潛翫賾。其善之可以爲法,不善之可以爲戒者,體之於身,驗之於心,本之格致誠正之工,推之緝熙光明之域,則將無物欲之障礙,只見天理之流行,以至於事爲之得失,治道之汚隆,不待乎燭照龜卜,而無不判然於胸中矣。此乃古聖賢傳授之旨訣,我祖宗繼述之家法也。伏願殿下,頻御雙隻之筵,益勉溫繹之工,孜孜業業,無少間斷,恒惜分寸之陰,深軫寒曝之戒,以來厥修罔覺之效,以副群下蘄顒之情。矧今我東宮邸下,睿姿天縱,聰明日就,其所以薰陶德性,聞正言見正事,聲律身度,不言而諭,養正作聖之方,莫切於我殿下以身光之之敎耳,太平萬世無疆之休,其基於此。仰惟聖明,庶幾察焉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
副修撰鄭佑默疏曰,伏以臣樗櫟散材,菅蒯賤品,學旣空疎,才又湔劣。猥廁論思之列,常切負乘之懼。幸値召對之時,冒玷挾冊之筵,昵侍尺天,榮耀被身。頃因諸僚之有故,以致上番之闕直,陳接有命,召牌儼臨。而臣適有病,亦未陳就惶懍之極,威罰是俟,揆奏請罷,嚴旨遽下,臣之溺職之罪,無所逃矣。聖度天大,曲加全保,玉署除旨,荐降於蟄伏之中,臣於是益復震駴,莫省攸措,含恩感激,以榮爲懼。揆以分義,固當不竢駕屨,而竊伏念今臣所叨之職,實臣瘝曠之地也。罰不蔽辜,冒膺無望。玆敢忙具短章,仰干崇嚴。伏乞天地父母,俯賜鑑諒,特鐫臣職,仍治臣未勘之罪,以警具僚焉。臣於自劾之章,何敢贅附瞽說,而竊伏惟學問者,修齊治平之要也。堯·舜之精一執中,湯·武之建中建極,皆本於學。故莫不嚴恭寅畏,兢兢業業,此後世人主之所當取則者也。況今我東宮邸下,睿姿天縱,震德日新,開導訓迪之方,莫切於勉學,勉學之要,惟在我殿下以身先之之敎。伏願殿下,懋哉懋哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
上在景福宮。停常參·經筵。
自人定至初三日開東,灑雨下雨,測雨器水深二寸三分。
政院啓曰,右承旨閔正植,今日不爲仕進,卽爲牌招,何如?傳曰,允。
傳曰,都承旨·左承旨許遞,前望單子入之。承旨前望單子入之,尹用求·鄭夏源落點。
兵曹口傳政事,親軍後營領官單金宗源。
兵曹口傳政事,親軍別營騎士將單權一圭·李景漢·趙羲容·廉志善·閔龜鎬。
承文院啓曰,日食已過,禮部回咨,按例撰出,付撥下送灣府,以爲入送,何如?傳曰,允。
電報總局啓曰,公州分局委員尹喆圭,身病猝重,改差,何如?傳曰,允。
刑曹啓曰,釜山前僉使金完洙,自本道,發關捉上,待押來擧行之意,已有所草記蒙允,而罪人金完洙,今纔押來,故爲先嚴囚,日人債錢不日督捧之意,敢啓。傳曰,知道。
副修撰尹英秀疏曰,伏以臣憃疎湔劣,學識不足以備顧問,言議不足以稱論思,而猥被登瀛之選,濫叨橫經之列,五夜仙漏,不違咫尺天,隻日宮筵,頻借方寸地,鴻渥浹髓,龍光遍體,常願瞻依觚稜,昵覲光耿,而曩憂采薪,暫延儤直之暇,居在隔闉,未及聞召對之命。又不知同列之在告,本館之俱空,自底逋慢之科,顧此愆尤,合置何辟,而大僚陳劾,罰止譴罷,滿心惶恧,竊不勝戰霣之至,罪重勘輕,匪律伊懼,投閑置散,乃分之榮,而不意恩除復降於跧伏訟愆之中,繼伏奉蕩滌之命,歷日懍蹙,尤不省措躬之所也。以若辜負,反荷榮寵,認爲宿趼,揚揚冒膺,自是義分之所不敢出,且況典章,由臣而有絀,法紀由臣而將壞,則抑豈獨微臣一己之私而已?臣以是徊徨怵惕,轉益悶隘。玆陳短章,仰瀆崇嚴。伏乞聖明,俯垂鑑諒,亟遞臣所叨玉署之銜,仍下司敗,治臣未勘之罪,以肅朝綱焉。旣不敢以見職自居,顧安有一辭之可贅,而區區愚衷,猶有所願言者矣。夫致治之要,在於修政,修政之本,在於典學。此古昔聖王之所以興隆,而親賢臣遠佞人,明正道斥邪說,以至內修外攘,莫不由於典學中推出來。惟我殿下,睿知天縱,聖恭日躋,況今震邸毓德,胄筵講書,羲經兩明,漢家四重,復覩於斯世,而親賢遠佞,明正斥邪,修內敎攘外敵,卽是殿下一心上所推,而俾我元良,習聞熟見其成也。恭敬溫文則開萬世太平之源,亶在於此矣。竊近日頻召臣僚,討論治政,或至夜分,固知聖念惟勤,而第惟法講之停閣久矣。雖萬機無暇,三晝難接,而古之明王,未嘗以此,或忽於日新時敏之工,斯可以取法也。時値炎暑漸退,新涼將至,牙籤玉軸,左經右史,歷溯帝王傳授之法,商論古今得失之由,則富强之要,平治之本,亶在於是,而奠宗社於萬億年無疆之休,伏願念之哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
上在景福宮。停常參·經筵。
傳曰,政官牌招開政。
政院啓曰,注書有闕之代,被薦人姜敬熙薦狀,依例成送吏曹之意,敢啓。傳曰,知道。
傳曰,淑善翁主嗣孫洪奎植,勿拘年紀,今日政瓜近初仕,作窠擬入。
傳曰,呈告知敦寧·知經筵·藝文提學許遞,今日政差出。
傳曰,有實故玉堂許遞,今日政差出。
傳曰,判尹許遞,今日政差出。
傳曰,在外同敦寧·敦寧都正許遞,今日政差出。
傳曰,同義禁竝許遞,今日政差出。
以右承旨閔正植牌不進罷職傳旨,傳曰,只推。
禮曹啓曰,卽接成均館所報,則今番之雨,文廟正位交椅東邊滲漏,斑子一井霑濕,西從享第一位床卓前滲漏,斑子一井穿漏,地衣霑濕,樑上塗灰間間脫落,後簷間間滲漏,東廡第二十七位交椅後滲漏,神三門間間滲漏,墻壁半間許破傷,享官廳間間滲漏,東西房壁破傷,典祀廳廚所間間滲漏,啓聖祠香大廳北壁一間頹破,東·西齋舍間間滲漏云矣。修改之節,待夬晴擇日擧行,何如?傳曰,允。
有政。吏批,行判書徐衡淳·參判朴周陽牌招不進,參議趙臣熙進,承旨缺。吏批啓曰,行判書徐衡淳·參判朴周陽竝牌招不進,小臣獨政未安,何以爲之?敢稟。傳曰,只出緊任。以金甲洙爲修撰,吳俊泳爲知敦寧,徐相雨爲判尹,崔忠翼爲同敦寧,南廷益爲知經筵,李敏貞·金鳳奎·李文宇爲敦寧都正,鄭基會爲藝文提學,李鍾膺·韓致肇爲同義禁,洪奎植爲健元陵參奉,閔貞植爲禁府都事,注書單姜敬熙,公事官單尹顯世,承文博士二單金熙圭·鄭恒鎭,著作二單,李載榮·趙昌均,正字二單安炳乾·李寅衡,副正字二單金昶源·李琬熙,內務主事尹始炳,仍其職陞六事承傳,電報委員尹喆圭,濟衆主事韓應一,已上相換事承傳,南營文案單金鶴永,副司果申錫敎·金近喜·金德洙·李德喜,已上今加通政,前五衛將金千萬,今加嘉善,已上朝官年八十,依法典加資,前同知高萬錫,今加資憲,朝官年九十,依定式加資。
兵批,判書以下缺同知單李民台,加設單李允用,僉知金在韶·金思玟·李敏秀,內禁將七單,李敎英·徐相殷·李敎稷·申·申杓熙·李敎錫·李峻器,以上除授事承傳,副司正趙丁善,副司勇李麟善·柳時春·邊景勳·金在斗·尹泰和。
政院啓曰,新除授注書姜敬熙,卽爲牌招,入直,何如?傳曰,允。
又啓曰,事變假注書金鎔鍊,有身病,勢難察任,今姑改差,何如?傳曰,允。
金鎔鍊改差,代以李日彦爲事變假注書。
電報總局啓曰,大邱分局委員金基肇,身病猝重,本局委員黃昌協,更爲派定,不日下送,何如?傳曰,允。
吏曹啓曰,前監察申錫永·李鍾九,俱以未陞六人,誤以擬望,至蒙恩點,竝原望筒勿施,何如?傳曰,允。
上在景福宮。停常參·經筵。
夜自四更至初五日開東,灑雨下雨,測雨器水深六分。
藥房副提調尹用求啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,今日,乃是處暑,自明日視事,當爲取稟,而晚炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,執義安在麟,司諫王濟肯,旣入闕中,不爲傳啓,直爲出去,事甚未安,竝推考,何如?傳曰,允。
又啓曰,事變假注書李日彦,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
兵曹口傳政事,親軍右營哨官單申昌熙。
李日彦拿處,代以白文行,爲事變假注書。
弘文館啓曰,新除授修撰金甲洙,卽爲牌招,察任,何如?傳曰,允。
兵曹啓曰,禁軍別將白南益,身病猝重,無望供職,有難强令察任,改差,何如?傳曰,允。
兵曹,以尹弘大爲禁軍別將。
義禁府啓曰,昌城府使具鍾書,三水府使李弼永,積城縣監洪承泰,全義縣監朴齊恂,陰竹縣監宋萬燮,明川府使金在遇,機張縣監李起邦,熊川縣監權東鎭,軍威縣監任百潤,濟州判官全在鳳,登山僉使趙學鳳,善績僉使金載坤,淸城僉使吳應默,廣梁僉使金福淵,南桃浦萬戶朴元植等,竝拿處事,傳旨啓下矣。具鍾書·洪承泰·朴齊恂·宋萬燮·金在遇·李起邦·權東鎭·任百潤·全在鳳·金載坤·吳應默·金福淵·朴元植等,今方待命拿囚,李弼永以箕營褊裨,方在幕中,趙學鳳,下去廣州地本家云,依例發遣府書吏,竝拿來,何如?傳曰,待待命拿囚。
行吏曹判書徐衡淳疏曰,云云。答曰,省疏具悉。長銓重任,何可輕遞?卿其勿辭行公。
兵曹判書閔應植疏曰,云云。答曰,省疏具悉。本兵重任,何可輕遞?卿其勿辭行公。
大護軍金晚植疏曰,伏以臣頃叨臺憲,聲討稽緩,至蒙問備,更被大僚論奏,罪重罰輕,譴削而止,銜恩訟愆,尤無所容措,而千萬不自意,憲府特除,金吾恩命,聯翩於數日之內,是辱名器也,隳朝綱也。今若自同無故,揚揚出膺,則此眞從笑罵而無忌憚也。臣雖無狀,豈忍爲此?此臣所以寧被逋慢之罪,不敢爲冒進者計也。伏乞聖明,亟降威罰,勘臣未盡勘之罪焉。臣無任云云。答曰,省疏具悉。旣已經勘,何必爲引?卿其勿辭行公。
上在景福宮。停常參·經筵。
政院啓曰,知敦寧吳俊泳,除拜後過三日不爲出肅,依定式推考警責,仍卽牌招,察任,何如?傳曰,允。
注書姜敬熙病,代以李載榮爲假注書。
政院啓曰,卽者義禁府都事來言,時囚罪人具鍾書等,當爲捧供,而判義禁李秉文有身病,同義禁韓致肇在外,李鍾晉呈辭,只有知義禁金晚植一員,不得備員開坐云,在外與呈辭,何以爲之.而判義禁,卽爲牌招,何如?傳曰,允。呈辭在外竝許遞,前望單子入之。金吾堂上前望單子入之,同義禁金宗漢·趙鍾弼落點。
又啓曰,開坐事,命下矣。新除授同義禁金宗漢·趙鍾弼,竝卽牌招,察任,何如?傳曰,允。
李載榮有頉,代以金鎔鍊爲假注書。
吏曹,兼輔德單鄭夏源。
兵曹口傳政事,禁軍別將單尹弘大。
弘文館啓曰,副校理吳炳文,修撰金甲洙,疏批已下,卽爲牌招,察任,何如?傳曰,允。
兵曹啓曰,忠壯衛將申錫泳,身病猝重,勢難察任,改差,何如?傳曰,允。
親軍右營啓曰,本營兵房金泰郁,身病甚重,勢難察任,改差,何如?傳曰,允。
刑曹啓曰,外衙門文移內,自咸鏡監營捉上罪人朴孝良·金漢俊·朴殷宣·李龍萬·安元植·僧海源·法贊·智贊·亘直等,甘聽北漢西菴寓僧秀巖之凶計,責捧二萬金於洪原居民崔昇龍·洪明植·朴太和等處,僧俗和應·摹畫印押,僞造傳敎·刑曹關文及外衙門草料,多率徒黨,藉托奉命之行,勒徵討索,無所不至。討索之物,雖云還給,如此兇徒,不可尋常處之,玆以移送云矣。兇徒絶惇之行,箇箇輸款於曹覈之場。此等罪犯,分輕重依律勘斷,而首唱秀巖,在逃未捉,無以正罪,令左右捕廳,廣探細詗,期於斯得,待其捉得,按法勘斷,同惡相濟之朴孝良,嚴刑一次,全羅道康津縣薪智島遠惡島,限己身減死島配,隨從金漢俊,慶尙道咸安郡,朴殷宣昌原府,海源,平安道順安縣,法贊,慶尙道尙州牧,智贊,淸道郡,亘直,平安道肅川府遠地定配所,竝卽押送,安元植·李龍萬,渠以遐土愚氓,不知兇徒之行貪於轎雇之厚,只爲中路擔舁云,則不無可恕之端,參酌放送,何如?傳曰,允。
義禁府啓曰,典設別提洪肯厚原情云云。傳旨內辭緣,泛稱遲晚,刑推得情,何如?啓除刑推議處爲良如敎。
又啓目,右營哨官洪鍾武原情云云。傳旨內辭緣,泛稱遲晚,刑推得情,何如?啓除刑推議處爲良如敎。
副校理吳炳文疏曰,伏以臣於月前,冒廁瀛銜,龍圖持綾,諉非直次,文石橫經,未諧夙願,及夫鞶褫之後,冞深戀結之忱,乃者大僚請勘,罰止薄罷,曾未幾日,重玷館席,念隻日接三之際,致兩員闕一之擧,朝體以損,臣分以隳,凡在同僚,合被重繩,聖度雖極涵貰,私分愈切慙悚,今何可謂已經勘,冒膺庚牌之下哉?玆敢短章自劾。伏乞聖慈,亟鐫臣職,仍治臣未盡勘之罪,以警具僚焉。臣於自列之章,何敢贅他,而竊伏念典學之要,惟在終始無間斷而已。顧今殿角涼生,節宣於機務之暇,廈氈晝接,溫繹於方冊之間,體一曝十寒之戒,懋朝乾夕惕之工,誠日下第一先務,而矧東宮邸下,溫文日就,睿學時敏,惟殿下,特軫身先之敎,益勤咡詔之方,俾我東方萬億年無疆之休,丕自今日,則豈不休哉?伏願殿下,懋哉懋哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
修撰金甲洙疏曰,伏以臣於月前,濫叨薇垣之銜,黽勉出膺,而識見謏昧,自分其早晚顚錯矣。適當箚啓之日,聲討固當峻嚴,臣以下臺,冒進聯席,下筆之際,自不能立論爭執,只是循例署名,而及責以遣辭疎略,罪著爲大,大僚厚恕,警止譴削。臣於是,惶蹙跧伏,自訟愆尤,忽蒙恩點,復叨薇銜,繼紆蕩敍之命,居未幾日,玉署除旨,聯翩踵至,雨露霜雪,無往非敎,臣不勝顔騂背汗,轉益靡措,至渥縱大於滌垢,微劃益切於守株。今若諉以已勘,待恃寵榮,揚揚趨走,自同無故,則非但廉防之虧損,是尤臣添罪一段,庚牌儼臨,承膺無路。玆敢包悚齎慄,短章自劾。伏乞聖慈,亟鐫臣所有之銜,仍勘臣未盡勘之律,俾臺體嚴而私諦安焉。臣不以見職自居,何敢贅陳,而竊伏念帝王致治之本,惟學是已。程子曰,聖人經世大法,備在方冊,苟得其要擧而行之無難也。顧今溽暑未收,經筵召對,不可如例晉接,而晨夕淸讌之暇,探顧經史,溫繹微奧,則推諸政令施措,自有資益之效矣。況我春宮邸下,天縱溫文,日就光明,我殿下身敎而面命,亦當先懋時敏之工,伏願懋哉懋哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
上在景福宮。停常參·經筵。
政院啓曰,來十一日朝參日次矣,敢稟。傳曰,停。
又啓曰,來十六日日次儒生殿講日次,而親臨與命官,何以爲之?敢稟。傳曰,今初八日,勤政殿親臨磨鍊。
又啓曰,卽者兵曹郞廳來言,明日殿座時,別侍衛不可不備,而判書閔應植有身病,不得擧行云,何以爲之?敢稟。傳曰,次堂擧行。
傳曰,明日出宮門路,以思政門爲之。
傳曰,都承旨·左承旨許遞,前望單子入之。承旨前望單子入之,朴定陽·趙秉弼落點。
禮曹啓曰,今七月十一日,親臨勤政殿,日次儒生殿講時,王世子侍座之節,何以爲之乎?敢稟。傳曰,依例磨鍊。
兵曹啓曰,明日勤政殿親臨日次儒生殿講時,本曹堂上侍衛,當爲備員,而參判李炳敎有身病,不得進參,令政院,稟旨變通,仍令該曹,以在京無故人口傳差出,以爲進參,何如?傳曰,允。許遞。
兵曹口傳政事,以兪晚源爲兵曹參判。
親軍右營啓曰,本營哨官權東鎭外任,代出身鄭煥敎差下,何如?傳曰,允。
刑曹啓曰,親軍別營文移內,今六月二十一日,興仁之門護軍部將所告內,左營兵丁等,謂以摘奸,入於扄鐍之內,掀搖上下鎖鑰,則下鑰橫鎖,至於脫落云。城門所重,何等審嚴,而不察橫鎖,致此疎虞,事未前有,萬萬驚駭。當該守門將,爲先汰去,拘留以待處分之意,草記入啓矣。二十九日,以司謁口傳下敎曰,興仁之門守門護軍部將及守門軍,竝移送法司,依律處斷事,命下矣。護軍洪大榮,部將崔命爀,守門軍玄太云·朴根祿·金壽吉·洪千福·林順萬·金承億,玆以移送云矣。謹按律文,則大明律門禁鎖鑰條有曰,若京城門誤爲下鎖者,杖九十之文,依此律罪人洪大榮·崔命爀·玄太云·朴根祿·金壽吉·洪千福·林順萬·金承億等,各決杖九十,懲勵放送之意,敢啓。傳曰,知道。
義禁府啓目粘連,昌城府使具鍾書,積城縣監洪承泰,全義縣監朴齊恂,陰竹縣監宋萬燮,明川府使金在遇,機張縣監李起邦,熊川縣監權東鎭,軍威縣監任百潤,濟州判官全在鳳,登山僉使趙學鳳,善績僉使金載坤,淸城僉使吳應默,廣梁僉使金福淵,南桃浦萬戶朴元植等原情云云。傳旨內辭緣,泛稱遲晚,竝所當請刑是白乎矣,具鍾書·金在遇·李起邦等段,曾經宣傳官,全在鳳段,曾經侍從,勿爲請刑,俱在法典,竝只議處,洪承泰·朴齊恂·宋萬燮·權東鎭·任百潤·趙學鳳·金載坤·吳應默·金福淵·朴元植等,竝只刑推得情,何如?啓依允爲旀,洪承泰等段,竝除刑推議處爲良如敎。
又啓目,事變假注書李日彦原情云云。傳旨內辭緣,泛稱遲晚,刑推得情,何如?啓除刑推議處爲良如敎。
上在景福宮。停常參·經筵。
自開東至人定,灑雨下雨,測雨器水深二寸。
傳曰,今十八日眞殿,當親行酌獻禮,而東宮亦當隨詣行禮矣,該房知悉,百官入參。
傳曰,雨勢如此,日次儒生殿講,待下敎。
兵曹口傳政事,護軍尹用求。
兵曹啓曰,新除授阿耳僉使李昌烈,素患痰癖之症,當此換節,一倍添劇,萬無赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
又啓曰,忠壯將吳錫泳,身病猝重,萬無供職之望,呈狀乞遞,改差,何如?傳曰,允。
義禁府啓目粘連,向前洪鍾武亦,不由將令,擅害兵丁,論以常憲,固當重勘,而謹按律文,則雖奉命使臣,以私事殺人者,亦爲償命,載在法典,而此囚所犯,若是緊重,事係創有,律無襯合,臣府不敢循例請讞,令廟堂稟處,何如?啓,不由將令而擅殺者,固極可駭,而究其兵丁之所犯,情蹤旣係必殺,則亦不無斟酌,洪鍾武,特推惟輕之典,遠地定配。
又啓目粘連,向前洪肯厚亦,闕直縱謂病狀,在法難免當勘,以此照律,何如?啓依允。
又啓目粘連,向前李日彦亦,廳座不進雖緣痛狀,揆以法例,有難參恕,以此照律,何如?啓飭已施矣,分揀放送。
又啓目粘連,向前具鍾書·洪承泰·朴齊恂·宋萬燮·金在遇·李起邦·權東鎭·任百潤·全在鳳·趙學鳳·金載坤·吳應默·金福淵·朴元植等亦,趁未待令,雖或分疏,法意攸在,難以參恕,竝只以此照律,何如?啓飭已施矣,分揀放送。
上在景福宮。停常參·經筵。
自開東至申時,灑雨下雨,測雨器水深一寸九分。
政院啓曰,右承旨閔正植,今日不爲仕進,卽爲牌招,何如?傳曰,允。
又啓曰,臣依定式,進詣香室奉審,則香祝樻·祝板·袱子,精潔之意,敢啓。傳曰,知道。
以右承旨閔正植牌不進罷職傳旨,傳曰,只推。
親軍別營啓曰,本營騎士將權一圭,身病猝重,勢難察任,改差,何如?傳曰,允。
上在景福宮。停常參·經筵。
藥房提調金昌熙,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,右承旨閔正植,左副承旨朴齊純,今日不爲仕進,竝卽牌招,何如?傳曰,允。
又啓曰,臣命宰,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳曰,吏曹判書有闕之代,前望單子入之。
傳曰,政官牌招開政。
傳曰,日次儒生殿講,明日爲之。
傳曰,在外敦寧都正許遞,今日政差出。
有政。吏批,判書未差,參判朴周陽進,參議趙臣熙牌招不進,承旨缺。吏批啓曰,判書未差,參議趙臣熙牌招不進,小臣獨政未安,何以爲之?敢稟。傳曰,仍爲之。以鄭憲時爲工曹參議,趙熙一爲同經筵,申錫敎·朴道實·金瑞玉爲敦寧都正,徐相崐爲禁府都事,尹錫祺爲豊川府使,鄭錫祐爲富寧府使,洪在舜爲茂山府使,林斗喆爲成歡察訪,金載善爲麒麟察訪,崇靈殿參奉加設單田鳳植。
兵批,判書以下缺,同知單玄鏛,僉知三單李鼎模·吳然淑·金炳元,副司果金炳穆,副司正金瑢鍊。
吏曹判書前望單子入之,趙鳳夏添書落點。
政院啓曰,卽者兵曹郞廳來言,明日殿座時,別侍衛不可不備,而判書閔應植有身病,不得擧行云,何以爲之?敢稟。傳曰,次堂擧行。
以右承旨閔正植,左副承旨朴齊純牌不進罷職傳旨,傳曰,只推。
以吏曹參議趙臣熙牌不進罷職傳旨,傳曰,只推。
傳曰,右承旨許遞,前望單子入之。承旨前望單子入之,李永落點。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
吏曹,輔德單鄭夏源。
兵曹口傳政事,親軍別營騎士將單李起弘。
兵曹啓曰,明日勤政殿親臨,日次儒生殿講時,本曹堂上侍衛,當爲備員,而參議李源中有身病,不得進參,令政院稟旨變通,仍令該曹,以在京無故人口傳差出,以爲進參,何如?傳曰,允。許遞,今日政差出。
傳曰,明日出宮門路,以思政門爲之。
親軍別營啓曰,本營騎士將李景漢·閔龜鎬,俱有身病,勢難察任,改差,何如?傳曰,允。
親軍左營啓曰,本營兵房徐丙鼎,身病甚重,勢難察任,改差,何如?傳曰,允。
奉常寺啓曰,祭享所用秋等中脯三百七十一貼,今七月初十日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
行吏曹判書徐衡淳疏曰,云云。答曰,省疏具悉。所請依施。
上在景福宮。停常參·經筵。
還內後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。
政院啓曰,今日殿座時,承旨當爲備員,而新除授行左承旨李永,所當牌招,而拘於廳規,不得請牌,何以爲之?敢稟。傳曰,牌招。
傳曰,侍衛與陪衛軍兵,令各其營乾犒饋。
傳曰,日次儒生殿講未畢講,便殿待令。
傳曰,日次儒生比較時,雲·寶劍置之。
傳曰,日次儒生殿講比較,明日待令。
判尹徐相兩疏曰,云云。答曰,省疏具悉。卿其勿辭,調理行公。
丁亥七月十一日辰時,上御勤政殿。日次儒生殿講入侍時,行都承旨朴定陽,行左承旨趙秉弼,右副承旨李命宰,同副承旨尹容善,假注書缺,別兼春秋尹容植·李貞稙·李荗魯·趙衡夏·李埈鎔·金永迪,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調金昌熙,副提調朴定陽,進前奏曰,侵早勞動,聖體,若何?上曰,一樣矣。仍至勤政殿月臺下,通禮跪啓請降輿,上降輿,陞座,定陽進前奏曰,從陞人中,有試官蒙點人,使之下去,一體行禮乎?上可之。贊儀唱四拜,考官沈履澤·李裕承·金永穆,參考官趙臣熙·沈東獻·李承載·金敎獻及儒生等,行四拜禮訖,以次入就位,上命開講,定陽奏曰,以抽籤爲之乎?上曰,抽籤爲之,可也。親受講,少頃,入小次。傳曰,日次儒生殿講未畢講,便殿待令。傳曰,日次儒生殿講比較,明日待令。通禮跪啓請禮畢,上降座,申時還內。諸臣以次退出。
上在景福宮。停常參·經筵。
夜自五更,灑雨下雨,測雨器水深三分。
傳曰,日次儒生殿講比較,明日待令。
兵曹啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
義禁府照目粘連,典設別提洪肯厚矣,本府議啓內,闕直縱謂病狀,揆以法例,有難參恕,以此照律,罪笞四十收贖,附過還職,私罪。奉敎依允。
上在景福宮。停常參·經筵。
傳曰,趁不詣閤承史,竝推考。
傳曰,傳命遲滯之中官金應鉉,從重推考。
傳曰,日次儒生殿講比較,明日待令。
傳曰,博川郡定配罪人宣俊采,不無斟量者存,分揀放送。
兵曹口傳政事,騎士將單李熙春·閔敞鎬。
親軍海防營啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
親軍別營啓曰,本營兵房尹泳奎,身病甚重,勢難察任,改差,何如?傳曰,允。
內務府啓曰,歲再講武,卽寓綢繆之義,而積久停擱,極陟疎虞,然第念民邑事力,多有窒礙。今秋八道·四都水陸諸操巡歷巡點,竝姑停止,至若官鎭門聚點,堤堰移役,依前飭擧行,毋或少忽,稟操狀本,原有定限,而過期始啓之統制使李奎顔推考,尙不登聞之平安兵使李鍾承,慶尙左兵使趙載恒,竝從重推考,何如?傳曰,允。
兵曹啓曰,卽接奉常寺所報,則今七月十八日璿源殿酌獻禮親行時,祭物依永禧殿祭享時例封進,而祭器則依前例以戶曹所在取用,造果廳則以附近公廨,從便爲之云矣。依所報擧行之意,分付,何如?傳曰,允。
丁亥七月十三日未時,上御長安堂。日次儒生比較入侍時,行都承旨朴定陽,行左承旨李永,行右承旨趙秉弼,左副承旨朴齊純,右副承旨李命宰,同副承旨尹容善,假注書缺,別兼春秋尹容植·金永迪·趙衡夏·李貞稙,以下缺。定陽曰,趁不待令之史官,竝推考,何如?上曰,依爲之。出擧條
上在景福宮。停常參·經筵。
傳曰,禮房承旨馳詣宗廟·景慕宮,奉審摘奸以來。
政院啓曰,今十八日眞殿親行酌獻禮祭文,當爲製進,藝文提學鄭基會,待明朝牌招,使之製進,何如?傳曰,允。
奎章閣啓曰,明日,卽觀文閣大奉審奉謨堂奉審日次,時原任閣臣,進詣擧行之意,敢啓。傳曰,知道。
親軍別營啓曰,本營騎士將李起弘,前任富寧府使,李熙春前任茂山府使,閔敞鎬前任豊川府使,俱在任所矣。領軍之職,久曠可悶,竝改差,何如?傳曰,允。
丁亥七月十四日未時,上御長安堂。科次入侍時,行都承旨朴定陽,行左承旨李永,右副承旨朴齊純,假注書缺,兼春秋缺,以次進伏訖。上曰,史官分左右。上曰,考官進前,履澤進前奏曰,儒生未畢講,使之比較乎?上可之。定陽奏曰,今日日次儒生殿講比較入侍時,參考官趙臣熙,趁不待令,事甚未安,推考,何如?上曰,依爲之。出榻敎仍親受講,小頃,上入小次,儒生等比較訖。上曰,榜目修正以入也,小頃出次,仍命書傳敎曰,日次儒生殿講通居首進士李胤鍾·朴容善,竝直赴殿試,之次通生員金演禧等十七人,竝直赴會試,之次略進士吳弼常等六人,竝給二分,之次略幼學趙宇植等二人,竝給一分,之次略幼學李喜轍等四人,各奎章全韻一件賜給。又命書傳敎曰,入格儒生,明日待令。通禮跪啓請禮畢,上降座,諸臣,以次退出。
上在景福宮。停常參·經筵。
藥房提調金昌熙,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,行右承旨趙秉弼,今日不爲仕進,卽爲牌招,何如?傳曰,允。
又啓曰,假注書趙丁善,有身病,勢難察任,今姑改差,何如?傳曰,允。
傳曰,右副承旨·同副承旨竝許遞,前望單子入之。承旨前望單子入之,洪淳馨·趙昌夏落點。
兵曹口傳政事,別營兵房單趙萬赫,騎士將單閔龜鎬·權一奎·李景漢。
傳曰,政官牌招開政。
傳曰,在外同敦寧·敦寧都正許遞,今日政差出。
傳曰,判義禁外金吾堂上竝許遞,今日政差出。
傳曰,麒麟察訪金載善,省峴察訪金絅翼相換。
傳曰,入格儒生,崇陽門外施賞。
傳曰,左右尹許遞,今日政差出。
傳曰,同成均許遞,今日政差出。
傳曰,呈告兵曹參議許遞,今日政差出。
奎章閣啓曰,景慕宮·望廟樓,今望奉審,無頉之意,敢啓。傳曰,知道。
又啓曰,觀文閣御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
內務府啓曰,巨文島設鎭事,更爲爛商馳聞之意,覆啓行會矣。卽見該道臣李憲稙狀啓,則該島處在重溟之外,壤地狹窄,人戶鮮少,劃付土地後,乃可成樣,而靑山島水路來往,不過三百里,兩鎭對峙,不無相妨。公廨·軍器·官廩·吏,況與諸般措施,雖不新備,移彼屬此,事半功倍,而係是創革。請令該府,稟旨分付矣。巨文一島,乃是南沿要衝,而不容不設鎭於此,則靑山鎭之對峙,便歸不緊,該僉使減下,凡廨舍軍物歲入廩備等節,竝依狀請移屬之意,分付,何如?傳曰,允。
有政。吏批,判書趙鳳夏,參判朴周陽牌招不進,參議趙臣熙進,承旨缺。吏批啓曰,判書趙鳳夏,參判朴周陽竝牌招不進,小臣獨政未安,何以爲之?敢稟。傳曰,只出緊任。以盧基濬爲同敦寧,尹用求爲左尹,朴鳳彬爲右尹,李命宰爲兵曹參議,朴信永·朴鳳垢·李敬智爲敦寧都正,申正熙爲知義禁,李炳敎·李重七爲同義禁,趙秉稷·沈相學爲同成均,閔佐鎬·權錫祐爲禁府都事,麒麟察訪金載善,省峴察訪金絅翼,已上相換事承傳,禁府都事權錫祐,今超通政,朝官年八十,一依法典加資。
兵批,判書以下缺,以金錫龍爲德浦僉使,同知單安德基,副司果柳錫胤。
義禁府啓曰,博川郡定配罪人宣俊采,分揀放送事,承傳啓下矣。平安道博川郡遠惡地定配罪人宣俊采,分揀放送事,分付該道道臣之意,敢啓。傳曰,知道。
上在景福宮。停常參·經筵。
夜自人定至開東,灑雨下雨,測雨器水深二分。
政院啓曰,行左副承旨洪淳馨,今日不爲仕進,卽爲牌招,何如?傳曰,允。
又啓曰,監軍法意,何等嚴重,而今日一所監軍張斗植,門限已過,不爲受牌,事未前有,萬萬駭然。原單子今方使之改付標以入,當該兵曹佐郞,所當重勘,而本院請推之外,無他可施之罰,何以爲之?敢稟。傳曰,令該府拿問勘處。
趙丁善改差,代以金憙鎭爲假注書。
傳曰,公事遲滯之中官羅世煥,從重推考。
傳曰,十八日眞殿酌獻禮時,出宮當自內爲之。
議政府啓曰,道臣行部,寔由民事而然矣。式科當前,自多掣礙,八道秋巡,竝停止,畿內陵園·東北道陵寢奉審,依近例以秩高守令替行事,知委,何如?傳曰,允。
戶曹啓曰,國計贏絀,惟在稅政,故漕轉法意,極其嚴截,而今於群山倉田稅捧納之時,未收米爲二千六百二十四石,太爲一百六十六石,計其欠縮之數,幾爲原摠之半,此是無前之一大變怪也。大抵挽近以來,紀綱解弛,莫重正供,每入於沙工之執錢,入於廳用之償債,遂致虧欠,此乃曾所稔知而痛惡者矣。漕弊雖曰到劇,奸竊胡至此多?揆以法綱,尤極駭惋。此若不大加懲創,後弊無以防杜,漕規將至蕩弛,各船所載,均有夥欠,則全售奸計,初不準裝,從可推知。故意犯逋之頭領,不可不依法酌處。群山倉都沙工車斗厚,卽施梟警之律,其餘諸沙工,竝押付本倉,別定査官,築底行査,嚴覈根由,則必有歸屬,可以捧出者捧出,還徵者還徵,刻期督刷,依元納例裝發修啓,諸漢所犯,分輕重一體登聞,以爲依律勘處之意,分付該道道臣。以差使員鄭煥堯言之,罔念領運之法,任也偸弄之習,非但溺職之失,難免始逋之責,其罪狀,請令攸司,拿問重勘,何如?傳曰,允。稅法何等嚴重,而虧欠若是夥分,大關國綱,可勝痛惋。如此蔑法之類,卽施當律,斷不可已,而法若遽用,穀難盡刷,所謂都沙工,姑爲牢囚捕廳,其餘諸沙格等,竝押送本倉,欠逋根因,築底嚴査,這這督捧,待狀聞後酌處之意,令廟堂,措辭關飭。
宣惠廳啓曰,莫重者正供也,莫嚴者漕法也。挽近以來,紀綱蕩弛,奸僞漸滋,偸弄欠縮,無歲無之,典式所在,恒所痛惋,而至於今年,湖南群山倉而極矣。丙戌條大同上納中,未收米爲二千六百四十二石,太爲一百九十八石之多,此誠前所未有之一大變怪也。苟能準捧裝載,趁期督發,則沙工輩之從中作奸,豈至於此乎?都沙工段,渠在頭領,公穀裝載,終始擧行,而各船均有所欠,渠納獨準其數,欲掩和應之跡,將爲藉口之端者,其設計狡譎,尤極痛惡。此而不別加懲創,後弊難言,都沙工車斗厚,卽施梟警之律,其餘沙工,竝押送本倉,別定査官,虧欠根由,築底嚴覈,刻期督刷,星火裝納,所犯諸漢,分輕重一體登聞,以爲依律勘處之意,分付該道道臣。且以差使員言之,當初欠縮,必無不知,而罔念準刷,專事捱過,致此未納之數,幾居元摠之半,揆以漕典,不可但以溺職論,前群山僉使鄭煥堯,令該府,拿覈嚴勘,何如?傳曰,允。稅法何等嚴重,虧欠若是夥多,大關國綱,可勝痛惋。如此蔑法之類,卽施當律,斷不可已,而法若遽用,穀難盡刷,所謂都沙工,姑爲牢囚捕廳,其餘沙格等,竝押送本倉,欠逋根因,築底嚴査,這這督捧,待狀聞後酌處之意,令廟堂,措辭關飭。
禮曹啓曰,卽接靑山幼學金貞泰所志,則以爲族弟殷泰嫡妾,俱無子,以其同姓四寸弟胤泰第三子秀鳳,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理事,載在法典,而門長金貞泰所訴旣如此,金胤泰第三子秀鳳,立爲金殷泰之後,何如?傳曰,允。
親軍右營啓曰,本營把摠嚴龍煥,身病甚重,勢難察任,改差,何如?傳曰,允。
義禁府啓曰,時囚罪人洪鍾武,令廟堂稟處事,議啓判付內,遠地定配事,命下矣。洪鍾武,全羅道寶城郡遠地定配,而以議啓及判付內辭意,具罪目依例發遣府羅將,押送配所,何如?傳曰,允。
上在景福宮。停常參·經筵。
政院啓曰,來二十一日朝參日次矣,敢稟。傳曰,停。
又啓曰,三品官之毋得過三日循例請牌,曾有定式矣。兵曹參議李命宰除拜後過三日不爲出肅,事體所在,誠極未安。從重推考,仍卽牌招,察任,何如?傳曰,允。
又啓曰,行左副承旨洪淳馨,今日不爲仕進,卽爲牌招,何如?傳曰,允。如有違牌,勿爲呼望。
又啓曰,行左副承旨洪淳馨,謂以情踪惶蹙,奉牌闕外,無意承膺,何以爲之?敢稟。傳曰,有何可引之端,如是違牌乎?下義禁府推考。
又啓曰,行左副承旨洪淳馨,下義禁府推考事,命下矣。依定式遞差傳旨捧入之意,敢啓。傳曰,知道。
傳曰,輔德有闕之代,前望單子入之。輔德前望單子入之,閔泳煥落點。
兵曹口傳政事,親軍左營兵房單洪圭。
侍講院啓曰,新除授行輔德閔泳煥,卽爲牌招,察任,何如?傳曰,允。
義禁府啓曰,行承政院左副承旨洪淳馨,下義禁府推考事,傳旨啓下矣。洪淳馨,今方待命拿囚,而卿宰禁推,待批下捧供,載在法典,淳馨係是卿宰,敢啓。傳曰,知道。
以左副承旨洪淳馨囚單子,傳曰,禁推分揀,仍任前職,卽爲牌招,如有違牌,勿爲呼望。
親軍後營啓曰,本營哨官尹泓植,身病猝重,勢難察任,改差,其代礦務局主事玄興澤差下,何如?傳曰,允。
行左副承旨洪淳馨疏曰,噫,甲申變亂,尙忍言哉。臣本庸懦,竟爲舍義取生,此所以不忠也。且以起復言之,雖無王命,亦當赴亂,況奉命於蒼黃之際乎?然而報蔑效於涓埃,禮有壞於名敎,此所以不孝也。俯仰慙恧,直欲溘然,不意臣名,出於罪人之口,警惶震剝,不知所以自措。若曰當日事,多非外人所知,予苟不言,何以解衆惑,而其囚供,殊無可執之語,伊時事實,自有可據之端,明知其心之無他,有何可問?又若曰,予非欲專爲昭地也,旣深燭其事狀與本情,如是洞諭,生成之德,全保之澤,寧不感泣,隕結無地。又未幾何,特紆承宣除旨,促臣出肅,益不勝悸恐戰慄,以若情踪,詎敢自同平人,揚揚彯纓,復廁衿紳之列乎?席藁泥首,承膺無望,輸寫血衷,冒干威尊。伏乞亟施臣當勘之律,一以重臺體,一以勵人臣不忠不孝者罪焉。臣無任云云。答曰,省疏具悉。往事何必爲引?卿其勿辭行公。
行輔德鄭夏源疏曰,伏以臣冒據旅進,今旣有年,春控一疏,諒非獲已,而兪音乃靳,隆批旋降。臣於是,感恩怵義,汔又黽勉,世或執跡而論眞,若奮然擔夯,恬然蟠泊,亦不自知其服之不衷也。靜言究賾,恧踧靡措。噫,官職之來,全不參倚,而貪榮蹲仍,以至於襪線鉛刀之無一效用,則其所貽累則哲,當何如哉?庶品猶然,況臣所叨,是何等職任也,輔德焉成就睿學也,協辦焉與聞機務也。托以趨走爲恭,則譏招負乘,諉之夷險不擇,則心愧尸素,與其苟冒淟涊,而終瘝厥官,無寧準擬丐免,而還他本分。且臣虛脆有貞疾,因感闖肆,內而膠痰,外而潮熱,委頓呻楚,已殫醫技,百爾揣量。又犯瀆撓,疾病之呼,未暇蔓辭。伏乞聖明,俯垂矜察,亟鐫臣見叨宮銜,仍將臣兼帶諸任,竝賜鞶褫,俾名器無䙝,賤痾獲調,不勝公私大幸。臣無任云云。答曰,省疏具悉。所辭中宮銜,依施。
上在景福宮。停常參·經筵。
眞殿酌獻禮親行後,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上口傳問安。答曰,知道。世子宮·世子嬪宮,藥房·內務府·內閣·政院·玉堂·銓郞·春桂坊·朝廷二品以上口傳問安。答曰,知道。
注書申性均病,代以李日彦爲假注書。
傳曰,政官牌招開政。
傳曰,眞殿酌獻禮時,贊禮熟馬一匹賜給,禮房承旨第六室大祝竝加資,通禮與諸執事各兒馬一匹賜給,前導守僕員役等,令該曹,米布分等施賞。
傳曰,眞殿酌獻禮時,禮貌官輔德·相禮,竝加資,前導守僕,令該曹,米布施賞。
傳曰,是年是日,親行酌獻禮,彌切感慕之懷,憲宗朝逮事人中,文武侍從年六十一歲人,竝特加一資。
傳曰,眞殿次知中官六員,各熟馬一匹賜給,奉爐差備中官六員,各兒馬一匹賜給,守直中官四員,各木布一疋賜給。
兵曹口傳政事,親軍後營哨官單玄興澤。
吏曹,行左副承旨洪淳馨仍任前職事,承傳。
政院啓曰,行左副承旨洪淳馨,疏批已下,卽爲牌招,何如?傳曰,允。
以司謁口傳下敎曰,今日異於他日,行左副承旨洪淳馨,自政院嚴飭,卽速肅命。
政院啓曰,吏曹判書趙鳳夏,參判朴周陽,參議趙臣熙牌不進,推考傳旨及罷職傳旨,今方捧入,而開政命下之後,如是違牌,事甚未安。判書參判,竝更牌招,何如?傳曰,允。參議只推,待明朝一體牌招。
禮曹啓曰,卽接溫陵參奉所報,則以爲今月十三日夜,賊徒數十名,揮劍持砲,突入齋所,下屬次第縳打,直入官房,衣冠·衾具與冠服,沒數奪取,而祭器則幸免見失云矣。肅淸之地,有此無前之變,萬萬悚惶。賊漢,令左右捕廳,別樣跟捕,刻期捉得之意,分付,何如?傳曰,聞甚驚悚纔面,飭於大臣所奏矣。
親軍別營啓曰,本營兵房趙萬赫,身病甚重,勢難察任,改差,何如?傳曰,允。
大護軍申正熙疏曰,伏以臣父見背,病未及救護,歿不得面訣,永抱終天無涯之慟。乃於年前,祗承起復之命,師律至嚴,怵於記過,走伏城外,恭竢斧鉞。特蒙生成之澤,罰止薄勘,得保殘命,今焉三霜已過。一縷苟延,忽伏奉訓院·金吾除旨,惶懍震越。愈久愈甚,長號泣血,情窮勢蹙,疾聲呼籲。伏乞下臣司敗,亟施當律,以爲不忠不孝者戒焉。臣無任云云。答曰,省疏具悉。初不足深引,亦已洞諭而昭晰。勿復撕捱,卽爲肅命。
丁亥七月十八日辰時,上與王世子,詣眞殿,酌獻禮親行入侍時,行都承旨朴定陽,行左承旨李永,行右承旨趙秉弼,行左副承旨洪淳馨,右副承旨朴齊純,同副承旨趙昌夏,假注書缺,別兼春秋閔泳敦·李埈鎔·趙衡夏·金敎獻·尹容植·李貞稙·李茂魯·金永迪·韓光洙,檢校提學金永壽,檢校直提學尹用求·閔泳煥·趙東冕,檢校直閣朴鳳彬·鄭夏源·閔京鎬·金世基·尹,直閣兪鎭弼,檢校待敎金宗圭·鄭寅昇·李完用·李埈鎔,副提學趙鼎九,應敎李重德,副應敎李容泰,校理李勝宇·尹皞燮,副校理李·吳炳文,修撰金甲洙·丁奎會,副修撰鄭佑默·尹英秀,以次侍立。時至,通禮跪啓請外辦,上具翼善冠·衮龍袍,出齋殿,通禮導上詣盥洗位,上盥洗訖,通禮導上詣第六室尊所,近侍監酌訖,仍詣神位前,定陽奉香,昌夏奉爐,上三上香,定陽奉盞跪進,上執盞,以授昌夏,昌夏奠于案上,上連獻三盞訖。通禮導上降復位,跪啓請四拜禮,上行四拜禮,王世子行四拜禮,時原任大臣·閣臣·宗親·儀賓·二品以上,皆行禮訖。通禮跪啓禮畢。領議政沈舜澤,進前奏曰,侵早勞動,聖體,若何?上曰,一樣矣。舜澤,又向睿前奏曰,勞動已多,睿體,若何?答曰,一樣矣。上還齋殿,舜澤曰,輦轂之下,郊坰之近,不逞群聚,操刃攘財,是誠何許變怪,而前後飭敎,不趐申嚴,掌禁之臣,專事稽忽,有熾無熄,莫甚於近日,至有溫陵齋室入直官服用之攘竊而極矣。此又古今所未有之變怪,而肅敬之地,尤極驚悚。苟使職守能擧,詰禁國法,有所懲畏,則雖以蠢爾兇黨,焉能無憚至此?此不可按例詗戢而止,令畿營,嚴束各鎭營,定限譏察,期於斯得,啓聞後用律,若或愆限慢令,則該營將先罷後拿事,行會,左右捕廳,將焉用之,在在可驚,未聞就捕,朝令不行,胡至此極?該捕將,竝姑先施以越俸之典,詗拿勦戢之方,一體嚴飭,何如?上曰,依爲之。勦盜之前後申飭,何等截嚴,而漫漶於詗察,肅敬之地,有此無前之變,聞甚該然。令廟堂,更加另飭於京外,期有實效,可也。出擧條又奏曰,廟宮秋展謁,涓日在邇,而顧今晨夕雖涼,餘炎尙熾,此時動駕,恐欠節宣。伏願姑寢成命,待日候稍涼,筮吉行禮,千萬顒祝。上曰,所奏旣如是,不得已勉從矣。出擧條定陽曰,今日酌獻禮時,盥洗位盥洗水,趁不待令,事甚未安。當該擧行守僕,令攸司科治,何如?上曰,依爲之。出傳敎
上在景福宮。停常參·經筵。
政院啓曰,同副承旨趙昌夏,今日不爲仕進,卽爲牌招,何如?傳曰,允。
又啓曰,三皇忌辰日,親行望拜禮時期一日以稟事,曾有定式矣。今二十一日神宗皇帝忌辰日親行望拜禮,何以爲之?敢稟。傳曰,遣承旨奉審。
注書姜敬熙病,代以金憙鎭爲假注書。
傳曰,在外同敦寧·敦寧都正許遞,今日政差出。
傳曰,左副承旨·同副承旨許遞,前望單子入之。承旨前望單子入之,李愚冕·李起鍾落點。
傳曰,秋判外,在外秋曹堂上許遞,今日政差出。
傳曰,吏曹參議趙臣熙,同春秋除授。
傳曰,少尹外京兆堂上竝許遞,今日政差出。
傳曰,東壁竝許遞,前望單子入之。玉堂前望單子入之,應敎尹容植落點。
傳曰,副學·正字外,玉堂竝許遞,前望單子入之。
吏曹啓曰,行水原留守尹滋悳,今陞輔國矣。依例送西後,兼留守下批之意,敢啓。傳曰,知道。
又啓曰,成均館典籍趙秉健·東學敎授金若濟,俱以身病,呈狀乞遞,竝改差,何如?傳曰,允。
又啓曰,延曙道察訪趙鍾贊,以其身病,呈狀乞遞,改差,何如?傳曰,松羅察訪張大奎相換。
有政。吏批,判書趙鳳夏牌招不進,參判朴周陽進,參議未差,承旨缺。吏批啓曰,判書趙鳳夏牌招不進,參議未差,小臣獨政未安,何以爲之?敢稟。傳曰,仍爲之。以李元會爲判尹,金重衡爲同敦寧,趙昌夏爲刑曹參判,吳長善爲參議,鄭夏源爲左尹,趙臣熙爲右尹,金炳秀爲禮曹參議,李羲周·韓禹敎·崔昌孝爲敦寧都正,朴用元爲典籍,尹容植爲相禮,李石榮爲東學敎授,申龍雨爲禁府都事,水原留守尹滋悳,今加輔國,行護軍李敎昌,今加資憲,已上特爲加資事承傳,兼水原留守單尹滋悳,兼文學單尹容植,輔德閔泳煥今加嘉義,承旨趙昌夏,今加嘉善,副司果吳長善,相禮金炳秀,今加通政,已上加資事承傳。
兵曹啓曰,因內務府草記,靑山島,革付巨文島事,允下矣。巨文島鎭水軍僉節制使,改以巨文島鎭水軍僉節制使,兼守防將下批,靑山島之鎭管古今島·薪智島,改以巨文島鎭管,下批之意,敢啓。傳曰,知道。
又啓曰,水原留守尹滋悳,自吏曹送西矣。資級,係是輔國,當爲知中樞下批,而時無見窠,依例作闕下批之意,敢啓。傳曰,允。
兵批,判書以下缺。知事作闕單李玄翼,知事單尹滋悳,同知單林龜成,副司果徐宜相·柳長煥·高大奎,巨文島鎭水軍僉節制使兼守防將單申錫孝,巨文島鎭管古今島水軍同僉節制使單李秉喜,巨文島鎭管薪智島水軍萬戶單梁相勳,靑山島僉使尹吉炳減下事承傳。
兵曹口傳政事,親軍別營兵房單鄭周永,護軍尹用求·洪淳馨。
政院啓曰,臣與行左副承旨洪淳馨伴直矣,纔已許遞出去,伴直無人。新除授同副承旨李起鍾,卽爲牌招,何如?傳曰,允。
傳曰,吏曹參議有闕之代,右副承旨朴齊純除授。
傳曰,承旨有闕之代,前望單子入之。承旨前望單子入之,洪承穆落點。
傳曰,司書有闕之代,前望單子入之。
吏曹,同春秋單趙臣熙,今加嘉善除授事承傳。
禮曹啓曰,智陵陵上有頉處修改吉日,以來八月十六日·十七日·二十日,纔已推擇啓下,而與監試初試日子,有所相妨。故令日官金東萬,更爲推擇,則來八月初六日巽時,初八日巽時,初九日午時俱吉云。以此日時,令道臣推移定行,而原粘目中,改付標以入之意,敢啓。傳曰,知道。
義禁府啓曰,差使員群山前僉使鄭煥堯拿覈嚴勘事,傳旨啓下,拿問重勘事,傳旨又爲啓下矣。鄭煥堯,待就囚當爲添問目捧供,而以渭原郡守,時在任所,依例發遣府書吏,交代後拿來,何如?傳曰,待待命拿囚。
上在景福宮。停常參·經筵。
自卯時至人定,灑雨下雨,測雨器水深二分。
藥房提調金昌熙,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,〈竝此仰稟。〉答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,假注書金憙鎭,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
傳曰,檢校待敎李完用,駐箚美國參贊官差下,一同前往隨辦使事。
吏曹,吏曹參議單朴齊純除授事,承傳。
傳曰,吏曹判書有闕之代,前望單子入之。吏曹判書前望單子入之,徐瑨淳添書落點。
傳曰,都承旨·左承旨·右承旨竝許遞,前望單子入之。承旨前望單子入之,趙同熙·洪淳學·閔正植落點。
內務府啓曰,前委員姜泰承,轉運委員,勿拘差下,何如?傳曰,允。
又啓曰,崇儒興學,屢勤聖諭,菁莪作成之化,宜其日章,而太學首善之地,齋額多闕,廩資雖絀,有司玩愒,未卽矯釐,至于外道,亦復伈泄,視朝令如文具,良用慨歎。其令泮堂·泮長,約日赴泮,勸學養士,一遵舊章,如有可以變通者,爛商便宜,以爲稟處,京學院旣設置矣。其事務,亦令句管,董勵接濟,從長措劃,會院學徒,令原任文衡·時原任文任·泮堂·泮長,以子壻弟姪中,各薦二人而至於置師掌訓,另擇績學操行之人,使之課日住院,成就學業,八道·四都,一體行會,俾有實效之地,何如?傳曰,允。太學,賢士之所關,飭躬劬經,爲世需用,實國家之元氣。夫何浮華成習,絶未聞絃誦之聲,良可歎惜。亦在於導率培養,另講條規,期有實效,而靡不有初,鮮克有終,其令久遵勿替,永孚于休,一體申明曉飭於京學院及各道。
親軍前營啓曰,本營哨官趙鍾贊,身病猝重,勢難察任,改差,何如?傳曰,允。
吏曹判書趙鳳夏疏曰,云云。答曰,省疏具悉。所請依施。
上在景福宮。停常參·經筵。
政院啓曰,來二十五日,朝參日次,而誕日問安相値,頉稟之意,敢啓。傳曰,知道。
又啓曰,假注書金憙鎭,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
傳曰,戶房承旨,與禮曹堂上·戶曹郞廳,依定式馳詣宣武祠,奉審以來。
傳曰,政官牌招開政。
傳曰,右尹趙臣熙協辦內務府事差下。
政院啓曰,右尹趙臣熙,協辦內務府事差下事,命下矣。今日政下批,何如?傳曰,允。
傳曰,呈告工曹參議許遞,今日政差出。
傳曰,兵曹參議許遞,今日政差出。
傳曰,在外同敦寧·敦寧都正竝許遞,今日政差出。
傳曰,知經筵許遞,今日政差出。
金憙鎭有頉,代以金鎭衡爲假注書。
玉堂前望單子入之,應敎金炳吉,副應敎尹,校理金喜洙·趙秉聖,副校理韓光洙·鄭佑默,修撰權榮洙·朴彝陽,副修撰李重德·尹起元落點。
弘文館啓曰,下番闕直,事甚未安。新除授修撰權榮洙·朴彝陽,副修撰李重德·尹起元,竝卽牌招,推移入直,應敎金炳吉,副應敎尹,校理金喜洙·趙秉聖,副校理韓光洙,一體牌招,察任,何如?傳曰,允。
吏曹啓曰,遂安郡守李東弼,以其身病,呈狀乞遞,罷黜,何如?傳曰,瑞山郡守徐玉淳相換。
又啓曰,永懷園令徐九淳,以其身病,呈狀乞遞,改差,何如?傳曰,監察張鉉根相換。
有政。吏批,行判書徐瑨淳·參判朴周陽牌招不進,參議朴齊純進,承旨缺。吏批啓曰,行判書徐瑨淳,參判朴周陽,竝牌招不進,小臣獨政未安,何以爲之?敢稟。傳曰,只出緊任,/以尹宇善爲左參贊,李應辰爲禮曹判書,沈相學爲同敦寧,趙秉弼爲右尹,趙臣熙爲禮曹參判,鄭志煥·洪仁燮·李會範爲敦寧都正,洪承五爲兵曹參議,黃耆淵爲工曹參議,徐衡淳爲知經筵,洪在奭爲禁府都事,左參贊單鄭海崙,右參贊單尹宇善,兵曹參議單鄭顯英,參知單洪承五,駐箚美國參贊官單李完用,協辦內務府事單趙臣熙,延曙察訪趙鍾贊,松羅察訪張大奎,已上相換事承傳,前都正尹遵鉉,今加嘉善,朝官年九十,依定式加資,轉運委員單姜泰承。
兵曹啓曰,新除授多大僉使李命夏,身病猝重,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
兵批,判書以下缺。同知單崔禹敎,副司果金東郁。
義禁府啓目,一所監軍張斗植原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?啓依允。
又啓目粘連,向前張斗植亦,監軍受牌,自有其時,以致失待,難免警責,以此照律,何如?啓依允。
上在景福宮。停常參·經筵。
傳曰,藥院提調許遞,前望單子入之。內醫提調前望單子入之,李載元落點。
傳曰,秋判許遞,前望單子入之。刑曹判書前望單子入之,李載完落點。
以司謁口傳下敎曰,外務督辦徐相雨,有身病,調病間,以協辦朴周陽,署理。
議政府啓曰,式科試日,行將不遠矣。四道京試官,令政院,牌招開政差出,何如?傳曰,允。
義禁府照目粘連,一所監軍張斗植矣本府議啓內,監軍受牌,自有其時,以致失待,難免警責,以此照律,罪笞四十收贖,附過還職,私罪。奉敎依允。
兼水原留守尹滋悳疏曰,云云。答曰,省疏具悉。卿其勿辭行公。
修撰朴彛陽疏曰,伏以臣本無似,早通仕籍,屢玷淸班,少蔑補效,恒懼不克,至於向日臺官而顚錯極矣。當場不能擧職晚後始乃聯籲,有若按例塞責者然,臺體由是而掃地無餘,冠豸有媿,噤烏招譏,罷軟之罪,臣亦自知,及伏奉箚批,薄施警責,繼又見廟啓,只止譴削,聖度雖極涵貸,臣情轉益惶懍,蹙伏自訟,更俟威罰。千萬匪意,遽蒙薇垣特點,恩敍渙降,從以玉署新命。天牌儼臨,臣雖無狀,豈不知感戴洪私,竭蹶趨承,而第伏念三司均是言事之地也。今臣所叨,與前待罪之職,不少異焉。若或憑寵靈,忘愆尤揚揚出肅,自同無故,其於壞廉防沒羞恥,何如哉?以此情踪,冒進無路,奉牌朝房,略控文字。伏乞聖明,俯垂鑑諒,亟遞臣新授之銜,仍治臣未勘之罪,以爲不職者戒焉,臣旣不以見職自居,則不宜贅他,而區區愚衷,有不能自已者,敢此附陳。夫帝王致治之要,專資學問,學問之工,唯務時敏而已。伏願迨此新涼,常御廈氈,召接臣隣,討論經史,以至諮詢政謨,措諸施爲,治平誠正之道,不外於是,而亦惟我東宮邸下,以聰明睿智之德,必當觀感而師法矣。惟殿下,懋哉懋哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
副修撰尹起元疏曰,云云。省疏具悉。旣已經勘,何必爲引?爾其勿辭察職。尾附事,當留念矣。
上在景福宮。停常參·經筵。
政院啓曰,禮曹判書李應辰,同敦寧沈相學,除拜後過三日不爲出肅,竝依定式推考警責,仍卽牌招,察任,何如?傳曰,允。
傳曰,注書竝陞六。
弘文館啓曰,館錄爲之事,命下矣。應敎金炳吉,副應敎尹,校理金喜洙·趙秉聖,副校理韓光洙,修撰朴彛陽,副修撰李重德·尹起元,正字鄭世源·李容善,竝卽牌招,以爲會圈之地,何如?傳曰,允。
又啓曰,館錄爲之事,命下矣。臣等今方齊會本館,雖已備員,而副應敎尹,旣爲帶職,有違館規,校理金喜洙有身病,不得入參會圈,何以爲之?敢稟。傳曰,許遞。
館錄會圈十點,宋世鉉·權潚·申政均·尹承弼·鄭寅燮·任善準·閔哲勳·金敎獻·朴益東·趙衡夏·姜敬熙·李石榮·申性均·李貞稙·李茂魯·趙秉健·朴用元·趙章夏·鄭承謨。
特進官抄啓,徐相雨·元世·鄭洛鎔·李元會·鄭雲星·李鍾健·李敎昌·林百鉉·閔泳煥·鄭夏源·韓圭卨·趙載觀·李冕熙·金泰郁·李容益·白南益·洪南周·趙存禹·趙定熙·權膺善·李重七·金文鉉·姜文馨·朴周陽·金德圭·鄭漢朝·朴鳳彬·李根命·金宗漢·趙秉弼·閔斗鎬·金明鎭·兪鎭學·鄭周永·徐珩淳·元禹常·李允用·沈相學·金商圭·閔泳駿·張世容·李道稙·李稷鉉·鄭顯奭·徐曾輔·朴蘭壽·金洛鉉·朴性陽·李商應·李永·李熙忠·趙秉轍·安鼎玉·朴長殷·李鍾晉·鄭䎘朝·閔璟鎬·趙昌夏·趙臣熙。
刑曹啓曰,右捕廳移來罪人尹盛模,行已乖悖,恣行不法,似此罪犯,不可懲放。罪人尹盛模,咸鏡道穩城府遠地定配所,卽爲押送之意,敢啓。傳曰,知道。
上在景福宮。停常參·經筵。
藥房副提調趙同熙啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,在外敦寧都正許遞,今日政差出。
傳曰,禮曹判書許遞,今日政差出。
兵曹口傳政事,副司直尹。
司書前望單子入之,李鎬冕落點。
以司謁口傳下敎曰,內務府旣有七司分掌,則各其司亦不可無印信,令該曹鑄給事,分付。
侍講院啓曰,新除授司書李鎬冕,卽爲牌招,察任,何如?傳曰,允。
吏曹啓曰,東學敎授李石榮,中學敎授宋伯玉,俱以身病,呈狀乞遞,竝改差,何如?傳曰,允。
有政。史批,判書徐瑨淳牌招不進,參判朴周陽進,參議朴齊純牌招不進,承旨缺。吏批啓曰,判書徐瑨淳,參議朴齊純,竝牌招不進,小臣獨政未安,何以爲之?敢稟。傳曰,仍爲之。以沈九澤爲副應敎,趙秉翊爲校理,李載元爲禮曹判書,金大泓·李容琦·金致信爲敦寧都正,洪淳馨爲同義禁,李瑞永爲司成,呂圭亨爲司僕正,趙秉健爲東學敎授,趙衡夏爲中學敎授,李承載爲忠淸道京試官,宋榮大爲慶尙道京試官,李義悳爲全羅道京試官,李容泰爲平安道京試官,李炳疇爲禁府都事,金麟昇爲慶興府使,兼司書單李鎬冕。
以吏曹參議朴齊純牌不進罷職傳旨,傳曰,只推。
兵批,判書以下缺。同知單李斗鉉,副司勇禹恒善。
禮曹啓曰,郊壇四孟朔,遣禮郞看審有無頉,自該曹草記,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上,及四面紅箭門·壇垣·階砌,俱爲無頉。此後看護等節,另加申飭之意,敢啓。傳曰,知道。
兵曹啓曰,入番騎兵點考,今二十七日退行之意,敢啓。傳曰,知道。
禮曹參議金炳秀疏曰,云云。省疏具悉。疏辭,下該曹稟處。
上在景福宮。停常參·經筵。
大殿誕日,大殿,內務府·內閣·政院·玉堂·銓郞·百官單子問安。答曰,知道。大王大妃殿·王大妃殿·中宮殿,內務府·內閣·政院·玉堂·銓郞,百官口傳問安。答曰,知道。世子宮·世子嬪宮,內務府·內閣·政院·玉堂·銓郞·春桂坊·百官口傳問安。答曰,知道。
以司謁口傳下敎曰,時原任大臣·奉朝賀·時原任賓客·時原任閣臣·時原任春桂坊·內務堂上·外衙門堂上·宗親·儀賓·玉堂·主事·宗正卿·二品以上·六曹·兩司長官·承史,當賜饌矣,留待。
兵曹口傳政事,親軍前營哨官單趙鍾成。
弘文館啓曰,新除授校理趙秉翊,卽爲牌招,察任,何如?傳曰,允。
禮曹啓曰,今此大殿誕日,諸道所封賀箋文中,鳳山郡守安鼎玉,固城府使李明憲,中和府使李根澔,龍川府使李鳳鎬,定平府使具然恒,雖非應封官,俱以別軍職封進矣。一體看審捧入之意,敢啓。傳曰,知道。
吏曹啓目粘連,觀此禮曹參議金炳秀上疏,則以爲新除授本曹參判臣趙臣熙,卽內從四寸也。揆以公格,在下當避。伏乞聖慈,特遞臣所帶職名,以存公格,亦爲白臥乎所,相避之法,在下當遞,禮曹參議金炳秀改差,何如?啓依允。
上在景福宮。停常參·經筵。
自開東至申時,灑雨下雨,測雨器水深四分。
政院啓曰,兼禮曹判書李載元,除拜後過三日不爲出肅,依定式推考警責,仍卽牌招,察任,何如?傳曰,允。
傳曰,藥院都提調有闕之代,前望單子入之。內醫都提調前望單子入之,判府事金弘集落點。
親軍別營啓曰,本營騎士將趙羲容,身病猝重,勢難察任,改差,何如?傳曰,允。
電報摠局啓曰,公州分局委員韓應一,身病猝重,勢難察任,改差,何如?傳曰,典牲主簿李時庠相換。
領議政沈舜澤箚曰,缺云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遺史官傳諭。
上在景福宮。停常參·經筵。
政院啓曰,左副承旨洪承穆,今日不爲仕進,卽爲牌招,何如?傳曰,允。
傳曰,政官牌招開政。
兵曹口傳政事,親軍右營把摠單李啓馨。
傳曰,右副承旨許遞,前望單子入之。
政院啓曰,臣與右副承旨李愚冕,伴直矣,纔已許遞出去,伴直無人。左副承旨洪承穆,傳旨未下,右承旨閔正植,所當牌招,而拘於廳規,不得請牌,何以爲之?敢稟。傳曰,牌招。
又啓曰,行吏曹判書徐瑨淳,參判朴周陽,參議朴齊純牌招不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
承旨前望單子入之,李源中落點。
傳曰,禮曹判書李載元,刑曹判書李載完,除拜多日,不爲出肅,是何道理?令政院申飭,卽爲肅命。
以左副承旨洪承穆,右承旨閔正植牌不進罷職傳旨,傳曰,只推。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
親軍前營啓曰,本營軍司馬李承載,身病猝重,勢難察任,改差,何如?傳曰,允。
上在景福宮。停常參·經筵。
政院啓曰,左副承旨李源中,今日不爲仕進,卽爲牌招,何如?傳曰,允。
又啓曰,罪人到配啓本,例當禁府·刑曹,各爲修啓,而卽伏見黃海道罪人到配啓本啓下者,則莊陵參奉金鳳善,因義禁府關到配者,不爲區別登聞,混同修啓,啓聞事體,何等審愼,而如是疎忽,極爲未安。原啓本還下送,使之改修正上送。臣之矇然入啓,不勝惶悚。該道臣,不可無警,推考,何如?傳曰,從重推考,爾亦推考。
傳曰,呈告知經筵·同義禁·藝文提學竝許遞,今日政差出。
傳曰,在外臺諫許遞,今日政差出。
傳曰,同敦寧·敦寧都正竝許遞,今日政差出。
禮曹,來八月初二日行景慕宮秋享大祭,香祝親傳,取稟。還入奉敎,攝行改書下。
永禧殿啓曰,來八月朔焚香時,殿司一員,當爲受香,而參奉林正洙入直,令朴履陽身病沈篤,令宋鍾五方在合三,尙未出代,而明日受香,俱不得進參。令該曹,以在京無故人口傳變通差出,以爲受香之地,何如?傳曰,允。
吏曹啓曰,新除授機張縣監李起邦,親病沈重,萬無赴任之望云,改差,何如?傳曰,延日縣監南順元相換。
吏曹口傳政事,永禧殿令宋鍾五,宗廟令趙賢植,已上相換事承傳。
有政。吏批,判書徐瑨淳進,參判未差,參議朴齊純牌招不進,承旨缺。以李義悳·尹起元爲掌令,卞應洙爲持平,閔泳國爲獻納,愼奎晠爲副修撰,金致信爲同敦寧,李範祖爲工曹參議,黃耆淵爲兵曹參知,金昇圭爲敦寧都正,洪承五爲禮曹參議,趙秉世爲知經筵,趙康夏爲弘文提學,金昌熙爲藝文提學,趙臣熙爲同義禁,徐相轍爲禁府都事,兵曹參議單黃耆淵,參知單鄭顯英,電報局委員韓應一,典牲主簿李時庠,已上相換,遂安郡守李東弼,瑞山郡守徐玉淳,已上相換,永懷園令徐九淳,監察張鉉根,已上相換事承傳,前都正金致信,今加嘉善,朝官年九十,依定式加資,前守奉官魚用龜,前學官金安根,副司果劉相烈,已上今加通政,朝官年八十,依法典加資。
傳曰,吏曹參判有闕之代,前望單子入之。吏曹參判前望單子入之,李根命落點。
兵曹口傳政事,親軍前營軍司馬單李容泰,別營騎士將單李章權。
以吏曹參議朴齊純牌不進罷職傳旨,傳曰,只推。
兵批,判書以下缺。僉知三單,李敎英·李敎錫·徐相殷,副司果安鳳一·金啓範。
兵曹口傳政事,親軍別營騎士將單李章權。
禮曹啓曰,今此大殿誕日諸道方物中,忠淸監司閔泳商,慶尙監司李鎬俊,全羅監司李憲稙所封油席,俱爲薄劣,不合進獻,所當還下送,使之改備,而着油乾淨,旣非猝乍間事,故雖不得不捧入,莫重方物,不能審愼,極爲未安。該道臣,竝從重推考,何如?傳曰,允。
吏曹參判朴周陽疏曰,云云。答曰,省疏具悉。所請依施。
上在景福宮。停常參·經筵。
藥房副提調趙同熙啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,禮承承旨馳詣宗廟·景慕宮,奉審摘奸以來。
以司謁口傳下令曰,時原任閣臣·承史·玉堂·內衙門堂郞,當賜饌矣,明日待令。
以司謁口傳下令曰,賓客·春桂坊,明日來會于本院。
傳曰,協辦內務府事趙臣熙,特派全權大臣,前往英·德·俄·美·法五國,輪流駐箚,妥辦使事。
傳曰,有實故玉堂許遞,前望單子入之。玉堂前望單子入之,副修撰李義悳落點。
傳曰,已有飭敎之下,尙不肅命,是何道理乎?禮曹判書李載元,刑曹判書李載完,卽爲牌招,申飭肅命,如有違牌,勿爲呼望。
以司謁口傳下敎曰,刑·漢兩司罪人懲治時,部內定刑吏捉來,雖有規式,不可濫定,而況踰境執頉者乎?若不別般措飭,無辜之民,何可支保乎?邦孚厥民,民視其國,乃古今本固之意也。郞廳擅自詞訟,聽聞如是狼藉,堂上因爲掩置,是豈道理乎?令政院發牌,刑·漢兩司郞廳,聽傳敎後,更或有如前習,堂上難免重勘,郞廳各別嚴處事,分付。
以江原監司鄭泰好狀啓,洪川縣武斷罪人金三鉉,病勢一直委劇,尙未捉囚,其在擧行,不勝惶悚,事知奴子一漢,爲先捉囚,嚴刑勘配事,傳曰,初不行査,何以遮實,而今遽專罪,其一奴子乎?前後狀聞,不啻矛盾,有欠事體,卿則施以重推之典,金三鉉事,築底另覈後,更爲登聞。
以忠淸監司閔泳商狀啓,進上生松茸,尙未浮土,限內不得封進,惶恐待罪事,傳曰,勿待罪事,回諭。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
弘文館啓曰,新除授副修撰愼奎晠,卽爲牌招,察任,何如?傳曰,允。
傳曰,發遣吏郞,諸執事淸齋與否,摘奸以來。
議政府啓曰,前正言金萬濟,前持平金源濟等上疏批旨疏辭,令廟當稟處事,命下矣。取見其疏本,則新羅味鄒王建殿置官,賜額禮享,一依前代王典例,而若其財費,自其姓孫,措辦經紀。且有皇南廟,略加宏敞,以味鄒王主壁,以敬順王配享事也。平壤之崇靈,麻田之崇義,慶州之崇德,金海之崇善,蓋倣三恪古制而行之者也。今此疏請,事實未遑,崇報德功,不宜異同,宣額之節,享祀之式,令儀曹,稟旨擧行,參奉一窠,自銓曹,後孫中另擇地閥差擬,仕滿陞六,依他殿官例施行,殿宇修葺費用,磨鍊,竝照已例爲之事,分付該道臣,何如?傳曰,允。
又啓曰,卽見按撫使南廷順所報,則以爲本營砲軍二百名,散在外村,只以二十名,輪回入番,虛疎莫甚。營府吏奴中,合一百名抄出作隊,分給軍器與藥丸,使之試放,而營府砲軍,絖一年計劃,各取優等一人,依例啓聞,作隊一百名,四孟朔試放計劃,以優等各一人,自今秋都試爲始,原火砲入格外,付之榜末爲辭矣。邊徼重地,作隊鍊藝,期會調發,果合陰雨之備,竝與試放計劃,優等付榜,而特爲許施,何如?傳曰,允。
宗廟署啓曰,今日朔祭時,廟司當爲備員,而令宋鍾五身病沈重,不得進參,令該曹,口傳他司相換,以爲及時擧行,何如?傳曰,允。
吏曹口傳政事,宗廟令宋鍾五,濟用主簿金寓根,已上相換事承傳。
典圜局啓曰,委員鄭元永,以其身病,呈狀乞遞,改差,何如?傳曰,允。陞六。
承文院啓曰,卽見盛京禮部咨文出來者,則本年夏季統巡着派前往事也。咨文按例撰出,付撥下送灣府,傳給鳳城將處,以爲轉致盛京之地,何如?傳曰,允。
親軍別營啓曰,本營騎士將李章權,以前任慶興府使,尙在任所矣。領軍之職,久曠可悶,改差,何如?傳曰,允。
親軍別營啓曰,謹依下敎,本營上火藥庫舍,移屬海防營矣。所儲火藥,移峙于下火藥庫,該守直軍中二名,添入於下火藥庫,其餘將卒,竝解送之意,敢啓。傳曰,知道。
禮曹參判沈相學疏曰,云云。答曰,省疏具悉。所請依施。
副修撰愼奎晠疏曰,云云。省疏具悉。旣已經勘,何必爲引?爾其勿辭察職。尾附事,當留念矣。日記廳堂上金炳季,郞廳朴永斗李命九
上在景福宮。停常參·經筵。
傳曰,左承旨·同副承旨許遞,前望單子入之。承旨前望單子入之,李源珪·兪致益落點。
政院啓曰,新除授左承旨李源珪,同副承旨兪致益,竝卽牌招,何如?傳曰,允。
又啓曰,假注書李日彦,有身病,勢難察任,今姑改差,何如?傳曰,允。
傳曰,輕囚放釋。
傳曰,禮房承旨,馳詣景慕宮,奉審摘奸以來。
奎章閣啓曰,景慕宮·望廟樓,今朔奉審,無頉之意,敢啓。傳曰,知道。
弘文館啓曰,新除授副修撰李義悳,卽爲牌招,察任,何如?傳曰,允。
兵曹口傳政事,別營騎士將單趙羲容,副司果李重德。
政院啓曰,臣源中,敬奉聖敎,馳往義禁府,取考囚徒案,則無時囚。故仍往典獄署,取閱囚徒案,則應坐罪人二名,緣坐罪人八名,公錢不納罪人二名,伊川黃腸犯斫罪査覈間嚴囚罪人一名,因傳敎嚴刑遠配罪人一名,公穀犯逋罪人一名,不可以輕囚論,故竝仍囚,其餘各司直囚罪人朴春實等四名,系是輕囚,故竝依傳敎放送之意,敢啓。傳曰,知道。
李日彦改差,代以邊東翼爲假注書。
傳曰,今初五日日次儒生殿講,以製代講,通方外爲之,試紙用大好紙,景武臺親臨磨鍊。
禮曹啓曰,今八月初五日親臨景武臺日次儒生殿講,以製代講試取時,王世子侍座之節,何以爲之乎?敢稟。傳曰,依例磨鍊。
吏曹啓曰,今此景慕宮秋享大祭時,大祝李重德,時無職名,令該曹口傳付軍職,何如?傳曰,允。
行上護軍李寅命疏曰,云云。答曰,省疏具悉。所請依施。
上在景福宮。停常參·經筵。
政院啓曰,同副承旨兪致益,今日不爲仕進,卽爲牌招,何如?傳曰,允。
傳曰,當詣明陵·弘陵,展謁親祭矣,該房知悉,日子來月旬間擇入。
傳曰,宗廟·景慕宮秋展謁,初八日爲之。
傳曰,原任待敎金用圭,馳詣仁陵,奉審摘奸,仍留監祭,仍詣獻陵,一體奉審以來。
傳曰,禮房承旨,馳詣文廟,奉審摘奸以來。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
傳曰,左承旨入侍。
政院啓曰,卽者兵曹郞廳來言,明日親傳香時,別侍衛不可不備,而判書閔應植,有身病,不得擧行云,何以爲之?敢稟。傳曰,次堂擧行。
兵曹,明陵·弘陵幸行時軍令,九月初十日出宮,黔巖碑閣所晝停所,自闕門二十六里,明陵展謁,自晝停所十里,以上三十六里,親祭弘陵展謁親祭還詣黔巖碑閣所晝停,當日還宮。
禮曹啓曰,傳曰,當詣明陵·弘陵,展謁親祭矣,該房知悉,日子來月旬間擇入事,命下矣。令日官金東萬推擇,則來九月初十日·十一日俱吉云,以何日定行乎?敢稟。傳曰,以初十日定行。
禮曹啓曰,來九月初十日,明陵·弘陵展謁親祭出宮時,王世子闕門外祗送,還宮時城門外祗迎及隨駕等節,何以爲之乎?敢稟。傳曰,祗送與隨駕之節置之,祗迎闕門外磨鍊。
內醫院啓曰,燕貿唐藥材,別單書入之意,敢啓。傳曰,知道。
承文院啓曰,卽見盛京禮部咨文,本年秋季統巡着派前往事也。回咨桉例撰出,以爲入送,何如?傳曰,允。
丁亥八月初二日□時,上詣隆武堂,左承旨入侍時,上具軍服,乘座馬,詣景武臺隆武堂陞座,以司謁命承史入侍,都承旨趙同熙,假注書缺,兼春秋缺以次進伏訖。同熙奏曰,軍令入侍時,例以承傳宣傳官,陞殿擧行矣,今亦依此擧行乎?上可之。宣傳官引兵曹判書閔應植進前,應植跪請軍令,仍以軍令,跪授宣傳官,宣傳官跪授同熙,同熙讀奏訖,跪授挾侍,挾侍跪進,上命踏啓字以下,挾侍跪授,同熙跪受,書判付讀奏訖,跪授宣傳官,宣傳官跪授應植,上命兵曹判書先退,又命退,承史以次退出。
上在景福宮。停常參·經筵。
親傳香祝,入幕次後,藥房·內閣·政院·玉堂·銓郞口傳問安。答曰,知道。祗迎還內後,藥房·內閣·政院·玉堂·銓郞口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,兼禮曹判書李載元,刑曹判書李載完飭敎之下,謂以情踪惶蹙,奉牌城外,無意承膺,事體所在,誠極未安。兼禮曹判書李載元,所當請推,係是輔國,何以爲之,而刑曹判書李載完,推考,何如?傳曰,向旣昭晰無餘,間又提飭屢煩,而一向違抗,尙不肅命,是何道理?情勢自情勢,事體亦不可不念。禮曹判書李載元,刑曹判書李載完,竝施畿沿投畀之典。
傳曰,禮房承旨,馳詣社稷,奉審摘奸以來。
傳曰,當該承旨推考。
傳曰,仁陵香祝,當親傳矣,該房知悉。
傳曰,公事誤下之中官高廷翼,拿處。
傳曰,同副承旨許遞,前望單子入之。
傳曰,公事不審之中官金應鉉,從重推考。
承旨前望單子入之,李根澔添書落點。
以司謁口傳下敎曰,繖扇趁不待令之當該忠贊衛·司鑰·飯監,竝令攸司,從重科沼。
弘文館啓曰,副修撰李義悳,疏批已下,卽爲牌招,察任,何如?傳曰,允。
統理文涉通商事務衙門啓曰,主事片永基,有身病,改差,何如?傳曰,仁川港書記官崔名煥相換。
兵曹啓曰,今八月初八日,大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,左營兵丁二哨,別營步軍二哨,騎士二番,左營使率領,爲先廂,後營兵丁一哨,別營步軍二哨,騎士二番,後營使率領,爲後廂,禁軍二番隨駕,海防使率領該營兵丁二哨,別步軍一哨,騎士一番,留陣,餘軍留營置之。
兵曹啓曰,今八月初八日,大駕詣宗廟展謁,仍詣景慕宮殿謁時,王世子隨駕時陪衛,依前例磨鍊,而禁軍及先後牌軍兵,連以隨駕禁軍及先後廂軍兵仍用矣,今番則何以爲之乎?敢稟。傳曰,陪衛依前例磨鍊,而禁軍及先後牌軍兵,以先後廂軍兵仍用〈矣〉。
兵曹啓曰,幸行回鑾後,隨駕軍兵犒饋,在前每以乾物分給矣,今亦依此擧行,何如?傳曰,允。
兵曹啓曰,在前幸行時,先廂步軍一哨除出,晝停所作門矣,今亦依此擧行,何如?傳曰,允。
兵曹啓曰,在前幸行時,當日回鑾時侍衛,例以全數磨鍊,而今春幸行時,兵曹堂上一員,郞廳二員,五衛將六員隨駕矣。今番則何以爲之乎?敢稟。傳曰,依今春時例爲之。
兵曹啓曰,在前幸行時,十里外斥堠·伏兵·傳語軍,以畿邑所屬束伍步軍擧行矣,今亦依此擧行,何如?傳曰,允。
兵曹啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時,挾輦軍一百十名,餘軍六十名磨鍊矣。今番則何以爲之乎?敢稟。傳曰,依今春時例磨鍊。
兵曹啓曰,迎秋門外留陣,今春幸行時,後營兵房,率別營步軍一哨,代領留陣矣。今番則何營使率,何營軍兵留陣乎?敢稟。傳曰,依今春時例爲之。
司僕寺啓曰,今此明陵·弘陵展謁親祭時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如。傳曰,允。
又啓曰,今此明陵·弘陵展謁親祭時,各差備補把驛馬,嶺南·湖南·湖西·關西·海西·關東,限一百八十匹,分排知委各驛,以爲入用之地,何如?傳曰,允。
義禁府啓曰,禮曹判書李載元,刑曹判書李載完,竝施畿沿投畀之典事,承傳啓下矣。李載元,京畿安山郡,李載完,富平府,竝投畀,而以承傳內辭意,具罪目,依例發遺府都事,押送于各其配所,何如?傳曰,允。
又啓曰,今初五日日次儒生殿講,以製代講,通方外爲之時,本都事皆爲赴擧,只有武都事一員,當直入直,而本府入直公事·回公都事及秋成門禁亂都事,無以推移,假都事三員,令該曹口傳差出,以爲擧行,何如?傳曰,允。
副修撰李義悳疏曰,伏以臣姿本舂駮,年又藐蒙,萬不襯似於淸朝耳目之官,而通籍甫七年,昵近經幄,歷敭臺閣,罔非我殿下淘鑄拂拭之至恩洪渥也。報蔑涓埃,懼積淵氷,未嘗食息暫忘,迺於向來親鞫時,臣見帶掌令,趨參臺端,至其囚招拿覈之請,不容少忽,而終歸遲緩,致損臺體,蘖由自作,罪合重勘,而聖度包荒,罰止譴何,臣誠惴惴焉蹙蹙焉,無所容措,嶺海嚴命,宜有以處臣矣。匪意轉環之量,遽賜蕩敍,荐紆臺銜,旋幸鞶遞,而曾未幾日,湖南京試銓地,擧擬玉署前望,恩點繼降,臣尤惝怳震駴,鑽地而不可得,怵畏是先,趨走惟恭,然第念臣直一有罪未勘者也。恬若無故,揚揚冒膺,臣身顚錯,且置勿言,嗤點之來,譏訕之至,其將何說可解也哉?玆敢罄暴哀私,冒瀆崇嚴。伏乞聖慈,俯垂鑑諒,鐫改館銜,反汗試命,劃施當律,以爲不職者戒焉。臣於自劾之章,何遑贅他,而竊伏念治法政謨,皆從學問中出來,而學問之本,惟是一勤字而已。傅說之訓殷宗,終始典學也,元聖之贊周文,日昃不遑也。於休我殿下,挺上聖之姿,撫中興之運,發揮群經,摠攬萬機,聖念勤勤孜孜,不待加勉,而聖益聖新又新之工,亶在乎罔逸毋怠也。伏況貳極正位,重离繼明,貽謨燕翼,自有祖宗之成法,則薰陶啓迪,亦由殿下以身先之也。顧今天宇嶢崢,郊墟之涼意漸緊,宮廉靜䆳,漏壺之宵刻稍長,晝三之接,夜分之對,無少間斷,此其時也。伏願日開講筵書筵,罔或聖躬之倦勤,益勉睿學之將就,則萬億無疆,實基於此。伏惟聖明,懋哉懋哉。臣無任云云。省疏具悉。往事何必爲引?爾其勿辭察職。尾附事,當留念矣。
丁亥八月初三日辰時,上詣勤政殿月臺,仁陵忌辰,社稷香祝,親傳入侍時,都承旨趙同熙,左承旨李源珪,右承旨閔正植,左副承旨李源中,右副承旨洪承穆,假注書缺別兼春秋金永迪·趙衡夏,檢校直提學閔泳煥,直提學趙東冕,檢校直閣朴鳳彬·金文鉉·鄭夏源·金世基·尹,直閣兪鎭弼,檢校待敎鄭寅昇·李完用·李埈鎔,校理鄭佑默,修撰愼奎晠,以次侍立。時至,通禮跪啓請外辦,上具翼善冠·衮龍袍,乘輿出思政門,藥房副提調趙同熙進前奏曰,侵早勞動,聖體,若何?上曰,一樣矣。仍詣勤政殿北月臺,通禮跪啓請降輿,上降輿,通禮前導,就褥位南向立,引儀引仁陵獻官李裕承,進詣褥位之左。通禮跪啓請跪,上跪,香室官員,奉香祝跪授承旨,承旨東向跪進,上受香祝,以授裕承,裕承西向跪授興,引儀引社稷獻官金益容,進詣褥位之左。通禮跪啓請跪,上跪,香室官員,奉香祝,授承旨,承旨東向跪進,上受香祝,以授益容,益容跪授興。通禮跪啓請鞠躬,上鞠躬,香祝過後,通禮跪啓請平身,上平身,入幕次,少頃,通禮跪啓請出次,上出次,通禮跪啓請乘輿,上乘輿,入思政門,承旨請出標信解嚴,還內,諸臣以次退出。
上在景福宮。停常參·經筵。
政院啓曰,新除授同副承旨李根澔,卽爲牌招,何如?傳曰,允。
又啓曰,假注書金鎭衡,有身病,勢難察任,今姑改差,何如?傳曰,允。
又啓曰,卽者刑曹郞廳來言,繖扇趁不待令之當該忠儀·司鑰·飯監,當爲從重科治,而判書未差,次堂例不得擧行云,何以爲之?敢稟。傳曰,次堂擧行。
傳曰,政官牌招開政。
傳曰,奉審閣臣入侍。
傳曰,同春秋許遞,今日政差出。
傳曰,判義禁外,金吾堂上竝許遞,今日政差出。
傳曰,有實故玉堂許遞,今日政差出。
傳曰,呈告知經筵許遞,今日政差出。
傳曰,忠淸道京試官李承載,慶尙道京試官宋榮大相換。
傳曰,協辨內務府事趙秉式,外務督辦差下。
傳曰,吏曹判書有闕之代,前望單子入之。
傳曰,有國設科取士之法意,顧何如其重,而挽近弊漸成痼,爲擧子者,徒事奔競,爲有司者,多不公平,至於榜出之後,物議喧籍,可勝駭歎今此大比隔近,外道人心之係屬,尤所當念,其各惕厲,毋敢如前淆濫,而又或弁髦申諭,毫髮容私者,階前萬里,莫謂不聞,隨現告斷律,矢不寬貸,各道京試官,行將次第下去,自廟堂將此意,面面曉飭。
政院啓曰,協辦內務府事趙秉式,外務督辨差下事,命下矣。今日政下批,何如?傳曰,允。
傳曰,明日出宮門路,以廣臨門爲之。
政院啓曰,卽者兵曹郞廳來言,明日殿坐時別侍衛不可不備,而判書閔應植,賓客進參,不得擧行云,何以爲之?敢稟。傳曰,次堂擧行。
金鎭衡改差,代以崔翼瑞爲假注書。
兵曹啓曰,明日日次儒生殿講,以製代講,試取時,本曹堂上侍衛,當爲備員,而參議黃耆淵,有身病,不得進參,令政院稟旨變通,仍令該曹,以在京無故人,口傳差出,以爲進參,何如?傳曰,允。
吏曹啓曰,延安府使洪冕周,身病猝重,呈狀乞遞,罷黜,何如?傳曰,平壤庶尹閔泳肅相換。
吏曹啓曰,掌樂院正李耕稙,成均館典籍李寅瓘,典設司主簿李祖玄,東學敎授趙秉健,西學敎授閔泳敦,俱以身病,呈狀乞遞,竝改差,何如?傳曰,允。
有政。吏批,行判書徐瑨淳陳疏,參判李根命進,參議朴齊純牌招不進,承旨缺。吏批啓曰,行判書徐瑨淳陳疏,參議朴齊純牌招不進,小臣獨政未安,何以爲之?敢稟。傳曰,仍爲之。以南廷綺爲掌令,林永相爲校理,呂圭亨爲修撰,李永爲同經筵,鄭洛鎔爲知義禁,李僖魯·趙昌夏爲同春秋,韓圭卨·李載純爲同義禁,李東郁爲典籍,李夏榮爲典圜局委員,金容元爲掌樂正,李完用爲司僕正,閔泳國爲東學敎授,尹皥爕爲西學敎授,鄭元永爲典設主簿,李廷溥爲禁府都事,吳殷泳爲中和府使,駐箚英國·德國·俄國·美國·法國全權大臣單趙臣熙,交涉衙門主事片永基,仁川港書記官崔名煥,已上相換事承傳,督辦交涉通商事務單趙秉式,仁川港書記官邊錫運,仍其職陞六事承傳,東學訓導單車斗鎭,宗正卿單李載純,兼執義單李容泰,兼掌令單李義悳,兼持平單李承載·宋榮大,機張縣監李起邦,延日縣監南順元,已上相換,忠淸道京試官李承載,慶尙道京試官宋榮大,已上相換事承傳,故學生趙秉鐸,贈吏參例兼,刑曹參判趙昌夏考,故及第李達緖,贈兵參訓都例兼,故兵虞候李儒甲,贈左承旨,故宣傳官李吉運,贈訓鍊正,已上守全羅兵使李敏中三代,故學生趙秉奭,贈吏參例兼,故別檢趙致淳,贈吏議,已上禮曹參判趙臣熙兩代。
以吏曹參議朴齊純牌不進罷職傳旨,傳曰,只推。
兵批,判書閔應植以下缺。同知加設二單李相兟·姜永仁,僉知三單李峻器·李敎稷·申。
禮曹啓曰,卽接宗廟署所報,則明日日次儒生殿講,以製代講,試取時,本署官員,俱爲觀光云矣。依定式本曹佐郞白時洽,假官差送,以爲代直後,赴試之地,何如?傳曰,允。
又啓曰,卽接社稷署所報,則明日日次儒生殿講,以製代講,試取時,本署官員,俱爲觀光云矣。依定式本曹正郞李臣燁,假官差送,以爲代直後,赴試之地,何如?傳曰,允。
又啓曰,卽接永禧殿官員所報,則明日日次儒生殿講,以製代講,試取時,本殿官員,俱爲觀光云矣。依定式假官一員,令吏曹,以成均館官員,口傳啓下,以爲代直後,赴試之地,何如?傳曰,允。
又啓曰,卽接景慕宮官員所報,則明日日次儒生殿講,以製代講,試取時,本宮官員,俱爲觀光云矣。依定式假官一員,令吏曹,以成均館官員,口傳啓下,以爲代直後,赴試之地,何如?傳曰,允。
親軍右營啓曰,本營中哨,處在一隅,事務多端,難付生手,哨官申昌熙,後哨哨官白樂善,相換,何如?傳曰,允。
親軍海防營啓曰,軍司馬姜友馨,以其身病,勢難察任,改差,何如?傳曰,允。
判府事金炳始箚曰,伏以臣於病淹之中,伏蒙明日試射時讀券官恩點,臣竊以考試之役,當籍精諒,而臣久纏隆痾,澌摧到劇,間或力疾彈束,譬如土木冠裳,近又眩証添發,旋轉僵仆,頓沒覺悟,腕顫力疲,無以勝長尺之毫,眼障視眊,亦難辨方寸之字,見狀如此,末由冒膺,玆敢忙陳短箚。伏乞聖明,特垂鑑諒,亟賜變通,以幸公私焉。答曰,省箚具悉卿懇。愼節奉慮,所辭讀券官之任,玆以勉副,卿其安心調理。仍傳曰,此批答,遣史官傳喩。
督辦交涉通商事務徐相雨上疏。大槪,申控疾病之實,冀蒙鐫遞之恩事。答曰,省疏具悉。所請依施。
行吏曹判書徐瑨淳上疏。大槪,天官重任,病實難强,敢陳衷懇,冀蒙恩諒事。答曰,省疏具悉。所請依施。
校理趙秉翊疏曰,頃者特蒙栢府除旨,際伏聞親鞫而命,義至明殊,黽勉出膺,隨泉參坐,則糾適彈覈,宜其盡職。奈此未免瘝厥,諸僚聯劾,至蒙同備,大僚筵奏,罰止譴削,臣於是,慼伏誦愆,大何是俟。向日收敍之命,忽於夢想之外,今又玉署恩點,有隕自天,臣情至此,益無所自容矣。伏乞亟遞新授之職,仍治未勘之律焉。臣不敢以見職自居,則不宜贅他,而第伏惟致治之要,必資學問,日就月將,殷周所以致治之本也。惟我殿下,憂勤四海,默運萬機,頻接臣隣,往往緝史,古今治辭,民情得失,討論顧問,勤邁三晝,戒存十寒,則保邦安民之策,亶不外是。伏願懋哉懋哉。臣無任云云。省疏具悉。往事何必爲引?爾其勿辭察職。尾附事,當留念矣。
丁亥八月初四日,上御乾淸宮。奉審閣臣入侍時,左副承旨洪承穆,假注書邊東翼,記事官朴宗玕,記注官林奭禧,原任待敎金用圭,以次進伏訖。上曰,史官分左右。上曰,閣臣進前。用圭進前奏曰,臣承命馳詣仁陵,陵上奉審則安寧,碑閣·丁字閣奉審則安寧,祭物·祭器·祭井·看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則安寧,還詣仁陵,仍留監祭,將事安寧之意,敢達矣。上曰,閣臣先退。又命退,承史以次退出。
上在景福宮。停常參·經筵。
藥房副提調趙同熙啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢未問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿,口傳問安。答曰,知道。
政院啓曰,卽者禮曹郞廳來言,明日宗廟·永寧殿·永禧殿秋奉審時,本曹判書,當爲進參,而判書未差,次堂例不得擧行云,何以爲之?敢稟。傳曰,次堂擧行。
又啓曰,宗廟署官員來言,明日秋奉審時,提調一員,當爲進參,而都提調金弘集,提調趙康夏,俱有身病,不得進參云,提調卽爲牌招,何如?傳曰,允。
又啓曰,宗廟提調趙康夏牌不進推考傳旨,今方捧入,而秋奉審當爲進參,如是違牌,事甚未安。更爲牌招,何如?傳曰,許遞,令該曹口傳差出。
弘文館啓曰,校理趙秉翊,疏批已下,卽爲牌招,察任,何如?傳曰,允。
弘文館啓曰,新除授校理林永相,卽爲牌招,察任,何如?傳曰,允。
吏曹口傳政事,以鄭履源爲兵曹參議。
吏曹,兵曹參議單鄭顯英,參知單鄭履源。
吏曹口傳政事,以趙秉世爲宗廟提調。
吏曹啓曰,今此文禧廟秋享祭獻官黃耆淵,時無職名,令該曹口傳付軍職,何如?傳曰,允。
親軍別營啓曰,本宮左別將朴善陽,身病猝重,勢難察任,改差,何如?傳曰,允。
丁亥八月初五日,上與王世子,詣景武臺,日次儒生,以製代講,通方外試取,入侍時,都承旨趙同熙,左承旨李源珪,右承旨閔正植,左副承旨李源中,右副承旨洪承穆,同副承旨李根澔,假注書缺兼春秋缺檢校直提學尹用求·閔泳煥,直提學趙東冕,檢校直閣朴鳳彬·鄭夏源·金世基·尹,直閣兪鎭弼,檢校待敎鄭寅昇·李完用,校理鄭佑默,修撰愼奎晠,以次侍立。時至,通禮跪啓請外辦,上具翼善冠·衮龍袍,乘輿出廣臨門,藥房副提調趙同熙進前奏曰,侵早勞動,聖體,若何?上曰,一樣矣。同熙,又向睿前奏曰,勞動已多,睿體,若何?答曰,一樣矣。仍由神武門,至景武臺下輿所,通禮跪啓請降輿,上降輿陞座,同熙奏曰,儒生將使入場,以已下標信,開布城,而今日擧行,竝以已下標信用之乎?上曰,唯。同熙奏入門單子十二萬八千三百七十三人訖。仍奏曰,侍衛從陞中,有試官蒙點人,使之下去,一體行禮,何如?上可之。讀券官沈履澤·金永壽·鄭範朝·洪淳馨·朴鳳彬·李重七,對讀官金喆熙·趙鼎九·呂圭亨·李源憙及儒生,行四拜禮訖,以次就位,上命試官進前,書賦題歡喜均同八域人,限申時,履澤等以次跪書,仍讀訖,源憙奉出懸題,上命試官權退,上入小次。命書傳敎曰,賓客·別雲劍·寶劍·兵曹堂上·堂上閣臣·春坊堂上·對讀官·入侍承旨,竝讀券官加差下,堂下閣臣·春坊·入直玉堂,竝對讀官加差下,使之分考。又命書傳敎曰,侍衛·陪衛,與排立軍兵,令各其營乾犒饋。又命書傳敎曰,還宮當自內爲之矣,該房知悉。少頃,上自內還宮。
丁亥八月初五日初更,上御乾淸宮。科次入侍時,都承旨趙同熙,左承旨李源珪,右承旨閔正植,左副承旨李源中,右副承旨洪承穆,同副承旨李根澔,假注書缺兼春秋缺檢校直提學尹用求·閔泳煥,直提學趙東冕,檢校直閣朴鳳彬·鄭夏源·金世基·尹,直閣兪鎭弼,檢校待敎鄭寅昇·李完用,校理鄭佑默,修撰愼奎晠,以次進伏訖。上曰,史官分左右。上曰,試官進前,缺上命書傳敎曰,日次儒生,以製代講,賦居首三下一幼學朴魯洙,三下二進士閔憙植,三下三幼學羅元容,竝直赴殿試,之次草三下幼學權珽圭·杜進慶·李基弘,童蒙崔浩然,竝付之進士榜末,之次草三下幼學鄭志幹等十一人,竝直赴會試,之次次上元世潤等十五人,竝給二分,之次次上幼學鄭日朝等十五人,竝給一分,之次次上幼學吳贊鉉等二十五人,竝付之監試初試末,之次次上進士宋圭善等二十七人,各奎章全韻一件賜給。傳曰,入格儒生,明日待令。上命試官先退,又命退,承史以次退出。
上在景福宮。停常參·經筵。
傳曰,禮房承旨,馳詣受香諸處,奉審摘奸以來。
以司謁口傳下敎曰,駐箚美國全權大臣印信二顆,令該曹鑄給,漢城府少尹印信,令該曹鑄給。
傳曰,左承旨·左副承旨許遞,前望單子入之。承旨前望單子入之,洪淳學·金用圭落點。
吏曹判書前望單子入之,李秉文落點。
傳曰,兼司書有闕之代,前望單子入之。
傳曰,入格儒生入侍。
傳曰,前司事李商在,後營文案加差下,使之起復從事。
以京畿監司金明鎭狀啓,投畀罪人李載元,安山郡到配事,傳曰,放。
以京畿監司金明鎭狀啓,投畀罪人李載完,富平府到配事,傳曰,放。
傳曰,前禮曹判書李載元,前刑曹判書李載完,仍任前職,卽爲牌招。
兵曹口傳政事,親軍海防營軍司馬單申炳休。
奎章閣啓曰,景慕宮·望廟樓,今秋大奉審展奉奉審,無頉之意,敢啓。傳曰,知道。
傳曰,發遣吏郞,諸執事淸齋與否,摘奸以來。
禮曹啓曰,來戊子式年文武科鄕·漢城試初試,以來九月初十日,前已推擇啓下,而伊日幸行相値,初試日子,不可不退定,而雜科初試,亦當一體退定。故令日官金東萬,更爲推擇,則文武科鄕·漢城試初試,同月十五日,雜科初試同月二十日爲吉云,以此日退行,而原粘目中改付標以入之意,敢啓。傳曰,知道。鄕試則何有相妨?以原定日爲之。
禮曹啓曰,今此式年諸道大小科初試時,京試官差送處外,令各該道臣試取事,事目啓下矣。在前式科道臣主試時,三南左右道·平安南北道,文東堂初試,令各其道臣,合設試取,今亦依此擧行乎?敢稟。傳曰,依此擧行。
戶曹啓曰,駐箚美國全權大臣一行衣資盤纏,別單書入之意,敢啓。傳曰,知道。
兵曹啓曰,再明日動駕時,本曹堂上侍衛,當爲備員,而參判兪晚源,參議鄭顯英,俱有身病,不得進參,令政院稟旨變通,仍令該曹,以在京無故人,口傳差出,以爲進參〈之地,何如?〉傳曰,允。許遞。
兵曹啓曰,今初八日動駕敎是時,侍衛不可不備,而五衛將金在韶·李敏秀·李鼎模,俱以病難供職,呈狀乞遞,竝改差,與未差之代,依例口傳差出,以爲備員進參之地,何如?傳曰,允。
親軍營啓曰,本營郞廳吳殷泳外任,代前營哨官權鍾濂差下,何如?傳曰,允。
電報總局啓曰,本局立桿在邇,事務浩多,前主事趙漢根還差下,令該曹口傳下批,何如?傳曰,允。
兵曹啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
親軍別營啓曰,本營右別將李敎弼,身病猝重,勢難察任,改差,何如?傳曰,允。
親軍別營啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
義禁府啓曰,今初八日動駕時,大駕各差備都事,王世子各差備都事,當以十六員磨鍊,而本府都事十員內,都事金容觀,有身病,不得進參,一員未差,無以推移,有身病都事,令該曹口傳相換,未差之代,令該曹口傳差出,假都事六員,亦令該曹口傳差出,以爲分排擧行,何如?傳曰,允。
刑曹啓曰,左捕廳移來罪人金信大,身爲首校,偸名詐僞,似此罪犯,不可不懲放,罪人金信大,平安道中和府,遠地定配所,卽爲押送之意,敢啓。傳曰,知道。
司僕正李完用疏曰,云云。省疏具悉。所請依施。
丁亥八月初六日□時,上御乾淸宮。平安道京試官入侍時,同副承旨李根澔,假注書邊東翼,記注官張益厚,別兼春秋李貞稙,京試官李容泰,以次進伏訖。上曰,史官分左右。上曰,京試官進前。容泰進伏,缺。上曰,京試官先退。又命退,承史·諸臣以次退出。
丁亥八月初六日□時,上御乾淸宮。入格儒生入侍時,同副承旨李根澔,假注書邊東翼,記注官張益厚,別兼春秋李貞稙,以次進伏。儒生等以次序立階下訖。上曰,史官分左右。根澔曰,入格儒生中,多有身病,未盡待令矣。仍奏曰,入格儒生,以次進前乎?上曰,唯。儒生等以次各奏職姓名訖。根澔曰,入格儒生,使之頒賞行禮乎?上可之。仍命史官就座。又命退,承史以次退出。
上在景福宮。停常參·經筵。
政院啓曰,同副承旨金用圭,今日不爲仕進,卽爲牌招,何如?傳曰,允。
又啓曰,因兵曹啓目,靑山島僉使所佩兵符分上件,竝以收聚,上送,政院,使之燒火事,允下矣。收聚上送,以爲燒火之地事,全羅監司處,下諭,何如?傳曰,允。
又啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
又啓曰,來十一日朝參日次矣,敢稟。傳曰,停。
又啓曰,左承旨洪淳學,時在京畿砥平地,斯速乘馹上來事,下諭,何如?傳曰,許遞,前望單子入之。
傳曰,禮房承旨,與右副承旨,分詣受香諸處,奉審摘奸以來。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳曰,再明日眞殿茶禮時,東宮當自內行禮矣,該房知悉,春桂坊及相禮,使之待令。
傳曰,全羅道京試官。慶尙道京試官留待。
以司謁口傳下敎曰,南壇淸道,以兵房代行。
傳曰,全羅道京試官·慶尙道京試官入侍。
政院啓曰,卽者兵曹郞廳來言,明日動駕時,別侍衛不可不備,而判書閔應植,賓客進參,不得擧行云,何以爲之?敢稟。傳曰,次堂擧行。
又啓曰,吏曹判書李秉文,參判李根命,參議朴齊純牌不進,推考傳旨及罷職傳旨,今方捧入,而開政命下之後,如此違牌,事甚未安。判書·參判,竝更牌招,何如?傳曰,參議只推,待明朝一體牌招。
傳曰,政官牌招開政。
吏曹,兼禮曹判書李載元,刑曹判書李載完,仍任前職事承傳。
兵曹口傳政事,別營別將單李熙斌·李樂熙。
傳曰,知義禁許遞,今日政差出。
傳曰,在外同義禁許遞,前望單子入之。同義禁前望單子入之,鄭周永落點。
傳曰,傳命不審之中官李有泰,從重推考。
傳曰,赴美全權大臣參贊官入侍。
兼司書前望單子入之,金世基落點。
承旨前望單子入之,宋秉瑞落點。
傳曰,明日出宮門路,以思政門爲之。
吏曹口傳政事,以洪南周爲兵曹參判,洪在正爲參議,兪鎭沃爲司僕正,吳尙鉉爲左通禮。
吏曹口傳政事,禁府都事金容觀,監察金昌學,已上相換,禁府都事閔泳升,監役宋圭晉,已上相換事承傳。
兵曹口傳政事,以南允元·閔丙文·李忠呂·朴明煥爲五衛將。
奎章閣啓曰,守宮檢校直閣李淳翼,待開門牌招,何如?傳曰,允。
內務府啓曰,駐箚美國全權大臣,行將離發矣。典圜局委員李夏榮,後營文案李商在,書記官差下,電報局主事李采淵,繙譯官差下,何如?傳曰,允。
吏曹啓曰,左通禮趙性鶴,有身病,改差,其代,口傳備擬以入之意,敢啓。傳曰,知道。
吏曹啓曰,司僕正未差,明日動駕時,無以備員,其代,口傳備擬以入之意,敢啓。傳曰,知道。
統理交涉通商事務衙門啓曰,義州監稅官洪悳祖,監理〈署〉書記官差下,使之例兼擧行,何如?傳曰,允。
吏曹啓曰,駐箚美國全權大臣一行依資盤纏,別單書入之意,敢啓。傳曰,知道。
兵曹啓曰,明日動駕時,本曹堂上侍衛,不可不備,而新除授參議洪在正,有身病,不得進參,令政院稟旨變通,仍令該曹,以在京無故人口傳差出,以爲進參,何如?傳曰,允。許遞。
吏曹口傳政事,以金昇圭爲兵曹參議。
侍講院啓曰,新除授兼司書金世基,所當牌招,而時値夜深,待明朝牌招,何如?傳曰,允。
親軍別營啓曰,本營軍司馬金永迪,身病甚重,勢難察任,改差,何如?傳曰,允。
親軍前營啓曰,本營軍司馬李容泰,身病甚重,勢難察任,改差,何如?傳曰,允。
義禁府啓曰,因京畿監司金明鎭狀啓,投畀罪人李載元,安山郡到配,投畀罪人李載完,富平府到配事,放字書下矣。李載元·李載完,竝放送事,分付該道道臣之意,敢啓。傳曰,知道。
校理林永相上疏。大槪,舊愆方頌,新除遽降,敢陳惶蹙之私,冀蒙鐫斥之恩,尾附蕘說,以備荃聽事。省疏具悉。往事何必爲引?爾其勿辭察職。尾附事,當留念矣。
掌令南廷綺上疏。大槪,敢陳久愈悚之忱,乞被未盡勘之律,尾附蕘說,以備荃聽事。省疏具悉。往事何必爲引?爾其勿辭察職。尾附事,當留念矣。
丁亥八月初七日□時,上御乾淸宮。全羅道京試官入侍時,右副承旨李根澔,假注書崔翼瑞,記注官林奭禧,別兼春秋李貞稙,京試官李義悳,以次進伏訖。上曰,史官分左右。上曰,京試官進前。義悳進前缺。上命京試官先退,仍命退承史,以次退出。
丁亥八月初七日□時,上御乾淸宮。赴美全權大臣入侍時,右副承旨李根澔,假注書崔翼瑞,記注官林奭禧,別兼春秋李貞稙,美國全權大臣朴定陽,以次進伏訖。上曰,史官分左右。上曰,全權大臣進前。定陽進前缺。
上在景福宮。停常參·經筵。
大駕詣宗廟入齋室後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。大王大妃殿·王大妃殿,遣承旨問安。答曰,知道。展謁還入齋室後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。仍詣景慕宮,入齋室後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。展謁還入齋室後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。還宮後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。
傳曰,藥院提調許遞,前望單子入之。內醫提調前望單子入之,李秉文落點。
政院啓曰,司僕寺內乘來言,捲簾,取稟。傳曰,捲三面。
又啓曰,臣以大王大妃殿·王大妃殿問安,進去下直之意,敢啓。傳曰,知道。
內醫院啓曰,本院提調,例不得兼帶金吾之任矣。提調李秉文,所帶判義禁,今姑許遞,何如?傳曰,允。
傳曰,隨駕·隨輿與留陣軍兵,令各其營乾犒饋。
奎章閣啓曰,大駕今已還宮,守宮檢校直閣李淳翼,依定式減下,何如?傳曰,允。
傳曰,在外玉堂許遞,今日政差出。
以司謁口傳下敎曰,輸城察訪,高山察訪,作窠擬入。
吏曹啓曰,延安都護府使洪冕周,平壤庶尹閔泳肅相換事,命下矣。平壤庶尹閔泳肅,以前任全州府判官,方在解由未出中,何以爲之?敢稟。傳曰,勿拘。
又啓曰,南學敎授李埈鎔,以其身病,呈狀乞遞,改差,何如?傳曰,允。
有政。吏批,行吏曹判書李秉文,牌招不進,參判李根命進,參議朴齊純牌招不進,承旨缺。
吏批啓曰,行判書李秉文,參議朴齊純,竝牌招不進,小臣獨政未安,何以爲之?敢稟。傳曰,仍爲之。以閔泳國爲副修撰,李建昌爲兵曹參知,曺錫輿爲判義禁,尹榮信爲知義禁,李玄翼爲知春秋,鄭履源爲敦寧都正,李中斗爲獻納,李時庠·金基彦·盧炯佼·安鋌爲監察,韓光洙爲南學敎授,洪承永爲禁府都事,朴文琥爲輸城察訪,金允集爲高山察訪,監理義州書記官單洪悳祖,親軍後營文案單李商在,駐箚美國書記官二單,李夏榮·李商在,兵曹參議單李建昌,參知單金昇圭,故縣監宋在胤,贈吏參例兼,故監察宋文命,贈吏議,故通德宋象休,贈僕正,已上同敦寧宋泰鎭三代,延安府使洪冕周,平壤庶尹尹泳肅,已上相換事承傳,學生朴致會,贈戶參例兼,朴孝薰贈左承旨,朴長周贈僕正,已上同知朴承命三代。
兵批,判書以下缺以朴榮國爲文殊別將,同知加設單李鍾觀,僉知單申杓熙,加設單權用國。
親軍別營啓曰,迎秋門直所,執事二員,明日爲始入直之意,敢啓。傳曰,知道。
成均館啓曰,今此式年監試初試時,照訖開講日子,當爲預定,自今月十一日爲始,開講之意,敢啓。傳曰,知道。
兵曹啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
親軍別營啓曰,謹依下敎,隨駕·隨輿與留陣軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,隨駕·隨輿與留陣軍兵等處,乾犒饋分給之意,敢啓。傳曰,知道。
丁亥八月初八日辰時,大駕與王世子,詣宗廟·永寧殿展謁及景慕宮展拜擧動入侍時,都承旨趙同熙,左承旨閔正植,右承旨宋秉瑞,左副承旨洪承穆,右副承旨李根澔,同副承旨金用圭,假注書缺別兼春秋尹容植·李貞稙·金永迪·趙衡夏·閔泳敦·韓光洙,檢校提學金永壽,檢校直提學尹用求·閔泳煥,直提學趙東冕,檢校直閣朴鳳彬·鄭夏源·金世基·尹,直閣兪鎭弼,檢校待敎鄭寅昇,校理趙秉翊,修撰朴彛陽,以次侍立。時至,通禮跪啓請外辦,上具翼善冠·衮龍袍,乘輿出思政門,藥房副提調趙同熙進前奏曰,侵早勞動,聖體,若何?上曰,一樣矣。同熙又進睿前奏曰,勞動已多,睿體,若何?答曰,一樣矣。仍詣勤政殿月臺,通禮跪啓請降輿陞輦,上降輿陞輦,由勤政門·興禮門,出光化門外,通禮跪啓請侍臣上馬,歷黃土峴,鍾閣隅把子橋前路,詣宗廟大門外,通禮跪啓請降輦乘輿,上降輦乘輿,至齋殿門外,通禮跪啓請降輿,上降輿入齋殿展謁,時至,通禮跪啓請出次,上改具冕服,出西挾門,步詣東神門外,通禮跪啓請執圭,同熙進圭,上執圭,入詣版位,通禮跪啓請鞠躬四拜興平身,上鞠躬四拜興平身,通禮導上詣第一室,殿內奉審,次詣各室,奉審如儀訖。同熙曰,侍衛軍兵,使之來待于西神門乎?上可之。仍步詣出西神門,詣永寧殿版位,西向立,通禮跪啓請鞠躬四拜興平身,上鞠躬四拜興平身,通禮導上詣殿內奉審,次詣各室,奉審如儀訖。還出殿門外,領議政沈舜澤進前奏曰,親行廟謁禮,聖孝克伸,侵早勞動,聖體,若何?上曰,一樣矣。又向睿前問候訖,還詣齋殿門外,通禮跪啓請釋圭,上釋圭,同熙跪受圭,上入齋殿,少頃,上改具翼善冠·衮龍袍以出,乘輦進發,至景慕宮大門外,通禮跪啓請降輦乘輿,上降輦乘輿,入齋室展拜,時至,上改具冕服,入就版位,行四拜禮,仍陞詣宮門,奉審訖,步詣望廟樓,就版位,行四拜禮,仍陞,命閣臣捧帳奉審訖,還御齋室,少頃,改具翼善冠·衮龍袍,乘輿出宮門,通禮跪啓請降輿乘輦,上降輿乘輦,至宗廟前路,上降輦步,通禮跪啓請乘輦,上乘輦,入光化門,由興禮門·勤政門,至思政門。同熙請出標信解嚴,上降輦乘輿還內,諸臣以次退出。
上在景福宮。停常參·經筵。
傳曰,吏曹參議有闕之代,前望單子入之。吏曹參議前望單子入之,尹相衍落點。
傳曰,同副承旨許遞,前望單子入之。承旨前望單子入之,趙秉升落點。
政院啓曰,卽者義禁府都事來言,今日動駕時,衛外擊錚罪人朴然壽等九人,依例移送秋曹云矣,敢啓。傳曰,知道。
兵曹口傳政事,副司果李完用。
親軍別營軍司馬單趙秉翊。
弘文館啓曰,新除授副修撰閔泳國,卽爲牌招,察任,何如?傳曰,允。
吏曹參議朴齊純疏曰,云云。省疏具悉。所請依施。
上在景福宮。停常參·經筵。
藥房提調李秉文,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,判義禁曺錫輿,除拜後過三日不爲出肅,依定式推考警責,仍卽牌招,察任,何如?傳曰,允。
又啓曰,假注書崔翼瑞,有身病,勢難察任,今姑改差,何如?傳曰,允。
傳曰,右副承旨許遞,前望單子入之。承旨前望單子入之,金洛鎭落點。
傳曰,政官牌招開政。
政院啓曰,卽者刑曹郞廳來言,今初八日動駕時,衛外擊錚人等,當爲捧供,而判書李載完,未肅拜,次堂例不得擧行云,判書卽爲牌招,何如?傳曰,允。
傳曰,呈告泮長許遞,今日政差出。
傳曰,有實病·實故玉堂許遞,今日政差出。
崔翼瑞改差,代以李起鎰爲假注書。
傳曰,丹陽郡守之代,未準朔守令中擬入。
以咸鏡監司李敦夏狀啓,德源府民家漂頹,人命渰死事,傳曰,今見此啓,渰沒漂頹,若是夥多,哀彼無辜,慘罹懷襄之患,噞喁之狀,憂愁之色,如親聞而親見,惻然㦖焉,丙枕靡安,且各國人之棲屑,尤所係念,其所以收瘞結構,營邑自當,靡不用極,而原恤典外,別加顧助,務盡懷綏之責,竝與埠頭修築之方,另更爛議商辦事,廟堂措辭行會。
以江原監司鄭泰好狀啓,歙谷人命渰死事,傳曰,人命渰死,民戶漂頹,聞甚驚慘,元恤典外,別加顧助,如有生前身還布,竝蕩減,結構奠接,田畓修築之方,廟堂措辭,分付。
吏曹啓曰,純陵參奉金秉濟,以其身病,呈狀乞遞,改差,何如?傳曰,允。
又啓曰,重林道察訪金基鎬,以其身病,呈狀乞遞,改差,何如?傳曰,幽谷道察訪金顯祐相換。
有政。吏批,行判書李秉文,參判李根命,牌招不進,參議尹相衍進,承旨缺。吏批啓曰,行判書李秉文,參判李根命,竝牌招不進,小臣獨政未安,何以爲之?敢稟。傳曰,只出緊任。以李敎夏爲司諫,李俒·南周元爲校理,安在麟爲修撰,金東敏爲景慕宮令,蔡應祿爲純陵參奉,李昌彬爲禁府都事,宋伯玉爲執義,尹泰馹爲刑曹正郞,朴齊純爲大司成,田世鎭爲喬桐府使,尹成恒爲禮安縣監,沈能肯爲順陵令,崔齊極爲璿源殿參奉,鄭趌基爲甲山府使,李濟鉉爲慈仁縣監,禹成圭爲丹陽郡守,學生柳震熙,贈戶參例兼,柳銓贈戶議,柳時榮贈樂正,已上同敦寧柳相均三代,學生宋夏鼎贈戶參例兼,宋載信贈左承旨,宋德昇贈僕正,已上同敦寧宋一讚三代,學生李光迪,贈戶參例兼,通德李世侃,贈左承旨,參奉李寬垕,贈僕正,已上同知李夏圭三代,重林察訪金基鎬,幽谷察訪金顯祐,已上相換事承傳。
兵批,判書以下缺僉知加設單李根澔,副司果宋洛奎·金敬浩,兼喬桐鎭兵馬僉節制使·京畿水軍右防禦使·鎭撫營右海防將單田世鎭。
兵曹口傳政事,親軍前營軍司馬單趙民熙。
司僕寺啓曰,本寺馬匹,每日定送,而猶爲不足,今番秋夕祭去馬,則自各宮房貰用之意,分付,何如?傳曰,允。
親軍前營啓曰,本曹領官李章漢,身病甚重,勢難察任,改差,何如?傳曰,允。
右承旨宋秉瑞疏曰,云云。省疏具悉。疏辭下該曹,稟處。
上在景福宮。停常參·經筵。
政院啓曰,右副承旨金洛鎭,今日不爲仕進,卽爲牌招,何如?傳曰,允。
又啓曰,假注書邊東翼,有身病,勢難察任,今姑改差,何如?傳曰,允。
又啓曰,刑曹判書李載完牌不進,推考傳旨今方捧入,而擊錚人當爲捧供,如是違牌,事甚未安。更爲牌招,何如?傳曰,允。如有違牌,勿爲呼望。
邊東翼改差,代以崔龍三爲假注書。
內務府啓曰,齎奏官今當發送矣。副司直尹圭燮差下,仍令該曹,禮賓主簿口傳單付,使之登程,何如?傳曰,允。
弘文館啓曰,上番闕直,事甚未安。副校理韓光洙,別兼春秋進,應敎金炳吉,副應敎沈九澤,副校理鄭佑默,新除授校理南周元·李俒,竝卽牌招,推移入直,修撰安在麟,一體牌招,察任,何如?傳曰,允。
吏曹口傳政事,禮賓主簿單尹圭燮。
兵曹口傳政事,親軍右營哨官單洪。
政院啓曰,刑曹判書李載完,飭敎之下,謂以情踪,轉益惶蹙,奉牌城外,陳疏到院,原疏雖不得捧入,事體所在,誠極未安。推考,何如?傳曰,允。
弘文館啓曰,上番闕直,事甚未安。副校理韓光洙,別兼春秋進,應敎金炳吉,副應敎沈九澤,校理南周元·李俒,副校理鄭佑默,修撰安在麟,有身病,呂圭亨外衙門進,副修撰愼奎晠,卽爲牌招,姑陞入直,何如?傳曰,允。
又啓曰,上番無他推移之員,不得已以下番,姑陞入直之意,敢啓。傳曰,知道。
親軍左營啓曰,本營軍司馬李倬,身病甚重,勢難察任,改差,何如?傳曰,允。
刑曹判書李載完疏曰,伏以臣於首夏,猥蒙賜暇之澤,往省先父山,仍覲本生母,恩榮所被,幽明俱感,回到半程,聞臣兄弟名,出於鞫囚之供,神魄遁爽,莫省攸措。徊徨闉外,返面無路,退伏江郊,撫躬自悼,分作熙朝之棄物矣。惟我聖明,特下抹簡之命敎,繼垂記簪之澤,秋官恩點,遽降於俟勘之地,飭諭之,敦召之,使滓累之質,復得齒於恒人,枯荄棣蕚,更添雨露之澤,憫覆如仁天,寬貸如陽春,臣雖土木以爲形骸,鐵石以爲肺肝,寧不知感憿隕結乎?嗚呼,甲申十月之事,莫逃於我殿下所淵鑑,今無容贅陳,而臣於景祐宮門外伏承掖隷宣召,蒼黃入赴,目見群凶猖獗,乘輿移次髮豎膽掉,卽欲死而爲厲,凡厥在廷,孰不同然,而以臣處地,尤有別焉,未敢爲遺君自靖之計,隱忍捱過。我聖上,每反庇護而指導之,是以曩者聖敎,有曰當日之事,多非外人所知,予苟不言,何以解衆惑?又曰,囚供殊無可執之語,又曰,明知其無他,有何可問,大聖人爲臣僚別嫌明微,俾全性命之德意,與天無極,而相臣之箚,臺臣之啓,亦何嘗以盤覈爲言哉?特以鞫庭之體例莫嚴,揆諸常典,有不容不爾也。然我聖上,仍置而勿問,臣是何人,致此輿情之屢拂,而王章之未伸也?如論厥辜,合置何辭,臣於是,尤不勝惶縮震凜,恨不得趲地而入也。嗚呼,臣以昵攀恩慈,厚沐渥澤之蹤,當千秋聖節,跛躄聾盲,擧皆蹈舞之時,獨與白首病瘁之兄,窮蟄於寂寞之濱,召以好爵,而未勘之情踪,轉動不得,警以投沿,而膠守之義諦,毁劃無由,非徒方命,實是孤恩。此又臣罪上,添一大罪,玆敢以獄中上書之義,冒暴血衷於紸纊之下。伏乞聖明,下臣司敗,亟施當律,且治其違傲之罪,不勝至願。臣無任云云。答曰,省疏具悉。已爲洞諭,有何難進之義,而如是撕捱乎?不當更引,卽速肅命。
上在景福宮。停常參·經筵。
政院啓曰,右副承旨金洛鎭,今日不爲仕進,卽爲牌招,何如?傳曰,允。
吏曹,來戊子式年監試初試,一所照訖,考講試官五望,金若濟·鄭佑默·南周元·具健喜·鄭道淳,二所試官五望,沈遠翼·朴齊斌·吳炳文·金源濟·鄭斗欽,傳曰,忠淸道京試官留待。
政院啓曰,擊錚人等,當爲捧供,刑曹判書李載完,疏批已下,卽爲牌招,何如?傳曰,允。
傳曰,忠淸道京試官入侍。
傳曰,承旨有闕之代,前望單子入之。承旨前望單子入之,洪殷謨落點。
政院啓曰,刑曹判書李載完牌不進,推考傳旨今方捧入,而擊錚人等,當爲捧供,如是違牌,事甚未安。更爲牌招,何如?傳曰,允。如有違牌,勿爲呼望。
以右副承旨金洛鎭牌不進罷職傳旨,傳曰,只推。
禮曹啓曰,新羅味鄒王·敬順王殿宇宣額之節,享祀之式,令儀曹稟旨擧行事,自議政府草記,允下矣。宣額與享祀節目,參考前例磨鍊,別單書入之意,敢啓。傳曰,知道。
奉常寺啓曰,各陵·園·墓祭享所用藥果煎造後,進上看品藥果二十五立,封進之意,敢啓。傳曰,知道。
吏曹啓目,承文院副正字李敏秀,登科後年滿五十,依法典六品職遷轉,何如?啓依允。
吏曹啓目粘連,觀此承政院右承旨宋秉瑞上疏,則以爲臣與左承旨臣閔正植,有四寸娚妹應避之嫌,揆以格例,在下當遞。伏乞聖慈,俯垂鑑諒,亟許遞改,以存公格亦爲白有臥乎所,相避之法,在下當遞,承政院右承旨宋秉瑞,依例改差,何如?啓依允。
校理李俒疏曰,臣往在言司也,從諸僚之後,與聞殫劾,致有疎略,義嚴聲討,不審則均矣。以臣自究,合置何辭,而聖度天大,曲加生成,薄言經勘,遽降新除,旋賜恩遞,未及自劾,今於匪意,又伏奉玉署之命,惝怳怔營,益不省攸措也。今若徒藉幈幪,恬然趨走,自內無故,則不惟臣分之所不敢,抑亦物議之所必至也。玆敢短章臚實。伏乞鑑諒,亟鐫臣見帶之職,仍治臣當勘之律,以振朝綱,以安私分焉。竊伏念東宮邸下,德性天縱,睿工日就,見今秋序將半,涼意轉深,時招俊彦,日接書筵,溯孔·孟之眞源,講堯·舜之至道,是乃太平無彊之基也。伏願懋哉懋哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
京畿監司金明鎭疏曰,云云。答曰,省疏具悉。卿其往省焉。
丁亥八月十二日□時,上御乾淸宮。忠淸道京試官入侍時,左副承旨洪承穆,假注書崔龍三,記事官朴宗玕,別兼春秋金永迪,京試官宋榮大,以次進伏訖。上曰,史官分左右。上曰,京試官進前,榮大進前,上曰,日前已有飭敎於廟堂,而得聞耶?榮大曰,臣詣廟堂承聞矣。仍奏曰,臣文識淺短,當此重任,只切惶蹙矣。上曰,今年卽大比之年,士心之向背係焉,則尤當惕念擧行,而若有一毫挾私,九重雖邃,自有入聞之道矣。非但傳敎之申飭,當別般措處矣。榮大曰,嚴飭之下,豈敢用私?謹當悉心對揚矣。上曰,試邑,何邑耶?榮大曰,木川邑矣。上曰,里數,幾何?榮大曰,二百四十里矣。上曰,何日到試邑耶?榮大曰,十六日似可得達矣。上曰,善爲下去,秉公出榜,而好面還朝也。榮大曰,謹當依下敎行之矣。上命京試官先退。又命退,承史以次退出。
上在景福宮。停常參·經筵。
政院啓曰,右副承旨金洛鎭,今日不爲仕進,卽爲牌招,何如?傳曰,允。如有違牌,勿爲呼望。
政院啓曰,刑曹判書李載完,屢度飭敎之下,謂以情踪,轉益惶蹙,奉牌城外,陳疏到院,原疏雖不得捧入,事體所在,誠極未安。推考,何如?傳曰,允。
傳曰,再明日次對,依例來會。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳曰,再明日眞殿茶禮時,東宮當自內行禮矣,該房知悉。春桂坊及相禮,使之待令。
傳曰,兼輔德有闕之代,前望單子入之。
政院啓曰,擊錚人當爲捧供,而刑曹判書李載完,疏批已下,卽爲牌招,何如?傳曰,允。如有違牌,勿爲呼望。
政院啓曰,右副承旨金洛鎭,謂以情踪惶蹙,奉牌闕外,無意承膺,何以爲之?敢稟。傳曰,有何可引之端,如是違牌乎?下義禁府推考。
傳曰,禮曹判書李載元,屢度飭敎之下,尙不肅命,分義所在,豈容若是?令政院更爲牌招,申飭肅命。
弘文館啓曰,副修撰愼奎晠,差祭出去,下番闕直,事甚未安。修撰呂圭亨,外衙門進,副修撰閔泳國·安在麟,竝卽牌招,入直,何如?傳曰,允。
兼輔德前望單子入之,李裕承落點。
議政府啓曰,卽見咸鏡監司李敦夏所報,則枚擧永興府使李容翊牒呈,以爲昨夏潦霖,比前尤甚,生麻未收,織業失時,該府今年貢市,特許代納爲辭矣。正供所重自別,代納有難議到,而參其事勢,不可强責,許令依所報施行,何如?傳曰,允。
又啓曰,式科試日在邇,不可無糾摘之擧,副司果鄭寅星·李勝宇·朴彝陽,竝文公事官差下,何如?傳曰,允。
又啓曰,卽見全羅監司李憲稙狀啓,則長興府稅船四隻,致敗於靈光地方,而沙格等嚴覈取招,押送于各該原籍官,依例徵捧,當勘之罪,照法勘處事,請令廟堂稟處矣。此非廟堂請稟之事,令各該衙門覆啓知委,何如?傳曰,允。
又啓曰,卽見全羅監司李憲稙狀啓,則以樂安郡守閔泳殷繕廨褒賞事,請令廟堂稟處矣。此則令該曹稟處,何如?傳曰,允。
侍講院啓曰,新除授兼輔德李裕承,所當牌招,而時値夜深,待明朝牌招,何如?傳曰,允。
兵曹啓曰,南水門鐵箭破傷云,限修改間守直之意,敢啓。傳曰,知道。
親軍後營啓曰,本營兵房梁柱顯,身病甚重,勢難察任,改差,何如?傳曰,允。
刑曹判書李載完疏曰,伏以臣冒控危戲之忱,顒俟生成之澤,伏奉批旨,若曰有何難進之義,又若曰不當更引,卽速肅命,開諭隆摯,仁覆恩貸,不啻如拯之坑坎,而導之雲霄亨衢,潤之枯槁,而洼之雨露膏渥,如臣滓累,曾所罕聞,如臣蒙被,亦所罕覩,臣雖無似,寧不知戴仁感恩,而第伏念人臣之愛惜身名,豈但爲一己之私而已乎?惟恐其或累聖朝而汙世敎也。古人謂士大夫出處,大關風俗之盛衰,今臣釁穢,卽廢人也,棄物也。街詬橫來,而衣冠塗炭,飄瓦瞥落,而頭面撞破,雖欲以衆笏蒼珮,擧顔於玉陛丹墀之下,臣之自愧,已無可言,而人之唾罵,倘復何如?此臣所不敢以沿投之薄勘,一籲之粗伸,謂可以蔽其辜而自貰也。亦莫非臣犯一不幸之戒,而致員且乘之菑也,臣之所區區自守者,只甘與白首病兄,奉七耋老母,退伏畎畮,訟積衍於旣往,係晚悔於將來,玷辱之名,倖不至於再謬,虧壞之質,庶可圖於曲全。玆敢不避煩瀆,仰干崇嚴。伏願聖明,以四維勵世之具,行九經體下之政,亟收臣大司冦之命,仍治臣前後抗傲之罪。臣無任云云。答曰,省疏具悉。旣悉於前批,而卿雖不言,予已洞燭,又何煩陳至此?亦關事體,卽爲入來。
參議內務府事趙東冕上疏。大槪,虛縻滋悚,實病難强,敢控衷懇,冀蒙恩諒事。省疏具悉。所請依施。
上在景福宮。停常參·經筵。
政院啓曰,假注書崔龍三,謂有身病,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,右副承旨金洛鎭,下義禁府推考事,命下矣。依定式遞差傳旨捧入之意,敢啓。傳曰,知道。
又啓曰,玉堂上下番俱空,事甚未安。校理李俒,副修撰愼奎晠差祭,副校理韓光洙,別兼春秋進,修撰呂圭亨,交涉衙門進,安在麟·副修撰閔泳國,有身病,應敎金炳吉,副應敎沈九澤,校理南周元,副校理鄭佑默,竝卽牌招,推移入直,何如?傳曰,允。
又啓曰,刑曹判書李載完,屢度飭敎之下,謂以連承嚴批,恩造雖極感惶,顧念釁累情蹤,轉益危慼,奉牌城外,無意承膺,何以爲之?敢稟。傳曰,屢度飭敎之下,尙不出肅,是何分義?令政院招致啓板前,問啓以入。
又啓曰,假注書崔龍三,有身病,勢難察任,今姑改差,何如?傳曰,允。
傳曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
兵曹口傳政事,親軍左營軍司馬單金甲洙,前營領官單鄭益容。
傳曰,刑曹判書李載完,問啓置之,肅單捧入。
傳曰,禮曹判書李載元,屢度飭敎之下,尙不出肅,是何道理?令政院更爲牌招,如有違牌,勿爲呼望。
以前承旨金洛鎭囚單子,傳曰,禁推分揀,仍任前職,卽爲牌招,如有違牌,勿爲呼望。
政院啓曰,明日次對,兩司當爲進參,除在外未署經差祭外,未肅拜呈告人員,竝待開門牌招,何如?傳曰,允。
又啓曰,祀典所重,何等謹嚴,而今日秋夕祭摘奸時,文禧廟大祝權鳳熙,初不來待,事未前有,萬萬駭然。所當重勘,而本院請推之外,無他可施之罰,何以爲之,而原單子使之改付標以入,不審塡差之吏曹堂上,不可無警,從重推考,何如?傳曰,允。拿處。
崔龍三改差,代以金憙鎭爲假注書。
親軍製造機器局啓曰,副司勇李準榮,委員差下,令該曹口傳下批,何如?傳曰,允。
吏曹口傳政事,親軍製造機器局委員單李準榮。
吏曹,右副承旨金洛鎭,仍任前職事承傳。
奎章閣啓曰,明日卽觀文閣望奉審日次,臣進詣擧行之意,敢啓。傳曰,知道。
議政府啓曰,明日當爲都堂錄矣。弘文提學趙康夏未肅拜,待明朝,令政院牌昭,以爲備員,會圈之地,何如?傳曰,允。
兵曹啓曰,禁軍別將尹弘大,身病猝重,無望供職,有難强令察任,改差,何如?傳曰,允。
兵曹,以趙存禹爲禁軍別將。
司僕寺啓曰,濟州出來先運年例進上馬八匹,三名日進上馬六十匹,凶咎駑駘馬二十匹,前武衛所別卜定馬十匹,合馬九十八匹內,二匹中路故失,二匹到本寺病留,餘實納馬九十四匹,禾毛色別單書入之意,敢啓。傳曰,知道。
親軍前營啓曰,本營兵房徐丙懋,身病甚重,勢難察任,改差,何如?傳曰,允。
親軍別營啓曰,本營兵房鄭周永,身病甚重,勢難察任,改差,何如?傳曰,允。
親軍海防營啓曰,本營兵房白樂薰,以其身病,勢難察任,今姑改差,何如?傳曰,允。
上在景福宮。停常參·經筵。
藥房都提調金弘集,提調李秉文,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,假注書金憙鎭,謂有身病,今日廳座,不爲入來,事甚未安,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,兼禮曹判書李載元,屢度飭敎之下,謂以情踪,轉益惶蹙,奉牌城外,無意承膺,何以爲之?敢稟。傳曰,屢度申飭,尙不膺命,雖曰情勢,盍念事體,以前牌,更爲牌招,如有違牌,勿爲呼望。
又啓曰,文禧廟秋夕祭大祝有頉代,使吏曹改付標以入,而終未塡差,祭享已過,事體所在,萬萬駭然。當該堂上,所當重勘,而本院請推之外,無他可施之罰,何以爲之?敢稟。傳曰,施以罷職之典。
奎章閣啓曰,景慕宮·望廟樓,今望奉審,無頉之意,敢啓。傳曰,知道。
弘文館啓曰,下番闕直,事甚未安。修撰呂圭亨,外衙門進,安在麟·副修撰閔泳國·愼奎晠,竝卽牌招,推移入直,何如?傳曰,允。
議政府·吏曹弘文錄會圈四點,宋世鉉·權潚·申政均·尹承弼·鄭寅燮·任善準·閔哲勳·金敎獻·朴益東·趙衡夏·姜敬熙·李石榮·申性均·李貞稙·李茂魯·趙秉健·朴用元·趙章夏·鄭承謨。
議政府啓曰,新差堂上在外外,尹榮信·徐相雨·朴鳳彬·李永,今日賓對,俱爲懸病,不進,事甚未安。令政院,竝卽牌招,使之進參,何如?傳曰,允。
傳曰,待敎會圈。
傳曰,大臣·政府堂上引見。
兵曹口傳政事,禁軍別將單趙在禹。
奎章閣啓曰,待敎會圈事,命下矣。檢校提學金永壽,檢校直提學尹用求·閔泳煥,直提學趙東冕,檢校直閣朴鳳彬·金文鉉·鄭夏源·金世基·尹,檢校待敎金用圭·鄭寅昇·李完用·李埈鎔·趙東潤,竝卽牌招,以爲會圈,何如?傳曰,允。
傳曰,政官牌招開政。
待敎會圈五點,趙漢國·金炳玉·李敬夏,已上取三人。
政院啓曰,行吏曹判書李秉文,參判李根命,牌不進,推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,待明朝牌招。
傳曰,標信遲滯之中官高廷翼推考。
丁亥八月十五日未時,上御乾淸宮。大臣·政府堂上引見入侍時,左承旨閔正植,假注書李起鎰,事變假注書白文行,記注官玉秉觀,別兼春秋金永迪,領議政沈舜澤,行吏曹判書李秉文,行大護軍朴齊寬,右參贊鄭海崙,協辦內務府事趙康夏,親軍後營使鄭洛鎔,親軍別營使李鍾健,行大護軍尹用求,親軍右營使韓圭卨,親軍前營使閔泳煥,校理鄭佑默,以次進伏訖。上曰,史官分左右。上曰,大臣進前。舜澤進前問候,各殿問候訖。舜澤曰,月前筵中,始伏見副司果臣李國應疏本下者,謹依聖敎,退而與前禮曹判書臣尹宇善,招致陳疏人李國應,問其疏辭,則以不知典故,只憑傳聞而疏請爲對,仍示疏本於老成諸卿宰,旁求文獻,未得徵信,而此疏所請,蓋莫重莫大之二典禮也。一是引龍飛御天歌,而此歌在世宗二十七年,右贊成權踶等,承命撰進者也。以我太祖聖孝,去古未遠,追王禮成之日,未嘗齊崇,必有精義矣。以我世宗聖孝,親鑑記載之文字,而未嘗追躋,又必有精義矣。況我列祖聖神相繼,迄玆五百年,未嘗有一行諮議,則在今日,尤何敢妄議也?一是引王鴻緖所纂明史稿,〈而〉英宗丁卯,湖儒朴通源陳疏,若曰我文宗王后,只有顯德,昭然無疑,而第以十年嬪位之曠,二年壼位之缺,王鴻緖史記中姓氏之誤書。全州崔氏族譜中,恭嬪之載錄,傅會疑或,有此儒疏,考出實錄後,又敎曰,今幸夬知其本事,而又有幸喜者,因此而王鴻緖之誤藁新刋,明史之爲信本,可以立判矣,仍命儒疏還給。正宗辛亥,有臺臣尹行履陳疏,聖敎若曰嘗聞先朝,命考世宗·文宗·端宗實錄,敎筵臣以春秋館堂郞,復命前,當整衣待之,大臣·諸臣,力諫不聽,及復命,下絲綸,以曉中外之惑,此敎昭載先朝實錄,而近來人昧於典故,〈有此臺疏。〉考出實錄,春秋館啓辭後,又敎若曰三朝實錄所載先朝絲論剖示,實爲後來徵信之資,予豈有別見,自今可以奉而信之,夬釋前惑,以此啓辭,謄頒朝紙,俾各詳知事實,兩聖朝博稽明辨,垂敎如日星,俾後人弗迷于事實,而外此或有可以徵信者,則事雖重大,言之固宜矣。其疏,卽朴通源·尹行履所嘗言者也,李國應旣昧典故,出位論禮,無所存疑,有若實知的見者然,顧今二典禮之關係,果何如哉?不能審愼,太涉輕率,無一確據,自歸妄言。邦禮合有處分,而至於尾陳復號一款,亦極屑越爲悚,不敢張皇竝奏,原疏謹此還納矣。上曰,此是莫重莫大,必審必愼之典禮也。所以有向筵詢問,使之博攷,而今聞所奏,久遠莫徵,不當遽議。兩聖朝考出實錄,絲綸剖示,載在政院日記,旣有謄頒朝紙之命,則實爲今日之典故〈也〉。典故分明,亦不當遽議,尾陳一款,有違道理,尤不當竝擧,妄率屑越,固當罪之,而渠旣以不知典故,自服於大臣招問之日,則愚駭沒覺,還不足責備也。原疏本不可暫留,而爲公家文蹟,自政院招致李國應,還給疏本,以此筵說曉諭,俾悔旣往之不審,仍敎曰,次對爲之。舜澤曰,今八域黎民,皆我祖宗之所遺,而託付于我殿下者,則又皆我殿下之赤子也。仰殿下如天地,望殿下如父母,而分宵旰憂,任以民功者,牧守之職是已。是以朝廷,皆差遣,四方皆顒昂,民之苦樂,係此一着,而近年何嘗有專事爲民邑,至公愼擇者乎?臣於銓曹事,有不勝慨咄者。凡守宰差擬,自有典格,養民之政,莫此爲大,而或未赴任所,或未準朔數,移此遷彼,徒事作窠,行裝未束而遞,坐席未㬉而遞,旣不知明日,又在何邑,必無盡心做治之理,而雖以龔·黃·杜·召,奚暇有所施措乎?遐邇吏隷,疲於送迎,無窮之害,竟歸于民,困瘁日甚,嚬呻日聞,若此不已,有非本固邦寧之道也。銓家官人,豈容若是?事屬旣往,不請警罰,而自今另飭,申明舊章,未準朔未赴任,切勿移擬,以爲重民牧軫邑弊之地,而如是申飭之後,銓曹苟或違越,則望單捧納之承旨,一體論警,恐好,故敢此提達矣。上曰,另加操飭,隨輒規警,可也。出擧條舜澤曰,朝廷官職,皆定員額,而近年肇置之各衙門主事·委員·司事,初無定數,可見搜羅人才之盛,而恐違愼惜官方之義也。書曰野無遺賢,詩曰濟濟多士,文王以寧,雖唐·虞三代之至治,恐未必若是之無定額也。年前罷漫司省冗官之擧,亶出於以實心行實政,而今其建官之數,反倍於不罷不省之前,度〈支〉歲入之穀有數,太倉月頒之祿無涯,及其不節而難繼,國體豈無有損?此亦不可不念也。臣意則自今爲始,量其各衙門大小事勢,另定員額,庶或有愼簡節濫之政,故敢達矣。上曰,合有規式,量宜定額,可也。出擧條舜澤曰,卽見慶尙監司李鎬俊啓本,則東萊境絶影島,實爲海防咽喉,依辛巳新設時例,竝屬包伊·開雲·西平三鎭,復置僉使爲辭,判付內,固邊圉之急,不容少緩,令內務府稟處事,命下矣。鎭堡之沿革無常,隨其事勢而行之者也。臣於昨春筵奏,以僉使爲別將,雖有銷刻〈之〉嫌。今此道臣,以邊務疎虞,有此狀請,則合三鎭置僉使,實合目前之事勢,而鎭將陞降,實係官制,下詢登筵銓臣·將臣而處之,何如?上曰,不必詢問,依所奏施行,可也。出擧條舜澤曰,卽見慶尙監司李鎬俊,全羅監司李憲稙啓本,則兩道掘骸放火之賊魁,旣已詗捉,而梟警矣。前後效勞之大邱營將金基俊,譏校徐弼成·金在浩·崔命千·崔命根·李達祚,全州營將金始豊,論賞之典,俱請令廟堂稟覆矣。剽竊之黨,不伏于法,爲生民害,爲朝家憂者久矣。今幸嶺·完兩鎭,能職其職,竭力期得,國法始行,其在激勸之政,合施優異之賞。大邱前營將金基俊,許用防禦履歷,全州營將金始豊,以道內守令,待窠首先檢擬。大邱譏校徐弼成·金在浩,善地邊將作窠差送,崔命千·崔命根·李達祚,竝賞加資,以示嘉尙之意事,分付兩銓,何如?上曰,果甚嘉尙,依爲之。出擧條舜澤曰,臣於向筵以玉署空番,講對未參事,仰奏勘罷者,所以咎旣往而戒來後也,當之者當受而爲過而已。及其恩敍,紛紛自劾,殆若眞有引義者然,臣雖不足言,獨不念朝廷事體,而又不知致煩酬應之爲惶悚乎?臣以謂空番被譴,而陳疏之該玉堂,竝更施問備,而警之宜矣。上曰,果非事體,依爲之。出榻敎舜澤曰,行護軍金晚植,政府堂上還差,協辦交涉通商事務朴周陽,協辦內務府事沈相學,禮曹參判趙臣熙,竝政府堂上差下,左參贊鄭海崙,海西句管差下,何如?上曰,依爲之。出榻敎舜澤曰,臣之前後祈懇於筵席章奏之間者屢矣,而感激隆眷,迄玆冒據,旣不能行應行之事,則廟務日益瘝曠,國體日益壤損,豈可謂之有相乎?臣雖有圖報之夙矢,無奈智慮之已窮,惓惓王室,明發弗寐,竊自思之,惟臣一去,尤可爲利國益民之策也,臣之此言,非私也,卽爲公耳。非惟臣之自言是然,抑亦國言之,皆以臣言爲然也,亦非臣以不可言者而故言之耳。倘聖明,永念民國之安危,則豈待臣重言複言,而退斥之乎?日月至明,庶賜鑑燭,手攢心祝,惟在於此矣。上曰,見今艱虞日甚,而卿惟擔務而彌綸,隨機而調劑,無往非利國益民之策,尤何可此時言去乎?萬不可奉副,勿復辭巽,益勉匡弼,區區至望也,出擧條舜澤曰,近日崇班,非不濟濟,而資歷聞望,可合陞秩者,多有筵擢之例矣。兵曹判書閔應植,從一品擢用似好,故敢達矣。上曰,依爲之。出榻敎上曰,大臣就座。正植曰,諸宰奏事。秉文曰,無所奏矣。正植曰,玉堂所懷奏之。佑默曰,自古聖賢之君,致治之道,莫不由於學問中出來,而周文緝熙之工,殷宗時敏之誨,亦皆不越乎此矣。顧今日氣淸涼,夜漏漸長,正宜招接臣隣,討論經史,沈潛乎精一執中之義,反復乎治亂得失之際,恒存十寒之戒,克底百度之熙焉。況我東宮邸下,輔導成就,盡在於殿下以身率敎。伏願懋哉懋哉。上曰,所陳當留念矣。出擧條正植曰,今日賓對,兩司無一人進參,事甚未安。竝推考,何如?上曰,依爲之。出榻敎上曰,史官就座。仍命大臣先退,又命退,承史·諸臣以次退出。
上在景福宮。停常參·經筵。
政院啓曰,左副承旨洪承穆,今日不爲仕進,卽爲牌招,何如?傳曰,允。
政院啓曰,玉堂上下番俱空,事甚未安。新除授應敎金復性,副應敎朴齊斌,校理權潚·閔哲勳,副校理金敎獻·趙衡夏,修撰李貞稙·趙秉健,副修撰姜敬熙·李石榮,竝卽牌招,推移入直,何如?傳曰,允。
又啓曰,兼禮曹判書李載元,屢度飭敎之下,謂以情踪去益惶蹙,奉牌城外,終不承膺,何以爲之?敢稟。傳曰,一向相持,大關事體,情勢自情勢,分義自分義。兼禮曹判書李載元,平澤定配。
金憙鎭拿處代,以金鎔鍊爲假注書。
以司謁口傳下敎內,大小科初試一所處所,毋論增式年,景福宮時御所時,則以前禁衛營設場,昌德宮時御所,時,則以禮曹設場,永爲定式事,分付。
以江原監司鄭泰好狀啓,洪川縣武斷罪人金三鉉家事知奴子,爲先捉囚,嚴刑勘配事啓聞,事體何等嚴重,而前後矛盾,致此憤誤,惶恐待罪事,傳曰,勿待罪事,回諭。
兵曹口傳政事,別營兵房單金泰郁,海防營兵房單金東壽。
傳曰,公事不審之中官高廷翼,從重推考。
弘文館啓曰,下番闕直,事甚未安。副校理韓光洙,別兼春秋進,鄭佑默有身病,應敎金炳吉,副應敎沈九澤,校理南周元·李俒,竝卽牌招,姑降入直,何如?傳曰,允。
傳曰,兵曹參判許遞,今日政差出。
傳曰,在外同敦寧許遞,今日政差出。
傳曰,戶曹參議·兵曹參知許遞,今日政差出。
傳曰,金吾堂上竝許遞,今日政差出。
傳曰,秋判·判尹·小尹外,法司堂上竝許遞,前望單子入之。法司堂上前望單子入之,刑曹參議閔正植落點。
傳曰,正字外玉堂竝許遞,今日政差出。
傳曰,吏曹參議有闕之代,前望單子入之。吏曹參議前望單子入之,趙鍾弼落點。
傳曰,今番監試初試試官,以亞卿中擬入。
承旨前望單子入之,李源珪落點。
吏曹啓曰,新除授甲山府使鄭喆基,以其身病,呈狀乞遞,改差,何如?傳曰,允。許用履歷。
又啓曰,新除授慈仁縣監李濟鉉,以其身病,呈狀乞遞,改差,何如?傳曰,允。內禁將除授。
又啓曰,新除授禮安縣監尹成恒,以其身病,呈狀乞遞,改差,何如?傳曰,允。
又啓曰,來戊子式年監試初試時,監試官例以文監察分差矣。蔭官二員,依近例作窠,權付司果,其代當以槐院參上差出,而可擬之人乏少,以曾經臺侍,排擬以入之意,敢啓。傳曰,知道。
又啓曰,中學敎授趙衡夏,西學敎授尹皞燮,俱以身病,呈狀乞遞,竝改差,何如?傳曰,允。
尙衣院啓曰,僉正鄭基泰,別提趙相晉,俱有實病,主簿吳健泳,合三呈辭,主簿金基駿,監刈出去,所重之地,曠直可悶。身病·呈辭人,令該曹口傳他司相換,何如?傳曰,允。
吏曹口傳政事,尙衣僉正鄭基泰,掌樂僉正李鶴鎭相換。尙衣主簿吳健泳,敦寧主簿元世洵相換?尙衣別提趙相晉,引儀李能九,已上相換事,承傳。
兵曹口傳政事,副司果韓光洙。
有政。吏批,行判書李秉文進,參判李根命,參議趙鍾弼牌招不進,承旨缺。以金復性爲應敎,朴齊純爲副應敎,權潚·閔哲勳爲校理,趙衡夏·金敎獻爲副校理,趙秉健·李貞稙爲修撰,姜敬熙·李石榮爲副修撰,李秉游爲同敦寧,李載純爲兵曹參判,李重七爲刑曹參判,朴齊純爲戶曹參議,鄭寅昇爲兵曹正郞,金奎軾爲兵曹參知,趙漢國爲待敎,閔泳一爲中學敎授,李鳳奎爲西學敎授,趙秉弼爲左尹,白樂贊爲右尹,閔應植爲判義禁,李敎昌爲知義禁,趙昌夏·李僖魯爲同義禁,金炳秀爲大司成,朴守林爲刑曹正郞,車有聲·咸遇復爲監察,朴熙鼎爲禁府都事,韓敬根爲正言,金在涵爲慈仁縣監,具然韶爲甲山府使,督辦內務府事單閔應植,弘文博士單鄭世源,弘文正字單趙漢國,校書正字單趙漢國,兼待敎單趙漢國,左尹單白樂贊,右尹單趙秉弼,兵曹參議單金奎軾,參知單李建昌,兵曹判書閔應植,今超崇政加資事,承傳。
兵批,判書閔應植,以下缺同知加設單鄭周永,副司果孟鴻遠·梁顯洙·金星濟·金基榮。
奎章閣啓曰,新除授待敎趙漢國,事當牌招,而時値夜深,待明朝牌招,何如?傳曰,允。
奎章閣啓曰,新除授待敎趙漢國敎旨安寶次,濬哲之寶請出之意,敢啓。傳曰,知道。
兵曹啓曰,二番羽林衛將有闕之代,依例口傳擬入,何如?傳曰,允。
兵曹口傳政事,以鄭羲淳爲羽林將。
侍講院啓曰,右副賓客閔應植,除拜判義禁矣。賓客例不得兼刑獄之官,所帶金吾之任,今姑許遞,何如?傳曰,允。
傳曰,一二所試官入侍。
司僕寺啓曰,濟州出來後運歲貢馬二百匹,前武衛所別卜定馬二十匹,合馬二百二十匹內,二十七匹中路故失,十匹水原府別驍士,五匹江華府別驍士,十匹開城府撥站,十七匹京畿兵營撥站,十二匹親軍左營,十二匹親軍右營,十二匹親軍前營,十匹親軍後營,六匹親軍海防營,十六匹親軍別營,四匹抄,十二匹兵曹軍馬分給,除實納馬六十六匹,禾毛色別單書入之意,敢啓。傳曰,允。
親軍後營啓曰,本營軍司馬閔哲勳,身病甚重,勢難察任,改差,何如?傳曰,允。
副司直尹起晉疏曰,臣猥忝臺閣,三度聯箚,只憑列名之循例,半夜傳啓,未免遣辭之疎略,聖明已燭無狀,譴削惟從輕典,退伏訟愆,曾未幾月,特降渙汗之言,試牌嚴臨,固當趨命,而以臣情踪,實難恬冒。伏乞收臣試銜,仍治臣未盡勘之罪焉。臣無任云云。省疏具悉。旣已經勘,何必爲引?試牌體重,卽爲入來。
丁亥八月十六日,上御乾淸宮。一二所試官入侍時,同副承旨趙秉升,假注書李起鎰,記事官朴宗玕,別兼春秋李埈鎔,一所試官李重七·李命宰·姜友馨,二所試官趙秉弼·閔正植·尹起元,以次進伏訖。上曰,史官分左右。上曰,試官進前。重七等進前。上曰,今番以亞卿特差,所以重試體也。已有飭敎於廟堂,又爲嚴敎於各道京試官矣。卿等亦應見之矣。重七等曰,已爲承覽矣。上曰,漢城試其外道,迥有別焉。尤當至公,若有挾私,九重雖邃,自有入聞之道,而斷不容貸矣,卿等自諒爲之。重七曰,申飭之下,豈不惕念擧行,而臣文識淺短,百無近似,今當重任,尤切惶蹙矣。秉弼曰,臣敢不悉心對揚於嚴飭之下,而才本空疎,恐不能奉承於聖敎之萬一矣。上曰,今年況大比之年,士心之向背,實係於主司之公私。十分審愼,出榜後好面來見也。重七等曰,精白簡拔,謹當奉行矣。上曰,以公之一字爲心,則焉有一毫容私於其間哉?秉弼曰,聖敎至此,當殫竭誠力矣。上曰,今年赴擧之士,倍多於已往云。是所謂觀國之光,而亦可見人才之盛矣。重七等曰,今此濟濟多士,竊爲國家可賀處也。上曰,非但試官之無私而已,近來下屬,多有作奸於考取之際,士習亦因此,而漸成悖慢之端,聞甚慨歎。今番各別詗飭下屬之挾雜,然後士類之作弊,自可禁止矣。重七曰,別般嚴束矣。上曰,今當赴門之時,而夜已向闌,多士爭先欲入,而帀踏之際,無或致傷耶?重七等曰,夜更雖深,月色正明,恐無傷害之慮矣。上曰,今於諸試官中,或有曾經此試役否?重七曰,臣果無曾經,故尤切憧憧矣。上曰,一所與二所,相距幾何?秉弼曰,後營之距丕闡堂,稍遠矣。上曰,試官就座。仍命退。承史以次退出。
上在景福宮。停常參·經筵。
政院啓曰,肅謝法意,何等謹嚴,而引儀趙相晉,以尙衣別提,在直相換,而不爲肅謝,肅單今始來呈,事甚疎忽,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,右副承旨金洛鎭疏批已下,卽爲牌招,何如?傳曰,允。
又啓曰,卽者義禁府都事來言,兼禮曹判書李載元,平澤縣定配事,承傳啓下,而判義禁未差,知義禁李敎昌,同義禁趙昌夏未肅拜,李僖魯在外,不得擧行云。在外何以爲之,而未差之代,政官牌招,開政差出,知義禁李敎昌,同義禁趙昌夏,竝卽牌招,何如?傳曰,允。在外許遞,與未差之代,前望單子入之。
以右副承旨金洛鎭牌不進罷職傳旨,傳曰,只推。
兵曹,內禁將單李濟鉉,今加折衝除授事,承傳。
兵曹口傳政事,前營兵房單李邦鉉。
議政府啓曰,卽見全羅監司李憲稙,濟州牧使沈遠澤狀啓,則以爲加波島採鰒之日本船六隻,來泊于摹瑟浦,任自下陸,突入村家,剽奪雞猪,拔刀毆打,家主李晚松卽爲致命,浦民金成萬·鄭宗武·李興福等,亦被毆打,而被船中四十餘名,來脅本浦機察將文才旭,抑捧相和之證標,旋卽還往該島云矣。攘雞奪猪,已極乖常,拔刀戕人,是何惡習?償命一款,公法自在,交涉衙門,商辦於日本公使,以爲斯速了當,何如?傳曰,允。
司僕寺啓曰,今番濟州後運貢馬,沿路故失,若是夥多,不謹護送,以致故失多數之地方官臨陂縣令吳榮錫,金堤郡守閔璿鎬,鴻山縣監李東宇,振威縣令方天鏞,令該府拿問處之,不善擇封之該牧使沈遠澤,外此先後運故失邑守令,竝捧現告,從重推考,何如?傳曰,允。
行兵曹判書閔應植上疏。大槪,崇秩特陞,萬萬震懍,敢陳披歷之懇,冀蒙收還之恩事。答曰,省疏具悉。卿其勿辭行公。
右副承旨金洛鎭疏曰,臣之姓名,在於囚供,滿心驚感,莫省攸措。噫,甲申之變,尙忍言哉?猝當蒼黃急遽之境,臣時縻銀臺之銜,且有承候官之命,固當顚倒直前,而適患脚病,無以起動,翌日力疾及到閤外,則爲衛兵阻擋,不得入候,乃歸院中,經夜而已。臣何關於獄情,而露臣姓名於鞫庭乎?彈章經起,請覈甚嚴,曲被聖上至仁至明之大德,特降別諭,若曰其囚供,殊無可執之言,且明知其心之無他,有何可問?臣雙手擎讀,感淚激涕。惟以歸伏鄕里,終養老母,歌詠聖德爲至願。曾未幾何,白簡諸人之名,竝旣抹去,以臣爲右副承旨,第伏念徒懷聖恩,揚揚冒進,則其於一世嗤笑,後人譏訕,何哉?伏願刊臣名於朝籍,科臣罪於王章焉。臣無任云云。省疏具悉。旣洞諭而提飭,於爾何有?不當如是深引,卽爲肅命。
上在景福宮。停常參·經筵。
政院啓曰,右副承旨金洛鎭,今日不爲仕進,卽爲牌招,何如?傳曰,允。如有違牌,勿爲呼望。
又啓曰,假注書李起鎰有身病,勢難察任,今姑改差,何如?傳曰,允。
兵曹口傳政事,親軍後營兵房單李鍾觀。
議政府啓曰,式科終場隔日,試紙無以排比云。依已例以付紙通用事,分付四館所,何如?傳曰,允。
弘文館啓曰,上番校理臣閔哲勳,下番副修撰臣姜敬熙,育英公院晝仕出去之意,敢啓。傳曰,知道。
弘文館啓曰,應敎金復性,時在忠淸道鎭川地,副修撰李石榮,時在京畿楊州地,經筵入番事緊,請竝斯速乘馹上來事,下諭。答曰,許遞。
統理交涉通商事務衙門啓曰,義州書記官洪德祖,本衙門主事加差下,令該曹口傳下批,何如?傳曰,允。
義禁府啓曰,兼禮曹判書李載元,平澤縣定配事,承傳,啓下矣。李載元忠淸道平澤縣定配,而以承傳內辭意,具罪目,依例發遣府都事,押送配所之意,敢啓。傳曰,知道。
兵曹參判李載純上疏。大槪,私制甫闋,新除遽降,敢陳悲苦之衷,冀蒙恩諒事。答曰,省疏具悉。卿其勿辭行公。
副應敎朴齊純疏略曰,伏以,臣舊愆方訟,新除遽降,敢陳惶蹙之忱,冀蒙鐫斥之恩,尾附蕘說,以備荃聽事。省疏具悉。往事何必爲引?爾其勿辭察職,尾附事,當留念矣。
上在景福宮。停常參·經筵。
政院啓曰,右承旨洪殷謨,今日不爲仕進,卽爲牌招,何如?傳曰,允。
李起鎰改差,代以趙漢國爲假注書。
傳曰,公事不審之中官金錫勳推考。
吏曹口傳政事,統理交涉衙門主事單洪悳祖。
傳曰,政官牌招開政。
政院啓曰,卽者禮曹郞廳來言,明日宗廟·永寧殿修改時,本曹判書,當爲進參,而判書未差,次堂例不得擧行云。何以爲之?敢稟。傳曰,前望單子入之。禮曹判書前望單子入之,金永壽落點。
傳曰,草溪郡守盧炳稷,內禁將除授。
傳曰,再明日秋到記,勤政殿親臨磨鍊,都承旨馳往泮宮,今日夕食堂,收取以來。
傳曰,今二十二日九日製,通方外爲之,試紙用大好紙,景武臺親臨磨鍊。
政院啓曰,吏曹參議趙鍾弼,疏批已下,卽爲牌招,何如?傳曰,允。
傳曰,呈告知敦寧許遞,今日政差出。
傳曰,在外左尹·同敦寧許遞,今日政差出。
傳曰,有實病玉堂竝許遞,今日政差出。
傳曰,同成均許遞,今日政差出。
以右承旨洪殷謨牌不進罷職傳旨,傳曰,只推。
兵曹口傳政事,內禁將單盧炳稷,今加折衝除授事,承傳。親軍後營軍司馬單李勛卿。
禮曹啓曰,今八月二十一日親臨勤政殿秋到記儒生分製講試取時,王世子侍座之節,何以爲之乎?敢稟。傳曰,依例磨鍊。
禮曹啓曰,今八月二十二日親臨景武臺九日製試取時,王世子侍座之節,何以爲之乎?敢稟。傳曰,依例磨鍊。
吏曹啓曰,慈仁縣監金在涵,以其身病,呈狀乞遞,改差,何如?
兵曹啓曰,羽林衛將柳寅衡,以其病難供職,呈狀乞遞,改差,何如?傳曰,允。許用履歷。
吏曹啓曰,東學敎授閔泳國,以其身病,呈狀乞遞,改差,何如?傳曰,允。
有政。吏批,行判書李秉文,參判李根命牌招不進,參議趙鍾弼進,承旨缺。
吏批啓曰,行判書李秉文,參判李根命,竝牌招不進,小臣獨政未安,何以爲之?敢稟。傳曰,只出緊任。以吳炳文爲應敎,宋世鉉爲校理,任善準·申政均爲副修撰,李寅應爲知敦寧,趙昌夏爲同敦寧,尹泳奎爲左尹,金演夏爲刑曹正郞,金濟容爲兵曹佐郞,李命九爲典籍,宣俊采爲奉常主簿,鄭夏源·閔種默爲同成均,姜敬熙爲東學救授,韓良履·宋憲周爲禁府都事,白樂珩·李秉憲·李鍾奭爲監察,李源松爲慶源府使,李元榮爲草溪郡守,李起周爲禮安縣監,具達祖爲慈仁縣監。
兵曹啓曰,大臣筵奏,絶影島僉使復設事,命下矣。以影島鎭水軍僉節制使,下批之意,敢啓。傳曰,知道。
又啓曰,宣傳官李奎曾·梁文煥·李敎性·洪必裕,內禁將李在靖·李濟鉉,五衛將金炳元·金思玟·金柄洙·玄鏛,昌德宮衛將崔禹敎·李民台,慶熙宮衛將安德基,訓鍊院主簿徐應洙,文臣兼宣傳官李峻鎔·金敎獻,俱以病難供職,呈狀乞遞。守門將許賚,除授在外過限未入仕,部將鄭賢基除授在外過限未肅拜,新除授全羅兵使李敏中,素患痰㿍之症,一倍添劇,萬無登途赴任之望,戶奴呈狀乞遞矣。實病旣如此,則有難強令赴任。助泥萬戶金益鎭,母年今爲七十五歲,馬島萬戶徐璉基,修仁別將金洛雲,父年俱爲八十三歲,法不當遠離赴任,呈狀乞遞矣。邊將之親年七十五歲已上者,許遞其任,載在法典,竝改差,何如?傳曰,允。
兵曹啓曰,絶影島僉使·阿耳僉使·全羅兵虞候,今當差出,而擬望之人乏少,同道及他道營將·水虞候竝擬,何如?傳曰,允。
兵批,判書閔應植進,參判以下及承旨缺。以元世爲知事,任商準爲知訓鍊,蔡得九爲同知,李鍾觀爲同訓鍊,尹弘大爲兼訓都,李容觀·鄭益鎔·鄭周默·李敏星爲宣傳官,李奎鶴爲內禁將,申永熙爲羽林將,申永宇·鄭春基·李鳳奎·金鳳稷爲五衛將,李種弼爲曹司五衛將,金鳳熙爲忠壯將,劉萬豐·金命錫爲昌德將,李壽哲·金元大·朴準蓂爲慶熙將,姜彝會爲宣傳官,徐廷斗爲訓鍊僉正,金性浩爲主簿,李昌鎬爲部將,魚秉玩爲守門將,趙民熙·李範升爲文兼,李錫珩爲別營哨官,趙奎夏爲部將,閔致卨爲全羅兵使,李在靖爲廣州中軍,邊基燮爲多大僉使,申膺均爲絶影島僉使,吳錫泳爲薪島僉使,李周赫爲阿耳僉使,盧炳稷爲忠州營將,朴永道爲全羅兵虞候,金基玉爲助泥萬戶,金相憙爲馬島萬戶,宋榮奎爲修仁別將。再政。以權用國爲內禁將,申柏·李敏恒爲訓鍊僉正,尹㦳爲左捕從事官,尹弼永·李敏濟爲右捕從事官,李贊熙爲右營軍司馬,元容銓爲守門將,王謹鎬爲三陟營將,柳瑗爲忠淸水虞候。三政。以閔厚植爲訓鍊僉正,李敬器·李可熙爲訓鍊主簿,李敎榮爲守門將,李南熙爲統禦虞候。四政。以韓炯履·尹鎬善爲訓鍊判官,李恒魯爲別營哨官。五政。以權在元·邊錫麟爲訓鍊僉正,李莊夏爲主簿,金駿鎬爲別營哨官。六政。以姜敎永爲訓鍊僉正,魚秉翼爲判官,金炳堯爲宣傳官。七政。以具相祖爲訓鍊僉正,宋光鉉爲中樞都事,朴來榮爲訓鍊主簿。八政。以李朝憲爲宣傳官,韓用奎爲別營哨官,韓啓錫爲守門將。九政。以李漢翼爲訓鍊僉正。十政。以梁鼎煥爲守門將,五衛將加設單,金鎭永·李冕緖·吳鍾九·太敬興·金益煥·韓道煥·千得象·池世榮·高俊植·崔鳳潤·柳寅映·韓在貞·權集·任百瑗·柳賢休·宋宅仁·金錫禮·金鐸熙·崔永浩·金衡斗·金冕奎·鄭閤基·金壽弘·李圭縉·金淳祚·裵一鳳·崔永學·李建奎·李鍾吉·金光洙·朴孝源·金鍾鎭·金鍾健·李奭在·金鎭默·林海柱·南宮浣·金億淳·金德相·趙存龜·李英植·金昌淵·太重燁·朴元錫·李熙鏞·金榮礪·劉漢鳳·李民溥·李殷相·田詳麻·金龍錫·李寅根·白樂朋·李博淵·田春成·金東漢·崔禹湜·安正民·柳達源·朴仁順·吳德三·朴炳義·沈命琦·申俊模·李榮仁·張弼龍·辛炳哲·盧寅英·高允學·金載浩·金熙信,副司果徐殷相,副司勇姜元善,副司果金升權·柳昌基·鄭光國,同知單劉萬豐,僉知三單,李濟鉉·申永宇·鄭春基。
統理交涉通商事務衙門啓曰,主事朴準禹有頉,代幼學李漢儀差下,令該曹口傳下批,何如?傳曰,允。
內醫院啓曰,御藥封進,何等審愼,而今秋咸鏡監營封進鹿茸,極爲品劣,全不成樣,至承還退之敎,揆以事體,萬萬未安。不善封進之該道臣,施以罷職之典,審藥令攸司從重科治,何如?傳曰,允。傳曰,當該吏曹堂上推考。
親軍別營啓曰,本營騎士將閔龜鎬,身病猝重,勢難察任,改差,何如?傳曰,允。
親軍別營啓曰,本營哨官鄭東植,不爲受由,無難下鄕,極爲駭然。爲先汰去之意,敢啓。傳曰,知道。
親軍別營啓曰,本營騎士將權一圭,哨官張俊弘,俱有身病,勢難察任,改差,何如?傳曰,允。
親軍右營啓曰,本營兵房洪圭,身病甚重,勢難察任,改差,何如?傳曰,允。
義禁府啓曰,再明日秋到記時,本府都事十員內,四員赴擧,一員奉命在外,一員未差,二員監試初試一二所禁亂官進,只有二員,而當直·入直·本府入直·公事回公都事及勤政門·隆文樓門·隆武樓門禁亂禁事,無以推移,假都事四員,令該曹口傳差出,以爲擧行,何如?傳曰,允。
義禁府啓目,文禧廟大祝權鳳熙原情云云。傳旨內辭緣,泛稱遲晚,所當請刑是白乎矣,曾經侍〈從〉臣,勿爲請刑,載在法典,議處,何如?啓。分揀放送。
又啓目,通禮院引儀趙相晉原情云云。傳旨內辭緣,臣稱遲晚,刑推得情,何如?啓,除刑推議處爲良如敎。
吏曹參議趙鍾弼疏曰,伏以,臣譾劣惷愚,百不猶人,出入侍從,動輒顚錯,至於向日待罪薇垣,而臣之溺職之失,益無所逃矣。參鞫之庭,噤無臺烏之聲,自劾之章,晚隨冠笏之列,公體歸於虧損,薄警過於包容,繼又揆奏譴削,亦傅惟輕。臣又滿心惶恧,跧伏訟愆,惟威罰是俟,而聖度天大,曲費洪造,復授前職,蕩垢滌瑕,特降收敍之典,曾未幾朔,三銓恩點,遽下於寢夢之外,臣誠聞命徊徨,不省措躬之所也。夫當官而不能盡職,經勘而未盡蔽辜,至渥縱被於浹髓,微諒益切於騂顔,顧何敢憑恃寵靈,自同無故,晏然爲冒膺之計也哉?臣方丐免爲急,至若見任之無望稱塞,有不暇張皇臚陳,備例崇讓,而夫是職也,辨論官材,激揚流品,雖若仰成於長堂,而唱注則有時代斲,通塞則與聞末議,蓋熙朝之甚選,有非夫夫之所可倫擬者也。由前則有瘢未悅,由後則無材可效,開政有命,天牌嚴臨,左右參倚,趨承無路,用具短牘,仰于崇嚴。伏乞聖慈,俯垂鑑諒,將臣新授職名,亟命鐫斥,仍勘臣未盡勘之律,以爲不識者戒焉。臣無任云云。省疏具悉。旣已經勘,何必爲引?爾其勿辭察職。
上在景福宮。停常參·經筵。
藥房都提調金弘集,提調李秉文,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。進御拱辰君子湯,自今日五貼式,日次製入事,榻前下敎。進御生脈君子湯,自今日停止事,榻前下敎。
政院啓曰,左副承旨洪承穆,今日不爲仕進,卽爲牌招,何如?傳曰,允。
又啓曰,玉堂上下番俱空,事甚未安。校理權潚,副校理金敎獻·趙衡夏,修撰李貞稙別兼春秋進,應敎吳炳文,副應敎朴齊斌,校理宋世鉉,修撰趙秉健,副修撰任善準·申政均,竝卽牌招,推移入直,何如?傳曰,允。
又啓曰,假注書趙漢國有身病,勢難察任,今姑改差,何如?傳曰,允。
趙漢國改差,代以劉起龍爲假注書。
以全羅監司李憲稙狀啓,全州營將金始豐,剿滅火賊,一境賴安,似此茂績,合施褒奬,而今旣遞職,特令限一瓜,更加仍任,令廟堂稟處事,傳曰,特爲嘉尙,更加一瓜仍任,新除營將,許用履歷。
以左副承旨洪承穆牌不進罷職傳旨,傳曰,只推。
統理交涉通商事務衙門啓曰,會寧監理書記官金喬榮移差代,前主簿李斗炯差下,掌簿官彭翰周改差代,幼學陳洪九差下,令該曹口傳下批,何如?傳曰,允。
典圜局啓曰,本局事務浩多,轉運委員姜泰承,司事還差,令該曹口傳下批,何如?傳曰,允。
吏曹口傳政事,典圜局司事單姜泰承,交涉主事李漢儀。
禮曹啓曰,卽接景慕宮官員所報,則明日秋到記試取時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
兵曹啓曰,明日勤政殿親臨秋到記時,本曹堂上侍衛,不可不備,參知李建昌,差祭不得進參,令政院稟旨變通,仍令該曹口傳差出,待下批牌招,以爲進參,何如?傳曰,允。許遞。
傳曰,明日出宮門路,以思政門爲之。
親軍別營啓曰,本營騎士將·哨官,今當差出,擬望之人〈乏少〉,而外任竝擬,何如?傳曰,允。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
義禁府啓目,粘連向前趙相晉亦,旣在禁直,趁不肅謝,縱緣病狀,法所難恕,以此照律,何如?啓依允。
上在景福宮。停常參·經筵。
政院啓曰,來二十五日朝參日次矣。敢稟。傳曰,停。
又啓曰,試官之出榜詣闕,例也,而式年監試初試一所監試官車有聲,二所監試官咸遇復,謂有身病,自外徑歸,事甚未安。竝推考,何如?傳曰,允。
傳曰,來月初十日幸行,更待下敎。
傳曰,駐箚日本辦理大臣入侍。
禮曹,來十月初九日行宗廟冬享大祭,親祭,取稟。奉敎敬依。
吏曹啓曰,宣陵忌辰祭獻官李建昌,時無職名,令該曹口傳付軍職,何如?傳曰,允。
傳曰,明日出宮門路,以廣臨門爲之。
兵曹口傳政事,副護軍李建昌,親軍別營騎士將二單朴準成·金熙英,哨官單閔鳳鎬。
禮曹啓曰,卽接永禧殿官員所報,則明日九日製試取時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
觀象監啓曰,三曆官金濟運減下,前正金榮㳣塡補之意,敢啓。傳曰,知道。
義禁府啓曰,今二十二日九日製通方外爲之時,本府都事十員內,八員皆爲赴擧,只有二員,而韓良履有身病,武都事一員,當直入直,而本府入直·回公都事及秋成門外禁亂都事,無以推移,有身病都事,令該曹口傳相換,假都事三員,亦令該曹,口傳差出,以爲分排擧行,何如?傳曰,允。
時·原任大臣聯名箚子。大槪,冒陳愚忱,乞寢成命事,答曰,省疏具悉。卿等之懇,旣如是,雖不得勉從,情禮之悵缺,有不能自已者矣。傳曰,此批答遣史官,傳諭。
丁亥八月二十一日辰時,上與王世子御勤政殿。秋到記分製講入侍時,都承旨趙同熙,左承旨李源珪,右承旨洪殷謨,右副承旨金洛鎭,同副承旨趙秉升,假注書缺,別兼春秋尹容植·李貞稙·李茂魯·金永迪·趙衡夏·閔泳敦·李埈鎔·金敎獻,檢校提學金永壽,檢校直提學尹用求·閔泳煥,直提學閔泳駿·趙東冕,檢校直閣朴鳳彬·鄭夏源·金世基,直閣兪鎭弼,檢校待敎鄭寅昇,校理吳炳文,修撰申政均,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調李秉文,副提調趙同熙進前奏曰,侵早勞動,聖體,若何?上曰,一樣矣。秉文等又向睿前奏曰,勞動已多,睿體,若何?答曰,一樣矣。仍詣勤政殿月臺。通禮跪啓請降輿,上降輿陞座。同熙奏曰,儒生等使之入場,而標信何以爲之乎?上曰,以已下標信,開布城入場,可也。同熙奏曰,試官及儒生使之行禮乎?上可之。讀券官金炳始·金永壽·趙熙一,對讀官金永悳·金炳秀·李重德·姜敬熙,考官李淳翼·吳俊永·尹致聖,參考官趙鍾弼·申泰寬·尹皞燮·朴齊斌及講製儒生等行四拜禮。同熙讀奏入門單子二百五十人訖,上命永壽等進前。書賦題,春秋敎以禮樂,限申時,讀奏訖,齊斌等次第奉出懸題。同熙奏曰,先張入來後,儒生當次次出送,而以已下標信擧行乎?上曰,唯。同熙奏曰,收券畢後,撤布城及退環衛軍時,標信仍用乎?上曰,唯。上曰,試取承旨收券,以進于便殿。通禮跪啓請禮畢。上乘輿由思政門,還御長安堂,命開講親授。少頃,命書傳敎曰,秋到記講,比較勤政殿,命官爲之。少頃,行科次于便殿,上命試官先退,又命退,承史以次退出。
丁亥八月二十一日□時,上御乾淸宮。駐箚日本辦理大臣入侍時,承史缺,駐箚日本辦理大臣閔泳駿,以次進伏訖。上曰,史官分左右。上曰,辦理大臣進前,泳駿進前。以下缺。
上在景福宮。停常參·經筵。
吏曹口傳政事,禁府都事韓良履,監察南宮鋮,已上相換事,承傳。
親軍別營啓曰,本營騎士將金熙英,前任慶源府使,朴準成前任薪島僉使,哨官閔鳳鎬前任全羅兵虞候,俱在任所,上來無期。領軍之職,久曠可悶,竝改差,何如?傳曰,允。
副司果愼奎晟上疏。大槪,敢陳愚哀,冀蒙採納之恩事。省疏具悉。淆濫之弊,誠如爾言,其矯救之方,令廟堂稟處。
丁亥八月二十二日辰時,上與王世子詣景武臺。九日製親臨試取入侍時,都承旨趙同熙,左承旨李源珪,右承旨洪殷謨,左副承旨洪承穆,右副承旨金洛鎭,同副承旨趙秉升,假注書缺,別兼春秋尹容植·李貞稙·李茂魯·金永迪·趙衡夏·閔泳敦·李埈鎔·金敎獻,檢校直提學尹用求·閔泳煥,檢校直閣朴鳳彬·鄭夏源·金世基,直閣兪鎭弼,檢校待敎鄭寅昇·李埈鎔·趙東潤,待敎趙漢國,校理朴齊斌,修撰申政均,以次侍立。時至,通禮跪啓請外辦。上具翼善冠·衮龍袍,乘輿出廣臨門。藥房提調李秉文,副提調趙同熙進前奏曰,侵早勞動,聖體,若何?上曰,一樣矣。秉文等又向睿前奏曰,勞動已多,睿體,若何?答曰,一樣矣。仍由神武門,詣景武臺下輿所。通禮跪啓請降輿,上降輿陞座。同熙奏曰,出標信開布城,入儒生,何如?上命以已下標信擧行。同熙讀奏入門單子十三萬七千八百七十九人訖。仍奏曰,從陞中如有試官蒙點人,使之下去,一體行禮乎?上可之。讀券官趙康夏·鄭海崙·金昌熙·李裕承·金奭鎭·徐臣輔,對讀官金鶴鎭·金學洙·李敎榮·南奎熙·尹定求·李建昌·兪鎭弼·鄭寅昇·李貞稙·趙秉健·申政均·鄭佑默行四拜禮訖,以次就位。上命書賦題,以三登同泰平,表題以擬周群臣賀綱紀四方,限申時,康夏等跪,書讀奏訖,佑默等奉出懸題。上曰,試官權退。入小次,命書傳敎曰,賓客·別雲劍·寶劍·兵曹堂上·堂上閣臣·春坊堂上·對讀官·入侍承旨,竝讀券官加差下,堂下閣臣·春坊入直玉堂,竝對讀官加差下,使之分考。又命書傳敎曰,還宮當自內爲之矣。該房知悉。同熙請出標信解嚴,上命以已下標信擧行,仍自內還宮。
丁亥八月二十二日初更,上御乾淸宮。九日製科次入侍時,都承旨趙同熙,左承旨李源珪,右承旨洪殷謨,左副承旨洪承穆,右副承旨金洛鎭,同副承旨趙秉升,假注書缺,別兼春秋尹容植·李貞稙·李茂魯·金永迪·趙衡夏·閔泳敦·李埈鎔·金敎獻,檢校直提學尹用求·閔泳煥,檢校直閣朴鳳彬·鄭夏源·金世基,直閣兪鎭弼,檢校待敎鄭寅昇·李埈鎔·趙東潤,待敎趙漢國,校理朴齊斌,修撰申政均,以次進伏訖。上曰,史官分左右。上曰,試官進前。康夏進前,讀第一張訖,上命止之。康夏奏曰,書等何以爲之乎?上曰,賦七張·表三張,竝書草三下,其餘各書次上,可也。同熙奏曰,坼封,何以爲之乎?上曰,承旨坼封,可也。同熙坼封內讀奏訖,上命書傳敎曰,九日製賦居首草三下童蒙李秉昊等七人,表居首草三下進士朴駿彬等三人,竝直赴會試。賦之次次上童蒙秋敎聖等十人,表之次次上幼學李憲榮等五人,竝給二分。賦之次次上幼學趙敬龍等十人,表之次次上幼學朱在南等五人,竝給一分。賦之次次上幼學洪寅植等十五人,表之次次上幼學李範錫等十五人,竝付之監試初試榜。賦之次次上申松等二十人,表之次次上進士朴台熙等十人,各奎章全韻一件賜給。傳曰,入格儒生,明日待令。命書傳敎曰,入格儒生朴駿彬·金炳祖,此是桂坊也。守令待窠,首先擬入。上命試官先退,又命退,諸臣以次退出。
上在景福宮。停常參·經筵。
傳曰,待敎趙漢國馳詣景陵,奉審摘奸,仍留監祭,局內諸陵,一體奉審以來。
兵曹口傳政事,別營騎士將單權中璿。
禮曹啓曰,圖畫署有別遞兒祿窠,而自前以畫員實官中,久勤人次次許付矣。付祿人徐興源,以軍官在外代,當次朴鏞薰,依例許付,何如?傳曰,允。
義禁府啓目,粘連通禮院引儀趙相晉矣,本府議啓內,旣在禁直,趁未肅謝,縱緣病狀,法所難恕,以此照律,笞四十收贖,附過還職,私罪,奉敎依允爲旀,功減一等爲良如敎。
傳曰,秋到記講居首通幼學黃致鎬·尹相燮,製述賦居首三下生員金秉庸,竝直赴殿試。講之次通幼學李相燮等十九人,製述之次草三下進士李元性,竝直赴會試。講之次通幼學金奎源,製述之次次上進士李能宰等二人,竝給二分。講之次略進士晉昌旭等十二人,製述之次次上進士李徽善等二人,竝給一分。講之次略幼學金錫源等七人,製述之次次上進士金思悳等四人,各奎章全韻一件賜給。又命書傳敎曰,入格儒生,崇陽門外施賞。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,右副承旨金洛鎭,今日不爲仕進,卽爲牌招,何如?傳曰,允。
又啓曰,假注書金容鍊有身病,勢難察任,今姑改差,何如?傳曰,允。
兵曹口傳政事,親軍別營騎士將二單,閔龜鎬·洪大燮,哨官單張俊泓。
傳曰,臺諫竝許進,前望單子入之。
傳曰,入格儒生入侍。
領議政沈舜澤上疏。大槪,冒陳前席未畢之懇,冀蒙上天曲遂之仁事。答曰,省疏具悉卿懇。向筵敷悉,庶諒此必不相捨之意,巽牘又何爲而至也?以卿憂愛之誠,猶不及予嚮注之切而然乎,豈其然也?卿今張皇爲說者,若有必可去之義諦,而以予視之,是皆卿必不可去之端。匡君德而靖民志,鎭騷訛而裕財用,諸凡艱會,隨處彌綸,卿之所苦心而不憚勞者也。迨玆虞憂,予所倚毗而仰成者,非卿伊疇?望卿亟斷來章,益念國事,毋孤予衷,一以擔着篤棐爲心,是所區區切祝。仍傳曰,此批答,遣史官傳諭。
丁亥八月二十四日□時,上御乾淸宮。入格儒生入侍時,同副承旨趙秉升,假注書劉起龍,記事官朴宗玕,別兼春秋閔泳敦,以次進伏,儒生等以次序立階下訖。上曰,史官分左右。秉升奏曰,入格儒生中,多有身病人,未及待令,而待令儒生,使之頒賞行禮乎?上可之。儒生等各奏職·姓名行禮訖,上仍命史官就座,又命退,承史以次退出。
上在景福宮。停常參·經筵。
藥房都提調李秉文,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,右承旨洪殷謨今日不爲仕進,卽爲牌招,何如?傳曰,允。
傳曰,奉審閣臣入侍。
以右承旨洪殷謨牌不進罷職傳旨,傳曰,只推。
義禁府啓曰,通禮院假引儀崔奎源拿處事,傳旨啓下矣。崔奎源係是雜枝,依例移送秋曹之意,敢啓。傳曰,知道。
丁亥八月二十五日申時,上御乾淸宮。奉審閣臣入侍時,右副承旨金洛鎭,假注書劉起龍,記注官林奭禧,別兼春秋閔泳敦,奉審閣臣趙漢國,以次進伏訖。上曰,史官分左右。上曰,閣臣進前。漢國進前奏曰,臣承命馳詣景陵,陵上奉審則安寧,碑閣·丁字閣奉審則安寧,祭物·祭略·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則安寧。次詣顯陵,陵上奉審則安寧,碑閣·丁字閣奉審則安寧。次詣穆陵,陵上奉審則安寧,碑閣·丁字閣奉審則安寧。次詣徽陵,陵上奉審則安寧,碑閣·丁字閣奉審則安寧。次詣崇陵,陵上奉審則安寧,碑閣·丁字閣奉審則安寧。次詣惠陵,陵上奉審則安寧,碑閣·丁字閣奉審則安寧。次詣元陵,陵上奉審則安寧,碑閣·丁字閣奉審則安寧。次詣綏陵,陵上奉審則安寧,碑閣·丁字閣奉審則安寧。還詣景陵,仍留監祭,將事安寧之意,敢此仰達矣。上曰,諸陵陵上果皆安寧,碑閣·丁字閣,亦皆無頉否?漢國曰,俱爲安寧而無頉矣。上曰,何時將事乎?漢國曰,三更量將事矣。上曰,相去雖不遠,農形,何如?漢國曰,豐登矣。上曰,往返從何路乎?漢國曰,從大路作行矣。上曰,新作路耶?漢國曰,果然矣。上曰,閣臣先退。又命退,承史以次退出。
上在景福宮。停常參·經筵。
政院啓曰,同副承旨趙秉升今日不爲仕進,卽爲牌招,何如?傳曰,允。
傳曰,政官牌招開政。
政院啓曰,行吏曹判書李秉文,參判李根命,參議趙鍾弼牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體待明朝牌招。
又啓曰,卽見統禦使閔敬鎬兵丁衣科磨鍊狀啓,則當請內務府稟處,而以令該府稟處爲辭矣。啓問事體,何等審愼,而如是做錯,萬萬未安。狀啓所當還下送,而係是軍務,雖不得不捧入,該帥臣不可無警,從重推考,何如?傳曰,允。
以同副承旨趙秉升牌不進罷職傳旨,傳曰,只推。
兵曹啓曰,今此謝恩兼冬至使一行赴燕時,所把驛馬,預先分定,然後可無窘急之弊。今亦依例前期知委,而應把驛馬五十五匹內,忠淸道十一匹,全羅道十二匹,慶尙道二十三匹,來十月十五日京中逢點,江原道五匹,咸鏡道四匹,直送安州,來十月十八日逢點事,各道監司處行移,何如?傳曰,允。
兵曹啓曰,本曹正郞鄭寅昇,身病猝重,勢難供職,呈狀乞遞。宿衛重地,不可久曠,改差,何如?傳曰,允。
刑曹啓曰,釜山前僉使金完洙處,日人債錢,今已準數督捧矣。謹依傳敎,罪人金完洙,嚴刑二次,全羅道珍島府金甲島遠惡島,限己身充軍,勿揀赦典,定配所,而待拷限準二次後,卽爲押送之意,敢啓。傳曰,知道。
禮曹啓曰,卽接安東幼學李重坤所志,則以爲族曾孫庭基,嫡妾俱無子,以其同生兄庭贊第三子,欲爲繼後,而兩家諸族,相議完定,以生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李重坤所訴旣如此,李庭贊第三子,立爲李庭基之後,何如?傳曰,允。
戶曹參議朴齊純上疏。大槪,敢陳實病難强之狀,冀蒙津御變通之恩事。省疏具悉。所請依施。
上在景福宮。停常參·經筵。
政院啓曰,假注書劉起龍有身病,勢難察任,今姑改差,何如?傳曰,允。
劉起龍改差,代以朴柱爲假注書。
傳曰,有實病·實故玉堂許遞,今日政差出。
傳曰,同義禁許遞,今日政差出。
傳曰,呈告同敦寧·同春秋·兵曹參知許遞,今日政差出。
傳曰,草溪郡守李文榮,慈仁縣監具達祖,禮安縣監李基周,竝禁軍將除授。
傳曰,戶曹參議朴齊純,內務參議差下。
傳曰,協辦內務府事沈相學,行護軍趙秉稷·姜文馨,竝外務協辦差下,副護軍李命宰·洪時衡,竝外務參議差下。
傳曰,慈山府使鄭學淳,堂上宣傳官加設單付。
傳曰,利原縣監朴寅和,敦寧都正除授。
傳曰,差備中官林興周,公事無難閪失,極爲駭妄,定配。
政院啓曰,協辦內務府事沈相學,行護軍趙秉稷·姜文馨,竝外務協辦差下,副護軍李命宰·洪時衡,竝外務參議差下事,命下矣。今日政下批,何如?傳曰,允。
又啓曰,戶曹參議朴齊純,外務參議差下事,命下矣。今日政下批,何如?傳曰,允。
以慶尙監司李鎬俊狀啓,進上藥材中山藥未及充實,限內不得封進,惶恐待罪事,傳曰,勿待罪事,回諭。
吏曹,敦寧都正單朴寅和,今加通政除授事,承傳。
兵曹口傳政事,副司果權潚。
兵曹口傳政事,親軍左營兵房單鄭周永。
吏曹啓曰,中學敎授閔泳一,以其身病,呈狀乞遞,改差,何如?傳曰,允。
吏曹啓曰,輸城道察訪朴文琥,以其身病,呈狀乞遞,改差,何如?傳曰,沙斤察訪金周憲相換。
有政。吏批,行判書李秉文牌招不進,參判李根命進,參議趙鍾弼牌招不進,承旨缺。吏批啓曰,行判書李秉文,參議趙鍾弼,竝牌招不進,小臣獨政未安,何以爲之?敢稟。傳曰,仍爲之。以趙秉世爲大司憲,李敎榮爲大司諫,李埈鎔爲執義,金禹用爲司諫,李會英·尹喆培爲掌令,李寅權·李翊焌爲持平,趙衡夏爲獻納,趙鎭卨·趙秉健爲正言,朴用元·尹承弼爲校理,申性均·鄭承謨爲副校理,朴益東爲修撰,李茂魯爲副修撰,尹宇善爲工曹判書,徐瑨淳爲右參贊,尹道鉉爲同敦寧,李斗燮·洪秀寅爲典籍,洪鍾運爲兵曹參知,韓光洙爲正郞,兪鎭學爲同經筵,尹泳奎·朴周陽爲同義禁,朴容大爲同春秋,李俒爲中學敎授,張義錫·李奎鎭·李容默·李邦寅·李徵初爲監察,尹穟爲禁府都事,李根澔爲慈山府使,吳成默爲慈仁縣監,鄭一龜爲禮安縣監,金是鉉爲利原縣監,申昌熙爲草溪郡守,協辦交涉通商事務三單沈相學·趙秉稷·姜文馨,參議內務府事單朴齊純,參議交涉通商事務二單洪時衡·李命宰,左參贊單徐瑨淳,右參贊單鄭海崙,贈兵參李熙輔,贈兵判例兼,知義禁李敎昌考。
以吏曹參議趙鍾弼牌不進罷職傳旨,傳曰,只推。
兵批,判書閔應植以下缺,同知單金命錫,同知加設單金振玉·朴潤植·崔順柱·柳根培·李鎭永·李冕緖·吳鎭九·太敬興·金益煥·郭道煥·千得象·池世榮·高俊植·崔鳳潤·柳寅映·韓在貞·金熙信·金衡斗·盧寅英,僉知三單申永熙·李鳳奎·金鳳稷,副司果李始亨·金容萬·金斗準,內禁將單李文榮·具達祖·李起固·全州營將金始豐,更加一瓜仍任事,承傳。宣傳官加設單鄭學淳。
刑曹啓曰,以司謁口傳下敎曰,試券偸去之漢,出付秋曹事,命下矣。謹依下敎,罪人金所回,爲先嚴囚,以待處分之意,敢啓。傳曰,知道。笞三十度放送。
刑曹啓曰,義禁府啓辭內,通禮院假引儀崔奎源拿處事,傳旨啓下矣。崔奎源,係是雜技,依例移送秋曹事。傳曰,知道。
刑曹啓曰,罪人崔奎源,依大明律不應得爲而爲之,事理重者,杖八十之文,決杖八十,懲勵放送之意,敢啓。傳曰,知道。
上在景福宮。停常參·經筵。
政院啓曰,玉堂上下番俱空,事甚未安。修撰李貞稙別兼春秋進,應敎吳炳文,副應敎朴齊斌,校理朴用元·尹承弼,副校理鄭承謨·申性均,修撰朴益東,副修撰李茂魯·申政均,竝卽牌招,推移入直,何如?傳曰,允。
又啓曰,假注書朴柱,時無職名,令該曹依例付軍職,冠帶常仕,何如?傳曰,允。
傳曰,右承旨許遞,前望單子入之。
傳曰,同副承旨許遞,前望單子入之。承旨前望單子入之,金奎軾·尹吉求落點。
傳曰,育英之學,今旣有年,而行將成就矣。繼選學員,以廣語學。
以司謁口傳下敎曰,令內務府知委於選充人員,趁今月三十日齊赴就學,或有懸頉,難免重勘事,一體分付。
以慶尙監司李鎬俊狀啓,薦新進上石榴,節序差早,姑未成熟,限內不得封進,惶恐待罪事,傳曰,勿待罪事,回諭。
弘文館啓曰,副校理鄭承謨時在忠淸道忠州地,修撰朴益東時在慶尙道聞慶地,經筵入番事緊,請竝斯速乘馹上來事,下諭。答曰,許遞。
又啓曰,下番無他推移之員,不得已以上番,姑降入直之意,敢啓。傳曰,知道。
統理交涉通商事務衙門啓曰,會寧書記官李斗炯,掌簿官陳洪九,竝本衙門主事加差下,令該曹口傳下批,何如?傳曰,允。
又啓曰,前司果金準榮,博文局主事加差下,令該曹口傳下批,何如?傳曰,允。
又啓曰,主事李漢儀減下,何如?傳曰,允。
吏曹口傳政事,交涉衙門主事二單李斗炯·陳洪九,博文局主事單金準榮。
兵曹啓曰,今秋習角,賞木頒給之意,敢啓。傳曰,知道。
親軍右營啓曰,今秋習角,賞木施賞之意,敢啓。傳曰,知道。
親軍別營啓曰,今秋習角,賞木頒給之意,敢啓。傳曰,知道。
義禁府啓曰,差備中官林興周定配事,承傳啓下矣。林興周,黃海道延安府定配,而以承傳內辭意,具罪目,依例發遣府羅將,押送配所,何如?傳曰,允。
刑曹啓曰,試券偸去罪人金所回,爲先嚴囚,以待處分草記,傳曰,知道。笞三十度放送事,命下矣。謹依批旨,罪人金所回,決笞三十度,放送之意,敢啓。傳曰,知道。
江原監司鄭泰好疏曰,臣以洪川縣武斷罪人金三鉉事狀聞,承判下行査,而連接邑報,則年老病劇,見今委席,擔舁末由。故待病差行査,已爲前啓,而病差無期,査事遲緩,爲先捉囚奴子,懲戢刑配之意,修啓矣。卽伏見判下關文,則初不行査,專罪一奴,前後矛盾,有欠査體,至承問備之命,顧臣做錯,於是乎益著,而因病緩査,捨主責奴,有若扶仰,伏地戰慄,靡所容措。待少可,窮覈狀聞,而査事緣此遲滯,轉益悚惶,忙具短章仰瀆。伏乞亟降威命,勘以當律,俾不識者戒焉。臣無任云云。答曰,省疏具悉。向日問備,事體然也。不必以此爲引,金三鉉待病差,卽速査啓。
上在景福宮。停常參·經筵。
政院啓曰,同義禁朴周陽,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。兵曹參知洪鍾運,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳曰,政官牌招開政。
傳曰,吏曹參判有闕之代,前望單子入之。
以忠淸監司閔泳商狀啓,定配罪人李載元,平澤縣到配事。傳曰,放。
傳曰,判敦寧有闕之代,前判書李載元除授。
傳曰,向日處分,存事體而然也。前後昭晰,洞盡無餘,公私情禮,宜無更引。判敦寧李載元,斯速上來膺命事,自政院,下諭。
弘文館啓曰,上番姑降入直,事甚未安。修撰李貞稙,副修撰李茂魯別兼春秋進,修撰一員未差,副修撰申政均,卽爲牌招入直,何如?傳曰,允。
政院啓曰,行吏曹判書李秉文,參議趙鍾弼牌不進推考傳旨,罷職傳旨·今方捧入,而開政命下之後,如此違牌,事甚未安。參判未差,判書更爲牌招,何如?傳曰,允。參議只推,待明朝一體牌招。
議政府啓曰,卽見右捕廳所報,則金川居民孫有綽爲名漢,京人五名,謂以賊類,聚會諸民,一竝埋殺,仍爲逃避,今始被捉云矣。似此絶悖憯毒之情節,卽是亘古所無之極變也。兇犯斯捕,斷案旣成,三尺至嚴,萬戮難贖。在囚罪人孫有綽,出付軍門,大會軍民,梟首警衆,何如?傳曰,允。
內務府啓曰,慈山府使李根澔,礦務局幫辦,勿拘差下,使之察任,何如?傳曰,允。
右邊捕盜廳啓曰,謹依議政府草記批旨,本廳在囚罪人孫有綽,出付親軍別營之意,敢啓。傳曰,知道。
親軍別營啓曰,罪人孫有綽,大會軍民於沙阿里,梟首警衆之意,敢啓。傳曰,知道。
義禁府啓曰,因忠淸監司閔泳商啓本,定配罪人李載元,平澤縣到配事,放字,書下矣。李載元放送事,分付該道道臣之意,敢啓。傳曰,允。
義禁府啓曰,逆賊仁默,因鞫廳議啓,旣施适·雲例,而卽接左右捕廳牒報及成冊,則謀反大逆不道罪人仁默弟允默年三十九,謀叛不道罪人昌寬母林召史年六十一,妻崔召史年十九,懸錄報來。又接忠淸監司閔泳商牒報及成冊,則謀反大逆不道罪人仁默母李召史年七十,女年十四歲,次女年四歲,竝囚永春獄,子龍福年八歲,物故懸錄報來矣。謹案律文,則婦人年六十及廢疾,竝免緣坐之罪。昌寬母林召史,仁默母李召史,俱以年過六十,竝依律文免緣坐。昌寬妻崔召史,全羅道康津縣,緣坐爲婢,而方囚典獄,而仁默女十四歲兒靈巖郡,次女四歲兒海南縣,竝緣坐爲婢,而俱囚該縣獄云。竝令秋曹,押送于各其配所,子龍福,已爲物故,勿論,弟允默,方囚典獄云,亦爲發遣府都事,具格拿來,南間囚後,瓦冶峴依律文緣坐處絞之意,敢啓。傳曰,知道。
刑曹啓曰,咸鏡監營押上僞造關帖隨從罪人僧亘直,向因草記批旨,發配于平安道肅川府矣。卽接延曙察訪張大奎所報,則罪人僧亘直,去月十七日因病物故云。故使之摘奸,果爲的實矣。配文還收之意,敢啓。傳曰,知道。
吏曹參判李根命疏曰云云。答曰,省疏具悉。所請依施。
上在景福宮。停常參·經筵。
藥房提調李秉文,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,禮房承旨馳詣宗廟·景慕宮,奉審摘奸以來。
承旨前望單子入之,尹相衍落點。
政院啓曰,按撫使南廷順,去六月二十一日封發之農形雨澤事,二十四日封發之鏡城判官到任事狀啓,二十二日封發之月食食體不得圖畫事啓本,今始到院,撥路申飭,果何如,而如是遲滯,誠極未安。該按撫使,不可無警,推考,何如?傳曰,允。
又啓曰,新除授承旨尹相衍,方在罷職中,何以爲之?敢稟。傳曰,敍用。
吏曹參判前望單子入之,李承純落點。
政院啓曰,新除授吏曹參判李承純,一體牌招,何如?傳曰,允。
傳曰,仕滿初仕,今日政差出。
傳曰,今日政遷轉守令,勿拘常格,未準朔守令中,各別擇差。
傳曰,有實故玉堂許遞,今日政差出。
傳曰,草溪郡守申昌熙,慈仁縣監吳成默,竝禁軍將除授。
傳曰,待敎陞六。
傳曰,原任待敎趙漢國,檢校差下。
傳曰,洪州牧使有闕之代,南原府使鄭元夏除授。
政院啓曰,卽者義禁府都事來言,時囚罪人金憙鎭,當爲捧供,而判義禁徐瑨淳,同義禁朴周陽俱有身病,一員未差,只有同義禁尹泳奎一員,不得備員開坐云。判義禁徐瑨淳,同義禁朴周陽,竝卽牌招,未差之代,今日政差出,何如?傳曰,允。
慶州味鄒王·敬順王殿號望,以崇惠爲之。
奎章閣啓曰,明日卽觀文閣奉審日次,臣進詣擧行之意,敢啓。傳曰,知道。
弘文館啓曰,下番闕直,事甚未安。校理朴用元·尹承弼差祭,副校理一員,修撰一員未差,修撰李貞稙,副修撰李茂魯別兼春秋進,副修撰申政均有身病,應敎吳炳文,副應敎朴齊斌,竝卽牌招,推移姑降入直,何如?傳曰,允。
吏曹啓曰,前判書李載元,判敦寧除授事,命下矣。方在被謫蒙放中,何以爲之?敢稟。傳曰,蕩滌敍用,勿拘。
礦務局啓曰,幼學朴志鉉,主事差下,何如?傳曰,允。
吏曹啓曰,新除授喬桐府使田世鎭,方在罷散中,而矇然擬入,至蒙恩點,原望筩勿施,何如?傳曰,勿拘敍用。
吏曹啓曰,禮安縣監鄭一龜,以其身病,呈狀乞遞,改差,何如?傳曰,允。
吏曹啓曰,成均館典籍李斗燮,以其身病,呈狀乞遞,改差,何如?傳曰,允。
有政,吏批,行判書李秉文,參判李承純牌招不進,參議趙鍾弼進,承旨缺。吏批啓曰,行判書李秉文,參判李承純牌招不進,小臣獨政未安,何以爲之?敢稟。傳曰,只出緊任。以趙衡夏爲校理,李範承爲副校理,宋榮大爲修撰,李起東爲副修撰,洪祐禎爲獻納,金堯勛·田濟爀·金正耇·朴麟會·金昌根·安仁壽·高元龍爲監察,金昌學爲掌樂主簿,洪亮燮爲尙瑞主簿,鄭一源·高圭晉爲長興主簿,沈宜弘爲金城縣監,李奎學爲慈仁縣監,曺慶承爲高城郡守,朴顯陽爲南原府使,洪鍾漢爲韓山郡守,盧炳穆爲禮安縣監,尹秉求爲禁府都事,蔡奎璿爲草溪郡守,李仁植爲坡州牧使,金益容爲知義禁,柳道夔爲禁府都事,沈相老爲司饔別提,尹定求爲兵曹參議,朴夏陽爲典牲主簿,李敏秀爲典籍,任弘準爲禁府都事,兼持平單宋榮大,通德閔升周,贈戶參例兼,昌原府使閔時榮贈左承旨,已上守全羅兵使閔致卨兩代。輸城察訪朴文琥,沙斤察訪金周憲,已上相換事,承傳。判宗正卿單李載元,崇靈殿參奉加設單朴敏奎,礦務局幫辦單李根澔。
兵曹啓曰,同知中樞府事蔡得九,宣傳官李敏星,內禁衛將李奎鶴,五衛將金鳳稷·申承宇·鄭春基·李鳳奎·朴明煥,忠翊衛將李貞祐,忠壯將閔章鎬,昌德宮衛將劉萬豐·金命錫,慶熙宮衛將李壽哲·金元大·朴準蓂,訓鍊院主簿金性浩,文臣兼宣傳官趙民熙·李範升,部將趙奎夏,俱以病難供職,呈狀乞遞。新除授全羅兵使閔致卨,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
兵批,判書閔應植進,參判以下及承旨缺。兵批啓曰,全羅右水使,今當差出,而擬望之人乏少,他道防禦使竝擬,何如?傳曰,允。以宋應來爲同知,權用國爲宣傳官,鄭學淳爲內禁將,韓益相·金箕鍊·崔喜哲·吳熙俊·閔德顯爲五衛將,李貞祐爲忠翊將,閔章鎬爲忠壯將,咸永文·李基裕爲昌德將,安東弼·李相允·洪鼎喆爲慶熙將,金炳翰爲訓鍊主簿,閔泳敦·宋彦會爲文兼,鄭東植爲部將,具奭祖爲全羅兵使,趙東勳爲全羅右水使,李昌夏爲聖堂僉使,沈宗海爲舒川僉使,金在浩爲加督梁萬戶,李完潤爲靈慶浦萬戶,內禁將二單申昌熙·吳成默,以上除授事,承傳。訓鍊僉正李泰鎔,加設陞實事,承傳。同知單李壽哲,加設單柳興奭·林錫夏·金學淵·朴大律·張德孝·金璟三·閔成鎬·金興吉,僉知單李種弼,宣傳官加設單鄭煥敎,部將加設單申昌熙,副司正朴柱,兼慈山鎭兵馬僉節制使,淸南兵馬防禦使慈母管城將單李根澔。
吏曹啓曰,贈諡忠愍公李延諡,來九月二十一日定行於江陵任所矣,敢啓。傳曰,知道。
電報總局啓曰,委員李時庠移拜監察代,幼學劉鳳烈差下,令該曹口傳下批,何如?傳曰,允。
親軍製造機器局啓曰,製藥所新建之役,今已告竣之意,敢啓。傳曰,知道。
親軍別營啓曰,本營別將李樂熙,身病猝重,勢難察任,改差,何如?傳曰,允。
親軍前營啓曰,本營兵房李邦鉉,身病甚重,勢難察任,改差,何如?傳曰,允。
刑曹啓曰,罪人李昌善·李纘鎬,各決杖八十,懲勵放送之意,敢啓。傳曰,知道。
兵曹參知洪鍾運上疏。大槪,臣舊愆方訟,新除遽降,敢陳惶蹙之私,乞被當勘之律事。省疏具悉。遂事何必爲引?爾其勿辭察職。
副修撰申政均疏曰云云。省疏具悉。所請依施。日記廳堂上金炳秀,郞廳朴永斗·李命九。
上在景福宮。停常參·經筵。
政院啓曰,來初五日朝參日次矣。敢稟。傳曰,停。
又啓曰,右副承旨尹相衍今日不爲仕進,卽爲牌招,何如?傳曰,允。
兵曹口傳政事,副司果單鄭寅昇。
奎章閣啓曰,景慕宮望廟樓,今朔奉審,無頉之意,敢啓,傳曰,知道。
又啓曰,原任待敎趙漢國,檢校差下事,命下矣。卽爲牌招入直,何如?傳曰,允。
弘文館啓曰,下番闕直,事甚未安。修撰李貞稙,副修撰李茂魯別兼春秋進,新除授修撰宋榮大,副修撰李起東,竝卽牌招,推移入直,何如?傳曰,允。
禮曹啓曰,今九月二十五日中宮殿誕日陳賀時,王世子致詞陳賀之節,依例磨鍊乎?敢稟,傳曰,權停。
又啓曰,卽接行護軍徐曾輔單子,則以爲族侄種淳嫡妾俱無子,以其同姓八寸弟敎淳第三子相穆,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長徐曾輔單辭旣如此,徐敎淳第三子相穆,立爲徐種淳之後何如,傳曰,允。
春秋館啓曰,別兼春秋臣韓光洙,以兵曹正郞,今日軍布上下時,晝仕出去之意,敢啓,傳曰,知道。
親軍別營啓曰,本營別將,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
自卯時至酉時,灑雨下雨,測雨器水深一寸五分。
政院啓曰,事變假注書白文行有身病,勢難察任,今姑改差,何如?傳曰,允。
又啓曰,邊將辭朝後,聽宣諭於本院,例也,而助泥浦萬戶金基玉,今日下直後,不聽宣諭,直爲出去,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
白文行改差,代以李日彦爲事變假注書。
兵曹口傳政事,副司果趙漢國,別營別將單許璡。
奎章閣啓曰,卽接內需司牒報,則咸興·永興兩本宮,十月別大祭時,造燭封香吉日,今月二十日巽時,衣襨·香燭·祭品奉詣吉日,同月二十一日卯時俱吉云,以此日時擧行之意,敢啓,傳曰,知道。
親軍左營啓曰,本營軍司馬金甲洙,身病甚重,勢難察任,改差,何如?傳曰,允。
又啓曰,本營哨官張永基,身爲將領,行已鄙瑣,爲先汰去之意,敢啓,傳曰,知道。
上在景福宮。停常參·經筵。
政院啓曰,司諫金禹用,旣入闕中,不爲傳啓,直爲出去,事甚未安,推考,何如?傳曰,允。
又啓曰,右副承旨尹相衍,疏批已下,卽爲牌招,何如?傳曰,允。
又啓曰,奏御文字,何等審愼,而兵曹親軍左營軍司馬望單子,有所錯誤,致勤下詢,事甚疎忽,極涉未安。原單子使之改修正以入,臣之矇未覺察,不勝惶悚。當該堂上,不可無警,推考,何如?傳曰,從重推考,爾亦推考。
內務府啓曰,卽見統制使閔敬鎬狀啓,則本營砲料所需屯田畓,以時直放賣,合價錢七萬九千八百十八兩內,五萬七千六百十八兩,以當初買得例,北靑府元戶六千四百二戶,每戶九兩式均排立本,每兩頭屯米二升,依舊式捧納,以爲二百五十名兵丁餼料,抄出壯健者五十名,竝舊軍合三百名,使之鍊習,而屯田剩餘錢二萬二千二百兩及本營別備錢六千八百兩內,二萬六千兩,以二分利均排,立本於所管列邑,明年正月爲始,取殖放料,三千兩則立本錢取殖前,以今七月至十二月新設兵丁五十名,每名十兩式,逐朔分給事,請令該府,稟處矣。苟如是通變,而無害於民,有補於公,則固幸矣。參酌事勢,從長措處之意,分付該帥臣,何如?傳曰,允。
親軍別營啓曰,本營別將許璡,尙在任所,久曠可悶,改差,何如?傳曰,允。
親軍左營啓曰,本營哨官張永基汰去代,前僉正李學承差下,何如?傳曰,允。
義禁府啓目,假注書金憙鎭,助泥萬戶金基玉原情云云。傳旨內辭緣,泛稱遲晚,刑推得情,何如?啓,除刑推議處爲良如敎。
右副承旨尹相衍疏曰,臣於向日,猥叨銓銜,以秋夕祭官塡差時,文禧廟大祝之有頉,罪干祀典,而院啓再徹,薄罷而止。亦未幾日,伏奉承宣特旨,繼有恩敍之命,滿心惶懼,趨膺無路。短章自劾,伏乞亟遞職名,仍勘當律焉。臣無任云云。省疏具悉。往事何必爲引?爾其勿辭察職。
上在景福宮。停常參·經筵。
傳曰,待敎有闕之代,前望單子入之。
傳曰,市井者,都下民庶之資以爲生也。今此鬱攸之災,各廛多入於灰燼,惕然驚心,而亦有民廬之延燒云。寒序將近,失業棲遑,實所矜念。內下錢十萬兩,惠廳木五十同,特爲助給,自廟堂量宜分劃,以示顧恤之意。
政院啓曰,因兵曹啓目,絶影島僉使所佩兵符,令政院新造下送事,命下矣。兵符今旣新造,監營及所管營所上各左一隻,該僉使所佩右一隻,竝定禁軍下送,依例分上事,慶尙監司處下諭,何如?傳曰,允。
又啓曰,判義禁徐瑨淳,同義禁朴周陽牌不進推考傳旨,今方捧入,而開坐命下之後,如是遣牌,事甚未安,竝更牌招,何如?傳曰,允。
兵曹口傳政事,左營軍司馬單閔泳一,哨官單李學承。
議政府啓曰,傳曰市井者,都下民庶之資以爲生也。今此鬱攸之災,各廛多入灰燼,惕然驚心,而亦有民廬之延燒云,寒序將近,失業棲遑,實所矜念。內下錢十萬兩,惠廳木五十同,特爲助給,自廟堂量宜分劃,以示顧恤之意事,命下矣。挽近市民事勢之凋弊到極,已係悶念,而今此回祿之警,又出意慮之外,萬萬驚惻,有不忍言,恩敎斯摯,帑金特頒。且有惠廳木之劃下,瞻聆攸曁,孰不攢頌欽歎?酌量間架多少,布廛錢四萬五千兩,木二十同,紙廛錢三萬兩,木十五同,東床廛錢一萬五千兩,木十同,綿子廛錢一萬兩,木五同派給,以爲葺屋安業之地,而被燒民戶,自賑廳量宜助恤事,分付,何如?傳曰,允。
司僕寺啓曰,判官李浩善,主簿沈定澤,今已箇滿,而方有釐正之事,難付生手,姑爲仍任,何如?傳曰,允。
行戶曹判書鄭範朝疏曰云云。答曰,省疏具悉。此時支調之急切,誠如所陳。卿其勿辭,益究其措處之便宜,就議廟堂。
上在景福宮。停常參·經筵。
藥房提調李秉文,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,左副承旨許遞,前望單子入之。承旨前望單子入之,趙鍾弼落點。
傳曰,吏曹參議有闕之代,前望單子入之。吏曹參議前望單子入之,金文濟添書落點。
傳曰,政官牌招開政。
待敎前望單子入之,李容善落點。
兵曹口傳政事,別營別將單李樂熙。
政院啓曰,新除授左副承旨趙鍾弼,卽爲牌招,何如?傳曰,允。
又啓曰,新除授待敎李容善,今日政下批,何如?傳曰,允。
又啓曰,假注書鄭恒鎭有身病,勢難察任,今姑改差,何如?傳曰,允。
傳曰,右副承旨許遞,前望單子入之。
傳曰,左右尹許遞,今日政差出。
傳曰,呈告兵曹參判許遞,今日政差出。
傳曰,有實故玉堂許遞,今日政差出。
傳曰,屢有飭敎,尙不膺命,分義道理,豈容若是?判敦寧李載元,卽爲牌招,如有違牌,勿爲呼望。
傳曰,今日政遷轉守令未準朔中,勿拘常格,各別擇差。
兵曹口傳政事,副司果趙衡夏·李茂魯。
傳曰,黃州牧使金商鳳,敦寧都正除授。
傳曰,黃州牧使之代,未準朔守令中,勿拘常格,各別擇差擬入。
鄭恒鎭改差,代以尹兢周爲假注書。
傳曰,陽智縣監閔致憙,內禁將除授。
傳曰,左承旨許遞,前望單子入之。
承旨前望單子入之,閔正植·洪承五落點。
以全羅監司李憲稙狀啓,誕日方物進獻油席,不善擇封,致勤問備,不飭之責,臣實居首,滿心惶悚,惟俟嚴勘事,傳曰,勿待罪事,回諭。
有政。吏批,行判書李秉文進,參判李承純,參議金文濟牌招不進,承旨缺。以金容元·尹喆培爲校理,趙漢國爲副修撰,白樂贊爲兵曹參判,李鍾觀爲左尹,趙存斗爲右尹,閔致憲爲刑曹參議,洪在正爲禮曹參議,李炳敎爲同經筵,金昌熙爲弘文提學,趙鍾林·趙性夔爲禁府都事,兪鎭弼爲掌令,李圭龍·李致淡·沈正澤·吳鳳燮·黃仁燦·金膺洙·金弼鉉爲監察,李範翊爲北部都事,金昌錫爲掌樂正,趙性奭爲軍資奉事,南學熙爲黃州牧使,申榕爲狼川縣監,金勝圭爲龍宮縣監,金聖鎬爲永春縣監,趙爰夏爲高原縣監,李敏翊爲兔山縣監,金思國爲文化縣監,崔鳳煥爲陽智縣監,兼直閣單兪鎭弼,崇靈殿參奉加設二單,李元禎·禹贊謨,左尹單趙存斗,右尹單李鍾觀,兼校書正字單李容善,兼待敎單李容善,司僕判官李浩善,主簿沈定澤,已上姑爲仍任事,承傳。內務府主事單兪星濬,仍其職陞六事,承傳。
以吏曹參議金文濟牌不進罷職傳旨,傳曰,只推。
兵批,判書,以下缺,同知單金元大,加設單朴敬植·林逸祿·金敬元,僉知三單韓益相·金箕鍊·崔喜哲,部將加設單洪,親軍西營左領官張好民,右領官金洛基,以上特許仍任事,承傳。親軍西營副領官單,白馬別將金有鉉·黃鍾選,以上差下事,承傳。親軍西營軍司馬單梁鳳濟,副司果蔡俊黙·張永修,副司勇金商應·林萬洙,兼內禁將單閔致憙除授事,承傳。兼坡州鎭兵馬僉節制使京畿兵馬防禦使親軍海防營中營將單李仁稙,副司果姜周燁·李璇弘·金尙璡·李雨亨。
禮曹啓曰,卽接英陵官員所報,則本陵局內,多有汰落處云矣。莫重之地,有此汰落之患,補築之節,不容少緩。依前例令地方官驪州牧使,詳細奉審,狀聞後稟處,何如?傳曰,允。
奎章閣啓曰,新除授待敎李容善,敎旨安寶次,濬哲之寶請出之意,敢啓。傳曰,知道。
又啓曰,新除授待敎李容善,事當牌招,而時値夜深,待明朝牌招入直,何如?傳曰,允。
兵曹啓目,粘連啓下是白有亦,觀此親軍西營使南廷哲狀啓,則左領官張好民,右領官金洛基,今已個滿矣。莫重領兵之任,不可付之生手是白兺除良,治兵三載,勞勩旣著,特令仍任,以責成效事,令該曹稟處亦爲白有臥乎所,莫重領兵之任,難付生手,治兵三載,勞勩旣著,依狀請特許仍任,何如?啓依允。
又啓目,粘連啓下是白有亦,觀此親軍西營使南廷哲狀啓,則道內白馬山城別將金有鉉段,有兼人之勇,有過人之智,兵法嫺熟,糾合鄕勇,部勒訓鍊,激勸忠義,裕然有可恃。前監察黃鍾選段,智勇絶倫,緩急可仗。上項金有鉉·黃鍾選,竝副領官差下,金有鉉所帶白馬別將之任,仍舊兼帶。前監察梁鳳濟段,文學才猷,蘊抱甚富,軍司馬加差下,本道幼學金允儉·鄭民世·李漢相等段,各著才用,俱合奬用,竝文案加差下,以爲收拾人才之地事,令該曹稟處亦爲白有臥乎所,諸人之智勇·文學·才猷,若是甚富,依狀請施行,何如?啓依允。
義禁府啓目,粘連向前金憙鎭·金基玉等亦,金憙鎭段,廳座失待,雖緣病狀,法例所在,難以原恕是白遣。金基玉段,邊將之辭朝後聽宣諭,自是不易之規,而未諳格例,經先出去,事涉可駭,竝只以此照律,何如?啓,飭已施矣。分揀放送。
上在景福宮。停常參·經筵。
政院啓曰,同副承旨洪承五今日不爲仕進,卽爲牌招,何如?傳曰,允。
又啓曰,親軍後營使鄭洛鎔,別營使李鍾健,以東·南關王廟獻官,明日受香出去矣。所佩虎符及傳令牌,何以爲之,而將兵之任,不可一刻無摠察之人,何以爲之?敢稟。傳曰,兼察置之,仍佩往來。
又啓曰,判敦寧李載元,屢度飭敎之下,謂以情踪轉益惶蹙,奉牌城外,無意承膺,何以爲之?敢稟。傳曰,一向相持,有何更引而然乎?仍以前牌催促,如有違牌,勿爲呼望。
吏曹,敦寧都正金商鳳,今加通政除授事,承傳。
傳曰,發遣吏郞,諸執事淸齋與否,摘奸以來。
傳曰,批答誤書之中官高廷翼,從重推考。
弘文館啓曰,新除授校理金容元·尹喆培,副修撰趙漢國,竝卽牌招察任,何如?傳曰,允。
議政府啓曰,重閫交替,不宜遲滯。新除授全羅右水使趙東勳,使之從近辭朝,何如?傳曰,允。
上在景福宮。停常參·經筵。
政院啓曰,來十一日朝參日次矣,敢稟。傳曰,停。
又啓曰,右副承旨尹吉求今日不爲仕進,卽爲牌招,何如?傳曰,允。
又啓曰,兵曹參判白樂贊,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,假注書朴柱有身病,勢難察任,今姑改差,何如?傳曰,允。
傳曰,禮房承旨馳詣受香諸處,奉審摘奸以來。
傳曰,都承旨許遞,前望單子入之。承旨前望單子入之,閔泳駿落點。
傳曰,判敦寧李載元,疏批已下,更以前牌催促,如有違牌,勿爲呼望。
政院啓曰,判敦寧李載元,屢度飭敎之下,謂以情踪轉益惶蹙,奉牌城外,陳疏到院,原疏雖不得不捧入,事體所在,誠極未安。所當請推,而係是輔國,何以爲之?敢稟。傳曰,推考。
朴柱改差,代以崔翼瑞爲假注書。
弘文館啓曰,修撰宋榮大呈辭出去,下番闕直,事甚未安。修撰李貞稙別兼春秋進,副修撰趙漢國內閣進,李起東卽爲牌招入直,何如?傳曰,允。
吏曹口傳政事,電報局委員單劉鳳烈。
侍講院啓曰,睿覽文字,何等審愼,而全羅左道來戊子式監試初試榜目着名之下,有所錯誤,致勤下詢,臣之矇然捧入,不勝惶悚。原榜目還下送,使之改修正以入,而事未前有,萬萬駭然。當該京試官,所當重勘,而本院請推之外,無他可施之罰,何以爲之乎?敢稟。傳曰,從重推考,爾亦推考。
兵曹啓曰,今月初九日,一內禁軍番次矣。該番將鄭學淳在外未肅拜,改差,其代依承傳口傳擬入,何如?傳曰,允。
領議政沈舜澤疏曰,伏以,臣之求退,蓋已久矣。前日之國虞民窮,不至如今日之到極,而尙以知小謀大,鮮不覆餗,呼號祈懇,非止一再。況於今日,較諸前日,不啻倍差,豈容因循?每念王室,耿耿不寐,百方千計,深究遠慮,究其所以,匡輔君德,禆益朝廷。然力量器局之無奈收拾振刷之不得,而法廢綱弛,斯謂瘝曠,臣罪,臣寧不兢皇?惟臣桑楡之收,卽古人不能者止之訓,而每一番言去,輒奉一番溫批,便有一番勉諭,月復一月,歲復一歲。匪材而不去,蔑效而不去,感恩怵分而又不去,悠悠黃扉,將無可去之時,而大夫國人,交譏胥歎,臣實自取,何尤於人?顧臣頂踵,山恩海德,非糜粉所可仰酬,夷險鞠瘁,固不係於有職無職,而此時此職,不當以臣而苟備,尤非雍容暇豫悠泛汗漫之日也。召用宿德,簡拔忠亮,聚精會神,如救焚拯溺,則民國事,尙有可爲,而豈意聖念不及於此?眷臣縶臣,何若是其不捨也?臣前後章奏,極其煩絮支蔓,而惟有高天鑑亮臣情,臣其得已耶,不得已耶?夫犬馬螻蟻之微,其精氣所感,皆能動天,而臣之積蘊眞誠,獨未孚格,卽此一款,餘事可知,其何以佐殿下出號發令,用副中外之望乎?思之又思,冒悚洊籲。伏乞聖上,俯賜省察,恤臣斥臣,俾蚤一日,卽臣一日之幸,而亦民國之大幸也。臣無任云云。答曰,省疏具悉卿懇。向旣面悉,亦又批諭,亶出披露心腹,而忽此洊牘於浹旬之頃者,卿果欲卸去擔負,恬然退處,不憂予一人之獨憂於上,則其於佩安危同休戚之義,顧何如也?謨明弼諧,賴以補缺,卿之所悃愊,而自有著見之實,裁成輔相,倚以爲重,予之所委寄,而愈望未究之效矣。卿之今此言去,較絜公私,無有是處,憂虞方棘,時不可去也。眷遇彌隆,義不可去也。予不欲多誥,卿必有裁量焉。
判敦寧李載元疏曰,伏以,甲申十月之事,尙何言哉?諸賊闖肆猖獗,殿宮昏夜移次,百僚頓足,三軍束手。臣於其時,奉有召命,蒼黃入對,不稱之職,遽縻於臣身,而旣不能笏擊之靴蹴之,效古人沬血之義,忸怩跼蹴,如不欲生,閱四載如一日矣。曩者申箕善親鞫之庭,赴難諸臣,俱入於囚供,臣兄弟姓名,亦在其中,至有擧措,刪改授臣之語云。恨不得直與之對質,以辨衆惑,而大僚之箚,諸臺之啓,亦以鞫例而不得不爾也。然聖上先下停抹之敎,又降甄錄之恩,臣雖冥頑,固當趨走之不暇,而顧其踪則方在竢勘中,鐵限在前,無由動彈。聖上過加涵貸,薄投畿沿,旋卽賜環,更竄湖邑,因以職召,聖恩愈隆,而臣罪愈大。伏願亟降威罰,勘以當律焉。臣無任云云。答曰,省疏具悉。年前事,尙何言哉?卿之本情,予自諒燭,所以有前後昭晰而洞諭者,又不必如是深引,卽爲肅命。
上在景福宮。停常參·經筵。
政院啓曰,假注書崔翼瑞,時無職名,令該曹依例付軍職,冠帶常仕,何如?傳曰,允。
又啓曰,判敦寧李載元,屢度飭敎之下,謂以情踪轉益惶蹙,奉牌城外,陳疏到院,原疏雖不得不捧入,事體所在,誠極未安。所當請推,而係是輔國,何以爲之?敢稟。傳曰,推考。
傳曰,政官牌招開政。
傳曰,方玆艱虞方棘,庶務愈殷,卿以元輔,獨任其責,固未可晷刻相捨,不啻如左右手,而以其時以其義,必不可去者,庶不待重複矣。擔負如此其重,委毗如此其專,眷注又如此其隆,予之知卿者深,卿獨不念予宵盰之不遑乎?詩云民具爾瞻,卿之進退去留,四方視以爲準。且坐鎭巖廊,惟卿一人,復或相持而致曠,非惟爻象之乖睽,或慮朝野之疑沮。纔有前批,又此申諭,須體繾綣之至意,益殫獻替之嘉猷,勿復以此相聞,是所厚望事,遣史官傳諭于領議政。
傳曰,判敦寧李載元,疏批已下,更以前牌催促,如有違牌,勿爲呼望。
政院啓曰,行吏曹判書李秉文,參判李承純,參議金文濟牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
兵曹口傳政事,以吳有善爲內禁將。
事變假注書李日彦書啓,臣於本月初八日辰時量,敬奉聖諭,馳往傳諭于領議政沈舜澤所住處,則以爲臣昨承疏批,未蒙允兪,眷寄愈隆,非臣敢當,求退媒榮,惶愧靡措。不意史官復至,齎宣特諭,諄複鄭重,如慈父詔迷,嚴師牖蒙。顧臣鮮能蔑績,本不足有無輕重,而何若是反加殊禮,至勤明旨耶?聖敎若曰,以其時以其義,必不可去,又若曰,獨不念予宵旰之不遑,臣雖急於乞恩,豈不知時與義之不可言去,又豈不知聖上獨憂於上,宵旰不遑耶?誠以今日民國事計,留臣百輩,毫無裨益,艱虞益甚,殷務益曠,屢煩呼籲,蓋不獲已,而恩言至此,一向違孤,亦有所不敢者。震悚慄感,彌增一倍,齎鬱含默,惟命是承,而以殿下日月之明,儻鑑臣心之爲民爲國,斷斷無他,則鞶帶之禠,庶不待愚臣更瀆之日矣。北望稽首,惟是之祝云矣。敢啓,答曰,知道。
義禁府啓曰,平安監司南廷哲狀啓內,咸從前府使李殷春,不可以已遞,有所參恕,其罪狀,令攸司稟處事,啓下矣。李殷春,以龜城府使,時在任所,依例發遣府書吏,差兼官後拿來,何如?傳曰,待待命拿囚。
判敦寧李載元疏曰云云。答曰,省疏具悉。前批罄悉,開釋無餘蘊,而此非私於卿也。有何更引之端,而獨不念恩情之攸重乎?勿復撕捱,卽爲入來。
上在景福宮。停常參·經筵。
政院啓曰,判敦寧李載元,屢度飭敎之下,謂以情踪,轉益惶蹙,奉牌城外,陳疏到院,原疏雖不得不捧入,事體所在,誠極未安。所當請推,而係是輔國,何以爲之?敢稟。傳曰,推考。
傳曰,長鬐縣監柳止鎬,敦寧都正除授。
傳曰,有實故玉堂許遞,今日政差出。
傳曰,同副承旨許遞,前望單子入之。承旨前望單子入之,鄭寅學落點。
傳曰,今日政遷轉守令,未準朔中,勿拘常格,各別擇差。
傳曰,判敦寧李載元,疏批已下,更以前牌催促,如有違牌,勿爲呼望。
政院啓曰,臣與同副承旨洪承五伴直矣。纔已許遞出去,伴直無人。右副承旨尹吉求,卽爲牌招,何如?傳曰,允。
又啓曰,臣吏兵批兼進之意,敢啓。傳曰,知道。
以右副承旨尹吉求牌不進罷職傳旨,傳曰,只推。
吏曹啓曰,陽城縣監成岐運,以其身病,呈狀乞遞,改差,何如?傳曰,允。
有政。吏批,行判書李秉文牌招不進,參判李承純進,參議金文濟牌招不進,承旨缺。吏批啓曰,行判書李秉文,參議金文濟竝牌招不進,小臣獨政未安,何以爲之?敢稟。傳曰,仍爲之。以洪祐植爲副校理,尹成求爲三登縣令,趙民熙爲陽城縣監,成鍾永爲長鬐縣監,金堯勛爲長水縣監,任善準爲獻納,金炳億爲金溝縣令,金明熙爲連山縣監,白命洙·李胄夏·趙龍善爲禁府都事,礦務局主事單朴志鉉。
以吏曹參議金文濟牌不進罷職傳旨,傳曰,只推。
兵批,判書以下缺。同知單朴準蓂,加設單金時憲·李鼎稙·金允玉,僉知三單申昌熙·閔致憙·吳熙俊,副司果權星煥·金鍾聲·孫景現·孫鶼周,副司正崔翼瑞。
禮曹啓曰,全羅道觀察使封進今九月令宗廟薦新石榴,來十月令宗廟薦新柚子,今初十日薦進,而景慕宮薦新則慶尙道例爲封進矣。本道所封,未及上來,莫重薦新,不可後時,依前例以宗廟薦新加封石榴·柚子,同日一體薦進,何如?傳曰,允。
親軍前營啓曰,本營軍司馬趙民熙,身病甚重,勢難察任,改差,何如?傳曰,允。
判敦寧李載元疏曰云云。答曰,省疏具悉。課日致煩,於卿心安乎?久闕入候,宜其戀結之尤切,情勢則今無可以强引,分義則不當如是持難,卽爲肅命。
丁亥九月初九日二更,上御乾淸宮。召對入侍時,參贊官趙鍾弼,侍讀官尹喆培,檢討官李起東,直閣兪鎭弼,假注書尹兢周,記注官玉秉觀,別兼春秋李貞稙,各持綱目第七卷,以次進伏訖。上曰,史官分左右。仍開卷,上曰,上番讀之。喆培讀自遣郭吉,止遂虛其地。上曰,釋義。喆培釋義訖。上曰,文義奏之。喆培曰,武帝親率甲兵,以示武威,躬臨邊塞,力服單于,而所傷衆多,民不安堵,國無遺策。以其文·景富溢之財,費之於空虛,自致損侮,豈不嗟惜哉?是故,人主欲治其國,不若務修厥德,以安百姓。百姓安則天下平,四夷服矣。何必躬秉武節,欲其快心?自古用兵,皆聖人未得已之事也。上曰,其時武帝,不如不臨兵於單于,且送郭吉,反致恥侮,而武帝之威未舒,爲後世譏也。不如此而以德爲先,勿徒以威制之,則豈不當然乎?喆培曰,聖敎切當矣。上曰,下番讀之。起東讀自春正月,止皆以千數。上曰,釋義奏之。起東釋義訖。上曰,文義奏之。起東曰,武帝信其虛誕之說,浮海求仙,不如修道務德,而自有仙人之至,且導迎和氣,則必致壽考之休矣。上曰,自古聞始皇·武帝求仙之終無益,而後世獨不能悟也。起東曰,聖敎切當矣。上曰,參贊官讀之。鍾弼讀自四月還,至奉高止出對中。上曰,釋義奏之。鍾弼釋義訖。上曰,文義奏之。鍾弼曰,自秦始皇,信聽方士荒唐之說,廣求神山長生之藥,至於漢武帝,崇奉仙術,尤有甚焉。封禪非禮,巡遊無度,故高祖創守之功,文·景守成之業,幾至傾危矣。上曰,漢興以後,文·景之治,於斯爲盛,而武帝窮兵黷武,不能深思繼述,祭天亦有時,而惟求仙人,終未有遂,反不如初,果極歎惜也。鍾弼曰,下敎切當矣。武帝初政,崇儒重道,招徠賢良,故董仲舒天人對策,禆補治化,蔚有比隆之效矣。中年求仙,專信怪誕之術,冀遇其眞,迷不覺悟矣。上曰,若或竟未改悟,則漢家基業,豈復鞏固綿遠乎?鍾弼曰,下敎至當矣。武帝晚年汾水秋風,悔心始萌,悉罷候神人者,每對群臣,自歎嚮時愚惑,故四百歷年,從此靈長矣。上曰,閣臣讀之。鎭弼讀自天子還坐明堂,止爵左庶長。上曰,釋義奏之。鎭弼釋義訖。上曰,文義奏之。鎭弼曰,武帝惑信方士之言,方欲浮海求仙,群臣爭諫,莫止其行,至於東方朔之言,卽聽乃還,此亦難行之事也。上曰,然而方朔之虛誕,亦多有處,而以所諫觀之,則其時人之中稍勝矣。還宮以待神仙自至,亦冒虛誕,而陳諫之道,極爲宜也。至若遠遊海上而忘返,其於漢之國勢,亦必殆危,其不然耶?鎭弼曰,聖敎切當矣。上掩卷,鍾弼曰,召對冊子,不爲付籤,致勤下詢,事甚疎忽,極爲未安。當該玉堂,所當重勘,而本院請推之外,無他可施之罰,何以爲之乎?上曰,從重推考,可也,出榻敎仍命史官就座,又命退,諸臣以次退出。
上在景福宮。停常參·經筵。
下霜。
藥房提調李秉文,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,撥路申飭,前後果何如,而黃海監司趙敬夏去六月初三日封發之罪人金鳳善到配事,同月二十九日封發之罪人方億辰等到配事啓本,咸鏡監司李敦夏去六月二十九日封發之罪人元大鉉到配事啓本,慶尙監司李鎬俊去七月十六日封發之雨澤農形事狀啓,竝今始到院,事體所在,極涉稽緩。該道臣,不可無警,竝推考,何如?傳曰,允。
又啓曰,判敦寧李載元,屢度敦飭之下,謂以諄複之恩批,雖極感惶,穢纍之情踪,彌切危蹙,奉牌城外,無意出肅,何以爲之?敢稟。傳曰,更以前牌催促。
傳曰,判敦寧李載元事,予誠慨然矣。以飭以批,且明且白,其在與同休戚之地,設有可引之端,不當如是,況是無可引之義乎?不念情理,久闕候次,一向牢執,有若角勝,其將不欲更對予面乎?予言至此,膺命與否,自量爲之。
兵曹口傳政事,親軍前營軍司馬單金容元。
弘文館啓曰,新除授副校理洪祐禎時在忠淸道天安地,經筵入番事緊,請斯速乘馹上來事,下諭。答曰,許遞。
典圜局啓曰,幼學李根洙委員差下,令該曹口傳下批,何如?傳曰,允。
兵曹啓曰,禁軍別將趙存禹,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以梁柱顯爲禁軍別將。
親軍別營啓曰,本營哨官張俊泓,身病猝重,勢難察任,改差,何如?傳曰,允。
又啓曰,本營哨官,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,左副承旨趙鍾弼,今日不爲仕進,卽爲牌招,何如?傳曰,允。
傳曰,再明日眞殿茶禮,當自內親行矣。該房知悉。時·原任大臣·閣臣·宗親·儀賓二品以上入參。
傳曰,再明日眞殿茶禮時,東宮,當自內行禮矣。該房知悉。春·桂坊及相禮,使之待令。
傳曰,待敎陞大。
吏曹口傳政事,典圜局委員單李根洙。
兵曹口傳政事,禁軍別將單梁柱顯。
傳曰,原任待敎李容善,檢校差下。
傳曰,兼說書有闕之代,前望單子入之。
傳曰,檢校待敎李容善,駐箚英·德·俄·美·法五國參贊官差下,一同前往,隨辦使事。
禮曹啓曰,來十月初九日行宗廟冬享大祭親行時,王世子亞獻之節,依例磨鍊乎?敢稟,傳曰,望廟樓省牲·省器後,先爲還宮磨鍊。
又啓曰,來十月初九日行宗廟冬享大祭親行時,永寧殿,遣大臣攝行,何如?傳曰,允。
又啓曰,來十月初九日行宗廟冬享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
典圜局啓曰,造幣廠建築之役,今已告竣之意,敢啓。傳曰,知道。
奎章閣啓曰,原任待敎李容善,檢校差下事,命下矣。事當卽爲牌招,而時値夜深,待明朝牌招入直,何如?傳曰,允。
親軍後營啓曰,本營軍醫林炳昌,身病猝重,勢難察任,改差,其代金在韶差下,何如?傳曰,允。
親軍左營啓曰,臣圭卨進詣南廟修改處,監董後別單書入之意,敢啓。傳曰,知道。
親軍別營啓曰,臣鍾健進詣北廟修改處,監董後別單書入之意,敢啓。傳曰,知道。
親軍後營啓曰,臣洛鎔進詣東廟修改處,監董後別單書入之意,敢啓。傳曰,知道。
吏曹啓目,粘連觀此弘文館副修撰李起東上疏,則以爲臣之父年今七十有四,老病日甚一日,情勢日急一日,菽水屢空,刀圭莫效,而況偏侍貧無聊生。伏乞聖慈,特命選部,畀臣一小邑,俾遂次養,以延老父之命亦爲白有臥乎所,李起東之家貧親老,菽水難繼之狀,卽通朝之所共知也。許畀一縣,俾伸至情,允合於孝理之政是白乎矣,經恢之臣,出補外邑,事體不輕,臣曹不敢擅便,上裁,何如?啓,依回啓施行爲良如敎。
又啓目,粘連觀此黃海監司趙敬夏狀啓,則以爲靑丹察訪金鍾呂,兩載居官,盡心措劃,積久之債淸帳,多闕之馬充立,最爲彫殘之局,賴有蘇醒之望,瓜期將近,郵屬惜去,特許仍任事,令該曹稟處亦爲白有臥乎所,守令·察訪瓜滿差代,自是金石之典是白乎矣,道臣狀辭旣如此,靑丹察訪金鍾呂,限一瓜仍任,何如?啓依允。
副修撰李起東疏曰云云。省疏具悉。爾其勿辭察職,許令該曹稟處。
丁亥九月十一日,上御乾淸宮。召對入侍時,參贊官鄭寅學,侍讀官金容元,檢討官李起東,直閣兪鎭弼,假注書尹兢周,記注官林奭禧,別兼春秋李茂魯,各持綱目第七卷,以次進伏訖。上曰,史官分左右。以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,禮房承旨馳詣宣武祠·靖武祠,奉審摘奸以來。
傳曰,政官牌招開政。
傳曰,呈告兵曹參議·工曹參議許遞,今日政差出。
傳曰,東壁許遞,今日政差出。
傳曰,兼說書有闕之代,今日政差出。
傳曰,桂坊有闕之代,令該曹口傳差出。
傳曰,桂坊有闕之代,令該曹口傳陞敍差出。
傳曰,銓郞未差之代,今日政差出。
兵曹口傳政事,以金奉圭爲左衛率,沈相璜爲左侍直,金胤洙爲右洗馬。
兵曹口傳政事,親軍後營軍醫單金在韶。
有政。吏批,行判書李秉文,參判李承純牌招不進,參議金文濟進,承旨缺。吏批啓曰,行判書李秉文,參判李承純竝牌招不進,小臣獨政未安,何以爲之?敢稟,傳曰,只出緊任。以金永迪·金春熙爲吏曹正郞,兪鎭弼爲應敎,沈九澤爲副應敎,朴彝陽爲副校理,閔愚植爲兼說書,金奉圭·張錫根·趙存庸·高亨厚·張聖鎬·朴斗采·金準榮·韓祥履爲監察,趙鎭卨爲掌令,洪在觀爲正言,李源中爲兵曹參議,洪鍾大爲工曹參議,李容九爲東部都事,李鍾翊·朴致馥爲禁府都事,耆老所直長單韓相冕,弘文正字單閔愚植,親軍西營文案三單金允儉·鄭民熙·李謹相。
兵批,判書以下缺。同知單咸永文,副司果朴重浩。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,假注書尹兢周有身病,勢難察任,今姑改差,何如?傳曰,允。
尹兢周改差代,以李載榮爲假注書。
傳曰,向日北伯處分,卽存事體而然也。特爲分揀。
弘文館啓曰,新除授副應敎沈九澤,副校理朴彛陽,卽爲牌招察任,何如?傳曰,允。
侍講院啓曰,新除授兼說書閔愚植,卽爲牌招察任,何如?傳曰,允。
禮曹啓曰,謹稽謄錄,則甲申四月宗廟夏亨大祭親行出宮時,王世子祗迎之節置之,衛內隨詣磨鍊矣。來十月初九日宗廟冬享大祭親行節目,亦依此例磨鍊以入之意,敢啓。傳曰,知道。
又啓曰,卽接前都正沈宜龜單子,則以爲族叔能成,嫡妾俱無子,以其同姓二十四寸弟能駜第二子宜迪,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長沈宜龜單辭旣如此,沈能駜第二子宜迪,立爲沈能成之後,何如?傳曰,允。
戶曹啓曰,駐箚英·德·俄·美·法五國全權大臣一行衣資盤纏,別單書入之意,敢啓。傳曰,知道。
漢城府啓曰,前守門將柳錫用,借居人屋子,僞造家卷,典當於淸國人周福齡處,以八月爲限,錢九百兩債用後,過限不報,至於捉來呼訴之境。故同柳錫用,另行査問,則欺人騙財之狀,綻露於査覈之場,以若朝官,寧容若是?柳錫用段,係是朝官,其罪狀,令攸司稟處,同錢段,不日徵出,以爲還報之地,何如?傳曰,允。
親軍別營啓曰,本營哨官朴昌胤,尙在任所,久曠可悶,改差,何如?傳曰,允。
判敦寧李載元疏曰云云。答曰,省疏具悉。卿其勿辭行公。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,右副承旨尹吉求,今日不爲仕進,卽爲牌招,何如?傳曰,允。
又啓曰,三品官之毋得過三日循例請牌,曾有定式矣。兵曹參議李源中,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,明日召對,取稟。傳曰,爲之。
又啓曰,假注書崔翼瑞有身病,勢難察任,今姑改差,何如?傳曰,允。
傳曰,政官牌招開政。
傳曰,禮房承旨馳詣宗廟·景慕宮,奉審摘奸以來。
奎章閣啓曰,明日卽觀文閣望奉審日次,臣進詣擧行之意,敢啓。傳曰,知道。
傳曰,呈告同義禁許遞,今日政差出。
傳曰,臺諫竝許遞,今日政差出。
傳曰,右副承旨許遞,前望單子入之。承旨前望單子入之,申獻求落點。
崔翼瑞改差,代以金鎭衡爲假注書。
傳曰,兵曹參判許遞,今日政差出。
傳曰,判尹·少尹外,京兆堂上竝許遞,今日政差出。
傳曰,伊川府使之代,鍾城府使丁理爕除授。
吏曹啓曰,新除授利原縣監金是鉉,以其身病,呈狀乞遞矣。改差,何如?傳曰,洪原縣監朱冕燮相換。
又啓曰,新除授重林道察訪魯夢翊,以其身病,呈狀乞遞,改差,何如?傳曰,金泉道察訪姜理秀相換。
統理交涉通商事務衙門啓曰,博文局主事金準榮有闕代,吳賢根差下,令該曹口傳下批,何如?傳曰,允。
兵曹口傳政事,副司果李埈鎔。
吏曹口傳政事,博文局主事單吳賢根。
吏曹,伊川府使單丁理爕除授事,承傳。
有政。吏批,行判書李秉文進,參判李承純,參議金文濟牌招不進,承旨缺。以兪晚源爲大司憲,閔致憲爲大司諫,吳炳文爲執義,尹皥燮爲司諫,宋台鉉·金喜洙爲掌令,許·洪在現爲持平,南周元爲獻納,徐百倫·李敏秀爲正言,閔泳奎爲兵曹參判,李僖魯爲左尹,李敏應爲右尹,南奎熙爲刑曹參議,趙秉稷爲同義禁,李承五爲知春秋,鄭斗欽爲典籍,車有聲·李東郁爲監察,尹泳魯·朴齊璣爲禁府都事。重林察訪魯夢翊,金泉察訪姜理秀,已上相換事,承傳。
兵批,判書以下缺。同知單李基裕,加設單趙存斗,五衛將加設單洪哲祖·李裕信·金明憲·李羲昌·金應權,副司果白樂吉·金奇柱·張性淵·金炳善。
禮曹啓曰,卽接四館所牒呈,則丁亥五月館學儒生應製入格幼學金義善·李寅根·金鼎載,同年六月七夕製入格幼學金台濟,進士閔泳柱,同年七月日次儒生殿講入格儒生李胤鍾·朴喜容,同年八月日次儒生殿講以製代講入格幼學朴魯洙,進士閔憙植,幼學羅元容,同年同月秋到記殿講入格幼學黃致鎬·尹相爕,製述入格生員金秉庸,以上直赴殿試。乙酉九月秋到記殿講入格幼學趙德均·金基洛·金相英·梁柱赫·李奎淵·朴世翼·李㝡承·鄭在敎·金瀅根·鄭奎源·白彝行·金昌運·金台性·張·金鎭模·嚴柱鍾·金壽僖·趙光涵·金相楚·宋鎭瀅·李鉉琪·裵哲淳·周鳳翰·金尙旭·安聖弼·文秉郁,丙戌三月春到記殿講入格幼學承致龍·崔學根·李昌鎬·李相標·朴東陽·孔在翊·李鎭爕·尹相鼎·馬行逵·朴鳳翼·盧昌根·李中久·閔圭顯·金尙泰·張珪遠·金潤基·安湜·張·吳翼垕·金泰郁·金昇鉉·李秉龍·鄭繼善·宋鍾爕·車寅衡·梁哲謨·金冕晉·金宗夏·白奎三·全學年,同年十月秋到記殿講入格幼學金持赫·金鍾圭·姜遠馨·金舜儀·金炳瓚·鄭在健·嚴明中·金在珏·梁聖謨·朴英楠·金鎭基·車有亮·金基峻·吳熙奭,丁亥三月春秋記殿講入格進士劉興龍,幼學車載榮·李尙鎭·李台慶·金台爕·金錫源·朴文善·張有相·白相鎬·金相杰·張錦·嚴柱顯·吳元泳·裵栻·金箕元·玄炳敎·尹憲柱,同年八月秋到記殿講入格幼學李相爕·金培胤·白星行·朴世鎭·張佑相·趙愿均·金鳳濟·金承龍·金永耆·張鉉·金泰鴻·金貞源·金鼎爕·黃鍾薰·崔圭升·趙禹錫,以上直赴會試。乙酉三月春到記殿講入格幼學金鍾煥,同年九月秋到記殿講入格進士崔宇錫,幼學曺成煥·張俊龍·李益熙,丙戌三月春到記殿講入格幼學安瑛鎭·金炳鉉,同年十月秋到記殿講入格幼學金載鏞·張熙善·任俊鎬·卓尙穆·李演承·吳時俊·朴世舜·李仁範,丁亥三月春到記殿講入格幼學金達㻐·池文珏·安養植·金載泳·李錫桂·鄭完善·梁廷求·金基坤·申載憲,同年八月秋到記殿講入格幼學金奎源,以上給二分。乙酉三月春到記殿講入格幼學朴永文,同年九月秋到記殿講入格幼學金鍊·金鴻逵·李寅柱·張應圭,丙戌三月春到記殿講入格幼學趙光昶·林奎彰·金善翼,同年十月秋到記殿講入格幼學李兢淵·李憲承·沈寅爕·鄭泰源·金逵鴻·宋鍊瀅·金夏源·金時鏞·張之學,丁亥三月春到記殿講入格幼學尹履璿,同年八月秋到記殿講入格進士晉昌旭·鮮于燃,幼學玄龍源·崔雲鍾·鄭聖軫·玄龍純·宋鎭協·金仁順·金東薰·金永泰·李弘善,以上給一分事,命下矣。竝於今番,分等許赴事,報來矣。幼學金義善等十三人,直赴於來戊子式年文科殿試,幼學趙德均等一百三人,直赴於文科覆試講經,給二分幼學金鍾煥等二十五人,給一分幼學朴永文等二十九人,依例許赴於文科初試,較藝等第之意,分付,何如?傳曰,允。
又啓曰,卽接四館所牒呈,則丁亥八月九日製入格給二分幼學金一奎,同年二月日次儒生殿講以製代講入格給一分幼學申錫文,俱以製述生,兼有講工,今此式年文料,從願許赴事,報來矣。製述·講經直赴會試及給分人,勿論增式年別試,從願許赴事,載在法典。幼學金一奎等二人,依願許赴於今此式年文科初試,使之較藝等第之意,分付,何如?傳曰,允。
又啓曰,卽接咸鏡監司李敦夏移文,則以爲,北靑府鄕校大成殿及東·西廡,年久傾側之餘,纔經夏潦,滲漏擧多,棟宇䫝敗,不容不趁今改建。告由移還安祭香祝,自本曹,啓稟下送云矣。北靑府鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
義禁府啓曰,因漢城府草記,前守門將柳錫用,係是朝官,其罪狀,令攸司稟處事,批旨,允下矣。柳錫用,今方待命,拿囚之意,敢啓。傳曰,知道。
正言趙鍾卨疏曰,曩者冒忝臺銜,參鞫之時,全昧臺體,白致僨誤,至於籌啓之論勘,罰止譴削,曾未幾月,甄敍遽降,感戴洪造,方訟愆尤之際,薇垣除旨,忽下於夢想之外,感恩怵義,靡所措躬。今若憑恃寵榮,趨走爲恭,則壞損廉防,顧何如哉?伏乞亟遞臣職,仍治未勘之律焉。臣於丐免之章,何敢贅他,而蓋爲治之本,學問是已。堯·舜之道,冊在丌上,文·武之政,布在方策,則不可須臾離者經傳也。方今离明繼照,年將志學,德新緝熙,睿學成就,最是至務。伏願殿下,頻接臣隣,討論經史,治亂汚隆,瞭如目見,則其在敎胄之義,豈無觀感而興起也哉?臣無任云云。省疏具悉。往事何必爲引?爾其勿辭察職。尾附事,當留念矣。
上在景福宮。停常參·經筵。
藥房提調李秉文,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,來十六日日次儒生殿講日次,而親臨與命官,何以爲之?敢稟。傳曰,再明日勤政殿,親臨磨鍊。
又啓曰,假注書金鎭衡,今日廳坐,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,新除授承旨申獻求,資是嘉義,行都承旨閔泳駿,乃是嘉善,座次有違格例,何以爲之?敢稟。傳曰,新除授承旨許遞,前望單子入之。承旨前望單子入之,洪時衡落點。
金鎭衡拿處,代金憙鎭爲假注書。
奎章閣啓曰,景慕宮望廟樓,今望奉審,無頉之意,敢啓,傳曰,知道。
禮曹啓曰,今九月十七日親臨勤政殿日次儒生殿講時,王世子侍座之節,何以爲之?敢稟,傳曰,依例磨鍊。
議政府啓曰,卽見全羅監司李憲稙所報,則枚擧群山鎭僉使閔泳國牒呈以爲,本倉沙工等稅大同欠逋事,因啓下關,犯逋根由,徵刷方略,今方築底嚴覈,而捕廳在囚都沙工車斗厚,雖無渠所當納,廳用償債也,分數裝穀也,莫非此漢之始終主管,則不得不一體質問,行査間特令還囚該鎭爲辭矣。都沙工,卽渠頭領,而各船裝穀,諸般用費,俱是此漢之所主張,則今於鉤覈之場,這間肯綮,非渠無以詳質。捕廳在囚車斗厚,出付畿營,定將校押送于該倉,築底行査,欠逋之穀,斯速準充後,形止登聞事,分付,何如?傳曰,允。
武一所啓曰,臣所今日平明開場,擧子捧單,合爲二十二人矣。先自木箭試取之意,敢啓。傳曰,知道。
武二所啓曰,臣所今日平明開場,擧子捧單,合爲二十一人矣。先自木箭試取之意,敢啓。傳曰,知道。
武二所啓曰,臣所木箭,今已畢放,鐵箭鱗次試取之意,敢啓。傳曰,知道。
武一所啓曰,臣所木箭,今已入格,鐵箭鱗次試取之意,敢啓。傳曰,知道。
武一所啓曰,臣所各技,皆已畢試,入格合二十二人矣。榜目修正以入之意,敢啓。傳曰,知道。
武二所啓曰,臣所各技,皆已畢試,入格合二十一人矣。榜目修正以入之意,敢啓。傳曰,知道。
協辦內務府事朴定陽疏曰,伏以,臣猥以匪材,充使海外,受命不辭,俶裝以俟者,非有所閑之禮,可以交聘,所誦之詩,可以專對也。直以王事靡盬,不遑自恤,不意炎涼之交,死病侵尋,始也溏痢,繼以痰飮,榮衛內損,形神外鑠,雖在堂室床笫之安,尙不能動殫,況於駕火輪而凌風濤,能不委命於草莽。適此採薪之憂,巧當乘槎之期,衷情震迫,莫省攸措。伏乞亟遞臣駐箚之銜,回授可堪之人焉。臣無任云云。答曰,省疏具悉。使命體重,卿其勿辭,從速登程。
丁亥九月十五日,上御乾淸宮。召對入侍時,參贊官鄭寅學,侍讀官朴彛陽,檢討官李起東,閣臣兪鎭弼,假注書李載榮,記事官朴宗玕,別兼春秋趙衡夏,各持綱目第七卷,以次進伏訖。上曰,史官分左右。以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,試官之出榜詣闕,例也,而武一所監試官白樂珩,二所監試官李鍾岳,謂有身病,自外徑出,事甚未安。竝推考,何如?傳曰,允。
傳曰,右承旨許遞,前望單子入之。承旨前望單子入之,宋秉瑞落點。
傳曰,明日出宮門路,以思政門爲之。
禮曹啓曰,卽接寧陵官員所報,則本陵局內,多有汰落處云矣。莫重之地,有此汰落之患,補築之節,不容少緩。依前例令地方官驪州牧使,詳細奉審狀聞後,稟處,何如?傳曰,允。
兵曹啓曰,明日日次儒生殿講時,本曹堂上侍衛,不可不備,而參知洪鍾運有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
兵曹啓曰,今九月十七日武臣堂上祿試射日次,而殿座相値,後日退行之意,敢啓,傳曰,知道。
前副修撰張逵鴻疏曰云云。省疏具悉。眷顧之地,亦可爲興勸之道,疏辭,令廟堂稟處。
前持平咸遇復疏曰,林下耕讀之士,劬經力學,圖所以進取者,惟科目一事,而或有司之不公,白首飮恨,靑衿終老者,往往有之,深可歎惜也。今於大比之科,以至公,屢度飭敎,丁寧懇惻,而慶尙道京試官李承載,辭朝日逗留城外,廣開私徑,預賜關節,夤緣賄賂,充其壑慾,錢標往來,傳說狼藉。及其開場,外擧參榜,指不勝僂,甚至括人之封內,塡書所私,而其所親者,則初不使擧子赴試,而偃臥獲參者有之。其竣事上來也,多士尾後倡言曰,大賊云,而追至咸陽,莫不止遏,則發砲軍放丸而逐士,此果無前之大變也。奉命主試,何等嚴重,而百計挾私,以至大賊之目,辱君命負國恩,是豈臣子之所可爲也?臣於試役,猥廁監察之銜,待罪二所,而耳目所及,若是喧藉,愚憤所激,不容泯默。伏乞李承載,亟施當律,重試體安士心,以爲枉法循私者戒焉。臣無任云云。省疏具悉。見此臚列,誠極可駭。令道臣逐條詳査登聞。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日朝參日次矣,敢稟。傳曰,停。
吏曹口傳政事,以金禹鉉爲兵曹參知。
以司謁口傳下敎曰,平壤煤炭,雖屬於礦務局,而該道臣,亦不可無董飭,令內務府措辭行會。
兵曹啓曰,今九月十七日武臣堂上祿試射放,後日退行事,草記蒙允矣。今十九日設行,而試官望備擬以入之意,敢啓。傳曰,知道。
丁亥九月十七日,上與王世子御勤政殿。日次儒生殿講入侍時,行都承旨閔泳駿,左承旨閔正植,右承旨宋秉瑞,左副承旨趙鍾弼,右副承旨洪時衡,同副承旨鄭寅學,假注書缺,別兼春秋尹容植·李貞稙·李茂魯·金永迪·趙衡夏·韓光洙·金敎獻·李埈鎔·閔泳敦,檢校直提學閔泳煥,直提學閔泳駿,檢校直閣朴鳳彬·鄭夏源·金世基·尹,直閣兪鎭弼,檢校待敎鄭寅昇,校理朴彝陽,修撰李起東,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調李秉文,副提調閔泳駿進前奏曰,侵早勞動,聖體,若何?上曰,一樣矣。秉文等,又向睿前奏曰,勞動旣多,睿體,若何?答曰,一樣矣。至勤政殿月臺,通禮跪啓請降輿,上降輿,陞座。泳駿進前奏曰,侍衛從陞中有試官蒙點人,使之一體行禮,何如?上曰,唯。贊儀唱四拜,考官鄭基會·金宗漢·沈相學,參考官金文濟·南奎熙·姜敬熙·閔泳敦等行四拜禮訖,以次就位。上命開講。基會奏曰,考講時,以抽籤爲之乎,以大文爲之乎?上曰,缺。儒生等以次進講訖。傳曰,日次儒生殿講未畢講,便殿待令。上曰,日次儒生殿講比較,明日待令。命書傳敎曰,不善擧行之中官金弘吉,從重推考。出駕敎泳駿曰,還宮寶劍,徑先呈納,致勤下詢,事未前有,萬萬未安。當該寶劍,所當重勘,而本院請推之外,無他可施之罰,何以爲之乎?上曰,從重推考,可也。出駕敎
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,政官牌招開政。
政院啓曰,試官之出榜詣闕,例也,而式年文科初試一所監試官李東郁,二所監試官車有聲,謂有身病,自外徑歸,事甚未安。竝推考,何如?傳曰,允。
又啓曰,卽者義禁府都事來言,時囚罪人柳錫用等,當爲捧供,而判義禁徐瑨淳,知義禁金益容,俱有身病,同義禁朴周陽呈辭受由,只有同義禁趙秉稷一員,不得備員開坐云。呈辭受由,何以爲之,而判義禁·知義禁,竝卽牌招,何如?傳曰,身病與呈告堂上,竝許遞,今日政差出。
又啓曰,明日召對,取稟。傳曰,爲之。
傳曰,日次儒生殿講比較,以製代講。
傳曰,在外同敦寧許遞,今日政差出。
傳曰,工曹參判許遞,今日政差出。
傳曰,有實故玉堂許遞,今日政差出。
統理交涉通商事務衙門啓曰,幼學吳仁澤濟衆院主事加差下,令該曹口傳下批,何如?傳曰,允。
典圜局啓曰,委員李根洙改差,代幼學金賢文差下,令該曹口傳下批,何如?傳曰,允。
吏曹口傳政事,濟衆院主事單吳仁澤,典圜局委員單金賢文。
傳曰,別軍職吳衡澤,擧措極爲駭妄,爲先汰去,遠地定配。
兵曹口傳政事,親軍前營兵房單白南益。
吏曹啓曰,南學敎授韓光洙,以其身病,呈狀乞遞,改差,何如?傳曰,允。
又啓曰,禮安縣監盧炳穆,以其身病,呈狀乞遞,改差,何如?傳曰,陽智縣監崔鳳煥相換。
又啓曰,河東府使李鍾謙,以其身病,呈狀乞遞,罷黜,何如?傳曰,求禮縣監趙昌顯相換。
有政。吏批,行判書李秉文,參判李承純牌招不進,參議金文濟進,承旨缺。吏批啓曰,行判書李秉文,參判李承純竝牌招不進,小臣獨政未安,何以爲之?敢稟。傳曰,只出緊任。以李容善爲應敎,吳有善爲校理,曺錫輿爲判義禁,李勉宇爲知義禁,閔泳駿爲同義禁,李僖魯爲同敦寧,金商圭爲工曹參判,沈在淑·金斆根爲禁府都事,金弘圭爲左尹,朴用元爲南學敎授,南有鏞·李應斗·申肯秀·崔尙昕·金箕龝·崔榮臣·金震炫·李周鎬爲監察,全鍾泰爲旌義縣監,利原縣監金是鉉,洪原縣監朱冕燮,已上相換。濟原察訪洪道泰,金井察訪李鍾益,已上相換事,承傳。兼執義李容泰減下,駐箚英國·德國·俄國·美國·法國參贊官單李容善,左尹單李敏應,右尹單金弘圭,直閣單兪鎭弼,靑丹察訪金鍾呂,限一瓜仍任事,承傳。
兵批,判書以下缺。同知單安東弼,副司果張潤悳。
議政府啓曰,卽見全羅監司李憲稙所報,則枚擧靈光郡守李鎬喆牒呈,以爲本郡西九面無亡陳結減稅年條,旣已限滿,當爲出稅,而昨夏乖沴,今夏亢旱,遑汲民情,蘇醒無期。上項陳結七百結,限五年更爲停稅爲辭矣。限滿輒展,非止一再,實是難繼之政,而第念該邑荐被歉荒,勢無以白徵於餘存之氓,特許限三年減稅,俾爲紓力之地,何如?傳曰,允。
又啓曰,莊陵禮堂奉審,當行於今年,而爲念民邑事勢,退定多有已例,待明年擧行,何如?傳曰,允。
又啓曰,卽見京畿監司金明鎭所報,則枚擧坡州·長湍·高陽三邑牒呈,以爲虛結停稅,今已限滿,而田畓汰落,無起墾之望。坡州牧汰落畓結八十六結一負五束,長湍府新舊汰落畓結八十九結十一負二束,高陽郡流來成川田畓結五十七結八十五負九束,竝加限十年停稅爲辭矣。積年恩施之餘,又此展限不已,則其在正賦攸重,實難議到,而窮蔀冤徵,亦不容不終始曲軫。更限五年蠲稅,以爲査櫛復摠事,申飭,何如?傳曰,允。
丁亥九月十八日未時,上御乾淸宮。日次儒生殿講比較及科次入侍時,行都承旨閔泳駿,左承旨閔正植,右承旨宋秉瑞,左副承旨趙鍾弼,右副承旨洪時衡,同副承旨鄭寅學,假注書缺,別兼春秋尹容植·李貞稙·李茂魯·金永迪·趙衡夏·韓光洙·金敎獻·李埈鎔·閔泳敦,檢校直提學閔泳煥,直提學閔泳駿·趙東冕,檢校直閣朴鳳彬·鄭夏源·金世基·尹,直閣兪鎭弼,檢校待敎鄭寅昇·李埈鎔·趙東潤·趙漢國,校理朴彝理,修撰李起東,以次進伏訖。上曰,史官分左右。上曰,日次儒生此較以製代講。仍命書銘題曰,香遠亭,基會書讀訖,泳敦等捧出懸題。泳駿以司謁入稟曰,收券已畢,考試,何如?上可之。上入小次,小頃,上出次,仍命科次。泳駿曰,讀券何以爲之乎?上曰,讀之。對讀官讀第一張·第二張,上命止之。基會曰,書等何以爲之乎?上曰,第一第二,書正三下,其餘皆書次上,可也。基會書等訖,泳駿奏曰,坼封何以爲之乎?上曰,承旨坼封,可也。承旨坼封讀奏訖,上命書傳敎曰,日次儒生殿講比較銘居首三下一進士申養均,三下二幼學鄭日永,竝直赴殿試。之次次上幼學李浚在等十人,竝直赴會試。之次通幼學兪鎭哲等四人,竝給二分。之次通進士李舜夏,給一分。之次略進士李能宰等十七人,各奎章全韻一件賜給。之次略進士金敎憲等五人,竝考例施賞。命書傳敎曰,入格儒生,明日待令。上命試官先退,仍命退,承史諸臣,以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,檢校直閣朴鳳彬馳詣華寧殿,奉審摘奸,仍詣健陵·顯隆園,一體奉審以來。
傳曰,入格儒生入侍。
政院啓曰,卽者典醫監官員來言,明日醫科初試時,提調當爲備員,一提調李載元有身病,不得開坐云。卽爲牌招,何如?傳曰,許遞,前望單子入之。典醫監提調前望單子入之,李秉文落點。
弘文館啓曰,新除授應敎李容善,校理吳有善,竝卽牌招察任,何如?傳曰,允。
內醫院啓曰,本院提調,例不得兼帶金吾之任矣。副提調閔泳駿所帶同義禁,今姑許遞,何如?傳曰,允。
內務府啓曰,卽見黃海兵使白樂倫所報,則以爲隨營牌入防,多年停番之餘,責以徵赴,則邑勢民情,必致罔措。依已例停番,毋論元保軍,每名二兩式收布雇丁爲辭矣。雇丁非法意也,而權宜行之,今至屢十年之頃,軍制雖重,民情宜恤,姑依報辭施行,何如?傳曰,允。
又啓曰,卽見全羅監司李憲稙所報,則枚擧巨文島僉使申錫孝牒呈,以爲靑山島,今旣革鎭,公廨當爲移建,而島民事勢,多有難便,公廨竝姑仍置,依南固南關例,使鎭將分其風高風和,來往防禦。新建所入材木,斫取於八影山,瓦子則不得不措備,而該鎭所在統營納屯代錢三百二十兩零,皮楮代錢一百二十兩,募軍錢四百六十兩,自今爲始,竝雜費移屬本鎭,結稅軍錢戶籍,亦自本鎭,專管擧行爲辭矣。廨舍之移彼建此,固宜矣,而民願旣如彼,事勢又如此,依所請從便分駐,本鎭新建之材瓦措備,不容少緩。竝與統營年例所納,從今屬之該鎭,三政亦令專管之意,分付,何如?傳曰,允。
兵曹啓曰,今九月二十日,禁軍戎器點考日次,而本曹有故,不得設行之意,敢啓。傳曰,知道。
親軍別營啓曰,本營哨官朴義炯,身病猝重,勢難察任,改差,何如?傳曰,允。
行吏曹判書李秉文疏曰,伏見傳敎下者,以臣子容善,特差五國參贊官,臣誠惝怳。夫異域之用信報聘,古所稱臨軒授節,遠有光於絶俗者也。矧今宇內諸邦之舟車玉帛,始講修好,弘辯騁博,善隣爲寶者乎?必審選强膂力嫺辭令,有若子羽修飾,然後足以敏趨王程,洞覘國猷,而今玆掄簡,何及於如臣子之藐末顓蒙乎?幼而失學,聰又闇鈍,而早竊科名,淸要華顯,朝除夕遷,惟以隕結無地,常所自勖之外,往役行勞,自不遑恤,而但行臺事務之參聞妥辦,立見其僨敗,致辱君命,貽羞殊方矣。憂悶之極,忙具短章,伏乞以臣子之使銜,亟命改畀可堪之彦焉。臣無任云云。答曰,省疏具悉,此不必如是爲引。
右承旨宋秉瑞疏曰云云。省疏具悉。疏辭,下該曹稟處。
丁亥九月十九日酉時,上御乾淸宮。入格儒生入侍時,左副承旨趙鍾弼,假注書金憙鎭,記注官林奭禧,別兼春秋閔泳敦,以次進伏訖。進士申養均,幼學鄭日永·李浚在·朴勝烈·鄭弼源·李錫永·李雨相·沈宜純,進士金演禧·尹始榮·金奎德·李晚馨·南晚熙,進士李舜夏,幼學尹性普·洪基元·李喜轍·朴穉祥,序立階下訖。上曰,史官分左右。鍾弼奏曰,入格儒生中,兪鎭哲等二十一人有身病,不得待令矣。待令儒生,使之陞堂,奏職·姓名乎?上可之。養均等,以次進前奏職·姓名,還立階下訖。鍾弼曰,頒賞行禮乎?上可之。鍾弼頒賞行禮訖。上曰,西唱引儀,萬不成樣矣。鍾弼曰,西邊臚唱,做錯非細,致勤下詢,揆以擧行,極爲未安。當該通禮院宮員,所當重勘,而本院請推之外,無也可施之罰,何以爲之乎?上曰,拿處,可也。出榻敎鍾弼曰,儒生使之退出乎?上曰,直赴殿試二人,則姑爲留待,使之進退,而其餘儒生先退也。鍾弼曰,招入院隷,使之擧行乎?上可之。仍命鍾弼,使之進退。少頃,命退出,仍命史官就座。又命退,諸臣以次退出。
丁亥九月十九日四更,上御乾淸宮。召對入侍時,參贊官趙鍾弼,侍讀官尹喆培,檢討官李起東,檢校待敎趙東潤,假注書金憙鎭,記注官林奭禧,別兼春秋閔泳敦,各持綱目第七卷,以次進伏訖。上曰,史官分左右。仍開卷。上曰,上番讀之。喆培讀自辰國,止乾封乎。上曰,釋義奏之。喆培釋義訖。上曰,文義奏之。喆培曰,右渠不守分義,招誘逋亡之人,未嘗入見天子,又使辰國,壅閼不通,而涉何之見殺於朝鮮者,皆由渠之罪也。芝之生也,必由人君之仁也,而人主行政慈仁,則土氣和而芝生。故漢之時,以産芝九莖爲瑞,乃至於赦天下之擧也。封者,天子祭天之壇,而以五色土封之也。漢武帝時亢旱,帝方爲憂,而公孫卿,因黃帝時事,謂之乾封,則孫卿之對不善奏矣。上曰,甘泉房中産芝,由於王者慈仁,如是出瑞,則人君當以治國安民爲務,而還又事多邊陲,此亦欠典也。喆培曰,聖敎切當矣。上曰,下番讀之。起東讀自秋作,止益州郡。上曰,釋義奏之。起東釋義訖。上曰,文義奏之。起東曰,夫明堂者,天子明諸侯尊卑之堂也。周衰政弛,堂亦毁敝,後世知其制度者鮮矣。至漢武時,公玉帶上其圖式,仍作於汶上,武帝不修德本,而只效其先王之所行,則未免爲文具也。上曰,其爲政,不由於明堂之建修也,實由於治民修德矣。不務其本而何其若是窮求乎?起東曰,聖敎切當矣。上曰,參贊官讀之。鍾弼讀自遣將軍,止檀賦法矣。上曰,釋義奏之。鍾弼釋義訖。上曰,文義奏之。鍾弼曰,懷綏勞徠,乃是仁政之先,而武帝,專以征伐爲功,干戈日尋,徧及于西南,外徼蠻夷,君長莫不慴服,縱欲無敵於天下,蠢爾小酋,竟又反復梗化,邊陲多事。書云,柔遠能邇,惇德允元,豈非後王之鑑法乎?上曰,古語云,莅中國而撫四夷,則以力服人,不如以德服人也。鍾弼曰,下敎切當矣。上曰,閣臣讀之。東潤讀自以杜周,止玉門矣。上曰,釋義奏之。東潤釋義訖。上曰,文義奏之。東潤曰,杜周之爲廷尉也,其爲人,外若寬厚,內實刻甚,又獄政苛煩,此是廷尉不職之失也。上曰,自古獄政,第一信實之事也。內深刻薄,外施寬厚,則豈不損於行政乎?實非聖王之時也。東潤曰,聖敎至當矣。上掩卷,仍命史官就座,又命退,諸臣以次退出。
上在景福宮。停常參·經筵。
藥房提調李秉文,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入詮,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,右承旨宋秉瑞,同副承旨鄭寅學,今日不爲仕進,竝卽牌招,何如?傳曰,允。
又啓曰,判義禁曺錫輿除拜過三日不爲出肅,依定式推考警責,仍卽牌招察任,何如?傳曰,允。
又啓曰,明日召對,取稟。傳曰,爲之。
傳曰,再明日眞殿茶禮,當自內親行矣。該房知悉。時·原任大臣·閣臣·宗親·儀賓二品以上入參。
傳曰,再明日眞殿茶禮時,東宮當自內行禮矣。該房知悉。春·桂坊及相禮,使之待令。
禮曹,來十一月初四日行景慕宮冬享大祭,親祭,取稟。奉敎恭依。
以同副承旨鄭寅學牌不進罷職傳旨,傳曰,只推。
議政府啓曰,前修撰張逵鴻上疏批旨內,眷顧之地,亦可爲興勸之道,疏辭令廟堂稟處事,命下矣。取見其疏本,則開城府有別科,其來久矣,而西北道科,次第設行,惟獨本府,未之及焉,特賜處分事也。朝家之軫念是府,由來迥別,而西北則已命設行,松都則尙此闕焉。闔境儒武,安得無齎菀之歎乎?文別試守臣收券上送,武別試與砲科,竝令守臣主試,而日字,自禮曹涓吉知委事,分付,何如?傳曰,允。
又啓曰,因前銜疏,新羅味鄒王·敬順王建殿事,已有所稟覆施行矣。謹稽羅史,文武王統合三韓,功邁開創,崇報未遑,公議愈鬱。味鄒王·文武王·敬順〈王〉一體竝享于崇惠殿,金氏諸王陵之在慶州者,令地方官,一一修治事,分付,何如?傳曰,允。
內醫院啓曰,進上藥蟹醢所入艮醬,本是內資寺封進,而該寺則今爲革罷,只有貢人,當爲排進,而尙不擧行。莫重御供,以致闕封之境,事未前有,萬萬悚惶。當該貢人,移送秋曹,照律嚴繩,而本院掌務官,令攸司從重科治,臣等不能先事檢飭,惶恐待罪之意,敢啓。傳曰,知道。卿等勿待罪。
內醫院啓曰,駝駱粥,自十月初一日,當爲封進,依定式擧行之意,敢啓。傳曰,知道。
親軍海防營啓曰,本營軍司馬申炳休,以其身病,勢難察任,改差,何如?傳曰,允。
義禁府啓曰,別軍職吳衡鐸,遠地定配事,承傳啓下矣。吳衡鐸,平安道嘉山郡遠地定配,而以承傳內辭意,具罪目,依例發遣府羅將,押送配所,何如?傳曰,允。
吏曹啓目,粘連觀此承文院右承旨宋秉瑞上疏,則以爲臣與左承旨臣閔正植,有四寸娚妹應避之嫌,揆以格例,在下當遞。伏乞聖慈,俯垂鑑諒,亟許遞改,以存公格亦爲白有臥乎所,相避之法,在下當遞,承政院右承旨宋秉瑞,依例改差,何如?啓依允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日朝參日次,而中宮殿誕日問安相値,頉稟之意,敢啓。傳曰,知道。
傳曰,右承旨有闕之代,前望單子入之。承旨前望單子入之,洪殷謨落點。
禮曹啓曰,因議政府草記,開城府文武別試設行,而日字自禮曹,涓吉知委事,允下矣。別試文武科吉日,令日官金東萬推擇,則來十月十六日·十九日俱吉云。以此日中,令守臣推移定行,何如?傳曰,允。
典圜局啓曰,委員金賢文改差,代幼學鄭汶基差下,令該曹口傳下批,何如?傳曰,允。
吏曹口傳政事,典圜局委員單鄭汶基。
兵曹啓曰,宣傳官權用國,以其病難供職,呈狀乞遞,改差,何如?傳曰,允。
義禁府啓曰,通禮院假引儀崔奎源拿處事,傳旨啓下矣。崔奎源,係是雜技,依例移送秋曹之意,敢啓。傳曰,知道。
刑曹啓曰,義禁府啓辭內,通禮院假引儀崔奎源拿處事,傳旨啓下矣。崔奎源,係是雜技,依例移送秋曹事,傳曰知道事,批下矣。謹依批旨,罪人崔奎源,依大明律不能得爲而爲之事,理重者杖八十之文,決杖八十後,懲勵放送之意,敢啓。傳曰,知道。
刑曹啓曰,內醫院啓辭內,進上藥蟹醢所入艮醬,本是內資寺封進,而該寺則今爲革罷,只有貢人,當爲進排,而尙不擧行,莫重御供,以致闕封之境,事未前有,萬萬悚惶。當該貢人,移送秋曹,照律嚴繩,而本院掌務官,亦不可無警,令攸司從重科治,臣亦不能先事檢飭,惶恐待罪之意,敢啓,傳曰知道,卿等勿待罪,命下矣。罪人朴溎根·鄭鎭煥,依大明律逃避差使者,杖一百,供奉御用之物,加二等杖七十徒一年半之文,各決杖七十後,溎根忠淸道天安郡,鎭煥溫陽郡定配所,竝卽押送,掌務官李基徹,決杖一百,從重科治之意,敢啓。傳曰,知道。
義禁府啓目,假注書金鎭衡亦,原情云云。傳旨內辭緣,泛稱遲晚,刑推得情,何如?啓除刑推議處爲良如敎。
又啓目,前守門將柳錫用原情云云。問目內辭緣,泛稱遲晚,刑推得情,何如?啓除刑推議處爲良如敎。
丁亥九月二十一日,上詣摛文院,咸興·永興兩本宮衣幣·香燭·祭品封裹入侍時,行都承旨閔泳駿,左承旨閔正植,左副承旨趙鍾弼,右副承旨洪時衡,同副承旨鄭寅學,假注書缺兼春秋缺檢校待敎趙東潤,校理尹喆培,修撰李起東,以次侍立。時至,通禮跪啓請外辦。上具翼善冠·衮龍袍,乘輿出,門路缺。藥房提調李秉文,副提調閔泳駿進前奏曰,侵早勞動,聖體,若何?上曰,一樣矣。仍由門路缺,詣摛文院,入幕次。小頃,命承史·閣臣入侍。閣臣趙東潤,承旨趙鍾弼裁香于本院廳事,衣幣自內出,祭品及燭,自內司奉詣,封裹如儀訖。上西向立,通禮跪啓請跪,上跪。東潤·鍾弼奉衣幣·香燭以進,上以次親受,以授禮曹參議洪在正監封,奉授京畿假都事缺,檢書宋岐玉·李昌翼,以次奉安于彩輿,閣臣與京畿假都事仍陪奉出。仍奏曰,臣以香燭陪詣事,出東門外幄次,傳于楊州兼管,迎華驛察訪韓應夔處矣。上可之。上祗送,入小次。少頃,通禮跪啓請出次,上出次。通禮跪啓請乘輿,上乘輿。由門路缺,命出標信解嚴,仍還內,諸臣以次退出。
丁亥九月二十一日,上御乾淸宮。召對入侍時,參贊官鄭寅學,侍讀官尹喆培,檢討官李起東,檢校待敎李埈鎔,假注書金憙鎭,記注官林奭禧,別兼春秋閔泳敦,各持綱目第七卷,以次進伏訖。上曰,史官分左右。以下缺
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,假注書李載榮有身病,勢難察任,今姑改差,何如?傳曰,允。
兵曹口傳政事,海防營軍司馬單李容善。
李載榮改差,代以李鍾七爲假注書。
傳曰,奉審閣臣入侍。
奉常寺啓曰,祭享所用秋等中脯畢造,而所入牛隻爲三十六首矣。看品中脯二貼,依定式封進之意,敢啓,傳曰,知道。
兵曹啓曰,今月二十四日二羽禁軍番次,而該番將鄭羲淳有身病,勢難察任云。改差,其代,依承傳擬入,何如?傳曰,允。
丁亥九月二十二日,上御興福殿。奉審閣臣入侍時,同副承旨鄭寅學,假注書金憙鎭,記注官林奭禧,別兼春秋尹容植,檢校直閣朴鳳彬,以次進伏訖。上曰,史官分左右。上曰,閣臣進前。鳳彬進前奏曰,臣承命馳詣華寧殿,殿內奉審則安寧,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則安寧。仍詣顯隆園,園上奉審則安寧,碑閣·丁字閣奉審則安寧。還詣華寧殿,仍留監祭,將事安寧之意,仰達矣。上曰,殿內安寧,陵上·園上俱爲安寧乎?鳳彬曰,俱爲安寧矣。上曰,碑閣·丁字閣亦爲無頉乎?鳳彬曰,無頉矣。上曰,何時將事乎?鳳彬曰,三更量行事矣。上曰,何時離發乎?鳳彬曰,未明發行矣。上曰,何路作行乎?鳳彬曰,往還皆由果川矣。上曰,今年收穫以後,農形果有損於收穫之前否?鳳彬曰,稍有損,然近於豐云矣。上命閣臣先退,仍命退,承史以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,左副承旨趙鍾弼,今日不爲仕進,卽爲牌招,何如?傳曰,允。
李鍾七有頉,代以宋柱勳爲假注書。
傳曰,左副承旨許遞,前望單子入之。承旨前望單子入之,李範祖落點。
兵曹口傳政事,以元在貞爲羽林將。
兵曹啓曰,今九月二十三日丑正一刻立冬,十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮,依例改火,奎章閣·議政府·承政院·侍講院·翊衛司·漢城府,一體頒火之意,敢啓。傳曰,知道。
弘文正字閔愚植疏曰云云。省疏具悉。疏辭下該曹,稟處。
上在景福宮。停常參·經筵。
自未時至人定,灑雨下雨,測雨器水深六分。
藥房提調李秉文,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日中宮殿誕日問安相値,視事頉稟之意,敢啓。傳曰,知道。
觀象監啓曰,今番陰陽科初試試取時,天文學·地理學,依數入格,命課學入格人,修正榜目以入之意,敢啓。傳曰,知道。
奉常寺啓曰,東耤田打作,則所出稻爲一石五斗,黍爲五斗,稷爲一石二斗,粘粟爲五斗,唐黍爲一石二斗,豆爲十三斗,太爲十四斗之意,敢啓。傳曰,知道。
親軍別營啓曰,本營哨官柳益增,尙在任所,久曠可悶,改差,何如?傳曰,允。
兵曹啓曰,入番騎兵點考,今月二十七日退行之意,敢啓。傳曰,知道。
義禁府啓目,䊀連向前金鎭衡亦,廳座失待,縱緣病勢,法例所在,難以全恕。以此照律,何如?啓依允。
上在景福宮。停常參·經筵。
中宮殿誕日,大殿·大王大妃殿·王大妃殿,內務府·內閣·政院·玉堂·銓郞·百官口傳問安。答曰,知道。中宮殿,內務府·內閣·政院·玉堂·銓郞·百官單子問安。答曰,知道。世子宮·世子嬪宮,內務府·內閣·政院·玉堂·銓郞·春桂坊·百官口傳問安。答曰,知道。
政院啓曰,明日常參·經筵,取稟。傳曰,停。
議政府啓曰,分館人,別單書入,而待啓下,令該曹按例付職,分館後年滿五十人,依法典陞六事,分付,何如?傳曰,允。
兵曹啓曰,大報壇守直官鄭煥圭,以其病難供職,呈狀乞遞,改差,何如?傳曰,允。
兵曹口傳政事,以賈祐永爲大報壇守直官。
親軍後營啓曰,本營兵房李鍾觀,身病猝重,勢難察任,改差,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,右副承旨洪時衡,今日不爲仕進,卽爲牌招,何如?傳曰,允。
又啓曰,明日召對,取稟。傳曰,爲之。
弘文館啓曰,上番副校理臣申性均,育英公院晝仕出去之意,敢啓。傳曰,知道。
戶曹啓曰,依定式時御所宮墻奉審,則如干有頉處,從便修改之意,敢啓。傳曰,知道。
又啓曰,時御所內,各司依定式看審,則姑無雨漏處之意,敢啓。傳曰,知道。
吏曹啓目,粘連觀此弘文館正字閔愚植上疏,則以爲臣從兄臣左承旨臣正植,方帶春秋館修撰官矣。臣之所兼記事官之銜,揆以典式,在下當遞。伏乞聖慈,俯垂鑑諒,亟賜鐫免亦爲白有臥乎所,相避之法,在下當遞。弘文館正字閔愚植所兼春秋館記事官之銜,今姑減下,何如?啓依允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,同副承旨鄭寅學,今日不爲仕進,卽爲牌招,何如?傳曰,允。
又啓曰,假注書金憙鎭有身病,勢難察任,今姑改差,何如?傳曰,允。
金憙鎭改差,代以朴柱爲假注書。
弘文館啓曰,上番副校理臣申性均,育英公院晝仕出去,而逐日草記,事涉煩瀆,入番間除草記往來之意,敢啓。傳曰,知道。
禮曹啓曰,因議政府草記,開城府文別試守臣收券上送事,允下矣。取考謄錄,則御題,令本曹郞廳齎傳,曾有已例,今亦依此擧行,何如?傳曰,允。
又啓曰,卽接平山幼學金近喜所志,則以爲六寸弟聲喜嫡妾俱無子,以其同姓十二寸弟淑喜子商振,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金近喜所訴旣如此,金淑喜子商振,立爲金聲喜之後,何如?傳曰,允。
戶曹啓曰,慶熙宮奉審,則姑無頉之意,敢啓。傳曰,知道。
又啓曰,泥洞築臺,追慕洞碑閣,淨業院碑閣,戲竹軒奉審,則姑無頉處之意,敢啓。傳曰,知道。
又啓曰,訓鍊院·慕華館摘奸,則姑無頉處之意,敢啓。傳曰,知道。
兵曹啓曰,來十月十一月當上番騎兵襦衣,令該曹題給之意,敢啓。傳曰,知道。
義禁府啓曰,柳錫用,係是流配,不付功議以入之意,敢啓。傳曰,知道。
吏曹啓目,權知承文院副正字金瑢鍊·朴圭龍·李鍾七·車炳虎·郭琦·黃世英·趙秉輯·金鎭衡·張德華·洪在珽·金鎭範·黃岦·申錫廈·鄭益周·安奎植·金斗性·李允在·韓龍甲·金河璉·蔡東英·朱景煥·李羲錫·白樂舜·安孝淵·玄明昊·金晚秀·朴勝吉·崔翼瑞·尹雨植·趙丁善·崔麟休·王性淳·金道濬·沈相璡,權知成均館學諭尹弼殷·李敎洙·金明濬·南廷逑·申翰燮·田健夏,權知校書館副正字朴柱·金基恒·朴運岐爲等如口傳施行,何如?啓依允。
義禁府照目,粘連假注書金鎭衡矣本府議啓內,廳座失待,縱緣病勢,法例所在,難以全恕。以此照律,罪笞四十收贖,附過限則〈還職〉,私罪,奉敎依允。
又照目,粘連前守門將柳錫用矣本府議啓內,欺人騙財,縱有分疏,已是法外之事,僞造文券,尤極駭悖。以此照律,罪杖一百收贖,告身盡行追奪,流三千里定配,私罪,奉敎依允。
丁亥九月二十七日,上御興福殿。召對入侍時,參贊官鄭寅學,侍讀官申性均,檢討官宋榮大,直閣兪鎭弼,假注書宋柱勳,記注官林奭禧,別兼春秋閔宗植,各持綱目第七卷,以次進伏訖。上曰,史官分左右。以下缺
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,親軍海防營使金箕錫掃墳事,京畿楊根·砥平等地,明日出去矣。所佩虎符及傳令牌,何以爲之,而將兵之任,不可一刻無摠察之人,何以爲之?敢稟。傳曰,仍佩往來,前營使兼察。
又啓曰,明日傳香禮房承旨,當爲齋宿,左副承旨李範祖,所當牌招,而拘於廳規,不得請牌,何以爲之?敢稟。傳曰,牌招。
又啓曰,親軍海防營使,前營使兼察事,命下矣。兼察親軍海防營使閔泳煥,卽爲牌招,聽傳敎,何如?傳曰,允。
傳曰,政官牌招開政。
傳曰,呈告禮曹判書·同義禁許遞,今日政差出。
傳曰,英·德·俄·美·法全權大臣趙臣熙,參贊官李容善入侍。
永禧殿啓曰,來十月朔焚香時,令朴健陽·趙賢植有身病,不得進參,令該曹口傳差出,以爲受香,何如?傳曰,允。
吏曹啓曰,熊川縣監權東鎭,以其身病,呈狀乞遞,改差,何如?傳曰,咸安郡守李宗鎬相換。
又啓曰,熊川縣監權東鎭,咸安郡守李宗鎬相換事,命下矣。咸安郡守李宗鎬,以前任樂安郡守,方在解由未出中,何以爲之?敢稟。傳曰,勿拘。
有政。吏批,行判書李秉文牌招不進,參判李承純進,參議金文濟牌招不進,承旨缺。吏批啓曰,行判書李秉文,參議金文濟竝牌招不進,小臣獨政未安,何以爲之?敢稟。傳曰,仍爲之。以李承五爲禮曹判書,李寅璟·車驥衡爲典籍,朴周陽爲同經筵,李鍾觀·趙昌夏爲同義禁,朴宗善·李胤翼·吳仁甫·金東冕·金在柄·金文鉉爲監察,任憲珪·李德鉉爲禁府都事,西學訓導單田健夏,禮安縣監盧炳稷,陽智縣監崔鳳煥,已上相換,河東府使李鍾謙,求禮縣監趙昌顯,已上相換,熊川縣監權東鎭,咸安郡守李宗鎬,已上相換事,承傳。分奉常主簿加設單金永善。
以吏曹參議金文濟牌不進罷職傳旨,傳曰,只推。
兵批,判書以下缺。同知單李相元,僉知加設單權用國,黃龍別將單金得成,副司果李敏信·洪琬·朴秀憲·高尙旻。
司饔院啓曰,卽接鷹師契貢人等所訴,則日下生雉,今十月初一日爲始封進,而節序差早,萬無封進之望云。莫重供上,自下不敢擅便,惶恐,敢啓。傳曰,知道。代封。
吏曹啓目,權知承文院副正字朴圭龍,登科前年滿五十,依法典六品職遷轉,何如?啓依允。
禮曹啓曰,因議政府草記,新羅文武王,竝享于崇惠殿事,允下矣。原節目中,改付標以入之意,敢啓。傳曰,知道。
義禁府啓曰,時囚罪人柳錫用,杖一百流三千里定配,照律公事判付內,依允矣。柳錫用,杖一百收贖,告身盡行追奪,慶尙道仁同府流三千里定配,而以議啓內辭意,具罪目,依例發遣府羅將,押送配所,何如?傳曰,允。
丁亥九月二十八日,上御興福殿。英·德·俄·美·法全權大臣,參贊官入侍時,右副承旨鄭寅學,假注書朴柱,記注官張益厚,別兼春秋金永迪,全權大臣趙臣熙,參贊官李容善,以次進伏訖。上曰,史官分左右。上曰,全權大臣·參贊官進前,臣熙·容善,以次進前。以下缺
上在景福宮。停常參·經筵。
藥房都提調金弘集,提調李乘文,副提調閔泳駿啓白,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明曰常參·經筵,取稟。傳曰,停。
又啓曰,右副承旨洪時衡,今日不爲仕進,卽爲牌招,何如?傳曰,允。
吏曹口傳政事,永禧殿令朴健陽,司饔院判官曺斗煥相換,永禧殿令趙賢植,司饔主簿兪致秉,以上相換事,承傳。
奎章閣啓曰,明日卽觀文閣朔奉審日次,臣進詣擧行之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,回還三使臣留待。
傳曰,回還三使臣入侍。
內務府啓曰,駐箚英·德·俄·美·法五國全權大臣,今將離發矣。本府副主事南宮檍,右營文案金星圭,竝書記官差下,訓鍊僉正蔡賢植,繙譯官差下,何如?傳曰,允。
議政府啓曰,北道先運襦衣一千一百九十四領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
丁亥九月二十九日,上御興福殿。回還進賀使入侍時,右副承旨鄭寅學,假注書朴柱,記事官張益厚,別兼春秋金永迪,正使李承五,副使金商圭,書狀官鄭誾朝,以次進伏訖。上曰,史官分左右。上曰,三使進前。承五等進前。缺。
丁亥九月二十九日,上御興福殿。召對入侍時,參贊官鄭寅學,侍讀官朴彝陽,檢討官宋榮大,直閣兪鎭弼,假注書朴柱,記注官張益厚,別兼春秋金永迪,各持綱目第七卷,以次進伏訖。上曰,史官分左右。缺。日記廳堂上金炳秀,郞廳朴永斗·李命九
上在景福宮。停常參·經筵。
自人定至今日開東,灑雨下雨,測雨器水深一分。
政院啓曰,來初五日朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
傳曰,侍衛軍兵毛具,從便爲之。
傳曰,當該承旨,從重推考。
傳曰,出宮門路,以思政門爲之。
傳曰,公事遲滯之中宮吳泰煥,從重推考。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
兵曹啓曰,南水門破傷處,今已修改矣。哨官·軍兵,解送直所之意,敢啓。傳曰,知道。
丁亥十月初一日,上御勤政殿。宗廟冬享大祭親臨誓戒入侍時,行都承旨閔泳駿,左承旨閔正植,右承旨洪殷謨,左副承旨李範祖,右副承旨洪時衡,同副承旨鄭寅學,假注書缺,別兼春秋尹容植·李茂魯·閔宗植·趙衡夏·閔泳敦·金敎獻·金永迪,閣臣缺,校理朴彝陽,修撰宋榮大,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調李秉文,副提調閔泳駿進前奏曰,侵夜勞動,聖體,若何?上曰,一樣矣。仍由勤政門,至勤政殿月臺。通禮跪啓請降輿,上降輿。通禮跪啓請執圭,承旨進圭,上執圭。通禮導上詣版位,南向立。承旨奏曰,祭官當行禮,而其中有從陞之人,使之行禮,何如?上曰,唯。贊禮唱四拜,諸享官及宗親·文武百官,皆行四拜禮訖。吏曹判書李秉文讀誓文,刑曹判書李載完聽誓文訖。贊禮唱四拜,諸享官及宗親·文武百官,皆行四拜禮訖。通禮跪啓請禮畢,又跪啓請釋圭,上釋圭,承旨跪受圭。通禮跪啓請乘輿,領議政沈舜澤進前奏曰,侵夜勞動,聖體,若何?上曰,一樣矣。上乘輿,左右通禮前導,出勤政門,入思政門。承旨請出標信解嚴,上還內。諸臣以次退出。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安。答曰,知道。
政院啓曰,明日經筵,取稟。傳曰,停。
以慶尙監司李鎬俊狀啓,薦新進上柚子,節序差晚,未及成熟,進獻日限,不敢違越。雖爲擇封,莫重包貢,不能盡誠,惶恐待罪事,傳曰,勿待罪,回諭。
以慶尙監司李鎬俊狀啓,十月朔膳中黃栗,節序差晚,姑未成熟,限內不得封進,惶恐待罪事,傳曰,勿待罪事,回諭。
議政府啓曰,卽見開城留守金善根所報,則本營文武科別試日字,依禮曹關,以今月十六日·十九日,固當推移設行,而顧今蔘政方張,自有相妨,更以今晦來初,擇日設行,爲辭矣。事勢旣云相妨,依報辭更擇知委事,分付該曹,何如?傳曰,允。
親軍別營啓曰,南水門,今已修改矣。把守將校·軍兵,解送之意,敢啓。傳曰,知道。
丁亥十月初二日酉時,上御興福殿。召對入侍時,參贊官洪時衡,侍讀官朴彝陽,檢討官李起東,檢校直閣尹,假注書朴柱,兼春秋玉秉觀,別兼春秋金敎獻,各持綱目第七卷,以次進伏訖。上曰,史官分左右。缺。
上在景福宮。停常參·經筵。
夜三更四更,灑雨下雨,測雨器水深六分。
政院啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,事變假注書李日彦,有身病,勢難察任,今姑改差,何如?傳曰,允。
傳曰,同副承旨許遞,前望單子入之。
承旨前望單子入之,徐誼淳落點。
統理交涉通商事務衙門啓曰,右通禮李羲鳳,主事加差下,令該曹,口傳下批,何如?傳曰,允。
典圜局啓曰,委員鄭汶基改差,幼學崔漢英差下,令該曹,口傳下批,何如?傳曰,允。
吏曹口傳政事,典圜局委員崔漢英。
吏曹參議金文濟疏曰云云。省疏具悉。所請依施。
別兼春秋李貞稙疏曰,伏以臣叔父臣承五,方帶知春秋館事矣。臣所有別兼春秋之銜,在法當遞,敢陳短章,仰瀆崇嚴。伏乞聖明,俯垂鑑諒,亟令選部,照例鐫改,以存公格,俾安私分,不勝幸甚,臣無任云云。省疏具悉。疏辭,下該曹稟處。
上在景福宮。停常參·經筵。
直宿後,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞口傳問安。答曰,知道。朝廷二品以上·六曹單子問安。答曰,知道。世子宮·世子嬪宮,藥房·內務府·內閣·政院·玉堂·銓郞·春·桂坊口傳問安。答曰,知道。朝廷二品以上·六曹單子問安。答曰,知道。中宮殿進御加味理中湯一貼製入事,榻前下敎。
藥房都提調金宏集,提調李秉文,副提調閔泳駿啓曰,臣等卽伏聞承候官所傳之言,則中宮殿,以感滯之症,有靡寧之節,湯劑自內煎進云,下情不任區區伏慮之地,亟許臣等率醫官入診,詳察症候,議定湯劑,千萬顒祝,惶恐敢啓。答曰,知道。只醫官入診。
藥房口傳再啓曰,卽伏聞入診醫官所傳之言,則中宮殿諸節尙未快復,下情不任,區區伏慮之至,湯劑方文,與諸醫官議定,今方正書以入,而此時之診察症候,不容少緩,臣等自今日竝直本院之意,惶恐敢啓。答曰,知道。漸有勝度,不必竝直。
藥房口傳三啓曰,臣等俄以中宮殿未寧之候,仰陳竝直之請矣。及伏奉批旨,以漸有勝度,不必竝直爲敎,區區下情,誠不勝慶幸之至,晚後動靜,及時診察,不容少緩。伏乞亟許臣等率醫官入診,詳承症候,議定繼進湯劑,而此時臣之遽然退去,實非分義之所敢出,玆敢相率更籲,特許臣等竝直之地,千萬顒祝,惶恐敢啓。答曰,知道。症候與朝一樣,卿等不必入侍矣。
政院啓曰,明日常參·經筵,取稟。傳曰,停。
又啓曰,新除授同副承旨徐誼淳,卽爲牌招,何如?傳曰,允。
又啓曰,奏御文字,何等審愼,而卽見慶尙右兵使鄭騏澤式年武科初試榜目,則入格閑良鄭僖錫父職名,有違格式,雖不得不捧入,該帥臣,不可無警,推考,何如?傳曰,允。
又啓曰,假注書宋柱勳有身病,勢難察任,今姑改差,何如?傳曰,允。
宋柱勳改差,代以趙臣鎬爲假注書。
吏曹口傳政事,交涉衙門主事單李義鳳。
政院啓曰,今初九日行宗廟冬享大祭祭文,當爲製進,藝文提學閔種默,待明朝牌招,使之製進,何如?傳曰,允。
議政府啓曰,頃因機張儒生上言,所陳諸條,令道臣,講確論啓之意,覆啓行會矣。卽見該道臣李鎬俊狀啓,則差定査官,溯考文簿,爛商便否,而乙酉徧被慘歉,怪沴從又肆行,戶結俱縮,徭賦無減,指徵沒策,渙散相續,稅賦米太,自乙酉條至戊子條,大詳定許代,又使退年而納,則宿逋僅可彌縫,弊邑庶望回蘇,而軍布稅賦,各公納未收錢數·逋邊實數,査充錢數,四年詳代磨鍊及餘剩錢區處成冊,修正上送,請令廟堂稟處,軍丁之移送,捄弊米之革罷,事勢難便,竝不擧論云矣。該邑以由來殘局,荐遭饑疫,如經滄桑,戶空地陳,景狀愁慘,所以縣民之呼籲,出於疾痛者也,觀此道啓査牒,如非拔例曲恤,哀彼餘存窮蔀,莫可奠保朝夕矣。特準所請施行,俾圖牽補安集之方,何如?傳曰,允。
禮曹啓曰,因議政府草記,開城府文武科別試日子,更以今晦來初擇日知委事,允下矣。令日官金東萬,更爲推擇,則今十月三十日·來十一月初三日俱吉云。以此中令守臣,推移定行,何如?傳曰,允。
內醫院啓曰,臣等自今日竝直本院,而醫官李命錫·李肯鉉·崔錫斗·尹豊禎·朴準鎔·朴應鍾·李命信,竝爲直宿於差備近處,李敬基·鄭昌祖·鄭禮秀·金潤·玄行健·崔奎憲·李冕基·尹龜禎,本院待令,崔性愚·李敦善·李準正·金漢榮·安相翊·金堯璇·玄東完·尹基,本院別入直,別掌務官一員,依例差出,醫女二名,亦爲待令之意,敢啓。傳曰,知道。
又啓曰,今此直宿時,待令書員延鳳仁·朴胤錫·李俊鎰·趙衡鎭·白鳳奎·金明夏·韓應祖差下之意,敢啓。傳曰,知道。
又啓曰,今此直宿時,差備待令醫官以下員役供饋等節,令該曹,依例擧行之意,敢啓。傳曰,知道。
吏曹啓目,粘連觀此弘文館修撰李貞稙上疏,則以爲臣叔父臣承五,方帶知春秋館事矣。臣所帶別兼春秋之銜,在法當遞,伏乞聖明,俯垂鑑諒,亟令鐫改,以存公格,亦爲白有臥乎所,史官春秋,例不得減下,知春秋館事李承五,似當許遞是白乎矣。宰臣遞仍當否,臣曹不敢擅便,上裁,何如?啓依回啓施行爲良如敎。
丁亥十月初四日酉時,上御興福殿。召對入侍時,參贊官洪時衡,侍讀官吳有善,檢討官宋榮大,直閣兪鎭弼,假注書朴柱,記注官玉秉觀,別兼春秋金敎獻,各持綱目第七卷,以次進伏訖。上曰,史官分左右。缺。
上在景福宮。停常參·經筵。
大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上·六曹口傳問安。答曰,知道。世子宮·世子嬪宮,藥房·內務府·內閣·政院·玉堂·銓郞·春·桂坊·朝廷二品以上·六曹口傳問安。答曰,知道。大殿·大王大妃殿·王大妃殿·中宮殿,藥房·內務府·內閣·政院·玉堂·銓郞口傳問安。答曰,知道。世子宮·世子嬪宮,藥房·內務府·內閣·政院·玉堂·銓郞·春·桂坊口傳問安。答曰,知道。輪直後,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上·六曹口傳問安。答曰,知道。世子宮·世子嬪宮,藥房·內務府·內閣·政院·玉堂·銓郞·春·桂坊·朝廷二品以上·六曹口傳問安。答曰,知道。
藥房口傳啓曰,卽伏聞傳敎下者,有藥房輪直之命,仰認症候益臻康復,尤不勝歡欣慶祝之忱,而其在保護之道,居然輪直,萬萬未安,伏乞亟許臣等,依前竝直,千萬惶恐敢啓。答曰,知道。症候今已康復,依傳敎爲之,可也。
藥房口傳再啓曰,卽伏聞入診醫官所傳之言,則中宮殿諸節,益臻康復,誠不勝萬萬懽忭,而諸醫官皆以爲加味理中湯,依昨日詳定方文,繼進爲宜云,故加味理中湯一貼製入之意,敢啓。答曰,知道。中宮殿,進御加味理中湯一貼製入事,榻前下敎。
藥房都提調金宏集,提調李秉文,副提調閔泳駿啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿調攝中氣候,何如?昨日加味理中湯進御後,諸節益有差勝之效乎?臣等仍率諸醫官診察,議定繼進湯劑爲宜,臣等不任區區伏慮,敢此問安,竝爲仰稟。答曰,知道。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安。答曰,知道。
傳曰,藥房入侍時,時·原任大臣同爲入侍。
傳曰,直宿撤罷,藥院三提調,輪回入直,自今日爲始,朝廷問安,間日爲之。
政院啓曰,明日常參·經筵,取稟。傳曰,停。
又啓曰,臣正植,今日宗廟冬享大祭親祭肄儀進去,下直之意,敢啓,傳曰,知道。
弘文館啓曰,校理臣吳有善,修撰臣宋榮大,以宗廟冬享大祭祭官,今日肄儀時,晝仕出去之意,敢啓。傳曰,知道。
傳曰,傳敎誤書之中官黃允明,從重推考。
議政府啓曰,關西先運襦衣二百七十領,紙衣三百二十一領,照數捧上稱量,綿品·紙品,亦爲看審後,仍爲監封,縫授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
親軍別營啓曰,本營軍司馬趙秉翊,身病甚重,勢難察任,改差,何如?傳曰,允。
丁亥十月初五日辰時,上御興福殿。藥房入診,時·原任大臣同爲入侍時,都提調金弘集,提調李秉文,副提調閔泳駿,假注書朴柱,別兼春秋尹容植·趙衡夏,領議政沈舜澤,以次進伏。醫官李能基·李命錫·李肯鉉·崔錫斗,以次進伏楹外訖。上曰,史官分左右。仍命大臣進前,舜澤進前奏曰,數日稍寒,聖體,若何?上曰,一樣矣。各殿問候訖。舜澤曰,中宮殿調攝中氣候,何如?上曰,漸臻差勝矣。弘集曰,醫官待令,使之入診乎?上可之。醫官等,以次入診訖。弘集,顧謂醫官曰,脈候奏之。醫官等進前奏曰,脈候,左右三部調均矣。弘集,顧謂醫官曰,調理湯劑,無可議定者乎?醫官等奏曰,近日進御之拱辰君子湯甚好,無容更議矣。舜澤曰,中宮殿證候,漸至康復,纔有直宿撤罷之敎,臣等慶抃,曷有其極?諸節比朝間益勝乎?上曰,果益勝矣。弘集曰,中宮殿症候,日漸差勝,將臻平復,此實神明之所保佑,群情懽欣,何可形達?又奏曰,世子宮日日侍座,伏想倍加慶祝矣。舜澤曰,世子宮尤當慶祝無比矣。世子宮答曰,萬萬慶祝矣。弘集曰,今承慶祝之睿敎,臣等尤切忭蹈之忱矣。上曰,東宮大爲慶祝矣。弘集曰,昨日加味理中湯進御後,更無餘症乎?上曰,不能無餘症,而大抵虛冷之祟也。弘集曰,理中湯,此是溫劑,進御甚好矣。仍奏曰,臣等率醫官入診,詳察諸節乎?上曰,只醫官入診,可也。弘集曰,臣等退出後,使之擧行矣。上曰,當初認以火氣,頻試冷劑,致有泄候,一日之間,爲數十度,果爲悶慮,今已差勝,而若急於止泄,則亦恐有餘戒云矣。舜澤曰,今番症候,雖似非輕,旋卽問復,尤極慶幸矣。弘集曰,日昨始伏聞泄便之節,萬萬焦慮,今幸向復,而溫中利水道則自當夬臻常度,是切顒祝,大抵節宣之道,非但飮膳,在所當愼,藥餌更甚和平之劑,常進爲好,而峻劑何可遽進乎?症候復常,雖或少緩,湯劑則不宜過進,以求速效,伏乞深留聖念焉。上曰,卿言甚好,當留念矣。弘集曰,臣等纔於輪直命下之後,仰陳口啓,未蒙兪音矣。今登筵席,詳承諸節,益向康復,尤不勝攢祝萬萬,而保護之地,遽爾輪直,誠極未安,敢又面達,更許臣等仍前竝直,千萬至祝。上曰,今漸康復,不必如是也。舜澤曰,金判府事鄕第之行,曾以從便往來,承處分,而間因憂故暫往,今日不得同爲入侍,而聞自其家,已爲專報云,數日內可以入來矣。上曰,似然矣。弘集曰,此大臣在外,承聽問安之節,則其所憂慮,必倍於在京之臣等,若聞專報,趣駕上京,想不暫緩晷刻矣。以下缺。
上在景福宮。停常參·經筵。
大殿·大王大妃殿·王大妃殿·中宮殿,藥房·內務府·內閣·政院·玉堂·銓郞口傳問安。答曰,知道。世子宮·世子嬪宮,藥房·內務府·內閣·政院·玉堂·銓郞·春·桂坊口傳問安。答曰,知道。
藥房都提調金宏集,提調李秉文,副提調閔泳駿啓曰,伏未審夜間,聖體若何,寢睡·水刺之節,何如?中宮殿氣候快臻康復,而昨日加味理中湯進御之後,益有勝節乎?臣等率諸醫官,趁早入侍,詳承諸節,仍爲診察,議定繼進當否爲宜,臣等不任區區伏慮,敢此問安,竝爲仰稟。答曰,知道。只醫官入診,大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
藥房口傳啓曰,卽伏聞入診醫官所傳之言,則中宮殿諸節,益臻康復,誠不勝萬萬懽忭,而諸醫官,皆以爲宜進調補之劑云。故以加味異功散,議定方文,一貼製入之意,敢啓。答曰,知道。中宮殿進御加味異功散一貼製入事。榻前下敎
政院啓曰,明日常參·經筵,取稟。傳曰,停。
禮曹啓曰,中宮殿遄臻平復,此實國家莫大之慶,臣民忭蹈,曷有其極?告廟·頒敎·陳賀之節,不容少緩,卽爲擇日擧行,何如?傳曰,允。
兵曹啓曰,再明日動駕時,本曹堂上備衛,當爲備員,而參判尹泳奎,參議李源中,俱有身病,不得進參,竝令政院,稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
上在景福宮。停常參·經筵。
大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上·六曹口傳問安。答曰,知道。世子宮·世子嬪宮,藥房·內務府·內閣·政院·玉堂·銓郞·春·桂坊·朝廷二品以上口傳問安。答曰,知道。大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·口傳夕問安。答曰,知道。世子宮·世子嬪宮,藥房·內務府·內閣·政院·玉堂·銓郞·春·桂坊口傳夕問安。答曰,知道。
藥房都提調金宏集,提調李秉文,副提調閔泳駿啓曰,伏未審夜間,聖體若何,寢睡·水刺之節,何如?中宮殿氣候快臻康復,而昨日加味異功散進御之後,益有勝度乎?臣等率諸醫官,趁早入侍,詳承諸節,仍爲詳察,議定繼進當否爲宜,臣等不任區區伏慮,敢此問安,竝爲仰稟。答曰,知道。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
藥房口傳啓曰,卽伏聞入診醫官所傳之言,則中宮殿諸節,快臻康復,下情不勝欣祝之至,諸醫官皆以爲調補湯劑,繼進爲宜云。故加味異功散一貼,依前方製入之意,敢啓。答曰,知道。
中宮殿,進御加味異功散一貼製入事。榻前下敎
傳曰,藥房輪直撤罷,藥房問安,自明日,間日爲之,內務府·內閣·政院·玉堂·朝廷問安及間日問安,竝勿爲之。
藥房口傳啓曰,臣等卽伏見傳敎下者,有輪直撤罷之命矣。相顧欣欣,尤不勝慶幸,而第伏念中宮殿諸節,雖已快臻平復,其在惟審之道,何可遽然撤直乎?更命臣等,依前輪直,千萬顒祝,惶恐敢啓。答曰,知道。
傳曰,藥房入侍時,時·原任大臣,同爲入侍。
政院啓曰,來十一日,朝參日次矣,敢稟。傳曰,停。
禮曹啓曰,以中宮殿患候平復,告廟·頒敎·陳賀取稟草記,傳曰,允事,批下矣。告廟·頒敎·陳賀吉日,令日官金東萬推擇,則今十月十七日爲吉云。以此日定行乎?敢稟,傳曰,以此日定行。
又啓曰,中宮殿患候平復告廟·頒敎·陳賀吉日,以今月十七日,推擇啓下矣。同日曉頭,先行告祭於宗廟·永寧殿·社稷·景慕宮,午時頒敎陳賀,而大殿·大王大妃殿·王大妃殿·中宮殿陳賀箋文方物物膳,世子宮方物物膳,依例封進事,知委京外,箋文頭辭,令文任撰出,何如?傳曰,允。
又啓曰,今此中宮殿患候平復頒敎·陳賀節目,當爲磨鍊矣。勤政殿親臨受賀之節,依例磨鍊乎?敢稟。傳曰,依例磨鍊。
又啓曰,今此中宮殿患候平復稱慶陳賀時,王世子進致詞·箋文·表裏行禮之節,依例磨鍊乎?敢稟。傳曰,依例磨鍊。
傳曰,宗廟冬享大祭,遣大臣攝行,一依親祭例磨鍊。
禮曹,今十月初九日,行宗廟冬享大祭,永寧殿攝行祭香祝親傳,取稟。奉敎敬依。
禮曹啓曰,來十一月初四日,行景慕宮冬享大祭親行時,王世子亞獻之節,依例磨鍊乎?敢稟。傳曰,望廟禮省牲省器後,先爲還宮磨鍊。
又啓曰,來十一月初四日行景慕宮冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
兵曹啓曰,開城府文武科別試,今十月三十日,來十一月初三日中,推移定行事,自禮曹,更爲推擇啓下矣。武科合有定額,丙寅年取三十人,今番則取幾人乎?敢稟。傳曰,取三十人。
吏曹口傳政事,以趙文永爲兵曹參判,以洪淳學爲參議。
傳曰,發遣吏郞,諸執事淸齋與否,摘奸以來。
兵曹口傳政事,親軍別營軍司馬單李容泰。
吏曹啓曰,今此宗廟冬享大祭祭官,當爲一品中塡差矣。何以爲之?敢稟。傳曰,督辦中塡差。
承文院啓曰,卽見盛京禮部咨文,本年夏季統巡會哨緣由事也,回咨按例撰出,以爲入送之地,何如?傳曰,允。
丁亥十月初七日未時,上御興福殿。藥房入診,時·原任大臣同爲入侍時,都提調金弘集,提調李秉文,副提調閔泳駿,假注書朴柱,別兼春秋尹容植·趙衡夏,領議政沈舜澤,判府事金炳始,以次進伏。醫官李能基·李命錫·李肯鉉·崔錫斗,以次進伏楹外訖。上曰,史官分左右。上曰,大臣·提調進前。舜澤等進前問候,各殿問候訖。舜澤曰,中宮殿夜來寢睡安穩,而湯劑進御後,諸節益有勝度乎?上曰,果益臻差復矣。弘集曰,中宮殿諸節康復,欣祝萬萬,臣等率諸醫官入診乎?上曰,只醫官入診,醫官入診訖。炳始曰,中宮殿證候,夬臻平復,翌瘳之慶,曠前莫大,而告布之節,將循彝典,歡聲協氣,洋溢宇內,臣不勝慶忭之至,適在鄕廬,伏聞藥院竝直之報,萬萬焦慮,蒼黃上來,今登前席,詳承諸節之康復,倍切抃躍,無以形達矣。上曰,便道今旣快勝,而眞元則復常尙遲也。弘集曰,症候夬差則眞元漸當復常,而凡於保嗇之道,宜存少愈之戒也。上曰,病加於少愈,此眞格言也。舜澤曰,太室冬享親行有命,而初冬始寒,徹夜將事,勞動自多,恐違節宣之道,區區憂慮,敢此面達矣。弘集曰,小雪已過,便成深冬,此時觸冒勞動,果有欠於節宣之義矣。炳始曰,今日則雖溫和,猶是深冬,天氣晨夕甚寒矣。上曰,卿等之言如此,當勉從矣。舜澤曰,連日厚霜,午候雖暄,晨夕則隨節序甚寒,臣等晨興,連赴候班,益知其然,而近聞閭里感證,亦大熾矣。此時動駕,恐未爲保嗇之道,必下特敎有處分,然後可以擧行矣。上曰,日氣乖暖,聞閭里感症,果太甚,而當下攝行之敎,大臣連日勞憊必多矣。舜澤曰,臣等呈身於懽聲協氣之中,故自不知爲勞矣。弘集曰,慶忭之至,不知爲勞矣。以下缺。
上在景福宮。停常參·經筵。
親傳香祝祗迎入幕次後,藥房·內務府·內閣·政院·玉堂·銓郞口傳問安。答曰,知道。還內後,藥房·內務府·內閣·政院·玉堂·銓郞口傳問安。答曰,知道。
藥房都提調金宏集,提調李秉文,副提調閔泳駿啓曰,伏未審夜間,聖體若何,寢睡·水刺之節,何如?中宮殿調捗中氣候,何如?臣等率諸醫官,趁早入侍,仍爲診察爲宜,臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。大玉大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
中宮殿進御加味異功散,自今日停止事,榻前下敎。
政院啓曰,明日常參·經筵,取稟。傳曰,停。
又啓曰,今日親傳香時,承旨當爲備員,右副承旨洪時衡,不爲仕進,卽爲牌招,何如?傳曰,允。
傳曰,禮房承旨馳詣宗廟·永寧殿,奉審摘奸以來。
傳曰,侍衛軍兵毛具,從便爲之。
弘文館啓曰,修撰宋榮大差祭出去,下番闕直,事甚未安,李貞稙別兼春秋進,副修撰趙漢國內閣進,李起東卽爲牌招入直,何如?傳曰,允。
吏曹啓曰,卽接通禮院牒報,則以爲明日宗廟冬享大祭動駕敎是時,左右通禮,不可不備,而左通禮吳尙鉉呈旬,無以備員,其代以在京無故人,卽速變通,以爲及時擧行之地云。左通禮吳尙鉉改差,其代口傳備擬以入之意,敢啓。傳曰,知道。
丁亥十月初八日,上詣勤政殿月臺。宗廟冬享大祭香祝親傳入侍時,行都承旨閔泳駿,左承旨閔正植,右承旨洪殷謨,左副承旨李範祖,右副承旨洪時衡,同副承旨徐誼淳,假注書缺,別兼春秋尹容植·李貞稙·李茂魯·閔宗植·金永迪·趙衡夏·閔泳敦·金敎獻,閣臣缺,校理吳有善,副修撰李貞稙,以次侍立。時至,通禮跪啓請外辦,上具翼善冠·衮龍袍,乘輿出思政門。藥房提調李秉文,副提調閔泳駿,進前奏曰,侵早勞動,聖體,若何?上曰,一樣矣。仍由勤政門,詣勤政殿月臺,通禮跪啓請降輿,上降輿,通禮導上就褥位南向立,引儀引獻官鄭範朝,陞詣褥位之左,通禮跪啓請跪,上跪,香室官員奉香祝跪授承旨,承旨東向跪進,上受香祝,以授範朝,範朝西向跪受興,通禮跪啓請興,上興,通禮前導,降階下祗送位西向立,範朝奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,入幕次。泳駿曰,通禮不爲前導,事未前有,萬萬駭然,當該通禮,所當重勘,而本院請推之外,無他可施之罰,何以爲之乎?上曰,拿問嚴勘,可也,出擧條以下缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,假注書趙信鎬有身病,勢難察任,今故改差,何如?傳曰,允。
又啓曰,臣依定式,進詣香室奉審,則香祝樻祝板袱子精潔之意,敢啓。傳曰,知道。
兵曹口傳政事,後營兵房單李允用。
傳曰,啓字誤踏之中官朴漢應推考。
傳曰,政官牌招開政。
趙信鎬改差,代以白文行爲假注書。
傳曰,中宮殿承傳色黃允明·李用善,竝加資,薛里崔宗煥·郭在薰,掌務尹九和·鄭順朝,差備鄭敦奎·申世亨·申泰鉉·南永哲·鄭在麟·趙載煥,竝令內府陞敍,司鑰嚴柱源·尹定熙,飯監河肯一·千重鉉,竝外職調用,其餘別監·員役等,竝依辛巳年例施賞。
傳曰,呈告戶曹參判許遞,今日政差出。
傳曰,在外禮曹參判許遞,今日政差出。
傳曰,右承旨·左副承旨許遞,前望單子入之。
承旨前望單子入之,金文濟·沈琦澤落點。
傳曰,吏曹參議有闕之代,前望單子入之。
吏曹參議前望單子入之,徐夔淳落點。
傳曰,文學有闕之代,前望單子入之。
政院啓曰,新除授吏曹參議徐夔淳,一體牌招,何如?傳曰,允。
又啓曰,新除授承旨金文濟,以前任洪州牧使,方在解由未出中,何以爲之?敢稟。傳曰,勿拘。
傳曰,少尹外,法司堂上竝許遞,今日政差出。
傳曰,公事不審之中官黃允明,推考。
弘文館啓曰,下番闕直,事甚未安,修撰李貞稙別兼春秋進,副修撰趙漢國內閣進,修撰宋榮大,副修撰李起東,竝卽牌招,推移入直,何如?傳曰,允。
內務府啓曰,富平府使鄭秉夏,礦務局幇辦勿拘差下,何如?傳曰,允。
吏曹啓曰,別兼春秋尹容植陞敍事,命下矣。已經準職,何以爲之?敢稟。傳曰,加資。
又啓曰,高城郡守曺慶承,以其身病,呈狀乞遞,改差,何如?傳曰,高陽郡守王性濬相換。
又啓曰,高城郡守曺慶承,高陽郡守王性濬相換事,命下矣。高城郡守曺慶承,以前任金城縣令,方在解由未出中,高陽郡守王性濬,以前任比安縣監,方在解由未出中,何以爲之?敢稟。傳曰,勿拘。
又啓曰,幽谷道察訪金基鎬,以其身病,呈狀乞遞,改差,何如?傳曰,允。
又啓曰,中宮殿承傳色黃允明·李用善,竝加資事,命下矣。係是資窮,何以爲之?敢稟。傳曰,竝令內府調用。
統理交涉通商事務衙門啓曰,幼學徐敬秀,濟衆院主事加差下,令該曹,口傳下批,何如?傳曰,允。
有政。吏批,行判書李秉文牌招不進,參判李承純進,參議徐夔淳牌招不進,承旨缺。吏批啓曰,行判書李秉文,參議徐夔淳竝牌招不進,小臣獨政未安,何以爲之?敢稟。傳曰,仍爲之。以洪澈周爲刑曹判書,金昌熙爲漢城判尹,金九鉉爲刑曹參判,閔璟鎬爲左尹,金善容爲右尹,金完秀爲兵曹參判,金奎弘爲禮曹參判,徐瑨淳爲判義禁,李淳翼爲知經筵,金商圭爲知春秋,朴容大爲同經筵,閔致一爲泰安府使,李耕稙爲相禮,洪殷謨爲鍾城府使,金晚性·李侃爲禁府都事,高允模爲幽谷察訪,尹容植爲刑曹參議,尹滋勛爲監察,護軍李惟樟贈吏參例兼,故學生金仁瑾,贈監察,故學生金命植,贈監察,已上學行卓異贈職事,承傳。永禧殿令朴履陽,司饔判官曺斗煥,已上相換,永禧殿令趙賢植,司饔主簿兪致秉,已上相換,事承傳。前五衛將崔繼嶂,前假監役金允三,前都事李箕鏞,副司果南興壽·李聖執,已上今加通政,朝官年八十,依法典加資,保寧府使單吳正善,親軍南營文案加設單秋秉紀,左尹單金善容,右尹單閔璟鎬,高城郡守曺慶承,高陽郡守王性濬,已上相換事,承傳。同春秋單金商圭,行吏曹判書李秉文,今加崇祿,都承旨閔泳駿,今加嘉義加資事,相禮尹容植,今加通政加資事,承傳。內務府主事二單,趙性一·李喆儀,已上滿三十朔陞六事,承傳。
兵曹啓曰,宣傳官鄭學淳,以其病難供職,呈狀乞遞矣。係是加設窠,減下,何如?傳曰,允。
又啓曰,宣傳官鄭益鎔,五衛將韓益相·金箕鍊·吳熙俊·崔喜哲·金溶集,曹司衛將李鍾弼,昌德宮〈衛將〉咸永文·李基裕·申弼宗,慶熙宮衛將安東弼·李相允·洪鼎喆,訓鍊院判官朴景煥,主簿金炳翰,文臣兼宣傳官宋彦會·閔泳敦,俱以病難供職,呈狀乞遞,全羅兵使具奭祖,身病猝重,萬無登途赴任之望云。戶奴呈狀乞遞,守門將李載晢,過限未入仕,修仁別將宋榮奎,母年今爲八十歲,法不當遠離赴任,呈狀乞遞矣。邊將之親年七十歲以上者,許遞其任,載在法典,竝改差,何如?傳曰,允。
又啓曰,內禁衛將閔致憙,羽林衛將申永熙,俱以病難供職,呈狀乞遞,竝改差,何如?傳曰,允。許用履歷。
兵批,判書閔應植進,參判以下及承旨缺。兵批啓曰,全羅兵使,今當差出,而擬望之人乏少,他道水使竝擬,何如?傳曰,允。以尹昌根·尹九成爲宣傳官,韓禎履爲內禁將,李根周爲羽林將,韓定坤·金錫俊·李應馥·柳夏鍊·魏洪奭·韓瀅圭爲五衛將,徐夔淳爲曹司衛將,李世稙爲忠壯將,金永燮·孫東植·金仁瑞爲昌德將,盧龍熙·李敬植·洪敬源爲慶熙將,徐應洙爲訓鍊判官,安秉宅爲主簿,金甲洙·金若濟爲文兼,具然昌爲全羅兵使,辛容默爲修仁別將,金尙器爲礪峴僉使。
再政。兵批啓曰,忠淸水使,今當差出,而擬望之人乏少,同道及他道防禦使,竝擬,何如?傳曰,允。以吳正善爲忠淸水使,李喜晉爲永宗僉使,金完根爲加里浦僉使,同知加設單李鍾觀,副司果趙冕夏,副司勇賈祐永,同知單李應馥,僉知單韓定坤·金錫俊·柳夏鍊。
親軍別營啓曰,本營騎士將趙羲容,身病猝重,勢難察任,改差,何如?傳曰,允。
親軍後營啓曰,本營新建,今旣竣役,兵丁移接之意,敢啓。傳曰,知道。
上在景福宮。停常參·經筵。
藥房都提調金宏集,提調李秉文,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿調攝中氣候,何如?仍率諸醫官,診察爲宜,臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,臣泳駿,今日入直禁軍戎器點考進去,下直之意,敢啓。傳曰,知道。
又啓曰,新除授右副承旨沈琦澤,今日不爲仕進,卽爲牌招,何如?傳曰,允。
朴柱陞六,代以鄭恒鎭爲假注書。
吏曹口傳政事,濟衆院主事單徐敬秀。
傳曰,批答誤書之中官李章鎬·金履豊,從重推考。
弘文館啓曰,下番闕直,事甚未安,修撰李貞稙別兼春秋進,副修撰趙漢國內閣進,修撰宋榮大,副修撰李起東,竝卽牌招,推移入直,何如?傳曰,允。
內務府啓曰,卽伏見平安監司南廷哲狀啓,則本營作隊左右列軍兵冬三朔入防習操,自是已例,而軍伍尙多闕額,持許停免事,請令內務府稟處矣。入防演操,雖是不可廢之政,而尙多闕額,且有已例,依狀請許施,何如?傳曰,允。
議政府啓曰,北關後運紙衣六百七十六領,照數稱量,木品·紙品,亦爲看審,監封縫授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,判義禁徐瑨淳,除拜後過三日不爲出肅,依定式推考警責,仍卽牌招察任,何如?傳曰,允。
以藥房都提調,以下別單,傳曰,都提調判府事金弘集,內廐馬一匹,鞍具面給,子壻弟姪中一人初仕調用,豹皮一令賜給,提調李秉文,副提調閔泳駿,竝加資,豹皮一令賜給,廐馬一匹面給,別兼春秋尹容植陞敍,假注書朴柱陞六,差備待令醫官李命錫,以其姪漢學等第調用,李肯鉉,牧使待窠擬入,崔錫斗,外職陞敍,尹豊楨·朴準鎔·朴應鍾·李命信,御醫李能基,議藥同參高,竝守令待窠,首先擬入,別掌務官李基徹,瓜近監牧官作窠差送,鍼醫鄭昌祖,御醫崔奎憲·李冕基,內醫李禹善·金漢榮,鍼醫金堯璇,御醫金益漢,內醫李奭雨,御醫金溵,鍼醫金東錫,各熟馬一匹賜給,議藥同參鄭禮秀,以其孫直赴惠民署大等第調用,御醫金潤·崔性愚·李恕根·崔祐植,議藥同參李忠淵,竝加資,御醫玄行健,以其壻內鍼醫調用,鍼醫尹龜楨,內醫皮相翊,監牧官待窠,首先差送,內醫李準正·玄東憲,本院陞敍,尹基灝,掌務官崔奎祥,本院高品付料,鍼醫玄東完,移差內醫,議藥同參鄭楫,瓜近察訪作窠差送,掌務官李忠根,以其子典醫監大等第調用,御醫洪顯普·李章赫·李兢柱·鄭鍾夏·李聖雨·李鍾林,鍼醫鄭在寅·李章桓·李元基·金善昌·朴有常·李龍夏·皮秉俊·金商元,議藥同參李海昌·鄭一龜·全明奎·金東澈·金秉濟·李海盛·鄭弘烈,各兒馬一匹賜給,其餘員役·醫女等,竝依辛巳年例施賞。
兵曹,今此開城府武科別試時,鉄箭三矢一百二十步,騎蒭一次二中,柳葉箭五矢一百二十步,一巡二中,鳥銃三柄,一巡二中落點。以上取二技。
兵曹口傳政事,親軍別營騎士將單李鍾祥。
議政府啓曰,卽見廣州留守洪鍾軒年分狀啓,則新舊災一百十二結五負二束,特許準劃,本府軍餉及各衙門今秋當捧各穀竝耗準捧,而災民紓力之方,依近例從便施行事,請令廟堂,稟旨分付矣。暵餘一霈,優洽三農,論以闔境,可稱康年,而所請災摠,除却舊陳,不過今夏未付之若干而已,特爲準劃,餉捧之節,亦依所請施行,何如?傳曰,允。
又啓曰,卽見平安監司南廷哲分等狀啓,則尤甚名色,不爲擧論,平壤等十九邑,置之稍實,義州等二十五邑,置之之次,後錄諸條,竝請令廟堂,稟旨分付矣。其一,各邑鎭帳外,火田四分一權減,鎭堡給代不足條,戶結分排,從便區劃事也。其一,陳田火田還加起執摠,依近例停免事也。其一,各宮房各衙門屯田,從實執摠,其中內閣屯土,別遣摘奸,不至冤徵事也。其一,推奴徵債,限明秋防塞事也。惜乾之餘,甘澍普洽,逢秋以後,淸旭連佳,今觀尤甚之不論,可驗年成之均同,分劑必有裁量,竝與附陳諸條而依狀請許施,何如?傳曰,允。
又啓曰,卽見慶尙監司李鎬俊狀啓,則本道都試時,本營別破陣計劃優等二人,外邑別破陣優等八人,合取十人矣。本營旣革別破陣,新設兵丁,當初優等二人外,加定八人,合十人,取於兵丁,外邑別破陣,以八人,依前試取事,請令廟堂稟處矣。以今秋新設之諸兵丁,較其已革之別破陣,則倍多額數,宜加興勸,依狀辭特施,何如?傳曰,允。
又啓曰,卽見水原留守尹滋悳年分狀啓,則新災四百四十四結二十五負,特許劃下,流來舊陳,未及充補之九十九結四十六負六束,期於査起盡充,推奴徵債,限明秋防塞事,請令廟堂,稟旨分付矣。始切望霓之歎,終獲興雲之澤,早晏之種,雖就碩茂,沃瘠之地,自致勝遜,所請災摠,特許準劃,舊陳之査充,推徵之防塞,竝依狀請施行,何如?傳曰,允。
判府事金弘集箚略曰,中宮殿患候,不日康復,伏見別單下者,覃慶之恩,混及臣名,天駟文豹,寵齎偏蕃,重之蔭祿,尤係異數,以臣身則勞無可紀,在聖朝則賞不宜濫,亟許還收焉,取進止。答曰,省箚具悉卿懇,卿其勿辭,安心領受。仍傳曰,此批答,遣史官傳諭。
戶曹判書鄭範〈朝〉疏略曰,臣待罪度支,已經一周,少無寸補,今者鬱攸之災,忽及於本司,文簿重地,盡爲灰燼,苟究其由,專在於臣之非其人,而居其任也,玆敢短章自劾,伏乞亟降威罰焉,臣無任云云。答曰,省疏具悉。鬱攸之警,聞甚驚歎,而事出偶然,卿何必過引?簿書之補充,廨宇之改建,另究方略。
上在景福宮。停常參·經筵。
藥房都提調金宏集,提調李秉文,副提調閔泳駿啓曰,伏未審日間,聖體若何,寢睡·水刺之節,何如?中宮殿調攝中氣候,何如?臣等率諸醫官,趁早入侍,仍爲診察爲宜,臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
傳曰,藥房間日問安,勿爲之。
傳曰,頒敎文中,赦句添入。
政院啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中,赦句添入事,命下矣。藝文提學閔種默,旣在闕中,使之添入,何如?傳曰,允。
戶曹啓曰,別例房偶然失火,二十間盡爲燒燼,幸卽撲滅,不至延及於他所,文簿重地,致有此警,萬萬驚悚,當該上直書吏朴興祥,與官使喚三名,竝移送秋曹,以爲嚴處,雖以入直郞廳言之,不無先事操飭之失,令該府,拿問勘處,臣亦惶恐待罪之意,敢啓。傳曰,知道。卿勿待罪。
內醫院啓曰,謹依別單判下,玄東完內醫差下,李濟奎內鍼醫差下,何如?傳曰,允。
又啓曰,謹依別單判下,金性集內醫差下,李準正·玄東憲·尹基灝·崔奎祥,竝御醫差下,何如?傳曰,允。
承文院啓曰,卽見別使帶來咨文中,有謝恩方物推移准事矣。以前頭使行奉表伸謝之意,撰出先通咨文,以爲入送,而方物移准謝恩一起,無方物磨鍊,兼付於節使之意,分付該曹該院,何如?傳曰,允。
兵曹啓目,粘連觀此平安監司南廷哲狀啓,則博川郡守南九熙,不惜鉅款,製納大紅旗於西營,壁壘增彩,奚但爲美於觀瞻,亦不無助於激興,似此嘉尙之志,合施褒奬之典,令該曹稟處亦爲白有臥乎所,其在激勸之道,合有示意之擧,施以加資之典,似合事宜是白乎矣,係是恩賞,不敢擅便,上裁,何如?啓依回啓施行爲良如敎。
義禁府啓目,右通禮李羲鳳原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?啓依允。
又啓目,萬頃縣令具東奭原情云云。問目內辭緣,泛稱遲晚,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,呂島萬戶吳寅植原情云云。問目內辭緣,泛稱遲晚,刑推得情,何如?啓,除刑推議處爲良如敎。
又啓目粘連,向前李羲鳳亦,莫重擧行,致此失待,揆諸法意,難免應勘,以此照律,何如?啓依允。
又啓目粘連,向前具東奭亦,添載縱云船漢之用奸,致敗未免常時之失檢,揆以漕法,有難參恕,以此照律,何如?啓依允。
又啓目粘連,向前吳寅植亦,邊禦重地,遽然擅離,舟師聚點,趁不還鎭,雖緣事勢,在法難恕,以此照律,何如?啓依允。
上在景福宮。停常參·經筵。
政院啓曰,明日常參·經筵,取稟。傳曰,允。
又啓曰,同副承旨徐誼淳,今日不爲仕進,卽爲牌招,何如?傳曰,允。
傳曰,政官牌招開政。
傳曰,公事不審之中官吳泰煥,從重推考。
以同副承旨徐誼淳牌不進罷職傳旨,傳曰,只推。
政院啓曰,行吏曹判書李秉文,參判李承純,參議徐夔淳牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
宗廟署啓曰,明日望祭時,令金炳卨,身病沈篤,不得進參,令該曹,口傳相換,以爲及時擧行,何如?傳曰,允。
吏曹口傳政事,宗廟令金炳卨,濟用主簿宋鍾五,已上相換事,承傳。
親軍左營啓曰,本營軍司馬閔泳一,身病甚重,勢難察任,改差,何如?傳曰,允。
又啓曰,本營兵房鄭周永,身病甚重,勢難察任,改差,何如?傳曰,允。
義禁府照目,粘連右通禮李羲鳳矣。本府議啓內,莫重擧行,致此失待,揆諸法意,難免應勘,以此照律,罪杖八十收贖,奪告身三等,私罪。奉敎依允。
又照目,粘連萬頃縣令具東奭矣。本府議啓內,添載縱云船漢之用奸,致敗未免常時之失檢,揆以漕法,有難參恕,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
又照目,粘連呂島萬戶吳寅植矣。本府議啓內,邊禦重地,遽然擅離,舟師聚點,趁不還鎭,雖緣情勢,在法難恕,以此照律,罪杖一百收贖,告身盡行追奪,私罪。奉敎依允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,右承旨金文濟,今日不爲仕進,卽爲牌招,何如?傳曰,允。
又啓曰,卽者義禁府都事來言,時囚罪人李命憲,當爲捧供,而判義禁徐瑨淳,知義禁李勉宇,同義禁趙昌夏,俱有身病,李鍾觀呈辭受由,不得開坐云。呈辭受由,何以爲之,而判義禁徐瑨淳,知義禁李勉宇,同義禁趙昌夏,竝卽牌招,何如?傳曰,竝許遞,今日政差出。
傳曰,禮房承旨馳詣宗廟·景慕宮,奉審摘奸以來。
傳曰,有實故玉堂許遞,今日政差出。
傳曰,呈告大司成許遞,今日政差出。
傳曰,永宗僉使李喜晉,釜山僉使朴起羽,令該曹,口傳相換。
傳曰,熙川郡守李根,堂上宣傳官加設單付。
傳曰,熙川郡守之代,別軍職李裕寅擬入。
奎章閣啓曰,明日,卽觀文閣冬孟朔大奉審日次,奉謨堂日次,時·原任閣臣,進詣擧行之意,敢啓。傳曰,知道。
弘文館啓曰,副校理朴彝陽許遞出去,上番闕直,事甚未安,應敎李容泰,奉命在外,副應敎沈九澤,校理尹喆培呈辭在外,副校理一員未差,校理吳有善,卽爲牌招入直,何如?傳曰,允。
內務府啓曰,轉運委員金永燮改差代,前學官李相億,勿拘差下,何如?傳曰,允。
兵曹啓曰,再明日親臨勤政殿陳賀時,本曹堂上,當爲備員,而參知金殷鉉呈辭受由,不得進參,令政院,稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹啓曰,新昌縣監李源老,身病猝重,萬無還官之望云,改差,何如?傳曰,大興郡守鄭煥大相換。
又啓曰,梱帥臣父年七十,每於歲首,抄啓加資,而新有應推恩人,雖非歲首,爲抄啓加資事,載在法典矣。梱帥臣父年七十以上人,別單書入之意,敢啓。傳曰,知道。
有政。吏批,行判書李秉文牌招不進,參判李承純進,參議徐夔淳牌招不進,承旨缺。吏批啓曰,判書李秉文,參議徐夔淳竝牌招不進,小臣獨政未安,何以爲之?敢稟。傳曰,仍爲之。以趙秉聖·宋彦會爲副校理,李晚正·南廷綺爲修撰,王濟肯爲副修撰,金鶴鎭爲大司成,李寅命爲判義禁,金晚植爲知義禁,李重七爲同經筵,金商圭·李乾夏爲同義禁,李裕寅爲熙川郡守,閔宗植爲司成。
再政。以沈宜立·李承大爲禁府都事,趙鏞達·劉明東·愼泰晠·金在炯·蔡弘淵·李寅轅·姜在熙·羅鼎河爲監察,博川郡守南九熙,今加通政加資事,前監察李殷榮,副司果林道洙,已上今超通政,朝官年八十,依法典加資,轉運委員單李相億。
以吏曹參議徐夔淳牌不進罷職傳旨,傳曰,只推。
以右承旨金文濟牌不進罷職傳旨,傳曰,只推。
兵批,判書以下承旨缺。以李基徹爲蔚山監牧官,皮相翊爲咸興監牧官,同知單盧龍熙,加設單金泰漢,僉知三單,韓楨履·徐夔淳·李世稙,副司果鄭錫祚,宣傳官加設單,李根除授事,承傳。
上在景福宮。停常參·經筵。
藥房都提調金宏集,提調李秉文,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,右副承旨沈琦澤,今日不爲仕進,卽爲牌招,何如?傳曰,允。
又啓曰,卽者義禁府都事來言,時囚罪人李命憲,當爲捧供,而判義禁李寅命,知義禁金晚植,同義禁李乾夏·金商圭,俱爲未肅拜,不得開坐云。竝卽牌招,何如?傳曰,允。
傳曰,左捕將許遞,別營使李鍾健除授。
兵曹口傳政事,永宗僉使李喜晉,釜山僉使朴起羽,以上相換事,承傳。
兵曹,左邊捕盜大將單李鍾健除授事,承傳。
傳曰,政官牌招開政。
政院啓曰,新除授左邊捕盜大將李鍾健,卽爲牌招,傳授命召及大將牌·傳令牌,何如?傳曰,允。
傳曰,直閣兪鎭弼,檢校差下。
傳曰,直閣會圈。
傳曰,熙川郡守李裕寅,內禁將除授。
傳曰,掌令許遞,今日政差出。
傳曰,文學有闕之代,今日政差出。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等,進詣觀文閣,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
又啓曰,直閣兪鎭弼,檢校差下事,命下矣。卽爲牌招察任,何如?傳曰,允。
政院啓曰,直閣會圈事,命下矣。今日政下批,何如?傳曰,允。
奎章閣啓曰,直閣會圈事,命下矣。檢校提學金永壽,檢校直提學尹用求·閔泳煥,直提學閔泳駿·趙東冕,檢校直閣朴鳳彬·金文鉉·鄭夏源·金世基·尹,檢校待敎金宗圭·鄭寅昇·李埈鎔·趙東潤·趙漢國,竝卽牌招,以爲會圈,何如?傳曰,允。
弘文館啓曰,新除授副校理趙秉聖·宋彦會,修撰李晚正·南廷綺,副修撰王濟肯,竝卽牌招察任,何如?傳曰,允。
傳曰,今日政遷轉守令,勿拘常格,各別擇差,未準朔中通瀜擬入。
傳曰,密陽府使之代,慶州府尹趙駿九除授,慶州府尹之代,忠州牧使李鎬翼除授。
傳曰,忠州牧使之代,利川府使李肯鉉除授。
傳曰,南原府使之代,龍仁縣令崔錫斗除授。
傳曰,承旨有闕之代,前望單子入之。
承旨前望單子入之,尹容善落點。
直閣會圈,五點李容泰·趙秉翊·李耕稙,以上取三人。
內務府啓曰,左捕將新除命下之後,喉院趁不知委,以致單付之遲滯,揆諸擧行,極涉駭忽,當該承旨,施以譴罷之典,何如?傳曰,允。
又啓曰,龍仁縣令崔錫斗,南原都護府使除換事,命下矣。未經郡守,何以爲之?敢稟。傳曰,勿拘。
又啓曰,慶州府尹趙駿九,密陽都護府使除換事,命下矣。以前任淸州牧使,方在解由未出中,利川都護府使李肯鉉,忠州牧使除換事,命下矣。以前任交河郡守,方在解由未出中,何以爲之?敢稟。傳曰,勿拘。
又啓曰,天安郡守安用鎬,以其身病,呈狀乞遞,罷黜何如?傳曰,靑陽縣監李直薄相換。
有政。吏批,判書李秉文進,參判李承純,參議徐夔淳,承〈旨〉缺。以李範升·李晚正爲掌令,李耕稙爲文學,李容泰爲直閣,鄭基雨爲咸平縣監,趙羲淵爲熙川郡守,李源憙爲修撰,金五鉉爲務安縣監,申泰鼎爲潭陽府使,朴顯陽爲綾州牧使,趙在寬爲龍仁縣令,李命錫爲利川府使,成冕鎬爲安城郡守,金永順爲洪川縣監,柳晳·閔秉顯爲禁府都事。
兵批,判書以下及承旨缺。同知單李敬植,僉知二單魏洪奭·韓瀅圭,守門將加設單金振浩,宣傳官加設單尹養大,副司果康仁豪,兼內禁將單李裕寅除換事,承傳。
兵曹,口傳政事,親軍別營哨官單張俊泓。
侍講院啓曰,新除授文學李耕稙,所當牌招,而時値夜深,待明朝牌招,何如?傳曰,允。
禮曹啓曰,謹稽謄錄,則甲申五月景慕宮夏享大祭親行出宮時,王世子祗迎之節,置之,衛內隨詣磨鍊矣。來十一月初四日景慕宮冬享大祭親行節目,亦依此例磨鍊以入之意,敢啓。傳曰,知道。
又啓曰,今十月十七日中宮殿患候平復稱慶陳賀時,大王大妃殿·王大妃殿·中宮殿·王世子,進致詞·箋文·表裏行禮儀註及百官賀各殿儀註,直爲書入各殿之意,敢啓。傳曰,知道。
親軍別營啓曰,本營騎士將李鍾祥,以前任乫里浦僉使,尙在任所矣。領軍之任,久曠可悶,改差,何如?傳曰,允。
義禁府啓目,戶曹郞廳李命憲原情云云。傳旨內辭緣,泛稱遲晚,刑推得情,何如?啓,除刑推爲良如敎。
刑曹啓曰,戶曹啓辭內,本曹別例房,二更量偶然失火,二十間盡爲燒燼,幸卽撲滅,不至延及於他所,而失火根由,詳査於上直書吏朴興祥,所告內,與官使喚三名,同爲守直矣。忽自廚壁邊,火炎衝入,頃刻間遍及房軒之楣,該房所峙文簿,一未收出云,文簿重地,致有此警,萬萬驚悚,當該上直書吏,與官使喚,竝移送秋曹,以爲嚴處,雖以入直郞廳言之,不無先事操飭之失,令該府,拿問勘處,臣亦惶恐待罪之意,敢啓。傳曰,知道。卿勿待罪,本曹草記內,謹依啓辭批旨,書吏朴興祥,官使喚學乭·釗夢·乭伊,各決杖一百,懲勵放送之意,敢啓。傳曰,知道。
丁亥十月十五日酉時,上御興福殿。召對入侍時,參贊官沈玹澤,侍讀官沈九澤,檢討官李起東,直閣兪鎭弼,假注書鄭恒鎭,記注官玉秉觀,兼春秋張益厚·林奭禧,各持綱目第七卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日陳賀相値,視事頉稟之意,敢啓。傳曰,知道。
又啓曰,右承旨金文濟,今日不爲仕進,卽爲牌招,何如?傳曰,允。
又啓曰,新除授右副承旨尹容善,卽爲牌招,何如?傳曰,允。
又啓曰,卽者義禁府都事來言,明日頒赦時,赦文書,當爲修入,而判義禁李寅命有身病,次堂例不得擧行云。判義禁,卽爲牌招,何如?傳曰,允。
傳曰,禮房承旨馳詣社稷·宗廟·永寧殿·景慕宮,奉審摘奸以來。
侍講院啓曰,卽接翊衛司所報,則今十七日陳賀王世子行禮敎是時,本司當爲全數陪衛,而左司禦金永順,移拜外任,無以備員云。何以爲之?敢稟。傳曰,令該曹,敍陞差出。
奎章閣啓曰,新除授直閣李容泰敎旨安寶次,濬哲之寶,請出之意,敢啓。傳曰,知道。
又啓曰,新除授直閣李容泰,卽爲牌招入直,何如?傳曰,允。
兵曹啓曰,內禁將單李裕寅,今加折衝除授事,承傳。
弘文館啓曰,修撰李源憙,時在忠淸道淸風地,請斯速乘馹上來事,下諭。答曰,許遞,前望單子入之。
玉堂前望單子入之,修撰趙勛卿落點。
兵曹口傳政事,以兪起濬爲左司禦,李重益爲右翊贊,南廷獻爲右衛率,金麟洙爲右副率,閔泳哲爲右侍直,李容九爲左洗馬。
吏曹啓曰,卽接通禮院牒報,則明日親臨勤政殿陳賀敎是時,左右通禮,不可不備,而左右通禮,今方有闕,無以備員進參云。其代,口傳備擬以入之意,敢啓。傳曰,知道。
傳曰,明日出宮門路,以思政門爲之。
以吏曹參議徐夔淳牌不進罷職傳旨,傳曰,只推。
議政府啓曰,賀儀隔日,罷散人敍用與未付軍職人,竝令該曹,口傳付軍職,使之參班,何如?傳曰,允。
政院啓曰,頒赦文正書,何等審愼,而有所誤錯,致勤下詢,事甚疎忽,極涉未安,原赦文,今方改書以入,而臣之矇未覺察,不勝惶悚,當該兵曹郞廳,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,判義禁李寅命牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞。前望單子入之。
判義禁前望單子入之,金箕錫落點。
吏曹口傳政事,以金洛鎭爲兵曹參知,姜友馨爲左通禮,洪鍾協爲右通禮。
兵曹口傳政事,副護軍洪時衡。
議政府啓曰,近來各廛民之事勢,已極凋殘,而㝡所難支者,亂賣也,亂賣禁斷,著法本嚴,且況前後特敎,不啻申複,而惟彼蔑法怙勢之類,恣意亂賣,少無畏憚,甚至有憑托他國商,而狼藉賣買,使仰役原廛,徒守空基,未免渙散失業之境,甯有如許駭痛之事乎?其在顧恤之政,不可尋常抛置,從今以往,毋論掖屬·宮屬·諸司徒隷,各營兵丁,其所犯禁者,令刑·漢兩司,左右捕廳,隨現直捉,自京兆,按律嚴繩,而如是啓稟之後,苟或如前蕩弛,則該堂上·該將臣,當有重究,從中操縱之,法司吏隷及捕校,卽爲嚴刑遠配之意,另飭分付,何如?傳曰,允。廛市,卽都下民命攸係,凡所爲弊之端,朝家之前後軫念顧恤固何如,而所謂亂賣,法禁自在,如是狼藉而不之禁斷者,抑有何顧忌而然乎?擾民失業,其何以聊生?思之及此,痛歎極矣。不能操飭之漢城判尹·平市提調,竝從重推考,若其亂賣之漢,隨現卽捉,照律刑配,申明嚴飭,毋或如前蕩弛。
親軍前營啓曰,本營軍司馬金容元,身病猝重,勢難察任,改差,何如?傳曰,允。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
陳賀還內後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春·桂坊口傳問安。答曰,知道。陳賀後,大殿大王大妃殿·王大妃殿·中宮殿,內務府·內閣·政院·玉堂·銓郞口傳問安。答曰,知道。世子宮·世子嬪宮,內務府·內閣·政院·玉堂·銓郞·春·桂坊口傳問安。答曰,知道。
政院啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,開坐事,命下矣。新除授判義禁金箕錫,卽爲牌招,何如?傳曰,允。
兵曹口傳政事,左營軍司馬單金炳吉,別營騎士將單朴熙房。
傳曰,侍衛軍兵毛具,從便爲之。
弘文館啓曰,新除授修撰李勛卿,卽爲牌招察任,何如?傳曰,允。
傳曰,侍衛陪衛與排立軍兵,令各其營乾犒饋。
政院啓曰,吏曹郞廳來言,百官加下批政事,取稟。傳曰,當日爲之。
又啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
傳曰,今日異於他日,輕囚放釋。
傳曰,工曹參議有闕之代,前望單子入之。
工曹參議前望單子入之,徐夔淳落點。
傳曰,吏曹參議有闕之代,前望單子入之。
吏曹參議前望單子入之,洪承五落點。
政院啓曰,同春秋金商圭,旣已出肅,而兼帶同義禁,不爲肅謝,直爲出去,事甚未安,推考,何如?傳曰,允。
傳曰,判尹·少尹外,法司堂上竝許遞,今日政差出。
傳曰,敦寧都正許遞,今日政差出。
傳曰,陳賀時各差備以下,別單書入。
傳曰,座堂受賀時,各差備以下,別單書入。
傳曰,陳賀時禮房承旨·宣敎官·左右通禮·禮貌官·輔德·對擧兼輔德·相禮,竝加資。
傳曰,座堂受賀時,禮貌官·輔德·相禮,竝加資。
傳曰,中官韓晢東·金東燁,世子宮中官金泓錫·李朱夏,百官加親受。
傳曰,明禮宮次知黃允明加資。
傳曰,左承旨·左副承旨許遞,前望單子入之。
承旨前望單子入之,洪淳學·朴齊純落點。
傳曰,輔德·文學·兼文學有闕之代,前望單子入之。
輔德·文學前望單子入之,輔德金聲根,文學韓光洙,兼文學李貞稙落點。
以義禁府赦單子,傳曰,李命憲放。
傳曰,望筒遲滯之中官高廷翼,從重推考。
禮曹啓曰,中宮殿患候平復,此實國家莫大之慶,旣已祗告廟社,頒赦入方,設科取士,亦係應行之典,今番慶科,以何科設行,而何間擇吉乎?敢稟。傳曰,除初試庭試爲之,日子,來十二月望間擇入。
吏曹啓曰,在前頒赦時,有別歲抄書入之例,今番則何以爲之之意,敢稟。傳曰,書入。
傳曰,今番賞典中一人,雖兼數事,毋得疊授。
吏曹啓曰,中官黃允明加資事,命下矣。階是資窮,何以爲之之意,敢稟。傳曰,令內府調用。
兵曹啓曰,新除授統禦虞候李南熙,身病猝重,萬無登途赴任之望,呈狀乞遞矣。實病雖如此,虞候之任,不可循例改差,罷黜,何如?傳曰,允。
有政。吏批,行判書李秉文,參判李承純牌不進,參議洪承五進,承旨缺。吏批啓曰,行判書李秉文,參判李承純,俱以病不來,小臣獨政未安,何以爲之?敢稟。傳曰,只出緊任。以李奭鍾爲監察,閔泳煥爲刑曹判書,閔正植爲刑曹參判,李永爲左尹,尹弘大爲右尹。
再政,以閔泳煥爲知經筵,閔宗植爲相禮,尹爲司成,沈宜迪·洪洛周·趙東奎爲禁府都事,洪鍾赫爲東部都事,洪鍾協爲兵曹參議,姜友馨爲戶曹參議,金春熙爲禮曹參議,鄭元永爲監察,洪在正爲敦寧都正,李鳳奎爲左通禮,金肯善爲典設主簿,金禹用爲右通禮,李耕稙爲刑曹參議,金容觀爲引儀,天安郡守安用鎬,靑陽縣監李直溥,已上相換事,承傳。左承旨閔正植,今加嘉善,吏曹正郞金春熙,今加通政,左通禮姜友馨,今加通政,右通禮洪鍾協,今加通政加資事,承傳。前監役閔龍鎬,前五衛將全寬錫·金銀石,今加嘉善,已上朝官年八十,依法典加資。兵曹參議單金洛鎭,兵曹參知單洪鍾協,左尹單尹弘大,右尹單李永,輔德閔泳煥,今加資憲,兼輔德李裕承,今加嘉義,相禮李耕稙,今加通政,已上加資事,承傳。
兵批,判書以下及承旨缺。同知單崔在元。
兵曹啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛陪衛與排立軍兵等處,乾犒饋分給之意,〈敢〉啓。傳曰,知道。
吏曹啓目,權知承文副正字韓用甲·朱景煥,俱爲登科前年滿五十,依法典六品職遷轉,何如?啓依允。
敎中外大小臣僚耆老軍民閑良人等書。王若曰,中壼愆候,普切箕域之憂,上穹垂庥,旋奏翼瘳之喜,叢霄協氣,帀海驩聲,念予臨御之多年,賴有坤極之良佐,資生資始,王化之本攸基,能儉能勤,宗事之重與共,承乾以順,猗賢助之所深,處困如亨,寔神明之攸護,寤寐共祝,曰惟九五福康寧,儆戒相成,于玆卄二年齊治,近緣淸燕之失攝,適致榮衛之欠和,寢膳稍減於平時,寒暑所感,痛癢相關於齊體,夙宵靡安,桂宮侍湯,幾方寸之焦灼,藥院竝直,擧中外之憂遑,幸以浹旬之彌留,霍然如期而良已,天和漸健,簪珥之規復聞,神氣愈淸,蔘术之功盛奏,在甲觀悅豫之心可想,與乙歲康復之慶何殊,迺百〈體〉旣底安康,而一念詎弛箴勉,鷄鳴報寢,穆臨黼座之朝,翟儀昭章,爭頌葛覃之化,風敎自此丕著,內外交修邦運,騐其斯昌,祖宗默祐,奚但一人之有慶,嘉與四方而同休,薦太室之犧樽,祗告先后,宣昕庭之鳳綍,誕敷庶民,天地亨交泰之時,昭蘇動植,電雨沛作解之澤,蕩滌垢瑕,自本月十七日昧爽以前,除謀反大逆·謀叛·子孫謀殺敺罵祖父母·父母,妻妾謀殺夫·奴婢謀殺主,謀故殺人·魘魅蠱毒·關係國家綱常贓汚强竊外,雜犯死罪以下,徒流付處·安置充軍·已至配所·未至配所·已發覺·未發覺·已決正·未決正,咸宥除之,敢以宥旨前事,相告言者,以其罪罪之,在官者各加一資,資窮者代加,於戲,喜氣瀜於殿宮,瑞色凝於區宇,德配淑女,肇基八百年興周,頌騰令妻,永期萬千歲保魯,故玆敎示,想宜知悉。藝文提學閔種默製進。
丁亥十月十七日午時,上詣勤政殿。中宮殿患候平復稱慶頒敎陳賀親臨入侍時,行都承旨閔泳駿,右承旨金文濟,右副承旨尹容植,同副承旨徐誼淳,假注書缺,別兼春秋李貞稙·李茂魯·閔宗植·金永迪·趙衡夏·閔泳敦·金敎獻·李埈鎔·韓光洙,閣臣缺,副應敎沈九澤,副校理趙秉聖·尹喆培,修撰李起東,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調李秉文,副提調閔泳駿,進前奏曰,侵早勞動,聖體,若何?上曰,一樣矣。由興禮門,入勤政門,至勤政殿月臺下,通禮跪啓請降輿,上降輿陞座,近侍進圭,上執圭。承旨進前奏曰,二品以上,使之入參,請出標信,上可之。宗親文武百官,入庭行四拜訖。命代致詞官,進當座前致詞訖。百官又行四拜禮,傳敎官進當座前跪,啓傳敎,展敎官奉敎文,由正門出,宣敎位立對展,宣敎官西向立,宣敎訖。百官又行四拜禮,跪搢笏,三叩頭,呼千歲·千歲·千千歲訖,百官又行四拜禮,宣箋目官進前跪,宣箋目訖,宣箋官進前宣敎訖。典儀請禮物,出付有司,通禮跪啓請禮畢,領議政沈舜澤,進前問候,各殿問候訖。上命大臣先退,上降座乘輿,釋圭,承旨進前跪受圭,仍出勤政門,由興禮門,入思政門,命以已下標信解嚴,還內,諸臣,以次退出。
上在景福宮。停常參·經筵。
藥房提調李秉文,副提調閔泳駿啓曰,日吉辰良,鎒儀誕擧,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,假注書白文行有身病,勢難察任,今姑改差,何如?傳曰,允。
又啓曰,明日召對,取稟。傳曰,爲之。
兵曹口傳政事,前營軍司馬單南光熙。
白文行改差,代以李載榮爲假住書。
侍講院啓曰,新除授文學韓光洙,兼文學李貞稙,竝卽牌招察任,何如?傳曰,允。
又啓曰,新除授行輔德金聲根,時在忠淸道洪州地,書筵入番事緊,斯速乘馹上來事,下諭,何如?傳曰,允。
禮曹啓曰,以中宮殿患候平復慶科取稟草記,傳曰,除初試庭試爲之,日子,來十二月望間擇入事,命下矣。在前庭試,除初試設行時,有卽日放榜之例,亦有擇日放榜之例,今番則何以爲之?敢稟。傳曰,擇日放榜。
兵曹啓曰,別歲抄書入事,命下矣。居中居下勿揀赦前,一體書入乎?敢稟。傳曰,一體書入。
吏曹,兼文學單韓光洙。
親軍右營啓曰,北漢管城將徐廷圭,身病甚重,勢難察任,改差,何如?傳曰,允。
傳曰,內禁將李裕寅,管城將差下。
協辦內務府事趙康夏疏曰云云。答曰,省疏具悉。重任何可輕遞?卿其勿辭,從便往來。
上在景福宮。停常參·經筵。
藥房提調李秉文,副提調閔泳駿啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,假注書鄭恒鎭,有身病,勢難察任,今姑改差,何如?傳曰,允。
鄭恒鎭改差,代以趙信鎬爲假注書。
傳曰,政官牌招開政。
傳曰,知春秋許遞,今日政差出。
傳曰,呈告工曹判書·同義禁許遞,今日政差出。
傳曰,在外臺諫許遞,今日政差出。
傳曰,兵曹參判·同敦寧許遞,今日政差出。
傳曰,瓜滿守令,今日政差出。
傳曰,熙川郡守趙羲淵,堂上宣傳官加設單付。
傳曰,不善擧行之吳泰煥,推考。
兵曹口傳政事,北漢山城管城將單李裕寅。
侍講院啓曰,行兼輔德李裕承,除換同義禁矣。宦官例不得兼帶刑獄之官,行兼輔德李裕承,所帶金吾之任,今姑許遞,何如?傳曰,允。
禮曹啓曰,以中宮殿患候平復慶科庭試,卽日放榜,擇日放榜,取稟草記,傳曰,擇日放擇事,命下矣。令日官金東萬推擇,則文武科庭試,來十二月十六日,放榜同月二十二日巽時爲吉云。以此日時定行,何如?傳曰,允。
又啓曰,各陵園今秋植木播橡,依定式擧行後,株數·斗數,區別報來,故別單書入,而健陵·顯隆園植木,則本府留守,已爲區別狀聞矣。敢啓。傳曰,知道。
統理交涉通商事務衙門啓曰,博文局主事吳賢根改差代,幼學李圭禎差下,令該曹,口傳下批,何如?傳曰,允。
吏曹口傳政事,博文局主事單李圭禎。
吏曹啓曰,東學敎授姜敬熙,南學敎授朴用元,西學敎授李鳳奎,典設別提朴齊瑛,俱以身病,呈狀乞遞,竝改差,何如?傳曰,允。
有政。吏批,行判書李秉文,參判李承純牌招不進,參議洪承五進,承旨缺。吏批啓曰,行判書李秉文,參判李承純,竝牌招不進,小臣獨政未安,何以爲之?敢稟。傳曰,只出緊任。以鄭斗欽爲持平,尹喆培·南翊元爲正言,李寅應爲工曹判書,金在燉爲同敦寧,李鍾觀爲兵曹參判,閔泳煥爲知春秋,李裕承爲同義禁,權應圭爲厚昌郡守。
再政。以李承五爲知敦寧,南周元爲校理,宋世鉉爲獻納,閔泳煥爲禮曹判書,朴齊寅爲刑曹判書,權基秀爲陽川縣令,李敎儀爲熙川郡守,李建奭·李顯稙爲禁府都事,金昌學爲引儀,劉芝烈爲監察,閔龍鎬爲敦寧都正,金鳳祚·趙泰鼎爲監察,李爲東學敎授,趙漢國爲西學敎授,金容觀爲典設別提,洪在現爲典籍,鄭楫爲自如察訪,徐九淳爲掌樂主簿,前監察蔡弘淵,前五衛將羅錫珪,今加嘉義,已上朝官年八十,依法典加資。兼掌令單閔哲勳,同春秋二單,鄭煥翼·李範晉,今加嘉善除換事,承傳,朴齊璟爲南學敎授,金錫潤爲監察。
兵批,判書以下及承旨缺。同知單金仁瑞,副司果鄭墩和·裴永海。
親軍海防營戶曹啓曰,水標橋添補石欄干小石橋三處改築,今已竣役之意,敢啓。傳曰,知道。
敦寧都正洪在正疏曰云云。省疏具悉。所請依施。
丁亥十月十九日酉時,上御興福殿。召對入侍時,參贊官尹容善,侍讀官尹喆培,檢討官李起東,檢校直閣李容泰,假注書李載榮,記注官張益厚,別兼春秋韓光洙,各持綱目第七卷,以次進伏訖。上曰,史官分左右。缺。
上在景福宮。停常參·經筵。
世子嬪宮生辰,大殿大王大妃殿·王大妃殿·中宮殿,內務府·內閣·政院·玉堂·銓郞口傳問安。答曰,知道。世子宮,內務府·內閣·政院·玉堂·銓郞·春·桂坊口傳問安。答曰,知道。世子嬪宮,內務府·內閣·政院玉堂·銓郞·春·桂坊口傳問安。答曰,知道。
政院啓曰,明日常參·經筵,取稟。傳曰,停。
以陳賀時各差備以下別單,傳曰,師,領議政沈舜澤,內下大豹皮一令賜給,進表裏,濟用提調尹宜善,內下大豹皮一令賜給,左賓客鄭範朝,右賓客沈履澤,左副賓客金永壽,右副賓客閔應植,贊善宋秉璿,書筵官金洛鉉·朴性陽,各熟馬一匹賜給,禮貌官,行輔德閔泳煥,對擧,行兼輔德李裕承,宣敎官,吏曹正郞金春熙,左通禮姜友馨,右通禮洪鍾協,竝加資,弼善金永迪,兼弼善鄭寅昇,文學李耕稙,兼文學金春熙,司書李鎬冕,兼司書金世基,說書鄭世源,兼說書閔愚植,左翊衛金炳洙,右翊衛朴駿彬,左司禦鄭海年,右司禦兪起濬,左翊贊金炳祖,右翊贊李重益,左衛率金奉圭,右衛率南廷獻,左副率閔配鎬,右副率金麟洙,左侍直沈相璜,右侍直閔泳哲,左洗馬金胤洙,右洗馬李容九,展敎官,兵曹正郞金錫龍,佐郞具用書,宣箋官,掌樂正李,展箋官,禮曹正郞李臣燁·王彦商,玉轎差備,司僕正兪鎭沃,輦輿差備,兼內乘沈宜浩,捧表裏,濟用主簿金炳卨,別提李昌世,贊儀李應達,東西唱,引儀徐玄輔·李鼎善,代致詞官,假引儀李昌善,宣箋目官,假引儀李心元,香官崔龍三,正書,忠儀金基煥,各兒馬一匹賜給,致詞陪進官,承文著作李載榮,箋文陪進官,副正字宋柱勳,竝陞六,內乘沈宜景·申復均,竝外職陞敍,其餘寫字官·畫員·奏時員役·樂工等,竝依判下施賞。
以座堂受賀時,各差備以下別單,傳曰,師,領議政沈舜澤,內下大豹皮一令賜給,左賓客鄭範朝,右賓客沈履澤,左副賓客金永壽,右副賓客閔應植,贊善宋秉璿,書筵官金洛鉉·朴性陽,各熟馬一匹賜給,禮貌官,行輔德閔泳煥,對擧,行兼輔德李裕承,相禮李耕稙,竝加資,弼善金永迪,兼弼善鄭寅昇,文學李耕稙,兼文學金春熙,司書李鎬冕,兼司書金世基,說書鄭世源,兼說書閔愚植,左翊衛金炳洙,右翊衛朴駿彬,左司禦鄭海年,右司禦兪起濬,左翊贊金炳祖,右翊贊李重益,左衛率金奉圭,右衛率南廷獻,左副率閔配鎬,右副率金麟洙,左侍直沈相璜,右侍直閔泳哲,左洗馬金胤洙,右洗馬李容九,各兒馬一匹賜給,玉轎差備,司僕僉正金炳儒,輦輿差備,主簿沈定澤·宋完鎭,竝陞敍,掌儀李奭鎭,守令除授,東西唱,假引儀李明鎬·崔奎源,代致詞官,兼引儀鄭重垈,竝依相當職除授,其餘寫字官,畫員·奏時員役·樂工等,竝依判下施賞。
弘文館啓曰,新除授校理南周元,卽爲牌招察任,何如?傳曰,允。
禮曹啓曰,來十一月初八日,冬至,大殿·大王大妃殿·王大妃殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
親軍別營啓曰,本營騎士將朴熙房,以前任楊州牧使,尙在任所矣。領軍之職,久曠可悶,改差,何如?傳曰,允。
親軍海防營啓曰,本營屬三鎭別驍士等都試,今二十一日,合設試取之意,敢啓。傳曰,知道。
上在景福宮。停常參·經筵。
政院啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,泰安防禦使吳正善,移拜忠淸水使,忠淸水使具然昌,移拜全羅兵使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
禮曹啓曰,來十一月初八日冬至朝賀時,應行節目,參考前例磨鍊爲白去乎,依此擧行,何如?啓,權停例爲良如敎。
禮曹,來十二月十三日,行宗廟臘享大祭香祝,親傳,取稟。奉敎敬依。
禮曹,來十二月十三日行社稷臘享大祭香祝,親傳,取稟。奉敎敬依。
禮曹,來十二月十三日行景慕宮臘享大祭香祝,親傳,取稟。奉敎恭依。
侍講院啓曰,卽伏見黃海道觀察使公都會榜目達本,則年月無印信,大違格例,誠極未安,原榜目還下送,使之改修整上送,而該道臣,不可無警,推考,何如?傳曰,允。
內醫院啓曰,陽川縣令李兢柱,旣遞外任矣。令該曹,口傳付軍職,何如?傳曰,允。
兵曹啓曰,中宮殿患候平復慶科,除初試庭試來十二月十六日設行事,自禮曹,推擇啓下,而武科則例有初試,依定式分京外試取矣。吉日,令日官推擇,則來十一月二十六日爲吉云。以此日擧行,而取考謄錄,則在前慶科庭試武科取人之數,多寡不同,或取三四百人,或取五六百人,今番則取幾人乎?敢稟。傳曰,取九百人。
上在景福宮。停常參·經筵。
自人定至今日開東,灑雨下雨,測雨器水深四分。
政院啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
傳曰,使事何等緊重,而向旣辭陛,尙不登途,雖曰有實病,亦關事體,參贊官李容善,施以刊削之典。
傳曰,直閣李容泰,駐箚英·德·俄·儀·法五國參贊官差下,一同前往,隨辦使事。
兵曹,來十一月二十六日慶科庭試武科初試時規矩,鐵箭三矢一百十步,片箭三矢一百二十步,一巡二中,鳥銃三柄,一巡一中,已上三技,取一技落點。
兵曹口傳政事,親軍左營兵房單金在殷。
兵曹口傳政事,上護軍李兢柱。
兵曹啓曰,禁軍祿試射放時,柳葉箭·片箭沒技人,別單書入之意,敢啓。傳曰,知道。
親軍海防營啓曰,本營屬南陽·坡州·長湍別驍士都試合試居首人,別單書入,其餘入格施賞事,知委該邑之意,敢啓。傳曰,知道。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,藥院都提調有闕之代,前望單子入之。
兵曹,口傳政事,親軍別營騎士將單李龍植。
傳曰,宣傳官趙羲淵,機器局幇辦差下。
判府事金弘集箚曰云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
上在景福宮。停常參·經筵。
傳曰,右承旨·同副承旨許遞,前望單子入之。
承旨前望單子入之,金宗漢落點。李耕稙添書落點。
政院啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,新除授同副承旨李耕稙,卽爲牌招,何如?傳曰,允。
以司謁口傳下敎曰,親軍後營,今已移接矣。前新營,以司譯院典醫監,使之分處,而公廨諸處,無至毁頹事,分付。
傳曰,公事遲帶之中官吳泰煥,從重推考。
傳曰,召對爲之。
議政府啓曰,卽見全羅監司李憲稙所報,則本道甲申條錢宮結九百二十八結五十二負一束,移送海防營後,陞摠稅穀,拮据無路,前有屢報,而各邑則已納結價,事勢則補弊無餘,正供尙不得淸帳,上項甲申條陞摠稅穀,特許詳代爲辭矣。參諸其時事勢,實難本色責辦,特依報辭許施,何如?傳曰,允。
又啓曰,卽見全羅監司李憲稙所報,則枚擧錦山郡守閔致駿牒呈以爲,本郡素以山邑,土地瘠薄,大同之錢木參半,以其木貴之故也,至於田稅米太及三手砲糧,輸納於一百四十里聖堂倉,而這間冗費,有過原納,無異一年再稅,民情嗷嗷,大同則依前勿論,田稅米四百石零,太五百石零,三手米二百四十一石零,砲糧米二百一石零,均役米二百三石零,依龍潭例,竝令作木,詳定代納爲辭矣。正供事體,本有綦重,古制磨鍊,旣存酌量,則今不當遽爾變更,而該邑介在絶峽,素非禾稻之鄕,其貿取之艱,轉輸之費,觀於報辭,可推民力之莫能支保,且有隣縣援據之例,自丁亥條爲始,特許半木半錢事,分付,何如?傳曰,允。
親軍營啓曰,郞廳李耕稙陞資代,應敎沈九澤差下,何如?傳曰,允。
統理交涉通商事務衙門啓曰,仁川港書記官兪箕煥,主事加差下,令該曹,口傳下批,何如?傳曰,允。
又啓曰,仁川港書記官兪箕煥移差代,本衙門主事崔名煥差下,令該曹,口傳下批,何如?傳曰,允。
又啓曰,濟衆院主事尹喆圭,身病猝重,改差,何如?傳曰,長興庫主簿高〈圭〉晉相換。
丁亥十月二十四日酉時,上御興福殿。召對入侍時,參贊官李耕稙,侍讀書趙秉聖,檢討官南廷綺,檢校直閣金世基,假注書趙信鎬,記注官玉秉觀,別兼春秋閔宗植,各持綱目第七卷,以次進伏訖。上曰,史官分左右。缺。
上在景福宮。停常參·經筵。
藥房提調李秉文,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,新除授同副承旨金春熙,時在全羅道長城地,斯速乘馹上來事,下諭,何如?傳曰,許遞。前望單子入之。
承旨前望單子入之,尹容植添書落點。
又啓曰,假注書金翼濟,有身病,勢難察任,今姑改差,何如?傳曰,允。
傳曰,政官牌招開政。
傳曰,右副承旨許遞,前望單子入之。
承旨前望單子入之,李漢永落點。
傳曰,今二十八日,館學儒生應製,通方外爲之,試紙,用大好紙勤政殿親臨磨鍊。
金翼濟改差,代以李日彦爲假注書。
傳曰,在外同敦寧許遞,今日政差出。
傳曰,有實故玉堂許遞,今日政差出。
傳曰,恩彦君祀孫李彦鎔,勿拘年紀,瓜近初仕作窠擬入。
傳曰,左副承旨許遞,前望單子入之。
承旨前望單子入之,李漢永落點。
傳曰,龍安縣監柳鶴增,敦寧都正除授。
以司謁口傳下敎曰,海關稅額,卽國之財賦,度支亦不可不管,自今爲始,各港稅額之應捧應下,逐朔報于戶曹,以爲修正,御覽成冊,從政院入啓事,著爲定式。
傳曰,仕滿初仕,今日政差出。
傳曰,副護軍鄭煥翼,順天府使李範晉,同春秋除授。
傳曰,定州牧使之代,北靑府使李敎稙除授。
傳曰,順天府使之代,南陽府使閔京鎬除授。
傳曰,前外務參議洪時衡,還差下。
傳曰,當該政官推考。
敦寧都正單柳鶴增除授事,承傳。
吏曹,定州牧使單李敎稙,順天府使單閔京鎬,已上除授事,承傳。
吏曹,同春秋二單,鄭煥翼·李範晉,已上今加嘉善除授事,承傳。
禮曹啓曰,今十月二十九日,親臨勤政殿館學儒生應製試取時,王世子侍座之節,何以爲之乎?敢稟。傳曰,依例磨鍊。
吏曹啓曰,結城縣監尹錤,身病猝重,呈狀乞遞,罷黜何如?傳曰,堤川縣監李僖相換。
吏曹啓曰,熙川郡守李敎儀,西學敎授趙漢國,俱以身病,呈狀乞遞,竝改差,何如?傳曰,允。
又啓曰,龍安縣監柳鶴增,敦寧都正除授事,命下矣。以前任長水縣監,方在解由未出中,何以爲之之意,敢稟。傳曰,勿拘。
典圜局啓曰,別軍職尹亨大,委員差下,令該曹,口傳下批,何如?傳曰,允。
有政。吏批,行判書李秉文,參判李承純牌招不進,參議洪承五進,承旨缺。吏批啓曰,行判書李秉文,參判李承純,竝牌招不進,小臣獨政未安,何以爲之?敢稟。傳曰,只出緊任。以尹爲應敎,許·兪鎭沃爲修撰,崔殷敎爲同敦寧,金禎爲熙川郡守,鄭承鉉爲副修撰,閔正植爲同義禁,曺秉武爲龍安縣監,閔致憙爲南陽府使。
再政。以趙秉聖爲持平,金益容爲知經筵,金裕成爲司成,李僖魯爲刑曹參判,朴用元爲副校理,李源中爲北靑府使,金轍秀·金臯鉉爲禁府都事,李彦鎔爲徽慶園參奉,閔泳善爲昭慶園守奉官,柳道絳爲永懷園守奉官,守判府事單趙秉世,英·德·儀·俄·法五國參贊官單李容泰,鄭憲時爲刑曹參議,趙性德爲西學敎授,金信九·林炳疇·嚴大永·李養根·金壽顯爲監察,洪鍾運爲禮曹參議,閔哲勳爲司僕正,前監役羅惟聖,今超通政,朝官年八十,依法典加資,濟衆院主事尹喆圭,長興庫主簿高圭晉,已上相換事,承傳。機器局幇辦單趙羲淵,親軍左營兵房單金在殷,今加嘉善加資,參議通商事務單洪時衡,定州牧使單李敎稙,順天府使單閔京鎬除授事,承傳。
兵批,判書以下及承旨缺。同知單孫東植,加設二單,金啓光·劉學述,僉知單徐廷圭,副司勇崔炳斗。
議政府啓曰,卽見咸鏡監司李敦夏災實分等狀啓,則咸興等六邑,置之稍實,高原等五邑,置之之次,安邊等三邑,置之尤甚,而浦落田畓災結一百三十五結二十四負三束,特許停稅,待年豊隨起復摠,後錄諸條,竝請令廟堂稟處矣。其一,尤甚邑限明秋勿定配所事也。其一,端川以南進捧吏,姑爲停止事也。其一,推奴懲債,限明秋防禁事也。今年關南穡事,傳聞攸及,果占大登,而第其三邑,水警甚庸嗟歎,爲念窮蔀難辦之〈狀〉,上項浦落結,特令限三年減稅,使之趁期復摠,分劑與條錄,竝依施,何如?傳曰,允。
又啓曰,卽見咸鏡北道按撫使南廷順分等狀啓,則吉州等三邑,置之稍實,明川等四邑,置之之次,富寧等三邑,置之尤甚,後錄諸條,竝請令廟堂,稟旨分付矣。其一,尤甚邑限明秋勿定配所事也。其一,明川·吉州進捧吏,依近例停止事也。其一,推奴徵債,限明秋防禁事也。陰霾而苗旣受痒,亢旱而穗亦被枯,然而伊後雨暘調均,竟獲幾分成就,統以言之,可稱少康,分劑應有酌量,附陳俱係年例,依狀請施行,何如?傳曰,允。
丁亥十月二十五日酉時,上御興福殿。召對入侍時,參贊官李耕稙,侍讀官趙秉聖,檢討官南廷綺,檢校直閣金世基,假注書趙信鎬,兼春秋玉秉觀,別兼春秋閔宗植,各持綱目第七卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,新除授行左承旨李漢永,時在平安道定州牧任所,斯速乘馹上來事,下諭,何如?傳曰,許遞,前望單子入之。
又啓曰,明日召對,取稟。傳曰,爲之。
吏曹口傳政事,典圜局委員單尹亨大。
李日彦有頉,代以劉起龍爲假注書。
傳曰,召對爲之。
政院啓曰,玉堂上下番俱空,事甚未安,副應敎沈九澤,校理吳有善·南周元,副校理宋彦會,副修撰王濟肯,新除授應敎尹,副校理朴用元,修撰許·兪鎭沃,副修撰鄭承鉉,竝卽牌招,推移入直,何如?傳曰,允。
傳曰,冬候過暄,已是乖盭又此轟殷之聲,乃在閉藏之時,赫然示警,豈無所由,反顧循省,咎實在予,紀綱之頹墮,漸至不振,謠俗之澆訛,日趨益下,國計艱匱,支調沒策,民生困瘁,懷保昧方,皆不能對越天眷者也,穹蒼玄遠,而視聽如響,諄諄若提耳而面命,政宜猛加惕厲,思所以仰答上天仁愛之心矣。自今日減膳三日,庸伸予一分敬畏之忱。
以司謁口傳下敎曰,傳命誤傳之司謁,爲先汰去,令攸司,從重科治。
右副承旨李耕稙,同副承旨尹容植等啓曰,伏以,今玆靑臺雷異之報,何爲而至也?收聲之節已過,復陽之候尙遠,而仁天之警告,若是丁寧,此誠我殿下警惕修省之會也。臣等雖未敢知某事某應,而災不虛生,必有所召,試觀今日之象,治乎否乎?紀綱〈解〉紐,恬嬉成習,言路媕嫺,規諫未聞,以言乎民隱,則貪墨無懲,生靈有殿屎之歎,以言乎國計,則財賦歲縮,州郡小水旱之備,此雖群下不能對揚聖德,闡發休治之罪,而抑或殿下懋實之政,猶有所未盡而然歟?伏願殿下,勿以非常之災,謂之適然,益勉振勵,內以進德修業之功,外以臨政制事之間,推此實事,措諸實用,以爲應天以實之意,天人孚感,其理孔昭,回災爲祥,不過轉移間事,而亶在我殿下一心上做去耳,警天之怒,寅畏之誠,無忽於施措,則庶見䫋綱復振,嘉言罔伏,庶績咸熙,群黎迪康,自今答譴消弭之方,不外乎是,臣等職參邇密,不勝憂愛,敢此敷陳,伏願垂察焉,惶恐敢啓。答曰,知道。靑臺告警,滿心悸恐,所陳甚切實,尤當澄省也。
承旨前望單子入之,李敎榮落點。
傳曰,吏曹參判有闕之代,前望單子入之。
傳曰,公事遲滯之中官吳泰煥,從重推考。
義禁府啓曰,今二十八日館學儒生應製,通方外爲之時,本府都事,皆爲赴擧,只有武都事一員,當直入直,而本府入直公事,回公都事及勤政門·隆文樓門·隆武樓門禁亂都事,無以推移,假都事五員,令該曹,口傳差出,以爲擧行,何如?傳曰,允。
領議政沈舜澤箚略曰,殷雷之警,何爲而然也?失節爲災,反常爲異,蹶然驚起,憂懍靡定,臣聞上天仁愛,人君恐其因昇平而忘戒懼,故以災異警戒之,賢主謹於承天,憂勤惕勵,側身修行,乃能化災爲福,昔朱子因雷異告其君曰,大臣或失其職歟?況臣愚陋獨秉匀軸,國事日非,則今此天譴,豈不曰由臣而致之乎?以我殿下應天以實之政,亟賜斥出,改卜賢德焉,取進止。答曰,省箚具悉卿懇。上天示警,豈無所以,循省恐懼,方責躬之不暇,際見懇懇陳勉,敢不佩服,若其引免,誠萬萬過當,咎實在予,於卿何有,而交相儆戒,亦有所厚望,卿安心,益勉匡弼,克思消弭,懋盡應天以實之道焉。仍傳曰,此批答,遣史官傳諭。
應敎尹,副應敎沈九澤,校理吳有善·南周元,副校理朴用元·宋彦會,副修撰鄭承鉉,博士鄭世源,正字閔愚植等聯名箚略曰,今於閉藏之節,有轟雷之異,實由仁天告警,將使聖上,惕勵恐懼,克進修省之道也,易云,荐雷震,君子所以恐懼,臣等雖愚昧,豈無一言仰陳,以副殿下振勵奮發之盛念哉?法筵講對,未勉作撤,三晝之接,旣曠,十寒之慮方深,伏願繼自今,奮發聖志,益懋時敏之工,開張聖聰,克臻日就之實,上以孚格天心,下以懷保庶民,于以弭災而消沴,于以召和而致祥焉。取進止。答曰,省箚具悉。災豈虛生?反躬警愓,而今見陳勉,可知憂愛,甚庸嘉乃,爾等益思啓沃之責。
大司憲兪晚源,大司諫閔致憲,執義吳炳文,司諫尹皞燮,掌令李範升·李晚正,持平鄭斗欽·趙秉聖,獻納宋世憲,正言尹喆培·南翊元等聯名箚略曰,窮陰之月,已藏之雷,匪時發聲,上天所以警告我殿下審矣。臣等伏見十行綸綍,引咎之敎,丁寧懇惻,雖殷湯之六責,宋景之一言,無以加此,苟究挽回奠安之方,則惟在殿下典學爲修德之本,修德爲致治之要,卽於政令施爲之間,以實不以文,則天心可格,而聖化可做。伏願殿下,以實心行實政,乾乾剛剛,不息懋震,來來致福焉。取進止。答曰,省箚具悉。仁天諄諄,告警際見,卿等陳勉,尤不覺惕然,亦宜隨事規諫,益思其懋對之意。
咸鏡監司李敦夏疏略曰,臣待罪北臬,歲已一周,顧乏鞰匱磨硎之實,雖尺進漫司,斗小閑枰,猶且蚊負而鳧短,況二千石委寄之重乎?朔南剖分,物賂阻懋遷之路,糴糶沿罷,歉穰塞通變之源,營邑啙窳,吏民彫瘵,雖有臥鎭之酌量,對揚之良頗,百疣千孔,猶難塗抹,況臣鹵劣,奚能容算於其間?至於進御藥材,非尋常六膳之比,而鹿葺封進之際,爲主司者,苟其竭膂傾衷,克愼準揀,靡敢有亳忽之失,而今乃失檢,竟至有全退之命,苟究其犯,合置重辟,而薄罷旋宥,出於異數,聖庇雖極感激,微尙僉故惶溢,伏乞亟遞見任,仍施當律焉,臣無任云云。答曰,省疏具悉。向日處分,卽因事體而然也,卿其勿辭,益勉旬宣之責。
吏曹參判李承純疏曰云云。答曰,省疏具悉。所請依施。
參議內務府事趙同熙疏云云。答曰,省疏具悉。卿其勿辭,從便往來。
丁亥十月二十六日酉時,上御興福殿。召對入侍時,參贊官尹容植,侍讀官朴用元,檢討官鄭承鉉,檢校待敎鄭寅昇,假注書玉秉觀,兼春秋朴宗玕,別兼春秋趙衡夏,各持綱目第七卷,以次進伏訖。上曰,史官分左右。缺。
上在景福宮。停常參·經筵。
吏曹參判前望單子入之,李起鎬落點。
傳曰,不爲仕進承旨,竝牌招。
傳曰,明日殿座,再明日爲之。
以司謁口傳下敎曰,京學院,行將開學矣。四學敎授,輪回住院,一准章程,敎授·學徒,丕贊聲明。
禮曹啓曰,卽接永禧殿官員所報,則明日館學儒生應製試取時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日館學儒生應製試取時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後試取之地,何如?傳曰,允。
又啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門壇階砌,俱爲無頉,此後看護等節,另加申飭之意,敢啓。傳曰,知道。
親軍別營啓曰,本營騎士將洪大燮,身病猝重,勢難察任,改差,何如?傳曰,允。
又啓曰,本營騎士將,今當差出,而擬望之人乏少,外任竝擬入,何如?傳曰,允。
直閣李容泰疏略曰,臣姿性鹵下,器識謏淺,奎華淸選,是極專對,奚異於駑駘之歷八極,僬僥之扛千匀也?且臣有七耋偏母,氣線疾篤,扶護調將,捨臣無人,罔念子職,厚諉王事,冒膺不勝之任,孤負私恩,僨敗公績,義不敢出也。伏乞亟命鐫改直殿之任,變通駐箚之役焉,臣無任云云。省疏具悉。爾其勿辭察職,使事緊重,斯速登程。
參議交涉通商事務洪時衡疏略曰,臣猥叩承宣之銜,感恩怵義,夙夜躅蹶,畢竟僨誤,曩以時至事務,矇然遲滯,大僚請勘,卽蒙嚴旨,恩敍遽降,以臣爲外務參議,益不勝隕越,況是職也,交務浩大,責任綦重,以臣傝䢆,萬難承膺。伏乞亟遞職名,仍勘未勘之律焉,臣無任云云。省疏具悉。旣已經勘,何必爲引?爾其勿辭察職。
丁亥十月二十七日酉時,上御興福殿。召對入侍時,參贊官李耕稙,侍讀官朴用元,檢討官鄭承鉉,檢校直閣尹,假注書劉起龍,兼春秋張益厚·玉秉觀,各持綱目第七卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,政官牌招開政。
以義禁府赦單子,傳曰,鄭燦奎·李學奎·李殷春放。
以義禁府赦單子,傳曰,金瓊·申桓·吳友泳·朴圭浩·吉天祐放。
奎章閣啓曰,直閣李容泰,疏批已下,卽爲牌招察任,何如?傳曰,允。
侍講院啓曰,新除授行輔德金聲根,自鄕上來云。卽爲牌招察任,何如?傳曰,允。
兵曹啓曰,本曹正郞韓光洙,身病猝重,勢難供職,宿衛重地,不可久曠,改差,何如?傳曰,允。
典圜局啓曰,司事趙錫晉,以其身病,不得察任,改差,何如?傳曰,機器委員沈宜國相換。
兵曹啓曰,明日親臨應製試取時,郞廳侍衛,當爲備員,而正郞未差之代,令該曹,口傳差出,以爲進參之地,何如?傳曰,允。
吏曹口傳政事,以吳有善爲兵曹正郞。
政院啓曰,吏曹參判李起鎬,參議洪承五牌不進,推考傳旨及罷職傳旨,今方捧入,而開政命下之後,如是違牌,事甚未安,行判書李秉文陳疏,參判更爲牌招,何如?傳曰,允。參議只推,待明朝一體牌招。
傳曰,明日出宮門路,以思政門爲之。
政院啓曰,行吏曹判書李秉文,疏批已下,一體牌招,何如?傳曰,允。
禮曹啓曰,今二十六日所下傳敎中,自今日減膳三日事,命下矣。三日之限,止於今日,自明日復進常膳事,分付,何如?傳曰,允。
承文院啓曰,卽見盛京禮部咨文,本年冬季統巡着派前往事也,回咨按例撰出,以爲入送之地,何如?傳曰,允。
親軍別營啓曰,本營騎士將李龍稙,身病猝重,勢難察任,改差,何如?傳曰,允。
京學院啓曰,今二十七日,會同學徒,別單書入之意,敢啓。傳曰,知道。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
行吏曹判書李秉文疏曰云云。答曰,省疏具悉。所辭諸務,何可竝解?醫監提擧之任,依施。
丁亥十月二十八日酉時,上御興福殿。召對入侍時,參贊官尹容植,侍讀官朴用元,檢討官許,檢校直閣尹,假注書趙信鎬,別兼春秋李貞稙,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,侍衛軍兵毛具,從便爲之。
傳曰,判府事金弘集,復拜相職。
政院啓曰,判府事金弘集,復拜相職事,命下矣。今日政下批,何如,傳曰,允。
傳曰,左議政,摠理大臣爲之。
政院啓曰,左議政,摠理大臣爲之事,命下矣。今日政下批,何如?傳曰,允。
傳曰,熙川郡守金禎植,內禁將除授。
傳曰,典圜局造幣廠·機器局機器廠,今旣告竣,經年效勞,不可無示意之擧,堂郞以下,別單書入。
傳曰,判尹·少尹外,京兆堂上竝許遞,前望單子入之。
京兆堂上前望單子入之,左尹金明圭添書落點。
傳曰,卿之優閒西樞,亦已久矣,而納牗補闕,豈或恬然於公國,虛襟求助,每多詢玆以機密,懇眷憂愛,深知卿苦衷,繾倚注,亦由於實心,今日之復相,亦非予今日之意也,思卿而待卿者,何嘗少弛于中,而況輿望之愈久愈切乎?跂予之急,無暇蔓辭,卿其體此至意,卽日簉朝事,遣史官,傳諭于左議政。
傳曰,靈光郡荏子島定配罪人韓鎭泰,放逐鄕里。
吏曹啓曰,昭慶園守奉官閔泳善,永懷園守奉官柳道絳,俱以身病,呈狀乞遞,竝改差,何如?傳曰,允。
有政。吏批,行判書李秉文牌招不進,參判李起鎬進,參議洪承五牌招不進,承旨缺。吏批啓曰,行判書李秉文,參議洪承五,竝牌招不進,小臣獨政未安,何以爲之?敢稟。傳曰,仍爲之。以宋世鉉爲校理,李乾夏爲右尹,李承純爲同經筵,金學洙爲寧邊府使,李健榮爲肅川府使,李敏燮爲熙川郡守,李茂魯爲獻納,李敏恒·李裕宰爲禁府都事,金演植爲昭慶園守奉官,韓性浩爲永懷園守奉官,總理內務府事單金弘集,結城縣監尹錤,堤川縣監李僖,已上相換事,承傳。左議政單金弘集,復拜相職事,傳敎,左尹單李乾夏,右尹單金明圭,典圜局司事趙錫晉,機器局委員沈宜國,已上相換事,承傳。曺仲承·田太根·金衡錫·河泰明·蔡景漢·卲啓恩爲監察。
兵批,判書以下及承旨缺。同知單金永燮,副司果李潤徹·南泳熙,內禁將單金禎植除授事,承傳。
議政府啓曰,卽見京畿監司金明鎭所報,則驪州牧稅大同,抱川縣大同小米詳代,今已限滿,而邑稅民情,實難本色責納,竝特加展限爲辭矣。正供代納,甚非法意,限滿更展有關,而第念兩邑民力,尙多不逮,實難責之本色,特許三年展限,俾爲牽補之地,何如?傳曰,允。
兵曹啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
兵曹口傳政事,親軍別營騎士將單河泰準。
親軍海防營啓曰,謹依下敎侍衛與陪衛軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
義禁府啓曰,本府赦單子中,定配身死未蒙放罪人金瓊·申恒·吳友泳·吉天祐·朴圭浩等名下,放字書下矣。金瓊·吉天祐·朴圭浩等放,申桓·吳友泳等,方在臺啓中,不得擧行之意,敢啓。傳曰,卽速擧行。
判尹金昌熙疏曰云云。答曰,省疏具悉。卿其勿辭行公。
丁亥十月二十九日辰時,上與王世子,詣勤政殿。館學儒生應製試取親臨入侍時,行都承旨閔泳駿,行左承旨金宗漢,右承旨洪淳學,左副承旨李敎榮,右副承旨李耕稙,同副承旨尹容植,假注書缺,別兼春秋李貞稙·李茂魯·閔宗植·金永迪·趙衡夏·閔泳敦·韓光洙·金敎獻,閣臣缺,校理朴用元,修撰許,以次侍立。時至,通禮跪啓請外辦,上具翼善冠·衮龍袍,乘輿出萬有門。藥房提調李秉文,副提調閔泳駿,進前奏曰,侵早勞動,聖體,若何?上曰,一樣矣。仍由思政門,詣勤政殿北月臺下,通禮跪啓請降輿,上降輿陞座。承旨奏曰,儒生皆會,出標信入場乎?上可之。承旨奏曰,侍衛從陞中,如有試官蒙點人,使之行禮乎?上曰,唯。讀券官金炳始·金永壽·金昌熙·閔種默·趙熙一·朴周陽,對讀官洪承五·鄭寅學·趙秉升·鄭憲時·李暐·洪鍾協·南廷綺·趙秉聖·朴用元·李茂魯·韓光洙·李貞稙及儒生等,行禮訖,以次陞座,承旨讀入門單子十二萬七千八百七十三人訖。上曰,試官進前。永壽等進前,上命書賦題關雎如乾坤,限申時,永壽等跪書讀奏訖,貞稙等,奉出懸題,開場後,上入小次,少頃,還爲殿座。命書傳敎曰,考試便殿待令。又命書傳敎曰,雲寶劍置之。又命書傳敎曰,侍衛陪衛與排立軍兵,令各其營乾犒饋。炳始進前奏曰,久暄之餘,數日猝寒,侵早勞動,聖體,若何?上曰,一樣矣。各殿宮問候訖。炳始曰,卽者仰瞻,世子宮有嘔逆之氣。上曰,恒有此症矣。炳始曰,似因觸冒陰冷之氣而然也,旋卽還內恐好矣。上曰,卽當入去矣。以下缺。
丁亥十月二十九日未時,上御興福殿。科次入侍時,行都承旨閔泳駿,行左承旨金宗漢,右承旨洪淳學,左副承旨李敎榮,右副承旨李耕稙,同副承旨尹容植,假注書缺,別兼春秋李貞稙·李茂魯·閔宗植·金永迪·趙衡夏·閔泳敦·韓光洙,校理朴用元,修撰許,以次進伏訖。上曰,史官分左右。缺。命書傳敎曰,賓客·別雲劍·兵曹堂上·堂上閣臣·春坊·入侍承旨·堂上對讀官竝讀券官加差下,堂下閣臣·春坊·入直玉堂,竝對讀官加差下,使之分考。炳始進前,讀第一張,上命止之。炳始曰,書等何以爲之?上曰,第一第二第三,書正三下,其餘竝書次上,可也。炳始等,書等讀奏訖。承旨曰,坼封何以爲之乎?上曰,承旨坼封,可也。承旨坼封讀奏訖。上命書傳敎曰,館學儒生應製賦居首三下一幼學李秉昊,三下二幼學李養稙,三下三進士朴台熙,竝直赴殿試,之次草三下幼學金容岳·朴勝愚·李載乾·尹明錫,竝付之進士榜末,之次草三下幼學尹斗炳等十一人,竝直赴會試,之次次上幼學李元宇等十五人,竝給二分,之次次上幼學柳基雲等十五人,竝給一分,之次次上幼學申敬均等二十六人,竝付之監試初試榜末,之次次上幼學李泰善等二十六人,各奎章全韻一件賜給。傳曰,入格儒生沈相璜,此是桂坊也,守令待窠,首先擬入。出傳敎傳曰,入格儒生,明日待令。出傳敎炳始曰,俄者世子宮還內後,諸節更若何?上曰,俄服消導之劑,今則夬差矣。炳始曰,暫有滯候而然乎?上曰,然矣。近日外間,亦多襍病云矣。炳始曰,近候甚不調,人多患感矣。炳始曰,入格試券中,有封內之誤書者,雖是昧例,亦是違格,將拔去矣。上曰,依爲之。預差中充闕也。以下缺。
上在景福宮。停常參·經筵。
藥房都提調金炳始,提調李秉文,副提調閔泳駿啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,臣敎榮,今日方物封裹進去下直之意,敢啓。傳曰,知道。
又啓曰,假注書趙信鎬,有身病,勢難察任,今姑改差,何如?傳曰,允。
傳曰,禮房承旨馳詣宗廟·景慕宮,奉審摘奸以來。
兵曹口傳政事,別營騎士將張好民。
傳曰,政官牌招開政。
傳曰,入格儒生入侍。
傳曰,召對爲之。
弘文館啓曰,下番闕直,事甚未安,修撰兪鎭沃,副修撰王濟肯·鄭承鉉,竝牌招入直,新除授校理宋世鉉,一體牌招察任,何如?傳曰,允。
事變假注書金衡鎭書啓,臣於本月三十日寅時量,敬奉聖諭,馳往傳諭于左議政金弘集所住處,則以爲臣千萬匪意,忽伏奉恩命,惶懍震駴,罔知攸爲,卽又王人臨宣聖諭,尤非如臣所敢承當者,冞切悚恧,有不可張皇附奏,謹當收召神思,冒入文字云矣。敢啓。答曰,知道。
政院啓曰,明日召對,取稟。傳曰,爲之。
傳曰,在外同敦寧·京兆堂上許遞,今日政差出。
傳曰,有實故玉堂許遞,今日政差出。
趙信鎬改差,代以李日彦爲假注書。
傳曰,泰仁縣定配罪人姜放。
承文院啓曰,使行文書査對,今將擧行,而提調多有病頉,無以備員,戶曹參判金完秀差下,使之監進,何如?傳曰,允。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
吏曹啓曰,昭慶園守奉官金演植,永懷園守奉官韓性浩,尙衣院僉正李鶴鎭,俱有身病,呈狀乞遞,竝改差,何如?傳曰,允。
有政。吏批,行判書李秉文,參判李起鎬牌招不進,參議洪承五進,承旨缺。吏批啓曰,行判書李秉文,參判李起鎬竝牌招不進,小臣獨政未安,何以爲之?敢稟。傳曰,只出緊任。以趙秉健爲修撰,金商圭爲同敦寧,鄭煥翼爲右尹,李範晉爲工曹參判,沈相老爲交涉主事,李寅龍·金履洙·鄭致年爲禁府都事,洪永善爲昭慶園守奉官,洪在贊爲永懷園守奉官,趙士用·金肯善·李晚㻑爲監察,尹奎炳爲司饔別提,金駿九爲博文主事,尹顯求爲敦寧主簿,柳道夔爲慶基殿令,崔在鶴爲典設主簿,吳健泳爲尙衣僉正,親軍左營使韓圭卨,今加資憲,親軍後營使鄭洛鎔,今加正憲,已上加資事承傳,承文提調單金完秀,前都正李倫大,行副護軍尹致一,今加嘉善,朝官年八十,依法典加資。
兵批,判書以下及承旨缺。同知加設單徐道顯,副司果安瀷。
親軍別營啓曰,謹依闕內入直將卒書啓判下,哨官各木二疋,執事各木一疋·布一疋,軍各木一疋施賞之意,敢啓。傳曰,知道。
丁亥十月三十日酉時,上御興福殿。召對入侍時,參贊官尹容植,侍讀官南周元,檢討官鄭承鉉,檢校待敎鄭寅昇,假注書劉起龍,兼春秋朴宗玕,別兼春秋閔泳敦,各持綱目第八卷,以次進伏訖。上曰,史官分左右。缺。日記廳堂上金炳秀,郞廳朴永斗·李命九。
上在景福宮。停常參·經筵。
政院啓曰,來初五日,朝參日次矣,敢稟。傳曰,停。
又啓曰,明日拜表相値,視事頉稟之意,敢啓。傳曰,知道。
傳曰,東宮書筵召對入對時入啓座目,頒諸朝紙事,定式。
奎章閣啓曰,景慕宮望廟樓,今朔奉審無頉之意,敢啓。傳曰,知道。
政院啓曰,今初四日行景慕宮冬祭大享親祭祭文,當爲製進,藝文提學閔種默,待明朝牌招,使之製進,何如?傳曰,允。
禮曹,今十一月初四日行景慕宮冬享大祭親祭,取稟。還入奉敎,攝儀改書下。
傳曰,景慕宮冬享大祭,遣大臣攝行,一依親祭例磨鍊。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
兵曹啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
宗親府啓曰,璿源派冠童錄名成冊,修正以入,而舊件請出之意,敢啓。傳曰,知道。
義禁府啓曰,定配身死未蒙放罪人申桓·吳友泳等放事,雖伏承卽速擧行之命,而方在臺啓中,格例莫越,不得擧行之意,敢啓。傳曰,卽速擧行。
時·原任大臣聯名箚曰,缺云云。答曰,省箚具悉卿等之懇。卿等之苦懇旣如是,不得已勉從。仍傳曰,此批答,遣史官傳諭。
丁亥十一月初一日酉時,上御興福殿。召對入侍時,參贊官尹容植,侍讀官南周元,檢討官鄭承鉉,檢校待敎鄭寅昇,假注書劉起龍,兼春秋張益厚,別兼春秋金敎獻,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日景慕宮冬享大祭齋戒相値,視事頉稟之意,敢啓。傳曰,知道。
又啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳曰,三使臣留待。
傳曰,召對爲之。
禮曹,今十一月初四日行景慕宮冬享大祭香祝,親傳,取稟。奉敎恭依。
傳曰,政官牌招開政。
傳曰,三使臣入侍。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
政院啓曰,行吏曹判書李秉文,參判李起鎬,參議洪承五牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,參議只推,待明朝一體牌招。
又啓曰,明日召對,取稟。傳曰,爲之。
礦務局啓曰,前奉事李根成,本局主事差下,令該曹口傳下批,何如?傳曰,允。
吏曹口傳政事,礦務局主事單李根成。
義禁府啓曰,珍島府金甲島圍籬安置罪人鄭完默,靈光郡荏子島島配罪人韓鎭泰,竝放逐鄕里事,承傳啓下,泰仁縣竄配罪人姜放事承傳,又爲啓下矣。鄭完默·韓鎭泰等,方在臺啓中,不得擧行,全羅道泰仁縣竄配罪人姜放送事,分付該道道臣之意,敢啓。傳曰,知道。卽速擧行。
左議政金弘集疏略曰,臣屛居養拙,幸身世之歇泊,付榮名於前塵,乃不自意,台司重授之命,有隕自天,綸音渙降,跪聆之下,驚惶震越,昔者恩諒臣之不堪,而特允所辭,今何再誤而强其所不堪哉?況又近日,時事多艱,前席咨訪,亦及於臣,使臣寸籌可裨萬一,則夷險在前,夫何所避,至於中書重地,決不敢復玷者,非爲臣一身計,竊恐國家事,緣臣而壞了也,伏乞亟收除命焉,臣無任云云。答曰,省疏具悉卿懇。日昨之諭,辭雖簡而意則切,庶幾諒予之心,今玆巽章之來,一切有左於疇昔期望者矣。向卿初拜,雖在蒼黃之中,實推輿論,簡在予心,而旋副卿一遞苦懇者,亦出於相知之無間然矣。驅馳而不憚勞苦,艱險焉亦曾備嘗,已知卿乃心王室,不自有身之一段義諦也,況今憂虞之形,杌隉之狀,視卿曩日釋負之時,轉痼而轉劇,日趨於收拾不去,予安得不以疇昔所期望者,望之於今日也,卿其亟斷來章,卽起膺命,庸副予懇摯之意焉。仍傳曰,此批答,遣史官傳諭,仍與偕來。
大司憲兪晚源,大司諫閔致憲,執義吳炳文,司諫尹皞爕,掌令李晚正,持平鄭斗鉉·趙秉聖,獻納李茂魯,正言尹喆培·南翊元等聯名箚略曰,臣等伏見義禁府赦單下者,圍置罪人申桓·吳友泳,竝以放字書下,圍置罪人鄭完默,島配罪人韓鎭泰,竝有放逐之命,臣等相顧愕貽,繼以憂歎,噫,彼諸罪人罪犯何如,干係何如也?其行己宅心,無非樂禍,禹鼎之情狀莫逃,魯觀之斧鉞昭揭,慶會赦典,固當欽誦,而罪名至重,其奈邦憲之難愼,輿情之愈鬱何哉?伏乞亟寢成命焉。取進止。答曰,省疏具悉。今此處分,有所斟量而處分者,勿復爭執。
應敎尹,副應敎沈九澤,校理宋世鉉·南周元,副校理朴用元·宋彦會,修撰許·趙秉健,副修撰鄭承鉉,博士鄭世源,正字閔愚植等聯名箚略曰,臣等伏見義禁府赦單下者,圍置罪人申桓·吳友泳,竝以放字書下,圍置罪人鄭完默,島配罪人韓鎭泰,竝有放逐之命,臣等相顧愕眙,不勝憂歎,噫,彼諸罪人之負犯干係,果何如也?行己之鄙悖,宅心之樂禍,聖鑑之所明燭,而申桓·吳友泳,旣係陰誅,不可原貰,韓鎭泰·鄭完默之尙此貸息,已爲失刑,玆當廣慶之會,有若尋常罪籍之赦者然,臣等非不知大聖人好生之德,而有國之不可不嚴者,王章也,伏乞亟寢成命焉。取進止。省疏具悉。已諭於臺箚之批,爾等亦當諒悉矣。
大司憲兪晚源,大司諫閔致憲,執義吳炳文,司諫尹皞爕,掌令李晚正,持平鄭斗鉉·趙秉聖,獻納李茂魯,正言尹喆培·南翊元等聯名箚略曰,臣等以爲日昨,猥陳聯籲,伏奉批旨,若曰有所斟量,又曰勿復爭執,臣等相顧愕眙失圖,不勝憂慨,噫,諸罪人罔赦之案,昭著於冊書,必討之義,具列於白簡,不必更事張皇,而伏念刑政,有國之大枋,言議,擧世之公案,遇慶覃恩,固知好生之德,屈法施仁,良非正法之義,伏願收還已頒之命焉。取進止。答曰,省箚具悉。已諭於前批,何必如是?其勿煩聒。
應敎尹,副應敎沈九澤,校理宋世鉉·南周元,副校理朴用元·宋彦會,修撰許·趙秉健,副修撰鄭承鉉,博士鄭世源,正字閔愚植等聯名箚略曰,日昨以諸罪放宥之命,相率聯籲,兪音尙靳,益不勝悶鬱,遇慶特宥,固是聖朝之寬典,而莫愼者邦憲也,莫遏者公議也,伏乞亟收成命焉。取進止。省箚具悉。已諭於前批,何必如是?其勿煩瀆。
丁亥十一月初二日申時,上御興福殿。召對入侍時,參贊官李耕稙,侍讀官南周元,檢討官鄭承鉉,檢校直閣尹,假注書李日彦,記注官玉秉觀·張益厚,各持綱目第八卷,以次進伏訖。上曰,史官分左右。缺。
丁亥十一月初二日辰時,上御興福殿。三使臣入侍時,右副承旨李耕稙,假注書李日彦,記注官玉秉觀·張益厚,冬至正使趙秉世,副使金完秀,書狀官閔哲勳,以次進伏訖。上曰,史官分左右。上曰,三使臣進前。秉世等進前。缺。
上在景福宮。停常參·經筵。
親傳香祝,入幕次後,藥房·內務府·內閣·政院·玉堂·銓郞口傳問安。答曰,知道。還內後,藥房·內務府·內閣·政院·玉堂·銓郞口傳問安。答曰,知道。
政院啓曰,明日冬至望闕禮習儀相値,視事頉稟之意,敢啓。傳曰,知道。
又啓曰,假注書劉起龍,謂有身病,今日廳座,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
傳曰,侍衛軍兵毛具,從便爲之。
傳曰,予之待卿者,方且切矣,卿之答予者,亦宜然矣,而及見附牘,若不相孚者,悵失所圖,決非雅望於卿也,目下艱憂,夫豈更僕可數,而民志焉胥動,而如懸旌之無所依薄,國綱焉委靡,而如頹瀾之莫可隄防,凡所遑迫之狀,亦想卿中夜蹶起,耿耿有思矣。以卿幹局通鍊,博古該今,尤深於時務,卿今一出而彌綸之,夬展蘊抱,克圖開濟,措安盤泰之基,則豈非臣主俱榮國民大幸也哉?望卿勿復辭巽,卽爲造朝,以慰予側席如渴之望事,偕來史官,更爲傳諭于左議政,期於偕來。
傳曰,禮房承旨,馳詣景慕宮,奉審摘奸以來。
傳曰,秋曹堂上許遞,今日政差出。
傳曰,知敦寧許遞,今日政差出。
傳曰,知春秋許遞,前望單子入之。
知春秋前望單子入之,趙敬夏落點。
兵曹口傳政事,護軍金完秀,副司果李茂魯。
政院啓曰,禁直法意,何等嚴重,而昨日入直別兼春秋金敎獻,旣已奉命出去,而無交替之員,致勤下詢,揆以事體,萬萬未安,當該入直當次別兼春秋,所當重勘,而本院請推之外,無他可施之罰,何以爲之?敢稟。傳曰,拿處。
劉起龍拿處,代以鄭恒鎭爲假注書。
以慶尙監司李鎬俊狀啓,十月令進上藥材,已至念日,市未成聚,限內不得封進,惶恐待罪之意,敢啓。傳曰,勿待罪事,回諭。
別兼春秋金敎獻書啓,臣於本月初三日午時量,敬奉聖諭,馳往傳諭于左議政金弘集所住處,則以爲臣每奉一番敦諭,輒增一番惶懍,微忱未格,聰聽愈邈,至於今下別諭,而奬借期勉,益加隆重,又復懇懇乎目下艱虞之狀,有若謨猷籌畫之待臣而彌綸開濟者然,此從古名碩之所逡巡者也,尤非如臣庸愚,所堪承聞,衷情震剝,無地自容,知遇之深,常情所感,策勵之切,具臣猶奮,況臣受恩,與天無極,報答之願,豈後於人,秪恨臣有其命而無其身,實無以仰承德意,稱塞萬一,則貽累聖簡而已,孤負聖眷而已,與其進身而重誤國事,毋寧違命而早被常憲,此臣所以百爾揣量,變動不得者也,附對體嚴,支蔓滋悚,惟當積誠荐控,仰請處分云矣。臣旣承期於偕來之命,故姑爲仍留之意,敢啓。答曰,知道。
吏曹啓曰,昭慶園守奉官洪永譱,永懷園守奉官洪在贊,司僕寺正閔哲勳,俱以身病,呈狀乞遞,改遞,何如?傳曰,允。
又啓曰,去月十八日政事中監察林魯華,以未陞六人,誤爲擬望,至蒙恩點,臣不勝惶恐,望筒勿施,何如?傳曰,允。
有政。吏批,行判書李秉文牌招不進,參判李起鎬進,參議洪承五牌招不進,承旨缺。吏批啓曰,行判書李秉文,參議洪承五,竝牌招不進,小臣獨政未安,何以爲之?敢稟。傳曰,仍爲之。以李寅應爲知敦寧,韓圭卨爲刑曹判書,李範晉爲戶曹參判,金晳根爲刑曹參判,趙秉轍爲黃海監司,朴齊寬爲工曹判書,鄭煥翼爲工曹參判,尹致聖爲右尹,徐喜淳·黃隷秀爲禁府都事,宋熙哲爲昭慶園守奉官,申昌均爲永懷園守奉官,曺寅承爲刑曹參議,朴齊璟爲司僕正,成均博士單李勉宰,學正二單趙淇一·李鳳銖,學錄二單吳泰殷·李文爀,學諭二單李敎洙·金明濬,典圜局委員單李選稙,礦務局主事單李根成。
兵批,行判書閔應植,參判李鍾觀,參議金洛鎭病,參知洪鍾協入直進,承旨缺。以金成集爲明月萬戶,辛容寬爲三防別將,同知加設單朴承曄·李晶珍·李順錫,訓鍊主簿加設二單田箕聖·申奎模,副司果鄭行烈·孫興杓·李斗薰·鄭賢基·梁在悳·李元國·安炯壽,黃海道兵馬水軍節度使單趙秉轍。
以吏曹參議洪承五牌不進罷職傳旨,傳曰,只推。
吏曹啓曰,今此景慕宮冬享大祭,遣大臣攝行祭祭官,當爲一品塡差,而領議政沈舜澤,左議政金弘集,俱有身病,不得塡差,判府事金炳始,藥院都提調,例不得塡差,判宗正卿李載元·李載冕,俱以承候官,例不得塡差,知事金在顯,行上護軍洪祐吉·曺錫輿·徐衡淳,左參贊徐瑨淳,俱以年七十以上,例不得塡差,行吏曹判書李秉文,藥院提調,例不得塡差,行戶曹判書鄭範朝,督辦內務府事沈履澤·金永壽,俱以賓客,例不得塡差,行上護軍李寅命,有身病,不得塡差,何以爲之?敢稟。傳曰,督辦中塡差。
統理交涉通商事務衙門啓曰,釜山港務漸盛,文範浩大,幼學李玄稙,書記官加差下,令該曹口傳下批,何如?傳曰,允。
吏曹口傳政事,釜山港書記官單李玄稙。
親軍別營啓曰,本營騎士將河泰準,前任順天營將,張好民,前任肅川府使,俱在任所矣。領軍之職,久曠可悶,改差,何如?傳曰,允。
義禁府啓曰,罪人申桓·吳友泳等,連伏承卽速擧行之命,鄭完默·韓鎭泰等,雖伏承卽速擧行之命,臺啓方張,竝不得擧行之意,敢啓。傳曰,卽速擧行。
又啓曰,罪人申桓·吳友泳·鄭完默·韓鎭泰等,連伏承擧行之命,而臺啓方張,公格法例,莫可違越,成命之下,末由擧行之意,敢啓。傳曰,申飭之下,豈可如是?卽速擧行。
戶曹參判金完秀縣道疏曰云云。答曰,省疏具悉。所請依施。
丁亥十一月初三日申時,上詣勤政殿月臺。景慕宮冬享大祭香祝親傳入侍時,行都承旨閔泳駿,行左承旨金宗漢,右承旨洪淳學,左副承旨李敎榮,右副承旨李耕稙,同副承旨尹容植,假注書缺,兼春秋缺,以次侍立。時至,通禮跪啓請外辦,上具翼善冠·衮龍袍,乘輿出萬有門。藥房提調李秉文,副提調閔泳駿進前奏曰,侵早勞動,聖體,若何?上曰,一樣矣。仍由思政門,詣勤政殿北月臺,通禮跪啓請降輿,上降輿,通禮導上就褥位,南向立,引儀引獻官金永壽,陞詣褥位之左,通禮跪啓請跪,上跪,香室官員奉香祝,跪授承旨,承旨東向跪進,上受香祝,以授永壽,永壽西向跪受興,通禮跪啓請興,上興,通禮前導,降階下祗送位,西向立,永壽奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,入幕次,少頃,通禮跪啓請出次,上出次,又跪啓請乘輿,上乘輿,仍由勤政殿北月臺,入思政門。命出標信解嚴,入萬有門,還內,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,兼文學李貞稙,以別兼春秋,拿處事,命下矣。依定式遞差傳旨捧入之意,敢啓。傳曰,拿處,分揀從重推考。
又啓曰,臣淳學,今日冬至望闕禮習儀,進去下直之意,敢啓。傳曰,知道。
又啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
吏曹口傳政事,副司果閔哲勳。
行都承旨閔泳駿疏略曰,日前義禁府赦單中,有圍置罪人申桓·吳友泳竝放字書下,繼有圍置罪人鄭完默,島配罪人韓鎭泰放逐之命,諸罪人負犯至重,不容遽議於全宥,則宜卽覆逆,而循例頒布,喉院失職之罪,無所逃矣。臣忝在一院之長,適不在院,而諉以無知,何敢事屬過境,晏若倖逭乎?玆以短章自列,伏乞亟降反汗之音,以杜禍萌,仍施臣當勘之律焉,臣無任云云。答曰,省疏具悉。旣不在院,卿何必如是爲引也?
左承旨金宗漢,右承旨洪淳學,左副承旨李敎榮,右副承旨李耕稙,同副承旨尹容植疏略曰,臣等日昨,伏見義禁府赦單下者,有圍置罪人申桓·吳友泳竝放之命,繼有圍置罪人鄭完默,島配罪人韓鎭泰竝放逐之命,諸罪人負犯,不可遽議全宥也審矣。臣等職忝惟允,義當徹還,而循例頒布,以致王章之失當,臣等之罪,於是尤著矣,不敢以事屬過境,因循泯默,玆敢短章聯籲,伏乞亟降反汗之音,仍施臣等當勘之律焉,臣無任云云。答曰,省疏具悉。喉院異於臺閣,不必如是爲引矣。
丁亥十一月初四日申時,上御興福殿。召對入侍時,參贊李耕稙,侍讀官宋世憲,檢討官趙秉健,檢校直閣尹,假注書鄭恒鎭,記注官林奭禧,別兼春秋趙衡夏,各持綱目第八卷,以次進伏訖。上曰,史官分左右。缺。
上在景福宮。停常參·經筵。
藥房提調李秉文,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
傳曰,召對爲之。
傳曰,偕來史官還入。
政院啓曰,明日召對,取稟。傳曰,爲之。
右承旨洪淳學書啓,臣於本月初五日巳時量,敬奉聖諭,馳往傳諭于左議政金弘集所住處,則以爲臣荐徹疏籲,屛息以俟,邇臣儼臨,齎宣聖批,首尾凡二百三十有三字,綸音之懇惻,衮褒之鄭重,似此異數,曠古所罕,臣擎讀未半,一字一涕,惶愧驚,直欲鑽地以入而不可得也。古語云,一言之感,相許以死,在敵猶然,況爲人臣而得此於君父之前乎?臣非木石,寧不知感?臣雖卽日就死,復何所恨,至於國勢時憂,凡百艱棘之形,誠有如前後聖諭,第臣之不敢膺者,政爲此,而上之必欲致者,亦在此,則敦迫之旨,深於一節,而難冒之義,更加一層,亶以臣之不肖萬萬,不近似於所被之命也。夫有非常之遇,必有非常之報,今臣有其遇,而無以爲報,此尤臣死罪中死罪也,偕來有旨,進身無路,伏地戰栗,惟俟辜恩慢命之誅而已云矣。臣旣承仍與偕來之命,故姑爲仍留之意,敢啓。答曰,知道。
兵曹口傳政事,親軍別營騎士將單,金基鳳·洪大燮。
兵曹啓曰,宣傳官尹昌根,以其病難供職,呈狀乞遞,改差,何如?傳曰,允。
左議政金弘集疏略曰,臣之祗辜恩命,有日矣。以疏以奏,陳暴情實,非止一再,而不能仰孚天心者,抑有底蘊之尙未罄悉而而然也,臣聞人君無職,職在論相,得其人則治,不得其人則反是,其爲關係,有如此者,況今國勢岌嶪,憂虞澒洞,此何等時也,臣之若昧義分,期不冒膺者,一則爲國事也,二則爲國事也。惟聖明,允臣所辭,改卜賢德,以幸國事,則感激攢頌,不啻如新受賜矣,臣無任云云。答曰,省疏具悉卿懇。屢有申複矣,猶或未喩歟?嚮往懇到,旣不以浮文相加,簡方踏實,宜不修飾之爲,而又此巽牘踵至,憮爾而莫知爲圖也,顧今凡百艱棘,卿之所身歷而目擊者,則必不謂予以過慮,予何嘗故作危言,只要動卿勉卿已乎?卿所云百體無不受病,不可使庸醫,接方妄投者,誠善喩矣。予所以醫國而煩卿一着者也,謹愼廉恪,卿之操也,殊竭鞠瘁,卿之誠也,頹綱解弛,必待剛果而振作,淆俗濫鄙,必待恬約而激勵,事飭之叢至,機關之層生,必待綜詳該洽,剸刷而醻接之,予之厚望者在此,而況卿世守忠謇,國耳公耳之義,斷不宜袖手傍觀,望卿幡然出膺,偕我元輔,同寅共濟,以幸民國焉。仍傳曰,此批答,遣右承旨傳諭,仍與偕來。
同敦寧金商圭疏曰云云。答曰,省疏具悉。所請依施。
丁亥十一月初五日酉時,上御興福殿。召對入侍時,參贊官尹容植,侍讀官宋世憲,檢討官趙秉健,檢校直閣尹,假注書李日彦,記注官張益厚,別兼春秋趙衡夏,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日毓祥宮冬享大祭,再明日冬至朝賀權停例相値,視事頉稟之意,敢啓。傳曰,知道。
傳曰,政官牌招開政。
傳曰,前監察金鍾元,醫藥同參差下。
傳曰,發遣吏郞,諸執事淸齋與否,摘奸以來。
傳曰,以諭以批,凡幾遭矣,而一向邁邁,若艮限之不肯踰,株守之有牢執,予竊惑焉,而其於相知之道,不已過乎?卿試思之,民國事計,日非而日絀,岌嶪淵氷,造次有顚隮之虞,以卿明達之識,未可曰莫曉利病,以卿忠愛之誠,宜思其不擇夷險,若其扮飾克讓之美,雍容豫暇之事,卿亦決知其必不可爲於今日,而有此屢日靳持,予所以惑焉而不解者也,時務不宜虛徐,渴思方切翹企,而且將有典禮之面卿詢議者,在卿義分,必不待多誥,予方臨軒而俟之事。仍傳曰,偕來承旨,更爲傳諭于左議政,期於偕來。
右承旨洪淳學書啓,臣於本月初六日辰時量,敬奉聖諭,更爲傳諭于左議政金弘集所住處,則以爲臣積犯違慢之罪,而威罰不加,屢控披瀝之肝,而感回無望,勢已迫矣,情亦窮矣。今玆敦旨荐降,相須彌殷,至以臨軒而俟之爲敎,臣聞命悸恐,無所容措,若又一直瀆撓,迷不知變,則坐徼恩禮,跡涉矯飾,是豈臣愚之所敢出也?伏況典禮在前,義分爲重,區區廉隅,有不暇顧,第今賤疾積苦,心神靡定,謹當俟間趨承,得此方寸,面祈生成之澤,而承宣之經夜相守,惶隘轉甚,伏願先賜召還,以安愚分焉云矣。臣旣承偕來之命,故姑爲仍留之意,敢啓。答曰,知道。
傳曰,聞左相不日簉朝云,爲國事萬幸,偕來承旨還入,以安大臣之心。
傳曰,原任直閣李範晉,檢校差下。
傳曰,兵曹參議許遞,今日政差出。
吏曹啓曰,昭慶園守奉官宋文哲,永懷園守奉官申昌均,俱以身病,呈狀乞遞,改差,何如?傳曰,允。
有政。吏批,行判書李秉文,參判李起鎬牌招不進,參議洪承五進,承旨缺。
吏批啓曰,行判書李秉文,參判李起鎬,竝牌招不進,小臣獨政未安,何以爲之?敢稟。傳曰,只出緊任。以趙熙一爲兵曹參判,閔泳煥爲知義禁。傳曰,見窠皆令差出。
再政。以李僖魯爲同經筵,尹永晚·李宰夏爲禁府都事,權鍾泰爲昭慶園守奉官,金炳斗爲永懷園守奉官,黃世淵爲典籍,沈東獻爲兵曹參議,副司果李能守·韓成文,已上今超通政,依法典加資。
兵曹啓曰,新除授統禦虞候李南熙,身病猝重,萬無赴任之望云。罷黜,何如?傳曰,尙州營將金兌容相換。
兵批,行判書閔應植病,參判趙熙一未肅拜,參議沈東獻未肅拜,參知洪鍾協入直進,承旨缺。同知單李鍾觀,僉知單金禎植,訓鍊主簿加設單安駉壽,副司果柳瑩,副司勇李九鉉。
禮曹啓曰,今十一月初八日冬至朝賀時,大王大妃殿·王大妃殿·中宮殿百官陳賀儀註,直爲書入各殿之意,敢啓。傳曰,知道。
內醫院啓曰,謹依下敎,前監察金鍾元,醫藥同參差下,令該曹口傳付軍職,冠帶常仕,何如?傳曰,允。
丁亥十一月初六日申時,上御興福殿。召對入侍時,參贊官金宗漢,侍讀官南周元,檢討官趙秉健,檢校直閣尹,假注書鄭恒鎭,記注官玉秉觀,別兼春秋金永迪,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日冬至望闕禮,依例爲之之意,敢啓。傳曰,知道。
又啓曰,來十一日,朝參日次矣。敢稟,傳曰,停。
又啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
傳曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,時·原任大臣,率禮堂,明日來待。
傳曰,召對爲之。
奎章閣啓曰,原任直閣李範晉,檢校差下事,命下矣。卽爲牌招察任,何如?傳曰,允。
又啓曰,檢書官鄭海八,有身病,勢難供職,減下,何如?傳曰,陞六。
議政府啓曰,卽見江原監司鄭泰好災實分等狀啓,則江陵等七邑,置之稍實,原州等十八邑,置之之次,歙谷一邑,置之尤甚,事目災五十結,以舊陳新災之不得不分俵處,從實派給,而後錄諸條,竝請令廟堂稟旨分付矣。其一,嶺東九邑大同布及各衙門軍布,竝許折半代錢,親軍砲保布,事體自別,不敢擧論事也。其一,各軍門屯稅及各宮房各衙門有屯免稅,從時起收稅之意,捧甘嚴飭事也。其一,尤甚邑,限明秋勿定配所事也。其一,推奴徵債,限明秋防塞事也,因旱而秧節差晚,得雨而農功善就,足稱康年,可慰民情,若其歙谷之偏被水害,實涉矜念,分劑必有商度,依此施行,九邑大同軍布之分數永代,旣出曠典,則今不當更爲闊狹,使之按式收納,餘外條件,俱是援例,便民之請,亦依狀辭許施,何如?傳曰,允。
丁亥十一月初七日申時,上御興福殿。召對入侍時,參贊官尹容植,侍讀官南周元,檢討官許,檢校直閣尹,假注書李日彦,記注官朴宗玕,別兼春秋金永迪,各持綱目第八卷,以次進伏訖。上曰,史官分左右。缺。
上在景福宮。停常參·經筵。
大殿大王大妃殿·王大妃殿·中宮殿,內務府·內閣·政院·玉堂·銓郞·百官冬至單子問安。答曰,知道。世子宮·世子嬪宮,內務府·內閣·政院·玉堂·銓郞·春·桂坊·百官單子問安。答曰,知道。
議號後,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上口傳問安。答曰,知道。
還內後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春·桂坊口傳問安。答曰,知道。
政院啓曰,明日常參·經筵,取稟。傳曰,停。
又啓曰,時·原任大臣,率禮堂,依下敎來待矣。傳曰,入侍。
傳曰,臺諫竝許遞,前望單子入之。臺諫前望單子入之,大司憲朴鳳彬,大司諫閔致憲落點。
政院啓曰,大王大妃殿加上尊號親上箋文,當爲製進,藝文提學閔鍾默,旣在闕中,使之製進,何如?傳曰,允。
又啓曰,開城府儒生試取試劵,今已上來,弘文提學金昌熙,待明朝牌招,使之科次之地,何如?傳曰,允。
禮曹啓曰,今此大王大妃殿加上尊號議定後親上箋文時,王世子陪參之節,何以爲之乎?敢稟。傳曰,依例磨鍊。
賓廳,大王大妃殿議號望,泰運。
吏曹啓曰,卽接通禮院所報,則今日議號單子親受敎是時,左右通禮,不可不備,而右通禮金禹用差祭,無以備員,卽速變通,以爲及時擧行之地云矣。通禮院右通禮金禹用改差,其代,依例口傳備擬以入,何如?傳曰,允。
吏曹口傳政事,以白義行爲右通禮。
傳曰,公事遲滯之差備中官姜漢東,爲先汰去,令該府拿問嚴勘。
兵曹口傳政事,親軍海防營軍司馬單鄭誾朝。
傳曰,出宮門路,以思政門爲之。
傳曰,侍衛·陪衛與排立軍兵,令各其營乾犒饋。
吏曹啓曰,昭慶園守奉官權鍾泰,永懷園守奉官金炳斗,俱以身病,呈狀乞遞,竝改差,何如?傳曰,允。
有政。吏批,判書李秉文進,參判李起鎬,參議洪承五牌招不進,承旨缺。以金宗漢爲副提學,沈相爀·崔翊斗爲禁府都事,鄭繼善爲昭慶園守奉官,韓龍敎爲永懷園守奉官,加上尊號都監都提調單沈舜澤,提調三單鄭範朝·閔泳煥·朴齊寬,郞廳五單金奭根·金宗鳳·李範善·沈定澤·李鍾協。
傳曰,承旨有闕之代,前望單子入之。
承旨前望單子入之,沈相學落點。
兵批,行判書閔應植進,參判趙熙一,參議沈東獻病,參知洪鍾協入直進,承旨缺。以朴永燁·韓用善爲西營哨官,統禦虞候李南熙,尙州營將金元容,以上相換事,承傳。
禮曹啓曰,今此冬至,諸道所封箋文中慈山府使李根澔,以應封官別軍職,各爲封進,瑞山郡守李東弼,鳳山郡守安鼎玉,珍島府使申正均,固城府使李明憲,咸安郡守權東鎭,龍川府使李鳳鎬,嘉山郡守朴準祥,定平府使具然恒,雖非應封官,以別軍職封進矣。一體看審捧入之意,敢啓。傳曰,知道。
丁亥十一月初八日末時,上御興福殿。時·原任大臣,率禮堂入侍時,行都承旨閔泳駿,假注書鄭恒鎭,別兼春秋金永迪·金敎獻,領議政沈舜澤,左議政金弘集,判府事金炳始,禮曹判書閔泳煥,參判金奎弘,參議洪鍾運,以次進伏訖。上曰,史官分左右。仍命大臣進前,舜澤進前奏曰,今日卽亞歲也,一陽來復,多福膺受,如山如阜,如川方至,此時聖體,若何?上曰,一樣矣。各殿問候訖,上曰,今日稍寒,而極爲淸明矣。舜澤曰,冬至日淸明,可占來歲之豊徵矣。仍奏曰,臣等奉下敎,率禮堂登筵矣。上曰,今日召見,非爲他事也,明年卽慈聖殿下寶齡望九之歲,予小子歡祝之忱,曷有其已?擧一國大同之慶,尤當如何?加上鴻號,闡揚徽烈,然後庶可以少伸情禮,故召見卿等而詢議矣。舜澤曰,承聆聖敎,知年之喜愛日之誠,益復仰頌,而我太母殿下,誕撫純嘏,寶籌彌高,望九旬之慶,實是國朝肇有,環東土億萬生靈,莫不歡欣舞蹈於仁壽之域,而況殿下,摸畫慈覆,載揚顯號,范金鏤玉,永垂光烈,我〈家〉禮攸宜,聖孝愈光,臣等亦摟指以俟今日矣。慶抃顒祝之至,惟願成命之亟下焉。弘集曰,明年惟我慈聖寶齡望九之歲也,無疆大慶,千載罕睹,年年揚徽,加上又上,在聖孝,益有光焉,臣等不勝懽忭頌祝之至。炳始曰,慈聖寶齡,望九耋而彌卲,國家大慶,曠千古而罕有,顯冊闡揚,情文允愜,有光聖孝,臣不勝欽仰歡抃之忱矣。上命書傳敎白,皇穹默佑,寶籙靈長,明年惟我慈聖殿下望九之寶齡彌卲,在我家初有之大慶,實千古罕睹之洪休,懽欣慶抃,冞切愛日祝岡之誠,顯冊闡美,彝章昭載,亦可以少伸情禮,玆於亞歲,召見大臣禮堂,詢議僉同,亦已仰稟東朝矣。大王大妃殿加上尊號,設都監擧行,政官牌招開政,都監堂郞差出。上曰,上號之節,纔有成命,而其在知年愛日之誠,宜靡所不用其極,而將欲於月正元日,親上致詞箋文,表裏于大王大妃殿,仍行告布之禮矣。舜澤曰,國家慶事,豈有如今之時乎?此誠東方千一之休也,殿下雖日與臣等,獻萬壽而稱稀慶,猶有所不足者,三元之載擧丕典,情文允愜,臣等唯有攢頌而已。弘集曰,載擧元朝嵩呼之儀,尤仰聖上愛日之誠矣。炳始曰,値此莫大之慶會,誕擧元朝之縟典,尤仰聖孝,靡不用其極矣,不勝慶忭之忱矣。上命書傳敎曰,明年卽我慈聖殿下寶齡望九之慶年也,在小子懽忭頌祝之忱,凡所以志喜飾慶,靡不用極,當於明年月正元日,親上致詞·箋文·表裏于大王大妃殿矣,告布之節,令儀曹依例磨鍊。上曰,今年異於他年,將於慈聖誕日,自內親上致詞·箋文·表裏,以伸頌禱之忱矣。舜澤曰,稀慶將稱,誕辰在邇,上下歡祝,自倍他歲,今承聖敎,益頌達孝,而群情抃賀,拜獻南山之壽矣。弘集曰,當此慶年,誕辰在邇,親行頌禱之禮,尤於情文允愜矣。炳始曰,連年祝岡,慶忭冞切於愛日,誕日稱賀,情禮尤愜於今年矣。上命書傳敎曰,我慈聖殿下,寶齡彌卲,予小子知年愛日之誠,曷有其極,而誕彌之月,又隔近,懽忭頌禱之忱,尤倍於他年,當於來十二月初六日,自內親上致詞·箋文·表裏于大王大妃殿矣,該房知悉。上曰,進號稱慶,纔已議行,又當有進饌飾喜之節,而惟我慈殿,軫念於國計民事,屢請而靳許,在予情理,雖甚缺然,養志之道,亦宜承順,進饌,不得不以明秋退行,而預爲傳敎矣。舜澤曰,介壽稱觥,自古而然,以今之慶,式月燕喜,未必爲豫大豊亨,而慈聖之敎,殿下之誠,永有辭於後世,尤不勝欽頌攢賀矣。弘集曰,惟我聖上識喜飾慶之誠,惟日不足,而仰體軫念之慈衷,有此承順之聖敎,益加欽頌萬萬矣。炳始曰,稱觥飾慶,今奉退行之命,慈敎之軫念,聖孝之承順,尤切欽頌萬萬矣。上命書傳敎曰,大王大妃殿進號稱慶,纔有成命,而以懽欣忭祝之忱,凡所飾慶識喜之事,欲盡情禮,恭遵典則,而稱觥之節,間嘗屢稟,以國計民事之時方艱絀,不宜遽議豫大,諄諄有慈敎,在予道理,不敢不承順,進饌日子,以明年秋間擇吉,諸般儀節,令各該司豫爲準備。又命書傳敎曰,加上尊號都監都提調,領議政爲之。舜澤曰,云云。弘集曰,臣之今日肅命,豈或於職名,有一分可堪而然哉?秪爲恩遇曠絶,敦迫備至,且承典禮面詢之敎,分義所在,廻旋不得,是庸冒沒一出,以伸叨謝之忱而已,竊以前後批諭,每示必致之意,殆若微末去就,有足輕重者然,自揣愚陋,無面可顯,臣事我殿下二十年,自在簪筆,屢荷顧問,出入邇密,視同家人,猥從一二大臣之後,亦閱有日矣,而恩重邱山,報蔑絲毫。且其本末辰短,惟淵鑑之所悉燭,臣有何學識有何才局,可以備三事之列,而裨一代之治乎?今若仍冒匪據,竟速僨誤,則雖被威罰,將何少補,亦豈不有欠於終始保惜之德意乎?玆因登對,面陳不稱之實,伏願亟賜斥退,以幸民國焉。上曰,見卿簉朝,非但予心之喜,實爲國事之幸也,勿復巽讓,須與元輔,一心贊襄,共濟艱虞,是所厚望焉。出擧條弘集曰,今承批敎,尤切惶悚,臣之願忠,豈後於人,而以人視職,萬不稱當,惟願更加體諒而處分焉。上曰,大官坐而論道,與筋力奔走之任不同,望勿爲辭也。弘集曰,臣年未及衰,尙堪趨走,非如年老大臣之引病乞退者,但以匪才,無以堪承重任也。上曰,卿有已試之績,所以有今日簡畀也。弘集曰,臣於往日,旣多僨誤,有何已試之可言?且爲國之誠,元不以時·原任而有間矣。上曰,原任,亦宜有復爲時任之日,更勿過辭也。弘集曰,去益惶悚矣。上命大臣就座,炳始曰,有議號單子親受箋文親上之命,此亦欲盡誠禮之聖意,而今日甚寒,且將迫昏矣。此時勞動,極爲憧憧,便殿親受,旣多已例,故敢達矣。上曰,如此大慶禮,不容不法殿親行矣。炳始曰,惟以臣適在保護之任,有此仰達,諸大臣之意,亦如此矣。上曰,慶祝之心,自不知其爲勞矣。泳煥曰,議號有當日擧行之例,亦有擇日擧行之例,今番則何以爲之乎?上曰,當日擧行。出擧條又奏曰,議號,當日爲之事,命下矣,應參諸臣,令政院命招擧行,何如?上曰,依爲之。出擧條又奏曰,今此大王大妃殿加上尊號議定後,議號單子親受及箋文親上之節,依例磨鍊乎?上曰,依例磨鍊,出擧條又奏曰,議號單子親受及箋文親上處所,當爲稟定,而謹稽謄錄,則有親受於便殿親上於法殿之例,亦有親受親上俱行於法殿之例,今番則何以爲之乎?上曰,親受親上,勤政殿爲之。出擧條又奏曰,來戊子年元朝稱慶陳賀慶名,以大王大妃殿寶齡望九稱號,何如?上曰,依爲之。出擧條又奏曰,諸般儀節,筵退後,謹當以草記稟記矣。上曰,依爲之。出擧條泳駿曰,臚唱之際,做錯非細,事未前有,萬萬駭然,當該通禮,所當重勘,而本院請推之外,無他可施之罰,何以爲之乎?上曰,拿處可也。出榻敎
丁亥十一月初八日申時,上與王世子,詣勤政殿。議號單子親受箋文親上入侍時,行都承旨閔泳駿,右承旨洪淳學,左副承旨李敎榮,右副承旨李耕稙,同副承旨尹容植,假注書缺,別兼春秋李貞稙·李茂魯·閔宗植·趙衡夏·閔泳敦·韓光洙·金敎獻·李埈鎔·金永迪,副提學金宗漢,校理南周元,修撰許,以次侍立。時至,通禮跪啓請外辦,上具遠遊冠·絳紗袍,乘輿出萬有門。藥房提調李秉文,副提調閔泳駿進前奏曰,向晚勞動,聖體,若何?上曰,一樣矣。仍由思政門,詣勤政殿北月臺,通禮跪啓請降輿,上降輿,通禮跪啓請執圭,承旨進圭,上執圭陞座。泳駿奏曰,宗親文武二品以上,當爲入庭行禮,請出標信,開作門,何如?上曰,以已下標信擧行,可也。引儀分引宗親文武二品以上,由西挾門入就位,贊儀唱鞠躬四拜興平身,宗親文武百官,鞠躬四拜·興平身,上親受議號單子如儀訖。展箋官二人,對擧箋函,陞自東階,入置於座前,宣箋官陞自西階,入詣箋函前俯伏,贊儀唱跪,宗親文武百官跪,宣箋官讀箋訖。唱俯伏興四拜興平身,宗親文武百官,俯伏興四拜興平身。通禮跪啓請禮畢,仍請釋圭,上釋圭,泳駿跪受圭。通禮跪啓請乘輿,上乘輿,領議政沈舜澤,左議政金弘集進前奏曰,日氣稍寒,向晚勞動,聖體,若何?上曰,一樣矣。舜澤曰,今日議號禮成,親受進箋,臣等慶忭之情,無以形容矣。仍由思政門,承旨請出標信解嚴。上曰,唯。入萬有門還內,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,召對爲之。
政院啓曰,卽者義禁府都事來言,時囚罪人劉起龍·姜漢東等,當爲捧供,而判義禁金箕錫,知義禁金晚植·閔泳煥,同義禁閔正植,俱有身病,不得開座,竝卽牌招,何如?傳曰,允。
傳曰,開城別試,取七人。
傳曰,右副承旨許遞,前望單子入之。
承旨前望單子入之,金炳秀落點。
傳曰,臺諫竝許遞,前望單子入之。
禮曹,來戊子式年,進士鄕·漢城試覆試來二月十九日,生員鄕·漢城試覆試同月二十一日,生進放榜三月十三日午時,文科講經同月十六日,武科覆試同月同日,文武科會試講畢後,間一日,文武科殿試四月初十日,文武科放榜同月二十日巽時,雜科覆試同月二十二日,放榜同月二十九日巽時。
禮曹啓曰,今此大王大妃殿加上尊號吉日,以何間推擇乎?敢稟。傳曰,來正月念後擇入。
又啓曰,來戊子年元朝,大王大妃殿寶齡望九稱慶陳賀時,大殿大王大妃殿·王大妃殿·中宮殿箋文方物物膳,世子宮方物物膳,依例封進之意,知委京外,箋文頭辭,令文任撰出,何如?傳曰,允。旣承慈敎,外道方物物膳,置之。
又啓曰,以大王大妃殿加上尊號吉日,何間推擇,取稟草記。傳曰,來正月念後擇入事,命下矣。令日官金東萬推擇,則來正月二十四日爲吉云,以此日定行乎?敢稟。傳曰,以此日定行。
又啓曰,來戊子年元朝稱慶陳賀時儀節,當爲磨鍊,謹依已例,以親上致詞·箋文·表裏後,親臨受賀磨鍊乎?敢稟。傳曰,親臨磨鍊。
兵曹啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
親軍前營啓曰,本營哨官金俊模,身病猝重,勢難察任,改差,何如?傳曰,允。
兩司聯名箚曰云云。答曰,省箚具悉。已有前批,何可如是?其勿更煩。
丁亥十一月初九日申時,上御興福殿。召對入侍時,參贊官尹容植,侍讀官宋彦會,檢討官許,檢校直閣尹,假注書李日彦,記注官張益厚,別兼春秋韓光洙,各持綱目第八卷,以次進伏訖。上曰,史官分左右。缺。
上在景福宮。停常參·經筵。
藥房提調李秉文,副提調閔泳駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳門安。答曰,知道。
政院啓曰,明日常參·經筵,取稟。傳曰,停。
又啓曰,新除授同副承旨金炳秀,卽爲牌招,何如?傳曰,允。
又啓曰,知義禁金晚植·閔泳煥,同義禁閔正植牌不進推考傳旨,今方捧入,而開坐命下之後,如是違牌,事甚未安,知義禁·同義禁,竝更牌招,何如?傳曰,允。
又啓曰,假注書李日彦,有身病,勢難察任,今姑改差,何如?傳曰,允。
傳曰,召對爲之。
政院啓曰,明日召對,取稟。傳曰,爲之。
李日彦改差,代以趙信鎬爲假注書。
傳曰,政官牌招開政。
傳曰,在外同敦寧·敦寧都正許遞,今日政差出。
傳曰,秋判外秋曹堂上許遞,今日政差出。
政院啓曰,知義禁金晚植·閔泳煥,同義禁閔正植牌不進推考傳旨,今方捧入,而開座命下之後,如是違牌,事甚未安,知義禁·同義禁,竝更牌招,何如?傳曰,金吾堂上竝許遞,前望單子入之。
金吾堂上前望單子入之,判義禁李寅命,知義禁洪祐昌,同義禁李僖魯·趙濟華落點。
傳曰,平昌郡守之代,勿拘常格,未準朔守令中擬入。
以江原監司鄭泰好狀啓,通川郡民家失火事,傳曰,當此冬節,民家失火,若是夥多,聞甚驚慘,元恤典外,別加顧助,趁卽結構奠接,俾無一民失所棲遑之歎事,廟堂措辭分付。
以咸鏡監司李敦夏狀啓,文川等邑民家漂頹事,傳曰,當此西成之時,民家漂頹,若是夥多,誠甚驚惻,元恤典外,別加顧助,渰死人如有生前身還布,竝蕩減,卽爲結構奠接,俾無一民失所棲遑之弊事,廟堂各別措辭分付。
以慶尙監司李鎬俊狀啓,薦新進上生靑魚所封朔膳,晝夜設網,姑未捉得,限內不得封進,惶恐待罪事,傳曰,勿待罪事,回諭。
吏曹啓曰,西學敎授趙性德,昭慶園守奉官鄭繼善,永懷園守奉官趙龍敎,迎華道察訪韓應夔,平邱道察訪李奎泓,刑曹佐郞白虎燮,俱以身病,呈狀乞遞,竝改差,何如?傳曰,允。
有政。吏批,行判書李秉文,參判李起鎬牌招不進,參議洪承五進,承旨缺。吏批啓曰,行判書李秉文,參判李起鎬,竝牌招不進,小臣獨政未安,何以爲之?敢稟。傳曰,只出緊任。以李永爲同敦寧,李正魯爲刑曹參判,李祐信爲慶州府尹,李萬翼爲平昌郡守,李寅鉐爲燕岐縣監,張鳳祿爲熊川縣監,朴熙俊爲求禮縣監。傳曰,見窠皆令差出。
再政。以尹宣善爲判敦寧,趙用熙·李容立爲禁府都事,金塾爲昭慶園守奉官,李相矩爲永懷園守奉官,李種弼爲刑曹參議,金永悳爲敦寧都正,金炳勳爲元陵令,李昌善·李明鎬爲引儀,趙秉健爲西學敎授,閔泳駿爲典醫監提調,李載元爲掌樂院提調,李應達爲敬陵令,車有聲爲刑曹佐郞,趙鍾禹爲禧陵令,郭致年爲監察,金永駿爲禁府都事,黃浩錫爲西部令,柳淳永爲博文局主事,韓應燕爲松羅察訪,具鍾悅爲平邱察訪,趙慶相爲迎華察訪,李奎泓爲靑丹察訪,李時庠爲贊儀,劉漢翼爲連原察訪。
議政府啓曰,羅州所管飛禽島·都草島,乃是彈丸小島也,民物本自蕭條,景色極其矜憐,原定徭役,已所艱辦,而惟彼邑鎭下屬之侵漁討索,年增歲加,罔有限節,窮澨殘氓,奠保末由,第究其裏許,則兩島之於本牧,相距遙遠,所以官令不及,頑習漸滋,島民之抱狀呼籲,亦旣久矣。此而不別般通變,將至空虛乃已,特依隣島已施之例,上項飛禽·都艸兩島,從今永屬海南縣,使之專管察檢,而如或有邑屬侵索之端,斷當按法重繩,失飭之該守令,難免論勘之意,知委該道道臣,何如?傳曰,允。
禮曹啓曰,開城府別試文武科,旣已出榜矣。放榜吉日,令日官金東萬推擇,則今十一月二十八日巽時,來十二月初十日巽時俱吉云。以此兩日中,令守臣推移擧行,而紅牌·賜花及紅榜紙黃籤紙,依前例前期下送事,分付各該司,何如?傳曰,允。
親軍別營啓曰,本營騎士將金基鳳,身病猝重,勢難察任,改差,何如?傳曰,允。
又啓曰,本營別將李樂熙,身病猝重,勢難察任,改差,何如?傳曰,允。
丁亥十一月初十日酉時,上御興福殿。召對入侍時,參贊官金炳秀,侍讀官宋世憲,檢討官許,檢校直閣尹,假注書鄭恒鎭,記注官玉秉觀,別兼春秋韓光洙,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日再明日仁陵忌辰祭齋戒相値,視事頉稟之意,敢啓。傳曰,知道。
又啓曰,開坐事,命下矣。新除授判義禁李寅命,知義禁洪祐昌,同義禁李僖魯·趙濟華,竝卽牌招,何如?傳曰,允。
又啓曰,假注書趙信鎬,謂有身病,今日廳座,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
兵曹口傳政事,親軍別營騎士將單,全泰亨。
傳曰,檢校直提學尹用求,馳詣仁陵,奉審摘奸,仍留監祭,仍詣獻陵,一體奉審以來。
加上尊號都監監造官五單,沈健澤·金商悳·金應鎭·徐鴻淳·鄭揆朝。
加上尊號都監大王大妃殿王冊文製述官奉朝賀李裕元,預差奉朝賀金尙鉉,書寫官行大護軍尹宇善,預差行大護軍李淳翼,樂章文製述官協辦內務府事趙康夏,預差協辦內務府事閔種默,玉寶篆文書寫官南寧尉尹宜善,預差判宗正卿府事李載元。
加上尊號都監都廳二單金裕成·李石榮。
禮曹啓曰,來正月二十四日大王大妃殿加上尊號稱慶陳賀時,大殿·大王大妃殿·王大妃殿·中宮殿箋文方物物膳,王世子方物物膳,依例封進,知委京外,箋文頭辭,令文任撰出,何如?傳曰,允。旣承慈敎,外道方物物膳,置之。
又啓曰,今此大王大妃殿加上尊號儀節,當爲磨鍊,謹稽謄錄,則有外殿親傳冊寶·內庭行禮自內親上致詞箋文表裏之例,亦有外殿親傳冊寶,親上致詞箋文表裏之例,今番則何以爲之乎?敢稟。傳曰,外殿親傳冊寶,內庭行禮磨鍊。
又啓曰,來戊子年元朝稱慶親上致詞·箋文·表裏于大王大妃殿時,王世子行禮之節及親臨受賀時王世子進致詞·箋文·表裏行禮之節,依例磨鍊乎?敢稟。傳曰,依例磨鍊。
礦務局啓曰,本局事務,轉益浩大,幼學金兌運·金龜鉉·張箕浩·韓邦五,竝主事差下,使之察任,何如?傳曰,允。
親軍別營啓曰,本營哨官張俊泓,身病猝重,勢難察任,改差,何如?傳曰,允。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事。榻前下敎。
傳曰,吏曹參判有闕之代,前望單子入之。
傳曰,召對爲之。
兵曹,口傳政事,親軍別營別將單,許璡。
禮曹啓曰,來十二月初六日,大王大妃殿誕日,自內親上致詞箋文表裏,處所,以何殿磨鍊乎?敢稟。傳曰,興福殿爲之。
傳曰,軍號誤書之當該兵曹堂上,推考。
奎章閣啓曰,檢書官鄭海八,有身病,勢難供職,減下,其代,以前薦人閔炳鎬差下,令該曹,口傳付軍職,冠帶常仕,何如?傳曰,允。
加上尊號都監啓曰,本都監闕內待令郞廳,例以武兼,輪回察任,而武兼,今旣減省矣。以入直部將,輪回察任,何如?傳曰,允。
又啓曰,玉冊文製述官·書寫官及樂章文製述官·玉寶箋文書寫官實預差,別單書入之意,敢啓。傳曰,知道。
又啓曰,本都監郞廳監造官分房,別單書入之意,敢啓。傳曰,知道。
又啓曰,本都監都廳郞廳二望,別單書入之意,敢啓。傳曰,知道。
又啓曰,本都監監造官五望,別單書入之意,敢啓。傳曰,知道。
又啓曰,本都監別看役,前僉正方漢德·金相愚·吳慶喜,前虞候劉坰,前監牧官金學永差下,使之看役何如?傳曰,允。
親軍別營啓曰,本營兵房金泰郁,身病甚重,勢難察任,改差,何如?傳曰允。
又啓曰,本營哨官,今當差出,而擬望之人乏少,外任竝擬,何如?傳曰,允。
義禁府啓目,假注書劉起龍原情云云。傳旨內辭緣,泛稱遲晚,刑推得情,何如?啓,飭已施矣,分揀放送。
又啓目,中官姜漢東原情云云。傳旨內辭緣,泛稱遲晚,刑推得情,何如?啓,飭已施矣,分揀放送。
吏曹參判李起鎬疏曰,云云。答曰,省疏具悉。所請依施。
行副提學金宗漢疏曰,云云。答曰,省疏具悉。所請依施。
丁亥十一月十二日申時,上御興福殿。召對入侍時,參贊官金炳秀,侍讀官朴用元,檢討官許,檢校直閣尹,假注書鄭恒鎭,記注官林奭禧,別兼春秋金敎獻,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,奉審閣臣入侍。
傳曰,召對爲之。
吏曹參判前望單子入之,朴周陽落點。
禮曹啓曰,今此大王大妃殿加上尊號時,外殿親傳冊寶,親上致詞箋文表裏後,臨殿受賀之節,依例磨鍊乎?敢稟。傳曰,依例磨鍊。
又啓曰,來正月二十四日,加上尊號稱慶陳賀時,各殿進獻議政府六曹·京廳方物·京畿物膳,例爲封進,而世子宮進獻京廳方物·京畿物膳,亦爲封進事,分付,何如?傳曰,允。
典圜局啓曰,委員郭致年遷轉代,幼學李行一,司事差下,令該曹,口傳下批,何如?傳曰,允。
加上尊號都監啓曰,本都監監造官沈健澤·金應鎭·徐鴻淳·金商悳·鄭揆朝,時無職名,令該曹,口傳付軍職,何如?傳曰,允。
敦寧都正金永悳疏曰云云。省疏具悉。所請依施。
丁亥十一月十三日申時,上御萬慶殿。奉審閣臣入侍時,右副承旨尹容植,假注書沈宜奎,記注官張益厚,別兼春秋金敎獻,檢校直提學尹用求,以次進伏訖。上曰,史官分左右。上曰,閣臣進前。用求進前奏曰,臣承命馳詣仁陵,陵上奉審則安寧,碑閣·丁字閣奉審則安寧,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則安寧,還詣仁陵,仍留監祭,將事安寧之意,仰達矣。缺。上命閣臣先退,又命退,承史諸臣,以次退出。
丁亥十一月十三日酉時,上御萬慶殿。召對入侍時,參贊官尹容植,侍讀官朴用元,檢討官許,檢校直閣尹,假注書沈宜奎,記注官張益厚,別兼春秋金敎獻,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,禮房承旨,馳詣宗廟·景慕宮,奉審嫡奸以來。
傳曰,召對爲之。
吏曹,口傳政事,典圜局司事單,李行一。
兵曹,口傳政事,副司勇沈健澤·金應鎭·徐鴻淳·金商悳·鄭揆朝。
奎章閣啓曰,明日,卽觀文閣望奉審日次,臣進詣擧行之意,敢啓。傳曰,知道。
內務府啓曰,駐津督理有闕矣。行護軍李重七差下,使之登程何如?傳曰,允。
議政府啓曰,卽見京畿監司金明鎭所報,則枚擧通津府使金斗煥牒呈以爲,本邑砲糧米,納于沁營時,初無運費之區別,及其移屬富平海防營時,船雜費米八合式,加斂民間。又因該營之移設京中,各樣所費,從以滋多,勢將更加徵斂,而亦不無民怨,依前還付沁營,海防營所納,從便移劃於近畿他邑爲辭矣。雜費之荐加徵斂,果係民邑難支之瘼,則不容無變通之道,本府砲糧,自今年條爲始,依前還送于沁營,而海防營所納,量其石數,以距京便近邑換定之意,分付該道·該營,何如?傳曰,允。
又啓曰,卽見全羅監司李憲稙災實分等狀啓,則興陽等二十七邑鎭,置之尤甚,鎭安等二十四邑鎭,置之之次,長城等七邑鎭,置之稍實。事目災二百結及全州等十五邑無亡減稅條五千七百八結十一負外,不足災五萬四千一百八十七結七十二負四束,特許準劃,後錄諸條,竝請令廟堂稟旨,分付矣。其一,親軍營砲保,三分一代錢,兵曹各營,折半代錢,各司各衙門,竝純錢代捧事也。其一,京外所納箭竹,尤甚邑折半,之次邑三分一蠲減事也。其一,尤甚邑,勿定配所事也。其一,推奴徵債,限明秋防塞事也。久切望霓,一省遍圭璧之薦,幸獲優渥,百穀占篝車之滿,第念沿邑之被損,實符傳聞,若謂闔境之慘歉,果欠着題。分等必有酌量,依施事目外,限四千結加劃,使之卽速均俵,至若舊陳課歲謄啓,移易不得,揆以事體,安有是也?築底査櫛,期圖復摠,今年綿農,到處告登,軍需公用,俱係所重。竝以本色,按式準納,箭竹,尤甚邑折半,之次邑三分一,特許蠲減,餘外條件,依狀請施行,何如?傳曰,允。
又啓曰,卽見慶尙監司李鎬俊災實分等狀啓,則昌原等二十邑,置之尤甚,尙州等十六邑,置之之次,慶州等三十五邑,置之稍實。事目災二百五十結外,不足災二萬八千一百七十一結五十二負五束,特許準劃,還起十結二十一負四束,限三年免稅。査得還起一結五十六負六束,入錄田案,使之當年出稅,後錄諸條,竝請令廟堂稟旨,分付矣。其一,東萊府中國人租界基卜四十九負二束,監理署閉門樓基卜十負三束,竝許免賦稅事也。其一,尤甚邑,限明秋勿定配所事也。其一,推奴徵債,一切防塞事也。暵乾不無痒損,初非一省通患,膏澤亦且均洽,終收幾分成就,沿邑縱曰差損,峽郡優稱登稔,三等分劑,必有裁度,依施。所請災摠,殊違所料,事目外三千結加劃,使之躬執精俵,毋或遲淹,附陳條件,依已例竝許施,何如?傳曰,允。
又啓曰,卽見京畿監司金明鎭年分狀啓,則三分等劑,不爲擧論,事目災一百五十結外,不足災三千四百六十二結八十負三束,特許準劃。坡州等三邑新舊汰落田畓結二百三十二結九十八負六束,今年爲始,限五年竝令減稅,而交河郡舊仁陵外火巢丁丑舊陳還起結三結三十一負一束,因朝令植木還陳,後錄諸條,竝請令廟堂,稟處矣。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條,竝以代錢輸送事也。其一,前禁·御兩營江都留餉米太及守摠壯抄牙兵等身米,依已例代錢收捧事也。其一,各衙門各官房屯土,勿拘定摠,從實收稅事也。其一,推奴徵債,限明秋防塞事也。始慮蘊隆之害,圭璧屢薦,終獲優洽之澤,穗穎善茁,沃瘠之勝遜不侔,早晏之得失或殊,然而今觀分劑之不論,足稱年形之互均。事目外,限二千結加劃,使之精實排俵,附陳諸條,俱是便民之政,依已例許施,何如?傳曰,允。
又啓曰,卽見黃海監司趙敬夏災實分等狀啓,則尤甚各邑,不爲擧論,黃州等八邑,置之稍實,海州等十五邑,置之之次。事目災一百結外,田畓災結二千一百八十四結五十二負,特許準劃,後錄諸條,竝請令廟堂稟旨,分付矣。其一,還摠小米,限折半以相當穀代捧,待明秋還作本色事也。其一,親軍營結作米,以錢上納事也。其一,海州·平山·鳳山司饔院納保米,白川掌樂院納保米,依已例每石二兩式上納事也。其一,延安等五邑均廳免稅米太,以詳定執錢上納事也。其一,推奴徵債,限明秋防塞事也。縱云旱乾,旣非全省之攸同,竟賴甘霔,乃獲各穀之皆蘇,尤甚之名目不擧,用康之年形可驗,兩等分劑依施。事目災外畓災一百結·田災五十結劃下,使之精俵,附錄諸條,依已例竝準許,而若其結作米,以今枵然之軍需,何可議到於代納乎?以本色輸上之意,行會,何如?傳曰,允。
又啓曰,卽見忠淸監司閔泳商災實分等狀啓,則瑞山等二十六邑,置之尤甚,公州等三十二邑,置之之次,淸風等六邑,置之稍實。各樣災一萬七千二百五十一結十四負三束,特許準劃,後錄諸條,竝請令廟堂稟旨,分付矣。其一,軍保歲抄及各鎭編伍軍兵歲末成冊,竝爲退行事也。其一,洪州等十二邑鎭各司所納箭竹,特許酌減事也。其一,尤甚邑,限明秋勿定配所事也。其一,推奴徵債,限明秋防塞事也。其一,漁箭·鹽分·船隻稅錢之丁亥秋·戊子春等條,竝許限明秋停退事也。亢旱久而堰垌無非乾涸,甘澍降而稻黍俱就勃興,霜信雖曰稍早,秋候連得淸佳,今年災摠之如是夥數,實違始料攸及。事目外限二千五百結加劃,而旣有度支頒下,則宜其計減於災摠,而胡無擧論於此乎?田政所重,殊涉失審,該道臣推考,三等分劑,自有斟裁,竝與附錄諸條,依狀請許施。箭竹,尤甚邑折半,之次邑限三分一蠲減,至若漁鹽船稅,只令尤甚邑三分一,限明秋停退事,分付,何如?傳曰,允。
丁亥十一月十四日申時,上御萬慶殿。召對入侍時,參贊官金炳秀,侍讀官朴用元,檢討官趙秉健,檢校直閣尹,假注書鄭恒鎭,記注官玉秉觀,別兼春秋李茂魯,各持綱目第八卷,以次進伏訖。上曰,史官分左右。缺。
上在景福宮。停常參·經筵。
藥房提調李秉文,副提調閔泳駿啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,假注書鄭恒鎭,有身病,勢難察任,改差,何如?傳曰,允。
兵曹,口傳政事,親軍別營兵房單,具奭祖。
傳曰,左承旨·右副承旨許遞,前望單子入之,承旨前望單子入之,李永·沈相漢落點。
傳曰,召對爲之。
奎章閣啓曰,景慕宮望廟樓,今望奉審無頉之意,敢啓。傳曰,知道。
弘文館啓曰,修撰臣趙秉健,以西學敎授,今日儒生試取事,晝仕出去之意,敢啓。傳曰,知道。
內務府啓曰,別軍職李敎奭,轉運郞廳差下,何如?傳曰,允。
又啓曰,富平府設倉以後,陸運之役,自致浩大,不可無守護之節,且以仁〈川〉港物貨來往之路,尤當有譏詗之道。該府使,以兼討捕使下批事,定式之意,分付該曹,何如?傳曰,允。
親軍後營啓曰,本營軍司馬李勛卿,身病沈重,勢難察任,改差,何如?傳曰,允。
丁亥十一月十五日申時,上御萬慶殿。召對入侍時,參贊官金炳秀,侍讀官宋世鉉,檢討官趙秉健,檢校直閣尹,假注書沈宜奎,記注官林奭禧,別兼春秋李茂魯,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,召對爲之。
鄭恒鎭改差代,以李秉喬爲假注書。
政院啓曰,新除授左副承旨沈相漢,時在平安道成川府任所,斯速乘馹上來事,下諭,何如?傳曰,許遞,前望單子入之。承旨前望單子入之,姜友馨落點。
奎章閣啓曰,檢書官閔昞鎬,有身病,勢難供職,減下,其代,以前薦人金得鉉差下,令該曹,口傳付軍職,冠帶常仕,何如?傳曰,允。
李秉喬有頉代,以尹弼殷爲假注書。
禮曹啓曰,今此大王大妃殿加上尊號,外殿親傳冊寶,內庭行禮,自內親上致詞箋文表裏時,王世子行禮之節,及親臨受賀時,王世子進致詞箋文表裏行禮之節,依例磨鍊乎?敢稟。傳曰,依例磨鍊。
禮曹啓曰,今此大王大妃殿加上尊號,內庭行禮時,中宮殿行禮之節,依例磨鍊乎?敢稟。傳曰,依例磨鍊。
又啓曰,今此大王大妃殿加上尊號,內庭行禮時,王世子嬪行禮之節,依例磨鍊乎?敢稟。傳曰,依例磨鍊。
又啓曰,今此大王大妃殿加上尊號時,外殿親傳冊寶處所,當以勤政殿磨鍊,而大王大妃殿親受處所,以何處磨鍊乎?敢稟。傳曰,親受處所,以興福殿爲之。
協辦內務府事鄭洛鎔疏曰云云。答曰,省疏具悉。卿其勿辭,從便往來。
丁亥十一月十六日酉時,上御萬慶殿。召對入侍時,參贊官金炳秀,侍讀官宋世鉉,檢討官趙秉健,檢校直閣尹,假注書沈宜奎,記注官張益厚,別兼春秋閔宗植,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,親軍後營使鄭洛鎔,掃墳事,忠淸道禮山地,今方出去矣。所佩虎符及傳令牌,何以爲之,而將兵之任,不可一刻無摠察之人,何以爲之?敢稟。傳曰,仍佩往來,海防使兼察。
又啓曰,親軍後營使,海防使兼察事,命下矣。兼察親軍後營使金箕錫,卽爲牌招,聽傳敎,何如?傳曰,允。
又啓曰,假注書尹弼殷,今日廳座,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
傳曰,政官牌招開政。
傳曰,召對爲之。
兵曹,口傳政事,親軍後營軍司馬單金永迪,副司勇金得鉉。
傳曰,桂坊有闕之代,令該曹,口傳敍陞差出。
傳曰,呈告藝文提學許遞,今日政差出。
傳曰,工曹參判有闕之代,前望單子入之。工曹參判前望單子入之,鄭䎘朝添書落點。
傳曰,都承旨許遞,前望單子入之。
兵曹,口傳政事,以閔配鎬爲左衛率,沈相璜爲右副率,金胤洙爲左侍直,趙誠熙爲右侍直。
尹弼殷有頉代,以李日彦爲假注書。
吏曹啓曰,去九月十八日政監察柳承烈,十月三十日政監察李桂宗,俱以未陞六人,誤爲擬望,至蒙恩點,臣不勝惶悚,原望筒勿施何如?傳曰,允。
又啓曰,新除授慶州府尹李祐信戶奴呈狀內,矣上典身病猝重,萬無赴任之望云,改差,何如?傳曰,允。
又啓曰,新除授求禮縣監朴熙俊,熊川縣監張鳳祿,俱以身病猝重,萬無赴任之望云,竝罷黜,何如?傳曰,允。
又啓曰,昭慶園守奉官金塾,永懷園守奉官李相矩,俱以身病,呈狀乞遞,竝改差,何如?傳曰,允。
有政。吏批,行判書李秉文牌招不進,參判朴周陽進,參議洪承五牌招不進,承旨缺。
吏批啓曰,行判書李秉文,參議洪承五,竝牌招不進,小臣獨政未安,何以爲之?敢稟。傳曰,仍爲之。以金宗漢爲同敦寧,閔羲植爲兵曹參判,李正魯爲同經筵,金明圭爲同春秋,沈履澤爲藝文提學,朴齊純爲慶州府尹,徐夔淳爲成川府使,金奉圭爲鎭川縣監,玉昌鎬爲熊川縣監,金榮敦爲求禮縣監。再政。黃瓚周·金炳哲爲禁府都事,鄭希善爲昭慶園守奉官,李坰·李鍾善爲永懷園守奉官,李鍾賢爲永懷園守奉官,趙秉承爲典設別提,鄭寅學爲戶曹參議,吳友善爲永禧殿令,南肅熙爲敦寧都正,姜鶴周爲監察,盧泳敬爲工曹參議,金容觀爲監察。轉運郞廳單李敎奭,檢書官單閔昞鎬,駐津督理通商事務單李重七,以兪致秉爲統理交涉通商事務衙門主事。
兵曹啓曰,因內務府草記,富平府使,以兼討捕使下批事,允下矣。兼南陽鎭管富平兵馬同僉節制使鎭撫營前營將,改以兼南陽鎭管富平兵馬同僉節制使鎭撫營前營將討捕使,下批之意,敢啓。傳曰,知道。
兵批,行判書閔應植病,參判閔羲植未肅拜,參議沈東獻入直進,參知洪鍾協病,承旨缺。同知加設單朴承燁·鄭紀輻,副司果姜文珩·李弼鉉·金永植·李祜信·姜憲珩,副司勇崔鎭永,兼富平鎭兵馬同僉節制使鎭撫營前營將討捕使單鄭秉夏。
禮曹啓曰,今此大王大妃殿加上尊號時,冊寶內入內出處所,依例以勤政殿磨鍊之意,敢啓。傳曰,知道。
又啓曰,卽接前同敦寧李羲道單子,則以爲,族孫準博,嫡妾俱無子,以其同姓二十寸兄承一第三子鼎稙,欲爲繼後,兩家諸族,相議完定,而承一夫妻,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長李羲道單辭旣如此,李承一第三子鼎稙,立爲李準博之後,何如?傳曰,允。
加上尊號都監啓曰,本都監各房,自今日始役,郞廳監造官一員,輪回上直之意,敢啓。傳曰,知道。
又啓曰,玉冊簡帖,今番則何以爲之?敢稟。傳曰,七簡爲之。
親軍別營啓曰,本營哨官金鍾呂,以前任靑丹察訪,尙在任所矣。領軍之職,久曠可悶,改差,何如?傳曰,允。
丁亥十一月十七日申時,上御萬慶殿。召對入侍時,參贊官姜友馨,侍讀官宋世鉉,檢討官趙秉健,檢校直閣尹,假注書沈宜奎,記注官張益厚,別兼春秋閔宗植,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,傳敎遲滯之中官李有泰,從重推考。
傳曰,傳命遲滯之中官吳泰煥,從重推考。
傳曰,召對爲之。
承旨前望單子入之,金聲根落點。
議政府啓曰,頃因京畿年分狀啓,事目災一百五十結外,不足災二千結,覆啓加劃矣。卽見該道臣金明鎭狀啓,則復陳農形失稔之狀,仍請見減災一千四百六十二結八十負三束,亟令準下事,更令廟堂,稟處矣。今年畿農之較他省最遜,自有傳聞,而前劃非無斟量,道啓又此伸懇,其在益下之義,合施恤隱之政,限四百結,特爲加劃,使之斯速排俵,何如?傳曰,允。
統理交涉通商事務衙門啓曰,主事姜華錫,仁川港書記官加差下,令該曹,口傳下批,何如?傳曰,允。
又啓曰,司果尹宅善,博文局主事加差下,令該曹,口傳下批,何如?傳曰,允。
吏曹,口傳政事,博文局主事單,尹宅善,仁川港書記官單,姜華錫。
奎章閣啓曰,檢書官金得鉉,有身病,勢難供職,減下,其代,以前薦人羅采文差下,令該曹,口傳付軍職,冠帶常仕,何如?傳曰,允。
親軍前營啓曰,本營軍司馬南光熙,身病甚重,勢難察任,改差,何如?傳曰,允。
義禁府啓目,假注書趙信鎬,通禮院引儀李鼎善原情云云。傳旨內辭緣,泛稱遲晚,刑推得情,何如?啓,飭已施矣,分揀放送。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,假注書沈宜奎,有身病,勢難察任,今姑改差,何如?傳曰,允。
又啓曰,卽者,義禁府都事來言,時囚罪人劉起龍,當爲議處,而判義禁李寅命,有身病,次堂例不得擧行云,判義禁更爲牌招,何如?傳曰,允。
沈宜奎改差代,以鄭恒鎭爲假注書。
傳曰,召對爲之。
兵曹,口傳政事,副司勇羅采文。
奎章閣啓曰,檢書官羅采文,有身病,勢難供職,減下,其代,以前薦人閔大鎬差下,令該曹,口傳付軍職,冠帶常仕,何如?傳曰,允。
敦寧都正南肅熙疏曰云云。省疏具悉。所請依施。
丁亥十一月十九日申時,上御萬慶殿。召對入侍時,參贊官姜友馨,侍讀官宋世鉉,檢討官鄭承鉉,檢校待敎趙東潤,假注書鄭恒鎭,記注官林奭禧,別兼春秋閔宗植,各持綱目第八卷,以次進伏訖。上曰,史官分左右。缺。
上在景福宮。停常參·經筵。
藥房提調李秉文,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
兵曹,口傳政事,副司勇閔大鎬,親軍前營哨官單,宋秉畯。
以司謁,口傳下敎曰,儀仗差備下典女伶,抄集於閭閻,每多騷擾,今番則以各宮婢子,使之擧行之意,分付。
傳曰,召對爲之。
禮曹啓曰,今此加上尊號,內庭行禮時,大殿所進致詞箋文,中宮殿所進致詞,王世子所進致詞箋文,王世子嬪所進致詞,令文任撰出,以爲肄習之地,何如?傳曰,允。
又啓曰,今此加尊號,內庭習儀處所,以何處磨鍊乎?敢稟。傳曰,興福殿爲之。
又啓曰,謹稽謄錄,則壬午·丙戌年大王大妃殿誕日,自內親上致詞箋文表裏時,命婦及百官朝賀權停,百官只進表裏磨鍊擧行矣。今亦依此磨鍊乎?敢稟。傳曰,依此磨鍊。
奎章閣啓曰,檢書官閔大鎬,有身病,勢難供職,減下,其代,以前薦人申觀熙差下,令該曹,口傳付軍職,冠帶常仕,何如?傳曰,允。
丁亥十一月二十日申時,上御萬慶殿。召對入侍時,參贊官姜友馨,侍讀官宋世鉉,檢討官鄭承鉉,檢校待敎趙東潤,假注書鄭恒鎭,記注官林奭禧,別兼春秋閔宗植,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日,朝參日次矣,敢稟。傳曰,停。
禮曹,來戊子年正月初三日行宗廟·永寧殿春享大祭香祝,親傳,取稟。奉敎敬依。
禮曹,來戊子年正月初九日行社稷祈穀大祭香祝,親傳,取稟。奉敎敬依。
傳曰,召對爲之。
統理交涉通商事務衙門啓曰,博文局主事朴齊絅,有身病,勢難察任,改差,其代,幼學朱雨南差下,令該曹,口傳下批,何如?傳曰,允。
吏曹,口傳政事,博文局主事單,朱雨南。
兵曹,口傳政事,副司勇申觀熙。
禮曹啓曰,卽接濟州牧使沈遠澤狀啓謄報,則來十二月令薦新橘果,一一摘取,則乳柑爲九十箇,洞庭橘爲一百三十箇,宗廟·景慕宮薦新,無以比數,故謹援已例,都封上送于禮曹,以爲稟旨薦新之地,爲辭矣。在前橘果稀結之時,已有減數薦新之例,今亦依前例分排,當日薦新,何如?傳曰,允。
又啓曰,卽接濟州牧使沈遠澤狀啓謄報,則去十月令薦新唐金橘·柑子,一一摘取,唐金橘爲一百五十二箇,柑子爲一百十二箇,而肇慶廟薦新唐金橘十六箇,柑子十四箇封進。所餘唐金橘爲一百三十六箇,柑子爲九十八箇,宗廟·景慕宮薦新,排比無路,故謹援已例,都封上送于禮曹,以爲稟旨薦新之地,爲辭矣。在前橘果稀結之時,已有減數薦新之例,今亦依前例分排,當日薦進,何如?傳曰,允。
丁亥十一月二十一日酉時,上御萬慶殿。召對入侍時,參贊官姜友馨,侍讀官宋世鉉,檢討官鄭承鉉,檢校待敎趙東潤,假注書李日彦,記注官張益厚·林奭禧,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,明日,乃是小寒,自明日,日暖間,視事頉稟之意,敢啓。傳曰,知道。
傳曰,政官牌招開政。
傳曰,右副承旨許遞,前望單子入之。
傳曰,召對爲之。
政院啓曰,臣與右副承旨金炳秀伴直矣。纔已許遞出去,伴直無人,同副承旨姜友馨,卽爲牌招,何如?傳曰,允。
傳曰,不爲入番之別兼,捧現告,竝拿處。
政院啓曰,行吏曹判書李秉文,參判朴周陽,參議洪承五牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
傳曰,慶州府尹朴齊純,內務府參議還差下,副護軍金春熙·李耕稙,內務參議竝差下。
承旨前望單子入之,洪鍾協添書落點。
奎章閣啓曰,檢書官申觀熙,有身病,勢難供職,減下,其代,以前薦人李炳翼差下,令該曹,口傳付軍職,冠帶常仕,何如?傳曰,允。
加上尊號都監啓曰,本都監郞廳金奭根·李範善·沈定澤·金宗鳳,俱以身病,呈狀乞遞,竝改差。其代,戶曹正郞徐雲輔,司僕主簿宋完鎭,廣興令朴齊普,軍資判官金澤秀差下,何如?傳曰,允。
又啓曰,本都監監造官沈健澤·金商悳·金應鎭·徐鴻淳·鄭揆朝,俱以身病,呈狀乞遞,竝改差。其代,前監役洪鍾奫,前都事李寅協·金永國·李正烈·曺華承差下,竝令該曹,口傳付軍職,冠帶常仕,何如?傳曰,允。
丁亥十一月二十二日申時,上御萬慶殿。召對入侍時,參贊官李永,侍讀官朴用元,檢討官鄭承鉉,檢校待敎鄭寅昇,假注書鄭恒鎭,記注官張益厚·玉秉觀,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,慶州府尹朴齊純,內務參議還差下,副護軍金春熙·李耕稙,竝內務參議差下事,命下矣。今日政,下批,何如?傳曰,允。
傳曰,前監察金鍾遠,今日政,六品職擬入。
傳曰,藥院提調許遞,今日政差出。
兵曹,口傳政事,副司勇洪鍾奫·李寅協·金永國·李正烈·曺華承·李炳翼。
傳曰,召對爲之。
傳曰,美女醫師蕙論,效勞旣多,甚庸嘉尙,特授二品職。
傳曰,機器局委員李準榮,礦務局主事玄興澤,竝仍其職陞六。
以司謁,口傳下敎曰,春生門·秋成門,守門將入直,依前置之。
以司謁,口傳下敎曰,來初六日,自內親上致詞箋文表裏行禮時,登軒架,依例排設。
以閔泳敦囚單子,傳曰,飭已施矣,分揀放送。
傳曰,有實故玉堂許遞,今日政差出。
弘文館啓曰,上番闕直,事甚未安,副應敎沈九澤,校理宋世鉉·南周元,副校理宋彦會,竝卽牌招,推移入直,何如?傳曰,允。
奎章閣啓曰,檢書官李炳翼,有身病,勢難供職,減下,其代,以前薦人李在景差下,令該曹,口傳付軍職,冠帶常仕,何如?傳曰,允。
統理交涉通商事務衙門啓曰,主事安駉壽,有身病,今姑減下,其代,副司果韓憲敎差下,令該曹,口傳下批,何如?傳曰,允。
吏曹,口傳政事,交涉衙門主事單,韓憲敎。
吏曹啓曰,徽慶園參奉李彦鎔,以其身病,呈狀乞遞,改差,何如?傳曰,允。
又啓曰,昭慶園守奉官鄭希善,永懷園守奉官李鍾賢,俱以身病,呈狀乞遞,竝改差,何如?傳曰,允。
又啓曰,博川郡守南九熙,以其身病,呈狀乞遞,改差,何如?傳曰,三水府使李弼永相換。
又啓曰,新除授熊川縣監玉昌鎬,求禮縣監金榮敦,陽川縣監權基秀,俱以身病,呈狀乞遞,竝罷黜,何如?傳曰,允。
有政。吏批,行判書李秉文,參判朴周陽牌招不進,參議洪承五進,承旨缺。吏批啓曰,行判書李秉文,參判朴周陽,竝牌招不進,小臣獨政未安,何以爲之?敢稟。傳曰,只出緊任。以趙衡夏爲副校理,閔泳煥爲內醫提調,沈琦澤爲慶州府尹,高鑂爲陽川縣監,崔鏞奭爲熊川縣監,明光華爲求禮縣監。傳曰,見窠皆令差出。再政。以南廷益爲知經筵,洪瑾周爲黃海水使,趙勉夏·李德夏爲禁府都事,沈宜迪爲,童蒙敎官,趙轍奎爲永懷園守奉官,趙敏熙爲徽慶園參奉,洪祐譱爲昭慶園守奉官,金鍾遠爲氷庫主簿,李承河爲監察,李敏濟·申佐熙爲監察,張斗參爲工曹正郞,崔亨謙爲工曹佐郞,趙秉穆爲尙衣主簿,金基駿爲典設主簿,李疇爲昭慶園守奉官,金貞圭爲敦寧都正,曺寅承爲兵曹參知。礦務局主事四單金兌運·金龜鉉·張箕洽·韓邦五,奉常直長加設單王彦鑑,機器局委員單玄興澤,參議內務府事二單金春熙·李耕稙,檢書官單金得鉉,釜山港書記官單權在衡。崔在鶴爲敦寧主簿,尹顯求爲尙瑞主簿。
兵曹啓曰,內禁衛將金楨植,五衛將金錫俊·李應馥·柳夏鍊·魏洪奭,昌德宮衛將金永燮·孫東植·金仁瑞,慶熙宮衛將賈龍熙·李敬稙,文臣兼宣傳官金甲洙·金若濟,俱以病難供職,呈狀乞遞。守門將李載晳·金應燮除授,在外過限未入仕,新除授金甲島萬戶崔鳳羽,馬島萬戶金相憙,俱以母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
兵批,行判書閔應植進,參判閔羲植病,參議沈東獻入直進,參知曺寅承未肅拜,承旨缺。以梁憲洙爲知訓鍊,蔡奎常爲訓鍊都正,鄭周永爲兼訓鍊都正,李秉翼爲宣傳官,李根爲內禁將,柳昤·崔炯基·李東星·崔榮信爲五衛將,李秉正爲曹司衛將,吳顯耆爲忠翊將,韓禹敎·李始培·劉雲豊爲昌德將,金泰淳·姜學彝爲慶熙將,申政均·朴用元爲文兼,韓用奎·洪馹燮爲守門將,李鳳浩爲部將,金浩性·金啓昌·李俊夏爲守門將,洪瑾周爲黃海水使,尹成垣爲慶州營將,柳肯秀爲順天營將,金允恒爲黃海中軍,金龜潤爲全羅中軍,郭定坤爲統制虞候,白樂珩爲慶尙右兵虞候,鄭弘㘽爲龍媒僉使,林漢英爲西林僉使,宋榮奎爲金甲島萬戶,宋錫裕爲所己萬戶,金東浩爲馬島萬戶。
再政。以鄭海旭爲五衛將,南宅元·梁鼎煥爲別營哨官。
三政。以李鍾奭·張敎駿爲守門將。
四政。以李承九爲別營哨官,李敏恒爲右捕從事官。
五政。以洪在英·具昌書爲訓鍊僉正。
六政。以李泰鎔爲宣傳官,副司勇朴斗彦,柳澧烈爲右捕從事官。
七政。以宋光鉉·徐相揆爲訓鍊僉正。
八政。以南宮鋮爲中樞都事,韓良履爲訓鍊判官。
九政。以尹鎬善爲訓鍊僉正,韓啓錫爲主簿。
十政。以沈宜建爲訓鍊判官,尹弼永爲守門將。
十一政。以白命基爲訓鍊主簿,柳爲右捕從事官。
十二政。以洪祐謙爲訓鍊主簿,具然昇爲宣傳官。
十三政。副司果鄭漢源·金富鉉·梁仁洙,同知加設單愼濟遠,崔繼璋·元赫孫·沈能五·李豊植·尹庸善爲宣傳官。
十四政。以尹鳳大爲部將,五衛將加設單閔載鎬·金相鎬·申錫弼·宋啓賢·金永學·柳寅熙·白恒洙·韓應敎·李東根·安貴鎭·韓成奎·高命羲·朴駿陽·張奎贊·金商玹·金膺浩·李東浩·金孝錞·徐漢永·金國錫·朴一陽·鄭在禧·金基宗·李昌根·朴龍準·金廷模·金昌植·徐潤植·金漢龍·鄭致龍·李寬成·金有瑛·金相鶴·鄭鵬朝·劉弘基·金致雲·張啓成·吳學祿·李基哲·金學鎭·張致瑛·金齊泓·南昌元·李薰應·李光洙·金達聲·金鎭億·河錫龜·金顯大·咸熙福·李奎彩·黃凡秀·李道觀·權赫銓·李泰甲·金有大·金國天·裵化峻·金鎭英·洪益斗·金相祚·金相憙·池弘潤·安敎獜·金賢濟·金德瀅·白升鎭·梁尙俊·洪在默·金顯九·魏德鏞·閔學信·金興吉·李義厚·朴潤鎔·金亨九·林義順·林鼎鎭·崔錫祿·趙永鎭·徐相勖·李鎭泰·金壽喆·趙源淳·洪勉植·朴舜在·金順鍾。
兵曹啓曰,卽伏見開城留守金善根別試武科試取狀啓,啓下者,則入格爲三十人,而不爲甲乙丙科次,年·本·居住·父職名,又不懸錄,榜目所重,不當如是疎略也。此不可不校正,以本營所上之錄名單子,考出其年·本·居住·父職名,以甲乙丙科,修整榜目以入之意,敢啓。傳曰,知道。
丁亥十一月二十三申時,上御萬慶殿。召對入侍時,參贊官洪鍾佑,侍讀官南周元,檢討官鄭承鉉,檢校待敎鄭寅昇,假注書李日彦,記注官朴宗玕·玉秉觀,各持綱目第八卷,以次進伏訖。上曰,史官分左右。缺。
上在景福宮。停常參·經筵。
以司謁,口傳下敎曰,內南山字內,移屬海防營事,分付。
禮曹啓曰,來十二月初六日,大王大妃殿誕日親上致詞箋文表裏時,王世子進致詞箋文表裏行禮之節,依例磨鍊乎?敢稟。傳曰,依例磨鍊。
弘文館啓曰,新除授副校理趙衡夏,卽爲牌招察任,何如?傳曰,允。
奎章閣啓曰,檢書官李在景,有身病,勢難供職,減下,其代,以前薦人鄭寬朝差下,令該曹,口傳付軍職,冠帶常仕,何如?傳曰,允。
統理交涉通商事務衙門啓曰,主事李喬憲·李容夏,俱有身病,勢難察任,竝令該曹,他司相換,何如?傳曰,允。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
又啓曰,本營騎士將李景漢·金泰亨·洪大燮·閔龜鎬,俱有身病,勢難察任,竝改差,何如?傳曰,允。
丁亥十一月二十四日酉時,上御萬慶殿。召對入侍時,參贊官洪鍾佑,侍讀官南周元,檢討官鄭承鉉,檢校待敎鄭寅昇,假注書鄭恒鎭,記注官林奭禧,別兼春秋趙衡夏,各持綱目第八卷,以次進伏訖。上曰,史官分左右。缺。
上在景福宮。停常參·經筵。
藥房提調閔泳煥,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,肅謝法意,何等審愼,而參議內務府事朴齊純,今日肅謝時,肅單晚時入啓,致勤下詢,事甚稽緩,極爲未安。臣之曚未覺察,不勝惶悚,當該參議內務府事,不可無警,從重推考,通禮院官員,所當重勘,而本院請推之外,無他可施之罰,何以爲之?敢稟。傳曰,允。拿處,爾亦推考。
傳曰,召對爲之。
兵曹,口傳政事,親軍前營軍司馬單趙衡夏,別營別將單蔡圭常。
臺諫前望單子入之,大司憲張世容,大司諫成大永,持平嚴錫瓘·李商新,正言宣俊采·車有聲。
議政府啓曰,卽見京畿監司金明鎭所報,則枚擧仁川府使嚴世永,花島別將金㴤炫牒呈以爲,邑鎭大同取剩,今旣限滿,故從他給代之數,依府題精略磨鍊,而仁川府爲二萬二千三百八十七兩零,花島鎭爲一萬四千二百兩云矣。參諸事勢,不容不給代乃已,就該府監理所稅入銀錢中,每年一千二百圓區劃,而邑鎭分排實數,斯速成節目報本府,以爲遵行事,分付,何如?傳曰,允。
奎章閣啓曰,檢書官鄭寬朝,有身病,勢難供職,減下,其代,以前薦人閔致益差下,令該曹,口傳付軍職,冠帶常仕,何如?傳曰,允。
兵曹啓曰,來十二月戊子正月當上番騎兵一百四十二名所着襦衣,本曹點考後,仍令該曹題給之意,敢啓。傳曰,知道。
親軍左營啓曰,謹依下敎,內南山字內,移屬海防營之意,敢啓。傳曰,知道。
親軍海防營啓曰,謹依下敎,內南山字內,自今爲始,檢察之意,敢啓。傳曰,知道。
丁亥十一月二十五日申時,上御萬慶殿。召對入侍時,參贊官洪鍾佑,侍讀官南周元,檢討官鄭承鉉,檢校待敎鄭寅昇,假注書李日彦,記注官張益厚,別兼春秋趙衡夏,各持綱目第八卷,以次進伏訖。上曰,史官分左右。缺。
上在景福宮。停常參·經筵。
政院啓曰,來二十八日,日次儒生殿講日次,而親臨與命官,何以爲之?敢稟。傳曰,再明日,勤政殿親臨磨鍊。
兵曹,口傳政事,親軍別營騎士將四單,李之榮·李若坤·安學柱·柳兢魯,副司勇閔致益。
傳曰,召對爲之。
傳曰,政官牌招開政。
禮曹啓曰,今十一月二十八日,親臨勤政殿,日次儒生殿講時,王世子侍座之節,何以爲之乎?敢稟。傳曰,依例磨鍊。
政院啓曰,行吏曹判書李秉文,參判朴周陽,參議洪承五牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
奎章閣啓曰,檢書官閔致益,有身病,勢難供職,減下,其代,以前薦人洪秉珏差下,令該曹,口傳付軍職,冠帶常仕,何如?傳曰,允。
武一所啓曰,臣所今日平明開場,試取之意,敢啓。傳曰,知道。
武二所啓曰,臣所今日平明開場,試取之意,敢啓。傳曰,知道。
武一所啓曰,臣所應射擧子,片箭·鐵箭,今已畢試,鳥銃鱗次試取之意,敢啓。傳曰,知道。
武二所啓曰,臣所應射擧子,片箭·鐵箭,今已畢試,鳥銃鱗次試取之意,敢啓。傳曰,知道。
武一所啓曰,臣所應射擧子,各技今皆畢試,仍爲修整榜目之意,敢啓。傳曰,知道。
武二所啓曰,臣所應射擧子,各技今皆畢試,仍爲修整榜目之意,敢啓。傳曰,知道。
丁亥十一月二十六日申時,上御萬慶殿。召對入侍時,參贊官洪鍾佑,侍讀官南周元,檢討官許,檢校待敎鄭寅昇,假注書鄭恒鎭,記注官玉秉觀,別兼春秋閔泳敦,各持綱目第八卷,以次進伏訖。上曰,史官分左右。缺。
上在景福宮。停常參·經筵。
傳曰,同副承旨許遞,前望單子入之。承旨前望單子入之,鄭履源落點。
傳曰,召對爲之。
傳曰,同敦寧許遞,今日政差出。
政院啓曰,試官之出榜詣闕,例也,而慶科庭試武科初試一所監試官李商新·車有聲,謂有身病,自外徑歸,事甚未安,竝推考,何如?傳曰,允。
又啓曰,試官之出榜詣闕,例也,而慶科庭試武科初試二所監試官成大永·嚴錫瓘,謂有身病,自外徑歸,事甚未安,竝推考,何如?傳曰,允。
傳曰,前僉正洪哲普,議藥同參差下。
傳曰,明日出宮門路,以思政門爲之。
傳曰,宣傳官李根,典圜局幫辦差下。
政院啓曰,昨日召對入侍時,御覽冊子,不審懸吐,致勤下詢,事甚疎忽,極爲未安。當該玉堂,所當重勘,而本院請推之外,無他可施之罰,何以爲之?敢稟。傳曰,從重推考。
吏曹啓曰,新除授慶州府尹沈琦澤,求禮縣監明光化,熊川縣監崔鏞奭,俱以身病猝重,戶奴呈狀乞遞,竝改差,何如?傳曰,允。
又啓曰,昭慶園守奉官洪祐譱,永懷園守奉官趙轍奎,俱以身病,呈狀乞遞,竝改差,何如?傳曰,允。
又啓曰,博川郡守南九熙,三水府使李弼永相換事,命下矣。博川郡守南九熙,以前任陽德縣監,方在解由未出中,未經營將履歷,何以爲之?敢稟。傳曰,勿拘。
有政。吏批,行判書李秉文,參判朴周陽牌招不進,參議洪承五進,承旨缺。
吏批啓曰,行判書李秉文,參判朴周陽,竝牌招不進,小臣獨政未安,何以爲之?敢稟。傳曰,只出緊任。以閔泳駿爲同敦寧,李種弼爲慶州府尹,尹光國爲求禮縣監,鄭煥珪爲熊川縣監。傳曰,見窠皆令差出。再政。以金益慶·李昇九爲禁府都事,柳正魯·愼寧國爲昭慶園守奉官,尹光直爲永懷園守奉官,金禹用爲刑曹佐郞。贈吏參閔泰鎬,贈吏判例兼,禮曹判書閔泳煥考。檢書官單羅采文,典圜局幫辦單李根,承文著作單李寅衡,正字單金祖源,副正字單張德華。博川郡守南九熙,三水府使李弼永,以上相換事,承傳。金天洙爲刑曹參議。
兵批,行判書閔應植,參判閔羲軾,參議沈東獻病,參知曺寅承入直進,承旨缺。同知單崔榮信,加設單李學基·李羲澤·盧錫豊·金壽喆·朴潤鎔·金國天·安敎獜·林鼎鎭·金鎭英·黃益斗·金相祚·徐相勖·李冕緖·吳學祿·張奎贊·宋啓賢·申錫弼。僉知三單李根·柳昤·崔炯翼,副司果張大暎,副司勇金贐楊·崔廷燮。親軍別營挾輦把摠柳翊衡,挾輿把摠李宜淳。
奎章閣啓曰,檢書官洪秉珏,有身病,勢難供職,減下,其代,以前薦人金學圭差下,令該曹,口傳付軍職,冠帶常仕,何如?傳曰,允。
加上尊號都監啓曰,本都監監造官洪鍾奫·李寅協·金永國·李正烈·曺華承,竝改差。其代,前都事閔種植,前參奉李範會,前都事李重顯·李裕宰·沈在淑差下,令該曹,口傳付軍職,冠帶常仕,何如?傳曰,允。
親軍別營啓曰,本營騎士將李之榮,前任慶州營將,李若坤,前任黃海中軍,柳兢魯,前任統虞候,安鶴柱,前任全羅中軍,俱在任所矣。領軍之職,久曠可悶,竝改差,何如?傳曰,允。
親軍左營啓曰,本營軍司馬金炳吉,身病甚重,勢難察任,改差,何如?傳曰,允。
義禁府啓曰,通禮院假引儀李纘鎬拿處事,傳旨,啓下矣。李纘鎬,係是雜技,依例移送秋曹之意,敢啓。傳曰,分揀放送。
右承旨洪淳學疏略曰,日昨,參議內務府事朴齊純肅單子,一度晚後入徹,至有院啓,伏承處分,而臣以當日廳座時該房承旨,致此僨誤,不勝惶悚,豈敢以倖逭晏然乎?短章自劾,伏乞亟賜臣當勘之律,以爲溺職者戒焉,臣無任云云。省疏具悉。旣已問備,何必爲引?爾其勿辭察職。
丁亥十一月二十七日酉時,上御萬慶殿。召對入侍時,參贊官姜友馨,侍讀官宋世鉉,檢討官許,檢校待敎鄭寅昇,假注書鄭恒鎭,記注官朴宗玕,別兼春秋閔泳敦,各持綱目第八卷,以次進伏訖。上曰,史官分左右。缺。
上在景福宮。停常參·經筵。
還內後,大殿,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春·桂坊口傳問安。答曰,知道。
傳曰,侍衛軍兵毛具,從便爲之。
傳曰,臺諫竝許遞,前望單子入之。
傳曰,貢果來到,再明日柑製,通方外爲之,試紙用大好紙,勤政殿,命官爲之。
內務府啓曰,駐箚日本書記官全良默,聞有實病,改差,其代,交涉衙門主事洪禹觀,差下,何如?傳曰,允。
內醫院啓曰,謹依下敎,前僉正洪哲普,議藥同參差下,令該曹,口傳付軍職,冠帶常仕,何如?傳曰,允。
機器局啓曰,副司果王瓊植,出身李裕直,司事差下,令該曹,口傳下批,何如?傳曰,允。
吏曹,口傳政事,機器局司事單王瓊植·李裕直。
加上尊號都監啓曰,玉冊文草圖書一本,謹此封進,待啓下正書入刻之意,敢啓。傳曰,知道。
又啓曰,玉寶篆文,書出正副本,謹此封進,而以備睿裁後,入刻之意,敢啓。傳曰,正本入刻。
丁亥十一月二十八日辰時,上詣勤政殿。日次儒生殿講試取入侍時,行都承旨金聲根,行左承旨李永,左副承旨李敎榮,右副承旨姜友馨,同副承旨鄭履源,假注書缺,別兼春秋李茂魯·閔宗植·金永迪·趙衡夏·閔泳敦·韓光洙,以次侍立。時至,通禮跪啓請外辦。上具翼善冠·衮龍袍,乘輿出祈永門。藥房提調閔泳煥,副提調金聲根進前奏曰,侵早勞動,聖體,若何?上曰,一樣矣。仍由思政門,詣勤政殿北月臺。通禮跪啓請降輿,上降輿陞座。聲根進前奏曰,侍衛從陞人中,如有試官蒙點人,使之下去,一體行禮乎?上曰,唯。贊儀唱四拜,考官鄭海崙·李起鎬·李正魯,參考官金永悳·鄭寅學·金世基·李茂魯,執冊金聲根·李永等,行四拜禮訖,以次就位。上命開講,海崙奏曰,考講時,以抽籤爲之乎,以大文爲之乎?缺儒生等以次進講訖。傳曰,日次儒生殿講未畢講,便殿待令。出傳敎傳曰,日次儒生殿講比較,明日待令。出傳敎傳曰,日次比較時,雲寶劍置之。出傳敎聲根曰,別兼春秋,不爲待令,屢勤下詢,事體所在,極爲未安,所當重勘,而本院請推之外,無他可施之罰,何以爲之乎?上曰,竝從重推考,可也。出榻敎又奏曰,史官擧行之際,做錯非細,事體所在,萬萬駭然,所當重勘,而本院請推之外,無他可施之罰,何以爲之乎?上曰,拿問勘處,可也。出榻敎又奏曰,咫尺出入之際,動止慢忽,事體所在,萬萬駭然,當該監造〈官〉,所當重勘,而本院請推之外,無他可施之罰,何以爲之乎?上曰,拿處,可也。出榻敎
上在景福宮。停常參·經筵。
藥房都提調金炳始,提調閔泳煥,副提調金聲根啓曰,親臨殿講,勞動旣多,伏未審夜間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
兵曹,口傳政事,親軍別營騎士將單,李景漢·金泰亨·洪大燮·閔龜鎬,副司果洪哲普。
傳曰,政官牌招開政。
傳曰,行護軍李源逸,戶曹參判李範晉,竝協辦內務府事,差下,副護軍李萬敎,參議內務府事,差下。
政院啓曰,行護軍李源逸,戶曹參判李範晉,竝協辦內務府事差下,副護軍李萬敎,參議內務府事差下事,命下矣。今日政下批,何如?傳曰,允。
傳曰,有實故玉堂許遞,今日政差出。
傳曰,今日政遷轉守令,勿拘常格,未準朔守令中通瀜擬入。
傳曰,有實故玉堂許遞,前望單子入之。玉堂前望單子入之,副修撰金思準落點。
傳曰,熊川縣監鄭煥珪,禁軍將除授。
傳曰,延豊縣監趙熙斌,〈內〉禁軍將除授。
傳曰,當該承旨推考。
兵曹,口傳政事,副司勇金學圭·閔種植·李範會·李重顯·李裕宰·沈在淑。
奎章閣啓曰,明日,卽觀文閣朔奉審日次,臣進詣擧行之意,敢啓。傳曰,知道。
吏曹啓曰,新除授慶州府尹李種弼,以其身病,戶奴呈狀乞遞,改差,何如?傳曰,允。
又啓曰,成均館典籍李命九,以其身病,呈狀乞遞,改差,何如?傳曰,允。
又啓曰,求禮縣監尹光國,以其身病,呈狀乞遞,改差,何如?傳曰,允。
有政。吏批,行判書李秉文,參判朴周陽牌招不進,參議洪承五進,承旨缺。吏批啓曰,行判書李秉文,參判朴周陽,竝牌招不進,小臣獨政未安,何以爲之?敢稟。傳曰,只出緊任。
又啓曰,海州判官,今當差出,而本州以營下劇邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。以閔泳達爲校理,金思轍爲副校理,柳承根爲慶州府尹,尹吉炳爲吉州牧使,金奎升爲海州判官,徐廷厚爲龍岡縣令,鄭禹達爲延豊縣監,梁柱翼爲熊川縣監,李獜會爲求禮縣監。傳曰,見窠皆令差出。再政。以閔廷植·兪致皓爲禁府都事,金鼎植·趙秉元爲昭慶園守奉官,金濟商爲永懷園守奉官,金永稷爲瑞興府使,李東宇爲沃溝縣監,閔泳集爲金山郡守,李寬稙爲鴻山縣監,申㮋爲永柔縣令,閔宗鎬爲靑山縣監,安鍾冕爲楊口縣監,洪祐衍爲景陵令,金星濟爲重林察訪,金駿九爲南部令,李秀彦爲社稷令,鄭應夔爲西部令,趙秉承爲氷庫主簿,尹泰敬爲齊陵令,李命炎爲孝陵令,兪致海爲禁府都事,梁道煥爲公事官,元世洵爲濟用主簿,金㝢根爲引儀,金昌學爲典設別提,高圭晉爲典設別提,黃浩錫爲濟衆院主事。故樂正朴洪壽,贈吏參例兼,故通德朴宗冕,贈吏議,故學生朴肯源,贈僕正,以上,守慶州府尹朴齊純三代。協辦內務府事二單,李範晉·李源逸,參議內務府事單李萬敎。故學生柳禎源,贈戶參例兼,故學生柳師憲,贈左承旨,故學生柳義直,贈僕正,以上,知中樞柳興奭三代。故學生尹淑義,贈戶參例兼,故學生尹載祿,贈左承旨,故學生尹鳴國,贈僕正,以上,知中樞尹永達三代。故學生崔彦國,贈戶參例兼,故學生崔龜華,贈左承旨,故學生崔奉明,贈僕正,以上,知中樞崔繼嶂三代。故通德鄭世祺,贈吏參例兼,故通訓鄭文綏,贈吏議,以上,工曹判書鄭䎘朝兩代。故司諫鄭度采,贈吏參例兼,故通德鄭萬濟,贈吏議,故通德鄭鑄,贈僕正,以上,工曹參判鄭煥翼三代。檢書官單閔大鎬,典籍單禹濟一,尙衣主簿單玄在鶴,甕津府使單洪瑾周,駐箚日本書記官單洪禹觀,交涉衙門主事李喬憲,博文局主事尹宅善,已上相換。交涉衙門主事李容夏,濟衆院主事李台稙,已上相換事,承傳。
兵批,行判書閔應植病,參判閔羲軾入直進,參議沈東獻,參知曺寅承病,承旨缺。同知單韓禹敎,加設單金瀅熙·張啓成·洪勉植·梁尙俊·朴潤鎔·金鎭億·河錫龜·金亨九·金順鍾·林羲順·張致暎。僉知三單李秉熙·李基鳳·吳顯耆。
議政府啓曰,海藩重地,曠務可悶,新除道臣,使之從近辭朝,何如?傳曰,允。
又啓曰,關西後運襦衣二百二十九領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例,措辭關飭之意,敢啓。傳曰,知道。
又啓曰,卽見咸鏡監司李敦夏,統禦使閔敬鎬狀啓,則甲山府同仁鎭普天社旅店行商留宿矣。中國响馬賊馬·杜兩漢,放砲突入,刺殺權明淳·李暖親·金公集·南化珍四人,仍奪物件,向往惠山等地,而自該鎭跟捕嚴囚,報營之際。李暖親屍親德化,權明淳屍親明璧,擅殺兩賊,違法徑犯,事涉駭妄。權明璧捧招牢囚,請令廟堂稟處,在逃之李德化,期於詗捉云矣。殺人劫財,常憲旣嚴,而屍親之擅犯致殞,究其情則縱由急於償命,論其罪則大有乖於刑政。在囚權明璧,令本道嚴刑遠配,逃躱罪人李德化,刻期詗捕,一體勘處之意,分付,何如?傳曰,允。
司饔院啓曰,各殿宮日下生雉,自明日,復舊封進之意,敢啓。傳曰,知道。
電報局啓曰,本局新設之初,局務浩多,難付生手,前主事李南圭,委員金澈榮,使之起復擧行,何如?傳曰,允。
親軍後營啓曰,前前哨哨官李奎鴻遷轉代,前哨官尹弘植還差下,使之起復從戎,何如?傳曰,允。
宣惠廳啓曰,十一月令宗廟薦新天鵞,慶尙道當次,而貢人處使之趁期封進矣。尙未捉得,莫重薦新,致此過限,萬萬未安,臣則惶恐待罪,該貢人,令攸司從重科治,期於捉得,卽爲封進之意,分付該曹,何如?傳曰,允。勿待罪。
司僕寺啓曰,分養馬故失瘦瘠不馴守令,每於畢納後,依法典施罰,而有赦令則例皆蕩滌矣。今年所納分養馬有頉邑守令,現告成冊,令始來到,而係是宥旨前事,何以爲之?敢稟。傳曰,蕩滌。
義禁府啓曰,明日柑製,通方外爲之時,本府都事,皆爲赴擧,只有武都事一員,當直入直,而本府入直公事,回公都事及勤政門·隆文樓門·隆武樓門內禁亂都事,無以推移。假都事五員,令該曹口傳差出,以爲擧行,何如?傳曰,允。
又啓曰,忠淸監司閔泳商啓本內,靈山縣監鄭選朝罪狀,令攸司稟處事,啓下矣。鄭選朝,時在任所云,依例發遣府羅將,拿來,何如?傳曰,待待命拿囚。
刑曹啓曰,自淮陽府押上金安邊獄事隨從人申西鬱·李忠州等,照律勘處事,啓目,啓下矣。依大明律同謀共敺因爲致死原謀者杖一百流三〈千〉之文,各決杖一百後,申西鬱咸鏡道文川郡,李忠州高原郡定配所,竝卽押送之意,敢啓。傳曰,知道。
別兼春秋李埈鎔疏曰,伏以臣母病委綴之狀,卽我主上所俯燭而㦖憐者也,今夏兩朔,臣之徑出者再,則其不可離側,已是同寮之所共知也。秋冬以後,一倍添劇,痰火上沖,氣血中閼,喘息浮腫,交相侵苦,醫藥尙遲湊合,寢啖隨以全減。爲便調將,移寓他所,晝宵保護,左右扶持,若非臣手所及,無以安病母之心,是以入此月,苑閣之持被姑捨,候班亦未趨參,私情焦熬之中,常切悚惶之忱。日前召對入侍時,有不入番別兼捧現告之命,僚員至於對吏,雖卽蒙分揀之澤,臣亦不入番之人也。豈可以母病之方篤自貰,而不知惶恧也哉?玆敢冒陳懇迫,仰瀆崇聽。伏乞聖明,亟遞臣職,施以同寮已被之罰,使微分少安焉,臣無任云云。省疏具悉。爾其勿辭察職。
丁亥十一月二十九日辰時,上御萬慶殿。藥房入診入侍時,都提調金炳始,提調閔泳煥,副提調金聲根,假注書李日彦,別兼春秋趙衡夏·閔泳敦以次進伏。醫官李能基·李命錫·鄭楫·金鍾遠,以次進伏楹外訖。上曰,史官分左右。炳始曰,近候甚寒矣,聖體,若何?上曰,一樣矣。炳始曰,寢睡·水刺之節,何如?上曰,一樣矣。各殿宮問候訖。炳始曰,醫官待令,使之入診乎?上可之。能基等以次入診。炳始曰,脈候奏之。能基等奏曰,脈候左右三部調均矣。炳始曰,湯劑議定也。能基等曰,依前方當繼進矣。炳始曰,拱辰君子湯,連爲順下乎?上曰,然矣。上曰,近日之寒,甚酷矣。炳始曰,間或過暄,近則嚴寒矣。上曰,間者頻雪,果好矣。炳始曰,今冬多雪,卽嗣歲豊兆云矣。上曰,大臣近亦在山家乎?炳始曰,然矣。上曰,如今之寒,尤當蕭瑟,必多難堪,何不入處城內乎?炳始曰,臣之退處城外,今爲五六年之久,獲蒙恩暇,飮泉調病,莫非聖眷攸摯矣。上曰,顧今老成大臣之可與相議,無幾人矣,此時何必退處,須爲撤還好矣。炳始曰,臣之所居,只隔一城,有何遠近之可論?到今無不可不入來之端,而京第,積年廢棄之餘,還如生疎矣。上曰,雖城內,亦有好水泉,何不撤入乎?炳始曰,非無此意,見今所居,無異城內矣。上曰,若下城鑰,便若隔遠,且聞是孤村也小屋也,何苦久居乎?炳始曰,初不成村,卽一孤寄於山谷中,何取之有,而宿抱貞痼,欲藉水泉之力已也。聖念至及於此,萬萬惶感,而如有公故而能可强,隨當入參,不然,仍處調病,竝無甚妨矣。上曰,李奉朝賀筋力,別無減矣。炳始曰,此大臣筋力元好,故雖今年老,未甚衰矣。上曰,領敦寧近來,如何?炳始曰,衰病日甚,每難動作,向於慶會,亦有意而不能來矣,彌切悚仄云矣。上曰,金奉朝賀病患,近無添証云乎?炳始曰,雖無添証,言語運用,尙無勝意云矣。炳始曰,寒事如此,連日勞動,不勝憧憧矣。上曰,所以坐於房內矣。炳始曰,雖殿座於溫突,窓戶盡闢,外氣必多觸冒矣。上曰,不甚寒矣。以下缺。日記廳堂上金炳秀郞廳朴永斗李命九
上在景福宮。停常參·經筵。
政院啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
兵曹,內禁將單鄭煥圭·趙熙斌,已上,今加折衝除授事,承傳。
兵曹,口傳政事,親軍後營哨官單尹弘植。
吏曹,口傳政事,機器局司事單王瑗植·李裕直。
傳曰,趁不待令之別軍職宣傳官,竝記過。
傳曰,趁不待令之承吏從陞人及試官,竝推考。
傳曰,政官牌招開政。
傳曰,讀劵官沈履澤,命官爲之。
傳曰,待敎有闕之代,前望單子入之。待敎前望單子入之,閔愚植落點。
傳曰,輔德金聲根協辦內務府事,差下。
政院啓曰,輔德金聲根,協辦內務府事差下事,命下矣。今日政,下批,何如?傳曰,允。
又啓曰,新除授待敎閔愚植,今日政,下批,何如?傳曰,允。
傳曰,呈告敦寧都正許遞,今日政差出。
傳曰,熊川縣監梁柱翼,求禮縣監李麟會,竝內禁將除授。
以司謁,口傳下敎曰,時·原任將臣·亞將,子壻·弟姪·族戚中,年十六歲以上二十七歲以下,今十五日內,各薦三人事,令內務府知委。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
弘文館啓曰,新除授校理閔泳達,時在京畿果川地,副校理金思轍,時在交河地,副修撰金思準,時在平安道龍崗縣任所,經筵入番事緊,請斯速乘馹上來事。答曰,依啓。
禮曹啓曰,來戊子年正朝朝賀儀節,當爲磨鍊,而與稱慶·陳賀相値矣。謹稽謄錄,則在前如此之時,正朝朝賀,以只進表裏磨鍊矣,今亦依此擧行,何如?傳曰,允。
又啓曰,今十二月十六日,中宮殿患候平復慶科庭試文科,親臨與命官,何以爲之,而處所以何處擧行乎?敢稟。傳曰,景武臺親臨磨鍊。
吏曹啓曰,昭慶園守奉官趙秉元,永懷園守奉官金濟商,兵曹佐郞張斗植,西學敎授趙秉健,俱以身病,呈狀乞遞,竝改差,何如?傳曰,允。
吏曹啓曰,新除授慶州府尹柳承根戶奴呈狀內,矣上典,猝得身病,萬無赴任之望云,改差,何如?傳曰,允。
有政。吏批,行判書李秉文,參判朴周陽牌招不進,參議洪承五進,承旨缺。吏批啓曰,行判書李秉文,參判朴周陽竝牌招不進,小臣獨政未安,何以爲之?敢稟。傳曰,只出緊任。以鄭基翊爲慶州府尹,李寬稙爲熊川縣監,南酉濮爲求禮縣監,黃學周·兪最煥爲禁府都事,金敎憲爲昭慶園守奉官,金明會爲永懷園守奉官,張斗植爲兵曹佐郞,鄭湜爲敦寧都正,張斗植爲奉常主簿,宋秉宙爲西學敎授。協辦內務府事單金聲根,兼校書正字單閔愚植,兼待敎單閔愚植,檢書官單申觀熙。
兵批,行判書閔應植,參判閔羲軾病,參議沈東獻入直進,參知曺寅承病,承旨缺。以元世祿爲鷺梁別將,同知單姜彝會,加設單閔學信·李錫永·金澤,副司果池相洽,內禁將單梁柱翼·李獜會除授事,承傳。兼吉州鎭兵馬僉節制使關北兵馬防禦使南浚,五衛將單尹吉炳。
議政府啓曰,本府公事官沈羲澤·吳大泳,奔走勤仕,俱已滿二十四朔,依例六品職遷轉事,捧承傳施行,何如?傳曰,允。
禮曹啓曰,來戊子年元朝,大王大妃殿寶齡望九稱慶陳賀時,宗廟·景慕宮告由祭,正月初一日,正朝節享兼行。永寧殿·社稷告由祭,同日,一體設行,祝文添入撰出等事,令藝文館擧行,獻官,依例以一品塡差事,竝爲分付,何如?傳曰,允。
又啓曰,來正月二十四日,大王大妃殿加上尊號時,宗廟·景慕宮告由祭,同月十五日,望祭兼行。永寧殿·社稷告由祭,同日,一體設行,祝文添入撰出等事,令藝文館擧行,獻官,依例以正一品塡差事,竝爲分付,何如?傳曰,允。
尙衣院啓曰,僉正吳健泳,主簿趙秉穆,俱有實病,未肅拜,別提李能九呈辭在外,主簿玄在鶴在外未肅拜。所重之地,曠直可悶,身病在外人,令該曹口傳,他司相換,何如?傳曰,允。
親軍別營啓曰,本營騎士將全泰亨,身病猝重,勢難察任,改差,何如?傳曰,允。
丁亥十二月初一日辰時,上御萬慶殿。柑製科次入侍時,行都承旨金聲根,行左承旨李永,右承旨洪淳學,左副承旨李敎榮,右副承旨姜友馨,同副承旨鄭履源,假注書缺,別兼春秋李貞稙·閔宗植·金永迪·趙衡夏·韓光洙·金敎獻,校理宋世鉉,修撰趙秉健,以次進伏訖。上曰,史官分左右。上曰,試官進前。履澤進前,對讀官讀第一張訖,上命止之。履澤奏曰,書等何以爲之乎?上曰,第一第二,書正三下,第三,書草三下,其餘竝書次上,可也。履澤竝書等訖。承旨奏曰,坼封何以爲之乎?上曰,承旨坼封。承旨坼封讀奏訖,上命書傳敎曰,柑製表居首,三下一幼學李垠鎔,三下二幼學宋憲卿,竝直赴殿試。之次,草三下幼學趙綺夏直赴會試,之次,次上幼學任天瑊等二人,竝給二分。之次,次上幼學李俊華等二人,竝給一分。之次,次上進士金胤洙等三人,各奎章全韻一件賜給。又命書傳敎曰,入格儒生,明日待令。又命書傳敎曰,直赴李垠鎔,賜樂。又命書傳敎曰,入格儒生金胤洙,此是桂坊也,守令待窠,首先擬入。上命試官先退,又命退,承史諸臣,以次退出。
上在景福宮。停常參·經筵。
藥房提調閔泳煥,副提調金聲根啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏憲,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,日寒如此,內外各營入直軍兵及各門守門軍薄衣與流丐,遣宣傳官摘奸以來。
傳曰,日寒如此,輕囚放釋。
吏曹,口傳政事,尙衣別提李能九,尙瑞別提朴準基,已上相換。尙衣主簿玄在鐸,訓鍊主簿安秉宅,已上相換事,承傳。
奎章閣啓曰,待敎閔愚植敎旨安寶次,濬哲之寶,請出之意,敢啓。傳曰,知道。
又啓曰,新除授待敎閔愚植,卽爲牌招入直,何如?傳曰,允。
政院啓曰,臣履源,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣推覈間,嚴囚罪人三名,緣坐罪人五名,應坐罪人二名,公錢不納罪人二名,羅州牧場上納愆滯罪人二名,不可以輕囚論,故竝仍囚。其餘他矣,錢不報各司直囚罪人李元淳等十三名,係是輕囚,故竝依傳敎,放送之意,敢啓。傳曰,知道。
宣傳官尹庸善書啓以爲,臣敬奉傳敎,自建春門至光化門,各處入直軍兵及各門守直騎兵等處,布諭聖念,細細看審,則入直軍兵,別無薄衣呼寒,各門騎兵軍中,上下所着最薄者,抄出後錄是白齊。建春門騎兵金俊吉等七名,光化東西挾門騎兵朴萬吉等十六名,迎秋門騎兵申宗哲等七名,神武門騎兵李成俊等五名,春生門騎兵吳光卜等五名,秋成門騎兵孫日文等五名,以上四十五名爲白齊。傳曰,衣資,令兵曹題給事,分付。
宣傳官金炳堯書啓,臣於本月初六日申時量,以衣薄及流丐摘奸事,敬奉承政院所下傳敎,馳往別營·新營·南營·東營·西營及肅靖門·彰義門·敦義門·昭義門·崇禮門入直軍名及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,彰義門卜直軍安在元·金福基,敦義門卜直軍許福伊·崔氏乭,昭義門卜直軍金千石·李吉伊,崇禮門卜直軍權今童·金銀石等八名,薄着畏寒之狀,實爲矜惻是白遣。仍往南門外流丐幕,面面看審是白乎則,流丐三十八名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處爲白齊。傳曰,知道。空石與顧恤之方,令該廳題給,卜直軍薄衣,令別營題給事,分付。
宣傳官李泰鎔書啓,臣於本月初二日申時量,以薄衣及流丐摘奸事,敬奉承政院所下傳敎,馳往龍虎營新營·右營新營·典圈局·下火藥庫·下都監·下南倉及光熙門·五間水門·興仁之門·惠化門入直軍兵及各門守直軍等,一一詳審是白乎則,所着衣服,雖厚薄之不齊,俱無呼寒之患是白乎矣,光熙門卜直軍安吉男·李成玉,興仁之門卜直軍金龍伊·李元吉,惠化門卜直軍崔純祚·金萬石等六名,薄着畏寒之狀,實爲矜惻是白遣?仍往東部舟橋流丐幕,面面詳細是白乎則,流丐五十二名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白遣。次往中部廣通橋上下幕是白乎則,上幕流丐五十九名,下幕流丐四十七名,飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。空石與顧恤之方,令該廳題給,卜直軍薄衣,令別營題給事,分付。
右參贊鄭海崙疏略曰,臣本憒劣,不足備數於任使之末,重以寒疾深跧,猥膺日次儒生考講之命,兩日在公,無一事之可稱,昨於比較待令時,證形添劇,力病彈束,以致晷刻之差遲。伏承問備之敎,罰不蔽辜,甚益惶蹙,諉以試役未畢,又復怡然趨膺,自同無故,則豈惟冒沒?寔涉唐突,玆敢短章自列,伏乞亟降嚴誅,以警不職者戒焉,臣無任云云。答曰,省疏具悉。旣已問備,何必如是爲引?
上在景福宮。停常參·經筵。
政院啓曰,今日便殿殿座時,承旨當爲備員,而行左承旨李永,不爲仕進,卽爲牌招,何如?傳曰,允。
傳曰,同副承旨許遞,前望單子入之。承旨前望單子入之,金嘉鎭添書落點。
政院啓曰,今日便殿殿座時,承旨當爲備員,而同副承旨金嘉鎭,奉命在外,何以爲之?敢稟。傳曰,許遞,前望單子入之。承旨前望單子入之,尹容植落點。
兵曹,口傳政事,親軍別營騎士將單林淳憲,左營軍司馬單李範升。
奎章閣啓曰,檢書官金學圭,有身病,勢難供職,減下,其代,以前薦人李秉濂差下,令該曹,口傳付軍職,冠帶常仕,何如?傳曰,允。
弘文館啓曰,校理宋世鉉,呈辭出去,上番闕直,事甚未安,應敎尹,內閣進,校理閔泳達,副校理金思轍,在外,趙衡夏,別兼春秋進。副應敎沈九澤,卽爲牌招入直,何如?傳曰,允。
又啓曰,上番闕直,事甚未安,應敎尹內閣進,副應敎沈九澤有身病,校理宋世鉉·閔泳達,副校理金思轍,副修撰金思準在外,副校理趙衡夏別兼春秋進。修撰許襫,副修撰鄭承鉉,竝卽牌招,推移姑陞入直,何如?傳曰,允。
兵曹啓曰,中宮殿患候平復慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,景武臺親臨磨鍊。
兵曹,謹依薄衣摘奸宣傳官書啓,闕內各處薄衣騎兵五十四名等處,木各一疋,去核二斤,題給之意,敢啓。傳曰,知道。
成均館啓曰,本館事知守僕有闕之代,守僕金喜大·安載岳,陞差之意,敢啓。傳曰,知道。
刑曹啓曰,宣惠廳啓辭內,十一月令宗廟薦新天鵞,慶尙道當次,而貢人處,使之趁期封進矣。尙未捉得,莫重薦新,致此過限,萬萬未安,臣則惶恐待罪,該貢人,令攸司從重科治,期於捉得,卽爲封進之意,分付,何如?傳曰,允。勿待罪事,命下矣。謹按律文,則大明律制書有違條有曰,凡奉制書,有所施行,而違者杖一百,罪人宋景五,依此律決杖一百,從重科治之意,敢啓。傳曰,知道。
上在景福宮。停常參·經筵。
政院啓曰,今日便殿殿座時,承旨當爲備員,而行左承旨李永,不爲仕進,卽爲牌招,何如?傳曰,允。
又啓曰,新除授右副承旨尹容植,卽爲牌招,何如?傳曰,允。
傳曰,召對爲之。
政院啓曰,今初六日親上致詞箋文,有所錯誤,致勤下詢,事甚疎忽,萬萬未安。原致詞箋文,使之改修正以入,而臣之矇然捧入,不勝惶悚,當該藝文館官員,從重推考,何如?傳曰,允。爾亦推考。
傳曰,親軍前後左右海防營哨官之奔走勤苦,極爲嘉尙,隨其久勤,每都目隨用事,分付兩銓。
弘文館啓曰,上番闕直,事甚未安,應敎尹內閣進,校理宋世鉉·閔泳達,副校理金思轍在外,趙衡夏別兼春秋進。副應敎沈九澤,卽爲牌招入直,何如?傳曰,允。
傳曰,日次儒生殿講比較,勤政殿,命官爲之。
傳曰,考官鄭海崙,命官爲之。
傳曰,日次儒生殿講,通居首進士尹始榮,直赴殿試,之次通幼學鄭弼源,付之進士榜末。之次通生員李慶秀等十八人,竝直赴會試,之次略進士吳弼相等八人,竝給二分。之次略幼學李容弼等五人,竝給一分。之次略幼學吳致默等九人,各奎章全韻一件賜給。
傳曰,入格儒生,明日待令。
右參贊鄭海崙疏曰云云。答曰,省疏具悉。旣有已例,卽爲考講。
丁亥十二月初四日申時,上御萬慶殿。殿講入侍時,行都承旨金聲根,行左承旨李永,右承旨洪淳學,左副承旨李敎榮,右副承旨尹容植,同副承旨姜友馨,假注書缺。別兼春秋缺,副校理趙衡夏,修撰趙秉健,以次進伏訖。上曰,史官分左右。上曰,考官進前。海崙等進前。上曰,榜目修正以入。上命書傳敎曰,日次儒生殿講,通居首尹始榮,直赴殿試,之次通幼學鄭弼源,付之進士榜末。之次通生員李慶秀等十八人,竝直付會試,之次略進士吳弼相等十八人,竝給二分。之次略幼學李容弼等五人,竝給一分。之次略幼學吳致默等九人,各奎章全韻一件賜給。命書傳敎曰,入格儒生,明日待令。上命考官先退,又命退,承史以次退出。
丁亥十二月初四日酉時,上御萬慶殿。召對入侍時,參贊官姜友馨,檢討官趙秉健·閔愚植,假注書鄭恒鎭,兼春秋玉秉觀,別兼春秋趙衡夏,各持綱目第八卷,以次進伏訖。上曰,史官分左右。以下缺。
上在景福宮。停常參·經筵。
藥房提調閔泳煥,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮,口傳問安。答曰,知道。
傳曰,吏兵批別歲抄點下者,依例捧傳旨。
兵曹,慶科庭試武科殿試規矩,片箭三矢一百三十步一巡一中,柳葉箭五矢一百二十步一巡一中,鳥銃三柄一巡一中落點。三技取一技,會試規矩,片箭三矢一百三十步一巡一中,柳葉箭五矢一百二十步一巡一中,鳥銃三柄一巡一中,已上三技取二技落點。
奎章閣啓曰,檢書官李秉濂,有身病,勢難供職,減下,其代,前薦人閔岐鎬差下,令該曹,口傳付軍職,冠帶常仕,何如?傳曰,允。
弘文館啓曰,上番闕直,事甚未安,應敎尹內閣進,副應敎沈九澤有身病,校理宋世鉉·閔泳達,副校理金思轍,副修撰金思準在外,副校理趙衡夏別兼春秋進。修撰許襫,副修撰鄭承玹,竝卽牌招,推移姑陞入直,何如?傳曰,允。
禮曹啓曰,今十二月十六日,親臨景武臺,中宮殿患候平復慶科庭試文武科試取時,王世子侍坐之節,依例磨鍊乎?敢稟。傳曰,依例磨鍊。
兵曹,口傳政事,副司勇李秉濂。
傳曰,入格儒生,崇陽門外施賞。
傳曰,明日出宮門路,以思政門爲之。
禮曹啓曰,今十二月初六日,大王大妃殿誕日,親上致詞箋文表裏儀註及百官行禮儀註,直爲書入大王大妃殿之意,敢啓。傳曰,知道。
加上尊號都監啓曰,本都監監造官閔種植·李範會·李重顯·李裕宰·沈在淑,俱有身病,呈狀乞遞,竝改差,其代,前監役吳衡根·徐相耆,前都事李元性·閔膺鎬·李明栽差下,竝令該曹,口傳付軍職,冠帶常仕,何如?傳曰,允。
親軍別營啓曰,本營騎士將林淳憲,以前任吉州牧使,尙在任所矣。領軍之職,久曠可悶,改差,何如?傳曰,允。
上在景福宮。停常參·經筵。
大王大妃殿誕日,大殿·大王大妃殿·王大妃殿·中宮殿,內務府·內閣·政院·玉堂·銓郞·百官單子問安。答曰,知道。大王大妃殿,內務府·內閣·政院·玉堂·銓郞·百官單子問安。答曰,知道。世子宮·世子嬪宮,內務府·內閣·政院·玉堂·銓郞·春·桂坊單子問安。答曰,知道。
親上致詞箋文表裏祗迎入幕次後,藥房·內務府·內閣·政院·玉堂·銓郞口傳問安。答曰,知道。還內後,藥房·內務府·內閣·政院·玉堂·銓郞口傳問安。答曰,知道。
政院啓曰,假注書李日彦,有身病,勢難察任,今姑改差,何如?傳曰,允。
兵曹,口傳政事,副司勇吳衡根·徐相耆·李元性·閔膺鎬·李明載·閔岐鎬。
傳曰,銓官從重推考。
傳曰,侍衛軍兵毛具,從便爲之。
傳曰,檢校直閣尹,馳詣睿陵,奉審摘奸,仍留監祭,局內諸陵,一體奉審以來。
傳曰,今日,異於他日,輕囚放釋。
李日彦改差代,以李秉喬爲假注書。
傳曰,傳敎遲滯之中官高廷翼,從重推考。
吏曹,口傳政事,引儀徐玄輔,博文局主事尹榮斗,已上相換事,承傳。
政院啓曰,臣容植,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣推覈間,嚴囚罪人二名,緣坐罪人五名,應坐罪人二名,公錢不納罪人一名,上納不納罪人一名,不可以輕囚論,故竝仍囚。其餘各司直囚罪人金興祖等二名,係是輕囚,故竝依傳敎,放送之意,敢啓。答曰,知道。
吏曹啓曰,景慕宮臘享大祭祭官,當爲塡差,而一品俱有身病,不得塡差,何以爲之?敢稟。傳曰,督辦中墳差。
禮曹啓曰,今此大王大妃殿誕日諸道所封賀箋中,黃海監司趙敬夏,纔已遭故,所封箋文,依前例不爲捧入之意,敢啓。傳曰,知道。
又啓曰,今此大王大妃殿誕日,諸道所封賀箋中,慈山府使李根澔,以應封官兼別軍職,各爲封進,瑞山郡守李東弼,鳳山郡守安鼎玉,珍島府使申正均,固城府使李明憲,咸安郡守權東鎭,龍川府使李鳳鎬,嘉山郡守朴準祥,定平府使具然恒,雖非應封官,以別軍職封進矣。一體看審捧入之意,敢啓。傳曰,知道。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛軍兵等處,乾犒饋分給之意,敢啓。傳曰,知道。
親軍別營啓曰,謹依宣傳官書啓判下,彰義門卜直軍安在元·金福基,敦義門卜直軍許福伊·崔氏乭,昭義門卜直軍金千石·李吉伊,崇禮門卜直軍權今童·金銀石,光熙門卜直軍安吉男·李成玉,興仁之門卜直軍金龍伊·李元吉,惠化門卜直軍崔純祚·金萬石等處,各木綿一疋,去核二斤題給之意,敢啓。傳曰,知道。
刑曹啓曰,謹依下敎,內三廳把守禁軍諸漢,一一捉致査問是乎則,金光絢·金榮信·梁致福等所告內。今日早朝,忽自統長廳,招入矣等,問以思政門東廊後壁有穿穴處,至於落幅紙若干盜竊之變,而汝等職在把守,初不見知乎云是白只。矣等不勝驚惶,卽爲躬往詳察是乎則,所穿之穴,雖不過容人數拳是乎乃,若非器械,則莫可穿鑽,而矣等未能當場執捉,亦未知何日之變是乎則,今於嚴査之下,無辭仰對矣。不善把守之罪,固所遲晚云矣,恭俟處分之意,敢啓。傳曰,知道。
丁亥十二月初六日午時,上與王世子,詣勤政殿。大王大妃殿洽滿八旬,親上致詞箋文表裏入侍時,行都承旨金聲根,行左承旨李永,右承旨洪淳學,左副承旨李敎榮,右副承旨尹容植,同副承旨姜友馨,假注書缺,別兼春秋李貞稙·閔宗植·金永迪·趙衡夏·閔泳敦·韓光洙·金敎獻,校理閔泳達,修撰鄭承鉉,以次侍立。時至,通禮跪啓請外辦,上具遠遊冠·絳紗袍,乘輿出祈永門。藥房提調閔泳煥,副提調金聲根,進前奏曰,侵早勞動,聖體,若何?泳煥等,又向睿前奏〈曰〉,勞動已多,睿體,若何?答曰,一樣矣。由思政門,詣勤政殿北月臺。通禮跪啓請降輿,上降輿,詣版位北向立。聲根進前奏曰,對擧承旨,以何承旨爲之乎?上曰,缺承旨爲之。通禮跪啓請鞠躬四拜興平身,上鞠躬四拜興平身?濟用監提調缺陞就臺上,西向立,濟用監官員,入詣殿內,捧禮物函,由正門出,跪授聲根,聲根跪受以進。上捧傳行福,行福跪受,置於龍亭,由正路出。通禮跪啓請入小次,上入小次。內務府·內閣·政院·玉堂·春·桂坊問安。答曰,知道。少頃,通禮跪啓請出次,上出次,詣版位,又啓請跪,上跪。承旨進前跪奏曰,臣等陪進禮物函,謹詣大王大妃殿閤外,諸承傳色進入矣。通禮跪啓請四拜,又啓請入殿後小次,上入殿後小次。少頃,通禮跪啓請出次,上出次陞座。聲根進前奏曰,二品以上,今當就位,而以標信開門,何如?上曰,以所受標信擧行,可也。贊儀唱宗親文武百官四拜興平身。聲根跪啓請讀敎,俯伏興,由東偏門出。展敎官二人,對擧敎書案,以授缺取之,以授宣敎官,宣敎官跪讀訖。贊儀唱四拜,宗親文武百官皆四拜訖。代致詞官,入詣殿內,進當座前,讀致詞訖。贊儀唱四拜,宗親文武百官皆四拜訖。展箋官二人,對擧箋案,由東偏門入,置於座前,宣箋官缺跪讀箋訖。贊儀唱四拜,宗親文武百官皆四拜,通禮跪啓請禮畢。時原任大臣進前問候,各殿問候訖。聲根曰,贊儀趁不待令,事未前有,萬萬駭然,所當重勘,而本院請推之外,無他可施之罰,何以爲之乎?上曰,拿處,可也。出榻敎又奏曰,讀箋之際,擧行萬不成樣,事體所在,萬萬駭然,當該引儀,所當重勘,而本院請推之外,無他可施之罰,何以爲之乎?上曰,拿處,可也。出榻敎命書傳敎曰,侍衛與排立軍兵,令各其營,乾犒饋。以下缺。
上在景福宮。停常參·經筵。
進御二戔重人蔘粟米飮,自今日一貼式,限二貼煎入事。榻前下敎。王大妃殿進御二戔重人蔘粟米飮,自今日一貼式,限二貼煎入事。榻前下敎。中宮殿進御二戔重人蔘粟米飮,自今日一貼式,限二貼煎入事。榻前下敎。
政院啓曰,藥房提調·副提調,持粟米飮來待矣。傳曰,捧入。
又啓曰,來十一日,朝參日次矣,敢稟。傳曰,停。
傳曰,召對爲之。
傳曰,政官牌招開政。
兵曹,口傳政事,親軍別營騎士將單金泰亨。
李秉喬有頉代,以劉起龍爲假注書。
吏曹啓曰,左通禮李鳳奎,右通禮白義行,俱有身病,竝改差,其代,口傳備擬以入之意,敢啓。傳曰,知道。
吏曹,口傳政事,以朴齊斌爲左通禮,李晚正爲右通禮。
政院啓曰,行吏曹判書李秉文,參判朴周陽,參議洪承五牌不進推考傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
親軍別營啓曰,本營首薦具奭祖,身病甚重,勢難察任,改差,何如?傳曰,允。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
漢城府今丁亥年獻民數時,京中及八道戶口摠數抄錄入啓,而濟州三邑民數,姑未齊到矣。待其上來,添錄以入之意,敢啓。傳曰,知道。
漢城府,濟州三邑丙戌年民數,今始上來,依例入錄之意,敢啓。傳曰,知道。
吏曹判書李秉文疏略曰,臣於銓職,萬不堪承,靡日不瞿瞿惴惴,畢竟愆尤,自著莫掩矣。威尊尺咫,鴻臚之官,旣不備員,呼唱之節,全不成樣,至伏承銓官重推之命,滿心懍慼,無容自措。臣若先事擇擬,居恒董飭,豈有僨錯之至斯乎?苟究厥由,不可但以薄勘而止,玆敢忙陳短章,伏乞亟遞臣職,仍治臣當勘之律焉,臣無任云云。答曰,省疏具悉。昨日問備,卽因事體而然也,卿其勿辭行公。
丁亥十二月初七日酉時,上御萬慶殿。召對入侍時,參贊官姜友馨,閣臣趙漢國,侍讀官閔泳達,檢討官鄭承鉉,假注書鄭恒愼,兼春秋玉秉觀,別兼春秋金敎獻,各持綱目第八卷,以次進伏訖。上曰,史官分左右。以下缺。
上在景福宮。停常參·經筵。
政院啓曰,藥房提調·副提調,持粟米飮來待矣。傳曰,捧入。
又啓曰,假注書劉起龍,有身病,勢難察任,今姑改差,何如?傳曰,允。
傳曰,藥院都提調有闕之代,前望單子入之。內醫提調前望單子入之,沈舜澤落點。
傳曰,有實故玉堂許遞,今日政差出。
傳曰,在外玉堂·工曹參判·敦寧都正竝許遞,今日政差出。
傳曰,熊川縣監李寬稙,求禮縣監南宮濮,竝禁軍將除授。
傳曰,奉審閣臣入侍。
傳曰,求禮縣監之代,端川府使韓圭晉擬入。
傳曰,端川府使之代,副護軍李根鎔擬入。
傳曰,柒谷府使姜鎭濚,敦寧都正除授。
傳曰,順天營將柳肯秀,洪州營將林廷學,令該曹,口傳相換。
吏曹,敦寧都正姜鎭濚,今加通政除授事,承傳。
兵曹,口傳政事,順天營將柳肯秀,洪州營將林廷學,已上相換事,承傳。
政院啓曰,吏曹參判朴周陽,參議洪承五,疏批已下,一體牌招,何如?傳曰,允。
奎章閣啓曰,檢書官閔岐鎬,有身病,勢難供職,減下,其代,以前薦人安喆壽差下,令該曹,口傳付軍職,冠帶常仕,何如?傳曰,允。
兵曹,口傳政事,副司勇安喆壽。
吏曹啓曰,銀溪道察訪元喜觀,以其身病,呈狀乞遞,改差,何如?傳曰,金郊察訪李會淳相換。
吏曹啓曰,延曙道察訪張大奎,以其身病,呈狀乞遞,改差,何如?傳曰,沙斤察訪朴文琥相換。
吏曹啓曰,司憲府監察安道先,以未陞六人,誤爲擬望,至蒙恩點,臣不勝惶悚,原望筒勿施,何如?傳曰,允。
又啓曰,臨陂縣令吳榮錫,身病猝重,萬無還官之望云,罷黜事。傳曰,咸安郡守李晚胤相換。
又啓曰,新除授慶州府尹鄭基翊,身病猝重,不得赴任之望云,改差,何如?傳曰,允。
又啓曰,副護軍李根鎔,端川府使擬入事,命下矣。以前任熙川郡守,方在解由未出中,何以爲之?敢稟。傳曰,勿拘。
又啓曰,昭慶園守奉官金敎憲,永懷園守奉官金明會,俱以身病,呈狀乞遞,改差,何如?傳曰,允。
又啓曰,奉常寺判官朴淇鍾,以其身病,呈狀乞遞,改差,何如?傳曰,允。
有政。吏批,行判書李秉文牌招不進,參判朴周陽進,參議洪承五牌招不進,承旨缺。吏批啓曰,行判書李秉文,參議洪承五,竝牌招不進,小臣獨政未安,何以爲之?敢稟。傳曰,仍爲之。以李容泰爲應敎,金鶴善爲校理,金秉億爲修撰,李倬爲副修撰,閔泳駿爲工曹參判,李泰鎭爲慶州府尹,鄭龍基爲柒谷府使,金炳河爲熊川縣監,韓圭晉爲求禮縣監。再政。以李倫大爲同敦寧,閔丙河·金冕根爲禁府都事,洪寧燮爲昭慶園守奉官,柳致福·閔致暹爲永懷園守奉官,李根鎔爲端川府使,宋秉祐爲祥雲察訪,李秉植爲敦寧都正,徐恒輔·李時泓爲引儀,申奎善·李寅斗爲假引儀,金容觀爲禁府都事,林鎭東·李時庠爲機器局司事,尹榮斗爲北部都事,趙鎭卨爲奉常判官,李鼎善爲贊儀,金璋煥·柳玹旭·韓聖鳳·趙萬大·兪根晦·安世澤·權海成·李重堯爲監察。養賢庫直長單趙淇一,銀溪察訪元喜觀,金郊察訪李會淳,已上相換。延曙察訪張大奎,沙斤察訪朴文琥,已上相換事,承傳。檢書官單李炳翼,故生員鄭禹容贈吏參例兼,故府使鄭龜贈吏議,故縣令鄭世淳贈僕正,慶州府尹鄭基翊三代.,故學生金麗集贈戶參例兼,故學生金永世贈左承旨例兼,故學生金思國贈僕正,同知金瀅熙三代。故承旨柳贈吏參例兼,兼直閣單李容泰·申在喆·李淳聃,已上今超通政,年九十,依法典加資。行護軍金載彦今加嘉義,前都正吳濟默今加嘉善,前監察韓用琦,前檢書官金得鉉,守奉官柳福,副司果申泰亨,已上今加通政,朝官年八十,依法典加資。
以吏曹參議洪承五牌不進罷職傳旨,傳曰,只推。
兵曹啓曰,內禁將李根鎔,以其身病,呈狀乞遞,改差,何如?傳曰,允。許用履歷。
兵批,行判書閔應植病,參判閔羲軾入直進,參議沈東獻,參知曺寅承病,承旨缺。以金鴻周爲草芝僉使,同知加設單,李鍾浩·趙稧,楊花別將單金相應,壬海別將單池應湘。訓鍊僉正加設單李斗璜·朴世根,判官加設單李守鳳·朴來卿·朴錠基,宣傳官加設單李學承,守門將加設單趙鍾成·洪鍾爀,內禁將二單,南宮濮·李寬稙除授事,承傳。副司果王瑜植·朴星泰·金琦玹·金璟煥·劉沰·池相準·金商永·權龍洙。
議政府啓曰,卽見全羅監司李憲稙所報,則枚擧興陽縣監鄭寅奭牒呈以爲,無亡陳結,旣承甲申爲始,限五年蠲稅之處分,則三年稅穀未收中蠲稅條,逐年除減,其餘米太三千一百二十五石零,特許代納爲辭矣。旣自甲申條,而許令蠲稅,則未收米太之本色責辦,勢實末由,依報辭特爲代納,何如?傳曰,允。
成均館啓曰,守僕金喜大,行首守僕望單啓下,以爲陞次之意,敢啓。傳曰,知道。
義禁府啓曰,通禮院假引儀崔達源拿處事,傳旨,啓下矣。崔達源,係是雜技,依例移送秋曹之意,敢啓。傳曰,知道。
判府事金炳始箚曰,伏以,臣於嘗藥之任,旣屢叨矣。保護莫重,起居是禮,而緣臣病淹,恒多闕焉。聖眷雖加優容,微忱冞切悚慼,第臣貞痼不殊,徒然腔殼,其不能凍就之實,日者筵席,又略暴而有淵燭矣。矧値凝寒,百端交攻,轉添乖祟,一縷僅存,以現狀而仍是職,一任虛縻,實事體之甚苟艱,豈義分之所敢安。玆綴短牘,仰干崇聽。伏乞聖慈,特垂矜諒,亟遞臣所帶藥院之銜,以幸公私焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
吏曹參判朴周陽,參議洪承五等聯名上疏,大槪聯陳自劾之章,乞被當勘之律事。答曰,省疏具悉。昨日問備,因事體而然也,卿等勿辭行公。
丁亥十二月初八日辰時,上御建福閤。奉審閣臣入侍時,同副承旨姜友馨,假注書鄭恒鎭,記事官朴宗玕,別兼春秋金敎獻,奉審閣臣尹,以次進伏訖。上曰,史官分左右。上曰,閣臣進前。進前奏曰,臣承命馳詣睿陵,陵上奉審則安寧,碑閣·丁字閣奉審則安寧,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則安寧。次詣孝陵,陵上奉審則安寧,碑閣·丁字閣奉審則安寧,還詣睿陵,仍留監祭,將事安寧之意,敢達矣。上命閣臣先退,又命退,承史以次退出。
丁亥十二月初八日酉時,上御萬慶殿。召對入侍時,參贊官姜友馨,閣臣趙漢國,侍讀官閔泳達,檢討官鄭承鉉,假注書鄭恒鎭,兼春秋朴宗玕,別兼春秋金敎獻,各持綱目第八卷,以次進伏訖。上曰,史官分左右。以下缺。
上在景福宮。停常參·經筵。
傳曰,召對爲之。
傳曰,同副承旨許遞,前望單子入之。
傳曰,吏曹參議有闕之代,前望單子入之。吏曹參議前望單子入之,洪鍾永添書落點。
傳曰,藥院提調許遞,前望單子入之。內醫提調前望單子入之,吳俊泳落點。
禮曹,今此大王大妃殿加上尊號習儀,初度今十二月十七日,二度同月十八日,三度同月二十一日。
弘文館啓曰,新除授應敎李容泰,副修撰李倬,竝卽牌招察任,何如?傳曰,允。
又啓曰,新除授校理金鶴善,修撰金秉億,時在京畿楊州地,請竝斯速乘馹上來事,下諭。答曰,依啓。
政院啓曰,臣與同副承旨姜友馨伴直矣,纔已許遞出去,伴直無人。左副承旨李敎榮,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書鄭恒晉,有身病,勢難察任,今姑改差,何如?傳曰,允。
又啓曰,平安監營中軍洪謹周,移拜黃海水使,有除朝辭赴任之命矣。密符則以前水使朴珪熙所受仍佩,諭書安寶,使院吏齎傳,何如?傳曰,允。
傳曰,行護軍金永哲,知春秋除授。
鄭恒鎭改差代,以曺萬承爲假注書。
承旨前望單子入之,愼炳佑落點。
以左副承旨李敎榮牌不進罷職傳旨,傳曰,只推。
兵曹,口傳政事,親軍別營兵房單李長會。
議政府啓曰,卽見平安監司南廷哲,兵使李鍾承,義州府尹金在容狀啓,則犯越罪人高萬伯等,自東邊道照會于北道,挐致訊問後,今方解交灣府,故竝姑嚴囚,以待朝家處分云矣。旣經挐訊,今纔交還,竝卽押送于咸鏡道臣,發付原配所之意,分付,何如?傳曰,允。
親軍別營啓曰,本營別將葵奎常,身病甚重,勢難察任,改差,何如?傳曰,允。
親軍左營啓曰,本營軍司馬李範升,身病甚重,勢難察任,改差,何如?傳曰,允。
吏曹參議洪承五上疏,大槪,荐叨愈濫,虛縻滋悚,冒控實病難强之狀,冀蒙見職亟遞之恩事。省疏具悉。所請依施。
丁亥十二月初九日戌時,上御萬慶殿。召對入侍時,參贊官尹容植,侍讀官閔泳達,檢討官鄭承鉉,閣臣閔愚植,假注書金翼濟,兼春秋林奭禧,別兼春秋金敎獻,各持綱目第八卷,以次進伏訖。上曰,史官分左右。以下缺。
上在景福宮。停常參·經筵。
藥房都提調沈舜澤,提調吳俊泳,副提調金聲根啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,工曹參判閔泳駿,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,新除授左副承旨愼炳佑,時在慶尙道居昌地,斯速乘馹上來事,下諭,何如?傳曰,許遞,前望單子入之。承旨前望單子入之,洪在正落點。
傳曰,大臣·政府堂上引見。
傳曰,召對爲之。
傳曰,春川,卽畿甸要衝,關東雄府也。設始兵丁,今旣有年,與前迥別,府使改以督鍊使,凡係體制等節,一依統制使施行事,著爲定式,未盡事宜,令內務府從長稟處。
趙信鎬改差代,以金鎭衡爲事變假注書。
以司謁,口傳下敎曰,爲其商民·江民安業資生,各浦無名雜稅痛禁,不啻截嚴,而挽近以來,又設雜稅云,豈有如許無嚴之習乎?令申之意,左右捕將,今姑安恕,更加痛禁,而雖以上司徒隷,與班家悍隷輩,無進來,任意推致嚴懲,而至於執船言之,不無爲弊之端云。公用船,指揮於漢江鷺梁津執船,而無得私自執船,如是申飭之後,復踵前習,則捕將難免重勘,而當該堂上與家主,則別般論勘事,左右捕廳從事官,發牌聽傳敎。
吏曹,知春秋單金永哲,今超資憲除授事,承傳。
兵曹,口傳政事,親軍別營別將單李奎鶴。
議政府啓曰,新差堂上出疆外,朴周陽·沈相學,今日賓對,俱爲懸病不進,事甚未安,令政院,竝卽牌招,使之進參,何如?傳曰,允。
刑曹啓曰,義禁府啓辭內,通禮院假引儀崔奎源拿處事,傳旨,啓下矣。崔奎源是雜技,依例移送秋曹之意,敢啓。傳曰,知道事批下矣。謹依批旨,罪人崔奎源,依律文,決杖八十後,懲勵放送之意,敢啓。傳曰,知道。
副護軍鄭顯英疏曰云云。省疏具悉。所請依施。
丁亥十二月初十日辰時,上御萬慶殿。藥房入診,大臣·政府堂上引見入侍時,都提調沈舜澤,提調吳俊永,副提調金聲根,假注書趙信鎬,記注官玉秉觀,別兼春秋金永迪,都承旨金聲根,假注書趙信鎬,事變假注書缺,記注官玉秉觀,別兼春秋金永迪,右議政金弘集,行戶曹判書鄭範朝,親軍海防使金箕錫,行吏曹判書李秉文,親軍後營使鄭洛鎔,禮曹判書閔泳煥,刑曹判書韓圭卨,行護軍尹用求,校理閔泳達,以次進伏。醫官李能基·金興圭·金鍾遠·洪哲普等,進伏楹外訖。上曰,史官分左右。上曰,都提調進前。舜澤進前問候,各殿問候訖。舜澤曰,醫官待令,使之入診乎?上可之。能基以次診候,退伏楹外訖。舜澤顧謂醫官曰,脈候詳爲奏之。能基起伏曰,脈候左右三部調均矣。舜澤曰,進御調理湯劑,連爲順下乎?上曰,然矣。仍命醫官等先退。上曰,先卿之出入講對如昨日,而遽成二十年間事矣。弘集曰,臣自在簪筆,屢承念先之敎,感泣無地,而第此誦陳數段,實是昔日之特蒙聽從者也,今亦一一俯從,則睿學當有將就之效,是臣區區之祝也。上曰,當依卿言爲之,而先卿謄語誠懇,每以雖近陳談,不得不申複仰勉爲言矣。上仍敎曰,冬天多雪,可占嗣年之豊,而今冬之雪,比前甚壯,可幸也。舜澤曰,自古臈前三白,可占大有,況今年不啻三白,而三農甚幸矣。弘集曰,古語云,臘前三白,而今冬不止三白,實爲豊徵,大抵雪厚覆地,則麥苖不凍,當春可以茁茂矣。上曰,次對爲之。舜澤曰,頃見全羅前監司尹榮信狀啓,則以爲,扶安縣癸未條未收米,今若以本穀責納,則勢將排斂窮蔀,而顑頷民情,更無餘力,上項米七百五十石零,依邑捧代納事,請令廟堂稟旨,分付矣。正供請代,已是違經,況今封樁枵如,尤難遽許,而苟究其愆納之由,則乃是船逋再徵也。今若排民而斂穀,便同刮龜而出羖,窮蔀幽隱,合有顧恤,特依狀請施行,何如?上曰,正納之輒許代納,固非經法,而民情旣云如此,依爲之。出擧條舜澤曰,周禮聚萬民,以除盜賊爲先務,而鄭康成註曰,除者,急其刑以除之也。急卽峻也,自古弭盜之政,非嚴法峻刑,無以弭之也。顧今京外竊發之患,未有甚於此時,非荒年迫飢寒之類耳。劫貨之不足而戕人,戕人之不足而握墓,聲聞之可驚可愕,無日不至,畿·湖尤甚,轉及近郊,若不用周禮除盜之法,則向後之憂,馴致何變乎?臣之前後筵奏提飭,不啻申複,凡在詗戢之任,謂之以無奈,視之若尋常,如是而國法其何以立,民生其何以堪乎?遠近閭里,轉益騷擾,景色愁慘,寧欲無言。左右捕將,姑從末勘,越俸三等,使之刻日緝拿,殪殄無遺,更以此意,措辭關飭於八道·四都。外方討捕之政,專係營將,此月已屆,都政在前,自今新差者,勿拘格例,必以剛明有智略之人,一一擇送。方今在職而不能事事者,隨卽啓聞罷遣之意,分付該曹及各道道臣·帥臣處,何如?上曰,依爲之。屢飭徒歸文具乎?苟能誠心督力,寧有是理?別般嚴束,可也。出榻敎舜澤曰,向以堂后官事,至有嚴敎矣。臣之筵奏申飭,顧何如,而視同文具,尙無實效,朝綱不肅,胡至此極?蓋香案之前,敬謹之地,藉使擇人,而近侍常恐昧例而致悚,況以謏聞蔑識,苟然備員,筵席周旋,安得不疎,筵說記注,安得不着?然而在院承宣,全不檢察,徒事撫過,寧不慨咄?自今注望排擬,旣有受敎,而若復違越,則望筒捧納之該房承旨,一體論警事,更加嚴飭。因此又有仰達者,政院日記,卽注書之職,而我國文獻之徵,莫備於此,尤不可一日闕而不修者也。昔在正廟時,日記之倩寫代修,每被罪譴,其謹嚴蓋如此,而挽近新進,全昧古規,以手寫爲恥,以倩人爲能。駸駸至近年,遂束之高閣,未有執筆而簒修者,若此不已,勢必散逸,至於悠久,無憑可考,豈有如許國禮乎?其令知申,專意照管,一一査出,刻期修正,申明舊式,而該注書如有未盡簒修,則雖遞職後,詣堂后句勘,而其姓名旣載其中,錯誤漏落,隨現論警事,一體申飭,何如?上曰,倩人代修,出〈於〉占便,大非事體,依所奏另飭,可也。出榻敎舜澤曰,月前申桓等諸罪人,特放有命,不請繳還,徑先頒布之承宣,旣已自劾承批,今不更論,而兩司經日陳箚,有違臺體,此不可以遂事而無警,初箚諸臺,竝捧現告,施以譴罷之典,何如?上曰,有欠臺體,依爲之。出榻敎舜澤曰,交涉衙門主事遷轉事,前已仰奏蒙允矣。當初通變,由於淹滯,而職務責成,不無挈礙,自今主事有闕,依各司已例,令督辦,以在職人隨品自解,則在銓曹,不失原窠,在衙門,當期實效,似爲兩便之道,故敢達矣。上曰,依爲之。出榻敎舜澤曰,會寧府使,旣兼監理之御矣。凡係邊情報營轉啓之際,日子不無淹延,事勢多有窒礙,一依東萊·德源例,自今所管邊務,直爲啓聞事,分付,何如?上曰,依爲之。出榻敎舜澤曰,故府使臣朴宗輿,卽贈吏判文獻公胤源之子也。純學正道,紹述家庭,尊攘大義,畢生確守,讀禮該博,人多就正,而晦身祿仕,蘊未盡究,士論至今惜之,似此宏儒,合有表奬,超贈都憲·祭酒,恐爲風勵之政,故敢達矣。上曰,依爲之。出榻敎舜澤曰,行兵曹判書閔應植,前慶州府尹柳承根,當爲榮贈,而所后祖·曾祖,無可施云,依近例移施其本生,行護軍鄭䎘朝,亦當追榮,而聞所后曾祖,無可施云。移贈其本生,何如?上曰,依爲之。出榻敎弘集曰,臣本空疎無學術,何敢以贊襄之職自居,而乃其一生所至願深祝,則惟曰堯·舜吾君而已。皐陶之謨曰,在知人,在安民,堯·舜之爲堯·舜,不外乎此二者,則夫豈有甚高遠難行之事哉?臣出入筵席久矣。仰覸我殿下至仁至明,卓越百王,未嘗不欽誦萬萬,明則斯可以知人,仁則斯可以安民。臨御二紀之間,國家多事,殷憂啓聖,蚤夜之諮訪是勤,而臣僚賢否,莫逃於淵鑑,遠近之聰察攸及,而閭巷疾苦,畢達於黈聽。由是而人才焉任使之各稱其職,民生焉懷保之各得其所,從領之治,宜其可治,而見今百隷怠慢而有叢脞之歎,群黎困瘁而有渙散之象,遑遑如不保朝夕者然,玆曷故焉?經曰,非知之艱,行之惟艱,抑殿下之行之有未盡歟?卽孟子所謂王之不王,不爲也,非不能者也。伏願繼自今,奮發聖志,深存懲毖,策勵群工,痛誡因循,如捄焚拯溺之爲,則庶官無曠而百度修擧,萬姓樂業而八域寧謐。凡今之害於民害於國者,不期祛而自祛,何患乎國綱之不振,何憂乎時事之多艱?夫求治於積痼之餘,其用力非十倍於平時,未易見其效也。苟欲用力,則以實心行實政,自彊不息而已,此乃聖學中以誠之一字,爲最緊要工夫處也,惟殿下懋哉懋哉。上曰,誠之一字,爲實心實政之最要,卿言如是懇摯,敢不服膺。出擧條弘集曰,臣纔以君德陳勉,而目下悠悠萬事,又莫切於勉睿學一事也。惟我東宮邸下,睿姿天縱,溫文日就,雷肆開筵,課程不輟,仁聞所及,擧切延頸之忱,而寶籌盛長,將爲志學之齡,其爲期望,尤有深焉。蓋聖人必以十五歲志于學者,爲其氣質漸充,知慮漸開,始可爲大人之學,而其要在於立志,志一立則自誠意·正心,以至治國·平天下,可循序而致也。苟不於此時,孜孜篤工,則何以爲作聖之基乎?昔我殿下初元,方講小學·通鑑也,每自早而臨講,又行召對,多發問難,樂不知疲。是時臣之先父,以講官奏曰,帝王之學,當以精一之心爲主,而目下急務,莫先於文理之通解,明冬工夫,必不如今冬之專着,迨此時喫緊下工,文理非久通解,否則機務酬應,必多難處,聖念及此,豈待臣言之重複?又曰,學問最初用工,在於正衣冠尊瞻視,講讀之外,一日兩次臨筵,大有益焉,試思臨筵及宦妾共處之時,此心之存放何如,則恍然有開悟者矣。又嘗以聖賢謨訓,終身受用在此,若不背誦,恐久而遺忘,苟欲背誦,先宜多讀遍數,縷縷仰陳,是皆殿下之所傾聽而俯從者也。伏見東宮春秋,正符殿下初元講學之年,而際玆養德問寢之餘,惟勤於講學,爲睿孝之大者。且今冬工夫,最爲不可失之機,故臣敢以先臣之告於殿下者一誦之,竊願東宮之鑑法而體行焉。若其貽燕之謨,身敎之道,亦惟在於殿下聖而益聖之工,伏望澄省焉。上曰,先卿之講席敷奏,尙所感歎,今以是而又勉睿學,悠悠萬事,莫先於此,尤當銘佩而勖勵矣。出擧條聲根曰,諸宰奏事。範朝曰,本曹經用枵罄,貢價許久停閣,進排之各貢各廛,當此歲底,末由擧行,遑汲之狀,實無時日可支之道,間有請劃之報于廟堂矣。臣在財賦之任,不職之罪,益切惶悚而已矣。舜澤曰,貢市民情,誠非細悶矣。弘集曰,度支事勢,雖曰無策,以今市民之情,所望於朝家者,安得不厚乎?上曰,今年亦多災邑乎?舜澤曰,惟京畿·嶺南,稍有災損之邑,而穀價則可謂歇之又歇,爲災民萬幸,而蓋緣屢豊之餘,陳穀甚多而似然矣。聲根曰,玉堂所懷奏之。泳達曰,臣以蔑學庸姿,猥叨橫經之列,不敢以見識自居,而區區憂愛之忱,至於聖學一事,有不能自已者矣。惟我殿下,聖姿天縱,右文圖治,東宮邸下,繼昭光明,睿學日就,臣固欽仰攢祝之至,而今又大僚,以勤學之事,懇懇陳勉,臣無容更達。自古帝王之治,必資學問,資學問而後,通古今之事,通古今而後,明治亂之機,苟非學問,則何以通古今而明治亂也?至若學問之要,亶在乎勤之一字,禹之所以惜寸陰,湯之所以苟日新,不外乎誠勤而已,則臣之涓埃之忱,惟恐放過晷刻,未盡率敎繼開之道,伏願殿下,念終始典于學,懋哉懋哉。上曰,所陳當留念矣。出擧條以下缺。
丁亥十二月初十日酉時,上御萬慶殿。召對入侍時,參贊官尹容植,侍讀官閔泳達,檢討官鄭承鉉,閣臣閔愚植,假注書曺萬承,兼春秋玉秉觀,別兼春秋金永迪,各持綱目第八卷,以次進伏訖。上曰,史官分左右。以下缺。
上在景福宮。停常參·經筵。
政院啓曰,左副承旨洪在正,今日不爲仕進,卽爲牌招,何如?傳曰,允。
又啓曰,假注書曺萬承,有身病,勢難察任,今姑改差,何如?傳曰,允。
又啓曰,兵曹郞廳來言,督鍊使下批政事,取稟。傳曰,當日爲之。
又啓曰,卽者,義禁府都事來言,時囚罪人李時庠,當爲捧供,而判義禁未差,同義禁李僖魯,呈辭受由,趙濟和在外,只有知義禁洪祐昌一員,不得備員開坐云矣。呈辭·受由與在外,何以爲之,而未差之代,政官牌招,開政差出,何如?傳曰,允。竝許遞,前望單子入之。
又啓曰,在前親臨庭試時,有時·原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
傳曰,召對爲之。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
傳曰,關南礦務監理李容翊,特爲加資。
傳曰,有實故玉堂許遞,今日政差出。
傳曰,孟山縣監鄭元弘,敦寧都正除授。
吏曹,敦寧都正單鄭元弘,今加通政除授事,承傳。
傳曰,擧條之誤書,當該注書推考。
曺萬承改差代,以徐相集爲假注書。
判義禁前望單子入之,徐瑨淳落點。
傳曰,漆谷府使鄭龍基,熊川縣監金炳河,竝禁軍將除授。
吏曹,新除授慶州府尹李泰鎭戶奴呈狀內,矣上典猝得身病,不得赴任之望云,改差,何如?傳曰,允。
吏曹啓曰,咸陽郡守李晚胤,臨陂縣令相換事,命下矣。以前任昌寧縣監,方在解由未出中,何以爲之?敢稟。傳曰,勿拘。
又啓曰,昭慶園守奉官洪寧燮,永懷園守奉官閔致暹,俱以身病,呈狀乞遞,竝改差,何如?傳曰,允。
又啓曰,西學敎授宋秉宙,以其身病,呈狀乞遞,改差,何如?傳曰,允。
有政。吏批,行判書李秉文病不來,參判朴周陽進,參議洪承五奉命在外,承旨缺。吏批啓曰,行判書李秉文病不來,參議洪承五奉命在外,小臣獨政未安,何以爲之?敢稟。傳曰,仍爲之。以呂圭亨爲副應敎,韓圭卨爲知義禁,鄭夏源爲同經筵,朴鳳彬·李範晉爲同義禁,申獻求爲同春秋,趙秉升爲慶州府尹,洪文燮爲柒谷府使,安時榮爲孟山縣監,尹昌根爲楚山府使。再政。以沈宜立·朴英鎭·朴永泰爲禁府都事,南廷億爲昭慶園守奉官,鄭冀東·崔瑢植爲永懷園守奉官,金永哲爲刑曹判書,朴齊聖爲西學敎授,李起東爲右通禮,李性熙爲延曙察訪。贈吏參閔彦鎬贈吏判例兼,贈吏議閔致訥贈吏參例兼,已上,兵曹判書閔應植兩代。故學生李忠永贈吏參例兼,故通德郞李燁贈吏議,前慶州府尹李泰鎭兩代。永懷園守奉官鄭冀東今超通政,朝官年八十,依法典加資。故僕正朴宗輿贈大司憲,臨陂縣令吳榮錫,咸陽郡守李晚胤,已上相換事,承傳。檢書官單李在景。兵批,行判書閔應植,參判閔羲軾病,參議沈東獻入直進,參知曺寅承病,承旨缺。督鍊使單閔斗鎬,同知加設單金賢濟·崔萬鍾,副司果李定宰。
議政府啓曰,頃因湖西年分狀啓,事目災一百五十結外,不足災二千五百結加劃之意,覆啓行會矣。卽見該道臣閔泳商狀啓,則復陳穡事慘歉之狀,仍請災頉一萬七千一百五十一結十四負三束,準數劃下事,更令廟堂稟旨,分付矣。前劃未始無酌量,而道臣再啓,若是告悶,民情遑汲,可推而知,特以寧失之義,限五百結更爲劃下,使之斯速均俵登聞,何如?傳曰,允。
統理交涉通商事務衙門啓曰,本〈衙門〉主事方時榮,博文局主事加差下,令該曹,口傳下批,何如?傳曰,允。
又啓曰,濟衆院主事徐敬秀改差代,前縣監李演光差下,令該曹,口傳下批,何如?傳曰,允。
吏曹,口傳政事,博文局主事單方時榮,濟衆院主事單李演光。
內醫院啓曰,年例各殿進上臘藥所入牛黃一百六部一錢一里七毫,麝香一百七十九部四里八毫,竝令戶曹·宣惠廳進排,而丙申定式牛黃四十部一錢八分六里五毫,以本院春秋兩等元貢中取用,何如?傳曰,允。
刑曹啓曰,因江原監司鄭泰好狀啓,道內洪川縣土豪作梗之金三鉉子永㘾,發關捉上,待來擧行事,纔有所草記蒙允,而金永㘾今自現。故逐條嚴覈,則所供內以爲,父年今近七十,素患風症,半身全廢,曾經勘配,一自宥還,杜門蟄伏,大小事爲,初無恣行之擧。至若隣民討錢,家奴免鰥,驛畓勒耕,民田橫奪等事,實是無形無跡之事,果有是擧,必有指證,焉能發明?薄土欺賣事,去年四月,斥賣渠畓五石十一斗五升落於廣州李寅昌處,而捧價一萬一千二百兩,其地所出爲七十餘石矣。實非欺賣,而寅昌,信聽其査金中鉉之間言,乃曰見欺,誣訴巡營,捉囚家奴,至於三朔,則自巡營知其冤抑,嚴題退送後,期欲還退,故畓價準數出給,京鄕所共知。托名負商事,稱以士子,寧有是理?給帖而捧錢者,若有一人指的,雖不托名,難可發明,都聚負商而作梗事,今春,本縣金中鉉,當威逼致死之獄事,而死者,卽渠家墓直,曾以托名於負商者也。以屍親發告,遠近負商,聞風來會,卽地散去,伊時渠在京中,事過後聞之,有何干涉於其間,而金中鉉,以此歸咎,至於鳴冤之境。今此諸條句語,無非架虛鑿空,捉致李寅昌·金中鉉,對質査問,則自可歸正,事狀如是,從實納招云矣。觀此所供,道啓若〈是〉的確,渠供極其發明,不可以渠之納供,有難準信而輕勘,固當依律勘處,而旣伏承逐條究覈之命,故謹捧招以入之意,敢啓。傳曰,知道。押送該曹,照律勘處。
丁亥十二月十一日酉時,上御萬慶殿。召對入侍時,參贊官洪淳學,侍讀官金思轍,檢討官李倬,閣臣閔愚植,假注書金翼濟,兼春秋朴宗玕,別兼春秋金永迪,各持綱目第八卷,以次進伏訖。上曰,史官分左右。以下缺。
上在景福宮。停常參·經筵。
親傳香祝,祗迎入幕次後,藥房·內務府·內閣·政院·玉堂·銓郞口傳問安。答曰,知道。
還內後,藥房·內務府·內閣·政院·玉堂·銓郞口傳問安。答曰,知道。
傳曰,永禧殿香祝親傳矣,該房知悉。
傳曰,侍衛軍兵毛具,從便爲之。
傳曰,禮房承旨,馳詣社稷·宗廟·景慕宮,奉審摘奸以來。
傳曰,檢校直閣兪鎭弼,馳詣顯隆園,奉審摘奸,仍留監祭,健陵·華寧殿,一體奉審以來。
傳曰,召對爲之。
兵曹,內禁將二單,鄭龍基·金炳河,今加折衝除授事,承傳。
弘文館啓曰,新除授副應敎呂圭亨,卽爲牌招察任,何如?傳曰,允。
徐相集有頉代,以權博淵爲假注書。
親軍前營啓曰,本營軍司馬趙衡夏,身病甚重,勢難察任,改差,何如?傳曰,允。
丁亥十二月十二日辰時,上詣勤政殿月臺。永禧殿臘享大祭香祝親傳入侍時,行都承旨金聲根,行左承旨李永,右承旨洪淳學,左副承旨洪在正,右副承旨李敎榮,同副承旨尹容植,假注書缺,兼春秋缺,別兼春秋金永迪,校理閔泳達,修撰鄭承鉉,以次侍立。時至,通禮跪啓請外辦。上具翼善冠·衮龍袍,乘輿出祈永門。藥房提調吳俊泳,副提調金聲根,進前奏曰,侵早勞動,聖體,若何?上曰,一樣矣。由思政門,詣勤政殿北月臺。通禮跪啓請降輿,通禮導上詣版位,南向立。引儀引獻官,陞詣褥位之左。通禮跪啓請跪,上跪,香室官員奉香祝,跪授承旨,承旨東向跪進,上受香祝,以授獻官,獻官西向跪受興。通禮跪啓請興,上興,通禮前導降階,下祗送位,西向立。獻官奉香祝,由正路出,通禮跪啓請鞠躬,上鞠躬,香祝過後,通禮跪啓請平身,入幕次。少頃,通禮跪啓請出次,通禮跪啓請乘輿,上乘輿,仍由思政門。承旨請出標信解嚴。上命以已下標信擧行,入祈永門還內,諸臣以次退出。
丁亥十二月十二日□時,上御萬慶殿。召對入侍時,參贊官尹容植,侍讀官金思轍,檢討官李倬,閣臣閔愚植,假注書金翼濟,兼春秋林奭禧,別兼春秋金永迪,各持綱目第八卷,以次進伏訖。上曰,史官分左右。以下缺。
上在景福宮。停常參·經筵。
政院啓曰,刑曹判書金永哲,除拜後過三日,不爲出肅,依定式推考警責,仍卽牌招察任,何如?傳曰,允。
傳曰,政官牌招開政。
傳曰,召對爲之。
傳曰,泮長許遞,今日政差出。
傳曰,在外吏曹參議許遞,前望單子入之。吏曹參議前望單子入之,李種弼落點。
傳曰,同副承旨許遞,前望單子入之。承旨前望單子入之,李耕稙落點。
傳曰,今日政遷轉守令,勿拘常格,各別擇差。
傳曰,咸從府使李賢洙,敦寧都正除授。
傳曰,康津縣監李庠珪,堂上宣傳官,加設單付。
傳曰,熊川縣監之代,砥平縣監趙昌鎬擬入。
政院啓曰,新除授吏曹參議李種弼,一體牌招,何如?傳曰,允。
政院啓曰,臣與同副承旨尹容植伴直矣。纔已許遞出去,伴直無人,新除授同副承旨李耕稙,卽爲牌招,何如?傳曰,允。
又啓曰,臣吏兵批兼進之意,敢啓。傳曰,知道。
吏曹,敦寧都正單李賢洙除授事,承傳。
傳曰,右副承旨許遞,前望單子入之。承旨前望單子入之,鄭寅學落點。
吏曹啓曰,昭慶園守奉官南廷億·崔瑢植,俱以身病,呈狀乞遞,竝改差,何如?傳曰,允。
又啓曰,左通禮朴齊斌,西學敎授朴齊聖,俱以身病,呈狀乞遞,竝改差,何如?傳曰,允。
有政。吏批,行判書李秉文,參判朴周陽牌不進,參議李種弼進,承旨缺。吏批啓曰,行判書李秉文,參判朴周陽牌招不進,小臣獨政未安,何以爲之?敢稟。傳曰,只出緊任。以韓光洙爲應敎,尹容植爲大司成,任敎準爲西學敎授,李鳳奎爲左通禮,朴基元·宣俊彦爲監察,尹公植·李一寧爲禁府都事,朴厚鎭爲永懷園守奉官,鄭鴻敎爲昭慶園守奉官,金漢柱爲柒谷府使,閔致琓爲咸從府使,金宏臣爲安山郡守,申泓均爲康津縣監,趙昌鎬爲熊川縣監,李承喜爲砥平縣監。直閣單李容泰,兼文學單韓光洙,檢書官單鄭寬朝。永興府使李容翊,今加嘉善加資事,承傳,守奉官沈俔今加通政,朝官年八十,依法典加資。兵批,行判書閔應植,〈參判〉閔羲軾病,參議沈東獻入直進,參知曺寅承病,承旨缺。僉知三單,鄭煥珪·李獜會·趙興斌,宣傳官加設單李庠珪。
加上尊號都監啓曰,監造官吳衡根·徐相耆·李元性·閔應鎬·李明載,俱有身病,竝改差,其代,以李承獜·李敏九·尹寓善·權碩鉉·權聖洙,差下,何如?傳曰,允。
親軍別營啓曰,本營騎士將權中璿,身病猝重,勢難察任,改差,何如?傳曰,允。
丁亥十二月十三日酉時,上御萬慶殿。召對入侍時,參贊官洪淳學,侍讀官金思轍,檢討官李倬,閣臣閔愚植,假注書權博淵,兼春秋玉秉觀,別兼春秋金敎獻,各持綱目第八卷,以次進伏訖。上曰,史官分左右。以下缺。
上在景福宮。停常參·經筵。
政院啓曰,新除授同副承旨鄭寅學,卽爲牌招,何如?傳曰,允。
又啓曰,本院秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
又啓曰,今此春帖子延祥詩製述人中,時無職名人,令該曹,口傳付軍職,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,召對爲之。
奎章閣啓曰,明日,卽觀文閣·望廟樓奉審日次,臣進詣擧行之意,敢啓。傳曰,知道。
加上尊號都監啓曰,今此加上尊號時,親受冊寶處所,興福殿爲之事,命下矣。內門路,以何處爲之乎?敢稟。傳曰,思政門爲之。
兵曹,口傳政事,副司果朴齊斌。
親軍右營啓曰,本營兵房李元會,身病甚重,勢難察任,改差,何如?傳曰,允。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
丁亥十二月十四日戌時,上御萬慶殿。召對入侍時,參贊官李耕植,侍讀官金思轍,檢討官李倬,閣臣閔愚植,假注書金翼濟,兼春秋朴宗玕,別兼春秋金敎獻,各持綱目第八卷,以次進伏訖。上曰,史官分左右。以下缺。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮,世子嬪宮,口傳問安。答曰,知道。
政院啓曰,假注書金翼濟,有身病,勢難察任,今姑改差,何如?傳曰,允。
傳曰,政官牌招開政。
傳曰,召對爲之。
傳曰,左副承旨許遞,前望單子入之。承旨前望單子入之,金炳秀落點。
傳曰,在外同敦寧許遞,今日政差出。
傳曰,咸從府使閔致琓,內禁將除授。
傳曰,有實故玉堂許遞,今日政差出。
傳曰,平安監司有闕之代,協辦內務府事閔泳駿除授。
傳曰,今十八日,館學儒生應製,通方外爲之,試紙用大好紙,勤政殿親臨磨鍊,試官以時·原任賓客·春坊中擬入,武擧單子,亦當試藝矣。試官,右營使·別營使·入直閣臣·玉堂爲之,隆武堂·中日閣分所試取。
傳曰,同訓鍊竝許遞,今日政差出。
傳曰,今番武科庭試,中日閣,命官爲之。
傳曰,前後直赴殿試人,竝付之今番庭試榜末。
傳曰,奉審閣臣入侍。
傳曰,明日出宮門路,以廣臨門爲之。
奎章閣啓曰,景慕宮望廟樓今望奉審,無頉之意,敢啓。傳曰,知道。
傳曰,讀劵官領議政,更爲命招。
傳曰,靈巖郡守李相翼,堂上宣傳官,加設單付。
傳曰,靈巖郡守之代,康津縣監申泓均擬入。
傳曰,康津縣監之代,樂安郡守閔泳殷擬入。
兵曹,口傳政事,親軍前營軍司馬單李瑞永,別營騎士將單尹滋卨。
兵曹,內禁將單,閔致琓除授事,承傳。
吏曹啓曰,英陵參奉鄭雲鶴,以其身病,乞遞,改差,何如?傳曰,允。
吏曹啓曰,孟山縣監方時榮,以其身病,萬無赴任之望云,改差,何如?傳曰,始興縣令李升來相換。
吏曹啓曰,陽城縣監趙民熙,以其身病,萬無赴任之望云,改差,何如?傳曰,龍仁縣令趙寬在相換。
吏曹啓曰,新除授慶州府尹趙秉升戶奴呈狀內,矣上典,猝得身病,萬無赴任之望云,改差,何如?傳曰,允。
吏曹啓曰,昭慶園守奉官鄭鴻敎,永懷園守奉官朴厚鎭,俱以身病,呈狀乞遞,竝改差,何如?傳曰,允。
有政。吏批,行判書李秉文,參判朴周陽牌招不進,參議洪鍾永進,承旨缺。
吏批啓曰,行判書李秉文,參判朴周陽,竝牌招不進,小臣獨政未安,何以爲之?敢稟。傳曰,只出緊任。以丁奎會爲修撰,徐相祖爲同敦寧,金綺秀爲工曹參判,兪致範爲戶曹參議,尹相衍爲敦寧都正,李秉文爲典醫監提調,宋龜浩爲監察,韓國鉉爲永懷園守奉官,李奎邦·趙雲夏·李承周·洪祐奭爲禁府都事,朴昇彦爲昭慶園守奉官,閔丙河爲英陵參奉,洪在正爲慶州府尹,閔泳殷爲康津縣監,閔泳哲爲樂安郡守,李海斗爲咸從府使,申泓均爲靈巖郡守。故學生柳民養贈吏議,故學生柳埏贈僕正,前府尹柳承根兩代。故學生趙禹永贈吏參例兼,故僕正趙鎭室贈吏議,前府尹趙秉升兩代。前都正具本鶴,禁府都事李承周,守奉官金桂相,前監察金弘植·權昌鎬,已上今超通政,已上朝官年八十,依法典加資。平安監司閔泳駿除授事,承傳,檢書官單□致益。
兵曹啓曰,內禁衛將閔致琓,羽林衛將李起周,五衛將李東基·崔榮信·朴齊植·裵宗漢·崔炯箕·柳昤,曹司五衛將李秉正,昌德宮衛將劉雲豊·韓敦敎·李起培,慶熙宮衛將金泰淳·姜學彝,文臣兼宣傳官申政均·朴用元,部將李鳳浩,守門將金浩性·李俊夏·金啓昌,新除授全羅中軍金龜潤,俱以病難供職,呈狀乞遞,竝改差,何如?傳曰,允。
兵批,行判書閔應植,參判閔羲軾·參議沈東獻病,參知曺寅承入直進,承旨缺。以梁柱顯·金東壽·具奭祖·金在殷爲同訓鍊,張禹植爲內禁將,趙存鳳爲羽林將,金鎭民·安桓·洪在德·車德種·李景欽·吳學祿爲五衛將,李俊永爲曹司五衛將,朴興鎭·韓尙國·孫昶榮爲昌德將,金尙俊·金昌濟爲慶熙將,沈直建·南宮鋮爲訓鍊僉正,李鍾奭爲主簿,趙吉夏·尹爲文兼,柳澧烈·宋柱琓爲部將,田得龍·金九熙·朴勝龍爲守門將,閔俊鎬爲平安中軍,金景植爲全羅中軍,李濬植爲古城僉使,崔錫奎爲西城別將。宣傳官加設單李相翼,訓鍊僉正單元益常,赴戰嶺別將單金鎬俊,中嶺別將單朱嶺基,兼平安道兵馬水軍節度使管餉使親軍西營外使單閔泳駿。
再政。以韓耆淳爲訓鍊僉正,河龍濟爲判官,張錫泰爲中樞都事,趙文圭爲左捕從事官,鄭基淳爲守門將,金永喆爲江華中軍,同知單李始培。
三政。以梁道煥·李敬權爲訓鍊僉正,元鎔銓·李鍾岳爲主簿,金鍾九爲主簿加設。
四政。以李朝憲爲訓鍊判官,朴容斌爲守門將,同知單金泰淳。
正政。以韓良履爲宣傳官。
六政。以李啓昌爲訓鍊判官。
七政。以金重協爲訓鍊主簿。
八政。以張德煥爲守門將。
內務府啓曰,今丁亥年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
議政府啓曰,今丁亥年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
忠勳府啓曰,本府今丁亥年秋冬等褒貶,當爲磨勘,而有司堂上鈴春君臣尹榮信,仁昌君臣李冕榮,俱有身病,無以備員,限內不得爲之之意,敢啓。傳曰,知道。
宗親府啓曰,本府郞廳等今秋冬等褒貶等第,當爲磨勘,而堂上俱有實病·實故,限內不得爲之之意,敢啓。傳曰,知道。
中樞府啓曰,本府郞廳及醫員錄事等今丁亥年秋冬等褒貶,當爲等第,而領中樞府事臣宋近洙,判中樞府事臣申應朝在外,判中樞府事臣金炳始有身病,限內不得磨勘之意,敢啓。傳曰,知道。
儀賓府啓曰,郞廳今秋冬等褒貶等第,當爲磨勘,而南寧尉臣尹宜善有身病,限內不得爲之之意,敢啓。傳曰,知道。
敦寧府啓曰,郞廳等今秋冬等褒貶等第,當爲磨勘,而以領事金炳德在外,不得爲之之意,敢啓。傳曰,知道。
耆老所啓曰,本所堂上多有身病,無參座之人,今丁亥年秋冬等褒貶,限內不得磨勘之意,敢啓。傳曰,知道。
吏曹啓曰,曹屬司饔院官員等矣今秋冬等褒貶,當爲等第,而因本院都提調有故,不得磨勘之意,敢啓。傳曰,知道。
侍講院啓曰,今秋冬等褒貶,當爲等第磨勘,而師沈舜澤,有身病,貳師俱爲未差,限內不得爲之之意,敢啓。傳曰,知道。
戶曹啓曰,本曹郞廳及所〈屬〉各司官員今丁亥年秋冬等褒貶,依前例磨勘以入,而軍資監·長興庫·濟用監·平市署·內贍寺·內資寺·司宰監·司圃署·司導寺·五部,因都提調·提調·漢城府堂上有故,不得磨勘之意,敢啓。傳曰,知道。
奎章閣啓曰,本閣今丁亥年秋冬等褒貶,當爲磨勘,而缺不得擧行,外閣褒貶,亦不得爲之之意,敢啓。傳曰,知道。
宣惠廳啓曰,本廳郞廳等今丁亥年秋冬等褒貶,當爲等第,而臣有身病,限內不得磨勘之意,敢啓。傳曰,知道。
漢城府啓曰,本府郞廳及五部官員今丁亥年秋冬等褒貶,當爲等第,而判尹臣金昌熙,有身病,限內不得磨勘之意,敢啓。傳曰,知道。
春秋館啓曰,本館今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
義禁府啓曰,今秋冬等,〈本〉府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
刑曹啓曰,屬司典獄署官員等,今秋冬等褒貶,本曹參議,例與刑房承旨,同爲磨勘以入,而該房承旨有實故,限內不得磨勘以入之意,敢啓。傳曰,知道。
刑曹啓曰,本曹郞廳等,今秋冬等褒貶,當爲磨勘,而堂上俱有故,不得磨勘之意,敢啓。傳曰,知道。
工曹啓曰,本曹郞廳,今丁亥年秋冬等褒貶,及曹所屬繕工監·尙衣院,今丁亥年秋冬等褒貶,因各該司提調有故,限內不得磨勘之意,敢啓。傳曰,知道。
兵曹啓曰,本曹,今丁亥年秋冬等褒貶啓本中,刀擦五處之意,敢啓。傳曰,知道。
又啓曰,今丁亥年秋冬等褒貶等第,磨勘以入,而曹所屬司僕寺·典設司·訓鍊院官員褒貶,因各其司提調及堂上有故,不得一體磨勘之意,敢啓。傳曰,知道。
禮曹啓曰,本曹,今丁亥年秋冬等褒貶,當爲磨勘,而堂上有故,限內不得爲之之意,敢啓。傳曰,知道。
親軍別營啓曰,今十二月十六日,中宮殿患候平復慶科庭試,景武臺親臨殿試敎是時,本營將校·騎士·軍兵直赴應試人,別單書入之意,敢啓。傳曰,知道。
義禁府啓曰,今十六日,慶科庭試時,本府都事,皆爲赴擧,只有武都事一員,當直入直,而本部入直都事,回公都事及金華門·秋成門禁亂都事,無以推移,假都事四員,令該曹,口傳差出,以爲擧行,何如?傳曰,允。
平安監司南廷哲疏曰云云。答曰,省疏具悉。所請依施。
丁亥十二月十五日□時,上御建福閤。奉審閣臣入侍時,左副承旨李耕稙,假注書權博淵,記注官林奭禧,別兼春秋閔宗植,奉審閣臣兪鎭弼,以次進伏訖。上曰,史官分左右。上曰,閣臣進前。鎭弼進前奏曰,臣承命馳詣顯隆園,園上奉審則安寧,碑閣·丁字閣奉審則安寧,仍詣健陵,陵上奉審則安寧,碑閣·丁字閣奉審則安寧,次詣華寧殿,殿內奉審則安寧,還詣顯隆園,仍留監祭,將事安寧之意,敢達矣。上命閣臣先退,又命承史以次退出。
丁亥十二月十五日□時,上御萬慶殿。召對入侍時,參贊官洪淳學,侍讀官金思轍,檢討官李倬,閣臣閔愚植,假注書權博淵,兼春秋玉秉觀,別兼春秋金敎獻,各持綱目第八卷,以次進伏訖。上曰,史官分左右。以下缺。
上在景福宮。停常參·經筵。
傳曰,判尹·小尹外,京兆堂上竝許遞,前望單子入之。京兆堂上前望單子入之,左尹李容翊添書落點。
政院啓曰,卽伏見今秋冬等褒貶啓本,則京畿監司金明鎭,江原監司鄭泰好,慶尙監司李鎬俊,咸鏡監司李敦夏,按撫使南廷順,守令無一人居中居下。忠淸監司閔泳商,全羅監司李憲稙,守令無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則京畿監司金明鎭,江華留守閔泳奎,開城留守金善根,全羅監司李憲稙,左水使李廷珪,平安監司南廷哲,兵使李鍾承,慶尙左水使韓弘烈,統制使李奎顔,統禦使閔敬鎬,按撫使南廷順,邊將無一人居中居下,殊無嚴明殿最之意,竝推考警責,何如?傳曰,允。
又啓曰,春帖子延祥詩製述人,旣已抄啓矣。弘文提學金昌熙,待明朝牌招,使之出韻科次,何如?傳曰,允。
以慶尙監司李鎬俊狀啓,前持平咸遇復疏中所陳諸條,反覆究詰,未得端緖事。傳曰,見此査啓,當初疏論,自歸誣罔,有關事體,令廟堂稟處。
傳曰,侍衛軍兵毛具,從便爲之。
傳曰,考官閔應植,命官爲之。
傳曰,今十九日,日次儒生殿講,以製代講,通方外爲之,試紙用大好紙,景武臺,親臨磨鍊,試官仍用。
弘文館啓曰,新除授修撰丁奎燮,卽爲牌招察任,何如?傳曰,允。
政院啓曰,吏曹郞廳來言,新恩下批政事,取稟。傳曰,當日爲之。
又啓曰,科試法意,何等嚴重,而慶尙左兵營武科初試榜目,尙不入來,事未前有,萬萬駭然。當該帥臣,所當重勘,而本院請推之外,無他可施之罰,何以爲之?敢稟。傳曰,從重推考。
傳曰,在外戶曹參議許遞,今日政差出。
傳曰,樂安郡守閔泳哲,內禁將除授。
禮曹啓曰,今十二月十八日,親臨勤政殿館學儒生應製試取時,王世子侍坐之節,何以爲之乎?敢稟。傳曰,依例磨鍊。
又啓曰,今十二月二十二日巽時,中宮殿患候平復慶科庭試文武科放榜時,親臨與權停例,何以爲之,而處所以何處擧行乎?敢稟。傳曰,勤政殿親臨磨鍊。
禮曹啓曰,今十二月二十二日,親臨勤政殿慶科庭試文武放榜時,王世子侍坐之節,何以爲之?敢稟。傳曰,依例磨鍊。
又啓曰,今十二月十九日,親臨勤政殿,日次儒生殿講,以製代講試取時,王世子侍坐之節,何以爲之乎?敢稟。傳曰,勿爲磨鍊。
吏曹啓曰,永柔縣令申㮋,以其身病,呈狀乞遞,改差,何如?傳曰,泰仁縣監李敬翼相換。
又啓曰,咸從府使李海斗,以其身病,呈狀乞遞,改差,何如?傳曰,允。
又啓曰,龍仁縣令趙寬在,陽城縣監相換事,命下矣。以金川郡守,寧海府使,密陽府使,方在解由未出中,何以爲之?敢稟。傳曰,勿拘。
又啓曰,昭慶園守奉官朴昇彦,永懷園守奉官韓國鉉,俱以身病,呈狀乞遞,改差,何如?傳曰,允。
又啓曰,成均館典籍鄭勉洙,以其身病,呈狀乞遞,改差,何如?傳曰,允。
有政。吏批,行判書李秉文,參判朴周陽,俱以病不來,參議李種弼進,承旨缺。吏批啓曰,行判書李秉文,參判朴周陽,俱以病不來,小臣獨政未安,何以爲之?敢稟。傳曰,只出緊任。以閔正植爲左尹,鄭基勉爲戶曹參議,高圭晉·金永圭·趙秉珪爲禁府都事,田悳爲昭慶園守奉官,具然郁爲咸從府使,金容觀爲監察,尹達彬·金龍培爲永懷園守奉官,韓良履爲樂安郡守,鄭光淵爲永興府使。左尹單閔正植,右尹單李容翊,前都正申錫吉,前五衛將白興洙,前五衛將蔡賢範,已上今加嘉善。朝官年九十,依定式加資,守奉官尹達彬,今超通政,朝官年八十,依法典加資。典籍單朴鼎壽,典設別提單權在文,檢書官單金學圭,麗陵直長單金禧性,分敎官單李羲燮。孟山縣監方時榮,始興縣令李升來,已上相換。陽城縣監趙民熙,龍仁縣令趙寬在,已上相換事,承傳。兵批,行判書閔應植,參判閔羲軾,參議沈東獻病,參知曺寅承入直進,承旨缺。同知單吳學祿,加設單李鍾浩,僉知單張禹植·趙存鳳·李俊永。
兵曹,口傳政事,親軍別營兵房單李奎顔,兵曹內禁將單張鳳祿除授事,承傳。
禮曹啓曰,傳曰,前後直赴殿試人,竝付之今番庭試榜末事,命下矣。取考謄錄,則在前除初試庭試時,有直赴人付之榜末之命,則隨其直赴年次,付之榜末,一體放榜,曾有已例,今亦依此擧行之意,敢啓。傳曰,知道。
又啓曰,謹依傳敎,前後直赴殿試人,隨其直赴年次,付之榜末事,草記,啓下矣。卽接四館所牒呈,則乙酉七月七夕製入格幼學尹昌燮,丁亥五月館學儒生應製入格幼學金義善·李寅根·金鼎載,同年六月七夕製入格幼學金台濟,進士閔泳柱,同年七月日次儒生殿講入格進士李胤鍾·朴喜容,同年八月日次儒生殿講以製代講入格儒生朴魯洙,進士閔熹植,幼學羅元容,同年同月秋到記殿講入格幼學黃致鎬·尹相燮,製述入格生員金秉鏞,同年九月日次儒生殿講以製代講入格進士申養均,幼學鄭日永,同年十月館學儒生應製入格幼學李秉昊·李養稙,進士朴台熙,同年十一月日次儒生殿講入格進士尹始榮,合爲二十二人云矣。直赴殿試儒生尹昌燮等二十二人,隨其直赴年次,付之榜末,一體放榜之意,敢啓。傳曰,知道。
兵曹啓曰,慶尙左兵營武科初試榜目,尙不上來,揆以法意,萬萬駭然,不可以重推而止,該帥臣趙載恒,施以罷職之典,何如?傳曰,允。
兵曹啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
親軍別營啓曰,謹依統長金道春口傳下敎,武藝別監砲放居首金命植·金景五,各木二疋·布二疋,之次李完永·張應植,各木一疋·布一疋,施賞之意,敢啓。傳曰,知道。
親軍海防營啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
親軍別營啓曰,本營兵房,今當差出,而擬望之人乏少,外任竝擬,何如?傳曰,允。
丁亥十二月十六日午時,上與王世子,詣景武臺。慶科庭試文科親臨試取入侍時,行都承旨金聲根,行左承旨李永,右承旨洪淳學,左副承旨李耕稙,右副承旨金炳秀,同副承旨鄭寅學,假注書缺,別兼春秋李貞稙·閔宗植·金永迪·韓光洙·金敎獻·閔泳敦,校理閔泳達,修撰李倬,以次侍立。時至,通禮跪啓請外辦,上具翼善冠·衮龍袍,乘輿出萬有門。藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。俊泳等又向睿前奏曰,勞動旣多,睿體,若何?答曰,一樣矣。由建善門·廣臨門·神武門,詣景武臺降輿所。通禮跪啓請降輿,上降輿陞座,聲根進前奏曰,侍衛從陞中,多有試官蒙點人,使之下去,一體行禮,何如?上曰,唯。讀券官領議政沈舜澤,判府事金永壽·閔種默·李玄翼·朴齊寬·南廷益·尹榮信·徐相雨·金益容·李淳翼·洪徹周·尹致聖·李應夏·李柄敎·朴鳳彬·金奭鎭·李乾夏·鄭夏源·李裕承·沈相學·李源逸·趙秉弼·李載純·趙文永·申獻求,對讀官金鶴鎭·李命宰·李愚冕·洪承五·曺寅承·洪承憲·尹吉求·金天洙·尹容植·金昇圭·李建昌·李種弼·趙秉友·趙命敎·徐誼淳·申泰寬·李秉臯·金奎軾·朴齊純·李萬敎·鄭履源·姜友馨·洪鍾協·沈東獻·鄭光淵·洪時衡·閔宗植·鄭寅興·李鎬冕·趙漢國·兪鎭弼·李茂魯·金世基·韓光洙·尹承弼·金永迪·閔泳敦·金敎獻·金思轍·徐丙善·李羲鳳·李義悳·姜日馨·相齊璟·南廷綺·趙鍾雲·李勛卿·尹起元·鄭圭燮·鄭寅星·李·宋彦會·沈遠翼·姜敬熙,行四拜禮,以次陞殿就位訖。聲根讀奏入門單子十三萬八千三百七十九人訖。上曰,試官進前。舜澤等以次進伏訖,上命書賦題,受天之祐四方來賀,限申時,永壽等跪書讀奏訖,承旨跪稟懸題,敬熙等,奉出懸題。上命試官權退,上入小次,聲根以司謁,入稟,先張已入,請出標信開門,使呈券儒生,次次出送,何如?上曰,以已下標信擧行,可也。又以司謁入稟,收券已多,考試,何如?上命考試,命書傳敎曰,賓客·別雲劍·兵曹堂上·堂上閣臣·春坊·入侍承旨,竝讀券官加差下,堂下閣臣·春坊·入直玉堂,竝對讀官加差下,使之分考。聲根以司謁入稟曰,今番取幾人乎?上命書傳敎曰,今番庭試取十人。聲根又以司謁入稟科次。上命科次,少頃,上出次。聲根進前,讀奏收券單子十一萬七千八十九張訖。又奏曰,布城環圍軍兵,出標信解送乎?上曰,以已下標信擧行,仍命書等。舜澤曰,等第何以爲之乎?上曰,竝書正三下,可也。舜澤曰,居首試券,以三下一書之乎?上可之。以次跪書訖,承旨奏坼封。上可之,承旨坼封謹奏訖。命書傳敎曰,還宮當自內爲之矣,該房知悉。傳曰,南行別軍職尹亨大·閔興植,南行宣傳官具然昇,竝賜第。出傳敎傳曰,侍衛·陪衛與排立軍兵,令各其營,乾犒饋。出傳敎命試官先退。通禮跪啓請禮畢,承旨請出標信解嚴。仍降座還內,諸臣以次退出。
上在景福宮。停常參·經筵。
政院啓曰,同敦寧徐相祖,除拜後過三日,不爲出肅,依定式推考警責,仍卽牌招察任,何如?傳曰,允。
傳曰,此家科聲,誠甚奇喜,而撫念疇昔,冞憎悵懷,新及第李垠鎔放榜日,忠翼公內外祠版,遣承旨致祭。
傳曰,召對爲之。
政院啓曰,奏御文字,何等審愼,而兵曹雲劍差備望單子,有所錯誤,致勤下詢,事甚疎忽,極爲未安。原單子使之改修正以入,而臣之矇然捧入,不勝惶悚,當該堂上,不可無警,推考,何如?傳曰,允。
臺諫前望單子入之,大司憲閔種默,大司諫趙秉弼落點。
以司謁,口傳下敎曰,明日時·原任大臣·閣臣·內衙門堂郞·承史·玉堂來會。
傳曰,當該承旨推考。
傳曰,明日出宮門路,以思政門爲之。
兵曹,口傳政事,親軍右營兵房單元禹常。
承文院啓曰,月食已過,禮部回咨,按例撰出,以爲入送,何如?傳曰,允。
親軍別營啓曰,本營騎士將尹滋卨,以前任楚山府使,尙在任所矣。領事之職,久曠可悶,改差,何如?傳曰,允。
義禁府啓曰,今十八日,文武應製時,本府都事,皆爲赴擧,只有武都事一員,當爲當直入直,而新除授武都事李奎邦在外,當直入直,無以推移。本府入直公事,回公都事,及勤政門·隆文樓門·隆武樓門·秋成門禁亂都事,亦無以推移。在外都事,令該曹,口傳相換,假都事,亦令該曹,口傳差出,以爲擧行,何如?傳曰,允。
丁亥十二月十七日戌時,上御興福殿。召對入侍時,參贊官鄭寅學,侍讀官閔泳達,檢討官鄭承鉉,閣臣閔愚植,假注書權博淵,兼春秋朴宗玕,別兼春秋閔宗植,各持綱目第八卷,以次進伏訖。上曰,史官分左右。以下缺。
上在景福宮。停常參·經筵。
傳曰,今日,異於他日,輕囚放釋。
議政府薦望,以閔敬鎬爲統制使。
傳曰,大臣入侍。
傳曰,世子宮小學第三卷畢講後賞格,草注紙二十卷,白綿紙三十卷,黃筆一百柄,眞墨五十丁,黃蜜十斤,紬十疋,白木十疋,木三十疋入之。
傳曰,侍衛軍兵毛具,從便爲之。
傳曰,政官牌招開政。
政院啓曰,兵曹郞廳來言,統制使下批政事,取稟。傳曰,當日爲之。
又啓曰,臣寅學,敬奉聖敎,馳往義禁府,取考囚徒案,則時囚罪人李時庠,係是輕囚,故依傳敎放送。仍往典獄署,取閱囚徒案,則査覈間嚴囚罪人三名,緣坐罪人二名,公錢不納罪人六名,應坐罪人二名,不可輕囚論,故竝仍囚。其餘各司直囚罪人金千甫等七名,係是輕囚,故竝依傳敎,放送之意,敢啓。傳曰,知道。
傳曰,明日出宮門路,以思政門爲之。
傳曰,師領議政沈舜澤,廐馬一疋面給。左賓客鄭範朝,右賓客沈履澤,左副賓客金永壽,右副賓客閔應植,贊善宋秉璿,各熟馬一疋賜給。行輔德金聲根,行兼輔德李裕承,各兒馬一疋賜給。書筵官金洛鉉·朴性陽,各半熟馬一疋賜給。弼善金永迪,兼弼善鄭寅昇,文學韓光洙,兼文學李貞稙,司書李鎬冕,兼司書金世基,說書鄭世源,兼說書閔愚植,各兒馬一疋賜給。畫員十一員,寫字官十員,各紬一疋,白木一疋賜給。陪吏十人,各紬一疋,白木二疋,書吏十八人,書寫書吏四人,正書朝報書吏二人,正書疏箚書吏一人,陪衛結束色書吏六人,各白木一疋,木二疋。草疏箚書吏二人,草奇別書吏一人,書員二人,各木二疋,其餘員役,各木一疋賜給。
傳曰,左翊衛金炳洙,右翊衛朴駿彬,左司禦鄭海年,右司衛兪起濬,左翊贊金炳祖,右翊贊李重益,左衛率南廷獻,右衛率閔配鎬,左副率金獜洙,右副率沈相璜,左侍直閣泳哲,右侍直金胤洙,左洗馬李容九,右洗馬趙誠熙,各兒馬一疋賜給。書吏六人,各白木一疋,木二疋,奇別書吏一員,書員二人,各木二疋,其餘員役,各木一疋賜給。
傳曰,世子宮兼長番內官十三員,各紬二疋,白木一疋,出入番內官十二員,白木二疋,司鑰二人,待令司謁二人,各白木二疋,別監二十人,各白木一疋賜給。
政院啓曰,行吏曹判書李秉文,參判朴周陽,參議李種弼牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
侍講院啓曰,進講小學第三卷,今已畢講矣。第四卷繼講之意,敢啓。傳曰,知道。
兵曹,口傳政事,親軍別營騎士將單權中璿。
議政府啓曰,卽見慶尙監司李鎬俊狀啓,則因前持平咸遇復疏陳,京試官李承載枉法循私諸條,反覆究詰,未得端緖爲辭,而判付內,見此査啓,當初疏論,自歸誣罔,有關事體,令廟堂稟處事,命下矣。職非時臺,而風聞論人,道査未執端緖,聖敎已燭誣罔,事關後弊,律有反施,陳疏人咸遇復,施以竄配之典。雖以該京試官言之,苟能見孚,此言奚至?奉命之下,宜尊事體,亦施譴罷,以示警責,何如?傳曰,允。
又啓曰,頃因湖南年分狀啓,事目災二百結外,不足災四千結,加劃軍布,竝以本色準納之意,覆啓行會矣。卽見該道臣李憲稙狀啓,則復陳穡事慘歉之狀,仍請不足災三萬七千六百二十八結八十一負九束,更許準劃,兵曹及各衙門軍木,竝三分一代錢收捧事,令廟堂稟旨,分付矣。前此劃災,自有所裁量年形而然,而道啓又此切至,民情艱棘,亦可想到,限五百結,特爲加劃,使之卽速俵散,租案磨勘,毋或遲淹。至若軍布許代,如今之年,不當擧議,況封樁之目下枵罄者乎?依前行會,施行之意,分付,何如?傳曰,允。
兵曹啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
判府事金炳始箚曰,伏以臣,病蟄奄奄於郊埛,不能作恒人事,無復有陽界意者久矣。卽伏奉今日應製時讀券之命,試事方勤於臨軒,義分無暇於俟駕,第臣宿抱貞疾,重添乖祟,神識謊惑。皀白殆無以辨別,筋脈攣促,腕臂亦不由指使,積有旬日之源委,固非頃刻而蠢動,則違傲縱知添悚,承膺斷不可施。玆敢忙綴短牘,冒干崇嚴,伏乞聖明,諒臣實狀,亟賜變通焉。取進止。答曰,省箚具悉卿懇。愼節奉慮,所辭讀券之任,玆以勉副,卿其安心調理。仍傳曰,此批答,遣史官傳諭。
丁亥十二月十八日辰時,上與王世子,詣勤政殿。館學應製親臨試取入侍時,行都承旨金聲根,行左承旨李永,右承旨洪淳學,左副承旨李耕稙,右副承旨金炳秀,同副承旨鄭寅學,假注書缺,別兼春秋韓光洙·閔宗植,校理閔泳達,修撰鄭承鉉,以次侍立。時至,通禮跪啓請外辦。上具翼善冠·衮龍袍,乘輿出祈永門。藥房提調吳俊永,副提調金聲根,進前奏曰,侵早勞動,聖體,若何?上曰,一樣矣。俊泳等又向睿前奏曰,勞動旣多,睿體,若何?答曰,一樣矣。仍由思政門,詣勤政殿北月臺。通禮跪啓請降輿,上降輿陞座。承旨進前奏曰,儒生當爲入門,請出標信擧行,何如?上命已下標信擧行,可也。承旨讀奏入門單子十二萬三千七百八十五人訖,仍奏曰,侍衛從陞人中,有試官蒙點人,使之下去,一體行禮,何如?上可之。讀券官判府事金炳始·鄭範朝·金永壽·沈履澤·尹用求·鄭夏源·朴周陽。對讀官尹相衍·李愚冕·李敎榮·金天洙·洪承憲·金貞圭·金世基·鄭誾朝·閔宗植·韓光洙,行禮訖,以次就位。上命試官進前。炳始·範朝等進前。上命書賦題,日就月將學有緝熙于光明,限申時。範朝等,跪書讀奏訖,光洙等,奉出懸題訖。命書傳敎曰,賓客·別雲劍·兵曹堂上·堂上閣臣·春坊入侍。又傳曰,承旨,竝讀券官加差下,堂下閣臣·券坊入直玉堂,竝對讀官加差下,使之分考。又傳曰,考試,便殿待令。少頃,上降座,通禮跪啓請禮畢,請乘輿,上乘輿,仍出勤政門,由思政門。承旨請出標信解嚴。上仍還內,諸臣以次退出。
丁亥十二月十八日申時,上御萬慶殿。科次入侍時,以下缺以次進伏訖。上曰,史官分左右。上曰,試官進前。炳始等進前,讀第一張訖。上命止之。炳始曰,書等何以爲之乎?上曰,第一第二第三,書正三下,其餘,竝書次上,可也。炳始竝書讀奏訖,承旨奏曰,坼封何以爲之乎?上曰,承旨坼封。承旨坼封讀奏訖,上命書傳敎曰,館學儒生應製,賦居首,三下一幼學柳成獜,三下二李載乾,三下三幼學李尙柔,竝直赴殿試。之次,草三下幼學金弘錫·李秉懿·李貞錫·金永鎭·文基良·金冕恒·柳必永,竝付之進士榜末。之次,草三下進士尹鍾永等十人,竝直赴會試。之次,次上進士姜敏熙等十五人,竝給二分。之次,次上生員趙應國等十五人,竝給一分。之次,次上幼學李明鎬等二十五人,竝付之監試初試榜末。之次,次上進士金永直等十五人,各奎章全韻一件賜給。傳曰,入格儒生,明日待令。上命試官先退,又命退。承史諸臣,以次退出。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安。答曰,知道。
傳曰,侍衛軍兵毛具,從便爲之。
傳曰,統禦使依復舊例,以南兵使下批。
傳曰,加上尊號初度習儀,兼行於再度。
傳曰,南兵使有闕之代,右尹李容翊除授。
傳曰,祥原郡守鄭鐵永,內禁將除授。
傳曰,慈山府使李根澔,平壤中軍閔俊鎬相換。
傳曰,有實故玉堂許遞,今日政差出。
傳曰,咸從府使具然郁,樂安郡守韓良履,內禁將除授。
傳曰,侍衛與排立軍兵,令各其營乾犒饋。
傳曰,谷山府使李軒卿,敦寧都正除授。
傳曰,臺諫竝許遞,前望單子入之。
傳曰,文武科直赴殿試人,竝付之今番庭試榜末,一體放榜。
傳曰,左承旨·右承旨竝許遞,前望單子入之。
吏曹,敦寧都正單李軒卿除授事,承傳。
兵曹,南兵使單李容翊,內禁將單鄭鐵永,已上除授事,承傳。
承旨前望單子入之,趙秉稷·李晚耆落點。
吏曹口傳政事,監察李承河,禁府都事李奎邦,以上相換。
吏曹啓曰,新除授慶州府尹洪在正戶奴呈狀內,矣上典身病沈重,萬無赴任之望云,改差,何如?傳曰,允。
吏曹啓曰,昭慶園守奉官田悳,永懷園守奉官金龍培,俱以身病,呈狀乞遞,竝改差,何如?傳曰,允。
有政。吏批,判書李秉文牌招不進,參判缺,參議李種弼牌不進,承旨缺。吏批啓曰,行判書李秉文,參議李種弼竝牌招不進,小臣獨政未安,何以爲之?敢稟。傳曰,仍爲之。以李爲修撰,趙定熙爲右尹,鄭新采爲永懷園守奉官,金相元·趙圭植爲禁府都事,白樂亨爲議政府公事官,李俒爲掌樂正,朴升和爲昭慶園守奉官,沈宜九爲永懷園守奉官,李敏恒爲祥原郡守,金鶴鎭爲慶州府尹,南錫熙爲樂安郡守,李範祖爲谷山府使,李象郁爲咸從府使,蔡圭錫爲居山察訪。慈山府使李根澔,平安中軍閔俊鎬,已上相換事,承傳。前五衛將卞洪基今加嘉善,前監察權榮世,副司果金漢圭·金演九,守奉官鄭新采,已上今加通政,已上朝官年八十,依法典加資。左尹單趙定熙,右尹單閔正植,親軍西營文案單洪在昌,永柔縣令申㮋,泰仁縣監李敬翼,已上相換事,承傳。檢書官單洪秉珏。
以吏曹參議李種弼牌不進罷職傳旨,傳曰,只推。
兵批,行判書閔應植病,參判閔羲軾入直進,參議沈東獻,參知曺寅承病,承旨缺。同知加設單林魯華,西營軍司馬單鄭民世,三道統制使兼慶尙右道水軍節度使單閔敬鎬,咸鏡南道兵馬節度使單李容翊除授事,承傳,內禁將具然郁·韓良履除授事,承傳。
禮曹啓曰,傳曰,文武科直赴殿試人,付之今番庭試榜末,一體放榜事.命下矣。丁亥十二月館學儒生應製入格幼學柳成麟·李載乾·李尙柔,同年同月日次儒生殿講,以製代講入格幼學權寶善·丁大乾,就庭試榜目末端,付標添書以入之意,敢啓。傳曰,知道。
兵曹啓曰,謹依下敎,侍衛陪衛軍兵何處,乾犒饋分給之意,敢啓。傳曰,知道。
親軍別營啓曰,本營兵房李奎顔,以前任統制使,尙在任所,領軍之職,久曠可悶,改差,何如?傳曰,允。
親軍別營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
敦寧都正尹相衍上疏,大槪敢陳援例之章,冀蒙遞改之恩事。省疏具悉。所請依施。
丁亥十二月十九日辰時,上詣勤政殿,日次儒生殿講以製代講試取入侍時,行都承旨金聲根,行左承旨趙秉稷,右承旨李晚耆,左副承旨李耕稙,右副承旨金炳秀,同副承旨鄭寅學,假注書缺,別兼春秋李貞稙·閔宗植·金永迪·金敎獻·韓光洙,校理閔泳達,修撰鄭承鉉,以次侍立。時至,通禮跪啓請外辦,上具翼善冠·衮龍袍,乘輿出祈永門,藥房提調吳俊永,副提調金聲根進前奏曰,侵早勞動,聖體,若何?上曰,一樣矣。仍由思政門,詣勤政殿月臺,通禮跪啓請降輿,上降輿陞座。承旨進前奏曰,儒生當爲入門,而請出標信,擧行,何如?上命已下標信擧行,可也。承旨讀奏入門單子十二萬八千三百七十八八訖,仍奏曰,侍衛從陞中,如有試官蒙點人,使之下去,一體行禮,何如?上可之。讀券官判府事金炳始·鄭範朝·金永壽·沈履澤·尹用求·鄭夏源·朴周陽,對讀官尹相衍·李愚冕·李敎榮·金天洙·洪承憲·金貞圭·金世基·鄭周朝·閔宗植·韓光洙,行禮訖,以次就位。上命試官進前,炳始·範朝·永壽等進前。上命書賦題論時令以待來歲之誼,又命書表題,擬唐群臣賀光被四表格于上下,限申時。範朝等跪讀奏訖,光洙等奉出雙懸。少頃開場後,入小次。少頃,還爲殿座。傳曰,考試,便殿待令。少頃,上降座,通禮請禮畢,仍跪啓請乘輿,上乘輿,由思政門還內。以下缺
丁亥十二月十九日申時,上御萬慶殿。入格儒生日次,以製代講科次同爲入侍時,右副承旨金炳秀,記注官李秉喬,別兼春秋閔宗植·韓光洙,讀券官金炳始·鄭範朝·金永壽·沈履澤·尹用求·鄭夏源·朴周陽,對讀官尹相衍·李愚冕·李敎榮·金天洙·洪承憲·金貞圭·金世基·鄭誾朝·閔宗植·韓光洙,以次進伏訖。上曰,史官分左右。炳秀奏曰,儒生等,使之進前,奏職姓名乎?上可之。引儀唱鞠躬四拜興平身訖,以次陞殿奏職姓名訖。炳秀曰,儒生等使之頒賞乎?上可之。儒生跪受賞,引儀唱四拜,儒生等以次行禮趨出。上曰,試官進前。炳始等進前。讀第一張訖。上曰,止之。炳始曰,書等,何以爲之乎?上曰,賦表各第一張,書三下,其餘,竝書次上,可也。承旨奏曰,坼封,何以爲之乎?上命承旨坼封,承旨坼封讀奏訖。上命書傳敎曰,日次儒生殿講,以製代講,賦居首三下幼學權寶善,表居首三下幼學丁大乾,竝直赴殿試,賦之次草三下幼學李奎明等七人,表之次草三下幼學鄭世基等三人,竝直赴會試,賦之次次上幼學金文濟等十人,表之次次上幼學李漢稙等五人,竝給二分,賦之次次上幼學李鎬瀅等十人,表之次次上幼學元穉祥等十三人,竝付之監試初試榜末,賦之次次上幼學李殷翊等二十一人,表之次次上幼學李昌鎬等十一人,各奎章全韻一件賜給。傳曰,入格儒生鄭海年,此是桂坊也,守令待窠,首先擬入。傳曰,入格儒生,明日待令。上命試官先退,仍命史官就座,又命退,諸臣以次退出。
上在景福宮。停常參·經筵。
藥房副提調金聲根啓曰,親臨試士,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,世子嬪宮,口傳問安。答曰,知道。
政院啓曰,右承旨李晚耆,時在慶尙道禮安地,斯速乘馹上來事,下諭,何如?傳曰,許遞。前望單子入之。
承旨前望單子入之,沈東臣落點。
傳曰,政官牌招開政。
傳曰,咸從府使李象郁,樂安郡守南錫熙,竝內禁將除授。
傳曰,寧海府使之代,陽城縣監趙寬在擬入。
傳曰,在外京兆堂上許遞,今日政差出。
傳曰,入格儒生,崇陽門外,考例施賞。
傳曰,判宗正卿李載冕夫人表,東園退板一部輸送。
傳曰,今日政,遷轉守令,勿拘常格,未準朔中,各別擇差。
弘文館啓曰,新除授副修撰李,卽爲牌招察任,何如?傳曰,允。
議政府啓曰,卽見京畿監司金明鎭狀啓,則本道公都會選取之數,止於詩賦各三人,而道內諸生,屢擧齎鬱之狀,輒援四都之例,際此右文作人之會,亦不可泯默,每年公都會,詩賦各一人特爲加取事,請令廟堂稟旨分付矣。以若畿甸之大,試額之反遜於四都者,宜其多士之稱屈,特爲依狀請著式遵行事,分付,何如?傳曰,允。
又啓曰,漢城少尹金鶴鎭,除拜慶州府尹矣。少尹之職,事務甚繁,有難遽爾遞易,特仍前職,何如?傳曰,允。
又啓曰,卽見全羅監司李憲稙狀啓,則枚擧右水使趙東勳牒呈,以爲,巨文島僉使,以巨文鎭水軍僉節制使兼守防將,下批矣。今秋冬等褒貶,當以靑山鎭例擧行,而該鎭兵符,不在於右水營,且靑山公廨,竝姑仍置,往來防禦,則左水營所上兵符左一隻,移送右水營,褒貶之節,水軍之制,依靑山例,使右水使管轄事,請令廟堂稟旨分付矣。參以事務,果如狀辭,殿最與軍制,依靑山鎭例施行,兵符移送右水使,使之管轄,何如?傳曰,允。
吏曹啓曰,昭慶園守奉官朴升和,永懷園守奉官沈宜九,俱以身病,呈狀乞遞,竝改差,何如?傳曰,允。
有政。吏批,行判書李秉文,參判朴周陽牌招不進,參議李種弼進,承旨缺。吏批啓曰,行判書李秉文,參判朴周陽竝牌招不進,小臣獨政未安,何以爲之?敢稟。傳曰,只出緊任。以沈東臣爲左尹,閔泳補·黃致顯·高圭晉·劉鶴爲監察,金昌學爲尙衣別提,李哲永爲廣興守,張熙爲儀賓都事,李興建·朴遇商爲永懷園守奉官,李元相爲昭慶園守奉官,南晚元·沈遠韶·朴準基爲禁府都事,金炳休爲順興府使,金好濂爲善山府使,李寅光爲甑山縣監,李憲基爲谷城縣監,李補仁爲陽城縣監,趙寬在爲寧海府使,申鉉祿爲咸從府使,尹栽爲樂安郡守,閔泳大爲珍山郡守。寶城郡守李憙翼,古阜郡守金胤鉉,已上相換事,承傳。檢書官單閔岐鎬。前都正申晳求,守奉官李興建今超通政,已上朝官年八十,依法典加資。
兵曹啓曰,宣薦內禁衛取才,無一人入格,而宣部守三薦參上武臣前銜作散人,別取才入格矢數,落仕年條,居住薦名,各其名下,懸註以入之意,敢啓。傳曰,知道。
兵曹啓曰,慶尙監司李鎬俊狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
兵曹啓曰,嶺南別試武士更爲試取事,草記蒙允後,以其本道入格技藝試取,則慶州閑良李敏宖騎芻入格,咸陽閑良李景默片箭入格,永川閑良朴寅煥柳葉箭入格,密陽閑良李宜升講書入格,永川出身朴東根擧沙入格。在前嶺南抄上武士試取時,武技之中,或者閑良直赴殿試,出身或加資,初仕軍門調用,獻講者閑良直赴會試,依判下擧行矣。今此騎芻入格李敏宖,片箭入格李景默,柳葉箭入格朴寅煥,講書入格李宜昇,擧沙入格朴東根,竝別單書入之意,敢啓。傳曰,知道。
上在景福宮。停常參·經筵。
政院啓曰,來二十一日朝參日次矣。敢稟。傳曰,停。
又啓曰,忠翼公內外祠版,遣承旨致祭事,命下矣。何承旨進去乎?敢稟。傳曰,左承旨進去。
又啓曰,新除授行右承旨沈東臣,卽爲牌招,何如?傳曰,允。
傳曰,今日大院君晬辰,令右承旨問候以來。
政院啓曰,假注書李秉喬有身病,勢難察任,今姑改差,何如?傳曰,允。
傳曰,參贊官入侍。
傳曰,右承旨許遞,前望單子入之。
承旨前望單子入之,趙秉弼落點。
傳曰,召對爲之。
傳曰,海關課稅,漸至就緖,稅司各員之效勞嘉尙,不可無示意之擧。總稅務司墨賢理,特加戶曹參判銜,副稅務司何文德特加戶曹參議銜,仁川稅務司史納機,釜山稅務司帛黎,元山稅務司格類,竝〈加〉通政階。
李秉喬改差,代以沈東璡爲假注書。
傳曰,明日出宮門路,以思政門爲之。
禮曹,來戊子年二月初五日,行文宣王釋奠祭,同月初九日,行南壇祭香祝,親傳,取稟。奉敎敬依。
禮曹啓曰,四賢祠祭,例以六月中丁日設行,而若國忌相値,則三丁退行事,曾有定式矣。來戊子年二月中丁,在十五日,而弘陵忌辰相値,依定式,以三丁日磨鍊以入之意,敢啓。傳曰,知道。
禮曹啓曰,直赴尹昌燮放榜日,尹忠貞祠版,遣承旨致祭事,命下矣。其祠版在於忠淸靑山地,放榜日,勢不得祗受云,應榜後,令本家擇日祗受,何如?傳曰,允。
承文院啓曰,卽見盛京禮部咨文,本年秋季統巡會哨緣由事也,回咨按例撰出,以爲入送,何如?傳曰,允。
加上尊號都監啓曰,本都監監造官李承獜·李敏九·尹寓善·權碩鉉·權聖洙改差,其代內務主事尹明大,前都事洪承永·任弘準·朴序陽,前監役閔元鎬差下,令該曹口傳付軍職,冠帶常仕,何如?傳曰,允。
丁亥十二月二十一日申時,上御萬慶殿。參贊官入侍時,右副承旨金炳秀,假注書權博淵,記注官玉秉觀,別兼春秋韓光洙,駐箚英德俄義法參贊官李容泰,以次進伏訖。上曰,史官分左右。上曰,參贊官進前。容泰進前。以下缺
丁亥十二月二十一日戌時,上御萬慶殿。召對入侍時,參贊官金炳秀,侍讀官金鶴善,檢討官許襫,閣臣閔愚植,假注書金翼濟,兼春秋玉秉觀,別兼春秋李貞植,各持綱目第八卷,以次進伏訖。上曰,史官分左右。以下缺
上在景福宮。停常參·經筵。
還內後,大殿,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
傳曰,侍衛軍兵毛具,從便爲之。
傳曰,待敎閔愚植,檢校差下。
傳曰,新及第李載乾,福城君·信城君祀孫賜樂,其祠版致祭。
傳曰,新及第閔憙植,特爲賜樂。
傳曰,待敎會圈。
傳曰,侍衛陪衛與排立軍兵,令各其營乾犒饋。
傳曰,政官牌招開政。
政院啓曰,來十六日漢學文臣殿講日次,而親臨與命官,何以爲之?敢稟。傳曰,再明日,勤政殿,親臨磨鍊。
又啓曰,臣秉稷,忠翼公內外祠版致祭進去,下直之意,敢啓。傳曰,知道。
又啓曰,待敎會圈事,命下矣。今日政,下批,何如?傳曰,允。
奎章閣啓曰,待敎會圈事,命下矣。檢校提學金永壽,檢校直提學閔泳煥·尹用求,直提學閔泳駿·趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎金宗圭·鄭寅昇·趙漢國·閔愚植,竝卽牌招,以爲會圈,何如?傳曰,允。
傳曰,有實故玉堂許遞,今日政差出。
傳曰,呈告藝文提學許遞,今日政差出。
傳曰,樂安郡守尹㦳,內禁將除授。
傳曰,左副承旨許遞,前望單子入之。
承旨前望單子入之,尹容植落點。
傳曰,新及第金台濟,特爲賜樂。
待敎會圈五點,李垠鎔·閔憙植·鄭日永,已上取三人。
傳曰,新及第李範昌校理除授,新及第金炳䄵·鄭日永副校理除授,新及第金台濟·尹昌爕副修撰除授。
吏曹,校理單李範昌,副校理單金炳䄵·鄭日永,修撰二單,金台濟·尹昌爕,已上除授事,承傳。
禮曹,來戊子年二月初二日,行社稷大祭,香祝親傳,取稟。奉敎敬依。
禮曹,來戊子二月初二日,行景慕宮春享大祭,香祝親傳,取稟。奉敎恭依。
禮曹啓曰,今十二月二十四日親臨勤政殿,漢學文臣殿講時,王世子侍座之節,何以爲之乎?敢稟。傳曰,依例磨鍊。
吏曹啓曰,寧遠郡守全龍九,身病猝重,萬無赴任之望云,罷黜,何如?傳曰,龜城府使李殷春相換。
吏曹啓曰,新除授咸從府使申鉉祿呈狀內,矣身身病猝重,萬無赴任之望云,改差,何如?傳曰,允。
吏曹啓曰,西學敎授任善準,以其身病,呈狀乞遞,改差,何如?傳曰,允。
吏曹啓曰,昭慶園守奉官李元相,永懷園守奉官朴遇商,俱以身病,呈狀乞遞,竝改差,何如?傳曰,允。
有政。吏批,行判書李秉文牌招不進,參判朴周陽進,參議李種弼牌招不進。吏批啓曰,行判書李秉文,參議李種弼牌招不進,小臣獨政未安,何以爲之?敢稟。傳曰,仍爲之。以李貞稙爲副應敎,申檀爲左尹,李垠鎔爲待敎,趙康夏爲藝文提學,李耕稙爲大司成,閔泳達爲西學敎授,李炳默·辛大成爲監察,姜元瞻·閔致箕爲永懷園守奉官,金典奎爲昭慶園守奉官,吳鎭泳·金箕容爲禁府都事,李容中爲靑巖察訪,宋龜浩爲樂安郡守,黃斗淵爲咸從府使,朴鍾赫爲慶安察訪。弘文正字單李垠鎔,兼待敎單李垠鎔,分敎官單朴昌植。寧遠郡守全龍九,龜城府使李殷春,已上相換事,承傳。檢書官單李秉濂,少尹單金鶴鎭,特仍前職事,承傳。崇靈殿參奉楊基永,戶曹參判銜單墨賢理今加嘉善階,海關總稅務司戶曹參議銜單何文德今加通政階,已上效勞嘉尙,特加事。通政大夫階三單,史納機·帛黎·格類,已上效勞嘉尙,竝加通政階事,承傳。
兵批,行判書閔應植,參判閔羲軾,參議沈東獻病,參知曺寅承入直進,承旨缺。內禁將單尹栽除授事,承傳。
加上尊號都監啓曰,今此加上尊號時,玉冊玉寶詣闕班次圖二件,謹此封進,而一件,世子宮,亦爲封進之意,敢啓。傳曰,知道。
又啓曰,玉冊文·玉寶文書·出眞諺書各一件,謹此封進,而眞書一件,世子宮,亦爲封進之意,敢啓。傳曰,知道。
典圜局啓曰,司事崔漢英有身病,勢難察任,改差,其代,幼學李容馹差下,令該曹口傳下批,何如?傳曰,允。
吏曹口傳政事,典圜局司事單李容馹。
兵曹啓曰,今此慶科庭試武科殿試時,直赴殿試人應試,別單書入之意,敢啓。傳曰,知道。
又啓曰,直赴殿試奉承傳抄上武士兪鎭伯等二千七百九十八人,直赴會試奉承傳武學崔仁植等二十二人,隨其錄名,依例許赴於明日殿試之〈意〉,敢啓。傳曰,知道。
親軍別營啓曰,本營軍司馬李容泰,身病甚重,勢難察任,改差,何如?傳曰,允。
兵曹啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
校理金鶴善上疏。大槪,敢陳至切之懇,冀蒙矜許之恩事。省疏具悉。令該曹稟處。
丁亥十二月二十二日巽時,上與王世子,詣勤政殿。文武科放榜入侍時,行都承旨金聲根,行左承旨趙秉稷,右承旨趙秉弼,左副承旨尹容植,右副承旨金炳秀,同副承旨鄭寅學,假注書缺,別兼春秋李貞稙·閔宗植·金永迪·閔泳敦·韓光洙·金敎獻,校理金鶴善,修撰許襫,以次侍立。時至,通禮跪啓請外辦,上具遠遊冠·絳紗袍,乘輿出祈永門,藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。俊泳等又向睿前奏曰,勞動旣多,睿體,若何?答曰,一樣矣。仍由思政門,詣勤政殿月臺,通禮跪啓請降輿,上降輿。通禮跪啓請執圭,聲根跪進圭,上執圭,仍陞座。聲根進前奏曰,文武擧人,今將入庭矣。出標信開作門乎?上命以已下標信擧行。聲根奏曰,從陞諸臣,有率榜人,使之下去,一體行禮乎?上可之。聲根曰,文武擧人及率榜人,使之行禮乎?上可之。引儀唱四拜,文武擧人及率榜人,行四拜禮訖,文武擧人紅牌與賜花,一一頒給。上命書傳敎曰,新及第李載乾,福城君·信城君祀孫賜樂,其祠版致祭。又傳曰,新及第宋憲卿特爲賜樂。出傳敎又敎曰,新及第金台濟特爲賜樂。出傳敎又敎曰,新及第閔憙植特爲賜樂。出傳敎聲根奏曰,高足牀初不待令,事甚駭然。當該進排官,所當重勘,而本院請推之外,無他可施之罰,何以爲之乎?上曰,拿處,可也。出榻敎秉稷曰,寶劍之當日不得懸頉事,旣承下敎,而寶劍鄭漢朝·尹成鎭·李冕榮,俱以實病懸頉,則臨時忙迫,雖不得不頉稟,其在擧行,不勝惶悚。懸病之該寶劍,不可無警,竝推考,何如?上曰,從重推考,卿亦推考,可也。出榻敎通禮跪啓請禮畢,上降座。通禮跪啓請釋圭,上釋圭。通禮跪啓請乘輿,上乘輿。兵曹判書閔應植,啓請放仗,承旨請出標信解嚴。上由思政門還內,諸臣以次退出。
丁亥十二月二十二日酉時,上御萬慶殿。召對入侍時,參贊官鄭寅學,侍讀官閔泳達,檢討官許襫,閣臣趙東潤,假注書沈相璡,兼春秋玉秉觀,別兼春秋李貞植,各持綱目第八卷,以次進伏訖。上曰,史官分左右。以下缺
上在景福宮。停常參·經筵。
政院啓曰,左副承旨尹容植今日不爲仕進,卽爲牌招,何如?傳曰,允。
傳曰,當該承旨推考。
傳曰,傳命誤傳之中官李有泰,從重推考。
傳曰,新恩謝恩,當親受矣。該房知悉。
傳曰,新及第朴文逵,兵曹參知除授。
傳曰,召對爲之。
傳曰,新及第朴喜容,校理除授,新及第趙範九,修撰除授。
政院啓曰,假注書權博淵·沈相璡,俱有身病,勢難察任,竝姑改差,何如?傳曰,允。
兵曹口傳政事,副司勇洪承永·任弘準·朴序陽·閔元植。
奎章閣啓曰,待敎李垠鎔·閔愚植,檢校差下事,命下矣。牌招察任,何如?傳曰,允。
又啓曰,待敎李垠鎔敎旨安寶次,濬哲之寶請出之意,敢啓。傳曰,知道。
傳曰,明日出宮門路,以思政門爲之。
沈相璡改差,代以李垠鎔爲假注書。
權博淵改差,代以宋憲卿爲假注書。
宋憲卿有頉,代以朴台熙爲假注書。
吏曹,校理單朴喜容,修撰單趙範九,已上除授事,承傳。
議政府啓曰,卽見慶尙監司李鎬俊狀啓,則備陳金海府民邑難支之狀,仍請稅賦米太,限十年從時價,代錢直上納,乙酉丙戌兩年未收稅米六千九百九十九石,太三百八十二石大詳定代錢,限三年排納,川浦未蒙頉結七百十結一負,永爲蠲頉,京各司軍布木,限五年代納,統〈營〉還耗米三百餘石,限折半詳代事,令廟堂稟處矣。金海一邑,不可以有邑言矣。驚駭慨咄,寧欲無言,不思溯本而整欹,徒欲請代而紓急,非但有違常經,實是大關後弊,而邑勢民力,到十分地頭,亦不容不曲軫矯釐之方,稅賦米太,限十年從時價代錢,兩年未收米,排三年大詳定代錢,各軍木限三年從時價代錢,竝自本邑,直納于各衙門,統營還耗米,限折半許令詳定代納,至於川浦結七百十結零,壤賦攸重,有難永蠲,限十年減稅,雖十年之內,隨起隨執,以爲漸次復摠之地,如是更張之後,苟欲善後而就完,專在久任而責成,該府使,邑弊矯正前,勿爲移遷事,分付銓曹,何如?傳曰,允。
電報局啓曰,本局事務浩大,幼學李弼永,主事差下,令該曹口傳下批,派送全州分局,何如?傳曰,允。
加上尊號都監啓曰,今此加上尊號冊寶封裹日時,令日官推擇,則今二十七日午時爲吉云,以此日時,擧行之意,敢啓。傳曰,知道。
內醫院啓曰,北茸進上,所重自別,而挽近以來,極爲品劣,自明年爲始,北兵營審藥,依前復舊例下送,使之擇品封進,何如?傳曰,允。
兵曹啓曰,今十二月二十三日戌正一刻四分立春,來戊子正月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮,依例改火,奎章閣·議政府·承政院·侍講院·翊衛司,一體頒火之意,敢啓。傳曰,知道。
義禁府啓曰,前持平咸遇復施以竄配之典事,承傳啓下矣。咸遇復,全羅道錦山郡竄配,而承傳內辭意,具罪目,依例發遣府羅將,押送配所,何如?傳曰,允。
吏曹啓目粘連,觀此弘文館校理金鶴善上疏,則以爲,家貧親老,溝壑將顚,特垂生成之澤,畀臣一小縣,以遂便養之願亦爲有臥乎所,金鶴善之家貧親老,菽水難繼之狀,通朝之所共知,許畀一小縣,俾伸至情,允合於孝理之政是白乎矣,臣曹不敢擅便,上裁,何如?啓依回啓施行爲良如敎。
丁亥十二月二十三日午時,上御萬慶殿。新恩謝恩親受入侍時,行都承旨金聲根,左承旨趙秉稷,右承旨趙秉弼,左副承旨尹容植,右副承旨金炳秀,同副承旨鄭寅學,假注書權博淵,記注官朴宗玕,別兼春秋李貞稙,以次進伏訖。上曰,史官分左右。聲根起伏奏曰,新恩率榜人,使之隨入乎?上曰,唯。引儀引文武擧人入就位,聲根奏從陞侍衛中率榜人,使之下去,一體行禮乎?上曰,唯。引儀唱四拜,文武擧人行四拜禮訖。聲根曰,新恩肅拜後,當宣醞乎?上曰,擧行也。仍行宣醞訖,引儀唱四拜,文武擧人行四拜禮訖。聲根曰,新恩以次陞殿奏職姓名乎?上曰,武科只使甲科陞殿,可也。文武擧人,以次進前奏職姓名訖。聲根曰,文武擧人,使之出送乎?上曰,唯。引儀引文武擧人出,仍命史官就座,又命退,諸臣以次退出。
丁亥十二月二十三日酉時,上御萬慶殿。召對入侍時,參贊官金炳秀,侍讀官閔泳達,檢討官許襫,假注書權博淵,兼春秋朴宗玕,別兼春秋李貞植,各持綱目第八卷,以次進伏訖。上曰,史官分左右。以下缺
上在景福宮。停常參·經筵。
政院啓曰,卽者兵曹郞廳來言,今日殿座時,別侍衛不可不備,而判書閔應植有身病,不得擧行云,何以爲之?敢稟。傳曰,次堂擧行。
傳曰,政官牌招開政。
兵曹啓曰,今日殿座時,本曹堂上侍衛,不可不備,而參知朴文逵在外,不得進參,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
吏曹口傳政事,以金奎軾爲兵曹參知。
傳曰,吏曹參議許遞,前望單子入之。
吏曹口傳政事,電報局主事單李弼永。
吏曹,兵曹參議單金奎軾,參知單沈東獻。
兵曹口傳政事,副護軍曺寅承。
傳曰,侍衛軍兵毛具,從便爲之。
傳曰,召對爲之。
傳曰,應敎·副應敎竝牌招。
李胤鍾有頉,代以李載乾爲假注書。
柳成獜有頉,代以尹始榮爲假注書。
傳曰,樂安郡守宋龜浩禁軍將除授。
傳曰,在外京兆堂上許遞,今日政差出。
政院啓曰,來正月初一日大王大妃殿寶齡望九稱慶陳賀頒敎文,當爲製進,藝文提學趙康夏,待明朝牌招,使之製進,何如?傳曰,允。
李載乾有頉,代以李秉浩爲假注書。
尹始榮有頉,代以金秉庸爲假注書。
吏曹參議前望單子入之,金疇鉉落點。
傳曰,漢學文臣殿講居首人,依例捧傳旨。
傳曰,長興提調李載完,氷庫提調閔泳煥相換。
李秉昊有頉,代以李啓弼爲假注書。
金秉庸有頉,代以李養稙爲假注書。
傳曰,有實故玉堂許遞,前望單子入之。
兵曹口傳政事,親軍別營兵房單李文永,別營別將單鄭愚植。
吏曹啓曰,咸從府使黃斗淵,以其身病,萬無赴任之望云,改差,何如?傳曰,允。
吏曹啓曰,昭慶園守奉官金典奎,永懷園守奉官閔致箕,以身病,呈狀乞遞,竝改差,何如?傳曰,允。
有政。吏批,行判書李秉文牌招不進,參判朴周陽進,參議金疇鉉牌招不進,承旨缺。吏批啓曰,行判書李秉文,參議金疇鉉竝牌招不進,小臣獨政未安,何以爲之?敢稟。傳曰,仍爲之。以沈相學爲左尹,尹致聖爲典設別提,柳炳奭爲昭慶園守奉官,尹勉求·李根哲爲禁府都事,金昌學爲尙瑞別提,李能九爲尙衣別提,李憲瑜·徐喆淳爲永懷園守奉官,李秉周爲樂安郡守,金和鍵爲咸從府使。前校理閔達鏞贈副學例兼,刑曹參判閔正植祖考。故學生洪順燮贈吏參例兼,故學生洪秉倫贈吏議,故府使洪益喆贈僕正,守慶州府尹洪在正三代。前都正李喜道今加嘉善,朝官年九十,依定式加資。分敎官單馬性淵,故學生金命均贈吏參例兼,守慶州府尹金鶴鎭考,守奉官李憲瑜今超通政,朝官年八十,依法典加資。
兵批,行判書閔應植病,參判閔羲軾入直進,參議金奎軾,參知沈東獻未肅拜,承旨缺。同知加設單盧瑞·李秉稙,副司果金應漢·卓祐錫·卓駿錫,五衛將加設三單,李根培·李鎬榮·沈龍振。
吏曹參議李種弼疏曰云云。答曰,省疏具悉。所請依施。
丁亥十二月二十四日午時,上與王世子,詣勤政殿。漢學文臣殿講親臨入侍時,行都承旨金聲根,行左承旨趙秉稷,右承旨趙秉弼,左副承旨尹容植,右副承旨金炳秀,同副承旨鄭寅學,假注書缺,別兼春秋閔宗植,金永迪,閔泳敦·金敎獻·韓光洙,修撰許襫,以次侍立。時至,通禮跪啓請外辦,上具遠遊冠·絳紗袍,乘輿出祈永門,藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。俊泳等又向睿前奏曰,勞動旣多,睿體,若何?答曰,一樣矣。仍由思政門,詣勤政殿月臺,通禮跪啓請降輿陞座,上降輿陞座。聲根進前奏曰,試官今當行禮,而侍衛中,與從陞人,使之一體行禮,何如?上可之。考官閔種默·趙熙一·李根命,參考官洪承五·曺寅承·尹容善·姜友馨,以次就拜位,行四拜禮訖,以次就座。聲根進前奏曰,漢學當開講乎?上曰,唯。承旨奏曰,告講以抽籤爲之乎,以冊拈出乎?上曰,缺受講如儀後,上降座。通禮跪啓請禮訖,又跪啓請乘輿,上乘輿。兵曹判書跪啓請放仗,承旨請出標信解嚴。由思政門·祈永門還內,諸臣以次退出。
丁亥十二月二十四日酉時,上御萬慶殿。召對入侍時,參贊官鄭寅學,侍讀官李貞稙,閣臣閔愚植,假注書沈相璡,兼春秋林奭禧,別兼春秋韓光洙,各持綱目第八卷,以次進伏訖。上曰,史官分左右。以下缺
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體,若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,武備,有國之重務,亦不宜虛除也。靺韋附注之士,必先諳鍊,然後乃可整部伍而嚴軍容。向者薦剡各人,今將課日講習,處所稱之以鍊武公院,諸般應行規制,自內務府商確,成節目以入。
李啓弼有頉,代以尹相爕爲假注書。
李養稙有頉,代以金顯翊爲假注書。
政院啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營·按撫營各一件,營上事,自本院依例成送有旨,下送京各司,應爲頒賜二十七件,依例頒給之意,敢啓。傳曰,知道。
尹相爕有頉,代以閔泳會爲假注書。
金顯翊有頉,代以朴魯洙爲假注書。
傳曰,政官牌招開政。
傳曰,召對爲之。
弘文館啓曰,下番闕直,事甚未安。修撰趙範九,副修撰金台濟,竝卽牌招,推移入直,校理朴喜容,副校理金炳䄵·鄭日永,一體牌招察任,何如?傳曰,允。
兵曹口傳政事,親軍別營軍司馬單宋秉宙,左營軍司馬單金思轍。
閔泳會有頉,代以李寅根爲假注書。
朴魯洙有頉,代以金義善爲假注書。
傳曰,頒敎文中赦句添入。
政院啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中赦句添入事,命下矣。藝文提學趙康夏,旣在闕中,使之添入,何如?傳曰,允。
又啓曰,行吏曹判書李秉文,參判朴周陽,參議金疇鉉牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
傳曰,右承旨·左副承旨竝許遞,前望單子入之。
承旨前望單子入之,尹致聖·李起鎬落點。
傳曰,東壁博士·正字外,玉堂竝許遞,前望單子入之。
玉堂前望單子入之,校理閔泳達落點。
內務府啓曰,卽見江華留守閔泳奎狀啓,則以爲,本營武士等今秋等都試,當爲設行,而見今歲除迫近,催科方張,擧子來往,易致窘急,待明春合設事,請令內務府稟旨分付矣。參諸事勢,有難試取,依狀請退行事,分付,何如?傳曰,允。
丁亥十二月二十五日酉時,上御萬慶殿。召對入侍時,參贊官鄭寅學,閣臣兪鎭弼,侍讀官李貞植,假注書權博淵,兼春秋玉秉觀,別兼春秋韓光洙,各持綱目第八卷,以次進伏訖。上曰,史官分左右。以下缺
上在景福宮。停常參·經筵。
羅元容有頉,代以李尙柔爲假注書。
金鼎載有頉,代以黃致鎬爲假注書。
傳曰,工曹判書許遞,今日政差出。
傳曰,召對爲之。
傳曰,此時迎送之弊,不可不念,前慶尙左兵使趙載恒,分揀,姑令戴罪擧行。
傳曰,在外敦寧都正許遞,今日政差出。
傳曰,樂安郡守李秉周內禁將除授。
李尙柔有頉,代以李源奎爲假注書。
黃致鎬有頉,代以張復炫爲假注書。
李源奎有頉,代以李邦爕爲假注書。
張復炫有頉,代以丁大乾爲假注書。
弘文館啓曰,下番闕直,事甚未安。應敎韓光洙別兼春秋進,校理一員,副校理一員,修撰二員,副修撰二員未差,新除授校理閔泳達,卽爲牌招,姑降入直,何如?傳曰,允。
玉堂前望單子入之,副校理吳炳文·趙秉聖,修撰李瑞永·李範升,副修撰宋世鉉落點。
吏曹啓曰,昭慶園守奉官柳丙奭,永懷園守奉官徐喆淳,俱以身病,呈狀乞遞,竝改差,何如?傳曰,允。
有政。吏批,行判書李秉文,參判朴周陽牌招不進,參議金疇鉉進,承旨缺。吏批啓曰,行判書李秉文,參判朴周陽,竝牌招不進,小臣獨政未安,何以爲之?敢稟。傳曰,只出緊任。以李喬翼爲工曹判書,鄭洛鎔爲刑曹判書,金永穆爲知義禁,李命宰爲工曹參議,盧泳敬爲敦寧都正。傳曰,見窠皆令差出。
再政,康基鎭·尹弘勳爲永懷園守奉官,南基完爲典設別提,吳根灝·柳淵泰·金興臣·申甲熙·金泳奎·張彦植爲監察,鄭志植·閔致璟·朴泰河爲禁府都事,張世厚爲昭慶園守奉官,金序爲樂安郡守,李承九爲定平府使。守奉官康基鎭,前監察金承龍,副司果鄭始培,前都正吳致鳳,前五衛將高載信,已上今加嘉善,朝官年九十,依定式加資。分敎官單張敬中。長興提調李載元,氷庫提調閔泳煥,已上相換事,承傳。加上尊號都監提調單李喬翼。
兵曹啓曰,統禦使復舊例,以南兵使下批事,命下矣。咸鏡南道統禦虞候兼討捕使,改以咸鏡南道兵馬虞候兼討捕使,下批之意,敢啓。傳曰,知道。
兵曹啓曰,五衛將安桓·洪在德·車德種·李敬欽·吳學祿,曹司五衛將李俊永,昌德宮衛將孫昶榮·朴興鎭·韓尙國,慶熙宮衛將金尙俊·金昌濟,部將宋柱琓,守門將金九熙·朴勝龍·田得龍,俱以病難供職,呈狀乞遞,新除授全羅監中軍金景植,身病猝重,萬無登道赴任之望,呈狀乞遞矣。實病旣如此,則有難强令赴任,竝改差,何如?傳曰,允。
又啓曰,每都政,新資六窠,例爲差出,而營將·中軍·虞候中,姑無準二十朔者,依近例,就其中朔數最多者,推移內遷,何如?傳曰,允。
兵曹啓曰,永宗僉使朴起羽,以其母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。
兵批,行判書閔應植進,參判閔羲軾病,參議金奎軾未肅拜,參知沈東獻入直進,承旨缺。以趙康夏·李邦鉉爲知事,朴寬弘爲同知,柳兢魯爲內禁將,具然八·李翼鎬·朴馨來·金商羽·咸宗顯爲五衛將,任夏準爲曹司五衛將,兪鎭箕·洪奉爕·李錫沆爲昌德將,尹啓煥爲慶熙將,洪埰爲訓鍊副正,李晢鎬爲宣傳官,李承河爲訓鍊僉正,金元俊·李圭淵爲別營哨官,徐廷斗爲左捕從事官,宋光鉉爲右捕從事官,李海永爲摠理把摠,梁景煥爲宣傳官,鄭在鎬爲部將,安鎬·崔秉益·金良弼爲守門將,李左用爲永宗僉使,趙正湜爲全羅中軍,尹順伯爲天城萬戶,朴珍淵爲智島萬戶,具榮根爲薪智島萬戶,張楠翰爲文山萬戶,金應浩爲首陽別將。訓鍊主簿加設單閔興植,同知加設單李寅會·吳致鳳,副司果金奎熙·李會萬·尹宜鎭·姜宗珏·鄭基和,副司勇金泰俊·金永祐·鄭昌胤。
再政,以洪翰爕·李敏濟·河龍濟·李熙昌·李相坤爲訓鍊僉正,權在文爲主簿,池相元爲守門將。同知單兪鎭箕,僉知三單柳兢魯·具然八·李翼鎬。
三政,以魚秉玩爲中樞經歷,李莊夏爲都事,李敬器·李象駿·玄在鶴爲訓鍊判官,李秉憲爲別營哨官。
四政,以李源植·李起緖·任昶鎬·林得秀爲訓鍊主簿。內禁將單李象郁·南錫熙·具然恒·宋龜浩,已上除授事,承傳。五衛將加設單,曺晉煥·李晠說·高晉逸·吳喆善·梁在珍·安範圍·李仲星·金薰旭·太普元·尹行友·劉淳祐·金學源·李東洙·李漢善·朴海宗·姜柱洪·金斗赫·金致赫·李壽燁·金雲奭·韓三俊·鄭基善·金應基·金冀柱·朴昌仁·安順恒·尹思任·辛發模·張漢謙·崔宗奎·崔衡觀·白晉錫·金信璧·崔致祥·李鍾萬·申錫模·金錫禹·朴準熙·李宜英·宋文熙·金昌瑞·李龍福·吳兢默·閔致義·金翼張·梁在碩·白尙健·金致範·洪在謙·張錫龍·朴準馨·全錫源·崔俊豊·張在德·李寅成·金熺瓚·朴漢國·朴慶源·申德弘·盧獜瑞·尹亨爕·李載基·宋欽浩·安正旭·吳東根·金秀完·金復植·柳弼煥·金永完·韓景國·朴道鎭·金道湜·申億鳳·白振國·崔成文·林鳳來·金相根·張致德·洪在範·朴完根·張學舜·張浣奎·金敬完·金仁梧·韓錫明·裵命新·金義根·李獜在·韓焌秀·尹聖完·李鍾龜·金尙默·趙德增·金順榮·鄭羲錫·崔鎭衡·兪鎭喆·金源鎬·任星準·金昌基·李時榮·崔東洙·李世鎬·吳有璜·朴基元·申在喆·蔡獜洽·張鳳儀·金永完·金善翼·任百淳·尹成奎·韓暢基·金九·嚴天郁·李輔翼·李英宰·朴奎相·金用呂·朱命恂·李廷薰·成載厚·徐俊相·李東鉉·文元·宣始仁·李大植。
五政,以李道熙·具範書爲部將。
六政,以申栢·李敎興爲別營哨官。
七政,以李秉弘·李弘善爲訓鍊僉正。
刑曹啓曰,卽接前始興縣令李升來所報,則本曹發配薪智島減死定配罪人朴孝良,去七月,押到本邑,故定將差護送於前站矣。纔到肆覲坪,不爲團束,乘夜逃躱云矣。配囚押送,法意何等愼嚴,前後申飭,又復何如?而莫重承傳罪人,不能檢飭,致此逃失,揆以法紀,萬萬駭然。該守令,令該府拿問勘處,領去將差與擧行刑吏,押上刑配,在逃配囚,分付左右捕廳,刻期詗捉,亦令畿營各鎭營,發捕待得,施以當律,何如?傳曰,允。
丁亥十二月二十六日酉時,上御萬慶殿。召對入侍時,參贊官鄭寅學,侍讀官李貞稙,閣臣李垠鎔,假注書沈相璡,兼春秋朴宗玕,別兼春秋韓光洙,各持綱目第八卷,以次進伏訖。上曰,史官分左右。以下缺
上在景福宮。停常參·經筵。
政院啓曰,新除授校理李承載,副校理吳炳文·趙秉聖,修撰李範升,副修撰宋世鉉,方在譴罷中,何以爲之?敢稟。傳曰,蕩滌敍用。
又啓曰,臣致聖今日加上尊號初度兼行習儀進去,下直之意,敢啓。傳曰,知道。
傳曰,吏兵批歲抄點下者,依例捧傳旨。
李邦爕有頉,代以崔在道爲假注書。
丁大乾有頉,代以李丙逌爲假注書。
掌令姜永壽,正言卞應洙等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請大逆不道知情不告罪人榮瑾亟施孥戮之典。措辭見上請楸子島安置罪人崔鳳周,黑山島定配罪人李奎和,更爲得情,快正典刑焉。措辭見上請黑山島減死定配罪人載仁,亟令王府嚴覈得情,快施極律焉。措辭見上請謀反不道罪人鍾三,泳周竝施孥戮之典。措辭見上請正法罪人演承·洛承亟施孥戮之典。措辭見上請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士元,古今島減死定配罪人張景老,快施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根亟施适·雲之例。至於古今島減死島配罪人金應弼,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反罪人哲均·東根,知情不告罪人善敎,竝施孥戮之典。措辭見上謀反大逆不道罪人秉淵亟施适·雲已施之律,知情不告罪人啓豊施以孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·弼周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴亟施孥戮之典。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典。措辭見上請謀反不道罪人中鎬·然應·建爕與謀反大逆不道罪人知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴施以孥戮之典。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晚·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植加施适·雲之律,在逃罪人泳孝·玉均·光範·載弼等,先行收司之典,謀反罪人占乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反大逆不道罪人永植,亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上錄,亟令王府,嚴鞫得情,夬正典刑焉。措辭見上蛇島圍籬安置罪人洪晉游,古今島圍籬安置罪人李道宰,馬島圍籬安置罪人安宗洙,智島圍籬安置罪人慶光國,竝令王府,設鞫得情,亟正邦憲焉。措辭見上請智島島配罪人安寧洙,安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉。措辭見上請池運永·池錫永,亦令王府,一體設鞫得情,夬正典刑焉。措辭見上請呂島加棘還發配罪人申箕善,更加嚴鞫,期於得情,快正邦刑焉。答曰,不允。申箕善事,已有處分,勿煩。
正言卞應洙啓曰,請梟示罪人性世亟施孥戮之典。答曰,不允。合啓中申桓·吳友泳·鄭完默·韓鎭泰事,停啓。
臺諫前望單子入之,大司憲兪晚源,大司諫閔致憲,司諫尹皞爕,掌令李晚正,持平鄭斗欽·尹喆培,正言南翊元落點。
政院啓曰,昨日政事,內務主事全良默·李琠單付,誤書以入,至於啓下,事甚疎忽,極爲未安。原單子勿施,臣之矇然捧入,不勝惶悚,當該吏曹堂上,不可無警,推考,何如?傳曰,從重推考,爾亦推考。
弘文館啓曰,下番闕直,事甚未安。副修撰一員未差,新除授修撰李瑞永·李範升,副修撰宋世鉉,竝卽牌招,推移入直,校理李承載,副校理吳炳文·趙秉聖,一體牌招察任,何如?傳曰,允。
典圜局啓曰,前主事李景寅,委員差下,令該曹口傳下批,何如?傳曰,允。
崔在道有頉,代以洪鍾奭爲假注書。
李丙逌有頉,代以韓相晚爲假注書。
吏曹口傳政事,典圜局委員單李景寅。
奎章閣啓曰,原任待敎李埈鎔母喪,遣檢書官致弔,仍爲勸粥以來之意,敢啓。傳曰,知道。
義禁府啓曰,罪人申桓·吳友泳·鄭完默·韓鎭泰等,連伏承卽速擧行之命,而臺啓方張,自有格例之不可違越者,成命之下,末由擧行之意,惶恐敢啓。傳曰,卽速擧行。
上在景福宮。停常參·經筵。
政院啓曰,新除授大司憲兪晚源,大司諫閔致憲,司諫尹皞爕,掌令李晚正,持平鄭斗欽·尹喆培,正言南翊元,方在譴罷中,何以爲之?敢稟。傳曰,蕩滌敍用。
又啓曰,明日正朝望闕禮習儀時,兩司當爲進參,而除在外·差祭外,未肅拜人員,竝待開門牌招,何如?傳曰,允。
又啓曰,卽者濟用監官員來言,來正月初一日親上表裏時,提調當爲進參,而提調尹宜善有身病,不得進參云,卽爲牌招,何如?傳曰,奉常提調沈履澤相換。
又啓曰,奏御文字,何等審愼?而今日監軍單子,有所錯誤,致勤下詢,事甚疎忽,極涉未安。臣之矇然捧入,不勝惶悚,當該兵曹堂上,不可無警,推考,何如?傳曰,從重推考,爾亦推考。
傳曰,政官牌招開政。
洪鍾奭有頉,代以鄭容默爲假注書。
韓相晚有頉,代以李日彦爲假注書。
傳曰,定平府使李承九,內禁將除授。
傳曰,呈告知經筵兵曹參判許遞,今日政差出。
傳曰,樂安郡守之代,勿拘常格,未準朔中擬入。
傳曰,宣川府使白性基,堂上宣傳官加設單付。
傳曰,宣川府使之代,吉州牧使尹吉炳除授。
傳曰,吉州牧使之代,端川府使李根擬入。
傳曰,東壁許遞,今日政差出。
傳曰,有實故玉堂許遞,今日政差出。
傳曰,督鍊使有闕之代,大護軍梁憲洙除授。
兵曹督鍊使單,梁憲洙除授事,承傳。
弘文館啓曰,下番闕直,事甚未安。應敎韓光洙別兼春秋進,校理李承載,副校理吳炳文·趙秉聖,修撰李瑞永·李範升,副修撰宋世鉉有身病,一員未差,校理閔泳達,卽爲牌招,姑降入直,何如?傳曰,允。
統理交涉通商事務衙門啓曰,主事朴戴陽改差,代孫鵬九還差下,令該曹口傳下批,何如?傳曰,允。
兵曹口傳政事,親軍後營軍司馬單尹弘植。
吏曹口傳政事,交涉衙門主事單孫鵬九。
吏曹啓曰,宣川府使單,尹吉炳除授事,承傳。
吏曹啓曰,端川府使李根,吉州牧使擬入事,命下矣。未經邊地,以前任熙川郡守,方在解由未出中,何以爲之?敢稟。傳曰,勿拘。
又啓曰,昭慶園守奉官張世厚,永懷園守奉官尹弘勳,左通禮李鳳奎,右通禮李起東,俱以身病,呈狀乞遞,竝改差,何如?傳曰,允。
又啓曰,參禮道察訪李華慶,金井道察訪洪道泰,利仁道察訪金柱,俱以身病,呈狀乞遞,竝改差,何如?傳曰,允。
又啓曰,前監察李瓚書,未陞六人,誤爲擬望,至蒙恩點,原望筒,勿施,何如?傳曰,允。
有政。吏批,行判書李秉文,參判朴周陽牌招不進,參議金疇鉉進,承旨缺。吏批啓曰,行判〈書〉李秉文,參判朴周陽竝牌招不進,小臣獨政未安,何以爲之?敢稟。傳曰,只出緊任。以兪鎭沃爲應敎,尹起晉爲副應敎,李石榮爲副校理,鄭佑默爲修撰,金泰郁爲兵曹參判,金永哲爲知經筵,安錫豊爲敦寧都正,尹奎炳爲尙瑞別提,金潤鉉爲司饔別提,南基完爲尙衣主簿,尹起元爲左通禮,吳炳文爲右通禮,趙秉穆爲引儀。傳曰,見窠皆令差出。
再政,李璟和·鄭晦容爲禁府都事,李運永爲昭慶園守奉官,權錫賢·金正鎰爲永懷園守奉官,李根爲吉州牧使,李建大爲端川府使,閔厚植爲定平府使,金斗鉉爲樂安郡守,李景寅爲高敞縣監,李華慶爲黃山察訪,洪道泰爲參禮察訪,金興柱爲金井察訪,卞重植爲利仁察訪。濟用提調尹宜善,奉常提調沈履澤,已上相換事,承傳。分敎官單金挺源,前五衛將金永哲,前監役愼永祥,已上朝官年八十,依法典加資。文學單韓光洙。
兵批,行判書閔應植病,參判金泰郁未肅拜,參議金奎軾入直進,參知沈東獻病,承旨缺。同知單洪奉爕,加設單林元植,僉知三單,金商羽·朴馨來·咸宗顯,副司果白樂吉·河慶運,宣傳官加設單白性基,督鍊使單梁憲洙,內禁將單李承九除授事,承傳。
議政府啓曰,卽見右捕廳所報,則匿名書罪人朴泰鉉,捉得嚴覈,情節自服,似此兇悖之類,自本廳不敢擅便云。渠因私憾,計欲滔人,敢做兇書,揭付禁門肅嚴之地,情跡旣露,誅戮難贖,在囚朴泰鉉,出付軍門,大會軍民,梟首警衆,何如?傳曰,私自逞憾,至有如許無前之擧,無嚴無憚,胡至於此?斷之以律,何所可惜,而論其罪則雖極痛惋,究其事則不過微細,特推好生之義,朴泰鉉,嚴刑三次,遠惡島減死爲奴。
禮曹啓曰,來正月二十四日大王大妃殿加上尊號冊寶親傳致詞箋文表裏親上儀註,直爲書入大王大妃殿之意,敢啓。傳曰,知道。
禮曹啓曰,來正月初一日大王大妃殿寶齡望九稱慶陳賀時,殿下親上致詞箋文表裏儀註,直爲書入大王大妃殿,而王世子賀各殿儀註及百官賀各殿儀註,直爲書入各殿之意,敢啓。傳曰,知道。
奉常寺啓曰,各陵園正朝祭享所用藥果,煎造後,進上看品藥果二十粒,依定式封進之意,敢啓。傳曰,知道。
景慕宮啓曰,再明日正朝祭時,令金炳榦,身病沈篤,不得進參,令該曹口傳相換,以爲及時擧行,何如?傳曰,允。
加上尊號都監啓曰,大王大妃殿玉冊,玉寶印出二件,謹此封進,而世子宮亦爲封進之意,敢啓。傳曰,知道。
又啓曰,今此加上尊號時,各樣儀註三本,冊寶親傳諺書一本,謹此書入,而冊寶親傳時,行禮儀註一本,世子宮,亦爲封進之意,敢啓。傳曰,知道。
又啓曰,本都監各房工役,今已完畢,匠手竝皆放送,堂上郞廳輪回仕進,監造官仍爲上直之意,敢啓。傳曰,知道。
親軍別營啓曰,本營把摠李秉洙,身病猝重,勢難察任,改差,何如?傳曰,允。
又啓曰,諸將官今年射講,未滿次數,都計劃,不得修啓之意,敢啓。傳曰,知道。
又啓曰,今十二月二十九日三十日年終放砲時,營使臣李鍾健,將官將校別破陣監放,而器械數爻及單子,書入之意,敢啓。傳曰,知道。
義禁府啓曰,始興前縣令李升來拿問勘處事,傳旨啓下矣。李升來自始興任所,姑未上來云,依例發遣府羅將,拿來,何如?傳曰,待待命拿囚。
又啓曰,本府赦單子中,定配身死未蒙放罪人申桓·吳友泳等名下,放字書下,珍島府金甲島圍籬安置罪人鄭完默,靈光郡荏子島島配罪人韓鎭泰,竝放逐鄕里事,承傳啓下,而以臺啓方張,竝不得擧行矣。今則臺啓已停,申桓·吳友泳等,全羅道珍島府金甲島圍籬安置罪人鄭完默,撤去圍籬後,放逐鄕里,靈光郡荏子島島配罪人韓鎭泰,卽爲放逐鄕里事,分付該道道臣之意,敢啓。傳曰,知道。
刑曹啓曰,罪人李致瑞江原道洪原縣,李東河慶尙道彦陽縣,盧龍周全羅道康津縣,遠惡地定配所,卽爲押送之意,敢啓。傳曰,知道。
敦寧都正盧泳敬疏曰云云。省疏具悉。所請依施。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,行右承旨李起鎬,右副承旨金炳秀,今日不爲仕進,竝卽牌招,何如?傳曰,允。
又啓曰,今日正朝望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣秉稷今日正朝望闕禮習儀進去,下直之意,敢啓。傳曰,知道。
傳曰,德陵·安陵·智陵修改時監董道臣李敦夏加資。
傳曰,南寧尉病患沈重云,遣御醫持相當藥物,看審以來。
鄭容默有頉,代以沈宜奎爲假注書。
吏曹口傳政事,景慕宮令金炳榦,濟用主簿元世洵,已上相換事,承傳。
弘文館啓曰,下番闕直,事甚未安。副修撰一員未差,修撰李瑞永,副修撰宋世鉉,新除授修撰鄭佑默,卽爲牌招,推移入直,應敎兪鎭沃,副應敎尹起晉,副校理李石榮,一體牌招察任,何如?傳曰,允。
傳曰,右副承旨·同副承旨許遞,前望單子入之。
承旨前望單子入之,尹成鎭·尹定求落點。
政院啓曰,卽者奉常寺官員來言,正月初三日行春享大祭祭物監封時,提調一員,當爲監封,而都提調金炳始有身病,提調未差,不得擧行云矣。未差之代,政官牌招,開政差出,何如?傳曰,前望單子入之。
奉常提調前望單子入之,鄭海崙添書落點。
又啓曰,臣與右副承旨金炳秀伴直矣。纔已許遞出去,伴直無人,行左承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
傳曰,此都尉端凝之姿,謹愼之操,憂愛而國,予所深知。纔聞病患之報,遽見逝單之至,驚盡何言?追念疇昔,尤增愴廓。卒南寧尉家,遣中使護喪,禮葬等節,照例擧行,東園副器一部輸送,成服日,遣承旨致祭,祿俸限三年仍給。
政院啓曰,卒南寧尉成服,遣承旨致祭事,命下矣。何承旨進去乎?敢稟。傳曰,同副承旨進去。
奎章閣啓曰,原任直提學尹用求父喪第三日,依定式遣檢書官致祭,仍爲勸粥以來之意,敢啓。傳曰,知道。
戶曹啓曰,時御所內各司,依定式,發遣本曹正郞臣缺,與兵曹參知臣沈東獻,佐郞臣缺,東所衛將臣缺,西所衛將臣缺,南所衛將臣缺,北所衛將臣缺,眼同看審,則姑無雨漏處之意,敢啓。傳曰,知道。
戶曹啓曰,卒南寧尉喪,禮葬等節輸送,則本家以常時遺意,不敢秪受云矣。敢啓。傳曰,更爲輸送。
又啓曰,卒南寧尉喪,禮葬更爲輸送,則本家以常時遺意,又不敢祗受云矣。敢啓。傳曰,更爲輸送。
又啓曰,卒南寧尉喪,禮葬更爲輸送,則本家以常時遺意,又不敢祗受云矣。敢啓。傳曰,遺意旣如此,葬需從優輸送。
戶曹啓曰,卒南寧尉喪,錢五百兩,木五同,布五同,從優輸送之意,敢啓。傳曰,知道。
吏曹參判朴周陽疏曰云云。答曰,省疏具悉。旣已問備,何必爲引?卿其勿辭行公。
上在景福宮。停常參·經筵。
大殿·大王大妃殿·王大妃殿·中宮殿,內務府·內閣·政院·玉堂·銓郞·百官除夕單子問安。答曰,知道。世子宮·世子嬪宮,內務府·內閣·政院·玉堂·銓郞·春桂坊·百官除夕單子問安。答曰,知道。
政院啓曰,行右承旨李起鎬,同副承旨尹定求,今日不爲仕進,竝卽牌招,何如?傳曰,允。
又啓曰,假注書沈宜奎有身病,勢難察任,今姑改差,何如?傳曰,允。
又啓曰,假注書李日彦,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,明日正朝望闕禮,依例爲之之意,敢啓。傳曰,知道。
傳曰,禮房承旨馳詣宗廟·社稷·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳曰,右承旨許遞,前望單子入之。
傳曰,政官牌招開政。
傳曰,兼弼善有闕之代,今日政差出。
傳曰,閑良徐廷喆·李起英,出身申最熙,閑良金東萬,出身崔俊常,竝別軍職差下。
沈宜奎改差,代以李丙逌爲假注書。
傳曰,定平府使閔厚植,端川府使李健大,內禁將除授。
傳曰,海美縣監之代,豊川府使尹錫祺擬入。
承旨前望單子入之,趙熙一落點。
傳曰,發遣吏郞諸執事,淸齊與否,摘奸以來。
傳曰,明日出宮門路,以思政門爲之。
以全羅監司李憲稙狀啓,莫重正供,致使沙工欠逋夥多,該鎭前僉使鄭煥堯,令該府拿問勘處,臣亦有溺職之罪,惟俟嚴勘事,傳曰,勿待罪事,回諭。
政院啓曰,典祀所重,何等謹嚴,而今日文禧廟諸執事摘奸時,齋郞張熙,趁不待令。所當重勘,而本院請推之外,無他可施之罰,何以爲之?敢稟。傳曰,拿處。
以禮曹佐郞劉秉洙,兵曹正郞蔡相夏·金錫龍,成均館典籍趙信鎬,權知承文院副正字李蓍宰,奉常寺正金命來,副司果沈遠翼·宋秉宙·申政均·徐丙善·李倬竝不,弘文館修撰李瑞永,副司果宋台憲·李勛卿·高永錫·李鍾國·李義悳·李弼鎔·任大準·朴彝陽·朴齊斌·任善準·宋榮大·宋柱勳·尹英秀·鄭應哲·金喜洙·申性均·金炳吉,權知承文院副正字吳正根·尹雨植,成均館司藝沈觀爕,典籍裵殷星·洪在現禁推傳旨,傳曰,竝分揀。
有政。吏批,行判書李秉文,參判朴周陽牌招不進,參議金疇鉉進,承旨缺。吏批啓曰,行判書李秉文,參判朴周陽竝牌招不進,小臣獨政未安,何以爲之?敢稟。傳曰,只出緊任。以尹承弼爲副修撰,閔宗植爲兼弼善,金致礪爲敦寧都正,安必壽·李近和爲禁府都事,朱相翊爲永懷園守奉官,崔明九爲昭慶園守奉官,尹錫祺爲海美縣監,鄭鐵永爲豊川府使,申甲熙爲定平府使,林冕鎬爲端川府使。分敎官單張永達。咸鏡監司李敦夏今加資憲加資,安邊府使趙東萬今加嘉善加資事,承傳,守奉官朱相翊今加通政,朝官年八十,依法典加資。
兵批,行判書閔應植,參判金泰郁,參議金奎軾病,參知沈東獻入直進,承旨缺。同知單劉弘爕,加設單吳有璜,僉知三單,鄭鎭永·韓良履·具然郁,副司果尹炯召。
侍講院啓曰,新除授兼弼善閔宗植,卽爲牌招,何如?傳曰,允。
兵曹啓曰,來戊子年各處頒給信漢符別單,各宮房新定式頒給,信漢符別單及文宰武臣蔭官二品以上人員章標頒給別單,修整以入之意,敢啓。傳曰,知道。
兼弼善鄭寅昇疏曰云云。省疏具悉。所請依施。
大司憲柳晚源疏曰云云。答曰,省疏具悉。遂事何必爲引?卿其勿辭行〈公〉,尾附事,當留念矣。
同敦寧徐相祖疏曰云云。答曰,省疏具悉。自謂無所失,則又何請勘乎?煩絮爭辨,有乖事體矣。
校理李承載疏曰云云。省疏具悉。遂事何必爲引?爾其勿辭察職,尾附事,當留念矣。
副校理趙秉聖疏曰云云。省疏具悉。遂事何必爲引?爾其勿辭察職,尾附事,當留念矣。
掌令李晚正疏曰云云。省疏具悉。遂事何必爲引?爾其勿辭察職。
司諫尹皞爕疏曰云云。省疏具悉。遂事何必爲引?爾其勿辭察職。
大司諫閔致憲疏曰云云。省疏具悉。遂事何必爲引?爾其勿辭察職。日記廳堂上金炳秀。郞廳朴永斗·李命九