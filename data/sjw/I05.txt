上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·大司諫,奉朝賀正朝單子問安。答曰,知道。
進賀還內後,內閣·政院·玉堂·藥房口傳問安。答曰,知道。
傳于金鼎集曰,侍衛軍兵毛具,從便爲之。
傳于張敎根曰,奉朝賀南公轍內外,領府事李相璜,令該曹,歲饌外食物衣資加送,仍令存問以來,故領議政金致仁妻李氏,依昨年例擧行。
尹致秀啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于金鼎集曰,今年慶禮陳賀時,各差備官別單書入。
傳于朴長復曰,對擧承旨張敎根,禮房承旨金鼎均,竝加資。
傳于朴長復曰,興寅君最應·完昌君時仁·南寧尉尹宜善,竝百官加親授。
傳于朴長復曰,中官張之賢·李之華,竝百官加親授。
傳于朴長復曰,今年稱賀,與昨年尤異,雖因東朝撝謙之德,未能備禮識喜,予小子頌祝之忱,豈可無廣慶之道,貢人舊遺在三千石,市民徭役限一朔,泮人懸房贖限十日,諸道舊還限十萬石,竝蕩減事,令廟堂行會。
朴長復啓曰,吏曹郞廳來言,百官加下批政事,取稟。傳曰,當日爲之。
傳于尹致秀曰,禮房承旨許遞,金左根除授。
尹致秀啓曰,新除授同副承旨金左根,卽爲牌招,何如?傳曰,允。
尹致秀,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,卽見原任待敎趙斗淳,以黃海監司封進正朝箋文及陳賀箋文,則職銜有違格例,事甚未安。爲先推考,原箋文還下送,使之改修正封進,隨所到捧入,何如?傳曰,允。
朴長復,以議政府右議政意啓曰,今日正朝百官箋文奉進時,承文院官員,不卽待令,以致擧行之遲滯,事甚駭然,不可仍置,當該官員,令該府拿問勘處,何如?傳曰,推考。
又以吏曹言啓曰,在前頒赦時,有別歲抄書入之例,今番則何以爲之乎?敢稟。傳曰,書入。
又以吏曹言啓曰,別歲抄書入事,命下矣。居中居下,一體書入乎?敢稟。傳曰,一體書入。
尹致秀,以禮曹言啓曰,大王大妃殿寶齡望六,祗告廟社,頒敎中外,此誠國家莫大之慶,而設科取士,乃是應行之事,今番慶科,以何科設行,而以何間擇吉乎?敢稟。傳曰,有初試庭試磨鍊,四月念間擇入。
又以禮曹言啓曰,今此正朝及大王大妃殿寶齡望六稱慶陳賀時,諸道所封箋文中草溪郡守吳鼎周,雖非應封官,以別軍職封箋,故一體看審捧入,而驪州牧使黃,纔已坐罷,所封箋文,依前例不爲捧入之意,敢啓。傳曰,知道。
又以禮曹言啓曰,今此大王大妃殿寶齡望六稱慶陳賀時,諸道封進箋文,開坼看審,則吉州牧使李亨在所封各殿箋文中恭遇年月日下,不付紅籤,直書尊號於紙本,江界防禦使李鐸遠所封王大妃殿箋文皮封,倒踏印篆於上端者,俱涉不審,竝推考警責,何如?傳曰,允。
又以禮曹啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
兵曹,以任聖皐爲左邊捕盜大將。
朴長復,以備邊司言啓曰,昨日秋曹草記,有論罷捕將之擧矣,該曹事體,不得不然,而旣係微細,或涉過當,且捕將重任,有難數遞,前捕將金煐,姑爲仍任,何如?傳曰,允。
兵曹,左邊捕盜大將金煐,仍任事承傳。
朴長復啓曰,因備邊司草記,前左邊捕盜大將金煐,仍任事,允下矣。卽爲牌招,傳授命召及大將牌·傳令牌,何如?傳曰,允。
朴長復,以義禁府言啓曰,咸平前縣監曺柏承,時縣監沈東奎罪狀,令攸司稟處事,傳旨啓下矣。曺柏承今方待命,拿囚,沈東奎時在任所云,依例發遣府羅將,拿來,何如?傳曰,待待命拿囚。
敎中外大小臣僚耆老軍民閑良人等書。王若曰,君子性彌爾茀籙,鞏基萬之休,王母福受玆寶齡躋望六之慶,爰頌如岡如阜,誕告在野在朝,恭惟明敬文仁大王大妃殿下,婦德摯任之于周,母儀宣仁之有宋,翟褕配乾極之位,贊皇祖三十載升平,燕禖毓震鬯之祥,綏宗社五百年泰運,端莊貞靜,彤管播徽,光大含弘,黃裳協吉,逮寡躬嗣服之日,賴慈恩覆幬如天,荷撫育於寒暑之間,每念節宣而保嗇,佩義方於晨昏之際,必使晉接而就將,抗裘冕於東朝,厥施普也,囿幈幪於左海,無能名焉,申戒侈風,禁燕貨而嚴關石,子惠黎獻,議漢賑而捐帑銀,旌招盡禮羅之規,式沖人之輔導,鑑別勉品衡之責,監先王之憲章,所以太和致祥,詎無大德得壽,猗前年騰知命之祝,況今辰增愛日之誠,天休用申,長樂隆千乘之養,太歲在己,大衍加一策之奇,稱瑤觴而介眉,厥有前寧人己丑彝典,揚玉牒而稽首,允合貞純后乙卯鴻名,是乃列朝之燕貽,家法邦禮之斯爲盛,莫不擧國而齊請,天理人情之所固然,惟慈衷允執撝謙,伊晠典亟拒侈泰,簾帷發懇惻之敎,克軫荒年仳離,簡冊垂沖挹之光,悉祛浮文煩節,識喜若有未盡,敢云舊章之不愆,養志亶在無違,遑恤衆願之或缺,肆予崇孝之道,亦有餙慶之規,盛禮靡備於豐亨,縱莫伸喜懼之悃,德讓克著於損抑,尙或爲將順之方,斯儀也千歲者三,實基此五旬有一,必得位必得祿,祝以北斗南山,俾爾熾俾爾昌,時則正月元日,瑞椒捧紅雲之色,爛彩章於婺躔,靈萱報靑陽之暉,添寶籌於海屋,旣牲香之薦太室,又鳳綍之宣昕庭,蒼陸答烟花之謠,禎祥疊至,玄臺布雷雨之澤,囹圄皆空,自本月初一日昧爽以前,除謀反·大逆謀叛·子孫謀殺毆罵祖父母父母·妻妾謀殺夫·奴婢謀殺主·謀故殺人·魘魅蠱毒,闕係國家綱常,贓汚强竊盜外,雜犯死罪以下,徒流付處安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加,於戲,王政先斯施仁,治道莫如興化,徽猷卓越,綿駿祿於無疆,景貺潛周,錫庬褫於不匱,故玆敎示,想宜知悉。藝文提學趙秉鉉製進。
己亥正月初一日辰時,上御仁政殿,進箋陳賀入侍時,行都承旨李光正,左承旨張敎根,右承旨金鼎集,左副承旨金鼎均,右副承旨尹致秀,同副承旨朴長復,記事官兪錫煥,假注書金正奎,記事官鄭基世·南秉哲,檢校直閣李嘉愚·鄭㝡朝,直閣金左根,檢校待敎金學性·金英根以次侍立。時至,上具遠遊冠·絳紗袍,出宣化門,藥房提調趙秉鉉,副提調李光正進前奏曰,侵早勞動,聖體,若何?上曰,一樣矣。仍由協陽門·肅章門,詣仁政殿月臺版位,行四拜禮,跪進致詞訖,奉致詞箋文表裏於彩輿先導,上西向立祗送,入幕次後,問安勿爲之事。榻前下敎少頃,上出次,陞殿御座,引儀進箋,跪讀致詞,宣敎官宣敎,百官呼嵩訖,領府事李相璜,判府事朴宗薰,右議政李止淵,豐恩府院君趙萬永,永興府院君金祖根以次進前,相璜等曰,今日卽三元之會也,百祿鼎臻,慈齡彌邵,親上箋文,臨殿受賀,聖心慶祝,曷有其極,侵早勞動,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。通禮跪啓請乘輿,上降座乘輿,還內如儀,請出標信解嚴,諸臣以次退出。
上在昌德宮。停常參·經筵。
藥房提調趙秉鉉,左副承旨尹致秀啓曰,元朝稱慶,賀儀誕擧,聖孝冞光,群情胥悅,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金左根啓曰,行大司憲李紀淵未肅拜,執義金大坤,掌令具行益,持平吳夏哲在外,掌令崔尙儒呈辭,持平李宗秉差祭,監察茶時之意,敢啓。傳曰,知道。
備忘記,東萊都護府使李明迪,全羅右水使具載龍,植松萬戶池億齡,南兵使朴潤榮,吾老梁萬戶洪觀鍍下直,各長弓一張,長箭一部,筒兒一箇,片箭一部賜給。
以慶禮陳賀時各差備官別單,傳于尹致秀曰,宣箋官副校理朴齊憲,兒馬一匹賜給,宣敎官副司果李源庚,左通禮柳榮輔,右通禮權大肯,竝加資,贊儀李敦源,外職陞敍,致詞官承文院副正字徐珖輔,進排官承文院正字尹昌錫,竝陞敍,濟用監提調東寧尉金賢根,奉表裏官濟用監奉事崔遇亨,副奉事韓弼敎,奉箋文官禮曹佐郞吉顯範,展箋官直講崔在燁,禮曹佐郞吉顯範,展敎官兵曹佐郞金龍銓·金震休,典儀金學羲,東西唱兼引儀申鍾賢·趙泳紀,代致詞官兼引儀崔爔,宣箋目官假引儀安祥浚,竝依昨年例施賞,典樂高仲燁賞加,通禮院事知書員李晩弼帖加,其餘寫字官·畫員·員役·樂工等,竝依昨年例施賞。
以慶禮陳賀時別單,傳于尹致秀曰,大王大妃殿承傳色內官李昌成·鄭喜常,竝內下鹿皮一令賜給,統長金漢成·韓興周,竝加資,其餘出入番內官·司鑰·別監·飯監等,竝依昨年例施賞。
傳于尹致秀曰,今番賞典中,一人雖兼數事,毋得疊授。
尹致秀,以內醫院提調意啓曰,副提調李光正,今日問安,不爲仕進,卽爲牌招,何如?傳曰,允。
假注書金正奎書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬰密是白乎旀,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
金左根啓曰,卽者義禁府都事來言,時囚罪人李宜敎,與朴命澈面質究覈事,命下矣。口招坐起,堂上例爲備員,而同義禁李景在差祭,鄭禮容在外,只有判義禁金履載,同義禁尹命圭二員,不得備員開坐云,何以爲之?敢稟。傳曰,差祭與在外堂上,竝許遞,前望單子入之,待下批,牌招察任,如有違牌,勿爲呼望。
同義禁前望單子入之,李嘉愚·尹尙圭落點。
吏曹口傳政事,知義禁單李嘉愚。
尹致秀啓曰,卽伏見同義禁前望單子啓下者,則尹尙圭之尙字,誤書以命字,致勤下敎,臣之矇然捧入,不勝惶悚,原單子,使之改修正以入,而當該堂上,不可無警,推考,何如?傳曰,允。
朴長復啓曰,卽者吏曹郞廳來言,政事當日爲之事命下,而行判書鄭元容,參判徐左輔,參議朴齊明,俱爲病不來,不得開政云,竝卽牌招,何如?傳曰,允。如有違牌,勿爲呼望。
朴長復以吏曹言啓曰,今此陳賀時,宣敎官副司果李源庚,加資事,命下矣。雖已資窮,未經準職,何以爲之?敢稟。傳曰,勿拘。
金左根,以兵曹言啓曰,內禁衛將吳準常,宣傳官趙羲復·李膺漢,俱以病難供職,呈狀乞遞,改差,新除授順天營將金晉淵,身病猝重,時月之內,萬無登途赴任之望云,依例罷黜,何如?傳曰,允。
又以兵曹言啓曰,部將洪祉燮,以其病難供職,呈狀乞遞,改差,何如?傳曰,允。
尹致秀,以吏批言啓曰,侍從臣父年七十人,每於歲首,抄啓加資事,載在法典矣,侍從臣父年七十人,別單書入之意,敢啓。傳曰,知道。
有政。吏批,行判書鄭元容式暇,參判徐左輔進,參議朴齊明式暇,左副承旨尹致秀進。啓曰,行判書鄭元容,參議朴齊明竝式暇,小臣獨政未安,何以爲之?敢稟。傳曰,仍爲之。以林肯洙爲副修撰,金英淳爲大司成,李義晉爲直講,林性洙爲軍器判官,尹泰東爲內贍主簿,李晦榮爲肇慶廟令,金英根爲西學敎授,睦仁培爲左通禮,高萬九爲右通禮,南寧尉尹宜善今加綏祿,興寅君最應今加興祿,完昌君時仁今加宜德,已上百官親授,左承旨張敎根,前承旨金鼎均今加嘉善,左通禮柳榮輔,右通禮權大肯,宣敎官李源庚,已上今加通政加資事承傳,同知李鍾運,前同知具,已上今加嘉義,副護軍李羲溫,前五衛將金禮鉉,前僉知朴在燮,前僉使趙宗弼,已上今加嘉善,前執義鄭日泰,前府使李在純,前縣監郭宗默·成海應,前參奉沈公鼎,已上今加通政,已上朝官年八十,依定式加資事承傳。
兵批,行判書朴岐壽進,參判李魯集入直,參議韓鎭庭,參知李益文病,同副承旨金左根進。以柳和源爲兼訓鍊都正,韓應浩爲內禁將,朴亮勳爲武兼,申善浩·李鍾兢爲宣傳官,吳永善爲部將,趙元錫爲慶尙右兵使,李濟弘爲順天營將,柳相鎬爲大興中軍,同知單鄭完哲,護軍金鼎均·李羲溫·朴在燮,副護軍兪星煥·李源庚·權大肯·柳榮輔·李儒常·金在仁·鄭日泰·李在純·成海應·沈公鼎·郭宗默,副司果李孝淳·徐珖輔·尹昌錫·柳在魯,副司正李樂韶,副司勇崔圭永,以上竝單付。
金左根,以兵批言啓曰,行上護軍徐俊輔,自吏曹送西矣,資級係是輔國,知中樞有闕之代,依例下批之意,敢啓。傳曰,知道。
吏批,再政。以李源庚爲敦寧都正,徐珖輔爲典籍,行左承旨張敎根,行上護軍徐俊輔今加輔國,侍從臣前正言徐耆淳父,行大護軍洪命周今加正憲,侍從臣前承旨洪祐順父,前縣監趙學儉今加通政,侍從臣前承旨趙在慶父,幼學朴震祐今超通政,侍從臣前持平朴奎瑞父,已上年七十依定式加資事承傳。
兵批,再政。以李亨權爲宣傳官,知事單徐俊輔,同知單李羲溫,副護軍趙學儉·朴震祐,以上竝單付。
傳于尹致秀曰,發遣吏郞,諸執事淸齋與否,摘奸以來。
勸農綸音。王若曰,咨爾方伯居留守宰牧民之長,曁農師田畯服力之民,明聽予一人誥,農之於民,大本也恒産也,古今之通誼也,是故王者,以歲首祈穀,又必親行五推之禮,爲萬民先者,則所以勸也,勸之如何,必使之勞而豫也,凡天下事,無不勞而成者,又無不豫而立者,豫而不食其效,勞而不享其利,予未之聞也,蓋農者,民作之而後,天遂之也,其所自力而自食者,又何待人之勸,而常患人情狃於渝惰,民俗病於姑息,不知有晝茅宵綯深耕易耨之義久矣,夫不勸則怠,怠則必飢,卽然之理也,不然,爲民上,何苦使民霑體塗足,盻盻然終歲勤動而不知恤乎,噫,比歲告災,惟旱爲最,八路全歉,已屢矣,去秋歉荒,又毒於畿·湖,其不移粟而賑窮者亦幾希,其所以致此,皆事不豫而服不力故也,民之倒懸,莫甚於此時,今之務,卽惟曰裕民食敬天時而已,書曰食哉惟時,時者農之時也,菑畬靡民莫治,汚萊靡民不闢,苟或身惰手游,不豫不勞,咎祲則歸天,凍餓則罪歲,而欲望上天之曲遂其願,上天雖仁,豈肯降之以穰穰之祥,以驕其民之心也哉,須是謀之必豫,服之必勞,地無遺利,然後天心悅而萬物成也,然則予安得不奉天時以勸吾民乎,至於高燥早播之論,前輩名碩,講之熟矣,大臣今又言之,水則移之,乾則播之,利害之決,不待智者,而功必倍之,此誠今日勸農中一事目也,樂時趨利者,民之情也,導之使然者,官之責也,宜各躬行田野,相其土宜,審其方便,董之牖之,因其勢而順其情,俾有以知所勸也,則惟勞與豫,義亦寓焉,其於務大本制恒産之道,豈少補也,毋謂是課歲常談,益殫乃心,用副予沖人本本元元之意。行都承旨李光正製進。
尹致秀,以禮曹言啓曰,以大王大妃殿寶齡望六慶科取稟草記,傳曰,有初試庭試磨鍊,四月念間擇入事,命下矣。初試額數取幾人,而且考謄錄,則增廣庭試等初試入格人,更試一經講事,曾有己卯年定式,似當依此磨諫,而其後庚辰丁酉庭試則試講,丁亥乙未增廣,則或因特旨,或因本曹草記除講矣,今番則何以爲之乎?敢稟。傳曰,取三百人,講經置之。
金左根,以訓鍊都監言啓曰,本局哨官尹佑成,身爲將官,管下之卒,不能檢飭,擧措駭然,爲先汰去之意,敢啓。傳曰,知道。
檢閱南秉哲疏曰,伏以,臣與新除授同副承旨臣金左根,有舅甥應避之嫌,臣所帶春秋兼銜,在下當遞,玆敢援例陳章,仰瀆崇嚴。伏乞聖明,俯垂鑑諒,亟令選府,遞臣兼職,以存公格,不勝幸甚,臣無任云云。省疏具悉。疏辭,下該曹稟處。
上在昌德宮。停常參·經筵。
金左根啓曰,行大司憲李紀淵未肅拜,執義金大坤,掌令具行益,持平吳夏哲在外,掌令崔尙儒呈辭,持平李宗秉未署經,監察茶時之意,敢啓。傳曰,知道。
傳于尹致秀曰,傳香承旨,馳詣社稷,奉審摘奸以來。
傳于金左根曰,上京未下直守令,皆令不多日內下送。
大王大妃殿傳于金左根曰,今觀兩譯供辭,九月往復之事,李宜敎已自服,而其後小錄書給與狀啓還送事,兩相推諉,終不直招,旣爲面質,而以若是模糊之招辭捧入者,禁府擧行,甚爲寒心,金吾堂上,一竝從重推考,且有看證云,卽爲拿來,互相面質,到底窮覈,而萬一又爲吞吐,則嚴刑盤覈,捧眞的招辭以入。
金左根啓曰,行都承旨李光正,行左承旨張敎根,右承旨金鼎集不爲仕進,左副承旨尹致秀監祭進去,右副承旨朴長復式暇,院中只有臣一人,伴直無人,右承旨金鼎集,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨金鼎集牌不進,伴直無人,行左承旨張敎根,所當牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
以右承旨金鼎集牌不進罷職傳旨,傳于金左根曰,只推。
忠淸監司趙冀永狀啓,懷德縣監金喬根,呈以本縣外南面龍田里居經筵官宋來熙處敦諭一度,縣監卽爲齎奉,馳往傳諭,則以爲,臣跧伏窮鄕,庸累無似,從少多疾,不能自力於問學進修之功,近又隨分祿仕,直一蔭途中常調耳,今此美爵華銜之節次推排,萬分踰涯,惝怳兢蹙,無所容措,繼又道臣,傳宣恩諭,期勉諄複,必欲致臣於筵席之末,有若臣之足可備數於啓沃輔導之列,而所施非宜,益增惶駭,是豈蟣蝨微臣,所敢承當之眷寄也哉,拜受九頓,五內震灼,尤不省置身之所,曾縻官守,而濫竊隱遯之美號,本非遺逸,而尙膺旌招之盛禮,名實之乖盭,莫此爲甚,必由臣身而將有龍斷之譏,玷累朝廷,傳笑四方,非細故也,天鑑高懸,應有眞僞之莫逃,公議駁正,當無名器之久辱,區區血祝,惟在於此而已,附奏體嚴,不敢張皇煩複,容俟日間,謹當冒入文字,仰請處分,緣由馳啓事,踏啓字。
金左根,以禮曹言啓曰,以大王大妃殿寶齡望六慶科庭試文科初試額數及試講取稟草記,傳曰,取三百人,講經置之事,命下矣。令日官李秉洪推擇,則文科初試來四月十一日,文武科殿試同月二十日,放榜同月二十六日卯時爲吉云,以此日時定行,而庭試時,武科初試之鄕試設行,旣有新式,武科初試日子,則令兵曹推擇,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而社稷祈穀大祭齋戒相値,不得設行之意,敢啓。傳曰,知道。
義禁府啓目,罪人朴命澈·李宜敎等口招面質云云。以傳敎內辭意,發問目究覆,使之對質是白乎則,各執其說,互相爭詰,平問之下,無以究竟,竝施嚴刑,期於得情,何如?判付。啓,已有東朝處分,各別嚴覆爲良如敎。
上在昌德宮。停常參·經筵。
藥房都提調李止淵,提調趙秉鉉,副提調李光正啓曰,歲律載新,景籙滋至,伏未審日間,聖體若何,寢睡·水刺之節,何如?臣等率諸御醫趁旱入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金左根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,富寧都護府使李元夏下直,長弓一張,長箭一部,片箭一部,筒兒一箇賜給。
李光正啓曰,右承旨金鼎集,右副承旨朴長復,今日不爲仕進,竝卽牌招,何如?傳曰,允。
金左根啓曰,三品官之毋得過三日循例請牌,曾有定式矣,大司成金英淳,敦寧都正李源庚,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
以右副承旨朴長復牌不進罷職傳旨,傳于金鼎集曰,許遞,前望單子入之。
承旨前望單子入之,李寅敎落點。
傳于金鼎集曰,承旨房望,順房爲之,吏·工換房。
傳于金左根曰,發遣吏郞,諸執事淸齋與否,摘奸以來。
尹致秀啓曰,行大司憲李紀淵,掌令崔尙儒牌不進,執義金大坤,掌令具行益,持平吳夏哲在外,持平李宗秉未署經,監察茶時之意,敢啓。傳曰,知道。
以大司諫李祖榮,司諫成好謙,獻納金鍠,掌令崔尙儒牌不進罷職傳旨,傳于尹致秀曰,只推。
以敦寧都正李源庚牌不進罷職傳旨,傳于金鼎集曰,只推。
以京畿監司洪學淵狀啓,利川府使洪容默,謂有身病,連呈辭狀,不得已罷黜事,傳于金鼎集曰,令該曹,口傳各別擇差,不多日內下送。
金鼎集,以吏曹言啓曰,上京未下直守令,皆令不多日內下送事,命下矣。自臣曹催促,則上京守令務安縣監曺雲承,方在就理,大興郡守閔洙龍,初四日下去云,報恩郡守洪鍾英,初五日下去云,原州判官金在厚,陰城縣監朴宗永,咸平縣監沈東奎,竝初六日下去云,溫陽郡守成憲曾,以覲親事受由於京畿抱川地,卽速還官之意,發關知委於該道道臣處,未下直守令富寧府使李元夏,丹陽郡守李鳴遠,郭山郡守沈樂承,稷山縣監鄭老錫,禮安縣監宋端和,竝初四日辭朝云,漣川縣監朴酆壽,初五日辭朝云,驪州牧使李賢耆,安州牧使李衡遠,密陽府使李漍,長興府使鄭冕榮,龍川府使趙熙錫,麻田郡守金宜淳,甑山縣令洪鍾薰,結城縣監權大膺,庇仁縣監兪世煥,海美縣監崔允瑾,鎭海縣監韓挺虎,機張縣監李命瑞,泰仁縣監鄭琬容,高敞縣監金永璞,海南縣監李鎭永,松禾縣監李章鉉,泰川縣監林基洙,竝初六日辭朝云,三和府使金善一,初七日辭朝云,黃州牧使尹行定,前任咸興判官,時在任所,仁川府使李寅升,前任金堤郡守,時在任所,益山郡守尹致誠,前任松禾縣監,時在任所,熙川郡守鄭喆東,前任從浦萬戶,時在任所,咸興判官沈宜復,前任密陽府使,時在任所,竝斯速上來辭朝之意,發關知委於各該道臣處,而梁山郡守李致五,時在咸平地鄕家,一體斯速上來之意,知委,何如?傳曰,允。
又以內醫院都提調·提調意啓曰,進上及諸醫所用鍼子,例有三年一次造成之規,而今年乃是當次之年例,精造進上後,分給諸醫,何如?傳曰,允。
又以弘文館言啓曰,新除授副修撰林肯洙,卽爲牌招察任,何如?傳曰,允。
尹致秀,以兵曹言啓曰,今正月初六日宗廟·永寧殿春享大祭時,守門〈將〉,當爲塡差,而本曹郞廳·都摠府郞廳·五衛將,除入直排擬苟艱,依定式軍門將官,代差以入之意,敢啓。傳曰,知道。
又以備邊司言啓曰,春川府使金胤根,疏陳本邑還弊膠痼之狀,仍請流亡逋折米五千六百四十石零,待稍豐停退,難捧還折米九千七百十石零,限五年排捧,而批旨,有疏辭令廟堂稟處之命矣,該邑還弊,向因前道臣登啓,已有朝家之軫念特施者,其後矯捄之效無聞,虛耗之患益增,苟究厥由,責在守令,而初不對揚以實,輒先變通爲主,察奸則殆同越視,徼惠則便成秦求,如此而其可曰奉法盡職乎,停蕩排捧等事,元係格外曠典,有非一守令所敢煩請,而況難捧還三字,尤是前所未聞之名目,近來還捧,何處不難,而此名一出,將無可捧之還,國法之由此盡壞,流弊之由此無窮,豈非可驚可愕之甚乎,該守令所當嚴勘懲勵,而數遞之餘,迎送可憫,姑先施以越俸之典,雖以道臣言之,此等濫猥之疏,循常封啓者,極涉不審,從重推考,何如?傳曰,允。
又以備邊司言啓曰,本司武郞廳趙台顯,奔走勤仕,已滿十五朔,尹善應通計武兼前仕,亦已滿十五朔,竝依例六品遷轉事,捧承傳施行,何如?傳曰,允。
又以備邊司言啓曰,本司武郞廳鄭周應,奔走勤仕,已滿十五朔,李容象三滿十五朔,竝依例陞敍或守令除授事,捧承傳施行,何如?傳曰,允。
又以摠戎廳言啓曰,本廳左部千摠李承弼,身病甚重,勢難察任,改差,何如?傳曰,允。
吏曹啓目,粘連觀此藝文館檢閱南秉哲上疏,則以爲,臣與同副承旨金左根,有舅甥應避之嫌,臣所帶春秋兼銜,在下當遞。伏乞聖明,俯垂鑑諒,亟令選府,遞臣兼銜亦爲白有臥乎所,相避之法,在下當遞是白乎矣,史官春秋兼銜,法不得減下是白如乎,同副承旨金左根所帶春秋館修撰官之任,今姑減下,何如?判付。啓,依允。
上在昌德宮。停常參·經筵。
自巳時至未時,日暈兩珥。
尹致秀啓曰,行大司憲李紀淵未肅拜,執義金大坤,掌令具行益,持平吳夏哲在外,掌令崔尙儒呈辭,持平李宗秉未署經,監察茶時之意,敢啓。傳曰,知道。
金鼎集啓曰,同副承旨金左根,今日不爲仕進,卽爲牌招,何如?傳曰,允。
尹致秀啓曰,備邊司郞廳來言,今日賓廳日次,而宗廟春享大祭齋戒相値,不得來會云矣,敢啓。傳曰,知道。
傳于金鼎集曰,禮房承旨,馳詣宗廟·永寧殿,奉審摘奸以來。
尹致秀啓曰,卽者掌令崔尙儒,以其親病,投章徑歸,原疏以宗廟春享大祭齋戒,纔已退却矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。原疏捧入。
吏曹口傳政事,以洪鍾英爲利川府使。
以同副承旨金左根牌不進罷職傳旨,傳于金鼎集曰,只推。
以副修撰林肯洙牌不進罷職傳旨,傳于金鼎集曰,只推。
金鼎集,以弘文館言啓曰,應敎金德喜,校理任百經,副校理李殷相差祭,副應敎未差,上番闕直,事甚未安。校理李魯奎,副校理朴齊憲,竝卽牌招,以爲推移入直之地,何如?傳曰,允。
又以宗廟署春享大祭初獻官意啓曰,齋郞義禁府都事權基憲,猝發關格,症形危急,萬無將事之望,令該曹卽速差,代以爲及時備員之地,何如?傳曰,允。
掌令崔尙儒疏曰,伏以,臣家在於開城府地,而臣之父母,年俱七耋,衰病轉深,恒少寧日,臣所以不能遠離膝下,久淹京洛者,情勢實然,際接家信,則臣母癃病,近因日候之不調,外感內滯,症勢添劇,食飮全却,轉側須人,促臣歸視,臣自聞此報,方寸煎灼,按住不得,忙陳短章,徑尋鄕路。伏乞天地父母,俯垂鑑諒,亟遞臣所帶之職,以便歸護,仍治臣擅行之罪,以肅朝綱焉,臣無任云云。省疏具悉。爾其勿辭往護。
上在昌德宮。停常參·經筵。
李寅敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李寅敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,黃海兵使沈日永,海美縣監崔允瑾,宣沙浦僉使曺敬麟下直,各長弓一張,長箭一部,片箭一部,筒兒一箇賜給。
注書兪錫煥病,代以金益文爲假注書。
傳于金左根曰,兩司臺諫,竝許遞,政官牌招開政。
傳于李寅敎曰,左承旨·右承旨許遞,前望單子入之。
承旨前望單子入之,李公翼·洪在喆落點。
李寅敎啓曰,新除授承旨洪在喆,以前任靈光郡守,方在解由未出中,何以爲之?敢稟。傳曰,勿拘。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
金左根,以吏曹言啓曰,新除授京畿都事徐有薰,以其身病,呈狀乞遞,改差,何如?傳曰,允。
李寅敎,以備邊司言啓曰,卽見慶尙左兵使尹禹鉉狀啓謄報,則以慶州府防錢愆期,請該府尹罷拿矣。緊急軍務外,帥臣不得擅罷,守令設有不得已論勘之事,先報監營,相議封啓,已有受敎定式,該帥臣之不遵事目,有此直請,極涉乖當。揆以格例,難恤數遞,慶尙左兵使尹禹鉉,施以譴罷之典,慶州積弊難支之狀,觀於前後道啓可知,其代勿拘常格,各別擇擬,仍令催促下送之意,分付銓曹,何如?傳曰,允。
金左根,以吏批言啓曰,兵曹判書前望中,前監司徐耕輔,方在譴罷中,係是大臣薦,破格備擬以入之意,敢啓。傳曰,知道。
有政。吏批,行判書鄭元容牌招不進,參判徐左輔進,參議朴齊明牌招不進,同副承旨金左根進。啓曰,行判書鄭元容,參議朴齊明竝牌招不進,小臣獨政未安,何以爲之?敢稟。傳曰,仍爲之。以洪命周爲兵曹判書,李翊會爲大司憲,李正耆爲大司諫,金秀萬爲執義,鄭琦和爲司諫,李元會·李基準爲掌令,李濟達·羅漢基爲持平,洪永圭爲獻納,趙徽林·李綱峻爲正言,趙道淳爲京畿都事,尹致容爲報恩郡守,李景愚爲溫陽郡守。贈吏判尹命烈贈左贊成文衡例兼,贈吏參尹冕東贈吏判例兼,已上南寧尉尹宜善祖考·曾祖考。
兵批,判書未差,參判李魯集病,參議韓鎭庭受由,參知李益文入直進,左承旨李寅敎進。上護軍朴岐壽,大護軍李紀淵,護軍張敎根,副護軍朴長復·金鼎集·李祖榮,副司直金大坤·成好謙·崔尙儒·具行益·李宗秉·金鍠·吳夏哲,副司果柳興吉·李憲周,以上竝單付。
吏批,再政。以洪命周爲軍器提調,趙徹永爲司䆃僉正,李元大爲瓦署別提,兪章煥爲慶州府尹,訓鍊都提調單洪命周,禁衛提調單洪命周,御營提調單洪命周。
李寅敎啓曰,新除授兵曹判書洪命周,卽爲牌招,傳授命召,何如?傳曰,允。
以吏曹參議朴齊明牌不進罷職傳旨,傳于金左根曰,只推。
以校理李魯奎,副校理朴齊憲牌不進罷職傳旨,傳于金左根曰,只推。
金左根,以弘文館言啓曰,上番闕直,事甚未安。校理李魯奎,副校理朴齊憲,旣有只推之命,與應敎金德喜,校理任百經,副校理李殷相,竝卽牌招,以爲推移入直,副修撰林肯洙,一體牌招察任,何如?傳曰,允。
李寅敎,以兵曹言啓曰,大王大妃殿寶齡望六慶科庭試武科初試日字,則令兵曹推擇事,自禮曹啓下矣,初試吉日,令日官李秉洪推擇,則來三月十一日爲吉云,以此日擧行,而取考謄錄,則在前慶科庭試取人之數,多寡不同,或取三四百人,或取五六百人,今番則取幾人乎?敢稟。傳曰,取五百人。
又以濬川司言啓曰,本司都廳訓鍊都監別將韓應浩改差,代以禁衛營別將許棨差下,使之察任,何如?傳曰,允。
行兵曹判書朴岐壽疏曰,伏以,歲籥載新,邦籙無疆,我慈聖殿下,寶齡光躋於望六,縟儀誕擧於祝三,聖孝冞隆,輿情胥忭,仍伏念臣冒據匪據,黽勉供職,居然歲一易,而旣又再行大政矣。臣本歇後儱侗,百無通曉,冗官散職,猶懼不稱,物情時務,尤所未嫺,迺者周官掌邦政之任,萬萬非臣彷彿近似,始則簡畀之隆重,身不敢自有,終焉辭本之屢徹,誠未能仰格,淟涊盤礴,式至于今,而軍旅未之學也,銓注亦所矇焉。曾未能簡才能振淹屈,仰體聖朝懋官之政,至於循襲塗轍,排比資格,亦患茫眛,題目一出,瘡疣畢露,四方靺韋之向隅而缺望,諒非細故,孤負委寄之罪,臣安得逭焉,然而譴罰不降,封駁不至,三度加由,逈出常格,歷日惶赧,不知所以自措也。夫銓官之以政月爲瓜期,便是故事,而臣亦非敢以此爲準也,抑臣有至迫之情,臣稟質脆薄,貞痼纏髓,榮衛漸枯,衰落轉甚,潮火上攻,心肝焦鑠,風淫內肆,支節麻痺,怔忡眩暈,無時迭發,種種危敗之形,於尸居無幾矣。間者奔走,公私蒙犯,霧露諸證,從以越劇,委席昏囈,須人動作,始知病在膏肓,無望瘳以時日,或於郊坰寬閒之地,棲身調養,怡神斷慮,賴得水土淸涼,隨以藥餌滋補,則竊庶幾回危棹而就安域矣。噫,螻蟻犬馬,爲命雖微,卽亦造化中物,俾各涵囿於雨露之澤,上天之至仁也,況臣生逢聖明,位躋崇顯,視遇眷膴,殆同家人,抱此切至之懇,寧獨阻於仁覆之下乎?玆敢不避猥越,干冒宸嚴。伏乞聖慈,俯垂哀憐,仰稟東朝,將臣本兵之任,特許鐫改,得以臣優遊歲月,隨意調治,卒遂天地生成之澤,不勝至願大幸,臣無任云云。答曰,省疏具悉。所請依施。
行左承旨張敎根疏曰,伏以,天休滋至於是年,景籙無疆於我家,慈齡彌卲,添寶籌於五旬有一,聖孝克伸,擧縟儀於元月之吉,蹈舞頌祝,帀域同情,恭惟我聖上,以知年愛日之誠,盡廣慶識喜之方,周旋於是禮者,輒示意而酬賞之,凡在瞻聆,孰不欽仰萬萬,而至若賤臣之混被異渥,誠莫曉其所以然也,夫對擧之役,適爲有事之榮,而晉其資則乃二品之峻也,古明王愼賞惜爵,固不當如是,而況臣顓蒙癡劣,初不近似於命德之器,又不止於罔功而已乎哉。臣門地單寒,根植孤弱,通籍二十有餘年,謹守本分,一切榮利,實亦夢想之所不及也,而偏荷先朝陶甄庇覆之恩,自侍簪筆及躋緋玉,殆乎官不離身,無官不濫,而顧其年則纔踰强仕,涯量已滿,憂懼恒集,今若夤緣倖會,猥膺匪據,上貽則哲之累,下招嗤點之來,辜負之大,孰甚於此。噫,臣之一身,非臣自有,惟以夷險不擇,趨走爲恭,則今玆特命,何苦爲必辭之計,而秩較進而才愈不稱,恩冞褻而愧益靡措,臣雖欲憑恃寵靈,厭然若固有之,其可得乎?臣誠霣越震惕,直欲循墻而走也,日昨祗肅,實緣於違牌路阻,而若復因循淟涊,不辭其所辭者,則此尤義分之所不敢也,左右思惟,不容終默,畢陳悃愊於日月之明。伏乞聖慈,俯賜鑑察,仰稟東朝,亟收臣新授資級,以重公器,以安微分焉,臣無任云云焉,答曰,省疏具悉。卿其勿辭行公。
敦寧都正李源庚疏曰,伏以,臣猥以無似,幸逢慶會,適忝執事之末,濫承恩資之命,臣方仰感洪造,俯愧微分,繼伏奉除旨,以臣爲敦寧都正者,恩榮所及,冞切感惶,固當蹶趨膺,粗伸叩謝之忱,而第臣於見職,本無敦寧,揆以格例,不可冒據,玆控短章,仰瀆崇嚴。伏乞聖慈,特賜鐫改,以存公格,以安私分焉,臣無任云云。省疏具悉。疏辭,下該曹稟處。
上在昌德宮。停常參·經筵。
金左根啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
李寅敎啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
金左根啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金左根啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
備忘記,三和都護府使金善一,順天營將李濟弘下直,各長弓一張,長箭一部,片箭一部,筒兒一箇賜給。
李光正啓曰,右承旨尹致秀,左副承旨洪在喆,同副承旨李公翼,今日不爲仕進,竝卽牌招,何如?傳曰,允。
李公翼啓曰,兵曹判書洪命周牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書洪命周再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
傳于尹致秀曰,原仕直閣金左根,檢校差下。
尹致秀,以奎章閣言啓曰,原任直閣金左根,檢校差下事,命下矣。卽爲牌招察任,何如?傳曰,允。
以應敎金德喜,校理任百經·李魯奎,副校理李殷相·朴齊憲,副修撰林肯洙牌不進罷職傳旨,傳于尹致秀曰,只推。
尹致秀,以弘文館言啓曰,上番闕直,事甚未安。應敎金德喜,校理任百經·李魯奎,副校理李殷相·朴齊憲,旣有只推之命,竝卽牌招,推移入直,副修撰林肯洙,旣有只推之命,一體牌招察任,何如?傳曰,允。
李公翼啓曰,行大司憲李翊會,執義金秀萬,掌令李元會,持平羅漢基·李濟達牌不進,掌令李基準在外,監察茶時之意,敢啓。傳曰,知道。
以大司諫李正耆,司諫鄭琦和,獻納洪永圭,正言趙徽林·李綱峻,執義金秀萬,掌令李元會,持平羅漢基·李濟達牌不進罷職傳旨,傳于李公翼曰,只推。
以左副承旨洪在喆牌不進罷職傳旨,傳于李寅敎曰,只推。
以應敎金德喜,校理任百經·李魯奎,副校理李殷相·朴齊憲,副修撰林肯洙牌不進罷職傳旨,傳于尹致秀曰,只推。
尹致秀以成均館同知館事·大司成意啓曰,今正月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
李公翼,以義禁府言啓曰,慶尙左兵使尹禹鉉狀啓內,慶州府尹趙基復,爲先罷黜,其罪狀,令攸司稟處事,啓下矣。趙基復時在任所云,依例發遣府書吏,拿來,何如?傳曰,待待命拿囚。
又以義禁府言啓曰,因時囚罪人朴命澈·李宜敎等口招公事,大王大妃殿傳敎內,且有看證云,卽爲拿來,互相面質,到底窮覈事,命下矣。今方開坐更推,而所謂看證人等,問于朴命澈,則以金東佑·玄鋼·玄膺萬三人現告矣。金東佑旣已在囚,玄鋼·玄膺萬亦卽拿來,使之面質窮覈後,玄鋼·玄膺萬,係是雜岐,姑爲府內保授,何如?傳曰,允。
吏曹啓目,粘連觀此敦寧府都正李源庚上疏,則以爲,臣於見職,本無敦寧,揆以格例,不可冒據。伏乞特賜鐫改,以存公格亦爲白有臥乎所,旣無敦寧,則揆以格例,不可仍置,敦寧府都正李源庚,依例改差,何如?判付。啓,依允。
上在昌德宮。停常參·經筵。
李公翼啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,京畿水使白殷鎭下直,長弓一張,長箭一部,片箭一部,筒兒一箇賜給。
李寅敎啓曰,左副承旨洪在喆,今日不爲仕進,卽爲牌招,何如?傳曰,允。
李公翼啓曰,兵曹判書洪命周三牌不進推考傳旨,今方捧入,而命召傳授,一時爲急,連事違召,不卽承膺,事體所在,誠甚未安。所當更請牌招,而係是一日四牌,何以爲之?敢稟。傳曰,牌招。
傳于李公翼曰,兵判疏批已下,卽爲牌招。
李公翼啓曰,行大司憲李翊會,執義金秀萬,掌令李元會,持平羅漢基·李濟達牌不進,掌令李基準在外,監察茶時之意,敢啓。傳曰,知道。
以大司諫李正耆,司諫鄭琦和,獻納洪永圭,正言趙徽林·李綱峻,執義金秀萬,掌令李元會,持平羅漢基·李濟達牌不進罷職傳旨,傳于李公翼曰,只推。
傳于尹致秀曰,發遣吏郞,諸執事淸齋與否,摘奸以來。
大王大妃殿傳于尹致秀曰,觀此各人招辭,前後所爲,李宜敎節節自服,雖無更覈,而狀啓還送一款,兩人終始推諉,不爲直招,極其狡惡,狀啓誰使下送,而爲此指揮之李哥,聽言下送之朴哥,苟論其罪,輕重何如,而大抵此事,兩國交隣之關係甚大,前後事狀之無嚴無比,如不用當律於其罪,則來頭何變之不有,事則重大,律亦嚴重,判義禁持前後文案,就議於時·原任大臣,定其首從之別,詳細公平,當律磨鍊以入。
以慶尙監司權敦仁狀啓,慶州府民家失火事,大王大妃殿傳于尹致秀曰,觀此嶺伯狀啓,慶州府民家燒燼,如是之多,寒節之失所棲遑,已極矜憫,別恤典趁卽題給,改構奠接之方,更爲各別申飭,從速安堵事,分付。
以咸鏡監司徐耕輔狀啓,利原縣人命渰死事,大王大妃殿傳于尹致秀曰,觀此北伯狀啓,利原縣人命渰死,如是之多,驚慘無比,原恤典外別加顧助,埋瘞之節,一體申飭。
金左根,以吏曹言啓曰,今此漢江祭典祀官兼大祝前都事徐有薰,改付標以入,而時無職名,令該曹口傳付軍職,何如?傳曰,允。
兵曹口傳政事,副司果單徐有薰。
尹致秀,以弘文館言啓曰,副修撰林肯洙,旣有只推之命,卽爲牌招察任,何如?傳曰,允。
李公翼,以訓鍊都監言啓曰,本局別將李亨權,身病甚重,勢難察任,改差,何如?傳曰,允。
義禁府啓目,向前罪人朴命澈·李宜敎·金東佑·玄綱·玄膺萬等亦,以傳敎內辭意,發問目面質,反覆究覈是白乎則,李宜敎段,小錄書給事,證招相質後,始乃無辭自服是白乎乃,獨於狀啓還送一款,嚴刑究問是白乎矣,謂以此是自朴哥還送者,非他人所知,乃引當初相議之朴命浚,指疑其所指揮,而渠則不關是如,游辭漫漶,終始抵賴,尤極狡惡,待拷訊限滿,更加嚴刑,期於得情是白乎旀,朴命澈段,毋論指揮之誰某,狀啓則自其家還送,其子所爲,渠敢曰無罪是白乎旀,金東佑段,取招後仍爲還囚,玄鋼·玄膺萬段,旣已取招,更無可問之端,竝姑放送,何如?判付。啓,依允。
刑曹啓目,粘連謹依判下,問議于大臣,則領中樞府事李相璜,病未獻議,判中樞府事朴宗薰,以爲臣於壬辰待罪該道時,此獄已爲到底査覈,置之仍推,臣之愚見,無容前後異同云,右議政李止淵,以爲道臣之所起疑者,以姜馬甘·趙成進之强弱不同,或慮正犯之互換,此有不然者,趙孫伊卽馬甘之雇率,何所顧藉於成進,而必欲嫁禍於馬甘,指證築之狀乎,今何可以事勢之或然,低仰於已完之案,姜馬甘依前訊推云矣,大臣之議如此,上裁,何如?判付內,依大臣議施行爲良如敎。
敎喬桐水使白殷鎭書。王若曰,楓宸切聽鼙之思,疇作玉塞長城,桐營楝仗鉞之材,庸畀金湯重地,兼統三路,特陞一資,眷彼戴雲一區,實是防海巨鎭,城堡列鎭撫府體勢,扼咽喉於上游,管轄視統制營規模,作唇齒於諸道,壯關防而任兼芻牧,民物之生聚寔繁,捍畿輔而材須干城,水陸之節制斯重,第緣恬嬉之成習,以致凋瘵之多端,樓櫓艅艎之雨泐風磨,緩急難恃,倉庾卒乘之月縮歲耗,防禦極疎,顧近年荐値歉荒,況今日宜愼掄選,仗荊州裘帶之鎭,必待叔子之雅量,任晉陽繭絲之治,誰是尹鐸之良手,惟卿,靺韋君子,喬木世臣,前訓將之威望尙稱,是叔是侄,故梱帥之家聲不墜,若祖若孫,分宸憂而歷試佩符,夙知遺愛在衆,爲親老而輒辭赴閫,可見移孝事君,韜靲之令譽克孚,寔予嘉乃,鎖鑰之委毗莫重,非卿伊誰,竝授卿以京畿水軍節度使兼三道統禦使喬桐府使,卿其克殫壯猷,祗服寵命,船汊燧墩之繕修不怠,常念撤桑土之謨,鹽釜漁箭之稅歛毋增,兼擧課蠶農之政,稟裁惟循彝典,區劃悉從便宜,於戲,惟寬猛可以取軍民,惟綜明可以理事務,鯨鯢帖息,佇見祭征虜歌壺風流,豼貅整齊,庶增李臨淮壁壘精彩,故玆敎示,想宜知悉。修撰朴齊憲製進。
兵曹判書洪命周疏曰,伏以,歲籥載新,景籙滋臻,慈齡彌邵於望六,縟儀誕擧於呼三,環東土數千里,咸囿於歡聲協氣之中,區區慶忭,曷有其極,仍伏念臣卽四朝造化中物耳,素蔑一能,猥充八座,賤齒遽迫於七旬,跡忝耆英,華誥更加於一階,恩推孝理,門寒而寵愈隆,才疎而位愈顯,公而有負乘之譏,私而有過福之懼,臣之所矢心而自期者,惟以低廻冗散,隨力陳就,爲一半分報效之圖而已,若夫進於此而世所稱權要華膴之職,則臣何嘗夢寐攸到,而迺者中權除旨,有隕自天,召牌儼臨,榮光赫然,臣誠驚惶震惕,靡所用措,嗚呼,是任也典總宿衛,管轄笠轂,掌武選則鑑別之難,軒輊於東銓,詰戎政則靲束之嚴,節制乎五營,故從前遴選,必以材猷聞望著稱於世者,簡而授之,非若閑司漫局,循次隨資而得之也審矣,臣非敢故爲飾讓,而私自揣量,有不可冒當者三焉,臣本書生,疎迂闇劣,百無寸長,而最是甲兵錢穀,素非嫺習,況今營衛凋弊,府庫空枵,桑土綢繆,已矣笆籬,財帛儲樁,任地尾閭,整飭振刷之方,必須幹力威重之人,而臣於此時,遽當是任,殆無異於責瞽以辨色,强僬以負重,其不可一也,武士如林,躁競成風,積薪之誚,理所難免,而臣素乏鑑識,門又雀羅,韎韋之士,罕接其面,甄別差擬之際,必多有不厭於公議者,貽羞官方,恐累聖簡,其不可二也,臣質本羸脆,年又衰癃,步履艱澁而不利於升降,神精迷瞀而最妨於酬接,今若不諒本分,冒據非據,簿書之繁氄,何以鉤察,機務之叢湊,何以應副,況又束之以鞭弭櫜鞬,責之以奔走陪扈,則一身顚踣,固不足恤,而堂堂大司馬之任,安用是疲孱老醜之一傖夫也,臣庸是憂懼,坐犯違傲,與其出而冒膺,受一世之嗤笑,無寧退而守分,冀微諒之或遂,玆敢備暴情實,仰瀆嚴崇。伏乞聖明,俯賜鑑悉,仰稟東朝,亟收臣新授職名,以重公器,以安私分,千萬幸甚,臣無任云云。答曰,省疏具悉。卿其勿辭,卽爲肅命。
左副承旨,洪在喆疏曰,伏以,臣待罪下邑,效蔑秋毫,解紱屬耳,隨分冗散,迺於日昨,猥蒙承宣特點,庚牌屢臨,在臣逖違之餘,惟當竭蹶趨肅,粗伸戀結之忱,而第臣於年前喉院事,尙有所惶懍悚蹙,訟愆未勘者,臣固伊時代房之擧行者也,緣臣愚昧,未諳事例,只以慶禮之推廣,德音之奉揚,爲重而已,未遑念及於國體公議之至嚴且愼,自速難貰之辜,竟致莫追之悔,以及大僚筵奏,同院疏引之擧,而臣罪臣知,尤無所自逃矣,今何敢以時月稍久,恩除復降,晏然爲抗顔承膺之計也哉,玆陳短章,冒暴情實。伏乞聖明,俯賜諒燭,亟遞臣新授之職,仍治臣倖逭之罪,以肅朝綱,以安私分,千萬幸甚,臣無任云云。省疏具悉。往事不必追引,爾其勿辭,卽爲肅命。
上在昌德宮。停常參·經筵。
李公翼,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李公翼啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李寅敎啓曰,左副承旨洪在喆,右副承旨金左根,今日不爲仕進,竝卽牌招,何如?傳曰,允。
傳于尹致秀曰,禮房承旨,馳詣受香諸處,奉審摘奸以來。
傳于李寅敎曰,吏·兵批歲抄點下者,依例捧傳旨。
尹致秀啓曰,臣致秀依定式進詣香室,奉審香祝櫃祝板袱子,則精潔之意,敢啓。傳曰,知道。
李公翼啓曰,行大司憲李翊會,執義金秀萬,掌令李元會,持平羅漢基·李濟達牌不進,掌令李基準在外,監察茶時之意,敢啓。傳曰,知道。
以大司諫李正耆,司諫鄭琦和,獻納洪永圭,正言趙徽林,執義金秀萬,掌令李元會,持平羅漢基·李濟達牌不進罷職傳旨,傳于李公翼曰,只推。
以右副承旨金左根牌不進罷職傳旨,傳于李公翼曰,只推。
以副修撰林肯洙牌不進罷職傳旨,傳于尹致秀曰,只推。
洪在喆啓曰,明日次對,兩司長官,當爲進參,行大司憲李翊會,大司諫李正耆,竝待開門牌招,何如?傳曰,允。
兵曹,來三月十一日大王大妃殿寶齡望六慶科庭試武科初試時規矩,鐵箭三矢一百二十步,二矢貫革,五矢一百二十步,一巡二中,柳葉箭五矢一百二十步,一巡二中,講書粗以上,取三技落點。
尹致秀,以弘文館言啓曰,副修撰林肯洙,旣有只推之命,卽爲牌招察任,何如?傳曰,允。
李公翼,以義禁府言啓曰,因時囚罪人李宜敎·朴命澈等更推公事,大王大妃殿傳敎內,判義禁持前後文案,就議於時·原任大臣,定其首從之別,詳細公平,當律磨鍊以入事,命下矣。臣履載就議于時·原任大臣,則領府事李相璜,以爲此案首從,當以狀啓還送之出於誰某爲定,李宜敎雖有小錄書給之自服,而至於狀啓還送一款之有誰指使,自渠辦此,終無歸結,其在審克之政,不可無更加覈實,議定當律云。判府事朴宗薰,以爲此事歸重,專在於狀啓還送,考諸文案,謂之綢繆和應則可,而謂之指使隨從則未見端的歸趣,難以梗定首從,凡斷獄,惟在於得其情實而已,此狀啓之去來,果有何緊着關涉於李宜敎乎,此一款暸然,然後方可以擬律定罪云。右議政李止淵,以爲李宜敎,雖以書給小錄自服,而狀啓還送,則推諉於朴命浚,更爲査質,然後可定其首從,至於律名,覈定首犯後,始可擬決云矣。大臣之意如此,上裁,何如?大王大妃殿傳于尹致秀曰,諸大臣之意旣如此,朴命浚拿來,與李宜敎面質,詳定首從後,更爲就議於時·原任大臣,當律磨鍊以入。
護軍金鼎均疏曰,伏以,歲籥載新,天休滋至,惟我太母慈聖殿下,寶齡屆六旬之始,景籙膺萬年之永,我殿下迺以月正元日,親上賀箋,聖孝益光,誕宣渙誥,輿情同忭,況臣昵陪邇列,獲瞻盛儀,區區慶祝,有倍恒人,班行纔退,恩旨繼降,特加臣資爲嘉善大夫,臣聞命而感激居先,揆分而震惕靡措,臣竊伏聞爵賞者,人主所以馭世大柄也,爵必命有德,賞必待有功,故不稱之爵,匪頒之賞,謂之濫焉,而聖世不有也,臣本庸才凡品,輪翮無當,晩暮釋褐,驟躋緋玉,內外歷揚,亦已華膴,而尺寸蔑效,遂至衰落,尋常淵谷之懼,二十年如一日矣,至若今番慶禮,猥忝該房,不過以職分內事,周旋於斯須之頃,則秪切私心之與榮,焉有微勞之可紀,而不料命德之秩,遽及罔功之踪,古所謂爵賞之濫,殆爲如臣者道也,夫識喜於遇慶之日,覃恩於執事之列者,聖念靡所不至,舊例固有可據,而惟是車服之庸,不翅嚬笑之愛,則其不可以輕授於人望之外也審矣,負乘之災,猶屬一身,梁鵜之譏,恐累淸朝,臣雖欲拚棄廉隅,貪榮冒進,其可得乎,玆敢冒入文字,略控衷懇。伏乞聖慈,俯垂鑑察,將臣新授資秩,亟賜收還,俾名器無褻,微諒獲全,不勝幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調李止淵,提調趙秉鉉,副提調李光正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
備忘記,平安兵虞候趙果永下直,長弓一張,長箭一部,片箭一部,筒兒一箇賜給。
備忘記,廢茂山萬戶金載,阿吾地萬戶姜鳳彦下直,各長弓一張,長箭一部,片箭一部,筒兒一箇賜給。
傳于洪在喆曰,大臣·備局堂上引見。
大王大妃殿傳于尹致秀曰,今年卽孝廟禮陟舊甲,而昔在正廟,當是年親行謁陵之禮,以伸追慕之誠,在今繼志愴昔之心,何可虛度今年乎,寧陵酌獻禮,遣大臣攝行,令該曹日子擇入。
司諫鄭琦和,持平羅漢基,副校理朴齊憲等啓曰,噫嘻痛矣。書九之罪,可勝誅哉,亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也,於戲,我正宗大王五晦筵敎,卽明諭御極後用舍進退斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉,涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭,請書九亟施追奪官爵之典。噫嘻痛矣,洪奭周之罪,可勝言哉,賦性本自陰慝,行己無非詭譎,薄恃文藝,而盜竊虛譽,傳襲凶論,而作爲家計,欺誣一世之聰明,濫握三年之樞要,朝家之委寄,何如,國事之艱虞,何如,而罔念拂拭之洪造,專事沽衒之悖習,賣國市恩,看作能事,護援濟黨,未忘宿處,至於力主登對之擧,而其一生包蓄,綻露無餘矣,今番逆獄,卽窮天亘宙千萬古所未有之大變也,倭館投書,捏造凶訛,鞫庭亂招,倡肆謊譫,前後煽惑,專出稱亂,則爲今日北面者,孰不骨顫膽掉,而惟彼奭周,以何心腸,視爲陷人之奇貨,敢售樂禍之潛圖,蒼黃求對,無異急書之告變,傅會請覈,有若賊駴之眞伏,其所設心,吁亦憯矣,謂其事之當覈,則是實其言也,謂其言之是實,則是袒其誣也,甘借彦膺輩凶言,必欲戕毒而後已者,顧其計雖出於疑亂,究其心同歸於譸張,是可忍也,孰不可忍也,及夫慈敎之屢勤,出於得其實而處之,則直陳無隱,反有何顧憚,而俄之爛漫酬酢者,今曰不聞於僚相禁堂,前所閱盡文案者,忽若不省爲何樣事端,當初脅持於外者,末乃面漫於前,於敵以下,尙不可爲,人臣事君,乃敢如此,蓋其讎視義理,根於夙生腸肚,我先王三十年秉執,卽建不悖俟不惑之天經地義,而諡冊摸畫之文,全闕揄揚之辭,其情跡之莫掩,分義之無嚴,此已爲斷案,而丁丑春凶錄構禍之計,手分現化,復露於今日,心術之憸祕,可謂愈往而愈怖,其在折亂萌靖世道之義,決不可一向容貸,請削黜罪人洪奭周,爲先加施中道付處之典。答三司曰,不允,洪奭周事,不允。
司諫鄭琦和,持平羅漢基等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎,噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎,雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也,當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣,千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉,請物故罪人國榮,亟施孥籍之典。噫嘻痛矣,賊裕之罪,可勝誅哉,辛酉夏一疏,包凶畜禍,暗售梟獍之腸,都人尹·姞等句語,排布陰譎,典堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國軍不幸之時,而疑亂熒惑,潛圖不逞之計,是可忍也,吁亦憯矣,亂臣賊子之干常犯紀,從古何限,而豈有若此賊之窮凶絶悖者哉,且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也,凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉,噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至憯罔測不道之賊耶,八字凶言,一世傳播,聽之骨顫,思之髮豎,特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶,何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼尙忍言哉,一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也,食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿而豈有如漢祿,後乎漢祿而豈有如漢祿,剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以快雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉,且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶,膺行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉,其許多罪惡,許多逆節,擢髮難數,罄竹難書,而以渠地處,不念執效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一貫串來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也,且況不道之凶計,有自來於當時,潛臧之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉,向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉,本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立辦,理勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭舐瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓感德思報願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,染成者渠也,龜·祿之絶慝,掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣,大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備其謟諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣,且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳,噫,彼龜·祿輩,包藏不軌,謀危宗社,及夫國本已固,凶計莫遂之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞臟掩矣,其一而二二而一之狀,不亦凶且憯乎,惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯·賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣,至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,脗然相符矣,臣等合辭所陳剽竊先王之義理,矯誣先王之秉執者,政謂此也,及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右狎,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎,然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎,特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉,鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十二字量刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋。八字量刀割指卯日而擧事爲期云者,莫非做作妖言,煽動人心之計,而七字量刀割十三日至凶之說,與鍾一,一而二二而一,似此古今所無之逆,不可只施治逆之常典,适·雲已行之例,不用於此兩賊,而將何施乎,請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文。八字量刀割欲輸軍糧則轉到南陽,凡爲群凶之指使,率皆挺身而樂赴。十字量刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是,噫,彼永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請永喆更爲設鞫嚴問,期於得情,夬正典刑。噫嘻痛矣,亂逆之變,振古何限,而豈有如肇源之劇逆大憝窮凶絶悖者哉,渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣,其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻宜學,以卑微之流,賦憯慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶憯之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也,且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣,然渠以蟣蝨之賤,不識魚魯之辨,烏知義理之果爲何物,闡明之當用何道哉,此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也,況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如李鶴秀之至奸絶悖者哉,渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饕勢之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節,所由來者久矣,特以門戶之爀舄,資歷之華膴,始也聖念,未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至於欺君罔上,貪天爲功,干犯則莫重莫嚴之地也,排布則至凶至憯之謀也,幸賴聖鑑孔昭,莫售惎構,尙此王章未伸,倖逭攸司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺,執跡而誅心,沿流而溯源,則根柢於凶徒,偎儡於醜類,是可忍也,孰不可忍也,苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理蔑義圖亂之君讎國賊,決不可晷刻容貸於覆載之間,請放逐鄕里罪人李鶴秀,設鞫得情,夬正典刑。噫嘻痛矣,時煥之罪,可勝誅哉,渠以蟣蝨之微,雖具梟獍之腸,不念聖朝陶甄之恩,積有平日怨懟之心,投呈凶疏,闖逞悖習,驟看外面則雖似時弊之條陳,細究指意則罔非禍心之包藏,手脚自露,肺肝如見,而至於上款一二句語,是豈爲人臣子所敢萌諸心而發諸口者乎,肆犯莫嚴之地,自干不敬之誅,民彝斁矣,臣分蔑矣,太陽中天,鬼魅莫逃,其狀關石在府,亂賊當服常憲,乃於盤覈之未竟,有此島置之輕勘,以若蔑倫之類,至擬傅輕之律,刑政之失,莫甚於此,雖仰聖慈涵容之德,出於好生,其奈國人沸鬱之情,皆曰可殺,況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間,請楸子島安置罪人時煥,更令王府,嚴鞫得情,夬正典刑。答兩司曰,不允,國榮事·裕事·龜柱支屬事·鍾一·振采事·友文·光友等事·永喆事,不允。肇源諸子事,不允。宜學諸子事,不允。李鶴秀事,不允。時煥事·姜時煥事,已爲酌處,不允。
持平羅漢基啓曰,噫嘻痛矣,世道詿誤,義理晦塞,至於今番秋曹罪囚而極矣,渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡惡,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎,若以言出卑賤,事已勘處,置而不論,其可曰闡義理而嚴懲討乎,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱而極矣,渠以蟣蝨之賤,敢懷梟獍之心,假托校官之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至,噫,此豈如渠鄕曲愚蠢之類,所可獨辦也哉,其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也,此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然,至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎,卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏,根窩未敗,憂虞轉深,請充軍罪人申綱,亟令王府,拿鞫嚴覈,夬施典刑。噫嘻痛矣,義理堙塞,世變層生,至於今番睦台錫事而極矣,惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也,環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止,請島配罪人睦台錫,亟令王府,設鞫嚴問,夬正典刑。噫嘻痛矣,人心陷溺,世變層生,至於今番尙度之疏出而極矣,渠以鄕曲愚迷之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測,至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰,聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩,如渠愚闇之類,必不能獨辦,此不可不到底窮覈,以正誣犯之罪,請楸子島荐棘罪人尙度,亟令王府,嚴鞫得情,夬施當律。新除授掌令李基準,時在平安道定州地,斯速乘馹上來事,下諭。答府曰,韓鼎鎭事,不允。申綱事,不允。睦台錫事,不允。尙度事,不允。下諭事,許遞。
司諫鄭琦和啓曰,劓示罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也,設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣,渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎,今若諉之於言出卑賤,事已勘配,而置而不論,則其可曰國有三尺乎,請古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱而極矣,渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於上誣聖德,罪在罔赦乎,各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉,大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶,況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤是已伏法之申綱也,申綱是未就鞫之奎·坤也,設鞫治逆,將以致天討也,根窩未破,憂虞轉甚,則豈可以鞫事之已撤,而有所持難於更設乎,請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣,義理晦塞,變怪層生,至於睦台錫事而極矣,我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉,終篇旨意,極其閃忽,要不出挾雜之計,已施之律,不足以懲其罪,請島配罪人睦台錫,亟令王府,拿鞫嚴問,明正典刑。噫嘻痛矣,尙度之罪,可勝誅哉,渠卽一鄕曲卑微之流耳,倖竊踰濫之職,而暋不知分,陰蓄希覬之心,而急於射利,出位陳章,旨意叵測,三人論列之際,誣逼於莫嚴莫重之地,全篇張皇,罔非觸犯,至若爲人所不忍爲等句語,恣意說去,極其陰慘,此豈今日臣子所可萌心發口,肆然登徹於殿下之庭哉,惟我翼宗大王,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎,言之臆塞,思之髮豎,何幸批諭鄭重,辭旨懇惻,燭幽明如日月,戢姦嚴如鈇鉞,人彝賴以不泯,君綱恃以不墜,臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重,此非如渠愚蠢之品,所可獨辦,不可但以荐棘而止,請楸子島荐棘罪人尙度,拿鞫得情,夬正典刑。答院曰,不允。韓鼎鎭事,不允。申綱事,不允。睦台錫事,不允。尙度事,不允。
尹致秀啓曰,卽者副校理朴齊憲,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于李公翼曰,大司憲·大司諫外臺諫,竝許遞,政官牌招開政。
兵曹,來三月十一日大王大妃殿寶齡望六慶科庭試武科初試時規矩,鐵箭三矢一百三十步,三矢貫革,五矢一百三十步,一巡二中,柳葉箭五矢一百二十步,一巡二中,講書粗以上,取三技改落點。
尹致秀,以弘文館言啓曰,副應敎未差,副校理朴齊憲陳疏徑出,上番闕直,事甚未安。應敎金德喜,校理任百經·李魯奎,副校理李殷相,竝卽牌招,以爲推移入直之地,何如?傳曰,允。
李公翼,以義禁府言啓曰,因本府就議大臣草記,大王大妃殿傳曰,朴命浚拿來,與李宜敎面質事,命下矣。朴命浚拿囚之意,敢啓。傳曰,知道。
副校理朴齊憲疏曰,伏以臣於俄者筵退之後,卽接家信,則臣母素患風眩之症,近値寒暄之不調,將攝之失宜,諸證闖發,一倍添劇,寢食全廢,轉側須人,家僮踵至,促臣歸視,臣方寸焦灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣見帶之職,以便歸護,仍治臣擅離之罪,以昭法紀,千萬幸甚,臣無任云云。省疏具悉。爾其勿辭救護。
己亥正月初十日辰時,上御熙政堂。大王大妃殿垂簾,大臣·備局堂上引見入侍時,左副承旨洪在喆,假注書金正奎,事變假注書趙光濬,記事官洪在龍·南秉哲,右議政李止淵,行判中樞府事李羲甲,行戶曹判書趙寅永,行吏曹判書鄭元容,行知中樞府事金箕殷,行大護軍金蘭淳·洪敬謨,廣州府留守徐憙淳,兵曹判書洪命周,禮曹判書趙秉鉉,行護軍李惟秀·李完植,司諫鄭琦和,持平羅漢基,副校理朴齊憲以次進伏訖。上曰,史官分左右。止淵進前奏曰,歲後風日,連爲峭冷,自今日稍有溫和之意矣,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿曰,新年聖齡鼎盛,欣忭無可比矣。止淵曰,今年是慶年,聖上春秋,又漸鼎盛,臣民慶忭,曷有其極,而春秋向盛,在下之期望尤大,勤學勤政,與歲俱進,然後可副群情矣。大王大妃殿曰,次對爲之。止淵曰,邦籙無疆,慈齡彌邵,元朝進箋,大庭稱賀,臣民蹈忭,比昨春尤倍,今番識喜之止於是禮,雖未盡副群情之顒望,而我殿下順志之孝,有光簡冊,所以臣等欽仰攢頌之不暇矣,聖人之孝,莫大於以親心爲心,惟我慈聖殿下,所憧憧期勉於殿下者,專在於聖學日就,聖德日新而已,殿下苟能克勤于學,克修厥德,則所以奉承慈訓,慰豫慈心者,其爲孝,奚但以遇慶禮節之一時順志比論哉,今殿下春秋漸盛,非如曩時之沖年向學,則治法政謨,將於聖學中收用,莊敬日疆,屛去玩好,此學之基於修身也,嚴宮闈抑近習,此學之著於齊家也,正朝廷諴小民,此學之推於治國也,其學漸進,其責漸大,雖委巷之士,皆以幼學壯行爲期,況帝王之學,關係尤何如哉,殿下上念祖宗付托之重,俯察臣庶蘄望之切,其所奮發,何待陳勉,而終是自任之志不高,自强之誠未固,未免乎悠泛爲事,作輟無常如此,而今日如昨日,今年如去年,則雖尋章拈句之工,難以得力,尙何論於緝熙光明之域乎,臣之猥陳衷悃,亦已屢矣,而在前惟以程課講讀之勤爲辭,到今不得不以知行兼備之道仰勉,此非躐等之論,卽是推本之意,而欲驗時敏之工,自著歲計之效故也,宗社萬年之計,無大於此,而殿下己分內事,亦不外乎是,伏願深加體念,勿以人廢言。上曰,大臣陳勉之言,出於眷眷憂愛之誠,敢不服膺。出擧條大王大妃殿向于上曰,大臣所奏,言言事事,皆切實矣,予今何望而何恃,雖日日稱慶,年年尊崇,無足爲喜,惟是聖學之時日進就,眞予之所望而所喜也,大臣如此之言,勿以例聽好矣。止淵曰,自今日氣漸漸溫和,進講亦繼以開筵,甚好矣。上可之。止淵曰,卽見濟州牧使李源達所報,則以爲,本牧補民庫,卽是進上貿本及公用上下者,而應下年增,漸至割本,勢將依舊斂民,粵在庚午,本島別儲米一萬石,移轉於湖南沿海十四邑鎭,自庚辰耗代租四百石,輸來支放矣,除却中間移劃,各年未捧見在實摠,爲八千一百四十八石,就此本穀一百四十八石,竝年例耗先送,其餘八千石,盡分取耗,庚子春爲始,恒式輸來,俾添補穀,以除民斂之弊云矣,還穀分留,難違常法,而該牧公用補縮,無他方略,如是變通,足可支計,而且年例外添分,不至數多,無足爲沿邑受弊,依報辭知委施行之意,分付,湖南道臣一百四十餘石推去之後,自該牧,添補於元還,以爲斂散,而來頭會案中,使之懸錄以報,何如?大王大妃殿答曰,依爲之。出擧條止淵曰,卽見前統禦使具錫朋所報,則本營陸軍番米停退條四十石六斗,請以某樣穀給代矣,係是防卒支放,而旣入停退,例當給,代以該營附近處某樣穀中,準折許劃,而待還捧,卽爲充報之意,分付該道該營,何如?大王大妃殿答曰,依爲之。出擧條止淵曰,發賣命下,已至一朔,都下望哺日急,而抄戶尙未了勘,此豈民事不可緩之意乎,當該判尹,姑先推考,更爲嚴飭,使之不日擧行,何如?大王大妃殿答曰,依爲之,向者發賣申飭之後,至今稽緩,苟能到底董飭,各部擧行,豈敢如是,抄戶不得善爲,而反致容奸,更爲嚴飭,初巡分給,卽速爲之,可也。出擧條仍敎曰,此則判尹,不爲着念而然也,不如是,豈有一月內不爲之理乎?止淵曰,此事雖不易,豈可一月內不畢乎,臣亦於年前,爲此擧行矣。又敎曰,大臣自下又爲申飭,可也。止淵曰,今則似可速爲之矣。止淵曰,今番才學薦中,參下前銜之陞付六品,旣有成命,則都政之無一擧論,雖緣原任區處,未暇及此,終非朝家破格需用之意,當該銓官推考,更爲申飭,使之隨窠卽擬,抄選及別薦中曾經外任人,來頭除職時,解由勿拘之意,一體分付,何如?大王大妃殿答曰,依爲之。出擧條止淵曰,先正臣宋時烈,道德義理,集成群儒,實繼紫陽之統,而孝廟朝魚水密勿,尤是千古一有之盛際也,朝家之前後恩禮,最爲隆重,列聖朝御極之初,每有致侑之命,便成斯文之恒典,況今年異於他年,其在繼述之義,宜有曠念之擧,故敢此仰達矣。大王大妃殿答曰,當宁御極後,至今未遑,今聞卿奏,又値今年,事不偶然,大老祠,遣承旨致祭,其嗣孫,令該曹調用。出擧條止淵曰,牧民之要,莫先於黜陟,譬如輪翼之不可偏廢,故奬拔循良,自漢已然,而我朝三班中文武兩岐,自有進用之法,惟蔭官則捨此善治陞秩之外,更無他路,此非但從前古規,班班可考,粵我先朝初年,亦有大臣筵白蔭資之擧,至以佐貳藩宣爲辭矣,昨年善治別薦之後,尙無別般擧措,便歸一套閑話,雖未知入薦諸人,皆有實蹟,無一濫觴,而仍置勿論,終欠懋實之政,臣意則先就蔭仕準職以上,擇其踐履先後,依先朝已例,特進一資,恐爲褒勸之方,且念勳堂乏人,莫近日若,而今此請資諸人,俱是勳臣嫡長,亦合於他日襲封之階梯,前牧使朴齊尙·趙咸永,驪州牧使李賢耆,竝加通政似好,故敢此仰達矣。大王大妃殿答曰,依爲之。出擧條止淵曰,殿最法意,固何如,近來申飭,又何如,而今番海西·關東守令,無一人居中居下,此果道內,皆是良吏善治而然乎,苟非然者,其不能對揚之責,將何居,古則京察後,無中下之道臣,輒皆論罷,今不可不隨示警責,以爲漸次申明之地,兩道道臣,姑先施以越俸之典,何如?大王大妃殿答曰,依爲之。出擧條仍敎曰,以殿最見之,皆是善治,後較其實,別無可稱者,何也?止淵曰,每於申飭時,稍有其效,而過後則又復如前矣。又敎曰,自是道臣職分內事,何待申飭乎?止淵曰,武科初試之京外分設,乃是新令之初,不可不嚴立科條,以爲永久無弊之道,最是圖籍去來,在所嚴防,更爲措辭關飭於各道帥臣處,場內檢束,勿委參試,必皆親執,而詳考單子及帳籍,如有冒赴之類,隨卽摘發重繩,俾有懲畏,京試所,亦令前期捧單,査拔其疊單與換所者,而換名代射之法,卽京外通患,鄕居之冒入京場,而亦難保必無,而場內淆襍,旣不如前,則其所察奸,似不甚難,如或一毫放過,不能到底防弊,試官不職之責,當有別般重究,竝以此意,嚴明分付,何如?大王大妃殿答曰,依爲之,京外分試,非但爲防奸,專出於勸奬之意,立法之初,若有名無實,則豈有新定式之本意乎,京試則試官當擇差,而鄕試則道帥臣旣爲主試,嚴科場正科規,以立根基,而如有不善對揚者,廟堂各別論勘,可也。出擧條止淵曰,臣向以五衛將濫雜事,有所筵奏申飭矣,都政時見差人中李景濂,其階梯不無可據云,而旣是軍門時仕將校,則有難擧擬於御前侍衛之職,原望筒勿施,來後則如此者類,毋得混擧之意,申明分付,何如?大王大妃殿答曰,依爲之。出擧條止淵曰,左捕將金煐,日前仍任之後,謂以難安,尙不視務云,事體極爲未安,推考警責,令政院嚴飭察任,何如?大王大妃殿答曰,依爲之。出擧條止淵曰,臣之冒據非據,居然爲三載,而獨當機務,又將周歲矣,旣未及量而後入,又未卽不能者止,而仰成無所,共貞無人,碌碌憒憒,一味尸素,使國事日非,一年之間,法紀也朝象也,又不知落下幾層,飢荒溢目,而無奠濟之策,經用哀痛,而無彌綸之術,臣之本心,豈不欲殫竭報效,而其奈才不逮力不及何哉,自顧辜負,徒增慙恨,而當此艱虞之會,擧一國而畀之於一儱侗疲劣之人,而欲望其苟安無事者,古今天下,寧有是乎,臣自少善病,未老早衰,而多年奔走積瘁之餘,近又焦竭心慮,形貌幻脫,神精耗鑠,奄奄有不保朝夕之憂,淵鑑庶可俯燭,而材器則驢技已窮,癃病則駑步將蹶,與其久留無益,無寧早賜斥退,俾國事或有餘望,臣雖無狀,豈爲避勞占便之計哉,聖念及此,必不待臣言之畢,而區區顒祝,惟在於劃卽處分矣。大王大妃殿敎曰,大臣辭免之言,極爲過當,顧今國事民勢,無一可恃,若或念及於此,此時豈可求退乎?止淵曰,此時也故,臣尤切求退,臣衰朽且病,又無老成宿德之共理者,國事民勢,轉不成說,竊欲辭巽者,久而未遂,今則留一日而有一日之害,不得不有此仰達矣。又敎曰,無過自辭巽,竭力圖報,可也。止淵曰,顧今尙有老成宿德之人,朝廷儲望者亦多,推擧以任之,豈有不如臣者乎。又敎曰,如此之言,更勿爲之也,自有備員之時矣,勿以獨任爲難,盡誠做去,可也。又敎曰,今番李宜敎·朴命澈事,前所未有之變,未知誰爲首犯,而酌處則不可不嚴重矣。止淵曰,此是邊邑事也,而象譯輩,敢有如此之擧,若有緊急邊情,呼吸難遲之事,而渠輩中間操蹤,則朝廷狼狽,將至何境乎,似有當律以處置矣。大王大妃殿曰,大臣就座。在喆曰,諸宰奏事。寅永進前奏曰,從前御眞之役,首勞畫師,皆以外職施賞矣,昨春北殿御眞移摸別單啓下時,有從自願懸錄之命,第首勞畫師李在寬,曾無履歷,只願付料,荏苒經年,尙未區處,其在重事體之道,合有別般處分,而臣以伊時敦工之列,備悉其事,此後善地邊將,待窠差送,以爲酬勞之地似好,故敢此仰達矣。大王大妃殿答曰,北殿事體,何等所重,而尙未施賞,豈成說乎,勿拘履歷,依此爲之,可也。出擧條仍敎曰,其時畫師受賞典者,盡爲區處乎?寅永曰,略有區處之人,而受外職承傳之人,尙未區處,故敢此仰達矣。在喆曰,臺諫奏事,琦和等以三司合啓奏之。上曰,出去臺廳,傳啓,可也。琦和曰,目今畿湖兩道之民命,可謂近止矣,歲籥纔改,賑救方始,而如傷聖念,靡不用極,至有正供停退帑藏頒給之擧,此誠曠絶之慈惠,溝壑衽席,卽在俄頃,凡在對揚之地,孰不殫竭誠力,而第念賑事之善否,專係抄戶之精濫,蓋其爲弊,非漏則濫,而漏與濫,均之爲不精,若或當入而不入,已極哀矜,況又不當入而入,曷云綜核,大抵糧給而粥饋,壯加而弱減者,各有分數,程式甚嚴,而方伯如未能到底董飭,守宰又不免襲謬歇看,則下屬之恣意欺蔽,作爲利竇,卽必至之勢,然則朝家恩澤,將至閼而不究,在在有有名無實之歎,言念及此,寧不痛惋,伏願別下飭諭于道守臣,俾各益加惕念,終始操察,期無一夫之捐瘠,以副九重之軫恤焉,因此而又有區區愚見,故竝此仰陳,歉歲之勸分濟窮,卽出義之謂也,而近來外邑,直定數爻,勒令責納,往往至蕩産逃避之境云,論以事面,不勝羞恥,而畢竟之怨,將歸何所乎,亦爲一體嚴飭,以杜此等弊端焉。上曰,所陳好矣,當別下飭諭矣。出擧條在喆曰,玉堂所懷陳之。齊憲曰,臣猥以無似,忝叨經幄,日夜之所區區蘄望者,惟在聖學之將就,而竊伏覩我殿下,始講詩傳,今已屢月于玆矣,其間所進講者,僅止於若干篇章,而歲前停講,又至於許多日子,一帙之經,了訖無期,臣未敢知殿下,於淸燕靚穆之中,所玩繹者何書,所用工者何事,而其在時敏日新之工,恐不當若是玩愒矣,大抵學問之道,每患一曝之無常,尤貴寸陰之是惜,故朱子有言曰,歲月如流,工夫易間斷,義理難推尋,此誠眞切警學之語也,見今春晷方舒,餘寒漸退,細氈討論,此其時也,則此時間斷,晷刻爲悶,伏願繼自今,亟命開講,亦又頻賜召對,益勉將就之工,無有間斷之患焉。上曰,所奏甚好,當留念矣。出擧條止淵進前曰,武科初試京外分排數爻,不得不釐正者,原節目中,當付標以入,而規矩中,如鐵箭矢數·貫革步數,不無難便,原單子還入,改下爲好,故竝此仰達矣。上可之。止淵曰,自前兵判家在城外者,或有事故,從便往來,而卽今兵判,亦家在城外,故敢此仰達矣。上曰,依此爲之。大王大妃殿曰,大臣先退。又命史官就座。仍命退,諸臣以次退出。
上在昌德宮。停常參·經筵。
李公翼啓曰,行大司憲李翊會未肅拜,執義·掌令二員,持平二員未差,監察茶時之意,敢啓。傳曰,知道。
洪在喆啓曰,臣在喆,以入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
假注書金益文書啓,臣於本月初十日辰時量,以東南北郊諸壇奉審摘奸事,敬奉聖敎,馳往風雲雷雨壇,奉審是白乎,階砌曲墻及紅箭門壇上下莎草,俱爲無頉是白遣,仍詣雩祀壇,奉審是白乎則,階砌曲墻及紅箭門壇上下莎草,俱爲無頉是白遣,仍詣漢江龍壇,奉審是白乎則,階砌曲墻及壇上紅箭門內莎草,俱爲無頉是白遣,仍詣司寒壇,奉審是白乎則,階砌曲墻及紅箭門壇上莎草,俱爲無頉是白遣,仍詣馬祖壇,奉審是白乎則,階砌曲墻及紅箭門內莎草,俱爲無頉是白乎旀,以日暮止宿,十一日平明,馳詣先農壇,奉審是白乎則,階砌曲墻及紅箭門內莎草,俱爲無頉是白遣,仍詣先蠶壇,奉審是白乎則,階砌曲墻及紅箭門內莎草,俱爲無頉是白遣,仍詣祈雨壇及厲壇,奉審是白乎則,階砌曲墻及紅箭門內莎草,俱爲無頉是白乎所,仍爲復命之意,敢啓。傳曰,知道。
尹致秀啓曰,行吏曹判書鄭元容,參判徐左輔,參議朴齊明牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
尹致秀啓曰,行吏曹判書鄭元容,參判徐左輔,參議朴齊明牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
尹致秀,以吏曹言啓曰,京畿都事趙道淳,以其身病,呈狀乞遞,改差,何如?傳曰,允。
又以吏曹言啓曰,新除授綏陵令崔瑗,昌陵參奉金基魯,俱以身病,呈狀乞遞,竝改差,何如?傳曰,允。
洪在喆,以兵曹言啓曰,五衛將徐冀輔·鄭元箕·徐斗榦·李憲廷,忠翊衛將王熙澤,俱以病難供職,呈狀乞遞,竝改差,何如?傳曰,允。
有政。吏批,行判書鄭元容,參判徐左輔,參議朴齊明進,左承旨李寅敎進。以金德喜爲執義,姜必魯爲司諫,朴齊憲·李興遂爲掌令,金仁根·成近默爲持平,沈承澤爲獻納,洪在重·李凝祥爲正言,朴齊尙爲敦寧都正,權大肯爲兵曹參議,金永錫爲漢城庶尹,李絅愚爲綏陵令,鄭世昌爲昌陵參奉,李寅奭爲京畿都事,前牧使朴齊尙·趙咸永,驪州牧使李賢耆,今加通政加資事承傳,故直長兪平柱贈吏參例兼,故通德兪漢嚴贈吏議,故進士兪彦鋿贈僕正,已上守慶州府尹兪章煥三代。
兵批,判書洪命周進,參判李魯集病,參知李益文入直,參議未差,左副承旨洪在喆進。以朴岐壽爲知事,李在純·趙學儉·朴震祐·朴在燮爲五衛將,李承道爲忠翊將,李東新爲訓鍊主簿加設,李濟完爲慶尙左兵使,赴戰嶺別將單全宗淑,中嶺別將單金道淵,同知加設單金漢用,僉知加設單吳致賢·崔弘德,上護軍徐耕輔,護軍李顯英,副護軍韓鎭庭·李源庚·黃·成遂默·李在鶴·金永默·李敏會·李玉鉉·李升德·李台成·李信泳·權灝·李命集·李在勳·金貞根·南鴻重·朴齊尙·趙咸永,副司直金秀萬·鄭琦和·李元會·李基準·李濟達·羅漢基·洪永圭,副司果趙徽林·李綱峻,以上竝單付。
吏批,再政。以洪永圭爲副修撰,鄭爲修撰,李濟夏爲溫陵令,申命準爲監察,兵曹參議單李益文,參知單權大肯。
兵批,再政。同知單朴在燮,僉知李在純·趙學儉·朴震祜,以上竝單付。
以應敎金德喜,校理任百經,副校理李殷相牌不進罷職傳旨,傳于尹致秀曰,只推。
以校理李魯奎牌不進罷職傳旨,傳于尹致秀曰,只推。
尹致秀,以弘文館言啓曰,上番闕直,事甚未安。應敎金德喜,校理任百經·李魯奎,副校理李殷相,旣有只推之命,竝卽牌招,以爲推移入直之地,何如?傳曰,允。
傳于洪在喆曰,坐直承旨入侍。
尹致秀,以禮曹言啓曰,大王大妃殿傳曰,今年卽孝廟禮陟舊甲,而昔在正廟,當是年親行謁陵之禮,以伸追慕之誠,在今繼志愴昔之心,何可虛度今年乎,寧陵酌獻禮,遣大臣攝行,令該曹,日字擇入事,命下矣。酌獻禮吉日,令日官李秉洪推擇,則來二月十三日爲吉云,以此日定行,而祭文,依已例令文任撰進,祭品,謹遵幸行時局內陵寢遣大臣攝行之例磨鍊,王后位一體設行,而爵用一獻,當日用齋,亦有已例,今亦依前例擧行之意,知委,何如?傳曰,允。
洪在喆,以兵曹言啓曰,今正月十一日武臣賓廳武經講書日次,而國忌齋戒相値,不得爲之之意,敢啓。傳曰,知道。
又以備邊司言啓曰,各道春操稟啓,今纔齊到矣,詰戎之政,法意甚重,許久停閣,誠極疎虞,第昨年秋事,雖有淺深,而旣未免失稔,畿湖則以歉形尤甚,賑事方張,兩南與兩西,纔有轉輸之役,以若民情,有難如例擧行,至於東北兩道,固不可無緣停止,而洊歉之餘,窮春事勢,亦難責之以曠日徵赴之役,八道四都水陸諸操巡歷巡點,竝姑停止,官鎭門聚點,使之依例爲之,而充伍繕械之節,另加惕念,毋或疎忽,有堤堰處移點完役,依前令飭,俾有實效,而畿湖設賑諸處,則毋論邑鎭,合有別般軫念之道,竝與聚點而亦姑停止,各樣都試,除非待秋合設處外,按例設行之意,竝爲分付,何如?傳曰,允。
義禁府啓目,向前罪人李宜敎·朴命浚等亦,以大王大妃殿傳敎內辭意,發問目使之對質,反覆究問是白乎則,狀啓之相議欲改,兩囚之供,別無異同,至於還送一款,最是肯䋜,而互相推諉,各以無證據臆度之言,爭詰紛紜,終不直陳,平問之下,難以得實,竝只嚴刑得情,何如?判付。啓,依允。
己亥正月十一日酉時,上御熙政堂。大王大妃殿垂簾,坐直承旨入侍時,左副承旨洪在喆,假注書金正奎,記事官洪在龍·南秉哲,校理任百經,別兼春秋趙徽林以次進伏訖。上曰,史官分左右。大王大妃殿曰,玉堂進前。上命內侍,以封書二度授在喆,在喆受傳百經等,百經等跪受訖,大王大妃殿曰,大殿以此賜之,予亦以此賜之。仍命內侍,以封書二度授在喆,在喆受傳百經等,百經等跪受訖,大王大妃殿敎曰,着念對揚,可也。仍命玉堂先退,上曰,史官就座。遂命退,承史以次退出。
上在昌德宮。停常參·經筵。
李公翼啓曰,行大司憲李翊會,執義金德喜,掌令朴齊憲未肅拜,李興遂,持平金仁根·成近默在外,監察茶時之意,敢啓。傳曰,知道。
李寅敎啓曰,事變假注書趙光濬,身病猝重,勢難察任,今姑改差,何如?傳曰,允。
趙光濬改差,代以金圭衡爲事變假注書。
大王大妃殿傳于尹致秀曰,日前次對,臺臣以賑恤事爲言,飢口不能精抄,勒令補賑,貽弊於鄕民不少云,抄戶法意,當入而不入,不當入而入,則實非賑救之本意,其中庸劣之官長,爲吏鄕所欺,徒爲費穀,實惠未究於將死之民,苟其然也,賑恤何爲,雖以補賑言之,有穀之人,出自善心,不計幾何,拯濟饑民,則此嘉尙之事,朝廷固當隨所聞特爲收錄,如其不然,而有己物不出者,謂有何罪,無端侵責,至使不堪乎,此專由於守令及吏鄕輩,憑藉賑恤,侵及饒民之計也,勸分本意,豈有如是之理,以此意廟堂各別措辭,關飭於設賑各道,道守臣抄戶之節,務極公平,勒令補賑之弊,一切嚴禁。
以校理李魯奎,副校理李殷相牌不進罷職傳旨,傳于尹致秀曰,只推。
尹致秀,以弘文館言啓曰,上番闕直,事甚未安。校理李魯奎,副校理李殷相,旣有只推之命,與新除授副校理洪永圭,一體牌招,以爲推移入直之地,何如?傳曰,允。
傳于洪在喆曰,左副承旨入侍。
以副校理李殷相牌不進罷職傳旨,傳于尹致秀曰,只推。
李寅敎,以戶曹言啓曰,貢人舊遺在三千石,蕩減事,命下矣。取考各貢文書,辛亥餘遺在一千一百七十二石九斗九升六合四夕,壬子遺在中一千八百二十七石五斗三合六夕,分排蕩減實數,別單書入之意,敢啓。傳曰,知道。
尹致秀,以禮曹言啓曰,因大臣筵奏,先正臣文正公宋時烈所享驪州大老祠,遣承旨致祭事,伏承慈敎矣,當爲擇日設行,而寧陵酌獻禮,遣大臣攝行吉日,以來二月十三日,纔已推擇啓下,同日酌獻禮禮畢後,仍行致祭,祭文,令藝文館撰出,祭物,令本道進排,執事官,亦令本道差定事,知委,何如?傳曰,允。
洪在喆,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
己亥正月十二日午時,上御熙政堂。大王大妃殿垂簾,左副承旨入侍時,左副承旨洪在喆,假注書金益文,記事官洪在龍·南秉哲,副校理洪永圭以次進伏訖。上曰,史官分左右。大王大妃殿曰,玉堂進前。上命內侍,以封書二度授在喆,在喆受傳永圭,永圭跪受。大王大妃殿曰,予亦有所言,着實對揚,可也。仍命玉堂先退,上曰,史官就座。遂命退,承史以次退出。
上在昌德宮。停常參·經筵。
李公翼啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李光正啓曰,右副承旨金左根,今日不爲仕進,卽爲牌招,何如?傳曰,允。
尹致秀啓曰,三品官之毋得過三日循例請牌,曾有定式矣,兵曹參知權大肯,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于尹致秀曰,藥房都提調有闕之代,前望單子入之。
內醫都提調前望單子入之,判府事朴宗薰落點。
執義金德喜啓曰,臣姿本庸愚,識又蔑劣,淸朝耳目之任,初不近似,而柏府除旨,忽下於待罪玉署之中,庚牌儼臨,臣且惶且感,雖不得不章皇出肅,粗伸叩謝之忱,而第臣於合啓中,有不可聯參者,曾叨臺職,旣蒙體諒之恩,今臣處義,與前無異,請命遞斥臣職。答曰,依啓。
獻納沈承澤啓曰,臣之風采言議,本不合於淸朝諫諍之職,而納音除旨,忽下於玉署待罪之中,召牌繼降,怵畏義分,不得不章皇出肅,而第臣於合啓句語中,有區區私義之不可聯參者,曾叨臺職,旣蒙體諒之恩,今臣處義,宜無異同,請命遞斥臣職。答曰,依啓。
以右副承旨金左根牌不進罷職傳旨,傳于李光正曰,只推。
以大司諫李正耆,正言洪在重,掌令朴齊憲牌不進罷職傳旨,傳于李公翼曰,只推。
以咸鏡監司徐耕輔狀啓,道科作奸罪人金載景等罪狀,令該曹稟處,而臣之昏謬,未卽覺察,不勝悚懍事,傳于李公翼曰,卿亦從重推考事,回諭。
尹致秀,以弘文館言啓曰,新除授修撰鄭,卽爲牌招察任,何如?傳曰,允。
右議政李止淵箚曰,伏以,臣之忝叨藥院,今爲周歲有餘矣,區區自效,只在於日次起居之列,而疾病長苦,闕禮居多,虧分之罪,無以自贖,蓋臣自來疝積之症,久成貞痼,而近因積瘁氣敗,發作無常,阻食恒泄,漸就凘頓,筋力趨走,無望自强,日昨筵席,仰陳苦懇,庶幾淵鑑,俯燭實狀,而中書養病,已極悚悶,保護之地,尤不可暫時曠職,玆敢不避煩猥,仰干聰聽。伏乞聖明,俯垂鑑憐,亟遞臣內局都提擧之任,俾得安意調息,保有餘喘,仍治臣冒瀆之罪,以警具僚焉。取進止。答曰,省箚具悉卿懇。藥院之任,今姑許副。仍傳于尹致秀曰,此批答,遣史官傳諭。
行吏曹判書鄭元容疏曰,伏以,元朝迓慶,慈齡彌邵,臨殿奉箋,宸孝益光,臣忝從衛班,獲覩儀章物采之盛,嵩呼華祝,曷任蹈忭,仍伏念冢宰重任也,京察大政也,以臣而縻此重任者,非臣之才,能勝其任也,以臣而行此大政者,非臣之力,能擧其政也,特以資歷之多,任使之久,聖上假借而光寵之,同朝篤厚而庇覆之,矜所不能,恥言其過,評駁不聞,譴斥不加,是將使臣,自知其愧,自訟其愆,得以自劾而請去耳,臣初未堅辭,怵義肅命,內外官員,塡闕補缺,執板握管,唱名注頒制誥者,亦旣屢遭矣,條格典常,尙爲茫昧,辨論甄別,況何與議,邱山沔水,邈高風之難追,顔嗔謝笑,但嗤點之莫掩,九流希調之倫,思見藻鏡之淸,則擧皆欲臣之去,八域候選之彦,想望衡石之平,則無不願臣之退,臣若懷榮苟容,則汶汶陸陸,凡士猶恥,臣若耐謗不恤,則睢睢盱盱,先哲猶懼,臣雖欲少留,其可得乎,聖上一日留臣,則在公無補,微臣今日去官,則於私爲愜,此之利害,何待重言,臣於古人之居銓行績,一無可及,而惟有一事竊可願比者,古人有典選之日,誡存盈滿,語家人而決去就者矣,臣以庸品,冥升至此,盈而又盈,滿而又滿,知戒知止,亦云緩矣,若蒙造化生成之澤,許臣解官優閑,則三禠之幸,更有過於九遷之榮矣,且臣弱骸多病,脆質易衰,病氣乘衰而轉痼,衰力因病而益癃,痰積衝亘,精思昏瞀,劇地繁務,本非可論,而臨政受命,承乏副急,惟以磨勘之日,知爲箇滿之期,今則政已過矣,歲亦翻矣,以分則宜退如彼,以病則難强若此,又況昨日公退,觸寒添感,症形迭攻,委叫不省,瘝曠之懼,又加一病,玆敢控實仰呼。伏乞聖明,諒臣矜臣,遞臣職名,回授能者,以重政地焉,臣無任云云。答曰,省疏具悉。一經大政,豈爲必去之期也,卿其勿辭,益勉鑑衡之方。
副修撰金基纘疏曰,伏以,臣跡本孤寒,性又蒙騃,早竊倖第,猥廁經帷,踰濫之至,榮感已極,更何敢有匪分激恩之望,而第臣有悶迫之私,切至之願,玆不得不疾聲呼籲於孝理之下焉,臣之本生父母,年今六十有餘,而臣母則稟賦自來虛脆,痁瘁仍成貞痼,沈淹床褥,積有年所,少失將攝之宜,有朝夕難保之狀,雖在稍康之日,無頃刻釋慮之時,刀圭所補,蔘朮是須,而每患艱乏,滋味之供,甘毳宜藉,而亦難措辦,疏節之奉,猶未盡誠,差復之功,將何可恃,臣情到此,良亦慼矣,且臣於所後之親,恒纏不洎之慟,枯魚含悲,縱無欲孝之地,哺烏展誠,幸有移養之所,今若及時調將,少效爲子之責,則餘恨釋矣,至願畢矣,臣旣抱此區區,瀆擾是懼,泯默而止,則是自阻於閔覆之天者也,玆敢不避僭屑,冒陳哀懇。伏乞聖慈,俯垂矜諒,特命選部,許畀臣一小縣,俾遂便養之願,不勝至祝,臣無任云云。省疏具悉。疏辭,下該曹稟處。
上在昌德宮。停常參·經筵。
李公翼啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于尹致秀曰,禮房承旨,馳詣宗廟·景慕宮,奉審摘奸以來。
以修撰鄭牌不進罷職傳旨,傳于尹致秀曰,只推。
尹致秀,以弘文館言啓曰,修撰鄭,旣有只推之命,卽爲牌招察任,何如?傳曰,允。
李公翼啓曰,行大司憲李翊會,掌令朴齊憲牌不進,執義未差,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于李公翼曰,只推。
金左根啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義鄭煥義,獻納金龍洛落點。
尹致秀,以奎章閣言啓曰,明日卽奉謨堂春孟朔奉審日次,臣等進詣擧行之意,敢啓。傳曰,知道。
洪在喆,以兵曹言啓曰,文臣兼宣傳官韓啓源,守門將趙栐觀,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局千摠李景純,身病甚重,勢難察任,改差,何如?傳曰,允。
李公翼,以義禁府言啓曰,開城留守李奎鉉狀啓內,本府經歷朴龍九罪狀,令攸司稟處事,啓下矣。朴龍九時在任所云,依例發遣府羅將,拿來,何如?傳曰,待待命拿囚。
又以義禁府言啓曰,平安監司鄭基善狀啓內,大吉號里堡權管吳處泓,爲先罷黜,其罪狀,令攸司稟處事,啓下矣。吳處泓時在任所,依例發遣府羅將,交代後拿來,何如?傳曰,待待命拿囚。
吏曹啓目,粘連啓下是白有亦,觀此弘文館副修撰金基纘上疏,則以爲,臣之本生父母,年今六十有餘,而臣母則稟賦自來虛脆,痁瘁仍成貞痼,沈淹床褥,積有年所,少失將攝之宜,有朝夕難保之狀,臣於所後之親,恒纏不洎之慟,枯魚含悲,縱無欲孝之地,哺烏展誠,幸有移養之所,今若及時調將,少效爲子之責,則餘恨釋矣。伏乞特命選部,畀臣一小縣,俾遂便養之願亦爲白有臥乎所,金基纘之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
上在昌德宮。停常參·經筵。
藥房都提調朴宗薰,副提調李光正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪在喆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李光正啓曰,右承旨尹致秀,今日不爲仕進,卽爲牌招,何如?傳曰,允。
洪在喆啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于洪在喆曰,只推。
以平安監司鄭基善狀啓,朔州府使韓應一身死事,傳于金左根曰,令該曹口傳各別擇差,催促下送。
金左根,以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
尹致秀,以奎章閣言啓曰,景慕宮望廟摟,今望奉審無頉之意,敢啓。傳曰,知道。
又以內醫院都提調意啓曰,提調趙秉鉉,今日問安,不爲仕進,卽爲牌招,何如?傳曰,允。
洪在喆,以義禁府言啓曰,江華府留守朴永元狀啓內,濟物鎭萬戶朱英晦,爲先罷黜,其罪狀,令攸司稟處事,啓下矣。朱英晦時在任所,依例發遣府羅將,交代後拿來,何如?傳曰,待待命拿囚。
義禁府啓曰,向前罪人李宜敎·朴命浚等亦,謹依判付,發問目嚴刑究覈是白乎矣,其推諉粧撰,一如前招是白如乎,蓋以前後囚供,溯究其罪犯顚末,則當初行査之時,有査辭當如許之相議,而至於書報矣,其後狀啓之來,有啓語可刪改之爲問,而答云可爲矣,因而書給之小錄,卽是如許刪改之意,則其前後奸狀,爛熳同情,一意相貫,聲響相應之狀,昭然可見,至於還啓一事,夫豈獨異同,而特此一款,罪重律嚴,故各欲掉脫,互相推諉,其所推諉,皆無眞見的證,而敢以此爲迷藏抵賴之計者,究厥情狀,轉益痛惡,待拷訊限滿,竝只更加嚴刑,期於得實,何如?判付。啓,依允。
大王大妃殿傳于李寅敎曰,今觀供招,極爲寒心,寧欲無言,大抵情跡,雖疑眩之事,詳細盤覈,則畢竟得情,而此事有何難知,屢度捧招,如是糢糊,番番草記,無指一之言,只謂狡惡如是,則將焉用禁府爲也,又焉用査覈爲也,金吾擧行,萬萬駭然,當該堂上,爲先施以越俸之典,更爲各別嚴刑,期於得情,而一向推諉,忍杖不服,兩囚雖爲徑斃,捧直招前,更不得草記,以此知悉。
上在昌德宮。停常參·經筵。
李寅敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李寅敎啓曰,左副承旨洪在喆,右副承旨金左根,今日不爲仕進,竝卽牌招,何如?傳曰,允。
大王大妃殿傳于洪在喆曰,當該南兵使,從重推考。
洪在喆啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于洪在喆曰,只推。
吏曹口傳政事,以李容純爲朔州府使。
尹致秀,以奉常寺都提調·提調意啓曰,東耤親耕田所種九穀,先農祭後,卽爲起懇付種之意,敢啓。傳曰,知道。
洪在喆,以刑曹言啓曰,因咸鏡前監司徐耕輔狀本,兵曹回啓內,昨年道科時成川居金時若,改名時權,冒籍入格,而賣科於高原居金載景,至於擦改紅牌之境,近來科弊,無所不至,冒籍換名,賣科擦牌,誠一變怪,尤係罔赦,金時權爲先削科,原榜目付標以入,而科場用奸及賣科者之與受同罪,自有其律,金時權·金載景,竝令該曹,照法勘處事,判下矣,謹按律文,則大典通編武科條有曰,賊科者絶島爲奴,試取條有曰,代射者,比借射者加二等,杖一百邊遠充軍,金載景·金時權,各依此律酌配之意,分付道臣,何如?傳曰,允。
校理李魯奎疏曰,伏以,臣跡本單寒,姿又空疎,淸朝論思之任,實非所可堪承,而感激恩造,怵畏義分,有除輒膺,持被登筵,亦已屢矣,第伏念是職也,處帷幄而資啓沃,煥黼黻而贊詞命,遴選之峻,責任之重,非尋常官司之比,前後膺是選者,皆極一時之望,而未有如臣之鹵莽譾劣者也,今若貪榮戀寵,淟涊蹲冒,鵜梁貽譏,從他點嗤,鸞掖華貫,視若固有,則臣之一身,固不足恤,其於累聖簡而招物議何哉,伏願聖明,亟令刊改臣所帶職名,俾公器無濫,私分獲安焉,臣方丐免,何敢言私,而臣若徒懷嚴畏,不一仰暴,則是自阻於仁覆之下也,玆不得不疾聲仰號,惟天地父母,特賜矜諒焉,臣本賦命險巇,早失所怙,相依爲生者,惟臣偏母是已,臣母備經險釁,病隨貞痼,氣力凘綴,寧日恒少,奄奄若癃老之人,及今調護之道,惟在滋味之補元,藥餌之得宜,而臣家素貧寒,計拙謀生,菽水之供,猶患難繼,甘旨之養,尙何可論,崦嵫之暮景漸迫,烏鳥之微誠莫伸,臣情到此,吁亦慼矣,玆敢仰首呼籲於孝理之天。伏乞聖慈,察臣言之無隱,諒臣情之至切,許令選部,畀臣一小縣,俾遂便養之願,則臣敢不生死隕結,益殫圖報之義,少答聖恩之萬一也哉,臣無任云云。省疏具悉。疏辭,下該曹稟處,爾其勿辭察職。
上在昌德宮。停常參·經筵。
洪在喆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
傳于李寅敎曰,都承旨·同副承旨許遞,前望單子入之。
承旨前望單子入之,尹聲大·趙鶴年落點。
李寅敎啓曰,新除授同副承旨趙鶴年,卽爲牌招,何如?傳曰,允。
又啓曰,新除授同副承旨趙鶴年,時在水原地,斯速乘馹上來事,下諭,何如?傳曰,允。
傳于李寅敎曰,承旨房望,順房爲之。
兵曹口傳政事,副護軍單李公翼。
洪在喆啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于洪在喆曰,只推。
洪在喆,以備邊司言啓曰,卽見忠淸監司趙冀永狀啓謄報,則以洪州牧大同船致敗事,請該牧使金鑅,攸司稟處矣,罪關稅納,宜卽拿勘,而該牧以尤甚邑,方設公賑,此時曠官,實有賑政狼狽之慮,此不可不念,姑令戴罪擧行,待畢賑就理,何如?傳曰,允。
又以武臣堂上朔試射試所試官意啓曰,今日試射時,兼司僕將權友容,折衝李廷祐·崔普良,無緣不參,竝依承傳罷職,何如?傳曰,允。
吏曹啓目,粘連啓下是白有亦,觀此弘文館校理李魯奎上疏,則以爲,臣本賦命險巇,早失所怙,相依爲生者,惟臣偏母是已,臣母備經險釁,病隨貞痼,氣力凘綴,寧日恒少,奄奄若癃老之人,及今調護之道,惟在滋味之補元,藥餌之得宜,而臣家素貧寒,計拙謀生,菽水之供,猶患難繼,甘旨之養,尙何可論。伏乞許令選部,畀臣一小縣,俾遂便養之願亦爲白有臥乎所,李魯奎之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
上在昌德宮。停常參·經筵。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金左根啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
兵曹口傳政事,大護軍單趙秉鉉。
金左根啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于金左根曰,只推。
洪在喆,以兵曹言啓曰,今月二十日,一兼禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以具聖魯爲兼司僕將。
洪在喆,以禁衛營言啓曰,本營軍色從事官李豐翼,身病甚重,勢難察任,今姑改差,何如?傳曰,允。
金左根,以刑曹言啓曰,以司謁口傳下敎曰,南兵使封進樺皮事,昨因東朝下敎,已有處分,而其間作奸,專由於邸吏云,該邸吏,令該曹嚴刑遠配事,命下矣。謹依下敎,南兵營邸吏千載萬,嚴刑一次後,全羅道長興府遠地定配所,卽爲押送之意,敢啓。傳曰,知道。
義禁府啓目,向前李宜敎·朴命浚等亦,以傳敎內辭意,發問目嚴刑盤覈是白乎則,狀啓之指揮還送,兩囚皆直招自服,姑爲停刑是白乎旀,大抵斷獄之要,據跡而求其情,得情而定其罪,今此啓語之欲改情也,啓本之還送跡也,改啓之事,兩囚相與酬酢,一心綢繆,則情之同也,還啓之罪,兩囚俱以的實,一辭納款,則跡亦均也,情跡旣同,罪犯惟均,則實無首從之可分是白如乎,考之律文,有分首從者,亦有不分首從者,不分首從之文,政爲同惡同犯,無輕無重,如此等囚設者也,前後慈敎嚴截之下,又不得分別指一而奏當者,誠不勝萬萬震懍,而於其可分處不分,與其不可分處强分,均之爲失當,恐非廷尉平之義是白乎旀,兩囚今皆直招而服罪,則繼當正罪而定律是白乎所,卽奉成命,就議大臣,磨鍊當律,何如?判付。啓,依允。又啓目,開城府經歷朴龍九原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付。啓,依允。
上在昌德宮。停常參·經筵。
洪在喆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,魚游澗僉使康鵬老,柔遠僉使金禹弼下直,各長弓一張,長箭一部,片箭一部,筒兒一箇賜給。
尹聲大啓曰,右副承旨金左根,今日不爲仕進,卽爲牌招,何如?傳曰,允。
洪在喆啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于洪在喆曰,只推。
以右副承旨金左根牌不進罷職傳旨,傳于尹聲大曰,只推。
傳于尹致秀曰,發遣吏郞,諸執事淸齋與否,摘奸以來。
洪在喆,以禁衛營言啓曰,本營千摠柳相鼎,身病猝重,勢難察任,改差,何如?傳曰,允。
上在昌德宮。停常參·經筵。
藥房提調趙秉鉉,右承旨尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金左根啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,從浦萬戶李元彬下直,長弓一張,長箭一部,片箭一部,筒兒一箇賜給。
尹致秀啓曰,同副承旨趙鶴年,今日不爲仕進,卽爲牌招,何如?傳曰,允。
洪在喆啓曰,備邊司郞廳今日賓廳日次,而大臣有身病,不得來會云矣,敢啓。傳曰,知道。
又啓曰,禁衛大將李完植,摠戎使李惟秀,以東南關王廟獻官,今方受香出去矣。李完植所佩命召及李惟秀所佩密符,竝來請還納,何以爲之?而將兵之任,不可一刻無摠察之人,何以爲之?敢稟。傳曰,御將兼察,仍佩往來。
又啓曰,禁衛大將,摠戎使以御將兼察事,命下矣。兼察禁衛大將摠戎使金祖根,卽爲牌招聽傳敎,何如?傳曰,允。
傳于尹致秀曰,禮房承旨,馳詣受香諸處,奉審摘奸以來。
洪在喆啓曰,假注書金益文,身病猝重,勢難察任,今姑改差,何如?傳曰,允。
金益文改差,代以沈敬澤爲假注書。
以全羅監司李憲球狀啓,珍島郡人命渰死事,大王大妃殿傳于洪在喆曰,觀此完伯狀辭,珍島郡渰死,至於七十餘人之多,聞極驚慘,原恤典,道臣雖已擧行,優加顧助,未拯屍沿海邑,各別申飭,期於拯得,如有生前身還布,蕩減之意,分付。
傳于金左根曰,當該承旨推考。
金左根啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于金左根曰,只推。
尹致秀,以內醫院提調意啓曰,副提調尹聲大,今日問安,不爲仕進,卽爲牌招,何如?傳曰,允。
尹致秀,以賑恤廳言啓曰,因傳敎,本廳米,今月二十二日爲始,別倉,減價發賣於五部都民之意,敢啓。傳曰,知道。
尹致秀,以禮曹言啓曰,皇壇壇上及祭器等物,每年孟春,戶·禮曹堂上奉審事,曾有定式矣,今正月二十六日,臣曹與戶曹堂上,奉審後稟處,何如?傳曰,允。
又以禮曹言啓曰,大報壇祭享,每年三月上旬內擇日擧行事,曾有定式矣,吉日,令日官金有晉推擇,則來三月初七日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
洪在喆,以都摠府言啓曰,副摠管李應植,以文臣朔試射試官,慕華館晝仕出去之意,敢啓。傳曰,知道。
又以訓鍊都監言啓曰,本局把摠張寅植,身病甚重,勢難察任,改差,何如?傳曰,允。
上在昌德宮。停常參·經筵。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪在喆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
尹聲大啓曰,右承旨尹致秀,今日不爲仕進,卽爲牌招,何如?傳曰,允。
傳于尹聲大曰,召對爲之。
傳于尹聲大曰,自明日進講爲之。
洪在喆啓曰,卽者義禁府都事來言,時囚無得過三日滯囚,曾有定式矣,時囚罪人金東佑·朴龍九,當爲議處,而判義禁金履載有身病,次堂例不得擧行云,判義禁卽爲牌招,何如?傳曰,允。
又啓曰,判義禁金履載牌招不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于洪在喆曰,只推。
以右承旨尹致秀牌不進罷職傳旨,傳于洪在喆曰,只推。
傳于尹聲大曰,右承旨許遞,前望單子入之。
洪在喆,以義禁府言啓曰,罪人李宜敎·朴命浚等更推公事跋辭內,就議大臣,磨鍊當律,何如?判付內,依允事,命下矣。臣履載就議于時·原任大臣,則領府事李相璜,以爲今此査案,依前是未定之案,獄不可無首從,而苟欲覈定首從,惟在辨審主客,此獄事情,未嘗無主客之勢,而以兩囚之終始推諉,不卽輸款,至於屢訊,而畢竟所謂直招者,以互相和應,同爲指揮爲辭,此亦老獄生奸,輾轉綢繆,欲分死案,爲僥倖究竟計,其情尤極巧猾,以象胥之賤,眼蔑國綱,圖改邊啓,欲濟其奸,跳踉至此,論厥負犯,死固當爾,第律無正條,惟大明律邀取實封公文一條,或可援照,而此係大辟,宜有審克之政,且右律之邀取,卽遮邀勒取之謂,而今此囚犯,煞亦有間於此者,施以減等之律,庶不至爲失刑之歸,毋論律名之差輕差重,有獄而無首從,大非獄體,愚見如此,敢此附陳云。判府事朴宗薰,以爲交隣幹務,專任象譯,而此輩之謊譎類此,嚴繩痛懲,在法當然,第此事,律無正條,唯兵律邀取實封公文條,可以援比,其律爲斬矣,此囚濫頑縱肆,罔有顧畏,正合重典,然極律比照,在所審愼,詳考律文,其所云邀截取回,乃指取回沈匿而言,故解之者曰,强拒止之,故罪極重,此卽制法本意也,此囚所犯,究其心則未始不出於拒止,而要其終則計實未遂,譬如强盜已行而得財不得財,斯有斬與流之分,此亦所謂行而未得者,有難直施右律,合有審克之典矣,但臣竊以爲,此案不可無首從,律文中斬絞五六條,不分首從者,卽首從竝用本律之謂也,非謂罪之首從,初不分也,事亦不倫,非所當引,況圖改啓語,其果爲誰地乎,事有本末,計有主客,首與從均罪,則是失出也,從與首同律,則是失入也,稽貌閱實,停當執定,卽獄體之所不可已,愚見所及,輒此附陳云。右議政李止淵,以爲邊政事嚴,査啓體重,而幺麽象譯輩,敢欲飾詐掩罪,還送已到之狀本,圖改已査之啓語者,其所冒法設計,可謂無嚴叵測,此而不置法,則將來之憂,不知何屆,好生惡死,人之恒情,前此之互相推諉,容可曰各自圖生,而到今之一辭自服,乃反欲與之俱死乎,情之雖同,而或不無爲主爲客之殊,跡之雖均,而亦自有誰先誰後之間,於斯二者,而終未區別,謂之兩犯,而竟施同律,則獄案雖似究竟,刑政恐欠的當,謹按律文中邀取實封公文條,似或相近,而不可謂襯合之本律,不分首從,斬絞有三四條,而俱非似此罪犯之謂一律,本無旁引推類之法,藉使明執犯魁,固不當將此援彼,況首從不分,而何以竝擬死條乎,其在審克之義,合有所難愼,朴命浚·李宜敎,特貸其死,施以島配之典,此事專由於朴命澈之講定不以實,而其和應狡倭,欺謾朝廷之罪,亦係罔赦,以邊遠定配所後,下送萊府,彼人所見處各別嚴刑,仍爲押付,恐合宜矣云矣。大臣之意如此,上裁,何如?大王大妃殿傳于洪在喆曰,今見諸大臣獻議,旣言兩囚罪犯,且爲擬律,而大抵此漢輩,不知國家者久矣,渠所欲爲,無所不爲,在前亦必有如此作罪,而特未發覺,每爲倖免,豈謂今番始有此事乎,以今番事論之,不在多言,眼無國家,又無朝廷,又無法紀,畢竟罪犯,如彼重大,所謂首從之別,雖不可不定,而不知國家與朝廷之罪,實有何差重差輕之別乎,兩囚竝用一律,然後猶知有國法,而諸大臣之議旣如此,雖與予心有異,諸大臣應無無端傅輕之理,予言則不過爲痛惋紀綱之陵夷也,不得不勉從,而兩囚島配,以遠惡島磨鍊,朴命澈押送東萊,倭人所見處數罪,各別嚴刑後,遠地定配。
檢閱鄭基世疏曰,伏以,新除授同副承旨臣趙鶴年,卽臣之姨母夫也,臣之所帶春秋兼銜,在下當遞,玆敢援例陳章,仰瀆崇嚴。伏乞聖明,俯垂鑑諒,遞臣兼職,以存公格,不勝幸甚云云。省疏具悉。疏辭,下該曹稟處。
己亥正月二十一日午時,上御熙政堂。召對入侍時,參贊官尹聲大,檢校直閣李公翼,侍讀官李魯奎,檢討官鄭,假注書沈敬澤,記注官文起珽,記事官鄭基世,各持史略第一卷,以次進伏訖。上曰,玉堂開卷讀之。魯奎讀自因魯史記作春秋,止廢君角爲庶人訖,上曰,下番讀之。讀一遍訖,上曰,閣臣讀之。公翼讀奏一遍訖,上曰,參贊官讀之。聲大讀奏一遍訖,上曰,文義陳之。魯奎曰,苟變戰國時將材也,以食人之二鷄子,不見用於衛侯,故子思以聖人用人,猶匠之用木爲喩,而夫杞梓,木之良材也,雖有連抱之美,而朽若數尺,則良工之用也,取其長而棄其朽,苟變可將,杞梓之連抱也,食二鷄子,數尺之朽也,豈可以所短之小,捨其所長之可取哉,論語曰,君子不器,聖人用人,一才一藝,各當其用焉,伏願殿下,於用人之際,特加體念於斯焉。曰,此末段難疑發問一句,若爲今日聖學而言之也,蓋問者,以吾之弗知,問於知,以吾之弗能,問於能之謂,而弗知者問於知,弗能者問於能,然後可以通曉其所不知,透得其所不能也,凡人爲學,疑而後必問,而至於聖人,雖知亦問,是以,以孔子之生知,入太廟每事必問,又嘗問禮於老子,聖人於此,豈眞有所疑而然也哉,今我殿下,以聰明睿知之資,學旣就將,固不待勉强,而至若此書,曾又熟講而洞徹者矣,然而淸燕之暇,召接臣僚,法講召對,不可廢一,而蘊奧旨義,時賜發問,則上下討論之際,恐不無聖學上萬一之裨補也,伏願懋哉懋哉。公翼曰,今日所讀奏者,孔·孟·子思之言行居多,而老子·莊·列之事,亦間存焉。孔·孟·子思,吾道之先覺者,老子·莊·列,異端之易惑者,自昔帝王治法政謨,莫不以尊尙吾道,屛黜異端,爲急先務,孔子之作春秋,亦爲定天下之邪正,成百王之大法,正者吾道,邪者異端也,大抵春秋,非特魯史記而已,今日筵席之上,殿下一言一動,左右史各有所書,此斯須之間,持敬勿倦,則聖學自致緝熙,斯世必躋大同,立可期也,惟我列聖朝治法政謨,洋洋載在方冊,殿下繼述而率由,則異端日廢,吾道日廣,伏望於此體念焉。聲大曰,玉堂·閣臣,各陳文義,臣無容更達,而聖人之學,專須問難,問難然後,有將就之效,故臣於待罪春坊之時,仰請發問者亦屢矣,今日講筵,未承發問之敎,下情尤爲抑鬱,伏願日開講筵,頻接講官,隨處發問,以資聖學焉。上曰,史官亦各讀一遍。賤臣讀奏一遍,起珽讀奏一遍,基世讀奏一遍訖,上命退,諸臣以次退出。
上在昌德宮。停常參·經筵。
趙鶴年啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
尹聲大啓曰,左副承旨洪在喆,今日不爲仕進,卽爲牌招,何如?傳曰,允。
金左根啓曰,道臣之論勘守令,例請令攸司稟處,而卽見江原監司洪穉圭,春川府使金胤根罷黜啓本,則其罪狀,請令該府拿問處之,有違格例,所當還下送,係是民事,雖不得不捧入,而該道臣推考,何如?傳曰,允。
傳于趙鶴年曰,進講入侍。
承旨前望單子入之,李同淳落點。
尹聲大啓曰,新除授行左承旨李同淳,卽爲牌招,何如?傳曰,允。
趙鶴年啓曰,判義禁金履載再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
傳于金左根曰,判義禁有闕之代,前望單子入之。
趙鶴年啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于趙鶴年曰,只推。
以左副承旨洪在喆牌不進罷職傳旨,傳于尹聲大曰,只推。
以江原監司洪穉圭啓本,春川府還餉,旣未準捧,又不來勘,該府使金胤根,爲先罷黜,其罪狀,令該府拿問處之事,傳于金左根曰,令該曹口傳各別擇差,明日下送。
吏曹口傳政事,以沈宜升爲春川府使。
尹聲大,以賑恤廳言啓曰,今日中部八契一百七戶,東部三十三契一千一百四十五戶,西部四十五契一千八百七十七戶,米四百三十九石十一斗,分給之意,敢啓。傳曰,知道。
判義禁金履載疏曰,伏以,臣之衰癃也隤劣也,夫豈堪於王府議讞之重任,而新除之下,屢違是悚,竊擬一謝恩命,隨卽丐免,適有象譯輩訊獄,緣彼姦頑之推諉抵賴,延至多日,荐承慈殿飭責之敎,惶懍無地,天威嚴重,兩囚竟皆自服,謹奉成命,議律於諸大臣,則大臣獻議,以兩囚之不分首從,曰大非獄體,又曰此案不可無首從,均罪則失出也,同律則失入也,夫是獄,臣實按之,按獄而失獄體則不職也,失出而失入則重犯也,縱大僚忠厚,只論其失,不請其罪,臣心慙懼,實無所容措,議處開坐,判下擧行,嚴不敢爲披腹陳章,惟俟鈇鉞之誅。伏乞聖明,俯賜鑑諒,仰稟東朝,亟遞臣職,仍治臣罪,以肅朝綱焉,臣今不敢以見職自居,而竊有區區愚衷,不敢終默,夫刑法者,王者之所愼重也,立條著文,較若劃一,而後之遵用者,猶或有得失,況一有異說,參行於其間,則轉益疑眩,差毫謬千,將至於刑罰不中,豈不大可憂哉,臣之前日議啓曰,稽之法文,有分首從者,亦有不分首從者,於其可分處不分,與其不可分處强分,俱非廷尉平之義者,非臣臆說,卽據法文中分與不分,有兩條而言者也,蓋犯罪者,不止一人,則多人共犯之中,必有情跡彼此之殊,罪犯輕重之差,則不可無首從之分,而首從首律,從從減論,此固聖王欽恤之意,故著干法文,分首從者居多,如鬪毆殺傷僞造以下數百條,不可悉數者是也,亦或有情跡無彼此之殊,罪犯無輕重之差,則無以別其首從,而律亦同勘,如謀反逆·謀叛·造妖書·妖言·盜制書·事干軍機錢糧·盜內府財物·强盜得財之類,若干條是也,故法文中,別立不分首從之一科,是亦不可無者也,今見獻議,有曰獄不可無首從,又曰有獄而無首從,非獄體也,然則法文中不分首從一條,可刪去也,刪去此條則如反叛盜劫同謀共犯者,雖有數十百人,誅止首惡,則餘皆減免,如此則何以懲暴而防亂乎,大可憂者一也,又曰律文中斬絞諸條不分首從者,卽首從竝用本律之謂也,非謂罪之首從初不分也,若然則何不使人易知,云首與從皆斬絞,而必曰不分首從乎,且旣分首從而竝用本律,則法文中爲從者減等之文,可刊改也,刊改此文,則如鬪毆殺傷僞造之有首有從者,雖至數十百人,首與從皆不得免戮也,如此則人何以得保其生乎,大可憂者二也,獻議又曰,此獄事情,未嘗無主客之勢,又曰圖改啓語,其果爲誰地乎,事有本末,計有主客,今以主客爲言,而曰勢曰計者,可見其指屬之有在,蓋彼兩囚,一則漢譯,一則倭譯,而渡海講定等事,倭譯之任,故論以主客之勢,指以任事之計,此則意推摸索之言,而若臣則無他聞見,只以其面質口招,得其情實,改啓之相與問答,一心綢繆,還啓之共爲指揮,一辭輸款,則情跡旣同,罪犯惟均,實無輕重之可言,故遂援律文中不分首從之條,以爲奏當,苟有失當,廟啓臺評,改其官而更其訊讞,亦豈不明白嚴正,而今則不然,乃於罪囚,皆服當律磨鍊之議,另有附陳,徒以囚供以外意推摸索之言,然疑於貌稽審覈眞的已成之獄,如是則自古治刑獄,置對受辭之法,可廢棄也,此而廢棄,則其將獄無完案,刑無定律,出入惟憑於聽聞,輕重多在於傅會,有犯而或逭,非辜而亦罹,民何所措其手足乎,大可憂者三也,噫,彼幺麽象譯之類,縱恣姦譎,共犯罔赦之罪,臣謂無有彼此,竝置重辟,則可以益嚴於懲姦戢惡矣,大綱旣正,則如爲首爲從之差等分介,猶屬細故,今此附陳之費辭惓惓者,多在於是,則非臣愚淺所敢知也,但念有獄必有首從,雖有首從,而竝用本律,似未盡合於律文本旨,則誠不無斷獄疑眩之憂,故不揆僭妄,略此敷陳,以備後來議讞者參考辨正,無爲錯誤之地,則其於刑政,或不無少補焉耳,臣無任云云。答曰,省疏具悉。凡有刑政,各陳其意,誠好矣,今此所言,太涉自是,豈不念事體之然乎,所辭依施。
己亥正月二十二日午時,上御熙政堂。進講入侍時,原任提學鄭元容,參贊官趙鶴年,檢討官曺錫亨,假注書金正奎,記事官金龍銓·鄭基世,各持詩傳第三卷,以次進伏訖。上誦前受音一遍訖,元容讀自風雨凄凄,止風雨三章,仍奏釋義,上讀新受音十遍訖,命陳文義。元容曰,此章大旨,卽女子之與人相期,見而喜悅之辭也,別無可敷者,而古說則以君子爲賢人,蓋雖鷄鳴風雨之夜,不失其信,如賢人雖世亂之時,不改其度,故亂時之民,思見君子,而以鷄鳴爲興矣,君子在朝則世治,賢人在野則世亂,凡人主,操用人之柄,常使下民,見君子之在朝,不可使民,思賢人而有欲見之心矣,用舍之間,治亂係焉,如是推看好矣。上曰,玉堂陳之。錫亨曰,讀詩之法,竊有斷章取義者,此章之鷄鳴喈喈,足爲參互鉤索處也,昔大舜,鷄鳴而起,孳孳爲善,蓋鷄鳴之時,淸明在躬,志氣如神,外物不得交蔽於其間,故有爲之君,慮其宴安偸惰,夜寐夙興,必以鷄鳴爲準,謹按齊風曰,鷄旣鳴矣,此賢妃之欲令君早起視朝,而告誡之也,惟殿下,繼自今鷄鳴盥漱,問寢兩殿,出而與賢士大夫,早朝晉接,開講討論,今日如是,明日又如是,則其爲效,蓋當如何哉,伏願於此等處,惓惓體念,毋或少忽焉。上曰,參贊官陳之。鶴年曰,閣臣·儒臣所奏備陳,臣無容更達矣。上掩卷後,元容曰,歲律載新,聖質日長,聖德日新,臣民之歡悅慶祝,何可形達,進德之本,由於勤學,而久停之餘,講筵始開,益不勝頌忭之忱,古人云,人之爲學,莫不於少時,今我殿下春秋,異於沖年,以卓越之聰明,若存勤學之念,則必將日進而月就,數月之內,大見有長進之效,臣愚於此,可以質言,若備例行講,又多停撤之時,今年如昨年,則聖學何以日臻高明之域乎,伏願日行進講召對,問難開發,一念勤孜,必期有眞工實效,是區區之望也,伏問昨日召對,令筵臣輪讀,此是規例也,玉堂讀奏後,使之詳釋旨義以奏,然後又使之輪讀,玩索領會尤好矣。上曰,此後當如此爲之也。仍命退,諸臣以次退出。
上在昌德宮。停常參·經筵。
趙鶴年啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李同淳啓曰,右承旨李寅敎,右副承旨金左根,今日不爲仕進,竝卽牌招,何如?傳曰,允。
趙鶴年啓曰,卽見江原道放未放成冊到院者,則原州牧徒年罪人徐鴻輔名下,陽智前縣監五字,漏落不書,奏御文字之如是不審,事極疎忽,原成冊雖不得不捧入,而該道臣不可無警,推考,何如?傳曰,允。
李同淳啓曰,假注書沈敬澤,身病猝重,勢難察任,今姑改差,何如?傳曰,允。
沈敬澤改差,代以金錫熙爲假注書。
傳于李同淳曰,進講入侍。
趙鶴年啓曰,卽者議政府錄事來言,右議政李止淵,以爲臣於判義禁金履載之疏,有萬萬懍蹙者,不敢偃處城闉,今方逬出江郊云,仍納命召,何以爲之?敢稟。傳曰,大臣去就,於民國關係,何如?而今因一微事,至於此境者,特以平日恩禮未盡,今乃因此而遂欲棄予,卿試思之,今日國勢,安乎危乎,無國則已矣,無無相之國,卿其諒事面之不當如是,念國勢之若無所屆,卽爲還第,克副予望事,遣史官傳諭于右議政,仍傳命召。
大王大妃殿傳于李同淳曰,聞右相,以禁堂疏語,逬出城外云,此何事也,此何擧措,本事微細,而擧措忽如是張大,豈勝萬萬驚歎,以此大臣體國之誠容物之量,雖於句語間,或有箚着者,此時不當以此規規,而況其疏語,非謂無不審,而於此大臣,初豈有一毫逼及者乎,國勢民憂,茫無涯畔,此何等時也,而恃而維持者,惟此大臣而已,一日去國,則有一日罔措,二日不還,則有萬端憂懼,雖欲浼浼,予必不捨,急於勉入,未暇多及,不待予言之畢,應有翻悟,此諺敎,遣史官傳諭于右議政。
判義禁前望單子入之,金在昌落點。
趙鶴年啓曰,開坐事,命下矣。新除授判義禁金在昌,卽爲牌招,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于趙鶴年曰,只推。
以右承旨李寅敎,右副承旨金左根牌不進罷職傳旨,傳于李同淳曰,只推。
以忠淸監司趙冀永狀啓,淸州牧使李彙寧遭父喪事,傳于李同淳曰,令該曹口傳差出,催促下送。
李同淳,以奎章閣言啓曰,原任直提學金鏴喪卒哭日,依定式遣檢書官,勸肉以來之意,敢啓。傳曰,知道。
又以吏曹言啓曰,春川府使,口傳各別擇差,明日下送事,允下矣。新除授春川府使沈宜升,自臣曹催促,則身病猝重,不得下去云,雖未知其身病之如何,而催促之下,不卽下去,誠甚未安。罷黜,何如?傳曰,允。
又以吏曹言啓曰,卽接忠淸監司趙冀永狀啓,則以爲,庇仁縣監兪世煥,除拜已近一朔,尙無到任之報,該縣以賑邑,曠官甚悶,溫陽郡卽公賑邑,而該郡守李景愚,亦姑未赴任,庇仁縣監兪世煥,溫陽郡守李景愚,竝令該曹,催促下送事爲辭矣。大王大妃殿以司謁口傳下敎曰,庇仁縣監兪世煥,除拜已至一朔,況以賑邑,尙不赴任者,未知何事,催促下送事,傳敎矣,自臣曹催促,則庇仁縣監兪世煥,今月初十日已爲下去,溫陽郡守李景愚,今月十九日已爲下去云矣,敢啓。傳曰,知道。
洪在喆,以賑恤廳言啓曰,今日西部二十六契二千七百四十九戶,南部三十契一千七戶,米五百三十六石十四斗,分給之意,敢啓。傳曰,知道。
領府事李相璜,判府事朴宗薰聯名箚曰,伏以,臣等於病伏昏眊之中,伏承譯囚事獻議之命,只就律文之稍相近處,參以獄體之所當然者,略貢愚見,用供取裁而已,及伏覩慈敎判下,始知微見之疎舛荒繆,有失窽要,深切悚蹙,方自媿訟,際有前判金吾自引之章,推說張皇,下語深峻,寔有出於意想之外者,不審諸議,有甚拶着於此判堂,而盛言至此乎,蓋其承命按獄,首尾浹旬,宜其稽貌閱實,反復鉤詰,竟取輸服,靡有遺蘊,而忽有傍人勦論,若相逕庭,故未免有所拂觸於先入自是之見而然耳,然囚供例多詭詐,法律本自精微,苟欲據彼而斷此,則人見之或相參差,其勢固然,此所以必貴廣詢而取正也,若必苟循而雷同,則又安用詢議爲哉,府讞亦固曰,獄有分首從者,有不分首從者云爾,而臣等之言,卽其所云分首從者也,金吾之言,卽所云不分首從者也,可否之間,法理自在,若曰不分首從之律文諸條,必皆刪改,然後乃可以用分首從之律,則無乃太牽强而甚率爾乎,有案則有首從,有犯則有主客,卽獄體之常也,而若其罪犯至重大,竝與爲從者,皆合用辟,則斯有首從同律之若干條,兩不相妨,一案可辨,此重臣豈眞不識此而有此言耶,臣等旣忝大官,議此一小獄,義當剖析乎律令之所難決,提掇乎法官之所不及,有以仰裨刑政之萬一,而今不能然,乃反骪法橫議,以啓日後無窮之弊,若將使象魏失懸,鼎鑄無徵,如所云三可憂者,此其辜負,當服何典,懍危悚,若無所容,玆敢相率自列,恭俟嚴誅。伏乞仰稟東朝,亟降處分,以爲妄議者戒焉。取進止。答曰,省箚具悉卿等之懇,纔聞右相出城,萬萬驚歎,卿等之箚又至,何至若是張大乎,前判金吾之疏,雖出於見律差殊,終不免語欠稱停,而以卿等老成休休,何可介懷而自引乎,萬萬過矣,卿等其安心。仍傳于李同淳曰,此批答,遣史官傳諭于領府事·判府事。
己亥正月二十三日午時,上御熙政堂。進講入侍時,原任直閣徐俊輔,參贊官李同淳,侍讀官李魯奎,假注書金正奎,記事官洪在龍·鄭基世,各持詩傳第三卷,以次進伏訖。上誦前受音一遍訖,俊輔讀自靑靑子衿,止子衿三章,仍奏釋義,上讀新受音一遍訖,命陳文義。俊輔曰,此章卽淫奔之詩,別無敷奏者,而古聖人之所不刪去者,欲後人之懲創也,大抵詩之本旨,不出乎懲創感發四字,伏願於此等處,如是推看好矣。上曰,玉堂陳之。魯奎曰,子衿三章,蓋言淫奔者,思其所與私者之意也,旣云縱我不往,子寧不嗣音,又曰縱我不往,子寧不來,又曰一日不見,如三月兮,其思之切而怨之深,溢於言辭矣,若使在上之人,導率其俗,以思其所私之心,移爲慕賢之誠,而一日不見賢者,如三月之久,則蒹葭白露,莫非所懷之人,而空谷白駒,豈無可縶之道乎,此論語所稱賢賢易色之義也,伏願殿下,留神於此等處,懋導率之方,俾一世,皆知賢賢易色之義,則曷不休哉。上曰,參贊官陳之。同淳曰,閣臣·儒臣所奏切實,臣無容更達矣。上掩卷。仍命退,諸臣以次退出。
上在昌德宮。停常參·經筵。
李寅敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李寅敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李同淳啓曰,同副承旨趙鶴年,今日不爲仕進,卽爲牌招,何如?傳曰,允。
金錫熙在外,代以朴商壽爲假注書。
傳于李寅敎曰,進講入侍。
事變假注書金圭衡書啓,臣於本月二十三日申時量,敬奉聖諭,馳往傳諭于西部龍山坊兄弟洞契議政府右議政李止淵所住處,則以爲,臣於倉皇逬出喘息靡定之中,簪筆之臣,踵臨江干,傳宣聖諭,開釋敦迫,諄複鄭重,臣擎讀以還,感極而涕,益不知寘身之地也。噫,臣之此擧,豈可已而不已者哉?誠以義分之不可不念,事體之不可不顧也,殿下若謂臣徒爲一身計,則萬萬非臣之本情也,大抵今番倭譯事,始起査端者卽臣也,終定律名者亦臣也。禁堂疏中,雖不節摘臣獻議句語,而一篇旨意,則全屬臣身,其曰異說參行,至於刑罰不中,其曰意推摸索然疑已成之獄,其曰竝置重辟,可以懲姦戢惡云者,反復憂歎,深密峻截,苟究其罪,非臣而誰?謬淺之見,曾未見辜負之迹,終至莫掩,而臣之尤所自悼者,名以大官,事關刑辟,而不能剖析律理,未免傅會輕重,致使大綱不正,斷獄眩錯,上以累生道殺人之政,下以犯循私犯法之科。此臣所以慙恧懍慄,無面可顯,泥首荒濱,恭俟鈇鉞者也。官職去就,更無可論,而嚴命之下,蠢動無路,惟願遄被誅罰,以謝公議焉云矣,敢啓。傳曰,知道。
傳于李同淳曰,史官之回,謂卿卽起偕造,今見附奏,延佇之餘,大失所圖。噫,輔相果何等重任也?進退去就,關係甚大,尤宜十分審裁,無一毫逕庭者,然後上下相孚,兩盡其美,而今卿之逬出江干,浼浼然若置國事於相忘者,其果恰符於義諦乎?設有可引之端,若念及於今日國勢,以公爲先,則自處之道,固不當如是,況此所以爲引,尤是萬萬過中,禁堂之疏,因論律義,語太快而欠稱停,不知其爲虧損事面之歸,而實亦何嘗逼拶於卿乎?卿之以此而至爲官職去就之義者,此何言也,此何言也?誠不覺愕爾而驚,繼之以慨然憂歎,實非所望於卿也。予小子平日誠禮之不足,固當自反,而慈聖特諭,又不啻懇惻敦摯,則揆以事體,亦豈可一向無變動乎?須勿相持,卽爲還第,以副予意,以幸國事事。遣史官傳諭于右議政。
李寅敎啓曰,右議政李止淵,又使錄事,來納命召,何以爲之?敢稟。傳曰,還傳命召。
傳于李同淳曰,政官牌招開政。
李寅敎啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲嚴飭牌招。
又啓曰,判義禁金在昌牌不進推考傳旨,今方捧入,而開坐命下,已至多日,如是違牌,事甚未安。更爲牌招,何如?傳曰,許遞,今日政差出,待下批,牌招察任。
吏曹口傳政事,以金初淳爲淸州牧使。
李寅敎啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于李寅敎曰,只推。
以同副承旨趙鶴年牌不進罷職傳旨,傳于李同淳曰,只推。
傳于李同淳曰,發遣吏郞,諸執事淸齋與否,摘奸以來。
傳于李同淳曰,山林疏批,令地方官傳諭。
李寅敎,以兵曹言啓曰,內禁衛將韓應浩,病難供職,呈狀乞遞,五衛將朴在燮·朴震祜,除授在外,上來無期云,竝改差,何如?傳曰,允。
李同淳啓曰,行吏曹判書鄭元容,參判徐左輔,參議朴齊明牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏,參判更爲牌招,何如?傳曰,允。參議只推,與參判一體更爲牌招,如有違牌,勿爲呼望。
有政。吏批,行判書鄭元容陳疏,參判徐左輔,參議朴齊明式暇,行左承旨李同淳進。啓曰,行判書鄭元容陳疏,參議朴齊明式暇,小臣獨政未安,何以爲之?敢稟。傳曰,仍爲之。以金敎根爲禮曹判書,徐耕輔爲工曹判書,張敎根爲戶曹參判,尹命圭爲同經筵,申在植爲判義禁,金弘根爲藝文提學,金鼎均爲同春秋,趙秉鉉爲同成均,黃鍾林爲尙衣僉正,洪直弼爲掌樂主簿,奇正鎭爲司饔主簿,羅啓豐爲活人別提,朴宗休爲春川府使,承文著作單白宗佺,前判官金箕景朝官年八十今加通政,依定式加資事承傳,故正言朴思機贈禮參弘提例兼,故學生朴泰齡贈左承旨例兼,已上同知朴在燮兩代,故通德李爾鉉贈吏參例兼,故副校理李厚達贈吏議,已上慶尙左兵使李濟完兩代。
兵批,判書洪命周進,參判李魯集入直,參議李益文,參知權大肯病,右承旨李寅敎進。以金鼎均爲都摠管,張敎根爲副摠管,趙光夏爲僉知,吳準常爲內禁將,沈公鼎·郭宗默爲五衛將,李宗秉爲文兼,鄭裕睦爲守門將,李行淳爲薪島僉使,許策爲慶尙右兵虞候,韓仁復爲濟物萬戶,大吉號里權管單韓錫璡,僉知單具聖魯,大護軍金弘根,護軍李光正·閔致成,副護軍尹致秀·沈昌奎·成永豐·鄭光禹,副司直金德喜·沈承澤,以上竝單付。
兵批,再政。副摠管單金鼎均。
洪在喆,以賑恤廳言啓曰,今日南部十六契一千四百三十戶,北部三十六契一千八百二十戶,米五百二石十三斗分給,而初巡已畢之意,敢啓。傳曰,知道。
持平金仁根疏曰,伏以,臣賦命畸窮,夙嬰險釁,跧伏田野,念絶榮道,而憑藉先蔭,猥通仕籍,所叨數縣,境辟壤褊,務簡俗庬,猶不免到底拙澁,譏刺備至,俯仰跼蹐,朝夕俟勘,曩聞大臣筵白,採訪當世才學之彦,將置諸經席之上,備顧問而資啓沃,甚盛擧也。膺是選者,自有人焉,而如臣碌碌,混廁竝列,外臺筵銜,節次驟躐,曠絶之恩數,首及於臣身,惝怳震驚,莫省所由,直欲飛走遠遁而不可得矣。及夫奉讀十行絲綸,鄭重隆摯,無異慈父之詔迷子,何莫非糞土賤臣所難承聆,而乃若歷擧臣先世之危身盡節,以及乎臣祖臣父之洊被聖考之殊遇,終又奬借期勉於臣者,迥出尋常,臣雙擎九頓,汗淚交逬,五情失守,歷屢日而不能自定也。假使爲人子孫者,稍有過庭之訓,粗識魚魯之辨,如或因此而驟得聲譽,待之以非常之禮,加之以不衷之服,則其所惶忸,當如何,而終非身家之福審矣。況臣獲戾神明,蚤失庭訓,弱質善病,精神驟耗,全無收斂身心,硏繹經傳之工,尋行數墨,亦未自强,治心修身,奚暇議到,荒墜放倒,直一蔑識鄙悖之徒,問其人則凡輩拘儒,尙難跂及,問其官則古昔賢士之亦所逡巡,其爲上誤聖聰,下咈輿論,畢竟玷累名器,狼狽一身而止,則將何以自立於世,亦何以歸見祖先於地下耶?臣雖欲怵迫嚴命,冒膺恩眷,其奈辱朝廷壞廉防何哉?臣自聞命之初,精神隕越,忽忽忘生,不敢以文字,張皇奏徹,而持憲之職,又降於經歲違傲之中,惶懍悚忸,益增逋慢之罪,然疾痛之極,必呼父母,人之常情也。臣若徒知畏縮之爲恭,而終不一暴其危蹙之實,則是自外於聖明之世,而欺天誣人之罪,益無所逃矣,玆敢不揆僭猥,冒死哀籲。伏乞聖慈,特垂矜諒,仰稟東朝,亟賜收還召旨,仍令選部,刊名薦籍,俾國體無至久損,微分得以粗安。臣無任云云。答曰,省疏具悉爾懇,士之所貴乎學者,以其有壯行之義,而學之尤貴乎淵源者,濡染經籍,服習詩禮者,不待他求,而自有所受於家庭之間也。爾以爾家之人,朝紳之所想望,士林之所倚仰,其果何如,而不以導迪之任,作爲己分內事乎?此所以向日敦召,已罄敷心之諭,冀爾幡然賁然,罔俾專美於昔,而巽牘遽至,未免有肥遯長往之士,懷道獨善之念,此由予誠禮未盡,而又安得無致慨於爾也?顧今春晷漸紓,課講有命,政須如爾宿德,朝夕左右,以輔予不逮之時,望爾無金玉音,不日簉朝,得賢之幸,予方側席而俟之。行左承旨李同淳製進。
經筵官宋來熙疏曰,伏以,臣於前月,猝承謬命,曾無幾日,恩諭渙宣,神魂遁喪,俯仰跼蹐,蒼黃震迫,冒具附覆,又請繼入文字,情固急於暴實,跡殊涉於僭分,惶恧慙尤,益無容措,而臣又徒懷嚴畏,不自輸列,日月之明,恐或遺照於容光,草萊之逖,易致爽聞之厚誣,玆不得不披瀝罄悉,冀幸聖鑑之垂察焉。臣稟質粗駁,志氣庸下,孤露之生,莫紹家庭緖業,荒嬉爲習,全失師友資益,少慕榮利而才短戰藝,無所成名,晩竊蔭仕而計止干祿,不逮恒品,奔走供職,累歲月而幸遂奉檄之願,則涯量已滿,本末畢露,過此以往,更無餘生身計,千萬不自意,賤名混廁於才學之剡,外臺經筵,何等淸峻,而節次推玷,華誥荐侈,殆若邱樊養德士林儲望者然,是豈臣夢寐近似,而朝廷擧措之若是差失,誠又莫曉其所以然也。溫綸繼降,敦徵鄭重,首尾屢數百言,言言懇摯,慨然乎學未加進,治不見效,君臣契合,繼述德業,曠宸感於孝廟盛際,天人性命,左右經濟,期賤品以先祖故事,從古人臣之得此於君父者,諒亦無幾,凡在瞻聆,孰不爲之激切感隕,而區區微衷,則竊更有撫躬而自悼者矣。噫,奮發有爲,旁招俊乂,前聖後聖之一揆也。遭逢明時,恩禮非常,今臣所値,卽亦臣祖之於昔日也,而臣無寸長尺能,可以藉手仰塞殊遇之萬一,則熙朝之罪人也。固陋顓蒙,茫然不知詩禮之爲箕裘,而自甘於面墻之歸,則古家之忝孫也。歷擧實形,亶不外此,無一肖似,有百尤悔,而夤緣倖會,久冒虛僞,則是又欺盜婪餮,無忌憚之甚者也。臣何忍乃爾?亦不敢爲此,而殿下所以優渥於臣者,適使臣窮蹙靡所歸也,臣情到此,寧不哀且戚哉?臣本拙樸,未諳飾讓,齎誠蠲沐,冒死馳函。伏乞聖慈,俯諒至懇,仰稟東朝,永刊選籍,毋褻異恩,以重公議,以幸微分,不勝大願至祝。臣無任云云。答曰,省疏具悉爾懇,頃於附奏之後,非不欲更加敦召,而姑此徐遲者,蓋有所待焉耳。今見來章,謙抑太過,有若浼浼者然,是豈予所望於爾者耶?自爾登剡,予所以喜不自勝,側席虛襟者,非但爲林樊宿德之羽儀于庭,而尙有老成人典刑也。爾亦豈不云爾之今之所値,卽亦爾祖之於昔日也乎?今欲求名祖之肖孫,法家之拂士,則舍爾伊誰,而予若不以昔日之所期勉於爾祖者致爾,則其可曰善繼孝廟之志事,而爾或不以爾祖之所藉手於昔日者勖予,則又可曰克體先正之遺意乎?此尤予惓惓於爾者,而爾若左右予朝夕予,資啓沃而任輔導,以引以翼,偕底于大道,則豈非古所謂臣主俱榮者乎?不在多誥,庶應幡然,爾其亟回遐心,以副予如渴之思。左副承旨洪在喆製進。
己亥正月二十四日午時,上御熙政堂。進講入侍時,原任提學鄭元容,參贊官李寅敎,侍讀官李殷相,假注書金正奎,記事官洪在龍·鄭基世,各持詩傳第三卷,以次進伏訖。上誦前受音一遍訖,元容讀自揚之水,止揚之水二章,仍奏釋義。上讀新受音十遍訖,命陳文義,元容曰,此詩之大旨,亦是男女相悅之辭,則別無文義之可敷衍者矣。揚是悠揚之謂,或云激揚,而以不能流楚薪,興其人言之不可信矣。古人云風詩,揚之水有三篇,王風則謂周平之不能令諸侯,唐風則謂晉昭之不能制曲沃,此篇則謂鄭忽之不能退權臣,蓋其揚水之取義則似同,而此說之合於經旨,未敢言矣。以章內一句觀之,無信人之言一句,正宜着看,大抵人之有言,貴信耶,不貴信耶?上曰,人之爲言,信之爲宜矣。元容曰,然矣。信之爲字,從人從言,言何可不信耶?然而好言則信之爲好,而若不是之言,亦信之則其可乎?上曰,不是之言,則何可信之耶?此則勿信爲貴矣。元容曰,聖敎誠然矣。凡人之言,先以我心,裁量推度,謟諛之說,離間之語,勿信勿從,義理之正,忠讜之直,必信必從,而忠言直辭,每患難入,若遜志之言,則求諸非道,逆耳之言,則必求諸道,如是矣究,以理爲準,誠爲聽言之要道矣。上曰,玉堂陳之。殷相曰,揚之水,水流緩弱之貌也。王風之揚之水,先儒多以爲喩平王之微弱,以水之緩,喩人之弱,不害爲不以文害辭之義矣。蓋弱者剛之反,而柔之過也。過於柔者,不足於剛斷,故可信而不能信,見迋而不知迋,姑息因循,終至於柔懦不振,凡人之患,孰不爲然,而在君德,尤有甚焉矣。伏願殿下,克懋乾剛,奮發振作,俾一世治象,無水流緩弱之貌焉。上曰,參贊官陳之。寅敎曰,閣臣·儒臣所奏,備盡無餘,臣無容更達矣。上掩卷,仍命退,諸臣以次退出。
上在昌德宮。停常參·經筵。
藥房提調趙秉鉉,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙鶴年啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李同淳啓曰,右副承旨金左根,今日不爲仕進,卽爲牌招,何如?傳曰,允。
李寅敎啓曰,備邊司郞廳來言,今日賓廳日次,而領議政·左議政未差,右議政李止淵出城,不得來會云矣,敢啓。傳曰,知道。
傳于李同淳曰,禮房承旨,馳詣先農壇,奉審摘奸以來。
傳于李寅敎曰,進講入侍。
趙鶴年啓曰,判義禁申在植牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
事變假注書金圭衡書啓,臣於今月二十四日未時量,敬奉聖諭,更爲馳往傳諭于西部龍山坊兄弟洞契議政府右議政李止淵所住處,則以爲,昨於史官之回,猥暴微諒,冀徹聰聽,不意玆者,別諭洊降,其所以慰藉而責勉之者,懇惻隆摯,夐出尋常,臣是何人,乃敢得此,雙擎九頓,汗淚交逬,臣雖至庸極劣,亦具常性,豈不念國勢之極艱,主憂之方殷,而敢以一身去就,重煩九重酬應者,除非甚不得已之故,何忍出此擧哉,前後聖諭,雖以微事爲敎,有國大事,莫先於刑政,此而失誤,其弊無窮,而況居承弼之地,不思裨補之道,致使當辟之案,未免失律之歸,其關係固何如哉,似此指斥,雖發於局外之論,猶當慙恧震悸之不暇,今其職則廷尉奏當也,其事則王府關和也,終始按覈,見之必眞的矣,首尾力辨,言之必稱停矣,則原而縱之者誰歟,强而折之者誰歟,誅心與跡,臣實爲首,此乃前奏所云全着臣身者,而邦法不行,臣之罪也,朝綱不振,臣之罪也,臣安得自恕而自贖也,在今日惕勵之圖,維持之方,莫如先從臣身而斥退之,乃殿下假以隆禮,紆以殊渥,有若捨此不得,必致乃已者然,此臣之仰揣俯度,未敢究曉者也,而臣之決退,自諒已熟,是豈臣都昧義諦,全沒審裁,强引不當引而然哉,去夜慈聖殿下十行諺敎,別是曠古之異數,有非辜負如臣,所可堪當,臣方感激隕越,靡所自措,而今此聖敎中固當自反四字,尤是臣子所不敢承聞者,臣於是神精遁褫,直欲攢地以入而不可得,國體由臣而寢壞,王言由臣而或褻,臣罪至此,益無所逃,惟願遄伏當被之律焉云矣,敢啓。傳曰,知道。
李寅敎啓曰,右議政李止淵,又使錄事,來納命召,何以爲之?敢稟。傳曰,還傳命召。
大王大妃殿傳于洪在喆曰,卿之出城數日,自上敦勉,亦數次矣,卿惟浼浼,不思變動,卿以四十年勤勞王室一心直前之人,一朝强引不當引之事,欲爲奉身而退者,必有以也,主上沖年,睿德日進,未有過失,則卿無可退之義,而但予是婦人,全沒分數,不足有爲,而於卿盡心輔相之業,恐或爲累而然也,一則予之自反處也,二則予之自反處也,將以何顔更對卿乎,慙愧之極,宜無更言,而特念主上之無所倚毗,不得已有此敷示,卿其諒之,卿必欲行卿之志,則予亦有行予志之道,上下各行其志,國其奈何,卿或以向日判付中不得不勉從之語,爲難安之端,此則不然,假使卿逆知予意,卿則以法律執奏而已,予則以不知法律之致,果欲置辟懲惡矣,屢日思之,竟知卿之議,應必稱停,故所以勉從也,是豈於卿,毫分未安者乎,竝此布諭,卿亦諒之,此諺敎,遣史官傳諭于右議政。
傳于洪在喆曰,以諭以批,謂卿回心,相見附奏,一是浼浼,因予誠意淺薄,將至國事渙散,慙歎而已,纔有東朝別諭,予則不多誥,此敦諭,遣都承旨傳諭于右議政,仍與偕來。
大王大妃殿傳于趙鶴年曰,今番兩譯獄事,雖已究竟,若以王府擧行,嚴急窮覈,無獄老生奸首從未分之疑,則擬律之際,豈至如是論難,而以前判金吾上疏言之,自是己見,已非美事,朝廷之上,莫重者事體,則遣辭太不審愼,致有當國大臣蒼黃遜出之擧,由前由後,所失甚大,豈可以耆社崇品,曲爲容恕乎,前判義禁金履載,畿沿配定。
洪在喆啓曰,右議政李止淵敦諭,遣都承旨傳諭,仍與偕來事,命下矣。行都承旨尹聲大,所當牌招,而拘於廳規,不得請牌,何以爲之?敢稟。傳曰,牌招。
行都承旨尹聲大書啓,臣於本月二十五日申時量,敬奉聖諭,馳往傳諭于西部龍山坊兄弟洞契議政府右議政李止淵所住處,則謂以慈敎,萬萬震懍,今方胥命金吾門外,臣旣承偕來之命,故隨到胥命所,仍留之意,敢啓。傳曰,今聞入城,甚是可幸,而胥命之擧,此又何故,萬萬過矣,卽爲還第事,卿其更爲傳諭。
洪在喆啓曰,卽者議政府錄事來言,右議政李止淵,以爲卽伏奉慈聖殿下別諭下者,至有萬萬非常之敎,有非臣子晷刻承聞者,衷情震迫,求死不得,不敢偃處私次,今方進伏金吾門外,恭俟斧鉞之誅云,仍納命召,何以爲之?敢稟。傳曰,還傳命召。
趙鶴年啓曰,卽者義禁府都事來言,右議政李止淵,今方待命于金吾門外云,係是大臣去就,敢啓。傳曰,知道。
又啓曰,判義禁申在植牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,更爲嚴飭牌招。
趙鶴年啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于趙鶴年曰,只推。
以右副承旨金左根牌不進罷職傳旨,傳于趙鶴年曰,只推。
以忠淸監司趙冀永狀啓,燕岐縣監金鼎鉉身死事,傳于洪在喆曰,令該曹口傳各別擇差,明日下送。
傳于洪在喆曰,召對爲之。
傳于洪在喆曰,禮·刑換房。
洪在喆,以漢城府言啓曰,發賣抄戶,本府判官,專管擧行,而判官黃鍾林,移拜尙衣院僉正矣,今不可付之生手,本府判官,姑爲仍任,使之擧行,何如?傳曰,允。
洪在喆,以義禁府言啓曰,忠淸監司趙冀永啓本內,洪州牧使金鑅罪狀,令攸司稟處事,啓下矣。事當依道啓拿問勘處,而以賑邑之不可久曠,姑令戴罪擧行,待畢賑就理事,纔有籌司草記蒙允矣。金鑅待畢賑後,依例發遣府羅將拿來,何如?傳曰,待待命拿囚。
又以義禁府言啓曰,因大臣獻議草記,大王大妃殿傳曰,兩囚島配,以遠惡島磨鍊,朴命澈押送東萊,倭人所見處數罪,各別嚴刑後,遠地定配事,命下矣。朴命浚全羅道羅州牧黑山島,李宜敎全羅道靈巖郡楸子島,竝遠惡島定配,朴命澈平安道碧潼郡遠地定配,而押送東萊,倭人所見處數罪,各別嚴刑後,以傳敎內辭意,具罪目,依例發遣府書吏,押送于各其配所,何如?傳曰,允。
行吏曹判書鄭元容疏曰,伏以,臣向控衷懇,切冀恩諒,溫批優渥,飭臣勿辭,以鑑以衡,責勉甚重,臣一番感激,一番惶懍,欲進則稱塞無望,欲退則違慢是懼,仰惟俯思,何所措處,臣弱冠策名,幸際我先大王御極之初,憐臣顓騃,矜臣單弱,前席恩言,屢及先世,眷顧甄錄,榮寵日赫,鑾坡奎垣之列,供奉趨承者,三十有餘年矣,涓埃未酬,至恨在心,微物銜結,縱期他生,昔人追報,正在今日,凡所驅策,敢惜殘年,而臣素乏才能,惟有筋力自效,今則力已竭矣,病已痼矣,以已竭之力,叨至重之任,以已痼之病處劇煩之地,僨誤顚沛,勢所必然,職隳分虧,報於何有,臣嘗觀史傳所載,茂才特達之士,言議事業,垂耀竹帛,而其間奔走馳逐,都不過三二十年光景耳,臣之仕宦歲年,亦已久矣,內外踐履,名位已亢,而曾有片辭隻字之可以匡主德而裨世敎者乎,曾有寸策半籌之可以謀國體而澤民生者乎,若其僥濫一身之榮,而孤負國家之恩,歷數前後,豈有如臣之甚者哉,內省恒愧,何面可顯,重以比年以來,衰病驟加,鬚白眼昏,精脫氣耗,厭厭懵懵,常若墮霧,少動則息喘,少勞則痰眩,遇事則前迷後錯,全沒管會,應務則七顚八倒,殆無分曉,至如家常日用而漫不省何,心志零落,世念蕭索,一切榮觀,夢想不到,鍾漏餘景,定復幾何,區區至願,惟在於勿任以官職,勿責以事務,優遊於閒散之地,低徊於進退之間,入則廣廈細氈,陪侍三講之班,出則茅簷竹簟,披閱內制之集,誇耀平生之遭遇,歌詠聖世之恩澤,則卽古人所謂聖上及臣之未狼狽而早賜以歸,愚臣及罪之未章著而早得以謝,以存臣下之廉隅,以全朝廷之恩遇,是亦淸朝一好事者也,今臣衰朽癃痼之狀,雖庶僚執事之末,猶不堪備數,況玆選部之責鉅務殷者乎,薄膺雖諉於試可,蔑效則斯可已矣,一經縱緣於承乏,竣事則從可退矣,天工不宜久曠,公器不宜久褻,而虛縻冒據,惶隘添病,形症俱苦,委席吟呻,庚牌及門,末由趨簉,敢將悃愊,更瀆崇嚴。伏乞聖明,矜悶之哀憐之,亟解職名,俾遂衷願,則天地生成之澤,含戴銘鏤,豈有涯極,臣不勝瞻天祝願之至云云。答曰,省疏具悉。卿於此職,有何必遞之端乎,勿辭行公。
己亥正月二十五日午時,上御熙政堂。進講入侍時,原任直閣徐俊輔,參贊官李寅敎,檢討官曺錫亨,假注書朴商壽,記事官洪在龍·鄭基世,各持詩傳第三卷,以次進伏訖。上誦前受音一遍訖,俊輔讀自出其東門,止出其東門二章,仍奏釋義,上讀新受音十遍訖,命陳文義。俊輔曰,鄭風多是淫奔之詩,而惟此東門一章,稍得性情之正,不爲習俗所移,能知發乎情而止於禮,此莫非先王之遺澤,而亦可驗詩可觀之義也,伏願於此等文義,益加澄省焉。上曰,玉堂陳之。錫亨曰,昔梁鴻娶妻曰孟光,及嫁衣綺傅粉,入門七日而鴻不答,妻乃更爲椎髻布裙,操作而前,鴻大喜曰,此眞梁鴻妻也,此詩之縞衣綦巾,聊樂我員者,正此類耳,是時倫彝斁絶,廉防日壞,閭巷之間,淫風大行,而能不厭糟糠,安分自樂,可謂鐵中錚錚,然而潔身守正,不爲習俗所濡染者,殆無幾矣,唯人君,明淑慝之別,嚴好惡之分,使民知所勸懲,崇節儉則奢靡之風熄,褒貞恬則淫泆之俗絶,東門如雲之女,皆可變爲縞衣綦巾,此特一轉移之間耳,伏願殿下,導民以禮,彰善癉惡,俾有觀感之效焉。上曰,參贊官陳之。寅敎曰,閣臣·儒臣所奏切實,臣無容更達矣。上掩卷。仍命退,諸臣以次退出。
己亥正月二十五日酉時,上御熙政堂。召對入侍時,參贊官洪在喆,檢校直閣鄭㝡朝,侍讀官李殷相,檢討官金基纘,假注書朴商壽,記事官洪在龍·鄭基世,各持史略第一卷,以次進伏訖。上曰,玉堂開卷讀之。殷相讀自鄭姬姓,止韓徙都之訖,命陳釋義,殷相讀奏釋義訖,命陳文義。殷相曰,暴如晉楚,而不能加兵於以禮自固之國,禮之爲用,實大矣,而其所以以禮自固者,卽有子産之賢故也,賢臣之效,豈不大哉,是以明主,不寶珠玉,而必以賢臣爲寶,苟能得賢臣共國,使禮樂刑政,皆自天子出,則何畏乎强暴之國哉,伏願殿下,必以得賢臣,常留睿念焉。上曰,下番讀之。基纘讀奏一遍訖,命陳文義。基纘曰,此言鄭國,以禮自固,雖晉楚之暴,不能加焉,夫鄭,小國也弱國也,晉楚,大國也强國也,能處小弱之地,守禮自固,故雖以强大之勢,不敢加兵,然則人國鞏固之道,不係於小大强弱之勢,而係之於有道無道之間耳,孟子曰,國必自伐而後,人伐之,苟無自固之道,則雖强難恃,而人皆可伐之矣,可不戒哉,伏望於此等處體念焉。上曰,閣臣讀之。㝡朝讀奏一遍訖,命陳文義。㝡朝曰,玉堂上下番所奏甚好,伏願體念焉。上曰,參贊官讀之。在喆讀奏一遍訖,命陳文義。在喆曰,上下番儒臣,已爲敷陳,臣無容更達,而大抵史之爲書,備載歷代帝王治亂興亡之跡,千載之下,亦可以勸善懲惡,而今以晉楚之暴四字觀之,兩國之君,不能修德行政,推可知也,猗我國朝,亦置左右史,以爲記言記動之地,則人主之一擧措一施爲之間,有不可放忽者,審如是矣,伏願殿下,益加澄省焉。上曰,史官亦各讀之。賤臣讀奏一遍,在龍讀奏一遍,基世讀奏一遍訖,上掩卷。仍命退,殷相·基纘先退。在喆曰,俄有吏·刑換房之敎,而同副承旨臣趙鶴年,與吏曹判書臣鄭元容,有同壻應避之嫌,何以爲之乎?上曰,然則禮·刑換房。在喆曰,旣承退出之命,傳敎則當出外書之矣。上曰,唯。承史仍退出。
上在昌德宮。停常參·經筵。
洪在喆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金左根啓曰,戶曹參判張敎根,除拜後過三日不爲出肅,依定式推考警責,仍卽牌招察任,何如?傳曰,允。
傳于金左根曰,進講入侍。
洪在喆啓曰,卽者義禁府都事來言,時囚罪人金東佑·朴龍九,當爲議處,而知義禁李嘉愚,同義禁尹尙圭·尹命圭,俱有身病,只有判義禁申在植一人,不得備員開坐云,知義禁·同義禁,竝卽牌招,何如?傳曰,允。
行都承旨尹聲大書啓,臣於本月二十六日丑時量,敬奉聖諭,更爲傳諭于議政府右議政李止淵胥命所,則以爲,臣有罪未勘,抗顔無路之狀。前後附奏,已悉陳暴,而反邀寵渥,屢蒙誨諭,王人相續,至有知申偕來之命,有若無故大臣之備禮勉出者然,臣之恧慼隘塞,轉益靡措。及伏奉慈聖殿下萬萬非常之下敎,霜雪雷霆,不足以喩其嚴,臣始焉驚駴,繼以震懍,不覺惶汗之遍身,而其中必有以也以下,至國其奈何一百二十有七言,無非臣子所不敢承聞者。臣於是五內失守,四體投地,他不暇顧,顚到入城,俟命司敗,乞伏斧鑕,而猶不能卽刻溘然者,眞所謂頑於石木也。爲人臣而承此過中之辭敎,將何以一日自容於天地之間,而慈德如天,八方皆仰,由臣無狀,貽累至此,臣雖萬被誅殛,又何可自續其罪乎?此臣之尤所抆心掉恨,瞑目不得者也。至於前禁堂處分,亦是臣意慮之外,臣愚死罪,或者聖意,以是而爲臣慰藉之資耶?臣謂臣之難進,更添一端也。崇秩耆臣,卽朝廷之所禮遇,而今乃緣臣而加之責罰,蒼黃行遣,景色愁慘,臣之瞿然慙騂,顧當何如哉?臣未伏邦憲之前,何敢爲循例附陳之計,而衷情無由上達,方寸轉至危迫,玆不得不冒沒抖擻,猥效獄中上書之義,惟願遄降嚴誅,毋至重傷國體焉云矣。臣旣承偕來之命,故仍留之意,敢啓。傳曰,知道。
洪在喆啓曰,右議政李止淵,又使錄事,來納命召,何以爲之?敢稟。傳曰,還傳命召。
大王大妃殿傳于洪在喆曰,纔下別諭,已悉在予之道,而右相若一向無變動,則予雖欲臨殿,而誰與爲國乎?大臣還第前,凡係公事,勿爲捧入。傳于洪在喆曰,卿旣入城矣。又何如是相持,不思東朝酬應之萬萬悶悚乎?卿以慈敎中不敢承聞者與禁堂處分,爲惶蹙難安,予當爲卿仰稟東朝矣。卿須安心,卽爲還第事,卿其更爲傳諭。
大王大妃殿傳于洪在喆曰,昨夜聞卿入城,爲國事萬幸,而金吾胥命,又是過中,卿之有此擧措,似以判付句語,而際有禁堂疏矣。予旣敷心悉諭,無有餘蘊,且其疏語,初不足深看,則卿之愈往愈引,不卽翻悟者,竟足以尤負予意,尤實其事也。上下情志,不能相孚者,豈非萬萬憂悶處乎?此予所以促卿還朝,無遲時日也。辭敎之間,未及裁量,而卿旣以此,大爲難安。卿之所奏一百二十七字,竝爲還收,至於禁堂處分,則待卿還第,當有商量,卿其諒之,毋復相持事,遣史官傳諭于右議政。
洪在喆啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于洪在喆曰,只推。
行都承旨尹聲大書啓,臣於本月二十六日申時量,敬奉聖諭,更爲傳諭于議政府右議政李止淵胥命所,則以爲,臣旣犯難貰之罪,方俟當勘之典,卽伏奉別諭下者,至有仰稟東朝之敎,已不勝感激惶隕,而際此慈聖殿下,特垂曠蕩之恩,辭敎中不敢承聞之句語,竝令收還,至於禁堂處分,亦以當有商量爲敎。臣如得出死入生,復見天日,攢祝涕泣,死無餘憾,而繼又伏聞諺敎之下政院者,此尤臣崩迫罔措之端,在臣義分,不敢更事煩瀆。雖不得已冒還私次,而懍慄之私,無以自紓,謹當收召精神,俟少間冒入文字,仰請處分云矣。大臣今方還第,臣則退去之意,敢啓。傳曰,知道。
大王大妃殿傳于洪在喆曰,大臣旣已還第,而以禁堂處分,似爲難安,前判義禁金履載罪名分揀,以安大臣之心。
吏曹口傳政事,以洪秉大爲燕岐縣監。
金左根,以吏曹言啓曰,今此宗廟朔祭大祝,前正言韓兢人塡差,而時無職名,令該曹口傳付軍職,何如?傳曰,允。
兵曹口傳政事,副司果單韓兢人。
金左根,以吏曹言啓曰,今此文宣王釋奠祭官中,時無職名人員,令該曹口傳付軍職,何如?傳曰,允。
又以吏曹言啓曰,淸州牧使金初淳呈狀內,矣身素抱貞疾,猝又添劇,萬無赴任之路,卽速入啓遞改云。春川府使朴宗休戶奴呈狀內,今日辭朝後,將欲發行矣。親病以關格,症形十分危急,萬無離捨赴任之路,卽爲啓遞云。身病親病,俱如是沈重,則有難强令赴任,淸州牧使金初淳罷黜,春川府使朴宗休改差,何如?傳曰,允。
趙鶴年,以禮曹言啓曰,臣敎根與戶曹判書臣趙寅永,進詣皇壇奉審,則第三位神位袱一件渝傷,奉室黃別紋席六張付一浮內二張,雉尾箒一柄,幣篚蓋具二坐,座面紙一張,饌卓巾二件,爵洗卓巾·奉紙位卓巾·黃帕闕字牌雨備各一件,壇上黃花席六張付一浮內二張,籩二箇·䇺四箇·籩羃二箇,大牲匣·小牲匣·尊卓隅板各一坐,奉室風遮大草芚二浮,懸竹一箇,敬奉閣風遮大草芚二浮,懸竹一箇,別紋席六張付一浮內二張,香大廳白紋席十五張付一浮內二張,從享位白紋席四張付一浮內二張,御齋室風遮大草芚二浮,壇上甲黃幕一浮內一幅,甲黃帳一浮內一幅,油遮日一浮,白布遮日一浮內一幅,白木內揮帳二浮內一幅,前面黃帳一浮內一幅,白木外揮帳二浮內一幅,黃綿絲中束乼·小束乼·三甲所各一艮衣,廣別中束乼一艮衣,朱紅漆圓柱杖一箇,從享位白布遮日一浮內一幅,油遮日二浮,道理具內三張,中束乼三甲所各一艮衣,排設竹二箇,饌幕白布遮日一浮內一幅,油遮日二浮道理具內三張,中束乼三甲所各一艮衣,排設竹二箇,典祀廳油遮日一浮,道理具內三張,竝破傷,趁卽改備修補之意,分付各該司,何如?傳曰,允。
洪在喆,以禁衛營言啓曰,本營加設哨官李完熙在喪,姑爲減下之意,敢啓。傳曰,知道。
又以義禁府言啓曰,江原監司洪穉圭啓本內,春川前府使金胤根罪狀,令該府拿問處之事,啓下矣。金胤根今方待命,拿囚之意,敢啓。傳曰,知道。
吏曹啓目,粘連啓下是白有亦,觀此咸鏡監司徐耕輔狀啓,則以爲,鍾城府使鄭宅善母,今年爲七十歲,而無他兄弟,依法典狀啓遞改,以爲歸養之地事,令該曹稟處亦爲白有臥乎所,邊將邊帥之無兄弟而父母年七十歲者許遞,載在法典矣。鍾城府使鄭宅善,依法典改差,何如?判付。啓,依允。
刑曹判書朴綺壽疏曰,伏以慈德彌隆,躋寶齡於望六,聖孝增光,擧縟儀於祝萬,臣民歡抃,小大同情,仍伏念臣之虛縻見職,今且浹月矣。間嘗請急尋鄕,歸亦有日,而病實難强,情亦難安,本事始末,今不必更事煩陳,以傷事面,而朝廷之上,廉隅爲重,臣之宜欲一伸而不容但已。臣雖欲强顔出膺,而人謂斯何?且臣忝在講官之列,顧今講席日開,而臣因本職之未卸,獨阻耿光之昵近,悚蹙之極,添一罪負,一日二日,未容一向泯默,玆敢略暴苦懇,仰瀆崇嚴。伏乞聖慈,俯垂鑑諒,將臣所帶本職及文苑之任,竝賜遞改,俾職務無至瘝曠,私分得以少安焉,臣無任云云。答曰,省疏具悉。有何一伸之義?勿辭察任。
知義禁李嘉愚,同義禁尹尙圭·尹命圭疏曰,伏以臣等卽伏見東朝傳敎下者,有前判義禁臣金履載畿沿定配之命,以獄老生奸首從未分,辭敎丁寧,處分嚴截,臣等滿心慙惶,無地自容。今此長僚定配之敎,雖未必專由於按獄之失,若論其當初所失,則臣等與判金吾一也。夫今番獄事,事關邊情,擧行嚴急,臣等若能對揚慈敎,到底窮覈,則何由而獄老生奸,首從未分乎?王府按獄,雖曰判堂主管,臣等終始參坐,目見兩囚情節,萬萬狡惡,而畢竟所謂直招,未免以同謀指揮,尋常奏讞而止者,由前所失,實無異同。今於長僚處分,何敢諉以亞堂之差別,獨自厭然而已乎?玆敢相率聯籲於黈纊之下。伏乞聖明,俯賜鑑諒,亟勘臣等當被之律,以爲爲人臣溺職倖逭者戒焉,臣等無任云云。答曰,省疏具悉。長堂事,已有處分,卿等尤不須提引也。
己亥正月二十六日辰時,上御熙政堂。進講入侍時,原任提學鄭元容,參贊官金左根,檢討官金基纘,假注書朴商壽,記事官洪在龍·鄭基世,各持詩傳第三卷,以次進伏訖。上誦前受音一遍訖,元容讀自野有蔓草,止野有蔓草二章,仍奏釋義,上讀新受音十遍訖,命陳文義。元容曰,此章卽男女相遇於野田草露之間,而賦其所見者,則別無文義之可敷陳者矣。先儒論此詩,以爲野草之被薄露而蔓延,猶百姓之沾恩澤而蕃息,君有恩澤,而有賢臣然後,奉而宣之,下究於民,故百姓思見賢者,有邂逅適願之意矣。上曰,此言好矣。元容曰,雖未知合於經旨,而如是比譬,亦可備一說矣。晉之韓宣子,使於鄭,鄭之七子,餞飮賦詩而賦此章,則宣子曰,善乎其有意矣。以此觀之,亦有取於思賢之義,而孔子適齊,遇程夫子於郯,傾蓋與晤,贈以束帛,子路曰,士不中道相見,孔子曰,詩不云乎?邂逅相遇,適我願兮,此亦可見其取喩於遇賢之際矣。人主常有求賢思賢之心,每存邂逅適願之意,則賢者自至而立於朝矣。伏望如是體念焉。上曰,玉堂陳之。基纘曰,此章別無文義之可陳者,而其中適我願兮之一願字,不無義諦於其間矣。大抵人之常情,各有所願,而至於聖賢,志願尤大,或有願治之願,或有願學之願,故舜之命禹曰,敬修其可願,此卽願治之意也。孟子曰,乃所願則學孔子也,此卽願學之意也。今我殿下,有志於致治,則以舜·禹爲法,有志於爲學,則以孔·孟自期,上慕聖賢有爲之志,下副臣民願戴之望,則曷不休哉?伏望體念焉。上曰,參贊官陳之。左根曰,閣臣·儒臣,已悉敷奏,臣無容更達,而顧今經筵日開,聖學益就,尤不勝欽仰之至。第伏念歷代帝王之事,備載於史,而治法也政謨也,不外乎是矣。講筵之餘,日行召對,討論史記,無少間斷,則尤有滋益於聖德矣,是臣區區之望也。元容曰,承旨所奏日行召對之言好矣。昨有召對,令玉堂釋義,此臣日前所仰請者,而有此從施,凡群臣所言,每爲聽從,則有光於君德,而臣下之心,亦感頌矣。今日講筵之比前差早尤好,早朝之時,精思專一。故講讀尤宜於此時,自今朝行進講,夕行召對,以爲程課,無少停撤,是區區之祝也。上掩卷。仍命退,諸臣以次退出。
上在昌德宮。停常參·經筵。
李寅敎,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
李寅敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
趙鶴年啓曰,來初一日,輪對日次,而穆陵忌辰祭正日相値,頉稟之意,敢啓。傳曰,知道。
傳于洪在喆曰,進講入侍。
趙鶴年啓曰,吏曹郞廳來言,守令有闕,政事,取稟。傳曰,政官牌招開政。
傳于趙鶴年曰,有實故玉堂許遞,今日政差出。
傳于趙鶴年曰,明日人日製,通方外爲之,試紙用大好紙,弘文提學,待明朝牌招。
李寅敎啓曰,知義禁李嘉愚,同義禁尹尙圭·尹命圭,疏批已下,卽爲牌招,以爲備員開坐之地,何如?傳曰,允。
又啓曰,知義禁李嘉愚,同義禁尹尙圭·尹命圭牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,嚴飭牌招。
趙鶴年,以弘文館言啓曰,下番副修撰臣金基纘,以社稷大祭祭官,今日議政府肄儀時,晝仕出去之意,敢啓。傳曰,知道。
李寅敎啓曰,行大司憲李翊會,掌令朴齊憲牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令朴齊憲牌不進罷職傳旨,傳于李寅敎曰,只推。
以京畿監司洪學淵狀啓,驪州牧使李賢耆,親病添重,呈狀乞遞,不得已罷黜事,傳于趙鶴年曰,今日政差出,不多日內下送。
趙鶴年啓曰,行吏曹判書鄭元容,參判徐左輔,參議朴齊明牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝卽牌招,何如?傳曰,允。
以吏曹參議朴齊明牌不進罷職傳旨,傳于趙鶴年曰,只推。
趙鶴年啓曰,吏曹參議朴齊明,旣有只推之命,一體牌招,何如?傳曰,允。
趙鶴年,以吏批言啓曰,成均館司成柳幼獜,莊陵參奉李秀鎭,恭陵參奉李行淵,俱以身病,呈狀乞遞,竝改差,何如?傳曰,允。
又以吏批言啓曰,成均館典籍姜鎭泰,受由過限不上來,改差,何如?傳曰,允。
有政。吏批,行判書鄭元容進,參判徐左輔牌不進,參議朴齊明進,同副承旨趙鶴年進,啓曰,淸州牧使,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以朴齊憲爲校理,韓啓源·沈承澤爲副校理,李是鍊爲司成,金永錫爲尙衣僉正,禹尙俊爲敬陵令,尹昌錫爲典籍,具哲魯爲莊陵參奉,金正均爲恭陵參奉,劉益源爲武烈祠參奉,李敏行爲慶尙都事,洪直弼爲黃海都事,徐有民爲淸州牧使,李是遠爲春川府使,任泰錫爲鍾城府使,李晦淵爲驪州牧使,漢城判官黃鍾林仍任事承傳,奉常直長單白宗佺,故牧使張瀚贈吏參例兼,故主簿張錫觀贈吏議,故通德張至謙贈僕正,以上戶曹參判張敎根三代追贈,故奉事金炳翼贈吏參例兼,故府使金世根贈吏議,以上同春秋金鼎均兩代追贈。
吏批,再政。以李魯確爲掌令,李廣度爲漢城庶尹,林宗七爲司饔主簿,鄭文昇爲安山郡守,李心讓爲掌樂主簿。
兵批,判書洪命周,參判李魯集病,參議李益文入直進,參知權大肯病,右承旨李寅敎進,參知沈公鼎·郭宗默,副護軍金箕景·朴宗休·鄭宅善,副司直任百經·洪永圭·李殷相,以上竝單付。
趙鶴年,以漢城府言啓曰,過期未婚之類,分付各部,搜訪報來矣。西部·北部,以無乎報來,故中部·東部·南部所報,則別單書入之意,敢啓。傳曰,知道。
又以禮曹言啓曰,卽接景慕宮官員所報,則明日人日製試取時,本宮官員,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
李寅敎,以義禁府言啓曰,明日人日製通方外爲之時,本府都事,皆爲赴擧,只有武都事一員,當直入直,而本府入直都事·公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
又以兵曹言啓曰,五衛將李在純·趙學儉,俱以病難供職,呈狀乞遞,波知僉使金漢雄,老父今年爲七十八歲,法不當遠離赴任,呈狀乞遞,邊將之親年七十五歲以上者,許遞其任,載在法典,竝改差,何如?傳曰,允。
又以訓鍊都監言啓曰,本局哨官李奎會,身爲將官,今日射會,不爲畢射,擧措駭然,爲先汰去之意,敢啓。傳曰,知道。
又以義禁府言啓曰,前判義禁金履載罪名分揀事,承傳啓下矣。金履載罪名分揀之意,敢啓。傳曰,知道。
又以義禁府言啓曰,忠淸監司趙冀永狀啓內,庇仁縣監兪世煥罪狀,令攸司稟處事,啓下矣。兪世煥時在任所云,依例發遣府羅將,拿來,何如?傳曰,待待命拿囚。
己亥正月二十七日辰時,上御熙政堂。進講入侍時,原任直提學鄭元容,參贊官洪在喆,侍讀官李殷相,假注書金正奎,記事官洪在龍·鄭基世,各持詩傳第三卷,以次進伏訖。上誦前受音一遍訖,元容讀自溱與洧,止溱洧二章,仍奏釋義,上讀新受音十遍訖,命陳文義。元容曰,今日訖講鄭風矣,二十一篇之中,何章最好乎?上曰,緇衣章最好矣。元容曰,然矣。上有緇衣好賢之君,下有羔裘司直之臣,政修而俗美,故閭巷之間,有女曰鷄鳴之御家勤業,出其東門之守分安貧,庶乎有二南之遺風,及其政亂於上,而賢不見用,則俗習侈靡,情意駘蕩,雖於上巳祓除之會,至有戲謔荒佚之辭,禮律掃如,則民風何以得美乎?古所謂衛業衰於桑中,鄭業衰於溱洧者,正是聞詩知政之義也。故編詩者,以緇衣爲首者,勸之也,以溱洧爲末者,戒之也,如是省看好矣。上曰,上巳祓除之義,何如?元容曰,祓取其潔,故每於水上而除不祥禳疾病,自周時已有之,周公於洛水泛酒,漢儀官與百姓,祓於東流水上,晉之蘭亭流觴,唐之曲江泛觴,俱是時節風俗,而歷代仍之,後以三日爲上巳,亦有踏靑之鞵矣。正宗癸丑,倣蘭亭之會,北苑流泉,賜近臣泛觴之宴,兼依宋朝賞花釣魚之遊,亦是昭代美事也,諸臣賡進詩軸,尙在於內閣矣。上曰,玉堂陳之。殷相曰,觀於此詩,益可以觀俗尙之淫泆也。夫觀者,遊觀之謂,而推繹古書,多有觀字之可言矣。尙書之無淫于觀于遊,卽周公進戒成王之辭也。禮記之太史陳詩,以觀民風,卽先王省察民情也。周易觀卦之省方觀民,卽帝堯觀于華之意也。觀字之立言,雖各不同,觀之義則豈不大矣乎哉?伏願殿下,戒周公無淫觀之訓,體帝堯觀于華之治,俾四方有觀感之效焉。上曰,參贊官陳之。在喆曰,閣臣·玉堂,已爲敷陳,臣無容更達,而大抵列國之詩,俱是民俗歌謠之辭,而蓋有正變之別,孔子刪詩之際,存其正風,而兼採其變風淫哇之音者,以其善可以感發人之善心,惡可以懲創人之逸志也。民俗善惡,皆由於自上導率,伏願深留聖念焉。上掩卷,仍命退,諸臣以次退出。
上在昌德宮。停常參·經筵。
李同淳啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
尹聲大啓曰,右副承旨金左根,今日不爲仕進,卽爲牌招,何如?傳曰,允。
傳于趙鶴年曰,進講入侍。
傳于趙鶴年曰,自明日至初二日,進講停。
傳于李寅敎曰,明日出宮門路,以協陽門爲之。
李同淳啓曰,知義禁李嘉愚,同義禁尹尙圭·尹命圭再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
傳于趙鶴年曰,弘文提學疏批已下,卽爲牌招,如有違牌,勿爲呼望。
傳于趙鶴年曰,疏批已下,卽爲牌招,如有違牌,勿爲呼望。
傳于趙鶴年曰,右承旨持此御題,與弘文提學,偕往泮宮,試取以來。
趙鶴年啓曰,弘文提學朴綺壽,旣已承牌,內閣提學徐有榘,藝文提學金弘根,竝卽牌招,同參考試,何如?傳曰,允。
李寅敎啓曰,臣與弘文提學朴綺壽,偕往泮宮,人日製儒生通方外試取,則收券爲九百六十五張矣,捧入之意,敢啓。傳曰,知道。
傳于趙鶴年曰,在院承旨·入直閣臣·兵曹堂上,試官加差下,使之分考。
傳于趙鶴年曰,人日製賦居首三下幼學趙性敎,直赴會試,之次草三下幼學韓敬源,給一分,之次次上幼學尹致奭等三人,竝令該曹,考例施賞。
傳于趙鶴年曰,明日入格儒生,延英門外施賞。
李同淳啓曰,行大司憲李翊會,掌令李魯確牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令李魯確牌不進罷職傳旨,傳于李同淳曰,只推。
以右副承旨金左根牌不進罷職傳旨,傳于李同淳曰,只推。
兵曹口傳政事,副司果安允璟·黃晦瑛,竝單付。
傳于趙鶴年曰,山林疏批,令地方官傳諭。
趙鶴年,以吏曹言啓曰,奉常寺判官柳來維,成均館典籍沈敦永,俱以身病,呈狀乞遞,竝改差,何如?傳曰,允。
尹聲大,以戶曹言啓曰,長陵齋室,今當改建矣。材瓦鐵物,自本曹措備輸送,而至於匠募雇價·器械雜物,依前例令本官擧行,本陵官兼監役事,分付該曹該道,何如?傳曰,允。
又以戶曹言啓曰,卽接廣興倉所報,則來二月朔頒祿次,倉官進去于西部龍山坊西門契,右議政李止淵所住處,請受祿牌,則以爲,方在逬伏俟勘之中,常祿不敢領受云,何以爲之?敢啓。傳曰,輸送。
又以戶曹言啓曰,卽接廣興倉所報,則謹奉傳敎,來二月朔祿俸,倉官輸送于右議政李止淵家,則領受云矣,敢啓。傳曰,知道。
趙鶴年,以弘文館言啓曰,新除授校理朴齊憲,副校理韓啓源·沈承澤,竝卽牌招察任,何如?傳曰,允。
以副校理韓啓源·沈承澤牌不進罷職傳旨,傳于李同淳曰,只推。
李寅敎,以都摠府言啓曰,副摠管李應植,以摠戎中軍,本營諸將官射會監試事,南別營晝仕出去之意,敢啓。傳曰,知道。
李同淳,以義禁府言啓曰,全羅監司李憲球啓本內,茂長縣監金有喜罪狀,令攸司稟處事,啓下矣。金有喜時在任所云,依例發遣府羅將,拿來,何如?傳曰,待待命拿囚。
義禁府啓目,春川前府使金胤根原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付。啓,依允。又啓目,粘連,向前朴龍九亦,漂人人之交付來到者,只是十一名,而其外一名之不同交付,罪在金川之校,則囚供發明,容或有說是白乎矣,不善照察之失,在所難免,以此照律,何如?判付。啓,依允。又啓目,粘連,向前金東佑亦,倭譯別差之任,而訓導有異,職任本非緊重,事務多不主掌是白乎矣,渡海事手本,旣與訓導,聯名着署,則其在重邊情之道,不可以職任之各異,有所全恕,以此照律,何如?判付。啓,依允。
刑曹判書朴綺壽疏曰,伏以臣義在必遞,冒入文字,庶蒙恩諒,及奉批旨,不覺愕然失圖。夫下之所以事上,必務合於廉義,上之所以使下,俾不失其廉義,此誠昭代之美事,而進退可觀者也。今臣之丐免,乃因傷廉而害義,非欲憚繁而就閒,或恐我聖上,未盡俯燭臣情事之迫切而然。臣雖無狀,亦一四維中物,顧安得忘廉踰義,一以趨走爲恭,不顧士君子進退之節哉?臣之當初請罷捕將也。不過存事面之意,旣蒙允差代,而籌啓旋卽請仍,臣歸於過當之科,在臣心安得不難安,非特難安而已,安得不慙愧無地乎?籌啓旣曰,秋曹事體,不得不然,而要其歸則俾臣無置身之所,顧臣妄率之罪,於此而無所逃矣。蓋籌啓入徹之時,卽臣職已遞之日,廉防難越,公議可畏,臣雖欲苟然仍冒而不可得也。蓋臣稔知捕校輩之間多誤捉平民,生殺在手,爲都民切骨之弊,常所憤歎,故今番事,所以到底究覈,必欲各罪其罪,而計乃大謬,反使渠輩,增氣雀躍,視法司如無,臣以何顔面,更以見職自居,包羞忍恥而視曹務哉?臣自立朝以來,進退之際,粗以廉義爲重,有所難安,則陳情乞免,輒蒙體諒,未嘗抑而行之。今於老白首垂死之日,猖披蹩躠,忽作捐廉棄義之一鄙夫,則聖上亦何取焉?臣愚死罪,竊念聖上之靳許,或以捕將則旣飭出矣。一仍一遞,不無異同之嫌而然歟。此不必然,彼不過武將去就,臣雖庸鄙,而備數八座之列,豈可一例論哉?稍存廉義,俾有容旋之地,實有光於聖朝禮使臣隣之政,臣若未蒙恩遞,則雖被嶺海之典,決無以出膺,玆敢冒死申籲,畢陳自劃之義。伏乞聖明,俯賜諒察,遞臣本兼職名,仍治臣瀆撓之罪,以肅朝綱焉,臣無任云云。答曰,省疏具悉。籌啓請仍,豈有他意於其間?卿今以此爲自劃之端,而至陳再籲,誠萬萬過矣,勿辭行公。
刑曹判書朴綺壽疏曰,伏以臣陳章丐免,再瀆宸聽,而忱誠淺薄,未蒙體諒,重以誨諭諄至,臣誠感惶無地,而自念株守莫改,迷執難回,本職未解之前,無以强顔赴公,顧今試士有命,召牌儼臨,而豈可以兼職之無關於本事,而晏然爲趨膺計哉?呼望路阻,冞增惶隘,玆敢略暴危衷,更瀆崇嚴。伏乞聖明,將臣職名,亟賜鐫遞,回授無故之人,俾完試事,仍治臣逋慢之罪,以昭法紀,以安賤分焉,臣無任云云。答曰,省疏具悉。
持平成近默疏曰,伏以臣以常調末蔭,待罪下邑,尙懼弗克堪任,千萬不自意,猥玷薦章,旋叨外臺,曾未幾日,遽侈經筵官之命,臣猝然遇之,罔知所措。竄身溝壑,羈旅徊徨,及伏承恩諭渙降,訓辭隆重,益不勝其惶駭震怖,魂散魄禠,不敢如例附達,惴惴然屛息,恭俟駁正之論,不惟惻聽無聞。繼又有柏府新除,前後殊恩,若是荐沓,而閱月踰時,閉藏喑默,幽隱莫達,出場無期,臣安得不抗章首實,不避僭越之誅乎?敢將危苦之懇,冒昧瀝血而陳之,惟聖明,洞察其情僞焉。臣以瑣瑣碌碌之品,少業功令,止於小成,早霑祿仕,於分足矣。屢叨郡邑,報蔑涓埃,而至於家學,不啻弁髦,重以素有心氣之疾,惟以游泛自適爲事,不至狂易而已。元無足與論於齒牙間者也。迺者薦目之下,內而親戚驚怪,外而儕流嗤點,特聖明,無由燭焉耳。今方睿學日就,敷求遺賢,上所以疇咨,下所以延薦者,蓋將眞取其人,實得其用也。況經幄之任,啓沃是資,格外遴選,尤所難愼,而如臣之無學無識者,玷汚其間,苟充其數,臣莫之曉也。蔽一言曰擧之之謬也,惟其謬擧,恩隨以誤,臣若幸其謬誤,安於欺冒,則臣雖欲無恥,奈欺天何,奈辱朝廷何?其爲國家無窮之弊,四方後世之譏,將何如哉?臣不忍以身而爲世大僇也,抑臣別有所感焉。臣伏讀訓辭,其所期勉者,爲有先故也。嗚呼,臣祖文簡之爲學,敦本實而略浮華,重德行而輕名利,一副當法門,傳爲家訓,以隨分祿仕爲安,以希世取榮爲恥,臣雖失學,粗聞名義,而今乃緣臣矯僞,叨此虛夸,則循名喪實而忝辱大矣。將安所藉手事君,而亦豈聖明勖臣趾美之本意也哉?此尤臣不堪聞命之端也。經禮行義,固臣先美,而臣旣荒墜毁棄,則已失其所以取臣之義,將安所用臣耶?夫以如彼之責任,加之於如此之臣,而非其招招之,寧欲溘然不聞不知也。噫,愛君之心,人皆有之,臣豈忍獨無?臣猥以微賤之分,名登宸聰,非不萬萬榮感,而但上之知臣者誤而已。下之事上者欺而已,則適足以乖亂恩義,可不懼哉?臣聞命以來,悸恐戰灼,殆發心疾,而今始勉强收拾,輸瀉血懇,凡此所陳,不敢一毫欺謾。伏乞聖鑑,深燭情實,仰稟東朝,將臣此章,亟行綜核之理,仍命刊名薦籍,收回除旨恩諭,則上有懋實之效,下無售僞之習,國體幸甚,微分幸甚,蟣蝨之微,干冒宸嚴,辭語煩猥,臣無任云云。答曰,省疏具悉爾懇。自予諭爾,謂爾不遐棄予,爾乃謙謙,聽予邈邈,巽牘之來,惘然失圖,是予誠意未盡,爾必疑以虛文,深用慙歎。夫旁招俊乂,野無遺賢,古昔聖君之事,而崇奬儒術,敦尙風敎,亦惟我列國相傳之家法也。況予沖年,叨守丕基,非學無以資政,非宿德左右棐迪,亦無以進其學。此其所以博詢內外,僉議大同,得爾數三人來,而爾又爾祖之孫,淵源有自,典刑斯在,䆳識純行,蔚然爲士林之望,予之必欲致爾,勤講學而論治道者,是豈虛文爲也。益懋我誠意,期回爾遐心,爾須諒予,毋爾咫尺之守,副予寤寐之想。行都承旨尹聲大製進
己亥正月二十八日辰時,上御熙政堂。進講入侍時,原任提學鄭元容,參贊官趙鶴年,檢討官林肯洙,記事官兪錫煥·洪在龍·鄭基世,各持詩傳第三卷,以次進伏訖。上誦前受音一遍訖,元容讀自鷄旣鳴矣,止鷄鳴三章,仍奏釋義訖,上讀新受音十遍訖,命陳文義。元容曰,王風之下,鄭是畿內,故次之,齊則始霸諸侯,故又次之,此則國風次序之義也。賢君必有哲妃,相與儆戒修德,御家邦而化民俗,王則二南之首揭關雎聖配之德,霸則齊風之首載鷄鳴賢妃之事,此則編詩之義也。人君之德,莫先於勤學勤政,朝則修業,晝則布國政,夕則儆百工無曠,奚暇自逸乎?閨門之內,必資內助,婦人之性,易安宴昵,而懿行淑德,常存儆畏,如此章之賢妃,則至誠所發,以似爲眞,心之所存,先形於聽覩,以聲則疑於耳,以光則疑於目,再告三告,或恐吾君之晏朝,以致朝臣之欲歸,內外交修,戒懼恒切,而豈有逸欲宴安之患乎?然而賢君,樂聞其儆怠之箴,然後賢妃,亦樂爲之進言矣,此章最宜人主之鑑法者矣。近日所講篇中,亦有似此之詩矣。上曰,女曰鷄鳴章,亦婦人警其夫之詩也。元容曰,然矣。詩章多有旨義之相近處,每爲參看,而尋繹已讀之文,亦好矣。上曰,玉堂陳之。肯洙曰,此章文義,閣臣已仰陳,而小雅庭燎章,亦與此章。有一般底意,周姜后以宣王之晏起視朝,脫簪待罪於永巷,宣王自此感悟,每起視朝,不安於寢,數問夜之何其,遂成中興之業矣。大抵人之勤逸,在於寢興之早晏,故以大舜之性,鷄鳴而起,孳孳爲善,以成湯之德,昧爽丕顯,坐以待朝,此則帝王之勤於爲政,而雖以君子修身之工言之,陳南塘夙興夜寐箴,最切於學者,苟欲爲學而不能用工於此,則志氣怠惰,誠無以振作矣。伏願殿下,夙興夜寐四字,常加體念,以爲進德勤政之本焉。上曰,參贊官陳之。鶴年曰,閣臣·儒臣,旣已敷陳,臣無容更達矣。上掩卷,仍命退,諸臣以次退出。
上在昌德宮。停常參·經筵。
藥房提調趙秉鉉,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿口傳問安。答曰,知道。
還內後,內閣·政院·藥房·玉堂口傳問安。答曰,知道。
李同淳啓曰,行大司憲李翊會,掌令李魯確未肅拜,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
李寅敎啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
趙鶴年啓曰,卽者社稷署官員來言,今此春節祭神位出還奉安時,提調當爲進參,而都提調李相璜,提調金履載俱有身病,不得進參云,提調金履載,卽爲牌招,何如?傳曰,提調許遞,前望單子入之。
社稷提調前望單子入之,徐俊輔落點。
傳于李寅敎曰,侍衛軍兵毛具,從便爲之。
傳于趙鶴年曰,禮房承旨,馳詣宗廟·景慕宮,奉審摘奸,仍詣文廟,奉審摘奸以來。
傳于趙鶴年曰,發遣吏郞,諸執事淸齋與否,摘奸以來。
傳于李寅敎曰,明日出宮門路,以協陽門爲之。
金左根,以吏曹言啓曰,新除授驪州牧使李晦淵呈狀內,矣身素患痰癖之症,猝又添劇,萬無赴任之路,卽速入啓遞改云,身病旣如是沈重,則有難强令赴任,驪州牧使李晦淵罷黜,何如?大王大妃殿傳于金左根曰,日前淸州牧使·春川府使,草記改差矣,驪州牧使罷黜草記,今又入啓,是何事也?此草記勿施,催促下送。
又以議政府左右參贊意啓曰,本府每於歲首,例爲觀察使·節度使薦,而領議政·左議政未差,右議政李止淵有故,限內不得議薦之意,敢啓。傳曰,知道。
李寅敎,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
李同淳,以義禁府言啓曰,卽接月令醫員鄭煥敎手本,則時囚罪人金胤根,素患疝積之症,處冷添劇,肚臍橫亘,食飮全却,氣息奄奄,朴龍九素患痰癖之症,屢日處冷,轉成痰厥,有時昏倒,目下症形,俱有難保之慮云。罪人病勢如此,則一邊保放,一邊草記,曾有定式矣。金胤根·朴龍九等,姑爲保放之意,敢啓。傳曰,知道。
己亥正月二十九日辰時,上詣仁政殿月臺,文廟釋奠祭親傳香入侍時,行都承旨尹聲大,行左承旨李同淳,右承旨李寅敎,左副承旨洪在喆,右副承旨金左根,同副承旨趙鶴年,記事官兪錫煥,假注書朴商壽,記事官洪在龍·鄭基世,檢校直閣李公翼·鄭㝡朝,檢校待敎金英根以次侍立,時至。上具翼善冠·衮龍袍,乘輿出宣化門。藥房提調趙秉鉉,副提調尹聲大進前奏曰,侵早勞動,聖體,若何?上曰,一樣矣。由協陽門,詣仁政殿月臺,通禮跪啓請降輿,通禮前導,就褥位南向立,引儀引獻官金蘭淳,陞詣褥位之左。通禮跪啓請跪,上跪,香室官奉香祝,跪授鶴年,鶴年奉東向跪進,上受香祝,以授獻官,獻官西向跪受興。通禮跪啓請興,上興,通禮前導,降就階下祗送位,西向立,蘭淳奉香祝,由正路出。通禮請鞠躬,上鞠躬,香祝過後,啓請平伸,上平伸,入幕次後,問安勿爲之事下敎。通禮跪啓請乘輿,上乘輿,出仁政門,由宣化門還內,出標信解嚴。諸臣以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
李寅敎啓曰,來初五日,朝參日次矣,敢稟。傳曰,停。
李同淳啓曰,行大司憲李翊會,掌令李魯確未肅拜,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
金左相啓曰,同經筵尹命圭,旣入闕中,不爲肅謝,直爲出去,事甚未安。推考,何如?傳曰,允。
傳于趙鶴年曰,禮房承旨,馳詣社稷,奉審摘奸以來。
趙鶴年,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
李寅敎,以都摠府言啓曰,今日入直內三廳·武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
己亥二月初一日辰時,上詣仁政殿月臺,社稷大祭親傳香入侍時,行都承旨尹聲大,行左承旨李同淳,右承旨李寅敎,左副承旨洪在喆,右副承旨金左根,同副承旨趙鶴年,記事官兪錫煥,假注書朴商壽,記事官洪在龍·鄭基世,檢校直閣李公翼·鄭㝡朝,檢校待敎金英根,以次侍立。時至,上具翼善冠·衮龍袍,乘輿出宣化門。藥房提調趙秉鉉,副提調尹聲大進前奏曰,侵早勞動,聖體,若何?上曰,一樣矣。由協陽門,詣仁政殿月臺,通禮跪啓請降輿,通禮前導就褥位南向立,引儀引獻官申在植,陞詣褥位之左。通禮跪啓請跪,上跪,香室官奉香祝,跪授鶴年,鶴年奉東向跪進,上受香祝,以授獻官,獻官西向跪受興。通禮跪啓請興,上興,通禮前導降就階下祇送位西向立,在植奉香祝,由正路出,通禮請鞠躬,上鞠躬,香祝過後,啓請平伸,上平伸,入幕次後,問安勿爲之事下敎。通禮跪啓請乘輿,上乘輿出仁政門,由宣化門還內,出標信解嚴。諸臣以次退出。
上在昌德宮。停常參·經筵。
李寅敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨金左根,今日不爲仕進,卽爲牌招,何如?傳曰,允。
傳于洪在喆曰,全羅監司留待。
傳于洪在喆曰,全羅監司入侍。
備忘記,全羅監司李穆淵下直,長弓一張,長箭一部賜給。
李寅敎啓曰,今此京外守令·邊將薦擧單子三百八十九張,依例捧入,而其中應薦不薦人,令該曹察推,何如?傳曰,允。
又啓曰,卽者刑曹郞廳來言,德源府殿牌作變罪人按覈啓本,當爲回啓,而判書朴綺壽有身病,次堂例不得擧行云,判書卽爲牌招,何如?傳曰,允。如有違牌,勿爲呼望。
又啓曰,行大司憲李翊會,掌令李魯確牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令李魯確牌不進罷職傳旨,傳于李寅敎曰,只推。
以右副承旨金左根牌不進罷職傳旨,傳于李寅敎曰,只推。
趙鶴年啓曰,刑曹判書朴綺壽,謂有情勢,奉牌闕外,不卽承膺,事體所在,誠極未安。推考,何如?傳曰,允。更爲嚴飭,使之擧行。
傳于趙鶴年曰,秋判事誠爲慨然矣,以不足謂之情勢,去日三疏,已極支煩,而此猶不足,又有奉牌之擧,終不承膺者,事體道理,萬萬未安。爲先施以罷職之典。
趙鶴年,以弘文館言啓曰,副校理韓啓源·沈承澤,卽爲牌招察任,何如?傳曰,允。
以副校理韓啓源牌不進罷職傳旨,傳于趙鶴年曰,只推。
假注書朴商壽書啓,臣於本月初一日未時量,以外南山植木摘奸事,敬奉聖敎,出崇禮門至南關王廟,主山及案山植木處看審是白乎則,松橡鬱密是白遣,自靑鶴亭,至舊失火處,面面周審,則老木穉株,叢帀茂盛是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎則,壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自雁峯伏兵峴,至畵景谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峯所經外南山諸處,一一詳審是白乎則,別無斫痕之意,敢啓。傳曰,知道。
趙鶴年,以禮曹言啓曰,卽接前郡守吳徽常所志,則以爲,同姓五寸姪故進士致愈,嫡妾俱無子身死,以其同生兄故參議致愚第二子已慶,欲爲繼後,兩家同議完定,而未及禮斜,致愚夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長吳徽常所訴旣如此,依定式吳致愚第二子己慶,立爲吳致愈之後,何如?傳曰,允。
李寅敎,以兵曹言啓曰,禁軍別將尹義儉,身病猝重,無望供職,呈狀乞遞矣,實病旣如此,有難强令察任,改差,何如?傳曰,允。
敎全羅監司李穆淵書。王若曰,漢家之按理冀北,實賴范孟博澄淸,宋朝之鎭撫蜀西,尙傳趙閱道廉謹。罔俾專美於古,庶幾復見於今。念海東數千里封疆,最湖南五十州重臬,山川之淑氣蔥鬱,其地豐沛枌楡,水陸之物産饒腴,厥貢荊·楊橘簵。是一大都會,粟米麻絲魚鹽楮漆之輻湊繦連,爲三道要衝,城郭臺隍倉廩府庫之星列碁置,嗟近歲風漓而俗薄,奈積弊繩亂而絲棼。山畬海箭之稅斂日增,民不堪龜括,邑儲里簽之痼瘼轉甚,吏緣爲蠹奸。矧乎壬癸之歉荒荐臻,蔀屋罹顚連之患,久矣乙丙之憂虞斯切,藩鎭待按撫之材。疇可以來旬來宣,予於是其難其愼,苟欲徐整其欹器,須仗全寸,譬若利別於盤根,奈乏良手。惟卿簪纓華閥,圭璋令姿,風裁夙著於邇班,歷掌翰苑玉署,聲績猶誦於西邑,遍試仙樓鐵城。縻國子師長之銜,縫掖矜式,畀天官佐貳之職,銓衡稱平。惟其望實之相符,時論推重,所以方伯之屢擬,廟議詢同,顧此任必得其人,在今日當屬之子。玆授卿以全羅道觀察使兼兵馬水軍節度使·巡察使·全州府尹,卿其祗服寵命,勉恢良圖,德禮政刑,不可廢一,弛張寬猛,所貴適中,承宣惟在於觀風,佇見憩棠之化,公明素稱於恒日,宜懋束薪之方,自餘稟裁,厥有彝典。於戲,湖山一面,可紓南顧之憂,星斗三更,應切北望之戀。故玆敎示,想宜知悉。知製敎朴齊憲製進。
右議政李止淵疏曰,伏以臣,罪積邱山,而誅罰不加,恩深河海,而進退無當,雖怵迫嚴命,還次息偃,顧點檢私分,滿心慙恨,到今本事,豈煩提說?而此蓋自臣而發之,自臣而査之,其欲重辟嚴懲,卽臣所定。然而始請質覈,以獄之有首從也,旋議從減,以律之無定條也。夫何參錯傅會於其間,而畢竟憂歎之言,至發於終始同議之地,慨目下之法綱不立,慮將來之刑罰不中,非但爲司直之駁正,方外之譏斥者比,則其事雖似微細,而關係也大。其言若無指着,而歸趣則深,情實相舛,聽聞皆惑,諒非臣橫擔强引,故欲張大而然也,一則臣識解不明之由也,二則臣言行不孚之致也。撫躬追悼,尙何言哉?臣之冒據匪據,居然三閱歲矣。贊聖學而裨簾化,卽臣之職,臣未能效其一焉。立主綱而尊國勢,卽臣之責,臣未能塞其一焉。董厥百僚,臣之任也,而臣無足使人憚之。故朝體或有隳損,而莫之捄,愼于庶獄,臣之事也,而臣不得使民遠之。故邊政漸至壞敗,而莫之懲,瘡疣百出,譏笑四騰,上孤委毗之隆,下觖想望之殷,蚤夜循省,兢愧交集,加以衰謝則逐年增加,疾病則式日添劇,神思昏霿,而前遺後失,肢體酸疼,而左拘右攣,一有動作,眩暈必至,少失將攝,冷泄隨發,漸成癃痼,若將澌盡,家私酬應,尙患艱辛,廟務管檢,曷免愆滯?所以前月登對,仰蘄體諒,而言辭拙澁,不能感回天聽,恩敎鄭重,有以竦動廷紳,臣退自前席,心焉抑塞,曾未幾何。滾致事端,自速大戾,反邀殊寵,倘使臣之去就,眞係安危,則矢死竭力,是分之宜,而顧乃無一裨益,有萬僨誤,貽憂至尊,徒竊尸素,挽將焉用,留亦何補。惟有積誠丐免,投閒調病,庶或有保於餘生焉耳。臣情到此,亦云切矣。且臣菲材庸質,初豈可堪於承弼之地,而眷注之至,逃遁不得,人之視之,雖若自任,乃臣本情殫竭而已。今於懍惕恧蹙之餘,神遁魄喪,殆經一劫,雖欲自力强策,如前日之爲,而亦末由也。玆敢抖擻驚魂,披瀝血腔,不揆煩猥,仰瀆崇嚴。伏乞聖慈,俯垂愍矜,仰稟東朝,亟賜譴斥,俾天工無曠,殘喘獲延,不勝千萬至祝,臣無任云云。答曰,省疏具悉卿懇。見今國勢岌嶪,朝象渙散,無一可恃,有百可憂。今予之倚毗於卿,責成於卿者,不徒在於籌畫謨猷,彌綸目下之事耳,所望則不動聲色,坐鎭頹俗,用贊一初之化。惟我慈聖之知卿任卿,亦如是爾,卿乃以微事細故,始終强引,至於巽牘之來,則豈不慨然之甚乎?廟堂曠務,亦已多日,卿其勿辭,卽起視事。仍傳于趙鶴年曰,此批答,遣史官傳諭。
今二月初二日辰時,上御熙政堂。大王大妃殿垂簾,全羅監司入侍時,左副承旨洪在喆,記事官兪錫煥·洪在龍·鄭基世,全羅監司李穆淵,以次進伏訖。上曰,史官分左右。大王大妃殿敎曰,監司進前奏職姓名。穆淵進前奏職姓名訖,大王大妃殿敎曰,卿今辭陛,方伯之責,卿可自知,非予婦人之見所及,故不爲多誥。下去之後,須思極力圖報,以副分憂之責也。穆淵曰,臣以無似賤品,當此重任,惟以獲免罪戾,夙宵惶悶矣。今當辭陛,伏承聖敎,謹當殫竭奉承矣。大王大妃殿敎曰,生民之休戚,守令之臧否,專係於方伯,必須殫竭善爲之,可也。穆淵曰,臣人器才具,本無足以殫壓稱塞,而謹當極力圖報矣。在喆奏曰,宣諭,何以爲之乎?上曰,出去爲之,可也。仍命監司先退,又命史官就座。仍命退,諸臣以次退出。
上在昌德宮。停常參·經筵。
李寅敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
尹聲大啓曰,右副承旨金左根,今日不爲仕進,卽爲牌招,何如?傳曰,許遞,前望單子入之。
備忘記,慶尙右兵使趙元錫下直,長弓一張,長箭一部,片箭一部,筒兒一箇賜給。
傳于李寅敎曰,進講入侍。
承旨前望單子入之,金鼎集落點。
尹聲大啓曰,新除授右承旨金鼎集,卽爲牌招,何如?傳曰,允。
傳于尹聲大曰,承旨房望,順房爲之。
李寅敎啓曰,行大司憲李翊會,掌令李魯確牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫李正耆,正言洪在重,掌令李魯確牌不進罷職傳旨,傳于李寅敎曰,只推。
李寅敎啓曰,卽者刑曹郞廳來言,德源府殿牌作變罪人按覈啓本,當爲回啓,而判書未差,次堂例不得擧行云。未差之代,政官牌招開政差出,待下批,牌招,使之擧行,何如?傳曰,前望單子入之。
刑曹判書前望單子入之,金道喜落點。
李寅敎啓曰,卽者刑曹郞廳來言,德源府殿牌作變罪人按覈啓本,當爲回啓,而新除授判書金道喜受由在外,次堂例不得擧行云,何以爲之?敢稟。傳曰,次堂擧行。
傳于尹聲大曰,承旨有闕之代,政官牌招開政。
以右承旨金鼎集牌不進罷職傳旨,傳于李寅敎曰,只推。
尹聲大,以吏曹言啓曰,今此春享祭祭官中,時無職名人員,令該曹口傳付軍職,何如?傳曰,允。
又以吏曹言啓曰,惠陵參奉柳鼎文,以其身病,呈狀乞遞,改差,何如?傳曰,允。
又以弘文館言啓曰,副校理韓啓源,旣有只推之命,卽爲牌招察任,何如?傳曰,允。
李寅敎,以御營廳言啓曰,本廳軍色從事官李經在,身病甚重,勢難察任,改差,何如?傳曰,允。
兵曹口傳政事,副護軍單金左根。
兵曹,以李行敎爲禁軍別將。
有政。吏批,行判書鄭元容進,參判徐左輔,參議朴齊明牌不進,右副承旨李寅敎進。以李憲球爲承旨,趙秉鉉爲弘文提學,趙寅永爲景慕宮提調,柳興吉爲奉常判官,李復鉉爲光陵令,尹昌錫爲監察,金奎燮爲典籍,尹敬圭爲惠陵參奉,奉常參奉單黃履明。
兵批,判書洪命周進,參判李魯集在外,參議李益文病,參知權大肯入直,行左承旨李同淳進,啓曰,全羅左水使,今當差出,而擬望之人乏少,他道防禦使竝擬,何如?傳曰,允。以許棨爲宣傳官,金箕景·曺國明爲五衛將,李奎燦爲訓鍊僉正,具載哲爲全羅左水使,金夏淵爲波知僉使,副護軍洪在喆·任泰淳,副司果尹庠一,以上竝單付。
吏批,再政。以李鍾奎爲永陵令,全國憲爲典籍。
兵批,再政。以李希濂爲宣傳官,鄭泰東爲永宗僉使,同知單曺國明,僉知單金箕景。
以吏曹參議朴齊明牌不進罷職傳旨,傳于李寅敎曰,只推。
右副承旨洪在喆疏曰,伏以臣於數日在院之餘,卽接家信,則以爲,臣母素患痰癖之症,近因日候之不調,挾感越添,委頓床笫。臣自聞此報,方寸煎灼,按住不得,玆敢短章呼籲,徑出禁扃。伏乞聖明,俯賜諒燭,亟遞臣見帶之職,以便救護,仍治臣擅離之罪,以肅朝綱焉,臣無任云云。省疏具悉。所請依施。
己亥二月初三日辰時,上御熙政堂。進講入侍時,原任直閣徐俊輔,參贊官李寅敎,侍讀官李魯奎,假注書朴商壽,記事官洪在龍·鄭基世,各持詩傳第三卷,以次進伏訖。上誦前受音一遍訖,俊輔讀自子之還兮,止還三章,仍奏釋義,上讀新受音十遍訖,命陳文義。俊輔曰,此詩則當時之俗,專以遊畋爲事,獵者交錯稱譽如此,而其所以然者,必有所自矣。夫風俗之美惡,係於在上者敎導之如何,而習俗之丕變,惟在一轉移間耳。伏願殿下,觀於此等處,益勉導率之方,恒留體念焉。上曰,玉堂陳之。魯奎曰,此詩獵者之說,閣臣詳已陳達,而大抵以便捷輕利,相稱譽之如此,可見其俗之不美,而齊君之好獵,從可知矣。故章下小註曰,千萬人之習俗,原於一人之好尙,千百年之敝化,生於一時之放心,孟子曰上有好者,下必有甚焉者,是乃堯·舜之率天下以仁,而民從之者也。今我殿下,廈氈進講,卽講是章,以此好字,移於學問上,心誠好之,如孔夫子發憤忘食,樂而忘憂,則非但聖學之日益進日益高,亦爲下民從化之本,伏願懋哉懋哉。上曰,參贊官陳之。寅敎曰,此章文義,閣臣·儒臣,敷陳無餘,臣無容更達,而大凡風人之體,有令人誦讀,不覺手舞足蹈處,如鄭之女曰鷄鳴,齊之鷄鳴是也。有令人神思疲倦,若無意趣者,如此章與淫哇之詩是也。然二南之詩,發乎情性之正,列國之篇,由於風敎之變,夫子編詩,擧其正者以勸之,擧其不正者以戒之,善可以感發,惡可以懲創,所謂善惡皆師,而可以觀可以興也。伏願於此,推類而體念焉。上掩卷,仍命退。諸臣以次退出。
上在昌德宮。停常參·經筵。
李寅敎,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
李寅敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李同淳啓曰,左副承旨金鼎集,今日不爲仕進,卽爲牌招,何如?傳曰,允。
傳于李寅敎曰,承旨房望,順房爲之。
李寅敎啓曰,新除授行左承旨李憲球,以前任全羅監司,時在任所,交龜後斯速乘馹上來事,下諭,何如?傳曰,許遞。
傳于李寅敎曰,右承旨許遞,前望單子入之。
傳于李寅敎曰,左副承旨許遞,前望單子入之。
承旨前望單子入之,李啓朝·金鼎集·鄭㝡朝落點。
傳于李寅敎曰,承旨房望,順房爲之。
李寅敎啓曰,新除授左副承旨李啓朝,同副承旨鄭㝡朝,竝卽牌招,何如?傳曰,允。
又啓曰,今十三日寧陵攝行酌獻禮祭文,當爲製進,而藝文提學金弘根呈辭受由,弘文提學趙秉鉉,待明朝牌招,使之製進,何如?傳曰,允。
又啓曰,卽者義禁府都事來言,時囚罪人金東佑·朴龍九,當爲照律,金胤根,當爲議處,而知義禁李嘉愚,同義禁尹尙圭·尹命圭,俱有身病,只有判義禁申在植一人,不得備員開坐云,知義禁·同義禁,竝卽牌招,何如?傳曰,允。
又啓曰,知義禁李嘉愚,同義禁尹尙圭·尹命圭牌不進推考傳旨今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,朴齊明落點。
兵曹,以金相順爲御營中軍。
李啓朝啓曰,行大司憲李翊會,掌令李魯確牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以掌令李魯確,正言洪在重牌不進罷職傳旨,傳于鄭㝡朝曰,只推。
李寅敎,以吏曹言啓曰,因承政院啓辭,守令應薦而不薦人,令該曹察推事,允下矣。行上護軍洪羲俊·金學淳,行知中樞府事朴岐壽,行上護軍金履載·徐有榘,行大護軍洪敬謨·宋冕載·趙秉鉉,行護軍尹尙圭·朴基宏·申緯·朴宗喜·鄭祖榮,咸鏡道觀察使金炳朝,行護軍林景鎭·李光正,同知中樞府事韓耆裕,行護軍李寅泰·李彦淳·金邁淳,全羅道觀察使李穆淵,行護軍閔致成·鄭禮容·李道在·李泰淳·南履懋·李行敎·李顯英·具錫朋,俱爲應薦而不薦,竝推考警責,何如?傳曰,允。
李啓朝,以兵曹言啓曰,因承政院啓辭,邊將應薦不薦人,令該曹察推事,允下矣。知敦寧府事李憲瑋,議政府右參贊李志淵,知中樞府事李嘉愚,行上護軍申在植,行大護軍趙秉鉉,吏曹參判徐左輔,工曹參判韓鎭㦿,同知中樞府事李錫祜·李鍾運·韓耆裕·沈英錫,行訓鍊院都正尹義儉,行護軍朴基宏·尹尙圭·金陽淳·朴宗喜·李寅溥·申緯·安光直·尹致謙·趙庭和·林景鎭·李道在·鄭祖榮·韓益相·李寅泰·朴來謙·鄭禮容·徐英淳·李若愚·南履懋·金鼎均·柳和源·具信喜·任聖皐·趙運永·金魯甲·李行敎·沈漢永·李忠運·李應植,戶曹參議李遠翊,刑曹參議趙雲澈,通禮院左通禮睦仁培,右通禮高萬九,軍資監正徐道裕,宗簿寺正金逸淵,平海郡守朴榮顯,長淵縣監元永貞,俱爲應薦而不薦,竝依法典推考警責,何如?傳曰,允。
李寅敎,以禮曹言啓曰,卽接羅州幼學金漢弼所志,則以爲,同姓七寸叔達川,嫡妾俱無子,以其同姓六寸兄達龍第二子漢成,欲爲繼後,兩家相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金漢弼所訴旣如此,依定式金達龍第二子漢成,立爲金達川之後,何如?傳曰,允。
又以奉常寺都提調·提調意啓曰,祭享所用春等中脯,依定式今二月初四日,始造之意,敢啓。傳曰,知道。
李啓朝,以義禁府言啓曰,仁川兼任富平府使曺錫玄,穀主官公州判官李鼎耇,竝拿問勘處事,傳旨啓下矣。曺錫玄·李鼎耇等,時在任所云,依例發遣府羅將,竝拿來,何如?傳曰,待待命拿囚。
義禁府照目,粘連,倭學別差金東佑矣本府議啓內,倭譯別差之任,與訓導有異,職任本非緊重,事務多不主掌是白乎矣,渡海事手本,旣與訓導,聯名着署,則其在重邊情之道,不可以職任之各異,有所全恕,以此照律,罪杖八十收贖,奪告身三等,私罪。奉敎依允。又照目,粘連,開城府經歷朴龍九矣本府議啓內,漂人之交付來到者,只是十一名,而其外一名之不同交付,罪在金川之校,則囚供發明,容或有說是白乎矣,不善照察之失,在所難免,以此照律,罪笞四十收贖,附過還職,私罪。奉敎依允爲旀,功減一等爲良如敎。又啓目,粘連,向前金胤根亦,積年流來之逋,至於數萬石之多,收殺釐正之道,實非造次間可期,況値災歲,民情窮乏,勢難督徵是白乎矣,旣不得準捧,又無以報勘,則糴法至重,有難曲恕,以此照律,何如?判付。啓,依允。
鄭㝡朝,以義禁府言啓曰,保放罪人朴龍九,還囚照律,金胤根,還囚議處以入,而金胤根病勢,一向未差,仍爲保放之意,敢啓。傳曰,知道。
刑曹啓目,粘連啓下,德源府殿牌作變罪人崔正大亦,旣已承款,同推考覆親問結案,按覈取招馳啓,依例令義禁府稟處爲白乎旀,其餘諸人,依狀請分輕重勘處之意,分付道臣,何如?判付。內,依允。
己亥二月初四日辰時,上御熙政堂。進講入侍時,原任提學鄭元容,參贊官李寅敎,檢討官鄭,記事官兪錫煥·洪在龍·鄭基世,各持詩傳第三卷,以次進伏訖。上誦前受音一遍訖,元容讀自俟我於著乎而,止著三章,仍奏釋義,上讀新受音十遍訖,命陳文義。元容曰,此是昏禮時不親迎之詩也。瑱之靑黃,瓊之華英,容餙之盛,若是其美,而迎之不以禮,故歎惜之辭也。夫婦爲人倫之始,故昏禮最重,而壻往親迎,卽古禮爲然。周文之迎渭,韓侯之迎蹶,載於大雅,而上自邦家,下至閭里,昏禮則必爲親迎,齊國尙武而不尙儀文。故雖昏禮之重,習俗如此,蓋齊承太公尙兵之後。故其國雖强,而桓公霸業,不久爲衰,魯承周公秉禮之後。故其國雖弱,而歷延漢時,最後而存,此可見爲國之必以禮,而爲政之必以德也。雖讀著之一章,其民俗之好禮與否,其治法之盛衰,皆可以推見,治國之要,何可一日不以禮樂哉?上曰,玉堂陳之。曰,此詩旨義,閣臣旣已備達,臣無容更陳,而蓋齊俗,時不親迎,故詩人譏剌之也。女至壻家,始見其俟,而曰著曰庭曰堂,此壻道婦入,每節有次第也。著是門屛之間,而庭在大門之內,堂又由階而升焉,則因此亦可有取譬者矣。夫學問之道,自邇而及遠,由卑而升高,不失其序,循循然漸進者,亦如自門而至庭,由庭而升堂也。今我殿下,終始典學,自小學而進大學,大學是入德之門也。次講論語,論語卽升堂入室之階也。至於詩經,其旨深其義奧,有如室之深奧處,前後講學,其序如此,苟能進進不已,無少間斷,則日就月將,自底於緝熙光明之域矣,伏願懋哉。上曰,參贊官陳之。寅敎曰,閣臣儒臣備陳無餘,臣無容更達矣。上掩卷,仍命退。諸臣以次退出。
上在昌德宮。停常參·經筵。
自開東至人定,灑雨下雨,測雨器水深五分。
藥房提調趙秉鉉,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙鶴年啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金鼎集啓曰,右承旨李寅敎,今日不爲仕進,卽爲牌招,何如?傳曰,允。
李啓朝啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李啓朝曰,進講入侍。
金鼎集啓曰,卽者宗廟署官員來言,明日宗廟·永寧殿春奉審時,提調一員,當爲進參,而都提調李止淵,提調金履載,俱有身病,不得進參云,提調卽爲牌招,何如?傳曰,允。
又啓曰,卽者戶曹郞廳來言,明日宗廟·永寧殿·永禧殿春奉審時,本曹判書當爲進參,而行判書趙寅永在外,次堂例不得擧行云,何以爲之?敢稟。傳曰,次堂擧行。
又啓曰,卽者景慕宮官員來言,明日本宮春奉審時,提調當爲進參,而都提調李相璜有身病,提調趙寅永在外,不得進參云,何以爲之?敢稟。傳曰,提調許遞,前望單子入之。
景慕宮提調前望單子入之,李紀淵落點。
金鼎集啓曰,宗廟署提調金履載牌不進推考傳旨今方捧入,而明日春奉審,當爲進去,如是違牌,事甚未安。更爲牌招,何如?傳曰,許遞,前望單子入之。
宗廟提調前望單子入之,李羲甲落點。
以右承旨李寅敎牌不進罷職傳旨,傳于趙鶴年曰,只推。
金鼎集啓曰,明日傳香,禮房承旨當爲齋宿,右承旨李寅敎,旣有只推之命,更爲牌招,何如?傳曰,允。如有違牌,勿爲呼望。
趙鶴年啓曰,行大司憲李翊會,掌令李魯確牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫朴齊明,正言洪在重,掌令李魯確牌不進罷職傳旨,傳于趙鶴年曰,只推。
傳于李寅敎曰,發遣吏郞,諸執事淸齋與否,摘奸以來。
李啓朝,以都摠府言啓曰,再明日香祝親傳時,侍衛寶劍,當爲備員,而副摠管趙運永·柳相穆·韓鎭㦿在外,金鼎均差祭,李行敎以禁軍別將率領進,無以備員,令政院稟旨變通,仍令該曹,以在京無故人口傳差出,待下批,牌招,以爲備員進參之地,何如?傳曰,在外摠管竝許遞,前望單子入之。
摠管前望單子入之,都摠管完昌君時仁·興寅君最應,副摠管沈漢永落點。
兵曹口傳政事,副司果柳來維。
李啓朝,以訓鍊都監·禁衛營·御營廳言啓曰,謹依昨秋次對時右議政李止淵擧條批旨,景福宮墻垣頹圮處,今二月初六日爲始,三營合力修築之意,敢啓。傳曰,知道。
趙鶴年,以義禁府言啓曰,保放罪人金胤根,還囚照律以入之意,敢啓。傳曰,知道。
義禁府照目,粘連,春川前府使金胤根矣本府議啓內,積年流來之逋,至於數萬石之多,收殺釐正之道,實非造次間可期,況値災歲,民情窮乏,勢難督徵是白乎矣,旣不得準捧,又無以報勘,則糴法至重,有難曲恕,以此照律,罪杖八十收贖,奪告身三等,私罪。奉敎依允爲旀,功減一等爲良如敎。又啓目,粘連啓下是白有亦,刑曹啓目內,向前罪人崔正大亦,殿牌作變節次,旣已箇箇承款,同推考覆親問結案,按覈取招馳啓爲白有如乎,依例令義禁府稟處亦爲白有置,向來筵稟定式之後,孥戮破家瀦宅等節,自在勿論中是白在果,旁照犯上不道律,罪人崔正大,依已例令本道道臣,近邑守令中別定假都事,卽其地不待時處斬之意,分付,何如?判付。啓,依允。
己亥二月初五日辰時,上御熙政堂。進講入侍時,原任提學鄭元容,參贊官李啓朝,侍讀官李魯奎,假注書朴商壽,記事官洪在龍·鄭基世,各持詩傳第三卷,以次進伏訖。上誦前受音一遍訖,元容讀自東方之日兮,止東方之日二章,仍奏釋義,上讀新受音十遍訖,命陳文義。元容曰,此詩集傳,無大旨之載見者,而歐陽脩之言,以此詩爲男女相邀以奔之詞,別無文義之可敷陳者,而五句之中,彼姝者子一句,最爲肯䋜,此詩則招女子,而鄘風干旄之章彼姝者子,招賢者而言矣。上曰,干旄章果有之矣。元容曰,此章亦以賢者推看,則大夫若誠心好賢,賢者亦感其誠心而悅其禮貌,朝日而來,夕月而去,在室在闥,相親相愛,則其可不爲賁朝儀而禆國政乎?讀詩之法,雖大旨之外,推類參見好矣。上曰,玉堂陳之。魯奎曰,此詩別無旨義之可陳,而俗多淫風,女無貞行,無異於鄭衛之俗,而太公從簡尙功之遺法,變易已盡,末流之弊,不止於急功利喜夸詐,可勝惜哉,可勝歎哉。苟欲革其染而新其化,則在於上之人導率之如何,導之如何,導之以德,率之如何,率之以禮而已。夫德禮者,出治之本,而德則又爲禮之本矣。伏願殿下,於此等處,每念道民以德,齊民以禮之意,俾萬姓咸知男女以正,婚姻以禮,則文王二南之化,不獨專美於古,而復覩於今日,曷不休哉?惟懋哉懋哉。上曰,參贊官陳之。啓朝曰,閣臣·儒臣所奏甚好,臣無容更達矣。上掩卷,仍命退。諸臣以次退出。
上在昌德宮。停常參·經筵。
趙鶴年啓曰,行大司憲李翊會,掌令李魯確未肅拜,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
傳于李寅敎曰,禮房承旨馳詣受香諸處,奉審摘奸以來。
傳于金鼎集曰,進講入侍。
傳于李寅敎曰,自明日至初十日,進講停。
傳于李啓朝曰,明日出宮門路,以協陽門爲之。
傳于李寅敎曰,發遣吏郞,諸執事淸齋與否,摘奸以來。
傳于李寅敎曰,大老祠致祭,都承旨進去。
李寅敎,以奎章閣言啓曰,景慕宮望廟樓今春大奉審,臣公翼,與本宮提調李紀淵進詣,展奉奉審,無頉之意,敢啓。傳曰,知道。
又以禮曹言啓曰,寧陵程道稍遠,陵官例爲前期三日受香,而兩祭享日子相値之時,則兼受香祝,已有定式矣。本陵寒食祭,在今二十三日,忌辰祭,在於二十四日,依前例寒食祭受香時,兼受忌辰祭香祝事,分付,何如?傳曰,允。
又以吏曹言啓曰,今二月十三日行寧陵酌獻禮,遣大臣攝行事,命下矣。領府事李相璜耆社堂上,判府事朴宗薰藥院都提調,俱爲例不得塡差,右議政李止淵有身病,不得塡差,何以爲之?敢稟。傳曰,判府事進去。
又以吏曹言啓曰,今此南壇祭祭官中,時無職名人員,令該曹口傳付軍職,何如?傳曰,允。
又以吏曹言啓曰,朝臣年八十,士庶年九十,每於歲首,抄啓加資,而忠淸道魯城居幼學尹承鎭來訴本曹內,矣身父前江西縣令憲圭,今年當以朝官年八十加資,而見漏於該道抄啓中云,故考見本道履歷成冊,則今年果是準八十矣。凡係老人應資,勿請該道査聞,直爲擧行,旣有定式,前縣令尹憲圭,依例施以加資之典,何如?傳曰,允。
又以吏曹言啓曰,春川府使李是遠,除拜已至多日,屢爲催促,終不上來,雖未知事故之何如,而事體所在,極爲未安。令該府拿問處之,何如?傳曰,允。
李啓朝,以訓鍊都監言啓曰,本局別將具錫朋,身病甚重,勢難察任,改差,何如?傳曰,允。
趙鶴年,以義禁府言啓曰,春川府使李是遠拿問處之事,傳旨啓下矣。李是遠,家在京畿江華地,依例發遣府書吏拿來,何如?傳曰,待待命拿囚。
己亥二月初六日辰時,上御熙政堂。進講入侍時,原任提學鄭元容,參贊官金鼎集,檢討官林肯洙,記事官兪錫煥·洪在龍·鄭基世,各持詩傳第三卷,以次進伏訖。上誦前受音一遍訖,元容讀自東方未明,止東方未明三章,仍奏釋義訖,上讀新受音十遍訖,命陳文義。元容曰,此章合鑑戒矣。人君勤政,貴在早朝,而早亦有不時之歎,故詩人所以譏之者也。爲國出治,必乎中節,節者如竹之有節,必有限度之謂也。如時節儀節符節撙節,皆取其防限之義,而易之節卦曰,天地節而四時成,聖人觀節之象,而制數度議德行,凡事若過其節,則遂無防限,而皆足以爲害。故宋臣蘇轍之言曰,爲政以其節,則用力少而事擧,苟無節,則緩急皆所以害政,此言深識治體矣。人君視朝,自有定時,故禮曰辨色始入。今若失之太早,則必致他日太晩之患,故末章之不夙則莫,已帶得此意矣。先儒許謙曰,鷄鳴視朝之晏,此詩視朝之早,皆不能中聖人。故齊詩竝存之,實有深意,此言足爲後世人主之儆箴矣。伏睹近日連開講筵,而講時本有定刻,自前入正時之後,常卽賜對,未嘗久留,誠以講體自有所重,而實係人君勤學之本故也。近來詣閤移時,始賜召接,故講時每致稍晏矣。伏願讀此等之詩,必爲推移體念焉。上曰,玉堂陳之。肯洙曰,此章言齊君興居無節,號令不時,其臣之趨走承令者,顚倒衣裳,上下之間,相失其威儀,此所以詩人之譏剌,而人君之所當監戒者也。禮記曰,君言則左史書之,動則右史書之,夫人君之一言一動,非但爲法於當時,垂諸簡冊,傳之後世,爲人君者,可不愼歟。伏願殿下,雖深宮燕處之時,一語默一動靜,克愼克戒,必合禮節,推以及於政令施措之間,是臣區區之望也。上曰,參贊官陳之。鼎集曰,閣臣儒臣,備陳無餘,臣無容更達矣。上掩卷,仍命退。諸臣以次退出。
上在昌德宮。停常參·經筵。
李啓朝啓曰,來十一日,朝參日次矣,敢稟。傳曰,停。
趙鶴年啓曰,行大司憲李翊會,掌令李魯確未肅拜,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
傳于李寅敎曰,禮房承旨馳詣景慕宮,奉審摘奸,仍詣受香所,奉審摘奸以來。
傳于李啓朝曰,初十日次對,明日進定。
李寅敎,以禮曹言啓曰,太廟歲首展謁吉日,以何間推擇乎?敢稟。傳曰,旬後念前擇入。
又以禮曹言啓曰,景慕宮展謁,每於孟春孟秋取稟事,定式矣。今春展謁吉日,以何間推擇乎?敢稟。傳曰,同日擇入。
又以禮曹言啓曰,以太廟展謁取稟草記,傳曰,旬後念前擇入,以景慕宮展謁取稟草記,傳曰,同日擇入事,命下矣。展謁吉日,令日官李秉洪推擇,則今二月十二日十三日十八日俱吉云,而十三日,則寧陵酌獻禮攝行齋戒相値,以何日定行乎?敢稟。傳曰,以十二日爲之。
傳于李寅敎曰,宗廟·景慕宮展謁後,仍詣景祐宮展拜矣,該房知悉。
李啓朝,以都摠府言啓曰,今日入直內三廳·武兼·禁軍及軍兵等,當爲中日習射技放,而景慕宮春享大祭齋戒相値,不得設行之意,敢啓。傳曰,知道。
右議政李止淵箚曰,伏以臣於日前,猥陳情病,仰冀恩諒,及奉批旨,大失所圖,奬詡責勉,愈往愈隆,臣誠惶隕慙伏,益無以自措也。卽又伏承次對進定之命,緣臣瘝職,致勤聖憂,此亦臣罪上添罪,而見今賤疾,一味委綴,疝積迭肆,痞泄隨劇,膈嗽引痰,或至全夜失睡,頭疼作眩,不能暫時耐坐,種種症狀,雖不敢煩縷,其非時日調治所可責效審矣。特敎之下,末由趨承,義分之虧缺,已無可言,而事體之苟簡,莫此爲甚。惟有亟被重何,庶可少安私心。伏乞聖明,遄降威譴,以警具僚焉。取進止。答曰,省箚具悉卿懇。愼節奉慮,次對進定,爲念廟務久曠,而亦不可使卿力疾,何難更退幾日,卿其安心調理。仍傳于李啓朝曰,此批答,遣史官傳諭。
己亥二月初七日辰時,上詣仁政殿月臺。景慕宮春享大祭親傳香入侍時,行都承旨尹聲大,左承旨金鼎集,右承旨李寅敎,左副承旨李啓朝,右副承旨趙鶴年,同副承旨鄭㝡朝,記事官兪錫煥,假注書朴商壽,記事官洪在龍·鄭基世,檢校待敎金學性·金英根,以次侍立。時至,上具翼善冠·衮龍袍,乘輿出宣化門,由協陽門詣仁政殿月臺。通禮跪啓請降輿,通禮前導就褥位南向立,引儀引獻官興完君是應,陞詣褥位之左。通禮跪啓請跪,上跪,香室官奉香祝,跪授寅敎,寅敎奉東向跪進,上受香祝,以授獻官,獻官西向跪受興。通禮跪啓請興,上興,通禮前導降就階下祗送位西向立,是應奉香祝,由正路出。通禮請鞠躬,上鞠躬,香祝過後,啓請平伸,上平伸,入幕次後,問安勿爲之事下敎。通禮跪啓請乘輿,上乘輿出仁政門,由宣化門還內,出標信解嚴。諸臣以次退出。
上在昌德宮。停常參·經筵。
夜自三更至初九日開東,灑雨下雨,測雨器水深五分。
趙鶴年啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,淸州牧使徐有民,薪島僉使李行淳下直,各長弓一張,長箭一部,片箭一部,筒兒一箇賜給。
傳于李啓朝曰,明日出宮門路,以協陽門爲之。
李啓朝,以兵曹言啓曰,今十二日宗廟·景慕宮·景祐宮動駕時,本曹堂上守宮及侍衛,當爲備員,而參判李魯集在外,參知權大肯呈辭,不得進參,竝令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,在外與呈告堂上竝許遞,前望單子入之。
兵曹堂上前望單子入之,參判韓益相,參知安孝述落點。
吏曹口傳政事,兵曹參議單安孝述,參知單李益文。
李寅敎,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,當詣綏陵親祭矣,日子以三月旬前後擇入。
又以禮曹言啓曰,以陵幸取稟草記,傳曰,當詣綏陵親祭矣,日子以三月旬前後擇入事,命下矣。幸行吉日,令日官李秉洪推擇,則來三月旬前,連値齋日與拘忌,旬後十一日十三日俱吉云,以何日定行乎?敢稟。傳曰,以十一日爲之。
傳于李啓朝曰,今番幸行時諸般擧行,依京擧動例爲之,務從省約,出還宮時,植炬置之,凡係役民之事,皆以儲置米會減,十里外斥堠伏兵·傳語軍,亦爲置之,外驛補把,亦依癸亥年例除之事,分付。
傳于李啓朝曰,軍士房承旨入侍。
傳于李寅敎曰,發遣吏郞,諸執事淸齋與否,摘奸以來。
趙鶴年啓曰,行大司憲李翊會,掌令李魯確牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫朴齊明,正言洪在重,掌令李魯確牌不進罷職傳旨,傳于趙鶴年曰,只推。
以黃海監司趙斗淳狀啓甕津府人命渰死事,傳于趙鶴年曰,聞甚矜惻,元恤典外,別加顧助,如有生前身還布,竝蕩減事,令廟堂措辭分付。
李寅敎,以吏曹言啓曰,莊陵參奉具哲魯,以其身病,呈狀乞遞,改差,何如?傳曰,允。
又以禮曹言啓曰,卽接開城幼學梁希舜所志,則以爲,同姓四寸弟希天,嫡妾俱無子,以其同生弟希中第二子準復,欲爲繼後,兩家同議完定,而未及禮斜,希天夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長梁希舜所訴旣如此,依定式梁希中第二子準復,立爲梁希天之後,何如?傳曰,允。
李啓朝,以兵曹言啓曰,在前幸行,當日回鑾時侍衛,連以全數磨鍊矣,今亦依此擧行,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣,今亦依此擧行,何如?傳曰,允。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣,今番則何以爲之乎?敢稟。傳曰,依癸亥年例爲之。
又以兵曹言啓曰,幸行回鑾後,隨駕軍兵犒饋,連以乾物分給矣,今亦依此擧行,何如?傳曰,允。
又以兵曹言啓曰,今番庭試武科初試吉日,來三月十一日,已爲推擇啓下矣,以幸行相値,當爲退行,故吉日令日官李秉洪更爲推擇,則來三月十六日爲吉云,以此日退行,何如?傳曰,允。
又以司僕寺一二提調意啓曰,今此綏陵親祭時,各差備入把馬磨鍊,別單書入,而其中驛馬,則令兵曹,依例知委畿內各驛,使之直爲入把,何如?傳曰,允。
綏陵幸行時軍令,三月十一日出宮,綏陵展謁,自闕門十里,親祭當日還宮。
己亥二月初八日申時,上御熙政堂。軍士房承旨入侍時,左副承旨李啓朝,記事官兪錫煥,記注官文起珽,記事官鄭基世,以次進伏訖。上曰,史官分左右。仍命入軍令,啓朝奏曰,持軍令入侍時,宣傳官例爲陞殿擧行,今亦依例陞殿擧行乎?上可之。宣傳官李亨夏出,引兵曹判書洪命周入,進跪楹外,命周請軍令,上命入之。命周以軍令授亨夏,亨夏跪受,授于啓朝,啓朝跪受讀奏訖,跪授挾侍,挾侍跪進,上命踏啓字以下,挾侍跪授啓朝,啓朝跪受,書判付讀奏訖。授亨夏,亨夏跪受,授于命周,上命兵曹判書退。亨夏引命周退出,亨夏奏曰,今番幸行時吹打,以何營門擧行乎?上曰,三營門擧行。亨夏又奏曰,前排以幾雙待令乎?上曰,全數待令。命史官就座,仍命退。承史以次退出。
上在昌德宮。停常參·經筵。
自開東至人定,灑雨下雨,測雨器水深三寸五分,自人定至初十日開東,灑雨下雨,測雨器水深三寸六分。
藥房口傳啓曰,南壇祭香祝親傳,已有成命,時刻將屆,而雨勢連宵,尙此霔下,此時勞動,有非節宣之方。伏乞亟許收還,千萬顒祝,惶恐敢啓。答曰,依啓。
趙鶴年啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
尹聲大啓曰,今日親傳香時,承旨當爲備員,而左副承旨李啓朝,不爲仕進,卽爲牌招,何如?傳曰,允。
傳于李寅敎曰,禮房承旨,馳詣受香諸處,奉審摘奸以來。
傳于李寅敎曰,寧陵酌獻禮進去大臣,仍詣英陵,一體奉審。
趙鶴年啓曰,行大司憲李翊會,掌令李魯確牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫朴齊明,正言洪在重,掌令李魯確牌不進罷職傳旨,傳于趙鶴年曰,只推。
以左副承旨李啓朝牌不進罷職傳旨,傳于趙鶴年曰,只推。
傳于李啓朝曰,明日次對,依例來會。
李啓朝啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
李寅敎,以奉常寺都提調·提調意啓曰,祭享所用春等中脯三百五十五貼三條,今二月初九日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深三寸七分。
自人定至十一日開東,灑雨下雨,測雨器水深八分。
藥房都提調朴宗薰,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
金鼎集啓曰,左副承旨李啓朝,今日不爲仕進,卽爲牌招,何如?傳曰,允。
又啓曰,行大司憲李翊會,掌令李魯確未肅拜,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
李寅敎書啓,臣承命馳詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣白岳山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣南山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位板奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。傳曰,知道。
傳于金鼎集曰,大臣·備局堂上引見。
傳于金鼎集曰,咸鏡監司入侍。
備忘記,咸鏡監司金炳朝下直,長弓一張,長箭一部,片箭一部,筒兒一箇賜給。
李寅敎,以內醫院都提調意啓曰,提調趙秉鉉,今日問安,不爲仕進,卽爲牌招,何如?傳曰,允。
傳于李寅敎曰,藥院提調有闕之代,前望單子入之。
內醫提調前望單子入之,李紀淵落點。
傳于李寅敎曰,都承旨許遞,前望單子入之。
注書兪錫煥病,代以羅采奎爲假注書。
以大司諫朴齊明,正言洪在重,掌令李魯確牌不進罷職傳旨,傳于李寅敎曰,只推。
以左副承旨李啓朝牌不進罷職傳旨,傳于李寅敎曰,只推。
李寅敎,以禮曹言啓曰,卽接社稷署所報,則今日之雨,神室內大段滲漏,流濕於神欌上,西邊灰墻九間,北邊灰墻四間頹圮云矣。神室滲漏,極爲驚悚,而內墻頹圮,當有慰安之節,慰安祭不卜日今十二日設行,修改之節,待晴擇日擧行,何如?傳曰,允。
又以禮曹言啓曰,南關王廟正殿薍簾乼破傷處及南邊月廊挾門頹壓處修改吉日,以今二月十一日卯時,已爲推擇啓下,而見今雨勢如此,有難動役,修改之節,待晴更爲擇日擧行,何如?傳曰,允。
又以禮曹言啓曰,卽接成均館所報,則今番之雨,大成殿正殿西邊春舌朴工瓦子脫落,神三門樑上瓦子,東廡樑上瓦子,亦多脫落云矣,修改之節,待晴擇日擧行,何如?傳曰,允。
金鼎集,以兵曹言啓曰,今此幸行時,隨駕軍兵,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍十哨,馬軍四哨,禁將率領爲先廂,訓局步軍五哨,兩營騎士四番,御將率領爲後廂,禁軍三番爲之,摠使率訓局餘軍留都,訓局中軍率各營餘軍,弘化門外留陣。
又以兵曹言啓曰,今二月十八日大駕詣宗廟展謁,景慕宮展謁,仍詣景祐宮展拜時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍八哨,馬軍四哨,御將率領爲先後廂,禁將留陣,禁軍三番爲之,餘軍留營置之。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,貳極門北邊墻垣二間許,因雨頹圮之意,敢啓。傳曰,知道。
又以都摠府言啓曰,弘化門北邊十字閣東壁半間許,因雨缺落之意,敢啓。傳曰,知道。
又以都摠府言啓曰,通化門北邊內墻半間許,因雨頹圮之意,敢啓。傳曰,知道。
又以都摠府言啓曰,去夜三更四點,良北所書員來告內,東別營馬廐間隔是在宮墻七間許,爲雨頹圮是如乙仍于,發遣郞廳,摘奸形便,則果如所告,倉卒之間,無以周旋,爲先自臣府,言送該營,入直將官,定防守之意,敢啓。傳曰,知道。
又以兵曹言啓曰,卽接東所衛將韓用夏牒報,則貳極門北邊內宮墻二間許,因雨頹圮云。爲先令紫門監,以杻把子及長木,堅實圍排,把守軍,以建陽門入直軍十五名,限修築嚴加守直之意,敢啓。傳曰,知道。
又以兵曹言啓曰,卽接弘化門入直哨官趙秉瓚手本,則弘化門北邊十字閣外壁半間許頹圮云。爲先令紫門監,堅實圍排,卽速修改,而把守軍兵,弘化門入直軍,量宜除出,限修改間,嚴加守直之意,分付,何如?傳曰,允。
又以兵曹言啓曰,卽接北所衛將李商球牒報,則通化門北邊內宮墻半間許,因雨頹圮云。爲先令紫門監,以杻把子及長木,堅實圍排,把守軍,以弘化門入直軍五名,限修築間,嚴加守直之意,敢啓。傳曰,知道。
又以兵曹言啓曰,卽接東營入直騎士將李熙奎牒報,則內司僕南邊墻垣前日頹圮連接處一間半,又爲頹圮云。爲先令紫門監,以杻把子,堅實圍排,依例樹柵,卽速修築,而旣是連接,則把守軍兵,不必加定,以前把守軍,一體嚴加守直之意,分付,何如?傳曰,允。
又以兵曹言啓曰,卽接東營入直騎士將李熙奎牒報,則內司僕南邊宮墻五間許頹圮云。爲先令紫門監,以杻把子堅實圍排,依例樹柵,卽速修築,而把守軍兵,東營入直御營軍二十名除出,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,貳極門北邊內宮墻二間許頹圮處,建陽門入直軍十五名除出,將校一人率領,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,通化門北邊內宮墻半間許頹圮處,弘化門入直軍五名除出,將校一人率領,限修築間,嚴加守直之意,敢啓。傳曰,知道。
又以御營廳言啓曰,因兵曹草記,內司僕南邊宮墻五間許頹圮處,東營入直軍二十名除出,限修築間,嚴加守直,而係是東營之內,依例以該入直哨官,率領把守,而入直軍,餘數不多,宮墻外巡邏,無以分排,出番助番牙名二十名,依例添入警巡之意,敢啓。傳曰,知道。
又以御營廳言啓曰,因兵曹草記,內司僕南邊宮墻一間半,又爲頹圮,而旣是連接處,則把守軍兵,不必加定,以前把守軍兵,仍爲嚴加守直之意,敢啓。傳曰,知道。
敎咸鏡監司金炳朝書。王若曰,王迹睠陶窰之址,生民厥初,邊門重鎖鑰之任,非卿莫可,玆簡卿月重望,庸畀宣風一方。惟卿,廊廟宏材,巨室喬木,王事不憚於夷險,爰自乃父勤勞,風姿夙著於雋英,綽有名祖規範。邇筵之簪筆久侍,歷荷兩朝殊知,開府之棠陰不移,尙傳十年遺愛。少日試萃要之職,機務莫不鍊明,同朝推誠勤之譽,威望足以鎭物。素知卿忠悃,豈職任或嫌於外輕?顧惟我幼沖,宜屛翰徒得乎君重。念彼咸鏡一路,實我豐沛舊鄕,肆列聖常勤於撫綏,與他自別,然王化或阻於遐遠,素號難治。地接靺鞨之强隣,尙恐邊釁之易啓,俗趨蔘貂之細利,每歎防禁之不嚴。矧玆比歲之荐荒,尤難觀風之重任,移粟殫拯救之策,實惠倘究於小民,正稅降蠲減之恩,對揚專恃於大吏。邇來關市起弊,豈但彼人之多奸?去年地方設科,亦是予意之非偶。嗟,溝壑顚連之狀,實是他道所無,而邊圉彈壓之方,有非凡才可了,惟在得人而周恤,今可付卿而商量。玆授卿以咸鏡道觀察使兼兵馬水軍節度使·巡察使·咸興府尹,卿其祗服寵章,往布德意,錢穀甲兵之修其職,作予北道主人,哺乳袵席之得其宜,體我東朝聖念,莅士民則化以禮義,董守宰則恢其公明,獵火無犯越之歎,天限黑江三千里,福星有來照之喜,春回白山數十州,惟忠貞予實深嘉,而嚴明卿所自有,凡厥裁稟,悉遵典常。於戲,遠隔雪嶺之塞垣,卿豈無去闕之戀,坐按星羅之藩鎭,予欲須壯圉之謨,往其欽哉?行且召矣。故玆敎示,想宜知悉。知製敎沈承澤製進。
己亥二月初十日辰時,上御熙政堂。大王大妃殿垂簾,藥房入診,大臣·備局堂上引見,咸鏡監司同爲入侍時,都提調朴宗薰,副提調尹聲大,檢校直閣鄭㝡朝,記事官兪錫煥,記注官金致坤,記事官鄭基世,左承旨金鼎集,假注書朴商壽,事變假注書金圭衡,右議政李止淵,行吏曹判書鄭元容,行大護軍金蘭淳·金弘根,行護軍李惟秀·李完植,副校理韓啓源,咸鏡監司金炳朝,以次進伏,醫官崔暄·金漢雋·南正吉·李河錫,進伏楹外訖。上曰,史官分左右。宗薰等進前奏曰,數日之雨,以好雨爲始,而今則稍過,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。宗薰曰,醫官入診乎?上可之。暄等以次診候訖,退伏楹外奏曰,脈候左右三部調均矣。大王大妃殿曰,醫官先退。宗薰曰,幸行涓吉,御極後初有之命也。朝野群情,萬萬欣祝,而臣等慶忭之中,益切愴舊之忱矣。大王大妃殿曰,言念四五年前,則主上春秋,今就鼎盛,不勝喜幸,而在予傷感之懷,則自有難抑矣。止淵曰,廟宮展謁隔日,而雨勢如此,明雖開霽,風日之調和,有未可知,廟宮修理,道路脩治,似難及期,下情甚憧憧矣。宗薰曰,小臣亦欲以此仰達,而右相旣已陳奏矣。見今雨勢,無意開霽,設或旋晴,未知道路之如何,而雖差遲若干日,其在情禮,少無所損矣。止淵曰,陰濕之氣,未及夬霽,終日勞動,極爲未安,而涓吉日子中,亦近有吉日矣。大王大妃殿曰,大臣所奏旣如此,退行似好,而當初該曹草記,以十三日十八日擇入,大殿之意,何如?上曰,當以十八日退行矣。仍命書傳敎曰,廟宮展謁,以十八日退行。出榻敎宗薰曰,提調趙秉鉉,有實故云,今姑許遞,何如?上曰,依爲之。出擧條宗薰曰,臣之情地,遽難彈束蠢動,而寧陵酌獻禮攝享有命,所重自別,不遑他顧,今方受香,至於登對,而衷情則極爲惶蹙矣。大王大妃殿曰,想以向來事言之,而何至如是?當初就議,欲使各陳其見,而判金吾上疏,雖欠稱停,何必如是强引也?宗薰曰,向於箚子,已爲仰奏,而但所見各異,故如是逕庭,至有右相出城之擧,臣等惶蹙之心,與右相少無異同,而右相今旣登筵,臣實喜悚交摯,不知攸辭矣。大王大妃殿曰,予意亦以判金吾事,極爲未穩,故至有處分,卿可無介懷也。宗薰曰,非敢介懷,事面朝體,不得不然矣。大王大妃殿曰,右相愼節,何如?止淵曰,臣賤年雖不篤老,而疾病漸至深痼,近因惶隘,一倍添劇,益無以自力矣。大王大妃殿曰,次對爲之。宗薰曰,受香時刻已晏,臣則先退矣。大王大妃殿曰,雨勢如此,行程似難矣。宗薰曰,不遠之程,豈敢言勞,而適有賤疾之彌苦,謹當恃王靈而往還矣。大王大妃殿曰,都承旨亦當受香,先爲退去。止淵曰,臣以罪負則決難貰也,以情勢則至難安也。區區蘄祝,惟在於劃被譴斥,不至於重誤國事,重敗身名,而微諒未遂,恩眷徒隆,自出城而胥命,自胥命而冒歸私次,其間所被辭敎,萬萬非臣子所敢承聞者,臣之驚隕感泣,已無可言,而朝家之施此於如臣者,果何所取乎?以今憂虞,以今艱危,得一庸碌昏憒之人而專任之,甚至於有罪而曲加恕貸,不思變通者,是豈爲國置相之本意哉?況臣病狀,日就癃痼,精力凘敗,萬無陳就之望,滿盈到極,造物所忌,眇福綿質,理應如是,而受恩如天,報答無地,廟務委滯,朝體苟艱,畢竟將未免爲負國負心之人,撫念慙恨,尙何言哉?賓對特命洊下,分義所在,不敢更事煩籲,拚棄廉隅,冒沒登對,而以情以病,實無抗顔强策之道,惟願亟降處分,以幸公私而已。大王大妃殿曰,聞卿辭免,益不勝慨然。向來事不必張大,而予則不知律文,大臣則依律文而收議,故予已從之。此於大臣,有何所損?以判金吾上疏言之,句語之間,果有不審,則大臣箚請論罪,可也,而反爲意外之擧,此是上下情志不孚之致也。雖無事之時,不可捨卿,而況今廟務,何等時也?且其本事,不足介意,而大臣之若此,予甚慨然矣。止淵曰,臣雖無似,名忝大官,豈可自輕去就,使朝體益損乎?事雖微細,而有國刑政,所關甚大,臣之始請査覈者,竟自臣手而僨誤,臣安得不萬萬慙悚,而若使刑政有失,而雖遭彈於言地,猶不可晏然。況言出於始終同議之地,至以失刑爲憂歎,臣豈可以受而爲過,有若尋常處義者然哉?臣之此擧,良不獲已,所望惟在於遄被罪罰,而竟不獲命,殆若邀寵固位,至於今日冒沒登對,臣實無靦然對人之顔矣。且臣之病狀,萬無堪承之望,而不加斥譴,徒侈恩數,臣身惶隘,固不足恤,而言念國事,誠甚茫然矣。大王大妃殿曰,議讞惟視當律之如何,判金吾疏,不顧事體,故有所處分矣。今雖更爲辭免,必無聽從之理,且事屬旣往,不須更提,次對爲之。止淵曰,會寧開市,旣已完畢,令槐院撰出咨文,別定禁軍騎撥下送于灣府,使之傳給鳳城將處,以爲傳致北京之地,何如?大王大妃殿答曰,依爲之。出擧條止淵曰,忠淸監司趙冀永,以庇仁縣監兪世煥赴任遲滯事,全羅前監司李憲球,以茂長縣監金有喜還捧未準事,俱爲狀請攸司稟處矣。災邑守令之不卽赴任,不可無罪,而賑事方張之時,有難更令曠務,庇仁縣監兪世煥,特爲分揀,朝家之昨年所施,何等曠蕩,而餘數之又未準完,是豈對揚之道乎?該倅拿勘,在法卽然,而沿邑稅政,自有期限,暫或失檢,將致愆運,此亦非細悶,茂長縣監金有喜,使之待裝稅後就理,何如?大王大妃殿答曰,依爲之。出擧條仍敎曰,予意亦欲如是,而待廟堂之有言矣。又敎曰,外邑還逋事,無時可已,而守令之受罪相續,誠可悶矣。止淵曰,還弊則無處不然。誠不知何所止屆,而茂長倅,頗有治績云,若過今年,庶可準捧,而昨年之未及收殺,想因謹守糴法,不欲虛勘之致也。仍奏曰,臣衷情惶隘,病思昏錯,稟處之事,全沒料量,今雖冒廉登對,而只將目下最急之數事仰奏,外此事務,則謹當收拾神精,或以草記,或於筵奏擧行矣。大王大妃殿曰,唯。仍命大臣就座,鼎集曰,諸宰奏事。元容等曰,無所奏矣。鼎集曰,玉堂所懷奏之。啓源曰,無所懷矣。鼎進曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條鼎集曰,咸鏡監司進前。炳朝進前奏職姓名訖,大王大妃殿曰,卿今辭朝,卿世受國恩,當此重任,必須上而念朝家之簡毗,下而軫民生之困窮,悉心對揚,可也。炳朝曰,臣猥膺藩寄,敢不竭力圖報,而才淺識蔑,只切悚悶矣。大王大妃殿曰,本道以豐沛之鄕,列聖朝眷眷之地也。近或墨吏恣行,弊日增加,而爲方伯者,不明黜陟,畢竟民不聊生,而怨歸乎朝廷,則安用方伯爲哉?且夫人能正己而後正人,勿謂予婦人之言,而銘心不忘,則非但爲今日之地,在國可爲忠臣,在家可爲孝孫,卿其念之。炳朝曰,慈敎如是鄭重,謹當十分對揚,而尤不勝惶蹙之至矣。鼎集曰,宣諭何以爲之乎?上曰,出去爲之,可也。大王大妃殿命大臣以下先退,史官就座,仍命退,諸臣以次退出。
上在昌德宮。停常參·經筵。
李寅敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨趙鶴年,今日不爲仕進,卽爲牌招,何如?傳曰,允。
又啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
備忘記,永宗僉使鄭泰東下直,長弓一張,長箭一部,片箭一部,筒兒一箇賜給。
傳于李寅敎曰,禮房承旨馳詣社稷,奉審摘奸以來。
傳于鄭㝡朝曰,進講入侍。
承旨前望單子入之,趙秉龜落點。
傳于李寅敎曰,承旨房望,順房爲之,吏·工換房。
傳于李寅敎曰,社稷提調有闕之代,前望單子入之。
社稷提調前望單子入之,金敎根落點。
趙鶴年啓曰,行大司憲李翊會,掌令李魯確牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫朴齊明,正言洪在重,掌令李魯確牌不進罷職傳旨,傳于趙鶴年曰,只推。
李寅敎,以禮曹言啓曰,宗廟·永寧殿·景慕宮春奉審修改,以今二月十八日辰時,已爲推擇啓下,而伊日動駕相値,故令日官李秉洪更爲推擇,則同月二十日巽時爲吉云,以此日時擧行,何如?傳曰,允。
又以禮曹言啓曰,卽接宗廟署所報,則今日雨後,宗廟第三室寶欌上,第六室祭床上,第七室神欌及仰帳祭床上,第八室冊欌上,第十一室祭床上,第十三室神欌上,第十四室祭床上,第十五室寶欌上,第十六室祭床上,俱爲滲漏云矣。殿內滲漏,極爲驚悚,依前例臣曹堂上,與本署提調,進去奉審後稟處,何如?傳曰,允。
又以禮曹言啓曰,卽接永禧殿官員所報,則今日之雨,正殿南挾室後面春舌道里上滲漏,窓壁沾濕,北挾室後面春舌滲漏,地衣沾濕,第二室前面楹外椽端滲漏,仰土剝落,行閣間間滲漏,仰土剝落,移安廳第一室斑子上滲漏云矣。挾室滲漏,旣與殿內有異,移安廳滲漏,亦與正殿有間,奉審之節,不爲磨鍊,而修改則待晴擇日擧行,何如?傳曰,允。
又以禮曹言啓曰,莊陵寒食祭香祝,本陵官當爲前期陪往,而令今方入直,參奉有闕未差,無以擧行,參奉未差之代,令該曹,以在京無故人口傳差出,以爲受香之地,何如?傳曰,允。
吏曹口傳政事,以趙寬和爲莊陵參奉。
李寅敎,以禮曹言啓曰,卽接懿陵參奉所報,則今番雨後,本陵陵上曲墻右邊內面八尺許,頹圮云矣。曲墻內面頹圮,當有慰安之節,慰安祭不卜日今十三日設行,而見今日勢已晩,修改之役,臣曹堂上,明日進去奉審後稟處,何如?傳曰,允。
又以禮曹言啓曰,卽接成均館所報,則今番之雨,西廡樑上瓦子,亦多頹落云矣。修改之節,正殿修改時,一體擧行,何如?傳曰,允。
又以禮曹言啓曰,卽接成均館所報,則今日之雨,四賢祠正堂滲漏,北壁內外,俱爲沾濕,墻垣十間許,頹圮云矣。修改之節,待晴擇日擧行,何如?傳曰,允。
趙鶴年,以戶曹言啓曰,謹奉傳敎,毓祥宮正堂龕室東北邊滲漏處修改吉日時,令日官金有晉推擇,則今二月二十五日午時爲吉云,以此日時擧行,而移還安告由等節,令禮曹擧行,何如?傳曰,允。
又以兵曹言啓曰,今此綏陵幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
又以兵曹言啓曰,卽接西所衛將張斗斌牒報,則永肅門南邊內宮墻二間許,因雨頹圮云,爲先令紫門監,以杻把子及長木,堅實圍排,把守則係是局出身直所近處,限修築間,令局出身,輪回晝察夜巡之意,分付,何如?傳曰,允。
又以兵曹言啓曰,卽接慶熙宮入直衛將鄭完哲牒報,則興元門北邊外墻三間,武德門西邊外墻六間,東邊外墻三間頹圮云,爲先令繕工監,把子圍排,卽速修築,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接東道參軍李季淵牒報,則御營廳所授惠化門南邊第一城廊近處體城四間許頹圮云,爲先令繕工監,把子圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以訓鍊都監言啓曰,因兵曹草記,永肅門南邊內宮墻二間許頹圮處,永肅門入直局出身五人除出,限修築間,輪回晝察夜巡之意,敢啓。傳曰,知道。
又以訓鍊都監言啓曰,因兵曹草記,弘化門北邊十字閣外壁半間許頹圮處,弘化門入直軍五名除出,將校一人率領,限修築間,嚴加守直之意,敢啓。傳曰,知道。
又以訓鍊都監·禁衛營·御營廳言啓曰,卽接東關王廟守直官所報,則本廟南邊墻垣二間許頹圮云,爲先堅實圍排,待晴合力改築之意,敢啓。傳曰,知道。
又以訓鍊都監·禁衛營·御營廳言啓曰,卽接東關王廟守直官所報,則本廟西邊墻垣五間許頹圮云,爲先堅實圍排,待晴合力改築之意,敢啓。傳曰,知道。
又以御營廳言啓曰,本廳字內惠化門南邊第一城廊近處體城四間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而本牙兵二十名,將官率領,限改築間,輪回嚴加把守之意,敢啓。傳曰,知道。
又以備邊司言啓曰,卽見京畿監司洪學淵狀啓,則以爲,本道儲置錢米,入於各樣價四分一裁減中,許多加下與來頭需用,萬無排比劃報之道,裁減一款,依已例還寢事,請令廟堂稟處矣。每値災歲,輒有裁減之擧,而本道目下事勢,果難責之以常例,雖以近例言之,己丑以後,亦多還寢之時,特依所請施行事,分付該廳,何如?傳曰,允。
又以義禁府言啓曰,今初十日次對入侍時,右議政李止淵所啓,庇仁縣監兪世煥,特爲分揀,茂長縣監金有喜,使之待裝稅後就理,何如?大王大妃殿傳曰,依爲之事,命下矣。兪世煥分揀,金有喜待裝稅後使之就理事,分付各該道道臣之意,敢啓。傳曰,知道。
知事徐俊輔疏曰,伏以臣,忝在社稷提擧之任矣。値玆壇壝雨漏,神位移安之日,固當趨走進詣之不暇,而臣於向日,以景祐宮享官將事之時,上下層階,脚力衰劣,失足蹉跌,幾乎顚仆,僅免失儀,舁還私次,痰入足踝,酸痛浮高,連試針灸,終無減勢,房闥之內,亦不得移易寸步。仍又添感呻楚,咳喘越劇,昨日進講有命,不能趨承,乃使僚員,獨當賢勞,病中悚惕,如負大何?此際社壇將事,在於今夜,神位出納,卽提擧之責也,而顧今病狀,萬無蠢動之望,偃息言送,實涉惶懼,玆不得不以文字仰瀆於仁覆之下。伏乞聖明,諒臣病勢之難强,亟遞臣社稷提擧之職,俾享事無愆,私心獲安,千萬懇禱之地,臣無任云云。答曰,省疏具悉。所請依施。
己亥二月十一日辰時,上御熙政堂。進講入侍時,原任提學鄭元容,參贊官鄭㝡朝,侍讀官沈承澤,假注書朴商壽,記注官金致坤,記事官南秉哲,各持詩傳第三卷,以次進伏訖。上誦前受音一遍訖,元容讀自南山崔崔,止南山四章,仍奏釋義,上讀新受音十遍訖,命陳文義。元容曰,此章上二章刺齊襄,下二章罪魯桓,此時列國諸侯,相與婚媾,女子有行,遠父母兄弟,泉水之詩,而衛女子之思歸寧而不得也。大夫君子,無我有尤,載馳之詩,而許夫人之欲來歸而不果也。內止於義,外畏人言者本如此,而今此兩國之無道非禮,至此之極,故齊之大夫,作是詩棄官而去矣。如此之詩,聖人所不忍言,而編之於風者,所以暴其罪於後世也。豈不嚴哉?章句內四旣曰四曷又,最爲緊要,旣曰者言其始之幸得其正也,曷又者說其終之肆行而莫之止也。凡人行己作事,靡不有初,鮮克有終,此所謂旣曰而曷又也,初旣得正,則何可又改乎?若一旣之後,堅守而無又,則可以永歸於正矣。此旣字又字,雖是虛字,而實着之工,正在其中矣。上曰,玉堂陳之。承澤曰,此章別無文義之可陳者,而首章曰魯道有蕩,此卽謂自齊適魯之路平易之意也。第以一道字,推衍說之,則孟子曰,道若大路然,蓋聖人之道,亦若是大路之平易也。又曰義,人之正路,雖日用常行之事,各有當處之義,則循是而無違,這便是正路也。夫義者宜也,臨事則明辨是非,必得其當,應事之宜也,講學則篤行審問,必用其極,講學之宜也。由義而行,則坦蕩而常泰,捨義而不由,則偏仄而不安,此皆古聖人明訓也。伏願雖於尋常機務之間,常加聖念,必處以當然之義,是臣區區之望也。上曰,參贊官陳之。㝡朝曰,閣臣·儒臣所奏甚悉,臣無容更達矣。上掩卷,仍命退。諸臣以次退出。
上在昌德宮。停常參·經筵。
趙鶴年啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,慶尙左兵使李濟完,鍾城都護府使任泰錫下直,各長弓一張,長箭一部,片箭一部,筒兒一箇賜給。
傳于趙鶴年曰,進講入侍。
傳于李寅敎曰,左副承旨許遞,前望單子入之。
承旨前望單子入之,金大根落點。
趙鶴年啓曰,行大司憲李翊會,掌令李魯確牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫朴齊明,正言洪在重,掌令李魯確牌不進罷職傳旨,傳于趙鶴年曰,只推。
傳于李寅敎曰,奉審禮堂留待。
傳于李寅敎曰,奉審禮堂入侍。
李寅敎,以禮曹言啓曰,臣敎根,祇詣宗廟,與本署提調李羲甲眼同,殿內有頉處,詳細奉審,則第三室寶欌上,第六室祭床上,第七室神欌及仰帳祭床上,第八室冊欌上,第十一室祭床上,第十三室神欌上,第十四室祭床上,第十五室寶欌上,第十六室祭床上滲漏,果如本署所報矣。當此解凍之時,北簷之雪,猶未消瀜,雨水不能順下,致有此滲漏,修改之節,姑待日後,更爲稟處,何如?傳曰,允。
又以禮曹言啓曰,卽接思陵參奉所報,則今番雨後,本陵陵上曲墻東邊,自甲方至乙方,外面頹圮,廣爲十四尺云矣。外面頹圮,與內面有異,慰安奉審之節,依前例不爲磨鍊,改築之節,擇日擧行,何如?傳曰,允。
又以禮曹言啓曰,卽接徽陵別檢所報,則今番雨後,本陵陵上曲墻西邊二間許,頹圮云矣。陵上曲墻,有此頹圮之患,萬萬驚悚,當有慰安之節,慰安祭不卜日今十四日設行,見今日勢已晩,改築之役,本曹堂上,待明朝進去奉審後稟處,何如?傳曰,允。
又以禮曹言啓曰,卽接奉常寺所報,則今番雨後,神室西陵氏神位奉安處,大段滲漏,仰土剝落,地衣沾濕,前面階砌,間間頹圮,三十四位奉安龕室塗褙及室內窓戶,年久渝色,薍簾破傷,移安廳西壁,頹圮云矣,修改之節,擇日擧行,何如?傳曰,允。
鄭㝡朝,以戶曹言啓曰,謹奉傳敎,儲慶宮正堂以下雨漏,修改吉日時,令日官李明元推擇,則今二月二十五日午時爲吉云,以此日時擧行之意,敢啓。傳曰,知道。
趙鶴年,以兵曹言啓曰,卽接金虎門入直哨官李應洙手本,則景秋門南邊墻垣六間許頹圮云,爲先令紫門監,以杻把子堅實圍排,依例樹柵,卽速修築,而把守軍兵,金虎門入直軍二十名除出,限改築間,嚴加守直之意,分付,何如?傳曰,允。
又以兵曹言啓曰,卽接景慕宮入直訓鍊院判官朴奎晟手本,則逌瞻門南邊含春苑墻垣,一間頹圮,六間缺落,弘化門越邊含春苑墻垣一間半頹圮云,爲先令繕工監,堅實圍排,依例樹柵,卽速修築,而兩處衛軍,各二名式定立,限改築間,嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接東道參軍李季淵牒報,則御營廳所授惠化門南邊第五城廊近處體城四間許頹圮云,爲先令繕工監,把子圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,景秋門南邊墻垣六間許頹圮處,金虎門入直軍二十名除出,將校一人率領,限修築間,嚴加守直之意,敢啓。傳曰,知道。
又以御營廳言啓曰,本廳字內惠化門南邊第五城廊近處體城四間許頹圮處,令分授軍門,卽速修築,把守軍兵,量宜定送事,自兵曹草記矣。修築則卽當擧行,而別破軍二十名,將官率領,限改築間,輪回嚴加把守之意,敢啓。傳曰,知道。
己亥二月十二日辰時,上御熙政堂。進講入侍時,原任提學鄭元容,參贊官趙鶴年,檢討官金基纘,假注書羅采奎,記注官趙相玉,記事官南秉哲,各持詩傳第三卷,以次進伏訖。上誦前受音一遍訖,元容讀自無田甫田,止田甫三章,仍奏釋義訖,上讀新受音十遍訖。上曰,甫田者,何田也?元容曰,甫者大也,謂大田也。上曰,文義陳之。元容曰,此詩戒時人之厭小而務大,忽近而圖遠,凡人立志,固當以遠大自期,而大不由小,遠不自近,而能至大且遠乎?上曰,何以不由小且近,而能至大且遠乎?元容曰,然矣。天下之理,可循序而進,不可躐等而就,故欲上千仞之高者,一層拾一層,然後可升其高矣。欲適千里之遠者,一步積一步,然後躡其遠矣。今日卽聖學將就之時,此章卽耕田比喩詩,請以學問,喩田耕之說矣。人之姿質,比之則田土也,學則種也,閑放心戒逸欲則耘也,德器成就,則豐登而水藏也,治平國家,則如米穀之作食以飽也。人有出等之聰明,如良沃之土,而不爲勤學,則何異於不種乎?且有聰明者,每有欲速之心,此亦有害於眞工,孟子有宋人揠苗之說,而戒之以勿忘勿助長,此爲學問之最澄省處矣。一日二日,勿存計獲之念,一時半時,常有念玆之者,則工夫日積,功效日至,如風吹雨行,雖無心於注澤,而物得以自遂,草長花綻,雖不見其漸次,而竟得以自發,此所謂念終始典學,厥德修罔覺者也。伏願省察體念焉。上曰,玉堂陳之。基纘曰,此章大旨,專戒時人厭小而務大,忽近而圖遠,不知所以循序而進之意也。大凡天下萬事,各有次序,如欲以遠大自期,則先自近小處做去,然後自無躐等之患,而終至於自期之地矣,未有捨近小而能至於遠大者也。譬如豐夫之治田,自一畝至於百畝,行者之在道,自數里而及於千里,雖以君子進德事言之,誠正而後修齊,修齊而後治平,親親而後仁民,仁民而後愛物者,卽循序漸進之道如是。故書曰若升高必自卑,若陟遐必自邇,由小至大,自近及遠之義也。伏願殿下,凡於做爲之間,恒念循序之義,毋或厭小而忽近焉。上曰,參贊官陳之。鶴年曰,閣臣·儒臣,卽已備陳,臣無容更達矣。上掩卷,仍命退。諸臣以次退出。
己亥二月十二日酉時,上御熙政堂。奉審禮堂入侍時,右承旨李寅敎,假注書朴商壽,記注官文起珽,記事官南秉哲,禮曹參判鄭基一,以次進伏訖。上曰,史官分左右。又命禮堂進前,基一進前奏曰,小臣承命馳詣懿陵,紅箭門外祇肅後,曲墻有頉處奉審,則自辰方內面頹圮,廣爲八尺,長爲二尺許,而外面則無頉,俄於書啓,已悉仰達矣。上曰,禮堂先退,史官就座。仍命退,承史以次退出。
上在昌德宮。停常參·經筵。
趙鶴年啓曰,行大司憲李翊會,掌令李魯確未肅拜,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
李寅敎啓曰,左副承旨金大根,今日不爲仕進,卽爲牌招,何如?傳曰,允。
傳于李寅敎曰,承旨房望,順房爲之,吏·工換房。
傳于李寅敎曰,進講入侍。
李寅敎啓曰,假注書羅采奎,身病猝重,勢難察任,今姑改差,何如?傳曰,允。
羅采奎改差,代以李玄文爲假注書。
傳于李寅敎曰,留院公事入之。
以左副承旨金大根牌不進罷職傳旨,傳于趙鶴年曰,只推。
以黃海監司趙斗淳狀啓,進上生靑魚,限內不得封進,惶恐待罪事,傳于趙鶴年曰,勿待罪事,回諭。
以統制使李鼎會狀啓,春等半乾全鰒等進上,海毒熾發,不敢循例封進,惶恐待罪事,傳于趙鶴年曰,勿待罪事,回諭。
傳于趙鶴年曰,奉審禮堂留待。
傳于趙鶴年曰,奉審禮堂入侍。
李寅敎,以吏曹言啓曰,成均館典籍兪致崇,以其身病,呈狀乞遞,改差,何如?傳曰,允。
又以戶曹言啓曰,謹奉傳敎,璿源殿雨漏處修改吉日時,令日官李明元推擇,則今二月二十日巽時爲吉云,以此日時擧行之意,敢啓。傳曰,知道。
又以禮曹言啓曰,卽接弘陵參奉所報,則今十五日本陵忌辰祭享,兩官當爲備員,而令有闕未差,無以擧行云矣。令未差之代,令該曹,以在京無故人口傳差出,以爲備員將事之地,何如?傳曰,允。
吏曹口傳政事,以李會在爲弘陵令。
趙鶴年,以都摠府言啓曰,今日入直內三廳·武兼·禁軍及軍兵等,當爲中日習射技放,而寧陵酌獻禮齋戒相値,不得設行之意,敢啓。傳曰,知道。
己亥二月十三日辰時,上御熙政堂。進講入侍時,原任提學鄭元容,參贊官李寅敎,侍讀官沈承澤,假注書朴商壽,記注官文起珽,記事官南秉哲,各持詩傳第三卷,以次進伏訖。上誦前受音一遍訖,元容曰,今日自止,雖因特敎,付入盧令一章而太少矣,依當初付入之竝敝笱章而讀奏乎,只讀盧令章乎?上曰,只讀盧令章,可也。仍敎曰,盧令者,何義也?元容曰,盧是田犬也,韓國盧最爲駿犬,而令令,其環聲也。上曰,懸環,何也?元容曰,田犬尋指鳥獸於林藪間,而人亦聞其聲而隨之也。元容仍讀自盧令令,止盧令三章,仍奏釋義,上讀新受音十遍訖,命陳文義。元容曰,章二句之內,亦各有意,令令下句,以仁稱之者,以仁人之譽聞,如令聲之有聞也。重環下句,以鬈稱之者,以鬈長而盤曲,如環相重也,重鋂下句,以偲稱之者,以鬚多而下垂,如鋂長貫也。此仁字卽相與譽美之言,而非成德之仁如叔于田之洵美且仁也。凡下民之習俗,由於在上者之好惡,此詩雖數十餘字,而可見齊國政治與民俗矣。魏是舜·禹故都,故其民勤儉,唐是帝堯舊都,故其民質樸,被聖人之遺風,故發於歌詩者,亦多可喜。齊處東海之濱,饒魚鹽之利,尙兵武之事,其民皆便利輕捷,趨末喜夸,以還與此詩見之,則其俗尙可見矣。上曰,此詩爲二十四字,而政與俗,果可見矣。元容曰,爲國之道,當使俊秀之士,處於庠序學校之中,習其詩禮弦誦,使樸厚之民,處於畎畝阡陌,服其耒耟錢鎛,各安其業,不爲異物所遷,故賢才登庸,民俗淳厚,而在上者,若以田獵爲事,則民俗豈不以田獵爲美而稱譽之哉?千萬人之習俗,原於一人之好尙,千百年之敝化,生於一時之放心,君上好惡,不可不謹,講讀之際,常常留念焉。上曰,玉堂陳之。承澤曰,此章大旨,以爲與還略同,此亦獵者相稱譽之辭也。是固定論,而程子之言曰,時君荒於田獵,民甚苦之。故陳古賢君佃獵以時,民見而善美之辭以告之,此說亦好矣。試以此說釋之,抑有一義,古之人君,佃獵以供祭祀,則佃獵亦不可廢,而自有其節,春蒐秋佃,必在農隙,不奪民時。故民亦與之同樂,見羽旄聞管籥,莫不欣欣相告,則從獸無厭之願,何自而起乎?至於山藪野麓,亦不合圍而掩群,則佃獵之中,亦可見仁心之藹然,如成湯之解綱而祝,德及禽獸者是也。若齊之時君,不能行此,弋獵無度,民不堪其苦,故作此以告之。程子之意,蓋謂此也,以章內旨義觀之,朱子定論,的確無疑,而以人君進德上言之,程子說益有所親切,伏願體念焉。上曰,參贊官陳之。寅敎曰,閣臣儒臣所奏切悉,臣無容更達矣。上掩卷。仍命退,諸臣以次退出。
己亥二月十三日戌時,上御熙政堂。奉審禮堂入侍時,右副承旨趙鶴年,假注書朴商壽,記事官鄭基世·南秉哲,行禮曹判書金敎根,以次進伏訖。上曰,史官分左右。禮堂進前,敎根曰,臣承命馳詣徽陵,紅箭門外肅拜後,祗詣陵上,曲墻有頉處奉審,則西邊曲墻二間許頹圮,果如齋官所報,而改築之節,擇日擧行,何如?上曰,唯。仍命禮堂先退,史官就座。又命退,承史以次退出。
上在昌德宮。停常參·經筵。
夜自二更至五更,月暈。
趙鶴年啓曰,行大司憲李翊會,掌令李魯確未肅拜,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
李寅敎啓曰,左副承旨金大根,同副承旨鄭㝡朝,今日不爲仕進,竝卽牌招,何如?傳曰,允。
傳于李寅敎曰,禮房承旨馳詣宗廟·永寧殿·景慕宮,奉審摘奸以來。
傳于趙鶴年曰,進講入侍。
李玄文有頉,代以姜長煥爲假注書。
傳于李寅敎曰,左承旨許遞,前望單子入之。
承旨前望單子入之,權大肯落點。
李寅敎啓曰,新除授同副承旨權大肯,卽爲牌招,何如?傳曰,允。
傳于李寅敎曰,右承旨·右副承旨竝許遞,前望單子入之。
承旨前望單子入之,徐戴淳·趙雲澈落點。
傳于趙鶴年曰,承旨房望,順房爲之,吏·工換房。
傳于趙鶴年曰,中官宋喜哲·李之華,放恣無嚴,不可不嚴束,令該府拿問嚴勘。
以宋喜哲·李之華囚單子,傳于趙鶴年曰,飭已施矣,分揀放送。
以右承旨金大根,右副承旨鄭㝡朝牌不進罷職傳旨,傳于趙鶴年曰,只推。
以同副承旨權大肯牌不進罷職傳旨,傳于趙鶴年曰,只推。
以平安監司鄭基善狀啓,咸從府使趙存永遭承重祖母喪事,傳于李寅敎曰,令該曹口傳擇差,催促下送。
吏曹口傳政事,以鄭周應爲咸從府使。
傳于李寅敎曰,留院公事入之。
李寅敎,以宣惠廳言啓曰,卽見備邊司草記,以京畿儲置減分還寢事,有所仰請,已蒙允下矣。災歲減分,不易之常典也。雖在蓄儲有裕之時,固不當遽議闊狹,見今比歲荐歉,經用之窘絀,視古,何如,而始因一時特例,便成近來恒式,隨請輒施,漸無防限,實非經制出入之意,而況儲置定數之外,加下請劃,大有違於當初定式。今番則姑付旣往,雖不追究,此後一切嚴防,更無煩請之意,分付該道,何如?傳曰,允。
趙鶴年,以備邊司言啓曰,統制使李升權,除拜已久,尙未赴任,聞有實故云,而夫馬留連之弊,不可不念,使之明日辭朝,何如?傳曰,允。
己亥二月十四日辰時,上御熙政堂。進講入侍時,原任提學鄭元容,參贊官趙鶴年,檢討官金基纘,假注書朴商壽,記事官鄭基世·南秉哲,各持詩傳第三卷,以次進伏訖。上誦前受音一遍訖,元容讀自敝笱在梁,止敝笱三章,仍奏釋義。上曰,敝笱,何也?元容曰,笱是取魚之具也。梁是堰石障水,空其中以通魚之往來,而笱者曲竹以爲器,承梁之空,魚入其中,則取之者也。今笱皆敝敗,則魚自得以出入,豈可制其大魚乎?上因讀十遍訖,命陳文義。元容曰,如雲言其盛也,如雨言其多也,如水言其同流,而不能止也。許穆夫人,欲歸唁其兄,而許人尤之,大夫至有跋涉而追至者,告以不可歸之義,此詩則非惟不能禁止,從行之多,如雲如水,詩人所以竝與其大夫國人而非之矣。人雖有私欲之動,非義之萌,當以禮義而嚴其防閑,防者防築以止水,使不得濫溢,閑者閑扞以制物,使不得奔逸,苟無此防閑,則人之爲非,何以禁止之乎?此所以禮義爲天下之大防閑,而爲治之道,不可使斯民而一日不由於禮義之中矣。上曰,玉堂陳之。基纘曰,此章所云其從如雲如雨如水者,言其從之者衆也。蓋其雲行雨施,隨天造化,而水性之決東決西,亦因地勢而導之,此固物理之常者也。然則人心之無常,亦有是理,一善一惡,各以類應,以善導之,則從善者衆,以惡導之,則從惡者亦衆,如太王行仁,而從之者如市者,卽從善者衆也。夏桀敷虐,而簡賢附勢,寔繁有徒者,卽從惡者衆也。以此論之,人心趨向之不同,殆若雲雨與水之隨天地所導者也。此與本章之旨,少有異焉,而先儒以此詩爲從惡之語者,不無義諦於其間,伏願此等處,推類而尋究焉。上曰,參贊官陳之。鶴年曰,閣臣·儒臣所奏切實,臣無容更達矣。上掩卷。仍命退,諸臣以次退出。
上在昌德宮。停常參·經筵。
藥房提調李紀淵,副提調趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅敎啓曰,行大司憲李翊會,掌令李魯確未肅拜,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
又啓曰,右承旨徐戴淳,左副承旨趙雲澈,同副承旨權大肯,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
備忘記,統制使李升權下直,長弓一張,長箭一部,片箭一部,筒兒一箇賜給。
傳于李寅敎曰,承旨房望,順房爲之,吏·工換房。
傳于李寅敎曰,不爲仕進承旨竝許遞,前望單子入之。
承旨前望單子入之,朴容壽·金大根·南獻敎落點。
李寅敎啓曰,新除授承旨朴容壽,以前任安邊府使,方在解由未出中,何以爲之?敢稟。傳曰,勿拘。
又啓曰,新除授左副承旨金大根,同副承旨南獻敎,竝卽牌招,何如?傳曰,允。
兵曹口傳政事,副護軍單鄭㝡朝。
以李是遠囚單子,傳于南獻敎曰,分揀。
大王大妃殿傳于李寅敎曰,春川府使李是遠嚴飭,當日下送。
傳于李寅敎曰,奉審大臣入侍。
李寅敎,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以戶曹言啓曰,謹奉傳敎,宣禧宮正堂以下滲漏修改吉日時,令日官李明元推擇,則今二月二十五日卯時爲吉云,以此日時擧行之意,敢啓。傳曰,知道。
南獻敎,以訓鍊都監·禁衛營·御營廳言啓曰,禁衛營字內景秋門南邊墻垣六間許頹圮處,今日爲始,三營合力改築之意,敢啓。傳曰,知道。
又以訓鍊都監言啓曰,本局哨官沈宜俊,身病甚重,勢難察任,改差,何如?傳曰,允。
敎統制使李升權書。王若曰,後壬癸今幾百年,緬舊績而曠感,環嶺·湖殆數千里,撫新除而疇咨。肆迪簡之在心,庸分符於方面。念惟統制使創設,粵自忠武公肇稱。扼馬島·壹岐之喉,按雄圖於壯鑰,總龜艦千舳之纜,炳遺躅於備袽。繡旂螭章,尙傳天朝之恩賜,玉壘虎節,永折日域之妄窺。至今都統三方,管轄最重,仍舊兼帶兩使,體貌尤尊。奈緣歲久升平,未免日致解弛。樓堞舟楫,無非朽敗之形,錢穀甲兵,徒擁枵如之簿。顧玆邊門永靖之策,政須將家克肖之材。惟卿,世篤忠貞,廷推威望。處世絶躁競之念,恬雅端凝,莅事勵圖報之操,公廉正直。典三州而制四閫,歷揚已遍於先朝,亞五營而戢兩廳,踐履尤著於近日。矧玆營節制重寄,卽卿家箕裘世傳。邇來諸族之屢除,孰非名祖繩武,向時賢弟之先拜,兼寓故將記功。玆授卿以三道統制使兼慶尙右道水軍節度使,卿其克壯厥猷,欽承予命。惕龍蛇瘡痍之變,益恢地水之鞱,鎭鯨鯢出沒之衝,尤勉陰雨之備。望閑島之要害,則思所以克紹先烈,眷釜山之控引,則思所以無忝前人。穀曹敽干,罔非懲毖之責,詰戎廣蓄,政急綢繆之方。其餘臨機而稟裁,惟在隨時而措處。於戲,歲紀重逢於舊戍,俾也宿恥可忘,營務特寓於先庚,往哉新命毋替。殫卿倚北之思,紓予顧南之憂。故玆敎示,想宜知悉。知製敎韓啓源製進。
己亥二月十五日辰時,上御熙政堂。進講入侍時,右議政李止淵,原任提學鄭元容,參贊官李寅敎,侍讀官李魯奎,假注書姜長煥,記事官鄭基世·南秉哲,各持詩傳第三卷,以次進伏訖。上誦前受音一遍訖,元容讀自載驅薄薄,止載驅四章,仍奏釋義。上讀新受音十遍訖,命陳文義。元容曰,文姜之惡行,已載於南山一詩,不待乎更爲鋪敍形容,而邦人深譏而甚疾,故見從人,則咏雲水而譏之,見車飾,則賦簟朱而疾之,可見其譏刺之無處不在也。此第一章之曰發夕,謂離發宿舍之時,猶或有自赧之意,而曰豈弟則安然和易,已無忌憚,曰翺翔則回翔自得,益無羞恥,至於遊敖,則歡欣遊觀,無所不至矣。車馬服飾之物,似無關於人之善惡,然見韓侯取妻之禮,則百兩八鑾,實爲贊美之詞,見宣姜不善之狀,則玉瑱象揥,徒爲譏刺之資。蓋車服之盛,與人之賢德相宜,則爲華爲美,若不稱德,則咏其物而歎惜之譏刺之,詩人之旨,亦可以見矣。此章別無可以敷衍仰奏者矣。上曰,玉堂陳之。魯奎曰,此詩第三章第四章曰汶水湯湯,汶水滔滔,又曰行人彭彭,行人儦儦,可見齊魯人民之殷阜,而魯由周公之後,齊由太公之後,以人民之殷阜,可想二公之遺化矣。蓋明君,制民之産,必使仰足以事父母,俯足以畜妻子,樂歲終身飽,凶年免於離散,則生齒漸繁,戶口日增,故周禮司徒,有獻民數之法,漢家良吏,課增戶口之績,伏願殿下,制民有産,使八域之民,各安其樂,是臣區區之望也。上曰,參贊官陳之。寅敎曰,臣則別無文義之更容仰達者矣。上曰,大臣陳之。止淵曰,本章別無文義之敷陳者,而其中遊敖二字,可以斷章取義矣。大抵人不可無事逸遊,而人君則尤有甚焉。以言乎勤政,則未明求衣,日中不遑,以言乎勤學,則惟日孜孜,寸陰是競,夫豈有遊豫之暇乎?苟不能如是,而若或盤遊是事,則政不可以修擧,學不可以將就,遊之爲害,豈不大哉?殿下於前日沖齡之時,則燕閑優游,容或有之,而今則春秋向盛,正是聖學日進之時也。勤政勤學,念玆在玆,此實臣等之所仰望,而未敢知近日講筵,果存專一之心,克祛燕安之思,克勤無怠,如臣等之所望者乎?接賢士大夫之時多,親宦官宮妾之時少,實是先儒之格言,而臣未敢知殿下,果能行此否也。書云罔遊于逸,詩曰昊天曰明,及爾遊衍,此皆切實之言,而今日之所宜鑑省者也。此等篇章,如是推類以看,則必有將就之效矣。上掩卷,止淵曰,雨後日候不調,朝夕尙有寒峭之氣,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。仍命退,諸臣以次退出。
己亥二月十五日申時,上御熙政堂。奉審大臣入侍時,右承旨李寅敎,假注書朴商壽,記事官鄭基世·南秉哲,判府事朴宗薰,以次進伏訖。上曰,史官分左右。宗薰曰,雨後春寒尙峭,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。宗薰曰,臣之進去時,雨甚緊霔,道又水漲,至於十二日,始乃得達,十三日享禮安寧過行,仍詣英陵奉審則無頉,而英陵丁字閣薍簾全破,寧陵丁字閣正間滲漏,王后位神御床下排席,年久渝傷。此則從便修改之意,分付該曹似好矣,且臣有所仰達者矣。臣於今行,兩寢局內,雖未能周行遍察,槪審樹木,蒼蔚稠密,大不如舊,岡脊往往呈露,蹊谷種種汰缺,蓋魁株老柯之或爲風落雪壓,勢雖不免,穉根兒木,培植長養,然後可以愈久漸盛,而今不能然。此專由於爲齋郞者怠於巡審,疎於禁護,春而無補植之功,秋而有樵牧之入,馴致如此,事體極甚悚然。第未有新出木根之現發者,有難專責於時任陵官,然懲前愼後之道,不可一任其疎忽,英·寧兩陵官,竝姑令戴罪擧行,誠勤禁養,每於春秋,以折傷幾許,補植幾許,修報該曹,該曹亦隨時廉察,以爲考績懲厲之地,此擧條書揭齋壁,使之永久恪遵,何如?上曰,依爲之。宗薰曰,英陵·寧陵,臣旣已恭行奉審矣。道臣春審,不必疊行,今番則姑令停止似好,故敢此仰達矣。上曰,依爲之。出擧條仍命退,史官就座。又命退,承史以次退出。
上在昌德宮。停常參·經筵。
南獻敎啓曰,行大司憲李翊會,掌令李魯確未肅拜,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
李寅敎啓曰,春川府使,有嚴飭當日下送之慈敎,而該府使李是遠,謂有情勢,屢度催促,終不入肅,事體所在,萬萬未安。所當重勘,而本院請推之外,無他可施之罰,何以爲之,而不能申飭之吏曹堂上,從重推考,何如?傳曰,允。
大王大妃殿傳于李寅敎曰,情勢自情勢,事體自事體,屢度飭敎之下,無意變動,揆以道理,萬萬未安。該府使,以外補例施行下送。
傳于南獻敎曰,進講入侍。
傳于朴容壽曰,都承旨·右副承旨竝許遞,前望單子入之。
承旨前望單子入之,尹聲大·洪在喆落點。
朴容壽啓曰,新除授右副承旨洪在喆,卽爲牌招,何如?傳曰,允。
傳于金大根曰,藥院都提調有闕之代,前望單子入之。
內醫都提調前望單子入之,右議政李止淵落點。
傳于金大根曰,自明日至二十日,進講停。
兵曹口傳政事,護軍單趙秉龜。
朴容壽,以戶曹言啓曰,謹奉傳敎,慈慶殿北簷,環翠亭東簷脫落處修改吉日時,令日官崔福基推擇,則今二月二十九日卯時爲吉云,以此日時擧行之意,敢啓。傳曰,知道。
南獻敎,以兵曹言啓曰,弘化門北邊十字閣外壁頹圮處,今已畢築矣,把守軍兵,解送直所之意,敢啓。傳曰,知道。
又以兵曹言啓曰,卽接北所衛將李橚牒報,則通化門北邊內宮墻頹圮處,今已修築云,把守軍兵,還爲入直之意,敢啓。傳曰,知道。
又以兵曹言啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
又以都摠府言啓曰,今日入直內三廳·武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
判府事朴宗薰箚曰,伏以臣,纔從銜命歸來,退見臣家方有拘忌之疾,宜不敢以微私,輒自煩聞,而顧臣兼帶,職是保護,欲齋潔造公,則事勢終涉難便,若息偃在家,則義分尤屬未妥。況今動駕隔日,班有常儀,闕一不可,玆敢薰沐具箚,據實仰控。伏乞聖明,俯賜諒察,遞臣藥院之任,以便公私,不勝幸甚。取進止。答曰,省箚具悉卿懇。所請今姑許副。仍傳于金大根曰,此批答,遣史官傳諭。
己亥二月十六日辰時,上御熙政堂。進講入侍時,原任提學鄭元容,參贊官南獻敎,侍讀官李魯奎,假注書朴商壽,記事官鄭基世·南秉哲,各持詩傳第三卷,以次進伏訖。上誦前受音一遍訖,元容讀自猗嗟昌兮,止猗嗟三章,仍奏釋義訖。上讀新受音十遍訖,命陳文義。元容曰,今日訖講齊詩矣,十一篇之中,何詩最好乎?上曰,鷄鳴三章最好矣。元容曰,然矣。此詩可見賢君勤政,賢妃警戒之意,而政修國治,齊業爲盛,其後又編還甫田·盧令等詩,以見時政之好尙,民風之習俗,而最下編載驅·猗嗟等篇,以見閨行之不貞,君政之不擧,而齊業隨以衰廢矣。十餘篇之內,其盛衰治亂及時政民俗,無不該載,讀詩之法,閱一國之風,可以通篇推看矣。此詩則極道莊公威儀技藝之美,句句嗟歎,節節贊美,而譏刺之意,却在言外,使人默會其旨矣。蓋雖有頎長美揚之盛儀,舞選射貫之妙技,而此何足少補於治體哉?上曰,雖有威儀技藝,無德則何以致治乎?元容曰,然矣。昔漢成帝,善修儀容,臨朝如神,而不能制內嬖,故漢統衰焉。宋徽宗,窮通技藝,百事皆能,而不能退小人,故宋緖替焉。人君之所當務,惟在於勤政勤學矣。上曰,玉堂陳之。魯奎曰,此章文義,閣臣詳已陳達,臣無容更達,而蓋魯莊公,有威儀技藝之可名,而無德禮之實,故詩人譏刺之意,皆在言外,句句稱美,節節嘆息,惜其有名而無實也。其曰射則藏兮者,言其射則善,而德則未善也。其曰以禦亂兮者,言其才足以禦亂,而禮不足以禦亂也。然則威儀技藝之美,無益於治國之道。故孔子曰,如有周公之才之美,使驕且吝,其餘不足觀,又曰君子多乎哉,不多也,多者才藝之謂也。朱夫子曰,人主當務其實,而不可求其名。伏願殿下,於政令事爲之際,一以德禮務實,則帝堯巍蕩之德,民無能名,不獨專美於古,惟懋哉懋哉。上曰,參贊官陳之。獻敎曰,閣臣·儒臣,旣已備陳無餘,臣無容更達矣。上掩卷,仍命退。諸臣以次退出。
上在昌德宮。停常參·經筵。
南獻敎啓曰,來二十一日,朝參日次矣,敢稟。傳曰,停。
又啓曰,行大司憲李翊會,掌令李魯確未肅拜,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
朴容壽啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于金大根曰,寧陵酌獻禮獻官判府事朴宗薰,內下大豹皮一令賜給,大祝司僕寺正金輔根加資,陵官陞六,已陞六者陞敍,其餘執事以下守僕員役等,竝依丙申年例施賞。
傳于金大根曰,藥院提調許遞,前望單子入之。
內醫提調前望單子入之,朴岐壽落點。
傳于南獻敎曰,明日出宮內門路,以協陽門爲之。
以右副承旨洪在喆牌不進罷職傳旨,傳于南獻敎曰,只推。
金大根,以吏曹言啓曰,卽接司僕寺牒報,則以爲,明日宗廟·景慕宮·景祐宮擧動時,本寺正,例爲進輿差備,而正未差之代,卽速變通,以爲及時擧行之地云,司僕寺正未差之代,口傳備擬以入之意,敢啓。傳曰,知道。
吏曹口傳政事,以金英根爲司僕正。
金大根,以禮曹言啓曰,卽接孝昌墓官員所報,則本墓丁字閣月臺東邊三間,頹圮云矣,改築之役,擇日擧行,何如?傳曰,允。
南獻敎,以訓鍊都監·禁衛營·御營廳言啓曰,禁衛營字內景秋門南邊墻垣六間許頹圮處,今已畢築之意,敢啓。傳曰,知道。
又以兵曹言啓曰,景秋門南邊墻垣六間許頹圮處,今已畢築矣,把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,景秋門南邊墻垣頹圮處,今已畢築,把守軍兵,還入直所,將校解送之意,敢啓。傳曰,知道。
又以訓鍊都監言啓曰,因兵曹草記,弘化門北邊十字閣外壁及通化門北邊內宮墻頹圮處,今已畢築,把守軍兵,還入直所,將校解送之意,敢啓。傳曰,知道。
又以禁衛營言啓曰,本營把摠李兢來,身病猝重,勢難察任,改差,何如?傳曰,允。
又以義禁府言啓曰,今十八日動駕時,本府都事十員內九員,以大駕各差備都事進去,只有一員當直入直,而本府入直都事及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
大駕詣宗廟,入齋室後,大王大妃殿·王大妃殿,遣承旨問安。答曰,知道。仍詣景慕宮,入齋室後,內閣·政院·藥房·玉堂口傳問安。答曰,知道。仍詣景祐宮,入齋室後,內閣·政院·藥房·玉堂口傳問安。答曰,知道。展拜後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
洪在喆啓曰,司僕寺內乘來言,捲簾,取稟。傳曰,捲三面。
傳于朴容壽曰,貢市堂上率貢市人,還宮時,把子橋前路待令。
傳于尹聲大曰,藥房提調許遞,前望單子入之。
內醫提調前望單子入之,李憲瑋落點。
南獻敎啓曰,臣以大王大妃殿·王大妃殿問安進去,下直之意,敢啓。傳曰,知道。
李寅敎,以成均館同知館事意啓曰,臣聞居齋儒生等,今日朝食堂,不爲設行,馳詣泮宮,招致諸生,聞其捲堂之由,則諸生等,書進所懷,以爲臣等,伏見日前政目,新除惠陵參奉尹敬圭,卽斯文亂賊光顔之子也。噫,彼光顔,昔按嶺節,有英陽雲谷書院毁撤之事,是院也卽朱夫子與先正臣宋時烈兩賢眞容揭虔之所也。苟有一分人心,則於兩賢道德,孰不欽奉尊崇,而光顔之毁折祠宇,撤去影幀,抑獨何心哉?如非賊鐫凶徒,辛壬醜孽,何敢如是無嚴之極?非惟士林之聲討峻發,朝家之處分,亦爲截嚴,勘以重律,投諸遠裔,終身不復齒朝籍之間,當時國是大定,而至今士論猶鬱,不可以其身已死,其事已往,而有所參恕於其子也。不意銓官,不顧公議,肆然薦注,有若舊德世蔭之循例差擬者然。臣等相顧愕眙,繼以憂歎。噫,今年是何年也?聖上起感於寧陵魚水之契,特擧大老祠致侑之禮,凡在瞻聆,莫不欽誦,而乃以醜正遺種,無難擧擬於此時,意則黨私,計實嘗試,若此不已,則昱甲輩子孫,亦將接踵而起,侮聖蔑賢之徒,無復顧忌,羸豕躑躅,履霜堅氷,寧不寒心哉?往在純廟戊辰,諸儒生以光顔事捲堂,上所懷,聖批若曰,如有秉彝之心,豈至於此?屛諸四夷,不齒人類宜矣。大哉王言,炳如日星,凜若霜雪,人類不齒之餘孽,何可濫通仕籍,竝列衿紳乎?臣等慨義理又寢晦,痛隄防之漸壞,宜卽齊聲張討,而人卑天高,無路陳籲,以此情踪,何敢晏然入堂乎?退伏私次,恭竢處分云矣。臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢啓。傳曰,此事可付之朝廷公議,似非諸生如是之事,卽爲曉諭,使之還入。
李寅敎啓曰,檢閱鄭基世,謂有私義之難安,陳疏徑出,原疏纔已退却矣。此雖與無緣徑出有異,揆以禁直,事體極爲未安。所當重勘,而本院請推之外,無他可施之罰,何以爲之?敢稟。傳曰,稱有私義者,極爲猥屑,嚴飭參班。
又啓曰,左右史不可不備,檢閱鄭基世,卽爲牌招入直,何如?傳曰,允。
以檢閱鄭基世牌不進罷職傳旨,傳于南獻敎曰,只推。
李寅敎啓曰,左右史不可不備,檢閱鄭基世,旣有只推之命,更爲牌招入直,何如?傳曰,允。如有違牌,勿爲呼望。
南獻敎啓曰,卽者義禁府都事來言,今日動駕時駕側鳴錚罪人宋濟冕等四人,移送秋曹云矣,敢啓。傳曰,知道。
李寅敎,以成均館同知館事意啓曰,本館草記答曰,此事可付之朝廷公議,似非諸生如是之事,卽爲曉諭,使之還入事,命下矣。臣謹依聖敎,招致諸生,傳宣聖旨,仍爲勸入,則諸生等以爲,聖敎若是鄭重,不勝感惶,謹當還入云,故仍設食堂,臣則退去之意,敢啓。傳曰,知道。
己亥二月十八日辰時,大駕詣宗廟·景慕宮春展謁。仍詣景祐宮展拜擧動入侍時,行都承旨尹聲大,左承旨朴容壽,右承旨李寅敎,左副承旨金大根,右副承旨洪在喆,同副承旨南獻敎,記事官兪錫煥,假注書姜長煥,記事官鄭基世·南秉喆,檢校直閣李公翼·鄭㝡朝,檢校待敎金學性,以次侍立。時至,通禮跪啓請外辦,上具翼善冠·衮龍袍,乘輿出宣化門外,藥房都提調李止淵,提調李憲瑋,副提調尹聲大進前奏曰,朝氣尙峭,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門,出敦化門,進發至宗廟大門外,通禮跪啓請降輦乘輿,上降輦乘輿,入廟門至降輿所,上降輿,入齋室後,問安勿爲之事。出榻敎展拜時至,通禮跪啓請出次,上改具冕服出次,至東神門外,通禮跪啓請執圭,聲大進圭,上執圭入就板位,行四拜禮訖,上入殿內,各室奉審訖,命侍衛軍兵來待西神門外,賤臣承命出傳,上由西神門,詣永寧殿入就板位,行四拜禮訖,各室奉審如上儀,出殿門釋圭,聲大跪受,右議政李止淵曰,展拜禮成,勞動旣多,聖體,若何?上曰,一樣矣。還御齋室後,問安勿爲之事。出榻敎通禮跪啓請外辦,上具翼善冠·衮龍袍出次,通禮跪啓請乘輿,上乘輿出廟門外,通禮跪啓請降輿乘輦,上降輿乘輦,至景慕宮大門外,通禮跪啓請降輦乘輿,上降輦乘輿,仍詣齋室,展拜時至,通禮跪啓請出次,上改具冕服,入就板位,行再拜禮訖,陞東階奉審室內訖,仍詣望廟樓,行禮後奉審訖,問安勿爲之事。出傳敎還御齋室,通禮跪啓請外辦,上具翼善冠·衮龍袍出次,通禮跪啓請乘輿,上乘輿出宮門外,通禮跪啓請降輿乘輦,上降輿乘輦,進發至宗廟前路,通禮跪啓請降輦,上降輦小步,通禮跪啓請乘輦,上乘輦,至把子橋前路駐驆,命貢市堂上率貢市人入侍。在喆進前奏曰,貢市堂上有故,則有司堂上,有擧行之例,今亦依此擧行乎?上可之。在喆曰,以已下標信,開作門乎?上可之,有司堂上金蘭淳,率貢市人入侍,蘭淳進前奏曰,諸貢人所懷,已盡捧矣。何以爲之乎?上曰,竝下備邊司,可也。仍發至景祐宮大門外,通禮跪啓請降輦乘輿,上降輦乘輿。詣齋室後傳曰,還宮門路,以曜金門爲之,該房知悉。出傳敎展拜時至,通禮跪啓請出次,上仍〈具〉翼善冠·衮龍袍,入就板位,行再拜禮,奉審訖,仍詣誠一軒行禮後,命閣臣捲帳,奉審純宗御眞一本,翼宗御眞三本,還入齋室。小頃,傳曰,諸司預備。出傳敎通禮跪啓請外辦,上出次,通禮跪啓請乘輿,上乘輿,由曜金門·進善門·肅章門,入協陽門,在喆請出標信解嚴。諸臣以次退出。
上在昌德宮。停常參·經筵。
洪在喆,以都摠府言啓曰,今日入直內三廳·武兼·禁軍及軍兵等,中日習射技放,請出標信,傳曰,知道。
南獻敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽者檢閱鄭基世,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于金大根曰,政官牌招開政。
金大根啓曰,明日傳香禮房承旨,當爲齋宿,右承旨李寅敎,所當牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
李寅敎啓曰,行吏曹判書鄭元容,參判徐左輔牌不進推考傳旨,今方捧入,而開政命下之後,如是違牌,事甚未安。竝更牌招,何如?傳曰,允。
李寅敎,以禮曹言啓曰,寧陵寒食祭,在今二十三日,本陵官員一員,當爲前期受香,而參奉李敎俊陞六,無以推移擧行,參奉陞六之代,令該曹,以在京無故人,口傳差出,以爲受香之地,何如?傳曰,允。
南獻敎啓曰,寧陵參奉口傳差出事,命下,而行吏曹判書鄭元容,謂有情勢,不爲擧行,事甚未安。推考警責,使之卽速差出,何如?傳曰,允。
李寅敎啓曰,行吏曹判書鄭元容,參判徐左輔再牌不進推考傳旨,今方捧入,而開政命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,嚴飭牌招。
南獻敎啓曰,寧陵參奉口傳差出事,命下,而行吏曹判書鄭元容,謂有情勢,終不擧行,事體所在,誠極未安。從重推考,使之卽速差出,何如?傳曰,允。
金大根啓曰,卽者戶曹郞廳來言,明日宗廟·永寧殿修改時,本曹判書當爲進參,而行判書趙寅永在外,次堂例不得設行云,何以爲之?敢稟。傳曰,次堂擧行。
李寅敎啓曰,卽者禮曹郞廳來言,明日宗廟·永寧殿修改時,本曹判書當爲進參,而行判書金敎根有身病,次堂例不得擧行云,判書卽爲牌招,何如?傳曰,允。
又啓曰,行禮曹判書金敎根牌不進推考傳旨,今方捧入,而明日宗廟·永寧殿修改,當爲進去,如是違牌,事甚未安。更爲牌招,何如?傳曰,允。如有違牌,勿爲呼望。
金大根啓曰,卽者工曹郞廳來言,明日宗廟·永寧殿修改時,本曹判書當爲進參,而行判書徐耕輔在外,次堂例不得擧行云,何以爲之?敢稟。次堂擧行。
又啓曰,卽者工曹郞廳來言,明日宗廟·永寧殿修改,次堂擧行事,命下矣。參判韓鎭㦿受由在外,參議宋持養景慕宮修改進,不得擧行云,何以爲之?敢稟。傳曰,在外參判許遞,前望單子入之。
工曹參判前望單子入之,尹命圭落點。
南獻敎啓曰,行大司憲李翊會,掌令李魯確牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫朴齊明,正言洪在重,掌令李魯確牌不進罷職傳旨,傳于南獻敎曰,只推。
李寅敎,以吏曹言啓曰,今此寒食祭祭官,當爲塡差,而除老病公頉,實無推移排比之路,依近例刑官司饔院官員年六十已上人員,通瀜塡差以入,而其中時無職名人員,令該曹口傳付軍職,何如?傳曰,允。
金大根,以戶曹言啓曰,寧陵酌獻禮守僕·員役等,竝依丙申年例施賞事,命下矣。取考謄錄,則丙申,無守僕·員役施賞之例,不得擧行之意,敢啓。傳曰,知道。
李寅敎,以禮曹言啓曰,卽接京畿監司洪學淵移文,則以爲,通津府鄕校聖殿正間滲漏,不可不及今修改,告由移還安祭香祝,自本曹啓稟下送云矣。通津府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接水原府留守沈能岳移文,則以爲,本府鄕校聖殿,多有滲漏處,其所修改,不容少緩,告由移還安祭香祝,自本曹啓稟下送云矣。水原府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接慶尙監司權敦仁移文,則以爲,咸陽郡鄕校聖殿,年久頹圮,修改時急,告由移還安祭香祝,自本曹啓稟下送云矣。咸陽郡鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接楊州幼學李承岳所志,則以爲,同姓七寸叔奎峻,嫡妾俱無子,以其同姓六寸弟寅峻第三子承會,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,門有可據,而不得登聞者,許令該曹論理草記事,曾有筵奏定式,而門長李承岳所訴旣如此,依定式李寅峻第三子承會,立爲李奎峻之後,何如?傳曰,允。
又以承文院都提調意啓曰,院寫字官前銜康顯承·朴容夏·全榮植·金仁鏞·金周哲·李漢明承實代,肄習全健植·全重植·金樂淵·尹斗命·洪得範·金廣魯,依例陞補,付軍職冠帶常仕,童蒙李基三·李武應·全宅民,筆才頗有成就之望,屬于本院肄習,使之鍊業,何如?傳曰,允。
洪在喆,以兵曹言啓曰,今二月二十日,文臣朔試射日次,而宗廟·景慕宮修改相値,不得爲之之意,敢啓。傳曰,知道。
又以兵曹言啓曰,宣傳官許棨·柳相鼎,文臣兼宣傳官李魯確·李宗秉,俱以病難供職,呈狀乞遞,全羅左水使具載哲戶奴呈狀內,矣上典身病猝重,時月之內,萬無登途赴任之望云,實病旣如此,則不可强令赴任,竝改差,何如?傳曰,允。
又以訓鍊都監·禁衛營·御營廳言啓曰,御營廳字內內司僕南邊宮墻六間半頹圮處,自今日爲始,三營合力改築之意,敢啓。傳曰,知道。
又以禁衛營言啓曰,本營騎士別將許棨,身病猝重,勢難察任,改差,何如?傳曰,允。
南獻敎,以刑曹言啓曰,大王大妃殿以司謁口傳下敎曰,宣禧墓所主山小眞木二十五株斫伐罪人金鎭澤,嚴刑定配事,命下矣。謹依下敎,罪人金鎭澤,嚴刑一次後,全羅道興陽縣定配所,卽爲押送之意,敢啓。傳曰,知道。
慶尙監司權敦仁疏曰,伏以臣,叨玆重藩,遽且逾歲,臣非自謂臣才具,萬一可以稱隆寄而力衆務也。感激異遇,承籍洪澤,畢竭魯鈍,以僥倖尺寸之收爾,顧今全嶺大勢,如人屢嬰殊疾,寒暑日咨,尙不離於安危死生。臣乃茫無理會,坐失康濟,溝壑之遺而殿屎之因,閭井之墟而襁戴之續,顚連不已,漸無如何。縱臣欲盡責宣化,刻意懷保,臣實疏謬,短於治法,措劃無長,動盭群情,尸素之譏,積悔初志,日月稽課,不過期會判署之一小吏可能者,固何望其彌綸郡邑,剔伐奸瘼,奠斯民於憔悴狼狽之餘乎?此已臣斷不可苟冒者也。臣有宿抱疝積,久成三十年貞痼,不時輒發,發必難當,其發微微如雲噓霧結,終乃大如車輪,輾踏腸肚,有升無降,一壅不開,靈覺都喪,痛苦亦亡。若將縷命之呼吸是爭,年壯之時,猶或以氣爲勝,臣亦今甚衰矣。氣爲病奪,理則自然,自從南來,閱夏涉秋,又經沍寒,浸深越肆,證形益奇,醫言南地水土,低濕漫弱,不利積聚,久將難治。臣自較量,亦知根委之日甚一日,近値節換,大有添祟。外而麻痺拘攣,血不順行,內而痞隔暈窒,氣以墜下,略加應醻,倍致昏失,所以簿牘在案,堆疊不理,守宰及門,濡滯居多,以若繁殷去處,處之如養病閒局,藉使臣無病康强,專意綜事,尙見其瘢疵迭出,僨誤在前。況其病實,保能自力剸煩,不令民邑受害乎?玆所謂公私一無所當,與其苟且姑息,畢意收拾不得,無寧早自引決,以幸一路,臣亦退而耑治,或冀桑楡之爲兩得也。且臣有情理之迫切者,臣之父母墳墓,在淸風地,臣本家事窶薄,送死多憾,草草防封,未嘗爲完襄,而風水之說,從以詆毁者衆,經營擧緬,亦旣屢年,從政少暇,荏苒不就。日者言今年運吉,擬以春夏,亟遂苦心,臣則孤孑,家無幹當,凡百綱紀,非身操辦,莫之可爲,縻爾不解,機會難再,宜望孝理,特賜諒照,徊徨迫窮,冒入文字。伏乞天地父母,憫臣病之難强,察臣情之至苦,仰稟東朝,卽遞臣所帶藩任,不勝大願,臣無任云云。答曰,省疏具悉。所請依施。
檢閱鄭基世疏曰,伏以臣,昨因私義之難安,陳章擅離,而飭敎旋下,違牌路阻,感惶之極,趨承仍直矣。今聞家信,臣母素患痰積之症,挾滯添劇,寢啖俱減,連事刀圭,臣情私煎迫,徑出禁扃。伏乞聖慈,俯垂鑑諒,亟遞臣職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
藥房都提調李止淵,提調李憲瑋,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
南獻敎啓曰,行大司憲李翊會未肅拜,執義鄭煥義,掌令李興遂,持平金仁根·成近默在外,掌令李魯確呈辭,監察茶時之意,敢啓。傳曰,知道。
洪在喆啓曰,備邊司郞廳來言,今日賓廳日次,而宗廟修改相値,不得來會云矣,敢啓。傳曰,知道。
注書兪錫煥病,代以朴商壽爲假注書。
南獻敎啓曰,寧陵參奉口傳差出事命下之後,行吏曹判書鄭元容,謂有情勢,一向逡巡,終不擧行,揆以事體,誠甚未安。從重推考,使之卽速擧行,何如?傳曰,允。更爲嚴飭差遣。
李寅敎啓曰,行吏曹判書鄭元容,參判徐左輔三牌不進推考傳旨,今方捧入,而開政命下之後,連事違召,終不承膺,揆以事體,誠極未安。竝所當更請牌招,而係是一日四牌,何以爲之?敢稟。傳曰,竝更牌招,如有違牌,勿爲呼望。
傳于李寅敎曰,寧陵參奉,今日政差出。
李寅敎,以吏批言啓曰,今此景祐宮擧動時,次知內官金允光加資事,命下矣。本資乃是崇祿,今無可加之資,何以爲之?敢稟。傳曰,代加。
有政。吏批,行判書鄭元容陳疏,參判徐左輔進,參議未差,右承旨李寅敎進,啓曰,行判書鄭元容陳疏入啓,參議未差,小臣獨政未安,何以爲之?敢稟。傳曰,仍爲之。以韓宓履爲副應敎,趙咸永爲敦寧都正,金左根爲禮曹參議,金輔根爲刑曹參議,權敦仁爲知經筵,李嘉愚爲知春秋,洪敬謨爲藝文提學,徐英淳爲同春秋,趙雲始爲章陵令,李爲寧陵參奉,金道喜爲慶尙監司,崔鳳恒爲濟原察訪,前正金輔根今加通政,前縣令尹憲圭朝官年八十,今加通政,已上加資事承傳,前掌令李廷憲,德源府敬差官減下。
兵批,判書洪命周戎點進,參判韓益相入直進,參議安孝述病,參知李益文病,右副承旨洪在喆進。以金宅祚爲南固別將,同知加設單宋載福,僉知加設單柳相鼎,上護軍權敦仁,護軍李憲球·李同淳·李魯集·韓鎭㦿·金履協,副護軍金鼎集·李啓朝·徐戴淳·趙雲澈·趙鶴年·權大肯·趙在慶·閔致文·朴齊尙·金輔根·尹憲圭·許棨·具載哲·李敏性,副司果李敎俊,以上竝單付。
吏批,再政。以趙秉鉉爲刑曹判書,金道海爲兵曹正郞,李俊英爲宗簿主簿,徐斗輔爲假監役。
兵批,再政。上護軍鄭元容,慶尙道兵馬水軍節度使單金道喜。
傳于李寅敎曰,吏判有闕之代,前望單子入之。
吏曹判書前望單子入之,趙寅永落點。
李寅敎,以弘文館言啓曰,新除授副應敎韓宓履,卽爲牌招察任,何如?傳曰,允。
洪在喆,以兵曹言啓曰,卽接東所衛將韓用夏牒報,則貳極門北邊內宮墻二間許頹圮處,今已修築云,把守軍兵,還爲入直之意,敢啓。傳曰,知道。
又以都摠府言啓曰,副摠管李行敎,以禁軍別將,禁軍戎器點考坐起進參事,慕華館晝仕出去之意,敢啓。傳曰,知道。
南獻敎,以刑曹言啓曰,卽接慶尙監司權敦仁文移,則三嘉縣徒三年定配罪人金戶吉,限滿云矣,取考曹上配案,則戶吉以推擠其妾,竟至致命罪,丙申二月定配,今已限滿的實,依法典放送後,徒流案頉下之意,分付道臣,何如?傳曰,允。
義禁府啓目,慶州前府尹趙基復原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
又啓目,仁川兼任富平府使曺錫玄原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
吏曹判書鄭元容疏曰,伏以人臣之罪,黨私爲大,政官之失,背公最重,今臣之遭罹奇怪,乃至於此乎?臣伏見太學諸生所以聲討臣論斥臣者,則曰不顧公議,曰意則黨私,苟如其言,罪當何居?噫嘻,何其甚也?夫太學士論之爲人所憚者,以其論之合道理而厭衆心也。今諸生捲豆簋撤絃誦,深夜抱書,仰瀆聰聽,有若義理關捩之係呼吸者然,苟問其罪,臣實其人,士論之來,何可不恤,而但未知今世之尊賢衛道,游談禮義之類,必十百其倍於居齋諸生之數,而識見議論,一如諸生之言乎?然則是所謂大同之公議,臣雖昏惼,安得不顧,亦安得自是哉?非惟縫掖靑衿之言,上自縉紳大夫,下至委巷小人,一辭皆以臣爲不顧公議之人,則臣固已見棄於世,得罪於朝,何勞諸生之抱憂長歎乎?且居銓循私之習,不問其人之賢否,牽連細瑣,市恩結援,則是可謂負隆毗而淆選方,揆諸朝典,罪不容貸?然臣稔聞尹敬圭劬經飭躬,一鄕稱善,職掌薦注,實合甄錄,黨與不黨,非所敢云。今諸生之相顧愕眙者,非以敬圭之爲不賢也。特以其父有撤院之罪,而宜施延嗣之罰也。撤院苟由於侮聖蔑賢,則行儒言儒者,將群起而攻之,奚獨泮宮游息之士哉?方其事發之初,儒章遽上,則惟我純廟,聖心驚惕,至下若有秉彝,豈至於此之敎?及其故重臣爰辭之出,上下始知此院之爲私設,而屢撤之,由朝令也。其時廟堂奏啓,以爲設院旣是朝禁,毁撤不必爲罪。但以移奉之際,有欠儀節,配謫而止,其後特旨宥還,蕩滌其瑕,敍授其牒,其後又因儒言,聖敎以黨習嚴責之,批旨有若曰,故重臣及曺錫倫事,年久之後,豈可不檢擬乎?至于庚辰,辭敎嚴重,至令揭板常目,前後恩言,昭晢無餘,全保世家,縻爾爵祿之聖念至渥,天地同大,孰不欽仰?此皆臣之耳目所覩記也。故重臣之所蒙被於昔日者已如此,況今其子之補筮一命,更有何疑難乎?今其書,又以今年此時之擧擬,添爲臣罪,此尤臣未可曉者也。苟其人之可廢,常年與今年何異?苟其人之不可廢,此時與他時奚間?惟可論其人之有累與否,豈可以隨年時而爲輕重哉?至若嘗試二字,儒生之言,又何容易至此?臆度陳告,先輩攸戒,臣何必與之曰然曰否,重傷事面也哉?抑臣又有自悼者,臣立朝久矣,致位崇矣。平素言行,不能推重於當世,因一蔭塗之末注,人之爲言,非理相加,譏刺凌踏,無所顧藉,臣以何顔,對選部之吏而披夾帒之錄乎?見職蹲居,非所可論,奉牌朝房,廉防難越。伏願聖明,諒察矜悶,仰稟東朝,亟鐫臣職,仍治臣罪,俾公器重而私心安焉,臣無任云云。答曰,省疏具悉。是非之際,宜欲一伸,所請依施。
上在昌德宮。停常參·經筵。
夜自五更至二十二日開東,灑雨下雨,測雨器水深四分。
李寅敎啓曰,明日常參·經筵,取稟。傳曰,停。
洪在喆啓曰,來二十五日,朝參日次矣,敢稟。傳曰,停。
南獻敎啓曰,合辭許久闕啓,事甚未安。除在外·差祭外,未肅拜人員,竝卽牌招,何如?傳曰,允。
傳于金大根曰,進講入侍。
傳于南獻敎曰,當該承旨推考。
傳于金大根曰,大護軍李紀淵,戶曹判書除授。
吏曹,戶曹判書單李紀淵。
傳于李寅敎曰,自明日進講停。
以副應敎韓宓履牌不進罷職傳旨,傳于李寅敎曰,只推。
李寅敎,以弘文館言啓曰,副應敎韓宓履,旣有只推之命,卽爲牌招察任,何如?傳曰,允。
南獻敎啓曰,行大司憲李翊會未肅拜,執義鄭煥義,掌令李興遂,持平金仁根·成近默在外,掌令李魯確差祭,監察茶時之意,敢啓。傳曰,知道。
以大司諫朴齊明牌不進罷職傳旨,傳于南獻敎曰,只推。
以副應敎韓宓履牌不進罷職傳旨,傳于李寅敎曰,只推。
兵曹口傳政事,副司果沈能恕·兪致崇·趙道淳,以上竝單付。
南獻敎啓曰,卽者刑曹郞廳來言,景福宮內樹木犯斫漢,究問査出事命下,而判書趙秉鉉未肅拜,次堂例不得擧行云,判書卽爲牌招,何如?傳曰,允。
李寅敎,以禮曹言啓曰,今二月二十三日行惠陵寒食節享時,本陵兩官,當爲備員,而新除授參奉尹敬圭在外未肅拜,無以擧行,參奉尹敬圭,今姑改差,其代令該曹,以在京無故人口傳差出,以爲備員將事之地,何如?傳曰,允。
吏曹口傳政事,以朴希淳爲惠陵參奉。
李寅敎,以吏曹言啓曰,綏陵令李絅愚,以其身病,呈狀乞遞,改差,何如?傳曰,允。
又以禮曹言啓曰,今二月二十三日行綏陵寒食節享時,本陵兩官,當爲備員,而令有闕未差,無以擧行,本陵令未差之代,令該曹,以在京無故人,口傳差出,以爲備員將事之地,何如?傳曰,允。
又以禮曹言啓曰,卽接忠淸監司趙冀永移文,則以爲,天安郡鄕校聖殿正間,仰土剝落,棟椽朽傷,不可不及今修改,告由移還安祭香祝,自本曹啓稟下送云矣。天安郡鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
南獻敎,以兵曹言啓曰,卽伏見大王大妃殿口傳下敎,去夜景福宮內,閑雜類四五名,多斫樹木,而只捉一名,餘皆逃走云,令秋曹究問於已捉者,則可知其同犯之爲誰某,一一査出,以爲刑配事,命下矣。莫重宮內,有此潛越犯斫之擧,事未前有,萬萬驚駭,常時不善守直之入直衛將及守直內官,不可以捉得,置而無罪,竝令該府,拿問勘處,何如?傳曰,允。
又以備邊司言啓曰,貢市人詢瘼事,命下矣。取見其所懷,則方物白綿紙歲幣·大小好紙契紙廛貢市人等,以爲矣貢紙地,浮取於嶺·湖寺刹,而僧役繁重,私商熾盛,貿楮無路,浮紙沒策,事大所需,將至闕封,依列聖朝判下,關飭嶺南·湖西兩道營邑,諸般卜定紙名色及大小僧役,一切蠲減,浮紙七邑內私設紙桶,一一撤毁後,如有犯者,照律刑配,無得收贖,稱以油衫公事紙等名色,憑藉浮紙之類,一竝逐送,楮貨私貿者,竝爲屬公後,依都賈律嚴繩,僧徒處未收,隨現懲推,俾蒙實效事也。今此諸般弊端,俱是列聖朝禁飭截嚴者,而令久而弛,輾轉滋甚,莫重所需之將至生梗,委實可悶,苟自營邑,遵守前飭,念及所重,則寧或至於此極乎?第以矯弊條件,措辭行會於嶺南·湖西兩道道臣,使之謄揭營邑與浮紙寺刹,以爲永久遵施,無或違越之地,而如是之後,若復視以尋常,竟無實效,致有此等煩徹之事,則各該守令,斷當從重論勘,道臣亦難免不飭之責,以此意竝爲分付,且挽近貢市難支之瘼,卽由於各司之歇價勒買,下屬之防口預下等許多惡習之致,此亦一體甘飭,隨現懲礪,濟用監貢人等,以爲進排正布,貿取於咸興場市,而挽近以來,尺短轉甚,每當進排,輒爲見退,實爲矣貢難支之瘼,關飭本道,揭示布産坊曲,俾無得如前尺短事也。隨尺之長短,而價亦增減,則此固不待勸而自當準織,分付道臣,揭諭織布坊民,使之準尺買賣,繕工監鴨島契貢人等,以爲朝家所劃鴨島坪一百三十結,殆半浦落,草物實無以支應,劃給代土,俾復元結,且舊基內,近多泥生,而輒爲附近置庄處占奪,嚴加査處,還屬本監事也。代土之請,非止一再,而今亦不可遽議,置之,至於舊基內還泥生,則豈容私家之占取乎?令該曹另加打量後處之,撥馬契貢人等,以爲矣貢無端革罷,本價自歸白失,特垂雨露之澤,俾得免失業狼狽,轉塡溝壑事也。此曾有年前題送於畿營,而今又若是呼籲,關飭道臣,使之從長決給,帽子廛市民等,以爲關西貸下錢餘數四年條六千兩,許以五年退限,或更爲十年排捧,而各衙門三升等諸種歇價責納之弊,申飭禁斷事也。當初許貸,係是特典,而到今希望退限,民習可駭,置之,各衙門歇價責納之弊,另加甘飭,布廛市民等,以爲門布專屬本廛事也。耳掩廛市民等,以爲本廛人物殷庶,事役如常,特復廛號,俾沾再造事也。床廛市民等,以爲羊皮鼠皮,乃是市案所載,許令收稅於毛衣匠,新件毛揮項,亦爲互相賣買事也。綿子廛市民等,以爲鄕彈一種,復禁亂廛事也。內·外匙召廛市民等,以爲鍮鑄鐵與匙箸,復禁亂廛事也。雉鷄廛市民等,以爲雉鶉兩種,還付本廛,痛禁亂賣事也。各廛所懷,俱係猥雜,竝置之,何如?傳曰,允。
又以訓鍊都監言啓曰,因兵曹草記,貳極門北邊內宮墻頹圮處,今已畢築,把守軍兵,還入直所,將校解送之意,敢啓。傳曰,知道。
又以濬川司言啓曰,本司都廳禁衛營別將許棨改差,代以御營廳千摠申義和差下,使之察任,何如?傳曰,允。
義禁府啓目,粘連,向前趙基復亦,以若積弊之邑,加之以連年歉荒,流亡旣多,軍保未充,事勢之必然,主鎭吏之盡捧納招,固不可準信是白如乎,以本邑一年都數而論,則輸納非不勤幹,以該營流伊未捧而言,則數爻亦甚夥多,苟究其源,專由於軍保虛額之未及釐正而然。雖緣荐歉之致,亦不可全然無責,以此照律,何如?判付。啓,依允。又啓目,粘連,向前曺錫玄亦,漕船護送,事體至重,而稅穀失火,若是夥多,氷泊之後,操束旣疎,馳救之際,偸竊亦多是白乎所,査事之欠詳,猶屬細故,不可以兼任未久,且値設賑,有所曲恕,以此照律,何如?判付。啓,依允。
判敦寧金逌根疏曰,伏以臣,一病沈淹,居然三年于玆矣。形證迭改,劇歇靡常,醫治多方,功驗莫收,語言苦未通暢,行步尙是拘攣,床笫委身,糜粥恃命,計日與月,固無有餘不足,推來以往,多是不進則退,以若見狀,檢管職務,行不得而說不去矣。臣之惠局兼銜,尤非可以一日瘝曠,而曩陳苦懇,未蒙恩諒,荐瀆爲悚,迄此淟涊,是豈臣安乎心者哉?神精不至全遁,署判雖曰按例,點省以還,虧懈寔多,經用之支計漸絀,臣未能劑量而拮据之,稅賦之程限多愆,臣未能糾核而警畏之,貢契缺望,宜其慰副,而臣未能焉。胥隷無憚,宜其擲戢,而臣未能焉。方春議貸,有國之大政,分巡計戶,穀精量稱,曠恩徧覃,實惠下究,有司之責,而臣又未能躬自檢飭,一任郞吏,事面之苟艱,孰甚於此,則臣之必辭後已,尙云晩矣。豈待兩言而決哉?收召病思,冒昧申籲。伏乞聖慈,亟許遞改,且臣本兼諸職,雖有閒劇之別,要之非沈綿頹頓之身所宜虛縻,特垂鑑諒,竝行鐫免,得以臣優游調治,卒蒙天地生成之澤,不勝大幸至祝,臣無任云云。答曰,省疏具悉。所陳又如此,惠堂之任,今姑許遞。
己亥二月二十一日辰時,上御熙政堂。進講入侍時,提學徐有榘,參贊官金大根,檢討官林肯洙,假注書姜長煥,記注官文起珽,記事官南秉喆,各持詩傳第三卷,以次進伏訖。上誦前受音一遍訖,有榘讀自糾糾葛屨,止葛屨二章,仍奏釋義,上讀新受音十遍訖,命陳文義。有榘曰,儉是懿德也。大禹之卑宮室惡衣服,豈非薄於自奉,儉不失中之事耶?苟或儉之過而至於嗇,則反生謀利之心,而難免致刺之實矣。蓋此章之所以譏者,專在於內外之不相副也。伏願講學之時,沈潛反復,一字一句,必思其義,而不至放下,則聖學自然有將就之效,惟殿下,體念焉。上曰,玉堂陳之。肯洙曰,此章言魏地陿隘,其俗能儉,然儉之過,而反至於嗇,故以葛屨起興而刺之也。大抵儉者,德之本也。奢者惡之大者,苟能尙儉,則心常不放,隨遇而自適,苟或爲奢,則心常外馳,日肆無厭,故儉約二字,最爲人君之美德,帝堯之土階茅茨,大禹之菲衣惡食,皆是薄於己而厚於民之事也。古語云君儉則臣知足,臣儉則士知足,士儉則民知足,民儉則天下知足,天下知足,則禮義自生,刑政得平,此誠千古格言也。伏願殿下,此等處益加體念。上曰,參贊官陳之。大根曰,閣臣·儒臣,已爲備陳,臣無容更達矣。上掩卷,仍命退。諸臣以次退出。
上在昌德宮。停常參·經筵。
自開東至辰時,灑雨下雨,測雨器水深二分。
南獻敎啓曰,合辭許久闕啓,事甚未安。除在外·差祭外,未肅拜人員,竝卽牌招,何如?傳曰,允。
李寅敎啓曰,明日再明日,寧陵忌辰祭齋戒正日相値,視事頉稟之意,敢啓。傳曰,知道。
傳于李寅敎曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
李寅敎啓曰,左右史不可不備,檢閱鄭基世,由限已過,卽爲牌招入直,何如?傳曰,允。
南獻敎啓曰,刑曹判書趙秉鉉牌不進推考傳旨,今方捧入,而樹木犯斫漢,究問査出事,命下之後,如是違牌,事甚未安。更爲牌招,何如?傳曰,次堂擧行。
傳于南獻敎曰,中官張之賢,令該府拿問嚴勘。
南獻敎啓曰,行大司憲李翊會牌不進,執義鄭煥義,掌令李興遂,持平金仁根·成近默在外,掌令李魯確差祭,監察茶時之意,敢啓。傳曰,知道。
以大司諫朴齊明牌不進罷職傳旨,傳于南獻敎曰,只推。
吏曹口傳政事,以鄭世顯爲綏陵令。
李寅敎,以賑恤廳言啓曰,再巡發賣,今月二十四日爲始,以別倉米,減價發賣於五部都民之意,敢啓。傳曰,知道。
洪在喆,以都摠府言啓曰,今日入直內三廳·武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
義禁府照目,粘連,仁川兼任富平府使曺錫玄矣本府議啓內,漕船護送,事體至重,而稅穀失火,若是夥多,氷泊之後,操束旣疎,馳救之際,偸竊亦多是白乎所,査事之欠詳,猶屬細故,不可以兼任未久,且値設賑,有所曲恕,以此照律,罪杖八十徒二年定配,依法典收贖,公罪。奉敎依允爲旀,功減一等爲良如敎。又照目,粘連,慶州前府尹趙基復矣本府議啓內,以若積弊之邑,加之以連年歉荒,流亡旣多,軍保未充,事勢之必然,主鎭吏之盡捧納招,固不可準信是白如乎,以本邑一年都數而論,則輸納非不勤幹,以該營流伊未捧而言,則數爻亦甚夥多,苟究其源,專由於軍保虛額之未及釐正而然。雖緣荐歉之致,亦不可全然無責,以此照律,罪杖八十收贖,奪告身三等,私罪。奉敎依允爲旀,功議各減一等爲良如敎。又啓目,景福宮衛將鄭尙璹,守直內官羅中性·崔鳳爀等原情云云。傳旨內辭緣,泛稱遲晩,鄭尙璹·崔鳳爀等段,刑推得情,羅中性段,所當請刑是白乎矣,年過七十,法不當請刑,議處,何如?判付。啓,竝分揀放送。
上在昌德宮。停常參·經筵。
南獻敎啓曰,行大司憲李翊會未肅拜,執義鄭煥義,掌令李興遂,持平金仁根·成近默在外,掌令李魯確呈辭,監察茶時之意,敢啓。傳曰,知道。
尹聲大啓曰,右副承旨洪在喆,今日不爲仕進,卽爲牌招,何如?傳曰,允。
以檢閱鄭基世牌不進罷職傳旨,傳于尹聲大曰,只推。
尹聲大啓曰,左右史不可不備,檢閱鄭基世,旣有只推之命,卽爲牌招入直,何如?傳曰,允。
又啓曰,卽者禮曹郞廳來言,今二十五日徽陵陵上曲墻,懿陵陵上曲墻頹圮處改築時,本曹堂上各一員,當於前一日,分進監董,而判書金敎根有身病,參判鄭基一在外,只有參議金左根一人,無以擧行云,判書卽爲牌招,何如?傳曰,允。參判許遞,前望單子入之。
禮曹參判前望單子入之,李光正落點。
尹聲大啓曰,行禮曹判書金敎根牌不進推考傳旨,今方捧入,而徽陵陵上曲墻,懿陵陵上曲墻修改,當爲分進,如是違牌,事甚未安。新除授參判李光正在外,判書更爲牌招,何如?傳曰,允。參判許遞,前望單子入之。
禮曹參判前望單子入之,安光直落點。
以右副承旨洪在喆牌不進罷職傳旨,傳于尹聲大曰,只推。
以檢閱鄭基世牌不進罷職傳旨,傳于尹聲大曰,只推。
南獻敎,以刑曹言啓曰,大王大妃殿以司謁口傳下敎曰,去夜景福宮內,閑雜類四五名,多斫樹木,而只捉一名,餘皆逃走云,令秋曹究問於已捉者,則可知其同犯之爲誰某,一一査出,以爲刑配事,命下矣。謹依下敎,先捉之車卜孫處,嚴加究問,則所供內,以爲渠與安弘文·金三得·韓命吉等,乘夜潛入,斫伐松木,渠則被捉於守直軍處,餘外三漢,皆爲逃走云。故弘文·三得·命吉,竝捉來嚴査,則弘文等所供內,與車卜孫,伊夜踰墻,同爲犯斫,見卜孫之被捉,驚㥘逃走云矣。渠輩俱以墻底居民,敢生窮濫之計,莫重之地,有此偸斫之擧,究厥所爲,萬萬痛惡。卜孫咸鏡道穩城府,弘文平安道中和府,三得慶尙道淸道郡,命吉全羅道南原府,各定配所,而待過齋,竝嚴刑一次,押送各其配所之意,敢啓。傳曰,知道。
上在昌德宮。停常參·經筵。
朴容壽啓曰,明日常參·經筵,取稟。傳曰,停。
南獻敎啓曰,行大司憲李翊會未肅拜,執義鄭煥義,掌令李興遂,持平金仁根·成近默在外,掌令李魯確陳疏,監察茶時之意,敢啓。傳曰,知道。
朴容壽啓曰,右承旨李寅敎,左副承旨金大根,右副承旨洪在喆,今日不爲仕進,竝卽牌招,何如?傳曰,允。
傳于朴容壽曰,傳香承旨馳詣文廟,奉審摘奸,仍詣受香所,奉審摘奸以來。
傳于朴容壽曰,留院上疏入之。
傳于朴容壽曰,留院公事入之。
傳于南獻敎曰,中官韓珩和·黃鍾和,竝令該府拿處。
南獻敎啓曰,密符親納例也,而前咸鏡監司徐耕輔,謂有身病,使其褊裨替納,事甚未安。推考,何如?傳曰,允。
以右承旨李寅敎,左副承旨金大根牌不進罷職傳旨,傳于南獻敎曰,只推。
朴容壽啓曰,明日傳香禮房承旨,當爲齋宿,而右承旨李寅敎,旣有只推之命,更爲牌招,何如?傳曰,允。
朴容壽啓曰,左右史不可不備,檢閱鄭基世,旣有只推之命,卽爲牌招入直,何如?傳曰,允。
以張之賢囚單子,傳于南獻敎曰,飭已施矣,分揀放送。
以韓珩和·黃鍾和囚單子,傳于南獻敎曰,竝分揀放送。
李寅敎,以賑恤廳言啓曰,今日中部八契一百五戶,東部三十三契一千三百三十六戶,西部四十六契二千二十五戶,米四百八十五石五斗分給之意,敢啓。傳曰,知道。
洪在喆,以備邊司言啓曰,宣惠廳堂上有闕之代,行吏曹判書趙寅永差下,使之察任,何如?傳曰,允。
又以司僕寺一二提調意啓曰,本寺所屬牧場稅納穀物,二月裝載,三月到泊,自有定式,而智島兼別將李芳植所管丁酉條稅穀,趁不裝送,拖到氷泊,今始來納,而欠縮過半,牟稅船則晩時裝載,昨年十月,爲流凘所觸,至於臭載,該鎭將之不爲照檢,專委下屬,恣意幻弄,揆以紀綱,萬萬駭痛。其在懲後之道,不可仍置,智島萬戶李芳植,爲先罷黜,令該府拿問嚴勘,何如?傳曰,允。
掌令李魯確疏曰,伏以臣,跡本單寒,質又空疎,淸朝耳目之任,初不近似,而感激恩造,怵畏義分,仍因蹲冒,亦旣有日矣。第伏念是職也,掌風憲而任匡救,遴選之峻,職事之重,有非尋常宦司之比,前後膺是選者,皆極一時之望,而未有如臣之鹵莽譾劣者所可擬議也。今若貪榮戀寵,淟涊蹲居,鵜梁貽譏,從他嗤點,鸞掖華貫,視若固有,則臣之一身狼狽,固不足恤,而其於累聖簡而招物議何哉?伏願聖明,俯賜諒察,仰稟東朝,亟遞臣所帶職名,俾公器無濫而私分獲安焉。臣方丐免,不宜贅他,而臣曉自享所歸來,細見前吏曹判書臣鄭元容疏本,則憂憤所激,有不容泯默者,玆敢仰籲。伏乞聖明,細細垂察焉。噫,日前元容之疏出,而世道之變,可謂無不有矣。義理漸晦,隄防將壞,首善之地,乃有憂惋之言,是言也卽一世之言,而事關斯文,諸生特先發之耳。大哉聖敎,不以爲不可。若曰此事可付之朝廷公議,苟有一分畏憚之心,固宜屛息悔悚,訟愆恭俟,而今反沾沾自是,揚揚自得,閃忽其辭,謂可以眩疑聰聽,豪健其意,莫掩乎藐蔑朝野。殆若妖豎沽慧,驕童倚勢,謎藏跳踉,謂莫人誰何者然,何所恃挾?乃敢如是,嗤其沒覺,無足深誅,若又置而不數,霜氷躑躅之憂,亦可畏也。臣請以疏語略辨之,其曰諸生之深夜抱書,有若義理關捩。噫,此何言也?從古義理關捩,莫嚴於斯文是非,斯文之變,又莫如光顔撤院時事,而賢關諸生,寥寥仍默,則烏在其四百年培養之士氣乎哉?其曰上自搢紳大夫,下至委巷小人,皆以臣爲不顧公議,則何勞諸生之抱憂長歎?噫,此何言也?彼果奔走於搢紳委巷之間,面面質問,夫孰有右其言而詡其心者乎?臣知其必無是也,則彼之所云,卽不過同惡相濟,甘心死黨者類耳。此輩之識見議論,固不可如諸生之言矣。其曰,尹敬圭劬經飭躬,一鄕稱善,諸生愕眙,非以敬圭爲不賢。噫,此何言也?敬圭之居鄕善惡,姑舍是,藉如其言,則侮賢醜正之如鐫·昱·甲,讐國誣君之如光·恒·億者,若子若孫,麤解文字,不至武斷,亦可謂之世家遺裔,補先蔭而縻爾爵乎?胡其無嚴畏而沒倫脊,至此極矣。其曰,其時廟啓,但以移奉之際,有欠儀節,配謫而止。噫,此何言也?夫嶺以南幾百俎豆之所,果皆朝禁以外之設乎?於此院而必毁乃已,憑公逞毒,吁亦憯矣。然其所以移奉之擧,則莫重莫大,何等敬謹,所謂有欠儀節者,又何等悖衊,心骨俱寒,而今乃如薄物細故之輕輕說去,有若尋常配謫,止於薄勘,巧言佞色之眞不忍正視者也。其曰特旨宥還,蕩滌其瑕,又曰辭敎嚴重,揭板常目,又曰前後恩言,昭晰無餘。噫嘻,何其言之工於斷取,善於文飾,謂人可欺,罔覺其欺天之歸乎?特宥滌瑕,造化之天,而在下之公議,未嘗全奪,揭板常目,匪恕之敎,而泮長之請去,亟賜嘉納。渠何敢以耳目睹記,隱然藉重,而況此事顚末,尙在掌考,聖敎至嚴,則道臣不得曲遮,相箚繼陳,則禁堂亦被重典,而截頭截尾,要幻事實,愛黨立幟,爲計雖急,溥會絲綸,罪將何居?至若恩言昭晰,果如彼言,則邇來十數年間,慕光顔如元容者,何限居銓,而未嘗聞以敬圭之名,敢爾擧似,雖以元容言之,行政不爲不久,初仕之差,不爲不多。稔聞敬圭之善,若是其詳,而乃於屢疏乞解之後,始爲檢注,先於敬圭者,未必更賢於敬圭,則常年今年,此時他時之縷縷辨解,其舌雖饒,其跡自露,諸生之斥以嘗試,實亦太恕之論矣。臣又抑有未可曉者,彼旣自處以立朝久而致位崇矣。應亦粗有聞見,薄解道理,謂投此疏,朝廷將不敢出一口氣耶?是小人之無忌憚也。知其不免於被斥,而看作樹立名節,大以爲光華耶?然則龍蛇無化赤子之日矣。豈不大可憂哉?蓋其本則窺覘勢利,趨東附西,假作虛淡之態,實壞吮䑛之心,表疎裏刻,言行每舛,厚䔕同朝,無官不掠,及遽選部,則利之在也。不顧廉恥,如饞得食,殘縣末官,猶爭錙銖,瑣姻切戚,亦是緊漫,除非酬德,要將市恩,計較往來,是爲銓衡,情形伎倆,和盤托出。於是乎倚毗之隆,而未暇念及,恩遇之渥,而容易辜負,舊識慨憤,不圖至此,擧世唾罵,彼何人斯,而纔過京察,依樣丐遞,外效克讓,內實固寵,觀其疏語,豈或情願,而先朝舊臣,獨不知報今之義乎?肺肝如見,脾胃難定,執此論之,不過是患得失一箇哀憐之物,而乃以招納滓穢,收擧釁累,自許高着,昂然妄大,鼓吻弄管,噴誹訕,血戰正論,角勝國是。此而不明示好惡,過加優容,則何以折奸徒之習,而解識者之惑哉?臣謂前吏判鄭元容,亟施竄配之典,斷不可已矣,臣無任云云。省疏具悉。爾言近於誅心,前吏判何至是耶?朝廷倚毗嚮用之人,論節太過,極爲非矣。爾則遞差。
上在昌德宮。停常參·經筵。
藥房提調李憲瑋,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪在喆,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
李寅敎啓曰,明日常參·經筵,取稟。傳曰,停。
洪在喆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,高山里僉使蔡東健下直,長弓一張,長箭一部,片箭一部,筒兒一箇賜給。
尹聲大啓曰,左承旨朴容壽,今日不爲仕進,卽爲牌招,何如?傳曰,允。
洪在喆啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李寅敎曰,禮房承旨,馳詣受香諸處,奉審摘奸以來。
洪在喆啓曰,卽者檢閱鄭基世,以其親病,投章徑行,原疏纔已捧入矣。所當直捧禁推傳旨,而此與無端徑行有異,從重推考,何如?傳曰,允。
李寅敎啓曰,行大司憲李翊會牌不進,執義鄭煥義,掌令李興遂,持平金仁根·成近默在外,掌令一員未差,監察茶時之意,敢啓。傳曰,知道。
以大司諫朴齊明,正言洪在重牌不進罷職傳旨,傳于洪在喆曰,只推。
以左承旨朴容壽牌不進罷職傳旨,傳于李寅敎曰,只推。
以檢閱鄭基世牌不進罷職傳旨,傳于李寅敎曰,只推。
禮曹,來三月十四日中宮殿誕日陳賀時應行節目,參考前例磨鍊爲白去乎,依此擧行,何如?判付。啓,權停爲良如敎。
洪在喆,以義禁府言啓曰,智島萬戶李芳植拿問嚴勘事,傳旨啓下矣。李芳植,時在任所,依例發遣府羅將,交代後拿來,何如?傳曰,待待命拿囚。
戶曹判書李紀淵疏曰,伏以臣於日昨,適差陵享,受香退出之際,伏奉傳敎下者,特除臣以度支之任,臣滿心驚惑,歷屢日而莫省所以也。以殿下明聖,豈不念此時此任之難其人,而忽地格外畀之於最駑下至拙劣之臣,此果緣於乏望,而不顧其苟簡歟。抑視以有司之職,而不暇於愼擇歟。臣本無用之一措大耳。聞見固陋,不能量物而識務,心計麤率,不能鉤細而耐煩,至於理財一事,尤萬萬非所論。家居而未嘗領會於調度,官守而亦昧句檢於文簿,贏絀準駮,初不知爲何事,一家一官之小,而尙若是其難辦,將何以掌邦國之賦,行支計之責乎?雖處之以富厚完實之局,而使之出入惟謹而已。必將茫無頭緖,坐致罅漏,況今地部䫉樣,可知其弩末竿頭矣。連値荐荒,屢經大役,運輸愆縮,封樁匱罄,引繩將絶,胥溺在卽,若非材智强幹擔當時務者,實無以彌綸補綴,而反使如臣者,苟然充數,欲望其捱過,豈理也哉?財竭旣如此,任人又如此,國計到此,尤覺寒心。顧臣無似,偏被恩造,前後踐歷,無一報效,苟可以殫竭誠力,少有裨補,則何敢爲辭勞避事之計,而其奈責聾瞽以視聽,實是行不得何哉?玆敢披瀝衷懇,冒瀆崇嚴。伏乞聖慈,俯垂鑑諒,仰稟東朝,亟遞臣新授職名,回授可堪之人,俾民國無至狼狽焉,臣無任云云。答曰,省疏具悉。卿其勿辭行公。
慶尙監司金道喜畿藩,未免有尸素之愧,居常追惟,騂汗猶泚,試旣蔑補,豈容重誤?況嶺之爲寄,尤非畿甸之比,山川幅員,綿亘千里,其州七十,其戶百萬,其東南際海,邊機隣諜,與汛消息,苟非才足綏御,威堪憚戢,莫宜一日居也。重以荐經荒儉,所在凋瘵,其倖而免於捐瘠轉徙之餘者,十室九空,僅若了遺,甁罌俱罄,下無接新之資,倉廥已枵,上乏備饑之蓄,譬如大病乍愈,元氣已陷,傫然若不保朝夕,雖有良醫善其調護,難冀其歲月效也。今乃付之庸手,施措昧方,何以責回蘇之功哉?噫,臣之先臣,嘗按是藩,桐鄕之遺愛尙存,棠陰之舊舍無改,距今廑二十年餘,臣以不才,猥踵先武,感雖切於風樹,榮實邁於晝錦,而幸又老母無恙,毛檄告喜,潘轝奉歡,寵光所被,一路聳瞻,在臣優渥,於何爲比?第念匪才冒受,必致僨敗,竟陷辜恩之歸,終貽忝先之累,則悔將難贖,榮反爲羞,此尤臣區區所大懼也。量而後入,君子攸戒,不報之報,亦惟在是。臣旣自知甚明,揣之已熟,寧受逋慢之誅,莫爲趨走之恭,玆敢罄暴愚款,冒瀆崇聽。伏乞聖明,俯垂鑑諒,仰稟東朝,將臣新授藩銜,亟許鐫免,以幸公私,不勝大願,臣無任云云。答曰,省疏具悉。卿其勿辭往欽哉。
檢閱鄭基世疏曰,伏以臣父,情地悚蹙,退處郊廬,數日于玆矣。素患痰積之症,挾感添劇,委頓床玆,連事藥餌,須臣歸視,臣聞此報,方寸煎灼,按住不得,拜章徑行。伏乞聖慈,俯垂鑑諒,亟鐫臣所帶之職,以便救護,仍治臣擅行之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
金大根啓曰,明日常參·經筵,取稟。傳曰,停。
南獻敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴容壽啓曰,右承旨李寅敎,今日不爲仕進,卽爲牌招,何如?傳曰,允。
左承旨朴容壽,左副承旨金大根,右副承旨洪在喆,同副承旨南獻敎等啓曰,臣等,卽伏見大王大妃殿傳敎下者,有放逐罪人洪奭周放之命矣,臣等相顧愕眙,竊不勝憂慨之至,噫嘻,此罪人,負犯至重,關係莫嚴,臺討尙未蒙兪,輿情久而益鬱,有不可遽議於宥釋之典,而義理有漸晦之慮,隄防有漸壞之歎,則是豈細故也哉,臣等職忝惟允,不容泯默,玆敢相率聯籲,伏願殿下,仰稟東朝,亟寢成命焉。惶恐敢啓。答曰,已有東朝處分,卽速頒布。
大王大妃殿傳于南獻敎曰,予於此事,斟量者久矣,實非一朝無端之擧,則喉院焉可如是爭難乎,更勿煩啓,卽爲頒布。
南獻敎啓曰,行大司憲李翊會牌不進,執義鄭煥義,掌令李興遂,持平金仁根·成近默在外,掌令一員未差,監察茶時之意,敢啓。傳曰,知道。
以右承旨李寅敎牌不進罷職傳旨,傳于南獻敎曰,只推。
以大司諫朴齊明,正言洪在重牌不進罷職傳旨,傳于南獻敎曰,只推。
左副承旨金大根,同副承旨南獻敎等啓曰,臣等以事關隄防,粗效繳還之義,而及伏奉批旨下者,不惟不賜允兪,乃以卽速頒布爲敎,臣等大失所圖,益不勝憂歎抑鬱之至,夫莫嚴者邦典也,莫遏者公議也,若可以名在丹書者,不少留難於全釋之地,致使刑政終歸於失當之科,則王言一出,八方驚惑,其於累聖德而拂輿情何哉,臣等雖伏承慈聖殿下嚴飭頒布之敎,義在公憤,寧被方命之誅,萬無擧行之計,玆敢冒死申籲,伏願殿下,穆然遠覽,淵然深思,更稟東朝,亟賜反汗焉,惶恐敢啓。答曰,院議之至再,未知何故,東朝飭敎嚴重,卽速擧行。
大王大妃殿傳于南獻敎曰,坐直承旨,竝推考。
朴容壽,以賑恤廳言啓曰,今日西部二十六契二千七百三十九戶,南部三十契一千十五戶,米五百三十二石五斗分給之意,敢啓。傳曰,知道。
又以賑恤廳言啓曰,今日南部十六契一千四百九十六戶,北部三十六契一千八百五十九戶,米五百九石十三斗分給,而再巡已畢之意,敢啓。傳曰,知道。
金大根,以禮曹言啓曰,卽接全羅監司李穆淵移文,則以爲,興德縣鄕校聖殿正間橫樑及椽木,年久朽傷,不可不趁今修改,告由移還安祭香祝,自本曹啓稟下送云矣,興德縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
洪在喆,以兵曹言啓曰,內司僕南邊墻垣頹圮處,今已畢築矣,把守軍兵,解送直所之意,敢啓。傳曰,知道。
又以備邊司言啓曰,卽見江原監司洪穉圭狀啓,則枚擧平海郡守朴榮顯,蔚珍縣令李光荃牒呈,以爲兩邑昨年麻農,無前告歉,貿遷路阻,本色收捧,勢所末由,平海大同布二十一同三十疋,田稅三手布十八同十一疋零,蔚珍大同布十五同十二疋,田稅三手布十三同二十五疋零,特許代錢事,請令廟堂,稟旨分付矣,他道綿凶,或許分數代錢,本道麻歉,豈無別般施惠,而田稅則所重尤別,只令大同布代納,兩邑事情苟如是,則年分之後,宜卽狀聞,而今始晩時陳請者,有非民事不可緩之義,該道臣推考,何如?傳曰,允。
又以訓鍊都監·禁衛營·御營廳言啓曰,御營廳字內內司僕南邊宮墻頹圮處,今已畢築,把守軍兵,還入直所事,自兵曹草記矣。把守東營入直軍,還入直所,而添入軍,依例解送之意,敢啓。傳曰,知道。
又以訓鍊都監·禁衛營·御營廳言啓曰,東關王廟西邊墻垣五間許及南邊墻垣二間許頹圮處,今二月二十六日爲始,三營合力改築之意,敢啓。傳曰,知道。
又以禁衛營言啓曰,臣完植,進詣南廟有頉處,看檢修改後,別單書入之意,敢啓。傳曰,知道。
南獻敎,以禁府言啓曰,平安監司鄭基善狀啓內,夞怪鎭萬戶金鍍,爲先罷黜,其罪狀,令攸司稟處事,啓下矣。金鍍,時在任所,依例發遣府羅將,交代後拿來,何如?傳曰,待待命拿囚。
弘文館副應敎韓宓履,校理李魯奎,副校理韓啓源·沈承澤,修撰曺錫亨·鄭,副修撰金基纘·林肯洙等聯名箚曰,伏以臣等,卽伏見院議啓辭批旨下者,始知有放逐罪人洪奭周放之命矣,臣等相顧愕貽,繼以憂歎之至也,噫嘻,此罪人之負犯關係,其果何如?臺論未伸,輿情猶鬱,今何可遽議於宥釋之典乎,聖意雖出於包容,隄防不可以隳壞,臣等職忝論思,泯默不得,玆敢相率聯籲。伏乞聖明,仰稟東朝,亟寢成命焉。取進止。答曰,省箚具悉。爾等不見院啓之批乎,此非如是爭難之事,更勿煩瀆。
上在昌德宮。停常參·經筵。
金大根啓曰,明日常參·經筵,取稟。傳曰,停。
南獻敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金大根啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
備忘記,波知僉使金夏淵下直,長弓一張,長箭一部,片箭一部,筒兒一箇賜給。
金大根啓曰,右副承旨洪在喆,今日不爲仕進,卽爲牌招,何如?傳曰,允。
大王大妃殿傳于南獻敎曰,朝下傳敎,政院欲爲頒布則頒布,不欲頒布則不爲頒布,惟意爲之。
傳于南獻敎曰,政官牌招開政。
大王大妃殿傳于南獻敎曰,予則此事實不知如是爭難,院啓公憤云者,此果公憤乎,雖或公憤,予言出於公心,公心不如公憤可乎,出於公心之傳敎,閼於政院,終不得行,則有國以來所未聞也,予不欲更言,政院任意爲之。
南獻敎啓曰,行都承旨尹聲大,左承旨朴容壽,右承旨李寅敎不爲仕進,左副承旨金大根式暇出去,右副承旨洪在喆牌不進,院中只有臣一人,伴直無人,右承旨李寅敎,所當牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
又啓曰,行吏曹判書趙寅永,參判徐左輔牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
南獻敎啓曰,行大司憲李翊會牌不進,執義鄭煥義,掌令李興遂,持平金仁根·成近默在外,掌令一員未差,監察茶時之意,敢啓。傳曰,知道。
以大司諫朴齊明,正言洪在重牌不進罷職傳旨,傳于南獻敎曰,只推。
以右副承旨洪在喆牌不進罷職傳旨,傳于南獻敎曰,只推。
南獻敎啓曰,行吏曹判書趙寅永,參判徐左輔再牌不進推考傳旨,今方捧入,而開政命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,牌招,如有違牌,勿爲呼望。
有政。吏批,行判書趙寅永陳疏,參判徐左輔進,參議未差,右承旨李寅敎進。啓曰,行判書趙寅永陳疏入啓,參議未差,小臣獨政未安,何以爲之?敢稟。傳曰,仍爲之,以韓啓源爲掌令,徐耕輔爲知經筵,金鼎均爲知義禁,李紀淵爲禮賓提調,任秀龍爲直講,宋宗洙爲司饔主簿,尹庠一爲長興主簿,中學訓導單文用中。
兵批,判書洪命周進,參判韓益相病,參議安孝述入直,參知李益文病,同副承旨南獻敎進。啓曰,全羅左水使,今當差出,而擬望之人乏少,他道防禦使竝擬,何如?傳曰,允。
以李顯英爲都摠管,尹致謙·鄭鴻觀爲同知,具載哲·尹明儉爲宣傳官,朴齊憲·李憲周爲文兼,李兢來爲備邊郞,宋相保爲守門將,李亨在爲全羅左水使,韓貞植爲夞怪萬戶,林秉周爲智島萬戶,護軍李光正·鄭基一,副司直李魯確,以上竝單付,前守門將白奎鎭,今加折衝加資事承傳。
吏批,再政。同義禁單金鼎均。
兵批,再政。副摠管單李顯英。
南獻敎啓曰,掌令韓啓源,旣在闕中,不爲肅謝,直爲出去,事甚未安。推考,何如?傳曰,允。
右承旨李寅敎,同副承旨南獻敎等啓曰,臣等之再徹議啓,冀賜反汗,而誠淺辭拙,不惟未蒙允許,我慈聖殿下,辭旨截嚴,至伏承臣子不敢當之敎,惶蹙之極,直欲鑽地而不可得也。人臣之罪,實莫大於方命,則臣等雖甚蒙騃,寧或全蔑義分,自甘嚴誅,而第其歷日而不敢爲奉行之計者,誠以關係至重,隄防甚嚴,而不可遏者公議也,不可拂者輿情也,臣等伏奉一番嚴命,益增一番罪戾,以臣等論臣等,合置何律,玆敢冒死更籲。伏乞聖慈,仰稟東朝,亟寢成命,仍治臣等冒瀆之罪,以勵臣分,千萬顒祝。惶恐敢啓。答曰,何必屢煩,有若必爭者乎?事體道理,極爲駭然。卽速擧行。
南獻敎,以兵曹言啓曰,五衛將曺國明,除授在外,上來無期云,景福宮衛將尹宇寬·姜斗祿,慶熙宮衛將崔致獻,俱以病難供職,呈狀乞遞,竝改差,何如?傳曰,允。
行吏曹判書趙寅永疏曰,伏以臣本綿材薄質,猥叨太農重任,績庸不興,徒增罪戾,夙宵憂歎,三載于今,缷免之願,未或暫忘,特緣事會多舛,遂至許久盤礴耳,迺於日者,伏奉銓長移授之命,職雖宿趼,恩出特點,倘怳感悚,莫知攸措,而竊有所私心自幸者,蓋缷免者如釋擔,移授者有守株,在臣進退,綽然有裕故也。此際惠局添差,又何爲而然也,國家貨柄,藉云戶惠竝稱,夷考其出納之數,多寡懸殊,今以已試蔑效者,復欲驅策於視前倍蓰之地,則可乎否乎,假使臣聰明,有心計强力,任事足以辦得,亦不宜疊授專寄,以取事面之苟艱,涯量之踰濫,況臣癃病,日甚一日,比諸度支初拜,不啻落下幾分,其何以强轉衰之氣,當較重之務乎,至若銓部,自劃之義,非臣一陳,雖聖明在上,靡有遺漏,亦無以畢燭之矣。然而籌啓旣示優貸,銓推又屬薄勘,故伊時辭章,不敢分疏,到此年久,更何張皇,而此事關係,實在於揀選考績之愼且嚴,則臣雖靦然無恥,惟進是嗜,何敢以前之一遞,謂四維已伸,而爲抗顔冒昧計哉。夫本職,政事之本也,兼銜財賦之源也,有國所重,豈有外此,而如臣庸陋,㨮攬若是,寵光所及,擧世動色,委毗之隆,曠古罕聞,苟有一分彝性,寧不欲生死向前,以遂報答之悃,而才具之必不堪,精力之必不逮,猶屬第二件事,卽臣區區私義,只當以罪爲期,政命已降,牌望亦阻,略控情實,仰瀆崇嚴,伏惟天地父母,曲賜照鑑,仰稟東朝,亟解臣新授兩任,以重公器,以存廉防,千萬幸甚。臣無任云云。答曰,省疏具悉。銓任重授,惠局委寄,予意有在,卿何固辭,旣往之事,尤不須過引,卽爲入來肅命。
行大司憲李翊會疏曰,伏以今因放黜罪人洪奭周特放之命,喉院有啓,儒臣有箚,未承兪音,上下相持,噫,此何擧措也,此罪人之負犯,何如?關係,何如?聲討未伸,群情逾鬱,而今以時日之稍久,居然恩宥之遄降,有若薄眚微過之乍罪旋釋者然,臣始焉愕貽,繼以憂歎,莫嚴者隄防,而將致隳壞,莫遏者公議,而將致摧沮,豈不大可懼哉,玆敢仰籲。伏乞仰稟東朝,亟賜反汗焉。臣無任云云。答曰,省疏具悉。已諭於院啓堂箚之批,勿煩。
上在昌德宮。停常參·經筵。
南獻敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南獻敎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,仁遮外萬戶許瑢,鎭東萬戶成燾下直,各長弓一張,長箭一部,片箭一部,筒兒一箇賜給。
傳于李寅敎曰,禮房承旨,馳詣社稷,奉審摘奸以來。
傳于南獻敎曰,不爲仕進承旨,竝牌招,如有違牌,勿爲呼望。
大王大妃殿傳于南獻敎曰,予不欲復言,而屢回思之,政院事終未可曉,以何意如是爭執乎。命令如以政院不通,則予何更知之,自今爲始,凡事諸承旨直爲處決,更勿使予知之也。
大王大妃殿傳于南獻敎曰,削黜罪人洪奭周放。
傳于南獻敎曰,當該道臣推考。
傳于南獻敎曰,中官張之賢,令該府拿問嚴勘。
尹聲大啓曰,卽者,副修撰金基纘,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
南獻敎啓曰,行大司憲李翊會,掌令韓啓源牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫朴齊明,正言洪在重,掌令韓啓源牌不進罷職傳旨,傳于南獻敎曰,只推。
尹聲大,以弘文館言啓曰,應敎·副校理一員未差,校理朴齊憲受由在外,上番闕直,事甚未安。副應敎韓宓履,校理李魯奎,副校理沈承澤,竝卽牌招,以爲推移入直之地,何如?傳曰,允。
以副應敎韓宓履,校理李魯奎,副校理沈承澤牌不進罷職傳旨,傳于南獻敎曰,只推。
尹聲大啓曰,應敎·副校理一員未差,校理朴齊憲在外,副修撰金基纘陳疏徑出,玉堂上下番俱空,事甚未安。副應敎韓宓履,校理李魯奎,副校理沈承澤,旣有只推之命,與修撰鄭·曺錫亨,副修撰林肯洙,竝卽牌招,以爲推移入直之地,何如?傳曰,允。
以張之賢拿處傳旨,傳于南獻敎曰,分揀。
洪在喆,以都摠府言啓曰,副摠管李忠運,以能麽兒堂上,本廳講坐起事,南別營晝仕出去之意,敢啓。傳曰,知道。
南獻敎,以義禁府言啓曰,削黜罪人洪奭周放事,承傳啓下矣。洪奭周,臺啓方張,不得擧行之意,敢啓。傳曰,知道。
又以義禁府言啓曰,以中官張之賢拿處傳旨,分揀事,命下矣。張之賢放送之意,敢啓。傳曰,知道。
大司諫朴齊明疏曰,伏以臣,昨見院議啓辭,慈聖殿下有放逐罪人洪奭周特放之命,出納之地,爭執連日,嚴敎荐降,兪音尙靳,臣於是,尤不勝憂歎之至,夫難遏者公議,莫嚴者王法,有國之刑政,若不循公議,而苟或失其正焉,國不得爲國,人不得爲人,豈不大可懼哉,噫彼罪犯,關係果何如也,辜負果何如也,放逐之典,猶不足以厭衆心而伸公法,輿情之齎鬱,閱屢歲而未已,其不可議到於宥釋之典也明矣,今此處分,實出於意慮之外,聽聞之驚惑,隄防之隳損,容有其極,以大聖人好生之德,雖未允臺請,而竝與己施之輕典而還收,有若尋常罪過之年久疎釋者然,將使義理益晦,刑政漸輕,其爲世道之憂,當復如何,聖念雖出於包容,王章不可以闊略,臣自聞此命,繞壁彷徨,憂慨達宵,終難泯默,玆敢不避猥越,冒瀆崇嚴。伏乞聖明,仰稟東朝,亟寢成命焉。臣無任云云。省疏具悉。已諭於諸批,勿煩。
正言洪在重疏曰,伏以臣,庸無肖似,愚無知識,不足備數於淸朝百執事之末,而通籍以來,過蒙洪造,罪何旣大而薄施譴罰,恩宥未幾而旋行甄敍,重以薇垣除旨,遽下於蹜伏省愆之中,固宜竭蹶趨膺,少伸叩謝,而言責之任,自知不近,慙訟之情,久而益切,雖有區區私義之應行丐免者,而亦不敢爲按例詣臺之計,有召輒違,徒積逋慢者,居然數朔于玆矣,臣於是,情窮勢蹙,不得不仰首鳴號。伏乞聖慈,俯賜矜諒,亟行鐫改,以安賤分,不勝幸甚,臣旣不以見職自居,則宜不敢矢口出言,而事在目下,不容泯默,敢此附陳焉,臣伏覩院議堂箚,則以放逐罪人洪奭周之不宜遽宥,相繼陳請,辭嚴意懇,而乃殿下,一例靳持,不許反汗,臣不勝慨然憂歎之至,夫莫嚴者國家之隄防也,莫重者朝廷之公議也,惟彼負犯,何如?而合啓久未蒙允,特敎乃至全釋,則烏在其隄防之嚴,而亦豈無公議之抑鬱乎。惟願殿下,亟回三思,仰稟東朝,卽收成命,以愼邦典,以答輿情焉。臣無任云云。省疏具悉。已諭於諸批,勿煩,而爾其勿辭察職。
副修撰金基纘疏曰,伏以臣,昨接家信,則臣之本生老母,素病沈綿之中,近因風日之不調,將攝之失宜,諸症闖發,一倍添劇云,故終宵憂煎,不能交睫,卽又家僮踵至,促臣歸視,蓋以臣終鮮兄弟,替省無人,藥餌議用,食飮勸進,非臣則無以周旋故爾,病報荐及,方寸益灼,按住不得,玆敢不避猥越,徑出禁扃。伏乞聖慈,俯垂矜憐,亟遞臣所帶職名,俾便救護,仍治臣擅離之罪,以昭法紀。臣無任云云。省疏具悉。爾其勿辭救護。
上在昌德宮。停常參·經筵。
李寅敎啓曰,玉堂備員間,視事頉稟之意,敢啓。傳曰,知道。
洪在喆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴容壽啓曰,同副承旨南獻敎,今日不爲仕進,卽爲牌招,何如?傳曰,允。
大王大妃殿傳于朴容壽曰,日前傳敎,已爲頒布,而政院事,極爲寒心。大抵無論某事,雖眞箇不得奉行之事,諸承旨齊會院中,以爲爭執與不爭執之地,而連二日無一入來,只使同副承旨一人在院,豈有如許事體道理乎。同副承旨外,竝施罷職之典。
傳于金學性曰,承旨有闕之代,前望單子入之。
承旨前望單子入之,趙秉龜·李根友·李公翼·徐戴淳·權大肯落點。
金學性啓曰,新除授行都承旨趙秉龜,左承旨徐戴淳,右承旨李根友,右副承旨李公翼,同副承旨權大肯,竝卽牌招,何如?傳曰,允。
傳于徐戴淳曰,承旨房望,順房爲之,吏·戶換房。
傳于李公翼曰,中官金鼎浩·李寬說,令該府拿問嚴勘。
傳于徐戴淳曰,有實故實病摠管,竝許遞,前望單子入之。
摠管前望單子入之,副摠管金興根·李敦榮落點。
傳于徐戴淳曰,南寧尉尹宜善,摠管除授。
兵曹,都摠管單尹宜善。
以副應敎韓宓履,校理李魯奎,副校理沈承澤再牌不進罷職傳旨,傳于李根友曰,只推。
以修撰鄭·曺錫亨,副修撰林肯洙牌不進罷職傳旨,傳于李根友曰,只推。
李根友啓曰,玉堂上下番俱空,事甚未安。副應敎韓宓履,校理李魯奎,副校理沈承澤,修撰鄭·曺錫亨,副修撰林肯洙,旣有只推之命,竝卽牌招,推移入直,何如?傳曰,允。
又啓曰,明日常參·經筵,取稟。傳曰,停。
李公翼啓曰,行大司憲李翊會,掌令韓啓源牌不進,執義鄭煥義,掌令李興遂,持平金仁根·成近默在外,監察茶時之意,敢啓。傳曰,知道。
以大司諫朴齊明,正言洪在重,掌令韓啓源牌不進罷職傳旨,傳于李公翼曰,只推。
以同副承旨南獻敎牌不進罷職傳旨,傳于徐戴淳曰,只推。
以副應敎韓宓履,校理李魯奎,修撰鄭,副修撰林肯洙牌不進罷職傳旨,傳于李根友曰,只推。
以金鼎浩·李寬說囚單子,傳于李公翼曰,分揀放送。
李公翼,以兵曹言啓曰,內禁衛將洪羲象,病難供職,呈狀乞遞,改差,何如?傳曰,允。
又以御營廳言啓曰,本廳別將李濟和,身病甚重,勢難察任,改差,何如?傳曰,允。
又以御營廳言啓曰,本廳千摠申義和,身病甚重,勢難察任,改差,何如?傳曰,允。
兵曹啓目粘連,觀此慶尙前監司權敦仁狀啓,則晉州營將金秉浩,與右兵使趙元錫,爲內外從應避之嫌,令該曹稟處亦爲白有臥乎所,相避之法,在下當遞,晉州營將金秉浩,依法典改差,何如?判付。啓,依允。
行工曹判書徐耕輔疏曰,伏以臣,三載居藩,無一善狀,觸事生疣,十顚九倒,徒積孤負之罪,偏被寬假之澤,薄警每出於曲庇,恩補亶在於責成,臣於是,仰感俯怵,雖不敢言私,蹲冒旣久,衰病轉甚,精力之所不逮,思慮之所未周,早晩僨誤,臣亦自知其無幸,畢竟做錯,乃在於奏御文字,不審之罪,自速譴何,滿心驚悚,不覺惶汗之沾背也,古人一字有誤,尙稱死罪,今臣之罪,非特一字之誤而已,譴罷薄罰,猶屬末勘,又何甄敍之典,遽降於霈澤旁流之日,收錄之恩,繼下於須代濡滯之際,華誥遠宣,一路聳觀,無狀如臣,何以得此,歸伏私次,追訟舊愆,慙悚居先,抗顔無望,顧何敢憑恃寵靈,束帶揚揚,重貽淸朝之恥羞,厚招傍人之嗤笑乎,臣於昨冬,一病濱死,自分畢命於官守,永抱首邱之至恨,會蒙恩譴,式遄其歸,生入玉門之關,復聞長樂之鍾,是豈始望之所及,至願遂矣,私分足矣,雖卽日溘死,復何所憾,念臣犬馬之齒,已迫七旬,五官俱損,萬念都灰,雖在不病之時,已具癃廢之形,況玆自經大病,形殼僅存,神識迷瞀而家常應酬,漫不省何事,肢體痿軟而戶庭跬步,亦無以自力,何但見狀爲然,將見愈往而愈不可爲矣,尙何論責之以恒人之事,備數於任使之列乎,受恩如天,絲毫莫報,病與年至,朝暮且死,仰而戀結明時,俛而默數愆殃,撫躬自悼,有涕霑臆,玆敢不揆僭猥,冒陳短章,敢控自列之義,兼附疾痛之呼,伏願聖上,念臣罪之莫可從輕,諒臣情之宜在愍憐,仰稟東朝,遞臣所帶之職,施以當勘之律,仍命選部,勿復檢擬於仕籍,俾得以未死餘日,歸依先隴,隨分飮啄,專意調病,少須臾幸延殘喘,則是乃天地父母終始生成之恩也,臣不勝大願,臣無任云云。答曰,省疏具悉。往事不必追引,卿其勿辭行公。
上在昌德宮。停常參·經筵。
夜自二更至三月初一日開東,灑雨下雨,測雨器水深一分。
藥房都提調李止淵,提調李憲瑋,副提調趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李根友啓曰,明日再明日,禧陵忌辰祭齋戒正日,三明日,懿昭墓忌辰祭齋戒,初四日初五日,元陵忌辰祭齋戒正日,初六日,大報壇祭齋戒相値,視事頉稟之意,敢啓。傳曰,知道。
傳于徐戴淳曰,兩司臺諫竝許遞,政官牌招開政,如有違牌,勿爲呼望。
李公翼啓曰,大司憲·執義·掌令二員,持平二員未差,監察茶時之意,敢啓。傳曰,知道。
趙秉龜啓曰,左副承旨南獻敎,今日不爲仕進,卽爲牌招,何如?傳曰,允。
李公翼啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
傳于李根友曰,禮房承旨,馳詣宗廟·景慕宮,奉審摘奸以來。
李公翼啓曰,訓鍊大將趙萬永,以司僕提調,旗軍洗馬事,今方沙阿里出去矣,所佩命召,何以爲之?敢稟。傳曰,仍佩往來。
又啓曰,卽者,義禁府都事來言,時囚罪人朱英晦·李鼎耇等,當爲捧供,而同義禁尹尙圭·尹命圭,俱有身病,金鼎均差祭,只有判義禁申在植一人,不得備員開坐云,同義禁尹尙圭·尹命圭,竝卽牌招,何如?傳曰,允。
徐戴淳啓曰,行吏曹判書趙寅永,開政命下,特敎申飭之後,謂有情勢,奉牌闕外,無意承膺,事體所在,誠極未安。推考,何如?傳曰,允。
大王大妃殿傳于李根友日,吏判日前疏引,已極過中,今又奉牌之擧,尤萬萬意外,若不念重授之意,一向辭巽,則其不慨咄乎,自政院嚴飭,使之卽爲肅命。
李根友,以弘文館言啓曰,應敎·副校理一員未差,校理朴齊憲受由在外,副校理沈承澤差祭,上番闕直,事甚未安。副應敎韓宓履,校理李魯奎,竝卽牌招,以爲推移入直之地,何如?傳曰,允。
有政。吏批,行判書趙寅永進,參判徐左輔進,參議未差,右承旨李根友進,啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,吉州牧使,今當差出,而本州以防禦重地,不可不擇差,他道未準朔守令竝擬,何如?傳曰,允。
以金英淳爲吏曹參議,宋冕載爲大司憲,尹致謙爲大司諫,鄭琦和爲執義,金秀萬爲司諫,金仁根·成近默爲掌令,宋來熙·趙龍來爲持平,林肯洙爲獻納,柳來維·李濟達爲正言,李殷相爲副校理,金鼎均爲同敦寧,金履載爲內贍提調,李翊會爲分內醫提調,沈敦永爲禮曹佐郞,沈樂臣爲吉州牧使,校書正字單黃履明,訓鍊都監提調單李紀淵。
兵批,判書洪命周進,參判韓益相病,參議安孝述入直,參知李益文病,同副承旨權大肯進。以李鍾和爲內禁將,尹憲圭爲五衛將,文得老·文撓憲爲景福將,李周喆爲宣傳官,李希濂爲訓鍊判官,洪羲象爲晉州營將,大護軍李翊會,護軍洪羲瑾,副護軍朴齊明·白奎鎭,副司直鄭煥義·姜必魯·李興遂·韓啓源·金仁根·成近默·金龍洛,副司果洪在重·李凝祥,以上竝單付。
吏批,再政。以李繪九爲副修撰,金鎰爲昌原府使,兼春秋單林基洙。
兵批,再政。以李顯英爲同知,徐相益爲宣傳官,鄭大鉉爲訓鍊主簿,同知文得老,僉知尹憲□,副司勇王濟運,以上竝單付。
以左副承旨南獻敎牌不進罷職傳旨,傳于權大肯曰,只推。
以副應敎韓宓履,校理李魯奎牌不進罷職傳旨,傳于權大肯曰,只推。
權大肯,以戶曹言啓曰,謹奉傳敎,泰和堂石築有頉處修改吉日時,令日官崔福基推擇,則來三月初一日卯時爲吉云,以此日時擧行之意,敢啓。傳曰,知道。
李公翼,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,本司有司堂上金興根,除拜摠管矣,職務相妨,摠管之任,今姑許遞,何如?傳曰,允。
又以兵曹言啓曰,內吹螺赤及龍虎營兼內吹,今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹,今春等習角賞單啓下,黃完孫等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹,今春等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
義禁府啓目,公州判官李鼎耇原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,濟物前萬戶朱英晦原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
右副承旨李公翼疏曰,伏以臣之仲父臣嘉愚,方帶知春秋之任,臣之所帶春秋兼銜,自在應避,玆敢援例陳章,仰瀆崇嚴。伏乞聖明,俯垂鑑諒,遞臣兼職,以存公格,不勝幸甚。臣無任云云。省疏具悉。疏辭下該曹稟處。
吏曹啓目粘連,觀此承政院右副承旨李公翼上疏,則以爲,臣之仲父臣嘉愚,方帶知春秋之任,臣之所帶春秋兼銜,自在應遞。伏乞聖明,俯垂鑑諒,遞臣兼職,以存公格亦爲白臥乎所,相避之法,在下當遞,右副承旨李公翼兼帶春秋館修撰官之任,今姑減下,何如?判付。啓,依允。
上在昌德宮。停常參·經筵。
自開東至申時,灑雨下雨,測雨器水深八分。
南獻敎啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
李公翼啓曰,行大司憲宋冕載,執義鄭琦和未肅拜,掌令金仁根·成近默,持平宋來熙·趙龍來在外,監察茶時之意敢啓。傳曰,知道。
以京畿監司洪學淵狀啓,薦新生蛤,姑未産出,限內不得封進,惶恐待罪事,傳于李公翼曰,勿待罪事,回諭。
李根友,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,今月十六日卯時,衣襨香燭祭品奉詣吉日,同月十七日辰時俱吉云,以此日時擧行之意,敢啓。傳曰,知道。
又以弘文館言啓曰,上番闕直,事甚未安。副應敎韓宓履,校理李魯奎,旣有只推之命,與副校理沈承澤,一體牌招,以爲推移入直,新除授副校理李殷相,副修撰李繪九,竝卽牌招察任,何如?傳曰,允。
南獻敎,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,卽接西所衛將李慶蕃牒報,則本所字內中日閣南邊中松一株,因風顚仆云,令該所,依例斫去之意,敢啓。傳曰,知道。
以京畿監司洪學淵狀啓,朔寧郡民家失火事,大王大妃殿傳于徐戴淳曰,今見畿伯狀啓,朔寧郡一百四十餘戶,一時燒燼,人命雖不傷,其驚慘無比,殘邑荐歉之餘,又當如此意外之事,農節窮民失所棲遑之狀,如在目見,營邑雖爲顧助,終不可弛心,宣傳官一人,別定下送,一邊摘奸,一邊無使渙散,期於安意奠接之意,慰諭畿營,雖云別爲申飭,凡百事,更爲各別察飭,而別恤典,亦從速題給,不日內使之奠居,大抵百餘戶,當如彼之慘境,而道臣不遣一親裨,豈有如許寒心之事乎,本道道臣,施以越俸之典。
上在昌德宮。停常參·經筵。
李公翼啓曰,行大司憲宋冕載,執義鄭琦和未肅拜,掌令金仁根·成近默,持平宋來熙·趙龍來在外,監察茶時之意,敢啓。傳曰,知道。
徐戴淳啓曰,同敦寧金鼎均,徐拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議金英淳,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
以副應敎韓宓履,校理李魯奎,副校理沈承澤·李殷相,副修撰李繪九牌不進罷職傳旨,傳于李根友曰,只推。
徐戴淳啓曰,卽者,修撰曺錫亨,以其親病,陳疏徑出,原疏以國忌正日,纔已退却矣,所當直捧禁推傳旨,而此與無端徑出有異,推考警責,何如?傳曰,允。原疏捧入。
李根友啓曰,應敎未差,校理朴齊憲在外,修撰曺錫亨陳疏徑出,玉堂上下番俱空,事甚未安。副應敎韓宓履,校理李魯奎,副校理李殷相·沈承澤,修撰鄭,副修撰金基纘·李繪九,竝卽牌招,推移入直,何如?傳曰,允。
以吏曹參議金英淳牌不進罷職傳旨,傳于李根友曰,只推。
以副應敎韓宓履,校理李魯奎,副校理李殷相·沈承澤,修撰鄭,副修撰金基纘·李繪九牌不進罷職傳旨,傳于李根友曰,只推。
南獻敎,以都摠府言啓曰,副摠管李應植,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以訓鍊都監·禁衛營·御營廳言啓曰,東關王廟西邊墻垣五間許及南邊墻垣二間許頹圮處,今已畢築之意,敢啓。傳曰,知道。
又以御營廳言啓曰,本廳軍色從事官金英根,以司僕寺正,職務相妨,無以參陣,改差何如。傳曰,允。
又以濬川司言啓曰,本司都廳御營廳千摠申義和改差,代以禁衛營別將具載哲差下,使之察任,何如?傳曰,允。
修撰曺錫亨疏曰,伏以臣父,素患痰喘,轉成癃痼,委頓床笫,苦歇無常,區區情私,實難時日離捨,而臣之持被已三宿矣,憂慮焦灼,度晷如年,卽接家信,則連値日候之不調,將息失宜,一倍添劇,臣自聞此報,按住不得,玆敢忙陳短章,徑出禁扄。伏乞聖明,俯垂矜諒,亟遞臣職,俾便救護,仍治臣瀆撓之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
李公翼啓曰,行大司憲宋冕載,執義鄭琦和未肅拜,掌令金仁根·成近默,持平宋來熙·趙龍來在外,監察茶時之意,敢啓。傳曰,知道。
趙秉龜啓曰,假注書朴商壽,身病猝重,勢難察任,今姑改差,何如?傳曰,允。
傳于李根友曰,禮房承旨,馳詣懿昭墓,奉審摘奸以來。
李根友啓曰,玉堂上下番俱空,事甚未安。副應敎韓宓履,校理李魯奎,副校理李殷相·沈承澤,修撰鄭,副修撰金基纘·李繪九,旣有只推之命,竝卽牌招,推移入直,何如?傳曰,允。
徐戴淳啓曰,卽者,檢閱南秉哲,以其親病,陳疏徑出,原疏以懿昭墓忌辰祭齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。原疏捧入。
傳于徐戴淳曰,京畿監司留待。
傳于徐戴淳曰,京畿監司入侍。
傳于南獻敎曰,都摠管尹宜善許遞,與有闕之代,前望單子入之。
摠管前望單子入之,副摠管徐英淳·趙運永落點。
趙秉龜,以戶曹言啓曰,謹奉傳敎,大嬪宮正堂以下修改吉日時,令日官崔鳳煥推擇,則來四月初二日卯時爲吉云,以此日時擧行之意,敢啓。傳曰,知道。
李根友,以成均館同知館事意啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
檢閱南秉哲疏曰,伏以臣,卽接家信,臣母自日昨,瘇生髮際,毒多根深,刀圭連事而未瘳,食飮因之以俱減,臣聞此報,不能自定,玆敢忙陳短章,徑出禁扄。伏乞聖慈,俯賜鑑諒,亟遞臣所帶之職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
己亥三月初三日未時,上御熙政堂。京畿監司入侍時,左承旨徐戴淳,假注書姜長煥,記注官文起珽,記事官金龍銓,京畿監司洪學淵,以次進伏訖。上曰,監司進前,學淵進前奏曰,各陵園所墓所奉審,則別無現頉,而如干頉處,則已陳於啓聞之中,更無可達者矣。上曰,民弊,何如?學淵曰,軍還田三政,荐歉之餘,又當荒年,有難容易收殺,而歷觀賑邑民情,則特蒙朝家軫恤之澤,幸免目下塡壑之患矣。上命監司先退。仍命退,承史以次退出。
上在昌德宮。停常參·經筵。
李根友啓曰,行大司憲宋冕載,執義鄭琦和未肅拜,掌令金仁根·成近默,持平宋來熙·趙龍來在外,監察茶時之意,敢啓。傳曰,知道。
又啓曰,左副承旨南獻敎,今日不爲仕進,卽爲牌招,何如?傳曰,允。
又啓曰,今此幸行時,何大臣留都乎?敢稟。傳曰,領府事留都。
又啓曰,卽者,檢閱洪在龍,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
朴商壽改差,代以許傳爲假注書。
傳于權大肯曰,右副承旨許遞,前望單子入之。
承旨前望單子入之,尹致秀落點。
傳于李根友曰,承旨房望,順房爲之,吏戶換房。
李根友啓曰,今十一日綏陵親祭祭文,當爲製進,藝文提學洪敬謨,待明朝牌招,使之製進,何如?傳曰,允。
以左副承旨南獻敎牌不進罷職傳旨,傳于權大肯曰,只推。
李根友,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,今番幸行時,畿邑分辦之科外誅求,各司盤果之違越禁飭者,不可不別岐廉探,修撰曺錫亨,副校理沈承澤,竝文備郞差下,以爲發遣擧行之地,何如?傳曰,允。
上在昌德宮。停常參·經筵。
藥房都提調李止淵,提調李憲瑋,副提調趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
南獻敎啓曰,行大司憲宋冕載,執義鄭琦和未肅拜,掌令金仁根·成近默,持平宋來熙·趙龍來在外,監察茶時之意,敢啓。傳曰,知道。
備忘記,晉州營將洪羲象下直,長弓一張,長箭一部,片箭一部,筒兒一箇賜給。
李根友啓曰,備邊司郞廳來言,今日,賓廳日次,而國忌正日相値,不得來會云矣,敢啓。傳曰,知道。
傳于尹致秀曰,發遣吏郞,諸執事淸齋與否,摘奸以來。
兵曹,以金在昌爲守宮大將。
兵曹口傳政事,副護軍單李公翼。
徐戴淳,以吏曹言啓曰,成均館典籍金鎭右,司饔院主簿奇正鎭,除拜後過限未肅拜,竝改差,何如?傳曰,允。
又以吏曹言啓曰,通禮院左通禮睦仁培,以其身病,呈狀乞遞,改差,何如?傳曰,允。
李根友,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
南獻敎,以左邊捕盜廳言啓曰,近日邪學熾盛,多有被捉,而其中女人敬俠·喜順二名,屢加盤詰之際,敬俠始稱宜嬪宮內人,喜順亦稱昌寧尉宮內人,渠雖宮人,旣已在家見捉,則依他囚〈例〉,一體移送秋曹之意,敢啓。傳曰,知道。
己亥三月初五日辰時,上御熙政堂。大王大妃殿垂簾,藥房入診入侍時,都提調李止淵,提調李憲瑋,副提調趙秉龜,檢校待敎金英根,假注書姜長煥,記注官金致坤,記事官洪在龍,以次進伏,醫官金時中·崔暄·秦慶煥·卞宗浩,進伏楹外訖。上曰,史官分左右。止淵進前奏曰,近日日候不調,而昨今則稍和,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,醫官使之入診乎?上可之。時中等以次診候訖,退伏楹外奏曰,脈候左右三部調均矣。止淵曰,日前因待令醫官承聞,則微有滯候云矣,今果快復乎?上曰,終未快復矣。止淵曰,幸行不遠,勞動必倍,飮食起居之節,預爲十分審愼,然後可以仰體慈聖惟憂之念,下副臣民顒祝之誠,伏願深加留念焉。大王大妃殿曰,主上滯候,則今已向復,而幸行將近,日氣漸和,誠可幸矣。止淵曰,春氣方暢,當日若無風勢,則自可淸暄,是所顒祝矣,今番幸行,是御極後初有之盛擧也,非但大小臣民之擧切欣聳,京外士女,亦多瞻旄,必須趁早回鑾,然後可無觀光人進城時紛踏致傷之慮矣。又奏曰,幸行時,例有江心水待令之事,或因下敎置之,今番則何以爲之乎?上曰,置之,可也。止淵曰,陵幸時隨駕醫官,例有鍼醫一員,而今番隨駕單子,鍼醫未蒙落點矣,原單子還入,鍼醫一員,蒙點帶去,而議藥同參中,已蒙點者一人,以加數帶去似好,故敢此仰達矣。上曰,依爲之。止淵曰,健陵齋日不遠,大王大妃殿進御人蔘二錢重粟米飮,自初八日,至初九日,限二貼煎入之意,敢此仰達矣。上曰,依此爲之。止淵曰,近聞兩捕廳所捉邪學罪人,多至累數十人,或有移送秋曹者,而擧皆抵死迷惑,其能感發悔悟者絶少云,此類之無父無君,曾夷狄禽獸之不若,而好生惡死,人之常情,此則不然,刀鋸桁楊,如赴樂地,愚夫愚婦,靡然嚮風,雖以已現發者觀之,其凶黨醜類之糾結隱伏,作爲根窩者,將不知其數,彝倫之斁敗,習俗之漸染,已矣無論,而黃巾·白蓮之憂,不可不念,此蓋辛酉討邪之後,意謂此類革心革面,一向抛置,以致潛滋暗煽,種下生種,至于今復此熾蔓,兩葉之戒,燎原之訓,不容少忽,而都下若此,外道可知,又聞關東,亦多有被捉者,到今事勢,不可不嚴加鉤詰,一切鋤治,以寓生道殺人之義,先以此意,另飭左右捕將,益加譏詗,無遺搜捕,未肅拜刑曹判書,令政院牌招,使之勿拘齋日,逐日開坐,到底窮覈,而如有終始執迷之類,竝令不待時用刑,亦爲措辭行關於諸都諸道,以爲各別譏捕之地,京外五家作統,一依辛酉討邪時例,俾不得如前匿跡,何如?大王大妃殿答曰,依爲之。所謂邪學,近忽滋蔓,予亦有聞,隱憂在心,將欲下詢以到底鋤治之道矣。卽聞大臣所奏,益知其所未知,驚惋何言,人之爲人,卽是彝倫而已,而一染其術,倫紀斁絶,人之常情,好生而已,而一惑此法,以死爲榮,雖夷狄禽獸,豈至於此,若不遍搜窮治劓殄無遺,則非徒國不得爲國,人類將滅絶而後已。辛酉獄事,雖云差濫,到今思之,尙有漏網而然,今番則熾盛之前,嚴急捕捉,以爲斬草除根之道,且聞日前各宮,有宮人名色者,亦爲見捉云,尤極痛惋,此後則不但名係宮籍,雖身在各宮,果執眞贓,則捕校告于該宮次知後捉去爲當矣。兩捕將秋曹堂上,固當入侍面諭,而姑觀其擧行之如何,大臣以此意,申申嚴飭,至於四都及外道按節守土之臣,各自警惕,到底摘發,期於勦滅,渠徒處,如有行邪術之怪異物件,則亦爲盤覈其所從來,捉得其人,而其人雖非染邪術者,施以別般重律,可也。出擧條大王大妃殿敎曰,初一二日,風勢甚乖常矣,或無稅般致敗之慮乎?止淵曰,果如聖慮矣。此姑無妨農之弊,稅船則似未及裝載,而戶曹移運穀,則想已裝發,殊爲憧憧,而雖私貿穀物,應多有運來者,而如或狼狽,則其所爲害,無間於公穀,誠甚悶然矣。大王大妃殿敎曰,邪學冊子,出自何時乎?止淵曰,正廟朝時罪人承勳,使行時隨入,有所持來傳播云矣。辛酉討邪時,盡爲燒火,而未知或有遺漏者而然,伊後使行時,以我國人勿相通涉之意,至有奏聞之擧,臣之年前燕行時見之,則洋館絶無通涉之事,而就以今番捕廳現捉者言之,似非辛酉以前物件,其從何處出來,誠未可知,而年前英吉利國人漂到時,以其冊子,略有散給者,蓋欲爲傳播其敎之意也。雖自錦營,收聚燒火,而亦安保無漏布之弊乎?大王大妃殿曰,今番現捉中,亦有班名者云乎?止淵曰,雖或有之,皆是卑微之類矣。辛酉則搢紳士子之好奇能文者,多入其中,蓋以邪書中,或有方術精微處,故擧皆駸駸然沈惑云矣。大王大妃殿曰,十餘歲小兒,亦有被捉者,屢誘不悟云,此有何知覺,而不畏刑戮耶?止淵曰,此實難測,必也先蠱其心術而然,此等年未滿者,亦難用刑,是爲悶然,而雖非兒少,或不無情跡之可施次律者,若謫配則必傳染於所到地方,亦豈不可畏乎。辟以止辟之道,不可不用殄滅之政矣。大王大妃殿敎曰,所奏誠然矣。上命史官就座。仍命退,諸臣以次退出。
上在昌德宮。停常參·經筵。
自酉時至人定,灑雨下雨,測雨器水深一分。
自人定至初七日開東,灑雨下雨,測雨器水深八分。
尹致秀啓曰,明日常參·經筵,取稟。傳曰,停。
南獻敎啓曰,行大司憲宋冕載,執義鄭琦和未肅拜,掌令金仁根·成近默,持平宋來熙·趙龍來在外,監察茶時之意,敢啓。傳曰,知道。
徐戴淳啓曰,左副承旨李根友,今日不爲仕進,卽爲牌招,何如?傳曰,允。
傳于尹致秀曰,禮房承旨,進詣大報壇,奉審摘奸以來。
徐戴淳啓曰,假注書姜長煥,身病猝重,勢難察任,今姑改差,何如?傳曰,允。
姜長煥改差,代以金益文爲假注書。
尹致秀啓曰,左右史不可不備,檢閱南秉哲,由限已過,卽爲牌招入直,何如?傳曰,允。
徐戴淳啓曰,卽者,檢閱洪在龍,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱南秉哲牌不進罷職傳旨,傳于尹致秀曰,只推。
尹致秀啓曰,左右史不可不備,檢閱南秉哲,旣有只推之命,更爲牌招入直,何如?傳曰,允。
以左副承旨李根友牌不進罷職傳旨,傳于徐戴淳曰,只推。
以檢閱洪在龍牌不進罷職傳旨,傳于尹致秀曰,只推。
以檢閱南秉哲再牌不進罷職傳旨,傳于尹致秀曰,只推。
兵曹,以徐俊輔爲守宮大將。
兵曹,守宮從事官單趙道淳。
尹致秀,以禮曹言啓曰,卽接忠淸監司趙冀永移文,則以爲,靑山縣鄕校聖殿正間仰土剝落,棟椽朽傷,不可不及今修改,告由移還安祭香祝,自本曹啓稟下送云矣。靑山縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
南獻敎,以訓鍊都監言啓曰,今此幸行時,隨駕武藝別監一百六十二人饌價錢,每人各三錢,門旗手二十八名饌價錢,每名各一錢五分,依例分給之意,敢啓。傳曰,知道。
上在昌德宮。停常參·經筵。
南獻敎啓曰,來十一日,朝參日次,而幸行相値,頉稟之意,敢啓。傳曰,知道。
尹致秀啓曰,明日再明日,健陵忌辰祭齋戒正日,三明日,綏陵親祭齋戒,十一日,幸行相値,視事頉稟之意,敢啓。傳曰,知道。
徐戴淳啓曰,來十一日,輪對日次,而幸行相値,頉稟之意,敢啓。傳曰,知道。
南獻敎啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。如有違牌,勿爲呼望。
尹致秀啓曰,左右史不可不備,檢閱洪在龍·南秉哲,旣有只推之命,竝卽牌招入直,何如?傳曰,允。
傳于尹致秀曰,檢校待敎金學性,馳詣健陵,奉審摘奸,仍詣顯隆園·華寧殿,一體奉審以來。
尹致秀啓曰,大報壇祭享時,油芚不善排設,以致神御床褥席,俱爲沾濕之境,萬萬驚悚。雖緣雨勢之暴霔,常時擧行之不謹,極爲駭然。當該典設司官員,所當重勘,而本院請推之外,無他可施之罰,何以爲之?敢稟。傳曰,拿處。
傳于徐戴淳曰,承旨有闕之代,前望單子入之。
承旨前望單子入之,金鼎集落點。
尹致秀啓曰,明日傳香,禮房承旨,當爲齋宿,同副承旨權大肯,卽爲牌招,何如?傳曰,允。
行大司諫尹致謙啓曰,臣伏奉諫長除旨,召牌儼臨,義重叩謝,章皇出肅,第臣於合啓中,有難聯參者,前叨是職,以此陳籲,輒蒙體諒,今臣處義,宜無異同,請命遞斥臣職。答曰,依啓。
三司合啓中,洪奭周事停啓。
行大司憲宋冕載,執義鄭琦和,司諫金秀萬,獻納林肯洙,校理李魯奎,正言李濟達·柳來維,副修撰金基纘等啓曰,噫嘻痛矣。書九之罪,可勝誅哉,亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭肝之禹鼎,照魔之秦鏡也,於戲,我正宗大王五晦筵敎,卽明諭御極後用舍進退斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉。涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭,請書九,亟施追奪官爵之典。答三司曰,不允。
行大司憲宋冕載,執義鄭琦和,司諫金秀萬,獻納林肯洙,正言李濟達·柳來維等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎。噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎。雖以弘·瞻之凶肚,來·黯之毒手,未足以踰其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣,千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉。請物故罪人國榮,亟施孥籍之典。噫嘻痛矣。賊裕之罪,可勝誅哉,辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也。吁亦憯矣。亂臣賊子之干常犯紀,從古何限,而豈有若此賊之窮凶絶悖者哉。且其所納爰辭,見捉文書中不道不滿之說,愈出愈凶,至於外朝不知之言詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉,噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣。亂臣賊子,何代無之,而豈有如漢祿之窮天地亘古今,至凶至憯罔測不道之賊耶,八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶。何幸乾道孔昭,元惡斯得,知申之疏,打破其眞贓,重臣之奏,繼而又明證,嗚呼,尙忍言哉。一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之牒,未有如此賊之窮凶絶悖者也,食肉寢皮,已矣無及,瀦宅破家,尙云輕典,追奪之律,雖幸蒙允,拏戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿,而豈有如漢祿,後乎漢祿,而豈有如漢祿,剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉。其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也,且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉。向來追奪之擧,不足爲此賊之當律,況其梟獐之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉。本以奰慝之性,濟以陰譎之行,橕腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞夬之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓感德思報願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也。龜·祿之絶慝而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身榮賊之家而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣,且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二二而一之狀,不亦凶且憯乎,惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀,敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆是逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也,及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右押,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎。然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎,特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢·祿例施行,噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,而尙何足夬洩神人之情也哉。鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰十六字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋。七字餘刀乃割指卯日而擧事爲期云者,莫非做作妖言煽動人心之計,而九字餘刀割,十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎。請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賊孽,托爲凶徒死士,父事振采,兄事友文,九字餘刀割欲輸軍糧,則轉到南陽,凡爲群凶之指使,率皆挺身而樂赴,十二字餘刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是。噫,彼永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請永喆,更爲設鞫嚴問,期於得情,夬正典刑。噫嘻痛矣,亂逆之變,振古何限,而豈有如肇源之劇逆大憝窮凶絶悖者哉,渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹腸,都是禍心,至於甲戌之冬,肆發至凶至憯罔測不道之說而極矣,其罪犯於莫重莫嚴爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學,以卑微之流,賦憯慝之性,行己則巧佞而善爲狐猸,發跡於陰邪而養成虺毒,屢竊踰濫之職而睯不知分,常蓄希覬之心而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷惎譖之謀,公肆疑亂之說,反覆閃忽,指意絶悖,此蓋逆裕·書九輩所嘗沿襲之套語也,且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來首尾和應之直贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉。此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也,況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如李鶴秀之至奸絶悖者哉。渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饕勢之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節,所由來者久矣,特以門戶之爀舃,資歷之華膴,始也聖念,未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,飜成怨懟,懷亂之計,專出藉賣,甚至於欺君罔上貪天爲功,干犯則莫重莫嚴之地也,排布則至凶至憯之謀也,幸賴聖鑑孔昭,莫售惎搆,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺,執跡而誅心,沿流而溯源,則根柢於凶徒,偎儡於醜類,是可忍也,孰不可忍也,苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理蔑義圖亂之君讎國賊,決不可晷刻容貸於覆載之間,請放逐鄕里罪人李鶴秀,設鞫得情,夬正典刑。噫嘻痛矣。時煥之罪,可勝誅哉,渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖逞悖習,驟看外面,則雖似時弊之條陳,細究指意,則罔非禍心之包藏,手脚自露,肺肝如見,而至於上款一二句語,是豈爲人臣子,所敢萌諸心而發諸口者乎,肆犯莫嚴之地,自干不敬之誅,民彝斁矣,臣分蔑矣,太陽中天,鬼魅莫逃其狀,關石在府,亂賊當服常憲,乃於盤覈之未竟,有此島置之徑勘,以若蔑倫之類,至擬傅輕之律,刑政之失,莫甚於此,雖仰慈聖涵容之德,出於好生,其奈國人沸鬰之情,皆曰可殺,況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間,請楸子島安置罪人時煥,更令王府,嚴鞫得情,夬正典刑。答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
行大司憲宋冕載,執義鄭琦和等啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,罰止島配,假息覆載之間者乎。若以言出卑賤,事已勘處,置而不論,其可曰闡義理而嚴懲討乎。請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至,噫,此豈如渠鄕曲愚蠢之類,所可獨辦也哉。其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也,此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然,至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎。卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏,根窩未破,憂虞轉深,請充軍罪人申綱,亟令王府,拿鞫嚴覈,共施典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也,環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止,請島配罪人睦台錫,亟令王府,設鞫嚴問,夬正典刑。噫嘻痛矣,人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測,至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰,聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩,如渠愚闇之類,必不能獨辦,此不可不到底窮覈,以正誣犯之罪,請楸子島荐棘罪人尙度,亟令王府,嚴鞫得情,夬施當律。新除授掌令金仁根,時在京畿驪州地,掌令成近默,時在果川地,持平宋來熙,時在忠淸道懷德地,持平趙龍來,時在慶尙道安東地,請竝斯速乘馹上來事,下諭。答府曰,韓鼎鎭事,不允。申綱事,不允。睦台錫事,不允。尙度事,不允。下諭事,許遞。
司諫金秀萬,獻納林肯洙,正言李濟達·柳來維等啓曰,梟示罪人性世,與劇逆載榮,一而二二而一也。換着軍服,潛入禁扄,粧出纏帶,暗售網打,是何等排布設施,是何等凶謀祕計也。設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蕃凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎。今若諉之於言出卑賤事已勘配,而置而不論,則其可曰國有三尺乎。請古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱而極矣,渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於上誣聖德,罪在罔赦乎,各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不懍然哉。大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤,是已伏法之申綱也。申綱,是未就鞫之奎·坤也,設鞫治逆,將以致天討也,根窩未破,憂虞轉甚,則豈可以鞫事之已撤,而有所持難於更設乎,請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉。終篇旨意,極其閃忽,要不出挾雜之計,已施之律,不足以懲其罪,請島配罪人睦台錫,亟令王府,拿鞫嚴問,明正典刑。噫嘻痛矣,尙度之罪,可勝誅哉?渠卽一鄕曲卑微之流耳,倖竊踰濫之職,而睯不知分,陰蓄希覬之心,而急於射利,出位陳章,旨意叵測,三人論列之際,誣逼於莫嚴莫重之地,全篇張皇,罔非觸犯,至若爲人所不忍爲等句語,恣意說去,極其陰慘,此豈今日臣子,所可萌心發口,肆然登徹於殿下之庭哉。惟我翼宗大王,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎,何幸批諭鄭重,辭旨懇惻,燭幽明如日月,戢姦嚴如鈇鉞,人彝賴以不泯,君綱恃而不墜,臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重,此非如渠愚蠢之品,所可獨辦,不可但以荐棘而止,請楸子島荐棘罪人尙度,拿鞫得情,夬正典刑。答院曰,不允。韓鼎鎭事,不允。申綱事,不允。睦台錫事,不允。尙度事,不允。
傳于南獻敎曰,前左議政洪奭周,蕩滌敍用。
傳于尹致秀曰,發遣吏郞,諸執事淸齋與否,摘奸以來。
南獻敎,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
權大肯,以禮曹言啓曰,去月十一日之雨,宗廟各室滲漏處,進詣奉審後,以正殿北簷之雪,猶未消瀜,雨水不能順下,致有此滲漏,修改當否,姑待日後稟處事,草記允下,而卽接本署所報,則簷雪快消後數次之雨,連爲奉審,而室內更無滲濕處云矣,修改之節,不爲擧行之意,敢啓。傳曰,知道。
南獻敎,以兵曹言啓曰,闕內入直訓鍊都監哨官分所單子,今十一日當爲書入,而幸行相値,勢難入啓,初十日番單子,受點後仍爲書入,巡將監軍,以今初十日受點人員,十一日至,使之仍察之意,敢啓。傳曰,知道。
又以兵曹言啓曰,卽接西所衛將李慶番牒報,則本所南邊中松一株拔根顚仆云,令該所依例斫去之意,敢啓。傳曰,知道。
又以司僕寺一二提調意啓曰,口傳下敎內,農圃供上田不足條十五日耕,自本寺,蘇成間加劃事,命下矣。發遣本寺郞廳,與農圃內官,眼同看審,十五日耕,定界劃付之意,敢啓。傳曰,知道。
又以義禁府言啓曰,今二月二十八日,削黜罪人洪奭周放〈送〉事,承傳啓下,而其時臺啓方張,不得擧行矣,今則臺啓已停,洪奭周放送之意,敢啓。傳曰,知道。
慶尙監司金道喜疏曰,伏以臣,辭不獲命,行將登途矣。臣之父母墳山,在於京畿富平地,而向蒙恩暇,雖已展省,今當遠離,益切雨露之感,迨此未辭陛之前,獲令汛掃,少伸區區之私,則無往非聖恩攸曁也。伏乞聖明,俯垂鑑諒,許臣往來之暇,不勝禱祝。臣無任云云。答曰,省疏具悉。卿其往省焉。
同敦寧金鼎均疏曰,伏以臣於日昨,伏奉敦府除命,感激恩私,當卽竭蹶,而第念是府之職,若非限內議親,則法不得冒居,故玆敢略控文字,仰瀆崇嚴。伏乞聖慈,俯垂鑑諒,特遞臣新授同敦寧,以存公格,以安賤分,不勝幸甚。臣無任云云。答曰,省疏具悉。所請依施。
左副承旨李根友疏曰,伏以臣與右承旨臣尹致秀,有同婿應避之嫌,揆以法例,在下當避,玆敢短章陳籲。伏乞聖慈,亟許遞改,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
南獻敎啓曰,行大司憲宋冕載,執義鄭琦和呈辭,掌令二員,持平二員未差,監察茶時之意,敢啓。傳曰,知道。
傳于權大肯曰,幸行日,徽慶園攝行祭,依局內陵園例磨鍊,獻官,儀賓爲之。明溫公主·福溫公主墓,遣內侍致祭,東關王廟,遣將臣致祭。
傳于權大肯曰,禮房承旨,馳詣先蠶壇,奉審摘奸以來。
尹致秀啓曰,吏曹郞廳來言,大臣置處政事,取稟。傳曰,當日爲之。
又啓曰,卽者,吏曹郞廳來言,政事當日爲之事命下,而行判書趙寅永,參判徐左輔,參議金英淳,俱以病不來,不得開政云,竝卽牌招,何如?傳曰,允。
又啓曰,行吏曹判書趙寅永,參判徐左輔,參議金英淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招,如有違牌,勿爲呼望。
南獻敎啓曰,行吏曹判書趙寅永,謂有身病,奉牌闕外,陳疏到院,而原疏以國忌齋戒,纔已退却矣,特敎申飭之下,如是奉牌,事甚未安。推考,何如?傳曰,允。原疏捧入。
南獻敎,以吏批言啓曰,前左議政洪奭周,蕩滌敍用事,命下矣。當爲置處,而領敦寧一窠,國舅今方見帶,而本曹時無相當窠,依例送西之意,敢啓。傳曰,知道。
有政。吏批,行判書趙寅永受由,參判徐左輔進,參議金英淳式暇,右副承旨南獻敎進。啓曰,行判書趙寅永受由,參議金英淳式暇,小臣獨政未安,何以爲之?敢稟。傳曰,仍爲之,以金洛龍爲大司諫,金在根·白文鳳爲掌令,韓兢人·許㥌爲持平,李羲溫爲同敦寧,李是鍊爲左通禮,徐貞淳爲司饔主簿。
金鼎集,以兵批言啓曰,前左議政洪奭周,敍用送西事,命下矣。當爲隨品置處,而領中樞一窠,判中樞二窠,他大臣及輔國判書李羲甲,今方見帶,判中樞府事李羲甲,降付知中樞,其代下批,而知中樞時無見窠,依例作闕,李羲甲下批之意,敢啓。傳曰,知道。
兵批,判書洪命周病,參判韓益相入直進,參議安孝述,參知李益文病,左承旨金鼎集進。判府事洪奭周,知事李羲甲,同知文撓憲,上護軍朴岐壽,護軍尹致謙,副護軍李根友,副司直金仁根·成近默·宋來熙·趙龍來,知事作闕朴岐壽,以上竝單付。
傳于權大肯曰,玉堂未差之代,前望單子入之。
玉堂前望單子入之,應敎洪祐喆落點。
金鼎集,以都摠府言啓曰,副摠管金鼎均,時無職名,令該曹,口傳付軍職,何如?傳曰,允。
兵曹口傳政事,護軍單金鼎均。
宣傳官尹明儉書啓,臣於本月初二日卯時量,敬奉慈聖殿下傳敎,仍卽發行,初三日午時量,馳到朔寧郡,與該郡守金在成眼同,先爲摘奸其被燒形止是白乎則,去月二十六日申時量,西風大起,而火發自西,霎時之間,一百四十八戶,俱爲灰燼,果爲丁寧,而見今燒材敗礫,一望蕭然,頹墻破壁之下,附鼎炊烹之狀,實所慘矜是白乎旀,臣招聚被燒民等,謹依慈聖傳敎懇惻之辭緣,一一曉諭,面面慰撫是白乎則,老少男女,莫不傴僂攢祝,至有感極而出涕者是白乎旀,當初被燒後原恤典段,依例卽爲出給,而該郡守金在成,實心賙恤,爲先每戶稷一石式,自備分給是白遣,旋自本道巡營,每戶麰五斗式,自備分給是白乎旀,結構之方段,本郡案山及私養山樹木,竝令許民方張斫運爲白乎旀,巡營親裨,領率籌司劃下錢三百五十八兩而來,故臣與該郡守及營裨眼同,被燒民人等處,竝別恤典米,同日分給爲白乎則,恩出望外,民皆感泣爲白乎旀,臣初以慈殿傳敎辭意慰諭時,邑村大小人民,雲集林立,一體參聽,擧皆有聳動感歎之色是白加尼,本郡鄕人高重大·金聖球·李亨馥等,各出一百兩錢,而來告於臣曰,我慈聖殿下,深居九重之內,矜念下邑災民,至於特遣慰諭,若是其鄭重,災民之頌德,已無可言,雖他民,凡有彝性者,孰不感動乎。以此所納錢,願補於被燒民救濟之資是如爲白〈有〉臥乎所,三人等之感發善心,出義捐財,極爲嘉尙,故以鄕任中特差,以爲奬勵之意,言及於該郡守處爲白遣,同錢段,被燒戶處,平均分給爲白乎旀,臣細察民勢,則構屋之後,蓋草最爲難辦,而本邑於己巳年邑戶燒燼時,有蓋草分定於各面之例,故該郡守雖已分排,而輸納者甚罕是白如可,村民等,聞慰諭下來,轉相興勸,爭先運納,數日之內,所捧蓋草,爲一千五百餘束,空石爲一千六百餘立,故一一分給,民情大幸是白乎旀,臣初到摘奸時,新屋之豎柱者,爲十一戶是白加尼,回程之日,計其新建者,合已爲六十一戶,而今則燒戶等所受錢穀,稍可經營兺除良,巡營之申飭自別,該倅之董役甚勤是白乎則,不多日內,各戶之畢搆安接,庶幾無慮,而臣行之久留殘邑,亦所可悶乙仍于,初六日,仍爲復路緣由,竝以書啓爲白臥乎所事厼,詮次善啓向敎是事。
行吏曹判書趙寅永疏曰,伏以臣,猥當必辭之地,敢控當遞之義,而飭旣截嚴,重之以慈諭諄複,不啻如迷子之導迪,臣於是,廉維反輕,義分是懼,不容不張皇出肅,亦旣行政矣,私心雖極悚恧,微諒更難冒煩,而惟是臣由來賤疾,去益沈痼,實無以自强於重任,故方俟稍暇,更申至懇,卽者,政牌儼臨,繼有牌望勿呼之命,臣當竭蹶趨走,而臣適因近日寒暄不齊,調攝失宜,舊症新祟,一時竝發,上滯下泄,較前倍劇,氣爲之薾,當食而不能納,神爲之眩,貼席而不能起,此蓋土衰木旺,無以運化,宿痞挾膽,乘虛闖肆者也,以此危頓,固難以時日間蠢動,而目下彈束,尤非可論,玆又扶曳朝房,忙陳實狀,伏願聖明,亟遞臣銓長之任,以便公私,千萬幸甚。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
自開東至未時,灑雨下雨,測雨器水深四分。
南獻敎啓曰,行大司憲宋冕載,執義鄭琦和呈辭,掌令金在根,持平韓兢人未肅拜,掌令白文鳳在外,持平許㥌差祭,監察茶時之意,敢啓。傳曰,知道。
權大肯,以弘文館言啓曰,新除授應敎洪祐喆在外,校理朴齊憲·李魯奎,副校理李殷相差祭,上番闕直,事甚未安。副應敎韓宓履,副校理沈承澤,竝卽牌招,以爲推移入直之地,何如?傳曰,允。
又以弘文館言啓曰,新除授應敎洪祐喆,時在京畿楊州地,經筵入番事緊,請斯速乘馹上來事,下諭。答曰,依啓。
尹致秀,以吏曹言啓曰,卽接通禮院牒報,則以爲,今此幸行時,左右通禮,不可不備員,而右通禮高萬九,身病猝重,不得擧行云,通禮院右通禮高萬九,今姑改差,其代,口傳備擬以入之意,敢啓。傳曰,知道。
吏曹口傳政事,以李基華爲右通禮,以金漢益爲兵曹正郞。
金鼎集,以都摠府言啓曰,今此幸行時,侍衛當爲備員,而副摠管趙運永在外,李行敎。以禁軍別將陣上進,李應植。以摠戎中軍留陣進,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。竝許遞。
尹致秀,以兵曹言啓曰,謹奉傳敎,延祜宮正堂以下雨漏修改吉日時,令日官李秉洪推擇,則來四月初八日午時爲吉云,以此日時擧行之意,敢啓。傳曰,知道。
金鼎集,以兵曹言啓曰,再明日幸行時,本曹郞廳守宮及侍衛各差備,當爲備員,而正郞一員未差之代,令該曹,以在京無故人,口傳差出,以爲進參之地,何如?傳曰,允。
又以兵曹言啓曰,今月十二日,二內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以閔致鳳爲內禁將。
禁衛營啓曰,綏陵幸行時,本營隨駕事,命下矣。銅龍門則哨官李周翰,御營廳京中哨軍三十名,西營則哨官李春亨,助番牙兵四十名,廣智營則哨官李熙琇,助番牙兵五十名,率領入直,新營則千摠柳興禹,騎士將李玄璣,把摠洪近泳,哨官張惟煥,敎鍊官金象䧺,騎士二十五人,兼別破陣二名,京標下軍三十名,率領入直,南別營則哨官具明鉉,別騎衛一人,別牙兵七名,率領守直,火藥庫則哨官劉白川,別破陣八名,兼別破陣六名,率領守直之意,敢啓。傳曰,知道。
上在昌德宮。停常參·經筵。
藥房提調李憲瑋,副提調趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
南獻敎啓曰,行大司憲宋冕載,執義鄭琦和呈辭,掌令金在根,持平韓兢人·許㥌未肅拜,掌令白文鳳在外,監察茶時之意,敢啓。傳曰,知道。
金鼎集啓曰,備邊司郞廳來言,今日,賓廳日次,而綏陵親祭齋戒相値,不得來會云矣,敢啓。傳曰,知道。
尹致秀啓曰,同敦寧李羲溫,除拜後過三日,不爲出肅,依定式推考警責,仍卽牌招察任,何如?傳曰,允。
傳于權大肯曰,禮房承旨,馳詣宣武祠,奉審摘奸以來。
趙秉龜啓曰,明日大駕詣綏陵入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
兵曹口傳政事,以尹命圭·李顯英·具錫朋爲副摠管。
金鼎集,以兵曹言啓曰,今此幸行時,右邊捕盜大將具信喜,以西班陪從隨駕矣,在前如此之時,有他邊大將兼察之例,回鑾間左邊捕盜大將金煐,姑令兼察,何如?傳曰,允。
金鼎集啓曰,因兵曹草記,今此幸行時,右邊捕盜大將具信喜,以西班陪從隨駕,在前如此之時,有他邊大將兼察之例,回鑾間左邊捕盜大將,姑令兼察事,允下矣。兼察右邊捕盜大將金煐,卽爲牌招聽傳敎,何如?傳曰,允。
傳于金鼎集曰,明日出宮內門路,以協陽門爲之。
金鼎集,以都摠府言啓曰,今日入直內三廳武兼禁軍及軍兵等,當爲中日習射技放,而綏陵親祭齋戒相値,不得設行之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
南獻敎,以義禁府言啓曰,忠淸監司趙冀永啓本內,淸州前兵虞候柳永魯罪狀,令攸司稟處事,啓下矣。柳永魯,以三陟營將,時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
自卯時至酉時,灑雨下雨,測雨器水深三分。
大駕詣綏陵入齋室後,大王大妃殿·王大妃殿遣承旨問安。答曰,知道。內閣·政院·藥房·玉堂·朝廷二品以上口傳問安。答曰,知道。
親祭還入齋室後,內閣·政院·藥房·玉堂·朝廷二品以上口傳問安。答曰,知道。
還內後,內閣·政院·藥房·玉堂·朝廷二品以上口傳問安。答曰,知道。
權大肯啓曰,明日常參·經筵,取稟。傳曰,停。
金鼎集啓曰,司僕寺內乘來言,捲窓,取稟。傳曰,捲三窓。
傳于金鼎集曰,侍衛軍兵雨具,從便爲之。
權大肯啓曰,臣大肯,以大王大妃殿·王大妃殿問安進去,下直之意,敢啓。傳曰,知道。
南獻敎啓曰,卽者,義禁府都事來言,今日動駕時,駕側鳴錚罪人申聖龜等四十一人,移送秋曹云矣,敢啓。傳曰,知道。
傳于權大肯曰,予小子,嗣有曆服,五載于今,始克祗謁仙寢,恭薦泂酌,曷敢曰粗伸慟慕,而亦不可無寓意之擧,陵司令鄭世煥陞敍,參奉金啓泳陞六,守僕以下諸員役,依癸亥年例施賞,局內陵官,各內下上弦弓一張,京畿監司洪學淵,內下豹皮一令,地方官楊州牧使閔永勳,內下弓矢一部,賜給。
己亥三月十一日卯時,大駕詣綏陵幸行。親祭入侍時,行都承旨趙秉龜,左承旨金鼎集,右承旨徐戴淳,左副承旨尹致秀,右副承旨南獻敎,同副承旨權大肯,記事官兪錫煥,假注書金益文,記事官洪在龍·南秉哲,檢校提學趙寅永,原任直閣李景在,檢校直閣金左根,原任待敎金興根,檢校待敎金學性,以次侍立。鼓三嚴,通禮跪啓外辦,上具戎服乘駕轎,出宣化門。藥房提調李憲瑋,副提調趙秉龜進前奏曰,侵早勞動,聖體,若何?上曰,一樣矣。仍由協陽門,出肅章門·進善門·敦化門,通禮跪啓請進發,上進發,至宗廟洞口前路,下轎步過,還乘轎,出興仁之門,宣傳官啓稟鳴金二下大吹打,至陵洞口,宣傳官啓稟鳴金三下吹打止。上降轎乘輿,至齋室門外,降輿入齋室。少頃,通禮跪啓外辦,上改具翼善冠·黲袍·烏犀帶,出齋室門外。致秀曰,前此陵享,每於陵上奉審時,諸執事百官,先入就位,今亦依此爲之乎。上可之。仍乘輿至紅箭門外。通禮啓請降輿,上降輿詣板位,行謁陵禮,在位諸臣皆四拜,上步詣陵上奉審,仍詣丁字閣·碑閣奉審,暫入小次,親祭時至,通禮啓請行禮,上出小次,贊禮金敎根前導,陞自東階,詣板位行四拜禮,仍詣尊所西向立,執尊擧羃,上入詣神座前跪。秉龜奉香,致秀奉爐,上三上香,致秀奠爐于案上,秉龜奉爵進,上執爵授致秀,奠于神座前,上少退跪,在位諸臣皆跪,大祝金德喜入神座右,跪讀祝文訖,上降復位,執禮請行亞獻禮,亞獻官朴宗薰,行亞獻禮如儀,執禮請行終獻禮,終獻官李止淵,行終獻禮如儀,皆降就位,贊禮啓請四拜,上四拜,在位諸臣皆四拜,上詣望燎位望燎訖,贊禮啓禮畢,上至紅箭門板位,行辭陵禮,出紅箭門外,判府事朴宗薰,右議政李止淵等進前奏曰,躬將陵享,雨中勞動,聖體,若何?上曰,一樣矣。仍乘輿還入齋室。傳曰,京畿監司,率各務差使員待令。出傳敎又傳曰,左副承旨·右副承旨,分詣懿陵·徽慶園,奉審以來。出傳敎又傳曰,京畿監司,率各務差使員入侍。出傳敎入侍時,左承旨金鼎集,假注書金益文,記事官洪在龍·南秉哲,京畿監司洪學淵,楊州牧使閔永勳,坡州牧使李定鉉,平邱察訪任正仁,重林察訪宣時永,以次進伏訖。上命奏職姓名,學淵等,以次奏之。上曰,予初動駕,得無民弊乎?學淵曰,聖念深軫民弊,植炬亦令置之,凡事皆從省約,初無弊端之可言矣。上命退,仍命承史退,諸臣以次退出。傳曰,自陵洞口,至興仁之門外,捧上言。出傳敎鼎集進還宮時刻未初初刻,時至,通禮啓外辦,上改具戎服,出齋室至陵洞口,通禮跪啓請降輿乘轎,上降輿乘轎,宣傳官跪啓稟鳴金二下大吹打,仍進發,至興仁之門外,宣傳官跪啓稟鳴金三下吹打止,入興仁之門,至宗廟洞口前路,上降轎而過,還乘轎,入敦化門,由協陽門·宣化門還內,命出標信解嚴,諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,內閣·政院·藥房·玉堂口傳問安。答曰,知道。大殿,朝廷二品以上口傳問安。答曰,知道。
藥房都提調李止淵,提調李憲瑋,副提調趙秉龜啓曰,祇謁仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
權大肯啓曰,明日常參·經筵,取稟。傳曰,停。
南獻敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權大肯啓曰,知春秋李嘉愚,旣入闕中,不爲肅謝,直爲出去,事甚未安。推考,何如?傳曰,允。
大王大妃殿傳于權大肯曰,初行謁陵之禮,回鑾萬安,予心欣幸無比,追念十年前事,其所慟◆益新,一邊思之,今日此事,不啻新奇,慶祝而已,不可無示意之擧,自內欲爲施賞,陪從承史·閣臣·雲寶劍·摠管·兵曹堂郞·太僕寺堂郞及吏隷·繖扇·金斧鉞·水晶仗差備,竝別單書入。
傳于權大肯曰,明日春到記,當親臨矣,處所,仁政殿爲之,左副承旨,馳往泮宮,夕食堂,收取以來。
掌令金在根啓曰,臣言議風裁,本不合於淸朝耳目之任,而掌憲除旨,忽下於千萬夢想之外,臣怵畏義分,不得不張皇出肅,而第臣於合啓句語中,有區區私義之不可聯參者,曾叨臺職,以此引避,輒蒙恩遞,今臣處義,宜無異同,請命遞斥臣職。答曰,依啓。
傳于尹致秀曰,政官牌招開政。
尹致秀,以吏曹言啓曰,禮曹佐郞沈敦永,以其身病,呈狀乞遞,掌樂院主簿李心讓,除拜過限未肅拜,竝改差,何如?傳曰,允。
有政。吏批,行判書趙寅永,參判徐左輔,參議金英淳進,左副承旨尹致秀進。啓曰,大司成今當差出,而擬望之人乏少,外任竝擬,何如?傳曰,允。以金左根爲大司成,沈宜臣爲同經筵,林孝憲爲承文判校,姜必魯爲司成,黃晦瑛爲禮曹正郞,南性敎爲禮曹佐郞,安潤蓍爲典籍,金愼根爲掌樂主簿,金啓泳爲掌苑別提,趙致淳爲綏陵參奉,安國鉉爲沙斤察訪,承文判校鄭義命,今加通政,滿三十朔,依法典陞堂上,故學生李純永贈吏參例兼,故郡守李商重贈吏議,已上同敦寧李羲溫兩代。再政。朴齊明爲禮曹參議,曺錫雨·金泰顯爲典籍,李完在爲活人別提。
兵批,判書洪命周,參判韓益相,參議安孝述病,參知李益文入直進,右副承旨南獻敎進。副護軍單鄭義命,副司果單金啓泳。
金鼎集啓曰,今此京外上言七十八張內,二十五張,以猥濫拔去,五十三張,分下各該司次,捧入之意,敢啓。傳曰,知道。
傳于金鼎集曰,明日出宮門路,以協陽門爲之。
以慶尙監司權敦仁狀啓,安東府民戶失火事,傳于金鼎集曰,聞甚矜惻,元恤典外,別加顧助,結構奠接之方,廟堂措辭分付。
以慶尙監司權敦仁狀啓,咸安郡民家失火事,傳于徐戴淳曰,許多民戶之一時燒燼,聞甚驚惻,元恤典外,別加顧助,燒死人,如有生前身還布,竝蕩減,卽爲結構奠接,俾無失所之弊事,廟堂措辭分付。
以咸鏡監司金炳朝狀啓,安邊府民家失火事,傳于徐戴淳曰,聞甚矜惻,元恤典外,別加顧助,結構奠接之方,廟堂措辭分付。
以江原監司洪稺圭狀啓,杆城郡民家失火事,傳于金鼎集曰,許多民戶之一時燒燼,聞甚驚惻,原恤典外,別加顧助,卽爲結構奠接,俾無失所之弊事,廟堂措辭分付。
以慶尙左兵使李濟完狀啓,海毒猝發,進上生熟鰒,不得趁期封進,惶悚待罪事,傳于徐戴淳曰,勿待罪事,回諭。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人·許㥌牌不進罷職傳旨,傳于南獻敎曰,只推。
權大肯,以禮曹言啓曰,陵·園·墓所今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
金鼎集,以司僕寺提調意啓曰,謹依慈敎,本寺堂郞以下吏隷,別單書入之意,敢啓。傳曰,知道。
又以兵曹言啓曰,今番綏陵幸行時,隨駕將校軍兵各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時,隨駕將官將校軍兵及武藝別監等犒饋,依定奪,以乾物,磨鍊分給之意,敢啓。傳曰,知道。
又以禁衛營言啓曰,隨駕本營將官將校軍兵等處,依定奪,乾犒饋磨鍊分給之意,敢啓。傳曰,知道。
又以禁衛營言啓曰,謹依成冊啓下,御前前排牢子鄭致長等三十名,巡令手姜仁弼等二十八名,挾馬旗手朴日得等十二名,各木一疋,信箭手金得伊等二名,各木二疋施賞之意,敢啓。傳曰,知道。
又以御營廳言啓曰,隨駕將官及駕前別抄將校軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
又以摠戎廳言啓曰,今番幸行時,隨駕將校軍兵等處,乾犒饋,依定式磨鍊分給之意,敢啓。傳曰,知道。
權大肯,以禮曹言啓曰,卽接宗廟署所報,則明日春到記試取時,本署官員,俱爲觀光云矣,依定式以本曹正郞李容敏,假官差送,以爲代直後赴試之地,何如?傳曰,允。
南獻敎,以義禁府言啓曰,明日仁政殿春到記親臨試取時,本府都事十員內,六員赴擧,只有四員,而當直入直·本府入直·公事回公都事及仁政門·崇範門·光範門禁亂都事,無以推移,假都事二員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
權大肯啓曰,明日常參·經筵,取稟。傳曰,停。
南獻敎啓曰,行大司憲宋冕載,執義鄭琦和呈辭,掌令白文鳳在外,一員未差,持平韓兢人·許㥌未肅拜,監察茶時之意,敢啓。傳曰,知道。
傳于尹致秀曰,讀券官趙寅永,考官兼進。
以黃海監司趙斗淳狀啓,薦新生石首魚,節序差早,限內不得封進,惶恐待罪事,傳于權大肯曰,勿待罪事,回諭。
金鼎集,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
傳于尹致秀曰,科次入侍。
金鼎集,以兵曹言啓曰,謹依判下成冊,今番綏陵幸行時,元內吹朴聖煥等三十名處,木各一疋分給之意,敢啓。傳曰,知道。
又以兵曹言啓曰,五衛將金箕景,除授在外,過限未上來,沈公鼎·郭宗默,景福宮衛將文得老·文橈憲,俱以病難供職,呈狀乞遞,竝改差,何如?傳曰,允。
又以摠戎廳言啓曰,本廳中軍李應植,呈辭在外,曠任可悶,改差,何如?傳曰,允。
又以摠戎廳言啓曰,本廳中軍,今當差出,而擬望之人乏少,外任竝擬,何如?傳曰,允。
己亥三月十三日辰時,上詣仁政殿。春到記儒生分製講試取入侍時,行都承旨趙秉龜,左承旨金鼎集,右承旨徐戴淳,左副承旨尹致秀,右副承旨南獻敎,同副承旨權大肯,記事官兪錫煥,假注書金益文,記事官洪在龍·南秉哲,檢校直閣李公翼,檢校待敎金學性·金英根,以次侍立,時至,上具翼善冠·衮龍袍,乘輿出宣化門,藥房提調李憲瑋,副提調趙秉龜進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門詣殿內,上降輿陞座。致秀曰,儒生今將入庭,請下標信。上曰,以俄下標信擧行。致秀讀奏入門單子,合爲五百六十九人。宣傳官跪稟入門,試官及儒生,次節入庭,行禮如儀。讀券官行吏曹判書趙寅永,行護軍李若愚·李景在,對讀官行副護軍李啓朝·金學性,副司直韓啓源,副司果趙道淳,考官行大護軍洪敬謨,行護軍南履懋,參考官行副護軍李根友·鄭德和,校理朴齊憲,副司直李宗秉,以次進伏。上命書表擬周群臣賀上祀先公以天子之禮,限申時,寅永·若愚進前跪書,仍命懸題,下講冊望單子,落點于詩傳。秉龜讀奏訖,寅永曰,考講,以抽籤爲之乎。上可之。仍命開講。入小次,小頃出次。通禮唱禮畢,上降座升輿。秉龜曰,試所承旨及執冊承旨一員落後之意,敢達矣。上曰,唯,仍出仁政門,入肅章門由協陽門還內,命出標信解嚴,諸臣以次退出。
己亥三月十三日酉時,上御熙政堂。春到記科次入侍時,左副承旨尹致秀,假注書金益文,記事官洪在龍·南秉哲,讀券官行吏曹判書趙寅永,行護軍李若愚·李景在,對讀官行副護軍李啓朝·金學性,副司直韓啓源,副司果趙道淳,以次進伏訖。上曰,史官分左右,科次爲之。道淳進前讀奏第一張訖。寅永曰,第一張,當書何等乎?上曰,以三下書之。寅永曰,第二張,書以草三下乎?上可之。寅永曰,第三張,書正字次上,其下二張,竝書草次上乎?上可之。寅永書等訖,上親坼第一張祕封還下,致秀次第讀奏封內訖。命書傳敎曰,春到記講居首通幼學尹載善,製述賦居首三下進士任百秀,竝直赴殿試,講之次通幼學韓應淳等四人,製述之次草三下進士崔遇亨,竝直赴會試,講之次通幼學黃浩大等二人,製述之次次上進士韓用翰,竝給二分,講之次略幼學金用聲等十三人,粗幼學羅采五等四人,製述之次草次上幼學尹正求等二人,竝令該曹,考例施賞,命書傳敎曰,入格儒生,明日待令。命試官先退,又命史官就座。仍命退,承史以次退出。
上在昌德宮。停常參·經筵。
中宮殿誕日,大殿·大王大妃殿·王大妃殿,內閣·政院·玉堂·朝廷二品以上·六曹堂上口傳問安。答曰,知道。
中宮殿,內閣·政院·玉堂·朝廷二品以上·六曹堂上,單子問安。答曰,知道。
權大肯啓曰,明日常參·經筵,取稟。傳曰,停。
南獻敎啓曰,行大司憲宋冕載,執義鄭琦和呈辭,掌令白文鳳在外,一員未差,持平韓兢人·許㥌未肅拜,監察茶時之意,敢啓。傳曰,知道。
尹致秀啓曰,三品官之無得過三日循例請牌,曾有定式矣。大司成金左根,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于權大肯曰,禮房承旨,馳詣宗廟·景慕宮,奉審摘奸以來。
傳于尹致秀曰,入格儒生入侍。
大王大妃殿傳于金鼎集曰,莫重祀典,身爲齋郞,偃然在家,無端不參,豈有如許駭惋之事,智陵參奉,拿來嚴勘,道臣之只請罷職者,亦爲疎忽,從重推考。
以全羅監司李穆淵狀啓,同福縣民家失火事,傳于徐戴淳曰,方農之節,許多民戶之如是燒燼,聞甚矜惻,元恤典外,別加顧助,結構奠接之方,廟堂措辭分付。
以大司成金左根牌不進罷職傳旨,傳于南獻敎曰,只推。
兵曹,以趙存中爲摠戎中軍。
南獻敎,以義禁府言啓曰,智陵參奉尹大淳,拿來嚴勘事,傳旨啓下矣。尹大淳家在咸鏡道鏡城地云,依例發遣府羅將,拿來,何如?傳曰,待待命拿囚。
己亥三月十四日辰時,上御熙政堂。入格儒生入侍時,左副承旨尹致秀,記事官兪錫煥,記事官洪在龍·南秉哲,以次進伏,講居首通幼學尹載善,製述表居首三下進士任百秀,講之次通幼學韓應淳·李容翼·李益鉉·李久榮,製述之次草三下進士崔遇亨,講之次通幼學黃浩大·尹星璐,製述之次次上進士韓用翰,講之次略幼學金用聲·金秉淵·李章翊·李必濟·趙龍圭·朴宗煥·朴天浩·金昌秀·李楗·金鼎煥·金疇·鄭竣容·李觀會,粗幼學羅采五·李·尹萬求·鄭昌源,製述之次草次上幼學尹正求,生員李應寅,序立階下訖。上曰,史官分左右。致秀進前奏曰,儒生使之次第陞堂乎?上可之。載善等以次陞堂,奏職姓名訖,退立階下。致秀曰,給分以上儒生,使之先出,其餘紙筆墨施賞乎?上可之。用聲等,以次跪受賞,引儀唱四拜,儒生等行禮訖,使之退出。仍命史官就座。又命退,承史以次退出。
上在昌德宮。停常參·經筵。
自巳時至申時,日暈。
藥房提調李憲瑋,左副承旨尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
權大肯啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
權大肯,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,今月初七日,大報壇守直官,報臣曹以爲,今番大祭時,雨水達夜,第三位座榻袱及褥席滲濕,卽爲修改云矣,臣錯認以奉室滲漏,有此沾濕,以來四月初二日修改之意,入啓允下矣,大祭時,各位奉安壇上後,油遮日滲漏,致此沾濕,而臣矇不照察,以奉室滲漏修改磨鍊,不勝惶恐,修改之節勿論,只以◆座榻袱·褥席改備入排事,分付該曹,何如?傳曰,允。卿則從重推考。
又以禮曹言啓曰,卽接全羅監司李穆淵移文,則以爲,羅州牧鄕校聖殿正間椽木,年久朽傷,不可不及今修改,告由移還安祭香祝,自本曹啓稟下送云矣,羅州牧鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
執義鄭琦和,司諫金秀萬,持平許㥌,副校理沈承澤,正言李濟達·柳來維,修撰曺錫亨等啓曰,請書九,亟施追奪官爵之典。措辭見上答三司曰,不允。
執義鄭琦和,司諫金秀萬,持平許㥌,正言李濟達·柳來維等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
執義鄭琦和,持平許㥌等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,快施當律。措辭見上新除授掌令白文鳳,時在平安道雲山地,請斯速乘馹上來事,下諭。答府曰,韓鼎鎭事,不允。申綱事,不允。睦台錫事,不允。尙度事,不允。下諭事,許遞。
司諫金秀萬,正言李濟達·柳來維等啓曰,請梟示罪人聖世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
義禁府啓目,向前李鼎耇亦,稅船裝發,本有定限,晩時則自有當律是白乎矣,執籌船之追後來泊,江景浦之水淺分載,囚供發明,容或有說,而至若監色之代送,雖緣船隻數多,排比不足是白乎乃,不能檢飭船漢,以致淹滯作奸,穀主輸送之地,未免疎忽,以此照律,何如?判付。啓,依允。又啓目,向前朱英晦亦,差員之下去時辭陛,自是例也,而見其入而不見其出,雖緣生長海曲,不知朝體而然是白乎矣,不知亦不可無警,以此照律,何如?判付。啓,依允。又啓目,典設別提李東柱原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
行吏曹判書趙寅永疏曰,伏以臣仲兄,亡已十年有餘,尙在淺土,未得完襄,仲嫂之窆,又在不日,方擬緬舊,以圖祔新,在臣情理,不得不躬自檢視,而格外由單,亦臣義分之所不敢也,玆敢不避煩屑,猥陳實狀。伏乞聖明,特許臣往來之暇,俾伸切至之私,千萬甚幸。臣無任云云。答曰,省疏具悉。卿其從便往來。
大司成金左根疏曰,伏以臣之唱名通籍,未帀朞耳,歷敭淸華,滾躋下大夫列,古之一歲三遷,莫是若也,臣亦粗有自知,知非臣望實所推,則積抱愧懼,蹙蹙如靡所容措,國子寵命,又玆謬及,淸朝名器之緣臣玷褻,乃至此耶,且是職也,尤非可以人人居之,敎胄造士之盛,尙矣無論,雖近日之責止課試,必以富文藝嫺功令者當其選,猶不失爲核實之政,竝與二者無一,而濫竽於此,又近日之所未有也,臣自幼及壯,困厄於疾病,全失學業,至老大而無所聞焉,自視胸中,空空然沒有一字,猶復冒其名而責其實,儼乎皐比之席,裒然多士之上,天下寧有是也,抑謂是官塗踐履,譬如行路之借權,升高之躡級,不問其人,魚貫雁序而進歟,臣是新進,古人積薪之嘆,不幸而近之矣,豈以臣屬托葮莩,依近末光,官濫而無惜,職瘝而姑恕,只令縻爾而寵之歟,爲人擇官,自非昭代美事,而公議攸在,其必曰私於臣耳,臣無足恤,累將何歸,雖臣無似,亦嘗擩染家庭,略知謹畏之義矣,急行多躓,進銳退速,此古今不易之理,必驗之跡也,使賢而才者,若是驟躐,猶難免造物之猜,況臣之最愚下而至顓蒙乎,殿下於臣,天地耳父母耳,其所以全而安之,愛欲生之者,固何如也,則豈可使溢涯量而傾墜隨之,過分福而虧害乘之哉,歷歷參倚,承膺無路,玆敢披瀝衷私,仰瀆崇嚴。伏乞聖慈,仰稟東朝,亟遞臣新授職名,以重公器,以安微分焉。臣無任云云。答曰,省疏具悉。爾其勿辭察職。
上在昌德宮。停常參·經筵。
金鼎集,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹致秀啓曰,明日常參·經筵,取稟。傳曰,停。
金鼎集啓曰,合辭方張之時,兩司無詣臺之員,事甚未安。試所進去外,呈告人員,竝卽牌招,何如?傳曰,允。
又啓曰,右承旨徐戴淳,右副承旨南獻敎,今日不爲仕進,竝卽牌招,何如?傳曰,允。右副承旨許遞,前望單子入之。
承旨前望單子入之,洪鍾應落點。
徐戴淳啓曰,新除授右副承旨洪鍾應,卽爲牌招,何如?傳曰,允。
又啓曰,行大司憲宋冕載,持平韓兢人試所進,執義鄭琦和,持平許㥌牌不進,掌令二員未差,監察茶時之意,敢啓。傳曰,知道。
以執義鄭琦和,持平許㥌,司諫金秀萬,正言李濟達·柳來維牌不進罷職傳旨,傳于徐戴淳曰,只推。
以右副承旨洪鍾應牌不進罷職傳旨,傳于權大肯曰,只推。
徐戴淳,以備邊司言啓曰,濟州牧使李源達,以其身病,屢呈辭狀乞遞矣,實病旣如此,則有難强令察任,今姑改差,何如?傳曰,允。
又以兵曹言啓曰,今三月十七日,武臣堂上祿試射日次,而訓鍊院·慕華館慶科庭試武科初試,俱爲設場,不得設行,後日退行之意,敢啓。傳曰,知道。
又以武一所試官意啓曰,臣所今日平明開場,擧子捧單數,自天字至來字半字,合爲八百七十六人矣。先自柳葉箭及貫革試取,而元貫革外,加設四貫革之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至來字半字,合爲八百八十九人矣。貫革·柳葉箭,同爲試取,而元貫革外,加設五貫革之意,敢啓。傳曰,知道。
義禁府照目粘連,濟物前萬戶朱英晦矣本府議啓內,差員之下去時辭陛,自是例也,而見其入而不見其出,雖緣生長海曲,不知朝體而然是白乎矣,不知亦不可無警,以此照律,罪笞五十收贖,解見任別敍私罪,奉敎依允。又照目粘連,公州判官李鼎耇矣本府議啓內,稅船裝發,本有定限,晩時則自有當律是白乎矣,執籌船之秋後來泊,江景浦之水淺分載,囚供發明,容或有說,而至若監色之代送,雖緣船隻數多,排比不足是白乎乃,不能檢飭船漢,以致淹滯作奸,穀主輸送之地,未免疎忽,以此照律,罪杖六十收贖,奪告身一等私罪,奉敎依允,功議各減一等爲良如敎。又啓目粘連,向前李東柱亦,壇享儀物,尤當嚴敬,而雨勢之暴霔,雖不得預度,油芚之縫造處滲漏,初未能詳審,致有此褥席之沾濕,昏謬之罪,在所難免,以此照律,何如?判付。啓,依允。
上在昌德宮。停常參·經筵。
自巳時至申時,日暈。
權大肯啓曰,明日常參·經筵,取稟。傳曰,停。
徐戴淳啓曰,來二十一日,朝參日次矣,敢稟。傳曰,停。
權大肯啓曰,來二十一日,輪對日次矣,敢稟。傳曰,當次人受點,後日次待令。
徐戴淳啓曰,合辭方張之時,兩司無詣臺之員,事甚未安。除試所進去外,呈告人員,竝卽牌招,何如?傳曰,允。
又啓曰,左副承旨尹致秀,今日不爲仕進,卽爲牌招,何如?傳曰,允。
尹致秀啓曰,三皇忌辰日親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,北苑望拜禮,當親行,而齋宿,便殿爲之。
徐戴淳啓曰,假注書金益文,身病猝重,勢難察任,今姑改差,何如?傳曰,允。
金益文改差,代以李玄文爲假注書。
徐戴淳啓曰,行大司憲宋冕載,持平韓兢人試所進,執義鄭琦和,持平許㥌牌不進,掌令二員未差,監察茶時之意,敢啓。傳曰,知道。
以執義鄭琦和,持平許㥌,司諫金秀萬,正言李濟達·柳來維牌不進罷職傳旨,傳于徐戴淳曰,只推。
備邊司,以具載龍爲濟州牧使。
洪鍾應,以戶曹言啓曰,時御所內各司,依定式發遣本曹正郞臣趙相玉,與兵曹參判臣韓益相,佐郞臣安允中,東所衛將臣韓用夏,西所衛將臣張斗斌,南所衛將臣鄭海柱,北所衛將臣李商球,眼同看審後,有頉處,別單書入,而修改則擇日擧行之意,敢啓。傳曰,知道。
徐戴淳,以武一所試官意啓曰,臣所今日柳葉箭及貫革應射擧子六百人內,兩技入格九人,一技入格二十九人,合爲三十八人矣,日暮姑停之意,敢啓。傳曰,知道。
又以武二所試官意啓曰,臣所今日貫革·柳葉箭,同爲試取,而應射擧子五百五十人內,貫革入格五十八人,柳葉箭入格十四人,兩技入格十六人,合爲八十八人矣,日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試柳葉箭及貫革,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試貫革·柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭及貫革應射擧子二百七十六人內,兩技入格四人,一技入格四十七人,昨日入格三十八人,合爲八十九人矣,柳葉箭·貫革,旣已畢試,鐵箭鱗次試取,而兼捧講書之意,敢啓。傳曰,知道。
又以武一所試官意啓曰,臣所今日鐵箭應射及應講擧子八十九人內,入格二十人矣,雖不滿元額,各技旣已畢試,故今方修整榜目之意,敢啓。傳曰,知道。
徐戴淳啓曰,試官之出榜詣闕例也,而武一所監試官,韓兢人·林肯洙,謂有身病,自外徑歸,事甚未安。竝推考,何如?傳曰,允。
徐戴淳,以武二所試官意啓曰,臣所今日貫革·柳葉箭,同爲試取,而應射擧子三百三十九人內,貫革入格五十八人,柳葉箭入格十二人,兩技入格二十八人,合爲一百八十六人矣,貫革·柳葉箭,今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子四十三人內,三矢入格十人矣,日暮姑停之意,敢啓。傳曰,知道。
義禁府照目粘連,典設別提李東柱矣本府議啓內,壇享儀物,尤當嚴敬,而雨勢之暴霔,雖不得預度,油芚之縫造處滲漏,初不詳審,致有此褥席之沾濕,昏謬之罪,在所難免,以此照律,罪笞五十收贖,解見任別敍私罪,奉敎依允爲旀,功減一等爲良如敎。
上在昌德宮。停常參·經筵。
徐戴淳啓曰,合辭許久闕啓,事甚未安。試所進去外,呈告人員,竝卽牌招,何如?傳曰,允。
尹致秀啓曰,明日北苑望拜禮相値,視事頉稟之意,敢啓。傳曰,知道。
又啓曰,明日北苑望拜禮時,闕字牌及爐盒,當爲奉來,門路,以何處爲之乎?敢稟。傳曰,永肅門爲之。
徐戴淳啓曰,今日齋宿承旨,當爲備員,而行都承旨趙秉龜,左承旨金鼎集受由在外,何以爲之?而右副承旨洪鍾應不爲仕進,卽爲牌招,何如?傳曰,允。
尹致秀啓曰,明日北苑望拜禮時,九卿當爲進參,而行吏曹判書趙寅永,受由在外,行禮曹判書金敎根,方在呈辭受由中,何以爲之?而判尹朴晦壽病不進,卽爲牌招,以爲淸齋之地,何如?傳曰,允。禮判許遞,前望單子入之。
禮曹判書前望單子入之,金履載落點。
尹致秀啓曰,明日北苑望拜禮時,九卿當爲進參,而新除授行禮曹判書金履載病不進,卽爲牌招,以爲淸齋之地,何如?傳曰,允。如有違牌,勿爲呼望。
傳于徐戴淳曰,明日出宮門路,以協陽門爲之。
徐戴淳啓曰,行大司憲宋冕載試所進,執義鄭琦和,持平韓兢人·許㥌牌不進,掌令二員未差,監察茶時之意,敢啓。傳曰,知道。
以執義鄭琦和,持平韓兢人·許㥌,司諫金秀萬,獻納林肯洙,正言李濟達·柳來維牌不進罷職傳旨,傳于徐戴淳曰,只推。
徐戴淳,以武二所試官意啓曰,臣所今日平明開場,昨日未畢試鐵箭試取,而亦爲開講之意,敢啓。傳曰,知道。
又以武二所試官意啓曰,臣所今日鐵箭應射擧子四十八人內,無一人入格,而應講擧子五十三人內,入格五十人矣,各技皆已畢試,雖不滿元額,仍爲修整榜目之意,敢啓。傳曰,知道。
權大肯啓曰,試官之出榜詣闕例也,而武二所監試官宋冕載·金洛龍,謂有身病,自外徑歸,事甚未安。竝推考,何如?傳曰,允。
徐戴淳啓曰,明日北苑望拜禮時,兩司長官,當爲進參,而行大司憲宋冕載病不進,卽爲牌招,以爲淸齋之地,何如?傳曰,允。
以江原道放未放成冊,傳于徐戴淳曰,徐鴻輔·宋祥來·吳宅良,竝放。
以忠淸道放未放成冊,傳于徐戴淳曰,朴民弘放。
以黃海道放未放成冊,傳于徐戴淳曰,趙禹錫·閔銑·池濟穆·尹興圭·李竣祜,竝放。
以全羅道放未放成冊,傳于徐戴淳曰,張龍八·宋觀和·鄭祉榮·申紹·李光龍·李穆遠·李秉吉·鄭邦采,竝放。
以平安道放未放成冊,傳于徐戴淳曰,李禎植·朴敏悳·李相利,竝放。
以慶尙道放未放成冊,傳于徐戴淳曰,李鎭華·梁宣洙·金性浩·金善永·沈說泰,竝放。
以咸鏡道放未放成冊,傳于徐戴淳曰,李義權放。
徐戴淳,以義禁府言啓曰,各道放未放成冊啓下,江原道放秩,原州牧徒三年定配罪人徐鴻輔,徒二年定配罪人宋祥來等名下,放字書下,稟秩,歙谷縣徒三年定配罪人吳宅良名下,放字書下,忠淸道稟秩,牙山縣徒一年定配罪人朴民弘名下,放字書下,黃海道放秩,鳳山郡徒三年定配罪人趙禹錫,谷山府徒二年半定配罪人閔銑,遂安郡徒三年定配罪人池濟穆,新溪縣徒二年定配罪人尹興圭,鳳山郡徒二年半定配罪人李竣祜等名下,放字書下,全羅道稟秩,海南縣遠配罪人張龍八,樂安郡遠配罪人宋觀和等名下,放字書下,仍秩,井邑縣流三千里定配罪人鄭祉榮,康津縣古今島島配罪人申紹,珍島郡島配罪人李光龍,靈光郡荏子島島配罪人李穆遠,羅州牧智島島配罪人李秉吉,光陽縣流三千里定配罪人鄭邦采等名下,放字書下,慶尙道仍秩,巨濟府島配罪人李鎭華,南海縣島配罪人梁宣洙,泗川縣遠配罪人金性浩,巨濟府島配罪人金善永,昌原府流三千里定配罪人沈說泰等名下,放字書下,咸鏡道仍秩,鍾城府移配罪人李義權名下,放字書下,平安道稟秩,博川郡遠配罪人李禎植,渭原郡勿限年定配罪人朴敏悳,泰川縣定配罪人李相利等名下,放字書下矣。徐鴻輔·宋祥來·吳宅良·朴民弘·趙禹錫·閔銑·池濟穆·尹興圭·李竣祜·張龍八·宋觀和·鄭祉榮·申紹·李光龍·李穆遠·李秉吉·鄭邦采·李鎭華·梁宣洙·金性浩·金善永·沈說泰·李義權·李禎植·朴敏悳·李相利等,竝放送,其餘罪人,竝仍事,分付各該道道臣之意,敢啓。傳曰,知道。
上在昌德宮。停常參·經筵。
望拜禮還內後,內閣·政院·藥房·玉堂口傳問安。答曰,知道。
尹致秀啓曰,明日常參·經筵,取稟。傳曰,停。
傳于尹致秀曰,永禧殿展謁,儲慶宮·毓祥宮·宣禧宮展拜,勿拘齋日,以今月二十六日爲之。
傳于徐戴淳曰,瑞蔥臺,以今月二十七日,春塘臺爲之矣,該房知悉。
傳于尹致秀曰,禮判疏批已下,卽爲牌招,如有違牌,勿爲呼望。
傳于尹致秀曰,北苑望拜禮參班儒武,當應製射藝矣,儒生則映花堂親臨磨鍊,弘文提學牌招,武士則中日閣,兵判·禁將試取。
傳于徐戴淳曰,出宮門路,以宜春門爲之。
徐戴淳啓曰,明日次對,兩司當爲進參,呈告人員,竝待開門牌招,何如?傳曰,允。
以京畿水使白殷鎭狀啓,喬桐府人命渰死事,傳于洪鍾應曰,許多人命之一時渰死,聞甚矜惻,如有生前身還布,竝蕩減,未拯屍身,期於拯得之意,廟堂措辭分付。
尹致秀,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
徐戴淳,以都摠府言啓曰,今日入直內三廳武兼禁軍及軍兵等,當爲中日習射技放,而北苑親行望拜禮相値,不得設行之意,敢啓。傳曰,知道。
行禮曹判書金履載疏曰,伏以臣於屛伏訟愆之中,伏奉宗伯除命,手擎恩誥,若蟄聞雷,驚感隕越,殆不知所以處心措身者,臣本賦性庸迷,遇事昏謬,信心而行,率口而言,捩手轉喉,無往非咎,卽臣之素所自知而自病者,迺者,適忝金吾,按一小獄,而亦不能事事,始之奏讞而不明不覈,自速廟議之參差,繼又陳章而不審不愼,全昧朝體之隳壞,竟至大臣之逬出,群情莫不遑惑,重貽九重之憂念,廟務久致曠廢,當其時臣思臣罪,合置何辟,薄譴旋寢,縱荷聖恩之曠蕩,作孽倖逭,益切臣心之懍蹙,退伏荒郊,泥首齎悚,際玆恩命之下,臣若憑今日之寵靈,忘宿昔之愆殃,揚揚出膺,自同無故,則顧廉隅而冒沒之愧,何如?揆義分而唐突之懼,又何如也。且臣於日前,遭子婦慘制,尙在出仕限內,以此以彼,趨造承命,有非可論,召牌儼臨,違逋路阻,短章陳列,仰瀆崇嚴。伏乞聖明,俯賜鑑諒,亟遞臣見叨之職,仍治臣未勘之罪,俾安私分,以昭國綱,千萬幸甚。臣無任云云。答曰,省疏具悉。往事不必追提,卿其勿辭,卽爲肅命。
己亥三月十九日卯時,上詣北苑望拜禮親行入侍時,右承旨徐戴淳,左副承旨尹致秀,右副承旨洪鍾應,同副承旨權大肯,記事官兪錫煥,假注書李玄文,記事官洪在龍·南秉哲,檢校直閣李公翼·鄭㝡朝·金左根,檢校待敎金學性·金英根,以次侍立,時至,通禮跪啓請外辦,上具翼善冠·衮龍袍,乘輿出宣化門,由協陽門·建陽門·靑陽門,至北苑小次前。通禮跪啓請降輿,上降輿入小次。問安勿爲之事下敎,參班儒武各就位。通禮跪啓請外辦,上改具翼善冠·黑圓領袍,出小次。通禮跪啓請乘輿,上乘輿至板位所。通禮跪啓請降輿,上降輿。通禮前導詣拜位北向立,贊儀唱四拜,上行四拜禮訖。贊儀唱跪,上跪。司香官二員,進香案前跪,三上香俯伏興退。贊儀唱四拜,上行四拜禮訖。通禮跪啓請乘輿,上乘輿還御小次。問安勿爲之事下敎,命書傳敎曰,右副承旨與禮曹堂上·戶曹郞廳,依定式馳詣宣武祠,奉審以來。通禮跪啓請外辦,上具翼善冠·衮龍袍,出小次。通禮跪啓請乘輿,上乘輿,由宜春門還內,出標信解嚴。諸臣以次退出。
己亥三月十九日辰時,上詣映花堂,參班儒生應製試取入侍時,右承旨徐戴淳,左副承旨尹致秀,右副承旨洪鍾應,同副承旨權大肯,記事官兪錫煥,假注書李玄文,記事官洪在龍·南秉哲,檢校直閣李公翼·鄭㝡朝·金左根,檢校待敎金學性·金英根,以次侍立訖。上具翼善冠·衮龍袍,乘輿出宜春門,詣映花堂,降輿陞座。致秀曰,右副承旨洪鍾應,蒙點於試所承旨,而奉命出去,姑未待令,何以爲之乎?上曰,他承旨擧行,可也。致秀曰,何承旨爲之乎?上曰,左副承旨爲之,可也。致秀曰,儒生今將入庭,請下標信。上曰,以俄下標信擧行。讀奏入門單子,合爲一百七十六人,試官弘文提學趙秉鉉,對讀官副校理李殷相,修撰鄭,兵曹佐郞金震休,率儒生行禮訖,以次進伏。命秉鉉書頌江漢朝宗于海,限申時,致秀進前跪啓宣敎懸題。致秀曰,應製近無頒紙之例,而今番若不頒紙,似有窘速之慮,何以爲之乎?上曰,頒紙,可也。致秀承命頒紙。上入便次,傳曰,考試取二十人,少頃,還御陞座。秉鉉考試訖,奏曰,書等何以爲之乎?上曰,第一張書正字三下,之次八張書草三下,之次十一張書次上,可也。秉鉉書等訖,震休讀奏第一張,致秀讀奏封內訖。命書傳敎曰,參班儒生應製頌居首三下生員金膺根春秋一件,之次三下幼學金炳象等三人,各朱子百選一件,之次三下幼學黃浩龜等五人,各奎章全韻一件,之次次上業儒金逌淳等十一人,各紙二卷筆三枝墨一笏賜給。又命書傳敎曰,入格儒生,明日延英門外施賞。致秀曰,還宮門路,何以爲之乎?上曰,當自內爲之。通禮跪啓禮畢,上還內,諸臣以次退出。
上在昌德宮。停常參·經筵。
夜自五更至二十一日開東,灑雨下雨,測雨器水深九分。
藥房都提調李止淵,提調李憲瑋,左副承旨尹致秀啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,明日常參·經筵,取稟。傳曰,停。
洪鍾應啓曰,行大司憲宋冕載,持平韓兢人·許㥌牌不進,執義鄭琦和疏批未下,掌令二員未差,監察茶時之意,敢啓。傳曰,知道。
備忘記,慶尙監司金道喜下直,長弓一張,長箭一部賜給。
傳于權大肯曰,大臣·備局堂上引見。
傳于權大肯曰,慶尙監司入侍。
傳于尹致秀曰,召對爲之。
注書兪錫煥病,代以金益文爲假注書。
以大司諫金洛龍,司諫金秀萬,獻納林肯洙,正言李濟達·柳來維,持平韓兢人·許㥌牌不進罷職傳旨,傳于洪鍾應曰,只推。
兵曹口傳政事,大護軍單朴綺壽。
洪鍾應,以兵曹言啓曰,今三月二十六日,大駕詣永禧殿展謁,儲慶宮展拜,毓祥宮展拜,宣禧宮展拜時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今春廟宮展謁禮磨鍊。
尹致秀,以禮曹言啓曰,傳曰,南殿及各宮展拜,更以來月旬前擇入事,命下矣。令日官李秉洪推擇,則來四月初二日·初八日·初九日俱吉云,以何日定行乎?敢稟。傳曰,初二日爲之。
敎慶尙監司金道喜書。王若曰,西京二千石良吏,古難其人,南甸七十州雄藩,今屬之子。玆撤八座卿月,俾做一路福星。惟卿,名祖肖孫,淸朝雅望。處金華而珥鑾筆,粤自發軔之初,長銀臺而佐銓衡,遂乃平步而進。謹飭寬厚之度,宛有故尙書典型,凝重通敏之才,夙抱眞宰相器宇。燥濕夷險之不避,常以盡節自期,文學政事之素優,菀然爲世所詡。薄試三輔之重寄,施措得宜,擢置九卿之崇班,望實相副。矧玆嶺藩之玉節,卽是卿家之靑氈。召南歌謠,尙餘甘棠之舊舍,江西父老,應試花樹之世官。第相去纔數十年,而其弊難一二計。處在陸海之富,而物産之匱竭莫如今時,世稱雛·魯之鄕,而俗習之淆漓非復舊日。海漕之奸僞日痼,倉儲從以枵然,島餉之誅求歲增,民力亦云竭矣。陰雨綢繆之備,關防漸至疎虞,水早饑饉之餘,溝壑曷由奠接。政須龔渤海之良手,如理亂絲,安得張益州之全材,復整欹器。玆授卿以慶尙道觀察使·兼兵馬水軍節度使·都巡察使·大邱都護府使。卿其祇服休命,益恢令圖。寵簡在心,體宸憂於南顧,遺碑在口,趾美績於前人。虞三考之黜幽陟明,柔不茹而剛不吐,夏九敍之厚生利用,飢以食而寒以衣。廉約自持,顧何難於彈壓,威惠竝濟,佇可期於懷綏。至若稟裁,厥有典憲。於戲,高牙大纛,韓稚圭不以爲榮,攬轡登車,范孟博慨然自任。故玆敎示,想宜知悉。知製敎林肯洙製進。
執義鄭琦和疏曰,伏以臣於日前,伏覩我慈聖殿下因大僚提奏,以邪徒窮覈事,特降飭敎,明白嚴正,竊不勝欽仰攢誦,而繼之以驚惋憂慮之至。噫,蔑倫亂常之術,一或有介於淸明之世,尙足謂之變怪,今乃接踵都闉,熾張如彼者,玆曷故焉?辛酉之獄,未必非大懲創,而于今四十年來,朔末之報,便成例套,五家之統,仍歸廢閣,在謫者授法於邑底,在囚者傳術於獄中,密密護襲,駸駸滋蔓,間或有若干現捉者,而其所按治,未免疎略,馴至於其徒寔繁,不可勝誅,今若旣執端緖,而又或一毫緩忽,必將恣行無忌,狼藉傳襲,擧一世盡入於夷狄禽獸之域,豈不大可懼哉?輦轂之下,漸染如此,則鄕曲稍遠之地,其能知戢而革袪乎?連聞捕廳之譏詗,秋曹之覈治,嚴竣詳密,靡不用極,而今伏覩慈敎若曰,如有行邪術之怪異物件,亦爲盤覈其所從來,至矣盡矣。斬除之方,孰要於是?大抵今番就捕,數非不多,而終未得巨奸大慝,太半是愚婦騃童目不識丁之類,其冊子之翻謄傳習,器物之摸畫造作,是豈無知覺至貧賤者所能自辦也?必是妖孽奸魁之薄有才藝粗解文字者,綢繆設計,萬里和應,潛貿於燕行,以一傳十,以此染彼,而脈絡蹊徑,自有積年貫通處,此若到底究覈,則其窩窟根柢之盤據糾結者,必當次次綻露,向之漏網者,今之化身者,何患不斯得乎?窩有所據,根有所結,而如不能鉤摘勦蕩,誅止其沒分數之若而輩,則將何以殄滅無遺乎?伏願聖上,仰稟東朝,更下嚴飭,益令窮鋤,期於打破根窩,以爲淑人心明天彝之道焉。臣無任云云。省疏具悉。此果不可不到底鋤治,所陳甚好矣。
今三月二十日辰時,上御熙政堂。大王大妃殿垂簾,大臣·備局堂上引見,慶尙監司同爲入侍時,同副承旨權大肯,假注書李玄文,事變假注書金圭衡,記事官洪在龍·南秉哲,右議政李止淵,行大護軍金蘭淳,戶曹判書李紀淵,兵曹判書洪命周,知敦寧府事李憲瑋,刑曹判書趙秉鉉,行護軍李惟秀·李完植·金興根,副校理李殷相,慶尙監司金道喜,以次進伏訖。上曰,史官分左右。止淵進前奏曰,日氣連爲溫和,昨日勞動之餘,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,南殿及各宮展拜有命,齋日動駕,元無其例,只有先朝癸巳一番權行之事,而其時以服色磨鍊之難便,多有審愼之議,莫重禮節,宜遵彝典,今朔內如無無故可合日,則雖退行於來初,亦無欠闕,亟命改卜吉日,是臣區區之望也。上曰,當退行矣。仍命書傳敎曰,南殿及各宮展拜,更以來月旬前擇入。大王大妃殿曰,嶺伯當發行,先爲進前。道喜進前奏職姓名訖。大王大妃殿敎曰,舊伯莅任未久,不得已而徑遞,本道民弊旣多,道伯又此數遞,想其事勢,實多悶然,卿其下去,悉心對揚。道喜曰,慈敎鄭重,敢不殫竭圖報,而臣才疎識短,恐無以對揚萬一,十分惶悚矣。大肯曰,嶺伯宣諭,何以爲之乎?大王大妃殿曰,在院承旨爲之,可也。仍敎曰,嶺伯先退,次對爲之。止淵曰,卽見京畿監司洪學淵所報,則以爲,楊州城餉,限年排移事,已有稟覆處分,而見今山·平兩倉所納之十四邑,擧皆殘疲,民邑俱病,萬無一包糓添餉之路,外他驪州等十六邑,亦有摠廳貿餉米取耗條,糴弊日滋,盡是難捧,請以楊州城餉米戊戌排移條一千石,代錢三千兩,全數移作於他道,永祛畿民痼瘼矣。畿內添還之難便,果如道臣狀辭,合有商量,而兩西穀摠,因昨冬移運,頗有減縮,若干添作,似不甚妨,城餉戊戌條,先爲移作於海西,而取耗之際,若用畿邑貿餉例,則必將爲西民苦弊,依他衙門穀詳定例,每年耗作之意,分付該廳該道,何如?大王大妃殿答曰,依爲之。出擧條止淵曰,卽見江華留守朴永元所報,則以爲,本府戶小還多,民將難支,自今府倉與鼎足倉應分,以八千石,定爲恒摠,而戶曹倉太之耗條,卽支放用下者,而近年以來,元摠漸減,不能當應下,每年割本,將至於盡用元穀,就正租盡分條中一千石,準截換作太八百石,以補太邊不足事,請卽稟處矣。本府還弊,今方釐正,而倉逋自完,民戶多縮,分留之際,不可不較量定摠,以爲來頭息肩之道,守臣所陳,必有裁量,許令依請施行,租太換作,不過爲隨時方便之擧,一體許施,何如?大王大妃殿答曰,依爲之。出擧條止淵曰,卽見摠戎使李惟秀所報,則以爲,本廳留餉,見無所儲,自五月至九月支放排用,通變沒策,請以某樣穀二千石,及今區劃矣。本廳留儲,竝與舊陳而罄竭無餘,至於支放恒式不能排繼之境,此是設營以後初有之事,念其事勢,可謂哀痛,係是軍需所重,宜有別般措劃,而度支之前後取用城餉,其數甚多。今當該廳竭悶之時,不可無交濟之義,待兩南運米上來,先以八百石送報,而摠廳則昨年旣受戶曹本價,今此八百石價,自當還送,以此分付該曹,該廳所劃,比所請太半不足。兩西移運小米賑劃餘數中四百石,亦爲加劃,使之綽略排用,何如?大王大妃殿答曰,依爲之。出擧條止淵曰,卽見戶曹所報,則以爲,本曹米邊罄竭之中,田米尤甚,今朔放料,萬無排比之路,兩西移運小米之賑劃外餘數,盡爲劃給,以爲補用之地云矣。賑劃餘條,固當作還於畿邑,而補助於地部經費,尤爲實用,餘數八百石,依報劃給,而畿營賑資小米,或有若干用餘,則隨其還錄,直劃戶曹,而不必更煩徑稟,預此仰達矣。大王大妃殿答曰,依爲之。出擧條止淵曰,卽見戶曹所報,則以爲,對馬島主告訃·承襲告慶·圖書請改等大差倭,非久當鱗次出來,元別幅贈給與堂上差備譯官私禮單,接慰官私禮單蔘價,不可不趁卽磨鍊,無論米·木·銀錢,限九萬兩請卽區劃,俾爲措備之地矣。此是不可不急速區劃者,而京司封摏,着手無處,自本曹先爲某樣推移措備,嶺南熊·巨兩邑倭糧補縮米一萬石,左水營別餉米三千石,北關軍資穀折米一萬石,支濟舊置穀折米一萬石劃給,使之待秋執錢充報,倭糧補縮米留儲之節,更退年限,依節目滋殖之意,分付,何如?大王大妃殿答曰,依爲之。出擧條止淵曰,卽見水原留守沈能岳狀啓,則以爲,本府龍珠寺設施,事體自別,而比年歉荒,位土過半陳棄,寺樣日就凋殘,空名帖,限三百張特許劃下,俾得救弊事,請令廟堂稟旨分付矣。本寺救弊,乃是不可已之事,空名帖別下,旣有辛巳已例,今亦許施,而所請之數,未免太多,以僧帖一百張成給,何如?大王大妃殿答曰,依爲之。出擧條止淵曰,當此春晷舒長之時,講筵行將連開,而參講閣臣,近甚苟艱云,前判書朴綺壽敍用,仍令該曹,口傳付軍職,使之輪回進參,何如?大王大妃殿答曰,依爲之。出擧條止淵曰,諸道放未放冊子,纔已點下,而再昨冬北關七邑守令之島配者,擧皆蒙放,此輩無良不法之諸條所犯,俱係贓汚,而訊覈不及其身,竄謫纔過周歲,遽爾置之全釋之科,有若尋常編配之遇赦輒放者然,朝家每以貪風日熾爲憂,而畢竟施法之不嚴,一至於此,將何以使墨倅,知所懲畏,而雖此輩復起爲吏,亦何能悔罪自新,痛悛舊習乎?今於恩霈之下,雖不敢仰請還配,而其在懲貪之道,不可使便作無故,島配諸倅之蒙放者,竝依尹滋畊例,施以放逐禁錮之典,似宜,故敢此仰達矣。大王大妃殿答曰,所陳誠是矣,依爲之。出擧條止淵曰,昨春前領相,以稅穀晩裝守令之議律太輕,筵奏問備該堂,仍請杜弊警後矣。今番公州判官李鼎耇,以晩時裝載監色代送兩罪就拿,而照勘之際,附以功議,笞止四十,朝飭屬耳,而府讞猶襲前謬者,極爲未安。此又仍置,稅法竟將蕩無懲畏,誠非細憂,當該判堂,從重推考,該倅,更令依本律施行,何如?大王大妃殿答曰,依爲之。出擧條止淵曰,月前德源府敬差官之行,不能操束其從人,多有鄙瑣之事,列邑受弊,傳說喧藉,名以行臺,寧有如許羞恥乎?不可諉以不足責,而仍置不論,當該敬差官李廷憲,令該府拿問嚴勘,何如?大王大妃殿答曰,依爲之。出擧條止淵曰,行工曹判書徐耕輔,行上護軍權敦仁,前判書朴綺壽,漢城判尹朴晦壽,知中樞府事李嘉愚,竝備堂還差,使之察任,何如?大王大妃殿答曰,依爲之。出擧條止淵曰,俄以講筵閣臣事,開端仰奏矣。講筵近久停撤,當此和煦漸長之時,每有寸陰可惜之歎,豈非切悶之甚乎?列聖朝講規,必日三經筵,又有召對·夜對,頻接臣僚,不遑暇息,臣嘗覩先朝,雖動駕殿座之日,少有餘暇,則必命講對,此實殿下所當仰體者,而殿下則嘗以講學,視作餘事,故少有事會,輒命停之,旣停而亦不卽更始,詩傳始講,已爲經歲,而至今冊名,未訖三卷。以昨年言之,停講之日,反多於開講之日,如此而何望長進乎?縷縷煩達,極涉惶悚,而目今急務,莫先於講學一事,故又此仰瀆,伏願體念焉。大王大妃殿曰,大臣所奏,誠爲切實。夫何惶悚之有?勉陳聖學,乃是大臣·玉堂之職,益勉補導,予日望之。上曰,今日當爲召對,又卽開講矣。大王大妃殿曰,大臣就座。大肯曰,諸宰奏事。紀淵曰,咸興·永興兩本宮排設儀物,自內司稟旨改備事,載在乙卯儀式,故別差報于內司,內司手本啓下于尙方,以爲自臣曹擧行,而重大之事,只憑別差所報,輒爲改備者,恐不免疎忽,今番雖不得不按例備送,而臣意則此後雖遵儀式,自內司稟旨,而每於道臣春秋奉審時,一體執頉修啓,臣曹同爲照準,措備下送,則實合於尊事體,故敢此仰達矣。大王大妃殿答曰,依爲之。出擧條大肯曰,玉堂所懷陳之。殷相曰,無所懷矣。大肯曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條大王大妃殿曰,秋判進前。秉鉉進前。大王大妃殿敎曰,邪學按獄,今果何如?日久則易爲懈慢矣。秉鉉曰,自捕廳移送臣曹者,合爲四十三名內,十五名則自服其罪,能知悔悟,故已爲肆赦,其餘二十八名,則萬端曉喩,終迷不悟,其在竝生之義,雖甚矜憐,將不得不用刑矣。向承怪異物件究覈之下敎,而衆囚所招,只是已就捕者而已,別無外他援引者,故不能覈得矣。大王大妃殿敎曰,見捉中如婦孺無知者,不必更問,而稍解文字者,別般嚴覈,則似可査得矣。秉鉉曰,謹當嚴査窮覈矣。大王大妃殿曰,衆囚處搜出冊子,何以處之耶?秉鉉曰,姑爲藏置于本曹,以待査畢燒火矣。大王大妃殿敎曰,或無漏出之弊乎?秉鉉曰,堅封深藏,必無漏失之慮矣。大王大妃殿曰,大臣亦爲申飭乎?止淵曰,臣亦屢屢察飭,而家産搜取,或致擾端,故臣禁之矣。自其後捕捉之數,似不如初矣。大王大妃殿敎曰,捕校擧行,寧或如是?若其先搜家産,則罪人雖或悔悟,更難還給,各部皆有任掌,何不使之逢授,以待按決乎?止淵曰,謹以此意,各別嚴飭矣。大王大妃殿曰,大臣先退,史官就座。仍命退,諸臣以次退出。
己亥三月二十日申時,上御熙政堂。召對入侍時,參贊官尹致秀,檢校直閣鄭㝡朝,侍讀官李魯奎,檢討官鄭,假注書李玄文,記事官洪在龍·南秉哲,各持史略第一卷,以次進伏訖。上曰,史官分左右,玉堂開卷讀之。魯奎讀自晉姬姓,止晉紀不祀訖。命陳文義,魯奎曰,叔虞,成王之弟也。成王削桐爲圭,與叔虞言曰,以此封若,史佚卽請擇日,而王曰,吾與之戲耳,此是成王幼沖之時,而史佚告以天子無戲言,卽封叔虞於唐,可見古人君臣之間,重言而踐言也。夫言者,由乎內而應乎外,在凡人,爲樞機之主榮辱之召,而況於王者乎?書曰,大哉王言,記曰,王言如綸,王言之爲大爲綸,不在乎他,在乎行先王之法言,效聖人之嘉言。伏願殿下,於一語一默之際,必以先王之法言,聖人之嘉言,動而慕之,行而效之,則曷不休哉?是臣區區之望也。上曰,下番讀之。讀奏一遍訖。命陳文義,曰,此史氏記晉國受封之始,而首擧成王之事而言之也。成王當幼沖之年,與弟嬉遊,適有戲耳之言,而一聞史佚之奏,輒賜其封,其可見人君從諫如流之美,而夫以春秋鼎盛之主,言行之際,固難審愼之如此,況乎沖辟,聞一善言,若決江河,自實其戲,復踐其言,此豈非後世百王之所可鑑法處乎?是以聖人,必以舍己從人愼言果行,爲萬善之本,大禹之拜昌,成湯之弗咈,卽此也。殿下於此等處,深加玩省,以成王之時,爲殿下之今日,史佚之言,爲今日之親聞,則於聖學上踐實工夫,自然有進修之效矣。伏願懋哉懋哉。上曰,閣臣讀之。㝡朝讀奏一遍訖。命陳文義,㝡朝曰,玉堂上下番所奏甚好,伏願體念焉。上曰,參贊官讀之。致秀讀奏一遍訖。命陳文義,致秀曰,儒臣已爲敷陳,臣無容更達矣。上掩卷,仍命退,諸臣以次退出。
上在昌德宮。停常參·經筵。
尹致秀啓曰,明日常參·經筵,取稟。傳曰,停。
又啓曰,來二十五日,朝參曰次,而明陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,右副承旨洪鍾應,今日不爲仕進,卽爲牌招,何如?傳曰,允。
又啓曰,行都承旨趙秉龜,左承旨金鼎集受由在外,右承旨徐戴淳不爲仕進,右副承旨洪鍾應牌不進,同副承旨權大肯式暇出去,院中只有臣一人,伴直無人,右承旨徐戴淳,所當牌招,而拘於廳規,不得請牌,何以爲之?敢稟。傳曰,牌招。
以右副承旨洪鍾應牌不進罷職傳旨,傳于尹致秀曰,只推。
傳于尹致秀曰,當該承旨推考。
尹致秀啓曰,右承旨徐戴淳牌不進,伴直無人,右副承旨洪鍾應,旣有只推之命,更爲牌招,何如?傳曰,允。
又啓曰,卽者,義禁府都事來言,擊錚回啓及公州判官李鼎耇,更議勘律,當爲擧行,而判義禁申在植有身病,次堂例不得擧行云矣,判義禁,卽爲牌招,何如?傳曰,允。
又啓曰,行大司憲宋冕載,執義鄭琦和,持平韓兢人·許㥌牌不進,掌令二員未差,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人·許㥌牌不進罷職傳旨,傳于尹致秀曰,只推。
以右承旨徐戴淳牌不進罷職傳旨,傳于尹致秀曰,只推。
以右副承旨洪鍾應再牌不進罷職傳旨,傳于尹致秀曰,只推。
尹致秀,以禮曹言啓曰,今年秋冬六朔內行各道各祭中,平壤武烈祠祭,例以八月中正日設行,而八月中正,在十四日,與明陵忌辰祭相値矣,在前本祠祭與國忌相値,則以三丁退行,曾有定式,今八月武烈祠祭,依定式以三丁二十四日,磨鍊之意,敢啓。傳曰,知道。
又以兵曹言啓曰,今三月十七日武臣堂上祿試射,以後日退行事,草記蒙允矣,今二十二日設行,而試官望,備擬以入之意,敢啓。傳曰,知道。
上在昌德宮。停常參·經筵。
洪鍾應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹致秀啓曰,明日·再明日,英陵忌辰祭齋戒正日,三明日·二十六日,明陵忌辰祭齋戒正日相値,視事頉稟之意,敢啓。傳曰,知道。
洪鍾應啓曰,合辭許久闕啓,事甚未安。呈告人員,竝卽牌招,何如?傳曰,允。
尹致秀啓曰,同副承旨權大肯,今日不爲仕進,卽爲牌招,何如?傳曰,允。
洪鍾應啓曰,判義禁申在植牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁申在植牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。如有違牌,勿爲呼望。
傳于洪鍾應曰,召對爲之。
洪鍾應啓曰,行大司憲宋冕載,執義鄭琦和,持平韓兢人·許㥌牌不進,掌令二員未差,監察茶時之意,敢啓。傳曰,知道。
傳于洪鍾應曰,判義禁有闕之代,政官牌招開政,如有違牌,勿爲呼望。
尹致秀,以吏曹言啓曰,康陵令任百秀,以其身病,呈狀乞遞,司饕院主簿林宗七,除拜過限未肅拜,竝改差,何如?傳曰,允。
洪鍾應,以兵批言啓曰,陞資拜營將者,瓜前以不職遞罷,則勿計朔數多少,還收資級,載在法典,而虞候,依營將例施行事,曾有定式矣,北虞候柳相朝,旣已遞罷,所授加資,依例還收之意,敢啓。傳曰,知道。
有政。吏批,行判書趙寅永進,參判徐左輔,參議金英淳式暇,左副承旨尹致秀進。啓曰,會寧府使,今當差出,而當品中可擬之人乏少,堂上曾經兵使及他道兵使竝擬,何如?傳曰,允。以宋來熙·金龍洛爲掌令,徐耕輔爲判義禁,洪錫謨爲康陵令,韓正敎爲司饔主簿,李敎俊爲活人別提,金鍊白爲智陵參奉。
兵批,判書洪命周進。參判韓益相,參議安孝述病。參知李益文入直。右副承旨洪鍾應進。以申彦模爲羽林將,金禮鉉·任希慶·金希泰爲五衛將,劉文爀·李宗植爲景福將,史逸心爲慶熙將,李熙鏽爲都摠經歷,洪禹復·李秉權爲武兼,徐相五爲全羅右水使,李敏坤爲三陟營將,盧璧燁爲北虞候,同知鄭完哲,僉知金東翼·朴左榮·李東弼,上護軍金敎根,護軍趙存中,副護軍南獻敎·李源達·鄭裕俊·尹守鳳·鄭裕健,副司直金在根·白文鳳,副司果李晩奎,以上竝單付,前虞候李時榮,今加折衝,加資事承傳,前虞候柳相朝折衝,今降禦侮。
以同副承旨權大肯牌不進罷職傳旨,傳于尹致秀曰,只推。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人·許㥌牌不進罷職傳旨,傳于洪鍾應曰,只推。
尹致秀,以戶曹言啓曰,臣紀淵與正郞臣李玄緖,進詣慶熙宮差備內,啓下手本中有頉處,眼同看審後,次次修改,而擇日擧行之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
判義禁申在植疏曰,伏以臣,自來愚迷,不嫺律文,新叨金吾,議讞生疎,只信已例,不省其自底做錯,將至于改議勘律不稱之實,滿心慙恧,開坐有命,召牌屢降,旣著昏謬,更難冒當,今若怵畏義分,唐突趨膺,則人將謂臣以不識世間有廉恥字者,拚棄四維,猶屬私分,貽羞淸朝,顧不重歟,鐵限在前,末由進身,況素患痞積,兼以濕泄,氣息凜綴,彈束無望,擔舁朝房,忙暴短章。伏乞聖明,特賜鐫改,仍命有司,勘臣昧律之罪,以爲溺職者戒焉。臣無任云云。答曰,省疏具悉。官箴不可深引,而實病旣如此,今姑許遞。
同義禁金鼎均疏曰,伏以臣,卽伏見朝紙,日昨賓對,大僚以公州判官李鼎耇議律事,有當該判堂重推之請,臣於是,竊不勝瞿然慙悚之至,蓋此囚議讞之時,臣亦參坐而與聞,則語其不審,所失惟均,責罰之來,宜無異同,今何敢獨諉於長堂,而厭然爲倖逭之計哉。玆效自列之義,冒瀆崇嚴之聽。伏乞聖明,俯垂鑑諒,亟命一體勘罰,以昭法紀,以伸廉防,千萬幸甚。臣無任云云。答曰,省疏具悉。何至自列,勿辭行公。
己亥三月二十二日申時,上御熙政堂。召對入侍時,參贊官洪鍾應,檢校直閣李公翼,侍讀官朴齊憲,檢討官李繪九,假注書李玄文,記事官洪在龍·南秉哲,各持史略第一卷,以次進伏訖。上曰,史官分左右,玉堂開卷讀之。齊憲讀自陳嬀姓,止爲田氏訖。命陳文義。齊憲曰,此章別無文義之仰奏者矣。上曰,下番讀之。繪九讀奏一遍訖,命陳文義,繪九曰,此章別無文義之可陳者,而史略,是明儒曾先之所編次也,取前代史記之可以爲法爲戒者,爲此書,故其言極要約,以陳國言之,歷世爲二十五,而無他可記矣,試以詩之陳風觀之,則其俗,樂歌舞而尙遊蕩,無一善之可書,歷世雖久,奚足取哉。故講學之要,必取其善者而爲之法,必鑑其不善者而爲之戒,然後乃爲有益,伏願於講學之際,克盡鑑戒之方,俾有實效焉。上曰,閣臣讀之。公翼讀奏一遍訖。命陳文義。公翼〈曰〉,此節別無文義之可奏者,而且玉堂已詳陳矣,臣不必疊奏,而每於臨講之時,反復玩牘,須勉心得躬行之方,毋至書自書我自我之歎,是所臣等區區之願,伏望懋哉懋哉。上曰,參贊官讀之。鍾應讀奏訖。命陳文義。鍾應曰,儒臣所奏甚好,小臣無可奏者,而近日講筵,稍久停矣,臣等下情,悵菀之餘,召對有命,連日爲之,臣不勝欽仰萬萬,而天氣溫和,春晷極長,此正聖學尤勤之時也,日接儒臣,講讀質論,如此永日,勿爲虛度,是臣區區之望也。上曰,史官亦各讀之。賤臣讀奏一遍,在龍讀奏一遍,秉哲讀奏一遍訖。上掩卷。仍命退,諸臣以次退出。
上在昌德宮。停常參·經筵。
自巳時至酉時,灑雨下雨,測雨器水深一寸八分。
徐戴淳啓曰,行大司憲宋冕載,執義鄭琦和,持平韓兢人·許㥌呈辭,掌令宋來熙·金龍洛在外,監察茶時之意,敢啓。傳曰,知道。
又啓曰,開坐事,命下矣。新除授判義禁徐耕輔,卽爲牌招,何如?傳曰,允。
尹致秀,以弘文館言啓曰,上番校理臣朴齊憲,以御營廳從事官,今日本營軍布捧上時,晝仕出去之意,敢啓。傳曰,知道。
徐戴淳,以兵曹言啓曰,今三月二十三日未正二刻二分立夏四月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以義禁府言啓曰,今三月二十日次對入侍時,右議政李止淵所啓,北關七邑守令之島配蒙放者,竝依尹滋畊例,施以放逐禁錮之典事,大王大妃殿答曰,所陳誠是矣,依爲之事,命下矣。李鎭華·申紹·梁宣洙·李光龍·李穆遠·李秉吉·金善永等,竝放逐鄕里,勿限年禁錮之意,敢啓。傳曰,知道。
又以義禁府言啓曰,今三月二十日次對入侍時,右議政李止淵所啓,公州判官李鼎耇,更令依本律施行事,大王大妃殿答曰,依爲之事,命下矣。取考律文,則大典通編漕轉條云,發船過限,則該守令,奪告身,大明律不應爲條云,凡不應得爲而爲之事理重者,杖八十,大典通編推斷條云,犯私罪,杖八十,奪告身三等,犯枉法受贓外,笞杖竝收贖,李鼎耉,依右律杖八十收贖,奪告身三等,何如?傳曰,允。如有功議,各減一等。
上在昌德宮。停常參·經筵。
徐戴淳啓曰,行大司憲宋冕載,執義鄭琦和,持平韓兢人·許㥌呈辭,掌令宋來熙·金龍洛在外,監察茶時之意,敢啓。傳曰,知道。
金鼎集啓曰,右副承旨洪鍾應,今日不爲仕進,卽爲牌招,何如?傳曰,允。
傳于尹致秀曰,回還三使臣留待。
傳于尹致秀曰,回還三使臣入侍。
金鼎集啓曰,全羅右水使具載龍,移拜濟州防禦使,有除朝辭赴任之命矣,密符則以前所受仍佩,諭書則安寶,使院吏齎傳,何如?傳曰,允。
以右副承旨洪鍾應牌不進罷職傳旨,傳于金鼎集曰,只推。
尹致秀,以戶曹言啓曰,臣紀淵,與佐郞臣尹致膺,工曹判書臣徐耕輔,佐郞臣鄭基三,依定式進詣於義本宮奉審,則姑無頉處之意,敢啓。傳曰,知道。
徐戴淳,以義禁府言啓曰,以公州判官李鼎耇,杖八十收贖,奪告身三等照律草記,傳曰,允,如有功議,各減一等事,命下矣。李鼎耇十一代祖溥靖難功臣,寧城君㻑六寸親議親云,李鼎耇功議各減一等,杖六十收贖,奪告身一等之意,敢啓。傳曰,知道。
己亥三月二十四日申時,上御熙政堂。大王大妃殿垂簾,回還三使臣入侍時,左副承旨尹致秀,假注書李玄文,記事官洪在龍·南秉哲,正使李羲準,副使尹秉烈,書狀官李時在,以次進伏訖。上曰,史官分左右。大王大妃殿曰,三使臣進前。致秀曰,三使臣奏職姓名。三使臣奏職姓名訖。大王大妃殿曰,無事往還乎?羲準等奏曰,王靈所曁,善爲往返矣。大王大妃殿曰,彼國無事乎?羲準等奏曰,果無事矣。大王大妃殿曰,退去休息,可也。上曰,史官就座。仍命退,諸臣以次退出。
上在昌德宮。停常參·經筵。
夜自五更至二十六日開柬,灑雨下雨,測雨器水深三分。
藥房提調李憲瑋,左承旨金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·主大妃殿·中宮殿口傳問安。答曰,知道。
洪鍾應啓曰,行大司憲宋冕載,執義鄭琦和,持平韓兢人·許㥌呈辭,掌令宋來熙·金龍洛在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
洪鍾應,以戶曹言啓曰,謹奉傳敎,毓祥宮正堂蘆簾等修改吉日時,令日官金有晉推擇,則來四月初一日辰時爲吉云,以此日時擧行之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管具錫朋,以騎兵點考坐起事,外兵曹晝仕出去之意,敢啓。傳曰,知道。
尹致秀,以承文院都提調意啓曰,冬至兼謝恩使回便帶來咨文中,有賜物事,使臣參宴事,漂民出送事矣,以來頭使行奉表稱謝之意,依例撰出,先通咨文,正書安寶後,定禁軍騎撥,下送于灣府,使之傳給鳳城將處,以爲傳致北京之地,何如?傳曰,允。
上在昌德宮。停常參·經筵。
尹致秀啓曰,明日常參·經筵,取稟。傳曰,停。
洪鍾應啓曰,行大司憲宋冕載,執義鄭琦和,持平韓兢人·許㥌呈辭,掌令宋來熙·金龍洛在外,監察茶時之意,敢啓。傳曰,知道。
趙秉龜啓曰,左承旨金鼎集,今日不爲仕進,卽爲牌招,何如?傳曰,允。
傳于權大肯曰,京畿監司留待。
傳于權大肯曰,京畿監司入侍。
以左承旨金鼎集牌不進罷職傳旨,傳于權大肯曰,只推。
傳于權大肯曰,明日出宮門路,以協陽門爲之。
權大肯,以兵曹言啓曰,卽接西所衛將李慶蕃牒報,則永肅門南邊內宮墻頹圮處,今已修築云,局出身晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,永肅門南邊內宮墻頹圮處,今已畢築,局出身晝察夜巡,停止之意,敢啓。傳曰,知道。
己亥三月二十六日申時,上御熙政堂。京畿監司入侍時,同副承旨權大肯,假注書金益文,記事官洪在龍·南秉哲,京畿監司洪學淵,以次進伏訖。上曰,史官分左右。京畿監司進前,學淵進前奏職姓名訖。上曰,奉審諸處有無頉奏之。學淵曰,臣詣西道各陵·園·墓所奉審則無頉,至於雜頉,已有所啓聞,今不必條陳,而其中不可不告由修改處,則令該曹擇日擧行爲宜,故敢此仰達矣。上曰,唯。仍命京畿監司先退。上曰,史官就座。遂命退,承史以次退出。
上在昌德宮。停常參·經筵。
尹致秀啓曰,明日·再明日,光陵忌辰祭齋戒正日相値,視事頉稟之意,敢啓。傳曰,知道。
趙秉龜啓曰,來初一日,輪對日次矣,敢稟。傳曰,當次人受點,後日次待令。
徐戴淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,三陟營將李敏坤下直,長弓一張,長箭一部,片箭一部,筒兒一箇賜給。
徐戴淳啓曰,行大司憲宋冕載,執義鄭琦和,持平韓兢人·許㥌牌不進,掌令宋來熙·金龍洛在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人·許㥌牌不進罷職傳旨,傳于徐戴淳曰,只推。
己亥三月二十七日卯時,上詣春塘臺·瑞蔥臺。入侍時,行都承旨趙秉龜,左承旨金鼎集,右承旨徐戴淳,左副承旨尹致秀,右副承旨洪鍾應,同副承旨權大肯,記事官兪錫煥,假注書金益文,記事官洪在龍·南秉哲,檢校提學趙寅永,原任直閣李景在,檢校直閣李公翼·鄭㝡朝·金左根,原任待敎金興根,檢校待敎金英根,以次侍立訖。上具戎服,乘輿出宣化門,藥房提調李憲瑋,副提調趙秉龜進前奏曰,侵早勞動,聖體,若何?上曰,一樣矣。仍出協陽門,由建陽門,至明光門外,宣傳官跪稟鳴金二下大吹打,至靑陽門外,宣傳官跪稟鳴金三下吹打止,駕小住札住營,行迎接禮訖,行首宣傳官稟擧行之際,有所失措,擧行宣傳官申命溫·李容熙記過,何如?上可之。宣傳官稟吹打作,仍至春塘臺,上降輿陞御榻,宣傳官稟吹打止,兵曹判書洪命周,宣傳官具載哲等,先行參現禮,各班叩頭訖,宣傳官跪稟陞壇號令,御營大將金祖根,從事官朴齊憲,禁衛大將李完植,從事官徐有薰,壇上參現,各營將官以下壇下參現,馬兵以下壇下分班叩頭訖,宣傳官稟馬兵叩頭之際,有所錯誤,別隊將趙德永,哨官申晦應記過,何如?上可之。鼎集曰,兵曹判書·兩營將臣,考試次使之仍留壇上,何如?上曰,唯。鼎集曰,今日試射,日勢已晩,幸行時扈從軍兵衆多,依例送信箭兩將臣處,使之分詣丹楓亭·不老門考試似好矣。上可之。鼎集曰,試官苟艱,堂上宣傳官別軍職各一員,加差下,使之分詣,何如?上可之。鼎集曰,軍兵砲放,每難於當日內畢試,使禁軍別將,率詣訓鍊院試放,似好矣。上曰,唯。上入小次,少頃,以夾侍下敎曰,瑞蔥臺試射後,承史·閣臣·兵摠府堂上·各營將臣·雲寶劍,當一體試射矣。少頃,上出次,賜饌于諸臣,仍行試射禮訖。命試別隊馬兵馬上才及各技藝畢,宣傳官稟俄者記過諸人,何以爲之乎?上曰,竝拿入。拿入聽傳敎訖,仍命拿出。上仍降御榻乘輿,宣傳官跪稟鳴金二下大吹打,入靑陽門,宣傳官跪稟鳴金三下吹打止,仍由明光門·建陽門·協陽門還內,命出信箭解嚴,諸臣以次退出。
上在昌德宮。停常參·經筵。
徐戴淳啓曰,行大司憲宋冕載,執義鄭琦和,持平韓兢人·許㥌呈辭,掌令宋來熙·金龍洛在外,監察茶時之意,敢啓。傳曰,知道。
又啓曰,右副承旨洪鍾應,今日不爲仕進,卽爲牌招,何如?傳曰,允。
以黃海監司趙斗淳狀啓,鳳山郡民家失火事,傳于尹致秀曰,聞甚矜惻,元恤典外,別加顧助,結構奠接之方,廟堂措辭分付。
傳于尹致秀曰,發遣吏郞,諸執事淸齋與否,摘奸以來。
徐戴淳,以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
洪鍾應,以賑恤廳言啓曰,三巡發賣,今月二十八日爲始,以別倉米,減價發賣於五部都民之意,敢啓。傳曰,知道。
又以賑恤廳言啓曰,今日中部八契九十四戶,東部三十三契一千二百五十六戶,西部六十二契三千五百十八戶,米六百八十石十三斗分給之意,敢啓。傳曰,知道。
徐戴淳,以禁衛營言啓曰,本營騎士將李玄璣,謂有身病,今日射會,在家不參,事極駭然。爲先汰去之意,敢啓。傳曰,知道。
刑曹啓目,京囚邪學罪人等,屢加盤詰,到底鉤覈,則其中南明赫,沈溺邪書,一心崇奉,而邪巾邪服,敎主之跡無疑,妻女姻戚敎授之狀丁寧,祀祭則歸之無實,而全昧報本,婚嫁則謂求同學,而以至廢倫,權得仁,師事趙塾,問難景道,埋主廢祭,惑信益痼,死魂升天,妖忒莫甚,朴女阿只,邪書看作家計,醜像奉若神明,甘心就戮,誓不背馳,右項三囚結案,取招後稟處,趙德昌·金女銀禮·高女阿乃·吳女順伊,始也執迷,終焉悔悟,計在圖生,詆斥舊學,朴光臣·車季興·朴濬明·洪女大阿只·金女阿只·朴女戊戌阿·金女者斤阿只等七名,未能目辨一字,不過口誦數句,毁罵邪敎,設誓丐生,其在懲勸之道,合有參恕之情,分輕重懲治放送,其餘諸囚,更加窮覈,鱗次修啓,何如?判付。啓,依允。
上在昌德宮。停常參·經筵。
藥房都提調李止淵,提調李憲瑋,副提調趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,明日常參·經筵,取稟。傳曰,停。
洪鍾應啓曰,行大司憲宋冕載,執義鄭琦和,持平韓兢人·許㥌呈辭,掌令宋來熙·金龍洛在外,監察茶時之意,敢啓。傳曰,知道。
又啓曰,備邊司郞廳來言,今日,賓廳日次,而國忌正日相値,不得來會云矣,敢啓。傳曰,知道。
趙秉龜啓曰,左承旨金鼎集,右承旨徐戴淳,同副承旨權大肯,今日不爲仕進,竝卽牌招,何如?傳曰,允。
傳于尹致秀曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
洪鍾應啓曰,卽者,持平許㥌,以其親病,投章徑行,原疏以國忌正日,纔已退却矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。原疏捧入。
以左承旨金鼎集,右承旨徐戴淳,同副承旨權大肯牌不進罷職傳旨,傳于洪鍾應曰,只推。
尹致秀,以吏曹言啓曰,成均館典籍曺錫雨,以其身病,呈狀乞遞,改差,何如?傳曰,允。
洪鍾應,以兵曹言啓曰,瑞蔥臺試射放入格內乘·宣傳官·中官·別監·假別監·弓人·矢人·交龍旗馬上奉持步下奉持·武藝別監·門旗手·駕後禁軍等,謹依判下別單,弓矢·弓箭·帿弓·長弓·木布,分等施賞,而弓矢,以軍器寺所在者,取來頒給,木布,以本曹所在,頒給之意,敢啓。傳曰,知道。
又以兵曹言啓曰,今春等能麽兒考講時,訓鍊院僉正李奎燦·李奎,判官朴豊鎭,主簿金秉遠·李南瑞,通禮院引儀許雲老,部將趙用夏二次不通,訓鍊院僉正李陶淵,守門將具羲榮一次不通,依定式竝從重推考,何如?傳曰,允。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,禁軍習陣,當爲設行,而本曹有故,不得爲之之意,敢啓。傳曰,知道。
又以訓鍊都監言啓曰,今番瑞蔥臺試射時及訓鍊院試放時,本局將官將校軍兵等射砲藝入格之類,謹依判下單子,以軍器寺筒箇弓箭,戶曹木布,施賞之意,敢啓。傳曰,知道。
又以訓鍊都監言啓曰,今番瑞蔥臺試射時,本局別隊中直赴殿試者爲五名,而一哨中五卒登科,該將領請賞,旣有已例矣,別隊哨官前縣令申晦應,當照例加資,而事係恩典,不敢擅便,令該曹考例稟處,何如?傳曰,允。
又以禁衛營言啓曰,瑞蔥臺試射放時,柳葉箭入格把摠曺栢承,鳥銃入格帳幕軍李根蕃等三十二名,謹依單子判下,以軍器寺弓子及本營木布,施賞之意,敢啓。傳曰,知道。
又以御營廳言啓曰,瑞蔥臺試射放時,柳葉箭入格駕前別抄張英植等二人,貫一中,各帿弓一張,申聖學等九人,邊一中,各長弓一張,片箭入格駕前別抄李俊培等三人,邊一中,各帿弓一張,鳥銃入格帳幕軍金命浩,邊三中,木二疋·布一疋,李壽得等二名,貫二中,各木二疋,金光得等七名,貫一中邊一中,各木一疋·布一疋,李富淡等十一名,邊二中,各布二疋,申泰文等七名,貫一中,各木一疋,李枝秀等十五名,邊一中,各布一疋,謹依別單啓下,以軍器寺弓及本廳木布,施賞之意,敢啓。傳曰,知道。
刑曹啓目,邪學在囚罪人等,更加盤詰,到底窮覈,則其中李光獻,多年學習,一室薰染,廢主廢祭,已是斷案,朴女喜順,締結同類,晝宵沈溺,動作語默,無非妖誕,口誦手翻,都是邪術,依例結案取招後稟處,太文行·崔秉文等,以理開諭,良心旋回,略加訊推,悔意快萌,竝嚴刑懲礪放送,太應天,執贓無物,染汚不甚,泣回執迷之厥父,請宥不悟之其母,可見本心之良善,參酌放送,其餘諸囚,竝爲嚴囚,鉤其情節,察其動靜,鱗次修啓,而現捉邪巾邪服,出給捕廳,姑令留置,餘外邪具邪書,竝於曹庭燒火,何如?判付。啓,依允。又啓目粘連,罪人南明赫·權得仁·朴女阿只,學得邪書,篤信誦習,廢主廢祭,一心蠱惑等情節,旣已承款,依例結案取招,係是不待時斬罪人,照律報議政府,詳覆施行,何如?判付。啓,依允。
持平許㥌疏曰,伏以臣,家在開城府地,而得接家信,則臣母宿疾,近又挾感添劇,症甚不輕,專人走報,促臣歸視,臣自聞此報,方寸煎灼,按住不得,玆敢忙陳短章,徑尋鄕路。伏乞聖慈,俯賜鑑諒,亟遞臣所帶職名,以便救護,仍治臣擅離之罪,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
尹致秀啓曰,來初五日,朝參日次矣,敢稟。傳曰,停。
又啓曰,明日,動駕相値,視事頉稟之意,敢啓。傳曰,知道。
洪鍾應啓曰,行大司憲宋冕載,執義鄭琦和,持平韓兢人呈辭,掌令宋來熙·金龍洛,持平許㥌在外,監察茶時之意,敢啓。傳曰,知道。
尹致秀啓曰,同副承旨權大肯今日不爲仕進,卽爲牌招,何如?傳曰,允。
傳于尹致秀曰,禮房承旨,馳詣文廟,奉審摘奸以來。
尹致秀啓曰,卽者,檢閱洪在龍,以其親病,陳疏徑行,原疏以停朝市相値,纔已退却矣,所當直捧禁推傳旨,而此與無端徑行有異,推考警責,何如?傳曰,允。原疏捧入。
又啓曰,明日,大駕詣永禧殿入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于尹致秀曰,同副承旨許遞,前望單子入之。
承旨前望單子入之,金景善落點。
尹致秀啓曰,新除授同副承旨金景善,卽爲牌招,何如?傳曰,允。
洪鍾應啓曰,明日,大駕詣永禧殿入齋室後,大王大妃殿·王大妃殿問安,同副承旨進去事命下,而纔已許遞矣,何承旨進去乎?敢稟。傳曰,同副承旨進去。
尹致秀啓曰,密符親納,例也,而前慶尙監司權敦仁,謂有身病,使其褊裨替納,事甚未安。推考,何如?傳曰,允。
傳于尹致秀曰,明日出宮內門路,以協陽門爲之。
以忠淸監司趙冀永狀啓,靑陽縣監沈遠悅,御史旣已封庫,爲先罷黜事,傳于金景善曰,令該曹口傳各別擇差,不多日內下送。
吏曹口傳政事,以宋欽象爲靑陽縣監。
金景善,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
尹致秀,以兵曹言啓曰,逌瞻門南邊含春苑墻垣頹圮處,今已畢築矣,守直衛軍解送之意,敢啓。傳曰,知道。
又以備邊司言啓曰,本司武郞廳元世顯,奔走勤仕,已滿十五朔,依例陞敍或守令除授事,捧承傳施行,何如?傳曰,允。
又以訓鍊都監言啓曰,本局局別將許㬘,身病甚重,勢難察任,改差,何如?傳曰,允。
洪鍾應,以賑恤廳言啓曰,今日西部十契九百九十八戶,南部四十六契二千二百三十二戶,北部三十六契一千七百七十七戶,米七百十二石十四斗分給,而三巡已畢之意,敢啓。傳曰,知道。
尹致秀,以義禁府言啓曰,今初二日擧動時,本府都事十員內九員,以大駕各差備進參,只有一員當直入直,而本府入直都事及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
檢閱洪在龍疏曰,伏以,臣父臣耆爕,方在潭陽府任所,以省掃先塋事,受由上來,而多日驅馳之餘,重傷風寒,宿病兼發,症形危篤,中路危劇,看護無人,家僮踵至,促臣歸視,臣自聞此報,方寸煎灼,按住不得,玆敢陳章徑出,仍尋鄕路。伏乞聖明,俯垂鑑諒,卽賜鐫免,仍治臣擅行之罪,以肅朝綱,千萬幸甚。臣無任云云。省疏具悉。爾其勿辭往護。
上在昌德宮。停常參·經筵。
自巳時至申時,日暈。
上詣永禧殿入齋室後,內閣·政院·藥房·玉堂口傳問安。答曰,知道。毓祥宮展拜後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
徐戴淳啓曰,明日常參·經筵,取稟。傳曰,停。
金鼎集啓曰,司僕寺內乘,來言捲簾,取稟。傳曰,捲三面。
傳于徐戴淳曰,延祜宮·藏譜閣·懿昭廟,一體展拜矣,該房知悉。
金景善啓曰,臣以大王大妃殿·王大妃殿問安進去,下直之意,敢啓。傳曰,知道。
傳于徐戴淳曰,儲慶宮展拜時,百官行禮,置之。
傳于徐戴淳曰,諸司預備。
傳于徐戴淳曰,延祜宮展拜時,百官行禮,置之。
傳于徐戴淳曰,諸司預備。
傳于徐戴淳曰,藏譜閣懿昭廟展拜時,百官行禮,置之。
傳于徐戴淳曰,諸司預備。
尹致秀啓曰,卽者,義禁府都事來言,今日動駕時,駕側鳴錚罪人林英秀等三人,移送秋曹云矣,敢啓。傳曰,知道。
金鼎集,以兵曹言啓曰,五衛將尹憲圭除授在外,上來無期云,慶熙宮衛將李東民,文臣兼宣傳官朴齊憲·李憲周,武臣兼宣傳官李秉權,俱以病難供職,呈狀乞遞,竝改差,何如?傳曰,允。
己亥四月初二日卯時,上詣永禧殿·儲慶宮·毓祥宮·延祜宮·宣禧宮·藏譜閣·懿昭廟擧動入侍時,行都承旨趙秉龜,左承旨金鼎集,右承旨徐戴淳,左副承旨尹致秀,右副承旨洪鍾應,同副承旨金景善,記事官兪錫煥,假注書金益文,記注官趙相玉,記事官南秉哲,檢校直閣李公翼·鄭㝡朝以次詣閤侍立,時至,鼓三嚴,通禮跪啓請外辦,上具翼善冠·衮龍袍,乘輿出宣化門。藥房提調李憲瑋,副提調趙秉龜進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門,出敦化門。通禮跪啓請進發,上進發,由把子橋鍾閣前路,詣永禧殿,至殿大門外,通禮跪啓請降輦乘輿,上降輦乘輿,通禮前導入齋室,少頃,通禮跪啓請外辦,上入就版位,行四拜禮,仍爲奉審,還入齋室後,問安勿爲之事下敎,少頃,通禮跪啓請外辦,上乘輿出殿大門外,通禮跪啓請降輿乘輦,上降輿乘輦,詣儲慶宮,至宮大門外,通禮跪啓請降輦乘輿,上降輦乘輿,通禮前導入齋室後,問安勿爲之事下敎,少頃,通禮跪啓請外辦,上入就版位,行再拜禮,仍爲奉審,還入齋室後,問安勿爲之事下敎,少頃,通禮跪啓請外辦,上乘輿出宮大門外,秉龜曰,考喧擧行,何等緊重,而左列都事,擅離班行,占便徑退,極爲駭然。所當重勘,而本院請推之外,無他可施之罰,何以爲之乎?上曰,事過後拿處,可也。出擧條通禮跪啓請降輿乘輦,上降輿乘輦,由鍾閣前路·六曹前路,詣毓祥宮,至宮大門外,通禮跪啓請降輦乘輿,上降輦乘輿,通禮前導入齋室,少頃,通禮跪啓請外辦,上入就版位,行再拜禮,仍爲奉審訖,自夾門詣延祜宮,就版位,行再拜禮,仍爲奉審,還入齋室後,問安勿爲之事下敎,命承史閣臣權退,少頃,通禮跪啓請外辦,上乘輿出毓祥宮大門,由宮門外西邊路,詣宣禧宮,通禮前導入齋室後,問安勿爲之事下敎,少頃,通禮跪啓請外辦,上入就版位,行再拜禮,仍爲奉審,還入齋室後,問安勿爲之事下敎,少頃,通禮跪啓請外辦,上乘輿出宮大門外,通禮跪啓請降輿乘輦,上降輿乘輦,由紫繡橋前路,詣懿昭廟,至廟西門外,通禮跪啓請降輦乘輿,上降輦乘輿,通禮前導入齋室後,問安勿爲之事下敎,少頃,通禮跪啓請外辦,上詣藏譜閣,就版位行四拜禮,仍爲奉審訖,詣懿昭廟,就版位,行再拜禮,仍爲奉審,還入齋室後,問安勿爲之事下敎,少頃,通禮跪啓請外辦,上乘輿出廟大門外,通禮跪啓請降輿乘輦,上降輿乘輦,由光化門前路,入敦化門·進善門·肅章門,至協陽門外,通禮跪啓請降輦乘輿,上降輦乘輿,仍由協陽門·宣化門還內,命出標信解嚴,諸臣以次退出。
上在昌德宮。停常參·經筵。
金景善啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金鼎集啓曰,右承旨徐戴淳,左副承旨尹致秀,右副承旨洪鍾應今日不爲仕進,竝卽牌招,何如?傳曰,允。
金景善啓曰,假注書金益文身病猝重,勢難察任,今姑改差,何如?傳曰,允。
傳于金景善曰,政官牌招開政。
傳于金景善曰,都承旨外,不爲仕進與式暇承旨竝許遞,今日政差出。
金景善啓曰,行都承旨趙秉龜不爲仕進,左承旨·右承旨·左副承旨·右副承旨未差,院中只有臣一人,伴直無人,行都承旨趙秉龜,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨趙秉龜未承牌,左承旨·右承旨·左副承旨·右副承旨未差,臣吏·兵批兼進之意,敢啓。傳曰,知道。
金益文改差,代以徐相敎爲假注書。
金景善啓曰,行大司憲宋冕載,執義鄭琦和,持平韓兢人牌不進,掌令宋來熙·金龍洛,持平許㥌在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人牌不進罷職傳旨,傳于金景善曰,只推。
以閔致萬囚單子,傳于金景善曰,分揀放送。
有政。吏批,行判書趙寅永進,參判未差,參議金英淳進,同副承旨金景善進。啓曰,公州判官今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以朴齊明·金鍏·李根友·柳致明爲承旨,金興根爲吏曹參判,韓正敎爲敦寧判官,朴奎瑞爲典籍,姜長煥爲長寧殿別檢,李一寧爲兼引儀,李鳳九爲禮賓參奉,洪耆燮爲公州判官,任秀龍爲慶安察訪,承文博士單白宗佺,兼執義李時在減下,會寧府使趙元錫今加嘉善,加資事承傳。
兵批,判書洪命周進,參判韓益相病,參議安孝述病,參知李益文入直進,同副承旨金景善進。啓曰,慶尙右兵使今當差出,而擬望之人乏少,同道水使及他道守令,竝擬,何如?傳曰,允。
以朴綺壽爲知事,崔昌益爲五衛將,金平臣爲慶熙將,柳琡爲都摠都事,洪鳳周爲武兼,尹永培爲慶尙右兵使,崔柱悳爲廣州中軍,許㬘爲管城將,馬行逸爲西北僉使,同知單金禮鉉,護軍徐左輔,副護軍金鼎集·徐戴淳·尹致秀·洪鍾應·權大肯·李時榮以上竝單付,前縣令申晦應今加折衝,加資事承傳,司果單兪敎煥·崔信。
吏批,再政。以李源庚爲禮曹參議,金奎燮爲直講,金奎應爲司饔主簿,趙徹永爲潭陽府使,兼養賢主簿單朴奎瑞。
兵批,再政。又啓曰,慶尙左水使今當差出,而擬望之人乏少,他道防禦使,竝擬,何如?傳曰,允。以成元敎爲訓鍊主簿,金濟亨爲部將,李明植爲慶尙左水使,同知李宗植,僉知崔昌益,副護軍李勉學·申晦應,副司果洪徹榮以上竝單付。
吏批,三政。以李時佐爲司饔僉正,李景純爲昌城府使。
兵批,三政。以洪時榮爲守門將,同知單劉文爀。
金景善,以都摠府言啓曰,副摠管尹命圭以同知義禁府事,本府坐起,晝仕出去之意,敢啓。傳曰,知道。
又以訓鍊都監言啓曰,本局中軍金魯甲身病甚重,勢難察任,改差,何如?傳曰,允。
又以御營廳言啓曰,本廳中軍金相順身病甚重,勢難察任,改差,何如?傳曰,允。
義禁府啓目,德源府敬差官李廷憲原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付。啓,依允。又啓目,大吉號里前權管吳處泓原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
吏曹參判徐左輔疏曰,伏以,臣重叨銓銜,是豈如臣無似,所可擬議也哉?特以義分先於愧悚,僶勉承膺,亦旣五朔于玆矣。間或代斲,瘢尤畢露,每自循省,惶汗浹背,臣之自知也旣如此,以人視臣,將謂斯何?只緣事會之未暇,以致祈懇之遲延,言念及此,臣罪尤大。且臣品質綿薄,屢經憂慼,眞元內鑠,衰相早至,尋常形役,動輒痿憊,而素患腹積之症,每發換節之交,近因奔走公役,將攝失宜,頑痰挾肋,衝牽上下,神識瞢迷,叫勷左右,連試劫劑而少無差效,食飮必格而轉益虛損,顧臣情狀,由前而才乏承當,由後而病實難强,疾痛必呼,秉彝所得,玆敢略綴文字,仰瀆崇嚴。伏乞天地父母,俯賜鑑燭,特垂悶憐,仰稟東朝,亟遞臣所帶銓職,以重公器,以安私分焉。臣無任云云。答曰,省疏具悉。所請依施。
上在昌德宮。停常參,只晝講。
朴齊明啓曰,明日常參·經筵,取稟。傳曰,只晝講。
金景善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
注書兪錫煥病,代以朴商壽爲假注書。
趙秉龜啓曰,同副承旨柳致明時在慶尙道安東地,斯速乘馹上來事,下諭,何如?傳曰,許遞,前望單子入之。
承旨前望單子入之,權用經·金大根落點。
金景善啓曰,新除授承旨金大根方在罷散中,何以爲之?敢稟。傳曰,敍用。
趙秉龜啓曰,新除授右承旨金大根,同副承旨權用經,竝卽牌招,何如?傳曰,允。
又啓曰,同副承旨權用經時在忠淸道淸風地,斯速乘馹上來事,下諭,何如?傳曰,許遞,前望單子入之。
承旨前望單子入之,金輔根落點。
金景善啓曰,行大司憲宋冕載,執義鄭琦和,持平韓兢人牌不進,掌令宋來熙·金龍洛,持平許㥌在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人牌不進罷職傳旨,傳于金景善曰,只推。
以右承旨金大根牌不進罷職傳旨,傳于金景善曰,只推。
以慶尙監司金道喜狀啓,薦新生竹笋限內不得封進,惶恐待罪事,傳于金景善曰,勿待罪事,回諭。
朴齊明,以禮曹言啓曰,卽接開城幼學洪猶龍所志,則以爲,族叔聖範嫡妾俱無子,以其同姓八寸弟聖祐第二子時龍,欲爲繼後,兩家諸族相議完定,而聖範夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長洪猶龍所訴旣如此,依定式洪聖祐第二子時龍,立爲洪聖範之後,何如?傳曰,允。
李根友,以都摠府言啓曰,副摠管尹命圭以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,禁軍別將李行敎身病猝重,無望供職,呈狀乞遞矣。實病旣如此,有難强令察任,改差,何如?傳曰,允。
兵曹,以任聖臯爲禁軍別將。
兵曹,以任聖臯爲都監中軍。
兵曹,以沈能俊爲御營中軍。
義禁府啓目粘連,向前吳處泓亦,人雖卑微,職是鎭將,而罪著犯姦,至登道啓,不可以囚供之漫漶,有所參恕,以此照律,何如?判付。啓,依允。又啓目粘連,向前李廷憲亦,名以行臺,體貌何如,而鄙瑣之謗,至登於傳說,藉使爲弊之端,罪在從人,論其不察之失,責有所歸,敬差行色,寧容若是,情不掩跡,事關違制,以此照律,何如?判付。啓,依允。
刑曹啓目粘連,京囚李光獻·朴女喜順等沈惑邪學,崇奉妖像,廢主廢祭,矢死靡悔,節次旣已承款,依例結案取招,係是不待時斬罪人,照律報議政府,詳覆施行,何如?判府。啓,依允。
右承旨金鍏疏曰,伏以,臣與行都承旨臣趙秉龜,有友壻應避之嫌,揆以法例,在下當遞,玆敢短章陳籲。伏乞聖慈,亟許遞改,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
藥房提調李憲瑋,左副承旨李根友啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李根友,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,明日再明日泰陵忌辰祭齋戒正日相値,視事頉稟之意,敢啓。傳曰,知道。
金景善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,北虞候盧璧燁下直,長弓一張,長箭一部,片箭一部,筒兒一箇賜給。
李根友啓曰,備邊司郞廳來言,今日賓廳日次,而大臣有身病,不得來會云矣,敢稟。傳曰,知道。
金景善啓曰,吏曹參判金興根除拜後過三日不爲出肅,依定式推考警責,仍卽牌招察任,何如?傳曰,允。
李根友啓曰,明日傳香禮房承旨當爲齋宿,右承旨金大根今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,慶尙左水使尹永培移拜右兵使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
金景善啓曰,行大司憲宋冕載,執義鄭琦和,持平韓兢人牌不進,掌令宋來熙·金龍洛,持平許㥌在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人牌不進罷職傳旨,傳于金景善曰,只推。
以右承旨金大根牌不進罷職傳旨,傳于李根友曰,只推。
李根友,以內醫院提調意啓曰,副提調趙秉龜今日問安不爲仕進,卽爲牌招,何如?傳曰,允。
金輔根,以禮曹言啓曰,卽接金浦幼學趙明植所志,則以爲,同姓七寸姪琪,卽八代祖平難功臣金陵君球嫡長孫,而嫡妾俱無子,以其同姓八寸弟豐植第二子性善,欲爲繼後,兩家諸族相議完定,而未及禮斜,養家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長趙明植所訴旣如此,依定式趙豐植第二子性善,立爲趙琪之後,何如?傳曰,允。
李根友以司僕寺一二提調意啓曰,兼內乘李景純昨日政,移拜昌城府使矣。其代令該曹口傳差出,何如?傳曰,允。
兵曹口傳政事,以任泰瑛爲兼內乘。
兵曹,以李鼎會爲都監中軍。
李根友,以訓鍊都監言啓曰,本局別將趙德永,把摠李承德俱有身病,勢難察任,改差,何如?傳曰,允。
義禁府照目粘連,德源府敬差官李廷憲矣本府議啓內,名以行臺,體貌何如,而鄙瑣之謗,至勝於傳說,藉使爲弊之端,罪在從人,論其不察之失,責有所歸,敬差行色,寧容若是,情不掩跡,事關違制,以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。又照目粘連,大吉號里前權管吳處泓矣本府議啓內,人雖卑微,職是鎭將,而罪著犯姦,至登道啓,不可以囚供之漫漶,有所參恕,而以此照律,罪杖六十收贖,告身盡行追奪,徒一年定配,私罪。奉敎依允。又啓目,茂長縣監金有喜原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
己亥四月初五日午時,上御熙政堂。晝講入侍時,同知事尹命圭,特進官安光直,參贊官李根友,侍讀官李殷相,檢討官金基纘,假注書徐相敎,記注官趙相玉,記事官南秉哲各持詩傳第三卷,宗臣完昌君時仁,武臣具載哲以次進伏訖。上曰,史官分左右。上讀前受音一遍訖。殷相讀自彼汾沮洳,止汾沮洳三章,仍奏釋義訖。上讀新受音十遍訖,命陳文義。殷相曰,此詩所云殊異二字,實合玩味矣。魏國以舜·禹故都,有聖賢遺風,俗尙儉約,是可美也,非可刺也,而儉之過而爲吝嗇,雖以公路公行公族之貴,急於謀利,計較分毫,故以殊異刺之。殊異者,不似之謂也,其所以刺貴人之謀利也,非刺其儉約也。苟其節儉正直,如南國大夫,則人孰不贊美也哉?中禮不中禮,在於儉與嗇之分,而非但儉嗇爲然,凡事不中則必有過不及之差,差之毫釐,謬以千里。伏願此等處,深加推究焉。上曰,下番陳之。基纘曰,此章所云公行公族,貴則貴矣,如英如玉,美則美矣,而第其褊急之性,兼以吝嗇之態,故貴之而不似其貴,美之而不知其美,魏人譏刺之詩所以作也。論語曰,不有宋朝之美,難乎免於今之世矣,此則深惡其外貌之徒美也。又曰,以貌取人,失之子羽,此則深許實德之可貴也。然則人君取人之道,惟在於實德,而不在於外貌也。是以周公之戒成王曰,謀面用丕訓,德卽乃宅人,玆乃三宅無義,民所謂謀面者,卽貌取之謂也。大抵視詩之義,亦在於言外之旨,此章反復之辭,似譽而實嘲,似美而知惡,大爲關於取人知人之道,伏願於此等處深省焉。上曰,同知事陳之。命圭曰,此章文義,上下番所陳俱好,而儉貴中禮,不但在位者其然,在君上亦然,自古儉德,必稱大禹,則卑宮室菲飮食惡衣服,是禹之儉也。盡力溝洫,致敬鬼神,致美黼黻,是禹儉之中禮者也。人君苟能體大禹中禮之儉,而導率群下,則如公路公行公族在位者,皆崇尙儉而好禮,自無詩人之譏刺。伏願此等處,益加省察焉。上曰,特進官陳之。光直曰,玉堂經筵詳陳文義,臣無容更陳,而集註中儉一字上,着一勤字,則爲君子之大德,儉字下,着一嗇字,則爲小人之薄行,上自人君,下至匹庶,御國治家,莫不以儉德爲先,而未有不以儉而興,以奢而敗,若大禹之卑宮菲服,衛文之帛冠布衣,漢文帝之身衣弋綈,莫不尙儉爲德。此古先哲王化民成俗之治,而若或儉不中禮,弊至於嗇,如晉之王戎鑽核之爲,則不免爲薄行小人,只是一箇儉字,而勤與嗇之間,善惡不同,治亂顯殊。伏願於此等字義上,深加體念,區區之望也。上曰,參贊官陳之。根友曰,儒臣上下番與經筵特進,備諫無餘,臣無容更達矣。上掩卷。仍命退,諸臣以次退出。
上在昌德宮。停常參·經筵。
金景善啓曰,行大司憲宋冕載,執義鄭琦和,持平韓兢人呈辭,掌令宋來熙·金龍洛,持平許㥌在外,監察茶時之意,敢啓。傳曰,知道。
朴齊明啓曰,右承旨金大根今日不爲仕進,卽爲牌招,何如?傳曰,允。
傳于朴齊明曰,都承旨許遞,前望單子入之。
承旨前望單子入之,安光直落點。
傳于朴齊明曰,承旨房望,順房爲之。
兵曹口傳政事,護軍單趙秉龜。
傳于金大根曰,發遣吏郞,諸執事淸齋與否,摘奸以來。
李根友,以備邊司言啓曰,茂長縣監金有喜之道啓請罪,蓋爲糴法所重,故自廟堂不敢直請闊狹,向以待裝稅拿勘之意,仰奏矣,該倅今已就囚,當爲議律,而昨年所捧,旣爲五萬餘石零,數未滿十分之一,其實績誠可尙,今於積逋垂完之際,若又付之生手,不無前功可惜之慮,特姑分揀,使之戴罪擧行,得有終效之地,何如?傳曰,允。
又以兵曹言啓曰,今四月初八日宗廟夏享大祭時,守門當爲塡差,而本曹郞廳·都摠府郞廳·五衛將,除入直,排擬苟艱,依定式軍門將官,代差以入之意,敢啓。傳曰,知道。
李根友,以義禁府言啓曰,時囚罪人吳處泓,杖六十徒一年定配照律公事判付內,依允事命矣。吳處泓杖六十收贖,告身盡行追奪,黃海道遂安郡位羅驛,徒一年定配,而以議啓內辭意,具罪目依例發遣府羅將,押送配所,何如?傳曰,允。
上在昌德宮。停常參·經筵。
自卯時至人定,灑雨下雨,測雨器水深二分。
自人定至初八日開東,灑雨下雨,測雨器水深一寸二分。
金大根啓曰,明日常參·經筵,取稟。傳曰,停。
金景善啓曰,來十一日朝參日次矣,敢稟。傳曰,停。
又啓曰,行大司憲宋冕載,執義鄭琦和,持平韓兢人呈辭,掌令宋來熙·金龍洛,持平許㥌在外,監察茶時之意,敢啓。傳曰,知道。
傳于金大根曰,禮房承旨馳詣宗廟,奉審摘奸以來。
李根友,以兵曹言啓曰,今四月二十日,大王大妃殿寶齡望六慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,當親臨矣。處所以春塘臺爲之。
金景善,以義禁府言啓曰,茂長縣監金有喜特姑分揀事,承傳啓下矣。金有喜分揀放送之意,敢啓。傳曰,知道。
刑曹啓目,今四月初二日動駕敎是時,衛外擊錚人等原情段,依定式竝爲後錄是白在果,取考各其原情,則江界良女李召史爲其夫李星實定配請放事也,龜城出身林英秀爲其子元吉定配請放事也,罪名不輕,到配屬耳,竝原情勿施,嚴飭放送爲白乎旀,咸陽幼學鄭東義爲其父德老定配請放事也,同罪三人次第蒙宥,且到配今爲四載,而纔經大霈,合有參恕之典是白乎矣,當初酌處,旣因傳敎擧行是白乎則,臣曹不敢擅便,上裁,何如?判付。啓,李星實·鄭德老竝放送爲旀,林元吉段,令道伯査實,具意見以聞爲良如敎。
上在昌德宮。停常參·經筵。
自開東至人定,灑雨下雨,測雨器水深四寸。
李根友啓曰,明日常參·經筵,取稟。傳曰,停。
金景善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以黃海監司趙斗淳狀啓,新溪縣民家失火事,傳于金輔根曰,聞甚矜惻,元恤典外,別加顧助,結構奠接之方,廟堂措辭分付。
金景善啓曰,行大司憲宋冕載,執義鄭琦和,持平韓兢人牌不進,掌令宋來熙·金龍洛,持平許㥌在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人牌不進罷職傳旨,傳于金景善曰,只推。
金景善,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,昨秋以燕貨中凡屬玩好者一切痛禁之意,慈聖下敎,嚴正懇惻,此實出於抑奢惜費之聖念,瞻聆所及,孰不欽誦?自廟堂卽爲成出新禁節目,啓下知委於譯院及灣府矣。今聞使行回門,物種之冒禁出來,與前無異云,朝家飭墨未乾,而譯商輩之漫不知畏者,此非在渠有別般利害而然,特以視朝令若尋常,謂犯科無誰何之致。苟有一分紀綱,寧容乃爾?使臣之不能操束檢察之失,在所難免,回還三使臣竝罷職,首譯,藉使渠無身犯,行中事焉敢曰不知?當該首譯,令該府拿問勘處。邊政專在灣府,而新令之初,一無糾摘,搜驗登啓,便歸文具,烏在其掌禁之意乎?雖以後市言之,日字定限之後,又復依舊闊狹,竝與撤還形止,而尙未報來,未知事情之如何,而揆以擧行,亦涉疎緩,該府尹一體施以譴罷之典,何如?傳曰,允。
又以訓鍊都監言啓曰,本局中軍李鼎會身病甚重,勢難察任,改差,何如?傳曰,允。
兵曹以尹義儉爲都監中軍。
金景善,以兵曹言啓曰,宣傳官申吉輔,景福宮衛將劉文爀·李宗植,部將金濟亨俱以病難供職,呈狀乞遞,五衛將金禮鉉·崔昌益除授在外,上來無期云,竝改差,何如?傳曰,允。
又以兵曹言啓曰,卽接西所衛將張斗斌牒報,則永肅門南邊內宮墻三間許因雨頹圮云矣。爲先令紫門監以杻把子及長木堅實圍排,把守則係是局出身直所近處,限修改間令局出身輪回晝察夜巡之意,分付,何如?傳曰,允。
上在昌德宮。停常參·經筵。
金輔根啓曰,明日常參·經筵,取稟。傳曰,停。
金景善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李根友啓曰,臣根友今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考則皆無頉,仍以傳敎內辭意,勞問則亦皆好在云矣,敢啓。傳曰,知道。
傳于金輔根曰,閣圈爲之。
金輔根啓曰,閣圈爲之事,命下矣。政官牌招開政,何如?傳曰,允。
金輔根,以奎章閣言啓曰,閣圈爲之事,命下矣。檢校提學趙寅永,提學徐有榘,檢校直閣李公翼·鄭㝡朝·金左根,竝卽牌招,以爲會圈之地,何如?傳曰,允。
奎章閣直閣會圈,徐有薰·李時愚·趙徽林·李經在。
奎章閣待敎會圈,南秉哲·洪在龍·鄭基世·沈敬澤。
金景善啓曰,行大司憲宋冕載,執義鄭琦和,持平韓兢人牌不進,掌令宋來熙·金龍洛,持平許㥌在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人牌不進罷職傳旨,傳于金景善曰,只推。
備邊司,以南履懋爲義州府尹。
金輔根啓曰,行吏曹判書趙寅永,參判金興根,參議金英淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書趙寅永,參判金興根,參議金英淳再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
又啓曰,行吏曹判書趙寅永,參判金興根,參議金英淳三牌不進推考傳旨及禁推傳旨,今方捧入,而開政命下之後,連事違召,終不承膺,事體所在,誠甚未安。參判陳疏,判書所當更請牌招,而係是一日四牌,何以爲之?敢稟。傳曰,更爲牌招,參議分揀,一體牌招。
傳于金輔根曰,吏曹參判疏批已下,卽爲牌招。
金輔根,以吏曹言啓曰,通禮院右通禮李基華以其身病,呈狀乞遞,改差,何如?傳曰,允。
有政。吏批,行判書趙寅永進,參判金興根式暇,參議金英淳牌不進,同副承旨金輔根進。以金鼎均爲禮曹參判,南獻敎爲刑曹參議,徐耕輔爲弘文提學,權敦仁爲活人提調,洪永圭爲南學敎授,金鍠爲右通禮,洪大仁爲假引儀,徐有薰爲直閣,南秉哲爲待敎,奉常奉事單洪大奎,義州府尹單南履懋,故學生尹悌贈戶判例兼,故學生尹光淵贈左承旨,故學生尹東箕贈僕正,以上慶尙右兵使尹永培三代。
兵批,判書洪命周病,參判韓益相病,參議安孝述病,參知李益文入直進,左副承旨李根友進。以趙能夏爲順天監牧官,同知單史逸心,副護軍金鍏·柳致明·權用經·申吉輔以上竝單付,兼義州鎭兵馬節度使兩西運餉使單南履懋。
吏批,再政。兼校書校理單徐有薰,弘文正字單南秉哲,兼校書正字單南秉哲,兼待敎單南秉哲。
金輔根,以禮曹言啓曰,卽接宗廟署所報,則今十一日慶科庭試時,本署官員俱爲觀光云矣。依定式以本曹正郞黃晦瑛假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今十一日慶科庭試時,本殿官員俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則今十一日慶科庭試時,本宮官員俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
李根友,以訓鍊都監言啓曰,因兵曹草記,永肅門南邊內宮墻三間許頹圮處,永肅門入直局出身五人除出,限修築間輪回晝察夜巡之意,敢啓。傳曰,知道。
金景善,以義禁府言啓曰,今十一日慶科庭試文科初試時,本府都事十員內,九員赴擧,只有武都事一員當直入直,而本府入直公事,回公都事,一二所禁亂都事,無以推移,假都事四員,令該曹口傳差出,以爲分排擧行之地,何如?傳曰,允。
又以義禁府言啓曰,全羅監司李穆淵狀啓內,左水虞候鄭斗鴻爲先罷黜,其罪狀令攸司稟處事,啓下矣。鄭斗鴻時在任所,依例發遣府羅將,交代後拿來,何如?傳曰,待待命拿囚。
吏曹參判金興根疏曰,伏以,臣不才冥升,無能滾進,涯量已溢於蹄涔,補報蔑稱於毫末,每中夜徊徨,仰靳乎生成之澤者,惟在於投閒置散,損之又損,荷聖朝全保之恩,守臣家畏約之規,㷀㷀此心,可質可復,廼者亞銓之命,遽及意慮之外,臣誠循省踧踖,榮惕交傡,莫知所以爲計也。是官卽周官少宰耳,官名雖有沿改,其職自是鑑衡,佐貮之責,亦係不輕,簡毗之重,未必有間,如臣者之濫塵於此,蓋未之聞也。臣以材則憃劣,以識則窾啓,以器與量則粗淺而謭薄,不過簪佩之一冗流,而亨嘉之會,偏倖於臣,庇覆之私,偏勤於臣,策名以來十有五年之間,靡華不揚,靡膴不踐,而臣且冒濫竽之譏,昧循墻之義,有命輒承,恬然自居,洵所謂癡漢無難事,今又加之以至要至峻之銜,區區大願之損之又損者,乃反愈往而愈滿,將無所止屆矣。邱陵之劃,不可以成大,方寸之短,不可以語高,眇不能睇,跛不能履,凡物之大情也。臣可能履之以跛,睇之以眇,以短而高,以劃而大乎?天下無是理矣。若臣門戶之盛,不啻若蹈虎尾而涉春氷,前後章本,屢罄憂慄之悃,今無容申浼聰聽,而天地父母,終始幈幪之恩,不敢不厚望於憫覆之下矣。伏乞聖明,特垂睿諒,曲察愚衷,仰稟東朝,亟遞臣吏曹參判之職,俾公器私分,兩有所幸,臣不勝至祝。無任云云。答曰,省疏具悉。卿其勿辭行公。
上在昌德宮。停常參·經筵。
自酉時至人定,灑雨下雨,測雨器水深一分。
自人定至十一日開東,灑雨下雨,測雨器水深六分。
藥房提調李憲瑋,副提調安光直啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日常參·經筵,取稟。傳曰,停。
金景善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李根友啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于金景善曰,當該承旨推考。
金大根啓曰,臣大根依定式進詣香室,奉審香祝樻香板袱子,則精潔之意,敢啓。傳曰,知道。
金景善啓曰,卽者義禁府都事來言,時囚無得過三日滯囚,曾有定式矣,時囚罪人吳繼淳當爲捧供,而同義禁尹尙圭在外,金鼎均有身病,一員未差,只有判義禁徐耕輔一員,不得備員開坐云,同義禁金鼎均,卽爲牌招,以爲開坐之地,何如?傳曰,允。
又啓曰,行大司憲宋冕載,執義鄭琦和,持平韓兢人牌不進,掌令宋來熙·金龍洛,持平許㥌在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人牌不進罷職傳旨,傳于金景善曰,只推。
以吏曹參議金英淳牌不進罷職傳旨,傳于金景善曰,只推。
兵曹,今四月二十日慶科庭試武科殿試時,直赴殿試人規矩,柳葉箭五矢一百二十步一巡一中,講書粗以上,已上取一技落點。
兵曹,今四月二十日慶科庭試武科殿試時,原榜人及直赴會試人規矩,貫革五矢一百三十步一巡三中,柳葉箭五矢一百二十步一巡二中,講書粗以上,已上取二技落點。
金大根,以奎章閣言啓曰,新除授直閣徐有薰,待敎南秉哲,竝卽牌招,推移入直,何如?傳曰,允。
又以奎章閣言啓曰,新除授直閣徐有薰,待敎南秉哲敎旨安寶次,濬哲之寶請出之意,敢啓。傳曰,知道。
又以奎章閣言啓曰,檢書官番次,近甚苟艱,檢書官安秀良·金鳳敍·金箕淳方在外任,竝姑減下,其代依定式取才差下,何如?傳曰,允。
又以吏曹言啓曰,今此慶科庭試文科初試試官,當爲磨鍊,而本曹參判金興根,參議金英淳俱爲病不來,令政院牌招,以爲同參之地,何如?傳曰,允。
又以吏曹言啓曰,今此大王大妃殿寶齡望六慶科庭試初試試官,當爲磨鍊以入,而擬望之人乏少,閣臣竝擬,何如?傳曰,允。
又以吏曹言啓曰,今此慶科庭試文科初試試官中,時無職名人,令該曹口傳付軍職,何如?傳曰,允。
兵曹口傳政事,副司果單曺錫雨。
以吏曹參議金英淳牌不進罷職傳旨,傳于金景善曰,只推。
金大根,以禮曹言啓曰,今此慶科庭試文科初試一所,設場於本曹矣。上直郞廳,依例移直朝房之意,敢啓。傳曰,知道。
又以禮曹言啓曰,卽接四館所牒呈,則戊戌四月三日製入格幼學張仁遠·李又新,同年九月秋到記殿講入格幼學沈宜元,製述入格生員李仁夔,己亥三月春到記殿講入格幼學尹載善,製述入格進士任百秀以上直赴殿試,丁酉十二月柑製入格幼學韓斆源,戊戌正月人日製入格幼學李圭鳳,同年二月春到記製述入格生員徐堂輔,同年四月三日製入格幼學南正敎,進士李遠逵,幼學黃夔憙·沈魯選·尹行福·孫學榮·文在元,進士尹應圭,幼學金載顯·李善浩·白基鎭,同年七月七夕製入格幼學趙吉和,同年九月秋到記製述入格生員尹肯鎭,同月九日製入格進士鄭基命,同年十一月柑製入格生員朴興壽,己亥正月人日製入格幼學趙性敎,同年三月春到記製述入格進士崔愚亨以上直赴會試,戊戌正月人日製入格幼學洪承祖,同年二月春到記製述入格進士林喬鎭,同年四月三日製入格幼學朱遠達·白東顯,生員尹致一,幼學尹弼榮·金熽·朴宗孚·李義升·李家德·白宇鎭·林器洙·李承祖·申啓畯·金鼎重·李,進士鄭憲容·李鶴圭·閔達鏞·姜冕學·申命溥,同年七月七夕製入格幼學金準淳,同年九月秋到記製述入格進士洪遇燮,同月九日製入格生員睦仁會,同年十一月柑製入格生員李聞榮,己亥三月春到記製述入格進士韓用翰以上給二分,丁酉十月秋到記製述入格進士趙徹林,戊戌七月七夕製入格生員朴來明,己亥正月人日製入格幼學韓敬源以上給一分事命下,竝於今番庭試,分等許赴,辛卯九月秋到記殿講入格幼學李羲敎,有直赴殿試之命,而連因遭故未赴,今已闋服,一體許赴,戊戌十一月柑製入格生員趙秉駿,亦有直赴殿試之命,而遭故不得赴試事報來矣。直赴殿試儒生幼學張仁遠等七人,直赴於今此慶科庭試殿試,而生員趙秉駿,待闋服許赴後科殿試,直赴會試儒生幼學韓斆源等二十人,今番殿試,旣兼會試,一體許赴,給二分儒生幼學洪承祖等二十六人,給一分儒生進士趙徹林等三人,亦爲依例許赴於初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則戊戌九月秋到記殿講入格直赴會試幼學李箕集,己亥三月春到記殿講入格直赴會試幼學韓應淳·李容翼·李益鉉,戊戌二月春到記殿講入格給二分幼學洪秉勳,己亥三月春到記殿講入格給二分幼學黃浩大·尹星璐俱以講經生,兼爲製述,從願許赴事報來矣。幼學李箕集等四人,今番庭試殿試,旣兼會試,依例許赴,幼學洪秉勳等三人,許赴於初試,使之較藝等第之意,分付,何如?傳曰,允。
又以禮曹言啓曰,大小科陳試人草記許赴事,曾有定式矣。癸未四月三日製入格給二分幼學金魯善,丁亥十二月日次儒生殿講入格給二分進士徐兢淳,戊子二月春到記製述入格給一分生員洪錫謨,己丑八月迎輿儒生應製入格給二分幼學睦雲錫,甲午正月人日製入格給二分幼學權思喆,丁酉二月三日製入格給一分生員呂東箕等六人,俱以法典所載,應頉陳試,今此慶科庭試初試時,依例許赴,使之較藝等第之意,分付,何如?傳曰,允。
李根友,以訓鍊都監言啓曰,今此慶科庭試武科殿試時,本局軍兵及漢旅武藝廳中,直赴殿試會試應試應頉之類,別單書入之意,敢啓。傳曰,知道。
上在昌德宮。停常參·經筵。
李根友,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,明日常參·經筵,取稟。傳曰,停。
李根友啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
朴齊明啓曰,右副承旨金景善,同副承旨金輔根今日不爲仕進,竝卽牌招,何如?傳曰,允。
金大根啓曰,禮曹參判金鼎均除拜後過三日不爲出肅,依定式推考警責,仍卽牌招察任,何如?傳曰,允。
金景善啓曰,同義禁金鼎均牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,卽者義禁府都事來言,開坐事,命下矣。判義禁徐耕輔有身病,同義禁尹尙圭在外,一員未差,只有金鼎均一員,不得備員開坐云。判義禁徐耕輔,卽爲牌招,何如?傳曰,允。
又啓曰,判義禁徐耕輔牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲宋冕載,執義鄭琦和,持平韓兢人牌不進,掌令宋來熙·金龍洛,持平許㥌在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言柳來維,執義鄭琦和,持平韓兢人牌不進罷職傳旨,傳于金景善曰,只推。
以同副承旨金輔根牌不進罷職傳旨,傳于朴齊明曰,只推。
金大根,以慶科庭試文科初試一所試所意啓曰,今番科場擧子數多,依前例中樞府通設之意,敢啓。傳曰,知道。
又以庭試文二所試官意啓曰,儒生數多,圍內充滿,而未及入場者,尙多於場外,萬無容接之道,在前如此之時,有明倫堂許入之例,故一邊圍排,一邊許入之意,敢啓。傳曰,知道。
李根友,以兵曹言啓曰,今四月十一日武臣賓廳武經講書日次,而中日相値,不得爲之之意,敢啓。傳曰,知道。
又以御營廳言啓曰,本廳字內惠化門南邊第一城廊近處體城四間許頹圮處,今日爲始,改築之意,敢啓。傳曰,知道。
安岳郡守尹正鎭疏曰,伏以,臣待罪本郡,五閱月于玆,坐見民邑板蕩之形,若不保朝夕,而徒麋餼廩,蔑效涓塵,怵焉悚恧,殆不能食息自安。竊伏念,今之列邑,其不凋瘵殿屎者幾希,而朝家四顧之憂,猶以兩西爲差勝,本郡之於海西,又嘗以殷盛著稱,不謂其疲弊岌岌,至於此極也。臣於到郡之前,已有所耳剽者,而及夫赴任以來,日所接覩,一往是駴目而寒心,始焉繞壁發嘆,不遑於恤緯,轉覺剝床之患,切急於投劑,顧安得不仰首疾聲,冀幸於仁覆孔邇之下乎?凡邑有三政,軍田糴是已,一或受病,則邑不得爲邑,本郡三政之弊,罔非到骨,而就其中危若壓卵,迫如燃眉者,軍政爲最甚。郡之民戶,除寡獨無告及儒鄕免役者,編伍入簽,僅三千八百餘戶,而軍丁摠額則一萬七千二百餘名,以若右摠,應若軍役,萬萬是說不去而行不得者也。臣於到官後,慮或有漏籍隱丁之弊,另遣校吏,査櫛村坊,則所括之戶,非惟無加,較諸三數年前,減却一百有贏,多歧廉訪,實實如許,蓋窮民轉益嚬呻,殘戶滋纘荷擔,而水田之農,海堰之耕,比歲大侵,依此爲生者,又在在仳離故耳,於是乎軍丁一款,尤爲邑瘼必蹶之祟,而臣誠百爾思之,無術捄醫。欲仰請以蠲減役名乎,則額簽之數,隊伍有定,身布之納,闕一未敷,是固不可以議到也。欲仰請以分派他邑乎,則邇來列州,亦未聞有增戶之處,其削也正似魯衛之間,其瘠焉未宜秦越相視,是亦不可以議到也。第情合控籲而事可便宜者,厥有一條焉。隨營牌軍,卽一二冬入防於黃州節度營者,而道內列邑,各有多少定額,少者或數名或數十名,其最多者,如黃州·鳳山·載寧·瑞興俱二三百名內外,而乃本郡,至於七百九十餘名,竝實保爲一千六百四十餘名,創設之時,應有所據,而由今視之,則本郡民戶之不加於黃·鳳·載·瑞,卽夫夫之所共知,獨徵倍蓰之數,不亦偏重之甚乎?然而其不可蠲減與分派,如右所云,惟限年停番,其例則多有援據,其計則容或變通,禁御營上番軍,卽輦轂之正兵,而經用大絀,則尙令停番納布。海州入防牙兵,卽巡營之親軍,而支放爲需,則亦許每年全停,昨秋關西防番之停,又是近例之可證者。今臣此言,汚不爲無稽妄發之歸,而亦非敢曠久爲期,特許限五年姑停,則臣謹當就議道臣,爛加酌量,以其停代之布,移塡橫疊之徵,排均作式,節次釐瘼,則編蔀近止之命,非惟息肩於目下,積簿虛擁之名,永可完額於日後,至若兵營入防,則薄減之數,纔是四分居一,而不遠之復,庶幾羸者還蘇,畢竟無損於冬守,而眞切有補於歲計。伏願仰稟東朝,俯詢廟堂,卽有以裁處,則民邑萬幸。仍伏念,戶口之增,守令七事中先數者,而臣受命分憂,迄未能勞䋱安集,歌蓷之氓,闢萊無期,臣之罪一也。綦重者閫防,莫嚴者軍制,而臣以下邑小吏,輕輒仰干於經法之外,臣之罪二也。伏地屛息,無任云云。省疏具悉。疏辭令廟堂稟處。
上在昌德宮。停常參·經筵。
安光直啓曰,明日常參·經筵,取稟。傳曰,停。
金景善啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
安光直啓曰,左副承旨李根友今日不爲仕進,卽爲牌招,何如?傳曰,允。
金景善啓曰,判義禁徐耕輔再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招,如有違牌,勿爲呼望。
傳于金景善曰,判義禁有闕之代,前望單子入之。
判義禁前望單子入之,金箕殷落點。
傳于安光直曰,明日三日製,通方外爲之,試紙用大好紙,處所春塘臺親臨磨鍊。
金景善啓曰,行大司憲宋冕載,執義鄭琦和,持平韓兢人牌不進,掌令宋來熙·金龍洛,持平許㥌在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言柳來維,執義鄭琦和,持平韓兢人牌不進罷職傳旨,傳于金景善曰,只推。
以全羅監司李穆淵狀啓,任實縣民家失火事,傳于朴齊明曰,當此農節,許多民戶之一時燒燼,聞甚驚慘,元恤典外,別加顧助,結構奠接之方,廟堂措辭分付。
以咸鏡監司金炳朝狀啓,鏡城判官朴承輝身病沈劇,連呈辭狀,不得已罷黜事,傳于金景善曰,令該曹口傳各別擇差,不多日下送。
傳于金景善曰,明日出宮門路,以協陽門爲之。
安光直,以吏曹言啓曰,卽接慶尙監司金道喜移文,則晉州牧使李謙秀以省掃事,受由上京,稅穀勘簿,姑未了當,還分與軍政,近經荐歉,未得整頓,一時曠官,萬萬悶然,該牧使李謙秀,催促下送事爲辭,故自臣曹催促,則身病沈劇,萬無還官之望云。雖未知病勢之如何,而移文催促之時,不可等待其差歇,罷黜,何如?傳曰,允。口傳差出,不多日下送。
金景善,以備邊司言啓曰,靑陽縣監宋欽象除拜前受由下鄕,而仍爲遭艱云。災邑久曠可悶,令該曹口傳差代,使之不日下送,何如?傳曰,允。
又以義禁府言啓曰,明日三日製通方外爲之時,本府都事皆爲赴擧,只有武都事一員當直入直,而本府入直,公事回公都事及靑陽門·月覲門·集春門禁亂都事,無以推移,假都事五員,令該曹口傳差出,以爲分排擧行之地,何如?傳曰,允。
刑曹啓目粘連,邪學罪人李召史誦習邪書,矢死靡變,依法處斷。
又啓目粘連,邪學罪人韓女阿只邪書妖像,如得奇貨,誦習蠱惑,依法處斷。
又啓目粘連,邪學罪人金女業伊傳襲甘心就戮,誓不改革,依法處斷。
又啓目粘連,邪學罪人金女阿只一心崇信,工浹骨髓,遄伏刑戮,實是至願,依法處斷。
又啓目粘連,邪學罪人南明赫邪巾邪服,衣鉢有傳,廢祭廢婚,倫彝斁絶,依法處斷。
又啓目粘連,邪學罪人權得仁積年講習,一心蠱惑,手造邪具,廣播凶徒,依法處斷。
又啓目粘連,邪學罪人朴女阿只晝宵講習,一心崇奉,抵死靡回,依法處斷。
又啓目粘連,邪學罪人李光獻崇奉醜像,抵死不變,依法處斷。
又啓目粘連,邪學罪人朴女喜順敎授同黨,晝宵沈溺,依法處斷。
又啓目粘連,全州邪學罪人金大權積年學邪,一心沈惑,依法處斷。
又啓目,邪學罪人李太權晝宵沈溺,一心崇奉,依法處斷。
又啓目,邪學罪人李日彦罔念法禁,敎授旣多,依法處斷。
又啓目粘連,邪學罪人申太甫謄賣之冊,至於一百卷,依法處斷。
又啓目粘連,邪學罪人鄭太奉篤信妖誕,廢祭不行,依法處斷。
又啓目粘連,尙州邪學罪人金思健敬奉天柱,深得其妙,雖死無恨,依法處斷。
又啓目粘連,邪學罪人朴士儀多年講習,專心惑信,依法處斷。
又啓目粘連,安東邪學罪人李在行多年誦習,矢死靡悔,依法處斷,等竝只依律施,何如?判付。啓,依允。
刑曹,邪學罪人李召史·權得仁·李光獻·南明赫·女阿只·女喜順·女阿只·女業伊·女阿只等當日西小門外不待時處斬事。
行工曹判書徐耕輔疏曰,伏以,臣自月初,偶患毒感,委頓多日,金吾時囚,有過三日未捧供者,而僚堂適皆有頉,故按例言送喉院,至煩登聽矣。豈意臣病,更添別症,初發之瘧,其勢愈猛,達夜寒熱,不省四到,熱退之時,精神昏迷,床褥轉側,亦須傍人扶將,以此見狀,咫尺蠢動,勢末由也,召牌之下,欲起還仆,屢犯違傲,無所逃罪。今則僚堂有行公之員,而緣臣之病,府坐擧行,漸致稽遲,是豈臣始慮之所及?惶阨悶鬰,若添一病,牌望路阻,衷情轉益罔措。玆敢擁絮擔舁,來詣朝房,忙構短章,冒陳實狀,疾痛之呼,不暇緩聲。伏乞聖上,天地父母,諒臣之情,憐臣之病,仰稟東朝,遞臣職名,以便公私,臣之目下病狀,旣非時月間望瘳之症,則本兼諸職,俱不可許久瘝曠,竝賜一體鐫改,以卒生成之澤,千萬血祝。臣無任云云。答曰,省疏具悉。所請依施。
上在昌德宮。停常參·經筵。
上詣春塘臺。三日製還內後,內閣·政院·玉堂·藥房口傳問安。答曰,知道。
金大根啓曰,明日·再明日順陵忌辰祭齋戒正日相値,視事頉稟之意,敢啓。傳曰,知道。
金景善啓曰,行大司憲宋冕載,執義鄭琦和,持平韓兢人呈辭,掌令宋來熙·金龍洛,持平許㥌在外,監察茶時之意,敢啓。傳曰,知道。
又啓曰,開坐事,命下矣。新除授判義禁金箕殷,卽爲牌招,何如?傳曰,允。
李根友,以兵曹言啓曰,明日春塘臺三日製親臨試取時,本曹堂上全數進參,而參判韓益相受由,參知李益文差祭,無以備員,參判·參知,令政院稟旨變通,仍令該曹,以在京無故人口傳差出,待下批,牌招,以爲備員之地,何如?傳曰,竝許遞,前望單子入之。
兵曹堂上前望單子入之,參判李寅泰,參知鄭㝡朝落點。
傳于李根友曰,侍衛次堂擧行。
李根友啓曰,新除授兵曹參判李寅泰,卽爲牌招,何如?傳曰,允。
金景善啓曰,判義禁金箕殷牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金箕殷再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招,如有違牌,勿爲呼望。
傳于金景善曰,判義禁有闕之代,前望單子入之。
安光直,以吏曹言啓曰,順陵忌辰祭獻官李益文時無職名,令該曹口傳付軍職,何如?傳曰,允。
兵曹口傳政事,副護軍單李益文。
金大根,以禮曹言啓曰,卽接景慕宮官員所報,則明日三日製試取時,本宮官員俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以奎章閣言啓曰,待敎南秉哲疏批已下,卽爲牌招察任,何如?傳曰,允。
吏曹口傳政事,檢閱單南秉哲。
金大根,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
吏曹口傳政事,以洪疇爲晉州牧使,姜漢赫爲鏡城判官,申錫疇爲靑陽縣監。
判義禁金箕殷疏曰,伏以,臣於病淹床笫之中,伏奉判義禁前望特點,固當竭蹶趨承,敢俟駕屨,而第臣自來情勢,非但有難冒膺,且臣賤齒,漸迫八耋,居常常善病,恒日委痛,近因朝晝異候,忽添外氣猝重,寒熱交戰,虛汗如漿,精神昏瞀,眩暈倍劇,冒氣受敗,食飮全阻,頑痰橫亘,胸背牽痛,坐外俱妨,動作末由,諸般症形,有非時日可差,至於彈束赴公,尤無可論,連違召命,只切悚惶,今則牌望路阻,進退不得,謹己擔詣朝房,忙構短章,仰陳實狀。伏乞聖慈,特垂哀矜,亟遞臣見帶判金吾之職,俾得調息,仍治臣瀆撓之罪,以安私分,不勝幸甚。臣無任云云。答曰,省疏具悉。所請依施。
兵曹判書洪命周疏曰,伏以,臣伏奉傳敎下者,有三〈日〉製親臨試士之命矣。臣忝叨本兵別侍衛,趨參固其職耳。第臣素患癖積,自昨闖肆,食飮全阻,嘔泄交作,卽醫家所云痞格者也。雜方對投,縱望收效,衰氣不振,尙此委席,以若病情,櫜鞬周旋,實無其望,時刻已屆,儀衛將備,闕參之罪,固無所逃,而虧班之誅,尤將何居?玆敢短章自首,仰塵崇嚴。伏乞聖明,亟遞臣所帶之職,仍治臣瘝官之辜,以振朝紀焉。臣無任云云。答曰,省疏具悉。卿其勿辭,調理行公。
待敎南秉哲疏曰,伏以,臣於本月初九日,伏奉除旨,以臣爲奎章閣待敎兼弘文館正字者,臣聞命悸恐,惶汗浹背,牙牌儼臨,未敢逋傲,祗隨詣協陽門內,謝恩受誥,退而自省,轉益震懍,歷屢日而殆不知厝躬之所也。竊伏念,君人御下,莫要於適器而任之,臣子事上,所貴乎量力而行之,是以官或不備,而不可擧不稱之人,罪至慢命,而不可受不適之任,古之所以能上無謬擧,下無尸祿,百工允釐,庶績咸熙者,莫不外是矣。臣品質粃窳,學識椎魯,掛壁三史,束閣五經,未承家庭之遺業,且無鄕里之推稱,以若百無似之姿,又犯一不幸之戒,臣之窾啓顓蒙,有何足更道哉?臣於前年,叨忝翰苑淸選,珥筆左右,依近日月之光,戴橐周旋,濡沐雨露之澤,恩已誤矣,分亦逾矣。出入邇密,今遽半載,臣之僩然翺翔,恬若固有者,非不知古人循墻之義,飾辭例讓,只涉耀榮,煩浼聰聽,尤極僭猥,居寵若驚,恒集于木,今於千萬思慮之外,又加之千萬不近之職,前後殊恩,若偏臣身,以臣骫骳,何以得此於聖明也?夫操瑟而縻祿,毁瓦而受食,熙朝官人,已可謂無當,而小人祿薄,福過災生,理實較然,臣將何以處是哉?且況內閣之選,極淸極峻,至難至愼,得規模於龍圖,傳位置於右渠,祕府圖書,上應奎壁,列朝文章,遠符河·洛,而待敎之職,尤是參外峻望,專掌閣務,兼帶瀛銜,又有啓沃討論之責,實古所謂宰相之貯者,凡應是選居是職者,雖以王謝階庭,燕許步趣,材器可以楨幹,詞翰足於黼黻,猶懼不免於詩人彼其之譏。今殿下置臣於此,若是其無少持疑,是可謂彈烏以金,投鼠以璧,鵜梁蚊山,譏只止於臣躬,猴冠鶴軒,累恐歸於淸朝,甚非適器任之之道也。臣若貪戀恩光,有進無退,則其極淸峻而至難愼者,反緣臣而易褻之也。又豈臣量力而行之之義乎?一職不守,玷汚爲大,名器攸關,利害非細,與其自取狼狽,仰誤則哲,無寧敢效傴僂,以冀曲遂,淵谷在前,守株難改。玆敢不避猥越,冒暴丹款。伏乞聖上,俯垂鑑諒,仰稟東朝,亟鐫臣新授職名,以幸私分,不勝大願。臣無任云云。省疏具悉。爾其勿辭察職。
己亥四月十三日卯時,上詣春塘臺。三日製儒生試取入侍時,行都承旨安光直,左承旨朴齊明,右承旨金大根,左副承旨李根友,右副承旨金景善,同副承旨金輔根,記事官兪錫煥,假注書朴商壽,記注官金致坤·趙相玉,檢校直閣李公翼·鄭㝡朝·金左根,直閣徐有薰,檢校待敎金英根以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李憲瑋,副提調安光直進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門,陞御春塘臺。讀券官行吏曹判書趙寅永,行上護軍徐有榘,行護軍鄭基一,對讀官吏曹參議金英淳,行副護軍金鼎集,成均館大司成金左根,行副護軍閔致文以次入就拜位,行四拜禮訖,以次陞座侍立。上曰,懸題紙入之。對讀官奉入懸題紙。命寅永等書賦題自西自東自南自北,限未時。宣敎官奉御題懸之。上入幄次,命試官權退。傳曰,承旨·閣臣·別雲釰·兵·摠府堂上及堂上對讀官竝試官加差下,使之分考,堂下閣臣·入直玉堂·兵曹郞廳竝對讀官加差下。出傳敎傳曰,今番三日製取三十人。出傳敎少頃,上還御帳殿。光直進前奏曰,檢閱南秉哲移拜待敎矣。左右史不可不備,令該曹口傳還付檢閱,牌招入直,何如?上曰,依爲之。出擧條大根曰,試官之出榜詣闕,例也,而文二所試官李濟達謂有身病,自外徑歸,事甚未安。推考,何如?上曰,依爲之。出擧條試券編次訖,光直奏曰,科次爲之乎?上可之。寅永曰,試券書等,或書三中,或書三下矣。今番則何以爲之乎?上曰,書以三下。寅永曰,次張亦連書三下乎,書草三下乎?上曰,連書正字三下。寅永曰,然則首券一張當書一字,而至幾張書三下乎?上曰,此下九張書三下,可也。寅永曰,然則竝首張合爲十張矣。寅永書三下訖,奏曰,此下則書草三下乎,書次上乎?上曰,二十張則書以次上。寅永書等訖。上命光直坼祕封,光直讀奏封內訖。命書傳敎曰,三日製賦居首三下一生員李玄緖直赴會試,之次三下幼學柳燾等九人竝給二分,之次次上幼學權鍾偉等二十人朱書百選三件,八子百選三件,史記英選四件,奎章全韻十件分等賜給。出榻敎又命書傳敎曰,入格儒生明日延英門外施賞。出榻敎又命書傳敎曰,殿試當前,給分人竝許赴。出榻敎通禮跪告禮畢,上降座,通禮跪啓請乘輿,上乘輿出靑陽門,由建陽門,入協陽門·宣化門還內。命出標信解嚴,諸臣以次退出。
上在昌德宮。停常參·經筵。
李根友啓曰,行大司憲宋冕載,執義鄭琦和,持平韓兢人呈辭,掌令宋來熙·金龍洛,持平許㥌在外,監察茶時之意,敢啓。傳曰,知道。
金大根啓曰,右副承旨金景善今日不爲仕進,卽爲牌招,何如?傳曰,允。
傳于金大根曰,禮房承旨馳詣宗廟·景慕宮,奉審摘奸以來。
判義禁前望單子入之,權敦仁落點。
李根友啓曰,開坐事,命下矣。新除授判義禁權敦仁,卽爲牌招,何如?傳曰,允。
又啓曰,判義禁權敦仁牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。如有違牌,勿爲呼望。
以右副承旨金景善牌不進罷職傳旨,傳于金大根曰,只推。
金大根,以弘文館言啓曰,副修撰李繪九差祭出去矣,下番闕直,事甚未安。修撰曺錫亨·鄭,副修撰金基纘,竝卽牌招,以爲推移入直之地,何如?傳曰,允。
以修撰曺錫亨·鄭,副修撰金基纘牌不進罷職傳旨,傳于金大根曰,只推。
金大根,以弘文館言啓曰,下番闕直,事甚未安。修撰曺錫亨·鄭,副修撰金基纘旣有只推之命,竝更牌招,以爲推移入直之地,何如?傳曰,允。
以修撰曺錫亨·鄭,副修撰金基纘再牌不進罷職傳旨,傳于金大根曰,只推。
以黃海監司趙斗淳狀啓,長淵縣監元永貞稅米太捧上時,科外所捧,歸之乾沒,言念法紀,萬萬駭惋,爲先罷黜,其罪狀令攸司稟處事,傳于金大根曰,令該曹口傳,各別擇差,不日下送。
吏曹口傳政事,以權斆仁爲長淵縣監。
以慶尙監司金道喜狀啓,尙州牧人命渰死事,傳于李根友曰,許多人命之一時渰死,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以黃海監司趙斗淳狀啓,兔山縣民家失火事,傳于李根友曰,當此農節,民戶之燒燼,如是夥多,聞甚矜惻,元恤典外,別加顧助,俾卽結構奠接之方,廟堂措辭分付。
以江原監司洪穉圭狀啓,金城縣民家失火事,傳于李根友曰,方農之時,許多民戶之如是燒燼,聞甚矜惻,元恤典外,別加顧助,結構奠接之方,廟堂措辭分付。
李根友,以備邊司言啓曰,春務方殷,曠官可悶,受由上京守令,竝令催促,當日下送,蔭倅中初試入格人,過殿試後亦卽催促還任,未下直閫帥·守令,一體使之當日辭朝,何如?傳曰,允。
金大根,以吏曹言啓曰,因備邊司草記,春務方殷,曠官可悶,受由上京守令,竝令催促,當日下送,蔭倅中初試入格人,過殿試後亦卽催促還任,未下直閫帥·守令,一體使之當日辭朝事,允下矣。自臣曹催促,則未下直守令義州府尹南履懋,晉州牧使洪疇,吉州牧使沈樂臣,昌城府使李景純,潭陽府使趙徹永,鏡城判官姜漢赫,靑陽縣監申錫疇竝當日辭朝,受由上京守令瑞興府使徐容輔,江陵府使李玄五,三陟府使李奎憲,報恩郡守尹致容,杆城郡守鄭龜容,靈光郡守尹敎成,益山郡守尹致誠,錦山郡守金淵根,大丘判官鄭始容,原州判官金在厚,龍潭縣令洪遠燮,新溪縣令朴醇壽,文化縣令朴顯圭,稷山縣監鄭老錫,平澤縣監兪永煥,淸河縣監尹日善,新寧縣監趙揆永,軍威縣監宋在胤,泰仁縣監鄭琬容,和順縣監李台鉉俱以爲當日下去云,金山郡守李能淵以緬禮事,時在京畿竹山地云,榮川郡守洪秉道以妻父歸葬事,時在忠淸道公州地云,山淸縣監崔璜以緬禮事,時在京畿陽城地云,海州判官金在敬以省掃事,時在忠淸道連山地云,松禾縣監李章鉉以亡妻移葬事,時在忠淸道溫陽地云,竝斯速還任之意,發關知委於兩道道臣處,而谷山府使閔泰鏞,文川郡守韓用幹俱以爲身病沈重,不得下去云,雖未知病勢之如何,而催促之下,不卽下去者,揆以事體,誠極未安。竝罷黜,何如?傳曰,允。
備忘記,義州府尹南履懋,全羅右水使徐相五,昌城都護府使李景純,吉州牧使沈樂臣下直,各長弓一張,長箭一部,片箭一部,筒兒一箇賜給。
金大根,以奎章閣言啓曰,明日卽奉謨堂夏孟朔奉審日次,臣等進詣擧行之意,敢啓。傳曰,知道。
又以禮曹言啓曰,今四月二十日大王大妃殿寶齡望六慶科庭試別試文科殿試,節目當爲磨鍊,而凡於殿試,親臨與命官前期稟旨後擧行,曾有定式矣。今番則何以爲之,而處所以何處擧行乎?敢稟。傳曰,親臨磨鍊,處所春塘臺爲之。
又以禮曹言啓曰,卽接開城府留守李奎鉉移文,則以爲,本府成均館聖殿樑上滲漏,仰土剝落,不可不趁今修改,告由移還安祭香祝,自本曹啓稟下送云矣。開城府成均館聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接富平幼學洪秉五所志,則以爲,三寸叔魯泳嫡妾俱無子,以同姓四寸弟敏泳第二子秉理,欲爲繼後,兩家諸族相議完定,而兩家父母俱爲作故,拘於常規,不能循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長洪秉五所訴旣如此,依定式洪敏泳第二子秉理,立爲洪魯泳之後,何如?傳曰,允。
又以禮曹言啓曰,卽接沃川幼學李必英所志,則以爲,族姪錫玄嫡妾俱無子,以其同姓四寸兄錫光第二子慶麟,欲爲繼後,兩家諸族相議完定,而錫光夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明可據,而不得登聞者,許令該曹論理草記事,曾有筵奏定式,而門長李必英所訴旣如此,依定式李錫光第二子慶麟,立爲李錫玄之後,何如?傳曰,允。
又以禮曹言啓曰,卽接羅州幼學梁錫翰所志,則以爲,同姓七寸叔達福嫡妾俱無子,以其同姓六寸兄達河第二子錫潤,欲爲繼後,兩家諸族相議完定,而達福夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長梁錫翰所訴旣如此,依定式梁達河第二子錫潤,立爲梁達福之後,何如?傳曰,允。
李根友,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,卽見黃海監司趙斗淳狀啓,則以爲,本營支放穀停蕩滌給代,每以加分耗請得取用,便成年例,道內會付應留中各穀限一萬四千石特許加分事,請令廟堂稟旨分付矣。分留雖有定式,支放亦係應用,道內會付各穀,依狀請數爻,許令加分,取耗以用,何如?傳曰,允。
又以御營廳言啓曰,今此慶科庭試武科殿試時,本廳將校軍兵直赴應試人,別單書入之意,敢啓。傳曰,知道。
上在昌德宮。停常參·經筵。
藥房都提調李止淵,提調李憲瑋,副提調安光直啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,玉堂備員間視事頉稟之意,敢啓。傳曰,知道。
金景善啓曰,行大司憲宋冕載,執義鄭琦和,持平韓兢人呈辭,掌令宋來熙,金龍洛,持平許㥌在外,監察茶時之意,敢啓。傳曰,知道。
安光直啓曰,左承旨朴齊明,右副承旨金景善今日不爲仕進,竝卽牌招,何如?傳曰,允。
金景善啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
金大根,以弘文館言啓曰,下番闕直,事甚未安。修撰曺錫亨·鄭,副修撰金基纘旣有只推之命,與副修撰李繪九一體牌招,以爲推移入直之地,何如?傳曰,允。
金大根啓曰,明日常參·經筵,取稟。傳曰,停。
傳于金景善曰,中官石興說·宋喜哲竝令該府拿處。
以左承旨朴齊明牌不進罷職傳旨,傳于金景善曰,只推。
以全羅監司李穆淵狀啓,靈巖郡人命渰死事,傳于金輔根曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以石興說·宋喜哲囚單子,傳于金景善曰,分揀放送。
金大根,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
金景善,以禁衛營言啓曰,今此慶科庭試武科殿試時,本宮將校中直赴應試人,別單書入之意,敢啓。傳曰,知道。
又以義禁府言啓曰,黃海監司趙斗淳狀啓內,長淵縣監元永貞爲先罷黜,其罪狀令攸司稟處事,啓下矣。元永貞時在任所云,依例發遣府書吏拿來,何如?傳曰,待待命拿囚。
上在昌德宮。停常參·經筵。
夜自四更至十七日開東,灑雨下雨,測雨器水深一寸三分。
金輔根啓曰,明日常參·經筵,取稟。傳曰,停。
金景善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴齊明啓曰,左副承旨李根友今日不爲仕進,卽爲牌招,何如?傳曰,允。
金景善啓曰,卽者義禁府都事來言,時囚罪人吳繼淳當爲捧供,而同義禁尹尙圭·金鼎均在外,一員未差,只有判義禁權敦仁一人,不得備員開坐云,何以爲之,而未差之代,政官牌招開政差出,待下批,牌招,以爲備員開坐之地,何如?傳曰,在外堂上竝許遞,前望單子入之,待下批,牌招,如有違牌,勿爲呼望。
同義禁前望單子入之,洪敬謨·李光正落點。
吏曹口傳政事,知義禁單洪敬謨。
金景善啓曰,行大司憲宋冕載,執義鄭琦和,持平韓兢人牌不進,掌令宋來熙·金龍洛,持平許㥌在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人牌不進罷職傳旨,傳于金景善曰,只推。
以左副承旨李根友牌不進罷職傳旨,傳于朴齊明曰,只推。
以統長韓興周手本,別監吉漢英入番之後,洞內吳班到門言詰,亂打廊漢事,傳于金景善曰,令秋曹査實以入。
金輔根,以奎章閣言啓曰,直閣徐有薰疏批已下,卽爲牌招察任,何如?傳曰,允。
吏曹參議金英淳疏曰,伏以,臣見帶三銓之職,是臣之前所忝叨,而無少補益,只露疎謬,不足任使之實,庶幾聖明之所燭悉,旣試無可,遂已固當,而特點復授,又出夢想之外,仰感恩顧,俯怵義分,不敢逡巡,趨隨政席者,今已帀月有餘矣。不意自數日來,重患關格之症,此蓋臣自來宿祟,根委已固,發作無常,痰壅氣結,上下隔塞,胸腹若裂,鍼藥交試,急治峻攻,少見通利,雖得生路,而眞元因而脫陷,氣息尙此綿綴,房闥運動,亦須人扶,以今形狀,束帶供職,不可以時日期,玆將疾痛之呼,仰瀆崇嚴之聽。伏乞聖慈,俯賜矜憐,亟遞臣職,俾得調治之暇,獲免隳曠之罪,千萬幸甚。臣無任云云。省疏具悉。所請依施。
直閣徐有薰疏曰,伏以,臣空疎謭劣,本不足備數於百執事之末,而雨露之澤,不遺於臃腫,遲暮一第,亦出於僥倖,常調浮沈,猶且瞿瞿乎才不稱任,榮塗翺翔,是豈臣平日夢想之所到也?迺者摛院除旨,有隕自天,天牌儼臨,蓬蓽動色,臣手擎華誥,惝怳隕越,不自知其措身之所也。嗚呼,內閣設置,豈亶然哉?洪惟我正宗大王二十四年右文晠化,實基於此,臣雖生晩,亦嘗從昔年逮事之人,得聞建置之宏綱大目矣。斟酌歷代之規,煥乎一王之制,奉謨訓峙圖籍,則龍圖閣之尊嚴也。備顧問任編摩,則觀文殿之懿範也,而專掌詞命,代撰王言,則又皇朝之文淵閣近之,其責任重,故其遴選,不得不峻,其遴選重,故僥濫者罕與焉,必皆華猷聞望,超出第夷,儒雅足以資啓沃,淹貫足以備咨訪,詞藻足以煥黼黻,始可以擬議,歷選今古,曷嘗有如臣顓蒙濫竽於其間者哉?臣之本末,臣自知之,幼而失學,遂致面墻,晩治功令,殆同鏤氷,其能免於獵臘杖枤之譏者幾希矣。雖使才不逮古,人尠稱職,有逾於臣,何限其人,而擧而授之,不少留難,臣誠左右顧而不識其何說也。臣嘗愛羅仲素之言曰,名器之濫,由於不肖者居之,臣雖眇末,亦世受國恩之裔耳,殫竭一念,寤寐如丹,縱不能隨分陳力,少效其塵刹之報,忍以一身之榮耀,任他八方之嗤點,以玷名器之重,而累則哲之明也乎?牙牌體重,不得不章皇祗肅,旋因寮員有故,冒塡省曆,三日宏署,恧蹙靡措,退伏私次,惶汗被趾,因仍蹲冒,斷無其望,玆敢不避僭越,仰暴情實。伏乞聖明,俯賜鑑諒,仰稟東朝,亟令鐫改臣新授職名,以重公器,以安私分焉。臣無任云云。省疏具悉。爾其勿辭察職。
上在昌德宮。停常參·經筵。
自開東至未時,灑雨下雨,測雨器水深二寸九分。
金景善啓曰,來二十一日朝參日次矣,敢稟。傳曰,停。
朴齊明啓曰,明日常參·經筵,取稟。傳曰,只朝講。
又啓曰,來二十一日輪對日次矣,敢稟。傳曰,當次人受點,後日次待令。
金景善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴齊明啓曰,右承旨金大根,左副承旨李根友,同副承旨金輔根今日不爲仕進,竝卽牌招,何如?傳曰,允。
金景善啓曰,卽者司饔院官員來言,今日監膳時,都提調朴宗薰,提調完昌君時仁·徐左輔,副提調安光直俱有實病,無入來捧進之員云。提調·副提調,竝卽牌招,以爲推移監捧之地,何如?傳曰,允。
傳于金景善曰,當該承旨推考。
金景善啓曰,行大司憲宋冕載,執義鄭琦和,持平韓兢人牌不進,掌令宋來熙·金龍洛,持平許㥌在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人牌不進罷職傳旨,傳于金景善曰,只推。
以右承旨金大根,左副承旨李根友,同副承旨金輔根牌不進罷職傳旨,傳于金景善曰,只推。
金景善啓曰,行都承旨安光直不爲仕進,左承旨朴齊明式暇出去,右承旨金大根,左副承旨李根友,同副承旨金輔根傳旨未下,院中只有臣一人,伴直無人,行都承旨安光直,所當牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
金景善啓曰,明日朝講,兩司長官當爲進參,行大司憲宋冕載,待開門牌招,何如?傳曰,允。
金景善,以都摠府言啓曰,今日入直內三廳武兼禁軍及軍兵等當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管李顯英以武臣堂上朔試射試官,慕華館晝仕出去之意,敢啓。傳曰,知道。
又以戶曹言啓曰,時御所內各司雨漏修改吉日時,令日官金有晉推擇,則今四月二十四日卯時爲吉云,以此日時擧行之意,敢啓。傳曰,知道。
又以禮曹言啓曰,今番庭試初試一二所啓下榜目,詳細考覽,則一所原榜之末,越六行而始書恩賜榜者,已違體格,而三等第一百二十人朴羲壽居楊根之楊字,誤書以陽字,二所三等第七十五人李好善之善字,誤書以喜字,第一百三十人權思喆之喆字,誤書以哲字矣。一竝付標以入,而兩所試官及應辦官,俱有不察之失,竝推考,何如?傳曰,允。
又以禮曹言啓曰,傳曰,殿試當前,給分人竝許赴事,命下矣。三日製入格給二分幼學柳燾·朴寅壽,進士徐元輔,幼學趙在健·申錫鼎·李德禧·許熻·李基喆·沈能赫等九人,今番庭試殿試,旣兼會試,依聖敎許赴,而直赴會試生員李玄緖,亦爲一體許赴之意,敢啓。傳曰,知道。
又以禮曹言啓曰,卽接和順幼學李顯哲所志,則以爲,族兄景素嫡妾俱無子身死,以其同姓八寸兄顯善第三子得宗,欲爲繼後,兩家諸族相議完定,而生家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長李顯哲所訴旣如此,依定式李顯善第三子得宗,立爲李景素之後,何如?傳曰,允。
又以武臣堂上朔試射試所試官意啓曰,臣等來詣試所,射員亦皆聚會,而雨勢如此,不得設行之意,敢啓。傳曰,知道。
義禁府啓目,首譯吳繼淳原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,智島萬戶李芳植原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
上在昌德宮。停常參,只朝講。
自開東至巳時,灑雨下雨,測雨器水深二寸二分。
金大根啓曰,明日常參·經筵,取稟。傳曰,只晝講。
安光直啓曰,同副承旨金輔根今日不爲仕進,卽爲牌招,何如?傳曰,允。
備忘記,長淵縣監權斆仁下直,長弓一張,長箭一部,片箭一部,筒兒一箇賜給。
金景善啓曰,卽者兵曹郞廳來言,摠管今日政差出事,命下矣。判書洪命周陳疏入啓,次堂例不得擧行云,何以爲之?敢稟。傳曰,差出。
傳于金景善曰,再明日別侍衛,次堂擧行。
傳于金景善曰,生徒內官朴相好,令該曹定配。
安光直啓曰,行吏曹判書趙寅永,參判金興根牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
有政。吏批,行判書趙寅永牌招不進,參判金興根進,參議未差,右承旨金大根進。啓曰,行判書趙寅永牌招不進,參議未差,小臣獨政未安,何以爲之?敢稟。傳曰,仍爲之。以朴綺壽爲工曹判書,權敦仁爲判尹,李憲瑋·洪敬謨爲知經筵,鄭元容爲弘文提學,徐左輔·李若愚·趙庭和爲同經筵,徐英淳爲同義禁,李宜翼爲司僕僉正,兪長柱爲健陵令,李敎俊爲禁府都事,金在根爲京畿都事,李鼎在爲谷山府使,白宗杰爲文川郡守。
兵批,判書洪命周陳疏入啓,參判李寅泰政事進,參議安孝述入直,參知鄭㝡朝病,同副承旨金輔根進。同知單金平臣,上護軍徐耕輔,大護軍朴晦壽,護軍韓益相,副護軍金英淳以上竝單付。
金大根,以吏曹言啓曰,新除授成均館司成姜必魯除拜後過限未肅拜,改差,何如?傳曰,允。
金景善,以都摠府言啓曰,今此殿座時,侍衛·寶劍當爲備員,而副摠管金鼎均在外,張敎根呈辭受由,李敦榮有實故,二員未差,無以備員,令政院稟旨變通,與未差之代,竝令該曹以在京無故人口傳差出,待下批,牌招,以爲備員進參之地,何如?傳曰,允。在外受由有實故竝許遞,今日政差出。
吏批,再政。以金獻淳爲永禧殿令。
兵批,再政。以鄭基一爲都摠管,尹致謙·沈漢永·李行敎·李忠運爲副摠管。
吏批,三政。以李基華爲司成,尹庠一爲禁府都事。
兵批,三政。副摠管單鄭基一。
金景善,以備邊司言啓曰,卽見京畿監司洪學淵狀啓,則備陳驪州牧弊弊難支之狀,枚擧該牧使李晦淵牒呈,以爲,各年未納結稅中壬辰癸巳條,今方次第輸納,丁酉戊戌條,亦圖收捧,期於當年內上納,而甲午乙未丙申三年條,自庚子至癸卯,限四年排納,還餉未捧三萬一百三十石零內,官屬逃故逋一萬九千二百八十四石零,民間流絶還五千七百三石零,自己亥至戊申限十年除耗排捧,流亡軍錢之自癸巳至戊戌六年條,自己亥至癸卯限五年排納事,請令廟堂稟旨分付矣。昨年因該邑前倅疏陳,已知其弊到極處,今觀道啓,可想一年之間,如疾益痼,莫可救藥,近來何邑不弊,而寧有七八年軍結之竝稱未納,三萬餘倉儲之都無見存者乎?歉歲出役,民之膏血,而吏輩隨手乾沒,官長闔眼掩過,遂至於逋隨年增,邑將胥亡,究其弊源,寧不憤痛?今若闊狹於經法之外,適足爲奸藪啓倖,未可曰窮蔀紓力,而第念許多積欠,若欲一時竝督,則譬如大病之中,急用剋伐之劑,客邪未退而眞元已陷,將見摧拉之際,流毒先歸於孑遺,無寧稍緩其期,使邑勢延支,公納竟完,而其所蘄望,在於陽·竹已施之例,況朝家之所軫念,比陽·竹尤宜自別。結稅軍錢未收條排納之限,依狀請特爲許施,至於還穀排捧,非但近日之所防塞,藉許之,必將有名無實,官屬逃故,逋及民間,流絶還,竝令待年豐收捧,其餘嚴加董督,期於今秋勘簿,向於竹山事稟覆時,以逋漢中最鉅者啓聞用律之意,有所措辭分付者,此邑吏屬之頑無畏忌,比他倍甚,尤安得倖逭當律?令道臣更査,其各名下數爻,首逋幾漢,一體登聞,以爲施法之地,何如?傳曰,允。
大王大妃殿傳于金景善曰,驪州與他邑有異,弊弊難支之狀,旣已聞之,不可仍置,就其中民戶流亡還五千七百石零,依江華已施之例,特爲蕩減,以爲漸次蘇捄之地。
大司諫金洛龍,執義鄭琦和,副校理李殷相,副修撰金基纘等啓曰,噫嘻,痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩卽書九,庚申一疏是已,其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬰,何時可洩,世道之憂虞,何日可弭?請書九亟施追奪官爵之典。答三司曰,不允。
大司諫金洛龍,執義鄭琦和等啓曰,噫嘻,痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬰而未洩,三尺之邦憲,久猶莫伸,至今追思,不覺骨靑膽掉,而髮豎䀝裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮亟施孥籍之典。
噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑潛圖不逞之計,是可忍也,吁,亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律。請物故罪人裕亟施孥戮之典。噫嘻,痛矣,亂臣賊子何代無之,而豈有如漢祿之窮天地亘古今至凶至憯罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憒之至,殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行則不過是收奪告身而已,以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿亟施孥戮之典。噫嘻,痛矣,亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮?請追奪罪人龜柱支屬應坐之類,一依尙魯例,施以散配之典。噫嘻,痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳而擠陷,網打無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,醞成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也。渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫遂之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓已掩,則鍾秀之身計得矣。鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯·賢之逆變,由是而醞釀,達·淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖說中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣蠛無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右押,機關至密,千罪萬惡,擢髮難數,而臣等之最所憤疾而痛惋者,又有在焉。以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張?龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾道廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也。凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十五字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道狂惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋。八字刀削指卯日而擧事爲期云者,莫非做作妖言,煽動人心之計,而九字刀削十三日至凶之說,與鍾一一而二二而一,似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采竝施适·雲之例。逆賊友文跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文。八字刀削欲輸軍糧則轉到南陽,凡爲群凶之指使,率皆挺身而樂赴。十二字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友加施孥戮之典,致後·延壽竝施孥籍之典。今番逆獄之至凶至憯,實是亘古之所罕,鍾·振諸賊雖已伏法,盤覈猶有未盡,情節尙多未究,治逆之法,豈容如是?噫,彼永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞輿憤轉激。請永喆更爲設鞫嚴問,期於得情,夬正典刑。噫嘻,痛矣,亂逆之變,從古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子亟施散配之典。噫嘻,宜學以卑微之流,賦憯慝之性,行己則巧佞而善爲狐媚,發跡於陰巧而養成虺毒,屢竊踰濫之職而睯不知分,常蓄希覬之心而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子亟施散配之典。噫嘻,痛矣,亂臣賊子之凶國禍家,從古何限,而豈有如李鶴秀之至奸絶悖者哉?渠本梟獍成性,虺螫化身,百惡竝萃,萬妖俱備,能事則戕人害物之天性宵小,伎倆則樂禍饕勢之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節所由來者久矣。特以門戶之爀舃,資歷之華膴,始也聖念,未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,飜成怨懟,壞亂之計,專出藉賣,甚至於欺君罔上,貪天爲功,干犯則莫重莫嚴之地也,排布則至凶至憯之謀也。幸賴聖鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺,執跡而誅心,沿流而溯源,則根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理蔑義圖亂之君讎國賊,決不可晷刻容貸於覆載之間。請放逐鄕里罪人李鶴秀設鞫得情,夬正典刑。噫嘻,痛矣,時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖逞悖習,驟看外面,則雖似時弊之條陳,細究指意,則罔非禍心之包藏,手脚自露,肺肝如見,而至於上款一二句語,是豈爲人臣子所敢萌諸心而發諸口者乎?肆犯莫嚴之地,自干不敬之誅,民彝斁矣,臣分蔑矣。太陽中天,鬼魅莫逃其狀,關石在府,亂賊當服常憲,乃於盤覈之未竟,有此島置之徑勘,以若蔑倫之類,至擬傅輕之律,刑政之失,莫甚於此。雖仰慈聖涵容之德,出於好生,其奈國人沸鬰之情,皆曰可殺,況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間。請楸子島安置罪人時煥更令王府嚴鞫得情,夬正典刑。新除授掌令宋來熙時在忠淸道懷德地,金龍洛時在慶尙道安東地,請竝斯速乘馹上來事,下諭。答兩司曰,不允。國榮事,裕事,龜·柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
執義鄭琦和啓曰,噫嘻,痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處而不論,其可曰闡義理而嚴懲討乎?請古今島爲奴罪人韓鼎鎭亟令王府卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫。此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賊之凶,卽是振古所無之變,而綱之名狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱亟令王府拿鞫嚴覈,夬施典刑。噫嘻,痛矣,義理堙塞,世變層生,至於今番睦台錫事而極矣。惟我毅宗烈皇帝以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫亟令王府設鞫嚴問,夬正典刑。噫嘻,痛矣,人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣,淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測,至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰,聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩,如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度亟令王府嚴鞫得情,夬施當律。答府曰,韓鼎鎭事,不允。申綱事,不允。睦台錫事,不允。尙度事,不允。下諭事,許遞。
金大根,以禮曹言啓曰,卽接社稷署所報,則今番雨後,本壇東邊灰墻三間半許內面蹲頹云矣。改築之節,待晴擇日擧行,何如?傳曰,允。
又以禮曹言啓曰,卽接四館所牒呈,則以爲,今番庭試初試二所恩賜榜目中陽德幼學權致祚初不入格給分,而冒入呈券,至登榜眼,蔚山幼學李祥坤丙申二月三日製入格給二分,而間因遭故,丁酉庭試初試時,不得赴擧,今已闋服,受公文上來,而不呈本曹,以至見漏於許赴草記中,而徑先入場,呈券參榜云矣。權致祚初無入格給分之事,而冒入參榜者,極爲痛駭,原榜目中爲先拔去,付標以入,而其罪狀令該曹照法嚴勘,李祥坤則不呈臣曹,徑先入場,致漏於許赴草記者,雖緣昧例,終涉違式,亦爲拔去,一體付標以入,而不察之四館官員,推考,何如?傳曰,允。
又以禮曹言啓曰,卽接草溪幼學盧邦獻所志,則以爲,同姓五寸叔命成嫡妾俱無子,以其同姓二十寸弟致成第二子邦弼,欲爲繼後,兩家諸族同議完定,而兩家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長盧邦獻所訴旣如此,依定式盧致成第二子邦弼,立爲盧命成之後,何如?傳曰,允。
金景善,以兵曹言啓曰,卽接西所衛將金希泰牒報,則泰秋門西邊內宮墻一間許半邊缺落云。爲先令紫門監以杻把子及長木堅實圍排,把守軍則與全頹有異,金虎門入直軍五名除出,限修築間嚴加守直之意,敢啓。傳曰,知道。
又以兵曹言啓曰,卽接南道參軍李基春牒報,則禁衛營所授敦義門南邊第一城廊近處體城五間許頹圮云。爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以訓鍊都監言啓曰,今此殿試時,直赴單子,已爲啓下,而武藝廳夏等試射時,又有直赴殿試人,故單子更爲書入之意,敢啓。傳曰,知道。
又以禁衛營言啓曰,本營字內敦義門南邊第一城廊近處體城五間許頹圮處,把守軍兵,令該軍門量宜定送事,自兵曹草記矣。哨官一員,京標下軍十五名,嚴飭定送,限修築間輪回守直之意,敢啓。傳曰,知道。
又以摠戎廳言啓曰,今此慶科庭試武科殿試時,本廳敎鍊官應試人,別單書入之意,敢啓。傳曰,知道。
又以義禁府言啓曰,京畿監司洪學淵狀啓內,驪州前牧使趙亨復·黃罪狀,令攸司稟處事,啓下矣。趙亨復·黃今方待命,竝拿囚之意,敢啓。傳曰,知道。
又以刑曹言啓曰,傳曰,生徒內官朴相好令該曹定配事,命下矣。朴相好全羅道寶城郡定配所,卽爲押送之意,敢啓。傳曰,分揀放送。
又以刑曹言啓曰,禮曹啓辭內,卽接四館所牒呈,則以焉,今番庭試初試二所恩賜榜目中陽德幼學權致祚初不入格給分,而冒入呈券,至登榜眼,蔚山幼學李祥坤丙申二月三日製入格給二分,而間因遭故,丁酉庭試初試時,不得赴擧,今已闋服受公文上來,而不呈本曹,以至見漏於許赴草記中,而徑先入場,呈券參榜云矣。權致祚初無入格給分之事,而冒入參榜者,極爲痛駭,原榜目中爲先拔去,付標以入,而其罪狀令該曹照法嚴勘,李祥坤則不呈臣曹,徑先入場,致漏於許赴草記者,雖緣昧例,終涉違式,亦爲拔去,一體付標以入,而不察之四館官員,推考,何如?傳曰,允事,命下矣。謹按律文,則大典通編武科條有曰,科場用奸者邊遠充軍,權致祚依此律,慶尙道迎日縣,邊遠充軍定配所,卽爲押送之意,敢啓。傳曰,知道。
又以刑曹言啓曰,統長韓興周手本內,別監吉漢英入番之後,洞里吳班,當夜二更,擲石越墻,方欲犯窓,房中之人,驚懼奔避,則吳班率李性吉,捉出廊漢,無數亂打事,傳曰,令秋曹査實以入事,命下矣。應問諸人,捉來嚴査,則吳承默所供內以爲,今十三日節製罷歸後,委往親知人病席,相與酬酢,日已昏暮,借燈主家而不得,與主家下人李性吉偕歸之路,歷入異姓四寸妹家,而其家挾房貰入之吉漢英,卽自幼訓學者也。呼出廊漢宋完喆,欲爲借燈,則謂以主家與挾房,俱無燭籠云,而語辭勃慢,擧措不恭,則性吉一批其頰,將欲驅打,故從當處置次,挽止歸家矣。十六日漢英以草笠紅衣,忽入渠家,言辭悖惡,若將有不好擧措,故避入內舍,而如是之際,侵辱之不足,至於犯手之境,豈有如許紀綱?至若越墻犯窓之說,萬萬虛謊,身爲士子,名登司馬,旣非病風失性,則何可犯夜往來,超越數仞之墻乎?前後事狀,不過如斯而已云。李性吉所供內以爲,伊夜初昏,與吳承默借燈次,偕往其從妹家,呼出廊漢,要借燈籠,則完喆多般稱托,終不出來,口發悖說,侵辱備至,故數次批頰,則吳班挽止還歸而已,所謂二更後擲石越墻,實所不知云。宋完喆所供內以爲,伊夜初昏,吳班來到其家門前,要請碗水,而頗有酒氣,故渠果勸歸,則吳班執手曰,挾房吉漢英之率畜,果是花妻乎云。故答以千不當云爾,則吳班仍爲歸去矣。夜深睡熟之際,忽聞自內急呼之聲,驚覺入去,則漢英妻抱其七歲兒,越墻避去於鄰家,而有人倏然踰墻,不見面目,但見衣端之跨墻,故開門出見,則吳班與李性吉,瞥眼突入,捽髮驅踢,重被其打矣。待漢英出番後,詳道事實云。吉漢英所供內以爲,今十六日出番,則渠妻言內,十三日初昏,同里吳班,來請一碗水於女兒,而故爲詰難之際,廊漢適來,力勸還歸,則吳班執手密語曰,聞挾房女人甚佳,願一見之云,則廊漢以不近理之說,答而勸送之意,廊漢之妻來傳矣。二更後,自墻外初焉數次擲石,末乃有人越墻而入,欲開窓門,故不勝驚劫,避往鄰家云。又問廊漢,則所答亦如渠妻之言,故聞極憤惋,卽爲告廳,至於手本矣。屢度盤覈,至於面質,而諸供互相矛盾,本事各自發明,投石越墻,雖無登時之捕,驅打廊漢,難掩起鬧之狀,吳承默之侵夜到門,縱諉借燈,而其跡則有欠飭躬,李性吉之從後指路,似涉助瀾,而其心則專事豪橫,反復鉤詰,節節破綻,其在敦尙之道,宜施懲礪之典,至於吉漢英則戴黃,衣紫,徑往吳家,侵辱備至,擧措多駭,揆以綱紀,有難曲恕,所當分輕重照律請勘,而旣伏承査實以入之命,上裁,何如?傳曰,照律以入。
又以刑曹言啓曰,吳承默等査實草記批旨內,照律以入事,命下矣。謹按律文,則大典通編禁制條有曰,使酒人杖一百,大明律拒驅追攝人條有曰,抗拒不服者,本罪上加二等,杖七十徒一年半,同律鬪驅條有曰,驅人成傷者笞四十,事目內,常賤罵無品士族事理重者,杖六十徒一年,吳承默杖七十徒一年半,李性吉笞四十,吉漢英杖六十徒一年,竝爲照律以入之意,敢啓。傳曰,知道。
判府事朴宗薰箚曰,伏以,昨日廚院吏來言,提擧俱病,監膳闕員,時則辰刻已屆矣。臣亦適有賤疾,未克趨進,於是乎喉院至請牌招,副提調承詣監進,其差晩可知,常膳監視,體重義嚴,時刻早晏,確有恒規,而推諉遷就,稽越時晷,未知前此,曾有是否,揆諸義分,悚慄極矣。闕禮之罪,臣與僚員一也,而不能檢率之失,臣實兼之,懍然兢惕,靡所容措,玆敢短箚自列,恭俟威罰。伏乞亟降嚴誅,以警不職焉。第所重職事,先期停當,恪謹毋違,自是常分,設有偶然疾恙,何可臨時推托,以致顚倒窘跲乎?臣雖急於自訟,終不可以厚恕,令喉院捧現告施以譴罷,恐合事體,僚提之不肯替進,有非先公之美風,重推之罰,亦不可已矣。取進止。答曰,省箚具悉卿懇。此豈卿自引之事乎?誠過矣。譴罷重推之請,依施,卿其安心。仍傳于金大根曰,此批答遣史官傳諭。
兵曹判書洪命周疏曰,伏以,臣於日前,猥控微懇,獲蒙恩暇,得以安意調息,感戴洪私,若偏臣身,第臣病狀,始因滯物之未導,仍成瘧熱之往來,方其間日也。疼痛稍止,起居動作,猶似常人樣子,而及夫病氣如期而至,則神眩精瞀,不省四倒,拖到一晝夜,始乃回甦矣。見今慶科殿試,親臨有命,以若病情,又將闕參於侍衛之班,前籲冒瀆,尙有餘悚,豈敢以一己之私懇,更煩聰聽,而病不從心,欲起旋仆,期日漸迫,秪增惶阨,與其嚴畏而不敢陳情,曷若無歸於無緣不參之科哉?疾痛必呼,人子之常情也,所欲必從,上天之至仁也,玆敢申掇短章,仰塵紸纊。伏乞聖明,仰稟東朝,亟賜鐫遞,仍勘瀆撓,以振朝綱,以安賤分焉。臣無任云云。答曰,省疏具悉。卿其勿辭,調理行公。
行都承旨安光直疏曰,伏以,臣卽伏見廚院都提擧箚子批旨下者,有本院提擧罷黜之命及捧現告,臣名獨漏,臣於是竊不勝瞿然慙悚之至,昨者廚吏以副提擧之俱有病,故來告於臣,臣固當卽刻進詣,而臣於伊日,旣未仕進,不得已言送請牌,使莫重常膳,竟致過時監進,事體乖損,實甚悚惶,而論其所失,臣與諸僚,宜無異同,其何可苟然倖逭,不思所以自處乎?玆敢略效自列陳暴。伏乞聖明,亟賜處分,以安私心,以昭法紀焉。臣無任云云。答曰,省疏具悉。卿則未有失,何須自引乎?
左尹李敦榮疏曰,伏以,臣卽伏見禮曹草記下者,今番庭試初試,有冒赴恩賜儒生,至請拔去査治,臣於是,實有昏謬不職之罪。科試法意,至嚴且重,而給分係是特典,陳試自有常例,敢於此生心容奸,今遽有未嘗獲參於解額者與未嘗呈陳於該曹者,竝皆冒赴,無所憚畏,壞亂試法,犯科者,有司存焉,當有考律勘處。而臣是主試之人也,苟能威戢明察,則冒法生弊,寧或至此?反省惶恧,而無所容,奏御文字之一字誤書,古人以爲死罪,況御覽榜目中誤書者,不止於一字?纔有曹啓論警,其不能審愼,隨處生疣者又如是矣,臣罪於此,尤非郵罰之所可蔽,玆敢露章自列。伏乞聖明,亟降處分,勘臣當被之律,以嚴試體,以懲後弊焉。臣無任云云。答曰,省疏具悉。冒赴之罪,罪在儒生,於卿何有?
己亥四月十八日卯時,上御熙政堂。朝講入侍時,領事李止淵,知事權敦仁,特進官李憲瑋·鄭鴻慶,參贊官金景善,大司諫金洛龍,執義鄭琦和,侍讀官李殷相,檢討官金基纘,假注書朴商壽,記注官金致坤,記事官南秉哲各持詩傳第三卷,以次進伏訖。上曰,史官分左右。上誦前受音一遍訖。殷相讀自園有桃,止園有桃二章,仍奏釋義。上讀新受音十遍訖,命陳文義。殷相曰,此章,詩人憂其國小無政而作也。湯以七十里興,文王以百里起,則國小不足憂,可憂者無政,無政者,政不修之謂也。政不修則雖大國,不足恃,況小國乎?是以孔斌以燕雀處屋,子母相哺,呴呴相樂,自以爲安矣。竈突炎上,棟宇將焚,燕雀顔不變,不知禍之將及己,以喩魏人之不悟趙破而受秦師曰,可以人而同於燕雀乎?此詩之不知我者,蓋亦同於燕雀者也。然則國之無政,可以人而不憂乎?大抵因循姑息則政不修,奮發振作則政益修。伏願殿下,勤御講學,頻接臣僚,講論治道,常以大奮發大振作留念焉。上曰,下番陳之。基纘曰,孟子以爲,是非之心,人皆有之,而今此魏國之人,知識不明,是非倒置,乃以憂國之忠臣爲非,亂政之彼人爲是,其歌也有思,而謂之以宣驕,其慮也深遠,而謂之以罔極,上下相蒙,是非不明,則魏國之無政,從可知矣。子思告衛君曰,君出言,自以爲是,而卿大夫莫敢矯其非,卿大夫出言,自以爲是,而士庶人莫敢矯其非,此與彼人是哉?子曰,何其之語,其義相似,眞所謂具曰,予聖者也。向日史略召對之時,已講此義,伏願於此等處,參互而澄省焉。上曰,領事陳之。止淵曰,此詩歎魏國之無政而作也。就其中以彼人是哉,一句觀之,可知其無政之由矣。俄者儒臣所奏國君出言卿大夫以下莫敢矯其非,具曰予聖者也,卽此意也,如此而國何以爲國乎?故古之聖人,聖不自聖,而舍己從人,取人爲善,自臻於聖而益聖,德崇業廣,而雖以學問言之,常以爲不足,然後不恥下問,以多而問於寡,以能而問於不能,斯有求助求是之效矣。方今聖學造詣,尙未臻於高明之域,政宜寸陰是惜,惟日孜孜,懋進乎緝熙,而近者久停講筵,殆同寒曝,諸臣多有陳勉,而別無翕受之著見者,必是聖心不以諸臣之言,爲是而然也。豈非大可憂悶者乎?伏願於此等處,恒軫體念,益勉詢咨之德,以篤將就之工焉。上曰,知事陳之。敦仁曰,集註言擧國之人,莫覺其非,臣愚以爲,不患擧國之罔覺,惟患人君之未能覺耳。今魏政日非,其國將亂,苟使魏侯惕然自悟,則豈無扶顚持危之道,而上以恬逸,下從狃常,朝屛忠諫,野絶讜言,如詩人之歌謠憂傷,而聽之裒如,反謂宣驕,雖欲其君之有所覺悟,得乎?故人君明於察理,急於進言,達其聰明,無所壅蔽,則安危得失,瞭如指掌,有何覺不覺之可論哉?集註之以擧國爲言者,體詩人忠愛之義,有不敢指斥,而其實國人之不悟,專由於其君之不明,伏願此等處,深存鑑戒焉。上曰,特進官陳之。憲瑋曰,此章別無文義之可達者矣。鴻慶曰,爲國之道,不在國之大小,而在於爲政,人君誠有仁愛之政,則一國興仁,誠有孝理之政,則一國興孝,今夫魏國雖小,能行其政,則其國將興,賢人君子皆將聳動興起,協心贊揚矣。豈至有憂深思遠之詩乎?魏君之不脩其政,至使賢人君子,有此憂深思遠之詩者,人主之所宜鑑戒也。伏願體念焉。上曰,參贊官陳之。景善曰,上下番儒臣與經筵特進官所奏皆切實,伏望體念焉。上曰,兩司陳之。洛龍曰,臣亦別無更達者矣。琦和曰,讀詩之法,類多斷章而取義矣。此章中士也驕三字,雖非本旨,臣請反隅而敷衍焉。驕者,非但有所挾而凌蔑人之謂也。一念之間,苟不能謙恭自持,或近於自肆自大,則處身接物,不期自驕,國君而驕則失其國,卿大夫而驕則失其家,士庶人而驕則失其身,此必至之勢也。故孔子曰,如有周公之才之美,使驕且吝,其餘無足觀,驕豈有可爲之人哉?田子方,魏人也。其與作此詩之人,未知世級之先後,而其所爲學,專尙驕矜,乃曰貧賤者驕人,雖貧如士而賤如庶者,安敢一毫驕人爲哉?子方卽古所稱西河之學也。一變而爲莊·列之傲物輕世,再變而爲漢末之淸高,三變而爲晉代之放誕,駸駸至於士氣委靡,俗尙頹敗,終致近日之邪說橫行,左道熾蔓,苟究其本,未必非驕人之說,有以啓之也。時君世主,苟能存心惕念,導率表正,崇明正學,培養士氣,則末流之弊,豈至如是?肆昔唐堯之舍己從人,虞舜之好問察邇,大禹之不矜不伐,成湯之改過不吝,文王之小心翼翼,夫子之溫良恭讓,皆所以克去一驕字之聖意也。夫人主一心,萬化之原,而移風易俗,特一轉移間事。伏願聖上,於此等處留念,以爲興起作成之道焉。上掩卷。止淵進前奏曰,近日日候不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,向日筵中,以卽開進講,下敎矣。至今二十餘日,法講數次開筵,而進講則尙未承命,恐有一曝十寒之慮矣。再明則殿座相値,雖不得開講,而伏願自明日特命進講焉。上曰,當以經筵爲之矣。止淵曰,明日亦以經筵下敎,則俄者取稟停下者,謹當還入矣。上曰,唯。止淵曰,法講連開之時,經筵不可不備,有實故人竝許遞,與未差之代,令政院政官牌招,開改差出,以爲輪回進參,何如?上曰,依爲之。出擧條止淵曰,詞訟劇地,曠務可悶,在外漢城判尹許遞,使之今日政差出,何如?上曰,依爲之。出擧條洛龍等進前奏傳啓。上曰,出去臺廳爲之,可也。命史官就座。仍命退,諸臣以次退出。
上在昌德宮。停常參,只晝講。
李根友啓曰,明日親臨殿試相値,視事頉稟之意,敢啓。傳曰,知道。
金輔根啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
安光直啓曰,左承旨朴齊明,右副承旨金景善今日不爲仕進,竝卽牌招,何如?傳曰,允。
金輔根啓曰,讀券官趙寅永特敎申飭之下,來詣朝房,謂有身病,終不入來,事體所在,誠甚未安。推考,何如?傳曰,如是屢煩,事體乖當,從重推考,嚴飭入來。
又啓曰,讀券官李光正屢度嚴飭之下,一向奉牌,竟不承膺,試望則雖已點下,事體則終涉未安。從重推考,何如?傳曰,允。
傳于李根友曰,殿試試官改望,有乖事體,改望望筒,休紙施行,前大提學疏批還收,更以前牌,卽爲催促。
李根友啓曰,試官之不得懸頉,前後飭敎,何等截嚴,而讀券官李光正謂有情勢,奉牌闕外,陳疏到院,原疏纔已退却矣。屢度催促,終不入來,事體道理,萬萬未安。所當重勘,而本院請推之外,無他可施之罰,何以爲之?敢稟。傳曰,推考,更爲牌招。
又啓曰,武科殿試參考官趙德永帶軍銜任自下鄕,依定式禁推傳旨捧入之意,敢啓。傳曰,知道。
傳于李根友曰,殿試試官改望,本無其法,無端改擬以入之當該承旨遞差。
傳于李根友曰,右承旨遞差之代,前望單子入之。承旨前望單子入之,李謙在落點。
傳于李根友曰,承旨房望,順房爲之。
李根友啓曰,明日殿試,試所承旨當爲別省記以入,行都承旨安光直,所當牌招,而拘於廳規,不得請牌,何以爲之?敢稟。傳曰,牌招。
傳于金輔根曰,明日出宮門路,以協陽門爲之。
金輔根啓曰,行大司憲宋冕載,執義鄭琦和,持平韓兢人牌不進,掌令二員未差,持平許㥌在外,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人牌不進罷職傳旨,傳于金輔根曰,只推。
以左承旨朴齊明,右副承旨金景善牌不進罷職傳旨,傳于金輔根曰,只推。
李根友,以禮曹言啓曰,大小科陳試人草記許赴事,曾有定式矣。己丑九月日次儒生殿講入格幼學朴珪壽,丁酉八月庭試初試入格幼學成元鎬·朴孝源·金膺昊·鄭兌恪·宋益泰等六人,俱以法典所載,應頉陳試,進士李寅卨·金世均,幼學李稷鉉等三人,以殿試時主文相避,依定式陳試,而今番庭試殿試,旣兼會試,一竝許赴之意,分付,何如?傳曰,允。
金輔根,以兵曹言啓曰,今此慶科庭試武科殿試時直赴殿試人及直赴會試人應試應頉,別單書入之意,敢啓。傳曰,知道。
又以兵曹言啓曰,直赴殿試奉承傳別騎衛諸福來等一百三十八人,直赴會試奉承傳選武軍官安啓民等三十一人,隨其錄名,依例許赴於明日殿試之意,敢啓。傳曰,知道。
又以兵曹言啓曰,濟州丁酉式年初試入格金泝存來訴本曹,願赴於今番庭試矣。本州以候風駕海之致,初試人隨其上來,許赴於當前他科,載在法典,故取考榜目及該牧公文,則初試入格,果爲的實,依法典許赴於明日殿試之意,敢啓。傳曰,知道。
又以兵曹言啓曰,今四月二十日文臣朔試射日次,而親臨慶科庭試文武科殿試相値,不得爲之之意,敢啓。傳曰,知道。
又以訓鍊都監言啓曰,因兵曹草記,泰秋門西邊內宮墻一間許半邊缺落處,金虎門入直軍五名除出,將校一人率領,限修築間嚴加守直之意,敢啓。傳曰,知道。
又以禁衛營言啓曰,本營千摠柳興禹身病猝重,勢難察任,改差,何如?傳曰,允。
又以刑曹言啓曰,吳承默等照律草記,傳曰,知道事批下矣。吳承默決杖七十後,江原道金化縣徒一年半,吉漢英決杖六十後,忠淸道鎭川縣徒一年,各定配所,竝卽押送,李性吉決笞四十度,放送之意,敢啓。傳曰,知道。
行吏曹判書趙寅永疏曰,伏以,臣見擬殿試讀券官之望,例當隨牌,義不俟駕,而第臣於日前退公之餘,忽添非時之泄,膈痞臍疼,貼席委痛,于今七八日矣,粥飮猶滯,藥餌罔效,似此實狀,無望彈束,玆不得不擔詣朝房,略控短章。伏乞聖明,俯賜鑑照,特命改標於原望,仍治臣瀆擾之罪,以肅朝綱,千萬幸甚。臣無任云云。答曰,省疏具悉。卿其安意調理。
上護軍徐有榘疏曰,伏以,臣於跧伏郊坰之中,忽入試望,天牌儼臨,試牌之不敢違傲,飭禁至嚴,在臣分義,曷敢不竭蹶趨承,而臣之目下情理,有萬萬煎迫者。臣之八耋偏母,疾喘宿症,苦歇無常,日昨以來,挾滯添劇,雜試醫治,有加無減,形症屢變,氣息澌綴,扶護調將,在子惟臣而已,晷刻離捨,萬無其望。今玆臨殿試士,卽籲俊造髦之一大朝會也。臣雖不入試望,固當隨諸僚陞殿,以效其欣睹爲夬之忱,而情私懇迫,如右所陳,甘犯逋慢之罪,獨阻班聯之末,惶隕兢惕,不知所裁,玆敢忙構短章,冒瀆崇嚴。伏乞聖明垂諒察,特命改臣試望,仍命攸司,勘臣當被之律,以重試事,以安私分,千萬幸甚。臣無任云云。答曰,省疏具悉。卿其救護。
護軍徐左輔疏曰,伏以,臣猥忝廚院提擧,亦已久矣。上供之地,事係莫重,奉公之役,分所當勉,而迺者昨日事,事在倉卒,容旋不得,且有實病,冒煩懸頉,畢竟至於晩時監捧,臣固滿心悚惶,無地自容。繼伏聞都相箚子與聖批下者,在臣薄罰,止於問備,臣於是,尤不知措躬之所也。當次懸頉,雖在他堂,顧其爲任,均是提擧,則臣豈敢謂非當次,倖逭當勘也哉?左右思量,不容終默,短章自列,仰瀆崇嚴。伏乞聖明,俯垂鑑燭,亟勘臣同被之律,以爲人臣不職者之戒焉。臣無任云云。答曰,省疏具悉。卿不無所失,故已問備矣。
己亥四月十九日辰時,上御熙政堂。晝講入侍時,知事洪敬謨,特進官尹命圭,參贊官金輔根,侍讀官沈承澤,檢討官曺錫亨,記事官兪錫煥,記注官文起珽,記事官南秉哲,各持詩傳第三卷,宗臣興寅君是應,武臣柳信儉以次進伏訖。上曰,史官分左右,上誦前受音一遍訖。承澤讀自陟彼岵兮,止陟岵三章,仍奏釋義。上讀新受音十遍訖,命陳文義。承澤曰,此章,孝子行役,不忘其親,登山瞻望,敍其思念之情,而略不道愁怨勞苦之狀,只說出父母念己祝己之言,一節深於一節,而惟愼旃之語,則終始如一,苟非篤於孝友,以親心爲心者,惡能若是?夫愼者,戒謹之謂也。孝經稱庶人之孝,必日謹身,魯論言弟子之職,亦曰謹而信,謹愼之道,實爲事親之本,若不用力於此,則無以致孝悌之實也。此奚但匹庶之行?達于王公而皆然,始自身體髮膚,不敢毁傷,以至繼志述事,終身而慕,莫不由戰兢臨履上做去,無忝之思,風夜靡懈,然後可以謂以親心爲心,能盡愛敬之道也。今此一愼字,雖若泛說,所包實廣,孝悌之極工君子之要道,伏願體念焉。上曰,下番陳之。錫亨曰,此章首言陟彼岵兮,又言上愼旃哉,卽禮所謂一擧足一出言,不敢忘父母之義也。當其遠離而行也,思親之心,懇摯惻怛,或自警或自悲,一節深於一節,足以使天下後世爲人子者,感發孝心,不期然而然。故昔唐狄仁傑登太行山,顧見白雲孤飛曰,吾親舍其下,瞻悵久之。漢王陽爲益州,至邛徠九折坡,歎曰,奉父母遺體,奈何數乘此險?此皆深得陟岵愼旃之義者也。然語曰,父母唯其疾之憂,事親之道,不敢自有其身,而以親心爲心,然後斯可爲之孝矣。伏願殿下於此等處,深加鑑省,益勉跬步不忘之義,洞洞屬屬,罔或少忽焉。上曰,知事陳之。敬謨曰,此章,魏人行役久未歸,以其念親之意,設言其親念己之辭而作此詩,其思也切,其意也深,故集註以孝子行役書之,而章內別無文義之拈出者,而在昔英廟朝庚寅,正廟在春邸,同爲臨幸於玉署,親誦陟岵章,亦可見其孝親之意,感於帝王之尊也。此非文義仰陳者,以是推類而觀省焉則甚好矣。上曰,特進官陳之。命圭日,儒臣上下番所奏切實,臣無容更陳矣。上曰,參贊官陳之。輔根曰,諸臣旣已備陳,臣無容更達矣。上掩卷,命史官就座。仍命退,諸臣以次退出。
上在昌德宮。停常參·經筵。
上詣春塘臺,文武科殿試還內後,內閣·政院·藥房·玉堂口傳問安。答曰,知道。
藥房提調李憲瑋,副提調安光直啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李根友啓曰,明日常參·經筵,取稟。傳曰,停。
金輔根啓曰,行大司憲宋冕載,執義鄭琦和,持平韓兢人呈辭,許㥌在外,掌令二員未差,監察茶時之意,敢啓。傳曰,知道。
李謙在啓曰,備邊司郞廳來言,今日賓廳日次,而親臨殿試,不得來會云矣,敢啓。傳曰,知道。
安光直啓曰,工曹判書朴綺壽除拜後過三日不爲出肅,依定式推考警責,仍卽牌招察任,何如?傳曰,允。
傳于安光直曰,承旨有闕之代,前望單子入之。
承旨前望單子入之。李源庚落點。
傳于李謙在曰,承旨房望,順房爲之。
以忠淸監司趙冀永狀啓淸安縣監李繼在,暗行御史旣已封庫,爲先罷黜事,傳于安光直曰,令該曹口傳各別擇差,不多日內下送。
李謙在,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
右副承旨金景善疏曰,伏以,新除授左副承旨李謙在,卽臣之妻之弟也。準例應與相避,在下宜卽丐遞,玆敢忙陳短章,仰瀆崇嚴。伏乞聖明,俯賜鑑諒,亟許遞改,以存公格,以安微分焉。臣無任云云。省疏具悉。所請依施。
己亥四月二十日卯時,上詣春塘臺。慶科庭試文武科殿試入侍時,行都承旨安光直,左承旨朴齊明,右承旨李根友,左副承旨李謙在,右副承旨金輔根,同副承旨李源庚,記事官兪錫煥,假注書朴商壽,記注官金致坤,記事官南秉哲,檢校直閣李公翼·金左根,直閣徐有薰,檢校待敎金英根以次侍立。時至,通禮跪啓請外辦。上具翼善官·衮龍袍,乘輿出宣化門。藥房提調李憲瑋,副提調安光直進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門,詣春塘臺,降輿陞座。讀券官行上護軍申在植,吏曹參判金興根,行護軍李若愚,對讀官行副護軍金鼎集,成均大司成金左根,弘文館副校理金基纘,副司果趙道淳,考官漢城判尹權敦仁,行護軍李完植·李惟秀,參考官行副護軍金箕晩,宣傳官具載哲,僉知中樞府事吳致賢,宣傳官李亨夏以次入就拜位,行四拜禮,陞座侍立訖。光直奏曰,儒生今方入場,當以標信擧行矣,以俄下標信爲之乎?上可之。儒生入場訖。以司謁下敎曰,布城將領不待標信,而儒生使之徑入,其委折知入也。司謁承命査問後還奏曰,宣傳官李應謙所奏內以爲,自前儒生出去時則有標信,而入布城時則無標信,而卽爲擧行云矣。又下敎曰,然則俄者標信,何爲啓請,而且此例之始自何時,問于行首宣傳官,更爲知入也。司謁還奏曰,行首宣傳官具載哲所奏內以爲,近來或有如此之時,而此是謬例,環衛將領,不待標信,徑先開門云矣。光直曰,儒生入場時,不待標信,致使儒生,徑入布帳,事甚該然,當該宣傳官及環衛將領,竝所當重勘,而本院請推之外,無他可施之罰,何以爲之乎?上曰,推考,可也。出擧條入門官進呈入門單子。光直讀奏三百七十五人,仍奏請頒紙。上可之。光直承命擧行訖。上命在植,興根,書賦題易有太極,限未時。基纘·道淳奉御題懸之。光直稟試官權退。上曰,唯。敦仁曰,武科直赴殿試人,則當以分所試取矣,何試官進去乎?上曰,以何處分所乎?敦仁曰,以丹楓亭爲之矣。上曰,試官則禁將進去。謙在奏請稱箭。上命爲之。謙在承命擧行,又奏曰,貫革尺量,何以爲之乎?上曰,尺量爲之。光直曰,今日殿座時,承旨不可不備員,新除授同副承旨李源庚,卽爲牌招察任,何如?上曰,依爲之。出擧條惟秀曰,俄者布城,不待標信,先入儒生事,有所下問,則宣傳官初以自前儒生出去時則有標信,儒生入門時則無標信爲奏矣。及其更爲下問之時,則以環衛將領之徑先擧行爲奏,試門開閉,何等嚴重,而當初擧行,已萬萬不審,而況咫尺奏對之際,模糊事實,殆若推諉者然,事極駭然,不可仍置,當該宣傳官,事過後拿問處之,何如?上曰,依爲之。出擧條仍入小次,頃之,還御大次。下敎曰,今番庭試取五人。齊明曰,卽見漢城府坐不坐單子,則連三日無緣不坐,詞訟劇地,委屬可悶,當該堂上,不可無警,推考,何如?上曰,依爲之。出擧條根友曰,試射已畢,今將開講,而案冊趁不待令,以致開講之遲滯,事體所在,誠甚駭然,當該玉堂,推考,何如?上曰,依爲之。出擧條根友曰,武所講冊,或以抽籤爲之,或有書出之時,何以爲之乎?上曰,書出,可也。入小次,少頃,還御大次。光直曰,編次已訖,當爲科次矣。上可之。在植曰,壯元書三下一,其餘則書三下次上乎?上曰,盡書三下。在植曰,對讀官讀奏後書等乎?上曰,直爲書之。在植書等訖。上命光直坼祕封。光直讀奏封內訖。在植曰,直赴殿試人則當付之榜末,而當書三下等矣。上曰,唯。載哲奏曰,不待標信,徑先擧行之環衛將領,記過次仰奏矣。上曰,唯。通禮跪告禮畢,上乘輿,由靑陽門·建陽門·協陽門·宣化門還內,出標信解嚴,諸臣以次退出。
上在昌德宮。停常參·經筵。
李源庚啓曰,明日常參·經筵,取稟。傳曰,停。
李謙在啓曰,來二十五日朝參日次矣,敢稟。傳曰,停。
又啓曰,合辭許久,闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨金輔根今日不爲仕進,卽爲牌招,何如?傳曰,允。
注書兪錫煥病,代以洪祐健爲假注書。
洪祐健在外,代以徐相敎爲假注書。
李源庚啓曰,吏曹郞廳來言,新恩政事,取稟。傳曰,當日爲之。
禮曹,來五月十五日明敬文仁大王大妃殿誕日陳賀時應行節目,參考前例磨鍊爲白去乎,依此擧行,何如?判付。啓,旣承慈敎,權停爲良如敎。
吏曹口傳政事,以沈樂憲爲淸安縣監。
李源庚,以吏曹言啓曰,漢城府庶尹李廣度以其身病,呈狀乞遞,改差,何如?傳曰,允。
金輔根啓曰,行大司憲宋冕載,執義鄭琦和,持平韓兢人牌不進,許㥌在外,掌令二員未差,監察茶時之意,敢啓。傳曰,知道。
以大司諫金洛龍,司諫金秀萬,獻納林肯洙,正言李濟達·柳來維,執義鄭琦和,持平韓兢人牌不進罷職傳旨,傳于金輔根曰,只推。
傳于金輔根曰,兩司諸臺竝許遞,今日政差出。
李源庚啓曰,卽者吏曹郞廳來言,政事當日爲之事命下,而行判書趙寅永,參判金興根俱以病不來,參議未差,不得開政云,判書·參判,竝卽牌招,何如?傳曰,允。
有政。吏批,行判書趙寅永進,參判金興根進,參議未差,同副承旨李源庚進。啓曰,臺諫多窠,今當差出,而擬望之人乏少,外任竝擬,何如?傳曰,允。以金景善爲吏曹參議,趙秉鉉爲大司憲,朴宗休爲大司諫,金穰根爲執義,李莊緖爲司諫,李源祚·金奎燮爲掌令,權命周·尹昌錫爲持平,李羽采爲獻納,李時愚·南性敎爲正言,趙在慶爲禮曹參議,宋宗洙爲漢城庶尹,任翼常爲社稷令,李宗潤爲長興圭簿,金濠爲武烈祠參奉。典籍單金永三,文科甲科第一人,活人別提李趾秀,武科甲科第一人,學諭單邊亨淳,故學生鄭謙猷贈童蒙敎官,孝行卓異贈職事承傳。
兵批,判書洪命周病,參判李寅泰病,參議安孝述入直進,參知鄭㝡朝病,右副承旨金輔根進。大護軍單宋冕載,副護軍金大根·金景善·金洛龍,副司直鄭琦和·金秀萬·宋來熙·金龍洛·韓兢人·許㥌·林肯洙,副司果李濟達·柳來維。
吏批,再政。以朴岐壽爲刑曹判書,馬翰良爲直講,李晩奎爲監察,鄭淳榮爲司僕主簿,崔拱辰爲司饔主簿。
吏批,三政。以李昌廷爲禮曹佐郞,任百秀爲典籍,金昌奎爲濬源殿令。
李源庚,以吏曹言啓曰,今月十四日備邊司草記,上京守令中初試入格人過殿試後,亦卽催促還任事,允下矣。自臣曹催促,則陜川郡守金龍根,淳昌郡守李昌在,德川郡守鄭憲容,義城縣令趙台淳,甑山縣令洪鍾薰,堤川縣監尹應圭,宜寧縣監洪良厚,平康縣監金俱以爲當日下去云矣,敢啓。傳曰,知道。
李謙在以訓鍊都監·禁衛營·御營廳言啓曰,景福宮墻垣頹圮處,今已畢築之意,敢啓。傳曰,知道。
又以摠戎廳言啓曰,本廳中軍趙存中以前任會寧府使,方在任所,姑未上來,久曠可悶,改差,何如?傳曰,允。
金輔根,以義禁府言啓曰,武科殿試參考官趙德永禁推事,傳旨啓下矣。趙德永下去忠淸道忠州地云,依例發遣府書吏拿來,何如?傳曰,待待命拿囚。
義禁府啓目,驪州前牧使趙亨復·黃原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,竝只議處,何如?判付。啓,依允。又啓目,智陵參奉尹大淳原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,忠淸前兵虞候柳永魯原情云云。問目內辭緣,泛稱遲晩,所當請刑是白乎矣,曾經總府郞勿爲請刑,載在大典通編,議處,何如?判付。啓,依允。又啓目,宣傳官李應謙原情云云。傳旨內辭緣,泛稱遲晩,所當講刑是白乎矣,宣傳官勿爲請刑,載在大典通編,議處,何如?判付。啓,依允。
上在昌德宮。停常參·經筵。
李根友啓曰,明日常參·經筵,取稟。傳曰,只晝講。
李源庚啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李根友啓曰,左副承旨李謙在今日不爲仕進,卽爲牌招,何如?傳曰,允。
又啓曰,假注書朴商壽身病猝重,勢難察任,今姑改差,何如?傳曰,允。
以沈敬澤爲假注書。
沈敬澤在外,代以柳泰東爲假注書。
李源庚啓曰,行大司憲趙秉鉉,執義金穰根,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫朴宗休,司諫李莊緖,正言李時愚·南性敎,執義金穰根,掌令金奎燮,持平尹昌錫牌不進罷職傳旨,傳于李源庚曰,只推。
以左副承旨李謙在牌不進罷職傳旨,傳于李源庚曰,只推。
李根友,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則四面紅箭門墻垣階砌俱爲無頉,此後看護等節,另加申飭之意,敢啓。傳曰,知道。
又以禮曹言啓曰,卽接延豐幼學李漢春所志,則以爲,同姓六寸弟漢良嫡妾俱無子,以其同姓八寸弟漢淳第二子得奎,欲爲繼後,兩家諸族相議完定,而養家父母俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受明有可據,不得登聞者,許令該曹論理草記事,曾有筵奏定式,而門長李漢春所訴旣如此。依定式李漢淳第二子得奎,立爲李漢良之後,何如?傳曰,允。
李源庚,以訓鍊都監言啓曰,本局哨官元永萬身病甚重,勢難察任,改差,何如?傳曰,允。
義禁府啓目粘連,向前趙亨復段,旣陳積弊,纔承戴罪之令,旋遞見任,又在開糴之前,則勢難完簿,罪異虛勘是白乎矣,三萬巨逋,幾至無還,而數千餘捧,難免溺職是白遣,黃段,僅有半載居官,未勘當年還簿,則舊逋未完,實難遽責是白乎段,道啓中新逋三千餘石,較準於丁酉所捧,固不免矛盾,而雖以囚供觀之,夏秋收穀,止爲一千二百餘石,則新逋之數,已爲千餘,不可以初未勘簿,有所全恕,竝只以此照律,何如?判付。啓,依允。又啓目粘連,向前柳永魯亦,在官未滿三朔,新捧已準萬餘,則未完舊逋,無怪其勢,況値荐歉,亦難深責是白乎矣,旣係積弊之未祛,至登道啓之論列,糴法至嚴,難容曲恕,以此照律,何如?判付。啓,依允。又啓目粘連,向前尹大淳亦,歲再替直,固是齋規,病未趁享,亦有營報是白乎矣,祀典至重,有難參恕,以此照律,何如?判付。啓,依允。又啓目粘連,向前李芳植亦,中路虧欠,雖諉該吏之舞奸,經冬滯運,竟致公納之臭載,失飭自歸不職,晩裝難逭當勘,以此照律,何如?判付。啓,依允。又啓目粘連,向前吳繼淳亦,燕貨禁條,旣嚴朝飭,而譯裝冒帶,至登籌啓,一行之事,主管者雖未可謂身無所犯,而曲有參恕,以此照律,何如?判付啓依允。又啓目粘連,向前李應謙亦,不待標信,先開布城,雖曰罪在將領,咫尺奏對,終始模糊,實非尋常做錯,以此照律,何如?判付。啓,依允。
上在昌德宮。停常參,只晝講。
李謙在,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李根友啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
安光直啓曰,右副承旨金輔根今日不爲仕進,卽爲牌招,何如?傳曰,允。
又啓曰,行刑曹判書朴岐壽除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議金景善,禮曹參議趙在慶除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
李謙在啓曰,行大司憲趙秉鉉,執義金穰根,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫朴宗休,司諫李莊緖,正言李時愚·南性敎,執義金穰根,掌令金奎燮,持平尹昌錫牌不進罷職傳旨,傳于李謙在曰,只推。
以右副承旨金輔根牌不進罷職傳旨,傳于李謙在曰,只推。
以吏曹參議金景善牌不進罷職傳旨,傳于李謙在曰,只推。
兵曹,以沈漢永爲摠戎中軍。
李根友,以弘文館言啓曰,上番校理臣朴齊憲以御營廳從事官,今日本營軍布上下時,晝仕出去之意,敢啓。傳曰,知道。
李謙在,以兵曹言啓曰,今番武科殿試榜目中閑良李錫弘之弘字,以洪字書之,奉持金敬潤等六人役名,亦多誤書,奏御文字何等審愼,而如是差誤,殊涉未安。當該試官推考,原榜目付標以入之意,敢啓。傳曰,知道。
義禁府照目粘連,驪州前牧使趙亨復·黃矣本府議啓內,趙亨復段,旣陳積弊,纔承戴罪之令,旋遞見任,又在開糴之前,則勢難完簿,罪異虛勘是白乎矣,三萬巨逋,幾至無還,而數千餘捧,難免溺職是白遣,黃段,僅有半載居官,未勘當年還簿,則舊逋未完,實難遽責是白乎矣,道啓中新逋三千餘石,較準於丁酉所捧,固不免矛盾,而雖以囚供觀之,夏秋收殺,止爲一千二百餘石,則新逋之數,已過千餘,不可以初未勘簿,有所全恕,竝只以此照律,罪杖八十收贖,奪告身三等,竝只私罪,奉敎依允爲旀,竝只功減一等爲良如敎。又照目粘連,忠淸前兵虞候柳永魯矣本府議啓內,在官未滿三朔,新捧已準萬餘,則未完舊逋,無怪其勢,況値荐歉,亦難深責是白乎矣,旣係積弊之未祛,至登道啓之論列,糴法至嚴,難容曲恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,首譯吳繼淳矣本府議啓內,燕貨禁條,旣嚴朝飭,而譯裝冒帶,至登籌啓,一行之事,主管者雖未可謂身無所犯,而曲有參恕,以此照律,罪杖一百收贖,奪告身盡行追奪,私罪,奉敎依允。又照目粘連,宣傳官李應謙矣本府議啓內,不待標信,先開布城,雖曰罪在將領,咫尺奏對,終始模糊,實非尋常做錯,以此照律,罪杖八十收贖,奪告身三等,私罪,奉敎依允爲旀,功議各減一等爲良如敎。又照目粘連,智島萬戶李芳植矣本府議啓內,中路虧欠,雖諉該吏之舞奸,經冬滯運,竟致公納之臭載,失飭自歸不職,晩裝難逭當勘,以此照律,罪杖八十收贖,奪告身三等,私罪,奉敎依允。又照目粘連,智陵參奉尹大淳矣本府議啓內,歲再替直,固是齋規,病未趁享,亦有營報是白乎矣,祀典至重,則有難參恕,以此照律,罪杖一百收贖,奪告身盡行追奪,私罪,奉敎依允。
己亥四月二十三日午時,上御熙政堂。晝講入侍時,知事李憲瑋,特進官鄭基一,參贊官朴齊明,侍讀官朴齊憲,檢討官鄭,假注書徐相敎,記注官趙相玉,記事官南秉哲各持詩傳第三卷,以次進伏。武臣吳致豊進伏楹外訖。上曰,史官分左右。上誦前受音一遍訖。齊憲讀自十畝之間兮,止十畝之間二章,仍奏釋義訖。上讀新受音十遍訖,命陳文義。齊憲曰,國治則賢者在位,政亂則賢者去國,以賢者進退,知其國之治亂矣。人君好賢如緇衣,招賢如干旄,則巖穴砥行之士,擧皆願立於王朝,而不歸於農圃矣。伏願聖上,澄省焉。上曰,下番陳之。曰,此章文義,上番旣已備陳,臣無容贅達,而蓋賢者之進退,專係乎君德之如何,明主在上,治敎休明,則如湯之伊尹,起於畎畝,天下無道,賢者長往,則如魯之沮·溺,隱於耦耕,士生斯世也,其志亶在乎遭逢堯·舜,濟時行道,而豈欲爲老農老圃於田野蓬蓽之間也哉?或以時君不能好賢而去之耳。是以孟子曰,尊賢使能,俊傑在位,則天下之士,皆悅而願立於其朝者,亦此義也。伏願殿下於此等處,深加體念焉。上曰,知事陳之。憲瑋曰,以野人而欽艶於君子,可也。以有位而思與桑者同歸何也?此其政亂而國危,不樂於從仕,可見矣。人君果能保邦於未危,制治於未亂,野無遺賢,如帝堯,立賢無方,若成湯,則將見多士濟濟,賢者于于,皆願立於朝矣。豈有羡於郊關之外桑者之閑閑乎?此雖二章三句之詩,反復玩味而有得焉,則可爲鑑誡,可以奮發,伏願留神焉。上曰,特進官陳之。基一曰,經筵所奏切實,臣無容更陳矣。上曰,參贊官陳之。齊明曰,經筵·玉堂·特進備陳無蘊,臣無可達之辭矣。上掩卷,命史官就座。仍命退,諸臣以次退出。
上在昌德宮。停常參,只晝講。
朴齊明啓曰,明日常參·經筵,取稟。傳曰,只晝講。
金輔根啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴齊明啓曰,右承旨李根友今日不爲仕進,卽爲牌招,何如?傳曰,允。
備忘記,西北僉使馬行逸下直,長弓一張,長箭一部,片箭一部,筒兒一箇賜給。
正言李時愚啓曰,臣言議風采,本不合於淸朝耳目之任,而薇垣除旨,忽下於千萬夢想之外,感激居先,叨謝是急,雖不得不章皇出肅,而第臣於合啓中,有不可隨衆聯參者,如臣所處,輒蒙恩諒,義無異同,跡難仍冒,請命亟遞臣職。答曰,依啓。
李根友啓曰,左右史不可不備,別兼春秋李時愚,卽爲牌招入直,何如?傳曰,允。
又啓曰,吏曹郞廳來言,臺諫有闕之代,政事,取稟。傳曰,前望單子入之。
正言前望單子入之。朴齊輝落點。
金輔根啓曰,行大司憲趙秉鉉,執義金穰根,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫朴宗休,司諫李莊緖,執義金穰根,掌令金奎燮,持平尹昌錫牌不進罷職傳旨,傳于金輔根曰,只推。
以別兼春秋李時愚牌不進罷職傳旨,傳于李源庚曰,只推。
金輔根啓曰,明日次對,兩司當爲進參,除在外·未署經外,未肅拜人員,竝待開門牌招,何如?傳曰,允。
兵曹口傳政事,副司果單李時愚。
李根友,以禮曹言啓曰,今四月二十六日卯時大王大妃殿寶齡望六慶科庭試別試文武科放榜時,親臨與權停例,何以爲之,而處所以何處擧行乎?敢稟。傳曰,親臨磨鍊,處所仁政殿爲之。
金輔根,以都摠府言啓曰,副摠管尹義儉以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
己亥四月二十四日午時,上御熙政堂。晝講入侍時,同知事徐左輔,特進官李憲球,參贊官李源庚,侍讀官朴齊憲,檢討官鄭,假注書柳泰東,記注官金致坤,記事官南秉哲各持詩傳第三卷,宗臣興完君是應以次進伏。武臣具錫朋進伏楹外訖。上曰,史官分左右。上誦前受音一遍訖。齊憲讀自坎坎伐檀,止伐檀三章,仍奏釋義。上讀新受音十遍訖,命陳文義。齊憲曰,勤於稼穡,然後穀有所收,勤於學問,然後業有所就,此章之旨,亦可喩於進學工夫矣,伏願體念焉。上曰,下番陳之。曰,檀可爲車,車可行陸,而寘諸河干,旣不見用,其志則雖欲自食其力,而難其不可得也。夫取禾者必用力於稼穡,獲獸者先用力於狩獵,則凡百事爲,罔不勤勞而後得,況乎人君臨御家邦?若農夫稽田用力,王道範驅爲治,而用力則治躋於熙皞,爲學而用力則學就於光明矣。伏願聖土於此等處,深究言外之旨,懋哉勉哉。上曰,同知事陳之。左輔曰,此章蓋以賢者不用於世而作也。人君臨御家邦也,野有遺棄之賢,則安得以致治乎?巖穴之間,抱器需用之材,非曰無矣,而惟在人君用捨之如何。伏願深加體念,毋使賢者與伐檀者同歸,則曷不休哉?上曰,特進官陳之。憲球曰,儒臣上下番已備陳,臣無容更達矣。上曰,參贊官陳之。源庚曰,儒臣經筵官備陳無蘊,臣無容更達矣。上掩卷。憲球進前奏曰,臣以前任全羅監司,切有區區所懷,今適登筵,敢玆仰達矣。上曰,何事也?憲球曰,本道陳地勸耕,便成歲課,而一自己甲以來,屢經歉荒,人亡地陳之患,在在皆然,懇起之節,非不別搬董飭,而蓋荒廢之土,或汚萊滿目,或樹木森蔚,失其故形,無異川藪,雖令減稅許耕,助糧勸相,人力猶患未逮,陳土無由復舊,所以本道舊災,最多於諸路,而其中沿海諸邑,尤有甚焉。雖以近年言之,每於年分槪報中舊初不,仍未移等名色,殆近七千結,而幾皆是上項所論陳廢之結也。此則便是虛縻田簿,名存實無,而每年不得不以今災施行,故災摠因此夥然,時耕之民,偏被舊災之害,雖有分俵,未家實惠,或有勸起泥生之處,亦多虛實相蒙,而吏售民欺,奸僞莫辨。今年査起,明年還陳,雖欲歸正,其勢末由,此而不亟圖變通,則非但窮民之白徵是冤,莫重公結,致此紊錯,每念及此,寧不憂悶?顧今事力改量一款,雖難遽議,臣意則先從陳結最甚之邑,使之及今從便査陳,釐正田簿,恐不可已,令廟堂稟處,何如?上曰,依爲之。出擧條憲球曰,各宮房各司各營屯土之在於列邑者,每年秋成時,各該導掌依例下來執災時,無論陳廢與否,一倂執摠,災實之間,不有民論,威喝椎剝,期欲充慾乃已,故小民莫敢誰何,惟令是聽,甚至有蕩竭甁儲之患,非徒屯民切骨之瘼,屯土因此漸陳,固已切悶,而本色徵捧之外,如或作錢,則每石時價,假令爲四五兩,則勒定以七八兩,督迫收捧,逐年爲常。以此之故,京差之來,莫不畏劫愁怨,目下苦瘼,實無過此。從今以後,毋論某屯,收稅之節,一委各該邑倅,使之趁期收捧,而以米則賃船輸納,以錢則參量年分,從市直執錢,自該邑定色吏上納,導掌段切勿下送之意,定式恐好,故敢此仰達矣。上曰,令廟堂稟處。出擧條上命史官就座。仍命退,諸臣以次退出。
上在昌德宮。停常參,只晝講。
藥房都提調李止淵,提調李憲瑋,副提調安光直啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
李根友啓曰,明日親臨文武科放榜相値,視事頉稟之意,敢啓。傳曰,知道。
金輔根啓曰,行大司憲趙秉鉉,執義金穰根,掌令金奎爕,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
李根友啓曰,左右史不可不備,別兼春秋李時愚旣有只推之命,卽爲牌招入直,何如?傳曰,允。
傳于李源庚曰,當該承旨推考。
傳于金輔根曰,大臣·備局堂上引見。
兵曹,以李完植爲左邊捕盜大將。
金輔根啓曰,新除授左邊捕盜大將李完植,卽爲牌招,傳授命召及大將牌·傳令牌,何如?傳曰,允。
李源庚啓曰,溫繹間視事,頉稟之意,敢啓。傳曰,知道。
以大司諫朴宗休,司諫李莊緖,執義金穰根,掌令金奎爕,持平尹昌錫牌不進罷職傳旨,傳于金輔根曰,只推。
以別兼春秋李時愚牌不進罷職傳旨,傳于金輔根曰,只推。
以全羅監司李穆淵狀啓,長城府使洪章爕謂有身病,屢呈辭狀,不得已罷黜事,傳于金輔根曰,令該曹口傳各別擇差,明日下送。
傳于金輔根曰,明日出宮門路,以協陽門爲之。
李源庚,以成均館大司成意啓曰,文廟守僕,依宗·社守僕例,試才抄擇,別單啓下事,曾有定式矣。守僕朴仁學汰去,代以曾經守僕,試才抄擇,備三望受點次,別單書入之意,敢啓。傳曰,知道。
又以司譯院都提調·提調意啓曰,漢學訓長,卽官生訓誨之任,而今方有闕,以堂上譯官李文養差定,依例付祿,使之各別勸課,何如?傳曰,允。
金輔根,以備邊司言啓曰,咸鏡監司金炳朝在任卒逝矣,返柩時擔軍依法典題給之意,分付所經各道,何如?傳曰,允。
己亥四月二十五日辰時,上御熙政堂。大王大妃殿垂簾,藥房入診,大臣·備局堂上引見入侍時,都提調李止淵,提調李憲瑋,副提調安光直,假注書徐相敎,記注官金致坤·趙相玉,待敎南秉哲,右副承旨金輔根,假注書柳泰東,事變假注書金圭衡,戶曹判書李紀淵,工曹判書朴綺壽,行護軍李惟秀·李完植,吏曹參判金興根,副校理沈承澤以次進伏,醫官崔暄·金時中·金漢雋·金殷相,進伏楹外訖。上曰,吏官分左右。止淵進前奏曰,近日日氣頗好,而朝晝異候,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,醫官入診乎?上可之。暄等入診訖,退伏奏曰,脈候左右三部調均矣。大王大妃殿曰,醫官先退,次對爲之。止淵曰,安岳郡守尹正鎭疏陳本郡軍弊,仍請兵營入防隨營牌軍七百九十餘名竝資保一千六百四十餘名,特許限五年停番,以其停代之布,移塡橫疊之徵,而批旨有辭令廟堂稟處之命矣。該邑隨營牌額數之最多,雖係偏苦,兵營團束之軍,定制已久,則今爲邑弊之矯捄,不顧閫禦之疎虞者,參以輕重,不可遽議,而該倅疏辭,若是勤據,或有揣知,其變通之不至礙難乎?第令道帥臣量其可否,論理狀聞後,更爲稟處,何如?大王大妃殿答曰,依爲之。出擧條止淵曰,卽見江華留守朴永元所報,則以爲,本營屬月串等十三鎭堡元餉,近因荐歉,停蕩相續,見在都數只爲一千五百六十二石零,還分無以排巡,鎭樣益致凋殘,就本府添餉錢中限二千一百兩,作米七百石,移劃於十三鎭堡,均排糶糴,不害爲裒益之政云矣。各鎭餉分之漸縮,有違設置之本意,鎭樣之益就凋弊可知。本府添餉錢賑劃者,如有用餘而將復作還,則以此分劃,別無窒礙之端,依報辭許施,何如?大王大妃殿答曰,依爲之。出擧條止淵曰,前因武藝統長手本,有秋曹査實之命,其本事則聞極怪駭,而自前掖屬若與人毆鬪,則頭目爲其檢下,不得不手本,今此武監廊漢之被打,不足曰事關掖屬,而敢爲張皇上達,致煩辭敎者,屑越猥雜,莫此爲甚,此不可仍置,當該統長,令攸司從重科治,俾知嚴畏之地,何如?大王大妃殿答曰,依爲之。出擧條止淵曰,畿·湖賑事垂畢,飢民幸無捐瘠,比諸昨秋所料,可謂免溝壑而就袵席,雖愚夫愚婦,豈不知朝家德意之淪肌浹髓乎?見今麥農農向熟,秧節無愆,天心仁愛,降以休澤,從玆奉天行令,使民盡力,康年之瑞,庶可有望,第念,歉餘疲氓,果能趨時赴功,得無耕耘失期,傭饁不逮之歎乎?董飭之節,旣有歲時綸音之頒示者,其勸相補助,專在於牧民者推誠盡職之如何,而招來流戶,墾闢荒土,尤是今日急務,授其田廬,禁其侵擾,借牛給糧,修塍理疇,惰者警之,勤者獎之,敎誘鼓作,各盡其方,官民親孚,和氣流通,然後方可以雨暘時若,卒受嘉貺。以此意出擧條行會,俾毋得認作例飭,視民事如己事,期有食效之地,以今民生之困瘁,國計之枵罄,雖幸而有秋,曷足以紓此艱棘之勢也?萬化之地,休咎斯係,一念之頃,孚應輒見,聖心之遇歉惕厲,節省撫字,固已靡不用極,而病易忽於少愈,患易狃於過境,苟能警懼無弛於憂災之時,逸豫不忘於轉危之後,始可曰人事修於下,天道順於上,而祈年屢豐之慶,可有無窮之效矣。憧憧之至,敢效芹曝,伏願深加留念焉。大王大妃殿答曰,麥農頗有善就之望,爲民事萬幸,以昨年歉形,目下民力,必多不逮,各別申飭,俾自營邑補相勸助,無至失時,陳勉之語,主上必當十分體念,而予亦益加警惕矣。出擧條仍勉大殿曰,如此所奏,必審聽而嘉納焉。敎曰,凡係民憂,寧或忘諸?但予是婦人,素無知識,故每欲訓導於主上,而不可得矣。此等事,非但大臣,當如是陳奏,雖講筵諸臣,亦當以此等嘉言,頻頻仰達,則以主上聰明仁聖,必聽從矣。止淵曰,臣等敢不殫竭輔導,而雖或有芹曝之獻,尙未見敷施之效,是臣等不能,盡職之責也。大凡治不外乎學,而頻接臣僚,交相勉勵,然後情志流通,智慮開發,可造緝熙之域,當此艱虞之會,君德成就,專係於此,而開講輒有作輟,臨筵亦無問難,其在群下顒祝之地,誠不勝憧憧矣。大王大妃殿敎曰,大臣之言果切實矣。曷不體念?主上方在沖年,宜自下仰勉,然後必自上俯從,益盡責難之道,期有就將之效,予日望之。止淵曰,災邑纔經賑救,民情常多憂虞,況失治之餘,尤不可無別搬善後之圖。如有繡罷守令之代,勿以常格爲拘,期於另擇差送之意,分付銓曹,何如?大王大妃殿答曰,依爲之。出擧條止淵曰,左邊捕盜大將金鍈病狀,近又難强云,緝詗之地,有難曠務,今姑許遞,何如?大王大妃殿答曰,依爲之。出擧條輔根曰,左邊捕盜大將金鍈許遞事,命下矣。捕將重任,不可一刻暫曠,在前如此之時,有他邊大將兼察之例,今番則何以爲之乎?上曰,他邊大將兼察,可也。出榻敎輔根曰,左邊捕盜大將,以他邊大將兼察事,命下矣。兼察左邊捕盜大將具信喜,卽爲牌招聽傳敎,何如?上曰,依爲之。出榻敎止淵曰,秋曹之論罷捕將,輒以屬司爲據,而各該司之爲六曹屬司者,何嘗有自六曹論罷其堂上之例乎?捕將如有所失,不可不糾警,則秋曹據實陳疏,以待處分,可也,何必草記請勘,與郞官無別乎?格例所關,宜有一番釐正,故因言端,敢仰達矣。大王大妃殿答曰,依所奏釐定,可也。出擧條大王大妃殿敎曰,昨日特進官李憲球以湖南民瘼,擧條以入,而一則已下批,一則姑未下批,卿其觀之。止淵看畢奏曰,此兩件事,皆湖南之大弊也。前伯詳陳其爲弊之端,捄弊之方,下款亦下批答好矣。上命書批答曰,令廟堂稟處。止淵曰,兩件事皆將稟處,而謹當先爲仰奏矣。目今結弊,不可不改量,而事固重大,不可遽議,査陳一款,非難行之事,各自該邑善爲査正,則在國而無賦縮之患,在民而無白徵之冤矣。至於屯土收稅時,導掌之下去,其爲痼弊,不可勝道,擧條所陳自該邑定色吏上納,言固是矣,而近來吏習,奸僞日滋,恐非永久遵行之道。以臣愚見,令道臣往復於各宮各司各營,參互豐儉,一定上納石數,作錢規例,而始令自該邑上納,則似或有防弊之道,而亦未敢質言仰奏矣。大王大妃殿敎曰,苟利於民邑,何爲不從,而定色吏上納,果能無弊乎?以予所料,難保無弊矣。捄弊或有生弊之慮,大臣須詳量善處也。止淵曰,曾經該道守令,備知其事實,弊到極處,雖合變通,而近來各樣上納,每多愆期,屯稅之自邑來納,何以及期乎?究得兩便之方略,然後可以着手釐正,不然則非久又必生弊,未敢明言畢竟之如何矣。大王大妃殿敎曰,予則惟從大臣之言,而一分有益於民,雖有妨於各宮各司,何難聽從也?止淵曰,謹當商確稟處矣。又奏曰,朴判府事及豐恩府院君俱於來月初,有事先山,情理不得不往見,而無以循例請由云,在前大臣將臣,多有從使往來之事,故仰達矣。上可之。大王大妃殿曰,大臣就座。輔根曰,諸宰奏事。紀淵等曰,無所奏矣。輔根曰,玉堂所懷奏之。承澤曰,無所懷矣。輔根曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條大王大妃殿曰,大臣先退,史官就座。仍命退,諸臣以次退出。
己亥四月二十五日午時,上御熙政堂。晝講入侍時,知事洪敬謨,特進官李寅泰,參贊官朴齊明,侍讀官沈承澤,檢討官李繪九,假注書徐相敎,記注官金致坤,記事官南秉哲,各持詩傳第三卷,以次進伏,武臣蔡學永,進伏楹外訖。上曰,史官分左右。上誦前受音一遍訖。承澤讀自碩鼠碩鼠,止碩鼠三章,仍奏釋義訖。上讀新受音十遍訖,命陳文義,承澤曰,此詩,魏政貪殘,民困而將去之辭也。始言三歲貫女,則民之於上,可謂至矣。終曰莫我肯顧,則上之於民,亦可謂甚矣。夫國之有百職政敎,皆所以保安斯民,欲其近悅遠懷而已。人君行政,使民有去國適彼之言,則烏在其保民之意乎?民心去就,惟仁與不仁耳。故太王之去邠,從如歸市,成湯之征伐,胥望徯蘇,此皆行仁善養之效,如水之就下,莫之能禦也。伏願此等處,深加體念,洞察民隱,視之若傷焉。上曰,下番陳之。繪九曰,此刺重斂之詩也。於鳥獸之類,貪而畏人,最惡而爲害者,莫鼠若也。故詩人取而爲比。孔子曰,多識於草水鳥獸之名者,其以此也。昔後魏盧元明,作劇鼠賦曰,乃有老者多奸,衆中無敵,深藏厚閉,巧能推覓,又領其黨,共相侮慢,此形容其小人之情狀,善於聚斂,而不欲人知也。唐之陸龜蒙,又著稻鼠賦曰,上捃其財,下啗其食,率一民而當二鼠,不流浪轉徙而爲盜何也?此喩賦索之爲害,便一稻鼠也。是故古之聖王,欲保民而除民害者,必薄其稅斂,欲薄稅斂,則先行抑奢尙儉之政,節其財用,謹其法度,以行損上益下之道,則民安逸樂,而無怨咨愁歎之氣,天下皆仰其仁悅,而願爲之民矣。是以孟子嘗勸齊梁之君,以行仁政而王莫之能禦也。今夫彼國之君,殘傷其民,方在塗炭之中,若有鄰國之君,能行仁政,以紓其民,則若解倒懸,而其歸之也,如水之就下,獸之走擴也。民心無常,其向背去就之幾,惟在於仁政之行不行如何耳。此豈非後世明鑑也哉?伏願於此等處,深加聖意,以講學之工,施諸政事之際,俾有見效焉。上曰,知事陳之。敬謨曰,魏民困於貪殘之政,欲去之故作此詩,其曰,食黍食麥食苗者,鼠之食穀,猶以爲不足,至於食苗,則以比其貪殘之甚,而又曰,莫我肯顧肯德肯勞,則民雖欲不去,得乎?結之以爰得我所我直,誰之永號者,可見其意之切著於情。三章之內,言有次序,一節深於一節,是乃此章之旨意,而大抵民之休戚,係於司牧之得人,苟能盡撫字之政,則民皆視以樂土樂國,而保守不去也。若反是則如魏民之爲,可不懼哉?本固邦寧之道,其在於斯,經旨之外,推類而觀省焉。上曰,特進官陳之。寅泰曰,章句文義,知事已詳陳,更無可達之辭,而魏國之民,不堪貪殘之政,思欲去而之他,其國之政,可知矣。民惟邦本,本固邦寧。孟子曰,保民而王,莫之能禦,後世無井田法,雖不得制民之産,節用愛民,實爲保民之政。伏望益加體念焉。上曰,參贊官陳之。齊明曰,經筵特進官·玉堂備陳無蘊,臣無容更達矣。上掩卷,齊明起伏奏曰,明日放榜殿座相値,纔已視事頉稟,而今進講冊子,畢講矣。更以溫繹間視事頉稟之意,敢達矣。上曰,溫繹爲幾日?齊明曰,爲七日矣。上命史官就座,仍命退,諸臣以次退出。
上在昌德宮。停常參·經筵。
自午時至人定,灑雨下雨,測雨器水深五分。
上詣仁政殿,文武科放榜還內後,內閣·政院·藥房·玉堂口傳問安。答曰,知道。
安光直啓曰,今日殿座,承旨當爲備員,而左副承旨李謙在不爲仕進,卽爲牌招,何如?傳曰,允。
備邊司,以朴岐壽爲咸鏡監司。
吏曹口傳政事,以李奎秀爲長城府使。
李根友啓曰,吏曹郞廳來言,咸鏡監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而行判書趙寅永,參判金興根俱以病不來,參議金景善未肅拜,不得開政云,竝卽牌招,何如?傳曰,允。
以左副承旨李謙在牌不進罷職傳旨,傳于李源庚曰,只推。
以江原監司洪稚圭狀啓,楊口等邑民家失火事,傳于李源庚曰,許多民戶之一時燒燼,聞甚驚慘,元恤典外,別加顧助,結構奠接之方,廟堂措辭分付。
李源庚,以都摠府言啓曰,今日入直內三廳武兼禁軍及軍兵等,當爲中日習射技放,而親臨放榜相値,不得設行之意,敢啓。傳曰,知道。
又以備邊司言啓曰,卽見開城留守李奎鉉狀啓,則以爲,本部還餉,自來不敷,昨年停代,留儲零星,不過一二巡例分而止,種糧艱乏,民情切急,以大興山城內倉,泰安倉,礪峴·白峙兩鎭留庫各穀限一千石特許加分事,請令廟堂稟處矣,餉留固不可遽議闊狹,而民情旣如此,亦多有已施之例,依狀請數爻特許加分,俾窮節農民,少有補於耕作之資,何如?傳曰,允。
又以御營廳言啓曰,本廳字內惠化門南邊第一城廊近處體城四間許頹圮處,今已畢築矣。把守軍兵依例撤罷,女墻仍爲始役之意,敢啓。傳曰,知道。
己亥四月二十六日卯時,上詣仁政殿。文武科放榜入侍時,行都承旨安光直,左承旨朴齊明,右承旨李根友,右副承旨金輔根,同副承旨李源庚,假注書徐相敎·柳泰東,別兼春秋李時愚,記事官南秉哲,檢校直閣李公翼·鄭㝡朝·金左根,直閣徐有薰,檢校待敎金英根以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調李憲瑋,副提調安光直進前奏曰,侵早勞動,聖體,若何?上曰,一樣矣。仍出協陽門,由肅章門入仁政門,至仁政殿月臺。通禮跪啓請降輿。光直進圭。上執圭陞座。贊儀唱文武百官入就位,行四拜禮,文武百官行四拜禮訖。光直進前奏曰,承旨·閣臣·摠管中新恩後陪人,使之下去殿庭,同爲行禮,似好矣。上曰,唯。文武科新恩,分東西庭行四拜禮,仍行文武新恩放榜,放榜官唱文武擧人入就位,行四拜禮訖。上曰,武科人頒花時,每有紛踏之弊,今番則毋使如前雜亂也。仍命賜牌。根友·輔根各頒賜紅牌,次賜花及蓋訖,宣醞,行四拜禮,退出,致詞,官致詞,文武百官行禮訖。通禮跪告禮畢。上降座乘輿,出仁政門,由肅章門·協陽門,命出標信解嚴,諸臣以次退出。
上在昌德宮。停常參·經筵。
夜自五更至二十八日開東,灑雨下雨,測雨器水深四分。
李根友啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金輔根啓曰,來初一日輪對日次,而景慕宮夏享大祭齋戒相値,頉稟之意,敢啓。傳曰,知道。
又啓曰,行吏曹判書趙寅永,參判金興根,參議金景善牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝卽牌招,何如?傳曰,允。
以吏曹參議金景善牌不進罷職傳旨,傳于李根友曰,只推。
金輔根啓曰,吏曹參議金景善旣有只推之命,一體牌招,何如?傳曰,允。
傳于李根友曰,新恩謝恩當親受矣,該房知悉。
傳于李根友曰,都承旨·左承旨竝許遞,前望單子入之。
承旨前望單子入之。金興根·金鍏落點。
李根友啓曰,假注書徐相敎身病猝重,勢難察任,今姑改差,何如?傳曰,允。
徐相敎改差,代以尹載善爲假注書。
尹載善有頉,代以李寅夔爲假注書。
李寅夔有頉,代以沈宜元爲假注書。
執義金穰根啓曰,臣鹵莽湔劣,本不合於淸朝耳目之任,而忽伏奉亞憲除旨,感激怵畏,雖不得不張皇出肅,而第臣於合啓句語中,有不得聯參者,從前私義之如臣而叨是職,則擧皆引避,輒蒙體諒,今臣處義,宜無異同,其何蹲仍於臺次乎?請命遞斥臣職,答曰,依啓。
金輔根啓曰,行吏曹判書趙寅永牌不進推考傳旨,今方捧入,而開政命下,已至經宿,如是違牌,事甚未安。參判未差,參議陳疏,判書更爲牌招,何如?傳曰,允。參議一體牌招。
有政。吏批,行判書趙寅永牌招不進,參判未差,參議金景善進,右承旨李根友進。啓曰,行判書趙寅永牌招不進,參判未差,小臣獨政未安,何以爲之?敢稟。傳曰,只出緊任。以李光載爲執義,洪敬謨爲刑曹判書,金益鼎爲牙山縣監,咸鏡監司單朴岐壽。
兵批,判書洪命周病,參判李寅泰入直進,參議安孝述,參知鄭㝡朝竝病,右副承旨金輔根進。以任得常爲南陽監牧官,護軍安光直,副護軍,朴齊明·權謙,副司直金穰根以上竝單付。兼咸鏡道兵馬水軍節度使單朴岐壽。
吏批,再政。以李章五爲景慕宮令。
以大司諫朴宗休,司諫李莊緖,正言朴齊輝,掌令金奎燮,持平尹昌錫牌不進罷職傳旨,傳于李根友曰,只推。
金輔根啓曰,端午帖製述人旣已抄啓矣。弘文提學鄭元容在外,藝文提學洪敬謨,待明朝牌招,使之出韻科次,何如?傳曰,允。
又啓曰,今此端午帖製述人中時無職名人,令該曹口傳付軍職,何如?傳曰,允。
兵曹口傳政事,副司果睦仁培·沈敦永。
金輔根,以吏曹言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
吏曹參議金景善疏曰,伏以,臣纔解承宣,旋奉除旨,以臣爲吏曹參議者,臣聞命悸恐,繼以憂惕,歷屢日而不知所以措躬也。臣本庸愚謭劣,百無一能,自知不堪於淸朝任使之末,而偏被厚渥,歷揚外內,居然處下大夫之列,亦已有年矣。每自循省,愧懼交中,區區所嘗自矢而自勉者,惟在於不擇夷險,隨遇殫竭,以效涓埃之報,而世所稱淸途華貫,非惟臣意望之曾所不到,抑亦公議之未必見許者,而夫何昨今年來,節次排擬,至於是職,而尤萬萬踰濫之甚,蓋其責任之緊重,遴選之謹嚴,自昔伊然,一副巽牘,備載故事,今若張皇其辭,妄效前輩攸行,以自歸於應文不誠,亦所不敢,只以臣本末伎倆之所自揣量者,悉暴誠悃,仰祈聖明之矜許可乎?顧臣鑑識淺短,見聞固陋,操衡稱物,初非可議,而重以懶拙成習,罕與人接,同朝朋知,亦鮮過從,班簿姓名,率多茫昧,雖於按例循格之事,尙無依樣塗抹,而況使之進據未席,與聞淸望之通塞,間値代斲,猥當緊任之擬差,以求其甄流品而任激揚之政,淸官方而杜僥倖之逕,贊熙朝公平之治,則決知其行不得之事也。難貰者公議,易駭者物情,臣雖欲感恩怵義,抗顔冒膺,而畢竟良貝,理必無幸,臣固不足恤,其於累聖人則哲之明,何哉?百爾思惟,進身無路,庚牌屢臨,惶隘轉甚,玆敢略入文字,仰瀆崇嚴。伏乞聖慈,俯賜鑑諒,亟遞臣新授職名,以重公器,以安私分焉。臣無任云云。答曰,省疏具悉。爾其勿辭,卽爲察職。
己亥四月二十七日辰時,上御熙政堂。新恩謝恩親受入侍時,右承旨李根友,右副承旨金輔根,同副承旨李源庚,假注書徐相敎·柳泰東,記注官文起珽,別兼春秋李時愚,待敎南秉哲以次進伏。文武新恩序立階下訖。上曰,史官分左右,根友曰,新恩後陪人使之隨入乎?上曰,唯。文武新恩分東西庭,行四拜禮,宣醞後,行四拜禮訖。上曰,文武新恩進前奏職姓名。根友曰,武科則自甲科以下三人,使之升殿乎?上可之。文科新恩金永三·黃起漢·尹行福·丁義衍·李晉錫·沈宜元·李又新·張仁遠·李羲敎·李寅夔·尹載善·任百秀以次進前,各奏職姓名。武科甲科李祉秀·李敎承·柳瓚以次進前奏職姓名訖。上曰,新恩李寅夔賜樂,李寅夔賜樂,謝恩後,上命文武新恩退出。李時愚起伏奏曰,臣猥忝邇班,承命北征,而智識旣薄,踐歷且淺,檢身奉公,常懷靡及,諏善咨瘼,未暇周爰,今當反面之日,不勝隕越於下,惟是鍾城一府,卽臣閱月久駐之地,竊有得之於輿誦者,其激烈之性,峻潔之行,播成一省之歌謠。足以樹百世之風敎,玆敢不避猥屑,略陳事實,以備昭代希聞焉。本府涪溪吳族,系出首陽,世守儒業,有室女早失怙恃,依養於其伯父母,幼有至性,事長以誠,範身以禮,姻族無不歎賞,年纔及笄,鄰有富豪來求聘,其伯父不悅其爲人,屢却焉。鄰豪乃乘夜嘯黨,突入行劫,女急呼有賊,投其伯母寢所,賊復擬之以刃,其伯父母捨命以禦,女僅以身免,而雉經於屋後矣。賊始駭散,家人救解,半晌始甦,嗚咽作喉間語曰,何以解爲?閨女之身,爲賊所圖,縱不及汚,等是辱耳,是尙可以苟活歟?遂噤口不食十數日而死。蓋貞姬烈媛之臨難裁義,視死如擲,能辦丈夫之所難辦者固何限,而惟此吳室女,氷玉其性,鐵石其腸,實罕其儔,況其情界之至慘憐,志事之至哀冤,比之召南貞女,雀鼠速訟,忍辱而不死者,殆有甚焉。此而不蒙褒闡之典,終歸於溝瀆之諒,而使其半夜感帨之恥,永爲九泉沒身之恨,則其在崇奬義烈,振勵遐外之政,恐或爲闕遺之欠事,故敢此仰陳,下該曹稟處,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
李根友啓曰,合辭闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金興根啓曰,右副承旨金輔根今日不爲仕進,卽爲牌招,何如?傳曰,允。
沈宜元有頉,代以張仁遠爲假注書。
張仁遠有頉,代以尹載善爲假注書。
金輔根啓曰,卽者社稷署官員來言,來五月初二日行灰墻修築告由祭神位出還奉安時,提調當爲進參,而都提調李相璜有身病,提調金敎根在外,不得進參云,何以爲之?敢稟。傳曰,提調許遞,前望單子入之。
社稷提調前望單子入之。朴綺壽落點。
傳于李謙在曰,大司諫許遞,閔永勳除授。
李謙在啓曰,新除授大司諫閔永勳,一體牌招,何如?傳曰,允。
又啓曰,行大司憲趙秉鉉·李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于李謙在曰,只推。
李謙在,以兵曹言啓曰,今四月二十日慶科武科殿試時,直赴殿試人別騎衛諸福來等一百三十八人內,一百三十人應試參榜,別武士李秉瓚,馬兵蔡衡晙等二人作故,所授帖文,依例收聚爻周,武藝別監文世賢,親騎衛朴宗儀,別武士李鍾華·朴處恒·鄭海明,羽林衛李肯植等六人遭故,竝依法典陳試,直赴會試人選武軍官安啓民等三十一人內,二十七人應試,所授帖文,依例收聚爻周,選武軍官安啓民,馬兵金亨澤·安英奎,別武士趙俊益等四人遭故,竝依法典陳試,何如?傳曰,允。
又以禁衛營言啓曰,本營千摠任泰瑛身病猝重,勢難察任,改差,何如?傳曰,允。
上在昌德宮。停常參·經筵。
藥房提調李憲瑋,副提調金興根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李謙在,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金興根啓曰,右承旨李根友今日不爲仕進,卽爲牌招,何如?傳曰,允。
李謙在啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,假注書尹載善時無職名,令該曹依例付軍職,冠帶常仕,何如?傳曰,允。
金興根啓曰,假注書柳泰東身病猝重,勢難察任,今姑改差,何如?傳曰,允。
柳泰東改差,代以尹行福爲假注書。
傳于金輔根曰,禮房承旨馳詣宗廟·景慕宮,奉審摘奸以來。
李謙在啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,執義李光載,掌令金奎燮,持平尹昌錫牌不進罷職傳旨,傳于李謙在曰,只推。
以右承旨李根友牌不進罷職傳旨,傳于金鍏曰,只推。
傳于金輔根曰,發遣吏郞,諸執事淸齋與否,摘奸以來。
李源庚,以戶曹言啓曰,各道年終錢穀御覽會計,待京畿會案上來,修正以入事,前已入稟矣。京畿會案,今纔來到,御覽會計修正次,請出之意,敢啓。傳曰,知道。
金輔根以司饔院監膳提調意啓曰,鷹師契貢人等呼訴內,京貿山雉今已垂乏,將無以推移封進云。依前傳敎定式,明日爲始,各殿日下生雉,以活鷄全數代封之意,敢啓。傳曰,知道。
李謙在,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
咸鏡監司朴岐壽疏曰,伏以,臣性分之疎迂,才用之鹵莽,自知甚明,同朝共諒,節次推遷,滾到崇顯,徒荷造化之曲庇,曾無尺寸之可稱,每自循省,惶愧交中,卽於千萬不自意,伏奉除旨,以臣爲咸鏡道觀察使者,臣誠惝怳失守,莫省所謂。臣嘗受節按部,周旋畿·嶺之間,竊自願竭力殫誠,以效涓埃之報,而心手相違,措處眜方,無一猷爲,有百僨誤。噫,鉛刀難用於再割,駑馬不前於十駕,豈可使至庸極陋之賤品,更畀以已試蔑效之重任,畢竟使民國狼狽而莫之恤也哉?臣於北路,雖未嘗足躡而目擊,其地則漢家之豐沛也,其俗則中國之燕代也,朝家之懷綏,與他迥別,疆場之憂虞,無時可弛,雖使望實俱隆,文武兼備之人當之,猶且逡巡而却顧,臣以何威重,以何技能,坐鎭二千里封域,按察卄五州臧否,仰副倚毗之眷,俯盡宣化之責乎?且臣近年以來,脆質年衰,風淫爲祟,暈眩成痼,頭目旋轉,如在舟車,神精昏瞀,若墜煙霧,家常事爲,亦患茫昧,藩務綜理,將何句當,公焉而必有不敢冒膺之實,私焉而有決難强策之狀,非不知進身之爲榮,慢命之爲悚,而違逋之罪,生於一身,尸素之害,必有所歸,臣之去就,於是乎決矣。左右參倚,無望堪承,玆敢披露心肝,干冒崇嚴。伏乞聖慈,念藩寄之不可濫授,察微懇之非出飾讓,仰稟東朝,將臣新除職名,劃卽鐫免,以重國體,以安賤分,千萬幸甚。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
李謙在啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
李根友啓曰,行大司憲趙秉鉉,執義李光載未肅拜,掌令李源祚,持平權命周在外,掌令金奎燮,持平尹昌錫呈辭,監察茶時之意,敢啓。傳曰,知道。
傳于金輔根曰,禮房承旨,馳詣社稷·景慕宮,奉審摘奸以來。
尹行福有頉,代以李羲敎爲假注書。
李羲敎有頉,代以李又新爲假注書。
傳于李源庚曰,禮曹判書有闕之代,前望單子入之。
禮曹判書前望單子入之。鄭元容落點。
李根友啓曰,明日傳香,禮房承旨,當爲齋宿,而右副承旨金輔根,纔已須資出去矣。卽爲牌招,何如?傳曰,允。
以右副承旨金輔根牌不進罷職傳旨,傳于李根友曰,只推。
以京畿監司洪學淵狀啓,薦新生烏賊魚,節序差早,不得封進,惶恐待罪事,傳于李根友曰,勿待罪事,回諭。
李源庚,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例刑官及司饔院官員年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
李謙在,以都摠府言啓曰,副摠管尹義儉,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
上在昌德宮。停常參·經筵。
夜二更三更,灑雨下雨,測雨器水深二分。
李根友啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,夞怪萬戶韓貞植下直,長弓一張,長箭一部,片箭一部,筒兒一箇賜給。
李又新在外,代以黃起漢爲假注書。
黃起漢在外,代以南鍾三爲假注書。
傳于李根友曰,吏曹參判有闕之代,前望單子入之。
吏曹參判前望單子入之。徐箕淳落點。
傳于李根友曰,知申外,不爲仕進承旨竝許遞,前望單子入之。
承旨前望單子入之。朴容壽·李寅敎·洪在喆落點。
李根友啓曰,新除授承旨朴容壽·李寅敎·洪在喆方在罷散中,何以爲之?敢稟。傳曰,敍用。
又啓曰,新除授右副承旨洪在喆,卽爲牌招,何如?傳曰,允。
傳于李根友曰,承旨房望,順房爲之。
李根友啓曰,明日傳香,禮房承旨,當爲齋宿,右承旨李寅敎,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司憲閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于李根友曰,只推。
以右承旨李寅敎牌不進罷職傳旨,傳于李根友曰,只推。
以江原監司洪穉圭狀啓,安峽縣監鮮于濬,病勢轉劇,呈狀乞遞,不得已罷黜事,傳于李源庚曰,令該曹口傳各別擇差,當日下送。
吏曹口傳政事,以閔璜世爲安峽縣監。
李源庚,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又以成均館大司成意啓曰,本館入直,久任郞廳外,他郞廳不得入直,若有代員替直之事,則草記代直事,曾有定式矣。司成李基華受由在外,直講李義晉呈辭在外,典籍朴奎瑞差祭,時無入直之員,以他郞官姑爲代直,何如?傳曰,允。
李根友,以兵曹言啓曰,每當儲窠之月,虛司果例不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以御營廳言啓曰,本廳字內惠化門南邊第一城廊近處體城改築處,女墻亦已畢築,而第五城廊近處體城四間許頹圮處,仍爲始役改築之意,敢啓。傳曰,知道。
義禁府啓目,武科殿試參考官趙德永原情云云。帶軍銜任自下鄕,依定式禁推,罪笞五十收贖,解見任別敍,私罪。奉敎依允爲旀,功減一等爲良如敎。
上在昌德宮。停常參·經筵。
金興根啓曰,明日寧陵忌辰祭正日,再明日·三明日,綏陵忌辰祭齋戒·正日,初七日·初八日,長陵忌辰祭齋戒·正曰,初九日,獻陵忌辰祭齋戒,初十日,孝昌墓忌辰祭齋戒,十一日,敏祥宮夏享祭齋戒相値,視事頉稟之意,敢啓。傳曰,知道。
李根友啓曰,行大司憲趙秉鉉,執義李光載未肅拜,掌令李源祚,持平權命周在外,掌令金奎燮,持平尹昌錫呈辭,監察茶時之意,敢啓。傳曰,知道。
金興根啓曰,左承旨朴容壽,右承旨李寅敎,右副承旨洪在喆,今日不爲仕進,竝卽牌招,何如?傳曰,允。
又啓曰,假注書尹載善,身病猝重,勢難察任,今姑改差,何如?傳曰,允。
尹載善改差,代以李寅夔爲假注書。
以左承旨朴容壽,右承旨李寅敎,右副承旨洪在喆牌不進罷職傳旨,傳于李根友曰,只推。
金興根啓曰,明日傳香,禮房承旨,當爲齋宿,而右承旨李寅敎,旣有只推之命,更爲牌招,何如?傳曰,允。
以慶尙監司金道喜狀啓,巨濟府人命渰死事,傳于李源庚曰,聞甚矜惻,如有生前身還布,竝蕩減,未拯屍,期於拯得之意,廟堂措辭分付。
以右承旨李寅敎再牌不進罷職傳旨,傳于李根友曰,只推。
兵曹口傳政事,副司果高萬九·姜鎭泰。
李根友,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管沈漢永,以摠戎中軍,本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
朴容壽啓曰,右副承旨洪在喆,今日不爲仕進,卽爲牌招,何如?傳曰,允。
李根友啓曰,假注書李寅夔,時無職名,令該曹依例付軍職,冠帶常仕,何如?傳曰,允。
傳于李根友曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于李寅敎曰,待敎南秉哲,馳詣綏陵,奉審摘奸,仍留監祭,仍詣懿陵,一體奉審以來。
李根友啓曰,訓鍊大將趙萬永掃墳事,永平·抱川等地,今方出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,摠戎使兼察。
又啓曰,訓鍊大將,以摠戎使兼察事,命下矣。兼察訓鍊大將李惟秀,卽爲牌招,聽傳敎,何如?傳曰,允。
朴容壽啓曰,事變假注書金圭衡,身病猝重,勢難察任,今姑改差,何如?傳曰,允。
金圭衡改差,代以李晉錫爲事變假注書。
傳于朴容壽曰,都承旨許遞,前望單子入之。
承旨前望單子入之。尹聲大落點。
朴容壽啓曰,新除授承旨尹聲大,方在罷散中,何以爲之?敢稟。傳曰,敍用。
傳于朴容壽曰,承旨房望,順房爲之。
兵曹口傳政事,護軍單金興根。
以右副承旨洪在喆牌不進罷職傳旨,傳于朴容壽曰,只推。
李根友,以義禁府言啓曰,京畿監司洪學淵啓本內,陽城縣監朴來亨罪狀,令攸司稟處事,啓下矣。朴來亨下去京畿開城地云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
藥房都提調李止淵,提調李憲瑋,副提調李源庚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
洪在喆啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
李根友啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
朴容壽啓曰,右副承旨洪在喆,今日不爲仕進,卽爲牌招,何如?傳曰,允。
李晉錫有頉,代以洪大奎爲事變假注書。
李根友,以兵曹言啓曰,今月初八日,二內禁軍番次矣。該番將閔致鳳,病難供職,呈狀乞遞,改差其代依承傳,口傳差出,何如?傳曰,允。
兵曹口傳政事,以柳永魯爲內禁將。
上在昌德宮。停常參·經筵。
洪在喆啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
朴容壽啓曰,左副承旨李根友,今日不爲仕進,卽爲牌招,何如?傳曰,允。
傳于朴容壽曰,奉審閣臣入侍。
朴容壽啓曰,假注書李寅夔,身病猝重,勢難察任,今姑改差,何如?傳曰,允。
李寅夔改差,代以李羲敎爲假注書。
備邊司薦望,以金蘭淳爲平安監司。
以左副承旨李根友牌不進罷職傳旨,傳于朴容壽曰,只推。
洪在喆,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,平安監司鄭基善,在任卒逝矣。返柩時擔軍,依法典題給之意,分付所經各道,何如?傳曰,允。
己亥五月初六日卯時,上御熙政堂。奉審閣臣入侍時,左承旨朴容壽,假注書李寅夔,記注官金致坤,別兼春秋李時愚,待敎南秉哲,以次進伏訖。上曰,史官分左右。秉哲進前奏曰,臣承命馳詣綏陵,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭,享事安寧過行,仍詣懿陵,一體奉審則無頉矣。容壽曰,注書兪錫煥,仕日已滿十五朔之限,仕滿狀,依例成送吏曹,何如?上曰,依爲之。出擧條命史官就座,仍命退,諸臣以次退出。
上在昌德宮。停常參·經筵。
洪在喆啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
又啓曰,來十一日,朝參日次,而毓祥宮夏享祭齋戒相値,頉稟之意,敢啓。傳曰,知道。
李寅敎啓曰,來十一日,輪對日次,而毓祥宮夏享祭齋戒相値,頉稟之意,敢啓。傳曰,知道。
朴容壽啓曰,左副承旨李根友,今日不爲仕進,卽爲牌招,何如?傳曰,允。
傳于朴容壽曰,都承旨牌招。
傳于朴容壽曰,都承旨牌招,如有違牌,勿爲呼望。
李羲敎有頉,代以李玄文爲假注書。
李玄文在外,代以沈敬凙爲假注書。
尹聲大啓曰,吏曹郞廳來言,平安監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而行判書趙寅永,參議金景善,俱以病不來,參判徐箕淳未肅拜,不得開政云。竝卽牌招,何如?傳曰,允。
尹聲大啓曰,行吏曹判書趙寅永,參判徐箕淳,參議金景善牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以左副承旨李根友牌不進罷職傳旨,傳于洪在喆曰,只推。
洪在喆,以兵曹言啓曰,卽接西所衛將李慶蕃牒報,則泰秋門西邊內宮墻一間許半邊缺落處,今已修築云。把守軍兵,還爲入直之意,敢啓。傳曰,知道。
又以兵曹言啓曰,卽接西所衛將李慶蕃牒報,則永肅門南邊內宮墻三間許頹圮處,今已修築云,局出身晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,泰秋門西邊內宮墻半邊缺落處,今已畢築,把守軍還入直所,將校解送之意,敢啓。傳曰,知道。
又以義禁府言啓曰,忠淸監司趙冀永狀啓內,淸風兼任永春縣監安季良罪狀,令攸司,稟處事,啓下矣。安季良,時在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
洪在喆啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
尹聲大啓曰,左承旨朴容壽,今日不爲仕進,卽爲牌招,何如?傳曰,允。
李寅敎啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,北苑望拜禮,當親行,而齋宿便殿爲之。
尹聲大啓曰,行吏曹判書趙寅永,參判徐箕淳,參議金景善再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招,如有違牌,勿爲呼望。
洪在喆,以兵曹言啓曰,再明日北苑望拜禮時,本曹堂上侍衛,當爲備員,而參判李寅泰,身病呈辭,無以備員,參判,令政院稟旨變通,令該曹以在京無故人口傳差出,待下批牌招,以爲進參之地,何如?傳曰,允。許遞,今日改差出。
有政。吏批,行判書趙寅永式暇,參判徐箕淳進,參議金景善式暇,右承旨李寅敎進。啓曰,行判書趙寅永,參議金景善竝式暇,小臣獨政未安,何以爲之?敢稟。傳曰,仍爲之。
以鄭基一爲刑曹參判,以張敎根爲知義禁,以朴綺壽爲奉常提調,以李敏實爲校書判校,以李基賢爲工曹正郞,以金鳴鐸爲德陵直長,以尹義儉爲楊州牧使,平安監司單金蘭淳,分奉常主簿單趙泰休,直長單白大顯,分敎官單王錫圭,幼學尹致永今超通政,侍從臣持平尹昌錫父年七十六加資事承傳,故學生吳振鐸·朴昌模已上贈童敎,孝行卓異贈職事承傳,以李憲球爲兵曹參判,同義禁單張敎根。
洪在喆,以兵批言啓曰,陞資拜營將者,瓜前以不職遞罷,則勿計朔數多少,還收資級,載在法典,而中軍依營將例施行事,曾有定式矣。江原監營中軍李熙永,旣已遞罷,所授加資,依例還收之意,敢啓。傳曰,知道。
兵批,行判書洪命周進,參判未差,參議安孝述入直進,參知鄭㝡朝病,右副承旨洪在喆進。以宋冕載爲知事,李敏敎·李熙碩爲宣傳官,裵德海·鄭岐達爲五衛將,白鶴昇·金景球·李鎭宅爲景福將,李時愚·金建銖爲文兼,趙聲夏爲武兼,白胤洙·洪秉周爲宣傳官,柳冀重爲部將,洪墡爲江原中軍,李顯稷爲釜山僉使,鄭學權爲全羅左水虞候,李景濂爲鷺梁別將,丁在千爲金井別將,上護軍金履載,護軍金正喜,副護軍金鍏·金輔根·李謙在·朴宗休,副司果兪錫煥·徐相稷·吳益善·李鳳周·金一求·李容熙,前中軍李熙永折衝今降禦侮,以上竝單付。
傳于洪在喆曰,兵曹參判許遞。
傳于尹聲大曰,完昌君時仁敍用,口傳付職。
吏曹口傳政事,完昌君單時仁。
以左承旨朴容壽牌不進罷職傳旨,傳于洪在喆曰,只推。
洪在喆,以兵曹言啓曰,再明日北苑望拜禮時,本曹堂上侍衛,當爲備員,而參判未差之代,令該曹,以在京無故人口傳差出,待下批牌招,以爲進參之地,何如?傳曰,允。
又以訓鍊都監言啓曰,因兵曹草記,永肅門南邊內宮墻頹圮處,今已畢築,局出身晝察夜巡,停止之意,敢啓。傳曰,知道。
又以禁衛營言啓曰,本營字內都城頹圮處改築時所入石子,今月初九日爲始,東郊蘆原近處取用之意,敢啓。傳曰,知道。
上在昌德宮。停常參·經筵。
自人定至初十日開東,灑雨下雨,測雨器水深一寸四分。
洪在喆啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
尹聲大啓曰,同副承旨李源庚,今日不爲仕進,卽爲牌招,何如?傳曰,允。
傳于尹聲大曰,同副承旨許遞,前望單子入之。
承旨前望單子入之,南獻敎落點。
傳于尹聲大曰,承旨房望,順房爲之。
尹聲大啓曰,新除授同副承旨南獻敎,卽爲牌招,何如?傳曰,允。
李根友啓曰,明日北苑望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
傳于李根友曰,明日出宮門路,以協陽門爲之。
洪在喆啓曰,明日北苑望拜禮時,兩司長官,當爲進參,而行大司憲趙秉鉉,大司諫閔永勳未肅拜,竝卽牌招,以爲淸齋之地,何如?傳曰,允。
李寅敎啓曰,明日北苑望拜禮時,九卿當爲進參,而行禮曹判書鄭元容在外,何以爲之?敢稟。傳曰,自政院嚴飭上來,使之明日參班。
傳于洪在喆曰,雖有情勢,偃處鄕廬,不爲參班者,豈有如此事體乎?禮曹判書鄭元容,下義禁府推考。
傳于洪在喆曰,當該承旨推考。
以大司諫閔永勳牌不進罷職傳旨,傳于洪在喆曰,只推。
吏曹口傳政事,以尹致謙爲兵曹參判。
兵曹,以李應植爲禁軍別將。
兵曹,以任聖皐爲都監中軍。
李寅敎,以弘文館言啓曰,上番校理臣朴齊憲,以御營廳從事官,今日軍布上下時,晝仕出去之意,敢啓。傳曰,知道。
李根友,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,西·北兩道事勢,一時爲悶,北伯除拜,稍已多日,先令明日辭朝,新除西伯,亦令斯速赴任,何如?傳曰,允。
又以御營廳言啓曰,本廳加設哨官白胤洙,移拜宣傳官,哨官之任,減下,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深二寸四分。
自人定至十一日開東,灑雨下雨,測雨器水深七分。
藥房都提調李止淵,提調李憲瑋,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·中宮殿口傳問安。答曰,知道。
口傳啓曰,北苑行禮有命,時刻將屆,而雨勢連霔,日氣蒸鬱,霑濕失儀,旣欠肅敬,觸冒勞動,又違節宣。伏乞亟收成命,千萬顒祝,惶恐,敢啓。答曰,依啓。
備忘記,咸鏡監司朴岐壽下直,長弓一張,長箭一部,片箭一部,筒兒一箇賜給。
李根友啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
尹聲大啓曰,同義禁張敎根,除拜後過三日不爲出肅,依定式推考警責,仍卽牌招察任,何如?傳曰,允。
傳于李寅敎曰,遺承旨,奉室奉審。
傳于朴容壽曰,戶房承旨與禮曹堂上·戶曹郞廳,依定式馳詣宣武祠,奉審以來。
傳于李寅敎曰,禮房承旨馳詣孝昌墓,奉審摘奸以來。
傳于洪在喆曰,咸鏡監司留待。
傳于洪在喆曰,咸鏡監司入侍。
傳于李寅敎曰,內閣提學許遞,與直提學未差之代,今日政差出。
有政。吏批,行判書趙寅永進,參判徐箕淳病,參議金景善進,右承旨李寅敎進。以金英淳爲刑曹參議,吳鍾烈爲純陵奉事,李光正爲江原監司,姜時永爲金海府使,金明根爲平山府使,李敏衡爲祥雲察訪,奎章閣提學朴綺壽,直提學金興根,兼春秋單白宗杰。
南獻敎,以兵批言啓曰,前監司洪穉圭,自吏曹送西矣。瓜滿監司,例爲隨品付樞銜,而洪穉圭資級,係是嘉善,同中樞當爲下批,而時無見窠,依例作闕下批之意,敢啓。傳曰,知道。
兵批,判書洪命周,參判尹致謙病,參議安孝述入直進,參知鄭㝡朝病,同副承旨南獻敎進。同知洪穉圭·金景球,僉知裴德海·鄭岐達,護軍李憲球·沈英錫,副護軍李源庚·尹致永·沈能驥·鄭日復·李圭夏,以上竝單付,兼江原道兵馬水軍節度使單李光正,同知作闕單沈英錫。
吏批,再政。以洪穉圭爲同義禁。
吏批,三政。校書提調單朴綺壽。
傳于李寅敎曰,發遣吏郞,諸執事淸齋與否,摘奸以來。
以吏曹參議金景善牌不進罷職傳旨,傳于南獻敎曰,只推。
尹聲大,以吏曹言啓曰,今此各宮夏享祭祭官中,時無職名人,令該曹口傳付軍職,何如?傳曰,允。
兵曹口傳政事,護軍李寅泰,副司果趙民植·韓哲浩,以上竝單付。
李寅敎,以奎章閣言啓曰,新除授提學朴綺壽,直提學金興根,竝卽牌招察任,何如?傳曰,允。
又以奎章閣言啓曰,新除授提學朴綺壽,直提學金興根,敎旨安寶次,濬哲之寶請出之意,敢啓。傳曰,知道。
洪在喆,以義禁府言啓曰,行禮曹判書鄭元容,下義禁府推考事,傳旨啓下矣。鄭元容,下去京畿始興地云,依例發遣府都事拿來,何如?傳曰,待待命拿囚。
敎咸鏡監司朴岐壽書。王若曰,外五百里奮武揆文,王政以綏遠人最重,中二千石與我共理,臣職以宣上德爲先,矧玆洪業肇創之基,政須茂績夙著之彦。惟卿,惟孝友施于政,以忠亮傳之家,早歲蜚英,循循然雅飭廉謹,晩年晉秩,優優乎文學才猷。仰三朝眷遇罙深,粵自乃祖乃父而克篤,式今日歷揚迨遍,所以在內在外之聿修。按南闑而莅甸畿,及至居留而隨事綜鍊,秉西銓而理財賦,亦於掌禁而咸遵規繩,知所處皆職焉,由其心只有國耳。紳笏令色,足以矜式同朝,氷蘖淸裁,可使夷險一節。顧彼關北一路,卽是海東重藩,奉衣冠之月遊,神護八陵象設,眷金湯之天作,運啓萬世龍興。金革弓馬之最精,風氣素稱强勁,銅鐵蔘貂之所出,地利尙賴贍饒。交濟倉之設施,實賴救三道之要,親騎衛之創置,乃在拓六鎭之初。同漢家豐沛之鄕,顧其地不亦重也?若宋朝觀察之職,授是任厥惟艱哉。因廟剡而允合簡心,軫邊情而特寄方面,玆授卿以咸鏡道觀察使兼兵馬水軍節度使·都巡察使·咸興府尹,卿其祗服寵命,益殫嘉猷。數千里海帶山襟,庸作鎖鑰之勢,卄四州星羅碁布,宜盡管轄之方。顚連溝壑之形,況値近年來災沴,迎送郡邑之弊,尤念數月間頻仍。守宰之解綬應多,厥有前績,關市之生梗必易,莫曰外輕,自餘稟裁,俱載成憲。於戲,福星有來照之美,獵火無犯越之憂,志在澄淸,可期范孟博攬轡,保以明哲,有若周仲山往城。夙夜一心,勞歸夢於北闕,庭萬里,體聖念於東朝,故玆敎示,想宜知悉。知製敎李繪九製進。
己亥五月初十日辰時,上御熙政堂。大王大妃殿垂簾,藥房入診,咸鏡監司同爲入侍時,都提調李止淵,提調李憲瑋,副提調尹聲大,待敎南秉哲,假注書南鍾三,記注官文起珽,別兼春秋李時愚,右副承旨洪在喆,假注書沈敬澤,咸鏡監司朴岐壽,以次進伏,醫官崔暄·金漢雋·秦慶煥·李顯養,進伏楹外訖。上曰,史官分左右,止淵等進前奏曰,昨今之雨,果是好雨,而連日陰濕,有妨於節宣,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,醫官入診乎?上可之。暄等以次診候訖,退伏楹外奏曰,脈候左右三部調均矣。止淵曰,節宣之方,何時不然,而當此盛暑,尤宜審愼。生冷之物,其害特甚,果屬及水飮,切勿進啖,當風淸涼處,亦勿遲久臨御,此果爲愼攝之方矣。上曰,當留念矣。止淵曰,各道道臣之瓜期已滿者,雖非備薦,經稟後差出,例也。見今東伯,已爲報瓜,待開政差代之意,分付銓曹,何如?上曰,依爲之。止淵曰,秋曹連爲開坐,堂上有難暫曠,參議有闕之代,令政院政官牌招,開政差出,何如?上曰,依爲之。出擧條上曰,咸鏡監司進前。岐壽進伏。大王大妃殿曰,卿則異於他人,不必申申勉諭矣。大抵殘民之顚連無依者,務盡懷綏,可也。岐壽曰,臣雖欲一念圖報,而才本空疎,當此重寄,未知將何以對揚,只切悚惶而已。大王大妃殿曰,苟有誠心,何患不做?止淵曰,此重臣屢經藩任,旣有治績,且北關雖不無如干弊瘼,比諸他道,不甚膠痼,可以無慮矯捄矣。大王大妃殿曰,然則誠萬幸矣。仍敎曰,前北伯事甚慘切。箕伯素以廉直見稱,而遽又長逝,甚嗟惜矣。止淵曰,此兩宰臣,俱以精白對揚之人,兩月之內,次第卒逝,有若關係於時運。箕伯則踐歷旣多,夙負朝野聲望,而遽至此境,尤極慘惜矣。大王大妃殿曰,誠然矣。大王大妃殿曰,大臣以下先退,史官就座。仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深九分。
自人定至十二日開東,灑雨下雨,測雨器水深四分。
李寅敎啓曰,明日常參·經筵,取稟。傳曰,只晝講。
南獻敎啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
朴容壽啓曰,右副承旨洪在喆,今日不爲仕進,卽爲牌招,何如?傳曰,允。
傳于李寅敎曰,禮房承旨馳詣受香諸處,奉審摘奸以來。
朴容壽啓曰,假注書沈敬澤,身病猝重,勢難察任,今姑改差,何如?傳曰,允。
沈敬澤改差,代以金正奎爲假注書。
以右副承旨洪在喆牌不進罷職傳旨,傳于南獻敎曰,只推。
南獻敎,以義禁府言啓曰,禮曹判書鄭元容,今方待命拿囚,而卿宰禁推,該府草記,待批下捧供,載在大典通編矣。鄭元容,係是卿宰,敢啓。傳曰,知道。
以鄭元容囚單子,傳于南獻敎曰,分揀,嚴飭牌招,如有違牌,勿爲呼望。
南獻敎啓曰,行禮曹判書鄭元容,特敎嚴飭之下,謂有情勢,奉牌闕外,不卽承膺,事體所在,誠極未安。從重推考,何如?傳曰,允。飭敎之下,又何如是相持乎?更爲嚴飭,使之卽爲肅命。
以承傳色口傳下敎曰,政院嚴飭,肅單捧入之前,更勿煩稟。
朴容壽,以尙衣院提調意啓曰,所御玉帶,體小而不便進御,適有譯官李鎭九·金逵永所貿來者,玉品制樣,比前件稍大,可合服御。且有已例,捧納後令該曹給原價,右人等,竝令該院施以考例加資之典,何如?傳曰,允。
上在昌德宮。停常參,只晝講。
自開東至未時,灑雨下雨,測雨器水深七分。
朴容壽啓曰,明日常參·經筵,取稟。傳曰,停。
南獻敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴容壽啓曰,右承旨李寅敎,右副承旨洪在喆,今日不爲仕進,竝卽牌招,何如?傳曰,允。
南獻敎啓曰,行禮曹判書鄭元容,屢度飭敎之下,連加催促,一向奉牌,無意變動,事體道理,俱極未安。從重推考,何如?傳曰,允。
傳于南獻敎曰,禮判事,甚是未安。終夜相持,無意變動,事體道理,寧容如是?卽爲招致啓板前,問啓以入。
傳于南獻敎曰,禮判問啓置之,肅單捧入。
南獻敎啓曰,行禮曹判書鄭元容問啓置之,肅單捧入事命下,而不爲肅謝,直爲出去,事體道理,俱極未安。從重推考,何如?傳曰,允。
傳于南獻敎曰,前後飭敎何如,而旣入闕中,不爲肅命,又復徑出,揆以事體,萬萬可駭。情勢自情勢,分義自分義,此不可仍而置之。禮曹判書鄭元容,施以譴罷之典。
傳于朴容壽曰,左副承旨許遞,前望單子入之。
承旨前望單子入之,沈宜臣落點。
傳于南獻敎曰,承旨房望,順房爲之,戶禮換房。
洪在喆啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于洪在喆曰,只推。
以右承旨李寅敎牌不進罷職傳旨,傳于南獻敎曰,只推。
以黃海監司趙斗淳狀啓,鳳山郡民家失火事,傳于朴容壽曰,聞甚矜惻,元恤典外,別加顧助,結構奠接之方,廟堂措辭,分付。
洪在喆,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,卽接大報壇守直官牒報,則守直官王範疇,身病猝重,時月之內,萬無入直之路云。宣傳官尹明儉,兼司僕將具聖魯,五衛將金希泰,景福宮衛將金景球,慶熙宮衛將史逸心·金平臣,俱以病難供職,呈狀乞遞,五衛將裵德海,除授在外,上來無期云。竝改差,何如?傳曰,允。
平安監司金蘭淳疏曰,伏以臣聞周建方伯連率,漢置良二千石,所以固屛翰而裨治理也。顧熙世盛制,縱無以講於今日,而承流宣化,黜陟臧否,爲民生休戚之係焉,則視古亦一也。爲任也若是之重,其擇人又安得不至愼也哉?惟彼西門管鑰,卽所稱雄府大藩,而最重於諸路,檀·箕舊邦,風敎寢邈,遼瀋大隣,陰雨有戒,冠蓋之所旁午,泉幣之所委積,雖昔安富殷庶,弊源易開,隱憂尙多。矧今荐饑,全省凋瘵,譬如絲棼器欹,莫可下手,必得如龔遂之治渤,張詠之鎭蜀,方可望其一分釐捄,以仰紓我聖上西顧之憂,而今乃擧而畀之於空疎如臣之一措大,臣誠左右思而莫曉其故也。臣以無似,叨備任使,外內歷試,尺寸蔑效,才猷素短於綜理,聲望未孚於彈壓,往歲代匱海藩,竟速僨誤之誅,尙今追惟,悚惕猶切。況臣蒲質早謝,精力益不逮於曩時,而今日之所委寄者,視前又不啻倍蓰,則是何異於磨礪已鈍之鋩,重置盤錯之地乎?臣之先伯父臣履素,曾莅是營,臣在少壯,嘗有耳目所逮,今於五十餘年之後,公私蓄儲,大小規模,不知落下幾層,非復舊日貌樣,而臣之才具威望,實萬萬不及於前人,繼叨重任,不克負荷,則其爲玷聖簡而墜家聲,當復如何哉?此臣所以逡巡前却,而不敢爲承膺之計者也。噫,魚軒繡輿,孝養之大願,高牙大纛,仕官之至榮,常情所同,臣豈敢故爲此飾讓,而亶以參倚已熟,承當無說,豈可專忘量入之戒,徒懷貪恩之私乎?玆敢披瀝肝血,仰瀆崇嚴。伏乞聖明,仰稟東朝,亟遞臣新授職名,以重藩寄,以安私分焉。臣無任云云。答曰,省疏具悉。卿其勿辭往欽哉。
吏曹參判徐箕淳疏曰,伏以臣至愚極陋,最居人下,尋常任使,百無稱似,而猥超卿秩,行一年有餘,實·兼諸職,殆不離身,通擬·淸銜,竝皆參名,臣是何人,僥濫至此?每自反省,惴如集木。迺者前望特點,除臣以吏曹參判,臣於是惝怳蹙怵,益不知措躬之所也。夫是職也,亦一銓官,甄別鑑衡,與有其責,上不度才而授之,則貽累於則哲,下不揣分而居之,則有壞於名器。此其爲任,良亦綦重,臣豈敢視若儻來,恬然爲承當之計也?臣偏蒙兩聖朝陶甄之澤,前後揚歷,罔非踰分,區區所矢心而藉手者,惟是當官奔走,不擇夷險,隨事殫竭,勿陷愆尤,雖不足以出一謀發一慮,裨補我聖化於絲毫,而抑亦小心慥慥,恪愼虔恭,幸不至於辜負恩造,卽臣塵刹之願,而不報以爲報也,顧何敢徊徨踧踖,修飾外讓,猥附辭受之義,而自速逋慢之誅也?良以見職華要,才之所不稱,公之所不堪。公而莫可對揚,私而徒歸踰濫,自知已審,自量已熟,臣雖無狀,豈忍爲是哉?左右參倚,趨膺末由,冒犯違傲,諒非得已,召牌荐降,至有勿呼望之命。時値齋日,陳籲無路,事會所迫,雖不得不冒沒出肅,歷日思惟,冞自騂汗,因仍蹲據,斷無其望,玆敢披瀝衷懇,仰瀆崇嚴。伏乞聖明,俯賜鑑燭,仰稟東朝,將臣所帶職名,迴授可堪之人,仍治臣瀆擾之罪,以昭法紀,千萬幸甚。臣無任云云。答曰,省疏具悉。卿其勿辭行公。
己亥五月十二日辰時,上御熙政堂。晝講入侍時,同知事徐左輔,特進官安光直,參贊官朴容壽,侍讀官沈承澤,檢討官李繪九,假注書南鍾三,別兼春秋李時愚,記事官南秉哲,各持詩傳第四卷,宗臣興寅君最應,武臣李宜植,以次進伏訖。上曰,史官分左右。上誦前受音一遍訖。承澤讀自蟋蟀在堂,止蟋蟀三章,仍奏釋義。上讀新受音十遍訖,命陳文義。承澤曰,唐風,自此始矣,唐帝堯之舊都,故民俗勤儉,有堯之遺風。今玆蟋蟀章,卽民間終歲勞苦,及其歲暮之後,始可少休,燕飮爲樂之詩也。蓋蟋蟀在堂,則穡事甫畢,室家湛樂之時,宜無他憂,而戒懼之心,常存乎太康,憂深慮遠,若彼良士之却顧。聖人之化,入人之深,久而不泯,儘不可誣也。然而此詩之民,則猶有燕樂之暇,故相告勉戒若是,而後世之民則不然。耕播耘獲,終歲殫苦,及乎秋成之後,懲督不一,侵漁多端,困苦之狀,反甚春夏,猶不贍於仰事俯育之資,尤何暇相與燕飮乎?是故雖樂歲,終身勞苦,不免於離散,其視唐民之燕樂,豈不哀且憫哉?此等說,固不襯合於本章文義,善觀而推衍,則亦甚好矣。上曰,下番陳之。繪九曰,風者,出於民俗之歌謠,故善觀詩者,必知風之所自。以此蟋蟀詩,而知其民俗之勤儉者,以其地爲堯舊都,而遺風尙有存者耳。堯民之勤儉,觀於老人歌童子謠,而曰,日出而作,日入而息,鑿井而飮,耕田而食,曰,粒我蒸民,莫非爾極,而可以知矣。堯民所以然者,以堯有儉德,著於土宮茅堦之間也,堯之所以然者,以克明峻德上做工夫也。聖人之化,自身而及於親九族章百姓,以至天下萬世,而猶未泯者,豈非導率之有本,而觀感之及遠也耶?是以至千餘年後,有唐之風,其民終歲服勞,一日暇豫,可謂勤儉矣,而猶且長慮却顧,恐或過於逸樂,而至於怠荒也,故旣曰職思其居,又曰職思其外,又曰職思其憂,一節更深於一節,自有深遠之意,發見於咨嗟詠歎之際。苟非聖化之入人深,而能如之乎?故曰,詩可以觀,而俗之汚隆,政之善否,可以想得於一詩之中。魯之季札,見歌唐曰,思深哉,其有陶唐氏之遺風乎。不然,何其憂之遠也?然則爲民上,而導民化俗之方,顧不在於以身先之,而明堯之峻德耶?明德之要,無出於學問之外,伏願懋哉懋哉。上曰,經筵陳之。左輔曰,玉堂上下番陳奏之辭,俱好矣。臣無容更達者,而第觀於此詩,民俗之勤儉熙皡,槪可想像,非有他也。唐堯以後,深仁厚澤,浹于民心,終年勤勞,而不知苦焉,隨暇讌樂,惟相戒焉,赤心藹然,發於辭表,推此益知其民俗之淳朴安樂,專係於在上者之導率敎化之如何而已。伏願殿下,念念在玆,使吾生靈期致於勤儉熙皡之域焉。上曰,特進官陳之。光直曰,經筵·玉堂,皆已詳陳,臣無容更達,而下番所陳職思其居·其外·其憂之漸次緊切云者,儘好矣。風詩章句,無不一節深於一節,而此章下語,尤爲漸緊。所謂職思其居者,思其當職之事也。職思其外者,推及於職思之外,而廣爲周思也。職思其憂者,思其事到如此則無憂,事到不如此則有憂也。以今日講學言之,討論當章之文義,若帝堯之遺風不泯,而民俗之勤儉如此云者,乃此章旨義之所在,而卽思其居之義也。以此章之義,傍及於他章之旨,知列國之風俗,各自不同,而豳俗質厚,秦俗强勁,衛俗泆魏俗嗇,各究其風俗所由來之漸者,卽此章職思其外之意也。聖德之進不進,實係於講學之明不明,課日勤學,則有緝熙之功,一或豫遊,則有十寒之戒。國家之治亂,生民之休戚,專由於講學之作輟,以此思憂,憧憧於聖衷,則卽此章職思其憂之義也。文義之推類互看,儘爲緊切,伏願體念焉。上曰,參贊官陳之。容壽曰,儒臣上下番與經筵·特進,備陳無餘,臣無容更達矣。上掩卷,仍命退,諸臣以次退出。
上在昌德宮。停常參·經筵。
沈宜臣啓曰,明日常參·經筵,取稟。傳曰,停。
洪在喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹聲大啓曰,左副承旨李寅敎,今日不爲仕進,卽爲牌招,何如?傳曰,允。
洪在喆啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于洪在喆曰,只推。
沈宜臣,以禮曹言啓曰,卽接景慕宮官員所報,則今日寅時量,本宮正堂內墻北面一間許,頹圮云矣。正堂至近之地,有此內墻頹圮之患,極爲驚悚,當有慰安之節。慰安祭,不卜日今十五日望祭兼行,祝文中措辭添入,改築之役,待晴擇日擧行,何如?傳曰,允。
又以禮曹言啓曰,試考恩賜儒生直赴給分帖,過科後,令成均館收聚爻周後,草記事,曾有定式矣。卽接成均館所報,則今番慶科庭試別試文科殿試時,直赴殿試儒生幼學沈宜元·李又新·張仁遠·李羲敎,參奉李寅夔,幼學尹載善,令任百秀,直赴會試儒生幼學尹行福等八人登科,直赴會試儒生幼學韓斆源等二十四人,給分儒生幼學洪承祖等四十六人未參榜,合儒生七十八人,前所受直赴給分帖,一竝收聚以送云矣。依定式爻周之意,敢啓。傳曰,知道。
李寅敎,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以訓鍊都監言啓曰,本局別將李儒常,身病甚重,勢難察任,改差,何如?傳曰,允。
義禁府啓目,陽城縣監朴來亨原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。又啓目,長淵前縣監元永貞原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓,依允。
江原監司李光正疏曰,伏以臣於日前,伏奉除旨以臣爲江原道觀察使者,頃臣納節,歲纔周矣,復膺是命,曾所不料,臣是何人,乃敢晏若固有,重以玷聖簡而負隆寄也哉?臣聞關東一路,居民無幾,田野不闢,海業全荒,一夫冒十人之徵,陸戶兼漁稅之繁,遂以相率而散,殿屎顚連,殆以億千計。況又歲屢大饑,風俗日渝,餘民之保恒心亦無幾,是以朝家東顧之憂,蓋已十數年于玆矣。且其爲地,繚而長,巨嶺東西,截若天限,北而伊安之峽,南而平蔚之濱,相去千餘里,車轡之所罕到,威敎之所未及也。歷計先乎臣而按是道者,固皆雅望,綽有善術,未始不殫心竭慮,期欲盡於懷綏勞集,而尙未底於修擧整緝者,非其才之不足也。又使能者繼而歲事登,猶患拯捄之不遑,則關東之憂可知也。仍伏念臣才識庸短,百不逮人,荐慼之餘,氣衰志惰,已是樗櫟之棄,蒲柳之凋耳。且臣立朝三數十年,廁之於諫諍·啓沃之地焉,而臣則無效,授之以出納·考試·銓注之任焉,而臣則無稱。就以牧民而言之,臣嘗三叨州郡,薄觀畿輔,而又無尺寸可紀之績,遇事齟齬,動輒瘢尤,此同朝共知之。夫易猶不堪,而其難乎?試且無可,庸詎再乎?況此將顚方蹶之勢,生民之命,無所係焉者乎?哀彼環東幾十州民之望將絶矣,臣爲是之懼,不敢以飾讓爲例,亦不暇以私分爲榮。噫,出入外內,奔走宣力,人臣之至願也,而是官也,簿書多暇,裘帶逍遙,古所稱東道歇泊,仙府淸切者也。苟臣可能,何用辭爲,而今焉閒營,便成弊局,小治甚於大處,惟臣不材,自知已審,玆將微諒,猥瀆崇嚴。伏願殿下,其爲東民,渙軫聖慮,渙回誤恩,揀任賢良,公私之間,兩得其宜。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
藥房提調李憲瑋,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅敎啓曰,明日大王大妃殿誕日相値,視事,頉稟之意,敢啓。傳曰,知道。
洪在喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于沈宜臣曰,禮房承旨馳詣宗廟·景慕宮,奉審摘奸以來。
洪在喆啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于洪在喆曰,只推。
朴容壽,以奎章閣言啓曰,提學朴綺壽,疏批已下,卽爲牌招察任,何如?傳曰,允。
又以奎章閣言啓曰,直提學金興根,疏批已下,卽爲牌招察任,何如?傳曰,允。
提學朴綺壽疏曰,伏以臣卽內閣之一舊物耳,歷事三朝,受恩如天,而材無當於樗櫟,年遽迫於桑楡,疾病纏身,去而彌苦,常恐一朝塡溝壑,未效涓埃之報,萬念都灰,縷息僅存。不自意非分寵除,乃及臣身,臣誠惝怳却顧,莫省攸措。夫是職也,地望綦重於兩館,事務專總於一院,歷考設閣以後,居是任之人,何嘗有如臣無所短長最居人下者哉?今若諉以宿趼也,則長席非諸僚可比,視以閒局也,則職掌與他司迥別。臣若貪戀榮寵,不思丐免,則非但臣心之愧恧,人謂斯何?噫,臣於釋褐之初,猥叨濫竽之榮,翺翔玉府之班,昵侍香案之前,雨露生成,在臣若偏,悠悠往事,欲語先涕。臣今老白首不死,而尙在束帶趨走之列,溯計通籍之歲,居然州四年于玆。臣亦粗具彝性,豈無追先報今之願,而質性愚魯,觸事疎闇,居官任職,百不猶人,投閒置散,乃其分之宜,惟是出入經席,粗效一半分啓沃之責,斷斷一心,惟在於此,似此分外崇顯之銜,實非臣夢想之攸到,亦非臣才學之可堪。牙牌體重,雖不得不暫應恩命,一番叩謝,而視若固有,因仍冒居,非臣義分之所堪出,玆敢略暴衷懇,仰瀆崇嚴。伏乞聖明,俯垂鑑諒,將臣新除內閣提學之任,亟賜鐫改,俾名器重而私分安焉。臣無任云云。答曰,省疏具悉。卿其勿辭行公。
直提學金興根疏曰,伏以臣於閣職,久抱集木之懼,積貽竊吹之譏,弱翼摶霄漢之高,散才施雕雘之美,每出入脩門,回瞻圖書之府,輒不覺顔厚有忸怩。迺者直學之命,又何爲於夢想之外也?閣之選峻於下僚,蓋將以簡拔世臣,嘉獎新進,寵禮而殊遇之,淬礪培植,期望遠大,而臣以顓蒙,猥膺是選,于玆十數年來,追隨而無所觀感,奔趨而未有補報,點檢以還,慙負而已。如或過此,而爲大夫學士,則其秩顯其望重,嶐然長席之亞,而責任較差綦焉,噫,以臣視臣,其亦敢曰承堪於此乎?夫奎華一步,世謂之淸都仙府,使宿儒拂士,得處深嚴,文學煥乎黼黻,言行足以模楷,謨謀宥密,風裁韻雅,稱乃職而厭時論,若其蚤夜兢畏,居之若驚,人情之常。臣凡輩也,謏識也,一之猶濫,其可再乎?臣始也恬冒,未效循墻之義,終無進益,莫移下流之處,每自思惟,訖不免饕恩戀寵,尤悔發騂。今若濡忍晏安,諉之以節次推遷,是誠非愚則妄,天下寧有是也?嗚呼,臣早被兩聖朝恩遇,陶甄型範,獲至今日,而俯仰之間,萬事已昔矣。乃殿下特紆收簪之盛,使之重尋舊趼,周旋於顔琴點瑟之末,彝性所均,安得不且榮且愴?繼之而淸淚汍瀾。苟或參倚量財,見有可以毫分承當之藉爲說者?則臣何苦必辭爲哉,臣之本末,臣雖歷歷陳說,中間歲月,底蘊畢露,迂拙庸闇,靡所適用,惴惴焉但抱冥升之懼耳。淵鑑所照,應有洞察實形,矜悶而垂憐之者,顧何敢文飾其辭,效克讓而歸不誠也?牌招之義例至重,夤緣冒肅,亦旣有日,而退自循省,坐處氷炭,猥綴由中之懇,仰冀體下之恩。伏乞聖明,念遴選之必愼,軫涯量之無堪,仰稟東朝,亟遞臣所授職名,以幸公私,不勝大願。臣無任云云。答曰,省疏具悉。卿其勿辭行公。
上在昌德宮,停常參·經筵。
自人定至十六日開東,灑雨下雨,測雨器水深一寸一分。
大王大妃殿誕日,大殿,內閣·政院·玉堂·朝廷二品以上·六曹堂上·兩司長官·奉朝賀口傳問安。答曰,知道。大王大妃殿,內閣·政院·玉堂·朝廷二品以上·六曹堂上·兩司長官·奉朝賀單子問安。答曰,知道。王大妃殿·中宮殿,內閣·政院·玉堂·朝廷二品以上·六曹堂上·兩司長官·奉朝賀口傳問安。答曰,知道。
沈宜臣啓曰,明日常參·經筵,敢稟。傳曰,停。
洪在喆啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
李寅敎啓曰,備邊司郞廳來言,今日賓廳日次,而大王大妃殿誕日問安相値,不得來會云矣,敢啓。傳曰,知道。
沈宜臣,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以禮曹言啓曰,今此大王大妃殿誕日,諸道所封賀箋中,慶尙右兵使趙元錫,以應封官兼別軍職,故各爲封進,草溪郡守吳鼎周,雖非應封官,亦以別軍職封進矣。一體看審捧入,而平安道觀察使鄭基善,纔已卒逝,所封箋文,依前例,不爲捧入之意,敢啓。傳曰,知道。
李寅敎,以都摠府言啓曰,今日入直內三廳武兼·禁軍及軍兵等,當爲中日習射技放,而大王大妃殿誕日相値,不得設行之意,敢啓。傳曰,知道。
又以備邊司言啓曰,卽見摠戎使李惟秀所報,則以爲,本廳支放,每於留餉中取用後,以各樣需米及取耗米代錢條,貿米充上,而所謂貿米,有名無實,城餉必將虛留,以錢捧留條四千五百兩,請就他道各邑中作穀取耗,以爲次次充餉之地矣。餉儲已罄,支放難繼,將有別般措劃,然後可存營樣,雖此等零瑣之物,姑先收合典守,不害爲久病求艾之義。依所報,使之作穀,而海西旣有月前城餉千石移作者,今又竝作於該道,則來頭收效,似勝於分置各道,而其數不多,亦不至爲弊,以此意,分付該廳該道,何如?傳曰,允。
上在昌德宮。停常參·經筵。
自開東至申時,灑雨下雨,測雨器水深八分。
李寅敎啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行都承旨尹聲大,行左承旨沈宜臣,右承旨朴容壽不爲仕進,右副承旨洪在喆,同副承旨南獻敎式暇,院中只有臣一人,伴直無人。右承旨朴容壽,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨朴容壽牌不進,伴直無人。行左承旨沈宜臣所當牌招,而拘於廳規,不得請牌,何以爲之?敢稟。傳曰,牌招。
以右承旨朴容壽牌不進罷職傳旨,傳于李寅敎曰,只推。
李寅敎啓曰,行左承旨沈宜臣牌不進,伴直無人。右承旨朴容壽,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,卽者檢閱南秉哲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者別兼春秋李時愚,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍直牌招入直,何如?傳曰,允。
又啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢稟。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于李寅敎曰,只推。
李寅敎,以兵曹言啓曰,宣傳官具載哲,文臣兼宣傳官李時愚,俱以病難供職,呈狀乞遞,竝改差,何如?傳曰,允。
檢閱南秉哲疏曰,伏以臣卽接家信,臣父素有痰積之疾,近因日候之不宜,諸症添損,刀圭連事。臣聞此報,不能自定,玆敢忙陳短章,徑出禁扃。伏乞聖明,俯賜鑑諒,亟遞臣所帶之職,以便歸護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參,只晝講。
朴容壽啓曰,明日常參·經筵,取稟。傳曰,只晝講。
李寅敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴容壽啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
李寅敎啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
朴容壽啓曰,右副承旨洪在喆,今日不爲仕進,卽爲牌招,何如?傳曰,允。
傳于朴容壽曰,不爲仕進承旨竝許遞,前望單子入之。
承旨前望單子入之,李景在·沈宜臣·李圭祊·洪鍾應落點。
傳于朴容〈壽〉曰,承旨房望,順房爲之。
朴容壽啓曰,新除授同副承旨洪鍾應,卽爲牌招,何如?傳曰,允。
以別兼春秋李時愚牌不進罷職傳旨,傳于李寅敎曰,只推。
朴容壽啓曰,左右史不可不備,別兼春秋李時愚,旣有只推之命,卽爲牌招入直,何如?傳曰,允。
朴容壽啓曰,卽者義禁府都事來言,時囚罪人朴來享·元永貞,當爲議處,而判義禁未差,次堂例不得擧行云。未差之代,政官牌招,開政差出,待下批牌招,以爲開坐之地,何如?傳曰,允。
朴容壽,以吏曹言啓曰,金海府使姜時永戶奴呈狀內,矣上典素患痰癖之症,一倍添劇,萬無蠢動赴任之望,卽速入啓遞改云。身病旣如此沈重,則有難强令赴仕,罷黜,何如?傳曰,允。
有政。吏批,行判書趙寅永進,參判徐箕淳,參議金景善病,左副承旨朴容壽進。以權敦仁爲禮曹判書,洪穉圭爲右尹,金箕殷爲判義禁,朴晦壽爲知經筵,徐耕輔爲弘文提學,徐箕淳爲造紙提調,朴文煥爲昭顯墓守衛官,尹明儉爲通津府使,趙萬協爲金海府使,承文副正字二單黃燝·白弘洙,左尹單洪穉圭,右尹單李敦榮。
兵批,判書洪命周慕華館禁軍祿試射進,參判尹致謙入直進,參議安孝述,參知鄭㝡朝病,右副承旨李寅敎進。同知單白鶴昇,護軍尹聲大·沈宜臣,副護軍李根友·洪在喆·南獻敎·具載哲·尹明儉,以上竝單付。
李寅敎啓曰,判義禁金箕殷牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于李寅敎曰,只推。
以別兼春秋李時愚牌不進罷職傳旨,傳于李寅敎曰,只推。
以吏曹參議金景善牌不進罷職傳旨,傳于李寅敎曰,只推。
朴容壽,以司譯院都提調·提調意啓曰,本院官生中,有履歷功勞者,間三年抄擇陛資,曾有定式,而間因有故,久未擧論矣。漢學敎誨秦膺煥·卞鍾運,等第劉榮祜·李明五·皮尙龍·金永熙·安錫玄·李宜榮,蒙學金樂源,俱有可紀之勞,亦合任使,竝令該曹施以加資之典,何如?傳曰,允。
李寅敎,以武臣堂上朔試射試所試官意啓曰,今日試射時,折衝片順大·邊錫魯,無緣不參,竝依承傳罷職,何如?傳曰,允。
又以兵曹言啓曰,禁軍來秋冬等祿試射,騎芻·柳葉箭沒技人,別單書入之意,敢啓。傳曰,知道。
己亥五月十七日午時,上御熙政堂。晝講入侍時,知事李憲瑋,特進官尹致謙,參贊官李寅敎,侍讀官朴齊憲,檢討官鄭,假注書金正奎,記注官金致坤·文起珽,各持詩傳第四卷,武臣李敬達,以次進伏訖。上曰,史官分左右。上誦前受音一遍訖。齊憲讀自山有樞,止山有樞三章,仍奏釋義訖。上讀新受音十遍訖,命陳文義。齊憲曰,此章答前篇之意,蓋言不可不及時爲樂,而有衣裳者弗曳婁,有車馬者弗馳驅,是有之而不能用也。比於學者,有書而弗讀,有讀而弗誠,則亦不可以及時爲學矣。伏願聖上,於此等處,深究言外之旨焉。上曰,下番陳之。曰,此詩蓋因前篇今我不樂,日月其除之意,而推廣言之耳。所謂衣裳·車馬·鍾鼓·酒食,不過是常人日月之具,則亦非近於太康佚樂者也。夫唐俗勤儉質厚,憂深思遠,有堯之遺風,自堯至周,千有餘年,而其風俗流傳,固結於唐人之心者,猶且如此。爲人君者,苟能法堯之勤儉,以身先之,則黎民於變,康衢老少之樂,復見於今日矣。伏願殿下,於此等處,深加體念焉。上曰,經筵陳之。憲瑋曰,唐俗之勤儉,於此詩尤可見矣。其土瘠其民貧,而有衣裳·車馬焉,有鍾鼓·酒食焉,此皆從勤儉中得來者也。凡人之情,勤儉則易至於纖嗇,逸樂則易歸於流蕩,而此則儉而不嗇,樂而不流,憂愈深而思愈遠,豈非唐堯遺風,猶有存者耶?人君果能存深遠之思,行勤儉之德,則國家殷富,民俗豐足,車服以庸,待其賢者,鍾鼓之樂,與共百姓,太平之象,靈長之祚,實基於此矣,曷不休哉?伏願念玆哉。上曰,特進官陳之。致謙曰,儒臣·經筵備陳無餘,臣無容更達矣。上曰,參贊官陳之。寅敎曰,儒臣·經筵所奏切實,臣無更陳者矣。上掩卷,命史官就座。仍命退,諸臣以次退出。
上在昌德宮。停常參,只晝講。
自未時至酉時,灑雨下雨,測雨器水深三分。
朴容壽,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李圭祊啓曰,明日常參·經筵,取稟。傳曰,停。
李寅敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李圭祊曰,待敎南秉哲,馳詣顯隆園,奉審摘奸,仍詣健陵·華寧殿,一體奉審以來。
李圭祊啓曰,左右史不可不備,別兼春秋李時愚,旣有只推之命,卽爲牌招入直,何如?傳曰,允。
朴容壽啓曰,判義禁金箕殷牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金箕殷再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招,如有違牌,勿爲呼望。
傳于朴容壽曰,判義禁有闕之代,前望單子入之。
朴容壽啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于朴容壽曰,只推。
以別兼春秋李時愚牌不進罷職傳旨,傳于李圭祊曰,只推。
以京畿監司洪學淵狀啓,振威縣令朴長馣,暗行御史,旣已封庫,爲先罷黜事,傳于李圭祊曰,令該曹口傳差出,明日下送。
李圭祊,以禮曹言啓曰,卽接社稷署所報,則本壇南邊灰墻一間內,半邊許去夜蹲頹云矣,改築之節,待晴擇日擧行,何如?傳曰,允。
判義禁金箕殷疏曰,伏以臣,昨伏奉判義禁除旨,噫臣於前月,忝叨是職,猥控情病俱苦之狀,特蒙恩遞,纔爲數旬有餘矣,私義得而少伸,病勢賴以稍安,臣方感戴洪私,攢手蘄祝,向日見差毓祥宮大享獻官,冒雨進參,退歸私次,病症一陪越添,加以關格猝發,上吐下瀉,筋力凘脫,外熱內寒,痰嗽苦劇,晝不能食飮,夜不能交睫,見今目下貌樣,萬無自力之望,而至於自來情勢之難强,前後屢煩陳籲,輒蒙恩諒,今不敢復事張皇,重犯瀆擾之罪,而其不得其職,宜卽遞改之狀,倘或俯燭矣,以此病狀,以此情踪,偃然坐在王府,更爲議讞罪囚,非但臣心之羞愧,亦係分義之不敢,朱夫子之言曰,士大夫出處去就,關風俗之盛衰,臣雖不肖無狀,無足比數,而亦是羅中一物也,何忍忘廉喪恥,以貽士大夫之羞乎?違牌路阻,不得已擔到闕下,疾聲嗚呼。伏乞聖慈,特賜哀憐,亟遞臣職,以卒生成之凙,千萬顒祝,臣無任云云。答曰,省疏具悉。所請依施。
己亥五月十八日午時,上御熙政堂。晝講入侍時,知事洪敬謨,特進官尹致謙,參贊官朴容壽,侍讀官李殷相,檢討官鄭,假注書南鍾三,記注官文起珽·趙相玉,各持詩傳第四卷,宗臣興完君是應,以次進伏,武臣李仁洙,進伏楹外訖。上曰,史官分左右。上誦前受音一遍訖,殷相讀自揚之水,止揚之水三章,仍奏釋義訖,上讀新受音十遍訖,命陳文義,殷相曰,命只作謀字看,謀之自上出,蓋謂之命,桓叔不軌,將爲傾晉之謀,而國人惟恐機事之不密,聞其謀而不以告人,此豈人人有不軌之心而然乎?特晉之微弱耳,微弱非大無道,自絶於民之事,而微弱者,日就陵夷,則盛强日見赫奕,故人以爲弱不足恃賴,而相與離叛,惟强之是歸,自不覺與謀於不軌,國之微弱,豈不大可懼哉?土地不廣,非微弱也,倉廩不實,非微弱也,兵甲不足,非微弱也,惟紀綱不振,則百度解弛,國遂微弱矣。棫樸詩曰,勉勉我王,綱紀四方,蓋言四方,在文王線索之內也,伏願殿下,勵精圖治,以振紀綱,爲先務焉。上曰,下番陳之。曰,此詩旨義,別無深蘊可達,而夫民可畏者也,民非君無以爲生,君非民不得爲國,得其心則其順也如水之就,失其心則其畏也如巖斯險,是以朽索御馬,大禹有訓,民罔常懷,伊尹進戒,爲人君可不懼哉?今以此章言之,沃盛晉弱,民將畔歸者,蓋由於當時晉君,不能振德立綱而懷保之也,然則民心之向背,專係乎君德之如何耳,伏願殿下,於此等處,深加惕念焉。上曰,經筵陳之。敬謨曰,此章旨義,儒臣上下番,備陳無餘,臣無容更達,而大抵爲國之道,在乎振作綱紀耳,晉弱沃强,國人畔歸者,由於失了紀綱,伏願綱紀四方,懷保百姓,是臣區區之望也。上曰,特進官陳之。致謙曰,儒臣·經筵,備陳無餘,臣無容更達矣。上曰,參贊官陳之。容壽曰,儒臣上下番與經筵,備陳無餘,臣無容更達矣,上掩卷,命史官就座。仍命退,諸臣以次退出。
上在昌德宮。停常參·經筵。
自辰時至人定,灑雨下雨,測雨器水深一寸二分。
自人定至二十日開東,灑雨下雨,測雨器水深九分。
洪鍾應啓曰,合辭許久闕啓,事甚未安。除在外·未署經外,未肅拜·呈告人員,竝卽牌招何如,傳曰,允。
又啓曰,明日·再明日,顯隆園忌辰祭齋戒正日相値,視事,頉稟之意,敢啓。傳曰,知道。
備忘記,楊州牧使尹義儉下直,長弓一張,長箭一部,片箭一部,筒兒一筒賜給。
李圭祊啓曰,左副承旨朴容壽,今日不爲仕進,卽爲牌招,何如?傳曰,允。
又啓曰,行禮曹判書權敦仁,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,左右史不可不備,別兼春秋李時愚,旣有只推之命,卽爲牌招入直,何如?傳曰,允。
傳于洪鍾應曰,中官鄭之薰,事多駭妄,定配。
判義禁前望單子入之,金在昌落點。
洪鍾應啓曰,開坐事,命下矣。新除授判義禁金在昌,卽爲牌招,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于洪鍾應曰,只推。
以左副承旨朴容壽牌不進罷職傳旨,傳于洪鍾應曰,只推。
吏曹口傳政事,以吳慶興爲振威縣令。
洪鍾應,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以御營廳言啓曰,本廳字內惠化門南邊第五城廊近處體城四間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深一寸。
藥房提調李憲瑋,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅敎啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
又啓曰,左副承旨朴容壽,今日不爲仕進,卽爲牌招,何如?傳曰,允。
以別兼春秋李時愚牌不進罷職傳旨,傳于李寅敎曰,只推。
洪鍾應啓曰,左右史不可不備,別兼春秋李時愚,旣有只推之命,卽爲牌招入直,何如?傳曰,允。
傳于洪鍾應曰,左承旨·左副承旨竝許遞,前望單子入之。
承旨前望單子入之,鄭基一·鄭㝡朝落點。
李寅敎啓曰,新除授同副承旨鄭㝡朝,卽爲牌招,何如?傳曰,允。
傳于洪鍾應曰,承旨房望,順房爲之,工刑換房。
李寅敎啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招,如有違牌,勿爲呼望。
以同副承旨鄭㝡朝牌不進罷職傳旨,傳于李寅敎曰,只推。
以別兼春秋李時愚牌不進罷職傳旨,傳于李寅敎曰,只推。
洪鍾應,以奎章閣言啓曰,原任直提學鄭基善喪,依定式遣檢書官,致賻致弔恤孤,仍爲勸粥以來之意,敢啓。傳曰,知道。
李寅敎,以禁衛營言啓曰,本營中軍李忠運,呈辭在外,久曠可悶,今姑改差,何如?傳曰,允。
又以義禁府言啓曰,中官鄭之薰定配事,承傳啓下矣。鄭之薰,咸鏡道北靑府定配,而以承傳內辭意具罪目,依例發遣府羅將,押送配所,何如?傳曰,允。
上在昌德宮。停常參·經筵。
李寅敎啓曰,來二十五日,朝參日次矣,敢稟。傳曰,停。
李圭祊啓曰,明日常參·經筵,取稟。傳曰,停。
李寅敎啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
李圭祊啓曰,同副承旨鄭㝡朝,今日不爲仕進,卽爲牌招,何如?傳曰,允。
以別兼春秋李時愚牌不進罷職傳旨,傳于李圭祊曰,只推。
李圭祊啓曰,左右史不可不備,別兼春秋李時愚,旣有只推之命,檢閱洪在龍,自鄕上來云,竝卽牌招入直,何如?傳曰,允。
又啓曰,卽者檢閱洪在龍,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于李圭祊曰,奉審閣臣入侍。
以同副承旨鄭㝡朝牌不進罷職傳旨,傳于李寅敎曰,只推。
兵曹,以李顯英爲禁衛中軍。
李寅敎,以都摠府言啓曰,今日入直內三廳武兼·禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
李圭祊,以禮曹言啓曰,卽接健元陵參奉所報,則今二十四日本陵忌辰祭享,兩官當爲備員將事,而令有闕未差,無以擧行云。令未差之代,令該曹,以在京無故人口傳差出,以爲備員將事之地,何如?傳曰,允。
己亥五月二十一日酉時,上御熙政堂。奉審閣臣入侍時,右承旨李圭祊,假注書金正奎,記注官文起珽·趙相玉,待敎南秉哲,以次進伏訖。上曰,史官分左右,閣臣進前。秉哲進前奏曰,臣承命馳詣顯隆園,園上奉審則無頉,丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事安寧,仍詣健陵,陵上奉審則無頉,丁字閣·碑閣奉審則無頉,仍詣華寧殿,殿內奉審則無頉之意,敢此仰達矣。命史官就座,仍命退,承史以次退出。
上在昌德宮。停常參·經筵。
自卯時至人定,灑雨下雨,測雨器水深一寸一分。
自人定至二十三日開東,灑雨下雨,測雨器水深三分。
李圭祊啓曰,明日·再明日,健元陵忌辰祭齋戒正日相値,視事,頉稟之意,敢啓。傳曰,知道。
李寅敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基一啓曰,右副承旨洪鍾應,同副承旨鄭㝡朝,今日不爲仕進,竝卽牌招,何如?傳曰,允。
備忘記,慶尙左水使李明植,全羅左水使李亨在下直,各長弓一張,長箭一部,片箭一部,筒兒一箇賜給。
以檢閱洪在龍牌不進罷職傳旨,傳于鄭㝡朝曰,只推。
李圭祊啓曰,左右史不可不備,檢閱洪在龍,旣有只推之命,卽爲牌招入直,何如?傳曰,允。
禮曹,來七月初二日,行宗廟秋享大祭,親傳香,取稟。奉敎敬依。
鄭㝡朝啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于鄭㝡朝曰,只推。
以右副承旨洪鍾應牌不進罷職傳旨,傳于李圭祊曰,只推。
鄭基一,以戶曹言〈啓曰〉,謹奉傳敎,石渠門頹圮修築吉日時,令日官金宜鍾推擇,則來六月初二日辰時爲吉云,以此日時擧行之意,敢啓。傳曰,知道。
李圭祊,以禮曹言啓曰,卽接平安道假都事平壤府庶尹金㝡秀牒呈,則以爲,安州牧鄕校聖殿,營建年久,材瓦腐傷,多有滲漏處,修改之節,不容少緩,告由移還安祭香祝,自本曹啓稟下送云矣。安州牧鄕校聖殿修改時,先告事由,移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接江華出身金陽馥所志,則以爲,族兄在運,嫡·妾俱無子,以其同姓二十寸弟履九第三子㝡賢,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據,而不得登聞者,令該曹論理草記事,曾有筵奏定式,而門長金陽馥所訴旣如此,依定式,金履九第三子㝡賢,立爲金在運之後,何如?傳曰,允。
李寅敎,以司僕寺一二提調意啓曰,楊州監牧官康文顯,身病猝重,呈狀乞遞矣。今姑改差,何如?傳曰,允。
吏曹口傳政事,以李民耆爲健元陵令。
上在昌德宮。停常參·經筵。
鄭㝡朝啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
鄭基一啓曰,左副承旨李寅敎,今日不爲仕進,卽爲牌招,何如?傳曰,允。
鄭㝡朝啓曰,明日健元陵忌辰祭,陵官當爲備員,而新除授令李民耆,肅單晩始來呈,雖不得不捧入,揆以事體,誠極稽緩,所當重勘,而本院請推之外,無他可施之罰,何以爲之?敢稟。傳曰,推考。
傳于李圭祊曰,禮房承旨馳詣健元陵,奉審摘奸,仍詣局內諸陵,一體奉審以來。
以檢閱洪在龍牌不進罷職傳旨,傳于鄭㝡朝曰,只推。
洪鍾應啓曰,左右史不可不備,檢閱洪在龍,旣有只推之命,卽爲牌招入直,何如?傳曰,允。
以左副承旨李寅敎牌不進罷職傳旨,傳于鄭㝡朝曰,只推。
傳于鄭㝡朝曰,左副承旨許遞,前望單子入之。
承旨前望單子入之,安孝述落點。
以檢閱洪在龍牌不進罷職傳旨,傳于鄭㝡朝曰,只推。
洪鍾應,以奎章閣言啓曰,新差檢書官金茂淳·金商贊·朴齊崧,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇金茂淳·金商贊·朴齊崧,以上竝單付。
安孝述,以兵曹言啓曰,卽接慶熙宮入直衛將鄭完哲牒報,則興元門北邊墻垣二間及小東門北邊墻垣六間許頹圮云,爲先令繕工監,把子圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
義禁府啓目粘連,向前朴來亨亦,萬餘石還逋,乃以未捧,勘報巡營者,大違糴法,誠極駭然是白如乎,舊還未準捧守令論罪之法文良中,從重照律,何如?判付。啓,依允。又啓目粘連,向前元永貞亦,稅米太之加數執錢,掊克乾沒,殆至二千金,今有道臣査啓是白如乎,擅自科斂,自有其律,計贓照律,何如?判付。啓,依允。
上在昌德宮。停常參·經筵。
洪鍾應啓曰,明日常參·經筵,取稟。傳曰,只晝講。
安孝述啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
又啓曰,左右史不可不備,檢閱洪在龍,旣有只推之命,卽爲牌招入直,何如?傳曰,允。
又啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
安孝述,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,來朔上番騎兵,例於今月二十五日,外司點考,而判書洪命周有身病,參判尹致謙入直,參議·參知未差,他無進參之員。參議·參知有闕之代,令該曹,以在京無故人口傳差出,待下批牌招,推移進參開坐之地,何如?傳曰,允。
吏曹口傳政事,以吳甲良爲兵曹參議,以鄭誠一爲參知。
以兵曹參議吳甲良,參知鄭誠一牌不進罷職傳旨,傳于安孝述曰,只推。
安孝述,以摠戎廳言啓曰,本廳左司把摠李熙鳳,身病甚重,勢難察任,改差,何如?傳曰,允。
上在昌德宮。停常參,只晝講。
自開東至人定,灑雨下雨,測雨器水深二寸一分。
自人定至二十六日開東,灑雨下雨,測雨器水深四分。
藥房都提調李止淵,提調李憲瑋,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
鄭基一啓曰,明日常參·經筵敢稟。傳曰,停。
安孝述啓曰,行大司憲趙秉鉉,執義李光載,掌令金奎爕,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
傳于洪鍾應曰,大臣·備局堂上引見。
傳于洪鍾應曰,平安監司留待。
傳于洪鍾應曰,平安監司入侍。
備忘記,平安監司金蘭淳下直,長弓一張,長箭一部,片箭一部,筒兒一箇賜給。
有政。吏批,行判書趙寅永進,參判徐箕淳,參議金景善牌不進,行左承旨鄭基一進。以李嘉愚爲判尹,金正喜爲刑曹參判,白慶楷爲左尹,申在植·朴綺壽爲知經筵,徐箕淳·尹聲大爲同經筵,金興根爲同春秋,鄭淳榮爲顯隆園令,鄭民秀爲惠陵參奉,金在晉爲平澤縣監,南學訓導單安國鎭,司饔提調二單興完君是應·完昌君時仁,檢書官三單金茂淳·金商贊·朴齊崧。
兵批,判書洪命周進,參判尹致謙入直進,參議吳甲良病,參知鄭誠一未肅拜,左副承旨洪鍾應進。以洪羲瑾爲同知,李憲球·李羲溫·李應植·金相順爲副摠管,李顯英爲訓鍊都正,李儒常·趙存卿爲宣傳官,李時榮爲兼司僕將,李周會·白奎鎭爲五衛將,金允喆爲景福將,金尙儀·韓宗洙爲慶熙將,鄭益東·鄭岐源爲訓鍊判官,金鼎淵爲南道參軍,李廷訥爲楊州監牧官,同知李鎭宅,護軍沈宜臣·洪稚圭,副護軍朴容壽·李寅敎·洪,副司果李基春,副司勇黃惠宅,以上竝單付。
吏批,再政。以洪世圭爲社稷令,金老商爲司僕主簿。
兵批,再政。以金敎根爲知事,李鼎會爲同知,尹喜弼·李麟九爲訓鍊主簿,韓鎭華爲武兼,同知單金尙儀,僉知二單李時榮·白奎鎭。
以吏曹參議金景善牌不進罷職傳旨,傳于安孝述曰,只推。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于安孝述曰,只推。
安孝述,以都摠府言啓曰,副摠管具錫朋,以騎兵點考坐起事,外兵曹晝仕出去之意,敢啓。傳曰,知道。
又以兵曹言啓曰,卽接西所衛將李慶蕃牒報,則永肅門南邊內宮墻一間許,半邊缺落云,爲先令紫門監,以杻把子及長木,堅實圍排,把守則係是局出身直所近處,限修築間,令局出身輪回晝察夜巡之意,分付,何如?傳曰,允。
又以訓鍊都監言啓曰,因兵曹草記,永肅門南邊內宮墻一間許半邊缺落處,永肅門入直局出身五人除出,限修築間,輪回晝察夜巡之意,敢啓。傳曰,知道。
又以刑曹言啓曰,卽接全羅監司李穆淵移文,則淳昌郡徒三年定配罪人朴仲伊限滿云矣,取考曹上配案,則仲伊以搶奪人財罪,丙申七月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
敎平安監司金蘭淳書。王若曰,世臣有喬木之謂,圖任舊人,國家惟屛翰是依,疇若予采,徒得重耳,惟簡上心,惟卿,忠賢肖孫,翼憲猶子,琳琅貯器,自韋布而負宰輔之望,圖書庋床,處鐘鼎而葆儒雅之色,共王室休戚之義,丹心自持,襲家庭秉執之嚴,素操愈確,先朝之眷注旣摯,魁殿圍而春銜,內試之資歷殆優,長泮宮又玉署,成都製錦,夙驗剸理之才,海臬褰帷,益著澄淸之效,樞筦中要,參庶務於籌司,韎韋頌公,閱二考於騎部,伊績庸無適不可,故倚毗舍卿其誰,睠玆關西一方,實維海東重鎭,民物襲箕·檀之舊,數千載俗厚風淳,地界接遼·瀋之衝,四十州霧列碁錯,甲兵弓馬,自是燕代之習尙,湖山亭臺,宛然蘇·杭之形勝,何衆瘼自近日漸痼,而全省非一朝可蘇,冠蓋星馳,廚傳供億之難繼,貨帑日罄,駔奸僞之多端,樓櫓城壕,久忽誥戎政之策,倉庾錢穀,徒切瘁民力之嘆,殆若敗局殘枰,最難着手,必也輕車熟路,坐鎭邊頭,玆授卿以平安道觀察使兼兵馬水軍節度使·都巡察使·管餉使·平壤府尹,卿其懋恢良圖,祗膺寵命,無憚大吏,律貪墨如蘇孺文,俾懷小民,勵廉白若趙忠獻,八條九井,想見仁賢鄕餘風,保障繭絲,勉紹老成人遺愛,凡係安邊而壯圉,固知卿才,至若去瘼而蘇殘,何待予誥,其餘裁稟,自有典常,於戱,攬裘帶於第一江山,縱慰奉輿之喜,阻冠冕於九重天陛,應切依斗之忱,往其欽哉,行且召矣,故玆敎示,想宜知悉。知製敎鄭製進。
己亥五月二十五日辰時,上御熙政堂。大王大妃殿垂簾,藥房入診,大臣·備局堂上引見,平安監司同爲入侍時,都提調李止淵,提調李憲瑋,副提調洪鍾應,假注書南鍾三,記事官洪在龍,記注官趙相玉,待敎南秉哲,假注書金正奎,事變假注書洪大奎,行吏曹判書趙寅永,行禮曹判書權敦仁,兵曹判書洪命周,行護軍李惟秀·李完植,副校理李殷相,平安監司金蘭淳,以次進伏,醫官崔暄·金時中·秦慶煥·韓相瑚進伏楹外訖。上曰,史官分左右。止淵等進前奏曰,霖雨連爲支離,日候陰蒸,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,醫官使之入診乎?上可之。暄等以次診候訖,退伏奏曰,脈候左右三部調均矣。大王大妃殿曰,醫官先退,監司進前。蘭淳進前奏職姓名訖,大王大妃殿敎曰,近年以來,年事一無大登之之時,而本道民情,屢經歉荒,去益憫然,卿其下去善爲,盡心對揚,期有一分效驗,可也。蘭淳曰,臣之材器,百無稱似,恐無以仰答,而又當如此艱虞之時,益不勝萬萬悚惕矣。大王大妃殿曰,由是之故,有如是之敎,勿爲過引,善爲對揚焉。仍命先退,次對爲之,止淵曰,近日霖雨,幾至二十餘日,尙未開霽,已熟之牟麥,披偃而腐傷,纔移之幼秧,沈墊而消瀜,民情之遑急,無異於窮春設賑之時矣。大王大妃殿曰,牟麥之收獲,今至何境乎?止淵曰,三南則或爲雨前收獲,而畿內則以晩就之故,初云大豐,而今聞所收,未免歉荒,移秧纔雖告畢,畢竟無弊成實,亦未可信,天意何若是然,而誠爲憫然矣。大王大妃殿曰,姑觀來頭矣。止淵曰,卽見水原留守沈能岳狀啓,則以爲,會付還餉,自來不敷,而當此農務方殷之時,還戶倍蓰,民情遑急,本府留庫條中,租米太合一萬二百二十石零,屬邑餉租四千二百二十五石零,特許加分事,請令廟堂稟旨分付矣,加分便成年例,而所請稍涉過多,揆以糴法,在所難愼,第今賑餘民情,有不可以恒例論,竝依狀請許施,何如?上曰,依爲之。出擧條止淵曰,卽見東萊府使李明迪狀啓,則枚擧訓別等手本,以爲島主承襲告慶,差倭先文,頭倭今已來到,京接慰官及差備譯官,預爲差出事,請令廟堂稟旨分付矣。接對之節,自有定規,京接慰官及差備譯官,令該曹該院照例差出,使之趁期下去,何如?上曰,依爲之。出擧條止淵曰,卽見前全羅監司李憲球所奏,則備陳本道舊災最多,爲耕民備苦之狀,各宮各營司屯土收稅時,京差貽弊之端,仍請先從陳結最甚邑査正,而屯稅以米以錢,自各該邑上納,導掌切勿下送事定式,而有令廟堂稟處之命矣。臣向以陳土勸墾事,有所筵奏行會者,未知諸道能着意董飭否,而湖南以結摠之多,其爲弊比他尤甚,屢歉之餘,固不無荒廢,而乍起旋陳,虛實相蒙,舊災名色,逐年自在,時起僞頉,暗地漸增,俵災之際,無所區別,所以隱冒之害,自致冤徵之多,今若就僞頉處,一一査出還實,則所謂舊災,不期正而自正,此係目下急務,令時道臣量其難易便否,另飭守宰,俾卽擧行,而勿委吏鄕,必也躬審田野,親檢簿書,時起之隱漏者,舊災之混雜者,到底釐括,更定道內實摠,隨卽狀聞施行。至於屯土京差之爲小民切瘼,誠如所奏,禁革之議,其來已久,而每以祛弊生弊爲慮,不得遽試變通,今若不送京差,專付該邑,則奸猾吏校之主張操縱,憑藉誅索,未必不反甚於京差,而愆納負逋之患,偸賣幻匿之習,在所必有,不出幾年,稅與土俱失乃已,此豈非合商量者乎?第有一事可以祛泰者,無論各宮各營司,屯監·導掌,皆令屯在官句檢,糾罰斥逐,惟意爲之,每於下去收稅時,凡執摠之多寡,作錢之高低,必皆關由於本官,如有科外侵虐之端,小則自官枚囚,大則報營刑配,各宮各營司,亦無得以本官之任自懲治,執言葛藤,則庶可爲顧畏自戢,無復有縱恣充欲,而在京差不至失利,在屯民足得息肩,令道臣依此成節目,揭置於各邑屯所,以爲永久遵行,陳土及京差之弊,非獨本道爲然,一體知委於諸道,俾各惕念擧行,期有爲民祛弊之實效,何如?上曰,依爲之。大王大妃殿敎曰,査陳善爲之,則可有實效,而不然則反有騷撓之弊,另飭道臣,使之爛商便否,以爲擧行之地,京差不送,苟利於民,則何難許施,而祛弊生弊,誠如所奏,姑令各其本官隨事檢飭,俾不得如前貽弊,而亦以此意,知委於各宮各營司,可也。出擧條止淵曰,頃因安岳郡守尹正鎭疏請,兵營入防隨營牌軍,限年停番便否,令道帥臣論理狀聞後稟處之意,筵奏行會矣,卽見黃海監司趙斗淳,兵使沈日永狀啓,則以爲,兵營軍摠之可恃者,惟是隨營牌,而今若停番,則防守疎虞,軍容不成,停代之請,恐難遽議,請令廟堂稟旨分付矣。一邑軍弊之矯捄,固非得已,而一營戎制之更張,在所難愼,況主管之帥臣,以防守疎虞爲憂,道臣亦以恐難遽議爲辭,裁量輕重之間,其事勢便否,自可決矣。該倅臣疏請,今姑置之,該郡偏苦之瘼,不可無軫念,道帥臣更加商確,期得某樣方略,以爲從長變通之意,分付,何如?上曰,依爲之。出擧條止淵曰,法司堂上,近多不備,詞訟曠務甚憫,在外人許遞,與未差之代,令政院政官牌招,開政差出,何如?上曰,依爲之。出擧條止淵曰,廚院監膳,近甚苟艱云,宗臣中有曾經提擧二人,令該曹單付還差,使之輪回監進,何如?上曰,依爲之。出擧條止淵曰,法筵連開,講官宜備,經筵中有實故人許遞,使之今日政差出,何如?上曰,依爲之。出擧條大王夫妃殿敎曰,近來秋曹,邪學之懲治何如云耶?止淵曰,前被捉者,纔已次第捧結案,而向來申飭之後,別無所捉,只有常漢女人數名而已矣。大王大妃殿曰,此類若不趁卽除鋤,則其滋蔓之慮,不啻尋常,豈可一時疎忽,而如是稽緩乎?止淵曰,當初所聞,則不啻狼藉,而飭令之後,尙無被捉者,此未必彼輩有所懲畏,革心而然矣。大王大妃殿曰,雖被捉當刑者,尙不畏死,其未捉之前,能畏法自新,何可必耶?止淵曰,在數十年前,人心猶皆驚憤,知有討邪之法矣,今則不然,視若尋常,此最憂憫矣。大王大妃殿曰,自家藏勿令搜奪之後,捕校輩更無所捉者云,豈有如許國體乎?此是捕將之全不着念而然也,所當重罪,而此後又有一向懈弛,則當嚴處矣,此非予之獨憂,朝廷之所共深慮也,未久安知朝廷士夫間,無浸染者乎?大臣出去後,招致捕將,益加申飭,可也。止淵曰,此下敎,以傳敎頒下似好矣。大王大妃殿,命書傳敎曰,一自朝家申飭之後,邪黨就捕者絶罕云,此是捕將之玩惕,全不動念而然,兩捕將所當嚴處,而爲觀來頭,姑且更飭,如或一向懈弛,則不可無別般重勘,廟堂以此嚴飭,此若不趁卽勦蕩,任其滋蔓,則將有擧國靡然,人理滅絶之慮,此豈尋常看過者乎?大臣出去後,招致捕將,益加面飭,可也。仍命大臣就座,鍾應曰,諸宰奏事。寅永曰,近來外邑滯納之弊,便成一副例套,擧諉之歉歲窮民,有難督徵,而其實則民間未捧,非無零瑣,吏胥翻弄,罔有紀極,期無不愆,納無不縮,晩裝故敗,僞尺泊氷之許多奸狀,不一而足,京司促令,視若文具,巡營翻關,便作休紙,正供法意,何等嚴重,而興言及此,實爲哀痛。今以本廳言之,除却已及上聞,或許排捧及舡邸當徵者外,通計比年未收與全不納昨年當捧條,則數旣不些,煩難悉陳,以邑則至爲五六十處,臣於月前,已爲定限嚴飭,而所納無多,一向延拖,此而置之,其可曰國有法乎,當該守令,所當竝請罷拿,不飭之道臣,亦當論責,而多邑迎送,不可不念。姑令各該道臣,量其程路遠近,事勢難易,定日行會,使之準納,而以今七月內爲限,先將日字排定者,修成冊報來,如又過限,自本廳直爲論勘,外此各樣未收,竝加催促,而戊戌條今年當納之限,亦依事目所載施行,無敢違越事,一體申飭,俾作先甲之令,何如?上曰,依爲之。大王大妃殿敎曰,每於京司有緩退之致,故外邑恃而稽滯,事體所在,極爲駭然,若又過七月,則勿爲更稟,直爲論勘,可也。出擧條命周曰,武臣邊地履歷,初以十五朔爲限,中間更以三考定式矣,雖未滿三考,如滿朔數,則筵稟後許用履歷者,已多近例矣。通津府使尹明儉,曾任朔州·甲山,俱爲十五朔,而惟其未準三考而遞,故尙不得用履歷,物論稱屈矣,其履歷當用與否,下詢大臣及將臣而處之似好,故敢此仰達矣。大王大妃殿曰,大臣·將臣之意,何如?右議政李止淵曰,尹明儉事,物議稱屈已久,到今許用履歷,不害爲疏菀之政,臣亦無他見矣。大抵邊地之十五朔定限後,猶慮數遞之爲弊,更以經三考許用爲定,而以參用日淺考之故,或未滿十五朔,而以經三考用履歷者,此甚斑駁矣。此後則過三考,而兼滿十五朔者,始許履歷,然後可爲一定之規,以此分付兩銓似好矣。摠戎使李惟秀曰,今此通津府使尹明儉,雖不經三考,朔州·甲山俱過十五朔,而亦有已行之例,許用邊地履歷似好矣。禁衛大將李完植曰,尹明儉邊地履歷事,有公論久矣,兵判所奏旣如此,許用似好矣。大王大妃殿答曰,大臣·將臣之意如此,依爲之,大臣所奏日後履歷事,亦依此施行。出擧條鍾應曰,玉堂所懷奏之。殷相曰,無所懷矣。鍾應曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條大王大妃殿曰,大臣先退,史官就座。仍命退,諸臣以次退出。
己亥五月二十五日午時,上御熙政堂。晝講入侍時,同知事徐左輔,特進官鄭鴻慶,參贊官洪鍾應,侍讀官李殷相,檢討官李繪九,假注書南鍾三,記事官洪在龍·南秉哲,各持詩傳第四卷,宗臣興寅君最應,以次進伏,武臣趙毅存,進伏楹外訖。上曰,史官分左右。上誦前受音一遍訖,殷相讀自椒聊之實,止椒聊二章,仍奏釋義訖,上讀新受音十遍訖,命陳文義,殷相曰,此章大旨,以爲不知其所指,序亦以爲沃,卽是讚美桓叔之詞,而曰碩大無朋,又曰碩大且篤,民之於桓叔,服從之深矣。桓叔之於民,親愛之切矣,然而桓叔非嫡嗣也,曲沃非宗國也,以本根而乃有微弱之歎,以枝葉而反有蕃衍之漸,故興彼椒聊之實,比此强大之象,則桓叔之愛之者,非公也乃要譽也,絳人之從之者,非正也乃歸叛也,爲嫡嗣而爲宗國者,豈不大可懼哉?書曰,民罔常懷,懷于有仁,夫至愚而神者民也,君有仁則歸,不仁則背之,然則民情之一向一背,惟視仁與不仁而已,苟使昭侯能行仁政,則碩大之美,不歸于桓叔,而必歸於昭侯矣。椒聊之詠,不在于曲沃,必在於絳邑矣,後之世主,可不鑑戒於此,以作伐柯之則也哉?伏願殿下,留神於章句之間,存戒於詠歎之中,俾有實踐之功焉。上曰,下番陳之。繪九曰,此章章內,無明之之意,故集註先曰,不知其所指,亦以序於楊之水之下,而有曰盈曰遠之語,故復曰序亦以爲沃也,前說是正義,後說是存疑也。蓋小序或以爲孔子所作,或以爲子夏輩所作,而乃是漢儒之贗作,故多不合於經文,朱夫子於其合於經旨者,則直取之,如關鴡·麟趾之化,王者之風之類是也,其違於經旨者則斷以此則失矣,不可不卞,如栢舟之仁者不遇者之類是也。其於存疑處,則或姑從之,以備參考,而示愼重,如此章者焉,自漢迄宋,雖以名儒,未敢有卞其僞者,專靠序文,解釋經義,故多牽合穿鑿,未得本旨矣。至朱子始明言,知非孔子所作也,以開群蒙,若昏衢之秉燭,指示後世學者正大門路,此朱子所以大有功於聖學者也,而至於講讀之際,集註亦不可放過,然後方謂善讀矣。以沃爲義,亦有其說,晉之昭侯,亦非無道之君,而特以微弱,不能自振,又復封沃,終至國人之叛歸,則國之興替,非必大無道,而亦非一朝一夕之故,其所由來者漸耳。古語曰,木實蕃者披其枝,又曰,强幹而弱枝,此皆取喩於國家强弱之勢而言之耳,伏願於此等處,益加體念,凡於政令施措之間,大奮發大振刷,俾有實效焉。上曰,經筵陳之。左輔曰,儒臣上下番所奏眞實,別無更達,而此章在乎楊之水之下,而大志云不知所指,集註云此章亦上章之意,蓋昭侯之民,但知椒聊遠條且之美,不知遠條且之爲國害也。且民猶水也,且能負舟,亦能覆舟,故睿聖之君,深憂未然,惕思不見,終不至於浸浸漸下,如楊之水之微弱,必可期於菁菁益大,若椒聊實蕃盛,伏願殿下,惕思振慮體念焉。上曰,特進官陳之。鴻慶曰,玉堂已有所奏,而先儒論此章之旨,以爲民罔常懷,懷于有仁。大抵王庭,莫先於仁民,故孟子勸齊粱之君,以行仁政爲言,至謂以民之歸之,如水就下,聖上於此,所宜體念。且此章文義之外,敢進愚見,中庸曰,博學之審問之愼思之明辨之篤行之,夫聖人之工夫,必也讀書而審問,愼思而明辨,然後可以爲博學,可以至篤行。今我殿下,方當講讀,而未嘗問難,各陳文義,而未嘗思辨,博學之工,似不如此,篤行之道,恐無所資,惟殿下加勉省察,勤學而必問其義,精思而必辨其旨,則殷后時敏之功,周王日就之效,亶在是矣,是臣區區之望也。上曰,參贊官陳之。鍾應曰,儒臣上下番與經筵·特進,備陳無餘,臣無容更〈達〉矣。上掩卷,命史官就座。仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深四分。
自人定至二十七日開東,灑雨下雨,測雨器水深五分。
安孝述啓曰,明日常參·經筵,取稟。傳曰,停。
李圭祊啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李圭祊曰,北靑府定配罪人鄭之薰,特爲放送。
吏曹,接慰官單金穰根。
李圭祊啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于李圭祊曰,只推。
安孝述,以禮曹言啓曰,卽接社稷署所報,則去夜雨後,神室西邊內墻一間內面半邊許,蹲頹云矣。補築之節,待快晴,日前南邊灰墻頹圮處改築時,一體擇日擧行,何如?傳曰,允。
李圭祊,以刑曹言啓曰,卽接慶尙監司金道喜移文,則熊川縣徒三年定配罪人黃海哲,限滿云矣。取考曹上配案,則海哲以參涉凶通,粧撰對質罪,丙申五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
義禁府啓目,洪州牧使金鑅原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
義禁府啓目粘連,向前金鑅亦,稅穀晩時裝載,監色亦不騎船,至登道啓,難免重勘,以此照律,何如?判付。啓,依允,義禁府照目粘連,陽城縣監朴來亨矣本府議啓內,萬餘石還逋,乃以未捧,勘報巡營者,大違糴法,誠極駭然是白如或,舊還未準捧守令論罪之法文良中,從重照律,罪枚一百收贖,告身盡行追奪,私罪。奉敎依允。又照目粘連,長淵前縣監元永貞矣本府議啓內,稅米太之加數執錢,掊克乾沒,殆至二千金,今有道臣査啓是白如乎,擅自科斂,自有其律,計贓照律罪,杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。
李圭祊,以義禁府言啓曰,時囚罪人元永貞,杖一百流三千里照律公事判付內,依允,功減一等事,命下矣。元永貞,功減一等,杖一百收贖,告身盡行追奪,徒三年定配,而卽接其戶奴呈狀,則其上典母年七十四,無兄弟獨身,依法典許贖爲辭。取考律文,則大明律犯罪存留養親條有曰,父母老疾應侍,家無以次成丁者,若犯徒流,止杖一百,餘罪收贖。元永貞,杖一百,徒三年定配,以其母年七十四無兄弟獨身,依法典收贖,只告身盡行追奪,放送之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深一寸八分。
自人定至二十八日開東,灑雨下雨,測雨器水深九分。
安孝述啓曰,明日常參·經筵,取稟。傳曰,停。
李圭祊啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨洪鍾應,今日不爲仕進,卽爲牌招,何如?傳曰,允。
安孝述啓曰,判尹李嘉愚,除拜後過三日不爲出肅,依定式推考警責,仍卽牌招察任,何如?傳曰,允。
李圭祊啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于李圭祊曰,只推。
以左副承旨洪鍾應牌不進罷職傳旨,傳于李圭祊曰,只推。
李圭祊,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,每都政新資五窠,例爲差出,而營將·中軍·虞候準二十朔者,只有四窠,無以排比,雖未滿朔數,依例推移內遷,何如?傳曰,允。
又以兵曹言啓曰,卽接慶熙宮入直衛將鄭完哲牒報,則興元門北邊墻垣十三間,武德門北邊墻垣三間,崇義門南邊墻垣十間·北邊墻垣五間頹圮云。爲先令繕工監,以杻把子堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以義禁府言啓曰,北靑府定配罪人鄭之薰放送事,承傳啓下矣。鄭之薰,卽爲放送事,分付該道道臣之意,敢啓。傳曰,知道。
義禁府照目粘連,洪州牧使金鑅矣本府議啓內,稅穀晩時裝載,監色亦不騎船,至登道啓,難免重勘,以此照律,罪杖八十收續,奪告身三等,私罪。奉敎依允爲旀,功·議各減一等爲良如敎。
完昌君時仁疏曰,伏以臣曾叨廚院提擧,寔出特敎,臣心感激,尤倍於他,而顧其職務,惟在於監進御膳,則臣分所在,固當竭力奔走,恪謹無怠,以爲報效之萬一,而臣之月前負罪,惶隕悚恧,自知難逭。始不能早進監膳,終至乎晩後違牌,以致莫重之供膳,竟違常進之時刻。疾病雖發於倉卒,分義宜急於擔舁,而顚倒錯謬,乖戾事體,臣罪至此,合施何律?薄勘只止於恩罷,問備緣及於諸僚,臣至今追惟,滿心慙懍。縮伏自訟,曾未幾何,而特敍遽降於恩旨,還差繼及於筵奏,臣於是感恩怵義,惟當蹶趨承之不暇,而顧臣罪戾,有非尋常溺職之比,則誤恩雖感於終始,臣心冞增於追悚,玆敢冒入文字,仰瀆崇嚴。伏乞聖慈,俯垂鑑諒,亟賜鐫斥,仍命有司,更議臣不謹奉公之罪,不勝幸甚。臣無任云云。答曰,省疏具悉。向來事似因實病,爲何深引?勿辭行公。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
鄭㝡朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于鄭㝡朝曰,只推。
鄭㝡朝,以兵曹言啓曰,卽接西所衛將張斗斌牒報,則永肅門南邊內宮墻一間許半邊缺落處連接二間許,因雨頹圮云。爲先令紫門監,以杻把子及長木堅實圍排,把守則係是局出身直所近處,限修築間,令局出身輪回晝察夜巡之意,分付,,何如?傳曰,允。
又以訓鍊都監言啓曰,因兵曹草記,永肅門南邊內宮墻前日半邊缺落處連接二間許,又爲頹圮處,以前巡察局出身五人,仍爲擧行之意,敢啓。傳曰,知道。
上在昌德宮。停常參·經筵。
安孝述啓曰,明日常參·經筵,取稟。傳曰,停。
鄭㝡朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
安孝述啓曰,明日傳香,禮房承旨當爲齋宿,而行左承旨鄭基一不爲仕進,所當牌招,而拘於廳規,不得請牌,何以爲之?敢稟。傳曰,牌招。
鄭㝡朝啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于鄭㝡朝曰,只推。
鄭㝡朝,以兵曹言啓曰,卽接慶熙宮入直衛將鄭完哲牒報,則崇義門北邊墻垣十五間頹圮云。爲先令繕工監堅實圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。
又以訓鍊都監·禁衛營·御營廳言啓曰,卽接東關王廟守直官所報,則本廟西邊墻垣二間許頹圮云。爲先堅實圍排,待晴合力改築之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深八分。
藥房提調李憲瑋,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
鄭基一啓曰,明日常參·經筵,取稟。傳曰,停。
李圭祊啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于鄭基一曰,禮房承旨馳詣宗廟·景慕宮,奉審摘奸以來。
李圭祊啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于李圭祊曰,只推。
李圭祊,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,卽接慶熙宮衛將鄭完哲牒報,則本宮崇義門內中松三株,拔根顚仆云。依例斫去之意,敢啓。傳曰,知道。
又以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
義禁府啓目,淸風兼任永春縣監安季良原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
上在昌德宮。停常參·經筵。
自開東至人定,灑雨下雨,測雨器水深一寸八分。
自人定至初二日開東,灑雨下雨,測雨器水深八分。
李景在啓曰,明日常參·經筵,取稟。傳曰,停。
李圭祊啓曰,來初二日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲趙秉鉉,執義李光載,掌令金奎爕,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎爕,持平尹昌錫牌不進罷職傳旨,傳于李圭祊曰,只推。
以忠淸監司趙冀永狀啓,木川縣監李寅永,暗行御史旣已封庫,爲先罷黜事,傳于李圭祊曰,令該曹口傳各別擇差,不日內下送。
李景在,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,一雨成霖,遂至跨朔,乍歇旋注,開霽無期,稼穡受損,誠極悶慮。祈晴之擧,不容少緩,而六月祈晴,除非往議大臣及求對稟請,自該曹莫或徑先草記事,曾有正廟朝受敎定式矣。依定式,臣敦仁往議于大臣,則大臣之意,亦以依已例設行爲宜。四門禜祭,不卜日今初三日設行,三日而止事,知委,何如?傳曰,允。
洪鍾應,以戶曹言啓曰,謹奉傳敎,宣禧宮正堂以下雨漏修改吉日時,令日官金宜鍾推擇,則來七月初二日卯時爲吉云。以此日時擧行之意,敢啓。傳曰,知道。
李圭祊,以兵曹言啓曰,卽接西所衛將李慶蕃牒報,則永肅門北邊內宮墻一間許半邊缺落云。爲先令紫門監,以杻把子及長木,堅實圍排,把守則係是局出身直所近處,限修築間,令局出身輪回晝察夜巡之意,分付,何如?傳曰,允。
李景在,以奉常寺都提調·提調意啓曰,東籍親耕田所種大麥打作,則所出爲六石十三斗,小麥打作,則所出爲二石三斗之意,敢啓。傳曰,知道。
兵曹口傳政事,副護軍單金左根。
義禁府啓目,向前安季良亦,烽臺失火,延及庫舍與軍器,論其所坐,誠甚駭然是白去乎,考諸律典,俱無烽燧失火之當條是白乎所,準倉庫軍器失火律照勘,何如?判付啓依允。
上在昌德宮。停常參·經筵。
自開東至人定,灑雨下雨,測雨器水深五寸七分。
自人定至初三日開東,灑雨下雨,測雨器水深一寸一分。
李景在啓曰,明日常參·經筵,取稟。傳曰,停。
李圭祊啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,左副承旨洪鍾應,同副承旨鄭㝡朝,今日不爲仕進,竝卽牌招,何如?傳曰,允。
傳于李圭祊曰,傳香承旨馳詣受香諸處,奉審摘奸以來。
李景在啓曰,事變假注書洪大奎,身病猝重,勢難察任,今姑改差,何如?傳曰,允。
洪大奎改差,代以金尙一爲事變假注書。
傳于安孝述曰,雨勢如此,發遣宣傳官,四郊頹壓,摘奸以來。
李圭祊啓曰,行大司憲趙秉鉉,執義李光載,掌令金奎爕,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于李圭祊曰,只推。
以左副承旨洪鍾應,同副承旨鄭㝡朝牌不進罷職傳旨,傳于安孝述曰,只推。
吏曹口傳政事,以張錫愚爲木川縣監。
李景在,以禮曹言啓曰,卽接永禧殿官員所報,則今日辰時量,正殿西挾門北邊內墻一間許頹圮,東邊內墻一間餘內面蹲頹,南挾室後面道里上大段滲漏云矣。正殿至近之地,有此墻垣頹圮之患,極爲驚悚,當有慰安之節。慰安祭不卜日今初四日設行,待快晴擇日修改,何如?傳曰,允。
李圭祊,以都摠府言啓曰,廻泰門北邊內宮墻一間許缺落之意,敢啓。傳曰,知道。
又以兵曹言啓曰,卽接大報壇守直官王殷疇牒報,則拱北門西邊墻垣二間頹圮云。爲先令紫門監,以杻杷子,堅實圍排,依例樹柵,卽速修築,而把守軍兵,令廣智營入直軍十名除出,限改築間嚴加守直之意,分付,何如?傳曰,允。
又以兵曹言啓曰,卽接西所衛將張斗斌牒報,則永肅門南邊內宮墻二間許頹圮處連接一間許半邊缺落云。爲先令紫門監,以杻杷子及長木,堅實圍排。把守則係是局出身直所近處,限修築間,令局出身輪回晝察夜巡之意,分付,何如?傳曰,允。
又以備邊司言啓曰,卽見忠淸監司趙冀永狀啓,則以爲,道內穀摠,自來不敷,且今年大賑之餘,民食益艱,農糧告乏,還軍餉留庫條中米一千石,租二千石,太一千石,特許加分事,請令廟堂稟旨分付矣。農節加分,便成年例,賑餘民情,尤所當念,依狀請數爻,許施,何如?傳曰,允。
又以訓鍊都監言啓曰,因兵曹草記,永肅門南邊內宮墻前日頹圮處連接一間許半邊又爲缺落處,以前巡察局出身五人,仍爲擧行之意,敢啓。傳曰,知道。
又以訓鍊都監言啓曰,因兵曹草記,永肅門北邊內宮墻一間許半邊缺落處,永肅門入直局出身五人除出,限修築間輪回晝察夜巡之意,敢啓。傳曰,知道。
義禁府照目粘連,淸風兼任永春縣監安季良矣本府議啓內,烽臺失火,延及庫舍與軍器,論其所坐,誠甚駭然是白去乎,考諸律典,俱無烽燧失火之當條是白乎所,準倉軍器失火律照勘罪,杖八十徒二年定配收贖,公罪。奉敎依允爲旀,功減一等爲良如敎。
上在昌德宮。停常參·經筵。
自開東至申時,灑雨下雨,測雨器水深一寸三分。
李圭祊啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨洪鍾應,今日不爲仕進,卽爲牌招,何如?傳曰,允。
傳于鄭㝡朝曰,傳香承旨馳詣永禧殿,奉審摘奸以來。
傳于安孝述曰,都承旨·在院承旨外竝許遞,前望單子入之。
承旨前望單子入之,金胤根·宋持養·李㙽·權溭落點。
安孝述啓曰,新除授承旨金胤根方在奪告身中,以前任春川府使,亦在解由未出中,李㙽以前任安東府使,方在解由未出中,何以爲之?敢稟。傳曰,蕩滌敍用,竝勿拘。
又啓曰,新除授同副承旨權溭,卽爲牌招,何如?傳曰,允。
又啓曰,同副承旨權溭牌不進,伴直無人,左副承旨金胤根,所當牌招,而拘於廳規,不得請牌,何以爲之?敢稟。傳曰,牌招。
傳于安孝述曰,承旨房望,順房爲之。
安孝述啓曰,明日傳香,禮房承旨當爲齋宿,右承旨李㙽,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于安孝述曰,只推。
以同副承旨權溭牌不進罷職傳旨,傳于安孝述曰,只推。
兵曹口傳政事,副護軍單鄭㝡朝。
安孝述,以禮曹言啓曰,卽接永禧殿官員所報,則今日卯時量,正殿後邊花階月臺二間許頹圮云矣。月臺頹圮,當有慰安之節,而因內墻頹圮,慰安祭纔已受香,慰安之節,不爲磨鍊,有頉處修改,內墻修改時,同爲擇日擧行,何如?傳曰,允。
又以禮曹言啓曰,卽接成均館所報,則今番之雨,大成殿正殿滲漏,東配位神位前床下沾濕,東廡西廡滲漏,拜席多有沾濕,啓聖祠正堂滲漏,正位前床下沾濕,西壁亦爲滲漏云矣。修改之節,待快晴擇日擧行,何如?傳曰,允。
又以禮曹言啓曰,卽接元陵別檢所報,則今初二日之雨,本陵陵上南邊曲墻二間許頹圮,三間許前後蹲縮云矣。曲墻頹圮,當有慰安之節,慰安祭不卜日今初五日設行,改築之役,依前例臣曹堂上進去奉審後,稟處,何如?傳曰,允。
又以禮曹言啓曰,卽接景慕宮官員所報,則今日卯時量,本宮正堂內墻北面二間許及去月十三日同面內墻一間頹圮處連接一間頹圮云矣。正堂至近之地,墻垣之連爲有頉,殊涉驚悚,慰安祭當爲磨鍊,而以有頉處之連續行祭,事近瀆褻,提調奉審後,詳審報曹事,曾有先朝定式矣。向因內墻有頉,纔已設行慰安,而今又因頉,連次行祀,反涉未安,本宮報辭,亦以爲難愼,慰安之擧,不爲磨鍊,修改之節,待快晴,與月前有頉處,同爲擇日擧行,何如?傳曰,允。
又以備邊司言啓曰,畿·湖兩道及四都畢賑狀啓,今已齊到,自該廳可以稟處者,當爲依例擧行,而至於補賑各人,不可不拔例論賞,謹依壬辰已例,自本司別單書入。而洪大朋·白大顯捐助最多,其在激勸之道,不可拘於資格,竝先付加設六品職,守令待窠差擬,金永杰·金鳳柱·金聲應·韓翼彦·金仁臣·田元龍所納,雖有差等,階梯俱合一視,竝守令差送,安景赫先差五衛將後,本道中軍作窠差送,韓用濬·李麟恪·朴奎瑞竝加設六品職調用,劉益源數雖稍遜,旣有初仕履歷,亦爲加設六品職調用,竝隨窠遷轉,徐瑋輔·李有達·金致夏竝本道中軍隨窠差送,蔡時福邊將待窠差送,千禹大·李良遜,竝本道僉使差送,金一麗旣是前司勇,七品實職加設單付,李裕成等六人,竝邊將隨窠差送,李達根等五人,竝五衛將除授,李再元等六人,令本道從自願區處之意,分付該曹及該道。各處賑餘錢穀,則松營之移錄泰安倉,便是循例作還者,許令依狀辭施行。其外支放給代及修繕添補,俱係實用,竝隨其所報許施。京畿賑餘條添還,反或難便,防弊必多關緊,令本道詳察各邑事勢,從便措處後報來,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,貳極門南墻二間許頹圮之意,敢啓。傳曰,知道。
又以兵曹言啓曰,卽接南道參軍金鼎淵牒報,則禁衛營所授昭義門南邊第一城廊近處體城四間許頹圮云。爲先令繕工監堅實圍排,分授軍門,急速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以兵曹言啓曰,卽接南道參軍金鼎淵牒報,則禁衛營所授敦義門南邊第一城廊近處前日頹圮,把守連接處體城四間許,又爲頹圮云。爲先令繕工監,堅實圍排,分授軍門,急速修築,而把守軍兵,旣是連接處,則不必如例定送,令該軍門量宜加定,與前把守軍,合力守直之意,分付,何如?傳曰,允。
又以兵曹言啓曰,卽接東道參軍李季淵牒報,則御營廳所授惠化門北邊第四城廊近處體城四間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以兵曹言啓曰,卽接景慕宮入直訓鍊院主簿李麟九手本,則通化門越邊含春苑墻垣五間頹圮云。爲先令繕工監,堅實圍排,依例樹柵,卽速修築,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接慶熙宮入直衛將鄭完哲牒報,則興元門東邊墻垣四間,武德門西邊墻垣七間,崇義門北邊墻垣五間,開陽門西邊墻垣二十二間·東邊墻垣五間頹圮云。爲先令繕工監,堅實圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。
又以兵曹言啓曰,五衛將鄭海柱·朴左榮·白奎鎭,忠壯衛將馮學祖,景福宮衛將白鶴昇·李鎭宅,慶熙宮衛將金尙儀,俱以病難供職,呈狀乞遞,全羅左水虞候鄭學權,老母今年爲七十一歲,無他兄弟,法不當遠離赴任云。竝改差,何如?傳曰,允。
又以兵曹言啓曰,卽伏見京畿監司洪學淵狀啓,則本道進上封進時,敦義門明日爲始,禜祭設行間開閉,令該曹稟旨分付爲辭矣。依前例禜祭設行間敦義門,令政院臨時請出標信,開閉,何如?傳曰,允。
又以禁衛營言啓曰,因兵曹草記,拱北門西邊宮墻二間許頹圮處,廣智營入直軍十名除出,哨官一員率領,限修築間,嚴加守直之意,敢啓。傳曰,知道。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣六間及西邊墻垣前日頹圮連接處二間,又爲頹圮云。爲先堅實圍排,待晴合力改築之意,敢啓。傳曰,知道。
又以禁衛營言啓曰,本營字內昭義門南邊第一城廊近處體城四間許頹圮處把守軍兵,令該軍門量宜定送事,自兵曹草記矣。哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
又以禁衛營言啓曰,本營字內敦義門南邊第一城廊近處體城四間許,又爲頹圮,而與前日頹圮處,旣是連接,則把守軍兵,不必如例定送,令該軍門量宜加定事,自兵曹草記矣。京標下軍五名,又爲定送,與前把守軍,限修築間合力守直之意,敢啓。傳曰,知道。
又以御營廳言啓曰,本廳字內惠化門北邊第四城廊近處體城四間許頹圮處,令分授軍門,卽速修築,把守軍兵量宜定送事,自兵曹草記矣。修築則待晴擧行,而本牙兵二十名將官率領,限改築間,輪回嚴加把守之意,敢啓。傳曰,知道。
又以兵曹言啓曰,卽接東所衛將林輔榮牒報,則回泰門北邊內宮墻一間許半邊缺落云。爲先令紫門監,以杻把子及長木,堅實圍排。把守則係是建陽門入直軍直所近處,限修築間,令建陽門入直軍,晝察夜巡之意,敢啓。傳曰,知道。
又以兵曹言啓曰,卽接金虎門入直哨官禹時英手本,則金虎門南邊月廊本曹員役等所接處外面墻垣半間頹落云。爲先令紫門監,堅實圍排,依例樹柵,卽速修築。而內壁自如,則此與全頹有異。令該營金虎門入直軍,量宜除出,限改築間,晝察夜巡之意,分付,何如?傳曰,允。
又以訓鍊都監言啓曰,因兵曹草記,金虎門南邊月廊外面墻垣半間頹落處,金虎門入直軍五名除出,限修築間,晝察夜巡之意,敢啓。傳曰,知道。
又以訓鍊都監言啓曰,因兵曹草記,回泰門北邊內宮墻一間許半邊缺落處,建陽門入直軍五名除出,限修築間,晝察夜巡之意,敢啓。傳曰,知道。
又以兵曹言啓曰,卽接東所衛將林輔榮牒報,則貳極門南邊內宮墻二間許,因雨頹圮云。爲先令紫門監,以杻把子及長木,堅實圍排,把守軍以建陽門入直軍十名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,貳極門南邊內宮墻二間許頹圮處,建陽門入直軍十名除出,將校一人率領,限修築間,嚴加守直之意,敢啓。傳曰,知道。
又以兵曹言啓曰,卽接西所衛將張斗斌牒報,則永肅門北邊內宮墻一間許頹圮云。爲先令紫門監,以杻把子及長木,堅實圍排。把守則係是局出身直所近處,限修築間,令局出身輪回晝察夜巡之意,分付,何如?傳曰,允。
又以訓鍊都監言啓曰,因兵曹草記,永肅門北邊內宮墻一間許頹圮處,永肅門入直局出身五人除出,限修築間,輪回晝察夜巡之意,敢啓。傳曰,知道。
又以兵曹言啓曰,卽接南所衛將鄭岐達牒報,則南水閣東邊墻垣一間頹圮云。爲先令紫門監,堅實圍排,依例樹柵,卽速修築,而把守軍兵,東營入直軍八名除出,限改築間,嚴加守直之意,分付,何如?傳曰,允。
又以御營廳言啓曰,因兵曹草記,南水閣東邊墻垣一間頹圮處,東營入直軍八名除出,哨官一員率領,限改築間,輪回嚴加守直,而該入直軍餘數不多,宮墻外巡邏,難以分排,出番助番牙兵八名,依例添入警巡之意,敢啓。傳曰,知道。
上在昌德宮。停常參·經筵。
安孝述啓曰,明日常參·經筵,取稟。傳曰,停。
權溭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于安孝述曰,禮刑換房。
安孝述啓曰,右承旨李㙽時在京畿高陽地,斯速乘馹上來事,下諭,何如?傳曰,允。
以左副承旨金胤根牌不進罷職傳旨,傳于權溭曰,只推。
權溭啓曰,行都承旨李景在,左承旨宋持養,左副承旨金胤根不爲仕進,右承旨李㙽在外,右副承旨安孝述式暇出去,院中只有臣一人,伴直無人。左副承旨金胤根,所當牌招,而拘於廳規,不得請牌,何以爲之?敢稟。傳曰,牌招。如有違牌,勿爲呼望。
以漢城府民家頹壓人命壓死別單,傳于權溭曰,恤典令該廳卽爲分給事,分付。
金胤根啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎爕,持平尹昌錫牌不進罷職傳旨,傳于金胤根曰,只推。
傳于權溭曰,奉審禮堂留待。
傳于權溭曰,奉審禮堂入侍。
權溭,以禮曹言啓曰,卽接獻陵參奉所報,則昨日未時量,本陵王后陵上後面乾方曲墻一間內面頹圮云矣。內面頹圮,當有慰安之節,慰安祭不卜日今初六日設行,而修改之役,依定式廣州府留守進去,奉審狀聞後,稟處,何如?傳曰,允。
又以賑恤廳言啓曰,卽見京畿監司洪學淵狀啓,則坡州等公賑十六邑饑民,竝元巡·別巡,合二十四萬四千九百六口,仁川等救急十五邑鎭饑民,竝元巡·別巡,合四萬四千八百四十二戶。賑資則朝家劃下本道各穀五千石,關西小米四千石,海西小米五千石,湖南麰五千一百四十四石,內下錢貿穀一千二百九石十二斗五升六合五勺,各邑守令自備穀一百三十四石六斗八合,各人願納穀一百四十一石七斗,願納錢中貿穀二千八百六十三石十三斗九升三合八勺,合各穀二萬三千四百九十三石九斗五升八合三勺。分賑各穀竝縮條,合爲一萬三千七百十一石六斗八升四勺,各驛馬戶白給麰三百十五石,戶曹劃送小米三百石,餘在各穀九千一百六十七石二斗七升七合九勺內,本道各穀五千石,旣不入於賑用,故還錄本衙門,實餘各穀爲四千一百六十七石二斗七升七合九勺。內下錢三千九百兩,各人願納錢三萬八千兩,合錢四萬一千九百兩內,各穀貿取錢二萬三千一百六十二兩九分,各樣用下錢一萬九百八十一兩八錢九分,私救急邑劃給錢二十兩,餘在錢七千七百三十六兩二分內,營中時在爲七千兩,各邑餘在爲七百三十六兩二分,以詳定價作粗六百十三石五斗二升五合,都合餘在各穀四千七百八十石八斗二合九勺,依例會錄於營賑穀,醬藿價及船馬貰,依甲午已例,以錢會減。砥平一邑,雖自備穀物,報請私救,若其內下別恩,固無彼此之殊,故一體均劃,俾有博施之效。饑口及錢穀數爻都成冊,修送備邊司·賑恤廳,令該廳稟處,畢賑後,守令論賞,雖有已例,承命哺饑,固是職分內事,而自備數旣零星,勤慢別無顯殊,竝姑勿論。補賑人中延安前僉使金聲應願納錢一萬兩,平壤幼學李麟恪,開城府幼學朴奎瑞願納錢各八千兩,遂安居內資主簿田元龍願納錢六千兩,長淵前僉使李有達願納錢四千兩,成川折衝李良遜願納錢二千兩,所納雖有差等,出義賙救,俱極嘉尙,令廟堂稟處。外他各人願納之穀,或爲七八石,或爲四五石,數雖無多,旣補賑穀,自本道分等施賞,計料賑餘錢之區處,待廟堂經稟,追于措處爲辭矣。畿甸以荐歉之餘,値昨年之大無,民將盡劉,濟活沒策,聖念垂惻,特停正供,繼發帑藏,凡係周恤之政,有請輒施,無願不遂,賑資贍足於窮春,惠澤洋溢於蔀屋,遂使幾萬近止之命,無一捐瘠,回咷爲笑,莫不囿於恩天化日之中,而麥事已登,賑政告完,言念民事,誠爲多幸。守令賑績,道啓不爲論列,願納人之酬賞,賑餘錢之措處,已有廟堂稟處,竝不擧論。賑下穀之會減,本道穀之還錄,依狀請施行。賑餘穀之會錄營賑,雖有已例,果非經法,更爲移錄於常賑穀之意,分付,何如?傳曰,允。
己亥六月初四日酉時,上御熙政堂。奉審禮堂入侍時,同副承旨權溭,假注書金正奎,記事官洪在龍·南秉哲,禮曹參議趙在慶,以次進伏訖。上曰,史官分左右,禮堂進前。在慶進前奏曰,臣承命馳詣元陵,陵上曲墻頹圮處奉審,則未方曲墻二間許頹圮,酉方曲墻三間許前後蹲縮,其後申方曲墻一間半,亦爲蹲縮,丁字閣奉審,則正間亦有滲漏處,修改之節,不容少緩,而見今潦雨猶未開霽,待快晴擇日,竝爲改築修補爲好,故敢此仰達矣。上曰,史官就座,禮堂先退。仍命退,承史以次退出。
上在昌德宮。停常參·經筵。
藥房都提調李止淵,提調李憲瑋,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李景在啓曰,明日乃是初伏,自明日處暑間視事頉稟之意,敢啓。傳曰,知道。
李㙽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金胤根啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李景在啓曰,右副承旨安孝述今日不爲仕進,卽爲牌招,何如?傳曰,允。
又啓曰,假注書南鍾三,身病猝重,勢難察任,今姑改差,何如?傳曰,允。
南鍾三改差,代以李羲敎爲假注書。
傳于金胤根曰,初十日次對,明日來會。
傳于金胤根曰,吏·兵批歲抄點下者,依例捧傳旨。
以漢城府民家頹壓別單,傳于宋持養曰,恤典令該廳卽爲分給事,分付。
以漢城府民家頹壓別單,傳于宋持養曰,恤典令該廳卽爲分給事,分付。
李㙽啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎爕,持平尹昌錫牌不進罷職傳旨,傳于李㙽曰,只推。
以右副承旨安孝述牌不進罷職傳旨,傳于李㙽曰,只推。
金胤根啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
李景在,以成均館同知館事意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李基華,直講李義晉,典籍朴奎瑞俱爲差祭,時無入直之員,以他郞官,姑爲代直,何如?傳曰,允。
宋持養,以賑恤廳言啓曰,謹依漢城府民家頹壓恤典別單判付,西部字內壓死人弱二口,各錢二兩,布一疋,全家頹壓二戶,各錢二兩,依例分給之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深五分。
自人定至初七日開東,灑雨下雨,測雨器水深二寸三分。
金胤根,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李㙽啓曰,行大司憲趙秉鉉,執義李光載,掌令金奎爕,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
金胤根,以都摠府言啓曰,今日入直軍兵等中日習射技放事,標信啓下矣。雨勢如此,不得設行之意,敢啓。傳曰,知道。
金胤根啓曰,假注書李羲敎時無職名,令該曹依例付軍職,冠帶常仕,何如?傳曰,允。
傳于李景在曰,藥院提調許遞,前望單子入之。
內醫提調前望單子入之,鄭元容落點。
傳于金胤根曰,大臣·備局堂上引見。
大王大妃殿,傳于金胤根曰,翼靖公祠板,久未官享,參奉洪祐成,今日政江東縣監擬入。
金胤根,以吏曹言啓曰,今日入侍時,受由上京守令,竝催促不日下送事允下矣。自臣曹催促,則淮陽府使趙錫龜,高城郡守李炳斗,臨陂縣令尹致麟,永春縣監安季良,兔山縣監李益在,今初七日,俱以爲下去云,麟蹄縣監金箕淳今初八日下去云,昌平縣監張照今初九日下去云。春川府使李是遠覲親事,在於江華地,咸安郡守李德熙覲親事,在於忠淸道溫陽地,鎭川縣監洪羲晉覲親事,在於江原道原州地云,斯速還官之意,發關知委於各該道臣·守臣處,而扶安縣監徐耆淳,殷山縣監李晉翼,俱以爲親病猝重,不得下去云。興陽縣監金應均,江東縣監徐有畬,俱以爲身病沈重,不得下去云。親病與身病,雖未知其如何,而催促之下,不卽下去者,殊甚未安。扶安縣監徐耆淳,殷山縣監李晉翼竝改差,興陽縣監金應均,江東縣監徐有畬,竝罷黜,何如?傳曰,允。
又以吏曹言啓曰,內贍寺主簿孟道性,受由過限不上來,改差,何如?傳曰,允。
又以吏批言啓曰,因備邊司草記,補賑人洪大朋·白大顯,竝先付加設六品職,守令待窠差擬,韓用濬·李麟恪·朴奎瑞·劉益源,竝加設六品職調用,隨窠遷轉,金一麗七品加設單付事,允下矣。司饔主簿·內贍主簿·司䆃寺主簿·濟用監主簿·司宰監主簿·長興庫主簿·禮賓寺直長,加設單付以入之意,敢啓。傳曰,知道。
有政。吏批,行判書趙寅永進,參判徐箕淳,參議金景善牌不進,左副承旨金胤根進。以沈英錫爲左尹,趙咸永爲工曹參議,成遂默爲大司成,崔拱辰爲監察,金啓泳爲漢城主簿,權震奎爲孝昌墓守衛官,李玄五爲洪州牧使,韓鎭書爲陽城縣監,李經在爲扶安縣監,南宮鉐爲興陽縣監,金龍洛爲殷山縣監,洪祐成爲江東縣監。校書著作單黃履明,濟用主簿單洪大朋,司䆃主簿單白大顯,司饔主簿單韓用濬,長興主簿單李麟恪,司宰主簿單朴奎瑞,內贍主簿單劉益源,禮賓直長單金一麗。故僉知柳浤贈戶參例兼,前副摠管柳基常考,故學生閔百東贈童敎,孝行卓異贈職事承傳。
兵批,判書洪命周進,參判尹致謙入直,參議吳甲良,參知鄭誠一病,右副承旨安孝述進。以尹致永·李圭徹·許爕·柳相質·安景赫爲五衛將,韓致逈爲曹司衛將,李東植爲忠翊將,李勉翕爲忠壯將,徐景孫·宋顯大爲景福將,金守鉉爲慶熙將,李極會爲訓鍊判官,任泰昇·沈永奎爲武兼,金漢鼎爲全羅左水虞候,全亨健爲溫萬戶,李陶淵爲羅州監牧官,李審在爲晉州監牧官,李圭白爲蔚山監牧官,金東檍爲長山別將。同知單金允喆,上護軍鄭元容,大護軍李羲準,護軍鄭基一·尹秉烈·白慶楷·沈能俊·尹禹鉉,副護軍李圭祊·洪鍾應·洪說謨·閔泰鏞·趙琮鎭·沈宜升·姜時永·金晉淵·權友容·片順大,副司正李羲敎,以上竝單付。
吏批,再政。以鄭日泰爲敦寧都正,李宗立爲北部令,沈正禮爲引儀,金東選爲永禧殿參奉,李能淵爲江陵府使。
兵批,再政。以李希濂爲訓鍊僉正,李鈺爲武兼,李孝權爲部將。同知單韓宗洙,僉知單尹致永·許燮·柳相質。
以漢城府民家頹壓別單,傳于宋持養曰,恤典令該廳卽爲分給事,分付。
以漢城府民家頹壓別單,傳于宋持養曰,恤典令該廳卽爲分給事,分付。
以漢城府民家頹壓,人命壓死別單,傳于宋持養曰,恤典令該廳卽爲分給事,分付。
以漢城府民家頹壓別單,傳于宋持養曰,恤典令該廳卽爲分給事,分付。
以漢城府民家頹壓人命壓死別單,傳于宋持養曰,恤典令該廳卽爲題給事,分付。
以漢城府民家頹壓別單,傳于宋持養曰,恤典令該廳卽爲分給事,分付。
以漢城府民家頹壓別單,傳于宋持養曰,恤典令該廳卽爲分給事,分付。
以大司諫閔永勳,司諫李莊緖,正言朴齊輝,執義李光載,掌令金奎爕,持平尹昌錫牌不進罷職傳旨,傳于李㙽曰,只推。
以吏曹參議金景善牌不進罷職傳旨,傳于金胤根曰,只推。
宋持養,以賑恤廳言啓曰,謹依漢城府民家頹壓別單判付,中部字內全家頹壓六戶,各錢二兩,完少頹多六戶,各布一疋,依例分給之意,敢啓。傳曰,知道。
金胤根,以司僕寺一二提調意啓曰,本寺判官金萬根,纔已箇滿矣。本寺多有擧行之事,而難付生手,今姑仍任,何如?傳曰,允。
又以禁衛營言啓曰,本營哨官金正求,今日射會,謂有身病,無端不參,事極駭妄。爲先汰去之意,敢啓。傳曰,知道。
又以御營廳言啓曰,本廳字內惠化門南邊第五城廊近處體城改築處,女墻亦已畢築之意,敢啓。傳曰,知道。
己亥六月初六日辰時,上御熙政堂。大王大妃殿垂簾,大臣備局堂上引見入侍時,左副承旨金胤根,假注書李羲敎,事變假注書金尙一,記事官洪在龍·南秉哲,右議政李止淵,行吏曹判書趙寅永,戶曹判書李紀淵,行禮曹判書權敦仁,兵曹判書洪命周,刑曹判書洪敬謨,漢城判尹李嘉愚,行護軍李完植·李惟秀,副校理沈承澤,以次進伏訖。上曰,史官分左右。止淵等進前奏曰,今則節屆盛炎,潦雨沈綿,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿敎曰,今番風雨,挽近罕有,兩麥多損,早移秧苗,亦皆沈沒,而際此破船之報又至,八路民情,都下人心,靡有底定。今日次對進定,特以此也。大臣與戶·惠堂,未知有何措劃乎?止淵曰,春間雨暘稍調,秧役及期,冀見少康之象,淫雨連綿。牟麥之受損,已無可論,而水田早移處,亦被具害,似難有秋,誠切憂悶矣。大王大妃殿敎曰,如此之時,稅穀致敗之啓又到,國計民憂,大可寒心。目下支計,有甚道理乎?止淵曰,姑未思方略,伏不勝罔措而已。廟務則別無稟定,只以數條仰奏矣。今番雨潦,便成極備,已熟之牟麥,殆至全棄,早移之禾苗,率多消瀜,田種播鋤,亦未免愆時,際此民情之憂遑,無異於昨年悶旱之時。禜祭後,天氣頗有靈應之望,今又崇朝霏灑,尤不勝憂悶。再次禜祭,當卽仰請,而姑未滂沱,有難遽瀆,更觀數日,稟旨擧行之意,分付該曹,何如?大王大妃殿答曰,依爲之。出擧條止淵曰,嶺南三倉漕船合十四隻及湖南執籌船四隻臭載之報,次第而至,誠不勝萬萬驚心。此乃嶺漕設置後,初有之事,苟使裝運護送等節,如式而盡誠,則豈有許多船一時致敗之理乎?以發船日子論之,五月念後,始到格浦·法聖之間者,其數月逗留,已是意外,中間作奸,何變之不有?此不可不到底窮覈,依正廟甲寅年例,監色·沙格等,令湖南道臣,竝捉致營庭,嚴刑鉤問,星火馳啓,領運各差員及護送地方守令·邊將等,當自該曹該廳,回啓論勘,而始終失飭之嶺·湖道臣,竝從重推考。當此經費罔涯之時,又有此意慮所不到之狼狽,如不量入爲出,務盡省約,則一年支計,萬無其策,此政上下驚惕,別般講究之會也。按簿計而斟酌贏絀,卽有司存,而應天弭災之實,竊有望於躬先節儉,故竝敢仰達矣。大王大妃殿答曰,近來稅船致敗之報,比多於前,或値怪雨獰風,蒼黃中狼狽,無怪其然,而營邑董飭,若能一心憧憧,則豈有是理?雖以沙格輩言之,許多奸弊,無所不有,乃至於年增歲加,民間粒粒辛苦之膏血,作爲渠輩中間消瀜之資,使國家未免公然坐失者,寧有如許痛惋之事乎?今番許多船致敗,非謂奸情之必有,而此若不嚴加處置,來頭之憂,不知將何屆。竝依所奏施行。躬先節儉之論,所陳甚好,今日賓對進定,專爲講確此事也。大臣與戶·惠堂,爛商節省之方,條列以入,則雖至難之事,予當不靳聽施,須深思好策,以爲對揚之地,可也。出擧條止淵曰,當此農務方殷,災憂日棘之時,各邑曠官可㦖,守令有闕之代,令政院政官牌招,開政差出,與受由上京人,竝爲催促,不日下送,何如?上曰,依爲之。出擧條止淵曰,新除左尹白慶楷,居在遠鄕,年且篤老,似難上來供劇,今姑改差,何如?上曰,依爲之。出擧條止淵曰,備局有司堂上有闕之代,行吏曹判書趙寅永差下,前有司堂上鄭元容今已蒙敍,一體還差,使之察任,何如?上曰,依爲之。出擧條止淵曰,臣之前後乞退,非止一再,而以事務則去益叢脞,以疾病則去益沈綿,冒據之悚,比前寢加,而當去之義,一日爲亟。此已聖明之所悉燭者,臣不當更事覼縷。而第伏念,天心告警,旱澇連仍,時氣之乖,無歲不然,而災形之慘,到處皆同,九重憂勤,宵旰以之。而臣不能調和庶徵,仰贊茂對之化,八方生靈,大命近止,而臣不能均敷膏澤,俯盡懷保之責,有相如此,將焉用哉?藉使末席伴食,將不勝覆餗之懼,況此獨任尸居,尤豈非召災之故哉?臣於是,轉益惶悶,如縳思解,按住不得,又犯瀆擾。而就以目下見狀言之,則纔經潦濕,重添宿症,神眩而收拾極難,體攣而動作漸艱,加以善滯頻便,全廢食飮,床玆澌綴,若將垂盡。簿書期會,亦莫句檢,以此貌樣,雖欲陳就而殫竭,其可得乎?在公而留之無益,在私而强之末由,玆敢不避煩猥,冒沒申暴。伏願亟命斥退,以爲應天弭災之一助焉。大王大妃殿敎曰,此是何許等時,而大臣有如此之言乎?每聽此言,予心實不知如何也。災異之來,豈獨大臣之咎,而不干於予之否德乎?若以災異而輒退大臣,則其在政令,當何如耶?年雖衰而不至癃老,則古人有七十八十而猶居相職者,卿何可以衰病言去乎?予亦常有宿症,實難强力,而國事關重,黽勉在此,則卿亦豈不仰體乎?更勿爲如此之言。止淵曰,臣受恩三朝,與天無極,苟有一分補益國家之道,則敢不殫竭心力之死不避,而當此民憂國計,罔有其極之時,尤何敢言去乎?臣才具本不猶人,疾病又不尋常,雖欲萬分一報答,實無其望。此臣難瞑之恨,而名以大官,無一匡濟,徒竊尸素,後雖萬被誅戮,將何以自贖誤國之罪乎?臣所以縷縷仰達者,實由於爲國事,而非自爲身計也。簾前下敎,若是鄭重,尤不勝惶隘之至,而如未卽蒙體諒,則將置國事於何地乎?又奏曰,正廟壬子年漕船致敗時,有拯米發賣之命,此出於軫念分給之大爲民弊也。今亦依此處分,似好矣。大王大妃殿答曰,然則依前例爲之,可也。止淵曰,近來紀綱,大不如前,預出此令,則恐於鉤拯之際,不無生奸之慮。姑待道啓,觀其鉤拯之數而爲之,似合便宜矣。大王大妃殿答曰,所陳然矣。仍命大臣就座。胤根曰,諸宰奏事。寅永曰,各道災摠數,近十萬結,則內而京貢價,外而營邑需,各樣價之分數裁減,自是法例,而至於昨年,則災結合爲八萬六千九百餘結,故外道則雖爲減分,京貢則不爲擧論矣。見今船運臭載,至爲十八隻,而其中本廳納穀物都數,一萬三千餘石矣。近來田結,比古大絀,雖在常年,每患入不當出,況此屢歉之餘,蓄儲旣罄,賦入大縮,而又有此無前致敗之患,言念國計,實爲罔措。第視年豐歉,量入爲出,卽制國用之常法也。以昨年災摠與今番事,統以計之,應減之數,不但止於十萬結而已,事到迫不得已,合有通變之道。自今年七月,至明年四月,京貢價十分一減分磨鍊,以爲支調之地,何如?大王大妃殿答曰,依爲之。特以十五分一,減分施行,可也。出擧條寅永曰,今番嶺南三漕倉船之十四隻致敗,事未前有,萬萬驚駭。待其具格啓聞,從當稟處,而至於大同米之全船裝載,大違法典,其在重漕政杜後弊之道,不可置而勿論。當該三漕倉捧稅都差邑守令,爲先施以先罷後拿之典,何如?大王大妃殿答曰,依爲之。出擧條大王大妃殿敎曰,貢價何以爲之,而不足之數幾何?寅永曰,以今年應捧應下計之,則米邊不足爲三萬二百餘石,而今又有臭載之患,所失爲一萬三千餘石,則合以計之,似不下五萬石矣。大王大妃殿敎曰,十五分一減等,則其數當爲幾何?寅永曰,雖未及叩籌,而似爲六七千石矣。大王大妃殿敎曰,如許則何以爲之?寅永曰,米邊減分,雖不多,亦有錢木邊減分者,可以參互分排矣。大王大妃殿敎曰,俄於大臣,以節省之道,雖有難事,當卽施行爲言,相議善爲之,可也。寅永曰,本廳規模,與度支有異,別無可以區劃節省之方矣。紀淵曰,臣職忝掌賦,竊有區區愚衷,故方欲一番陳達之際,今伏奉玆聖殿下遇災警惕,爛商節省之下敎,臣不勝萬萬欽誦,謹當退而講確,奉以擧行。而第伏念,國家經費之所自出,卽度支也,而連値凶荒,賦稅大絀,荐經鉅役,留儲如洗,雖塗東抹西,拔下撐上,而分祿焉不能繼朔,頒貢焉不能趁等,艱辛彌縫,苟且挨過之狀,殆有國以後所未有之貌樣,而不出幾年,必將無國而乃已,可謂哀痛之又哀痛矣。況嶺漕湖船之多數致敗,又出於意慮之外,一年支調之策,尤萬萬罔措。爲今之計,惟有十分加意,到底節約,宮府一體,上下同心,確有別般道理,然後始可爲歲計有餘,轉危爲安之機。而定式應下,雖不可遽議裁減,至於標紙別入,卽我祖宗故規之未有者也。近歲以來,未免駸駸然濫觴,而雖以先朝時言之,或有因此事陳疏請寢,至蒙反汗之命,至今稱盛德事矣。試以四五年來各種別入,略綽計折,殆近二十萬緍,此固屢經大禮,不得不然,而較看已往,卽係初有。且以紙地·席子等物種言之,目下會計,非無遺在,而事關事大,所重自別,一經勅行與別使,則今之遺在,後必加下,此不可謂遺在取用,無關經費也明矣。蓋生財之方,無過於節用,而目下雖有裁省之擧,若使別用,猶復如前,則烏在其節省之意乎?此等處若蒙洞然照燭,終始留心,則民國慶幸,無大於此,而貫朽紅腐之美,必期復見於殿下之世矣。臣本疎闇,全昧理財之要,此時此任,自分僨誤,而敢效執藝之義,竊附無隱之道,有此願忠蘄祝之言,惟聖明垂察焉。大王大妃殿答曰,標紙別入,或因有不得已之事,而從今以往,自內當各別節省,自外如有難處之事,一竝草記,外此益加裁省,俾爲牽補之道,可也。出擧條胤根曰,玉堂所懷奏之。承澤曰,庚炎方屆,經筵已爲頉稟,將俟日氣之稍涼,則未知爲幾箇月,而自春以後,臨御講筵,未滿三十日矣。大抵學問之功,不進則退,治心之要,非操則捨,若有斯須之間斷,易致外物之移奪。是故粵我列聖朝,每軫寒曝之戒,雖値盛暑,或有特命開講之時,至今傳誦爲盛德事。而在聖人節宣之方,固不可如禮臨講,朝夕之候,或多淸涼,召對之規,異於法筵,伏願簡其禮貌,頻賜召接,益懋緝熙之工焉。且以目下水災之極備言之,政是聖上恐懼修省之時,修省之道,不在他求,未有先於講學一事,故玆敢仰奏矣。上曰,所陳甚好,當留念矣。出擧條止淵進前奏曰,湖南五月令藥院封進靑大竹,過限多日,尙不來納,揆以院例,事當論罷,而第念,近日潦水大漲,道路不通,有難責之以常例,亦不可全然不論。當該道臣,姑先從重推考,何如?大王大妃殿答曰,依爲之。出擧條止淵曰,俄者玉堂之陳勉備盡,而大抵講學,不可以全廢,以進講爲定似好矣。胤根曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條大王大妃殿曰,大臣先退,史官就座。仍命退,諸臣以次退出。
上在昌德宮。停常參·經筵。
金胤根啓曰,來十一日朝參日次矣,敢稟。傳曰,停。
權溭啓曰,來十一日輪對日次矣,敢稟。傳曰,當次人受點,後日次待令。
李㙽啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
傳于權溭曰,留院公事入之。
權溭啓曰,吏曹郞廳來言,守令多窠,政事,取稟。傳曰,當日爲之。
以平安監司金蘭淳狀啓江界府使李鐸遠不呈公狀,有關體例,不得已罷黜事,傳于權溭曰,令該曹口傳各別擇差,催促下送。
吏曹口傳政事,以許棨爲江界府使。
以漢城府民家頹壓別單,傳于權溭曰,恤典令該廳卽爲分給事,分付。
以漢城府民家頹壓,人命壓死別單,傳于權溭曰,恤典令該廳卽爲分給事,分付。
權溭,以禮曹言啓曰,卽接社稷署所報,則今番雨後,神室內南邊二三椽間滲漏,流濕於神位床西邊三四椽間及內道里上椽間滲漏,蓋板墜落,南邊內道里上椽間,亦多滲漏云矣。修改之節,待快晴擇日擧行,何如?傳曰,允。
又以忠勳府言啓曰,本府書寫忠義衛尹涑汰去,代以嫡長忠義衛宋禹錫差下,依例假郞廳稱號,何如?傳曰,允。
李㙽以右邊捕盜廳言啓曰,司譯院堂上譯官劉進吉,學習邪學,眞贓綻露,被捉於誡校處,而此與平民有異,何以爲之?敢稟。傳曰,自本廳爲先嚴加盤覈。
宣傳官李根永書啓,臣於本月初二日申時量,以民戶頹壓處摘奸事,敬奉承政院所下聖敎,馳往東部字內,逐坊摘奸是白乎則,連日霖雨,頹垣破壁,勢所難免是白乎乃,其中頹壓間數之稍多,人命之致死與漂流幾戶,謹以臣所見家主姓名,列錄于後是白齊。後。蓮池坊宗廟洞獨女金召史草家五間內三間頹壓,蓮池坊中路契良人黃基俊草家九間全壓,御營軍千東敬草家九間全壓,良人金明哲草家七間全壓,其妻崔召史壓死年二十六,昌善坊昌善洞良人金明石草家八間全壓,獨女金召史草家五間全壓,御營廳別破陣梁景允草家六間內四間頹壓,良人朴枝樊草家三間全壓,昌善坊東學洞良人趙昌祿草家四間內三間頹壓,良人李漢得草家四間內三間頹壓,龍虎軍韓應周草家六間內四間頹壓,禁衛軍趙儀辰草家三間全壓,訓局軍馬景漢草家五間全壓,幼學金喜根草家三間內二間頹壓,良人金元祿草家六間內四間頹壓,良人金日得草家五間全壓,良人申景允草家十間內五間頹壓,建德坊於義洞良人金在休草家三間全壓,訓局軍徐啓得草家七間內四間頹壓,良人李啓昌草家四間內三間頹壓,門旗手李萬吉草家四間全壓,御營軍趙秉植草家九間全壓,良人金仁孫草家四間內三間頹壓,良人趙道永草家三間全壓,御營軍崔漢周草家四間內三間頹壓,幼學金永熙草家八間內五間頹壓,幼學李光俊草家五間全壓致死年六十九,良人李成根草家三間全壓,良人鄭周興草家七間內四間頹壓,良人羅學順草家五間內四間頹壓,良人李世弘草家三間內二間頹壓,景慕宮坊景慕宮一契御營軍韓興哲草家七間全壓,幼學李宗翼草家八間全壓,良人李大鵬草家六間內四間頹壓,良人權郁伊草家十間內七家頹壓,良人李啓伯草家四間內三間頹壓,良人李在云草家十間內六間頹壓,良人崔致成草家三間全壓,良人梁德宗草家六間內四間頹壓,良人李奉孫草家三間全壓,良人鄭崇伊草家六間全壓,景慕宮坊景慕宮二契良人金仁健草家六間全壓,幼學鄭淳用草家五間內三間頹壓,獨女申召史草家八間內五間頹壓,獨女金召史草家四間內三間頹壓,良人金明大草家五間內三間頹壓,良人朴允信草家六間全壓,獨女林召史草家三間全壓,良人車景允草家六間頹壓,崇敎坊成均館良人金益俊草家九間全壓,良人金成吉草家三間全壓,良人梁錫孟瓦家十間全壓,良人金小成草家六間全壓,良人李仁得草家五間內三間頹壓,良人方仲洛草家六間內三間頹壓,良人柳孫伊草家四間全壓,蓮池坊統內獨女崔召史瓦家八間內四間頹壓,武監崔致卜草家六間內三間頹壓,良人姜昌吉瓦家十間內六間頹壓,崇信坊崇信洞訓局軍黃海元草家六間內四間頹壓,良人宋仁哲草家六間內三間頹壓,禁衛軍黃孟孫草家二間內一間頹壓,訓局軍金得福草家五家內三間頹壓,御營軍邊光明草家五間全壓,良人李白九草家二間全壓,訓局軍金千壽草家四間內三間頹壓,出身李震芳草家四間全壓,仁昌坊仁昌洞良人朴春吉草家四間內三間頹壓,崇信坊新設契獨女金召史草家四間全壓,御營軍朴順弼草家三間全壓,崇信坊安巖洞御營軍金在哲草家六間內四間頹壓,良人朱漢吉草家三間內二間頹壓,御營軍朴啓宗草家八間內五間頹壓,仁昌坊往十里一契禁衛軍朴啓成草家三間內二間頹壓,訓局軍洪祐順草家五間全壓,童蒙池守海草家二間全壓,禁衛軍李宗連草家三間全壓,訓局軍金允喆草家二間內一間頹壓,良人洪永根草家三間內二間頹壓,訓局軍金光得草家六間內三間頹壓,仁昌坊往十里二契良人安尙玉草家四間內二間頹壓,良人文興成草家三間內二間頹壓,訓局軍金潤喆草家六間內四間頹壓,幼學盧元成草家九間內七間頹壓,禁衛軍金得重草家四間內二間頹壓,訓局軍朴成燁草家五間全壓,御營軍金興大草家四間全壓,仁昌坊往十里私契摠戎軍崔應權草家四間全壓,訓局軍李光哲草家十間內六間頹壓,訓局軍崔明仁草家三間全壓,訓局軍李允大草家八間內五間頹壓,訓局軍金再吉草家三間內二間頹壓,訓局軍鄭聖吉草家四間全壓,良人李成大草家四間全壓,獨女吳召史草家六間內四間頹壓,訓局軍黃奉孫草家五間全壓,良人梁大吉草家五間全壓漂流,良人金致正草家二間全壓漂流,良人尹行元草家三間全壓漂流,訓局軍金啓英草家二間全壓漂流,良人任順泰草家四間漂流,良人金成根草家三間漂流,良人金千得草家二間漂流,良人金長元草家四間漂流,童蒙金再文草家四間漂流,良人金完得草家三間漂流,訓局軍許巖伊瓦家四間內三間頹壓,訓局軍李長乭草家四間全壓,良人李興甲草家二間內一間頹壓,良人韓昌得草家四間全壓,良人朴大吉草家四間內二間頹壓,訓局軍盧長哲草家三間內二間頹壓,崇信坊沙阿里良人金啓弘草家三間全壓,御營軍鄭昌運草家三間內二間頹壓,良人柳宗伊草家三間內二間頹壓,良人安龍石草家四間內二間頹壓,良人權千伊草家四間內二間頹壓,良人金龍海草家五間內三間頹壓,良人洪順龍草家五間全壓,訓局軍朴仁光草家二間全壓漂流,良人洪三龍草家三間全壓漂流,良人朴成郁草家二間全壓漂流,御營軍兪道明草家四間全壓漂流,御營軍兪道明草家四間全壓漂流,御營軍崔春吉草家二間全壓漂流,御營軍尹興福草家三間全壓漂流,御營軍金仁番草家二間全壓漂流,良人柳大龍草家三間全壓漂流,崇信坊陵洞訓局軍金致宗草家四間全壓,良人金在後草家四間全壓,崇信坊水逾村獨女徐召史草家四間全壓,仁昌坊長位里良人許北伊草家六間內三間頹壓,仁昌坊月谷里良人金貴得草家六間內三間頹壓,良人李萬石草家六間內三間頹壓,仁昌坊淸涼里良人金命吉草家四間全壓,仁昌坊中浪上里獨女鄭召史草家五間內三間頹壓,仁昌坊下里良人申六福草家三間全壓,童蒙姜植陽草家三間漂流,良人鄭漢豊草家二間漂流,良人鄭漢周草家二間漂流,良人金昌輔草家三間漂流,良人朴今福草家二間漂流,崇信坊御倉契御營軍鄭在明草家四間全壓,御營軍申大義草家三間全壓,傳曰,知道。令賑恤廳分等助給。
宣傳官李周喆書啓,臣於本月初二日申時量,以民戶頹壓處摘奸事,敬奉承政院所下聖敎,馳往南部字內,與本府書員及各該洞洞任等眼同,逐坊逐戶摘奸是白乎則,豆毛坊箭串一契·二契漂流頹壓尤甚,或有人命壓死者是白遣,自訓鍊都監,使漢江別將車益寬,領送津船·私船十五隻,及時救濟,許多人命,幸免漂沒之患是白乎旀,已爲頹壓漂流之家主姓名及渰死人名,一一列錄于後是白乎旀,見今沈沒之戶,水退後亦難免頹壓之患是白齊。後。薰陶坊竹廛洞契幼學李寬亨草家五間全壓,僉知趙益豊草家五間內三間頹壓,良人尹千甫草家五間全壓,良人金載珍草家三間全壓,薰陶坊鑄字洞契幼學洪錫浩草家五間全壓,寡居徐婢點每草家五間內三間頹壓,良人朴盛根草家六間內三間頹壓,幼學沈益鎭草家四間內二間頹壓,前察訪李在陽草家六間內四間頹壓,樂善坊倭館洞契良人金應廉草家五間全壓,良人崔昌興草家五間全壓,禁衛軍金快孫草家五間全壓,良人姜仁福草家六間內三間頹壓,幼學宋持永草家八間內四間頹壓,五歲女兒壓死,樂善坊瓦有豆里契幼學李章永草家五間全壓,良人李福伊草家四間全壓,明哲坊靑寧尉契良人鄭昌耆草家五間全壓,良人金漢祚草家七間全壓,訓局軍朴道雄草家七間全壓,良人楊枝永草家七間全壓,御營軍李壽康草家六間內三間頹壓,樂善坊眞梳里契良人金萬圭草家六間全壓,誠明坊石橋下契良人李完得草家二間全壓,幼學朴在庭草家三間內二間頹壓,明哲坊水口門內契訓局軍洪昌福草家五間全壓,訓局軍曺海潤草家四間全壓,良人崔宗晉草家四間全壓,良人金景徹草家四間全壓,獨女許召史草家四間全壓,良人金三福草家五間全壓,良人姜潤義草家五間全壓,獨女鄭召史草家三間內二間頹壓,幼學趙鎭玹草家四間內三間頹壓,明哲坊御倉契良人全快孫草家四間內三間頹壓,良人金得大草家五間內三間頹壓,明哲坊水口門內契良人金長福草家四間內二間頹壓,明哲坊雙里洞契良人盧貴得草家四間全壓,良人鞠日在草家五間全壓,訓局軍丁快運草家四間全壓,明哲坊南小洞契訓局軍金守吉草家四間內二間頹壓,獨女安召史草家五間內三間頹壓,良人金致郁草家八間全壓,獨女韓召史草家三間全壓,薰陶坊政丞契良人李得伊草家四間全壓,良人秦基業草家五間全壓,良人蔡甲伊草家五間內三間頹壓,薰陶坊泥峴契良人南景寅草家六間全壓,良人劉興謙草家五間全壓,良人趙重鎭草家五間全壓,良人金文承草家六間內三間頹壓,明禮坊明禮洞契出身趙齊豊草家五間全壓,良人徐應燮草家四間全壓,良人金仲煥草家二間全壓,幼學趙文溆草家七間內四間頹壓,明禮坊小龍洞契生徒朴圭煥草家七間全壓,良人南世寬草家五間全壓,良人金振聲草家六間全壓,良人李季成草家五間全壓,良人金二得草家四間全壓,良人朴致秀草家八間內四間頹壓,廣通坊軍器越邊契幼學朴時永瓦家六間全壓,幼學李德秀瓦家五間全壓,幼學鄭太哲草家四間全壓,會賢坊會賢洞契良人金永秀草家五間全壓,良人金莫崇草家四間全壓,幼學鄭圭錫草家九間內五間頹壓,會賢坊松峴契良人李快乭草家五間全壓,良人鄭致默瓦家六間內三間頹壓,豆毛坊水鐵里契良人洪景俊草家四間漂流,良人李元允草家二間漂流,良人洪今成草家三間漂流,良人金小大草家二間漂流,良人姜仁伊草家二間漂流,良人咸元得草家四間全壓,禁衛軍金長得草家三間全壓,良人姜長得草家三間全壓,良人金化之草家三間全壓,良人李甲得草家四間全壓,良人李道玄草家四間內二間頹壓,良人姜春吉草家三間內二間頹壓,良人安成得草家三間內二間頹壓,豆毛坊新村契良人閔仁喆草家三間漂流,良人金成孫草家三間漂流,良人金命孫草家三間漂流,良人金完福草〈家〉四間漂流,良人趙太康草家五間漂流,訓局軍李順義草家八間全壓,訓局軍李尙甲草家五間全壓,良人申光海草家三間全壓,良人金點孫草家三間全壓,良人金順乭草家四間全壓,訓局軍尹奉學草家三間全壓,訓局軍李長甲草家五間全壓,良人林今得草家三間全壓,良人李長吉草家四間全壓,禁衛軍李永祿草家三間全壓,良人安在石草家三間全壓,良人閔在吉草家三間全壓,良人安釗吉草家三間全壓,御營軍金宗伯草家三間全壓,御營軍金奉信草家四間全壓,御營軍鄭必得草家三間全壓,良人安大吉草家二間全壓,良人崔二福草家五間全壓,良人朴命哲草家三間全壓,訓局軍李在甲草家五間全壓,訓局軍崔永喆草家三間全壓,訓局軍鄭漢中草家五間全壓,良人崔應仁草家四間全壓,良人崔今哲草家五間內三間頹壓,良人尹龍得草家三間內二間頹壓,良人金一得草家五間內三間頹壓,良人金仁得草家五間內三間頹壓,良人金在仁草家六間內三間頹壓,良人李順喆草家四間內二間頹壓,訓局軍韓在乭草家六間內三間頹壓,禁衛軍高在甲草家四間內二間頹壓,幼學洪興草家三間內二間頹壓,良人韓大鍾草家四間內二間頹壓,良人閔仁喆草家三間內二間頹壓,禁衛軍金德煥草家二間內一間頹壓,訓局軍金宗得草家五間內二間頹壓,訓局軍安完哲草家十間內五間頹壓,訓局軍劉太奉草家五間內三間頹壓,良人李奉觀草家三間內二間頹壓,良人李命吉草家三間內二間頹壓,獨女金召史草家三間內二間頹壓,訓局軍鄭成釗草家八間內四間頹壓,訓局軍申大宗草家三間內二間頹壓,訓局軍鄭五中草家三間內二間頹壓,獨女李召史草家三間全壓,良人鄭仁大草家五間全壓,良人金孫伊草家四間全壓,豆毛坊神堂里契訓局軍金聖哲草家七間全壓,獨女李召史草家二間全壓,良人元福得草家三間全壓,良人卓興大草家三間內二間頹壓,豆毛坊箭串一契良人黃允元草家五間全壓,其妻方召史壓死年二十七,良人延好成草家二間漂流,良人洪在孫草家二間漂流,獨女延召史草家四間漂流,良人金貴春草家四間漂流,良人申興弼草家四間漂流,良人梁乭伊草家二間漂流,良人具仁郁草家二間漂流,良人金貴泰草家二間漂流,良人李源根草家三間漂流,良人朴完石草家三間漂流,良人金得南草家三間漂流,訓局軍梁碩正草家二間漂流,獨女趙召史草家二間漂流,獨女高召史草家三間漂流,良人金弘奎草家三間漂流,良人申宗哲草家二間全壓,良人申宗吉草家二間全壓,獨女金召史草家二間全壓,良人金五大草家二間全壓,良人高珪得草家三間全壓,良人高英石草家二間全壓,良人李允伊草家四間全壓,良人李在根草家三間全壓,良人申石柱草家二間全壓,良人延柱英草家二間全壓,良人金完孫草家五間全壓,良人李大仲草家二間全壓,良人文天祿草家二間全壓,良人鄭今孫草家三間全壓,獨女李召史草家二間全壓,良人廉五金草家三間全壓,良人朴者斤求草家二間全壓,良人朱好郞草家四間全壓,良人鄭仲孫草家三間全壓,良人李興得草家三間全壓,良人金仁哲草家五間全壓,良人孫秀文草家五間全壓,良人金重孫草家四間全壓,幼學李完鎭草家五間全壓,良人申石伊草家三間全壓,良人金壽康草家三間全壓,良人鄭景男草家三間全壓,良人全大仲草家三間全壓,良人尹順文草家四間全壓,良人鄭原八草家三間全壓,獨女盧召史草家二間全壓,良人池仁源草家三間全壓,良人朴順祿草家二間全壓,幼學沈學之草家三間全壓,良人延寬得草家三間全壓,良人全在允草家三間全壓,良人李次乭草家三間全壓,良人朴興吉草家三間全壓,良人金完石草家三間全壓,良人金化心草家三間全壓,良人咸厚釗草家三間全壓,良人盧奉乭草家三間全壓,良人鄭宗哲草家五間全壓,良人鄭致秀草家四間全壓,良人李致道草家四間全壓,良人金興春草家三間全壓,良人徐仁仲草家三間全壓,禁軍宋興祿草家八間全壓,良人林者斤哲草家三間全壓,良人延堯亂草家三間全壓,良人白石哲草家四間全壓,良人劉判吉草家三間全壓,良人咸景植草家五間全壓,獨女黃召史草家三間全壓,良人姜甲得草家三間全壓,良人文在乭草家四間全壓,良人延七伊草家三間全壓,良人金儀大草家三間全壓,良人鄭致源草家二間全壓,良人李得伊草家三間全壓,幼學李重夏草家四間全壓,獨女崔召史草家三間全壓,良人張得景草家三間全壓,良人宋仁福草家四間全壓,良人李遠福草家三間全壓,獨女金召史草家二間全壓,良人林者斤哲草家四間全壓,豆毛坊箭串二契良人金士得草家三間全壓壓死年五十六,良人李大燁草家五間漂流,良人金明孫草家五間漂流,良人趙完哲草家五間漂流,良人李基實草家四間漂流,良人金光信草家三間漂流,良人朴順吉草家五間漂流,良人金允西草家三間全壓,良人李化心草家三間全壓,良人范百石草家三間全壓,良人李喜燁草家三間全壓,訓局軍金澤求草家二間全壓,良人鄭德實草家二間全壓,良人高一天草家三間全壓,良人金厚釗草家四間全壓,良人趙山伊草家三間全壓,良人奉仁郁草家三間全壓,訓局軍趙啓哲草家四間全壓,良人黃漢成草家三間全壓,良人金致吉草家三間全壓,良人李致孫草家三間全壓,良人李云得草家三間全壓,良人崔八石草家三間全壓,良人金昌孫草家三間全壓,良人趙可朋草家五間全壓,良人車聖哲草家四間全壓,良人洪億卜草家三間全壓,良人李宗連草家三間全壓,良人洪在卜草家三間全壓,良人金孝大草家四間全壓,良人金乭伊草家三間全壓,良人鄭道亨草家三間全壓,獨女崔召史草家三間全壓,獨女鄭召史草家三間全壓,良人李枝公草家三間全壓,良人安明吉草家三間全壓,良人申仲石草家三間全壓,良人金今成草家二間全壓,良人李漢得草家三間全壓,良人安景秀草家二間全壓,良人林点得草家四間全壓,良人文億孫草家三間全壓,良人李希哲草家三間全壓,良人崔順成草家二間全壓,訓局軍林根喆草家五間全壓,訓局軍金完得草家三間全壓,良人黃千石草家三間全壓,良人李聖吉草家四間全壓,良人金今石草家四間全壓,幼學吳台佐草家三間全壓,良人李鳳伊草家三間全壓,良人申石奉草家二間全壓,良人金元吉草家三間全壓,良人全得宗草家三間全壓,良人李興哲草家三間全壓,良人金聖得草家二間全壓,良人禹靑吉草家四間全壓,良人李龍伊草家三間全壓,良人李興宗草家六間全壓,良人洪弼卜草家五間全壓,良人李景祿草家五間全壓,良人金範山草家三間全壓,良人崔興石草家四間全壓,良人文快吉草家五間全壓,良人李喜甲草家三間全壓,良人李元孫草家三間全壓,良人崔仁石草家三間全壓,良人鄭行吉草家三間全壓,良人文聖喆草家三間全壓,良人申聖吉草家三間全壓,良人朴得尙草家二間全壓,良人李啓秀草家四間全壓,良人申德喆草家四間全壓,良人金乙丑草家四間全壓,良人吳好孫草家二間全壓,良人李光三草家四間全壓,良人金仁孫草家三間全壓,良人金聖祿草家三間全壓,良人池今喆草家二間全壓,良人韓相信瓦家七間內四間頹壓,良人金業孫草家三間內二間頹壓,幼學沈宜潞草家八間內四間頹壓,豆毛坊豆毛浦契良人趙光義草家二間漂流,良人高光福草家三間漂流,良人申快福草家三間全壓,良人朴景喆草家四間全壓,良人朴時赫草家三間全壓,良人金俊綱草家四間全壓,良人李彦協草家四間全壓,良人洪景孫草家三間全壓,馬兵金啓良草家四間全壓,獨女玄召史草家五間全壓,良人咸秉一草家四間內二間頹壓,漢江坊漢江契良人朴宗根草家五間全壓,良人李石伊草家五間全壓,良人鄭英根草家三間全壓,良人李春一草家五間全壓,獨女洪召史草家三間全壓,良人金萬石草家三間內二間頹壓,良人朴義吉草家三間內二間頹壓,良人李快俊草家十間內五間頹壓,良人崔点同草家六間內三間頹壓,良人李喜良草家六間內三間頹壓,良人梁景弘草家五間內三間頹壓,良人金漢正草家四間內二間頹壓,屯之坊鑄城里契良人韓喜吉草家三間漂流,良人鄭喜孫草家五間全壓,良人金聖光草家三間全壓,良人申喜河瓦家四間全壓,良人鄭東老草家四間全壓,良人朴氏孫草家四間全壓,良人李景昌草家三間全壓,良人申無釗草家六間內三間頹壓,良人朴大淑草家三間內二間頹壓,獨女鄭召史草家三間內二間頹壓,屯之坊西氷一契良人金千乭草家三間漂流,良人金龍角草家四間全壓,良人白啓玄草家三間全壓,良人金在喆草家三間全壓,良人崔有孫瓦家三間全壓,良人安有善草家十間內六間頹壓,良人張奉仁瓦家十間內六間頹壓,良人洪貴奉草家四間內二間頹壓,屯之坊西氷二契良人李石伊草家三間漂流,良人宋聖寬草家三間全壓,良人金漢圭草家六間全壓,良人朴萬伊瓦家六間全壓,良人趙聖彦瓦家十二間內六間頹壓,良人朴如出草家四間內二間頹壓,屯之坊瓦署契獨女史召史草家三間漂流,良人趙論石草家三間全壓,良人高所回草家四間全壓,良人李信輝草家四間全壓,良人趙命得草家五間全壓,良人李於眞草家四間全壓,良人閔致薰瓦家三間全壓,良人金聖孫草家三間漂流,良人孫時雄草家五間漂流,良人金聖得草家四間漂流,良人韓仁求草家五間漂流,良人李景玄草家六間漂流,良人孫所回草家六間漂流,良人鄭大喆草家三間漂流,良人尹長喆草家四間漂流,良人朴允善瓦家四間全壓,良人柳基演瓦家三間全壓,良人金光云瓦家四間全壓,騎士成致寬瓦家五間全壓,良人林景福草家五間全壓,良人徐甲伊草家二間全壓,良人李順成草家二間全壓,良人李東根瓦家五間全壓,良人朴宗文瓦家五間全壓,良人金石浩瓦家三間全壓,訓局軍徐龍海瓦家五間全壓,良人禹大吉瓦家四間全壓,良人安驗喆草家三間全壓,良人李景福瓦家六間內三間頹壓,良人崔學千瓦家十間內五間頹壓,訓局軍崔致厚瓦家四間內二間頹壓,良人韓鎭元瓦家四間內二間頹壓,良人鄭東協瓦家六間內三間頹壓,獨女韓召史瓦家五間內四間頹壓,獨女姜召史瓦家四間內二間頹壓,良人崔聖云瓦家四間內二間頹壓,良人金中燁瓦家四間內二間頹壓,良人文二成瓦家四間內二間頹壓,良人閔致回瓦家三間內二間頹壓,良人李士興瓦家四間內二間頹壓,良人鄭啓信瓦家三間內二間頹壓,良人金義成瓦家四間內二間頹壓,良人鄭東煥瓦家八間內四間頹壓,屯之坊之於屯契良人成守吉草家三間漂流,良人金順石草家二間漂流,良人成豊郁草家三間漂流,良人金萬孫草家二間漂流,良人金萬得草家二間漂流,良人金光得草家三間全壓,良人李德興草家四間全壓,良人金福信草家三間全壓,良人徐英福草家三間全壓,良人金完石草家二間全壓,良人白巨福草家五間全壓,良人金寬玉草家四間內二間頹壓,良人金昌彦草家四間內二間頹壓,屯之坊梨太院契良人鄭富春草家三間全壓,良人金完根草家四間全壓,獨女金召史草家三間內二間頹壓,屯之坊典牲署內契良人咸福伊草家三間內二間頹壓,屯之坊靑坡契良人金仁宅草家四間全壓,良人金景漢草家三間全壓,良人太信植草家三間內二間頹壓,良人朴命孫草家六間內三間頹壓,本兵金宗孫草家六間內三間頹壓,寡居南宮草家三間內二間頹壓,禁衛軍金長釗草家三間內二間頹壓,良人金元喆草家四間內二間頹壓,良人池應漢草家三間內二間頹壓,傳曰,知道。令賑恤廳分等助給。
宣傳官任弘模書啓,臣於本月初二日申時量,以民戶頹壓處摘奸事,敬奉承政院所下聖敎,馳往中部字內,逐坊隨戶,詳細摘奸是白乎則,今番雨水,半壁之頹落,一隅之滲漏,實是霖雨中所難免者是白乎矣,其中全家之頹壓,間數稍多者,謹以所見數爻及家主身役·姓名,竝以一一列錄于後是白齊。後。長通坊昌廛契良人金胤錫瓦家七間草家八間內,草家八間頹壓,貞善坊衣廛一契良人李東福草家九間內五間頹壓,貞善坊衣廛二契幼學趙石鉉草家七間內四間頹壓,慶幸坊漢原西邊契幼學李秉植草家九間全壓,寬仁坊大寺洞一牌契幼學洪在喬瓦家十三間內四間頹壓,前縣監金敏淳瓦家四十間內四間頹壓,獨女李召史瓦家五間全壓,堅平坊典醫監洞契軍器寺別破陣權聖哲瓦家六間,草家十九間內,草家七間頹壓,貞善坊水門洞契良人金宗赫瓦家五間內三間頹壓,良人金廷默瓦家十間內三間頹壓,獨女金召史草家七間內三間頹壓,幼學李忠永瓦家五間內二間頹壓,傳曰,知道。令賑恤廳分等助給。
宣傳官申善浩書啓,臣於本月初二日申時量,以民戶頹壓處摘奸事,敬奉承政院所下聖敎,馳往西部字內,逐坊摘奸是白乎則,連日霖雨,頹垣破壁,勢所難免是白乎乃,其中全家之頹壓間數稍多者,謹以所見家主姓名,列錄于後是白乎旀,麻浦契·土亭里·黑石里·栗島契等處,漲水未退,末由詳見是白乎矣,沿江沈沒,民戶,水退之後,亦難免頹傷之慮是白齊。後。養生坊太平洞契良人李元成草家十間內七間頹壓,皇華坊聚賢洞契良人安今得草家十一間全壓,積善坊繕工內契良人權明信草家六間全壓,仁達坊社稷洞契良人金敬允草家五間全壓,獨女朴召史草家五間全壓,獨女金召史草家六間內三間頹壓,積善坊新門內契良人姜承周瓦家八間內六間頹壓,盤石坊石橋幼學丁若成草家二間內一間頹壓,幼學金致永草家二間全壓,獨女金召史草家三間全壓,獨女高召史草家六間內三間頹壓,良人李得莘草家二間內一間頹壓,良人高仲吉草家五間全壓,良人金宗元草家三間全壓,盤石坊古巡廳契良人金命得草家六間內四間頹壓,幼學趙哲鉉草家七間全壓,盤石坊米廛下契良人尹壽吉草家八間全壓,盤石坊租田契良人李士吉草家七間全壓,良人金宗完草家四間全壓,良人朴完伊草家四間內二間頹壓,獨女元召史草家六間內四間頹壓,良人申得文草家七間全壓,良人姜文岳草家三間內二間頹壓,良人金成喆草家五間內三間頹壓,盤石坊藥田契良人張秀明草家六間全壓,良人金哲伊草家八間全壓,良人李同哲草家六間全壓,良人金靑蓮草家六間全壓,幼學尹永植草家四間全壓,良人韓萬周草家十間全壓,良人池成學草家八間全壓,獨女張召史草家九間內五間頹壓,盤石坊靑坡一契良人金鳳吉草家六間全壓,良人金萬吉草家三間內二間頹壓,盤石坊靑坡二契獨女韓召史草家四間內二間頹壓,良人張天得草家四間內二間頹壓,盤石坊靑坡三契良人嚴昌民草家三間全壓,良人陳興錫草家四間全壓,良人劉漢大草家四間全壓,良人片啓默草家二間內一間頹壓,盤石坊靑坡四契良人崔用官草家四間內二間頹壓,良人金元哲草家二間內一間頹壓,良人李仁根草家四間全壓,盤石坊四巨里契幼學康錫九草家六間全壓,良人池致明草家九間全壓,良人韓昌允草家六間內三間頹壓,良人金興大草家四間全壓,盤石坊蓮池洞契幼學李漢宗草家七間全壓,良人金厚榮草家六間全壓,良人洪龍孫草家四間全壓,良人朴貴茂草家三間全壓,獨女安召史草家三間全壓,良人錢致有草家四間全壓,良人崔德孫草家四間全壓,良人崔德孫草家四間全壓,盤石坊桃楮洞契良人李元昌草家五間內三間頹壓,良人姜聖哲草家八間內五間頹壓,良人池光孫草家八間全壓,良人李基德草家七間全壓,良人梁柑伊草家五間全壓,良人金明奎草家六間內四間頹壓,良人金永吉草家五間內三間頹壓,訓局軍徐有甫草家七間全壓,幼學朴枝英草家五間全壓,幼學李弼範草家九間內六間頹壓,良人元卜祥草家六間全壓,盤松坊池下契良人金雲伊草家三間全壓,良人金大吉草家三間全壓,獨女金召史草家五間內三間頹壓,寡居姜奴興得草家三間全壓,良人柳之達草家四間全壓,良人李興孫草家三間全壓,幼學金在憲草家四間全壓,訓局軍朴重根草家七間全壓,良人金東雲草家三間全壓,盤松坊水芹畓契獨女金召史草家四間全壓,幼學南錫命草家四間內二間頹壓,盤松坊盧僉正契良人李道成草家三間全壓,盤松坊京營口契良人金順福草家三間全壓,盤松坊米廛上契幼學金直淵草家七間內五間頹壓,良人崔弘根草家三間全壓,盤松坊阿峴契良人金聖哲草家四間內二間頹壓,良人劉千玉草家四間全壓,獨女朴召史草家三間全壓,良人李乭伊草家三間內二間頹壓,良人金之德草家三間全壓,盤松坊權政丞契訓局軍李良春草家五間全壓,故郡守朴亮勳草家十間全壓,良人張致文草家六間全壓,良人朴大成草家三間全壓,幼學洪在憲草家十間內八間頹壓,獨女劉召史草家十間內五間全壓,盤松坊成朔州契良人李泰山草家五間全壓,盤松坊車子里契良人林聖祿草家九間內五間頹壓,良人李完吉草家五間全壓,獨女尹召史草家三間全壓,獨女李召史草家三間全壓,獨女韓召史草家四間全壓,良人具三石草家三間全壓,良人朴春得草家四間內二間頹壓,良人閔光哲草家六間全壓,龍山坊孔德里契良人金鎭國草家五間全壓,良人姜樂哲草家四間全壓,良人河龍瑞草家三間全壓,訓局軍金成穆草家五間內三間頹壓,良人宋命仁草家三間全壓,幼學李廷寬草家二間全壓,良人韓龍基草家六間全壓,良人劉季豊草家三間全壓,良人田有豊草家五間全壓,良人吳性右草家十間內七間頹壓,良人洪運哲草家三間全壓,良人延炳鉉草家三間全壓,同知張順采草家四間全壓,良人南仁奉草家三間全壓,良人洪順甲草家三間全壓,幼學金錫草家八間內五間頹壓,幼學金昌源草家四間全壓,良人金潤化草家四間全壓,獨女安召史草家三間全壓,幼學李鏞草家四間全壓,良人鄭源植草家三間全壓,獨女李召史草家五間內三間頹壓,良人洪允石草家三間全壓,良人金德用草家三間全壓,良人金五哲草家五間全壓,良人朴義秀草家五間全壓,童蒙姜哲永草家三間全壓,獨女姜召史草家四間全壓,龍山坊桃花洞外契良人朴東文草家五間全壓,良人吳龍起草家三間全壓,良人白文伊草家四間全壓,良人李根守草家三間全壓,龍山坊萬里倉契良人申永年草家二間全壓,良人宋道辰草家三間全壓,良人孔道爀草家二間全壓,良人李龍福草家四間內二間頹壓,龍山坊賑恤廳契良人金完璧草家六間全壓,龍山坊新昌契良人李福興草家三間全壓,良人李於仁石草家五間全壓,良人金昌根草家五間全壓,龍山坊東門外契良人金景文草家五間全壓,良人金應燁草家六間全壓,良人方禹廷草家三間全壓,良人李昌錫草家五間全壓,良人邊祥仁草家五間全壓,良人鄭道晩草家四間全壓,良人李大興草家五間全壓,良人李大根草家五間全壓,良人咸宜弘瓦家五間內四間頹壓,良人具聖得草家四間全壓,良人李暹豊草家五間全壓,良人全景信草家四間全壓,摠戎軍金順大草家六間全壓,良人洪興大草家四間全壓,良人咸修喆草家四間內二間頹壓,良人都完興草家三間全壓。傳曰,知道。令賑恤廳分等助給。
宣傳官洪秉周書啓,臣於本月初二日申時量,以民戶頹壓摘奸事,敬奉承政院所下聖敎,馳往北部字內,逐坊隨戶,詳細摘奸是白乎則,今番雨水,半壁之頹落,一隅之滲漏,實是霖雨中所難免者是白乎矣,其中全家頹壓間數之稍多者,謹以臣所見家主姓名,一一列錄于後是白乎旀,沿江沈沒,草屋水退之後,亦難免頹傷之慮是白齊。後。安國坊安國洞契良人崔大吉草家五間全壓,良人張道喆草家四間內二間頹壓,良人金仁福草家六間全壓,鎭長坊三淸洞契良人趙完吉草家三間全壓,良人金壽淵草家九間內六間頹壓,良人李宗哲草家四間內二間頹壓,良人趙完吉草家三間全壓,良人金鼎國草家四間內二間頹壓,良人鄭國先草家六間內四間頹壓,良人金應瑞草家三間全壓,幼學李興沼草家九間內六間頹壓,觀光坊部契良人金宗伯草家四間全壓,良人洪致元草家三間全壓,司宰監上牌契良人方仁得草家七間內四間頹壓,良人王漢弼草家三間內二間頹壓,良人崔萬吉草家八間內四間頹壓,義通坊延秋門契獨女徐召史草家八間內四間頹壓,廣化坊苑洞契良人安亨鎭草家六間內三間頹壓,良人李尙鉉草家六間內四間頹壓,獨女李召史草家五間內三間頹壓,良人林鳳仁草家三間全壓,順化坊下牌契良人金泰云草家五間全壓,良人李化近草家三間內二間頹壓,良人吳仁謙草家七間全壓,獨女金召史草家六間內三間頹壓,良人金世喆草家三間全壓,良人盧壽弘草家四間全壓,良人朴萬業草家四間內二間頹壓,良人丁在福草家三間全壓,良人金俊赫草家四間內二間頹壓,良人黃龍錫草家三間全壓,良人李陽植草家三間全壓,獨女李召史草家三間全壓,良人李周尙草家三間內二間頹壓,俊秀坊舊司圃署契良人金初文草家三間內二間頹壓,良人金花明草家三間內二間頹壓,良人朱光淵草家四間內三間頹壓,良人朴在龍草家四間全壓,良人韓興伊草家五間內四間頹壓,良人金尙己草家五間內四間頹壓,常平坊宣惠廳契良人金長成草家四間全壓,良人朴景允草家四間內二間頹壓,良人趙澤秀草家二間全壓,良人張聖殷草家六間內三間頹壓,良人朴潤恒草家四間全壓,良人金千金草家三間全壓,良人金仁成草家二間全壓,忠武衛姜益周草家三間全壓,良人林興石草家二間全壓,常平坊造紙署契良人朴喜石草家三間全壓,良人許福伊草家二間全壓,常平坊經理廳契良人金在成草家三間全壓,良人李順老味草家二間內一間頹壓,良人崔宗寬草家四間內二間頹壓,摠戎軍崔尙得草家四間內三間頹壓,常平坊御倉契良人朴良乭草家三間全壓,良人田起豊草家四間內二間頹壓,常平坊禁倉契良人金孫伊草家二間全壓,良人李得伊草家三間全壓,常平坊訓倉契良人黃英伊草家五間全壓,迎恩坊葛古介契良人李成春草家三間全壓,良人蕫順哲草家二間全壓,良人金景云草家四間全壓,良人李潤錫草家六間內三間頹壓,幼學印采斗草家五間內三間頹壓,迎恩坊佛光里契良人金聖完草家三間全壓,良人閔宗錫草家三間全壓,良人李孫伊草家二間全壓,良人鄭昌祿草家四間內三間頹壓,良人金千世草家六間內三間頹壓,良人金大孫草家五間內三間頹壓,迎恩坊末屹山契良人安泰國草家四間全壓,良人李長得草家三間全壓,獨女宋召史草家二間全壓,良人姜重吉草家五間內三間頹壓,良人徐得在草家四間內二間頹壓,迎恩坊弘濟院契童蒙姜哲欽草家二間全壓,訓局軍崔順昌草家五間全壓,良人金奉明草家二間全壓,良人孫完福草家三間全壓,良人朴五福草家五間內三間頹壓,迎恩坊梁鐵里契良人李吉伊草家三間全壓,良人金福吉草家二間全壓,迎恩坊新寺洞契良人李甲戌草家二間全壓,良人鄭石伊草家三間全壓,良人柳得伊草家二間全壓,延禧坊甑山里契良人南興仁草家五間內三間頹壓,良人金長孫草家三間全壓,良人吳雲伊草家四間內二間頹壓,延禧坊加佐洞一契良人安昌福草家五間內二間頹壓,良人朴興石草家三間全壓,良人李應福草家三間全壓良人崔氏釗草家二間全壓,延禧坊加佐洞二契良人李占釗草家六間內三間頹壓,良人楊德才草家三間內二間頹壓,良人申五成草家三間全壓,延禧坊城山里契良人許萬大草家三間內二間頹壓,良人朱尙根草家四間內二間頹壓,延禧坊延禧宮契良人李光弼草家三間全壓,良人方聖吉草家二間內一間頹壓,良人金尙兼草家三間全壓,延禧坊細橋里二契良人申石俊草家三間全壓,良人張孫伊草家三間內二間頹壓,良人宋光孫草家七間內三間頹壓,延禧坊合井里契良人黃有甲草家七間全壓,良人尹啓吉草家四間全壓,良人元在天草家四間全壓,良人申命大草家八間全壓,良人金昌安草家十間全壓,良人李根玉草家四間內二間頹壓,良人白尙儀草家四間內二間頹壓,良人邊億伊草家四間內二間頹壓,良人張一得草家二間內一間頹壓,良人李巖回草家三間內二間頹壓,良人白壽星草家七間內三間頹壓,良人崔景祿草家四間內二間頹壓,良人金白文草家七間全壓,良人李順孫草家二間全壓,獨女李召史草家三間全壓,良人張萬成草家三間全壓,良人李成奉草家四間全壓,良人李完才草家二間全壓,良人金振玉草家四間全壓,良人白壽命草家四間全壓,良人孔甲得草家四間全壓,良人柳萬柱草家四間內二間頹壓,獨女金召史草家五間內三間頹壓,良人林萬甲草家四間內二間頹壓,良人金千孫草家四間內二間頹壓,良人趙景孫草家四間全壓,良人金履浩草家四間全壓,獨女李召史草家三間全壓,良人趙龍孫草家四間全壓,良人李吉宗草家四間內二間頹壓,良人李今孫草家三間全壓,良人徐者斤得草家四間內二間頹壓,良人金龍福草家五間內三間頹壓,良人朴範伊草家六間內三間頹壓,良人金振旭草家四間內二間頹壓,良人金快孫草家四間內二間頹壓,良人金守業草家三間內二間頹壓,良人李順業草家三間內二間頹壓,良人李文在草家四間內二間頹壓,良人朴宗業草家五間內三間頹壓,良人金仁大草家三間內二間頹壓,良人金大殷草家四間內二間頹壓,延禧坊望遠亭契良人張壽煥草家四間全壓,良人廉守哲草家三間全壓,良人劉漢柱草家二間全壓,良人鄭命祿草家二間內一間頹壓,良人沈能九草家五間內三間頹壓,良人金千祐草家二間全壓,良人辛富潤草家三間全壓,良人宋次乭草家二間全壓,良人李應默草家三間全壓,延禧坊汝矣島契良人任時學草家六間全壓,良人崔英俊草家五間全壓,獨女許召史草家四間全壓,良人宋允得草家四間全壓,良人金敬八草家五間內三間頹壓,良人鄭仁哲草家四間內二間頹壓,獨女李召史草家五間全壓,良人閔源起草家六間內三間頹壓,獨女朴召史草家五間全壓,良人張敬福草家四間內二間頹壓,獨女朱召史草家四間內二間頹壓,良人沈永祿草家四間全壓,良人朴得仁草家五間全壓,良人池德興草家七間全壓,良人盧聖孫草家五間全壓,良人韓文伊草家五間全壓,良人洪景柱草家四間內二間頹壓,良人權錫周草家四間內二間頹壓,延禧坊阿峴契良人金治德草家五間全壓,良人金尙寬草家四間內二間頹壓,良人金光燁草家三間全壓,良人金光俊草家四間全壓,獨女張召史草家五間內三間頹壓,獨女金召史草家四間內二間頹壓,良人申有辰草家五間全壓,良人宋龍文草家三間內二間頹壓,良人閔辰大草家四間內二間頹壓,良人吳順得草家五間全壓,良人崔興文草家四間全壓,良人池有淡草家三間內二間頹壓,良人崔龍雲草家二間全壓,良人崔虎源草家三間全壓,良人金成哲草家三間全壓,良人慶根伊草家三間內二間頹壓,良人趙昌培草家四間內二間頹壓,獨女朴召史草家五間內三間頹壓,獨女千召史草家三間內二間頹壓,良人李光仁草家三間全壓,延禧坊舊里三契良人方致遠草家五間內三間頹壓,良人金順乭草家四間內二間頹壓。良人金準永草家四間全壓,傳曰,知道。令賑恤廳分等助給。
上在昌德宮。停常參·經筵。
自午時至人定,灑雨下雨,測雨器水深四分。
自人定至初九日開東,灑雨下雨,測雨器水深一分。
金胤根啓曰,行大司憲趙秉鉉未肅拜,執義李光載,掌令金奎燮,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
又啓曰,右副承旨安孝述,今日不爲仕進,卽爲牌招,何如?傳曰,允。
權溭啓曰,左尹沈英錫,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。工曹參議趙咸永,大司成成遂默,敦寧都正鄭日泰,除拜後過三日,不爲出肅,事體所在,誠極未安,竝從重推考,仍卽牌招察任,何如?傳曰,允。
又啓曰,卽者吏曹郞廳來言,政事當日爲之事命下,而行判書趙寅永,參判徐箕淳,參議金景善俱以病不來,不得開政云,竝卽牌招,何如?傳曰,允。
有政。吏批,行判書趙寅永進,參判徐箕淳,參議金景善病,同副承旨權溭進。以沈承祖爲英陵令,任泰瑛爲吉州牧使,趙雲杓爲密陽府使,張照爲金山郡守,蔡臣永爲丹城縣監。司僕判官金萬根仍任事承傳。
兵批,判書洪命周,參判尹致謙,參議吳甲良病,參知鄭誠一入直進,左副承旨金胤根進。同知徐景孫,僉知三單安景赫·李東植·李勉翕,以上竝單付,僉知加設單李圭徹。
吏批,再政。以朴邠壽爲西部令,宋泰熙爲沃川郡守,任翼常爲昌平縣令。
兵批,再政。同知單宋顯大。
吏批,三政。以黃鍾林爲軍資判官,沈能學爲社稷令,金晉根爲文義縣令。
兵批,三政。同知單金守鉉。
以漢城府民家頹壓別單,傳于權溭曰,恤典令該廳卽爲分給事,分付。
以漢城府民家頹壓別單,傳于權溭曰,恤典令該廳卽爲分給事,分付。
以漢城府民家頹壓別單,傳于權溭曰,恤典令該廳卽爲分給事,分付。
大王大妃殿,傳于金胤根曰,拯米之分給於致敗地方附近民戶,雖是法制,今番許多之拯米,將爲湖南沿民難言之弊,是不可不念。三漕倉兩處臭載十四隻拯米太,特依壬子年例,從民願發賣,以錢上送,切勿分給民間事,廟堂星火知委於湖南道臣處。
以右副承旨安孝述牌不進罷職傳旨,傳于權溭曰,只推。
以吏曹參議金景善牌不進罷職傳旨,傳于權溭曰,只推。
以工曹參議趙咸永,大司成成遂默,敦寧都正鄭日泰牌不進罷職傳旨,傳于權溭曰,只推。
金胤根,以備邊司言啓曰,都下米穀乏貴,民情極爲騷遑,惠廳頒貢,一時爲急,而近因江漲,各處漕稅船之水下留泊者,要之望潮,可以運到捧下。今將地部別營別庫米,隨其見在之數,使之先爲推移,磨鍊頒給,則庶可爲目下解渴之資。以此意分付戶·惠廳,以爲方便共濟之地,何如?傳曰,允。
又以右邊捕盜廳言啓曰,本廳草記批旨內,邪學罪人劉進吉,自本廳爲先嚴加盤覈事,命下矣。罪人劉進吉,多般鉤問,則口招內,學習斯學,今爲十五年,而潛心專工,雖死杖下,萬無棄學之心云。且以譯官,前後赴燕爲八次,則邪術物件,必當有貿取播傳處,故嚴加窮覈,則畫簇與冊子,如干貿給於先促之南明赫·李光獻等處云。沈惑痼習,已至多年,則亦多有同情,而其所指告者,或已促而在囚,或就捕而伏法之諸漢而已,故屢施訊問,終無他指告者。蓋邪學之法,不告同黨,卽是渠輩難化之習,尤極兇獰,仍姑嚴囚,以爲更加訊覈,何如?傳曰,允。
又以義禁府言啓曰,昌原前府使沈樂臣,晉州兼任丹城縣監洪獻謨,密陽府使李漍等,施以先罷後拿之典事,承傳啓下矣。沈樂臣時以吉州牧使,方在任所,依例發遣府書吏,交代後拿來,洪獻謨·李漍亦在任所云,依例發遣府羅將拿來,何如?傳曰。待待命拿囚。
上在昌德宮。停常參·經筵。
李㙽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,右副承旨安孝述今日不爲仕進,卽爲牌招,何如?傳曰,允。
以漢城府民家頹壓別單,傳于宋持養曰,恤典令該廳卽爲分給事,分付。
以漢城府民家頹壓別單,傳于宋持養曰,恤典令該廳卽爲分給事,分付。
以京畿監司洪學淵狀啓,砥平縣民家漂頹事,傳于宋持養曰,聞甚驚惻,元恤典外,別加顧助。渰死人如有生前身還布,竝蕩減,未拯身期於拯得,結構奠接之方,廟堂措辭分付。
以濟州牧使李源達狀啓人命渰死事,傳于宋持養曰,聞甚驚惻,如有生前身還布,竝蕩減事,分付。
李㙽啓曰,行大司憲趙秉鉉,執義李光載,掌令金奎爕,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎爕,持平尹昌錫牌不進罷職傳旨,傳于李㙽曰,只推。
以右副承旨安孝述牌不進罷職傳旨,傳于權溭曰,只推。
金胤根,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,五衛將尹致永除授,在外上來無期,李圭徹前任公州營將,許燮前任洪州營將,柳相質前任江華中軍,忠翊衛將李東植前任忠州營將,忠壯衛將李勉翕前任南虞候,俱在任所,上來間該廳番次苟艱云。景福宮衛將金允喆·徐景孫·宋顯大,慶熙宮衛將韓宗洙·金守鉉,俱以病難供職,呈狀乞遞,文臣兼宣傳官金建銖除授,在外過限未上來,竝改差,何如?傳曰,允。
又以司僕寺提調意啓曰,兼內乘任泰瑛今日政,移拜吉州牧使矣。其代令該曹口傳差出,何如?傳曰,允。
兵曹口傳政事,以李宜植爲兼內乘。
又以右邊捕盜廳言啓曰,謹依本廳草記批旨,邪學罪人劉進吉處,更加盤覈,則沈溺邪書,終無變改之心,一如昨日所招,物件之播傳,同黨之誰某,屢施嚴訊,漫漶納招,別無指的處,而南部居名不知有班名之南哥,與之同學云。故卽爲發捕,則南哥出他未捉,其妻趙女及其女十五歲兒,先爲就捕,捉致究問,則邪學情節,箇箇自服,而冊子與醜像畫紙,多數搜來,其爛商綢繆之狀,推此可知。南哥今方詗捕,待其捉來,更爲面質推覈,故劉進吉仍爲嚴囚之意,敢啓。傳曰,知道。
李㙽,以刑曹言啓曰,罪人李光烈等詳覆啓目判付內,奉敎依律事,判下矣。所當卽爲擧行,而謹按大典通編禁刑條,有曰夜未明勿行死刑,又曰薄昏行刑,有乖法意,依夜未明例,待朝行刑。罪人李光烈等八名,依法典待明朝擧行之意,敢啓。傳曰,知道。
敦寧都正鄭日泰疏曰,伏以,臣於日昨,伏奉除旨,以臣爲敦寧都正者。臣感激居先,少伸叩謝之忱,而第臣見無敦寧,揆以格例,其不可冒據也審矣。玆控短章,仰瀆崇嚴,伏乞聖明,俯垂鑑諒,亟令選部照例遞改,以存公格,以安私分,千萬幸甚。臣無任云云。省疏具悉,疏辭下該曹稟處。
上在昌德宮。停常參·經筵。
藥房副提調李景在啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
李㙽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,左副承旨金胤根,右副承旨安孝述,今日不爲仕進,竝卽牌招,何如?傳曰,允。
備忘記,釜山僉使李顯稷下直,長弓一張,長箭一部,片箭一部,筒兒一箇賜給。
李景在啓曰,日記修正,何等審愼,而四月日記中筵說一張,全然漏落,以至啓下之境。事未前有,萬萬駭然,今方添張以入,而當該注書,所當重勘,本院請推之外,無他可施之罰,何以爲之?敢稟。傳曰,拿處。
傳于李景在曰,向來處分,足以一伸,日前特除,意有在焉,而又稱在外,不參日次,極爲未安。藥房提調鄭元容,令政院嚴飭上來。
權溭啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于權溭曰,只推。
以左副承旨金胤根,右副承旨安孝述牌不進罷職傳旨,傳于權溭曰,只推。
宋持養以賑恤廳言啓曰,謹依漢城府民家頹壓恤典別單判付及宣傳官民家頹壓摘奸書啓批旨,中部字內全家頹壓十戶,各錢二兩,完少頹多三戶,完多頹少一戶,各錢一兩,東部字內壓死人壯二口,各錢二兩布一疋,全家頹壓五十六戶,全家漂流二十三戶,各錢二兩,完少頹多六十四戶,完多頹少三戶,各錢一兩,西部字內全家頹壓三百二十三戶,全家漂流十八戶,各錢二兩,完少頹多九十戶,完多頹少十八戶,各錢一兩,南部字內壓死人壯二口,弱一口,各錢二兩布一疋,全家頹壓三百五十三戶,全家漂流五十一戶,各錢二兩,完少頹多一百三戶,各錢一兩,北部字內全家頹壓一百十六戶,各錢二兩,完少頹多九十四戶,完多頹少六戶,各錢一兩,依例分給,而完多頹少戶中四間以上,例不擧論於恤典中矣。今亦置之之意,敢啓。傳曰,知道。
權溭,以訓鍊都監言啓曰,本局從事官曺錫亨身病甚重,勢難察任,改差,何如?傳曰,允。
吏曹啓目粘連,觀此敦寧府都正鄭日泰上疏,則以爲,臣見無敦寧,揆以格例,其不可冒據,伏乞亟令選部,照例遞改亦爲白有臥乎所,旣無敦寧,則揆以格例,不可仍置。敦寧府都正鄭日泰,依例改差,何如?判付啓依允。
刑曹啓目粘連,京囚邪學罪人李光烈等沈溺邪學遲晩納招罪,大明律造妖書妖言傳用惑衆者斬,同律十惡之罪,應死者決不待時斬,光烈等竝不待時斬事,報議政府矣。回答關內,依所報律抄啓,李光烈·金女長金·南女累時阿·李女英喜·李女梅任·元女貴任·朴女成任·金女老沙等罪狀,右律施行,何如?判付啓,奉敎依右律施行爲良如敎。
刑曹,邪學罪人李光烈·金女長金·南女累時阿·李女英喜·李女梅任·元女貴任·朴女成任·金女老沙等,當日西小門外處斬事。
上在昌德宮。停常參·經筵。
未時,太白見於巳地。
李㙽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
宋持養啓曰,右副承旨安孝述今日不爲仕進,卽爲牌招,何如?傳曰,允。
大王大妃殿,傳于權溭曰,今番稅船臭載,歷日思之,猶驚歎未已,言念來頭事勢,實不知何以措處。貢價減分,已出於萬不得已,而此外節省之方,廟堂與戶·惠堂,當講究以聞。自上亦不可不先有示意之擧,自來朔至明年四月,各殿每朔所入草注紙,特爲減半,俾一分有裨於經用。
傳于李㙽曰,右捕將許遞,前望單子入之。
右捕將前望單子入之,金煐落點。
李㙽啓曰,新除授右邊捕盜大將金煐,卽爲牌招,傳授命召及大將牌·傳令牌,何如?傳曰,允。
又啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以右副承旨安孝述牌不進罷職傳旨,傳于李㙽曰,只推。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于李㙽曰,只推。
權溭,以禮曹言啓曰,禜祭設行後得晴,旣在三日之內,報謝之節,當卽擧行,而旋復霏微,猶未快霽,因大臣筵奏,擬或再擧,姑爲遲待矣。今則日候晴朗,更無雨意,四門報謝祭,謹依禮文,待立秋後擇日設行,何如?傳曰,允。
又以賑恤廳言啓曰,謹依漢城府民家頹壓別單判付,西部字內全家頹壓四百八十二戶,全家漂流六十四戶,各錢二兩,完少頹多一百五十五戶,完多頹少十四戶,各錢一兩,依例分給之意,敢啓。傳曰,知道。
金胤根,以兵曹言啓曰,今六月十一日寅正三刻七分土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以備邊司言啓曰,卽見江原前監司洪穉圭狀啓,則以爲,本營補蔘庫遺在錢爲一萬九千五百三兩零,而除却各樣貸下,蔘商所逋一萬三千八百四十五兩零內,所捧爲六千二百五兩零,與實時在一千九百二十四兩零,竝爲作穀,實合便宜,未捧七千六百三十九兩零,俱係死亡與貧窮,準捧末由,付之寧失,冀蒙特惠事,竝請令廟堂稟處矣。一自蔘貢變通之後,營下蔘商輩,未免有失業向隅之歎,此事勢之所然,而況以庫錢宿逋,責之於失業之餘,其收殺之難,不言可知。今此所捧之殆近折半,足見渠輩之竭力盡心。餘數更督,非但爲行不得之政,渠輩以營下土着,多年應役者,今於蕩産難支之際,一番施惠,不害爲均視之義。未捧條七千六百兩零,特許蕩減,俾知朝家懷保之至意。該庫自設始之初,已爲關由於廟堂,本錢係是公貨,不可不還充元數,以資日後需用作穀,耗殖之節,依狀辭成節目施行之意,分付,何如?傳曰,允。
義禁府啓目,假注書南鍾三亦,原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
未時,太白見於巳地。
金胤根啓曰,行大司憲趙秉鉉未肅拜,執義李光載,掌令金奎爕,持平尹昌錫呈辭,掌令李源祚,持平權命周在外,監察茶時之意,敢啓。傳曰,知道。
李㙽啓曰,右副承旨安孝述,今日不爲仕進,卽爲牌招,何如?傳曰,允。
以京畿監司洪學淵狀啓果川縣民家頹壓事,傳于權溭曰,聞甚矜惻,元恤典外,別加顧助,結構奠接之方,廟堂措辭分付。
以江原監司洪穉圭狀啓,原州民家頹壓事,傳于權溭曰,聞甚矜惻,元恤典外,別加顧助,結構奠接之方,廟堂措辭分付。
以右副承旨安孝述牌不進罷職傳旨,傳于金胤根曰,只推。
權溭以奎章閣言啓曰,原任直提學鄭基善喪,依定式,遣檢書官致祭以來之意,敢啓。傳曰,知道。
金胤根,以都摠府言啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
上在昌德宮。停常參·經筵。
未時,太白見於巳地。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,右承旨李㙽今日不爲仕進,卽爲牌招,何如?傳曰,允。
權溭啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于權溭曰,只推。
以右承旨李㙽牌不進罷職傳旨,傳于安孝述曰,只推。
權溭,以都摠府言啓曰,副摠管李應植,以禁軍別將,龍虎營褒貶坐起進參事,外兵曹晝仕出去之意,敢啓。傳曰,知道。
李景在,以吏曹言啓曰,工曹正郞李基賢,以其身病,呈狀乞遞,改差,何如?傳曰,允。
安孝述,以禮曹言啓曰,圖畫署有別遞兒祿窠,而自前以畫員實官中久勤者,次次許付矣。付祿人李壽民有頉,代當次人李潤民,依例許付,何如?傳曰,允。
上在昌德宮。停常參·經筵。
未時,太白見於巳地。
李㙽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
宋持養啓曰,左副承旨金胤根今日不爲仕進,卽爲牌招,何如?傳曰,允。
傳于安孝述曰,禮房承旨馳詣宗廟·景慕宮,奉審摘奸以來。
李㙽啓曰,本院今春夏等褒貶,當爲磨勘,而注書二員未差,不得如例磨勘之意,敢啓。傳曰,知道。
又啓曰,假注書金正奎,身病猝重,勢難察任,今姑改差,何如?傳曰,允。
金正奎改差,代以朴商壽爲假注書。
李㙽啓曰,行大司憲趙秉鉉,執義李光載,掌令金奎爕,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎爕,持平尹昌錫牌不進罷職傳旨,傳于李㙽曰,只推。
以左副承旨金胤根牌不進罷職傳旨,傳于安孝述曰,只推。
李㙽,以備邊司言啓曰,卽見咸鏡監司朴岐壽狀啓,則以爲,北土異於南沿,牟麥成熟,自來最晩,當此窮夏,民食甚艱,就各邑所在元還餉及交濟久置應留條中各穀限七千石加分事,請令廟堂稟旨分付矣。分留法意,至爲嚴重,而旣以農時艱食爲辭,且係近年已例,依狀請數爻,特爲許施,何如?傳曰,允。
義禁府啓目粘連,向前南鍾三亦,日記中漏落筵說,以至追後添張以入之擧,錯誤之罪,在所難免,以此照律,何如?判付啓,飭已施矣,分揀放送。
上在昌德宮。停常參·經筵。
藥房都提調李止淵,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
權溭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,左副承旨金胤根今日不爲仕進,卽爲牌招,何如?傳曰,允。
權溭啓曰,備邊司郞廳來言,今日賓廳日次,而上前開拆相値,不得來會云矣,敢啓。傳曰,知道。
傳于權溭曰,前後飭敎,何如,見任所重,又何如,而一向偃處,終不變動,事體道理,寧容如是?徒致相持,大關朝綱,藥房提調鄭元容,畿沿投畀。
安孝述啓曰,卽伏見諸道今春夏等褒貶啓本,則江原監司洪穉圭,守令無一人居下,殊無嚴明殿最之意,推考,何如?傳曰,允。
權溭啓曰,卽伏見諸道今春夏等褒貶啓本,則京畿水使白殷鎭,黃海水使李能權,全羅左水使任泰淳,慶尙監司金道喜,左水使尹永培,邊將無一人居中居下,忠淸水使金鍵,全羅監司李穆淵,邊將無一人居下,殊無嚴明殿最之意,竝推考,何如?傳曰,允。
又啓曰,行大司憲趙秉鉉,執義李光載,掌令金奎燮,持平尹昌錫牌不進,掌令李源祚,持平權命周在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎燮,持平尹昌錫牌不進罷職傳旨,傳于權溭曰,只推。
以左副承旨金胤根牌不進罷職傳旨,傳于宋持養曰,只推。
安孝述,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,本閣今己亥年春夏等褒貶,當爲磨勘,而提學朴綺壽,直提學金興根俱有身病,提學一員,直提學一員未差,不得擧行,外閣褒貶,亦不得爲之之意,敢啓。傳曰,知道。
又以議政府右議政意啓曰,今己亥年春夏等褒貶,當爲等第,而領議政·左議政未差,臣有故,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今己亥年春夏等褒貶,當爲等第,而領中樞府事臣李相璜有身病,判中樞府事臣洪奭周在外未肅拜,判中樞府事臣朴宗薰有身病,限內不得磨勘之意,敢啓。傳曰,知道。
又以耆老所言啓曰,本所堂上多有身病,無參坐之人,今己亥年春夏等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周在外,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以忠勳府言啓曰,本府今己亥年春夏等褒貶,當爲磨勘,而堂上不備,限內不得爲之之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣,今春夏等褒貶,當爲等第,而俱因提調有故,不得磨勘之意,敢啓。傳曰,知道。
宋持養,以戶曹言啓曰,本曹郞廳及所屬各司官員今己亥年春夏等褒貶,依前例磨鍊以入,而軍資監·內資寺·長興庫·濟用監·司䆃寺·內贍寺·司宰監·司圃署·五部,因都提調·提調·漢城府堂上有故,不得磨勘。去秋冬等褒貶時,軍資監·內資寺·長興庫·濟用監·司䆃寺·內贍寺·司宰監,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今己亥春夏等褒貶,當爲等第,而臣有故,限內不得磨勘之意,敢啓。傳曰,知道。
又以漢城府言啓曰,本部郞廳及五部官員今己亥年春夏等褒貶,當爲等第,而判尹臣李嘉愚有身病,限內不得磨勘之意,敢啓。傳曰,知道。
安孝述,以禮曹言啓曰,今此所屬各司官員等褒貶時,東學兼敎授金德喜與參議臣趙在慶,有應避之嫌,不得同議磨鍊,別啓本以入之意,敢啓。傳曰,知道。
又以禮曹言啓曰,各陵殿園墓·本曹郞廳·四學·童蒙敎官·通禮院·禮賓寺·東西活人署·圖畫署官員等,今己亥年春夏等褒貶等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·典牲署·東西氷庫·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
權溭,以都摠府言啓曰,今日入直內三廳武兼禁軍及軍兵等,當爲中日習射技放,而上前開拆相値,不得設行之意,敢啓。傳曰,知道。
又以都摠府言啓曰,本府郞廳及部將等今己亥年春夏等褒貶,當爲磨勘,而都摠管興寅君最應有身病,限內不得設行之意,敢啓。傳曰,知道。
又以兵曹言啓曰,本曹今己亥年春夏等褒貶等第,磨鍊以入,而曹所屬軍器寺·司僕寺·訓鍊院·典設司官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今己亥年春夏等褒貶啓本中,刀擦二處之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今己亥年春夏等褒貶,當爲等第,而都提調臣朴宗薰有身病,限內不得磨勘之意,敢啓。傳曰,知道。
又以訓鍊都監言啓曰,本局千摠李宜植身病甚重,勢難察任,改差,何如?傳曰,允。
又以禁衛營都提調意啓曰,本營從事官及諸將官今己亥春夏等褒貶,當爲等第,而臣止淵有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今己亥年春夏等褒貶,當爲等第而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今己亥年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以義禁府言啓曰,藥房提調鄭元容畿沿投畀事,承傳啓下矣。鄭元容京畿南陽府投畀,而以承傳內辭意,具罪目依例發遣府都事,押送配所,何如?傳曰,允。
又以刑曹言啓曰,本曹屬司典獄署官員等,今春夏等褒貶,本曹參議,例與刑房承旨,同爲磨勘,而該房承旨有身病,限內不得磨勘以入之意,敢啓。傳曰,知道。
又以工曹言啓曰,本曹郞廳今己亥年春夏等褒貶及屬司掌苑署·瓦署官員今己亥年春夏等褒貶合三度,磨勘以入,而屬司尙衣院·繕工監·造紙署·典涓司,今己亥年春夏等褒貶,因各該司提調有故,限內不得磨勘,而去戊戌年秋冬等褒貶及屬司褒貶,因本曹堂上有故,限內不得磨勘,其時官員多有遷轉者,依近例蕩滌之意,敢啓。傳曰,知道。
行江華留守朴永元疏曰,伏以,臣受命居留,歲周有餘矣。綜理事務,整頓敗局,非臣所長也,憑仗威信,彈壓重防,非臣所能也。其心豈不欲殫竭駑鈍,仰答委畀之隆?而才與識局,力不心從,徒然尸素,絲毛無補,竊自省惟,無往非罪。況値年穀大無,民命近止,府庫枵罄,賙濟沒策,臣爲是怵焉憂恐,不知所出。特蒙聖朝,推孔邇之仁,垂若保之念,移粟頒帑,德意曠絶,全島生靈,庶將脫溝壑而奠袵席,若其劑量哺饋,宣布恩澤,卽臣之責,而臣於春初,重嬰奇疾,就醫京輦,仍淹數月。賑飢,大政也,臣不能終始躬檢,一委之郞僚裨佐,孤負至此,合被重究,理宜臚實自列,亟乞變通,而瀆撓是懼,荏苒汔今。今幸來牟已熟,賑事告畢,臣於是,可以言私矣。顧臣賤疾,非同一時旡妄,方其劇也。危喘奄奄,自分無幸,幸而復甦,時或稍惺,間有數遭簉朝一番之官。然根柢已痼,發作無常,眞元耗涸,客火乘冒,蘊而爲醫膜,則視官昏矇,動而爲怔悸,則神精散脫,涉筆署簿,不辨字劃去處,對人應叩,莫省話端首尾,雖使臣坐着官次,尙無以句幹庶務,管轄列鎭。矧玆寄命藥裹,委身牀笫,一宿之地,擔舁而進,有非時月可期,分司重任,豈容許久曠瘝?藉或賴天之靈,痊瘥有時,徐可以强策,大疾調將,最忌海瘴,醫家炯戒,要在息慮,螻蟻微命,雖不足自恤,天地生成之澤,無物不遂,臣安得不仰首冀幸於仁覆之下哉?惶隘之極,冒昧控籲。伏乞聖明,俯垂矜諒,仰稟東朝,亟遞臣留守之任,以便公私,不勝大願,臣無任云云。答曰,省疏具悉。所請依施。
上在昌德宮。停常參·經筵。
權溭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行都承旨李景在,左承旨宋持養,左副承旨金胤根不爲仕進,右承旨李㙽,右副承旨安孝述式暇,院中只有臣一人,伴直無人。左副承旨金胤根,所當牌招,而拘於廳規,不得請牌,何以爲之?敢稟。傳曰,牌招。
金胤根啓曰,行大司憲趙秉鉉,執義李光載,掌令金奎燮,持平權命周·尹昌錫牌不進,掌令李源祚在外,監察茶時之意,敢啓。傳曰,知道。
以大司諫閔永勳,司諫李莊緖,正言朴齊輝,執義李光載,掌令金奎爕,持平權命周·尹昌錫牌不進罷職傳旨,傳于金胤根曰,只推。
以黃海監司趙斗淳狀啓,信川等邑民家漂頹事,傳于權溭曰,當此農殷之時,許多民戶之一時頹壓,聞極驚慘。元恤典外,別加顧助,趁卽結構奠接,俾無棲遑失所之歎事,廟堂措辭分付。
備邊司薦望,以徐箕淳爲江華留守。
權溭啓曰,卽者修撰曺錫亨以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者修撰鄭以其親病,投章徑行,原疏纔已捧入矣。所當直捧禁推傳旨,而此與無端下鄕有異,從重推考,何如?傳曰,允。
權溭,以弘文館言啓曰,下番闕直,事甚未安。副修撰李繪九·金基纘,竝卽牌招,以爲推移入直之地,何如?傳曰,允。
修撰曺錫亨疏曰,伏以,臣卽接家信,則臣父素患暑症,近復添劇,胃氣受損,食飮全却,症形層加,刀圭蔑效。臣自聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣職,俾便救護,仍治臣擅離之罪,以昭法紀焉。臣無任云云。省疏具悉,爾其勿辭救護。
修撰鄭疏曰,伏以,臣家在全羅道昌平地,而卽接鄕信,則臣父素患風痰,當此潦暑,一倍添劇,症勢危篤,千里專伻,促臣歸視。臣自聞此報,方寸煎灼,按住不得,玆敢忙陳短章,徑尋鄕路。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以肅朝綱幸甚。臣無任云云。省疏具悉,爾其勿辭救護。
上在昌德宮。停常參·經筵。
金胤根啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
備忘記,江界都護府使許棨下直,長弓一張,長箭一部,片箭一部,筒兒一箇賜給。
金胤根啓曰,右副承旨安孝述今日不爲仕進,卽爲牌招,何如?傳曰,允。
傳于金胤根曰,違牌臺諫竝許遞,政官牌招開政。
安孝述啓曰,大司憲·執義·掌令一員,持平二員未差,掌令李源祚在外,監察茶時之意,敢啓。傳曰,知道。
傳于金胤根曰,在院承旨外竝許遞,前望單子入之。
承旨前望單子入之,沈宜臣·金英淳·徐戴淳·李源庚落點。
傳于金胤根曰,承旨房望,順房爲之。
以副修撰李繪九·金基纘牌不進罷職傳旨,傳于金胤根曰,只推。
有政。吏批,行判書趙寅永進,參判未差,參議金景善牌不進,左副承旨金胤根進。以李景在爲吏曹參判,李若愚爲大司憲,金遇明爲大司諫,李殷相爲執義,李佑伯爲司諫,金鳳梧爲掌令,徐珖輔·吳鍾翕爲持平,沈敦永爲正言,李源達爲敦寧都正,趙秉鉉爲弘文提學,朴永元爲同春秋,金弘根爲內醫提調,金在昌爲造紙提調,金應根爲工曹正郞,尹載成爲漢城判官。江華留守單徐箕淳,分奉常直長單王錫圭,分敎官單金永紹。
兵批,判書洪命周慕華館將鬼薦取才進,參判尹致謙入直進,參議吳甲良病,參知鄭誠一受由,右副承旨安孝述進。大護軍趙秉鉉·朴永元,副護軍閔永勳·鄭日泰,副司直李光載·李莊緖·金奎燮·尹昌錫·權命周,副司果朴齊輝,以上竝單付,兼鎭撫使單徐箕淳。
吏批,再政。知春秋單朴永元。
以吏曹參議金景善牌不進罷職傳旨,傳于安孝述曰,只推。
金胤根,以弘文館言啓曰,下番闕直,事甚未安。副修撰李繪九·金基纘旣有只推之命,竝卽牌招,以爲推移入直之地,何如?傳曰,允。
以副修撰李繪九·金基纘牌不進罷職傳旨,傳于安孝述曰,只推。
金胤根啓曰,應敎洪祐喆,修撰鄭在外,副校理一員未差,修撰曺錫亨陳疏受由,玉堂上下番俱空,事甚未安。副修撰李繪九·金基纘旣有只推之命,與副應敎韓宓履,校理朴齊憲·李魯奎,副校理沈承澤,一體牌招,推移入直,何如?傳曰,允。
以平安監司金蘭淳啓本,罪人等到配事,傳于安孝述曰,罪人梁慶祿,特爲放送。
以忠淸監司趙冀永啓本,罪人吉漢英到配事,傳于安孝述曰,放送。
以全羅監司李穆淵啓本,罪人等到配事,傳于安孝述曰,罪人韓順喆特爲放送。
以江原監司洪穉圭啓本,罪人等到配事,傳于安孝述曰,罪人吳承默特爲放送。
金胤根,以吏曹言啓曰,成均館典籍任百秀,以其身病,呈狀乞遞,改差,何如?傳曰,允。
又以禮曹言啓曰,卽接廣州府留守徐憙淳移文,則以爲,本府鄕校聖殿正間滲漏,將以今秋釋菜,兼告修改告由移還安祭,香祝自本曹啓稟下送云矣。廣州府鄕校聖殿修改,當於今秋釋菜,兼告擧行告由·移還安祭,香祝,卽令該司照例磨鍊下送,而祝文中措辭撰出事,一體分付,何如?傳曰,允。
又以都摠府言啓曰,副摠管李應植,以禁軍別將,將鬼薦取才坐起進參事,慕華館晝仕出去之意,敢啓。傳曰,知道。
又以兵曹言啓曰,宣傳官李儒常,五衛將安景赫,南道參軍金鼎淵,俱以病難供職,呈狀乞遞,竝改差,何如?傳曰,允。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,慶尙監司金道喜狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,各以本道入格技藝試取,則仁同閑良張龍熙三略入格,金海閑良蔡東運,醴泉閑良元絅,俱以病不上來,丹城閑良李道定柳葉箭不,仁同閑良張斗鶴片箭不,張斗衡鐵箭不,比諸本道入格技藝,俱未中式,竝依例給糧下送。而在前抄上武士試取時能講者,閑良直赴會試,依判下擧行矣。今此講書入格仁同閑良張龍熙,別單書入之意,敢啓。傳曰,知道。
上在昌德宮。停常參·經筵。
安孝述,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
安孝述啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以副修撰李繪九·金基纘再牌不進罷職傳旨,傳于徐戴淳曰,只推。
以副應敎韓宓履,校理朴齊憲·李魯奎,副校理沈承澤牌不進罷職傳旨,傳于徐戴淳曰,只推。
徐戴淳啓曰,玉堂上下番俱空,事甚未安。副應敎韓宓履,校理朴齊憲·李魯奎,副校理沈承澤,副修撰李繪九·金基纘,旣有只推之命,竝卽牌招,推移入直,何如?傳曰,允。
又啓曰,應敎洪祐喆自鄕上來云,一體牌招,何如?傳曰,允。
以應敎洪祐喆,副應敎韓宓履,校理朴齊憲·李魯奎,副校理沈承澤,副修撰李繪九·金基纘牌不進罷職傳旨,傳于徐戴淳曰,只推。
安孝述啓曰,大司憲李若愚,執義李殷相,掌令金鳳梧,持平吳鍾翕牌不進,掌令李源祚,持平徐珖輔在外,監察茶時之意,敢啓。傳曰,知道。
以大司諫金遇明,司諫李佑伯,正言沈敦永,執義李殷相,掌令金鳳梧,持平吳鍾翕牌不進罷職傳旨,傳于安孝述曰,只推。
安孝述以刑曹言啓曰,雲山郡定配罪人梁慶祿,高山縣定配罪人韓順喆,金化縣定配罪人吳承默,鎭川縣定配罪人吉漢英等,各於到配狀本,放送事書下矣。謹依書下,竝卽放送後,徒流案頉下事,分付各該道臣之意,敢啓。傳曰,知道。
上在昌德宮。停常參·經筵。
李源庚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
沈宜臣啓曰,左承旨金英淳,左副承旨金胤根,右副承旨安孝述,今日不爲仕進,竝卽牌招,何如?傳曰,允。
又啓曰,吏曹參判李景在,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。敦寧都正李源達除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
徐戴淳啓曰,玉堂上下番俱空,已至多日,事甚未安。應敎洪祐喆,副應敎韓宓履,校理朴齊憲·李魯奎,副校理沈承澤,副修撰李繪九·金基纘,旣有只推之命,修撰曺錫亨由限已過,竝卽牌招,推移入直,何如?傳曰,允。如有違牌,勿爲呼望。
李源庚啓曰,大司憲李若愚,執義李殷相,掌令金鳳梧,持平吳鍾翕牌不進,掌令李源祚,持平徐珖輔在外,監察茶時之意,敢啓。傳曰,知道。
以大司諫金遇明,司諫李佑伯,正言沈敦永,執義李殷相,掌令金鳳梧,持平吳鍾翕牌不進罷職傳旨,傳于李源庚曰,只推。
以左副承旨金胤根,右副承旨安孝述牌不進罷職傳旨,傳于金英淳曰,只推。
以敦寧都正李源達牌不進罷職傳旨,傳于徐戴淳曰,只推。
李源庚啓曰,明日次對,兩司當爲進參。除在外·未署經外,未肅拜·呈告人員,竝待開門牌招,何如?傳曰,允。
又啓曰,應敎洪祐喆,飭敎之下,謂有私義之難安,奉牌闕外,不卽承膺,事體所在,極爲未安。所當重勘,而本院請推之外,無他可施之罰,何以爲之?敢稟。傳曰,堂下官之敢爲奉牌,極爲駭然。自政院更勿以奉牌等說煩稟,卽爲捧入肅單。
李源庚以訓鍊都監·禁衛營·御營廳言啓曰,御營廳字內南水閣東邊墻垣一間頹圮處,今六月二十日爲始,三營合力改築之意,敢啓。傳曰,知道。
上在昌德宮。停常參·經筵。
藥房都提調李止淵,副提調李源庚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
安孝述啓曰,大司憲李若愚,執義李殷相,掌令金鳳梧,持平吳鍾翕牌不進,掌令李源祚,持平徐珖輔在外,監察茶時之意,敢啓。傳曰,知道。
沈宜臣啓曰,右承旨徐戴淳,左副承旨金胤根今日不爲仕進,竝卽牌招,何如?傳曰,允。
安孝述啓曰,今六月二十一日祿都目政事爲之之意,敢啓。傳曰,知道。
傳于安孝述曰,大臣·備局堂上引見。
李源庚,以內醫院都提調意啓曰,提調金弘根,今日問安,不爲仕進,卽爲牌招,何如?傳曰,允。
以大司諫金遇明,司諫李佑伯,正言沈敦永,執義李殷相,掌令金鳳梧,持平吳鍾翕牌不進罷職傳旨,傳于安孝述曰,只推。
以右承旨徐戴淳,左副承旨金胤根牌不進罷職傳旨,傳于安孝述曰,只推。
以京畿監司洪學淵狀啓,砥平等邑民家漂頹事,傳于李源庚曰,當此農殷之時,許多民戶之一時漂頹,聞甚驚慘。元恤典外,別加顧助,渰壓死人,如有生前身·還布,竝蕩減,卽爲結構奠接,俾無失所之弊事,廟堂措辭分付。
安孝述,以文臣朔試射試所試官意啓曰,今日試射時,弘文館應敎洪祐喆無緣不參,依定式,令該府拿問處之,何如?傳曰,允。
以應敎洪祐喆拿處傳旨,傳于安孝述曰,分揀。
安孝述啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上推考,何如?傳曰,允。
傳于李源庚曰,當該承旨,推考。
李源庚,以禮曹言啓曰,四賢祠祭,例以八月中丁日設行,而今年八月中丁在十四日,與明陵忌辰相値矣。依定式以三丁日磨鍊之意,敢啓。傳曰,知道。
安孝述,以左邊捕盜廳言啓曰,本廳兼從事官尹喜弼身病猝重,勢難察任,改差,何如?傳曰,允。
刑曹參判金正喜疏曰,伏以,臣罪戾不天,奄遭閔凶,獲蒙不呼之恩,克遂自致之私,轉眄之際,鑽燧屢易,禮制跂而及矣,常道漸而復矣。戢影於苦塊之後,抱痛於蓼莪之餘,忽忽靡依,無復當世之念,千萬不自意,秋官亞貳之任,忽及於頑如石木之身。臣聞命震越,不知所以自措也。噫,臣之睽違天陛,亦已多時,臣雖不肖無狀,亦具彝性,豈不欲蹶奔趨?仰覲耿光,少伸區區犬馬之誠,一日爲先,第臣外除之冠裳如舊,中心之慟哀猶新,瞻望雲天,卽疇昔隨先臣後,翺翔於漏聲甎影之間者,今不可復矣。天地虛廓,若無自容,欲前而不能前,情窮勢蹙,寧犯逋慢之誅,而不敢爲呈身之計?臣罪至此,何以自贖?且臣素稟脆薄,屢經大病,自昨年來,風氣忽發,形症危惡,筋絡拘牽而頑痰內攻,精神迷霿而虛火上炎,右腕不仁,艱於自運,攬衣結帶,輒復須人,委身床笫,寄命藥餌,實無以復同於常人。況今曹務鞅掌,以若情病,扶曳趨走,尤無其望。玆敢仰籲於天地父母之前。伏乞聖慈,特加哀憐,仰稟東朝,亟遞臣職,仍命選部勿復檢擬,以卒生成之澤,千萬幸甚。臣無任云云。答曰,省疏具悉。卿其勿辭,調理行公。
江華留守徐箕淳疏曰,伏以,臣疎闇孱劣,百無稱似,而偏被恩私,滚到卿列,節次推遷,備踐淸顯,以至於向日銓任,而僥濫極矣。每一循省,秪有騂汗,不意此際,又伏奉除旨,以臣爲江華府留守者,臣始也惝怳,繼以恧蹙,不知所以自措也。念臣以材則樗櫟之散也,以器則斗筲之小也,雖閒司漫官,尙懼稱塞之不能,況玆居留爲任,其綦重又何如也?繭絲保障,竝有其責,倉府海艦,俱屬所轄,捍蔽畿甸,有江口鎭戍之重,控引西南,有海徼防禦之壯,湯池金城,緩急之所倚恃也,列燧群堡,平常之所備嚴也,瞻依眞殿,有灑掃之職焉,邇近石室,有守護之任焉。隱然大都,洵爲重寄,又何饑饉荐臻,民生殿屎,賙賑甫訖,瘡痍未瘳,庫儲爲之枵罄,閭井爲之凋瘁,百弊滋生,全局皆病,苟非典守益謹,勞徠不懈,以盡及時橋捄之策,則將欹之器,無以復正,旣棼之絲,無以復理,終至於莫可收拾而後已。顧今之勢,可謂亟矣,雖使古名碩威望素著,才猷兼足者當之,猶將逡巡却顧,而不敢居也,如臣駑下,尙何足以擬議於此乎?臣無威望,於鎭撫乎何哉?臣無才猷,於剸理乎何哉?此臣所以揣分度能,不敢恬然爲承當之計者也。今若憑恃寵靈,冒昧出膺,則其將觸事生疣,卒歸僨誤,上以孤簡畀之德意,下以負報答之初心,于斯時也,臣安逃罪?玆不得不罄暴衷懇,仰瀆崇嚴,伏乞聖明,俯垂鑑諒,仰稟東朝,將臣所叨居留之任,廻授可堪之人,以重公器,以安微分,千萬幸甚。臣無任云云。答曰,省疏具悉。卿其勿辭察任。
敦寧都正李源達疏曰,伏以,臣歸自海鎭,納符僅有日矣,伏奉除旨,以臣爲敦寧府都正者。臣感激恩數,宜伸叩謝之忱,而臣於見職,本無敦寧,揆以公格,在所當遞,玆敢緩例陳章。伏乞聖明,亟命該曹照例遞改,以安私分,千萬幸甚。臣無任云云。省疏具悉,疏辭下該曹稟處。
吏曹啓目粘連,觀此敦寧府都正李源達上疏,則以爲,臣於見職,本無敦寧,揆以公格,在所當遞,伏乞亟命該曹,照例遞改亦爲白有臥乎所,旣無敦寧,則揆以格例,不可仍置。敦寧府都正李源達,依例改差何如?判付啓依允。
己亥六月二十日辰時,上御熙政堂。大王大妃殿垂簾,藥房入診,大臣備局堂上引見入侍時,都提調李止淵,副提調李源庚,假注書李羲敎,記事官洪在龍·金龍銓,待敎南秉哲,右副承旨安孝述,假注書朴商壽,事變假注書金尙一,行吏曹判書趙寅永,戶曹判書李紀淵,兵曹判書洪命周,大護軍趙秉鉉,行護軍李惟秀·李完植,校理李魯奎,以次進伏,醫官崔暄·金時中·金漢雋·鄭檍,進伏楹外訖。上曰,史官分左右。止淵等進前奏曰,近者十數日來,老炎比甚,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,醫官入診乎?上可之。暄等以次診候訖,退伏楹外奏曰,脈候左右三部調均矣。大王大妃殿曰,醫官先退,次對爲之。止淵曰,臣於向筵,伏奉慈聖下敎,退與戶·惠堂及諸宰,商確經用節省之方,纔有所停當者,謹此條列別單,仰請裁處。而臣才智庸憒,不能大有通變,以爲永遠之圖,其所鉤剔,若是零瑣而止,伏不勝慙悚萬萬,非謂此數足備當年支計,而今日上下,若以制節謹度爲務,則得寸亦寸,自可隨處見效矣。臣因此而又有仰達者,各司冗費之寢廣,專由於員役加出之多,此皆朝家酬勞差給者,今無以一切澄汰,苟能隨闕陞實,豈或年久自在?近來員役輩代定,便作恒例,無論身故與罪退,輒皆移給,雖欲陞實,便同不皮之毛,始不過於拘私,終自歸於害公,末流之弊,實非細憂。自今雖父子代定,一切嚴防,然後加出,有漸次區處之道,公用無科外浪費之患,此亦節省之一大助,另飭各司各營,作爲不刊之令式,俾得永久恪遵之地,何如?大王大妃殿答曰,戶·惠廳裁省別單,詳細考覽後當啓下,使之施行,而各司加出,今聞卿奏,非但耗費而已,揆以法式,寧容如是?此不可不設禁,另飭各司,俾無得毁劃,而廟堂亦這這察飭,可也。出擧條止淵曰,見今大政,隔無多日,守令之初除與遷轉,將爲多窠矣。前後慈聖飭勉之敎,諄複懇惻,今日銓官,必當一心對揚,無容更加提警,而古人有言曰,爲國用人,其道無他,公私而已。近來秉銓者,拘牽於資格條例之間,掣礙於敍次分排之際,如是而甄別激揚,求如古人誠難矣。然而屛絶干囑,剋祛私意,誠心採訪,必勤且博,則何患鑑別之無方,而豈致物情之不厭乎?初仕乃作宰之程,欲擇守令,先擇初仕,然後庶有以旣播乃穫,而懷器沈淪之士,多在寒素,蒐羅之政,宜先及此。聲績人之合差弊邑,淹屈人之加意甄用,俱係綜核之政,允爲恢張之道,一以至公無私,爲官擇人爲主,則風勵作興,自有實效。竝令兩銓,知此擧行,何如?大王大妃殿答曰,依爲之。出擧條止淵曰,卽見京畿監司洪學淵狀啓,則以爲,今番賑餘穀,自賑廳覆啓,會錄於常賑穀矣。道內勅穀,自來不敷,其在慮遠之道,不可不及今措劃,營耗米爲弊,亦甚可悶,依已例賑餘穀折米三千三百九十五石零內,二千石移作勅穀,一千三百九十五石零,劃付營穀,一以補支勅備豫之需,一以爲營耗米捄弊之地事,請令廟堂稟處矣。賑餘穀之移作勅需,旣有近例,來頭支用,最爲緊關,此宜許施。至於營穀,則道臣旣以耗米之爲民邑苦瘼,備言之而乃請添劃者,似欲將此耗入之加,減彼捧費之濫,而名色旣仍,謬習難防,其所紓弊,必反增疾,今不必分而二之。賑餘各穀,許令都劃勅需,俾爲從優豫備之資,何如?大王大妃殿答曰,依爲之。出擧條止淵曰,卽見慶尙監司金道喜狀啓,則枚擧山淸縣監崔璜牒呈以爲,本邑流逋就完,竝今年耗合三萬一千五百石零,而戶少還多之弊,自來最甚,今若矯捄,當先減糴,移轉則程道稍遠,徒費民力,代錢則米色極麤,難準詳定,依丙戌已例,山淸收逋大米一萬八千石,每石二兩,分兩年移送,作還於他邑事,請令廟堂稟處矣。該縣還弊,以其品麤也,故裒益之政不行,年復年養耗偏峙,還戶不勝其苦,流散相續。今於積逋準完之餘,仍無變通,則畢竟無邑,諒非過語。道啓陳請之出於經法之外者,可知不如是,無以捄此弊,朝家旣聞其實狀,何可拘於常典,不思所以別般軫恤乎?本道曾有已例,他路亦多可據,雖係難愼,旣異創行,特依所請,許令分兩年減價,移作於道內穀少邑。而移作之際,不無吏奸相蒙之慮,此則惟在道臣察飭之如何,竝以此意分付,何如?大王大妃殿答曰,依爲之。出擧條止淵曰,西北人宣薦許通之後,每當六臘薦,各擧一人,便成近例,今番薦時,不無可爲者而未免闕焉。兩道物情,或慮更枳,大致抑鬱云,主薦不審之該宣傳官,所當論勘,而聞其事狀,則此非用意故拔,不過拘於格例,不善周旋之致。今姑安徐,來後則除非乏人,必勿闕薦,俾朝家慰悅之政,無至閼塞之意,嚴飭,何如?上曰,依爲之。出擧條大王大妃殿敎曰,旣有可合之人,則何不入薦乎?止淵曰,其中有數三人可合者,而議論不一,圈點未準,而不得爲云矣。止淵曰,分館陞降,自是故事,國子分隷人李羲俊·崔在燁·楊廷彬·李晉燁,俱是自中稱屈者,竝令槐院調用。芸閣參下張德良,亦非應爲之人云,使之國子施行,何如?上曰,依爲之。出擧條止淵曰,行大護軍李羲準·朴永元竝備堂還差,使之察任,何如?上曰,依爲之。出擧條止淵曰,北伯赴任時,各陵寢已爲奉審,未過數朔,又爲秋審,事體有涉煩屑,且各邑之屢經供檍,民弊宜念。今秋各陵奉審,使之停止,何如?大王大妃殿答曰,依爲之。出擧條仍敎曰,裁省別單,豈容更議,而內司凡節,萬不成樣,外朝何由盡知,而此則不可不有商量矣。止淵曰,臣等亦豈不知內司事勢,與前有異乎?大王大妃殿曰,非但異於前也,比諸五六年前,尤不成說矣。止淵曰,爲今國計,不得已有所着手,庶可洞燭,而內司事勢,雖有多少窒礙,比諸大農經用,自有緩急輕重之殊矣。大王大妃殿曰,果有輕重之別,而其中亦不無所重者。如有一分支過之道,豈或持難?如下屬輩料布,不得及時,有不足恤矣。止淵曰,在前則內司有裕,亦多助給於大農之時,近來則如是窘絀,可知冗費之如外各司而然。當此裁省之際,若有所節約權減,則十朔內用下,庶得以排比,臣以宮府一體之意,敢此仰奏矣。大王大妃殿曰,此言好矣。仍敎曰,大臣就座。孝述曰,諸宰奏事。命周曰,前江原中軍李熙永,適以身病由還,見罷降資矣。曾於年前,以順天營將因私嫌遞歸,前後降資,俱非實有罪犯,在前如此之類,多有筵稟復資之擧。前中軍李熙永,依近例復資施行,何如?大王大妃殿答曰,依爲之。出擧條又敎曰,吏·兵判,詳聞大臣之言乎?予不欲更提,而旣有大臣之發端,故今又如是矣。每當都政,輒有飭敎,而未見實效,今番則悉心對揚,期有實效爲可。且以補賑人言之,朝家酬勞,不可失信,守令·邊將中必爲着實收用也。豐歉則雖非人力所致,而守令多非其人,故民生受病至此,卿須各別對揚,無或如前放過也。寅永曰,生民休戚,專係於守令,苟得其人,則雖弊邑,民可得奠安,不得其人,則雖豐年,民不得聊生矣。都政在前,豈敢不盡心對揚,而臣才識淺短,聞見固陋,恐無以稱塞萬一矣。補賑人則旣多窮民之賴活,且有朝家之令甲,何可不卽擧行乎?隨窠差擬伏計矣。大王大妃殿曰,卿必善爲之,予方深恃之不用多言矣。寅永曰,謹當竭力奉行,而惟以臣之才識不逮,爲悚悶矣。孝述曰,玉堂所懷奏之。魯奎曰,無所懷矣。孝述曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條大王大妃殿曰,近則頗待雨澤云乎?止淵曰,水畓則姑無惜乾之慮,而旱田則大霔之餘,近久暘曝,土燥稚穀,難於茁長,鋤役亦多費力,農家方又望雨云。而以今觀之,似無數日內下雨之意,是爲憧憧矣。大王大妃殿,命大臣以下先退,仍命史官就座,又命退。承史以次退出。
上在昌德宮。停常參·經筵。
自巳時至人定,灑雨下雨,測雨器水深六分。
李源庚,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源庚啓曰,來二十五日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者吏曹郞廳來言,祿都目政事爲之事命下,而行判書趙寅永,參議金景善,俱以病不來,參判李景在未肅拜,不得開政云。竝卽牌招,何如?傳曰,允。
又啓曰,行吏曹判書趙寅永,參判李景在,參議金景善牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
正言沈敦永啓曰,臣以愚昧顓蒙,濫竊科第,言議風裁,初不近似於淸朝耳目之任,而薇垣除旨,忽下於千萬夢想之外。召牌屢降,義分是懼,雖不得不張皇出肅,而第臣於合啓句語中,有私義之不可聯參者,在前如臣處地,輒蒙恩諒。今臣處義,宜無異同,跡難仍冒,請命遞斥臣職。答曰,依啓。
傳于李源庚曰,右副承旨許遞,前望單子入之。
承旨前望單子入之,尹致謙落點。
李源庚啓曰,臣與右副承旨安孝述伴直矣,纔已許遞出去矣。左副承旨金胤根,所當牌招,而拘於廳規,不得請牌,何以爲之?敢稟。傳曰,牌招。
金胤根啓曰,大司憲李若愚,執義李殷相,掌令金鳳梧,持平吳鍾翕牌不進,掌令李源祚,持平徐珖輔在外,監察茶時之意,敢啓。傳曰,知道。
以大司諫金遇明,司諫李佑伯,執義李殷相,掌令金鳳梧,持平吳鍾翕牌不進罷職傳旨,傳于金胤根曰,只推。
以平安監司金蘭淳狀啓,平壤等邑民家漂頹事,傳于李源庚曰,當此農殷之時,許多民戶之一時漂頹,聞極驚慘。元恤典外別加顧助,卽爲結構奠接,俾無失所之弊事,廟堂措辭分付。
以江原監司洪穉圭狀啓,原州牧民家頹壓,人命渰死事,傳于李源庚曰,聞甚驚惻。元恤典外,別加顧助,渰死人如有生前身還布,竝蕩減,結構奠接之方,廟堂措辭分付。
李源庚,以司饔院監膳提調意啓曰,今日監膳時供上生鮮,體小腐傷,屢次點退,萬無改備之路,日勢漸晩,雖不得不捧入,莫重御供,不善措備,臣之常時不能檢飭,惶恐待罪。而該貢人等呼訴內,潦水漲溢之餘,魚産絶乏,連日設網,終不捉得,只以前儲,僅僅排進矣。今則前儲已竭,明日日下供上,將至闕供之境,限捉得間願以活鷄代封云。在前如此之時,曾有稟旨變通之事,而自下不敢擅便,惶恐敢啓。傳曰,勿待罪,代捧。
金胤根,以兵曹言啓曰,今六月二十一日武臣賓廳講書日次,而中日相値,不得爲之之意,敢啓。傳曰,知道。
又以兵曹言啓曰,考見諸道今春官鎭門聚點狀啓,則黃海兵使沈日永狀啓中,道內各邑鎭軍兵聚點時,所己·文山兩鎭,器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧。其在戎政,誠甚疎忽,執頉當該兩鎭邊將,竝推考警責,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深一寸一分。
自人定至二十三日開東,灑雨下雨,測雨器水深一寸五分。
藥房都提調李止淵,提調金弘根,副提調李源庚啓曰,庚炎轉甚,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于徐戴淳曰,承旨房望,順房爲之。
傳于徐戴淳曰,江原監司留待。
傳于徐戴淳曰,江原監司入侍。
備忘記,江原監司李光正下直,長弓一張,長箭一部賜給。
李源庚啓曰,行吏曹判書趙寅永,參判李景在,參議金景善再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,牌招,參議只推,一體牌招。
傳于金胤根曰,日熱如此,輕囚放釋。
金胤根啓曰,臣胤根敬奉聖敎,馳往義禁府,取考囚徒案,則無時囚,故因詣典獄署,取閱囚徒案,則結案罪人九名,殺獄罪人十八名,御寶僞造罪人一名,曆書僞造罪人一名,殺獄干連罪人一名,邪學罪人七名,田稅未納罪人二名,俱是重囚,故仍囚。其餘敺打人物,各司直囚罪人李元直·崔永秀·申成弼·李順伊·許雲瑞·李炳聃·姜在璣·金長福·李日眞·李貴采·安漢玉等十一名,係是輕囚,故竝依傳敎放送之意,敢啓。傳曰,知道。
傳于徐戴淳曰,忠淸左道暗行御史留待。
傳于徐戴淳曰,忠淸左道暗行御史入侍。
金胤根啓曰,大司憲李若愚,執義李殷相,掌令金鳳梧,持平吳鍾翕牌不進,掌令李源祚,持平徐珖輔在外,監察茶時之意,敢啓。傳曰,知道。
以大司諫金遇明,司諫李佑伯,執義李殷相,掌令金鳳梧,持平吳鍾翕牌不進罷職傳旨,傳于金胤根曰,只推。
李源庚啓曰,行吏曹判書趙寅永,參判李景在,參議金景善牌不進,推考傳旨及罷職傳旨,今方捧入,而開政命下之後,已至經宿,如是違牌,事甚未安。參判陳疏,判書更爲牌招,何如?傳曰,允。參議只推,參判疏批已下,竝一體牌招。
有政。吏批,行判書趙寅永式暇,參判李景在進,參議金景善牌招不進,左副承旨徐戴淳進。啓曰,行判書趙寅永式暇,參議金景善牌招不進,小臣獨政未安,何以爲之?敢稟。傳曰,仍爲之。以李淵龜爲正言,徐有薰爲副校理,沈英錫爲兵曹參判,洪說謨爲敦寧都正,李源達爲刑曹參議,柳榮輔爲兵曹參知,李羲肇爲知春秋,金愼根爲典簿,鄭海宗爲典牲判官,尹庠一爲漢城主簿,金就興爲武烈祠參奉。書題單金學晉。贈吏參朴鍾淳贈吏判文衡例兼,贈吏議朴敬圭贈吏參例兼,贈僕正朴春榮贈吏議,已上知春秋朴永元三代。
金胤根,以兵批言啓曰,陞資拜營將者,瓜滿前以不職遞罷,則勿計朔數多少,還收資級,載在法典矣。前忠州營將李東植準瓜前雖爲內遷,今春夏等褒貶居下,所授加資,依法典還收之意,敢啓。傳曰,知道。
兵批,判書洪命周進,參判未差,參議吳甲良入直,參知未差,右副承旨金胤根進。以金相宇爲宣傳官,吳顯佑·李達根·林良郁爲五衛將,呂佑陽·朴永培爲景福將,申仲聖爲慶熙將,李周喆爲訓鍊判官,申致應爲右捕從,姜葉爲南道參軍。同知單鄭完哲,僉知三單林輔榮·張斗斌·韓仁謩。副護軍宋持養·李㙽·權溭·安孝述·成遂默·鄭誠一·李源達·李儒常,副司果沈敦永,副司勇洪羲復,以上竝單付。前中軍李熙永,今加折衝復資事承傳,前營將李東植折衝,今加禦侮,前別提徐奎翰,今加折衝加資事承傳。
吏批,再政。同春秋單李羲肇,兼直閣單徐有薰。
敎江原監司李光正書,王若曰,用人猶用材之方,梗楠杞梓,擇惟在於良匠,治民如治病之術,芝术薑桂,委已驗於上醫,故於弊痼之方深,必循嘉績之旣著。曰惟關東一路,素稱海左名藩,右控畿甸,左盡滄溟,幅員按八九百里,北界咸·關,南限湖·嶺,繡錯列二十六州,擅名勝於中華,往往多仙宅靈窟,徵遺牒於前代歷歷指穢都貊墟,民業則水耨而火耕,其力非不勤矣。地利也海漁而山採,其生可謂厚焉。第厥土磽确居多,況近年旱澇荐至,倉廩罄而雀鼠之耗縮難禁,閭里空而鴻雁之安集莫期,苟欲祛衆瘼而咸遂其生,莫如擇長吏而益勉成績。惟卿,以文正爲之祖,以詩禮傳其家,恬雅謹飭,相承一規,蔚爲搢紳模範,政事文學,本無二致,多見隨機綜詳,踐敭殆遍於後前,曾荷兩聖朝殊遇,儲望俱著於外內,已待亞卿秩晉庸,爲郡騰製錦之譽,由蔭塗而擢科甲,持身驗操履之密,佐天曹而歷知申,屬畿輔棠陰之未移,而東道瓜期之見報,宣化承流之責,在平時尙且不輕,招集安堵之圖,於今日尤當其愼,政欲得君重耳。其可往汝欽哉?玆授卿以江原道觀察使兼兵馬水軍節度使巡察使原州牧使。卿其諒由簡心,職殫方面,蠲徭薄斂,無一夫不獲之嘆,詰戎戢奸,體重宸若恫之意,攬轡懷澄淸之操,黜幽陟明,褰帷盡巡省之方,去華務實,公薦爲之主,在一道作福星之行,威惠可以兼,庶列邑致望風之擧,稟裁自有常憲,矯捄惟在時宜。於戲,名重雪山,袖恢東海,可占先咷而後笑,今小民幸得所焉。莫曰內重而外輕,古名碩已多經者,予方紓東顧之念,卿應切北望之誠,故玆敎示,想宜知悉。知製敎李繪九製進。
吏曹參判李景在疏曰,伏以,臣於本月十七日,伏奉除旨,以臣爲吏曹參判者,臣聞命悸恐,歷屢日而莫省攸屆。夫是任也,豈可輕授而冒應者哉?臣於本曹,旣經參佐,今玆新命,宜不敢飭辭爲讓,而揣分量職,委實有不敢當者。大凡朝廷官人,典選爲本,天官少宰,著於周制,其在於今則亞銓是已。主張剡注,雖與長席有間,而竝差緊漫,或爲之代斲,通塞焉與聞,可否焉參決,其地望之淸峻,責任之綦重,有非參佐之可比。而今乃藉以宿趼,視若倘來,則其爲累聖簡招物議,當如何哉?臣本下劣,無所短長,遭際明時,偏被洪造,前後歷敡,罔非踰濫,而未效塵露之報,恒切兢懼之私。近又承宣特點,俾長一院,出納之地,才實愧於主管,保護之列,義難辭於竭蹶,縱未敢劃卽力辭。竊庶冀旋蒙體諒,際玆誤恩,荐降意外,左右兜攬,有若非此莫可者然,不審聖明,奚取於臣,而在臣拙分,亦豈所安?況臣恒羸善病,旣鮮朋儕之過從,謏聞過識,亦昧流品之甄別,已試蔑效,舊鑑斯在,再割無功,鈍刃可知,將何以低昂衡錘,承佐僚宷,以贊聖朝蕫正之治乎?噫,辭受,人臣之大節也,與其不量而受,以致私分之狼貝,曷若先事而辭,獲免公務瘝曠,籌量已熟,承當無說,政牌儼臨,末由趨膺。伏乞聖慈,仰稟東朝,亟遞臣所帶之職,俾公器重而微分安焉。臣無任云云。答曰,省疏具悉。卿其勿辭行公。
己亥六月二十二日辰時,上御熙政堂。大王大妃殿垂簾,藥房入診入侍時,都提調李止淵,提調金弘根,副提調李源庚,假注書李羲敎,記注官金致坤,記事官洪在龍,待敎南秉哲,以次進伏,醫官崔暄·金漢雋·秦慶煥·金永勳,進伏楹外訖。上曰,史官分左右。止淵等進前奏曰,徯望之餘,雨霈可喜,而或有過霔之慮矣。庚炎轉甚,日氣蒸濕,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,醫官待令,使之入診乎?上可之。暄等以次診候訖,退伏楹外奏曰,脈候左右三部調均矣。止淵曰,暑濕方盛,節宣之方,宜加審愼,伏望生冷之物,一切絶去焉。蓋氷冷之屬,還爲助渴,而溫熟之水,乃爲有益矣。大王大妃殿曰,氷冷果害,而熟水爲益矣。止淵曰,雖私家之人,愼其身者,氷冷之屬,絶無啖之者矣。大王大妃殿曰,雨甚可喜,而得無成霖之慮乎?止淵曰,果有是慮,而近接西路所聞,則自昨月晦間始雨,至今月望間連霔云。蓋西路異於他道,稻秧少而黍粟多,晩潦又作,則爲害恐又尤甚矣。大王大妃殿曰,西路則以爲不然矣,今聞亦爲一般云,誠可悶也,止淵曰,今年年事,又極可慮矣。大王大妃殿曰,醫官先退,大臣就座,史官就座,仍命退。諸臣以次退出。
己亥六月二十二日辰時,上御熙政堂。大王大妃殿垂簾,江原監司入侍時,左副承旨徐戴淳,假注書朴商壽,江原監司李光正,以次進伏訖。大王大妃殿曰,江原監司進前。光正進前奏職姓名訖,大王大妃殿曰,關東弊瘼,已多入聞,又値水災,姑未知豐歉之將如何,而生民休戚,專係於方伯,卿須下去善爲也。光正曰,近來痼弊積多云,臣亦未知其實狀,而謹當悉心對揚矣。大王大妃殿曰,蕫飭守令,無至弊上加弊,則保民之道,莫過於此,克盡矯捄之策,以爲懷保之地,可也。光正曰,臣敢不竭力圖報,而才疎識蔑,不勝悚悶矣。大王大妃殿曰,監司辭陛之時,每有飭敎,而未見實效,予欲無言,而今此申諭,猶或有望而然。惟在殫竭爲之耳。止淵曰,關東之地,幅員旣小,事務亦簡,比諸他道,素稱優閒矣。近年以來,荐遭歉荒,民皆流離,十室九空,至於都下寄寓棲屑者,太半是關東之民云。田畓之陣廢,軍額之空虛,職此之由耳。況又大嶺四塞,若値歉年,轉運極艱,接濟沒策,而今年水災又甚云,未知畢竟之將何如也。光正曰,近値連凶,流亡旣多,徵里徵族,民不聊生,招集之方,實無其道云矣。大王大妃殿曰,里族之徵,朝禁截嚴,爲方伯者,苟有一分向國之誠,果能這這察飭,豈至如是,不以矯弊爲念?惟以滿苽爲主故耳。光正曰,慈敎若是鄭重,臣雖不敏,敢不殫竭承命乎?戴淳曰,宣諭何以爲之乎?上曰,出去爲之,可也。大王大妃殿,命監司先退,又命退。諸臣以次退出。
己亥六月二十二日申時,上御熙政堂。大王大妃殿垂簾,忠淸左道暗行御史入侍時,左副承旨徐戴淳,假注書朴商壽,記事官洪在龍·南秉哲,暗行御史任百經,以次進伏訖。上曰,史官分左右,大王大妃殿曰,屢朔行役,無病往還乎?百經起伏奏曰,無撓竣事而復命,莫非王靈所曁矣。大王大妃殿曰,今年麥事,初有豐登之望,移秧亦無愆期之歎云,故甚以爲喜矣。長霖病稼,雖不如當初所料,而歷覩之處,果何如乎?百經曰,意外早澇,兩麥則到處判歉,而以畓穀言之,水破處則已無可論,而移秧者則似可占豐矣。大王大妃殿曰,兩麥俱無足觀,而餘存之收穫爲幾何乎?百經曰,無糧之人,則自初刈靑,登場無幾,而稍有餘力者,方待收穫之際,爲雨所痒,太半抛棄矣。大王大妃殿曰,民生契活,何以耐去乎?百經曰,春初則猶有昨年之穀,幸免顚連之患,而到今則麥糧已乏,新穀尙遠,數朔之間,支過無望,民情遑急,反甚於春初矣。大王大妃殿曰,書啓姑未詳覽,覽可細悉,而外他弊瘼,有何所聞乎?百經曰,官長之臧否,已陳於書啓,恐未知十分稱當,而別無可奏之事矣。大王大妃殿曰,右道御史,何處逢見乎?百經曰,臣於初五日抵公州營下之時,右道御史亦於其夕入來,故得與見之矣。大王大妃殿曰,頃者連霔之時,於何値雨乎?百經曰,雨中則未克露跡,或於店舍,或於村家逗留,而霽後逶迤木川·鎭川,轉抵于牙山等地矣。大王大妃殿曰,退去休息也。百經承命先退。上命史官就座,仍命退。承史以次退出。
上在昌德宮。停常參·經筵。
自開東至午時,灑雨下雨,測雨器水深一寸。
自人定至二十四日開東,灑雨下雨,測雨器水深一分。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
大司憲李若愚啓曰,臣言議風裁,無足備數於淸朝耳目之任,至於風憲之長,尤不近似,而除旨忽下,召牌屢臨,雖不得不章皇出肅,粗伸叩謝之忱。而第臣於合啓中,有私義之難於冒參者。如臣所處,擧皆引避,獲蒙體諒,今臣去就,宜無異同,間緣病伏,無以自力,今始來避,冞增悚蹙。以此情踪,何可晏然於臺次乎?請命遞斥臣職。答曰,依啓。
以大司諫金遇明,司諫李佑伯,執義李殷相,掌令金鳳梧,持平吳鍾翕牌不進罷職傳旨,傳于徐戴淳曰,只推。
以吏曹參議金景善牌不進罷職傳旨,傳于沈宜臣曰,只推。
沈宜臣,以吏曹言啓曰,今此宗廟·永寧殿秋享大祭祭官中時無職名人,令該曹口傳付軍職,何如?傳曰,允。
兵曹口傳政事,大護軍單朴綺壽。
兵曹口傳政事,副司果李晉翼·徐耆淳·朴承輝·李寅奭,以上竝單付。
徐戴淳,以兵曹言啓曰,卽接西所衛將李慶蕃牒報,則永肅門南邊內宮墻三間許頹圮處連接一間許半邊缺落云。爲先令紫門監,以杻把子及長木,堅實圍排,把守則係是局出身直所近處,限修築間,令局出身輪回晝察夜巡之意,分付,何如?傳曰,允。
又以兵曹言啓曰,卽接南所衛將鄭歧達牒報,則敦化門東邊水門鐵箭下橫鐵,雨水所激破傷云。爲先令紫門監,堅實樹柵,卽速修改,而係是前日墻垣頹圮犯守同近處,則把守軍兵,不必加定,以前把守軍,一體嚴加守直之意,分付,何如?傳曰,允。
徐戴淳,以司僕寺一二提調意啓曰,濟州前牧使李源達遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
徐戴淳,以訓鍊都監言啓曰,因兵曹草記,永肅門南邊內宮墻前日頹圮處連接一間許半邊,又爲缺落,以前巡察局出身,仍爲擧行之意,敢啓。傳曰,知道。
又以御營廳言啓曰,因兵曹草記,敦化門東邊水門鐵箭橫鐵破傷處,係是前日頹圮墻垣傍近處,把守軍兵,不必加定,以前把守軍,一體嚴加守直之意,敢啓。傳曰,知道。
兵曹參判沈英錫疏曰,伏以,臣待罪京兆,已有日矣,臣於昨日,伏奉除旨,以臣移拜于兵曹參判者。感激恩私,宜伸叩謝之忱,而第臣與本曹判書臣洪命周,有親査應避之嫌。揆以格例,在下當遞,玆控短章,仰瀆崇嚴。伏乞聖明,俯垂鑑諒,亟遞臣所帶之職,以安私分,千萬幸甚,臣無任云云。答曰,省疏具悉。所請依施。
吏曹啓目,權知承文院副正字李羲俊·楊廷彬·李晉燁爲等如,口傳施行,何如?判付啓依允。又啓目,權知成均館學諭張德良,口傳施行,判付啓依允。
上在昌德宮。停常參·經筵。
自開東至人定,灑雨下雨,測雨器水深八分。
自人定至二十六日開東,灑雨下雨,測雨器水深一寸二分。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致謙啓曰,右承旨金英淳,左副承旨徐戴淳,右副承旨金胤根今日不爲仕進,竝卽牌招,何如?傳曰,允。
李源庚啓曰,三品官之無得過三日循例請牌,曾有定式矣。敦寧都正洪說謨,兵曹參知柳榮輔除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
徐戴淳啓曰,大司憲未差,執義李殷相,掌令金鳳梧,持平吳鍾翕牌不進,掌令李源祚,持平徐珖輔在外,監察茶時之意,敢啓。傳曰,知道。
以大司諫金遇明,司諫李佑伯,正言李淵龜,執義李殷相,掌令金鳳梧,持平吳鍾翕牌不進罷職傳旨,傳于徐戴淳曰,只推。
以右承旨金英淳,右副承旨金胤根牌不進罷職傳旨,傳于徐戴淳曰,只推。
以敦寧都正洪說謨,兵曹參知柳榮輔牌不進罷職傳旨,傳于李源庚曰,只推。
李源庚,以禮曹言啓曰,卽接京畿監司洪學淵移文,則以爲,驪州牧鄕校聖殿正間滲漏,仰土剝落,將以今秋釋菜,兼告修改告由·移還安祭,香祝自本曹啓稟下送云矣。驪州牧鄕校聖殿修改,當於今秋釋菜,兼告擧行告由移還安祭,香祝卽令該司,照例磨鍊下送,而祝文中措辭撰出事,一體分付,何如?傳曰,允。
徐戴淳,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在昌德宮。停常參·經筵。
藥房提調金弘根,副提調李源庚啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,如道,大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,吉州牧使任泰瑛下直,長弓一張,長箭一部,片箭一部,筒兒一箇賜給。
徐戴淳啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李源庚曰,檢校待敎金英根,馳詣健陵,奉審摘奸,仍詣顯隆園·華寧殿,一體奉審以來。
李源庚啓曰,假注書朴商壽身病猝重,勢難察任,今姑改差,何如?傳曰,允。
朴商壽改差,代以沈敬澤爲假注書。
金胤根啓曰,卽見刑曹坐不坐單子,則連五日無緣不坐矣,詞訟劇地,委屬可悶。當該堂上,推考,何如?傳曰,允。
傳于李源庚曰,京畿暗行御史留待。
傳于李源庚曰,京畿暗行御史入侍。
金胤根啓曰,大司憲未差,執義李殷相,掌令金鳳梧,持平吳鍾翕牌不進,掌令李源祚,持平徐珖輔在外,監察茶時之意,敢啓。傳曰,知道。
以大司諫金遇明,司諫李佑伯,正言李淵龜,執義李殷相,掌令金鳳梧,持平吳鍾翕牌不進罷職傳旨,傳于金胤根曰,只推。
李源庚,以吏曹言啓曰,今日本曹開坼坐起時,考見諸道褒貶啓本,則瑞興府使徐容輔,以謬幾無糴,徵或有艾爲目,通川郡守李進永,以何欠誠實爲目,海州判官金在敬,以愛當以節爲目,龍仁縣令李鍾允,以謗何不息爲目,南海縣令具濟遠,以振刷居先爲目,大興縣監閔洙龍,以終欠饋賑爲目,海南縣監李鎭永,以承上接下,務從誠實爲目,迎華察訪申在振,以做說不孚爲目,迎曙察訪崔大寔,以盍飭郵卒爲目,連原察訪文慶愛,以徒勞駕海爲目,則俱宜置下考,而置諸中考,柒谷府使朱載彦,以一舍之地,無事不聞爲目,槐山郡守申錫履,以勖哉振刷爲目,保寧縣監申義益,以事或失宜爲目,則俱宜置中考,而置諸上考,殊無嚴明殿最之意。六道道臣推考警責。柒谷府使朱載彦,瑞興府使徐容輔,通川郡守李進永,海州判官金在敬,龍仁縣令李鍾允,南海縣令具濟遠,大興縣監閔洙龍,海南縣監李鎭永,迎華察訪申在振,迎曙察訪崔大寔,連原察訪文慶愛,竝罷黜,槐山郡守申錫履,保寧縣監申義益,竝中考施行,何如?傳曰,允。
又以禮曹言啓曰,卽接惠陵令所報,則本陵參奉鄭民秀,五月二十五日政除拜,時在慶尙道尙州地,姑未上來,令,今二十二日政移拜典牲判官,而無以替直云矣。本陵令有闕之代,令該曹以在京無故人口傳差出,以爲替直之地,何如?傳曰,允。
金胤根,以兵曹言啓曰,坼見諸道褒貶啓本,則統制使李升權啓本中,長木浦別將柳根華,以松可痛禁,船亦宜察爲目,舊所非浦別將趙元載,以禁松雖勤,餘無可稱爲目,則竝宜置中考,而置諸上考,天城萬戶金守寬,以報或掩置,慢忽宜警爲目,則宜置下考,而置諸中考,唐浦萬戶韓命翊,以給代還分,緣何有謗爲目,新門別將金洛奎,以船有所重,不可等棄爲目,則竝宜置下考,而置諸上考,京畿水使白殷鎭啓本中,花梁僉使片章宇,以莫謂盡心,益勉圖報爲目,忠淸水使金鍵啓本中,平薪僉使金復淳,以莫以老邁,有負前譽爲目,黃海水使李能權啓本中,登山僉使朴龍珠,以何傷少柔爲目,慶尙前左水使尹永培啓本中,豆毛浦萬戶李致錫,以以其積仕,多有容恕爲目,則竝宜置中考,而置諸上考,殊無嚴明殿最之意,各該帥臣竝推考警責,長木浦別將柳根華,舊所非浦別將趙元載,花梁僉使片章宇,平薪僉使金復淳,登山僉使朴龍珠,豆毛浦萬戶李致錫,竝中考施行,天城萬戶金守寬,下考施行,唐浦萬戶韓命翊,新門別將金洛奎,純是貶語,其不職可知,竝罷黜。江原前監司洪穉圭啓本中,中軍洪墡之墡字,誤以字書之。奏御文字,何等審愼,而如是疎忽,誠甚未安。該道臣推考,何如?傳曰,允。
又以兵曹言啓曰,宣傳官趙存卿·李敏敎,五衛將李達根·林良郁,景福宮衛將呂佑良·朴永培,慶熙宮衛將申仲聖,南道參軍姜葉,俱以病難供職,呈狀乞遞,五衛將吳顯佑前任淸州營將,時在任所,上來間該廳番次苟艱云,竝改差,何如?傳曰,允。
又以兵曹言啓曰,卽接尙衣院牒報,則今春等別造弓矢,今月二十八日進上,而知弓品堂上有闕,不得擧行云。未差之代,依例口傳啓下之意,敢啓。傳曰,知道。
吏曹啓目粘連啓下是白有亦,觀此忠淸監司趙冀永狀啓,則公賬邑中新昌縣監趙鎭常段,自備穀物爲一千四十餘包是如爲白有臥乎所,以至殘之邑,辦備穀物,至於千餘包之多,殊甚嘉尙,似當施以陞敍調用之典是白乎旀,禮山縣監李效榮段,自備穀物爲八百五十餘包是如爲白乎旀,石城縣監韓守一段,自備穀物爲八百三十餘包是如爲白有臥乎所,上項兩邑守令,似當施以兒馬賜給之典是白乎矣,竝只係干恩賞,臣曹不得擅便,上裁何如?判付啓,依回啓施行爲良如敎。
己亥六月二十五日酉時,上御熙政堂。大王大妃殿垂簾,京畿暗行御史入侍時,同副承旨李源庚,假注書李羲敎,記事官洪在龍·南秉哲,暗行御史洪永圭,以次進伏訖。上曰,史官分左右。大王大妃殿曰,御史進前。永圭進前,大王大妃殿曰,屢月行役,無事往還,甚可喜也。永圭曰,王靈所曁,得免疾病而還,誠幸矣。大王大妃殿曰,書啓別單,觀之則可知,而被災之處,何如,麥事,何如?賑政之餘,民情何如耶?永圭曰,今年之麥,初有登場之望,潦雨所損,目下民情,極其遑遑。年事則早春之雨水調和,擧喜有秋之望,自經大霔之後,水邊田土,更無餘地,山峽高燥之處則稍勝,而邇間十餘日之晴,餘穀頗有向甦之意。從今以後,日氣若能均調,則秋事尙有可望矣。大王大妃殿曰,餘存之穀,若得如意則大幸也。別單外如有所奏,奏之。永圭曰,守令之治不治,邑弊民瘼之可言者,盡入於書啓別單中,更無可奏者矣。大王大妃殿曰,退去善爲休息,可也。仍命御史先退。上曰,史官就座,仍命退。承史以次退出。
上在昌德宮。停常參·經筵。
自卯時至申時,灑雨下雨,測雨器水深三分。
夜自三更至二十七日開東,灑雨下雨,測雨器水深三分。
金胤根啓曰,大司憲未差,執義李殷相呈辭,掌令李源祚,持平徐珖輔在外,掌令金鳳梧,持平吳鍾翕未肅拜,監察茶時之意,敢啓。傳曰,知道。
傳于金胤根曰,公事之不審中官河擎天,令該府拿處。
傳于金胤根曰,忠淸右道暗行御史留待。
傳于金胤根曰,忠淸右道暗行御史入侍。
吏曹口傳政事,以洪時燮爲惠陵令。
李源庚啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,金弘根落點。
李源庚啓曰,卽者副校理沈承澤以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
以濟州防禦使具載龍狀啓,漂到倭人乘夜逃去,不勤申飭之罪,方竢重勘事,傳于金胤根曰,勿待罪事回諭。
李源庚,以弘文館言啓曰,副校理沈承澤陳疏徑出,徐有薰內閣進,上番闕直,事甚未安。應敎洪祐喆,副應敎韓宓履,校理朴齊憲·李魯奎,竝卽牌招,以爲推移入直之地,何如?傳曰,允。
吏曹啓目粘連啓下是白有亦,觀此忠淸左道暗行御史任百經書啓,則淸安前縣監李繼在,木川前縣監李寅永等,繡啓旣已封庫,竝只令該府拿問嚴勘爲白乎旀,忠州牧使申在翼段,假威於悍毒之校,到處搜家,移怒於䵝䵢之民,經歲滯獄,三鄕專權,五吏陞鄕分叱除良,都戶剩錢一年條,歸於貿穀買結之資,三年都戶三十餘萬錢穀計簿,初不踏印成貼,終歸於掩跡之科,戊戌還起田畓八百三結十八負六束內,只以六百二十結,減摠瞞報,其罪狀令攸司稟處是如爲白乎旀,全義縣監李義延段,丙申還陳結三十一結零價七百九十餘兩,從中乾沒,稱以賑資,勒奪富民租八十餘石,賑資冒減錢一百餘兩,亦無歸屬是如爲白有臥乎所,上項兩邑守令,竝只爲先罷黜,令該府拿問處之爲白乎旀,淸風前府使朴宗琬段,冊客干政,至於訟牒之替題,吏窠招賄,有若債物之督捧是如爲白乎旀,槐山前郡守金炳斗段,平民屢千金徵贖,富戶十二人徙境,班民勒加惡名,竟捧三百兩錢兺除良,丙申都戶冒減九百二十一兩零,丁酉都戶冒減四千三百三十兩,盡歸私用是如爲白乎旀,溫陽前郡守成憲曾段,戊戌秋還各穀當捧八千九百四十三石內,本色所捧,不過爲租十六石七斗是如爲白乎旀,靑山前縣監李龍在段,丙申還陳三十結零內,餘在二十二結零,屬付官廳,雖非在任時取用之事,災結官用,係是創例是如爲白乎旀,牙山前前縣監鄭祉榮段,丙申冬前官時貿置米剩錢四百六十六兩,仍爲私用,遞任及需米價八百十一兩零,支供價六十七兩零,貿易餘錢四百二十一兩,那移先用,仍不報給,結役米價一千九十一兩零,疊錄取用,加下二百九十四兩零,都合爲三千一百五十二兩零是如爲白乎旀,鎭川前縣監洪羲晉段,還穀取剩三千四百兩零,災結濫報四十二結零是如爲白乎旀,延豐前縣監李象信段,日暮時不待炬火,至於放火燒屋,頑民之官庭肆惡,畢竟瘐死,難免濫殺之律是如爲白乎旀,新昌前縣監李鼎耇段,移轉米四百石,移付公州會案,徒存虛簿,境內富民處,賑資請貸錢七百餘兩,尙不報給是如爲白有臥乎所,上項八邑前任守令,竝只令該府拿問處之爲白乎旀,栗峯道察訪朴皓壽段,私第運米,必以驛馬遞載,大關後弊,怨聲載路是如爲白有臥乎所,罷黜爲白乎旀,堤川縣監尹應圭段,公納任其延拖,市弊不能禁飭是如爲白有臥乎所,從重推考爲白乎旀,靑山縣監申命淵段,逋吏還屬,有欠於初政是如爲白乎旀,牙山縣監金益鼎段,壞損體例,不可無警是如爲白乎旀,前縣監李奎秀段,不罷都戶,雖緣救弊,不可置而勿論是如爲白乎旀,平澤前縣監兪永煥段,災結初不審檢,吏鄕恣意減削是如爲白有臥乎所,上項三邑前後守令,竝只推考爲白乎旀,文義前縣令宋泰熙段,捧糴甚精,吏絶售奸,分賑亦厚,民多賴活,闔境晏堵,衆口成碑是如爲白乎旀,新昌縣監趙鎭常段,需米四十一石,亦入停退,賑民近二千口,必給精鑿,穀物自備,優於列邑,飢口廣抄,聞於境隣是如爲白有臥乎所,上項兩邑守令,治績若是茂著,宜施激勸之政,宋泰熙段,事當施以陞敍調用之典是白乎旀,趙鎭常段,事當施以兒馬賜給之典是白乎矣,竝只係干恩賞,臣曹不敢擅便,上裁敎是白乎旀,監司趙冀永,茸廨雖亟,力役不煩,分賑則厚,措劃有方是如爲白有臥乎所。道臣體重,今姑勿論爲白乎旀,其餘前後守令·察訪等段,績乏優畀,疵無顯著,竝只置之爲白乎旀,閫帥·虞候·營將乙良,令兵曹稟處,何如?判付啓,依回啓施行爲良如敎。
副校理沈承澤疏曰,伏以,臣父自襄陽府任所,得由還家,今纔浹旬,而勞撼道途,衝冒潦炎,因成痁疾,多日委苦,始自數昨,幸得譴却,故臣稍以釋慮,旋爲持被矣。卽接家信,則諸證復發,比前尤劇,榮衛益敗,食飮全阻,急報踵至,促臣歸視。臣方寸煼灼,按住不得,玆敢忙陳短章,徑出禁扄。伏乞聖慈,俯垂鑑諒,特遞臣職,俾便救護,仍治擅離之罪,以昭法紀焉。臣無任云云。省疏具悉。爾其勿辭救護。
己亥六月二十六日未時,上御熙政堂。大王大妃殿垂簾,忠淸右道暗行御史入侍時,右副承旨金胤根,假注書沈敬澤,記事官洪在龍·南秉哲,暗行御史趙徽林,以次進伏訖。上曰,史官分左右。大王大妃殿曰,屢朔行役,無事往還乎?徽林起伏奏曰,無撓竣事而復命,莫非王靈所曁矣。大王大妃殿曰,向來霖雨太甚,沿路農形,果何如?徽林曰,田穀則高燥處可有成熟之望,而汚陷處擧皆蕩漾腐損,未免失稔,畓穀則頗有茁長之意,若自今以後,雨暘調均,則秋事可有穰穰之望矣。惟海邊邑水患尤甚,麥事皆狼狽,而自湖中上來時歷見,則京畿尤甚矣。大王大妃殿曰,誠極憂㦖矣。民生契活,何以耐去乎?書啓外如有可奏之事則奏之。徽林曰,列邑治績之藏否,民瘼之膠痼,盡入於書啓別單中,更無可奏者矣。大王大妃殿曰,書啓則俄已見之,而守令治績之論列,其在承命對揚之道,必十分稱當,多有貪饕不法之類,此皆世受國恩之人也。自上信任以送,而少無一分圖報之心,乃有此不法之擧,豈有如許事乎?仍命先退,徽林承命先退。上命史官就座,仍命退。承史以次退出。
上在昌德宮。停常參·經筵。
大王大妃殿進御二錢重人蔘粟米飮,自今日一貼式限二貼煎入事,榻前下敎。
沈宜臣啓曰,來初一日輪對日次,而宗廟秋享大祭齋戒相値,頉稟之意,敢啓。傳曰,知道。
又啓曰,右承旨金英淳,今日不爲仕進,卽爲牌招,何如?傳曰,允。
又啓曰,假注書沈敬澤,身病猝重,勢難察任,今姑改差,何如?傳曰,允。
沈敬澤改差,代以朴商壽爲假注書。
沈宜臣啓曰,今六月二十九日都目政事爲之之意,敢啓。傳曰,知道。
又啓曰,卽者典牲署官員來言,來七月初二日行宗廟·永寧殿秋享大祭犧牲看品時,本署提調當爲進參,而提調徐有榘有身病,不得擧行云,卽爲牌招,何如?傳曰,允。
又啓曰,典牲提調徐有榘牌不進推考傳旨,今方捧入,而宗廟·永寧殿秋享大祭犧牲,當爲看品,如是違牌,事甚未安。更爲牌招,何如?傳曰,允。
徐戴淳,以都摠府言啓曰,宗廟秋享大祭香祝親傳敎是時,侍衛寶劍當爲備員,而都摠管興寅君最應,副摠管李羲溫有實病,李憲球·具錫朋有實故,李忠運·李行敎在外,李應植以禁軍別將率領進,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。
徐戴淳啓曰,因都摠府草記,宗廟秋享大祭香祝親傳時,侍衛寶劍當爲備員,而都摠管興寅君最應副摠管李羲溫有實病,李憲球·具錫朋有實故,李忠運·李行敎在外,李應植以禁軍別將率領進,無以備員,令政院稟旨變通,仍令該曹口傳差出,待下批牌招事允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管完昌君時仁,副摠管安光直·鄭禮容·李道在·金興根·韓益相·趙存中落點。
以右承旨金英淳牌不進罷職傳旨,傳于李源庚曰,只推。
以應敎洪祐喆,副應敎韓宓履,校理朴齊憲牌不進罷職傳旨,傳于李源庚曰,只推。
以校理李魯奎牌不進罷職傳旨,傳于李源庚曰,只推。
李源庚,以戶曹言啓曰,時御所內各司,依定式發遣本曹佐郞臣趙豐林與兵曹參知臣柳榮輔,佐郞臣愼尙欽,東所衛將臣林輔榮,西所衛將臣張斗斌,南所衛將臣李橚,北所衛將臣任希慶,眼同看審後,有頉處別單書入,而修改則擇日擧行之意,敢啓。傳曰,知道。
又以弘文館言啓曰,上番闕直,事甚未安。應敎洪祐喆,副應敎韓宓履,校理朴齊憲·李魯奎,旣有只推之命,竝卽牌招,以爲推移入直之地,何如?傳曰,允。
徐戴淳,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,本司有司堂上金興根除拜摠管矣,職務相妨,摠管之任,今姑許遞,何如?傳曰,允。
兵曹啓目粘連啓下是白有亦,忠淸左道暗行御使任百經書啓吏曹回啓內,閫帥·虞候·營將,令兵曹稟處事啓下矣。觀此忠淸左道暗行御使任百經書啓,則兵使朴蓍會段,綜詳之規,濟以嚴明,分賑從厚,主試秉公,聲望已重於閫鎭,威惠咸服於吏卒是如爲白有臥乎所,閫帥事體,與他有異,今姑勿論爲白乎旀,其餘虞候·營將等別無優異之績,亦無顯著之疵,竝只置之,何如?判付啓依允。
吏曹啓目粘連啓下是白有亦,觀此京畿暗行御使洪永圭書啓,則振威前縣令朴長馣段,繡啓旣已封庫,令該府拿問嚴勘爲白乎旀,楊州前牧使閔永勳,坡州前牧使閔晢,南陽前府使崔弘德,龍仁前縣令李鍾允等段,繡啓旣請令攸司稟處,上項四邑前任守令,竝只令該府拿問處之爲白乎旀,長湍府使李玄大段,大同停退中七十八石八斗零,以當捧樣,發令收捧,儲置米執錢剩餘四百十二兩,竝無歸屬,分賑之不能精實,專由奸吏,饋粥之代以乾資,亦違規例,以此昏謬,難望振刷是如爲白乎旀,富平府使曺錫玄段,結役之偸弄,莫察由吏,賄賂之公行,專由房嬖,鄕第專船之鹽,謗招歇貿,官用漏結之稅,謬襲厚斂,賑餘錢當爲二百三十八兩零,乃反以一百九十兩零加下樣報營,無所歸屬,斗斛剩餘執錢一百二十八兩零,亦爲乾沒,賑醬之代錢報營,不但他邑所無之例,每石十五兩,尤極過濫是如爲白乎旀,陰竹縣監李亮祚段,以吏爲師,政不成樣,賑餘錢當爲五十六兩零,乃反以加下條報營者,爲一百七十五兩零,小米元劃內二十六石零,竟歸賑色偸食,還租一百七十四石之貸用分賑者,尙未立本,官廳預貿各樣貸下者,至爲三百七十七石之多,都吏及各面災結偸弄,爲四十三結零,結役餘錢一百二十三兩零,歸屬無處是如爲白有臥乎所,上項三邑守令,竝只爲先罷黜,令該府拿問處之爲白乎旀,長湍前府事金晉淵段,冊客寵傔,用事於內,猾吏奸校,專權於外,任賂招謗,結稅濫徵,査逋莫察,吏皆脫債,冤徵遍及,民尙多冤,甲午都結剩錢一千四百五十三兩零,各樣公下,雖有名色,不無可疑之跡,乙未條免稅剩錢八百九十八兩,虛張名色,多歸私用,增衍數爻,難免肥己是如爲白乎旀,通津前府事洪段,吏校奸僞滋甚,民戶渙散相續,大同停退之汲汲收捧者,爲三百二十三石之多,而怨咨狼藉,則乃以令前已捧樣一百十石兺上納,三十石則用於賑資,每石價合三百六十兩,瞞報巡營,爲待秋立本之計,一百石以吏廳邸債出給,八十三石,一任吏手,竟至乾沒,儲置餘剩四百二十五兩,仍無歸屬,移運賑資時,稱以斛縮,勒捧於船人者,至爲七十石之多,民庫創出氷丁等諸般價米九十四石零是如爲白乎旀,仁川前府使李衡遠段,松屠雜技,虛實相蒙,儲置災結,幻弄多端,昨年移作還租價一千餘兩,虛錄會簿,今春始爲還報,不可以已爲彌縫,有所參恕是如爲白乎旀,安城前郡守李容在段,災結勒減,賑政莫察,徭役租,移捧於官廳,斗剩二十一石零,無所歸屬,代錢餘錢二百三十八兩零,亦無歸屬是如爲白乎旀,陽城前縣監朴來亨段,田結有再徵之怨,公納多愆期之患是如爲白有臥乎所,上項五邑前任守令,竝只令該府拿問處之爲白乎旀,南陽府使崔漢翼段,抄飢而多漏,饋粥而和水,果失照檢,賑錢之換用,車賂之潛行,不無疑案,雜役米之不付民庫,公須結之自作官用,罔念毁劃之失,甘歸襲謬之科是如爲白有臥乎所,罷黜爲白乎旀,金浦郡守閔魯行段,斗升別造大小,分賑生奸小米,自有剩餘,區處不明是如爲白乎旀,開城經歷朴龍九段,瘝務雖緣頻病,失囚難免不察是如爲白有臥乎所,竝只從重推考爲白乎旀,始興縣令李濟憲段,柔善之政,差欠操束是如爲白乎旀,積城縣監申豊朝段,年形民情,俱合救急,而未能周旋,竟漏於賑政是如爲白有臥乎所,上項兩邑守令,竝只推考爲白乎旀,抱川縣監成近壽段,營減災之自備八結,野無把束之冤,除番校之移充陸軍,村絶黃口之徵,官需減價而菽水僅繼,公納趁期而蒲鞭不煩,官隷斂跡,而峽村之鷄犬不驚,邑儒課工,而校宮之絃誦可興,論以治績,實爲一路之最是如爲白乎旀,陽智縣監李寬永段,俵災察奸,田無把束之冤,抄飢厚賑,碑在婦孺之口,邑有祛瘼之漸,流戶復集,村嚴防結之禁,土豪咸戢是如爲白有臥乎所,上項兩邑守令,治績若是茂著,宜有激勸之擧,成近壽段,似當施以陞敍調用之典是白乎旀,李寬永段,似當施以兒馬賜給之典是白乎矣,竝只係干恩賞,臣曹不敢擅便,上裁敎是白乎旀,監司洪學淵段,綜不遺細,事務漸就於修擧,嚴以御下,威望克著於彈壓是如爲白乎旀,水原留守沈能岳單,歷試之聲績已著,雅望得重,較劃之治規是遵,災民賴安是如爲白乎旀,廣州留守徐憙淳段,廉以律己,奸猾之舞弄屛息,寬以御下,闔境之歌謠蔚興是如爲白乎旀,江華前留守朴永元段,倉勘數萬之逋,敗局就完,賑救幾千之命,一境賴活是如爲白乎旀,開城留守李奎鉉段,賑政之措劃得宜,闔境咸頌,倉弊之摘發無遺,奸猾莫售是如爲白有臥乎所。上項道臣·守臣體重,今姑勿論爲白乎旀,其餘前後守令察訪等段,旣乏優異之績,亦無顯著之疵,竝只置之爲白乎旀,閫帥·中軍·邊將·監牧官等乙良,令兵曹稟處,何如?判付啓,依回啓施行爲良如敎。
上在昌德宮。停常參·經筵。
徐戴淳啓曰,行大司憲金弘根,掌令金鳳梧未肅拜,執義李殷相,持平吳鍾翕呈辭,掌令李源祚,持平徐珖輔在外,監察茶時之意,敢啓。傳曰,知道。
又啓曰,右副承旨金胤根,今日不爲仕進,卽爲牌招,何如?傳曰,允。
又啓曰,明日傳香禮房承旨當爲齋宿,右承旨金英淳不爲仕進,所當牌招,而拘於廳規,不得請牌,何以爲之?敢稟。傳曰,牌招。
以右承旨金英淳牌不進罷職傳旨,傳于李源庚曰,只推。
以右副承旨金胤根牌不進罷職傳旨,傳于李源庚曰,只推。
李源庚啓曰,行都承旨沈宜臣,行左承旨尹致謙不爲仕進,右承旨金英淳牌不進,左副承旨徐戴淳式暇出去,院中只有臣一人,伴直無人,右副承旨金胤根,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右副承旨金胤根再牌不進罷職傳旨,傳于李源庚曰,只推。
李源庚啓曰,右副承旨金胤根再牌不進,伴直無人,右承旨金英淳旣有只推之命,所當更請牌招,而拘於廳規,不得請牌,何以爲之?敢稟。傳曰,許遞,前望單子入之。
承旨前望單子入之,柳榮輔落點。
傳于李源庚曰,承旨房望,順房爲之,刑·工換房。
李源庚啓曰,典牲提調徐有榘再牌不進推考傳旨,今方捧入,而宗廟·永寧殿秋享大祭犧牲,當爲看品,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
典牲提調前望單子入之,朴晦壽落點。
傳于李源庚曰,前江源監司留待。
傳于李源庚曰,前江原監司入侍。
以應敎洪祐喆,副應敎韓宓履,校理朴齊憲牌不進罷職傳旨,傳于李源庚曰,只推。
以校理李魯奎再牌不進罷職傳旨,傳于李源庚曰,只推。
李源庚,以弘文館言啓曰,上番闕直,事甚未安。應敎洪祐喆,副應敎韓宓履,校理朴齊憲·李魯奎,旣有只推之命,竝卽牌招,以爲推移入直之地,何如?傳曰,允。
以應敎洪祐喆,副應敎韓宓履,校理朴齊憲·李魯奎牌不進罷職傳旨,傳于李源庚曰,只推。
李源庚,以吏曹言啓曰,安州牧使李衡遠呈狀內,矣身去月受由上來,而適因身病之危篤,中路淹留,未及於月初,催促之時,末由去就,見今親病,挾暑凜綴,萬無離側還任之望,卽速入啓遞改云,親病旣如是,則當此農務方殷之時,有難等待其差歇,改差,何如?傳曰,允。
又以吏曹言啓曰,廣興倉奉事金炳喬,東學訓導李晉燁,惠陵參奉鄭民秀,俱以身病,呈狀乞遞,竝改差,何如?傳曰,允。
又以吏曹言啓曰,成均館直講崔在燁,以其身病,呈狀乞遞,改差,何如?傳曰,允。
又以禮曹言啓曰,來七月初二日,行宗廟·永寧殿秋享大祭,所用犧牲,小宗伯與本署提調,當爲前期眼同看品,而本曹參判金鼎均有身病,不得擧行,令政院牌招,以爲趁時看品之地,何如?傳曰,允。
李源庚啓曰,禮曹參判金鼎均牌不進推考傳旨,今方捧入,而宗廟·永寧殿秋享大祭犧牲,當爲看品,如是違牌,事甚未安。更爲牌招,何如?傳曰,允。如有違牌,勿爲呼望。
李源庚,以都摠府言啓曰,宗廟秋享大祭香祝親傳時,侍衛寶劍,當爲備員,而副摠管鄭禮容·李道在·趙存中在外,一員未差。無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,在外摠管竝許遞,與未差之代,前望單子入之。
摠管前望單子入之,都摠管李憲瑋·洪顯周·金賢根·興完君晸應落點。
李源庚以禁衛營言啓曰,本營騎士將李熙黼,身病猝重,勢難察任,改差,何如?傳曰,允。
又以義禁府言啓曰,淸安前縣監李繼在,木川前縣監李寅永等竝拿問嚴勘。忠州牧使申在翼,全義縣監李義延等竝爲先罷黜拿問處之。淸風前府使朴宗琬,槐山前郡守金炳斗,溫陽前郡守成憲曾,靑山前縣監李龍在,牙山前前縣監鄭祉榮,鎭川前縣監洪羲晉,延豐前縣監李象信,新昌前縣監李鼎耇等,竝拿問處之事,傳旨啓下矣。李繼在·李鼎耇,今方待命,竝拿囚,李龍在下去京畿安城地,李象信下去驪州地,朴宗琬下去陽智地,成憲曾下去抱川地,鄭祉榮下去忠淸道公州地,李寅永時在木川地,金炳斗下去忠州地,洪羲晉下去江原道原州地,申在翼·李義延等時在任所云,依例發遣府羅將,竝拿來,何如?傳曰,竝待待命拿囚。
吏曹啓目粘連,啓下是白有亦,觀此忠淸右道暗行御史趙徽林書啓,則靑陽前縣監沈遠悅段,繡啓旣已封庫,令該府拿問嚴勘爲白乎旀,舒川郡守朴萊壽段,吏恣偸竊,民多怨徵,移劃大同不足條,無以彌縫,饒民陞鄕,捧其願納,又稱廳例,加捧二百七十兩,勒徵災民,彌縫公納,已違經法。況一任奸鄕之舞弄,不恤窮民之怨咨是白乎旀,三十結之災偸,數百兩之賑剩,吏欺遺察,衆謗有歸是如爲白乎旀,石城縣監韓守一段,賑資自備,雖云八百石之多,而其實則非自備者,昨年災結,徵出於書員者,還實於仍陳者,除出二十四結零,添付元劃,要沽其譽,所餘五十結七十九負零,準之時價,稱以賑資之自備,專出衒能之計,淹留隣買之室,私庭之決訟駭聽,料販浦貿之穀,境內之榷利騰怨,願留狀之指揮奸民,雖隱莫顯,補弊錢之全托官備,欲巧反拙,賑口加報,合爲四百三口是如爲白乎旀。扶餘縣監李淳夏段,衙客攘奪村物,眞贓莫掩於面報,邑姻潛開賂逕,醜謗至及於訟決。憑藉賑資,封鎖民穀,酒餠之賈無漏,擔荷之徒相屬,還下結二十一結,托賑需而自肥,捧賂錢三百餘兩。賣任掌而不恥,技戲之擅贖,官屯之橫徵,俱違經法是如爲白乎旀。唐津縣監金大淵段,過於執拗,勇於攫利,賑需則添出還租三百二石零,竝應劃之穀,苟且塞責。勘簿則以其添出之還,準價冒錄,詳定立本,剩餘八百三十八兩零,査丁亦出自肥之計,廢里代之前規,準家産之濫錄。姓名不別,兒冠簽疤,迭幻騎砲所徵之錢,厥數甚多,該吏不知出納,農民因此逃散,淵叢他邑,至有村唐澤之名。船桴深海,又致渰全家之慘,稅奸之名以於皮,胡取交證之謗?隣檢之誤幻其首,乃有橫罹之冤。昨年災劃中五十一結零,雖歸吏奸,亦不分明是如爲白有臥乎所,上項四邑守令,竝只爲先罷黜,令該府拿問處之爲白乎旀。洪州前牧使金鑅段,稅納多歸乾沒,先劃之謬例斯創,倉穀一任偸弄,下屬之新逋層生,今春營劃錢之作還者,邑詳定之當分者,合爲二千二十八兩零,此亦消瀜於吏,至今未分於民是如爲白乎旀。公州前判官李鼎耇段,餉米托以賑資,二百石請得營門,百石則以時價作詳定,以充立本之資。所剩百石,雖入賑需,旣是剩餘,無處報償是白去乙,其價三百兩,冒勘賑簿,作爲私用,前任新昌時,還米四百四十石,移錄於本州還案,而不卽備報,尙無區處。戊戌秋各邑移轉牟還四百石及今春結錢四百五兩,竝爲貸用,遞歸時苟且彌縫,終無實報之蹟。丙申還下結中四十一結零之年年吏偸者,矇不覺察是如爲白乎旀。瑞山郡守宋在誼段,昨年災劃中下輩偸弄,至爲三十四結零,丙申還下結中十四結零,亦歸連年乾沒,雖異自犯,責有所歸是如爲白乎旀。沔川前郡守金益根段,前納滯於乾沒,而後納又愆,舊逋略有經紀,而新逋繼起,補賑勒令勸分,抄混饒殘,六十餘之排戶甚煩。捧及零瑣,一二石之竭槖可矜,甚至有朝納勸租夕赴賑場,丙申還下結中三十結價四百七十一兩,謂添賑資,歸屬不明是如爲白乎旀。泰安前郡守洪大赫段,吏任捧賂,已極鄙瑣,富戶乞貸,胡無羞恥?推捉之輒發悍差,村撓如沸,陳荒之移徵連畝,隣怨尙聒。檢驗事體,何等嚴祕?縱其衙奴,符於差校,私縛看證,俾變供招,竟使無辜橫罹,元犯倖逭,揆以獄體,大關法禁是如爲白乎旀。大興前縣監閔洙龍段,決訟或致錯誤,束濕反生欺蔽,抄饑則任其里錄,冒戶非一,煮粥則付之吏廚,和水過半。賑政太欠誠實,怨言尙此喧騰,謂以補賑,疊徵願納於曾前陞鄕者,至爲一千四百五十兩之多,由是騷撓,莫掩唾罵。招致政堂,誘以自願者,貽羞莫甚,浦倉色之稅米作奸,竝本利勒捧,利錢二百五十六兩零,雖載賑簿,終欠明的。加報饑口爲六百餘口,而剩租四十一石,任之吏奸,矇不覺察是如爲白乎旀。庇仁前縣監李復鉉段,丙申還下結中三十三結零價七百二十八兩零,歸之肥己,丁酉仍襲前謬,十八結零價三百五十一兩零,盡歸私用是如爲白有臥乎所,上項七邑前後守令,竝只令該府拿問處之爲白乎旀。保寧縣監申義益段,拯米之任其偸奸是如爲白乎旀,魯城縣監徐光奎段,訟或偏聽,不無班戶之興訛,明猶遺照,未絶倉吏之舞弄,廉探之逕,橫疑退吏,盤覈官庭,濫施杖訊是如爲白有臥乎所,上項兩邑守令,竝只從重推考爲白乎旀。德山縣監徐得淳段,初手恢如游刃,弊縣晏若完局,捐殘俸而補賑資,蠲刷價而祛民斂,實績新著,終譽可期是如爲白乎旀。結城縣監權大膺段,斷獄則初手如熟,決訟則衆口稱公,賑均瘦癃,捐廩殆近半千,政尙綜核,察奸非止一二。新頌方蔚,終譽有望是如爲白有臥乎所,上項兩邑守令,治績若是茂著,宜示激勸之擧,似當施以兒馬賜給之典是白乎矣,竝只係干恩賞,臣曹不敢擅便,上裁敎是白乎旀,監司趙冀永段,優劃賑需,瘦癃賴無捐瘠,査減陳頉,奸僞莫敢欺隱是如爲白有臥乎所,道臣體重,今姑勿論爲白乎旀,其餘前後守令·察訪及沿路守令·察訪等段,績無優異,疵乏顯著,竝只置之爲白乎旀,閫帥·營將·中軍·虞候·邊將等乙良,令兵曹,稟處,何如?判付啓,依回啓施行爲良如敎。
兵曹啓目粘連,啓下是白有亦,京畿暗行御史洪永圭書啓吏曹回啓內,閫帥·中軍·邊將·監牧官等乙良,令兵曹稟處事,啓下矣。觀此京畿暗行御史洪永圭書啓,則前水使具錫朋段,一年居官,徒事肥己,軍務民憂,全不顧念,兵船添改木作錢餘在七百四十三兩,竟歸私橐,中軍之任,受賂差出,至出於由吏之招是白乎旀。島農失稔,民情遑急,而初不周旋於賑穀,竟使一島無告之民,獨漏朝家均視之澤,不可以已遞而勿論是如爲白乎旀。前前水使李寬奎段,造船添改餘木之散賣餘錢一千三百二十兩,歸屬無處是白乎旀。前水使在任時,公解修補餘木八百餘株之記付者,散給各廳,餘木作錢六十餘兩,亦歸私用,不可以遞久而有所容貸是如爲白有臥乎所,京畿兩帥臣船材之發賣歸橐,軍任之受賂招謗,旣失制閫之道,竟有肥己之跡,俱不可以已遞而勿論,竝令該府拿問處之爲白乎旀。永宗僉使鄭泰東段,庖牛懲勒奪之習,縱有稱譽,浦魚多加入之弊,不無怨言是如爲白有臥乎所,庖牛雖有懲奪之譽,浦魚不無加入之怨,推考警責爲白乎旀。濟物萬戶韓仁復段,損財救濟,殘卒稱頌是如爲白乎旀。漢江別將車益寬段,拯活頗多,江村爭訟是如爲白有臥乎所,兩鎭將之或損財恤窮,或出力活命,俱極可尙,竝似當施以兒馬賜給之典是白乎矣,係干恩賞,不敢擅便,上裁敎是白乎旀,其餘中軍·邊將·監牧官等段,別無優異之績,亦無顯著之疵,竝只置之,何如?判付啓,依回啓施行爲良如敎。
己亥六月二十八日申時,上御熙政堂。前江原監司入侍時,同副承旨李源庚,假注書朴商壽,記事官洪在龍·南秉哲,前江原監司洪穉圭,以次進伏訖。上曰,史官分左右,監司進前。穉圭進前訖。上曰,民弊奏之。穉圭曰,再昨年與昨年,幸値少康,民生稍得安堵,而自是連凶之餘也,民瘼至今亦多矣。上命史官就座,監司先退。又命退,承史以次退出。
上在昌德宮。停常參·經筵。
自卯時至申時,灑雨下雨,測雨器水深一寸三分。
自人定至七月初一日開東,灑雨下雨,測雨器水深一寸一分。
藥房都提調李止淵,副提調李源庚啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
柳榮輔啓曰,備邊司郞廳來言,今日賓廳日次,而都政相値,不得來會云矣,敢啓。傳曰,知道。
沈宜臣啓曰,行左承旨尹致謙,右承旨徐戴淳,左副承旨金胤根,今日不爲仕進,竝卽牌招,何如?傳曰,允。
又啓曰,吏曹郞廳來言,守令有闕,政事取稟。傳曰,今日政差出。
又啓曰,卽者宗廟署官員來言,來七月初二日行宗廟·永寧殿秋享大祭,提調一員當爲進參,而都提調李止淵,提調李羲甲,俱有身病,不得進參云,提調卽爲牌招,何如?傳曰,允。
傳于李源庚曰,傳香承旨馳詣宗廟·景慕宮,奉審摘奸以來。
李源庚,以內醫院都提調意啓曰,提調金弘根,今日問安,不爲仕進,卽爲牌招,何如?傳曰,允。
沈宜臣,以吏曹言啓曰,今都目大政時,本曹堂上不可不備員,而參判李景在病不來,令政院牌招,以爲同參開政之地,何如?傳曰,允。
又以吏曹言啓曰,大政方行於今日,而宗廟·永寧殿秋享大祭受香,在於明日矣。許多祭官,旣已淸齋,若或移拜外任與他職,則臨時改塡,實多窘急之慮,在前如此之時,以前任將事,旣多已例,今亦依此擧行,何如?傳曰,允。
傳于沈宜臣曰,每當都政,飭諭視爲文具,反用慨然,初仕守令之擇差,何時不關重,而今日急務,莫先於此,振拔淹滯,收拾人才,尤切於目下,竝以此意,分付兩銓,另意對揚。忠臣·淸白吏·皇朝人子孫,西北·松都及軍功人尤可收用事,一體分付。
傳于沈宜臣曰,雖非親政,注書,尙瑞院官員,依例陞六。
傳于沈宜臣曰,玉堂·臺諫竝許遞,今日政差出。
大王大妃殿傳于沈宜臣曰,前中軍千璣英相當守令擬入。
李羲敎陞六代,以柳泰東爲假注書,朴商壽陞六代,以魏鍾善爲假注書。
柳榮輔啓曰,假注書魏鍾善時無職名,令該曹依例付軍職,冠帶常仕,何如?傳曰,允。
沈宜臣啓曰,玉堂上下番俱空,今日政新除授玉堂,竝待下批牌招,推移入直,何如?傳曰,允。
柳榮輔啓曰,大司憲·執義·掌令二員,持平二員未差,監察茶時之意,敢啓。傳曰,知道。
以左副承旨金胤根牌不進罷職傳旨,傳于柳榮輔曰,只推。
以京畿監司洪學淵狀啓,金浦等邑民家頹壓事,傳于李源庚曰,許多民戶之一時頹壓,聞甚驚惻,元恤典外,別加顧助,卽爲結構奠接,俾無失所之弊事,廟堂措辭,分付。
以全羅監司李穆淵狀啓,本道及嶺南漕稅船十三隻致敗,拯穀不準元數,覈囚未摭奸情,去益悚惶,惟俟嚴勘事,傳于柳榮輔曰,勿待罪事,回諭。
以全羅監司李穆淵狀啓,嶺南右漕倉漕船三隻致敗,始焉水護失飭,終又囚奸未覈,溺職之罪,惶恐竢勘事,傳于柳榮輔曰,勿待罪事,回諭。
傳于沈宜臣曰,發遣吏郞,諸執事淸齋與否,摘奸以來。
傳于尹致謙曰,明日出宮門路,以協陽門爲之。
傳于沈宜臣曰,不爲仕進承旨許遞,今日政差出。
柳榮輔啓曰,卽伏見全羅右水使徐相五今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
都政。吏批,行判書趙寅永進,參判李景在牌招不進,參議金景善進,行都承旨沈宜臣進。啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任·時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
以韓益東爲義盈主簿,鄭世百爲掌苑別提,河百源爲司饔主簿,金漢淳爲掌樂主簿,趙星鎭爲氷庫別提。吏批啓曰,安州牧使全州判官,今當差出,而本州俱以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以南駿應爲安州牧使,韓璵爲全州判官,宋觀洙爲沔川郡守,金應根爲瑞興府使,成近壽爲龍仁縣令。吏批啓曰,忠州牧使,今當差出,而本州以湖西雄邑,物衆地大,素稱難治,不可不擇差,他道有聲績,未準朔守令,竝擬,何如?傳曰,允。以徐用輔爲獻陵直長,洪達善爲內贍直長,李肇永爲順陵直長,兪碩柱爲忠州牧使,朴宗聞爲善山府使,軍資直長單南永書,典籍單趙光濬。吏批啓曰,水原府判官,今當差出,而本府以營下劇邑,物衆地大,素稱難治,不可不擇差,他道及同道有聲績未準朔守令,竝擬,何如?傳曰,允。以金佐鉉爲司宰主簿,金序敎爲內資奉事,申錫洪爲繕工奉事,李源長爲禁府都事,趙台淳爲水原判官。吏批啓曰,海州牧判官,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以成敎默爲禮賓主簿,趙道林爲司宰直長,金泳根爲南原府使,吳顯甲爲金川郡守,洪鍾浩爲海州判官,華寧殿令單趙台淳,朴永元爲工曹判書,尹秉烈爲兵曹參判,李景在爲同成均,李觀熙爲舒川郡守,李守文爲萬頃縣令。吏批啓曰,蔚山府使,今當差出,而本府以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李愚淵爲尙瑞直長,洪璋燮爲司饔奉事,尹致誠爲蔚山府使,玄仁福爲淸風府使,鄭晩敎爲安城郡守,鄭世百爲戶曹佐郞,金駿欽爲禁府都事,姜彝文爲咸陽郡守,任序常爲通川郡守,申在東爲義城縣令,沈明奎爲尙瑞副直長,李彙圭爲典籍,李宜翼爲富平府使,金喬根爲林川郡守,趙鎭常爲益山郡守,李愚淵爲掌苑別提,鄭基三爲工曹正郞,趙亨勉爲繕工副奉事,安永豊爲直講,李潭九爲典籍,禁府都事李源長,繕工奉事申錫洪相換,以李根天爲交河郡守,李效榮爲陽川縣令,南芝耇爲果川縣監,洪世書爲咸悅縣監,趙奎年爲恩津縣監,沈明奎爲尙瑞直長,兪錫煥爲典籍,全國憲爲延曙察訪,金致坤爲保安察訪,姜長煥爲栗峯察訪,朴承輝爲副校理,林肯洙·韓啓源爲修撰,金逸淵·任百經爲副修撰,權用正爲引儀,韓弼敎爲尙瑞副直長,金徵淳爲刑曹正郞,成敎默爲工曹佐郞,嚴錫鼎爲社稷令,金鍏爲南陽府使,韓鎭庭爲長湍府使,黃浩民爲寧越府使,白大顯爲陰竹縣監,洪大朋爲新昌縣監,韓用休爲氷庫別檢,趙秉淵爲濟用副奉事,李羲敎爲典籍,李羲準爲知經筵,洪稚圭爲同經筵,韓弼敎爲禮賓主簿,李晉會爲大興縣監,尹致膺爲鎭川縣監,李濟夏爲禮山縣監,嚴錫鼎爲唐津縣監,李翊會爲大司憲,韓宓履爲執義,金德喜爲司諫,曺錫亨爲掌令,金榶爲兵曹參知,趙文和爲尙瑞副直長,朴商壽爲典籍,韓正敎爲鎭安縣監,鄭基三爲抱川縣監,李蹊爲扶餘縣監,李容象爲巨濟府使,李根永爲順川郡守,韓大爀爲南海縣令,金最善爲濟州判官,趙羲獜爲海南縣監,李羲肇爲左尹,權敦仁爲藝文提學,李嘉愚爲冬至兼謝恩使,李魯秉爲副使,李正履爲書狀官,直閣單徐有薰,以權正錘爲宗廟副奉事,兪敎煥·申鍾益爲典籍,金獻淳爲懷德縣監,朱榮達爲歙谷縣監。吏批啓曰,臺諫·玉堂多窠,今當差出,而擬望之人乏少,相避及外任,竝擬,何如?傳曰,允。以金英根爲應敎,朴宗吉爲大司諫,趙啓昇·洪永圭爲校理,宋柱獻爲副校理,韓弼敎爲戶曹佐郞,沈宜益爲忠勳都事,徐章淳爲社稷令,尹豫鎭爲永禧殿令,韓益東爲監察,兵曹參議單金榶,參知單吳甲良,沈元澤爲楊口縣監,李馨萬爲全義縣監,徐有始爲河陽縣監,咸英錫爲興海郡守,朱星鎭爲旌義縣監,李愚淵爲刑曹佐郞,金佐鉉爲工曹佐郞,朴孝聞爲景慕宮令,權用正爲平市主簿,文用中爲獒樹察訪,吳顯文爲坡州牧使,李敏敎爲渭原郡守,徐相益爲寶城郡守,申吉輔爲柒谷府使,千璣英爲高敞縣監,趙徽林·金鎭右爲持平,徐有薰爲獻納,任百秀·兪錫煥爲正言,崔鍾駿爲溫陵令,鄭海宗爲徽慶園令,洪邁爕爲敦寧判官,徐斗輔爲廣興奉事,宋奎弼爲連原察訪,趙鳳植爲義盈主簿,洪範猷爲長興主簿,李源益爲順天府使,朴在皞爲沃溝縣監,徐章淳爲石城縣監,朴齊憲爲副應敎,徐道裕爲掌令,李時在爲司僕正,李殷相爲宗簿正,李昌廷爲工曹正郞,洪健厚爲典牲判官,權命周爲吏曹佐郞,崔命顯爲寧海府使,金最直爲寧遠郡守,李敦源爲迎華察訪,權錫孝爲思陵令,金老商爲顯陵令,梁道邦爲監察,申宗源爲典獄主簿,金義爲禮賓主簿,李源祚爲軍資正,馬翰良爲禮曹佐郞,李再英爲司宰主簿,金增爲掌苑別提,元綘爲禁府都事,任燧爲贊儀,劉錫祥爲引儀,李淇錫爲內資主簿,尹玉鉉爲典設別提,金秉圭爲掌苑別提,金漢淳爲工曹正郞,洪準謨爲社稷令,李俊英爲仁陵令,金造洙爲敦寧主簿,河百源爲刑曹佐郞,金造洙·李淇錫爲監察,鄭在容爲社稷令,洪冕周爲慶基殿令,李學在爲司僕主簿,趙濟晩爲司僕僉正,李宗孝爲敦寧主簿,李用觀爲司饔主簿,徐世輔爲掌樂主簿,李宗愚爲宗簿主簿,金箕晩爲大司成,李顯養爲內資主簿,崔信爲典籍,兼直閣單徐有薰,兼春秋單李昌廷,以崔致憲爲承旨,李龜夏爲假監役,李行翼爲健元陵參奉,朴永輔爲光陵參奉,趙重和爲宣陵參奉,尹致善爲順陵參奉,魚命書爲溫陵參奉,李鍾淸爲禧陵參奉,安孝根爲翼陵參奉,金秉熙爲惠陵參奉,柳泰東爲長寧殿別檢,金載斗爲明陵別檢,李鍾協爲昭寧園守奉官,權龜洛爲順康園守奉官。
兵批,判書洪命周進,參判未差,參議吳甲良入直,參知未差,右副承旨柳榮輔進。啓曰,今日都目政事時,本曹堂上不可不備,參判·參知未差之代,待下批,令政院牌招,以爲同參政事,何如?傳曰,允。又啓曰,營將·虞候,今當差出,而擬望之人乏少,未準朔禁軍將及已準朔守令·虞候,竝擬,何如?傳曰,允。以李熙永·李圭殷爲宣傳官,李仁模爲忠翊將,白樂賢爲宣傳官,申奭浩爲都摠經歷,南正祜爲訓鍊判官,主簿趙鼎煜·安愼良·李東新以上加設,依定式減下,訓鍊主簿朴壽命本院去官,同知單李達根,僉知單林良郁,以趙學儉爲僉知,李斗榮爲訓鍊判官加設,朴南壽·黃潤己·李奎文爲主簿加設,趙熙榮·金禹元爲五衛將,朴以顯·朴文喆·金信玉爲景福將,同知單呂佑陽,護軍李若愚·沈英錫,副護軍金英淳·具載鳳竝單付。以車日大·朴埼·盧光國爲五衛將,殷箕相·李支秀爲慶熙將,同知單申仲聖,以李在寬爲登山僉使,孫興爀爲平薪僉使,李東民爲蒜山僉使,蔡時福爲蝟島僉使,邊得運爲椒島僉使,李裕成爲花梁僉使,表尙寬爲馬梁僉使,金光復爲唐浦萬戶,金盛喆爲天城萬戶,朴好大爲平山浦萬戶,李寅熙爲忠州營將,張有亨爲淸州營將,朴熙聖爲洪州營將,洪翼謨爲順天營將,李熙鳳爲公州營將,同知單朴永培,副護軍徐奎翰,以崔光彬爲老江僉使,尹錫始爲潼關僉使,李良遜爲安義僉使,林盛遠爲加背梁萬戶,申義鍊爲鹿島萬戶,劉錫豊爲委曲僉使,張喜翼爲美錢僉使,崔允植爲鉢浦萬戶,柳孝進爲多慶浦萬戶,金繼豊爲薪智島萬戶,韓大順爲安骨萬戶,李廷根爲黔毛浦萬戶,金致淳爲龍津萬戶,鄭泰榮爲古突山別將,宋允桂爲長木浦別將,同知單金信玉,僉知單金禹元·趙熙榮,以金斆淵爲水口萬戶,金光翕爲防垣萬戶,康鵬禎爲古豐山萬戶,金應烈爲正方別將,車宗範爲南村別將,李時榮爲江華中軍,李承道爲南虞候,安景赫爲黃海中軍,趙義元爲全羅兵虞候,李昞植爲惠山僉使,同知單朴以顯,大護軍金弘根,副護軍金遇明竝單付,副司直洪祜喆·韓宓履·朴齊憲·朴魯奎·沈承澤·徐有薰·李殷相·李祜伯·李源祚·金鳳梧·徐珖輔·吳鍾翕·李羽采,副司果曺錫亨·鄭·李繪九·金基瓚·李淵龜·南性敎竝單付,以金遇明爲五衛將,沈範祖爲忠壯將,曺慶祐爲新門別將,張養祿爲晴川別將,朴永培爲文殊別將,柳榮輔,以兵批言啓曰,五衛將趙熙榮·金禹元·車日大·朴埼·盧光國,景福宮衛將朴以顯·朴文喆·金信,慶熙宮衛將殷箕相·李支秀,俱以除授在外,上來無期云,竝改差,何如?傳曰,允。以秦瑞良·徐奎翰·金禹錫爲五衛將。全弼權爲景福將,崔錫範爲慶熙將,同知單朴文喆,副護軍李鍾文·兪應煥竝單付,以李鍾華爲都摠都事,申泰善爲訓鍊判官,睦仁培·南性敎爲文兼,趙道淳爲北評事,李寅熙爲忠州營將,洪翼謨爲順天營將,淸州營將張有亨,洪州營將朴熙聖,以上今加折衝加資事承傳,以秦慶煥·朴時榮爲五衛將·金文聲·全夢奎爲景福將,吳明善爲訓鍊正,同知單朴埼,副護軍李寅熙·李熙鳳·洪翼謨·張有亨·朴熙聖竝單付。柳榮輔以兵批言啓曰,兼司僕將李惟時,忠翊衛將李泰林,俱以病難供職,呈狀乞遞竝改差,何如?傳曰,允。以李赫·許櫟爲兼司僕將,李齊年爲忠翊將,金相頊爲慶熙將,李琇爲部將,同知單盧光國,以郭宗默爲忠翊將,李熙忠·李兼熙爲訓鍊主簿,洪胤謨爲守門將,同知單車日大。柳榮輔。,以兵批言啓曰,五衛將秦慶煥·朴時榮·秦瑞良·徐奎翰·金禹錫,景福宮衛將全弼權·金文聲·全夢奎,慶熙宮衛將崔錫範·金相頊,守門將洪胤謨,俱以病難供職,呈狀乞遞,竝改差,何如?傳曰,允。以鄭興敏爲武兼,白珩洙爲忠淸水虞候,同知單殷箕相,僉知單金遇明,以梁健植爲五衛將,李以復爲宣傳官,孫承俊爲都摠經歷,邊鎭弘爲訓鍊主簿,林必茂爲武兼,同知單全弼權,僉知單金禹錫·康綖,崔載貴爲五衛將,李東興·梁羲澤·黃處源爲景福將,同知單李支秀。兵批啓曰,訓鍊正今當差出,而擬望之人乏少,外任竝擬,何如?傳曰,允。以李奎粲·元世顯爲訓鍊副正,金灝源爲判官,趙秉七爲部將,同知單崔錫範·李德裕,李熙黼爲五衛將,崔敬祿·劉遇喆爲慶熙將,李熙鏽爲備邊郞,同知單金文聲·具載善爲宣傳官,柳琡爲訓鍊僉正,趙聲夏爲主簿,洪羲書爲水原中軍,尹得儉爲城津僉使,同知單秦瑞良,僉知單徐奎翰·閔行鎭·尹學成,李以復爲都摠經歷。柳榮輔,以兵批言啓曰,五衛將梁健植·康綖·崔載貴,忠壯衛將韓仁謩,景福宮衛將李東興,慶熙宮衛將崔敬祿·劉遇喆,俱以病難供職,呈狀乞遞,竝改差,何如?傳曰,允。以李顯喆·金魯學爲五衛將,趙存恒·鄭大鉉爲都摠都事,李恒坤爲備邊郞,同知單李東興·崔載貴,以張興燮爲五衛將,金興采爲景福將,朴東華爲慶熙將,任泰昇·李宅熙爲訓鍊主簿,同知單朴時榮,金基祚爲忠壯將,崔漢一爲慶熙將,李基春爲宣傳官,具永禧·趙台顯爲武兼,同知單全夢奎,尹善應爲部將,同知單梁羲澤·許鋮·白樂善,許燁爲宣傳官,孫亮錫·李敏吾爲武兼,閔祥鏞·李行源爲部將,李祐新·高成倫·姜世興·金大應·黃基濂·申正浩爲守門將,李憲奎爲南道參軍,華寧殿守門將單韓用臣,權管秩,乾原金堰,雙靑金尙日,三千里朴英植,嗭洞李時默,乫軒洞金明淵,安原金宗寬,副司果韓友善·沈秉奎·金商雨·徐鎭豊·李晩謙·尹興烈竝單付。
傳于李源庚曰,承旨房望,順房爲之,兵戶換房。
以兵曹參知金榶牌不進罷職傳旨,傳于柳榮輔曰,只推。
傳于柳榮輔曰,守令·邊將初仕人皆令明日待令。
柳榮輔啓曰,卽者兵曹郞廳來言,明日宗廟秋享大祭親傳香時,別侍衛不可不備,而判書洪命周呈辭受由,不得進參云,何以爲之?敢稟。傳曰,次堂擧行。
又以兵曹言啓曰,今六月二十九日申正,初刻四分立秋七月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火。奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,來七月初二日,宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直,排擬苟艱,依定式,軍門將官,代差以入之意,敢啓。傳曰,知道。
又以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
又以義禁府言啓曰,京畿前水使具錫朋,前前水使李寬奎等竝拿問處之事,傳旨啓下矣。具錫朋今方待命拿囚,李寬奎以平安兵使,時在任所,依例發遣府都事,交龜後拿來,何如?傳曰,待待命拿囚。
又以義禁府言啓曰,振威縣令朴長馣,繡啓旣已封庫,拿問嚴勘。楊州前牧使閔永勳,坡州前牧使閔晳,南陽前府使崔弘德,龍仁前縣令李鍾允,繡啓旣請令攸司稟處,拿問處之。長湍府使李玄大,富平府使曺錫玄,陰竹縣監李亮祚等,竝爲先罷黜,拿問處之。長湍前前府使金晉淵,通津前府使洪,仁川前府使李衡遠,安城前郡守李容在,陽城前縣監朴來亨等,竝拿問處之事,傳旨啓下矣。洪·李衡遠·閔永勳·閔晳等,今方待命拿囚。金晉淵下去忠淸道鎭川地,李容在·朴長馣下去京畿龍仁地,崔弘德下去高陽地,朴來亨下去開城地,李鍾允·李玄大·曺錫玄·李亮祚等,時在任所云。依例發遣府書吏羅將,竝拿來,何如?傳曰,竝待待命拿囚。
又以義禁府言啓曰,靑陽前縣監沈遠悅繡啓旣已封庫,拿問嚴勘。舒川郡守朴萊壽,石城縣監韓守一,扶餘縣監李淳夏,唐津縣監金大淵等,爲先罷黜,拿問處之。洪州前牧使金鑅,公州前判官李鼎耇,瑞山郡守宋在誼,沔川前郡守金益根,泰安前郡守洪大赫,大興前縣監閔洙龍,庇仁前縣監李復鉉等,竝拿問處之事,傳旨啓下矣。金鑅·洪大赫·韓守一,今方待命,竝拿囚,李鼎耇以前任新昌事,方在就囚中,待開坐添問目捧供。金大淵下去京畿始興地,沈遠悅下去坡州地,閔洙龍下去通津地,李復鉉下去水原地,金益根下去忠淸道大興地,宋在誼·朴萊壽·李淳夏等,時在任所云,依例發遣府羅將,竝拿來,何如?傳曰,待待命拿囚。又以刑曹言啓曰,依口傳下敎,眞瓜闕供之新川庫直南再甲定配次,發刑吏推捉矣。南漢,本以靡室靡家之蹤,仍卽逃躱,終無形影,臣曹之尙未捉得,誠萬萬惶懍,而渠以幺麽賤類,成命之下,頑不就捕。本罪之外,尤係罔赦,分付左右捕盜廳,刻期詗捉事,嚴加申飭之意,敢啓。傳曰,知道。
兵曹啓目粘連,啓下是白有亦,忠淸右道暗行御史趙徽林書啓吏曹回啓內,閫帥·營將·中軍·虞候·邊將等乙良,令兵曹稟處事,啓下矣。觀此忠淸右道暗行御史趙徽林書啓,則前前水使柳文儉段,年旣衰邁,自犯在得之戒,性又苛猛,恣行不忍之政,托以衙舍重建,物財難辦,軍官傳令,勒分島民。非理之徵,不當之索,聞甚夥多,島甿浦民之因是蕩産者,指不勝摟,去後四年,怨讟唾罵,尙今以松禁言之,無意察飭,專事肥己。尺株把楂之在於民家者,謂以島斫,輒皆贖徵,視其饒貧而高低其價,虐徵遍及於浦島,怨聲尙騰於鎭堡。不可以遞久而不論是如爲白有臥乎所,職在制閫,罔念分憂,軍官傳令之勒分島民,民家株楂之輒皆贖徵者,事係貪鄙,俱極駭然,令該府拿問處之爲白乎旀。水虞候李義謙段,性本率爾,事多駭然,瞻拜路賽,胡損官長之體?貽弊島點,每招殘民之怨是如爲白臥乎所,旣損官長之體,又招殘民之怨,則不可仍置,罷黜爲白乎旀。前水使李濟完段,船槊之略施磨斲,雖或襲謬,倉餉之任他翻弄,胡遺察奸是如爲白有臥乎所,船槊之襲謬磨斲,倉餉之翻弄任他者,殊甚不察,從重推考爲白乎旀。水使金鍵段,閫略頗嚴,鎭堡倚以爲重,壁彩頓變,軍民愛而知畏,嚴於禁松,廚㸑不藉,島斫緻於造船,匠費必資廩捐。親簿書而杜餉濫之弊,飭軍校而絶浦侵之習,輿頌盈耳,豊碑在口是如爲白有臥乎所,其所成績,若是茂著,極爲可尙是白乎矣,閫帥體重,今姑勿論爲白乎旀。其餘閫帥·營將·中軍·虞候·邊將等,別無優異之績,亦無顯著之疪,竝只置之,何如?判付啓依允。
上在昌德宮。停常參·經筵。
自開東至申時,灑雨下雨,側雨器水深三寸五分。
藥房口傳啓曰,太廟秋享大祭香祝親傳有命,時刻將屆,而雨勢滂沱,達宵連朝,開霽未易,蒸濕更甚,此時勞動,有非節宣之方,亟許收還,千萬顒祝,惶恐,敢啓。答曰,依啓。
李源庚啓曰,行大司憲李翊會,執義韓宓履,掌令曺錫亨·徐道裕,持平趙徽林未肅拜,金鎭右在外,監察茶時之意,敢啓。傳曰,知道。
又啓曰,來初五日,朝參日次矣,敢稟。傳曰,停。
傳于李源庚曰,守令·邊將初仕人入侍。
傳于徐戴淳曰,禮房承旨,馳詣宗廟·永寧殿,奉審摘奸以來。
禮曹,今七月十八日大殿誕日陳賀時應行節目,參考前例磨鍊爲白乎矣,依此擧行,何如?判付啓,權停爲良如敎。
崔致憲,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
以應敎金英根,副應敎朴齊憲,校理洪永圭,副校理朴承輝·宋柱獻,修撰韓啓源,副修撰金逸淵·任百經牌不進罷職傳旨,傳于崔致憲曰,只推。
以修撰林肯洙牌不進罷職傳旨,傳于崔致憲曰,只推。
崔致憲啓曰,玉堂上下番俱空,事甚未安。應敎金英根,副應敎朴齊憲,校理洪永圭,修撰林肯洙·韓啓源,副修撰金逸淵·任百經,旣有只推之命,竝卽牌招,推移入直,何如?傳曰,允。
大王大妃殿傳于柳榮輔曰,以拯米數爻人命淹沒觀之,雖似無奸情,其不謹領運,無前多數之致敗者,其罪,當如何哉?依英廟朝丁亥。正宗朝甲寅前例,三漕倉差使員,令軍門江頭嚴棍,仍爲邊遠充軍。水船都沙工,嚴刑準三次後遠地定配,其餘監色·沙格等,加刑一次,懲勵放送事,分付。
以忠淸監司趙冀永狀啓,公州等邑民家漂頹事,傳于柳榮輔曰,當此農殷之時,許多民戶之一時頹壓,聞甚驚慘,原恤典外,別加顧助。渰死壓死人,如有生前身還布,竝蕩減,趁卽結構奠接,俾無棲遑失所之歎事,廟堂措辭分付。
備邊司薦望,以金煐爲平安兵使。
柳榮輔啓曰,右邊捕盜大將金煐,移拜平安兵使矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,以他邊大將兼察事,命下矣。兼察右邊捕盜大將李完植,卽爲牌招聽傳敎,何如?傳曰,允。
傳于柳榮輔曰,捕將有闕之代,前望單子入之。
右捕將前望單子入之,具信喜落點。
柳榮輔啓曰,靳除授右邊捕盜大將具信喜,卽爲牌招,傳授命召及大將牌·傳令牌,何如?傳曰,允。
崔致憲,以吏曹言啓曰,新除授新昌縣監洪大朋呈狀內,矣身父母年迫七旬,宿病沈痼,萬無一時離捨遠赴之望,卽速入啓遞改云。其親病旣如是,則有難强令往赴,改差,何如?傳曰,允。
柳榮輔,以都摠府言啓曰,今日入直內三廳武兼禁軍及軍兵等,當爲中日習射技放,而宗廟秋享大祭齋戒相値,不得設行之意,敢啓。傳曰,知道。
又以義禁府言啓曰,開城府留守李奎鉉狀啓內,經歷朴龍九罪狀,令攸司稟處事,啓下矣。朴龍九時在任所云,依例發遣府羅將拿來,何如?傳曰,待待命拿囚。
又以義禁府言啓曰,忠淸前前水使柳文儉拿問處之事,傳旨啓下矣。柳文儉,下去江原道鐵原地云,依例發遣府書吏拿來,何如?傳曰,待待命拿囚。
己亥七月初一日辰時,上御熙政堂。守令·邊將初仕人入侍時,左副承旨李源庚,右副承旨柳榮輔,假注書魏鍾善,記事官洪在龍·南秉哲,順天府使李源益,寧海府使崔命顯,富平府使李宜翼,善山府使朴宗聞,瑞興府使金應根,渭原郡守李敏敎,舒川郡守李觀熙,興海郡守咸永錫,寶城郡守徐相益,寧遠郡守金最直,順天郡守李根永,海州判官洪鍾浩,濟州判官金最善,南海縣令韓大爀,萬頃縣令李守文,沃溝縣監朴在皞,抱川縣監鄭基三,大興縣監李晉會,鎭川縣監尹致膺,恩津縣監趙奎年,扶餘縣監李,懷德縣監金獻淳,唐津縣監嚴錫鼎,咸悅縣監洪世圭,海南縣監趙羲麟,河陽縣監徐有始,陰竹縣監白大顯,健陵參奉李行翼,光陵參奉朴永輔,宣陵參奉趙重和,順陵參奉尹致善,溫陵參奉魚命書,禧陵參奉李鍾淸,惠陵參奉金秉熙,以次進伏。平薪僉使孫興爀,蒜山僉使李東民,椒島僉使邊得運,平山浦萬戶朴好大,鹿島萬戶申義鍊,加背梁萬戶林盛遠,多慶浦萬戶林孝進,薪智島萬戶金繼豊,宣傳官許珹·白樂善·許燁,序立階下訖。上曰,史官分左右,守令初仕人進前奏職姓名,可也。榮輔曰,邊將例於階下,奏職姓名矣。上曰,唯。源益等,以次進前奏職姓名,邊將各奏職姓名訖,守令·邊將以次退去。上曰,史官就座,仍命退,承史以次退出。
上在昌德宮。停常參·經筵。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
崔致憲啓曰,左尹李羲肇,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成金箕晩,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
柳榮輔啓曰,兵曹郞廳來言,平安兵使下批政事,取稟。傳曰,當日爲之。
以應敎金英根,副應敎朴齊憲,校理洪永圭,修撰韓啓源,副修撰金逸淵·任百經牌不進罷職傳旨,傳于柳榮輔曰,只推。
以修撰林肯洙再牌不進罷職傳旨,傳于柳榮輔曰,只推。
崔致憲啓曰,玉堂上下番俱空,事甚未安。應敎金英根,副應敎朴齊憲,校理洪永圭,修撰林肯洙·韓啓源,副修撰金逸淵·任百經,旣有只推之命,與副校理朴承輝·宋柱獻,一體牌招,推移入直,何如?傳曰,允。
柳榮輔啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,金鎭右在外,監察茶時之意,敢啓。傳曰,知道。
以執義韓宓履,掌令曺錫亨·徐道裕,持平趙徽林,司諫金德喜,獻納徐有薰,正言兪錫煥·任百秀牌不進罷職傳旨,傳于柳榮輔曰,只推。
以大司成金箕晩牌不進罷職傳旨,傳于柳榮輔曰,只推。
以應敎金英根,副應敎朴齊憲,校理洪永圭,副校理朴承輝·宋柱獻,修撰金肯洙·韓啓源,副修撰金逸淵·任百經牌不進罷職傳旨,傳于崔致憲曰,只推。
柳榮輔啓曰,卽見濟州防禦使具載龍狀啓,則到任進上所載船隻,猝遇猛風暴雨,進上白蠟與齎去之馬牌,竝爲漂失矣。水路狼狽,縱是不意之事,顧念馬牌所重,亦不可仍無警責,從重推考,何如?傳曰,允。
假注書柳泰東書啓,臣於本月初一日辰時量,敬奉聖敎,馳往明陵蜂峴,巡審摘奸是白乎,則石築堅緻,樹木鬰密是白乎旀,峴上結幕處守直之節,亦皆着實擧行是白如乎,日已暮矣。仍宿齋所是白遣,今日曉頭,仍詣昭顯墓看審是白乎,則植木叢茂,各處守護,竝皆無頉之意,敢啓。傳曰,知道。
崔致憲,以禮曹言啓曰,卽接穆陵參奉所報,則昨日雨後,本陵懿仁王后陵上第三階砌,左邊馬石外莎草脫落,土沙崩頹,長四十九尺,上廣三十八尺,下廣二十三尺云矣。陵上至近之地,有此汰缺之患,不勝驚悚,此與曲墻內有異,慰安之節,依定式不爲磨鍊,而局內陵寢,本曹堂上,旣有奉審之行,一體進去奉審後稟處,何如?傳曰,允。
又以禮曹言啓曰,卽接崇陵別檢所報,則昨日雨後,本陵大王陵上莎草,自戌方至丑方蹲縮處,廣過尺餘,長爲十三尺云矣。陵上莎草有此蹲縮之患,萬萬驚悚,慰安祭,不卜日今初四日設行。王后陵上,同奉一曲墻之內,慰安祭一體磨鍊,修改之節,依法典,政府以下進去奉審後稟處,何如?傳曰,允。
柳榮輔,以備邊司言啓曰,新昌縣監洪大朋,以其親老,無以遠赴,至於呈遞矣。此人之捐義最優,朝家之酬勞居先,今不可爲其事勢所拘,以致恩施無實,改差草記,雖已啓下,依壬辰年關西補賑人本道守令特敎相換之例,令該曹,關西相當邑中,口傳相換,何如?傳曰,允。
吏曹口傳政事,新昌縣監洪大朋,孟山縣監曺漢振相換。
崔致憲啓曰,卽者吏曹郞廳來言,政事當日爲之事命下,而行判書趙寅永呈辭受由,參判李景在,參議金景善,俱以病不來,不得改政云,參判·參議,竝卽牌招,何如?傳曰,允。
有政。吏批,行判書趙寅永受由,參判李景在進,參議金景善牌招不進,同副承旨崔致憲進。啓曰,行判書趙寅永受由,參議金景善牌招不進,小臣獨政未安,何以爲之?敢稟。傳曰,仍爲之。以金鎭顯爲直講,開城府分敎官單金相淇,故學生金彦慶贈童敎,孝行卓異,贈職事承傳。
兵批,判書洪命周受由,參判尹秉烈病,參議金榶入直進,參知吳甲良病,右副承旨柳榮輔進。同知康綖,僉知梁健植,副司正李鼎鎬·具台鉉,以上竝單付,平安道兵馬節度使單金煐。
以吏曹參議金景善牌不進罷職傳旨,傳于柳榮輔曰,只推。
上在昌德宮。停常參·經筵。
自開東至人定,灑雨下雨,測雨器水深七分。
自人定至初四日開東,灑雨下雨,測雨器水深九分。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,江華留守徐箕淳下直,長弓一張,長箭一部賜給。
崔致憲啓曰,玉堂上下番俱空,事甚未安。應敎金英根,副應敎朴齊憲,校理洪永圭,副校理朴承輝·宋柱獻,修撰林肯洙·韓啓源,副修撰金逸淵·任百經,旣有只推之命,竝卽牌招,推移入直,何如?傳曰,允。如有違牌,勿爲呼望。
柳榮輔啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,金鎭右在外,監察茶時之意,敢啓。傳曰,知道。
以執義韓宓履,掌令曺錫亨·徐道裕,持平趙徽林,司諫金德喜,獻納徐有薰,正言任百秀·兪錫煥牌不進罷職傳旨,傳于柳榮輔曰,只推。
傳于柳榮輔曰,奉審大臣以下入侍。
崔致憲,以弘文館言啓曰,校理趙啓昇,時在全羅道沃溝縣任所,經筵入番事緊,請斯速乘馹上來事,下諭。傳曰,許遞,前望單子入之。
柳榮輔,以兵曹言啓曰,南水閣東邊墻垣一間頹圮處,今已畢築,而水門鐵箭破傷處,亦爲修改矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,訓鍊都監字內拱北門西邊宮墻二間許頹圮處,今日爲始,三營合力改築之意,敢啓。傳曰,知道。
又以訓鍊都監·禁衛營·御營廳言啓曰,御營廳字內南水閣東邊墻垣一間頹圮處,今已畢築,而水門鐵箭破傷處,亦爲修改,而把守軍兵,解送直所事,自兵曹草記矣。東營入直軍八名,還入直所,而添入軍,依例解送之意,敢啓。傳曰,知道。
又以義禁府言啓曰,濟州牧使具載龍狀啓內,兼中軍濟州判官金祖欽,爲先罷黜,其罪狀,令攸司稟處事,啓下矣。金祖欽時在任所,依例發遣府羅將,交代後拿來,何如?傳曰,待待命拿囚。
敎江華府留守徐箕淳書。王若曰,保障之任,以晉陽必歸,寬政實賴尹鐸,居留之名,自宋朝伊始,賢才無踰晏殊,肆鎭撫得人爲先,而薦剡以卿曰可。眷彼沁都地勢,實惟畿輔海防,三路灌輸之所要衝,航舶雲委,十鎭節制之所管轄。砦堡星羅,隣桐營而控形便,列朝軫經遠之略,比松京而重體貌,廊廟紆備禦之圖,護衛是勤,集風雲於眞殿之奉,瞭望必審,慮陰雨於繆戶之方。況近歲爲弊甚滋,顧其地授任亦重,長江失險,恥忍忘於丙丁,故城修頹,戒每存於庚甲。奸爲漸長,卒伍之籍擁虛,飢饉荐臻,倉庾之積泄尾,北門掌鎖鑰之任,必須寇萊公文武全才,西陲整歆器之要,誰是張益州淸嚴宿望?惟卿,承名閥之蟬奕,逮晩歲而蜚英,屹然主詞垣之盟,濟世美於皇猷黼黻,蔚乎爲朝紳之範,蘊素抱於令望圭璋,持身厲介石之堅,躋宰輔而同於寒士。奉公遵繩墨之正,處官事而本諸自家,由桂坊而歷春坊,自先朝而特被眷遇,據師席而佐銓席,曁治郡而益著誠勤。蓋操履著於外者存於中,故茂績自乎近而及乎遠,是惟保釐愼簡之命,宜屬朝著期望之賢。玆授卿以江華留守兼鎭撫使,卿其祗服寵章,益殫令譽,峙庫廩而劼鎭堡,先行撫綏之規,繕樓櫓而治塾臺,亦勉固圉之策。憂虞非一二計,惟在地利而人和,昇平垂數百年,莫曰河淸而海晏,稟裁可遵常憲,措處自有便宜。於戲,以留守而兼籌銜,思盡辰告之悃,任民社而綰戎務,無替申戒之辭,其可往汝欽哉,徒幸得君重耳,故玆敎示,想宜知悉。知製敎李繪九製進。
大司成金箕晩疏曰,伏以臣以駑劣賤姿,庸疎下品,濫通文籍,夤緣事會,立朝七八年之間,驟躋下大夫之列,絲毫蔑效,涯分已踰,以榮爲懼,華貫膴職,更非夢想攸及。忽於日前大政,伏奉除旨,以臣爲成均館大司成者,臣聞命悸惝,歷屢日而莫省措躬之所。蓋淸朝官爵,毋論大小緊漫,固已無一稱焉,至於是任,專管學校之政,實主造士之責。其爲遴選之重。淸要之極,有非尋常庶職之比,則尤豈可遽以畀之於如臣不學無識最居人下者乎?竊伏念臣早而失學,長益荒嬉,況自卄餘年來,喉嚨之症,便成貞痼,最妨於讀書,雖數行文字,讀輒作痛,未嘗專意下工。經典之句讀,面目俱生,功令之體制,蹊徑尙昧,空空蔑蔑,未免墻面,而今乃貪榮冒恥,揚揚出膺,據皐比之席,處師儒之長,則是何異於土偶之被文繡,聾瞽之辨聲色也?噫,國家用人之道,量材而器使,人臣就列之義,揣分而受任,苟或差爽,上以玷汚名器,下以不祥其身,不衷之譏,濫竽之戒,猶屬臣身,顧不足恤,而豈不大有乖於淸朝官人之政也哉?臣故自揣自量,不敢以承當爲計,玆露肝膈之懇,仰干紸纊之聽。伏乞聖明,曲垂體諒,亟收臣新授國子之命,以重名器,以安賤分,公私千萬幸甚,臣無任云云。省疏具悉。爾其勿辭察職。
己亥七月初三日戌時,上御熙政堂。奉審大臣以下入侍時,右副承旨柳榮輔,假注書柳泰東,記事官洪在龍·南秉哲,右議政李止淵,禮曹判書權敦仁,繕工監提調徐俊輔,觀象監提調趙秉鉉,以次進伏訖。上曰,史官分左右。止淵進前奏曰,霖雨久不開霽,日氣一向蒸濕,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,臣等承命進詣崇陵,陵上有頉處奉審形止,纔已書啓,圖形以進,而頉處雖不甚浩大,陵上有頉,極爲驚悚矣。今番頉處,蓋是癸巳年修改之候,修改之後,新舊土未盡凝合,土多流底,莎未着根,値潦而自致蹲縮者。以外面觀之,則雖不廣大,內深而空虛,戌丑方左右,亦多微罅,非久慮或生頉,修改時不得不撤舊築新,以爲完補之地,然則工役則似不少矣。敦仁曰,小臣馳詣穆陵,奉審頉處,尺量闊狹,已爲書啓,而馬石外頹落處,不過一二步,其近則咫尺,而形止則旣是曲墻之外。且工役似不浩大,故令地方官及陵官,眼同補築,脫落之處,土旣露見,則不無更頹之慮,故揷以抹木,覆以空石之意,已爲分付於地方官矣。止淵曰,穆陵則臣雖未得同進,蓋聞形止,則莎草之連土汰落,而旣是曲墻之外,則地方官及陵官眼同補築,實是簡便,禮判所奏,好矣。敦仁曰,莎草脫落之界,量以地尺,則厚爲一尺五寸云,臣雖未得詳細尺量,役處不至浩大,必以新土補築,好矣。止淵曰,今番往來之時,槪觀農形,則以近日之霖雨,意必有傷損之慮,而陵所往來之路,別無受損之穀,禾穀則擧皆茂茁,田穀亦有漸長之氣,若日氣晴曝而善後,則頗有有秋之望,心切憧憧矣。上曰,史官就座。止淵曰,入侍承旨筵席擧行,多有顚錯,雖緣生疎,不可無警,推考,何如?上曰,依爲之。出擧條上命大臣先退,仍命退,諸臣以次退出。
上在昌德宮。停常參·經筵。
柳榮輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
沈宜臣啓曰,行左承旨尹致謙,右承旨徐戴淳,左副承旨李源庚,今日不爲仕進,竝卽牌招,何如?傳曰,允。
忠州營將李寅熙,公州營將李熙鳳下直,各長弓一張,長箭一部,片箭一部,筒兒一箇賜給。
沈宜臣啓曰,假注書柳泰東,身病猝重,勢難察任,今姑改差,何如?傳曰,允。
柳泰東改差代,以洪熙朝爲假注書。
校理前望單子入之,金基瓚落點。
司諫金德喜啓曰,臣姿本庸愚,識又蔑如,初不近似於淸朝耳目之任,而薇垣除旨,忽下於夢想之外,庚牌儼臨。臣感恩怵義,雖不得不章皇出肅,粗伸叩謝之忱,而第臣於合啓中,有不可聯參者,曾叨臺職,輒蒙體諒之恩,今臣處義與前無異,請命遞斥臣職。答曰,依啓。
柳榮輔啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,金鎭右在外,監察茶時之意,敢啓。傳曰,知道。
以執義韓宓履,掌令曺錫亨·徐道裕,持平趙徽林,獻納徐有薰,正言任百秀·兪錫煥牌不進罷職傳旨,傳于柳榮輔曰,只推。
以右承旨徐戴淳,左副承旨李源庚牌不進罷職傳旨,傳于柳榮輔曰,只推。
崔致憲啓曰,吏曹郞廳來言,臺諫有闕,政事,取稟。傳曰,前望單子入之。
又啓曰,卽者吏曹郞廳來言,舒川郡守李觀熙,萬頃縣令李守文,咸悅縣監洪世圭,恩津縣監趙奎年,陰竹縣監白大顯,大興縣監李晉會,鎭川縣監尹致膺,禮山縣監李濟夏,抱川縣監鄭基三,扶餘縣監李順,順川郡守李根永,濟州判官金最善,海南縣監趙羲麟,懷德縣監金獻淳,楊口縣監沈元澤,河陽縣監徐有始,寶城郡守徐相益,石城縣監徐章淳,孟山縣監洪大朋,兩司當爲署經,而諫院則雖已署經,憲府不備,不得署經云。除在外外,未肅拜人員,竝卽牌招,以爲署經之地,何如?傳曰,一司除署經。
崔致憲,以吏曹言啓曰,新除授果川縣監南芝耇呈狀內,親病猝重,萬無離側赴任之望,其親病旣如是,則有難强令往赴,改差,何如?傳曰,京職相換。
柳榮輔,以御營廳言啓曰,本廳哨官李奎文,身病甚重,勢難察任,改差,何如?傳曰,允。
又以義禁府言啓曰,茂長兼任興德縣監李儒增拿問處之,格浦別將崔顯鼎拿問定罪事,傳旨啓下矣。李儒增,時在任所云,依例發遣府羅將拿來,崔顯鼎,亦在任所,依例發遣府羅將,交代後拿來,何如?傳曰,待待命拿囚。
又以義禁府言啓曰,長湍前前府使李玄大,昨日就囚,而囚單子中,以未及就囚之前府使金晉淵,誤書以入,昏謬之罪,不勝惶悚。囚單子,今方改修正以入,而惶恐待罪之意,敢啓。傳曰,從重推考。
上在昌德宮。停常參·經筵。
藥房提調金弘根,副提調李源庚啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,順天營將洪翼謨下直,長弓一張,長箭一部,片箭一部,筒兒一箇賜給。
柳榮輔啓曰,順天營將洪翼謨下直肅拜單子,洪翼謨之益字,誤以益字書入,奏御文字之如是疎忽,萬萬未安,臣之矇然捧入,不勝惶悚。當該營將及通禮院官員,竝所當重勘,而本院請推之外,無他可施之罰,何以爲之?敢稟。傳曰,竝推考,爾亦推考。
司諫前望單子入之,李東廸落點。
柳榮輔啓曰,新除授司諫李東廸,一體牌招,何如?傳曰,允。
崔致憲啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,金鎭右在外,監察茶時之意,敢啓。傳曰,知道。
以執義韓宓履,掌令曺錫亨·徐道裕,持平趙徽林,獻納徐有薰,正言任百秀·兪錫煥牌不進罷職傳旨,傳于崔致憲曰,只推。
李源庚啓曰,時原任大臣有稟達事,來詣請對矣。傳曰,入侍。
以京畿監司洪學淵狀啓,楊州牧人命渰死事,傳于李庚源曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
以平安監司金蘭淳狀啓,甑山等邑民家頹壓事,傳于李源庚曰,許多民戶之一時頹壓,聞極驚惻,元恤典外,別加顧助,卽爲結構奠接,俾無失所之弊事,廟堂措辭分付。
傳于李源庚曰,當該承旨推考。
吏曹口傳政事,果川縣監南芝耇,忠勳都事沈宜益相換。
崔致憲,以禁衛營言啓曰,本營字內敦義門南邊第一城廊近處體城九間許頹圮處,今七月初六日始役改築之意,敢啓。傳曰,知道。
己亥七月初五日酉時,上御熙政堂。大王大妃殿垂簾,時原任大臣請對入侍時,左副承旨李源庚,假注書洪熙朝,記事官洪在龍·南秉哲,領府事李相璜,判府事朴宗薰,右議政李止淵,以次進伏訖。相璜曰,今夏日候不調,多陰濕而少晴曝,今日尤甚蒸鬱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。相璜曰,民彝斁絶,邪徒滋蔓,見捉於捕廳者,前後相續,迄今未已,隱憂永慮,已無其極,而因此而無變不有。至於異國之人,有誘引而邀來者,有犯越而恣行者,見有被捉於捕廳之洋漢,誠萬萬驚痛,今則關係甚重,有不可自捕廳擧行而止,臣等爲稟定擧行,相率求對矣。宗薰曰,邪徒熾蔓,隱憂非細,而至於異國之人現捉,變怪不小,關係不輕,今則獄體事面,不可不設鞫嚴覈,期於掃蕩乃已,故相率求對,仰請處分矣。止淵曰,其間捕捉諸囚招辭雖不分明,有洋人出來之說久矣,昨日果先捉一漢云,故遣譯官査詰,則其爲洋人的實無疑,可謂無變不有矣。今則獄體不輕,盤覈時急,不可但委捕廳,亟命王府擧行爲宜,有此相率求對,仰請處分矣。大王大妃殿敎曰,近日邪學被捉無數,而彼愚迷之徒,不知覺悟,漸益沈溺,自就死地,固慮有根窩,以致靡然向惑矣。今聞洋人出來云,此何等大變怪,而率來異國之人,潛自窩藏,是豈一譯官一馬頭,所可辦得設施者乎?非但其學之出來,竝與其人而隨出,此豈意慮之所到乎?止淵曰,以其招辭觀之,出來者凡三漢,而乙未丙申丁酉三年流出,今所被捉之漢,乃是丁酉出來者。其餘卽羅·鄭兩漢,而方去南中云,卽當發捕,而其卽就捉,未可必也。設鞫擧行,方俟成命,而盤覈之節,捕廳爲勝,今日合坐,只爲平問,更令捕廳,刑訊得情後仍爲設鞫未晩,而此非敢自下仰請矣。大王大妃殿敎曰,設鞫非時急之事,令捕廳,更爲刑訊究覈以聞,可也。止淵曰,羅·鄭兩漢,使捕廳星火發捕矣。大王大妃殿敎曰,羅·鄭兩漢,嚴飭發捕,可也。止淵曰,范漢,雖自捕廳更覈,而設鞫則不可遲待,羅·鄭兩漢就捕,日間合坐啓目判下時,處分爲好矣。兩捕將來待於閤外,范漢更覈及羅·鄭發捕,當退出面飭矣。大王大妃殿敎曰,異樣人之無難潛入,專由於邊禁蕩然之致,其時灣尹,不可不別般論罪,譯官,亦爲嚴處,可也。止淵曰,近來門禁不嚴,故我國人柵內出入無常,至於釀出此等變怪,臣之向請開市申飭,亦出於慮患之意也。洋漢出來年條,詳細覈出後,其時地方官及行中譯官,自可論罪,而其時道帥臣,亦難免不禁之責矣。止淵曰,今此洋漢捉得,可見捕校輩誠心擧行,極爲嘉尙,而如非進告人發憤效忠,安得窮探而掩捕乎?其在聳勸之道,不可無別般酬賞,進告人,令該曹問名,先爲加資,仍差五衛將相當外職,隨窠調用,該捕校,善地邊將,待窠差送之意,分付,何如?大王大妃殿答曰,依爲之。出擧條止淵曰,日前因吏曹草記,有果川縣監京職相換之命矣。政期姑未知在何日,而災邑曠官,一日爲悶,分付該曹,口傳擧行,何如?大王大妃殿答曰,依爲之。出擧條命大臣就座,仍命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深一寸五分。
崔致憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李源庚啓曰,右副承旨柳榮輔,今日不爲仕進,卽爲牌招,何如?傳曰,允。
傳于崔致憲曰,知申外不爲仕進與式暇承旨,竝許遞,前望單子入之。
承旨前望單子入之,張敎根·金景善·李源達·金大根落點。
傳于崔致憲曰,承旨房望,順房爲之。
崔致憲啓曰,伴直無人,新除授同副承旨李源達,卽爲牌招,何如?傳曰,允。
傳于崔致憲曰,吏曹參議有闕之代,前望單子入之。
吏曹參議前望單子入之,金左根落點。
傳于崔致憲曰,南陽府投畀罪人鄭元容,放送。
崔致憲啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,金鎭右在外,監察茶時之意,敢啓。傳曰,知道。
以執義韓宓履,掌令曺錫亨·徐道裕,持平趙徽林,獻納徐有薰,正言任百秀·兪錫煥牌不進罷職傳旨,傳于崔致憲曰,只推。
崔致憲,以兵曹言啓曰,宣傳官李熙永,病難供職,呈狀乞遞。北評事趙道淳,以其親病沈重,萬無離側遠赴之望云,竝改差,何如?傳曰,允。
又以義禁府言啓曰,南陽府投畀罪人鄭元容放送事,承傳啓下矣。鄭元容放送事,分付該道道臣之意,敢啓。傳曰,知道。
義禁府啓目,洪州前牧使金鑅,瑞山郡守宋在誼,泰安前郡守洪大赫等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,長湍府使李玄大,富平府使曺錫玄等原情云云。傳旨內辭緣,泛稱遲晩,曺錫玄段,刑推得情,李玄大段,所當請刑是白乎矣,曾經宣傳官,勿爲請刑,載在大典通編,議處,何如?判付啓依允爲旀,曺錫玄段,除刑推議處爲良如敎。又啓目,密陽前府使李漍原情云云。承傳內辭緣,泛稱遲晩,刑推得情,何如?判付啓,除刑推議處爲良如敎。又啓目,淸風前府使朴宗琬原情云云。傳旨內辭緣,泛稱遲晩,刑推得情何如?判付啓,除刑推議處爲良如敎。又啓目溫陽前郡守成憲曾原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,靑山前縣監李龍在原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,陽城前縣監朴來亨原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,陰竹縣監李亮祚原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,淸安前縣監李繼在原情云云。傳旨問目內辭緣,泛稱遲晩,刑推得情何如?判付啓,除刑推議處爲良如敎。又啓目,新昌前縣監李鼎耇原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,靑陽前縣監沈遠悅原情云云。傳旨問目內辭緣,泛稱遲晩,刑推得情何如?判付啓,除刑推議處爲良如敎。又啓目,石城縣監韓守一,唐津縣監金大淵等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,通津前府使洪·李衡遠·李容在等原情云云。傳旨內辭緣,泛稱遲晩,李衡遠·李容在等段,刑推得情,洪段,曾經宣傳官,勿爲請刑,載在大典通編,議處,何如?判付啓,依允爲旀,李衡遠·李容在等段,竝只除刑推議處爲良如敎。又啓目,楊州前牧使閔永勳,坡州牧使前牧使閔晳,南陽前府使崔弘德,龍仁前縣令李鍾元等原情云云。傳旨問目內辭緣,泛稱遲晩,李鍾元段,刑推得情,閔永勳段,曾經侍從,閔晳段,曾經宣傳官,崔弘德段,曾經別軍職,勿爲請刑,載在大典通編,竝只議處,何如?判付啓依允爲旀。李鍾元段,除刑推議處爲良如敎。又啓目,京畿前水使具錫朋原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,忠淸前前水使柳文儉原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判〈付〉啓依允。又啓目,開城經歷朴龍九原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目夞怪鎭前萬戶金鍍原情云云。問目內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。又啓目,中官河擎天原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓,飭已施矣,特爲放送。
上在昌德宮。停常參·經筵。
崔致憲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
崔致憲啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
沈宜臣啓曰,左副承旨金景善,今日不爲仕進,卽爲牌招,何如?傳曰,允。
又啓曰,行左承旨張敎根,時在忠淸道黃澗地,斯速乘馹上來事,下諭,何如?傳曰,許遞,前望單子入之。
承旨前望單子入之,徐元淳落點。
傳于李源達曰,承旨房望,順房爲之。
沈宜臣啓曰,新除授右副承旨徐元淳,卽爲牌招,何如?傳曰,允。
又啓曰,假注書魏鍾善,身病猝重,勢難察任,今姑改差,何如?傳曰,允。
魏鍾善改差代,以朴齊璿爲假注書。
大王大妃殿傳于徐元淳曰,大凡按獄之道,不全在於刑威,盤詰有條理,則情節自可綻露,蓋洋漢率來,其計至憯,甚費甚鉅,則非譯官馬頭輩所獨辦之事。設如渠輩招辭,旣欲爲敎主而請來云,入境後尊奉師授,朝夕講討,則居接衣食,必有其處,出入交遊,必有其人,聲息呼吸,不無相關,而任其所之,不知下落云者,理所無而說不去。且以異國之人,不知風俗,不通言語,山川道里莫適所向,苟非渠輩指導而安接,則彼羅·鄭兩漢,雖欲動一步,而不可得矣。今曰不知下落云者,是豈爲敎主請來之意乎?洋漢三漢之自初居接主人,捉來仔細盤問,則雖或屢易居接,次次相告,可知今日去處。如是鉤覈之際,應有端緖之可得者,劉·趙·丁三漢,更加嚴訊,期於得情。
徐元淳啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,金鎭右在外,監察茶時之意,敢啓。傳曰,知道。
以執義韓宓履掌令曺錫亨·徐道裕,持平趙徽林,獻納徐有薰,正言任百秀·兪錫煥牌不進罷職傳旨,傳于徐元淳曰,只推。
以左副承旨金景善牌不進罷職傳旨,傳于李源達曰,只推。
李源達,以成均館同知館事大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
徐元淳,以刑曹言啓曰,眞苽闕供逃躱罪人南再甲,令左右捕盜廳詗捕事,前已草記蒙允,而再甲,今始自現矣。渠以卑微之類,成命之下,肆然逃避,多日潛蹤,捕廳發捕之後,始爲來現者,揆以紀綱,萬萬駭痛。謹依拒捕加等之律,再甲,嚴刑一次後,平安道龜城府,遠地定配所,卽爲押送之意,敢啓。傳曰,知道。
上在昌德宮。停常參·經筵。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,安義僉使李良遜下直,長弓一張,長箭一部,片箭一部,筒兒一箇賜給。
徐元淳啓曰,卽者義禁府都事來言,時囚罪人具錫朋等,當爲議處,朴長馣等,當爲捧供,而同義禁洪穉圭有身病,徐英淳受由,張敎根在外,只有判義禁金在昌一員,不得備員開坐云。同義禁洪穉圭,卽爲牌招,以爲備員開坐之地,何如?傳曰,允。
又啓曰,同義禁洪穉圭牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。如有違牌,勿爲呼望。
李源達啓曰,卽者檢閱南秉哲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱洪在龍,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
李源達啓曰,左右史不可不備,別兼春秋李時愚,卽爲牌招入直,何如?傳曰,允。
朴齊璿有頉代,以徐相敎爲假注書。
李源達啓曰,明日傳香,禮房承旨當爲齋宿,右承旨金景善,所當牌招,而拘於廳規,不得請牌,何以爲之?敢稟,傳曰,牌招。
徐元淳啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,金鎭右在外,監察茶時之意,敢啓。傳曰,知道。
以執義韓宓履,掌令曺錫亨·徐道裕,持平趙徽林,獻納徐有薰,正言任百秀·兪錫煥牌不進罷職傳旨,傳于徐元淳曰,只推。
以右承旨金景善牌不進罷職傳旨,傳于李源達曰,只推。
以咸鏡監司朴歧壽狀啓,安邊等邑民家頹壓事,傳于李源達曰,許多民戶之如是全頹,聞甚矜惻,元恤典外,別加顧助,渰死人,如有生前身還布,竝蕩減,卽爲結構奠接,俾無失所之弊事,廟堂措辭,分付。
檢閱南秉哲疏曰,伏以臣卽接家信,臣母所患風眩之疾,近因溽暑,諸症添損,藥餌連事,臣聞此報,不能自安。玆敢拜章徑出。伏乞聖明,俯賜鑑諒,亟遞臣所帶之職,以便歸護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
徐元淳啓曰,行大司憲李翊會,執義韓宓履,掌令曺錫亨·徐道裕,持平趙徽林未肅拜,持平金鎭右在外,監察茶時之意,敢啓。傳曰,知道。
以別兼春秋李時愚,檢閱洪在龍牌不進罷職傳旨,傳于金景善曰,只推。
金景善啓曰,左右史不可不備,別兼春秋李時愚,檢閱洪在龍,旣有只推之命,竝卽牌招入直,何如?傳曰,允。
崔致憲啓曰,卽者吏曹郞廳來言,果川縣監沈宜益,兩司當爲署經,而憲府則行大司憲李翊會,執義韓宓履,掌令曺錫亨·徐道裕,持平趙徽林未肅拜。金鎭右在外,諫院則大司諫朴宗吉,司諫李東迪在外,正言任百秀·兪錫煥未肅拜,只有獻納徐有薰一人,不得備員署經云。除在外外,未肅拜人員,竝卽牌招,以爲署經之地,何如?傳曰,允。
以執義韓宓履,掌令曺錫亨·徐道裕,持平趙徽林,正言任百秀·兪錫煥牌不進罷職傳旨,傳于徐元淳曰,只推。
徐元淳啓曰,守令署經事,命下矣。執義韓宓履,掌令曺錫亨·徐道裕,持平趙徽林,正言任百秀·兪錫煥,旣有只推之命,與行大司憲李翊會,竝更牌招,何如?傳曰,允。
以別兼春秋李時愚檢閱洪在龍牌不進罷職傳旨,傳于徐元淳曰,只推。
崔致憲,以吏曹言啓曰,新除授旌義縣監朱星鎭呈狀內,矣身素患痰癖之症,一倍添劇,萬無登程遠赴之望,卽速入啓遞改云。其身病旣如是,則有難强令往赴,罷黜,何如?傳曰,允。
義禁府啓目,晉州兼任丹城縣監洪獻謨原情云云。承傳內辭緣,泛稱遲晩,刑推得情,何如?判付啓,除刑推議處爲良如敎。又啓目,振威前縣令朴長馣原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,牙山前前縣監鄭祉榮原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前韓守一段,賑資自備,雖爲八百石,而其實則乃是昨年災結之懲出於該色者是白遣,其他貿穀也,飢口也,補弊錢之官備也,沽譽衒能,繡啓有之是白在如中,災結法意甚嚴,雖公用,以私用論,自是當典,以此照律爲白乎旀,金大淵段,添出之還準價,冒錄詳定立本是白兺除良,査丁亦出自肥之計,所徵之錢,厥數甚多。該吏不知出納,農民因此逃散,船桴深海,又渰全家之慘是白遣,隣檢誤幻其首,乃有橫罹之冤,竝只以此照律何如?判付啓依允。又啓目粘連,向前金鍍亦,道啓以七度之棍。三日之囚,不可以京外官吏法外刑論之,初覆檢形證,不符於杖死。雖無以直斷是白乎矣,江界之民,旣非監臨之屬,又無因公之事是白乎,則直爲棍治,難免妄率之罪,以此照律,何如?判付啓依允。又啓目粘連,向前閔永勳段,繡啓中諸條臚列,在所當勘,況旀小詳定一款,糴政甚嚴,大是違制,以此照律爲白乎旀,閔晳段,各樣收捧取剩條數千金,竝爲乾沒,城餉米中百餘包立本取剩之罪,自有其律,以此照律爲白乎旀,崔弘德段,大同米代錢,歸之私橐,還太則詳定立本,儲置米價,無所歸屬等罪犯。藉曰此囚之喪前所犯,喪後發覺是白乎乃,移送利川之百結免稅中,雜役米及丙申丁酉兩年條之竝歸私用,合施禁錮之典,以此照律爲白乎旀,李鍾允段,還穀官需立本之剩數,至於七十貫之多,誠甚可駭,竝只以此照律,何如?判付啓依允。又啓目粘連,向前沈遠悅亦,惡刑多用法外,濫殺便是杖下是白遣,逋收每歸無底之釜橐,濫徵至遍不干之甁罌,印簿所徵加捧錢,下落無處。外此各樣所犯,亦爲夥然,繡衣已爲封庫,以此照律,何如?判付啓依允。又啓目粘連,向前成憲曾亦,戊戌秋還當捧各穀近萬石內,所捧不過是十六石是如,今有繡衣之論啓是白乎,則虛錄自在其中,難免配錮之典,以此照律,何如?判付啓依允。又啓目粘連,向前具錫朋亦,兵船添改木作錢,餘在之竟歸私橐,已有繡啓,難免重勘,以此照律,何如?判付啓依允。又啓目粘連,向前洪亦,大同停退條,乃以令前已捧樣百餘包上納,儲置餘剩,仍無歸屬,移運穀斛縮,船人處勒捧者,俱有其律,以此照律爲白乎旀,李衡遠段,移化穀價千餘兩,今春始報,旣登繡啓,誠爲可駭,以此照律爲白乎旀。李容在段,徭役租之斗剩及代錢餘錢,俱無歸屬,自有當施之律,竝只以此照律,何如?判付啓依允。又啓目粘連,向前李玄大段,大同停退條,發令收捧,儲置執錢剩餘,竝無歸屬,事甚駭然,以此照律爲白乎旀。曺錫玄段,鄕第專船之鹽,官用僞結之稅段,特無繡啓之枚擧厥數者,而賑餘錢·加報錢·斛剩執錢之無所歸屬,誠甚可駭,竝只以此照律,何如?判付啓依允。又啓目粘連,向前李亮祚亦,賑資尙有餘錢,而乃反加報,公賑貸用還租,而尙不充報,官廳預貿及餘結等名色,或有預下,或無歸屬者,各有其律,從重照律,何如?判付啓依允。又啓目粘連,向前朴龍九亦,死囚逃失,過限未捕,自有定式,以此照律,何如?判付啓依允。又啓目粘連,向前李繼在段亦,軍保米代錢剩餘收用之數,猶是數百金是白乎矣,都戶剩餘及丙丁兩年加報災結,竝歸私用。繡衣至於封庫,論其罪狀,不啻兩罪俱發,以此從重照律,何如?判付啓依允。又啓目粘連,向前金鑅段,稅納多歸乾沒,倉穀一任偸弄,營劃錢之作還,邑詳定之當分者,合爲數千,而此亦消融於吏,繡啓中特無躬犯之句是白乎乃,焉逭違制之律?以此照律爲白乎旀。宋在誼段,昨年災劃中,下輩偸弄者幾結,丙申還下結中連年乾沒者幾結,雖異自犯,繡衣亦言,而事關災政,矇不覺察,以不應爲律,從重照律爲白乎旀。洪大赫段,富戶借貸,陳荒移徵,雖無指陳之數爻是白乎乃,檢驗何等嚴祕,而縱其衙奴,符同差校,私縛看證,俾變供招,竟使無辜橫罹,元犯幸逭,論其所犯,實合重勘,竝只以此照律,何如?判付啓依允。又啓目粘連,向前李龍在亦,餘結之屬付官廳,雖非在任時所取用是白乎乃,今已襲謬官用則同,災結雖公用,以私用論,乃是法典所在,以此照律,何如?判付啓依允。又啓目粘連,向前柳文儉亦,托以衙舍重改,軍官傳令,勒分島民,且於松禁,專事肥己,又株把楂,輒皆徵贖,論其所坐,難免重勘,以此照律,何如?判付啓依允。又啓目粘連,向前朴來亨亦,田結之再徵,公納之愆期,俱是違法,以此照律,何如?判付啓依允。又啓目粘連,向前朴宗琬亦,冊客干政,替題訟牒,吏窠招賄,有若債物,旣無數爻之指陳,雖不得直擬本律是白乎乃,其不職之罪,自犯違制,以此照律,何如?判付啓依允。又啓目粘連,向前李鼎耇亦,賑資立本,冒勘私用,而前仕新昌時還米價,移錄於公州之案是白遣,富民處貸錢,尙不報給,論其所犯,合施重勘,以此照律,何如?判付啓依允。又啓目粘連,向前李漍亦,大同米之全船裝載,事理之重,原有其律,以此照律,何如?判付啓依允。
上在昌德宮。停常參·經筵。
藥房都提調李止淵,提調金弘根,副提調沈宜臣啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐元淳啓曰,行大司憲李翊會未肅拜,執義韓宓履,掌令曺錫亨·徐道裕,持平趙徽林傳旨未下,持平金鎭右在外,監察茶時之意,敢啓。傳曰,知道。
沈宜臣啓曰,左承旨金大根,今日不爲仕進,卽爲牌招,何如?傳曰,允。
崔致憲啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,臣致憲今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
金景善啓曰,左右史不可不備,別兼春秋李時愚,檢閱洪在龍,旣有只推之命,竝卽牌招入直,何如?傳曰,允。
以別兼春秋李時愚牌不進罷職傳旨,傳于金景善曰,只推。
金景善啓曰,左右史不可不備,別兼春秋李時愚,旣有只推之命,更爲牌招入直,何如?傳曰,允。
以執義韓宓履,掌令曺錫亨·徐道裕,持平趙徽林,正言任百秀·兪錫煥再牌不進罷職傳旨,傳于徐元淳曰,只推。
金景善啓曰,守令署經事,命下矣。執義韓宓履,掌令曺錫亨·徐道裕,持平趙徽林,正言任百秀·兪錫煥,旣有只推之命,與行大司憲李翊會,一體牌招,何如?傳曰,允。
以執義韓宓履,掌令曺錫亨,持平趙徽林,正言任百秀·兪錫煥牌不進罷職傳旨,傳于徐元淳曰,只推。
金景善啓曰,守令署經事,命下矣。執義韓宓履,掌令曺錫亨,持平趙徽林,正言任百秀·兪錫煥,旣有只推之命,與行大司憲李翊會,竝更牌招,何如?傳曰,允。
以左承旨金大根牌不進罷職傳旨,傳于徐元淳曰,只推。
崔致憲,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
自人定至十二日開東,灑雨下雨,測雨器水深八分,自未時至人定,灑雨下雨,測雨器水深三寸八分。
徐元淳啓曰,合辭許久闕啓,事甚未安。除在外傳旨未下外,未肅拜·呈告人員,竝卽牌招,何如?傳曰,允。
金景善啓曰,左副承旨崔致憲,同副承旨李源達,今日不爲仕進,竝卽牌招,何如?傳曰,允。
備忘記,委曲僉使劉錫豊,美錢僉使張喜翼,水口萬戶金斅鍊,古豊山萬戶康鵬禎下直,各長弓一張,長箭一部,片箭一部,筒兒一箇賜給。
金景善啓曰,臣景善,依定式進詣香室,奉審香祝櫃·祝板袱子,則精潔之意,敢啓。傳曰,知道。
以別兼春秋李時愚再牌不進罷職傳旨,傳于金景善曰,只推。
金景善啓曰,左右史不可不備,別兼春秋李時愚,旣有只推之命,檢閱南秉哲由限已過,竝卽牌招,推移入直,何如?傳曰,允。
以別兼春秋李時愚牌不進罷職傳旨,傳于金景善曰,只推。
傳于徐元淳曰,兵判有闕之代,前望單子入之。
兵曹判書前望單子入之,趙秉鉉落點。
徐元淳啓曰,新除授兵曹判書趙秉鉉,卽爲牌招,傳授命召,何如?傳曰,允。
又啓曰,兵曹判書趙秉鉉牌不進,推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
以執義韓宓履,掌令曺錫亨,持平趙徽林,正言任百秀·兪錫煥再牌不進罷職傳旨,傳于徐元淳曰,只推。
徐元淳啓曰,執義韓宓履,掌令曺錫亨,持平趙徽林,正言任百秀·兪錫煥,旣有只推之命,一體牌招,何如?傳曰,允。
金景善啓曰,守令署經事,命下矣。執義韓宓履,掌令曺錫亨,持平趙徽林,正言任百秀·兪錫煥,旣有只推之命,與行大司憲李翊會,一體牌招,何如?傳曰,允。如有違牌,勿爲呼望。
以掌令徐道裕,獻納徐有薰牌不進罷職傳旨,傳于徐元淳曰,只推。
以左副承旨崔致憲,同副承旨李源達牌不進罷職傳旨,傳于金景善曰,只推。
行大司憲李翊會,執義韓宓履,掌令曺錫亨,持平趙徽林,校理金基纘,正言任百秀·兪錫煥,副修撰金逸淵等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀。語脈所歸,手足莫掩,言之體栗,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計。凶圖禍心,一轉而爲裕賊,如印一板,如貫一串,終至有宜學之遺醜餘孽以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
行大司憲李翊會,執義韓宓履,掌令曺錫亨,持平趙徽林,正言任百秀·兪錫煥等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,難逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍,都人尹姞等句語,排布陰譎,曲堗徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言詩句引用之意而極矣。而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至憯罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿情莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根抵於漢祿,求之往牒,未有此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿?後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來。同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如種秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀貌,罔非戾氣,平生伎倆,專在於凶國而讎君,晝宵營爲,亦出於賊人而害物。好惡所到,忠逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計。一番逆變起,而罔不根柢於渠,一番凶獄出,而罔不窩窟於渠,渠之血黨,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓感德思報願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯。先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資。指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而脅扶君父,以是而威喝朝野,魯賢之逆變,由是而醞釀,達淳之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆是逆謀慝計昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛婉者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖限未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則一行刀割分院兵助勢之策。湖南伯得差之願,無非劇逆之斷案,而乃與振采·友文等,結爲血黨。五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積庤,搢紳家火具之潛埋,八字刀割指卯日而擧事爲期云者,莫非做作妖言煽動人心之計,而九字刀割十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賊孽,托爲凶徒死士,父事振采,兄事友文,九字刀割欲輸軍糧則轉到南陽,凡爲群凶之指使,率皆挺身而樂赴。十一字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆·鍾一之侄子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿情轉激。請永喆,更爲設鞫嚴問,期於得情,夬正典刑。噫嘻痛矣,亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今。攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天。已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學以卑微之流,賦憯慝之性,行己則巧佞而善爲狐媚,發跡於陰邪而養成虺毒,屢竊踰濫之職,而暋不知分,常蓄希覬之心,而急於射利,敢以嘗試之計,投呈凶憯之書。其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如李鶴秀之至奸絶悖者哉?渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饕勢之世濟元惡,校黠狠愎,自是家庭之傳襲,狐朋狗黨,看作淵藪之陰祕。蓋其世守龜·祿之悖論,爲賊邊立幟,凶圖逆節,所由來者,久矣。特以門戶之爀舄,資歷之華膴,始也聖念,未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,飜成怨懟,壞亂之計,專出藉賣,甚至於欺君罔上貪天爲功,干犯則莫重莫嚴之地也,排布則至今至憯之謀也。幸賴聖鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑。齪齪之徒,蠅營蝨附,憯慝之狀,天地之所不容,叵測之情,國人皆曰可殺,執跡而誅心,沿流而溯源,則根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理蔑義圖亂之君讎國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。噫嘻痛矣,時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖逞悖習,驟看外面,則雖似時弊之條陳,細究指意,則罔非禍心之包藏。手脚自露,肺肝如見,而至於上款一二句語,是豈爲人臣子,所敢萌諸心而發諸口者乎?肆犯莫嚴之地,自干不敬之誅,民彝斁矣,臣分蔑矣。大陽中天,鬼魅莫逃其狀,關石在府,亂賊當服常憲,乃於盤覈之未竟,有此島置之徑勘,以若蔑倫之類,至擬傅輕之律,刑政之失,莫甚於此。雖仰慈聖涵容之德,出於好生,其奈國人沸鬱之情,皆曰可殺,況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間。請楸子島安置罪人時煥,更令王府,嚴鞫得情,夬正典刑。答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
行大司憲李翊會,執義韓宓履,掌令曺錫亨,持平趙徽林等啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案?譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討旣盡且詳,大僚之回啓至嚴且明,而兪音終靳,王章未伸。大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口。有曰能文善生,有曰綱之論豐德事,必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,共施典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉死大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻痛矣,人心滔溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測。至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰。聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩。如渠愚闇之類,必不能獨辦此,不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。新除授持平金鎭右,時在慶尙道安東地,請斯速乘馹上來事,下諭。答府曰,韓鼎鎭事,不允。申綱事,不允。睦台錫事,不允。尙度事,不允。下諭事許遞。
正言任百秀·兪錫煥等啓曰,梟示罪人性世,與劇逆載榮,一而二,二而一也。換着軍服,潛入禁扄,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當示之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱而極矣。渠以鄕曲卑微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科。秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於上誣聖德罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不懍然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事。脈絡之連通,表裏之和應,至此昭綻,無復餘蘊,然則奎·坤,是已伏法之申綱也,申綱,是未就鞫之奎·坤也。設鞫治逆,將以致天討也,根窩未破,憂虞轉甚,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻痛矣,尙度之罪,可勝誅哉?渠卽一鄕曲卑微之流耳,倖竊踰濫之職,而暋不知分,陰蓄希覬之心,而急於射利,出位陳章,旨意叵測。三人論列之際,誣逼於莫嚴莫重之地,全篇張〈皇〉,罔非觸犯,至若爲人所不忍爲等句語,恣意說去,極其陰慘,此豈今日臣子,所可萌心發口,肆然登撤於殿下之庭哉?惟我翼宗大王,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎,何幸批諭鄭重,辭旨懇惻,燭幽明如日月,戢姦嚴如鈇鉞,人彝賴以不泯,君綱恃而不墜,臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言。竊恐關石之邦憲,從此而有所輕重,此非如渠愚蠢之品,所可獨辦,不可但以荐棘而止。請楸子島荐棘罪人尙度,拿鞫得情,夬正典刑。新除授大司諫朴宗吉,時在京畿楊州地,司諫李東迪,時在慶尙道柒谷地。請竝斯速乘馹上來事,下諭。答院曰.不允。韓鼎鎭事,不允。申綱事,不允。睦台錫事,不允。尙度事,不允。下諭事許遞。
金景善,以吏曹言啓曰,今此景慕宮望祭獻官,前承旨尹致謙塡差,而時無職名,令該曹口傳付軍職,何如?傳曰,允。
兵曹口傳政事,護軍單尹致謙。
徐元淳,以備邊司言啓曰,諸道秋操稟啓,今已齊到矣。近年以來,頻歲停操,便成恒例,其在陰雨之備,誠極疎虞,而第今畿·湖賙賑纔訖,瘡痍甫起,其餘諸路,雨暘不適,秋事未判,詰戎雖重,恤民宜先。此時徵調,在所當念,今秋八道三都水陸諸操巡歷巡點,竝姑停止,至於官鎭門聚點,苟能塡伍繕戒,坐作如法,則實與行操無異,使之着意擧行。有堤堰處,移點完役,亦令從便爲之,各樣都試,竝與停退條,按例設行事,一體分付,何如?傳曰,允。
又以兵曹言啓曰拱北門西邊墻垣二間頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,訓鍊都監字內拱北門西邊宮墻二間許頹圮處,今已畢築,把守軍兵,還入直所事,自兵曹草記矣。把守廣智營入直軍十名,還入直所,將卽解送之意,敢啓。傳曰,知道。
判義禁金在昌疏曰,伏以臣於時囚罪人閔永勳議處之時,以繡啓中諸條臚列,在所當勘,小詳定一款,大是違制,措辭書入矣。繡衣書啓中,原無小詳定三字,而臣則誤看而誤書之,莫嚴者議讞也,昏謬顚錯,乃至此極,惶愪恧蹙,露章自列。伏乞聖明,重勘臣罪,以嚴法紀,以安微分,不勝幸甚,臣無任云云。答曰,省疏具悉。此因做錯,卿則推考,而旋卽覺悟,亦復何傷於事乎?勿辭察任。
行上護軍徐有榘疏曰,伏以臣年至而不敢引年,居已七稔于玆矣。鍾鳴漏盡,任他嗤笑,濫竽竊吹,恬若固有,臣雖無似,豈忍爲嚼蠟之晩榮。弁髦禮經之大防也哉?誠以極天之恩造,欲語先咽,寸草之血忱,隨處激感,區區以殫竭奔走之勞,少效其愛戴之誠,亦其人情天理之所不容已也。古人有言,臣之壯也猶不如人,今老矣,無能爲也。臣以空疎謭劣,雖在强壯之時,本不足備數於器使之末,而策名之初,猥荷正廟朝陶甄湔拂之恩,西淸邇英,左右兜攬。榮寵所被,同朝動色,而臣無絲毫才力,可以仰酬知遇之萬一,至今追惟,惶汗浹背,此臣之孤負眷造於昔年者然也。中間流落,斂跡朝端,忽忽焉送盡半生光陰,而拔之九死之中,曲施再造之澤,使簪笏依舊,門戶復全,我先朝華枯肉骨之恩,歷數往牒,果有如臣蒙被之曠絶者乎?一門頂踵,都歸造化,隕結圖酬,寤寐耿結,鼓策乎旣癃之筋骸,抖擻乎已耗之精力。有除輒膺,歷剔內外,而點檢八九年來,求其仰裨民國之謨,俯殫官守之責,終不得其纖毫近之者,此又臣孤負簡畀於遲暮之境者然也。雖敵以下,竭人之恩,而不知所以報之,則猶謂之不仁,況臣子之於君父也乎?臣端居躬念,一息三歎,心口相謀,未知死所,兩載華府,幸遂瞻依之願,三年靑局,粗效終事之忱,仰首嗚呼,以丐其桑楡之餘景,此政其時,而方當聖敬日躋,典學是急,臣以冑筵舊僚,備數講員之列。昵覲耿光,恭聆玉音,戀軒一念,不能自己,低徊盤桓,迄至于今,無奈臣年益深,臣病益痼,摧朽澌敗,日甚一日,殆若走阪之丸,已到盡頭,斷港之水,無望朝海,雖欲少須臾淟涊,亦不可得矣。形殼徒存,神識已非,鬼事日迫,萬念都灰,目下究竟,惟有懸車息慮,飾巾待盡而已。苟非然者,臣通籍五十年,屛廢畎畝,殆過其半,盡力就列,日月無幾,顧此縷息未泯之前,有可以毫分裨補於國家,赴湯蹈火,義所不避,尙安敢妄附知足知止之義,遽作便訣明時之計哉?且臣有偏母,年迫八耋,宿病沈淹,氣息凜綴,往往有不保朝夕之虞,而臣無他昆弟,扶護調將,晷刻難捨。昔庾純,親年八十,從政不歸養,賈充詆之曰,懷祿貪榮,烏鳥不若,今臣情事,不幸類是,敢將疾聲之呼,仰瀆聽卑之天。倘蒙聖慈,俯賜鑑諒,仰稟東朝,許臣休致,得奉朝請,以全終始帷蓋之恩,則臣當將母歸田,頂手祝聖,尙以未盡之日,爲耕鑿報堯之民,臣無任云云。答曰,省疏具悉。正廟逮事之人,漸至無幾,今何忍便爲相捨?所請不允。
兵曹判書洪命周疏曰,伏以臣於見職,豈其人乎哉?景迫桑楡,已犯古人漏盡之戒,跡散樗櫟,實非熙朝器使之材,特以簡畀之聖眷,隆摯罕比,感激居先,未暇私分之揆度,夤緣冒據,拖到于今,豈臣不才,能勝其任,而獲免大戾耶?銓注甄別,瘡疣畢露,而聖明不之罪焉,衛班陪扈,病未趨參,而聖明不之罪焉。曹儲空枵,無一牽補,戎務疎虞,無一修擧,而聖明不之罪焉。到底恩私,若偏臣身,而負乘之懼,於是益切,淟涊盤礴,居然六閱朔,而京察亦一過矣。京察,卽世稱銓家瓜限,而乃臣釋負之日也。三撤辭單,恩由荐加,賤分縱幸於調息,重任不可以虛縻。噫,臣雖愚劣,歷事四朝,受國厚恩,與天無極,區區報答之願,到老愈篤,苟可以殫竭奔走,一分自效,則何敢爲占便丐免之計哉?已試蔑效,淵鑑之所俯燭也,不能者止,人臣之所常勉,左右思量,自知甚明,惟有早乞鞶褫,優游散地,以圖不報之報而已。若臣病狀,固不敢復事張皇,而蒸濕所祟,溏泄又添,眞元漸鑠,食飮全却,時日之內,彈束無望,玆敢略控情實,冒瀆崇嚴。伏乞聖明,仰稟東朝,亟遞臣本兵之任,移授可堪之人,俾重務無曠,微分獲安,幸甚,臣無任云云。答曰,省疏具悉。所請依施。
上在昌德宮。停常參·經筵。
徐元淳啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
金景善啓曰,同副承旨李源達,今日不爲仕進,卽爲牌招,何如?傳曰,允。
備忘記,會寧府使趙元錫下直,長弓一張,長箭一部,片箭一部,筒兒一箇賜給。
崔致憲啓曰,兵曹判書趙秉鉉再牌不進,推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,兵曹判書趙秉鉉牌不進,推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書趙秉鉉,疏批已下,卽爲牌招,傳授命召,何如?傳曰,允。
又啓曰,兵曹判書趙秉鉉牌不進,推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
徐元淳啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,持平一員未差,監察茶時之意,敢啓。傳曰,知道。
以執義韓宓履,掌令曺錫亨·徐道裕,持平趙徽林,獻納徐有薰,正言任百秀·兪錫煥牌不進罷職傳旨,傳于徐元淳曰,只推。
以同副承旨李源達牌不進罷職傳旨,傳于徐元淳曰,只推。
崔致憲,以備邊司言啓曰,卽見京畿暗行御史洪永圭別單,則其一,本道軍政疊役,黃白隣族,年增歲痼,又當荐歉,小民渙散,自今凡係各樣保率等應私役者,竝行査櫛,且計番布都數,一從家座丁口,均爲排徵,俾無苦歇事也。近來列邑之說軍弊者,輒稱民少役繁,虛名而勒徵,疊疤而偏重,轉成切骨之瘼,殆至著手不得,豈民摠比前日減,役名視古歲增而然也?特冒頉多岐,査櫛失要,遂使畿輔根本之地,民不堪命,無一完處,前後朝飭,何等申複,而今以繡單見之,可知無一分實效,念之及此,寧不寒心?苟欲釐救,豈無其道?若先自巡營,另汰其各邑所在營屬之諸般保率,移充元額,仍令各邑,取校院額外各廳募屬,各里稧房,墓村投托,一一括出,則充額塡闕,不患不足,而近來守令,爲其些少拘牽,寧使元摠都虛,不欲以募率移補,寧可疊役而白徵,不能罷稧房而禁投托,如此而謂之軍政之難,豈理也哉?先將此意,另加飭勵,俾無敢如前玩愒,期於一遵朝令,快剔苦瘼,至於均排均徵,似若便宜,而應役之名色各殊,納布之輕重不一,則何可混同彼此,全無區別乎?此則有難遽議,置之。其一,巡雇兩庫還耗之以租折米,每石五兩,視他詳定,已不免向隅,且各項耗作之除,將此混加,吏奸層生,糴弊謬痼,先從此換作加減一事,亟行釐改事也。許以代錢,比前本色直輸,其所爲惠,已是不少,若其五兩定價者,似必較計支放之數而然,而至於各項還耗之夤緣混作,難保必無。道臣嚴加察飭,然後民無受害,糴無增弊,以此分付,俾無淆雜之患,而巡雇之雇字,書以庫字,奏御文字之不能審愼,不可無警,該繡衣推考。其一,近來還逋,無邑不然,無吏不逋,而其所收逋,名色不一,終無實效,反作故犯之階梯,自今收逋之不合經法者,從宜革罷,各邑逋魁,査置極典事也。還逋之無邑不積,無吏不鉅,誠如繡單,而收逋之道,旣不以法,則適足以養逋而無恐也。許多不經名色,徒爲姑息之政,名雖收刷,實啓利竇,揆以法綱,已是駭惋。且逋吏之不惟不嚴繩而知戢,或諉以椎剝無奈,甚至差塡任窠,作爲完逋之竗方,如是而吏何所憚,法將安施?關飭列邑,詳査糴簿,摘發逋魁,指名報營,自巡營,又卽登聞,以爲依法勘斷之意,分付。其一,西路撥站凋瘵之弊,專由於京馬戶首之稱以賣買,奪食馬戶之朔料,獨專其利,哀彼馬戶,將何應役?令道臣收入京貢賣買文券,一竝爻周,永杜後弊事也。向於詢瘼之時,京馬戶首輩,以其産業之將至空失,仰徹天聽,已有所關飭道臣,而今此繡單所論,一切相反,撥站事勢,亦或有難支之端而然乎?更爲知委,俾卽從長究竟,無至互相煩訴之弊。其一,畿甸驛弊之最痼難醫者有五,入居·給代兩項錢之自巡營主管,大小使客之路文外濫騎,營屬之擅自踰濫,位土之私相賣買,京願馬之弊是已,捄此五條,期有實效事也。今此五條驛弊中,使客之濫率也,營屬之冒騎也,位土之賣買也,此皆有關邦禁,更加另飭,以爲到底禁戢,隨現嚴徵,而所爲京願馬之爲弊於各驛,極係可駭,劃卽査櫛,一竝澄汰。至於兩項錢之自巡營主管,似或有不得不然之端,此則仍改之間,從便釐正事,分付。其一,喬桐軍額,虛錄過半,而本營把摠別軍官名色,最爲圖避軍丁之窠,今以多年勤仕者,始陞把摠,曾經邊將堂上出身者,始許別軍官,而無過二十人。其餘閒遊與曾經吏校輩加設軍官名色,使之替當陸軍之役,陸軍名色姑爲革罷事也。該府處在要衝,而軍政之若是疎虞,委實可悶,可以應役者,皆有圖避之計,則至殘之民,將受偏苦之害,而把摠與別軍官,皆有勤仕履歷,然後始許陞差,仍定額數,則可無如前混冒之弊,而虛伍充定,亦將漸次就完,依繡單使之量宜施行。凡已往之藉此避役者,收其帖文,一竝爻周,仍令著成節目,永久恪遵,權罷陸軍,加作軍官,則揆以事理,似涉罣礙,且係軍制,有難遽議變通,置之。其一,驪州前牧使李行敎,在任時所用大同錢五千餘兩,令秋曹捉囚家僮,刻期徵給於該邑,以爲充納事也。設令引用,終旣充完,則公納愆滯,卽是該吏犯逋,纔仍道啓,使之排納,今爲已究竟之事,不必更煩推徵,而該倅如無不善措處之端,邑屬何可憑藉爲說,至登繡論乎?此不可無警,前驪州牧使李行敎,施以譴削之典,何如?傳曰,允。
又以備邊司言啓曰,卽見忠淸左道暗行御史任百經別單,則其一,簽丁之苦,最爲生民切骨之冤,而苟究其源,專由於失丁,諸般冒錄與投托,皆是逋伍之淵藪,關問道臣,亟令査括充丁。其中作米軍,尤爲偏重,每名納米六斗,竝計雜費,將近十斗,其爲哀矜,有倍他役。軍需所重,有不可竝請各邑,而至於淸州軍額,大半虛名逃故,年增歲加,甚至有昨年戶斂之擧,依忠州已例,特許代錢上納事也。閒丁充疤,逋伍査櫛,殆乎課歲嚴飭,而畿繡別單,亦有所回啓,一體知委,而淸州保米代錢事,繡單所論,雖援忠州已行之例,如欲援而爲例,更爲許施,則列邑倖望,將無已時,非不知軍民切骨,莫甚於此,而軍需所關,有不可遽議更張,置之。其一,堤川軍錢冤徵,爲四郡之最,民人呼訴,皆願納結布,而結布,卽通計一邑結摠,量其軍錢都數,每結,通同加斂,則在結民不過少損,在軍民實爲大惠。本邑稅大同,皆以純錢上納,結價,自有定例,木價,豐歉不同,磨鍊之際,不無夤緣生奸之慮,參量時直,報營出令,俾無濫雜事也。軍錢收納,其法甚重,雖或有許多爲弊之端,此欲矯捄,當以査丁充伍爲本,結布一款,大是經法之外也。峽氓不知事理,只以一時利害,縱有此呼訴,固宜嚴辭責諭,無敢希覬,而不此之爲,至有曲副之請,雖緣生疎之所致,該繡衣,不可無警,從重推考。木價之報營酌定,不害爲禁濫之要,申飭該道,使之遵行。其一,本道田政,紊亂莫甚,先從結弊尤甚邑,亟行改量事也。田政,民國大事也,此而不一遵定制,無少混淆,則民何以爲生,國將曰有法乎?凡今爲守令·方伯者,輒曰,田政甚紊,爲弊多端,而矯捄之責,置諸相忘,雖以本道言之,許多欺冒隱漏之端,甚於他路。每於繡衣之還,以此爲急先之務,自廟堂關飭,不啻申嚴,終未免大加警惕,克盡措處,狃安而甘歸越視,更張則謂非周便,而自不免因循捱過之計。宣化分憂之地,其所對揚,寧容如是?通一路遽爾改量,繡論亦以爲難愼,而至於田政之最紊亂,結弊之最滋甚處,不可不先從而亟行之。然此事之善就與否,專係於長吏之能拙,若於當行之邑官,不可以堪任,則啓遞而擇差,然後方可得其人而責其成矣。以此分付道臣,勵精擧行,畢竟竣事之後,自有入聞之道,如或徒存其名,全無其實,甚或有以反害之歎,則自道臣難免不職之罪,一體申飭。其一,永春·丹陽·黃磵等三邑火田結摠,不計豐歉,初無加減之例,每結價七兩式計家分排,有若戶斂,自今毋論公私屯稅,一從時起執摠,而外此山邑,一體申禁事也。山火田之起廢,本自無常,則何可以昨年起墾,不問其今年陳荒,視若原付,永爲執稅,而計戶分斂,尤所無義。爲長吏者,旣不能躬自審檢,只憑奸吏之舞弄,認作恒納,有如正賦之責督,哀彼峽氓,何以支保?自今以後,一以時起,從實執摠,無或如前濫橫,而道內山邑,一體嚴飭之意,分付。其一,癸巳隱結査起,丙申還陳之後,木川八十一結,淸安二十七結零,全義三十一結零,或補公用,或藉私用。靑山二十二結,牙山七十結,天安二十一結,歸於捄弊者,有欠核實之政,六邑在結,使之一一俵給民間事也。前後道臣之或爲査起。或請還給,揆之法理,參以事勢,經權之間,各有意見,而及夫特蒙朝家曠絶之恩,則守土之地,固當卽爲還俵,以布德意之不暇,而或憑藉補弊,或混歸私用,揆以法紀,良足可駭。該守令則繡啓皆已論列,無容更究,而六邑在結,準數出給,以爲湖民終始之澤,六邑如此,他邑可知,一體詳査,如或有似此襲謬,則隨卽登聞,依律勘處事,分付。其一,近來還逋之多,專由於容貸當律,無所懲畏,而懲族之習,加下之弊,最是生逋之一端。吏不損一髮,以錢以穀,輒圖嫁禍於疎遠之戚,官濫用度,專責該吏,不計公貨,那移取用,及夫遞易,仍不準報,吏或無辜而橫擔鉅逋。自今各邑逋吏,計石數依律處斷,徵族一款,申明防禁,官長不報加下者,亦爲論罪事也。各邑還弊,職由於守令之不能摘發,徒事掩匿,而所以收刷之節,多有不經,名色逋吏,則晏然若無事,毫髮不損,乃反另加曲護,謂之完逋有道,國有常憲,將焉所施?關飭列邑,査出逋魁,使之指名報來,又卽轉聞,以爲依律勘斷之地,而雖以族徵言之,父子兄弟外,切勿擧論。前後令飭,何等截嚴,而不計疎遠,到處侵徵,無論稍實與至殘,橫罹替當,竟至於蕩析流離,是豈有仁心者忍爲之事乎?至若官長之濫用無節,終至那移公貨,臨歸不報,使吏替當,已是駭惡之習,而畢竟歸屬,竝入逋案,近來各邑之無吏不逋,未必不由是矣。長吏之沒恥初不致究,猾胥之憑藉,何以禁止?自今凡守令之不報加下者,一一査出,少則自巡營還捧,多則報本司推徵,仍以那移律勘斷,無少饒貸之意,與徵族申禁事,嚴明分付,而他道一體行會。其一,本道耗作,輒從價高處,多數執錢,及至來年,以詳定價移轉,立本轉輸之際,舞弄多端。且各邑之憑藉京營作錢,先較市直,加作執錢,此實民戶無窮之弊,自今無論豐歉,各項作錢,依湖南例,詳定執錢,永爲定式。各邑還穀之分留不均,實非裒益備豫之策,較量邑穀,平均分排,無得如前擅移事也。詳定者,卽是還各穀代錢之規式也。時價之高下,實係年形之豐歉,有不可硬定,而他道已行之處,不無還民受惠之效,且免沿枵山積之患。繡衣所論無怪其然,而第念本道以畓多之故,如非甚歉之歲,則穀價常賤,糴品且劣,執錢恒難,今若永定詳定,則歉歲雖若紓力,豐年難免勒充,此豈非窒礙處乎?惟在道伯臨時審度,量宜闊狹,無至於病農病民,則是可謂活法,亦自有實惠。至於各邑分留之不均,吏輩移劃之擅弄,此爲一大奸藪,年前徵創之後,都會所之謬習,今又依舊而然歟?依繡單別般察禁之意,嚴加分付。其一,牙山貢津倉漕船爲十二隻,而屬邑分載外,留泊浦港,甚至有捧價換船之弊,其中四隻,永爲除減事也。漕船之留泊多少,專由於稅摠增減,不可以近年所載之數,永爲定額,且於月前,已有所裁省,則今不必更爲擧論,置之。其一,各驛凋弊,將有絶站之患,無論路文與草料,竝依法典照數責立,如有濫把與仍把者,隨現發依律勘罪,掩置之郵官,令道臣摘發論勘之意,定式施行事也。已於畿繡別單,有所覆奏,其爲違法,必無異同,一體措辭嚴飭,何如?傳曰,允。
又以都摠府言啓曰,秋景苑東邊內宮墻二間許,回泰門西邊內宮壇二間許頹圮之意,敢啓。傳曰,知道。
又以兵曹言啓曰,卽接西所入直衛將金魯學牒報,則北水閣西邊水門鐵箭,爲雨水所激,全數拔落云。令紫門監,堅實樹柵,卽速修改,而把守軍兵,以金虎門入直軍八名除出,限修改間嚴加守直之意,分付,何如?傳曰,允。
又以兵曹言啓曰,卽接東所衛將林輔榮牒報,則回泰門西邊內宮墻二間許,因雨頹圮云。爲先令紫門監,以杻把子及長木,堅實圍排,把守軍,則建陽門入直軍十名除出,限修築間嚴加守直。秋景苑東邊內宮墻二間許又爲頹圮云,亦令紫門監,以杻把子及長木,堅實圍排,把守軍,則銅龍門入直軍十名除出,限修築間,嚴加守直之意,敢啓。傳曰,知道。
又以兵曹言啓曰,北水閣水門鐵箭破傷處,今已修改矣。把守軍名,解送直所之意,敢啓。傳曰,知道。
又以訓鍊都監言啓曰,因兵曹草記,北水閣水門鐵箭破傷處,今已修改,把守軍兵,還入直所,將校解送之意,敢啓。傳曰,知道。
又以訓鍊都監言啓曰,因兵曹草記,回泰門西邊內宮墻二間許頹圮處,建陽門入直軍十名除出,將校一人率領,限修築間嚴加守直之意,敢啓。傳曰,知道。
又以訓鍊都監言啓曰,本局中軍任聖皐,身病甚重,勢難察任,改差,何如?傳曰,允。
又以訓鍊都監言啓曰,因兵曹草記北水閣西邊水門鐵箭全數拔落處,金虎門入直軍八名除出,將校一人率領,限修改間嚴加守直之意,敢啓。傳曰,知道。
又以禁衛營言啓曰,因兵曹草記,秋景苑東邊內宮墻二間許頹圮處,銅龍門入直軍十名除出,哨官一員率領,限修築間嚴加守直之意,敢啓。傳曰,知道。
兵曹判書趙秉鉉疏曰,伏以臣,不才之一書生耳,淺識局於狷滯,菲姿病在疎闇,本不足策筋骸備驅使,而含戴鴻渥,與天無極,無內無外,左兜右濫,居然滾到于八座,亦可謂冒濫太無漸矣。蔑裨補絲毫之效,積辜負邱山之罪,每有一番恩命,輒增一番兢惕,今又賤名,猥忝廟剡,畢竟恩點,致此誤頒,煌煌華誥,有隕自天,同朝聳瞻,闔門動色,臣踧踖震駭,莫知所以。噫,諒能授官,有國之大政也,雖庶僚末秩,官非其人,有違器用,況中權非閒司之比,而臣無寸技之可取者哉?不究能否,惟以充位爲事,如是而官邪不興,庶務無曠,臣未之聞也。臣之短長優劣,淵鑑之所炯燭,擧世之所稱量,一切事務,茫不省察,凡在漫職,常患不克,若其軍旅之事,尤臣所未曾學也。泉布簿書,照管有重,龍驤虎賁,節制本嚴,又是靺韋附注之用捨進退,皆摠於斯,此豈如臣腐儒,所可與聞乎哉?如曰試可,則材不適於樗櫟,抑爲循次,則簸切愧於糠粃,耕織失當,名實不副,揆諸私諒,誠不知其何以爲計也。嗚乎,臣生長世祿,受國厚恩,本無雲林高尙之志,素蓄明時圖報之願,則寵命所及,寧敢逡巡,而不稱之服,適足取譏,太狹之器,必致易溢。僨敗在於傾刻,災咎捷於影響,竊恐睿簡緣臣而玷辱,選格由臣而淆濁,榮反爲懼,歷日靡定。與其趨承爲恭,不勝任於方來,毋寧甘犯逋慢,冀曲諒於未然,屢違天牌,冞切窮蹙,玆敢略陳量入之義,猥干垂憐之恩。伏願聖明,俯賜矜察,仰稟東朝,亟收臣新叨本兵之銜,回授可堪之人,俾重任毋瘝,私分獲安焉,臣無任云云。答曰,省疏具悉。卿其勿辭行公。
同義禁徐英淳疏曰,伏以臣卽伏見判金吾疏批下者,臣不勝萬萬悚恧,臣是伊日參坐之人,主張雖在長堂,奏讞乃是同議,其所失檢,一也,臣何敢晏然不思自處乎?玆敢忙陳短章。伏乞聖明,極勘臣當被之律,以安微分,不勝幸甚,臣無任云云。答曰,省疏具悉。卿亦推考,勿辭察任。
上在昌德宮。停常參·經筵。
崔致憲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
崔致憲啓曰,來十八日,專經武臣殿講日次,而問安相値,頉稟之意,敢啓。傳曰,知道。
徐元淳啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
沈宜臣啓曰,左承旨金大根,同副承旨李源達,今日不爲仕進,竝卽牌招,何如?傳曰,允。
備忘記,坡州牧使吳顯文,順天都護府使李源益下直,各長弓一張,長箭一部,片箭一部,筒兒一箇賜給。
金景善啓曰,假注書徐相敎身病猝重,勢難察任,今姑改差,何如?傳曰,允。
徐相敎改差,代以崔在厚爲假注書。
徐元淳啓曰,御寶事體,何等嚴重,而今月初三日,江華留守徐箕淳諭書安寶後還入時,不謹封鎖,致勤下敎,事未前有,萬萬驚駭。當該尙瑞院官員,所當重勘,而本院請推之外,無他可施之罰,何以爲之?敢稟,傳曰,拿處。
傳于金景善曰,中官文學一加資。
兵曹,以金魯甲爲都監中軍。
金景善啓曰,吏曹郞廳來言,臺諫有闕,政事,取稟。傳曰,政官牌招開政。
又啓曰,行吏曹判書趙寅永,參判李景在,參議金左根牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
兵曹口傳政事,副護軍單金左根。
傳于金景善曰,未下直上京守令,皆令催促下送。
徐元淳啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,持平一員未差,監察茶時之意,敢啓。傳曰,知道。
以執義韓宓履,掌令曺錫亨·徐道裕,持平趙徽林,獻納徐有薰,正言任百秀·兪錫煥牌不進罷職傳旨,傳于徐元淳曰,只推。
以左承旨金大根牌不進罷職傳旨,傳于李源達曰,只推。
金景善,以吏曹言啓曰,未下直上京守令,皆令催促下送事,命下矣。自臣曹催促,則安州牧使南駿應,時在全羅道南原府任所,淸風府使玄仁福,時在平安道寧遠郡任所,交河郡守李根天,時在江原道楊口縣任所,新昌縣監曺漢振,時在平安道孟山縣任所,全義縣監李馨萬,時在全羅道全州地鄕家,竝只姑未上來。興海郡守咸英錫,南海縣令韓大爀,全州判官韓璵,歙谷縣令朱榮達,果川縣監沈宜益,俱以爲今十五日辭朝云。上京守令醴泉郡守權用萬,以省掃事,時在忠淸道淸風地云。斯速還任之意,發關知委於該道道臣處,而襄陽府使沈宜晉,長鬐縣監李南軾,俱以爲身病沈重,不得下去云。雖未知其身病之如何,而催促之下,不卽下去者,揆以事體,誠極未安。竝罷黜,何如?傳曰,允。
有政。吏批,行判書趙寅永受由,參判李景在進,參議未差,右承旨金景善進。啓曰,行判書趙寅永受由,參議未差,小臣獨政未安,何以爲之?敢稟。傳曰,仍爲之。以權大肯爲大司諫,李魯奎爲司諫,朴商壽爲持平,徐左輔爲戶曹參判,金興根爲禮曹參判,李在鶴爲刑曹參議,尹秉烈爲同春秋,趙秉鉉爲軍器提調,劉益源爲監察,李憲在爲掌苑別提,朴文鏞爲淑陵奉事,鄭顯璞爲襄陽府使,鄭元箕爲泰安郡守,成華鎭爲長鬐縣監,愼尙欽爲旌義縣監。成均博士單李澤,學正單金尙一,學錄單邊亨淳,學諭單張德良,訓鍊都監提調單趙秉鉉,御營提調單趙秉鉉,中學訓導單盧鎭泰,以上竝單付。司饔奉事洪璋燮,氷庫別檢韓用休相換。
兵批,判書趙秉鉉病,參判尹秉烈病,參議金榶入直進,參知吳甲良受由在外,同副承旨李源達進。同知單崔桓一,僉知單朴時榮,大護軍洪命周,護軍張敎根·金鼎均,副護軍徐戴淳·李源庚·柳榮輔·朴宗吉,副司直金德喜·李東迪·趙啓昇·金鎭右,以上竝單付。
以黃海監司趙斗淳狀啓,薦新蓮實,節序差早,限內不得封進,惶恐待罪事,傳于金景善曰,勿待罪事,回諭。
以黃海監司趙斗淳狀啓,海州等邑民家漂頹人命渰壓事,傳于李源達曰,當此農殷之時,許多民戶之一時漂頹,聞極驚慘,元恤典外,別加顧助,渰壓死人,如有生前身還布,竝蕩減,未拯尸,期於拯得,卽爲結構奠接,俾無失所之弊事,廟堂措辭,分付。
金景善,以奎章閣言啓曰,原任直提學鄭基善卒哭日,依定式遣檢書官,勸肉以來之意,敢啓。傳曰,知道。
又以禮曹言啓曰,卽接京畿監司洪學淵移文,則以爲,交河郡鄕校聖殿東壁中房木動退,所見未安,將以今秋釋菜,兼告修改,告由移還安祭香祝,自本曹啓稟下送云矣。交河郡鄕校聖殿修改,當於今秋釋菜,兼告擧行,告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
李源達,以備邊司言啓曰,卽見忠淸右道暗行御史趙徽林別單,則其一,本道田政,庚子改量以後,仍陳降續等諸條永頉,殆近萬餘,其所釐正之道,惟有改量一條,改量如難遽議,則査陳猶賢,而齊擧一時,恐有擾民徑撤之患。隨其緩急漸次設行,則不期年,事可就緖,民無冤徵,關飭道臣,亟行査陳,陳田之以民力墾播者,不待免稅年限,吏輒勒稅,此亦嚴飭各邑,必準年限,則陳田可以次第起墾。且癸巳査結之丙申還下者,各邑或拈幾結,付之民庫,或襲謬而仍歸吏橐,亦爲嚴飭道臣,已推俵者,無敢毁撤,未現漏者,更爲爬櫛事也。田政與査結準俵事,因左道繡單,方有所回啓,此亦一體關飭,至於査陳,亦有左繡所論,別無異同。先從結弊最痼處,量査之間,亟令擧行,俾有實效,而陳田之乍起責賦,不待年限,實爲田野不闢之肯䋜。向以此事,筵奏行會,姑未知各道擧行之悉心與否,而今此論列,又若是申複,更以隨勤慢到底操飭之意,分付。其一,軍丁疊役,橫徵勒捧,呼唬冤鬱,足干天〈和〉,此專由於避役者衆,應役者少,另飭道臣,凡吏隷稧房等諸般名色,一竝汰削,塡代虛闕,姓名及役名成冊,一報營閫,一報籌司。摘奸其虛實,以是黜陟,則庶可次第釐正,而査丁莫如藉法之修明,申明舊規,按戶立籍,或有匿丁盜戶者,依律不貸事也。其一,糶糴之爲弊甚多,而其中京外耗穀作錢之必準時價,歲末勘簿之換易穀名,積逋邑之小詳定收殺,最其尤者,關飭道臣,竝卽釐革事也。軍糴兩政,其所設弊,與左繡別單,辭意一般,亦無可以另爲回啓,而籍法之申明舊規,最爲査丁之要道。至於小詳定名色,則前後申飭,不啻截嚴,列邑豈或生心,道臣亦豈曲循乎?第更以永久防塞無敢毁劃之意,一體,分付。其一,右道中鎭岑·懷德外二十五邑三軍門保米收米,民力稍紓間限幾年,以錢代納事也。一邑變通,猶涉難愼,況此二十餘邑之通同更張,雖與永爲代納,煞有間焉,揆以軍制,有不可遽議,置之。其一,公州結剩米五百石,每年從時價除出,移充於冤徵各布之意,已成節目,營府米之先劃於作夫者,昨秋道臣,已爲嚴防,而吏憚遵行,官易撓改,另加嚴飭,俾爲永遵事也。本邑稅太之以米換納,未知創自何時,而如非朝令,何以擅行?但收捧之際,無所準折,混作相代,致有結太剩米之歸屬不正,今以經法論之,只當就太一石當納者,捧米七斗五升,始爲綜核之道,而第年久已行之例,今若猝改,則結民眩於應稅,邑吏易作私橐,毋寧將此空閑之財,移作實惠之資,不害爲方便區處之策。繡衣旣成節目知委,令道臣爛加商確報來,以爲施否間裁決之地,所謂先劃名色,他道之所未聞也。奸民防結,猶有當律,況以營府而冒行之,先私而不知恥,違法而不知懼乎?年前大臣,筵奏設禁,昨秋道臣,報司質言,今無容更飭,而繡論之如此者,或爲其有名無實而然歟?抑慮其旋將毁劃而然歟?令道臣更査其委折,據實狀聞後稟處。其一,公州各年軍納,自丙申至戊戌未納,合爲四萬二千一百五十八兩零,特許限十年排捧事也。還穀排捧,近者一切防塞,況於軍需所重,輒爲之闊狹乎?第於畿·嶺數邑,有不得已參酌許施者,該邑以孔路鉅府,百弊叢萃,莫可支保之樣,與畿·嶺數處無異。持斧之臣,聞民疾苦,歸陳實狀,而今若拘於經法,無所軫念,則恐有欠於朝家一視之政,令道臣另定査官,親執照管,未納實數及當限幾年條列狀聞,以爲裁稟之地。雖以邑倅言之,此豈盡民間未捧?必是從中那移乾沒而然,失檢滯納之前後守令,竝指名論啓,從重勘處。其一,公州還多之弊,竟至無民乃已,分付道臣,各庫營穀,以米租各一千石,恒定糶糴,其餘移送於穀少諸邑,雙樹餉穀時摠二萬六千石,半留以作本倉之儲餉,其餘移轉於沿江近邑事也。營還之設置,元非糴規,乃於數十年來,爲營屬聊賴,各邑所在之穀,年復年移作添分於營倉,此爲公民難支之一端。繡單所論,的見弊源,嚴飭道臣,使之多數移送於各邑,以營倉留糴,實數報來,憑處之地,至於城餉,關係自別,有難遽議移轉,置之。其一,漁鹽船每式點檢,法意有在,而爲念擾民,每請停免,吏弄潛奸,橫徵居多,自今擇定差員,躬檢手覈,可頉者必頉,倖漏者勿漏,從實收稅事也。海利有旺替,浦業有得失,而漁鹽船稅之比摠定額,無得贏縮,卽行不得之事,只緣營邑無所察檢,舊案則一例仍徵,新造則任其奸漏而然,此豈當初設法之本意乎?另定差員,反有煩弊之慮,嚴飭各該地方官,使之逐一審竅,從實執稅,無或有如前漏濫冤徵之患。其一,牛禁蕩然,專在罰輕,自今凡有犯屠,不許納贖,必準徒限,遇赦毋得徑放,場市都會處官隷屠販,卽近來謬習,一切禁罷,自道臣守令,隨其弛張,以爲黜陟事也。禁屠一款,旣有筵奏行會及籌關別飭,營邑似當惕念遵令,而更當別歧廉探,如或如前冒犯,道臣·守令,將有論責,更以繡單辭意,申明分付。其一,邪學蔓延,申明五家作統之法,嚴立竝坐之律事也。本道素稱士大夫之冀北,傳家詩禮,比屋絃誦,斁敗彝倫之說,豈或行之,而若其蠢蠢無識蚩蚩下愚,惑其妖法,眩其邪術,不無駸駸然相率入之慮矣。燎原之勢,早宜撲滅,五家作統之法,不告竝坐之律,更加申明,列邑搜察之方,各鎭譏詗之擧,益復嚴飭,期於劓殄無遺,俾絶滋蔓生種之患,何如?傳曰,允。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣二間許頹圮云,爲先堅實圍排,待晴合力改築之意,敢啓。傳曰,知道。
行吏曹判書趙寅永疏曰,伏以臣之再叨銓地,夫豈可膺而冒膺者哉?以材則已試而蔑效也,以情則雖悔而莫追也。以年與病,則精力日益衰謝,症狀日益沈痼,較之前此,此職之時,不啻落下幾層,而開晣之恩言,殆過牖迷,督迫之嚴命,有足格頑,遂乃拚棄四維,顚倒一肅耳。然而丐免之願,寢夢不忘,未嘗爲一日淹留計,而事機多舛,情悃莫達,荏苒之頃,倐爲半載,慙負初心,若隕淵谷。臣旣黽勉從事,固當殫竭奉公,以效塵露之報,況於前月賓筵,伏奉慈聖下敎,以擇守令三字,爲目下第一義諦,諄諄懇懇,幾至屢十百言。末又勉之以必善,諭之以當信,如臣無似,當此隆畀,惟有感激銘鏤,矢心滌肝,以對揚萬一而已。無奈乎知識淺短,聞見迫陿,誠非不切,慮有未逮,上不能丕贊旁招,下不能悉副衆願,排比之間,瘡疣百出,考核之際,訾責四至。默數愆咎,臣實自取,官箴之來,惟日以俟。乃者三告加由,逈出恒例,開政有命,天牌復臨,臣又惶愧,靡所容措。臣雖至愚,亦嘗聞天官京察之爲一瓜限,則假使臣拚廉包恥,恃寵耽利,徒懷蹲仍之計,全昧進退之義,究亦不可得矣。仍伏念臣以病請急,固已屢矣,豈不知每每瀆撓,隳損義分,而實出實狀,傡非假飾,故輒蒙矜諒,未或少靳者,蓋上天燭照細察而曲遂之也。今臣舊疾,復添於潦暑奔走之役,頻滯頻泄,陳腐罔效,穀肉果菜,幾無所納,許多危惡之層出疊生者,無以縷陳,而大槪是胃家一敗,濕痰用事。肥革都削,形脈俱痿,時日之內,難責少甦,則雖欲自力於已竭之氣,更事鞅掌,其果能乎?玆敢畢控微衷,仰祈憫念。伏乞聖慈,特賜省覽,亟遞臣所帶銓銜,以便公私,千萬幸甚。臣無任云云。答曰,省疏具悉。重任也,故委毗於卿,而卿亦無必辭之義,何可數遞?卿其勿辭,調理行公。
吏曹參議金左根疏曰,伏以臣自通籍以來,恩誥之降,殆無虛月,非淸卽華,伊顯而耀,選奎華而榮之極矣,通國子而濫之至矣。古之一歲三遷,無以尙玆,豈以臣才識聞望,稱是而無愧歟?人必曰所處自異,日月有私照,雨露有曲遂耳。臣每念及此,慓然兢畏,靦然慙恧,莫知措躬於何所,今玆誤恩,又何爲而遽及也?竊伏覩近日我殿下曁我慈聖殿下,每當奏剡措注之日,勅勵所司勉之以擇人,諄諄之誨,感動臣隣,於休盛矣。斯可見愼爵重祿之聖意,則雖一命之微官,不可以不惟人矣。若自掌銓之任,授之乖當,將焉塞擇人之責,而厭一世之公議乎?此臣所以怵惕憂懼,義在必辭,而抑又有進於是者,臣嘗得之臣家庭而知所戒矣。蓋銓之爲官,望峻而任要,爲世艷慕,而進退通塞,佐貳無不與聞,議論可否,長席罔或專焉。故如臣處地,尤不宜冒據,誠以睢盱之場,萬一蹉跌,上下俱損,無有是處,是以臣之二兄,曾叨是職,輒執此義諦,逡巡不敢爲出膺之計。亦嘗質之先臣,不以爲過當,亦惟我先朝深仁曲諒而成就之,玆豈非後生賤臣所可監法,而不能不厚望於今日者乎?且臣無似,萬萬不逮二兄遠甚,榮塗華貫,雖臣兄之黽勉承當,猶懼不堪,無能爲役,況臣兄之辭而不居者,今乃以臣而忝據乎?其官也今昔無異,其義則弟昆罔間,臣之去就,不待兩言而決矣。竊又念小器易盈,盈則必傾,物理之常也,以臣自揣,知不可以大受也明矣。從前之濫,雖屬莫追,濫之又濫,將不止於過福之招而已,開政有命,荐違召牌,惶隘轉甚,罄暴衷款,無復底蘊。伏乞聖慈,俯垂矜諒,仰稟東朝,亟遞臣三銓之任,以幸公私,不勝大願。臣無任云云。省疏具悉。爾之至懇如此,所請依施。
上在昌德宮。停常參·經筵。
自開東至申時,灑雨下雨,測雨器水深四分。
李源達啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
金景善啓曰,左副承旨崔致憲,右副承旨徐元淳,今日不爲仕進,竝卽牌招,何如?傳曰,允。
傳于金景善曰,禮房承旨,馳詣宗廟·景慕宮,奉審摘奸以來。
徐元淳啓曰,行大司憲李翊會,執義韓宓履,掌令曺錫亨·徐道裕,持平趙徽林·朴商壽牌不進,監察茶時之意,敢啓。傳曰,知道。
以大司諫權大肯,司諫李魯奎,獻納徐有薰,正言任百秀·兪錫煥,執義韓宓履,掌令曺錫亨·徐道裕,持平趙徽林·朴商壽牌不進罷職傳旨,傳于徐元淳曰,只推。
以左副承旨崔致憲牌不進罷職傳旨,傳于李源達曰,只推。
以咸鏡監司朴歧壽狀啓,咸興府民家被頹事,傳于李源達曰,許多民戶之如是被頹,聞甚矜惻,元恤典外,別加顧助,結構奠接之方,廟堂措辭,分付。
金景善啓曰,卽伏見咸鏡監司朴歧壽今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
徐元淳啓曰,卽伏見南兵使朴潤榮今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
金景善,以奎章閣言啓曰,明日,卽奉謨堂秋孟朔奉審日次,臣等進詣擧行之意,敢啓。傳曰,知道。
上在昌德宮。停常參·經筵。
藥房提調金弘根,副提調沈宜臣啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐元淳啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
崔致憲啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
沈宜臣啓曰,右承旨金景善,今日不爲仕進,卽爲牌招,何如?傳曰,允。
備忘記,老江僉使崔光彬下直,長弓一張,長箭一部,片箭一部,筒兒一箇賜給。
李源達啓曰,禮曹參判金興根,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議李在鶴,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
徐元淳啓曰,行大司憲李翊會,執義韓宓履,掌令曺錫亨·徐道裕,持平趙徽林·朴商壽牌不進,監察茶時之意,敢啓。傳曰,知道。
以大司諫權大肯,司諫李魯奎,獻納徐有薰,正言任百秀·兪錫煥,執義韓宓履,掌令曺錫亨·徐道裕,持平趙徽林·朴商壽牌不進罷職傳旨,傳于徐元淳曰,只推。
以右承旨金景善牌不進罷職傳旨,傳于李源達曰,只推。
兵曹口傳政事,上護軍單趙寅永。
李源達,以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
徐元淳,以義禁府言啓曰,時囚罪人閔永勳議處啓目,更爲措辭書入之意,敢啓。傳曰,知道。
義禁府照目粘連,陰竹前縣監李亮祚矣本府議啓內,賑資尙有餘錢,而乃反加報,公賑貸用還租,而尙不充報,官廳預貿及餘結等名色,或有預下,或無歸屬者,各有其律,從重照律罪,三年禁錮私罪,奉敎依允。又照目粘連,京畿前水使具錫朋矣本府議啓內,兵船添改木作錢餘在之竟歸私橐,已有繡啓,難免重勘。以此照律,罪杖八十收贖,告身盡行追奪,徒二年定配,私罪奉敎依允爲旀,功議各減一等爲良如敎。又照目粘連,石城前縣監韓守一,唐津前縣監金大淵等矣本府議啓內,韓守一段,賑資自備,雖爲八百石,而其實則乃是昨年災結之徵出於該邑者是白遣,其他貿穀也,飢口也,補弊錢之官備也,沽譽眩能,繡啓有之是白在如中,災結法意甚嚴,雖公用,以私用論自是當典,以此照律爲白乎旀。金大淵段,添出之還,準價冒錄,詳定立本是白兺除良,査丁亦出自肥之計,所徵之錢,厥數甚多。該吏不知出納,農民因此逃散,船桴深海,又渰全家之慘是白遣,鄰檢誤幻其首,乃有橫罹之冤,竝只以此照律罪。韓守一段,以餘結私自區處律,三年禁錮。金大淵段,以不枉法律,杖九十收贖,告身盡行追奪,徒二年半定配,竝只私罪,奉敎依允爲旀。金大淵段,功議各減一等爲良如敎。又照目粘連,靑山前縣監李龍在矣本府議啓內,餘結之屬付官廳,雖非在任時所取用是白乎乃,今已襲謬官用則同,災結雖公用,以私用論,乃是法典所在,以此照律罪,三年禁錮,私罪奉敎依允。又照目粘連,陽城前縣監朴來亨矣本府議啓內,田結之再徵,公納之愆期,俱是違法,以此照律,罪杖一百收贖,告身盡行追奪,私罪奉敎依允。又照目,坡州前牧使閔晢,南陽前府使崔弘德,龍仁前縣令李鍾允等矣本府議啓內,閔晢段,各樣收捧取剩條數千金,竝爲乾沒,城餉米中百餘包立本取剩之罪,自有其律,以此照律爲白乎旀。崔弘德段,大同米代錢,歸之私橐,還太則詳定立本,儲置米價,無所歸屬等罪犯,藉曰此囚之喪前所犯,喪後發覺是白乎乃,移送利川之百結免稅中雜役米及丙申丁酉兩年條之竝歸私用,合施禁錮之典,以此照律爲白乎旀。李鍾允段,還穀官需立本之剩數,至於七十貫之多,誠甚可駭,竝只以此照律罪。閔晢段,以那移律,杖一百收贖,告身盡行追奪,流三千里定配。崔弘德段,以餘結區處律,五年禁錮,李鍾允段,以不枉法律,杖八十收贖,告身盡行追奪,徒二年定配,竝只私罪,奉敎依允爲旀。閔晢·李鍾允等段,竝只功議,各減一等爲良如敎。又照目粘連,開城經歷朴龍九矣本府議啓內,死囚逃失,過限未捕,自有定式,以此照律,罪杖七十徒一年半,依新定式,公罪收贖,奉敎依允爲旀,功減一等爲良如敎。又照目粘連,洪州前牧使金鑅,瑞山郡守宋在誼,泰安前郡守洪大赫等矣本府議啓內,金鑅段,稅納多歸乾沒,倉穀一任偸弄,營劃錢之作還,邑詳定之當分者,合爲數千,而此亦消融於吏繡啓中,特無躬犯之句是白乎乃,焉逭違制之律?以此照律爲白乎旀。宋在誼段,昨年災劃中下輩偸弄者幾結,丙申還下結中連年乾沒者幾結,雖異自犯,繡衣亦言,而事關災政,矇不覺察,以不應爲律,從重照律爲白乎旀。洪大赫段,富戶借貸,陳荒移懲,雖無指陳之數爻是白乎乃,檢驗何等嚴祕,而縱其衙奴,符同差校,私縛看證,俾變供犯,竟使無辜橫罹,元犯倖逭,論其所犯,實合重勘,竝只以此照律罪。金鑅段,以制違律,杖一百收贖,告身盡行追奪。宋在誼段,以不應爲事理重律,杖八十收贖,奪告身三等。洪大赫段,以詐不以實律,〈杖〉一百收贖,告身盡行追奪,徒三年定配,竝只私罪,奉敎依允爲旀。金鑅段,功議各減一等,宋在誼·洪大赫等段,竝只功減一等爲良如敎。又照目粘連,靑陽前縣監沈遠悅矣本府議啓內,惡刑多用法外,濫殺便是杖下是白遣,逋收每歸無底之釜橐,濫徵至遍不干之甁罌,印簿所徵加捧錢,下落無處。外此各樣所犯,亦爲夥然,繡衣已爲封庫,以此照律,罪杖一百收贖,告身盡行追奪,流三千里定配,私罪奉敎依允爲旀,功減一等爲良如敎。又照目粘連,通津前府使洪,仁川前府使李衡遠,安城前郡守李容在等矣本府議啓內,洪段,大同停退條,乃以令前已捧樣,百餘包上納,儲置餘剩,仍無歸屬,移運穀糾縮,船人處勒捧者,俱有其律,以此照律爲白乎旀。李衡遠段,移作穀價千餘兩,今春始報,旣登繡啓,誠爲可駭,以此照律爲白乎旀。李容在段,徭役租之斗剩及代錢餘錢,俱無歸屬,自有當施之律,竝只以此照律罪。洪段,以不枉法律,杖一百收贖,告身盡行追奪,流三千里定配。李衡遠段,以不應爲事理重律,杖八十收贖,奪告身三等。李容在段,以不枉法律,杖九十收贖,奪告身四等,竝只私罪,奉敎依允爲旀。洪段,功減一等,李衡遠·李容在等,竝只功議各減一等爲良如敎。又照目粘連,淸風前府使朴宗琬矣本府議啓內,冊客干政,替題訟牒,吏窠招賄,有若債物,旣無數爻之指陳,雖不得直擬本律是白乎乃,其不職之罪,自犯違制,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。又照目粘連,長湍前府使李玄大,富平前府使曺錫玄等矣本府議啓內,李玄大段,大同停退條,發令收捧,儲置執,錢剩餘,竝無歸屬,事甚駭然,以此照律爲白乎旀。曺錫玄段,鄕第專船之鹽,官用漏結之稅段,特無繡啓之枚擧厥數者,而賑餘錢。加報錢·糾剩執錢之無所歸屬,誠甚可駭,竝只以此照律罪。李玄大段,以不枉法律,杖七十收贖,告身盡行追奪,徒一年半定配,曺錫玄段,以不枉法律,杖一百收贖,告身盡行追奪,竝只私罪,奉敎依允爲旀,竝只功減一等爲良如敎。又照目粘連,溫陽前郡守成憲曾矣本府議啓內,戊戌秋還當捧各穀近萬石內,所捧不過是十六石是如,今有繡衣之論啓是白乎,則虛錄自在其中,難免配錮之典,以此照律罪,徒三年定配,以喪前所犯收贖,告身盡行追奪,又五年禁錮,私罪奉敎依允爲旀,功減一等爲良如敎。又照目粘連,新昌前縣監。公州前判官李鼎耇矣本府議啓內,賑資立本,冒勘私用,而前任新昌時還米價,移錄於公州之案是白遣,富民處貸錢,尙不報給,論其所坐,合施重勘,以此照律,罪杖一百收贖,告身盡行追奪,流二千里定配,私罪奉敎依允爲旀,功議各減一等爲良如敎。又照目粘連,淸安前縣監李繼在矣本府議啓內,軍保米代錢剩餘取用之數,猶是數百金是白乎矣,都戶剩餘及丙丁兩年加報災結,竝歸私用,繡衣至於封庫,論其罪狀,不啻兩罪俱發,以此從重照律罪,五年禁錮私罪,奉敎依允。又照目粘連,密陽前府使李漍矣本府議啓內,大同米之全船裝載,事理之重,原有其律,以此照律罪,杖八十收贖,奪告身三等,私罪奉敎依允爲旀,功議各減一等爲良如敎。又照目粘連,忠淸前水使柳文儉矣本府議啓內,托以衙舍重改,軍官傳令,勒分島民,且於松禁,專事肥己,尺株把楂,輒皆懲贖。論其所坐,難免重勘,以此照律,罪杖八十徒二年,以其年七十三,依法典收贖,只告身盡行追奪,奉敎依允爲旀,功減一等爲良如敎。又照目粘連,夞怪前萬戶金鍍矣本府議啓內,道啓以七度之棍三日之囚,不可以京外官吏法外刑論之,初覆檢形證,不符於杖死,雖無以直斷是白乎矣,江界之民,旣非監臨之屬,又無因公之事是白乎則,直爲棍治,難免妄率之罪。以此照律,罪杖一百收贖,告身盡行追奪,私罪奉敎依允爲旀,功議各減一等爲良如敎。又啓目,向前閔永勳亦,繡啓中諸條臚列,在所當勘,況旀事多創行,儘非守經制違之律,不容但已,以此照律,何如?判付啓依允。又啓目粘連,向前鄭祉榮亦,前官時貿置米剩錢,仍爲私用,需米與支供貿易等價,那移不報,論其所犯,合施重勘,以此照律,何如?判付啓依允。又啓目粘連,向前洪獻謨亦,田稅大同,不爲分載,事甚可駭,以此照律,何如?判付啓依允。又啓目粘連,向前朴長馣亦,將差橫行於村里,吏妻拘囚於挾房,設賑晩饋,飢民道斃是白遣,補役庫餘錢百餘金之乾沒,官需米高價濫捧而私用,丙申査逋後免稅三百結內取剩補逋,俱萬萬駭然,繡衣已爲封庫,依法典從重照律,何如?判付啓依允。又啓目,長湍前前府使金晉淵原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,忠州牧使申在翼,全義縣監李義延等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,舒川郡守朴萊壽原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,大興前縣監閔洙龍原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,槐山前郡守金炳斗,鎭川前縣監洪羲晉,延豐前縣監李象信等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,木川前縣監李寅永原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,尙瑞院直長沈明奎原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
行吏曹判書趙寅永疏曰,伏以天官,重任也,京察,大役也。以此任了此役,未有不求解得解,便成銓家故規,此蓋禮使臣工,均其勞逸,而亦所以銷除專擅之漸,風厲蹲冒之習者也。臣亦四維中物,故敢援他例,猥控至悃,及奉恩批,不惟不賜矜諒,乃反委寄隆摯,萬萬非如臣不肖所敢承當,而末又諭之以亦無必解,臣誠悶菀抑塞,罔知攸措。臣今敷衍乎不可復出之義諦,則情已窮矣,汎濫乎不可自力之病狀,則辭已竭矣,然而在臣區區私懇,切有一言之願畢者,惟殿下察焉。臣之此次復叨也,全忘曺沫之恥,甘犯馮婦之譏者,亦非盡出於貪戀權利也。一分報效之地,實在於此,而舊愆未湔,新讟又興,回光返照,皆妄擧也。姑幸聖度包函,不施以譴何,朝議忠厚,不加以駁正,故臣猶可及今丐免,以保微命耳。若又冥不已,自犯大戾,則嶺海斧鉞,臣雖自取,豈不有傷於天地之覆燾,雨露之涵濡乎?臣以休戚與同之跡,抱夷險不避之願,凡在奔走,惟上所命,而灼知生死之關,繫此一遞,徒懷嚴畏,不敢仰達,則是臣自疎於聽卑之下也。由限已迫,衷情轉切,再煩短章,迷不知變。伏乞聖明,俯賜鑑照,亟遞臣本職,仍治臣屢瀆之罪,以便公私,千萬幸甚,臣無任云云。答曰,省疏具悉。苦懇至再,豈無體諒?所請依施。
上在昌德宮。停常參·經筵。
崔致憲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金景善啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
徐元淳啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
金景善啓曰,吏曹郞廳來言,本曹判書有闕,政事,取稟。傳曰,當日爲之。
有政。吏批,行判書權敦仁未肅拜,參判李景在進,參議未差,右承旨金景善進。啓曰,新判書命招,同參政事,何如?傳曰,允。
又啓曰,行判書權敦仁牌招不進,參議未差,小臣獨政未安,何以爲之?敢稟。傳曰,仍爲之。
以權敦仁爲吏曹判書,李羲準爲禮曹判書,吉鎭國爲兵曹佐郞,金相喜爲監察,安正淳爲典籍,李熙碩爲瑞山郡守。
崔致憲,以備邊司言啓曰,北評事之以閣臣及翰注曾經人差擬,已有年前定式,而見今當擬者,多拘格例,無以排望云。試期不遠,差代爲急,勿拘時臺罷散,通瀜備擬之意,分付該曹,何如?傳曰,允。
又以兵曹言啓曰,文臣兼宣傳官南性敎,守門將姜世興,俱以病難供職,呈狀乞遞,竝改差,何如?傳曰,允。
兵批,判書趙秉鉉進,參判尹秉烈病,參議金榶入直,參知吳甲良受由在外,右副承旨徐元淳進。
以金左根爲僉知,徐有薰爲文兼,鄭宅善爲宣傳官,閔百廉爲武兼,申錫元爲守門將,兪錫煥爲北評事,崔漢吉爲格浦別將。同知單金相頊,副護軍李熙永,幼學金順性,今加折衝,加資事承傳。
吏批,再政。以李羲敎爲正言,張鉉喆爲禮曹佐郞,韓光駿爲淑陵參奉。
兵批,再政。以柳相鼎爲宣傳官,同知單劉遇喆,副護軍金順性。
徐元淳啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,持平朴商壽未署經,監察茶時之意,敢啓。傳曰,知道。
以大司諫權大肯,司諫李魯奎,獻納徐有薰,正言任百秀·兪錫煥,執義韓宓履,掌令曺錫亨·徐道裕,持平趙徽林牌不進罷職傳旨,傳于徐元淳曰,只推。
李源達,以戶曹言啓曰,各道年分事目,從近當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
崔致憲,以兵曹言啓曰,今七月十七日,武臣堂上朔試射日次,而大殿誕日前一日,不得開坐,載在法典,依例停止之意,敢啓。傳曰,知道。
又以兵曹言啓曰,卽接尙衣院官員牒報,則本院弓人金有璜,服役二十年,造納弓子滿千數矣。御供弓匠人之服役二十年,造納弓子滿千數者,帖加成給,旣有已例,弓人金有璜,依例帖加成給,何如?傳曰,允。
徐元淳,以義禁府言啓曰,時囚罪人洪大赫,杖一百徒三年照律公事,判付內,依允。功減一等事,命下矣。洪大赫,功減杖九十收贖,告身盡行追奪,徒二年半,當爲定配所以入,而卽接其戶奴呈狀,則以爲其上典母年七十六無兄弟獨身,依法典許贖云。取考律文,則大明律犯罪存留養親條云,父母老疾應侍,家無以次成丁者,若犯徒流,止杖一百,餘罪收贖。洪大赫徒二年半定配,以其母年七十六無兄弟獨身,依律文收贖,只告身盡行追奪,放送之意,敢啓。傳曰,知道。
又以義禁府言啓曰,時囚罪人沈遠悅,杖一百流三千里,金大淵,杖九十徒二年半,李鼎耇,杖一百流二千里,閔晢,杖一百流三千里,李鍾允,杖八十徒二年,李玄大,杖七十徒一年半,洪,杖一百流三千里,具錫朋,杖八十徒二年照律公事,判付內,依允。沈遠悅·李玄大·洪等,功減一等,李鼎耇·金大淵·李鍾允·閔晢·具錫朋等,功議各減一等事,命下矣。沈遠悅,功減一等,杖一百收贖,告身盡行追奪,江原道金城縣昌道驛,徒三年定配。李玄大,功減一等,杖六十收贖,告身盡行追奪,江原道洪川縣蓮峯驛,徒一年定配。洪,功減一等,杖一百收贖,告身盡行追奪,江原道楊口縣含春驛,徒三年定配。李鼎耇,功議各減一等,杖九十收贖,告身盡行追奪,忠淸道文義縣德留驛,徒二年半定配。金大淵,功議各減一等,杖七十收贖,告身盡行追奪,黃海道鳳山郡劍水驛,徒一年半定配。李鍾允,功議各減一等,杖六十收贖,告身盡行追奪,忠淸道牙山縣長時驛,徒一年定配。閔晢,功議各減一等,杖九十收贖,告身盡行追奪,黃海道載寧郡茶滿驛,徒二年半定配。具錫朋,功議各減一等,杖六十收贖,告身盡行追奪,黃海道遂安郡位羅驛,徒一年定配,而以議啓內辭意,俱罪目,依例發遣府書吏·羅將,押送于各其配所,何如?傳曰,允。
徐元淳啓曰,卽伏見義禁府時囚罪人等定配草記允下者,則閔晢徒年下,定配二字,漏落不書,奏御文字之如是疎忽,事甚未安。臣之矇然捧入,不勝惶悚,而原草記,使之改付標以入,當該堂上,不可無警,推考,何如?傳曰,允。
上在昌德宮。停常參·經筵。
崔致憲啓曰,來二十一日,朝參日次矣,敢稟。傳曰,停。
又啓曰,行大司憲李翊會,執義韓宓履,掌令曺錫亨·徐道裕,持平趙徽林呈辭,朴商壽未署經,監察茶時之意,敢啓。傳曰,知道。
又啓曰,行都承旨沈宜臣,右承旨金景善不爲仕進,左承旨金大根,同副承旨李源達式暇,右副承旨徐元淳陳疏徑出,院中只有臣一人,伴直無人。右承旨金景善,所當牌招,而拘於廳規,不得請牌,何以爲之?敢稟。傳曰,牌招。
傳于金景善曰,吏曹參議有闕之代,前望單子入之。
吏曹參議前望單子入之,閔致文落點。
傳于金景善曰,未下直閫帥·守令,皆令不日內,催促下送。
金景善,以司饔院監膳提調意啓曰,今日忠淸道誕日物膳進上來到,而生鰒則擧皆腐傷,膳狀則水痕狼藉,萬無捧入之路,進獻事體,何等嚴重,而如是不謹,揆以法意,萬萬未安。當該封進官,令該道捧現告罷職,道臣亦難免不飭之失,從重推考,領來陪持人,令本道嚴繩,進上則還下送,使之更爲封進,何如?傳曰,日熱如此,生物腐傷,容或無怪而然也。今番姑爲安恕,此草記勿施,此後更無如是之意,申飭,可也。
義禁府照目粘連,振威前縣令朴長馣矣本府議啓內,將差橫行於村里,吏妻拘囚於挾房,設賑晩饋,饑民道斃是白遣,補役庫餘錢百餘金之乾沒,官需米高價濫捧而私用。丙申査逋後免稅三百結內,取剩補逋,俱萬萬駭然,繡衣已爲封庫,依法典從重照律罪,從重論,五年禁錮,私罪奉敎依允。又照目粘連,牙山前前縣監鄭祉榮矣本府議啓內,前官時貿置米剩錢,仍爲私用,需米與支供貿易等價,那移不報。論其所犯,合施重勘,以此照律,罪杖一百收贖,告身盡行追奪,流三千里定配,私罪奉敎依允爲旀,議減一等爲良如敎。又照目粘連,晉州兼任丹城縣監洪獻謨矣本府議啓內,田稅大同,不爲分載,事甚可駭,以此照律,罪杖八十收贖,奪告身三等,奉敎依允爲旀,功減一等爲良如敎。又照目粘連,楊州前牧使閔永勳矣本府議啓內,繡啓中諸條臚列,在所當勘,況旀事多創行,儘非守經制違之律,不容但已,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。又照目粘連,向前閔洙龍亦,抄飢則任其里錄,冒戶非一,煮粥則付之吏廚,和水過半,謂以補賑,疊徵願納於曾前陞鄕之人處者,厥數過千,事甚駭然,以此照律,何如?判付啓依允。又啓目粘連,向前金炳斗亦,平民屢千金之徵贖,富戶十二人之徙境,班民則勒加惡名,都戶則兩載冒減,論以法律,焉逭其罪?以此照律爲白乎旀,洪羲晉段,災結之濫報,還穀之取剩,俱極可駭,從重照律爲白乎旀,李象信段,以不待炬火事,至於放火燒屋,官庭肆惡,雖曰頑民,畢竟瘐死,難免濫殺,以此照律,何如?判付啓依允。又啓目粘連,向前申在翼段,二年條都戶錢屢十萬之計簿,初不踏印成帖兺除良,同剩錢當年條之歸於貿穀買結,誠甚駭然,以此照律爲白乎旀。李義延段,還陳結價乾沒是白兺除良,稱以賑資,勒奪富民之穀,竝計冒減之賑資,則數爻甚爲夥多,以此照律,何如?判付啓依允。又啓目粘連,向前李寅永亦,所坐則災結過半,還穀則初不分給是白兺除良,飢戶之加報,需米之濫捧,各有其律,而若其政出多門,權吏售奸等罪,繡衣已爲封庫,以此從重照律,何如?判付啓依允。又啓目粘連,向前朴萊壽亦,三十結之災偸,數百兩之賑剩,繡啓以爲吏欺遺察是如爲白乎乃,移劃大同之不足條,無以彌縫,則饒民陞鄕,捧其願納是白在如中,廳例加捧,俱爲可駭,以此照律,何如?判付啓依允。又啓目粘連,向前金晉淵亦,任賄招謗,結稅濫徵,査逋莫察,吏皆脫債兺除良,都結剩錢段,各樣公下,雖有名色,不無可疑之跡,乙未免稅剩錢段,虛張名色,多歸私用,至有繡啓,以此照律,何如?判付啓依允。又啓目粘連,向前沈明奎亦,御寶事體,何等敬謹,而諭書安寶後還入時,封鎖不謹,誠甚可駭,以此照律,何如?判付啓依允。又啓目,沔川前郡守金益根矣原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
崔致憲,以義禁府言啓曰,時囚罪人鄭祉榮杖一百,流三千里定配照律公事,判付內依允,議減一等事,命下矣。鄭祉榮議加一等,杖一百收贖,告身盡行追奪,忠淸道靑陽縣金井驛徒三年定配,而以議啓內辭意,具罪目,依例發遣府羅將,押送配所,何如?傳曰,允。
禮曹判書李羲準疏曰,伏以臣猥以匪材,濫膺專對,幸竣使事,實仗王靈,第燕中雜貨之屬於玩好者,勿許貿來,實出我慈聖殿下祛奢·崇儉·節財·惜費之聖德至意,伊日賓筵,臣亦參聆下敎,實不勝欽仰攢祝。竊自期對揚萬一,自渡江之初,至留館之時,自以爲隨處察飭,十分嚴束,而只緣臣明不足而察隱,威不足以慴下,物之出來,禁之無效,至有廟堂草記之擧,臣滿心惶恧,靡所容措。夫一行檢束之政,上使實主之,而無聞無知,全不事事,苟議其罪,合置何辟?譴罷之典,實屬末勘,曾未幾何,恩敍遽降,今又伏奉大宗伯除旨,在臣分義,固當竭蹶趨承,少伸叩謝之忱,而宿愆未蒙當勘,誤恩又此踰分,參倚前衡,冒膺無路。玆敢略陳短章,仰瀆崇嚴,伏惟聖慈,俯賜鑑諒,仰稟東朝,亟遞臣新授之職,仍勘臣當被之律,以昭法紀,以安賤分,不勝大願,臣無任云云。答曰,省疏具悉。藉使有失,旣有處分,今不必更爲深引,卿其勿辭行公。
右副承旨徐元淳疏曰,伏以臣於昨日,啓請禁堂推考,而至蒙允下之敎,卽伏聞禁堂,卽輔國,而輔國之毋得循例請推,新有廟堂提飭,此實出於尊朝體禮崇秩之意,而臣只據恒式,全昧近規,致有此忘率之擧,始焉矇然捧納,旣失惟允之責,終又率爾啓請,自歸顚錯之科。一則臣罪,二則臣罪,滿心慙惶,無地有容,以此情踪,顧何敢一刻蹲冒,見識自居乎?玆敢短章自列,徑出禁扄。伏乞聖明,俯垂鑑察,亟許鐫斥,以爲當官不審者之戒焉,臣無任云云。省疏具悉。爾則推考,勿辭察職。
同副承旨李源達疏曰,伏以臣卽伏見右副承旨臣徐元淳徑出之疏,則以有昨日請推禁堂之失也,臣亦伊時伴直,事旣與知,則罪無異同,何敢以諉非該房,晏然自居乎?玆敢仰暴實狀。伏乞聖明,俯垂鑑察,亟許竝斥,以安私分,千萬幸甚,臣無任云云。省疏具悉。爾亦推考。
上在昌德宮。停常參·經筵。
開東,灑雨下雨,測雨器水深二分。
自開東至申時,灑雨下雨,測雨器水深四分。
大殿誕日,大殿,內閣·政院·玉堂·朝廷二品以上·六曹堂上·兩司長官·奉朝賀單子問安。答曰,知道。大王大妃殿·王大妃殿·中宮殿,內閣·政院·玉堂·朝廷二品以上·六曹堂上·兩司長官·奉朝賀口傳問安。答曰,知道。
備忘記,平安兵使金煐下直,長弓一張,長箭一部,片箭一部,筒兒一箇賜給。
傳于沈宜臣曰,吏刑換房。
傳于沈宜臣曰,刑禮換房。
以京畿監司洪學淵狀啓,振威縣民家頹壓事,傳于金大根曰,許多民戶之一時頹壓,聞甚驚慘,元恤典外,別加顧助,壓死人,如有生前身還布,竝蕩減,結構奠接之方,廟堂措辭,分付。
沈宜臣,以禮曹言啓曰,今此大殿誕日諸道所封賀箋中,忠州牧使兪碩柱,以蔚山府使移拜,洪州牧使李玄五,以江陵府使移拜,俱爲除朝辭赴任。計其程途與日字,勢難及期封進事,已有該道臣狀聞,而自其所到處封進,今纔齊到,故原啓本中,依例開錄以入。草溪郡守吳鼎周,雖非應封官,以別軍職封進,故一體看審捧入,而平安兵使李寬奎,方在拿命中,所封箋文,依前例不爲封入之意,敢啓。傳曰,知道。
徐元淳,以吏曹言啓曰,未下直閫帥·守令,皆令不日內催促下送事,命下矣。自臣曹催促,則襄陽府使鄭顯璞,瑞山郡守李熙碩,泰安郡守鄭元箕,長鬐縣監成華鎭,旌義縣監愼尙欽,俱以爲今月十九日辭朝云矣,敢啓。傳曰,知道。
上在昌德宮。停常參·經筵。
夜自三更至五更,灑雨下雨,測雨器水深五分。
李源達啓曰,行大司憲李翊會,執義韓宓履,掌令曺錫亨·徐道裕,持平趙徽林呈辭,朴商壽未署經,監察茶時之意,敢啓。傳曰,知道。
徐元淳啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日親行望拜禮,何以爲之?敢稟。傳曰,遣承旨奉室奉審。
傳于徐元淳曰,禮兵換房。
李源達,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日後一日相値,不得設行之意,敢啓。傳曰,知道。
徐元淳,以禮曹言啓曰,卽接扶安幼學鄭東胤所志,則以爲同姓三寸叔宅儉,嫡妾俱無子,以其同姓六寸弟相儉第二子東秀,欲爲繼後。兩家諸族,相議完定,而兩家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長鄭東胤所訴旣如此。依定式鄭相儉第二子東秀,立爲鄭宅儉之後,何如?傳曰,允。
又以禮曹言啓曰,卽接晉州幼學河錫箕所志,則以爲,同姓五寸叔天澂,嫡妾俱無子,以其同姓八寸兄必浩第三子錫業,欲爲繼後。兩家諸族,相議完定,而兩家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長河錫箕所訴旣如此。依定式,河必浩第三子錫業,立爲河天澂之子,何如?傳曰,允。
上在昌德宮。停常參·經筵。
夜五更,灑雨下雨,測雨器水深四分。
藥房提調金弘根,副提調沈宜臣啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
崔致憲啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,卽者義禁府都事來言,時囚罪人金晉淵等,當爲照律,金益根,當爲議處,而判義禁金在昌有身病,次堂例不得擧行云,判義禁,卽爲牌招,何如?傳曰,允。
又啓曰,判義禁金在昌牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
判義禁前望單子入之,鄭元容落點。
崔致憲啓曰,新除授判義禁鄭元容,方在被謫蒙放中,何以爲之?敢稟。傳曰,蕩滌敍用。
傳于崔致憲曰,中官鄭之薰,刑配。
傳于金大根曰,政官牌招開政。
崔致憲啓曰,行大司憲李翊會,執義韓宓履,掌令曺錫亨,徐道裕,持平趙徽林牌不進,朴商壽未署經,監察茶時之意,敢啓。傳曰,知道。
以大司諫權大肯,司諫李魯奎,獻納徐有薰,正言任百秀·李羲敎,執義韓宓履,掌令曺錫亨·徐道裕,持平趙徽林牌不進罷職傳旨,傳于崔致憲曰,只推。
以全羅監司李穆淵狀啓,全州等邑民家漂頹人命渰壓死事,傳于金大根曰,當此農節,民戶之漂頹,若是夥多,聞甚驚慘。元恤典外,別加顧助,壓死人等,如有生前身還布,竝蕩減,卽爲結構奠接,俾無失所棲遑之弊事,廟堂措辭,分付。
以江原監司李光正狀啓,伊川府民家漂頹事,傳于金大根曰,許多民戶之漂頹,聞甚矜惻,元恤典外,別加顧助,渰死人如有生前身還布,竝蕩減,結構奠接之方,廟堂措辭,分付。
上在昌德宮。停常參·經筵。
自開東至申時,灑雨下雨,測雨器水深二寸三分。
金景善啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
金大根啓曰,右副承旨徐元淳,今日不爲仕進,卽爲牌招,何如?傳曰,允。
傳于金大根曰,戶房承旨,與禮曹堂上·戶曹郞廳,依定式馳詣宣武祠,奉審以來。
大王大妃殿,傳于金大根曰,今見畿伯狀啓,楊州牧使罷黜,未知何事,而不過是本邑爲殘弊之局,於心厭薄而然。人人只爲好窠外任,而少有苦焉,輒欲棄之,則國事將成何樣,似此無嚴駭妄之習,不可任置。楊州牧使尹義儉,卽其地定配,勿揀赦前,雖以畿伯言之,不能嚴飭一守令,使之視務,畢竟從其所欲,至請罷黜,寧有如許事體?京畿監司,從重推考。
大王大妃殿,傳于金景善曰,更思之,尹義儉之卽其地定配,不足爲罰,以遠配擧行。
傳于金大根曰,都承旨許遞,前望單子入之。
承旨前望單子入之,鄭基一落點。
傳于崔致憲曰,今年水災,可謂極備,伊來稍有霽意,深望其快收,今又若是大霔,言念民事,萬萬罔措,再次禜祭,令該曹不卜日設行,獻官,以堂上閣臣塡差。
金景善啓曰,卽者義禁府都事來言,時囚罪人金晉淵等,當爲照律,金益根,當爲議處,鄭之薰,當爲刑配,而新除授判義禁鄭元容在外,次堂例不得擧行云,何以爲之?敢稟。傳曰,許遞,前望單子入之。
崔致憲啓曰,行吏曹判書權敦仁,參判李景在,參議閔致文牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,行吏曹判書權敦仁,參判李景在,參議閔致文牌不進,推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,吏曹參判李景在再牌不進,推考傳旨,今方捧入,而開政命下之後,連事違召,無意承膺,事體所在,誠極未安。參議閔致文陳疏,判書權敦仁疏批已下,卽爲牌招,參判所當更請牌招,而係是一日三牌,何以爲之?敢稟。傳曰,參議疏批已下,竝更爲牌招。
有政。吏批,行判書權敦仁進,參判李景在牌不進,參議閔致文式暇,左副承旨崔致憲進。以趙昌敎爲典籍,徐念淳爲楊州牧使,黃仁㷞爲藍浦縣監,學正單金在瓘。
兵批,判書趙秉鉉,參判尹秉烈病,參議金榶入直進,參知吳甲良呈辭在外,同副承旨李源達進。同知崔敬祿,上護軍鄭元容,護軍沈宜臣,以上竝單付。
金景善啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,朴商壽未署經,監察茶時之意,敢啓。傳曰,知道。
以大司諫權大肯,司諫李魯奎,獻納徐有薰,正言任百秀·李羲敎,執義韓宓履,掌令曺錫亨·徐道裕,持平趙徽林牌不進罷職傳旨,傳于金景善曰,只推。
以右副承旨徐元淳牌不進罷職傳旨,傳于金景善曰,只推。
崔致憲,以禮曹言啓曰,傳曰,今年水災,可謂極備,伊來稍有霽意,深望其快收,今又若是大霔,言念民事,萬萬罔措,再次禜祭,令該曹,不卜日設行,獻官,以堂上閣臣塡差事,命下矣。謹依聖敎,再次四門禜祭,不卜日今二十三日設行,三日而止事知委,何如?傳曰,允。
金大根,以戶曹言啓曰,時御所內各司雨漏修改吉日時,令日官金宜鍾推擇,則今七月二十九日辰時爲吉云,以此日時擧行之意,敢啓。傳曰,知道。
金景善,以兵曹言啓曰,內吹螺赤及龍虎營兼內吹今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依判下單子,木綿二十四匹施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,黃完孫等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
行吏曹判書權敦仁疏曰,伏以臣疾病沈頓,跧蟄床玆,自知散材,仍成朽株,匠石之所不理,雨露之所不滋,餘光冉冉,惟分棄擲。玆者廟剡誤徹,恩點遽侈,臣心揣量,已不省所以,一世之見而議者,將謂令日官人果何如也?臣本眇素畸零,形影甚單,質復鈍闇,才無幹當,獲至今免於大盭,皆造化之曲成爾。理宜塵露之報,百倍於人,而前忝西曹,不厭衆情,事事瘢疣,曾無尺寸之益,旋任南藩,付寄委至,失於措劃,無計副民,徒喪初心,斂手而退。仰慙隆知,俯靦同朝,臣聞良醫不治已殘之疾,明主不蓄無用之臣,顧臣之菲薄蔑效,宜加斥罰,以勵具臣,反使之處選部之重,綜九流而長六官,進賢才而退不肖,可謂黜陟倒置,政法易惑,四方冠帶者,其誰肯傾屬於臣,爲臣之擧哉?苟曰爲政,專事沈浮,門調戶選,如晉之王戒,不揀賢愚,日月停解,如魏之崔亮者,則固一政吏所可能。至於辨論官材,平均鍳識,澄汰激揚,選妙秩情,雖古之磊落稱述者,指不多僂,曾謂如臣之無狀惷愚隨事僨誤者,萬有一彷彿倫擬於此乎?夫世級已變,官制隨下,今之置銓,豈盡如周之均邦,漢之選擧,而操持人物之衡裁,關係當世之治忽,其官猶古焉,則亦不容上之濫授,下之冒承,無少審難也。抑臣有甚不可當任者,選之爲法,莫要於擧其所知,故自昔善其選者,皆嘗喜接人士,甄奇錄異,蔘朮在前,茅茹待拔,一時號爲得才。臣生長鄕邑,聰明寡陋,立朝將三十年,交際亦罕,閱按朝籍,半不記名,凡品藻題目,稱別門地,以及官常資歷,簡稽考察,聽之已眩,臨之茫然。縱臣欲竭智之不逮,盡力之不能,旣無旨蓄之將禦,何以臨渴而始掘乎?如借色於瞽,責奔於駑,將見其迫切難强狼貝而止,官以銓名,斷不當苟且至此也。臣揆義度分,彌日霣越,牌召屢勤,趨膺無路,玆綴文字,略控情實。欲望聖明曲賜諒照,仰稟東朝,劃卽鐫免,不勝大願,臣無任云云。答曰,省疏具悉。卿其勿辭行公。
吏曹參議閔致文疏曰,伏以臣發跡蔭塗,晩竊倖第,才具無足比數,志氣日益衰頹,重之疾病縈纏,蒲質易謝,筋力奔走,亦難自效,華踐膴貫,一念豈到,而遭際淸明,揚歷驟濫,未有涓埃之報,徒切淵氷之懼。千萬不自意三銓特點,遽侈誤恩,臣誠恧蹙隕越,歷日靡措,竊念是職,古所稱天官佐貳也。責任之綦重,縱異長席之專管,至若可否於通塞之間,激揚於淸濁之際,其秩則卑,其選甚峻,有不可人人冒居也,明矣。是以前輩名碩,莫不逡巡辭遜,未敢爲遽然承當之計,況臣鈍質謏識,於一切世務,全昧分曉,性又迂拙,罕與人接。班竹之面目,朝籍之姓名,百不知十,尙可以甄別秤量,以備選擧之末議也哉?竊恐名器由臣而墮,物情由臣而乖,以臣視臣,大懼不衷,人之視臣,其將謂何?臣身狼貝,固不足恤,而其爲仰累綜核之政,俯招嗤點之譏,諒非細故也。開政有命,庚牌屢降,臣若一向嚴畏,不自劾免,妨賢曠職,重添罪戾,玆敢披瀝衷懇,仰瀆崇聽。伏乞聖慈,諒臣言之非出飾讓,念公器之不可玷䙝,仰稟東朝,將臣新授職名,亟賜鐫改,俾官方嚴而私分安焉,臣無任云云。答曰,省疏具悉。爾其勿辭察職。
上在昌德宮。停常參·經筵。
鄭基一,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭基一啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
傳于崔致憲曰,禮房承旨,馳詣受香諸處,奉審摘奸以來。
鄭基一啓曰,四門禜祭時,依定式待標信閉門事,聞有兵曹節目啓下者,而今聞興仁之門·崇禮門·敦義門,不待標信,仍閉不開云。城門開閉,何等嚴重,而致此錯誤之擧,事未前有,萬萬驚駭,不給開金之該曹入直堂郞,竝所當重勘,而本院請推之外,無他可施之罰,何以爲之,而不卽來告之各門護軍部將,竝令該曹,從重科治,何如?傳曰,允。城門開閉,何等嚴信,又是節目啓下之事,而致有此無前之擧,當該堂上罷職,郞廳拿處,雖是入直擧行,常時不能操飭,不可無警,判堂,亦爲推考。
又啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,持平朴商壽未署經,監察茶時之意,敢啓。傳曰,知道。
以大司諫權大肯,司諫李魯奎,獻納徐有薰,正言任百秀,執義韓宓履,掌令曺錫亨·徐道裕,持平趙徽林牌不進罷職傳旨,傳于鄭基一曰,只推。
判義禁前望單子入之,金在昌落點。
以京畿監司洪學淵狀啓,朔寧等邑民家漂頹人命渰壓死事,傳于李源達曰,當此農節,民戶之漂頹若是夥多,聞甚矜惻,元恤典外,別加顧助,渰死人,如有生前身還布,竝蕩減,卽爲結構奠接,俾無失所之弊事,廟堂措辭,分付。
鄭基一,以兵曹言啓曰,禜祭時閉門,請出標信擧行事,昨已啓下,而今日崇禮門·興仁門·敦義門,不待標信,仍閉不開云。城門開閉,法意何等嚴重,而有此無前之擧,誠萬萬驚駭。當該各門護軍部將等,爲先汰去後,令攸司照法嚴繩,何如?傳曰,允。
又以兵曹言啓曰,卽伏見京畿監司洪學淵狀啓,則本道進上封進時,敦義門明日爲始,禜祭設行間開閉,令該曹稟旨分付爲辭矣。依前例禜祭設行間敦義門,令政院臨時請出標信開閉,何如?傳曰,允。
又以義禁府言啓曰,楊州牧使尹義儉,遠配勿揀赦前事,承傳啓下矣。尹義儉,全羅道靈巖郡遠配,勿揀赦前,而以承傳內辭意,具罪目,依例發遣府書吏,押送配所,何如?傳曰,允。
上在昌德宮。停常參·經筵。
金景善啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
備忘記,潼關僉使尹錫哲,防垣萬戶金光翕下直,各長弓一張,長箭一部,片箭一部,筒兒一箇賜給。
金景善啓曰,卽者義禁府都事來言,時囚罪人金晉淵等照律,金益根議處,鄭之薰刑配,當爲擧行,而新除授判義禁金在昌未肅拜,次堂例不得擧行云。判義禁,卽爲牌招,何如?傳曰,允。如有違牌,勿爲呼望。
傳于金大根曰,七夕製,明日通方外爲之,試紙用大好紙,弘文提學,待明朝牌招。
金景善啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,朴商壽未署經,監察茶時之意,敢啓。傳曰,知道。
以大司諫權大肯,司諫李魯奎,獻納徐有薰,正言任百秀,執義韓宓履,掌令曺錫亨·徐道裕,持平趙徽林牌不進罷職傳旨,傳于金景善曰,只推。
鄭基一,以兵曹言啓曰,來朔上番騎兵,例於今月二十五日,外司點考,而判書趙秉鉉有身病,參判尹秉烈入直,參議未差,參知吳甲良受由在外,無以進參,參知,令政院稟旨變通,與參議未差之代,仍令該曹,以在京無故人,口傳差出,待下批牌招,以爲進參之地,何如?傳曰,允。
鄭基一啓曰,因兵曹草記,來朔上番騎兵,例於今月二十五日,外司點考,而判書趙秉鉉有身病,參判尹秉烈入直,參議未差,參知吳甲良受由在外,無以進參,參知,令政院稟旨變通,與參議未差之代,仍令該曹,以在京無故人,口傳差出,待下批牌招事,允下矣。合有變通之道,何以爲之?敢稟。傳曰,參知許遞,與參議未差之代,令該曹口傳差出。
吏曹口傳政事,以宋應龍爲兵曹參議,洪說謨爲參知。
金景善,以兵曹言啓曰,闕門開閉,何等愼重,而今日通化門下鑰時,誤爲橫鎖,至有還開更鎖之擧,事甚駭然。當該門考都摠府郞廳及監鑰守門將,不可無警,令該府竝拿問處之,何如?傳曰,允。
金景善啓曰,闕門鎖鑰,何等愼嚴,而今日通化門下鑰時,誤爲橫鎖,以致改鎖之境,事甚可駭。門考進去都摠府郞廳及監鎖守門將,竝所當重勘,而本院請推之外,無他可施之罰,何以爲之,而當該司鑰,令攸司科治,何如?傳曰,允。竝拿處。
李源達,以禮曹言啓曰,卽接永禧殿官員所報,則明日七夕製試取時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日七夕製試取時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
金景善,以都摠府言啓曰,貳極門南邊內宮墻一間許頹圮之意,敢啓。傳曰,知道。
又以兵曹言啓曰,卽接東所衛將林輔榮牒報,則貳極門南邊內宮墻二間許頹圮處連接一間許又爲頹圮云。爲先令紫門監,以杻把子及長木,堅實圍排,把守軍兵,則旣有前把守軍十名矣,限修築間,一體守直之意,敢啓。傳曰,知道。
又以訓鍊都監言啓曰,因兵曹草記,貳極門南邊內宮墻前日頹圮處連接一間許又爲頹圮,以前把守軍十名,一體守直之意,敢啓。傳曰,知道。
又以義禁府言啓曰,明日七夕製通方外爲之時,本府都事皆爲赴擧,只有武都事一員,當直入直,而本府入直都事及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
又以義禁府言啓曰,忠淸監司趙冀永啓本內,務安縣監曺雲承,洪州兼任前營將許燮,海南前縣監李鎭永等罪狀,竝令攸司稟處事,啓下矣。李鎭永,今方待命拿囚,曺雲承,時在任所云。依例發遣府羅將拿來,許燮亦在任所,依例發遣府書吏,交代後拿來,何如?傳曰,待待命拿囚。
又以右邊捕盜廳言啓曰,本廳兼從事官金灝源,身病猝重,勢難察任,今姑改差,何如?傳曰,允。
上在昌德宮。停常參·經筵。
金景善啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
鄭基一啓曰,右副承旨徐元淳,今日不爲仕進,卽爲牌招,何如?傳曰,允。
傳于鄭基一曰,都承旨持此御題,與弘文提學,偕往泮宮,試取以來。
崔致憲啓曰,弘文提學趙秉鉉,旣已承牌,藝文提學權敦仁,內閣提學朴綺壽,竝卽牌招,同參考試,何如?傳曰,允。
鄭基一啓曰,臣與弘文提學趙秉鉉,偕往泮宮,七夕製儒生試取,則收券爲一千五百三十四張矣。捧入之意,敢啓。傳曰,知道。
傳于鄭基一曰,科次入侍。
金景善啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,朴商壽未署經,監察茶時之意,敢啓。傳曰,知道。
以大司諫權大肯,司諫李魯奎,獻納徐有薰,正言任百秀,執義韓宓履,掌令曺錫亨·徐道裕,持平趙徽林牌不進罷職傳旨,傳于金景善曰,只推。
以右副承旨徐元淳牌不進罷職傳旨,傳于金景善曰,只推。
以兵曹參議宋應龍牌不進罷職傳旨,傳于金景善曰,只推。
以兵曹參知洪說謨牌不進罷職傳旨,傳于金景善曰,只推。
金景善啓曰,明日次對,兩司當爲進參,未署經外,未肅拜·呈告人員,竝待開門牌招,何如?傳曰,允。
鄭基一,以兵曹言啓曰,卽接東所衛將李周會牒報,則宣仁門南邊水門鐵箭二箇破傷云。爲先令紫門監,堅實樹柵,卽速修改,而把門軍兵,弘化門入直砲手八名除出,限修改間,嚴加守直之意,分付,何如?傳曰,允。
又以訓鍊都監言啓曰,因兵曹草記,宣仁門南邊水門鐵箭破傷處,弘化門入直軍八名除出,將校一人率領,限修改間,嚴加守直之意,敢啓。傳曰,知道。
義禁府照目粘連,沔川前郡守金益根矣本府議啓內,補賑之資,勒令勸分,以至於朝納勸租,夕赴賑場是白兺除良,丙申還下三十結,謂添賑資歸屬不明,至登繡啓,難免禁錮之律,以此照律罪,三年禁錮私罪,奉敎依允。
義禁府照目粘連,舒川前郡守朴萊壽矣本府議啓內,三十結之災偸,數百兩之賑剩,繡啓以爲吏欺遺察是如是白乎乃,移劃大同之不足條,無以彌縫,則饒民陞鄕,捧其願納是白在如中,廳例加捧,俱爲可駭,以此照律,罪杖八十收贖,奪告身三等私罪,奉敎依允爲旀,功議各減一等爲良如敎。又照目粘連,長湍前前府使金晉淵矣本府議啓內,任賄招謗,結稅濫徵,査逋莫察,吏皆脫債兺除良,都結剩錢段,各樣公下,雖有名色,不無可疑之跡,乙未免稅剩錢段,虛張名色,多歸私用,至有繡啓,以此照律,罪杖九十收贖,告身盡行追奪,徒二年半定配私罪,奉敎依允爲旀,功減一等爲良如敎。又照目粘連,木川前縣監李寅永矣本府議啓內,所坐則災結過半,還穀則初不分給是白兺除良,飢口之加報,需米之濫捧,各有其律,而若其政出多門,權吏售奸等罪,繡衣已爲封庫,以此從重照律罪,從重論,十年禁錮私罪,奉敎依允。又照目粘連,槐山前郡守金炳斗,鎭川前縣監洪羲晉,延豐前縣監李象信等矣本府議啓內,金炳斗段,平民屢千金之徵贖,富戶十二人之徙境,班民則勒加惡名,都戶則兩載冒減,論以法律,焉逭其罪,以此照律爲白乎旀,洪羲晉段,災結之濫報,還穀之取剩,俱極可駭,從重照律爲白乎旀,李象信段,以不待炬火事,至於放火燒屋,官庭肆惡,雖曰頑民,畢竟瘦死,難免濫殺,以此照律罪,金炳斗段,以受贓律,杖一百收贖,告身盡行追奪,流三千里定配,洪羲晉段,以餘結私自區處律,三年禁錮,李象信段,以濫刑致死律,杖一百收贖,永不敍用,竝只私罪,奉敎依允爲旀,金炳斗段,功減一等,李象信段,功議各減一等爲良如敎。又照目粘連,大興前縣監閔洙龍矣本府議啓內,抄飢則任其里錄,冒戶非一,煮粥則付之吏廚和水過半,謂以補賑,疊徵願納於曾前陞鄕之人處者,厥數過千,事甚駭然,以此照律,罪杖一百收贖,告身盡行追奪,流三千里定配私罪,奉敎依允爲旀,功減一等爲良如敎。又照目粘連,忠州前牧使申在翼,全義前縣監李義延等矣本府議啓內,申在翼段,二年條都戶錢,屢十萬之計簿,初不踏印成帖兺除良,同剩錢當年條之歸於貿穀買結,誠甚駭然,以此照律爲白乎旀,李義延段,還陳結價乾沒是白兺除良,稱以賑資,勒奪富民之穀,竝計冒減之賑資,則數爻甚爲夥多,以此照律罪,申在翼段,以受贓律,杖一百收贖,告身盡行追奪,流三千里定配,李義延段,以餘結,私自區處律,三年禁錮,竝只私罪,奉敎依允爲旀,申在翼段,功議各減一等爲良如敎。又照目粘連,尙瑞院直長洪明奎矣本府議啓內,御寶事體,何等敬謹,而諭書安寶後還入時,封鎖不謹,誠甚可駭。以此照律,罪杖一百收贖,告身盡行追奪私罪,奉敎依允爲旀,功議各減一等爲良如敎。又照目粘連,向前金益根亦,補賑之資,勒令勸分,以至於朝納勸租,夕赴賑場是白兺除良,丙申還下三十結,謂添賑資,歸屬不明,至登繡啓,難免禁錮之律,以此照律,何如?判付啓,依允。
金景善,以義禁府言啓曰,時囚罪人金晉淵,杖九十徒二年半定配,金炳斗,杖一百流三千里定配,申在翼,杖一百流三千里定配,照律公事判付內,依允,金晉淵·金炳斗等,功減一等,申在翼,功議各減一等事,命下矣。金晉淵,功減一等,杖八十收贖,告身盡行追奪,黃海道文化縣延陽驛,徒二年定配,金炳斗,功減一等,杖一百收贖,告身盡行追奪,忠淸道忠州牧連原驛,徒三年定配,申在翼,功議各減一等,杖九十收贖,告身盡行追奪,江原道狼川縣山陽驛,徒二年半定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
又以義禁府言啓曰,時囚罪人閔洙龍,杖一百流三千里照律公事判付內,依允,功減一等事,命下矣。閔洙龍,功減一等,杖一百收贖,告身盡行追奪,徒三年定配,當爲定配所以入,而卽接戶奴呈狀,則以爲其上典母年七十無兄弟獨身,依法典許贖云,取考律文,則大明律存留養親條有曰,父母老疾應侍,家無以次成丁者,若犯徒流,止杖一百,餘罪收贖。閔洙龍,徒三年定配,以其母年七十無兄弟獨身,依律文收贖,只告身盡行追奪,放送之意,敢啓。傳曰,知道。
己亥七月二十四日申時,上御熙政堂。七夕製科次入侍時,行都承旨鄭基一,假注書崔在厚,記事官洪在龍·南秉哲,試官弘文提學趙秉鉉,對讀官校理金基纘,副修撰金逸淵,以次進伏訖。上曰,史官分左右,科次爲之。基一曰,對讀官,使之進前讀奏試券乎?上可之。秉哲讀奏第一張訖。上曰,其餘置之。秉鉉進前奏曰,試券五張,承命試取,而今日諸券,別無合作,一梁所呈券稍勝,其餘諸券略有疵病,有病處,當施墨杖乎?上曰唯。秉鉉曰,第一張書三下,第二張·第三張書草三下,其餘二張書次上乎?上可之。基一曰,祕封或有自上親坼之時,亦有承旨坼奏之例,今番則何以爲乎?上曰,承旨坼奏。基一以次坼封讀奏訖。上命書傳敎曰,七夕製賦居首三下幼學洪承裕,直赴會試,之次草三下進士朴觀壽,給二分,之次草三下幼學閔應善,給一分,之次次上幼學李寅台等二人,令該曹考例施賞。又命書傳敎曰,入格儒生,明日延英門外施賞。秉哲曰,檢書官四員,俱無實職,則一人不計仕付實職事,曾有受敎矣。見今四員,俱無實職,依定式一人,卽爲付實職之意,分付銓曹,何如?上曰,依爲之。出擧條秉哲曰,檢書官,俱以新進,日省錄修正,姑未鍊熟,前檢書官金龜淳,兼檢書官差下,仍令該曹口傳付軍職,使之冠帶常仕,何如?上曰,依爲之。出擧條上命史官就座,仍命試官先退。諸臣以次退出。
上在昌德宮。停常參·經筵。
藥房都提調李止淵,副提調鄭基一啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
鄭基一,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金景善啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,持平朴商壽未署經,監察茶時之意,取啓。傳曰,知道。
鄭基一啓曰,右副承旨徐元淳,同副承旨李源達,今日不爲仕進,竝卽牌招,何如?傳曰,允。
傳于鄭基一曰,大臣·備局堂上,引見。
以京畿監司洪學淵狀啓,漣川等邑民家漂頹人命渰死事,傳于金大根曰,當此農節,許多民家之漂頹,聞甚驚慘,而人命之渰死,又若是夥多,尤爲矜惻。元恤典外,別加顧助,渰死人等,如有生前身還布,竝蕩減,未拯屍身,期於拯得,卽爲結構奠接,俾無失所棲遑之弊事,廟堂各別措辭,分付。
以咸鏡監司朴岐壽狀啓,德源等邑民家漂頹事,傳于金大根曰,民戶之漂頹,若是夥多,聞甚驚惻,元恤典外,別加顧助,壓死人,如有生前身還布,竝蕩減,卽爲結構奠接,俾無失所之弊事,廟堂措辭,分付。
以大司諫權大肯,司諫李魯奎,獻納徐有薰,正言任百秀,執義韓宓履,掌令曺錫亨·徐道裕,持平趙徽林牌不進罷職傳旨,傳于金景善曰,只推。
以同副承旨李源達牌不進罷職傳旨,傳于金景善曰,只推。
崔致憲,以內醫院都提調意啓曰,提調金弘根,今日問安不爲仕進,卽爲牌招,何如?傳曰,允。
又以內醫院都提調意啓曰,醫官崔暄·金漢雋,竝特超資憲,金珪·秦慶煥,竝特加嘉善事,旣承下敎矣。竝依此分付下批之意,敢啓。傳曰,知道。
兵曹口傳政事,副司果單金龜淳。
鄭基一,以都摠府言啓曰,副摠管李顯英,以騎兵點考坐起事,外兵曹出去之意,敢啓。傳曰,知道。
又以兵曹言啓曰,宣仁門南邊水門鐵箭破傷處,今已修改矣。把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,宣仁門南邊水門鐵箭破傷處,今已修改,把守軍兵,還入直所,將校解送之意,敢啓。傳曰,知道。
又以御營廳言啓曰,本廳哨官魚命球,身爲巡山哨官,不勤巡山,決棍汰去之意,敢啓。傳曰,知道。
己亥七月二十五日辰時,上御熙政堂。大王大妃殿垂簾,大臣·備局堂上引見入侍時,行都承旨鄭基一,假注書崔在厚,事變假注書金尙一,記事官洪在龍·南秉哲,右議政李止淵,上護軍趙寅永,戶曹判書李紀淵,禮曹判書李羲準,兵曹判書趙秉鉉,漢城判尹李嘉愚,工曹判書朴永元,行護軍李惟秀·李完植,校理金基纘,以次進伏訖。上曰,史官分左右。止淵等進前奏曰,久霖之餘,涼意頗生,換節之時,朝晝異候,此時將攝,有難適宜矣。聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,特敎禜祭設行之後,不日開霽陰濕之氣已退,此莫非聖念攸曁,爲民事實爲萬幸也。大王大妃殿曰,伊來日候稍和,穡事亦有成實之望,可幸也。止淵曰,此後日氣連若是,則民事稍可釋慮,且以市直言之,數日以來則稍稍減下,來頭事區區欣幸矣。大王大妃殿曰,苟如是也,爲秋事,豈不萬幸?止淵曰,但兩西則畓少田多,故偏被潦害,而大抵西關農形,與他有異,尤忌晩霖,而當此長霖之後,不無失稔之慮矣。大王大妃殿曰,比觀狀啓,則雨澤農形,萬不成說,是可悶然。仍敎曰,次對爲之。止淵曰,別無一條件之稟處,而久未登筵,故今玆來會矣。止淵曰,潦雨極備,諸路同然,民戶之漂頹,人命之渰沒,極爲夥多,窮蔀洊飢之餘,重罹災患,其蕩析號呼靡所庇依之狀,思之慘矜,元別恤典之題給,生前還布之蕩減,輒出於軫念溝壑俾奠衽席之德意,許多殘喘,庶各有安接延活之望,攢手相告,延頸以待,而以今弊習之日滋,難保其實惠之一一下究,苟或初不能詳細審察,又不能悉心奉行,虛實相蒙,徒歸文具,則烏在憫恤之本意,而亦豈在下對揚之道乎?以此意關飭諸道,使之加意探察,如有乘時容奸閼而無實之歎,卽爲摘發論勘,俾失所流離之氓,咸戴朝家憂勤之念,恐不可已,故敢此仰達矣。大王大妃殿答曰,每見各道災形狀啓,實爲寢睡靡甘矣。恤典蠲帑,不足爲大惠,而此亦不得下究,則朝家將安所施,災民亦焉有賴乎?依所奏,嚴飭諸道,如有不善奉行之守令,使之各別論勘,可也。出擧條仍敎曰,年前亦有此飭敎,而終未見實效,今番則毋得如前疎忽,可也。每於朝家恤典之特下,未免徒歸虛具,此後則以此擧條,另加申飭也。止淵曰,式年科期不遠,京外試官,行將差出矣。科制蕩然,無弊不有,而主司苟能得人,寧或場屋不嚴,考試不公,取侮於多士,貽笑於八方乎?初不能愼擇試官,而徒歸咎於士習不古者,適足使朝廷不尊人心不服而已,設科本意,豈亶然哉?另飭銓曹,必以秉心精白持己雅重之人,十分擇擬,而近日凡事,先事則每若董飭,後事則無復糾警,賞罰不行,勸懲無聞,俗習之狃玩,法綱之解弛,職由於此。今番則事過後別加採探,如有挾私犯科,致有物議者,斷當隨現重勘,不少饒貸,以此意預示先甲之飭,何如?大王大妃殿答曰,依爲之。科場救弊,果莫如擇試官,每當科時,非不屢飭,而終未見一番實效,此果無善爲之人而然歟,抑不畏法令,而不欲善爲而然歟?爲朝廷誠可寒心。臨時愼擇,過後糾警,竝依所奏,而各道試官下去時,依年前例,廟堂面飭以送,可也。出擧條仍敎曰,向來科試,令道臣有主試之擧矣。果有見效否,大抵場屋之不得嚴明,一則京試官初不擇送之致,一則各道伯不善奉行之失也。止淵曰,道臣若主試則體重,故似或差勝矣。大王大妃殿曰,體重之人,事亦體重,應善爲之。止淵曰,臣於昨冬,以使行時赴燕人數減省事,筵奏蒙允,而繼以珍玩雜物禁斷之意,慈聖下敎諄複嚴截,庶可以痛革舊習,永杜後弊矣。今春回門,又不無冒犯者,論以紀綱,已不勝惋歎,而近以邪類現捉者觀之,人心之陷溺,世變之層生,尤令人膽寒而體粟矣。其締結排鋪,可謂非今斯今,則苟究其源,何莫非邊禁不嚴之致乎?旣往追理,當俟獄事之結梢,而來頭操飭,合有條令之申防,就以書冊一種言之,燕本購來,元在禁制,而近因蕩然,以致妖書之尋常流出,自今曆行爲始,燕本冊子中,凡係稗說雜書,一切不得帶來之意,添入於禁物節目,以爲一體搜驗之地,而後市開撤,終有不能恪遵之慮,更爲別般嚴飭,使之定其期限,而無或進退,明其約束,而到底糾察,如是而猶復有私挾冒越之弊,則犯者,直於境上用律,地方官及差使員,竝爲卽其地竄配事,永爲定式施行,何如?大王大妃殿答曰,依爲之。邊禁,有國之大政,常時不嚴,已極寒心,而今當無前變怪之後,上下若無所驚動,一向疎虞,則其可曰有國有政乎?昨冬新禁,乃爲先事之慮,而更爲嚴立科條,如有犯者,一切以法從事,邪書邪具,皆從書冊雜物中混同流出來者,雜書雜貨若不出來,邪徒雖欲購來,其可得乎?使之到底搜驗,毋得一種潛越之弊,可也。出擧條仍敎曰,所謂出來者,未知何許書冊,而我國所在之書,不患不足,雖經史諸書,治平之道足矣。更焉用貪多,異國書冊爲名者,一切痛禁,無所不可矣。止淵曰,下敎至當,而名以書冊,一切禁斷,不無窒礙,姑先以雜書設禁宜矣。止淵曰,今番都政兵批中,守門將初仕窠之當日借銜,無名色別付料之僉使差擬,俱係違格,殊欠審愼,當該政官推考,原望筒竝勿施,五衛將望筒中,或有階梯不合者,入於低擬云,亦令査出付標,以杜日後淆雜之路,何如?大王大妃殿答曰,依爲之。出擧條止淵曰,昨冬因關東·海西守令殿最之無一中下,仰請道臣越俸,蓋出於嚴考績申朝飭之意,而今番北道殿最,又未免純置上考,誠欠對揚黜陟之義,此果莅赴屬耳,未及周察而然歟?其在警勵之道,有難曲恕,該道臣朴岐壽,亦施越俸之典,何如?大王大妃殿答曰,依爲之。出擧條止淵曰,繡啓體段,綜核宜先,而今番湖西左道御史書啓中,忠州都結年條之指說者,極涉疎忽,蓋該牧使赴任在於丙申七月,而繡衣則謂以始自乙未,論斷句語之較深,已欠商量,而奏御文字之失實,尤乖事體,當該御史任百經,施以譴削之典,雖以王府議讞言之,諸守令勘律,未知援照之俱能稱當,而物情多有不愜,到今雖無以一一追改,其中如淸安縣監李繼在罪狀,以繡啓觀之,則災結所犯外,入已不正之數,甚爲夥多,免配只錮,最未免失輕,更以計贓加律之意,分付該判堂,係是輔國崇宰,體例有礙,雖未論奏,而事面則終難泯默,竝此仰達矣。大王大妃殿答曰,依爲之。判金吾推考,可也。出擧條止淵曰,自前醫譯輩之有刋奪等罪名者,以其微賤不得入於歲抄,故英廟戊子,因大臣筵奏,過一都政後,各自本衙門,分揀收用事定式矣。自今若有似此之類,亦爲依右例施行之意,申明分付於各該司,何如?大王大妃殿答曰,依爲之。出擧條止淵曰,今新涼已生,聖學固當益勉,而講筵久停,殊甚悶然。上曰,當體念矣。止淵曰,法講進講,課日爲之,無少間斷,是臣區區之望也。大王大妃殿命書傳敎曰,捕廳事萬萬駭然矣。當初苟能十分嚴急,則犯罪諸漢,豈有知幾逃避之理,而雖以近日事言之,發捕命下,已至多日,尙不就捉,如此而朝家設置捕廳,將焉用哉?不可但以寒心言。左右捕將,所當遠配,頭目軍官,亦當回示充軍,而向日捕廳草記之姑爲留中,意有所在,爲觀從速捕捉與否,當有處分,姑爲戴罪擧行之意,先爲分付,使之自量爲之,可也。止淵曰,月前因惠堂以昨年未收七月定限事筵奏,至蒙過此直勘之下敎矣。始也愆滯,如舍毋論,伊時展期,不爲不緩,則其所董督,想當靡不容極,而聞今未納之邑,尙近五十處云。此必屢朔長霖,水陸俱阻,或不無未及之患,以目下漕船之久留海口推之,各邑事情,合有參量之道,更退一朔之限,俾盡令申之意,分付該廳,何如?大王大妃殿答曰,所奏然矣。依爲之。出擧條仍命大臣就座。基一曰,諸宰奏事。紀淵曰,田稅上納,自有程限,如或違越,事目甚嚴,而見今秋序已屆,此月將盡,米錢木布之未收尙多,本曹事勢之窘跲,姑無論,外邑若知正供所重,則寧容乃爾,雖以洊歉爲藉口,而是豈盡民間未捧而然乎?紀綱所關,誠爲駭歎。過限邑守令,固當直請重勘,而姑以令申之意,先爲嚴飭各道,使之刻期準納,若又如前延拖,則竝施以先罷後拿之典。且以各宮房免稅言之,同是田賦所出,而惟意愆滯者,亦可見法意蕩然。當年未納夥然之外,甚至有丙申丁酉條未納之邑,一體措辭申飭,毋得更事遷就之地,何如?大王大妃殿答曰,惠堂向亦有所奏矣。田稅尤有所重,依所奏,亦自本曹一體嚴飭,如又如前遷就,則依事目直爲勘處,以爲懲後之道,可也。出擧條仍敎曰,惠局上納,其間爲幾許乎?寅永曰,月前筵稟時錢邊,爲三十萬兩矣。今則大同結錢未捧,爲七萬兩,竝他各樣雜稅,合爲十萬餘兩,而未納處爲四十四邑矣。永元曰,臣於昨年,待罪沁府,以本府下屬負逋諸漢,分輕重勘處之意筵奏後,其多數犯逋者,照律定配,再昨年,又有逋吏發配者,而今春赦典蒙放者,爲七名矣。渠輩以幺麽下屬,莫重公貨,恣意乾沒,上而徼特蕩之曠恩,下而致移徵之衆冤,刑配之律,不足以當其罪,而赴配未幾,旋卽宥還,非但爲目下失刑而已。爲外邑下屬者,胥視而望倖,將何所懲畏,而不爲犯逋乎?惟我聖上,遇此大慶之年,普施汪濊之澤,德意所及,群情咸頌,而如此輩之罪係罔赦者,混被恩釋,非所以懲頑習杜後弊,區區愚見,終無以泯默。其中二名,所犯差輕,旣經赦典,合有區別,至於張世韓·申寬容·金尙協·張悌綱·趙廷燮等五名,令守臣還發配所,恐不可已,玆敢仰請處分。逋吏申寬軾,卽逋魁也,計石數則僅免一律者也,定配於穩城府矣。以該府編配滿十,移配文川,該道事勢,固宜其然,而文川雖曰北路,程途則不甚遠,似此巨逋之吏,終不可近地薄配而止,令該道臣,北關諸邑中,更爲移配恐宜,故竝此仰達矣。大王大妃殿答曰,依爲之。犯逋之漢,赴謫未久,旋卽放送,則後弊難防,卿言果是矣。出擧條惟秀曰,本廳年例鑄成銃藥丸,分給三南各邑,每年物力,錢爲二千六百餘兩,而若値營門支放不足之時,每爲請得,以補支放矣。壬辰之七年請得者,今年乃爲鑄銃分給之限,而火藥,旣自丁酉,限七年移送禁衛營,則今雖鑄銃,無藥之銃,使外邑受去,無緊關,且目下事勢,他無容措之道,而第念禁營移送火藥之限,乃在癸卯年矣。自甲辰鑄成鳥銃,依法式竝藥丸,分送各邑,則其間不過爲五年,而以其物力,推移補用於支放,似爲便好,故敢此仰達,下詢大臣處之,何如?大王大妃殿曰,大臣之意,何如?右議政李止淵曰,各道軍器之久未頒給,實涉疎虞,而無藥之銃,便是未備之器械,在各邑,無足緊關,該廳事情,補用爲急,摠使所奏,出於不得已,而事面則別無妨礙矣。大王大妃殿答曰,大臣之意如此,依爲之。出擧條寅永進前奏曰,前月以七晦爲限,直請罷拿事下敎後,各該邑未納,一倍警惕,故其間所捧,果爲不少,而俄者大臣,旣以更退一朔,陳奏蒙允矣。顧今三朔長霖之後,水陸路阻,參量事情,誠爲至當,而第念外邑,若以姑退之令,或爲之恃而玩愒,則揆以法意,尤極駭然,差過一朔後,若有未準納,則仍以前奉直勘之下敎擧行,恐合事宜矣。大王大妃殿下敎曰,此乃八月過限後爲言乎?寅永奏曰,然矣。大王大妃殿敎曰,此則當然,依此爲之。基一曰,玉堂所懷奏之。基纘曰,竊伏念帝王之學,與韋布不同,學與不學,天下之治亂係焉。蓋其匹夫而不學,則其弊也止於自棄其身而已,人君而不學,則民國受弊,亂敗隨之故耳。今我殿下始講一秩之經,於焉周年于玆,而周年之內,所講無幾,入夏以來,停筵又久,盛暑頉稟,雖係故事,不時賜對,何患無隙,而一輟之後,殆若相忘者然,臣未敢知廣廈淸燕之暇,所玩味者何書,所用工者何事,而伏想聖心,亦有所惕然瞿然者矣。大凡人君一心,萬化之原,而一心之微,百欲伺之,苟不能留神於方冊訓謨之間,而克盡其操存省察之工,則紛華波動之中,幽獨得肆之地,其不爲外物之所撓奪者鮮矣。是以宋臣胡安國之言曰,明君以講學爲急,聖學以正心爲要,此誠千古之至論也。見今晩炎將退,新涼漸生,此時間斷,尤爲切悶,伏願亟下開講之命,亦又頻賜召接,克懋終始之念,益勉省察之工焉。上曰,所奏甚好矣。進講,自明日爲之。出擧條命書傳敎曰,自明日進講爲之。秉哲曰,昨秋三處實錄奉安時,鼎足則因大僚所奏,有待明秋退行事成命矣。且今年曝曬年次,奉安日字,當卽爲擇吉擧行,而兼行曝曬,故敢此仰達矣。大王大妃殿答曰,依爲之。出擧條在龍曰,上番檢閱臣鄭基世陳疏下鄕,今爲六箇月,而尙無變動,以右位,不得替行下位之事,乃是不易之館規,臣所當陳檢下疏,而旣知在外,故有此仰達,令政院申飭上來,牌招入直,何如?上曰,依爲之。出擧條基一曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條大王大妃殿敎曰,醫官金漢雋,自大殿誕降時,多有效勞,特爲加資,以示酬賞之意,可也,止淵曰,依昨年金時中例,而特爲超資乎?大王大妃殿敎曰,若只加一資,則似不得變品,依金時中例,超資,可也。止淵曰,藥院規例,以領率之故,本廳首醫資級,每在他廳醫官之右,自前他醫官有賞典時,本廳首醫同爲受賞,昨年金時中陞資憲後,本廳首醫崔暄,資是嘉善,廳例多有相妨,今又金漢雋陞資,則崔暄座次漸降,尤爲難便,且首醫若有故,則秩高醫官,每爲替行,而見今堂上醫官中,無秩高者,此亦合有變通,而無時請資,有所不敢,適因言端,只以事狀仰達矣。大王大妃殿敎曰,諸醫官誰爲可合陞資乎?止淵曰,如金珪·秦慶煥者,多有效勞人,亦可堪矣。大王大妃殿敎曰,然則崔暄與金漢雋,同超資憲,金珪·秦慶煥,亦加嘉善,可也。仍命大臣先退,史官就座,仍命退,諸臣以次退出。
上在昌德宮。停常參·經筵。
鄭基一啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,左承旨金大根,同副承旨李源達,今日不爲仕進,竝卽牌招,何如?傳曰,允。
備忘記,城津僉使尹得儉下直,長弓一張,長箭一部,片箭一部,筒兒一箇賜給。
傳于徐元淳曰,進講入侍。
崔致憲啓曰,卽者檢閱洪在龍,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
徐元淳啓曰,行大司憲李翊會,執義韓宓履,掌令曺錫亨·徐道裕,持平趙徽林牌不進,朴商壽未署經,監察茶時之意,敢啓。傳曰,知道。
以大司諫權大肯,司諫李魯奎,獻納徐有薰,正言任百秀,執義韓宓履,掌令曺錫亨·徐道裕,持平趙徽林牌不進罷職傳旨,傳于徐元淳曰,只推。
以左承旨金大根,同副承旨李源達牌不進罷職傳旨,傳于徐元淳曰,只推。
以檢閱洪在龍牌不進罷職傳旨,傳于徐元淳曰,只推。
傳于徐元淳曰,違牌臺諫竝許遞,前望單子入之。
臺諫前望單子入之,大司憲朴綺壽,大司諫宋祥來,執義洪祐喆,司諫李莊緖,掌令權馦·卜來相,獻納金鼎元,持平兪致崇,正言尹昌錫落點。
徐元淳啓曰,新除授大司諫宋祥來,方在職牒還授中,何以爲之?敢稟。傳曰,蕩滌敍用。
徐元淳,以吏曹言啓曰,景慕宮秋享大祭堂下執禮,前郡守韓用幹塡差,而時無職名,令該曹口傳付軍職,何如?傳曰,允。
兵曹口傳政事,副司果單韓用幹。
吏曹口傳政事,直閣單徐有薰。
兵曹口傳政事,副司果單趙徽林。
徐元淳,以戶曹言啓曰,謹奉傳敎,眞殿正殿以下雨漏修改吉日時,令日官崔福基推擇,則今七月二十九日辰時爲吉云。以此日時擧行之意,敢啓。傳曰,知道。
又以戶曹言啓曰,謹奉傳敎景祐宮齋室東墻等修築吉日時,令日官崔福基推擇,則來八月十一日辰時爲吉云。以此日時擧行之意,敢啓。傳曰,知道。
崔致憲,以禮曹言啓曰,再次禜祭,因特敎設行,積雨快霽,日候連和,報謝之擧,不容少緩,吉日,令日官李秉洪推擇,則今七月三十日爲吉云。以此日設行,而初次祈晴後報謝祭,待立秋設行事,前已啓稟蒙允,而去晦以來,雨又頻仍,姑未卜日矣。今此報謝祭祝文中,初次得晴之由,一體措辭撰出,而謹依受敎,受香後城門勿閉事,竝爲知委擧行,何如?傳曰,允。
又以禮曹言啓曰,卽接京畿監司洪學淵移文,則以爲,永平郡鄕校聖殿後面蓋瓦破傷,椽木朽落,殿內滲漏,所見未安,將以今秋釋菜,兼告修改,告由移還安祭香祝,自本曹啓稟下送云矣。永平郡鄕校聖殿修改,當於今秋釋菜,兼告擧行,告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
徐元淳,以刑曹言啓曰,卽接全羅監司李穆淵移文,則茂朱府徒一年定配罪人金鳳朝,限滿云矣。取考曹上配案,則鳳朝以詬罵姑母罪,戊戌八月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
刑曹啓目粘連,邪學罪人朴厚載·李女連熙·李女貞喜·權女喜·朴女大阿只·金女孝珠沈溺邪學罪,大明律妖書妖言條云,凡造妖書妖言,傳用惑衆者斬,犯十惡應死者,決不待時,右律施行,何如?判付內奉敎依右律施行爲良如敎。又啓目粘連,原州邪學罪人崔海成沈溺邪學罪,大明律妖書妖言條云,凡造妖書妖言,傳言惑衆者斬,犯十惡應死者,決不待時,右律施行,何如?判付內奉敎依右律施行爲良如敎。
刑曹邪學罪人朴厚載·李女連熙·李女貞喜·權女喜·朴女大阿只·金女孝珠,不待時當日西小門外斬事。
己亥七月二十六日辰時,上御熙政堂。進講入侍時,提學朴綺壽,參贊官徐元淳,侍讀官金基纘,假注書崔在厚,記事官洪在龍·南秉哲,各持詩傳第四卷,以次進伏訖。上曰,史官分左右。上誦前受音一遍訖。綺壽讀自綢繆束薪,止綢繆三章,仍奏釋義訖,上讀新受音十遍訖,命陳文義。綺壽曰,此章,言男女有失其時而後得遂其婚姻之禮者也。大抵婚姻,人之常事,不足爲深喜,而蓋其失時之後,故眞情之發,有如是矣,殊非衛風淫昵之比也。夫婦,造端之始,故易云夫妻反目,卽戒懲之辭也。夫婦親好之情,君民上下之間亦如之,而人君,視民如傷,如保赤子,故百姓愛戴之心,亦若子弟之衛父母,手足之捍頭目,和氣瀜瀜,然後猶恐不及,而乃無失時之弊也。王化之所推,皆類是矣。伏願殿下,此等處留念焉。今殿下過夏涉秋,講筵久停,雖緣久霖蒸濕,而開霽之暇,亦一切停講,伏未志臨內淸燕之時,有何聖學之講習,而至於召對法義,雖當盛暑,必於晨夕頻頻召接,無或間斷者,今竝與召對而久停,下情區區抑鬱也。大抵講學之法,經與史,不可偏廢,法講進講之暇,亦以史記間之,則帝王家治亂之蹟,閭巷間疾苦之狀,古往今來,無不體察矣。歷代之治,曷不於此求之乎?綱目甚好,差欠張皇,如少微書亦好矣,此乃目下之急務也,今旣講筵日開,雖今日,亟下召對之命焉。上曰,玉堂陳之。基纘曰,此詩爲男女婚姻之失其時而作也。就以三星在天一句語觀之,三星必見於三月之末,則仲春成婚之月,過已久矣。國亂民貧,婚嫁失時,而唐堯之遺風餘俗,無復存者,詩人之興歎,良有以也。周南之桃夭章曰,之子于歸,宜其家人,召南之標有梅章曰,求我庶士,迨其今兮,此由文王之化,行於二南,而委巷男女,婚姻以時,不早不晩,各得其常,內無怨女,外無曠夫,古聖王化民成俗之美,於斯至矣。然則觀二南·唐風之詩,而其王政之治亂,民俗之汚隆,可知矣。今我殿下念閭巷失時之民,慕先王化俗之美,克盡導率之化,使匹夫匹婦,皆獲其所,則綢繆之詩,不作於今日,而桃夭·標梅之詩,庶復見於千載之後矣。豈不休哉?上曰,參贊官陳之。元淳曰,閣臣·儒臣,敷陳無餘,臣無容更達矣。綺壽奏曰,宙合樓懸板還揭時急,故敢此仰達矣。上可之。上命史官就座,仍命退。諸臣以此退出。
上在昌德宮。停常參·經筵。
李源達啓曰,來初一日,輪對日次,而景慕宮秋享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
金大根啓曰,右承旨金景善,今日不爲仕進,卽爲牌招何如。傳曰,允。
徐元淳啓曰,左右史不可不備,檢閱洪在龍,旣有只推之命,與別兼春秋趙徽林·李時愚,一體牌招,推移入直,何如?傳曰,允。
傳于徐元淳曰,注薦爲之。
注書薦,李寅夔·鄭基世·徐相敎·沈敬澤·金益文·李玄文。
傳于李源達曰,漢城判尹許遞,前望單子入之。
判尹前望單子入之,鄭元容落點。
以京畿監司洪學淵狀啓,坡州等邑民家頹漂事,傳于徐元淳曰,許多民戶之一時頹漂,聞甚驚慘,元恤典外,別加顧助,渰死人,如有生前身還布,竝蕩減結構奠接之方,廟堂措辭,分付。
李原達啓曰,卽伏見平安監司金蘭淳民家漂頹狀啓,則年月行,漏落一字,奏御文字之如是疎忽,事甚未安。原狀啓,係是民事,雖不得不捧入,而該道臣,不可無警,推考,何如?傳曰,允。
以平安監司金蘭淳狀啓,平壤等邑民家漂頹事,大王大妃殿傳于徐元淳曰,今年西關水災,比他尤甚,於心憧憧,今見此狀啓,列邑之漂頹,若是夥多,驚慘無比,雖自本道營門,題給恤典,一一慰憮云,而於其失所棲遑之狀,則實爲矜惻,別恤典,卽速題給,改構奠接之方,更爲另飭於各該邑,渰死人,雖幸不多,使之趁卽掩埋,如有生前身還布,蕩減,近來日氣多日開霽,被災諸民,其間幾許安接乎?詳細狀聞事,申飭。
李源達啓曰,卽者義禁府都事來言,時囚罪人鄭之薰刑配,淸安前縣監李繼在加律草記,當爲擧行,而判義禁未差,次堂例不得擧行云。未差之代,政官牌招,開政差出,待下批牌招,何如?傳曰,前望單子入之。
又啓曰,行大司憲朴綺壽,執義洪祐喆,掌令權馦·卜來相,持平兪致崇牌不進,朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,執義洪祐喆,掌令權馦·卜來相,持平兪致崇牌不進罷職傳旨,傳于李源達曰,只推。
以右承旨金景善牌不進罷職傳旨,傳于徐元淳曰,只推。
以別兼春秋李時愚,檢閱洪在龍牌不進罷職傳旨,傳于徐元淳曰,只推。
徐元淳,以吏曹言啓曰,今月二十三日,行四門禜祭獻官,因特敎,以堂上閣臣塡差矣。今此報謝祭獻官,當以堂下三品,按例差定,只依已例,以再次禜祭獻官仍差,至於入啓,而堂上閣臣之非特敎擅差,有違常典,原單子,今方改修正以入,而昏謬之失,臣不勝惶恐待罪之意,敢啓。傳曰,知道。勿待罪。
又以吏曹言啓曰,今此報謝祭祭官中時無職名人員,令該曹口傳付軍職,何如?傳曰,允。
又以禮曹言啓曰,本曹佐郞吉顯範,以長生殿分差之員,不請由暇,潛往本鄕,實職堂下官,不待給由,任意下鄕,法典所禁,況本殿分差所重何如,而妄率若是,極爲駭然,不可仍置,爲先汰去,其罪狀,令該府拿問處之,何如?傳曰,允。
李源達,以司僕寺一二提調意啓曰,濟州出來先運歲貢馬二百匹內,十五匹中路故失,六匹中路病留,五匹到津頭逃逸,一匹到本寺病留,十匹水原府別驍士,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十一匹,禾毛色別單書入之意,敢啓。傳曰,知道。
又以刑曹言啓曰,本曹所在大明律·大典通編·無冤錄等冊子,年久弊傷,且多落卷,今秋律學科時,多有苟艱之患。在前如此之時,筵稟刊來,曾有受敎定式矣。三冊,依已例,各十七件,卽速印出,星火上送之意,分付于板本所在之嶺南·湖南·關西三道道臣,何如?傳曰,允。
判義禁金在昌疏曰,伏以臣猥以無似,冒當議讞,以諸守令勘律之物情不叶,淸安前縣監李繼在之免配只錮,有大僚論奏,臣滿心慙恧,無面對人,其何可費辭煩瀆,有若分疏者然乎?僨敗之鐵限在前,玆敢冒入文字,仰塵崇聽,伏乞聖明,亟削臣金吾之銜,仍命重勘臣罪,以嚴朝綱,以安微分,千萬幸甚,臣無任云云。答曰,省疏具悉。金吾之任,今姑許遞。
己亥七月二十七日辰時,上御熙政堂。進講入侍時,原任直閣徐俊輔,參贊官徐元淳,檢討官林肯洙,假注書洪熙朝,記事官金龍銓·南秉哲,各持詩傳第四卷,以次進伏訖。上曰,史官分左右。上誦前受音一遍訖。俊輔讀自有杕之杜其葉湑湑,止杕杜二章,仍奏釋義。上讀新受音十遍訖,命陳文義。俊輔曰,此詩別無文義之仰陳者矣。上曰,玉堂陳之。肯洙曰,此章,言人無兄弟,求助他人之意也。蓋人於事爲之際,不能無助,故朋友之道,輔之以仁,鄰里之誼,守望相救,此莫非交須相資之效也。至於人君處崇高之位,專威福之權,若無求助於在下者,而致治之道,必資賢臣,故帝舜之庶明勵翼,大禹之予違汝弼,無非求助於臣鄰者,而人君苟或自聖,則聰明壅蔽,情志未孚,雖有昌言嘉謨,無以日進於前矣。伏願殿下,求助二字,益加體念,每於臨講之際,拈出疑處,使登筵諸臣,各陳所見字句之間,反覆討論,酬酢之際,諦聽審察,一日二日,浹洽漸漬,則聖學長就之道,亦足爲萬一之助,懋哉懋哉。上曰,參贊官陳之。元淳曰,閣臣·儒臣,備陳無餘,臣無容更違矣。上掩卷。命史官就座,仍命退,諸臣以次退出。
上在昌德宮。停常參·經筵。
金景善,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金景善啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
備忘記,楊州牧使徐念淳下直,長弓一張,長箭一部,片箭一部,筒兒一箇賜給。
金大根啓曰,注書有闕之代,被薦人李寅夔·鄭基世·徐相敎薦狀,依例成送吏曹之意,敢啓。傳曰,知道。
以昌寧尉金炳疇覲親呈辭,傳于金景善曰,給由馬。
判義禁前望單子入之,權敦仁落點。
金景善啓曰,新除授判義禁權敦仁,卽爲牌招,以爲開坐之地,何如?傳曰,允。
李源達啓曰,卽伏見平安監司金蘭淳今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
執義洪祐喆啓曰,臣姿性庸愚,言議巽軟,淸朝耳目,本不近似,而迺者亞憲特點,忽下於千萬夢想之外,召牌荐降,逋傲是懼,雖不得不章皇出肅,而臣於合啓中,有不可聯參者,引避乞遞,已成臺閣通行之規例,臣以此情踪,其不可一刻冒叨也,決矣。請命遞斥臣職。答曰,依啓。
徐元淳啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,李集運落點。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金景善曰,只推。
兵曹口傳政事,副司果單曺錫亨·任百秀。
徐元淳,以吏曹言啓曰,禮曹佐郞張鉉喆,以其身病,呈狀乞遞,改差,何如?傳曰,允。
崔致憲,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·漢江壇·祈雨壇·馬祖壇·厲壇壇上及四面紅箭門墻垣階砌俱爲無頉,而司寒壇南邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
又以成均館大司成意啓曰,今此監試初試時照訖講,前期定日,自本館草記,已有禮曹節目啓下矣。日字當爲預定,來八月初六日爲始開講之意,敢啓。傳曰,知道。
金景善,以禁衛營言啓曰,本營參軍李憲奎,巡山之際,擧措駭妄,爲先汰去之意,敢啓。傳曰,知道。
又以刑曹言啓曰,邪學罪人印女小禮,詳察酌處之意,前已覆啓蒙允矣。嚴囚屢月,偵探動靜,則悔意快萌,大覺前非,毁罵邪敎,如不及焉。當初染汚,非曰無罪,到今背斥,可見自新,嚴加申飭,曉諭放送,何如?傳曰,允。
又以義禁府言啓曰,禮曹佐郞吉顯範,拿問處之事,傳旨啓下矣。吉顯範,下去江原道春川地云,依例發遣府羅將拿來,何如?傳曰,待待命拿囚。
己亥七月二十八日辰時,上御熙政堂。進講入侍時,檢校直提學徐憙淳,參贊官李源達,侍讀官朴承輝,假注書崔在厚,別兼春秋趙徽林,記事官南秉哲,各持詩傳第四卷,以次進伏訖。上曰,史官分左右。上誦前受音一遍訖。憙淳讀自羔裘豹祛,止羔裘二章,仍奏釋義訖。上讀新受音十遍訖,命陳文義,憙淳曰,此詩旣曰不知所謂,則今〈不〉當强覓其義,而此與召南之羔羊章相似。蓋美其大夫之服章,取委蛇雍容之儀,而以勉晉大夫助上恤民人稱其服之意也。然則作成人才,惟在在上導率之如何,伏望推是採覽焉。上曰,玉堂陳之。承輝曰,此章註曰,不敢强解,夫以朱夫子之亞聖,猶不敢强解,則實無以敷衍仰達矣。雖然經義究解之法,必自難解處而解去,或以句語間而解之,或以言外意而解之,反覆推究,期於解得,就其未解之中,自有妙解之理,則學問由是而進益,識見由是而啓發矣。若但諉之於不敢强解,初不留意於求解,則實有書自書我自我之歎,雖易解之經義,反不能解釋。伏願殿下,就其不敢强解處,而先爲發問。如曰羔裘豹祛,則以服色制度,推而解之,如曰豈無他人惟子之好,則以好賢底意,解而釋之,反覆討論,期於解悟,則經義雖難,一一盡解,於斯之際,聖學自然將就,睿智自然開發,是又臣區區之望也。上曰,參贊官陳之。源達曰,此章文義,閣臣·儒臣,敷陳無餘,臣無容更達矣。上掩卷,仍命退。諸臣以次退出。
上在昌德宮。停常參·經筵。
鄭基一啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,右承旨金景善,今日不爲仕進,卽爲牌招,何如?傳曰,允。
傳于崔致憲曰,禮房承旨,馳詣受香諸處,奉審摘奸以來。
傳于李源達曰,進講入侍。
金景善啓曰,判義禁權敦仁牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。如有違牌,勿爲呼望。
又啓曰,行大司憲朴綺壽,掌令權馦·卜來相,持平兪致崇牌不進,執義李集運在外,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金景善曰,只推。
傳于金景善曰,東萊府使,推考。
以忠淸監司趙冀永狀啓,進上早紅柿子·生松茸節序太早,限內不得封進,惶恐待罪事,傳于金景善曰,勿待罪事,回諭。
己亥七月二十九日辰時,上御熙政堂。進講入侍時,檢校提學趙寅永,參贊官李源達,檢討官林肯洙,假注書洪熙朝,別兼春秋趙徽林,記事官南秉哲,各持詩傳第四卷,以次進伏訖。上曰,史官分左右,上誦前受音一遍訖,寅永讀自肅肅鴇羽,止鴇羽三章,仍奏釋義。上讀新受音十遍訖,命陳文義。寅永曰,諸經中懲創感發者,莫過於詩,故此章雖無文義之可以敷陳,若觀其困於征役,不能耕田,以養父母,至於窮窘而呼天,則王政民事,當如何哉?是以不奪農時,卽王道之先也。若於此等處,倍加體念,則其所補資於講學上實用,非尋常文義之可比也。上曰,玉堂陳之。肯洙曰,夫鴇者,水鳥也,而集于栩棘,則此是失其所之像,故取比於民生之不得其所也。蓋列國之時,諸侯不恤其民,征斂甚重,兵役頻興,民不得耕耘以時,致養其父母,愁苦失所之狀,有如鴇羽之宜在於水而反集於木也。夫民者邦本,民安其業,則國隨以安,民失其所,則國隨以危,故肆昔聖王,必也制民以産,使民以時,平居則有仰事俯育之樂,從役則有憫勞代言之擧,故民亦樂赴王事,如子弟之趨父事,此實由於君行仁政,得其歡心而然也。伏願殿下,行仁政三字,益加體念,使匹夫匹婦,各得其所,是臣區區之望也。上曰,參贊官陳之。源達曰,閣臣·儒臣,備陳無餘,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
自午時至酉時,灑雨下雨,測雨器水深三分。
藥房提調金弘根,副提調鄭基一啓曰,伏未審日間,聖體,若何?寢睡·水刺之節,何如?臣等率諸醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金景善啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
鄭基一啓曰,右副承旨徐元淳,同副承旨李源達,今日不爲仕進,卽爲牌招,何如?傳曰,允。
崔致憲啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于金景善曰,進講入侍。
傳于崔致憲曰,禮房承旨,馳詣宗廟·景慕宮,奉審摘奸以來。
大王大妃殿傳于金大根曰,漢城判尹之去就,不欲更問矣。除拜已爲多日,至于今尙無云云,未知更有何處義之事,而揆以事體,不容一向乃爾,詞訟衙門,非但許久曠務之爲可悶,近開講筵,而進講閣臣,甚爲苟艱,卽今急且大之事,豈有過於進講乎?苟或念到於此,宜卽上來,出入講筵,而寂然無消息,實爲慨然。以此意卽速知委,上來與否,使之自量爲之。
崔致憲啓曰,卽者檢閱洪在龍,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋李時愚,卽爲牌招入直,何如?傳曰,允。
傳于金大根曰,政官牌招開政。
大王大妃,殿傳于金景善曰,依年前例,各道不遣都事,而使監司主試似好,試事秉公,都事與監司一也,而此時爲沿路一分除弊,亦無妨。以此意自廟堂知委。
有政。吏批,行判書權敦仁進,參判李景在病,參議閔致文病,左副承旨崔致憲進。以鄭煥義爲副修撰,曺錫鯤爲敦寧都正,兪敎煥·趙昌敎爲禮曹佐郞,李寅夔爲注書,張鉉喆爲典籍,趙文和爲尙瑞直長,鄭彦錫爲愍懷墓守衛官,宋柱獻爲忠淸道京試官,曺錫亨爲全羅道京試官,徐有薰爲慶尙道京試官,李時愚爲平安道京試官,李鍾協爲祥原郡守,權命周爲大同察訪,承文正字單黃燝。
金景善,以兵曹言啓曰,五衛將李德裕,文臣兼宣傳官徐有薰·睦仁培,武臣兼宣傳官李根元,俱以病難供職,呈狀乞遞,竝改差,何如?傳曰,允。
兵批,判書趙秉鉉進,參判尹秉烈入直,參議宋應龍病,參知洪說謨未肅拜,左承旨金大根進。以朴永元爲都摠管,金順性爲五衛將,南錫羲爲右捕從,金英根·曺錫亨爲文兼,李熙宗爲武兼,南宮爲晉州營將,許協爲美錢僉使,申碩喆爲會寧浦萬戶,李儒虎爲南道參軍,同知單朴東華,大護軍李翊會·李嘉愚,副護軍權大肯·吳甲良,副司直洪祐喆·韓宓履·李魯奎·曺錫亨·徐道裕,副司果任百秀,以上竝單付。
金大根啓曰,新除授注書李寅夔,卽爲牌招入直,何如?傳曰,允。
以咸鏡監司朴岐壽狀啓,利原縣監朴性秀,身病沈重,連呈辭狀,不得已罷黜事,傳于金大根曰,令該曹口傳差出,不多日內下送。
金景善啓曰,行大司憲朴綺壽,掌令權馦·卜來相,持平兪致崇牌不進,執義李集運在外,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金景善曰,只推。
以右副承旨徐元淳,同副承旨李源達牌不進罷職傳旨,傳于金景善曰,只推。
以吏曹參議閔致文牌不進罷職傳旨,傳于金景善曰,只推。
以黃海監司趙斗淳狀啓,平山等邑民家漂頹人命渰死事,大王大妃殿傳于金大根曰,日前見海伯狀啓,道內水災孔慘,更待詳細登聞矣。今又觀狀辭,一倍驚慘,實欲無言。漂頹之數,若是夥多,許多民失所棲遑之狀,如在目見,而矜恤之外,人命致死爲百餘名,豈有如許矜惻乎?凡百慰恤之擧,道臣應善爲之,而別恤典,從速題給,死者生前身還布之蕩減,生者結構奠接之方,更令各別申飭,且秋成尙遠,未知來頭年形之如何,而以今所見,畢竟似難免歉荒,懷保之責,道臣預爲講究,自廟堂稟旨之意,分付。
傳于崔致憲曰,發遣吏郞,諸執事淸齋與否,摘奸以來。
金大根啓曰,注書有闕之代,被薦人鄭基世·徐相敎·沈敬澤薦狀,依例成送吏曹之意,敢啓。傳曰,知道。
崔致憲,以禮曹言啓曰,來八月初二日,行景慕宮秋享大祭,初四日,行文宣王釋奠祭,初五日,行社稷大祭,所用犧牲,小宗伯與本署提調,當爲眼同看品,而本曹參判金興根未肅拜,無以擧行,令政院稟旨牌招,以爲趁卽看品之地,何如?傳曰,允。
金景善,以司僕寺一二提調意啓曰,濟州出來後運年例進上馬八匹,三名日進上馬六十匹,凶咎駑駘馬二十匹,合八十八匹內,二匹中路故失,六匹中路病留除,實納馬七十三匹,禾毛色別單書入之意,敢啓。傳曰,知道。
又以摠戎廳言啓曰,本廳中軍沈漢永呈辭在外,曠任可悶,改差,何如?傳曰,允。
義禁府啓目,全羅前左水虞候鄭斗鴻原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,兵曹佐郞吉鎭國原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,庇仁前縣監李復鉉原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,扶餘縣監李淳夏原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,茂長兼任興德縣監李儒增原情云云。傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。又啓目,海南前縣監李鎭永原情云云。傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。又啓目,都摠府都事趙存恒,守門將林洪曄等原情云云。傳旨內辭緣,泛稱遲晩,林洪曄段,刑推得情,趙存恒段,所當請刑是白乎矣,曾經摠府郞,勿爲請刑,載在大典通編,議處,何如?判付啓依允爲旀,林洪曄段,除刑推議處爲良如敎。
金景善,以義禁府言啓曰,今七月二十五日次對入侍,右議政李止淵所啓,淸安前縣監李繼在,更以災結所犯外計贓加律事,大王大妃殿答曰,依爲之事,命下矣。李繼在已勘本律五年禁錮外,計其災結外所犯,加施杖一百流三千里定配之典,何如?傳曰,允。如有功議,各減一等。
又以義禁府言啓曰,以淸安前縣監李繼在已勘本律五年禁錮外,加施杖一百流三千里定配事草記,傳曰,允。如有功議,各減一等事,命下矣。李繼在九代祖增扈聖功臣,非議親云,李繼在功減一等,杖一百,依法典收贖,告身盡行追奪,忠淸道保寧縣靑淵驛,徒三年定配,又五年禁錮,而以議啓及草記內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人鄭之薰刑配事,承傳啓下矣。鄭之薰,刑問一次後,平安道宣川府定配,而以承傳內辭意,具罪目,依例發遣府羅將,押送配所,何如?傳曰,允。
檢閱洪在龍疏曰,伏以臣父公州牧判官臣耆燮,以臣祖父墳山經潦後莎草脫落處修補事,受由上京之路,重傷暑濕,舁還私次,一倍添劇,上嘔下泄,症形危篤,氣息凜綴,家僮踵至,促臣歸視。臣屢朔曠省之餘,又聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣所帶之職,俾便救護,仍治臣瀆撓之罪,以肅朝綱,千萬幸甚,臣無任云云。省疏具悉,爾其勿辭救護。
己亥七月三十日辰時,上御熙政堂。進講入侍時,判府事朴宗薰,檢校直提學徐憙淳,參贊官金景善,侍讀官朴承輝,假注書崔在厚,記事官洪在龍·南秉哲,各持詩傳第四卷,以次進伏訖。上曰,史官分左右。上誦前受音一遍訖。憙淳讀自豈曰無衣,止無衣二章,仍奏釋義訖。上讀新受音十遍訖,命陳文義。憙淳曰,此詩指命服之章也。書云,天命有德,五服五章哉,卽重命服之意也。人臣,固不可無德而冒受,雖人君,亦不可輕賜於無德之人也。由此觀之,武公之請,釐王之賜,皆非矣。韓昭侯有弊袴而藏之曰,必待有功者,此實明君之言。伏願殿下,凡於爵祿之制,賞與之節,以此留神,無或有濫,是臣區區之望也。上曰,玉堂陳之。承輝曰,此章之無衣七兮六兮,卽指七章六章之衣也。衣之有章,所以表貴賤別等級,故天子十二章,王公九章,侯伯七章,卿六章。雖以我國制度觀之,卿宰·庶官·吏胥·輿儓,各殊服色,貴賤等級,秩然有序,紀綱名分,於是乎在焉。惟此晉武公之敢請命服,寔出於犯分越禮,固不足道,而此時周室微弱,等級之陵夷,名分之隳境,亦可推知矣。古之堯·舜,垂衣裳而天下治,先儒以爲上衣下裳,取諸天尊地卑之象,衣裳之制度旣明,尊卑貴賤,各安其分,則天下自然治平。伏願殿下,體念於衣章服飾間,亦有等級名分之所寓,以做堯·舜垂衣之治焉。上曰,參贊官陳之。景善曰,此章文義,閣臣·儒臣,敷陳無餘,臣無容更達矣。上曰,大臣陳之。宗薰曰,臣於昨冬,進講緇衣章後,今始登講筵,而適講無衣章,此二詩皆從衣章爲說,而其義正相反,可以對看矣。緇衣詩,心誠好賢,亶爲東周中興之盛事,無衣詩,刑賞倒置,卽是王綱陵夷之機會。以此觀之,國家之治忽興替,專由於人君好惡之或得其正或失其正而已。如欲好惡之必正焉,則唯在學問以明理矣。伏願如是推究焉。上掩卷。宗薰曰,夜涼晝曝,朝晝異候,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。仍命退,諸臣以次退出。
上在昌德宮。停常參·經筵。
金景善啓曰,來初五日,朝參日次矣,敢稟。傳曰,停。
又啓曰,行大司憲朴綺壽,掌令權馦·卜來相,持平兪致崇未肅拜,執義李集運在外,持平朴商壽未署經,監察茶時之意,敢啓。傳曰,知道。
金大根啓曰,右副承旨徐元淳,今日不爲仕進,卽爲牌招,何如?傳曰,允。
傳于金大根曰,進講入侍。
傳于崔致憲曰,禮房承旨,馳詣景慕宮,奉審摘奸以來。
大王大妃殿傳于金景善曰,誤傳傳敎之承傳色李昌成罷職。
注書李寅夔病,代以洪祐健爲假注書。
以別兼春秋李時愚牌不進罷職傳旨,傳于李源達曰,只推。
李源達啓曰,左右史不可不備,別兼春秋李時愚,旣有只推之命,卽爲牌招入直,何如?傳曰,允。
以右副承旨徐元淳牌不進罷職傳旨,傳于李源達曰,只推。
兵曹,以任聖皋爲摠戎中軍。
吏曹口傳政事,以韓取善爲利原縣監。
吏曹,照訖講一所試官兪象煥·李基華·柳興吉·李憲周·李義晉,二所試官金基纘·朴承輝·金·李源祚·朴奎瑞。
金大根,以奎章閣言啓曰,景廟宮望廟樓,今朔奉審,無頉之意,敢啓。傳曰,知道。
又以禮曹言啓曰,崇陵大王陵上莎草蹲縮處修改,待八月節候,擇日擧行事,啓下矣。修改吉日時,令日官李秉洪推擇,則今八月二十七日辰時爲吉云。以此日時擧行,何如?傳曰,允。
又以禮曹言啓曰,崇陵大王陵上莎草修改吉日時,今八月二十七日辰時推擇,啓下矣。陵上莎草修改時,有設都監擧行之例,亦有因特敎勿設都監,政府以下進去監董之例。今番則何以爲之乎,敢稟。傳曰,政府以下進去。
又以禮曹言啓曰,大王大妃殿傳曰,依年前例,各道不遣都事,而使監司主試似好,試事秉公,都事與監司一也,而此時爲沿路一分除弊亦無妨,以此意自廟堂知委事,命下矣。依甲午年例,原事目中,以忠淸·全羅等左道京試官,右道監司,慶尙左道監司,右道京試官,平安南道監司,北道京試官,咸鏡南道監司,北道評事,江原·黃海等道監司試取事,改付標以入之意,敢啓。傳曰,知道。
又以宣惠廳言啓曰,本廳郞廳尹宗鎬,今已瓜滿矣。本廳多有擧行事,難付生手,今姑仍任,何如?傳曰,允。
金景善,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮秋享大祭齋戒相値,不得設行之意,敢啓。傳曰,知道。
又以備邊司言啓曰,各道試事,旣令道臣主之,此時發巡,必致相妨,向於甲午春,亦有因此停巡之擧,各道秋巡,依已例使之停止,甲午因大臣筵奏,文東堂初試,令道臣合設試取,武試令兵使都聚試取,今番旣用甲午已例,文武試取之規,亦宜遵用,知委諸道,令道帥臣合設事,分付該曹,何如?傳曰,允。
又以備邊司言啓曰,本司武郞廳朴來命,奔走勤仕,已滿十五朔,依例六品遷轉事,捧承傳施行,何如?傳曰,允。
又以兵曹言啓曰,去月二十八日,因吏曹送西,前掌令曺錫亨,前正言任百秀,口傳付軍職,而昨日政,又因送西付軍職矣。臣矇未照察,只憑送西,疊付軍銜,不勝悚惶,昨日軍職單子中副司直曺錫亨,副司果任百秀,勿施,何如?傳曰,允。
又以訓鍊都監言啓曰,本局別將金宅基,身病甚重,勢難察任,改差,何如?傳曰,允。
刑曹啓目粘連,殷栗裵必祿獄事,兩檢脈錄,已成斷案,諸人證招,亦皆合符,揆以三尺,無一可原,訊推償命,何如?判付啓依允。又啓目粘連,殷栗金利景獄事,案成八年,罪將抵律,生無一條,重犯鳴籲,尤極痛惡,依前訊推,何如?判付啓依允。又啓目粘連,谷山朴成根獄事,父子同惡,兄弟竝力踼著,兩檢情節莫掩,嚴訊輸款,何如?判付啓依允。又啓目粘連,鳳山金汝辰獄事,一踼之足勢,正中要害,五朔之孕婦,遽斷性命,究厥情節,尤極凶獰,嚴訊取服,何如?判付啓依允。又啓目粘連,松禾朴儀哲獄事,托以證姦,計在索賂,黑夜行兇,莫掩眞贓,嚴訊取服,何如?判付啓依允。又啓目粘連,京囚金千鎰獄事,群鬪旣是四漢,共毆先犯爲主,情節未見明的,詞證不無疑晦,而今不可以其妻訟冤,有難遽議,依前訊推,何如?判付啓依允。又啓目粘連,京囚吳成得獄事,衆隷逞憤,跡近共毆,諸人捽曳,干犯浩多,詞證呑吐,不無疑晦,而當初千孫之用律,雖云罪犯之各異,事係一獄,亦有兩償之嫌,則其所訟冤,容或無怪,獄案已成,今難遽議,依前訊推,何如?判付啓依允。
金景善,以備邊司言啓曰,本司武郞廳李鍾正,奔走勤仕已滿十五朔,依例陞敍或守令除授事,捧承傳施行,何如?傳曰,允。
己亥八月初一日辰時,上御熙政堂。進講入侍時,檢校提學趙寅永,參贊官金大根,侍讀官洪永圭,記事官李寅夔,記注官李昌廷,記事官南秉哲,各持詩傳第四卷,以次進伏訖。上曰,史官分左右。上誦前受音一遍。寅永讀自有杕之杜,止有杕之杜二章,仍奏釋義訖。上讀新受音十遍訖,命陳文義。寅永曰,此章雖未知人之好賢與人主之好賢,而亦可通上下觀感矣。朝家近以林下宿德之士,選在旌招,而況今講筵日開,尙無賁然之思,此由我殿下好賢之誠,求賢之禮,有所未盡而然也。若如詩旨之中心好之,則彼賢者,豈不于于而來乎?此於緝熙將就之方,裨益甚大,伏願益加誠禮焉。上曰,玉堂陳之。永圭曰,閣臣以好賢二字,縷縷陳達,臣別無敷衍爲說,而第伏念中心好之四字,實爲一篇之要旨,非但好賢如此,好學亦當不外於是矣。孔門弟子,身通六藝者,七十餘人,而獨於顔子,稱之以好學者,誠以不遷怒不貳過,皆由於躬行心得,而有非諸子可及故也。見今講筵日開,聖工日躋,向學之誠意,臣固欽仰萬萬,而若於燕居之時,作掇無常,講讀之際,旨意不究,則徒存好學之名,而竟無將就之效,烏在其中心好之之義哉?必於此等處,深留聖意,不以文以實焉。上曰,參贊官陳之。大根曰,閣臣·儒臣,敷陳無餘,臣無容更達矣。上掩卷,仍命退。諸臣以次退出。
上在昌德宮。停常參·經筵。
金景善啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
金大根啓曰,左副承旨崔致憲,今日不爲仕進,卽爲牌招,何如?傳曰,允。
傳于金景善曰,進講入侍。
以別兼春秋李時愚牌不進罷職傳旨,傳于崔致憲曰,只推。
崔致憲啓曰,左右史不可不備,別兼春秋李時愚,旣有只推之命,卽爲牌招入直,何如?傳曰,允。
洪祐健有頉,代以李命允爲假注書。
李命允在外,代以李秉植爲假注書。
崔致憲,以弘文館言啓曰,新除授副修撰鄭煥義,卽爲牌招察任,何如?傳曰,允。
傳于徐元淳曰,大司憲許遞,前望單子入之。
李源達啓曰,大司憲未差,執義李集運在外,掌令權馦·卜來相,持平兪致崇牌不進,朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于李源達曰,只推。
以別兼春秋李時愚牌不進罷職傳旨,傳于崔致憲曰,只推。
以副修撰鄭煥義牌不進罷職傳旨,傳于崔致憲曰,只推。
大司憲前望單子入之,宋啓榦落點。
以咸鏡監司朴岐壽狀啓,安邊等邑民家頹壓事,傳于金大根曰,當此農節,民戶之全頹,若是夥多,聞甚矜惻,元恤典外,別加顧助,卽爲結構奠接,俾無一民失所之弊事,廟堂措辭,分付。
徐元淳,以吏曹言啓曰,今此文宣王釋奠祭祭官中,時無職名人員,令該曹口傳付軍職,何如?傳曰,允。
兵曹口傳政事,大護軍單朴綺壽。
兵曹口傳政事,副司果單趙準孝·鄭義恪。
崔致憲,以禮曹言啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,念間擇入。
又以禮曹言啓曰,景慕宮展謁,每以孟春孟秋定式取稟矣。今秋展謁吉日,以何間推擇乎?敢稟。傳曰,與太廟展謁,同爲擇入。
又以禮曹言啓曰,以太廟展謁取稟草記,傳曰,念間擇入,以景慕宮展謁取稟草記,傳曰,與太廟展謁,同爲擇入事,命下矣。展謁吉日,令日官李秉洪推擇,則今八月念間,連値齋日與拘忌,無吉日云。何以爲之乎?敢稟。傳曰,望間擇入。
又以內醫院都提調·提調意啓曰,年例燕貿唐藥材,依昨年例減半磨鍊,別單書入之意,敢啓。傳曰,知道。
金大根,以戶曹言啓曰,謹奉傳敎,文禧廟正堂以下修改吉日時,令日官李秉洪推擇,則來九月初六日巽時爲吉云。以此日時擧行之意?敢啓。傳曰,知道。
又以戶曹言啓曰,謹奉傳敎,慈慶殿南行閣月臺及長慶門北邊墻垣頹圮處修築吉日時,令日官李秉洪推擇,則來九月初四日辰時爲吉云。以此日時擧行之意,敢啓。傳曰,知道。
義禁府啓目粘連,向前鄭斗鴻亦,推債賣任,專事誅求,怨讟牒訴,若是狼藉,以此照律,何如?判付啓依允。又啓目粘連,向前李儒增亦,中夜致敗,旣在七山之前洋,大波所驅,遽爲二舍之初境,想像光景,果難容措是白乎矣,護漕法意,本自嚴重,監色擅離,已失操檢,以此照律,何如?判付啓依允。又啓目粘連,向前李復鉉亦,丙申還下之結,寔出曠絶之恩,則其在對揚之道,固宜均俵於民,而三十餘結,竟歸私用,丁酉仍襲作爲歲課,專思肥己無厭,以致澤不下究,繡啓論列,若是狼藉,則囚供發明,有難準信,以此照律,何如?判付啓依允。又啓目粘連,向前李淳夏亦,卄一結之査徵,係是前等吏輩之偸弄,則此與不俵入己,事實有異,十三度之排賑,又旣自備私物之救急,則其曰作租補用,理勢無怪,囚供所謂捐廩猶患不足,何暇念到取用云者,果不無參恕之端是白遣,至於成給鄕帖,添補賑需,設如囚供之發明,難免經法之乖謬,況今繡啓臚列,專歸賣任無恥,論以計贓,焉逭當律?以此照律,何如?判付啓依允。又啓目粘連,向前李鎭永亦,船到浹望,穀已裝載,苟曰晩裝,容或稱冤是白遣,公納添載,旣異私物,從前邑例,亦出慮弊是白乎乃,旣係帖文之外,則難逭違令之律,以此照律,何如?判付啓依允。又啓目帖連,向前趙存恒·林洪曄等亦,下鑰何等嚴重,而橫鎖有失察飭,以此照律,何如?判付啓依允。又啓目粘連,向前吉鎭國亦,城門標信,何等嚴重,禜祭開閉,又有節目,則不給開金,以致仍閉,事未前有,罪難容恕,以此照律,何如?判付啓依允。
己亥八月初二日辰時,上御熙政堂。進講入侍時,檢校直提學徐憙淳,參贊官金景善,檢討官韓啓源,假注書崔在厚,記事官金龍銓·南秉哲,各持詩傳第四卷,以次進伏訖。上曰,史官分左右。上誦前受音一遍訖。憙淳讀自葛生蒙草,止葛生五章,仍奏釋義訖。上讀新受音十遍訖,命陳文義。憙淳曰,此章征夫思念其夫之辭,而大抵全篇旨義,義至情盡,專心所事,不踰防限,其淳風厚俗,益可見先王遺澤矣。試以漢濱之游女觀之,自被文王之化,一變汚俗,貞一自守,遂至於不可求思,此豈非二南風化之可致耶?推諸篇觀之,其治之興隆,可以追認,如是垂察焉。上曰,玉堂陳之。啓源曰,國有時而征役所不可無也。民有時而征役亦不可無,而第上之人,所貴乎通人情,不使斯民,有所怨懟,則雖勞而忘其勞,雖苦而忘其苦,如手足之捍頭目,子弟之衛父兄,故東山之破斧缺斨,周公備述其勞苦之情,民心悅焉,采薇之詩載飢載渴,宣王悉諭其戍役之苦,人心附焉。今以此章論之,則從役者之夫人,久而望歸,述其懷思,則必如東山采薇之悅以使民,然後方可謂逮下情而無間矣。伏願以是慥慥焉,則生民甚幸,豈不休哉?上曰,參贊官陳之。景善曰,閣臣·儒臣,敷陳無蘊,臣無容更達矣。上掩卷,仍命退。諸臣以次退出。
上在昌德宮。停常參·經筵。
自酉時至夜五更,灑雨下雨,測雨器水深五分。
鄭基一啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,左承旨金大根,右承旨金景善,今日不爲仕進,竝卽牌招,何如?傳曰,允。
崔致憲啓曰,左右史不可不備,檢閱洪在龍由限已過,別兼春秋李時愚,旣有只推之命,竝卽牌招,推移入直,何如?傳曰,允。
傳于徐元淳曰,進講入侍。
傳于崔致憲曰,禮房承旨,馳詣文廟,奉審嫡奸以來。
鄭基一啓曰,大司憲宋啓幹,執義李集運在外,掌令權馦·卜來相,持平兪致崇牌不進,朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于李源達曰,只推。
以左承旨金大根,右承旨金景善牌不進罷職傳旨,傳于李源達曰,只推。
以別兼春秋李時愚,檢閱洪在龍牌不進罷職傳旨,傳于崔致憲曰,只推。
傳于徐元淳曰,發遣吏郞,諸執事淸齋與否,摘奸以來。
以平安監司金蘭淳狀啓平壤等邑民家漂頹事,大王大妃殿傳于李源達曰,見箕伯狀啓,水災之孔酷,無異於海西,許多百姓失所棲遑之事,實爲慘矜,元恤典及本道營門,雖有各別助給,終不弛心,別恤典卽速題給,渰死人身還布蕩減,被災民改構奠接之形址,亦使馳聞。
崔致憲,以禮曹言啓曰,今八月二十八日辰時崇陵大王陵上莎草修改,政府以下進去時及同日巽時元陵大王陵上曲墻修改時,本曹堂上,當爲分進,而兩陵寢,同奉一局,始役又在同日。在前如此之時,已有兼進監董之例,今亦依此擧行,何如?傳曰,允。
又以弘文館言啓曰,修撰韓啓源差祭下番闕直,事甚未安。副修撰鄭煥義,旣有只推之命,與修撰林肯洙,副修撰金逸淵,一體牌招,以爲推移入直之地,何如?傳曰,允。
鄭基一,以都摠府言啓曰,副摠管李顯英,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,金虎門南邊月廊外面墻垣缺落處,今已畢築矣。晝察夜巡軍兵,解送直所之意,敢啓。傳曰,知道。
又以訓鍊都監言啓曰,因兵曹草記,金虎門南邊月廊外面墻垣缺落處,今已畢築,晝察夜巡軍兵,還入直所之意,敢啓。傳曰,知道。
義禁府照目粘連,茂長兼任興德縣監李儒增矣本府議啓內,中夜致敗,旣在七山之前洋,大波所驅,遽爲二舍之初境,想像光景,果難容措是白乎矣,護漕法意,本自嚴重,監色擅離,已失操檢,以此照律,罪笞五十收贖,解見任別敍私罪,奉敎依允爲旀,功議各減一等爲良如敎。又照目粘連,都摠府都事趙存恒,守門將林洪曄等矣本府議啓內,下鑰何等嚴重,而橫鎖有失察飭,竝只以此照律罪,各笞五十收贖,解見任別敍,竝只私罪,奉敎依允爲旀,竝只功減一等爲良如敎。又照目粘連,全羅前左水虞候鄭斗鴻矣本府議啓內,推債賣任,專事誅求,怨讟牒訴,若是狼藉,以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目粘連,庇仁前縣監李復鉉矣本府議啓內,丙申還下之結,寔出曠絶之恩,則其在對揚之道,固宜均俵於民,而三十餘結,竟歸私用,丁酉仍襲,作爲歲課,專思肥己無厭,以致澤不下究,繡啓論列,若是狼藉,則囚供發明,有難準信,以此照律罪,五年禁錮私罪,奉敎依允。又照目粘連,海南前縣監李鎭永矣本府議啓內,船到浹望,穀已裝載,苟曰晩裝,容或稱冤是白遣,公納添載,旣異私物,從前邑例,亦尙慮弊是白乎乃,旣係帖文之外,則難逭違令之律,以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目粘連,兵曹佐郞吉鎭國矣本府議啓內,城門標信,何等嚴重,禜祭開閉,又有節目,則不給開金,以致仍閉,事未前有,罪難容恕,以此照律,罪杖六十收贖,奪告身一等私罪,奉敎依允。又照目粘連,扶餘前縣監李淳夏矣本府議啓內,卄一結之査徵,係是前等吏輩之偸弄,則此與不俵入己,事實有異,十三度之排賑,又旣自備私物之救急,則其曰作租補用,理勢無怪,囚供所謂捐廩猶患不足,何暇念到取用云者,果不無參恕之端是白遣,至於成給鄕帖,添補賑需,設如囚供之發明,難免經法之乖謬,況今繡啓臚列,專歸賣任無恥,論以計贓,焉逭當律?以此照律,罪杖九十收贖,奪告身四等私罪,奉敎依允爲旀,功減一等爲良如敎。
判尹鄭元容疏曰,伏以臣,大質虧矣,身名謬矣。怛然慙慟,屛投荒郊,木石與伍,萬念灰冷,記簪寵眷,屢加甄錄,繼之敦飭,令臣就列,臣積犯逋慢,爲罪冞大,而薄遣旋宥,恩旨如故,且以臣講幄舊綴,慈敎諄懇,使之依前出入,臣苟有一分可强之勢,何敢全昧分義,更速孤負之愆哉?臣之一步難就之義,非惟同朝之所共見諒,雖遮行路之人而問之,決知臣情與勢之不可復就矣。始言者之論臣,集天下至卑賤極醜穢刁細鄙瑣之目,竝皆投之於臣,彼街巷賈販,非理相詬,有以似此惡聲,戟手叫嚷,則當之者,必掩面塞耳。羞行於州里之間,今以下流之所不忍相加者,顯施於公朝之上,此殆臣行己無素,有足以取人侮蔑而然也。臣固萬萬無狀,不足備數,而忝邇密而叨崇顯,備三朝禮使之末,今爲四十年許,而顚毛種種,齒亦老矣。藉曰其人顧無足惜,獨不念重官名而尊朝體乎?今臣遭處,非但臣一己之謬辱而已,由臣而貽士夫之恥,由臣而爲朝廷之累,臣罪到此,何以自贖?今若含汚包瑕,復齒周行,四方傳爲嗤笑,輿儓隨而指點,則是由臣而重貽恥而更爲累也。臣何敢爲是,亦何忍爲是?溫諭嚴旨,前後隆摯,必期湔滌塗飾,俾開榮進之路,臣豈不感極涕零?愚衷自激,而滓垢之遍,非薰沐所潔,黥劓之毁,豈息補可完,雖仁天滋潤之澤,不能蘇枯朽之株,若慈母顧復之恩,何以療尩廢之姿,洪渥縱荷於再造,微諒莫回於寸進,愆積分隳,合置何典,臣以世祿餘裔,受恩偏厚,涓埃圖效,素所蓄積,而立身一敗,志願已違,永負殫竭之初心,自孤成就之殊私,生將爲屛棄之踪,沒將抱不瞑之恨,杜門自省,混跡田間,戀闕忱誠,惟有夢寐,結草酬報,當俟來世而已,情窮勢迫,言不知裁,伏惟聖明,天地於臣,父母於臣,察臣情而憫憐之,諒臣心而矜許之,仰稟東朝,亟降威罰,永刋朝籍,以爲爲人臣溺職辜恩隳義慢命者之戒焉,臣無任云云。答曰,省疏具悉。臺言之忽及於就事論事之外,惟意論斷,無所顧藉,予極非之,故不以言事而遞斥之矣。卿之無辨,只以朝體爲言者,還是老成,足可使言者愧之,而予之欲昭晢於卿者,亦不須費辭爲也。爲念禮使之義,有前後處分,日前東朝飭敎,又極隆摯,在卿不特一伸而已,無復相持,卽爲上來肅命。
己亥八月初三日辰時,上御熙政堂。進講入侍時,檢校提學趙寅永,參贊官徐元淳,侍讀官洪永圭,假注書崔在厚,記注官趙相玉,記事官南秉哲,各持詩傳第四卷,以次進伏訖。上曰,史官分左右。上誦前受音一遍訖。寅永讀自采苓采苓,止采苓三章,仍奏釋義訖。上讀新受音十遍訖,命陳文義。寅永曰,此詩專刺信讒,而辨讒在於明理,理苟不明,何以知某說爲䜛而不可聽,某說爲非䜛而可聽乎?如欲明理,此又在於講學而已。伏願益加體念焉。上曰,玉堂陳之。永圭曰,此卽譏刺聽讒之詩,而首尾三章,重疊反復,旨義深切矣。苓生於隰,葑生於圃,而今欲采之於首陽,則於理可以無聽從,讒言之變亂黑白。矯僞而構虛者,何異於此?然苟不徐察而詳審,明理而折奸,逆耳者厭而苦之,遜志者樂而從之,則讒人罔極之禍,竟至於交亂四國,豈不大可懼哉?舜典曰,朕堲讒說殄行,大禹謨亦曰,無稽之言勿聽,每於此深加省察,必以親君子遠小人,作爲治法之要焉。上曰,參贊官陳之。元淳曰,閣臣·儒臣,敷陳無餘,臣無更達矣。上掩卷,仍命退。諸臣以次退出。
上在昌德宮。停常參·經筵。
李源達啓曰,大司諫宋啓幹,執義李集運在外,掌令權馦·卜來相,持平兪致崇未肅拜,持平朴商壽未署經,監察茶時之意,敢啓。傳曰,知道。
徐元淳啓曰,假注書崔在厚,身病猝重,勢難察任,今姑改差,何如?傳曰,允。
崔在厚改差,代以權龜洛爲假注書。
傳于崔致憲曰,禮房承旨馳詣社稷,奉審摘奸以來。
傳于徐元淳曰,進講入侍。
崔致憲啓曰,左右史不可不備,別兼春秋李時愚,檢閱洪在龍,旣有只推之命,竝卽牌招,推移入直,何如?傳曰,允。
傳于李源達曰,留院公事入之。
傳于徐元淳曰,藥院提調許遞,前望單子入之。內醫提調前望單子入之,李嘉愚落點。
傳于李源達曰,同義禁有闕之代,前望單子入之。同義禁前望單子入之,朴永元落點。
吏曹口傳政事,知義禁單朴永元。
徐元淳啓曰,卽者吏曹郞廳來言,祥原郡守李鍾協,利原縣監韓取善,當爲署經,而兩司不備,不得署經云。除在外·未署經外,未肅拜人員,竝卽牌招,以爲署經之地,何如?傳曰,允。
以別兼春秋李時愚牌不進罷職傳旨,傳于崔致憲曰,只推。
以慶尙監司金道喜狀啓,昌原等邑民家漂頹,人命渰壓死事,大王大妃殿傳于李源達曰,見嶺南災啓,雖是過事,不勝驚慘,未及入於別恤典之百姓,亦應多矣,一一趁卽題給,期於秋成,毋使渙散,渰壓人如有生前身還布,一竝蕩減,結構奠接之方,更爲各別申飭,形止使之馳報。
以江原監司李光正狀啓,安峽等邑民家漂頹,人命渰壓死事,大王大妃殿傳于李源達曰,觀此東伯狀啓,安峽·伊川兩邑渰死及漂頹,若是之多,不勝慘矜,別恤典從速題給,結構奠接之方,更爲各別申飭,死者之身還布,一竝蕩減之意,分付。
李源達,以左右捕盜廳言啓曰,西洋國人羅哥·鄭哥兩漢,去月二十九日,捕捉於洪州地,今已押來,合座究覈,何如?傳曰,允。
大王大妃殿傳于李源達曰,洋漢捉來云,甚爲多幸,盤覈之節,不可一毫疎忽,先捉之范哥及劉·丁·趙三漢,一體嚴訊,期於得情。
李源達,以戶曹言啓曰,法聖及嶺南三倉漕船,纔已點檢,而點檢之拖至八月,設漕以後初有之事也。雖緣多月久潦,海路艱險之致,而此若曲恕,則來頭必有倣此故淹之習,其在嚴漕法杜後弊之道,不可置而勿論,嶺南三漕差員,則已以臭載被罪,不必疊勘,法聖僉使林亨壽,待各倉準納,令該府拿問重勘,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而社稷大祭齋戒相値,不得設行之意,敢啓。傳曰,知道。
又以訓鍊都監言啓曰,本局別將具載哲,身病甚重,勢難察任,改差,何如?傳曰,允。
己亥八月初四日辰時,上御熙政堂。進講入侍時,提學朴綺壽,參贊官李源達,檢討官鄭煥義,假注書李秉植,記注官李昌廷,記事官南秉哲,各持詩傳第四卷,以次進伏訖。上曰,史官分左右。上誦前受音一遍訖。綺壽自有車鄰鄰,止車鄰三章,仍奏釋義訖。上讀新受音十遍訖,命陳文義。綺壽曰,此詩秦君,始有車馬及此寺人之官,將見者必先使寺人通之,故國人創見,而誇美之辭也。大抵寺人宦寺也,宮中不可無者,而灑掃守門而已。觀於古史,使之以非其道,則紊亂政令者,間多有之矣。我國則初無宦寺之弊,而殿下聰明過人,克承厥緖,臣何敢更慮乎?且古人有言曰,親賢士大夫之時多,接宦官宮妾之時少,則隆熙之治可致也,其理然矣。惟我純宗大王,卽我宗朝堯·舜之君也。殿下欲法堯·舜,當法祖宗矣。古人曰經書經也,史記緯也,經緯不具,無以講解。臣於向日,以亟下召對之命仰請矣。近日則日候淸涼,頻接召對,是臣區區之望。上曰,玉堂陳之。煥義曰,此詩盛言車馬之美,此西戎尙强之俗,可驗於立國之初,而秦之所以終於霸也。蓋人君以德爲車,以禮爲御,履如砥之道,行範驅之事,至若車馬整飭,特不過小臣之職耳。今我聖上,必以德存心,以禮律身,未嘗留意於輿馬服御之末,則秦人富强之業,固不足言矣。伏願殿下懋哉。上曰,參贊官陳之。源達曰,閣臣·儒臣,敷陳無餘,臣無容更達矣。上掩卷,仍命退。諸臣以次退出。
上在昌德宮。停常參·經筵。
藥房都提調李止淵,副提調鄭基一啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金景善啓曰,合辭許久闕啓,事甚未安。除在外未署經·傳旨未下外,呈告人員,竝卽牌招,何如?傳曰,允。
以大司諫宋祥來,持平兪致崇牌不進罷職傳旨,傳于金景善曰,只推。
金景善啓曰,大司諫宋祥來,持平柳致崇,旣有只推之命,一體牌招,何如?傳曰,允。
鄭基一啓曰,左承旨金大根,今日不爲仕進,卽爲牌招,何如?傳曰,允。
金景善啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,晉州營將南宮,美錢僉使許協下直,各長弓一張,長箭一部,片箭一部,筒兒一箇賜給。
權龜洛有頉代,以柳泰東爲假注書。
大王大妃殿傳于金景善曰,見捕廳啓目,洋漢之一竝抵賴,終不輸款,甚可痛惋,更爲施威,各別嚴覈,期於得情。
金景善啓曰,大司憲宋啓幹,執義李集運在外,掌令權馦·卜來相,持平兪致崇牌不進,朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金景善曰,只推。
以左承旨金大根牌不進罷職傳旨,傳于金景善曰,只推。
徐元淳,以內醫院都提調意啓曰,提調李嘉愚,今日問安,不爲仕進,卽爲牌招,何如?傳曰,允。
又以吏曹言啓曰,今此漢江祭典祀官兼大祝,以前北評事趙道淳塡差,而時無職名,令該曹口傳付軍職,何如?傳曰,允。
兵曹口傳政事,副司果單趙道淳。
徐元淳,以禮曹言啓曰,以太廟·景慕宮展謁,今八月念間無吉日事草記,傳曰,望間擇入事,命下矣。令日官李秉洪推擇,則今八月十一日十五日俱吉,而十五日,則眞殿茶禮相値云。以何日定行乎?敢稟。傳曰,十一日爲之。
金景善,以備邊司言啓曰,忠淸水使金鍵。以其身病,屢呈辭狀乞遞矣。實病旣如此,有難强令察任,今姑改差,何如?傳曰,允。
又以義禁府言啓曰,忠淸監司趙冀永啓本內,保寧縣監申義益,靈巖郡守具性喜等罪狀,竝令攸司稟處事,啓下矣。申義益·具性喜俱在任所云,依例發遣府羅將,竝拿來,何如?傳曰,待待命拿囚。
又以義禁府言啓曰,法聖僉使林亨壽,拿問重勘事,傳旨啓下矣。林亨壽,待各倉準納拿囚,何如?傳曰,允。
敦寧都正曺錫鯤疏曰,伏以臣於日昨,伏蒙除旨,以臣爲敦寧都正者,臣義重叨謝,雖不得不章皇出肅,而第念臣於見職,素無敦寧,揆以格例,自在應遞,玆敢短章陳籲,伏乞聖明,俯賜鑑諒,亟命選部,照例鐫改,以存公格,以安私分,千萬幸甚,臣無任云云。省疏具悉。疏辭下該曹稟處。
吏曹啓目帖連,觀此敦寧府都正曺錫鯤上疏,則以爲,臣素無敦寧,自在應遞,伏乞亟命選部,照例鐫改爲白有臥乎所,旣無敦寧,則揆以格例,不可仍置,敦寧府都正曺錫鯤改差,何如?判付啓依允。
己亥八月初五日辰時,上御熙政堂。進講入侍時,右議政李止淵,檢校直提學徐憙淳,參贊官李源達,侍讀官洪永圭,假注書李秉植,記事官洪在龍·南秉哲,各持詩傳等四卷,以次進伏訖。上曰,史官分左右。上誦前受音一遍訖。憙淳讀自駟驖孔阜,止駟驖三章,仍奏釋義訖。上讀新受音十遍訖,命陳文義。憙淳曰,此詩與前篇一意,而其所誇美者,不過車馬射獵之盛也。立國之初,所尙如此,故其效卒至於富强而止耳。先王創業垂統,必道之以德,齊之以禮,故民俗忠厚,其尊君親上之心,自然興起,而惟上所令,無敵於天下,豈止於富彊也哉?夫秦地,卽古岐·豐,而文王用之,以興二南之化,終基八百之業,秦人用之,專尙氣力,忠厚之俗,變爲强悍,而其暴興暴敗者,不以德禮而行之致也。聖人錄此二詩於秦風之首者,實寓感鑑戒之意焉,如是省覽誠好矣。上曰,玉堂陳之。永圭曰,駟驖孔阜,言其馬之盛也,舍拔則獲,言其御之精也。此皆昔無而今有,故詩人之誇美如此,然其立國之始創,則卽不過盛其車馬,競事田獵之爲,而未嘗及於用賢制民之事,宜其流風之習於是而已矣。小雅車攻之篇曰,允矣君子,展也大成,此亦宣王田獵之詩,而其撥亂興衰之志,內修外攘之功,蔚然著見於言外,奚但修車馬備器械而止哉?於此二詩,參互而觀之,則施措得失之間,較然有監戒而取法者矣。伏願澄省而體念焉。上曰,參贊官陳之。源達曰,文義則閣臣·儒臣,敷陳無餘,臣無容更達,而近日日候稍涼,經筵取稟,自明日依例以入矣。上曰,唯。上曰,大臣陳之。止淵曰,此篇車鄰駟驖,皆言其車馬之盛,射獵之事而已。先王立國,皆有規模,夏尙忠殷尙質周尙文,皆有損益,而其禮義仁厚之治,前後一揆也。越至于秦,徒尙詐力,雖以富强之效,能招八州朝同列,而不能如三代之久長,此可見詐力非爲國之道,而先王制度之一變至此,眞氣數所關也。大抵人君親賢士,然後可與爲治,而觀於此章,公之媚子,卽不過便嬖使令之人也。其所親者媚佞,所事者遊獵,尤何以爲國乎?以此觀之,禮義乃立國之先務,而親賢卽制治之要道也。我朝立國以後,敬天勤民,任賢使能,雖未有富彊之名,而先王之澤,寔至于今四百餘年,猶有禮義之名,伏願殿下,當法祖宗,益加導率焉。上掩卷。止淵曰,近日日候稍涼,而晨夕過冷,此時節宣,尤宜審愼,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵起伏奏曰,洋漢發捕後久無消息,極爲關慮,今乃就捕,豈以人力然哉?可見王令攸曁,天網不漏,誠多幸矣。但昨日捕廳究覈之際,新捕之漢,亦如前捕之漢,一直凶頑,終不可取招云,不勝憤惋矣。上仍命退。諸臣以次退出。
上在昌德宮。停常參·經筵。
徐元淳啓曰,明日常參·經筵,取稟。傳曰,停。
金景善啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨崔致憲,今日不爲仕進,卽爲牌招,何如?傳曰,允。
傳于李源達曰,判尹疏批下後,于今幾日,仍無消息,未知更有何逡巡之端而然乎?敦飭亦覺支離,自政院促其上來,明日內肅單捧入。
以江原監司李光正狀啓平康等邑民家漂頹,人命渰壓事,傳于李源達曰,當此農節,許多民戶之漂頹,聞甚驚慘,元恤典外,別加顧助,渰壓死人,如有生前身還布,竝蕩減,卽爲結構奠接,俾無失所之弊事,廟堂措辭,分付。
金景善啓曰,大司憲宋啓幹,執義李集運在外,掌令權馦·卜來相,持平兪致崇牌不進,朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于李源達曰,只推。
以左副承旨崔致憲牌不進罷職傳旨,傳于李源達曰,只推。
徐元淳,以禮曹言啓曰,宗廟·永憲殿·永禧殿·景慕宮秋奉審,以今八月十一日擧行事,前已啓下矣。伊日動駕相値,而今十五日亦吉,以此日知委擧行,何如?傳曰,允。
又以禮曹言啓曰,社稷神室·大成殿正殿·啓聖祠正堂滲漏處修改吉日時,以今八月十一日巽時,前已推擇啓下,而伊日動駕相値,令日官李秉洪更爲推擇,則同月十五日辰時亦吉云。以此日時擧行,何如?傳曰,允。
又以禮曹言啓曰,卽接忠淸監司趙冀永移文,則以爲公州牧鄕校聖殿正間,仰土剝落,棟椽朽傷,不可不及今修改,告由移還安祭香祝,自本曹啓稟下送云矣。公州牧鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,分付,何如?傳曰,允。
又以奉常寺都提調意啓曰,祭享所用秋等中脯,依定式今八月初六日,始造之意,敢啓。傳曰,知道。
金景善,以兵曹言啓曰,今八月十一日大駕詣宗廟展謁,仍詣景慕宮展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今春例爲之。
又以濬川司言啓曰,本司都廳禁衛營別將具載哲改差,代以御營廳別將韓應浩差下,使之察任,何如?傳曰,允。
義禁府啓目,洪州兼任前營將許燮原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,禮曹佐郞吉顯範原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
己亥八月初六日辰時,上御熙政堂。進講入侍時,提學朴綺壽,參贊官金景善,檢討官鄭煥義,假注書李秉植,記事官洪在龍·南秉哲,各持詩傳第四卷,以次進伏訖。上曰,史官分左右。上誦前受音一遍訖。綺壽自小戎俴收,止亂我心曲,仍奏釋義訖。上讀新受音十遍訖,命陳文義。綺壽曰,此詩言以義興師,則雖婦人,亦知勇於赴敵而無所怨矣,秦代西戎,如非其義,則國人豈可樂爲之用乎?非獨用兵爲然,事皆如是。故凱風擊鼓,不以其義,而皆有怨苦之意。且此章之旨,溫其如玉,最宜詳玩。夫玉之爲物,溫潤潔介,君子之德,亦猶是也。野有死麕章曰,有女如玉,言其女子之淸潔自守也。白駒章曰,其人如玉,言其君子之溫潤玉如也。莫非至化之所致,人必以修己爲先,兼此如玉之德,故淇隩章曰,如切如磋,言其修己,如治玉之工,切而磋之,則上而朝廷,有圭章之輔,下而州里,有玉振之美,禮記曰,玉不琢不成器,正爲此也。以此觀之,非但修己之方,作成之道,於是乎兼備,伏願聖明,省察焉。仍起伏更奏曰,此章言似淺近,而義實蘊奧,請發問焉。上問板屋。起伏奏曰,板屋者,以板爲屋,西戎之俗也。上曰,玉堂陳之。煥義曰,此章言車之制,蓋一車而衆工備焉,有攻木之工,有攻革之工,有攻金之工,一車而工聚如此。夫爲國,與治車無異,庶明同寅,百度惟貞,各盡器使之能,方成代天之工。伏願殿下,於此等處,深體言外之旨,推類而反省焉。上曰,參贊官陳之。景善曰,閣臣·儒臣,已備陳矣,而大抵用兵,有國之所不得已也。民之怨苦,莫甚於此,然而襄公伐西戎,爲復君父之讎,師出以義,故人皆樂赴,雖其從役者之家人,憂思之深,爲之亂我心曲,亦無怨意。至於始皇之時,遣蒙恬將兵三十萬,北逐凶奴,築萬里長城,於是乎民力殫竭,唐人詩曰,秦人半死長城下,其時有姜姓婦人,送其夫築城,尋至遼東,登高邱望之不歸,遂化而爲石,唐詩所謂望夫石卽此也,而其爲怨氣之所結可知。民怨如此,雖欲不亂,得乎?使民以道,則勞而不怨,不以其道,則鮮不致怨,非獨用兵爲然,而匹婦之微,亦足以干和,豈不畏哉?此章文義淺近,而亦不可歇看,伏望亟賜發問,而有以深省焉。上掩卷,仍命退。諸臣以次退出。
上在昌德宮。停常參·經筵。
鄭基一,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
崔致憲啓曰,明日常參·經筵,取稟。傳曰,停。
鄭基一啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十一日,朝參日次,而動駕相値,頉稟之意,敢啓。傳曰,知道。
崔致憲啓曰,來十一日,輪對日次,而動駕相値,頉稟之意,敢啓。傳曰,知道。
鄭基一啓曰,右承旨金景善,左副承旨崔致憲,今日不爲仕進,竝卽牌招,何如?傳曰,允。
傳于鄭基一曰,進講入侍。
傳于崔致憲曰,發遣吏郞,諸執事淸齋與否,摘奸以來。
傳于金景善曰,洋漢已就捕,不可一任捕廳擧行,竝移送王府,設鞫嚴覈,期於得情。
傳于金景善曰,委官,右議政爲之。
金景善啓曰,卽者義禁府都事來言,今此推鞫時,本府堂上,當爲備員,而知義禁朴永元未肅拜,不得進參云。卽爲牌招,何如?傳曰,允。
鄭基一啓曰,事變假注書金尙一,身病猝重,勢難察任,今姑改差,何如?傳曰,允。
金尙一改差代,以沈敬澤爲事變假注書。
義禁府問事郞廳,洪永圭·金基纘·朴承輝·韓啓源。
金景善啓曰,臣景善,今日推鞫進去,下直之意,敢啓。傳曰,知道。
傳于李源達曰,以批以飭,終不上來,分義乎,道理乎?漢城判尹鄭元容,下義禁府推考。
以大司諫宋祥來,正言尹昌錫,掌令權馦·卜來相牌不進罷職傳旨,傳于李源達曰,只推。
以黃海監司趙斗淳狀啓,金川等邑人命渰壓死,民家漂頹事,大王大妃殿傳于李源達曰,又見海伯狀啓,追後摘奸,渰壓與漂頹,若是之多,尤不勝驚慘,別恤典題給,掩埋與結構之節,如向來判付之意,分付。
以開城留守李奎鉉狀啓,凶言罪人朴春成等具格嚴囚,以待處分事,以承傳色口傳下敎曰,此事何以則爲好,而遣史官鞫廳,問于時·原任大臣。
崔致憲,以弘文館言啓曰,上番校理臣金基纘,以問事郞廳,今日推鞫時,晝仕出去之意,敢啓。傳曰,知道。
徐元淳,以義禁府言啓曰,今此推鞫時,假都事十員,令該曹口傳差出,以爲擧行之地,何如?傳曰,允。
又以義禁府言啓曰,當此推鞫方張之時,輕囚不可混處府內,時囚罪人吉顯範·許燮等,姑爲保放之意,敢啓。傳曰,知道。
又以左右捕廳言啓曰,謹依下敎,洋漢范世亨·羅伯多祿·鄭牙各伯等三名,竝移送義禁府之意,敢啓。傳曰,知道。
罪人范世亨·羅伯多祿·鄭牙各伯等,招辭。
己亥八月初七日辰時,上御熙政堂。進講入侍時,檢校提學趙寅永,參贊官鄭基一,檢討官金逸淵,記事官李寅夔,記事官洪在龍·南秉哲,各持詩傳第四卷,以次進伏訖。上曰,史官分左右。上誦前受音一遍訖。寅永讀自四牡孔阜,止小戎三章,仍奏釋義。上讀新受音十遍訖,命陳文義。寅永曰,小戎一篇,專言車甲弓馬之盛,別無深奧之文義,而若以秩秩德音推之,出征之將卒,皆能具有敍之德者,可見其君導率之德爲之本,故將士之婦士,亦皆無怨謗之辭者,良有以也。凡詩經辭義,必也推演玩釋,然後有得者,正指此等處也。上曰,玉堂陳之。逸淵曰,閣臣所奏甚好,無容更達,而大抵兵死地也,征役不休,則國人應苦其勞,婦人應多怨曠,而襄公興師,國人忘其軍旅之苦,而樂爲之用,婦人徒切思念之情,而亦無所怨者,蓋襄公此擧,承天子之命,以義驅之,一則尊周之義,一則報仇之計,可謂忠於君孝於親之道兼備矣。義理嚴正,則天理順,天理順,則人心服,雖愚夫愚婦,咸知其當然底道理,死而不避,勞而無怨者也。以此推之,非但征伐一事而已,凡於事爲,無往不可,是故人君爲治之道,亦不外乎此。伏願殿下,益加體念焉。上曰,參贊官陳之。基一曰,閣臣·儒臣,敷陳無餘,臣無容更達矣。上掩卷,仍命退。諸臣以次退出。
上在昌德宮。停常參·經筵。
崔致憲啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經·推鞫進去外,未肅拜·呈告人員,竝卽牌招,何如?傳曰,允。
傳于徐元淳曰,進講入侍。
傳于崔致憲曰,禮房承旨,馳詣受香諸處,奉審摘奸以來。
兼春秋李昌廷書啓,臣於本月初七日四更量,敬奉聖敎,馳往鞫廳,問于時·原任大臣,則領府事李相璜,判府事朴宗薰,右議政李止淵等以爲,民志陷溺,世變層生,孱盲賤商,卽不過幺麽蟣蝨之類,而乃敢包藏凶圖,肆發凶言,憤惋之極,寧欲無言。臣等纔伏見開城留守狀啓謄報,宜卽求對請鞫,而鞫坐方張,勢難容旋,擬待推案封啓後,相率趨詣矣。際伏承下詢之命,觀於囚供,其言則不道,其計則不軌,王法莫嚴,輿憤普切,關係實大,究覈爲急,亟令王府,拿致在囚諸漢,設鞫正法,斷不可已云矣,敢啓。傳曰,知道。
大王大妃殿傳于金大根曰,觀此諸大臣附奏,則請松營在囚諸漢拿鞫,驚憤駭痛,無怪如是之請,而雖以狀啓觀之,所謂朴·鄭諸漢,不過孱盲賤商,愚蠢沒覺,自犯不道,無他情節根窩之別可究覈者,旣的知無所究覈,不必拿鞫,無益於事,徒爲騷擾,使松留,諸漢罪犯,分輕重以聞,無辜之民,或有被告者,詳細査覈,俾無橫罹之患也。
徐元淳啓曰,大司憲宋啓幹,執義李集運在外,掌令權馦·卜來相牌不進,持平兪致崇推鞫進,朴商壽未署經,監察茶時之意,敢啓。傳曰,知道。
以大司諫宋祥來,正言尹昌錫,掌令權馦·卜來相牌不進罷職傳旨,傳于徐元淳曰,只推。
徐元淳,以弘文館言啓曰,上番闕直,事甚未安。應敎金英根內閣進,副應敎朴齊憲,校理金基纘·洪永圭,副校理朴承輝·宋柱獻,竝卽牌招,以爲推移入直之地,何如?傳曰,允。
又以備邊司言啓曰,卽見黃海監司趙斗淳狀啓,則以爲,本道,甫經懷襄甁罌俱竭,民情遑汲,各邑鎭來庚子式年戶籍及各軍保·各色工匠保都案,特許待明秋磨勘事,請令廟堂,稟旨,分付矣。在前退勘,亦多已例,似此災歲,許多勘費之責出於民,實係當念,依狀請特許退勘,以示寬恤之意,何如?傳曰,允。
又以備邊司言啓曰,卽見黃海監司趙斗淳狀啓,則以爲,本道,酷被水災,而毋論儒武,殆半是被災之民,此時赴會,實涉矜悶,今秋本營公都會與各項都試及兵水營都試,竝待明秋合設事,請令廟堂,稟旨,分付矣。每値災歲,許令退行,旣多已例,依狀請待明秋竝爲設行,何如?傳曰,允。
又以鞫廳大臣意啓曰,今此推鞫時,文書浩多,司果沈承澤·李晉翼·徐耆淳·曺錫雨,竝問事郞廳加差下,何如?傳曰,允。
又以義禁府言啓曰,漢城判尹鄭元容禁推事,傳旨,啓下矣。鄭元容,下去京畿始興地云,依例發遣府都事,拿來,何如?傳曰,待待命拿囚。
又以義禁府言啓曰,漢城判尹鄭元容,今方待命拿囚,而卿宰禁推,待批下捧供,載在大典通編,鄭元容,係是卿宰,敢啓。傳曰,禁推分揀,更爲嚴飭牌招,肅單捧入。
金大根啓曰,漢城判尹鄭元容牌不進推考傳旨,今方捧入,而嚴飭之下,如是違牌,事甚未安。更爲牌招,何如?傳曰,允。
傳于徐元淳曰,推鞫姑罷。
領府事李相璜,判府事朴宗薰,右議政李止淵聯名箚曰,伏以臣等,以松營諸囚仰請設鞫,卽王法之所當然,公憤之不可遏,有非臣等一人之見而已。及伏睹慈聖傳敎,諸漢罪犯,使松留分輕重以聞事有命矣。臣等固仰認聖意,以其愚蠢之流,不欲騷擾其事,付之守臣,罪囚則分等以聞,無辜者俾勿橫罹,聖念攸及,不勝欽仰,第王章至重,獄體莫嚴,固不可以一毫撓屈,此囚雖極微賤,其言則大不道也,縱無根窩,其計則至不軌也。何可諉之沒覺,草草了勘,不思所以杜後弊而洩輿憤乎?臣等進不得求對爭執,退不敢泯默奉承,衷情耿耿,聯貢愚見,伏乞聖明,穆然深思,仰稟東朝,收還成命,亟令王府擧行焉。取進止。答曰,省箚具悉。卿等之懇,揆以事體,拿鞫之請,不可無矣,而觀於諸招,極可笑而無足道也。旣無根窩情節之可以鉤覈,則分輕重用當律,無間於京外,東朝處分,誠爲至當,非但特軫一時騷擾之弊,卿等亦當有以仰體者矣。仍傳于徐元淳曰,此批答,遣史官傳諭于時·原任大臣。
罪人范世亨更推,刑問一次,訊杖第九度停刑,羅伯多祿更推,刑問一次,訊杖第十一度停刑,鄭牙各伯更推,刑問一次,訊杖第十三度停刑,劉進吉·丁夏祥·趙信哲等,招辭。
己亥八月初八日辰時,上御熙政堂。進講入侍時,原任直閣徐俊輔,參贊官徐元淳,檢討官林肯洙,記事官李寅夔,記事官洪在龍·南秉哲,各持詩傳第四卷,以次進伏訖。上曰,史官分左右,上誦前受音一遍訖。俊輔讀自蒹葭蒼蒼,止蒹葭三章,仍奏釋義。上讀新受音十遍訖,命陳文義。俊輔曰,伊人未知何所指,而大抵必其當時賢人君子也。故詩人之愛慕深切,必欲往從之而不可得矣。推以至於君上而求賢共理,則其誠心旁求,豈但止於詩人之愛慕往從也?此等處推類體念焉。上曰,玉堂陳之。肯洙曰,蒹葭蒼蒼,白露爲霜,卽天之成物收斂之時也。蓋天以四時,運行不息,曲成萬物,春夏則雨露而發生,秋冬則霜雪而收藏,四時迭代,各宣其氣,無物不遂者,卽天之道也。故易曰天行健,君子以,自强不息,此謂君子自修之工,體天不息也。夫人君,亦一造化之天也。發政施仁,咸育黎庶,猶天之雨雪之澤也,明示好惡,刑罰以時,猶天之霜雪之威也。故魯頌曰,雨露霜雪,無非敎也。伏願殿下,先自講學,體天道不息之工,勤勤孜孜,毋或間斷,則睿知日開,聖學時敏,政令施措之間,動無不宜,春生秋肅,造化之權,自然與天合德矣。懋哉懋哉。上曰,參贊官陳之。元淳曰,閣臣·儒臣,敷陳無餘,臣無容更達矣。上掩卷,仍命退。諸臣以次退出。
上在昌德宮。停常參·經筵。
李源達啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
崔致憲啓曰,明日聖節望闕禮,再明日動駕,三明日貞陵忌辰祭齋戒,十三日十四日明陵忌辰祭齋戒正日相値,視事頉稟之意,敢啓。傳曰,知道。
金大根啓曰,右承旨金景善,今日不爲仕進,卽爲牌招,何如?傳曰,允。
崔致憲啓曰,明日聖節望闕禮,依例爲之之意,敢啓。傳曰,知道。
傳于金大根曰,自明日至十一日,進講停。
金大根啓曰,漢城判尹鄭元容,屢度飭敎之下,終不出肅,事體所在,誠極未安。推考,何如?傳曰,允。招致啓板前,問啓以入。
傳于金大根曰,判尹問啓置之,肅單捧入。
金大根啓曰,判尹鄭元容,問啓置之,肅單捧入事命下,而謂有情勢,不呈肅單,直爲出去,事體所在,萬萬未安,從重推考,何如?大王大妃殿傳于金大根曰,朝廷之上,無此一人,誠亦狼狽,而自以謂素執冞堅,所守不變,使前後敦飭,極費思量者,都歸於虛文,無可致之道,則使之任行其志而已。漢城判尹許遞。
崔致憲啓曰,臣承命馳詣南壇,壇上神位板奉審則無頉,祭物祭器祭井看審則精潔,諸執事進排官佾舞工人摘奸則無頉。仍詣三角山·白岳山,神位板奉審則無頉,祭物祭器祭井看審則精潔,諸執事進排官摘奸則無頉。仍詣木覓山,神位板奉審則無頉,祭物祭器祭井看審則精潔,諸執事進排官摘奸則無頉。仍詣漢江壇,壇上神位板奉審則無頉,祭物祭器看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。傳曰,知道。
傳于金景善曰,推鞫爲之。
金景善啓曰,臣景善,今日推鞫進去,下直之意,敢啓。傳曰,知道。
李源達,以兵曹言啓曰,再明日宗廟·景慕宮動駕時,本曹堂上·郞廳守宮及侍衛各差備,當爲備員,而參知洪說謨有身病,佐郞一員未差,無以備員,參知令政院稟旨變通,與佐郞一員未差之代,竝令該曹,以在京無故人口傳差出,參知待下批牌招,以爲進參之地,何如?傳曰,允。
李源達啓曰,因兵曹草記,再明日宗廟·景慕宮動駕時,本曹堂上·郞廳守宮及侍衛各差備,當爲備員,而參知洪說謨有病,佐郞一員未差,無以備員,參知令政院稟旨變通,與佐郞未差之代,竝令該曹,以在京無故人口傳差出,參知待下批牌招,以爲進參事,允下矣。合有變通之道,何以爲之?敢稟。傳曰,許遞。
吏曹口傳政事,以成遂默爲兵曹參知,金觀燮爲兵曹佐郞。
吏曹,兵曹參議單成遂默,參知單宋應龍。
李源達,以都摠府言啓曰,今此動駕時,侍衛寶劍守宮,當爲備員,而都摠管完昌君時仁,副摠管沈漢永·韓益相在外,李顯英,以禁衛中軍,陣上進,都摠管洪顯周·金賢根,副摠管安光直有實病,無以備員,令政院稟旨變通,仍令該曹,以在京無故人口傳差出,待下批牌招,以爲備員侍衛進參之地,何如?傳曰,允。
李源達啓曰,因都摠府草記,今此動駕時,侍衛寶劍守宮,當爲備員,而都摠管完昌君時仁,副摠管沈漢永·韓益相在外,李顯永,以禁衛中軍,陣上進,都摠管洪顯周·金賢根,副摠管安光直有實病,無以備員,令政院稟旨變通,仍令該曹,以在京無故人口傳差出,待下批牌招,以爲備員侍衛進參事,允下矣。合有變通之道,何以爲之?敢稟。傳曰,竝許遞。
又啓曰,大司憲宋啓幹,執義李集運在外,掌令權馦,持平兪致崇牌不進,掌令卜來相推鞫進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,掌令權馦,持平兪致崇牌不進罷職傳旨,傳于李源達曰,只推。
以副應敎朴齊憲牌不進罷職傳旨,傳于李源達曰,只推。
以咸鏡監司朴岐壽狀啓,慶源府使金翰喆,以其母病,屢呈辭狀,不得已罷黜事,傳于金大根曰,令該曹口傳差出,催促下送。
李源達啓曰,明日聖節望闕禮習儀,兩司當爲進參,除在外·未署經·推鞫進去外,未肅拜·呈告人員,竝待開門牌招,何如?傳曰,允。
吏曹口傳政事,以洪雲錫爲慶源府使。
金大根,以成均館大司成意啓曰,臣聞居齋儒生等,今日夕食堂不爲設行,馳詣泮宮,招致諸生,問其捲堂之由,則諸生等,書進所懷,以爲,伏以臣等,幸逢聖明之世,久沐菁莪之化,所誦法者,孔·孟·程·朱之書,所講明者,君臣父子之倫,以之扶世敎而衛斯文者,卽國家之所培養,臣等之所自期也。不幸今日,有所謂西洋邪術,乃敢滓穢太淸,幾至誑惑半世,瀆風敎而亂名分者,有倍於楊·墨·老·佛之害,而甚至有率來洋漢,作爲敎主,海外之呼吸相接,轂下之羌胡潛伏,此誠有國以來所未有之一大變怪也。臣等非不知朝家鋤治之典,嚴若霜雪,而跡廁賢關,目見邪說之橫流,不容泯默,治疏叫閽,以寓辭闢之義,發論閱月,連値齋任之或稱在外,或以病遞,拖至今日,不能對揚聖朝樂育之化,以此情踪,何敢抗顔入堂乎?退伏私次,恭俟處分云云。臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢稟。傳曰,邪術之漸致滋蔓,良是痛惋,今見諸生所懷,言正而義嚴,衛道之地,合有此論,至於鋤治之方,未嘗疎忽,則捲堂之擧,誠亦過矣。斯速還入之意,卽爲曉諭。
又以禮曹言啓曰,卽接晉州幼學全思旼所志,則以爲,族曾祖文徵,嫡妾俱無子,以其同姓六寸弟後慶第二子重瑞,欲爲繼後,兩家諸族,相議完定,而兩家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長全思旼所訴旣如此,依定式全後慶第二子重瑞,立爲全文徵之後,何如?傳曰,允。
又以禮曹言啓曰,卽接羅州幼學林顯遠所志,則以爲,族兄炯遠,嫡妾俱無子,以其同姓四寸弟致遠第四子八鎭,欲爲繼後,兩家諸族,相議完定,而兩家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,筵奏定式,而門長林顯遠所訴旣如此,依定式林致遠第四子八鎭,立爲林炯遠之後,何如?傳曰,允。
李源達,以義禁府言啓曰,京畿前前水使李寬奎,纔已就囚,而當此推鞫方張之時,輕囚府內不可混處,李寬奎,姑爲保放之意,敢啓。傳曰,知道。
又以義禁府言啓曰,昌原前府使沈樂臣,纔已就囚,而當此推鞫方張之時,輕囚府內不可混處,沈樂臣,姑爲保放之意,敢啓。傳曰,知道。
傳于李源達曰,推鞫姑罷。
江原監司李光正疏曰,伏以臣,猥以匪才,叨承重寄,辭不獲命,黽勉就次,且一月餘矣。裘帶優閒,罔非恩造,在臣私分,榮已足矣,而知思素短,見聞不廣,凡邑弊民瘼,大小緩急,漠然不省其萬一,殆若寄聾瞽於聰視,畢竟僨誤,自知已明,況夏秋之月,淫霖課日,百種俱痒,列邑同災,目下憂虞,澒洞如海,尙幸比日天氣,頗或適宜,往往水田,庶其望秋,而言念民事,食息靡安。此際伏承大王大妃殿特敎,今秋本道監試及文東堂試,竝令移設於臣營下,而俾臣主其試事,有以仰聖意之一出於憂民之地,而公試事之義,實亦竝寓於其間也。臣欽仰攢歎,卽與山東父老,欲須臾無死,敢不思所以殫心竭慮,對揚明命,而第伏念,臣於一切試事,自有萬重鐵限,中間十餘年,未敢以試事自居,同朝所共諒也。是故向者臣名,濫擬於文科庭試殿試讀券官之望也。又不敢不奉牌陳章,冒暴微諒,致煩院啓,而恩阻承批,至蒙問備,而勘不當罪,顧臣情地之愈往愈蹙,不啻又倍於前日。噫,試士等耳,於內則久已自劃,於外則便若無恥,在參考而尙積辜負,在主試而況敢冒據,今若使臣,揚毫點朱,晏然主張於考試取人之場,則是直不識世間有羞愧事者也。縱臣不肖,豈忍甘自處於四維之外,而此其情勢之迫切,有甚於疾病也。於是乎朝家之處臣,庶幾知所審矣。亟賜遞臣見職,代之以精白公亮之人,公私萬萬幸甚,情急勢隘,玆敢不避猥越,仰瀆宸聽。伏望聖慈,深照至懇,俾試事完而微分安,則不勝大願,臣無任云云。答曰,省疏具悉。卿之從前逡巡,未知其當,況今試期迫近,推諉無處,豈以一己之私,不念國事之重乎?須體委任之意,務盡恢公之方。
罪人范世亨更推,刑問一次,訊杖第五度停刑,羅伯多祿更推,刑問一次,訊杖第十三度停刑,鄭牙各伯更推,刑問一次,訊杖第十一度停刑,劉進吉更推,刑問一次,訊杖第十七度停刑,丁夏祥更推,刑問一次,訊杖第十一度停刑,趙信喆更推,刑問一次,訊杖第二十一度停刑。
己亥八月初九日辰時,上御熙政堂。進講入侍時,檢校提學趙寅永,參贊官金大根,侍讀官宋柱獻,假注書李秉植,記事官洪在龍·南秉哲,各持詩傳第四卷,以次進伏訖。上曰,史官分左右。上誦前受音一遍訖。寅永讀自終南何有,止終南二章,仍奏釋義訖。上讀新受音十遍訖,命陳文義。寅永曰,威儀是君道中一大事,而禮言天子穆穆,諸侯皇皇,皆威儀也。今以容貌衣服,皆稱人君之威儀,故詩人美之曰,其君也哉,此實體念處也。上曰,玉堂陳之。柱憲曰,此章文義,閣臣已詳達,臣無容贅陳,而竊有餘蘊之演究者,玆敢陳達矣。佩玉將將,壽不忘云者,非但爲服飾之美。蓋玉之爲物,五德俱備,禮記曰潤澤仁也,廉肉義也,垂之如墜禮也,縝而細密智也,精英特達信也,君子之玉不祛身,爲有此五德也。然徒知玉之爲寶,而不思所以琢磨,則玉安得彰其五德之美而爲寶於世乎?學問之工,亦類是矣。淇澳章曰,如切如磋,如琢如磨,謂其勤學自修,進進不已,如玉之旣琢而復磨之也。成湯之聖敬日躋,文王之純亦不已,其要亶亦不外乎是矣。今若孜孜修省,無少間斷,深軫切磋琢磨之義,則聖學自底於光明矣。伏願懋哉懋哉。上曰,參贊官陳之。大根曰,閣臣·儒臣,敷陳無餘,臣無容更達矣。上掩卷,仍命退,諸臣以次退出。
上在昌德宮。停常參·經筵。
藥房提調李嘉愚,副提調鄭基一啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李源達啓曰,合辭許久闕啓,事甚未安。除在外·未署經·傳旨未下外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金大根啓曰,右承旨金景善,今日不爲仕進,卽爲牌招,何如?傳曰,允。
李源達啓曰,今日聖節望闕禮習儀,憲府則監察代行矣。雖無諫院,仍爲行禮之意,敢啓。傳曰,知道。
又啓曰,臣源達,今日聖節望闕禮習儀進去,下直之意,敢啓。傳曰,知道。
以右承旨金景善牌不進罷職傳旨,傳于徐元淳曰,只推。
以大司諫宋祥來,司諫李莊緖,掌令權馦,持平兪致崇牌不進罷職傳旨,傳于徐元淳曰,只推。
徐元淳啓曰,大司諫宋祥來,司諫李莊緖,掌令權馦,持平兪致崇,旣有只推之命,一體牌招,何如?傳曰,允。
傳于崔致憲曰,明日出宮門路,以協陽門爲之。
徐元淳啓曰,大司憲宋啓幹,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于徐元淳曰,只推。
兵曹口傳政事,以尹宜善·李若愚·趙秉龜爲都摠管,以沈宜臣·韓鎭㦿·任聖皋·尹禹鉉爲副摠管。
兵曹,副摠管單李若愚·趙秉龜。
崔致憲啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
徐元淳啓曰,明日動駕,兩司侍臣,當爲進參,除在外·未署經外,未肅拜·呈告人員,竝待開門牌招,何如?傳曰,允。
以兵曹參議成遂默牌不進罷職傳旨,傳于徐元淳曰,只推。
以平安監司金蘭淳狀啓,順安縣民家頹壓事,傳于徐元淳曰,許多民戶之頹壓,聞甚驚慘,元恤典外,別加顧助,結構奠接之方,廟堂措辭,分付。
徐元淳,以吏曹言啓曰,齊陵參奉沈雯,以其身病,呈狀乞遞,改差,何如?傳曰,允。
崔致憲,以奎章閣言啓曰,守宮檢校待敎金正喜,待開門牌招,何如?傳曰,允。
又以成均館大司成意啓曰,本館草記答曰,邪術之漸致滋蔓,良是痛惋,今見諸生所懷,言正而義嚴,衛道之地,合有此論,至於鋤治之方,未嘗疎忽,則捲堂之擧,誠亦過矣。斯速還入之意,卽爲曉諭事,命下矣。臣謹依聖敎,招致諸生,傳宣聖旨,仍爲勸入,則諸生等以爲,聖敎若是鄭重,不勝感惶,謹當還入云。故仍設食堂,臣則退去之意,敢啓。傳曰,知道。
徐元淳,以都摠府言啓曰,今日入直內三廳武兼禁軍及軍兵等,當爲中日習射技放,而聖節望闕禮習儀相値,不得設行之意,敢啓。傳曰,知道。
又以都摠府言啓曰,副摠管金相順,聖節望闕禮侍衛進參事,議政府晝仕出去之意,敢啓。傳曰,知道。
又以司僕寺一二提調意啓曰,咸興監牧官崔柔植,身病猝重,呈狀乞遞,今姑改差,何如?傳曰,允。
又以右邊捕盜廳言啓曰,因邪學罪人劉進吉口招,同黨南履灌發捕事,前已草記蒙允矣。南履灌,捉得於利川地,今纔入來,故多般究問,則邪學情節,箇箇自服,而與丁夏祥·劉進吉輩,綢繆爛熳,多年講習,逢見洋漢三名於丁夏祥家,謂以神父,堅陳領洗,無不受之云。究其所犯,與劉·丁兩漢,一而二,則不可比論於尋常染邪之類,移送秋曹,考律勘處,何如?傳曰,允。
徐元淳啓曰,卽者刑曹郞廳來言,邪學罪人南履灌,當爲推覈,而判書洪敬謨在外,次堂例不得擧行云。何以爲之?敢稟。傳曰,許遞,前望單子入之。
刑曹判書前望單子入之,朴晦壽落點。
上護軍徐有榘疏曰,伏以臣於月前,猥將微懇,仰瀆崇嚴,兪音之降,惕息而俟,及伏奉批旨下者,軫昔年之逮事,諭今日之難捨,辭旨鄭重,瞻聆動色,臣雙擎九頓,掩仰而呑聲,不自覺其感淚之泉湧也。嗚呼,臣以昔年再造之餘生,百劫滄桑,耄而不死,追先報今,未效萬一,媒榮梯寵,徒玷聖簡,愴怳悲隕,不知死所,至若何忍相捨之敎,卽皇明戴珊之得之於弘治盛際,而明良契遇,至于今焜耀史乘者也。臣是何人,迺得此恩諭於聖明之世也?然戴珊,以當時佐理之名臣,方當求退之時,其年不過六旬有餘,則其仰感隆旨,至發死此官之誓言固也。若臣者,昏聵殘疾,死亡無日,戀軒微忱,雖不忘於一飯,陳力就列,更無望於此生,瞻望雲天,心神飛越。噫,人臣去國,蓋亦多端,年至則去,年未至而病痼則去,年未至病未痼,而量材揣分,可以止則去,是以有二宜去三宜休之說焉。如臣無似,以其年則過禮經之限,居已七易寒暑矣。以其病則癃殘與年而俱深,氣息與日而益綴,萬難自力於奔奏之任矣。以其材分,則襪線之長,黔驢之技,固已莫逃於淵鑑,畢露於同朝,而小器大受,罔非踰分,有百辜負,無一報補矣。譬如駑駘誤充上駟,其不至於出門僨轅,倖耳,況於齒老病瘠之後,猶不思脫鞿卸鞍,自放於長林豐草之間,而戀棧櫪就錣策,以程功效力於群駿之列,此豈理也哉?苟非然者,臣之一身,非臣之有,糜粉赴蹈,皆所不辭尙何敢仰拂如天之德意,忍作明時之便訣也乎?且臣於三宜休之外,又有懇至情事之不得不休者二焉。臣有八耋偏母,素抱痰喘之疾,爲服水泉,將來郊坰,已數歲矣。此距城闕,數十里而遙,毋論閑劇職任,臣若一番赴公,輒致幾日離捨,扶護調將,更無其人,此臣烏鳥私情之已曾冒控於前疏者也。昔在正廟庚子,臣祖父文靖公臣命膺,以門戶盈盛之懼,年未至而乞休,聖諭特紆於全保,恩許不踰於終朝,尙記臣祖退自宣麻之班,一門聚首,齊發誓願,生生世世,隕結圖酬,至今追惟,怳若隔晨,臣誠不肖,無能爲役於先臣,而顧其齒,則比先臣乞休之時,恰過十餘年矣。猶幸及此溝壑之未塡,得以繼躅於甲子一週之後,則公而免夜行不息之罪,私而有歸報先臣之顔,此又臣前疏之嚴不敢拖及,而螻蟻微衷,亦不敢終自阻於仁覆之天者也。臣自承隆批以來,含恩怵義,心口相謀,將欲齎誠再籲,則屢瀆是懼,將欲因仍默息,則情私轉急,循分撫躬,進退皆罪,徊徨踧踖,若窮無歸。竊伏惟大專曲遂之仁,必不使一物不得其所,而此事,非臣披瀝,高高之天,亦無以悉燭其情實,輒敢憑恃體下之眷,申控由中之懇,倘蒙聖慈,俯賜諒察,假臣奉朝賀三字銜,以全終始生成之澤,則臣以桑楡餘日,優遊田里,涵泳聖渥,時因吉月之朝,獲遂瞻天之誠,區區志願,永畢於斯,臣無任云云。答曰,省疏具悉。朝廷耆舊,惟卿巋然,予豈捨卿,卿亦何忍,而引禮之懇,至再愈摯,亦何可一向靳持不思始終禮遇之義乎?所請特爲許施。
上在昌德宮。停常參·經筵。
大駕詣宗廟,入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安,答曰,知道。展拜後,內閣·政院·藥房·玉堂口傳問安。答曰,知道。仍詣景慕宮,入齋室後口傳問安。答曰,知道。還內後口傳問安。答曰,知道。
鄭基一啓曰,司僕寺內乘來言,捲簾,取稟。傳曰,捲三面爲之。
金景善啓曰,大司憲宋啓幹,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
崔致憲啓曰,來十六日,日次儒生殿講日次,而毓祥宮秋享祭齋戒相値,頉稟之意,敢啓。傳曰,知道。
李源達啓曰,臣以大王大妃殿·王大妃殿問安進去,下直之意,敢啓。傳曰,知道。
傳于鄭基一曰,還宮門路,以逌覲門·月覲門爲之,內門路,以宜春門爲之。
金景善啓曰,卽者刑曹郞廳來言,邪學罪人南履灌,當爲推覈,而新除授判書朴晦壽在外,次堂例不得擧行云。何以爲之?敢稟。傳曰,許遞,前望單子入之。
刑曹判書前望單子入之,朴綺壽落點。
金景善啓曰,卽者刑曹郞廳來言,邪學罪人南履灌,當爲推覈,而判書朴綺壽有實故,不得擧行云。卽爲牌招,何如?傳曰,允
又啓曰,卽者義禁府都事來言,今日動駕時,駕側鳴錚罪人洪浩善等十二名,移送秋曹云矣,敢啓。傳曰,知道。
崔致憲啓曰,刑曹判書朴綺壽,旣入闕中,不爲肅謝,直爲出去,事甚未安。推考,何如?傳曰,允。
又啓曰,卽者檢閱洪在龍,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
又啓曰,左右史不可不備,別兼春秋李時愚,卽爲牌招入直,何如?傳曰,允。
以司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于李源達曰,只推。
崔致憲,以奎章閣言啓曰,大駕今已還宮,守宮檢校待校金正喜,依正式減下,何如?傳曰,允。
又以禮曹言啓曰,齊陵秋夕祭受香,在於明日,而令今方入直,參奉有闕未差,受香無人云。參奉有闕之代,令該曹以在京無故人口傳差出,以爲及期受香之地,何如?傳曰,允。
又以吏曹言啓曰,今此秋夕祭祭官,當爲磨鍊,而除老病公頉,實無推移排比之路,依近例刑官及司饔院官員年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
吏曹口傳政事,以沈敎鎭爲齊陵參奉。
崔致憲,以奉常寺都提調·提調意啓曰,祭享所用秋等中脯三百五十六貼五條,今八月十一日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
檢閱洪在龍疏曰,伏以臣,退自陪班,卽接家信,則臣父公州牧判官臣耆燮,月初受由上來,方欲還任之際,前患暑病,近因涼生,挾感添劇,內寒外熱,頭眩膈痞,食飮專却,氣息澌敗,不可不及時治療,然後可卽登道,而臣方鎖直,看護無人,醫藥失宜,臣聞報驚遑,方寸煎灼,玆敢不避猥越,陳章徑出。伏乞聖明,亟遞臣職,俾便救護,仍治臣罪,以肅朝綱,千萬幸甚,臣無任云云。答曰,省疏具悉。爾其勿辭救護。
己亥八月十一日辰時,大駕詣宗廟·景慕宮,秋展謁擧動入侍時,行都承旨鄭基一,左承旨金大根,右承旨金景善,左副承旨崔致憲,右副承旨徐元淳,同副承旨李源達,記事官李寅夔,假注書李秉植,記事官洪在龍·南秉哲,檢校直提學徐憙淳,檢敎直閣李公翼·鄭最朝·金左根,直閣徐有薰,檢校待敎金學性·金英根,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李嘉愚,副提調鄭基一進前奏曰,朝氣稍涼,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦。由肅章門·進善門,出敦化門進發,至宗廟大門外。通禮跪啓請降輦乘輿,上降輦乘輿入廟門。入齋室後,展拜時至,通禮跪啓請出次,上改具冕服出次,至東神門外。通禮跪啓請執圭,基一進圭,上執圭,入就板位,行四拜禮訖。上入殿內,各室奉審訖,命侍衛軍兵來待西神門外。賤臣承命出傳。上由西神門,詣永寧殿。基一曰,殿門自此稍間,步輦待令乎?上曰,置之。仍步詣永寧殿,入就板位,行四拜禮訖,各室奉審如上儀,出殿門釋圭,基一跪受。右議政李止淵曰,展拜禮成,勞動旣多,聖體,若何?上曰,一樣矣。上乘輿,還御齋室後,通禮跪啓請外辦,上改具翼善冠·衮龍袍,乘輿出廟門外。通禮跪啓請降輿乘輦,上降輿乘輦,至景慕宮大門外。通禮跪啓請降輦乘輿,上降輦乘輿入齋室。展拜時至,通禮跪啓請出次,上改具冕服,入就板位,行再拜禮訖,陞東階奉審室內訖,仍詣望廟樓。上曰,望廟樓奉審時,都提調入參,賤臣承命出傳。上還御齋室後,問安勿爲之事,下敎。上改具翼善冠·衮龍袍,出齋室門外。通禮跪啓請乘輿,上乘輿,出日瞻門·逌覲門,由月覲門,入宜春門還內,命出標信解嚴。諸臣以次退出。
上在昌德宮。停常參·經筵。
崔致憲啓曰,大司憲宋啓幹,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
又啓曰,右副承旨徐元淳,今日不爲仕進,卽爲牌招,何如?傳曰,允。
傳于崔致憲曰,進講入侍。
傳于崔致憲曰,推鞫爲之。
大王大妃殿傳于崔致憲曰,連見推案,每止一言而已,無他招辭,究覈之節,玩愒而然耶,諸漢獰頑而然耶?一向如是,則設鞫何爲?諸囚更爲各別嚴刑,期於得情。
崔致憲啓曰,今日推鞫,刑房承旨當爲進參,右承旨金景善,不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,刑曹判書朴綺壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以別兼春秋李時愚牌不進罷職傳旨,傳于崔致憲曰,只推。
崔致憲啓曰,左右史不可不備,別兼春秋李時愚,旣有只推之命,卽爲牌招入直,何如?傳曰,允。
金景善啓曰,臣景善,今日推鞫進去,下直之意,敢啓。傳曰,知道。
崔致憲啓曰,行都承旨鄭基一,左承旨金大根不爲仕進,右承旨金景善推鞫進去,右副承旨徐元淳牌不進,同副承旨李源達式暇出去,院中只有臣一人,伴直無人。左承旨金大根,所當牌招,而拘於廳規,不得請牌,何以爲之?敢稟。傳曰,許遞,前望單子入之。
承旨前望單子入之,金左根落點。
注書李寅夔病代,以金正奎爲假注書。
傳于崔致憲曰,承旨房望,順房爲之。
金左根啓曰,刑曹判書朴綺壽再牌不進,推考傳旨今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
崔致憲,以弘文館言啓曰,副修撰鄭煥義差祭出去,下番闕直,事甚未安。修撰林肯洙·韓啓源,副修撰金逸淵,竝卽牌招,以爲推移入直之地,何如?傳曰,允。
以右副承旨徐元淳牌不進罷職傳旨,傳于金左根曰,只推。
以副修撰金逸淵牌不進罷職傳旨,傳于金左根曰,只推。
以別兼春秋李時愚牌不進罷職傳旨,傳于金左根曰,只推。
以咸鏡監司朴岐壽狀啓,咸興等邑民家漂頹事,傳于金左根曰,民戶之漂頹,又若是夥多,誠極慘矜,元恤典外,別加顧助,卽爲結構奠接,俾無一民失所棲遑之弊事,廟堂各別措辭,分付。
金左根啓曰,刑曹判書朴綺壽,謂有難冒之義,奉牌闕外,陳疏到院,而原疏以國忌齋戒,纔已退却矣。飭敎之下,不卽承膺,事體所在,誠甚未安。推考,何如?傳曰,允。原疏捧入。
傳于金左根曰,推鞫姑罷。
兵曹口傳政事,副司果具定默·金基煥·韓升烈·朴鳴載·李學曾,竝單付。
崔致憲,以吏曹言啓曰,因忠淸監司趙冀永狀啓,公州判官洪耆燮,以省掃受由,發行京畿積城地,而今當科試,設場經紀,時日爲急,令該曹催促下送事,啓下矣。自臣曹催促,則明日下去云矣,敢啓。傳曰,知道。
又以備邊司言啓曰,各道京試官兼臺,當爲下批,令政院,政官牌招開政,何如?傳曰,允。
又以兵曹言啓曰,宣傳官鄭宅善,忠翊衛將郭宗默,俱以病難供職,呈狀乞遞。竝改差,何如?傳曰,允。
有政。吏批,行判書權敦仁推鞫進,參判李景在式暇,參議閔致文進,右承旨崔致憲進。啓曰,行判書權敦仁推鞫進,參判李景在式暇,小臣獨政未安,何以爲之?敢稟。傳曰,只出緊任。以金弘根爲判尹,金永基爲吏曹佐郞,鄭基世爲注書,金鎭顥爲平安都事,兼祭酒單宋啓幹,兼掌令單曺錫亨,兼持平單宋柱獻·徐有薰,兼監察單李時愚。
兵批,判書趙秉鉉進,參判尹秉烈病,參議成遂默入直,參知宋應龍病,右承旨崔致憲進。啓曰,忠淸水使,今當差出,而擬望之人乏少,禁軍將竝擬,何如?傳曰,允。以金學性爲僉知,金善鳴爲宣傳官,許潤爲忠翊將,鄭在天爲訓鍊僉正,尹喜弼爲都摠都事,吳奎煥爲武兼,沈有祖爲忠淸水使,李明學爲全羅兵虞候,致仕奉朝賀單徐有榘,同知單黃慶源,僉知單金順性,上護軍鄭元容,大護軍洪敬謨·朴晦壽,副護軍金大根·洪說謨·曺錫鯤·金鍵·鄭宅善·李鍾振,以上竝單付。
金左根,以禁衛營言啓曰,本營字內昭義門南邊第一城廊近處體城四間許頹圮處,今八月十三日,始役改築之意,敢啓。傳曰,知道。
罪人范世亨更推,羅伯多祿更推,鄭牙各伯更推,刑問一次,訊杖第五度停刑,劉進吉更推,刑問一次,訊杖第七度停刑,趙信喆更推,刑問一次,訊杖第九度停刑,丁夏祥更推,刑問一次,訊杖第五度停刑。
己亥八月十二日辰時,上御熙政堂。進講入侍時,檢校直提學徐憙淳,侍讀官宋柱獻,記事官李寅夔,記注官李昌廷,記事官南秉哲,各持詩傳第四卷,以次進伏訖。上曰,史官分左右。上誦前受音一遍訖。憙淳讀自交交黃鳥止于棘,止人百其身,仍奏釋義訖。上讀新受章十遍訖,命陳文義。憙淳曰,秦穆公,以戎狄之君,而列於五霸者,以其能用賢也。擧百里飯牛之賤,而竝西戎之國,釋三帥衄甲之罪而洗殽陵之恥,豈不偉哉?及其將終,遺命殉良,何其戾也?詩云,靡不有初,鮮克有終,殆穆公之謂,而康公,從其亂命,不能蓋先君之愆,可謂孝乎?至於如可贖兮,人百其身,則可見斯民好德之彝性,而賢者之其存其亡,實爲國家興衰之機,尤可鑑戒者,如是省覽焉。上曰,玉堂陳之。柱獻曰,此章以黃鳥起興,而起興之中,有引物取比之意。蓋黃鳥聲睆而羽耀,爲人所愛玩,故秦人取比於三良,以謂旣有此聲音羽毛之美,而止于枳棘叢薄之間,則實類三良之不得其終,故咨嗟歎惜而作此詩矣。大凡詩經,六義非不謹嚴,而體段各自不同,興比互相發明,每於此等處,沈潛反覆,務從言外意抽究,則作者本意,讀書蹊徑,瞭然可述。伏願深留聖念焉。上曰,參贊官陳之。致憲曰,閣臣·儒臣,敷陳無餘蘊,臣無容更達矣。上掩卷,命史官就座,仍命退。諸臣以次退出。
上在昌德宮。停常參·經筵。
金左根啓曰,大司憲宋啓幹,執義李集運在外,掌令權馦·卜來相呈辭,持平兪致崇差祭,朴商壽未署經,監察茶時之意,敢啓。傳曰,知道。
鄭基一啓曰,右副承旨徐元淳,同副承旨李源達,今日不爲仕進,竝卽牌招,何如?傳曰,允。
傳于崔致憲曰,進講入侍。
鄭基一啓曰,新除授注書鄭基世,卽爲牌招入直,何如?傳曰,允。
以注書鄭基世牌不進罷職傳旨,傳于金左根曰,只推。更爲牌招,如有違牌,勿爲呼望。
鄭基一啓曰,假注書李秉植,身病猝重,勢難察任,今姑改差,何如?傳曰,允。
以洪熙朝爲假注書。
崔致憲啓曰,左右史不可不備,別兼春秋李時愚,旣有只推之命,卽爲牌招入直,何如?傳曰,允。
以右副承旨徐元淳,同副承旨李源達牌不進罷職傳旨,傳于金左根曰,只推。
傳于金左根曰,推鞫爲之。
金左根啓曰,推鞫爲之事,命下矣。右副承旨徐元淳,旣有只推之命,卽爲牌招,何如?傳曰,允。
徐元淳啓曰,臣元淳,今日推鞫進去,下直之意,敢啓。傳曰,知道。
傳于金左根曰,刑曹判書有闕之代,前望單子入之。
刑曹判書前望單子入之,李憲瑋落點。
兵曹口傳政事,大護軍單朴綺壽。
金左根啓曰,卽者刑曹郞廳來言,邪學罪人南履灌,當爲推覈,而新除授判書李憲瑋未肅拜,次堂例不得擧行云。卽爲牌招,何如?傳曰,允。
以別兼春秋李時愚牌不進罷職傳旨,傳于崔致憲曰,只推。
金左根,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營字內敦義門南邊第一城廊近處體城九間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以御營廳言啓曰,本廳軍色從事官朴齊憲,身病甚重,勢難察任,改差,何如?傳曰,允。
又以刑曹言啓曰,邪學罪人南履灌,自鞫廳依判付拿去之意,敢啓。傳曰,知道。
罪人劉進吉更推,刑問一次,訊杖第五度停刑,丁夏祥更推,趙信喆更推,刑問一次,訊杖第七度停刑,南履灌招辭,刑問一次,訊杖第十三度停刑,金濟俊招辭,刑問一次,訊杖第十五度停刑。
傳于徐元淳曰,推鞫姑罷。
刑曹判書朴綺壽疏曰,伏以臣於昨日侍衛之班,伏奉司寇恩除,當此邪學罪人推覈之日,義當蹶趨膺,而臣於見職,非但自來情地之難安,目下又因寮寀間事,有決不可冒出之端,此乃同朝之所共知,職同已遞,便是公格,去就一款,今無容更議,召牌狎臨,呼望路阻,惶隘靡措,短章陳暴。伏乞聖明,俯賜鑑諒,亟遞臣職,回授無故之人,俾推案速完,私分獲安焉,臣無任云云。答曰,省疏具悉。寮寀之間,旣有難安之端,所請依施。
己亥八月十三日辰時,上御熙政堂。進講入侍時,原任直閣徐俊輔,參贊官崔致憲,檢討官林肯洙,假注書金正奎,記事官金龍銓·南秉哲,各持詩傳第四卷,以次進伏訖。上曰,史官分左右。上誦前受音一遍訖。俊輔讀自交交黃鳥止于桑,止人百其身,仍奏釋義。上讀新受音十遍訖,命陳文義。俊輔曰,此章別無文義之可陳者矣。上曰,玉堂陳之。肯洙曰,文義仰達之前,竊有區區所懷者,敢此仰陳矣。黃鳥三章,不過爲一日之工,而昨今進講者,僅止於二章,自止之簡略,未有甚於近日也。夫經傳之工,雖不在行數之多寡,葩經一帙,極爲浩繁,小雅以下,章句甚大,比諸國風,不啻倍蓰,而自止若是太簡,則許多卷帙,將於何時了歇乎?伏願繼自今,益加睿工,俾爲從速畢講之地焉。因又繼奏曰,秦穆公,五霸之一,而亦可謂當世之賢君也。秦誓一篇,卽其悔過自誓之書,而其曰若有斷斷一介臣,有好善容人之量,則可以保我子孫黎民,今此子車氏三子,俱以百夫之長,亦爲一國之愛慕,則此豈非秦誓所云保我子孫黎民之賢,而反以爲殉,可勝歎哉?此蓋西戎之舊俗,而亦是不仁之甚者也。穆公由霸以興,終未免假仁行義,故習以爲常,莫知其非,朱子所云穆公於此,罪不可逃者,此也。大抵王者之治,必以推仁爲先,故大禹之下車泣辜,成湯之解網改祝,莫非仁心中出來,好生之德,及於民物者也。伏願推仁二字,益加體念焉。上曰,參贊官陳之。致憲曰,閣臣·儒臣所奏切實,臣無容更達矣。上掩卷,命史官就座,仍命退。諸臣以次退去。
上在昌德宮。停常參·經筵。
崔致憲啓曰,明日常參·經筵,取稟。傳曰,停。
金左根啓曰,大司憲宋啓幹,執義李集運在外,掌令權馦·卜來相呈辭,持平兪致崇差祭,朴商壽未署經,監察茶時之意,敢啓。傳曰,知道。
金景善啓曰,右副承旨徐元淳,今日不爲仕進,卽爲牌招,何如?傳曰,允。
傳于崔致憲曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于金景善曰,進講入侍。
崔致憲啓曰,左右史不可不備,檢閱洪在龍,由限已過,卽爲牌招入直,何如?傳曰,允。
又啓曰,卽者景慕宮官員來言,明日本宮奉審時,提調當爲進參,而都提調李相璜有身病,提調李紀淵,以戶曹判書,太廟·永禧殿奉審及社稷修改進去,俱不得進參云。何以爲之?敢稟。傳曰,提調許遞,前望單子入之。
景慕宮提調前望單子入之,朴綺壽落點。
崔致憲啓曰,卽者景慕宮官員來言,明日本宮奉審時,提調當爲進參,而都提調李相璜有身病,提調朴綺壽,以社稷提調,修改進去,不得進參云。何以爲之?敢稟。傳曰,提調許遞,前望單子入之。
景慕宮提調前望單子入之,金履載落點。
傳于李源達曰,留院公事入之。
崔致憲啓曰,副摠管趙秉龜·韓鎭㦿,旣入闕中,不爲肅謝,直爲出去,事甚未安。竝推考,何如?傳曰,允。
崔致憲,以弘文館言啓曰,修撰林肯洙,副修撰鄭煥義差祭,下番闕直,事甚未安。修撰韓啓源,副修撰金逸淵,竝卽牌招,以爲推移入直之地,何如?傳曰,允。
以修撰韓啓源牌不進罷職傳旨,傳于崔致憲曰,只推。
金左根,以鞫廳大臣意啓曰,謹依判付,罪人范世亨·羅伯多祿·鄭牙各伯等,梟首警衆次,出付御營廳之意,敢啓。傳曰,知道。
又以御營廳言啓曰,罪人范世亨·羅伯多祿·鄭牙各伯,當爲梟首,而薄暮及未明,勿行死刑,載在法典矣。時値夜深,待明朝擧行之意,敢啓。傳曰,知道。
金左根啓曰,禁衛大將李完植,邪學罪人等梟首事,今方鷺梁出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
金左根,以御營廳言啓曰,邪學罪人范世亨·羅伯多祿·鄭牙各伯,大會軍民於沙場,梟首警衆之意,敢啓。傳曰,知道。
傳于金左根曰,推鞫爲之。
金景善啓曰,推鞫爲之事,命下矣。右副承旨徐元淳,卽爲牌招,何如?傳曰,允。
徐元淳啓曰,臣元淳,今日推鞫進去,下直之意,敢啓。傳曰,知道。
大王大妃殿傳于崔致憲曰,設鞫之意,爲其究覈情節,而今見議啓,旣已輸款矣。必無更爲盤詰之端,大扺其前後所犯,不可但以罔赦言,劉·丁兩漢,捧結案以入,趙哥移送秋曹,依法正刑,南·金兩漢,更爲嚴刑,期於得情。
罪人進吉·夏祥捧結案,南履灌更推,刑問一次,訊杖第七度停刑,金濟俊更推,刑問一次,訊杖第九度停刑。
傳于金左根曰,推鞫姑罷。
江華留守徐箕淳疏曰,伏以臣父母墳山,在於京畿長湍地,而纔經霖潦,莎土多頹,及今改修,將不容緩,臣旣親黨鮮少,替檢無人,臣又官守有拘,行止莫擅,情私所迫,玆敢短章陳懇,仰瀆崇嚴。伏乞聖上,特賜由暇俾遂微願,不勝幸甚,臣無任云云。答曰,省疏具悉。所請依施。
己亥八月十四日辰時,上御熙政堂。進講入侍時,提學朴綺壽,參贊官金景善,侍讀官宋柱獻,假注書洪熙朝,記注官文起珽,記事官南秉哲,各持詩傳第四卷,以次進伏訖。上曰,史官分左右,上誦前受音一遍訖。綺壽讀自交交黃鳥止于楚,止黃鳥三章,仍奏釋義訖。上讀新受音十遍,命陳文義。綺壽曰,此章卽殉葬三良之言也。大抵人君,擇其賢才,以遺後嗣子孫,然後民乃治矣。今穆公,本賢人也,而康公,從其亂命,以至此也。古者以土車人形寶器之屬,埋於地中者有之,而以人殉葬,蓋其後世之流弊,而乃夷狄之俗也。孔子曰,始作俑者,其無後乎,俑偶人也,而孟子亦惡其象人而用之,況使生者而殉之乎?推類以看,則可以知民生之重,而君依於民,民依於君矣。是故古昔聖王,視民如傷,而臣之向日所奏,良以此也。且近來七八年內,連値歉歲,民心離散,八路同然,而嶺南·關東,尤有甚焉。今春麥農,始有有秋之望,畢竟結實,大不如是,而今年水災,挽近以來所未有也。其餘畓穀,蟲災滋甚,而海西尤甚云矣。每於此等處,特加軫念於節用愛民之道,則自然天心悅,而爲國之本,皆由於此矣。上曰,玉堂陳之。柱獻曰,此章文義,前已陳矣。今無更達之辭,而此章中百夫之禦云云,卽是秦民誠心愛賢之言也。秦是戰國時西戎,而其俗猶有可觀,雖以終南章言之,佩玉將將,壽考不忘云者,卽愛君而欲其壽之意也。審如是,愛君之誠,善善惡惡之心,卽秉彝之性,故雖頑如戎狄,亦有是心。穆公若能因此秉彝之心,丕變西戎之陋俗,則庶可與盟於中國,而不此之爲,可勝惜哉?夫風俗汚隆,專係於君上之導率,故孟子曰,草尙之風必偃。伏願發政施仁,每以堯·舜自期,深軫導率我元元之聖念,則殿下之民,皆可爲堯·舜之民矣,是臣區區之望也。上曰,參贊官陳之。景善曰,此篇只爲三章,而字義之異,不過數處,閣臣·儒臣,已盡敷奏,臣無容更達矣。綺壽曰。承旨向有所奏,而如小戎章,則比此章爲難,故分講三日,而此篇,章雖大而皆一辭也。此後則大篇外,盡講一篇,似好矣。上掩卷,仍命退。諸臣以次退出。
上在昌德宮。停常參·經筵。
自開東至酉時,灑雨下雨,測雨器水深六分。
藥房提調李嘉愚,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
崔致憲啓曰,明日毓祥宮秋享祭齋戒,再明日三明日崇陵忌辰祭齋戒正日相値,視事頉稟之意,敢啓。傳曰,知道。
金左根啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
鄭基一啓曰,左承旨金景善,右副承旨徐元淳,今日不爲仕進,竝卽牌招,何如?傳曰,允。
金左根啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,惠山僉使李昞植下直,長弓一張,長箭一部,片箭一部,筒兒一箇賜給。
傳于崔致憲曰,禮房承旨馳詣社稷·文廟,奉審摘奸以來。
傳于李源達曰,進講入侍。
注書鄭基世病,代以金正奎爲假注書。
以檢閱洪在龍牌不進罷職傳旨,傳于崔致憲曰,只推。
崔致憲啓曰,左右史不可不備,檢閱洪在龍,旣有只推之命,卽爲牌招入直,何如?傳曰,允。
傳于金左根曰,推鞫撤罷。
大王大妃殿傳于李源達曰,今見議啓,金漢,甚爲愚蠢,無更問之端,南漢情節,雖甚獰頑,與劉·丁兩漢,所犯少異,一竝出付秋曹,以爲酌處。
崔致憲啓曰,卽者副校理宋柱獻,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李源達曰,發遣吏郞,諸執事淸齋與否,摘奸以來。
金左根啓曰,大司憲宋啓幹,執義李集運在外,掌令權馦·卜來相牌不進,持平兪致崇差祭,朴商壽未署經,監察茶時之意,敢啓。傳曰,知道。
以大司諫宋祥來,正言尹昌錫,掌令權馦·卜來相牌不進罷職傳旨,傳于金左根曰,只推。
以左承旨金景善,右副承旨徐元淳牌不進罷職傳旨,傳于李源達曰,只推。
崔致憲,以弘文館言啓曰,應敎金英根內閣進,副校理宋柱獻陳疏徑出,上番闕直,事甚未安。副應敎朴齊憲,校理金基纘·洪永圭,副校理朴承輝,竝卽牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,景慕宮望廟樓今秋大奉審,臣最朝,與本宮提調金履載,進詣展奉奉審,無頉之意,敢啓,傳曰,知道。
金左根,以兵曹言啓曰,以司謁口傳下敎,懿昭廟餕餘盒二坐來納之際,衛軍待候開門,不謹見失云。當該衛軍,令兵曹治罪事,命下矣。謹依下敎,衛軍任孫,決棍十度之意,敢啓。傳曰,知道。
又以兵曹言啓曰,文臣兼宣傳官金英根,以其病難供職,呈狀乞遞,改差,何如?傳曰,允。
又以鞫廳大臣意啓曰,金漢,甚爲愚蠢,無更問之端,南漢情節,雖甚獰頑,與劉·丁兩漢,所犯少異,一竝出付秋曹,以爲酌處事,命下矣。金濟俊·南履灌,竝出付秋曹之意,敢啓。傳曰,知道。
又以鞫廳大臣意啓曰,趙哥移送秋曹,依法正刑事,命下矣。趙信喆,移送秋曹之意,敢啓。傳曰,知道。
義禁府罪人夏祥年四十五矣結案白等,矣身根脚段,父若鍾伏法,父矣父載遠故,母柳召史生存,母矣父恒故白良乎,父母以胎生於廣州馬峴,隨父母長養是白如可,移居于南部後洞契,入籍居生是白乎旀,行兇節次段,矣身以辛酉餘孽,濟其世惡,西洋邪術,襲爲家計,扇妖惑衆,猶曰細故,變姓匿跡,將欲何爲?蓋其怨國之心,則積有包藏,必欲易俗乃已者,不止傳法是白在如中,年前文謨之變,嗣永之書,凡其逆節凶圖,無不護法傳神,招來屢萬里異類之人,而神父敎主,潛結腹心,作爲三數年歲課之事,而進吉·信喆,打成指使,根窩之滋蔓漸成,醜黨之醞釀已深,至於金·崔三童之入送洋中,而憯慝又極矣。眼無國禁,何責於矣身,而口籍妖敎,可知者其心是白如乎,辛酉之劇逆,而未必設施之至此,帛書之至凶,今有成就之容易,則究厥眞贓,一串有來,論以背國,萬戮猶輕,謀叛不道的實遲晩的只罪,不待時斬事,罪人進吉年四十九矣結案白等,矣身根脚段,父學基,父矣父益海,母安召史,母矣父世完竝只故白良乎,父母以胎生於南部棗洞契,隨父母長養是白如可,移居于同部笠井洞契,入籍居生是白乎旀,行凶節次段,矣身本以蟣蝨之賤,有此鬼蜮之行,染邪惑衆,十有餘年,乖俗亂紀,萬戮猶輕是白如乎,文謨辛酉之獄,嗣永帛書之變,思之懍然,何等凶逆,而矣身以幺麽譯舌,出入洋館,締結異類,至於四人之多,容易犯禁,只在數載之間,神父敎主之稱,腸肚互結,夏祥·明赫之徒,根蔕相連是白兺除良,我人之裝送彼地,矣身之設施凶圖,則呼吸於彼,脈絡於彼者,吁亦至憯,計欲何售,何幸三洋就戮,王法卽伸,而惟彼兩童已去,輿情莫洩,則是乃辛酉之凶所不至此,帛書之計所未敢成者,前後所犯,明知爲樂禍思亂,典章至嚴,烏可免謀背潛從,謀叛不道的實遲晩的只罪,不待時斬事。
刑曹參判金正喜疏曰,伏以臣,卽伏見前刑曹判書臣朴綺壽疏本,則以寮寀間事,不可冒出爲辭,至蒙體諒。其所云不可冒出,卽指臣爲言也。臣於此判堂,有衆所共諒之私義難冒者,而有不敢上煩宸聽,纔已尋單矣。今於判堂自引之後,臣尤不容晷刻晏然於職次,不暇緩聲呈告,玆敢短章自列,伏乞亟命鐫改,以安微分,不勝大願,臣無任云云。答曰,省疏具悉。所請依施。
副校理宋柱獻疏曰,伏以臣於持被之中,得接家信,則臣父素患痰癖之症,當此換節之交,一倍添劇。食飮全却,氣息澌敗,不可不及時治療,庶收微效,而臣方鎖直,看護無人,醫藥失宜,臣聞報驚迫,方寸煎灼,玆敢不避猥越,陳章徑出。伏乞聖明,亟遞臣職,俾便救護,仍治臣罪,以肅朝綱,千萬幸甚,臣無任云云。省疏具悉。爾其勿辭救護。
注書李寅夔疏曰,伏以臣伯父臣止淵,方帶春秋館監事矣。臣之兼銜,在去當遞,而左副承旨臣金左根,卽又臣之妻三寸叔也。記注之任,亦爲應避,玆敢援例陳章。伏乞聖明,俯垂鑑諒,將臣本兼之職,竝許遞改,以存公格,以安微分,不勝幸甚,臣無任云云。省疏具悉。所請依施。
己亥八月十五日辰時,上御熙政堂。進講入侍時,檢校直提學徐憙淳,參贊官李源達,檢討官金逸淵,記事官鄭基世,記注官文起珽,記事官南秉哲,各持詩傳第四卷,以次進伏訖。上誦前受音一遍訖。憙淳讀自鴥彼晨風,止晨風三章,仍奏釋義訖。上讀新受音十遍,命陳文義。憙淳曰,此詩別無文義之可陳,而國風中思婦之作,不爲不多矣。但述其思望之深,憂念之苦,而至於此詩,直以忘我實多,重複詠歎,乃怨婦之詞,非思婦之情也。蓋秦俗勁悍樂戰,棄其室家,有若相忘然,則其習俗之所尙,敎養之失宜,推可知矣。如是省覽焉。上曰,玉堂陳之。逸淵曰,觀於詩道,而世道之汚隆,風俗之邪正,可驗矣。二南之汝墳·草蟲等篇,亦是婦人思念其夫之作,而其言純正婉孌。至若此詩,則凡三章,皆言如何如何,忘我實多,怨恨之意,太露於詩中。二南何曾有此等句語耶?蓋岐·豐之地,文王治之,則有二南之化,秦人用之,則一變其俗。以此觀之,世道之汚隆,風俗之邪正,專由於在上之導率,可不鑑戒於此等處乎?伏願省察焉。上曰,參贊官陳之。源達曰,此章大意,諸臣已備陳,而詩經之於草木鳥獸,多有取比者矣。此詩晨風,卽鸇之別名也。鸇以搏擊爲事,然必待主人養其羽翮,寬其條籠,然後方能盡其搏擊之才矣。古人云見無禮者,如鷹鸇之逐鳥雀,此乃比之於御史者也。御史固以搏擊爲職,然亦須人君奬其氣槪,導之使言,然後始能擧其言責之任矣。伏願聖明,雖於名物上,反覆推究,如鷹鸇之比御史,以盡比類旁通之美,卽臣區區之望也。上掩卷,仍命退。諸臣以次退出。
上在昌德宮。停常參·經筵。
徐元淳啓曰,大司憲宋啓幹,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
傳于崔致憲曰,禮房承旨馳詣受香諸處,奉審摘奸以來。
傳于李源達曰,進講入侍。
傳于李源達曰,奉朝賀入侍。
徐元淳啓曰,事變假注書沈敬澤,身病猝重,勢難察任,今姑改差,何如?傳曰,允。
沈敬澤改差代,以金圭衡爲事變假注書。
吏曹口傳政事,檢閱單鄭基世。
李源達啓曰,卽者檢閱洪在龍,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以開城留守李奎鉉啓本,罪人朴春成·鄭寬圭等所犯情節,屢行盤詰,以備裁處事,大王大妃殿傳于徐元淳曰,朴春成·鄭寬圭兩漢之罪,犯於不道不軌,則所當施以大逆之律,旣不設鞫,令守臣大會軍民,梟首警衆。金致貞·金好得兩漢,自初同惡,則烏得免知情之律乎?末梢云云,雖難取信,特以好生之意,施以減死之典,嚴刑二次後,遠惡島安置,其餘秦錫豐等四漢,分輕重酌處,被誣七漢放送。
以副應敎朴齊憲,校理金基纘·洪永圭,副校理朴承輝牌不進罷職傳旨,傳于李源達曰,只推。
李源達,以禮曹言啓曰,卽伏見咸鏡監司朴岐壽狀啓,則德源府鄕校聖殿及東西廡,年久傾側,不可不趁今修改,先告事由移還安祭香祝,請令該曹,磨鍊下送矣。德源府鄕校修改時,聖殿先告事由移還安祭香祝,卽令該司,照例磨鍊下送,從便卜日設行之意,竝爲分付,而乙未年備邊司各道狀啓,省除定式別單中,鄕校修改香祝下送事,以移報臣曹草記擧行,啓下行會,則循舊例,直爲狀聞,殊涉不審,該道臣推考,何如?傳曰,允。
又以禮曹言啓曰,卽接全羅監司李穆淵移文,則以爲,樂安郡鄕校聖殿正間前面,間間滲漏,仰土剝落,東西簷風板,竝爲朽傷,鎭安縣鄕校聖殿正間南邊,椽木朽傷,俱不可不及今修改,告由移還安祭香祝,自本曹啓稟下送云矣。樂安·鎭安兩邑鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接洪川幼學李淵敏所志,則以爲,同姓五寸姪根鳳,嫡妾俱無子,以其同生弟根麟第二子元鵬,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李淵敏所訴旣如此,依定式李根麟第二子元鵬,立爲李根鳳之後,何如?傳曰,允。
徐元淳,以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮秋享祭齋戒相値,不得設行之意,敢啓。傳曰,知道。
又以備邊司言啓曰,淸風本以積弊,屢朔久曠之中,又當試邑空官擧行,尤極悶念,新倅今纔上來肅命,使之當日辭朝,罔夜馳赴,何如?傳曰,允。
又以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
又以義禁府言啓曰,謀叛不道罪人進吉·夏祥等,旣已承服正刑矣。其父母妻妾子女祖孫兄弟年歲姓名存沒居住,令漢城府,考出帳籍,亦爲分付五部及各該道,應坐諸人,一一査出,成冊牒報後,依律擧行,而籍沒家産事,令該司捧承傳擧行,何如?傳曰,允。
敎致仕奉朝賀,徐有榘書,王若曰,君臣貴在知心,已諒遂初之至懇,祖孫相繼致政,特循優老之彝章,好作平地神仙,庸頒自天綸綍。惟卿,世德恬雅,性度端凝,所學者邱索典墳,承故家箕裘之業,其器則瑚璉琬琰,爲後進模楷之資,以孝事親之誠,到老冞篤,秉忠立朝之悃,知臣莫如,自少抱宰輔才,文學政事之具備,處貴若寒士樣,聲色紛華之無娛,値正廟陶鑄之治,早歷揚乎奎瀛華貫,荷純祖拔擢之寵,遂翺翔於金貂邇班,中間風霜之飽經,終始夷險之不擇,襟懷坦若,只恃天日之照臨,操履確然,任他風浪之盪潏,優游林壑凡十數載,閱歷嶮巇難一二言,猗先朝迪簡之聖知,紆當日收簪之殊眷,莅華府而按南節,夙著觀風之譽,掌地部而秉西銓,咸推需世之彦,華藻大鋪於藝苑,不失古作者規模,嘉謨參劃於籌司,蔚有眞宰相風度,韓吏部之專掌考試,多士賁興,蘇子瞻之重入鑾坡,同朝咸喜,惟其未盡展布,每欲委任老成,顧向來冢宰之牢辭,操守不易,若往年峻秩之特擢,眷注斯隆,迨予典學于沖年,命卿侍講於隻日,陳善納誨,惓惓薰陶之方,窮理硏經,亹亹討論之際,桓少傅之稽古有力,輔導是資,晏同叔之杜門讀書,謹厚如此,於焉楡暉之漸迫,伊來樊里之退居,鍾鼎軒冕之無心,淡淡一室書籍,泉石煙霞之有癖,閑閑十畝桑麻,迺者側席之念方深,夫何懸車之請屢徹,歸養之志早決,可見純仁之誠深,思穎之詩愈多,奈此歐陽之年至,予豈欲捨卿也?始靳允從,君以禮使臣焉,終乃特許,玆宣十行恩誥,乃侈三字華銜,寬閑足娛於暮年,在卿身有裕綽綽,耆舊寢稀於朝著,顧予心如失倀倀,有願必聽,奚但爲一介地,難進易退,亦足樹百世風。於戲,貞松不凋,寒花保晩,追周廷待老之義,不以職事煩卿,若漢雍乞言之時,須有謨猷告后,生長老一代,塵世之榮辱何關,齒德爵三尊,自家之歲月彌久。故玆敎示,想宜知悉。待敎南秉哲製進
己亥八月十六日辰時,上御熙政堂。進講入侍,奉朝賀同爲入侍時,檢校提學趙寅永,參贊官李源達,檢討官金逸淵,假注書洪熙朝,記事官洪在龍·南秉哲,各持詩傳第四卷,奉朝賀徐有榘,以次進伏訖。上曰,史官分左右,上曰,宣麻文捧入。賤臣承命捧入,源達奉授宣麻文于奉朝賀訖。上命奉朝賀先退,上誦前受音一遍訖。寅永讀自豈曰無衣與子同袍,止無衣三章,仍奏釋義訖。上讀新受音十遍訖,命陳文義。寅永曰,秦俗之尙氣好戰,非天賦然也。在昔文王,以仁厚之化治之,則時有二南之風,而秦人易之以武力雄强,則變以爲無衣之詩。由是觀之,有敎無類,專在人君導率之如何,此正反復體念處也。上曰,玉堂陳之。逸淵曰,與子同袍,懽愛相結於無事之時也,與子同仇,患難相恤於有事之日也。岐·豐屬秦,雖云强悍,猶有先王之遺化,故其所告語者,非從其君之私也。每以王于興師爲言,則誠欲奉王命而爲討賊之擧也。其民俗之忠且厚,猶如此,若使平王,有志於前,卽命秦公,糾合諸侯,率師往討,則王轍不東,戎難必除,而計不出此,乃反以王興之地,一朝委之於秦,終爲後患,秦之代興,其兆已見於此時,而不待他日矣。以此觀之,專由於後嗣之君不能繼述之致,此豈非人主所可鑑戒者乎?伏願殿下,益加省覽焉。上曰,參贊官陳之。源達曰,閣臣·儒臣,敷陳無蘊,臣無容更達矣。上掩卷。在龍曰,檢閱鄭基世,移拜注書,筵稟後還付檢閱,自是古規,令該曹口傳單付,仍卽牌招入直,何如?上曰,依爲之。出擧條仍命退,諸臣以次退出。
上在昌德宮。停常參·經筵。
金左根啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
金景善啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
徐元淳啓曰,大司憲宋啓幹,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
金景善啓曰,右承旨崔致憲,今日不爲仕進,卽爲牌招,何如?傳曰,允。
傳于金景善曰,進講入侍。
以檢閱洪在龍牌不進罷職傳旨,傳于李源達曰,只推。
以檢閱鄭基世牌不進罷職傳旨,傳于李源達曰,只推。
李源達啓曰,左右史不可不備,檢閱洪在龍·鄭基世,旣有只推之命,竝卽牌招,推移入直,何如?傳曰,允。
傳于李源達曰,留院公事入之。
以右承旨崔致憲牌不進罷職傳旨,傳于李源達曰,只推。
李源達,以吏曹言啓曰,因忠淸監司趙冀永狀啓,魯城縣監徐光奎,以省掃受由,發行京畿長湍地,尙不還官,見今秋務漸殷,檢田在卽,此際曠官,一時可悶,令該曹催促下送事,啓下矣。自臣曹催促,則今月初十日,已爲下去云矣,敢啓。傳曰,知道。
金左根,以備邊司言啓曰,向以洋漢范哥捉納捕校論賞事,有所仰奏矣。其後該校,又捉羅·鄭兩漢,前後效勞,實合嘉奬,不可無別般酬賞,該捕校孫啓昌,爲先賞加,善地瓜近邊將,作窠差送,羅·鄭兩漢,就捕時竝力擧行之捕校黃基崙,亦爲邊將隨窠差送。今番邪徒之譏捕也,兩廳諸校,奔走效力甚多,亦宜有激勸之擧,兩廳首校及進吉·夏祥等捉納之捕校,竝特爲賞加,何如?傳曰,允。
又以刑曹言啓曰,因義禁府啓辭,謀反不道罪人進吉·夏祥,籍沒家産事,命下矣。罪人進吉·夏祥等奴婢,令京兆考出帳籍,亦爲知委五部及各該道,使之一一査出,修成冊報來後,依例永屬公賤之意,敢啓。傳曰,知道。
己亥八月十七日辰時,上御熙政堂。進講入侍時,提學朴綺壽,參贊官金景善,侍讀官金基纘,假注書金正奎,記事官金龍銓·南秉哲,各持詩傳第四卷,以次進伏訖。上曰,史官分左右。上誦前受音一遍訖。綺壽讀自我送舅氏曰至渭陽,止渭陽二章,仍奏釋義。上讀新受音十遍訖,命陳文義。綺壽曰,此章秦康公,送晉文公而作也。文公於康公,爲外叔,故曰舅氏,其曰何以贈之,又曰悠悠我思者,可見其親親眷眷之意也。古聖王臨政出治,必以親親爲大,故堯典曰,克明峻德,以親九族,九族旣睦。大抵親戚悅服,然後仁政及於百姓,故繼而曰平章百姓,百姓昭明,則親親仁民,自近及遠之次第明矣。以中庸九經章言之,曰修身也尊賢也親親也,人君之修身爲先,固無可言,而尊賢先於親親者,尊賢則明於事理,故遠近親疎,各得其宜,不尊賢則眩於事理,故於所厚者薄,於所薄者厚者有之,欲親親之久遠者,必藉賢臣然後可得矣。伏願於此等處,深加體念焉。上曰,玉堂陳之。基纘曰,康公送舅之時,贈之以物者,寔出於行者有贐之意,則亦豈無他物之可贐者,而必以玉佩贈之者,此其故何哉?大抵孚尹旁達者,玉之體也,溫潤縝密者,玉之性也。是以君子無故,玉不去身,而行則鳴佩玉,以防非僻之心者,夫豈爲珍異寶玩之具而然也?誠以君子之德,比之於玉故耳。古人讚美之辭,有曰溫其如玉,有曰其人如玉,此皆比德之意也,則惟此康公贈玉佩之擧,不但出於贐行之意,而亦可見比其德美其人之意也。今我殿下,每於此等文義,推類而尋究之,則其在切磋琢磨之工,亦豈少補也哉?伏望體念焉。上曰,參贊官陳之。景善曰,自古人君賜予,車馬爲大,路車所以封諸侯,則命德之器也,乘馬所以待有功,則酬勞之典也。蓋其所重有如是,今則雖無車制,從二品以上之軺軒,從一品以上之轎子,各有品秩,升是品然後始乘之,此亦古之命德之器也。以馬則今有內外司僕寺所在馬匹,有功勞者,例以此酬賞,而具鞍馬爲上,其次熟馬·半熟馬·兒馬也。隨其勞之大小而頒之,此則古之酬勞之典也。此章文義,雖似淺短,亦合推類而體究,深留聖意於此,惜名器而愛嚬笑,俾有德者皆進乘車之位,無功者毋叨錫馬之恩,是臣區區之望也。上掩卷。綺壽曰,今日前受音,多有誤讀處,更視何事,而不爲勤讀耶?新涼漸生,此正好讀書之時也而如此,下情極爲憫菀。殿下今日之急務,莫大於講學,而臣等詣閤久矣,不卽召接,有何緊切他事而然耶?伏願繼自今,卽賜召接筵臣,益勉講究焉。又奏曰,列聖誌狀及冊寶儀軌,當爲奉安於外奎章閣,而待敎南秉哲,旣以實錄奉安事,下往沁都,兼爲陪進之意,敢達矣。上可之。秉哲曰,實錄奉安吉日,以九月初六日爲定矣。外閣奉安吉日,令日官推擇,則又以九月初六日爲吉云。同日擧行之意,敢達矣。上曰,依此爲之,可也。命史官就座,仍命退。諸臣以次退出。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
徐元淳啓曰,大司憲宋啓幹,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
鄭基一啓曰,右承旨崔致憲,今日不爲仕進,卽爲牌招,何如?傳曰,允。
傳于李源達曰,進講入侍。
以慶尙監司金道喜狀啓,薦新進上石榴,節序差早,限內不得封進,惶恐待罪事,傳于李源達曰,勿待罪事,回諭。
以右承旨崔致憲牌不進罷職傳旨,傳于鄭基一曰,只推。
以檢閱洪在龍牌不進罷職傳旨,傳于鄭基一曰,只推。
鄭基一,以弘文館言啓曰,上番校理臣金基纘,以照訖講試官,今日儒生試講時,晝仕出去,而每每草記,事涉煩瀆。此後則除草記往來之意,敢啓。傳曰,知道。
又以禮曹言啓曰,景慕宮內墻頹圮處修改,今八月二十七日巽時,前已啓下,而本宮秋奉審執頉修改,來九月初四日辰時,纔已推擇矣。其間日字,相距不遠,秋奉審執頉修改日,內墻修改之役,一體擧行,實合便宜,依此擧行,何如?傳曰,允。
己亥八月十八日辰時,上御熙政堂。進講入侍時,檢校提學鄭寅永,參贊官李源達,檢討官鄭煥義,假注書洪熙朝,記事官鄭基世·南秉哲,各持詩傳第四卷,以次進伏訖。上曰,史官分左右。上誦前受音一遍訖。寅永讀自於我乎夏屋渠渠,止權輿二章,仍奏釋義訖。上讀新受音十遍訖,命陳文義。寅永曰,此雖以待禮之寢衰起歎,而亦可推之於講學工夫。若有始勤終惰,進銳退速之患,則皆不承權輿也。可不念哉?上曰,玉堂陳之。煥義曰,權輿者原其始而言,以今言其始,則今者始之終也。大抵始字,對終而言,而善始非難,善終爲難,易曰作事謀始,書曰愼厥終惟其始,今我殿下,嗣無彊大曆,新服厥命,則非但禮賢爲然,凡厥庶政,罔不在初,我國家五百年鴻基,聖神繼承,貽厥孫謨,則今日乃昔之終,而繼述之責,惟在於我殿下。伏願殿下,讀詩深究言外之旨,以原始圖終爲念,而益加警省焉。上曰,參贊官陳之。源達曰,閣臣·儒臣,敷陳無餘,臣無容更達矣。上掩卷,仍命退。諸臣以次退出。
上在昌德宮。停常參·經筵。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李源達啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李源達啓曰,卽者檢閱鄭基世,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于徐元淳曰,進講入侍。
李源達啓曰,左右史不可不備,檢閱洪在龍,卽爲牌招入直,何如?傳曰,允。
傳于徐元淳曰,知申外,不爲仕進與式暇承旨竝許遞,前望單子入之。
承旨前望單子入之,吳取善·金學性·金左根落點。
傳于徐元淳曰,承旨房望,順房爲之。
徐元淳啓曰,大司憲宋啓幹,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于徐元淳曰,只推。
以檢閱洪在龍牌不進罷職傳旨,傳于徐元淳曰,只推。
以平安監司金蘭淳狀啓,熙川等邑人命渰死事,傳于李源達曰,觀此月終狀啓,則熙川等邑人命之渰囕死,若是夥然,極爲驚慘,元恤典外,別加顧助,如有生前身還布,竝蕩減事,分付。
以咸鏡監司朴岐壽狀啓,明川等邑民家頹壓事,傳于李源達曰,民家之全頹,若是夥多,聞甚驚惻,元恤典外,別加顧助,結構奠接之方,廟堂措辭,分付。
以慶尙監司金道喜狀啓,進上山藥,未及充實,限內不得封進,惶恐待罪事,傳于李源達曰,勿待罪事,回諭。
徐元淳,以訓鍊都監·禁衛營·御營廳言啓曰,東關王廟東邊墻垣八間許及西邊墻垣四間許頹圮處,今八月二十日爲始,三營合力改築之意,敢啓。傳曰,知道。
刑曹啓目粘連,京囚邪學罪人全女敬俠·許女季任·洪女今珠·金女孝任·金女琉璃代·朴女鳳孫,講習邪書,一心蠱惑罪,大明律造妖書妖言條云,凡造妖書妖言,傳用惑衆者斬,同律死囚覆奏待報條云,其犯十惡之罪,決不待時,罪人敬俠等,竝只不待時斬事,報議政府詳覆矣。回答關內,右律抄啓,敬俠等右律施行,何如?判付啓,依右律施行爲良如敎。又啓目粘連,京囚邪學罪人趙信喆,學得邪書,迷不知悟,邀來洋漢,一心崇奉罪,大明律造妖書妖言條云,凡造妖書妖言,傳用惑衆者斬,同律死囚覆奏待報條云,其犯十惡之罪,決不待時,罪人信喆,不待時斬事,報議政府詳覆矣。回答關內,右律抄啓,信喆右律施行,何如?判付啓,依右律施行爲良如敎。又啓目粘連,京囚邪學罪人南履灌,締結劉·鄭,師事洋人罪,金濟俊,師事異類,甘心兇法,送稚子於屢萬里外罪,大明律造妖書妖言條云,凡造妖書妖言,傳用惑衆者斬,同律死囚覆奏待報條云,其犯十惡之罪,決不待時,罪人履灌等,竝只不待時斬事,報議政府詳覆矣。回答關內,右律抄啓,履灌等右律施行,何如?判付啓,依右律施行爲良如敎。又啓目粘連,全州邪學罪人洪梓榮,締結公寧,腸肚互連,邀致洋漢,聲氣相通,罪在元惡,合置重辟,李召史,蠱惑天堂之說,或信亡夫之誡,生當更習,死惟願速,崔召史,若父及舅,兇種有來,自幼至長,沈染已痼,金召史,學邪於渠父,受法於洋漢,迷不知改,死有餘罪,沈召史,七年之講習已久,十架之誓誡莫變,死且不悔,殺之無惜,吳禮宗,傳襲家庭,詿誤鄰里,謂遺訓之難棄,謂至樂之在心,似此妖怪之物,難容淸明之世,上項六囚,令道臣捧結案稟處。丁召史,平日沈溺之罪,實係罔赦,暫時痛悔之招,有難準信,洪鳳周,交通公寧,貿來邪書,夤緣性道,卽拜洋漢,而敢以盡忘所學,漫漶納招,尤極狡惡,金甲得,保殘命於全家瘐斃之餘,掘邪具於他鄕已埋之處,如此怙終之類,有難容貸之典,上項三囚,加刑得情。洪達周,幼誦十誡,稱以忘却,邪學二字,謂之讎視,情節之凶悖,煞有間焉。林英伯,傳染有來,接鄰同惡,而願作良民,不可準信,崔順得,移接他鄕,潛莊書械,參以情跡,難信發明,朴興哲,盟心誓口,雖發於屢招,參情究跡,實難乎原恕,上項四囚,依前嚴囚,察其動靜,更爲稟處,何如?判付啓,依允。
刑曹,邪學罪人南履灌·金濟俊·趙信喆·全女敬俠·許女季任·洪女今珠·金女孝任·金女琉璃代·朴女鳳孫,當日西小門外不待時斬事。
檢閱鄭基世疏曰,伏以臣隨臣父,屛伏鄕舍,間閱數序,違依近之願,而積逋慢之罪者,蓋緣情私危蹙,末由蠢動,而日前臣父控籲,恩批優渥,闔門感祝,不知所以仰酬,際縻注銜,牌召荐臨,路阻呼望,怵義肅命,而旋又因館規還付矣。曠餘就直,更何敢言私,而臣母,年迫六旬,早衰多病,居常憂懼,暫離猶戀,忽自月初,重遘初瘧,寒熱交作,諸症隨苦,飮啖愆度,榮衛致損,醫劑俗方,雜試無效,雖間日少歇之時,精思昏瞀,轉側須人,臣離捨信宿,方寸煎灼。玆具難按之私,又犯擅出之愆。伏乞聖慈,俯垂鑑諒,亟遞臣職,仍治臣罪,以便救護,以肅朝綱焉,臣無任云云。省疏具悉,爾其勿辭救護。
己亥八月十九日辰時,上御熙政堂。進講入侍時,原任直閣徐俊輔,參贊官徐元淳,侍讀官金基纘,假注書金正奎,記注官趙相玉,記事官南秉哲,各持詩傳第四卷,以次進伏訖。上曰,史官分左右。上誦前受音一遍訖。俊輔讀自子之湯兮,止宛丘三章,仍奏釋義。上讀新受音十遍訖,命陳文義。俊輔曰,此章大旨,以無威儀之可望爲言矣。大抵有威而可畏,謂之威,有儀而可象,謂之儀,是故鄕黨篇,夫子有立朝之威儀,有燕居時威儀,威儀二字,實是通上下可觀之節矣。殿下日御講筵,未敢知燕閒之中,威儀之謹飭,亦如接朝臣之時乎?伏望於威儀二字,體念留神焉。上曰,玉堂陳之。基纘曰,聖人刪詩之際,因其國風之淳澆,而必寓勸戒之義諦,唐風之蟋蟀,其俗勤儉,終歲勞苦,而猶以好樂無荒,良士瞿瞿等語,交相勉戒,則唐堯之遺風,猶有存焉。此所謂詩可以觀者,而今此陳風之宛丘,專好巫覡歌舞之事,無冬無夏,遊蕩忘返,少無規檢底意。此詩人之所諷刺,而後世之所懲創者也。二詩之弁於篇首者,亦可見勸戒之微意也。伏願殿下,每於此等勸戒處,勿爲尋常看過,必也潛心玩索,反復詠歎,克軫化民敦俗之道焉。上曰,參贊官陳之。元淳曰,閣臣·儒臣所奏切實,臣無容更達矣。上掩卷,命史官就座,仍命退。諸臣以次退出。
上在昌德宮。停常參·經筵。
藥房都提調李止淵,提調李嘉愚,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李源達啓曰,明日再明日,宣陵忌辰祭齋戒正日相値,視事頉稟之意,敢啓。傳曰,知道。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金左根啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
備忘記,慶源都護府使洪雲錫下直,長弓一張,長箭一部,片箭一部,筒兒一箇賜給。
傳于李源達曰,進講入侍。
李源達啓曰,右承旨吳取善,時在忠淸道稷山地,斯速乘馹上來事,下諭,何如?傳曰,許遞,前望單子入之。
承旨前望單子入之,朴宗吉落點。
李源達啓曰,新除授承旨朴宗吉,以前任順天府使,方在解由未出中,何以爲之?敢稟。傳曰,勿拘。
又啓曰,左右史不可不備,檢閱洪在龍,旣有只推之命,卽爲牌招入直,何如?傳曰,允。
徐元淳啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于徐元淳曰,只推。
以檢閱洪在龍牌不進罷職傳旨,傳于徐元淳曰,只推。
徐元淳,以義禁府言啓曰,保放罪人李寬奎·沈樂臣等,還囚捧供以入之意,敢啓。傳曰,知道。
義禁府啓目,京畿前前水使李寬奎原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處何如?判付啓依允。又啓目,昌原前府使沈樂臣原情云云。承傳內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處何如?判付啓依允。又啓目,法聖僉使林亨壽原情云云。傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處何如?判付啓依允。
大王大妃殿傳于徐元淳曰,法聖僉使就囚,未知畢竟照律之如何,而莫重稅船,許久遲滯,今始上納,苟如是則安用勞心早捧爲也,雖以事理言之,與群山·聖堂兩處稅船,同時裝發,其兩處上納,何以趁卽爲之,水路雖云稍遠,未甚懸絶,則如是淹滯之事,極爲駭然,此而仍置,大關後弊,法聖僉使林亨壽,直爲遠地定配。
李源達,以內醫院都提調·提調意啓曰,內資主簿李顯養,以御醫供職於供上衙門,自多相妨之端,依近例分付銓曹,閒司相換,何如?傳曰,允。
金左根,以備邊司言啓曰,卽見黃海監司趙斗淳狀啓,則備陳綿農判歉之狀,仍請各軍門各衙門納布及訓局納砲保布,竝許純錢代捧事,令廟堂稟旨分付矣。今年本道水災,固是挽近罕有,而不待年分,遽有此全一道請代之擧者,揆以事體,殆涉徑庭,而目下民情,想甚遑汲,不容不先期登聞,則在朝家懷恤之義,亦不可無拔例許施之政,各衙門所納布,純錢代捧,禁·御兩營,三分二代錢,至於訓局砲保,與兩營尤有異焉,元無全數擧論之例,特許三分一代納,以爲紓力之地,何如?傳曰,允。
又以御營廳言啓曰,本廳字內惠化門北邊第四城廊近處體城四間許頹圮處,今八月二十一日爲始,改築之意,敢啓。傳曰,知道。
己亥八月二十日辰時,上御熙政堂。進講入侍時,右議政李止淵,檢校直提學徐憙淳,參贊官李源達,檢討官鄭煥義,假注書洪熙朝,記注官李昌廷,記事官南秉哲,各持詩傳第四卷,以次進伏訖。上曰,史官分左右。上誦前受音一遍訖,憙淳讀自東門之枌,止東門之枌三章,仍奏釋義,上讀新受音十遍訖,命陳文義,憙淳曰,民俗美惡,專由於自上導率,故太姬所好,不過燕樂歌舞之事,而末流之弊,至於男女無別,聚會淫佚,不知人之嗤笑之境矣,大凡爲國之道,勤儉爲本,如豳風之男耕女織,各勤其職,而陳國之俗,惟以婆姿燕樂爲事,不績其麻,上好下甚,尤豈非鑑戒處乎,如是省覽焉。上曰,玉堂陳之。煥義曰,此詩卽宛丘之應也,宛丘言洵有情兮而無望兮,旣無威儀之可瞻望者,則其末流之弊,因以成習,至於男女聚會,遊蕩無節,直與溱洧秉簡之謔,勺藥之贈,同風而同俗,則陳詩之爲變風之終者,良以此也,夫周業之興,始於豳風,而七月一篇,主言女工之勤,以爲務本之道,而至於陳人,專廢績麻之工,徒事握椒之戲,先王風化之美,無復存者,此實由當時時君不能導率之故也,然則民俗之淳澆,王政之汚隆,專係於在上導率之如何矣。伏願殿下,每於讀詩之際,先求導率之方,而克軫務本之道焉。上曰,參贊官陳之。源達曰,閣臣儒臣,敷陳無餘,臣無容更達矣。上曰,大臣陳之。止淵曰,此章別無文義之可陳,而閣臣·儒臣所奏,在於導率云者,誠好矣,大抵俗尙之美,專由於儉約務本,然後可以爲國,而若不儉約務本,則國無以爲國矣,如唐風之儉約,以其有帝堯之風也,豳俗之務本,以其有后稷·公劉之化,而觀於七月篇,可知所以俗尙之美惡,在於導率之如何耳,此等處深留聖念,以爲鑑戒之方焉。憙淳曰,玉堂俄以宛丘章巫覡事,有所敷陳,其言誠爲穩當矣,在昔成廟朝,自內有祈禱於泮宮,泮儒驅逐巫女,自上大加奬詡,而有士氣如此,吾病少愈之下敎,至今傳誦爲盛德事,而伊後巫覡,尤不敢接踵於城內,此豈非我殿下今日繼述之道乎?古諺云,城中好高髻,四方高一尺,城中好廣眉,四方且半額,城中好大袖,四方全匹帛,此言奢侈之風,自上達下,伏望深察,凡所事爲,輒愼其始,則實爲導率之本焉。止淵曰,自上旣無發問,臣請仰質矣,此章男女聚會歌舞之詩,而如子仲之子,不續其麻,貽我握椒等句語,皆指女而言也,則不言男,而獨言女,何也?上曰,果何謂也?止淵曰,棄業流蕩之可惡,男女等耳,而女之如是,尤爲乖俗之甚者,眞所謂士之耽兮,猶可說也,女之耽兮,不可說者也,所以專言女,女而如此,則士而不學農而不耕之類,皆可推知矣。上掩卷,止淵進前奏曰,近日涼意稍生,而今朝則霧氣太過,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,日前因醫官入診,伏聞大王大妃殿氣候靡寧矣,旋卽夬復,下情不勝欣祝矣。又奏曰,日前臣隨諸原任後,以松營罪人事,聯箚請鞫,畢竟特旨判下,有違於治逆之正經,未足爲伸王章洩輿憤,而梟首之典旣行,今無容更事煩達,至於兩金漢島配之命,認出於慈聖殿下好生之德意,而第念,渠旣以知情自服,又況末梢所云,不足爲必原之證,則藉曰至愚至賤,論以法理,焉逭常律,當此變怪層生,民志靡定之時,罪係凶犯,法或撓屈,則有非聖人辟以止辟之義,而將來之慮,亦有不可勝言者矣,宜卽更箚覆難,而方以屢瀆爲懼,際適登對,敢陳愚悃,伏乞仰稟申命,明降處分,以正法紀,是臣區區之望也。上曰,卿言非不守經,而向來東朝處分,深存斟酌於情跡之間,好生之德,有以仰認,今何可更爲議律,依前判付擧行,好矣。出擧條命大臣先退,史官就座,仍命退,諸臣以次退出。
上在昌德宮。停常參·經筵。
金左根啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
又啓曰,大司憲宋啓榦,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
金學性啓曰,左右史不可不備,檢閱洪在龍,旣有只推之命,卽爲牌招入直,何如?傳曰,允。
傳于金左根曰,承旨房望,順房爲之。
傳于金左根曰,進講入侍。
金學性啓曰,左承旨朴宗吉,時在京畿楊州地,斯速乘馹上來事,下諭,何如?傳曰,與同副承旨竝許遞,前望單子入之。
傳于金學性曰,右副承旨許遞,前望單子入之。
承旨前望單子入之,趙得林·尹致秀·沈宜升落點。
傳于金左根曰,承旨房望,順房爲之。
以檢閱洪在龍牌不進罷職傳旨,傳于金學性曰,只推。
金學性,以兵曹言啓曰,卽接東所衛將李周會牒報,則貳極門南邊內宮墻三間許頹處,今已修築云,把守軍兵,還爲入直之意,敢啓。傳曰,知道。
又以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以義禁府言啓,法聖僉使林亨壽遠地定配事,承傳啓下矣,林亨壽,平安道咸從府,遠地定配,而以承傳內辭意具罪目,依例發遣府書吏,押送配所,何如?傳曰,允。
己亥八月二十一日辰時,上御熙政堂。進講入侍時,檢校直提學徐憙淳,參贊官金左根,侍讀官朴承輝,假注書金正奎,記事官金龍銓·南秉哲,各持詩傳第四卷,以次進伏訖。上曰,史官分左右。上誦前受音一遍訖,憙淳讀自衡門之下,止衡門三章,仍奏釋義,上讀新受音十遍訖,命陳文義,憙淳曰,陳風諸篇,皆是男女會遇之作,而惟此衡門一篇,安愉恬淡,獨有淸標翶翔之意,可知其氣充守正,不爲逐物而循分矣,惜乎彼賢者之如是棲遲,豈非其君不用賢之致耶?昔程夫子之進講論語於宋帝也,以顔子之簞食瓢飮,居於陋巷,爲魯君不能用賢之過,臣亦於此章,歸之陳侯之不能用賢,而竊寓陳戒之忱,伏願體念於此林樊宿德,誠心招徠,克懋用賢之道焉。上曰,玉堂陳之。承輝曰,閣臣旣以顔子事發端矣,蓋顔子簞瓢陋巷,安貧樂道,與此章之意相似,惟其樂道,卽樂吾夫子之道,而其道也不外乎聖學之工夫矣。夫帝王之學,自異於匹庶,則安貧二字,固不可擬議,而至若樂其道者,何嘗有貴賤之分哉?苟能勤孜學問,篤好玩味,是爲樂道之實工,伏願殿下,體念焉。上曰,參贊官陳之。左根曰,閣臣·儒臣所奏切實,臣無容更達,而衡門游息,泌水忘飢,於隱居者,高尙其志,以爲自樂則固美矣,然在朝廷,則亦不無遺賢之歎,如彼之人,人君若旌招禮羅,布列朝著,則實有助於致理興邦之道,伏願殿下,克加留神焉。上掩卷,命史官就座,仍命退,諸臣以次退出。
上在昌德宮。停常參·經筵。
大王大妃殿進御加減平陳湯一貼煎入事,榻前下敎。
尹致秀啓曰,明日常參經筵,取稟。傳曰,停。
金左根啓曰,大司憲宋啓榦,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
傳于尹致秀曰,自今日進講停。
尹致秀啓曰,左右史不可不備,檢閱洪在龍,旣有只推之命,鄭基世,由限已過,竝卽牌招,推移入直,何如?傳曰,允。
傳于鄭基一曰,戶刑換房。
以檢閱洪在龍·鄭基世牌不進罷職傳旨,傳于沈宜升曰,只推。
趙得林,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,因兵曹草記,貳極門南邊內宮墻三間許頹圮處,今已修築,把守軍兵,還入直所,將校解送之意,敢啓。傳曰,知道。
上在昌德宮。停常參·經筵。
大王大妃殿進御加減平陳湯,依前方一貼煎入事,榻前下敎。
尹致秀啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,左右史不可不備,檢閱洪在龍·鄭基世,旣有只推之命,竝卽牌招,推移入直,何如?傳曰,允。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于林得林曰,只推。
以江原監司李光正狀啓,平康縣人命渰壓死事,傳于沈宜升曰,聞甚矜惻,如有生前身還布,竝蕩減事,廟堂分付。
趙得林,以兵曹言啓曰,卽接東所衛將李周會牒報,則回泰門西邊內宮墻二間許頹圮處,今已修築云,把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,回泰門西邊內宮墻二間許頹圮處,今已修築,把守軍兵,還入直所,將校解送之意,敢啓。傳曰,知道。
又以刑曹言啓曰,謹依下敎,昌慶宮守宮軍士吳再得·朴萬金·龍乭伊等,各嚴刑一次後,再得慶尙道聞慶縣,萬金全羅道珍山郡,乭伊高山縣,各定配所,而其中宋氏宗,以年未成丁,依法典除刑推,平安道中和府定配所,竝卽押送之意,敢啓。傳曰,知道。
趙得林,以義禁府言啓曰,保放罪人吉顯範·許燮等,還囚議處以入之意,敢啓。傳曰,知道。
義禁府啓目粘連,向前李寬奎亦,船材發賣,雖諉於公費所補,繡啓論列,旣擧其餘錢取用,則以是自明,不足取信,揆之受贓,難免重勘,以此照律,何如?判付啓依允。又啓目粘連,向前吉顯範亦,家故急報,縱云情理之切迫,闕直擅行,大非法例之攸重,以此照律,何如?判付啓依允。又啓目粘連,向前沈樂臣亦,分數同載,旣著法典,近例襲謬,有難參恕,以此照律,何如?判付啓依允。又啓目粘連,向前許燮亦,畢竟臭載,固在於過境以後,而當初護送,不免有兼務之失,以此照律,何如?判付啓依允。
上在昌德宮。停常參·經筵。
大王大妃殿進御加味平陳湯一貼煎入事,榻前下敎。
尹致秀啓曰,明日再明日,徽陵忌辰祭齋戒正日相値,視事頉稟之意,敢啓。傳曰,知道。
金學性啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以檢閱洪在龍·鄭基世牌不進罷職傳旨,傳于尹致秀曰,只推。
尹致秀啓曰,左右史不可不備,檢閱洪在龍·鄭基世,旣有只推之命,竝卽牌招,推移入直,何如?傳曰,允。
金學性啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金學性曰,只推。
鄭基一啓曰,卽者,議政府錄事來言,崇陵陵上莎草修改時,政府當爲進去,而右議政李止淵有身病,無以進去云,何以爲之?敢稟。傳曰,朴判府事進去。
尹致秀,以禮曹言啓曰,今八月二十七日未時永禧殿南夾室修改時,臣羲準進,同日辰時崇陵大王陵上莎草修改,政府以下進去監董時,參判臣金興根進去,而旣帶觀象監提調,依例兼進,何如?傳曰,允。
又以禮曹言啓曰,今此崇陵大王陵上莎草修改時,前五衛將安時赫,別看役差下,使之擧行,何如?傳曰,允。
義禁府照目粘連,京畿前前水使李寬奎矣本府議啓內,船材發賣,雖諉於公費所補,繡啓論列,旣擧其餘錢取用,則以是自明,不足取信,揆之受贓,難免重勘,以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,洪州兼任前營將許爕矣本府議啓內,畢竟臭載,固在於過境以後,而當初護送,不免有兼務之失,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,昌原前府使沈樂臣矣本府議啓內,分數同載,旣著法典,近例沿襲,有難參恕,以此照律,罪杖八十收贖,奪告身三等,私罪,奉敎依允爲旀,功議各減一等爲良如敎。又照目粘連,禮曹佐郞吉顯範矣本府議啓內,家故急報,縱云情理之切迫,闕直擅行,大非法例之攸重,以此照律,罪笞四十收贖,附過還職,私罪,奉敎依允。
檢閱鄭基世疏曰,伏以臣,情私懇迫,請急歸護,恩暇已滿,庚牌課臨,揆以分義,宜不俟駕,而臣母所患痁證,比又添劇,寒熱逐日交發,形症以時迭加,飮啖俱阻,氣血隨耗,葸綴昏眩,日甚一日,臣方左右扶將,連事刀圭,離捨就直,實無其望,隨牌來詣,敢又陳籲。伏乞聖慈,俯垂矜諒,亟遞臣所帶之職,仍治臣瀆撓之罪,以安私心,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
藥房都提調李止淵,提調李嘉愚,副提調鄭基一啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味平陳湯,依前方一貼煎入事,榻前下敎。
趙得林啓曰,大司憲宋啓榦,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
鄭基一啓曰,左承旨金學性,今日不爲仕進,卽爲牌招,何如?傳曰,允。
趙得林啓曰,備邊司郞廳來言,今日,賓廳日次,而國忌齋戒相値,不得來會云矣,敢啓。傳曰,知道。
沈宜升啓曰,卽者,檢閱南秉哲,以其親病,陳疏徑出,原疏以國忌齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。
以檢閱洪在龍牌不進罷職傳旨,傳于沈宜升曰,只推。
沈宜升啓曰,左右史不可不備,檢閱洪在龍,旣有只推之命,卽爲牌招入直,何如?傳曰,允。
以忠淸監司趙冀永狀啓,林川郡民家失火事,傳于沈宜升曰,許多民家之失火,聞甚矜惻,元恤典外,別加顧助,結構奠接之方,廟堂措辭分付。
以左承旨金學性牌不進罷職傳旨,傳于沈宜升曰,只推。
沈宜升,以吏曹言啓曰,今八月二十七日行崇陵告安祭獻官,前承旨李源達塡差,而時無職名,令該曹口傳付軍職,何如?傳曰,允。
兵曹口傳政事,副護軍單李源達。
趙得林,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,時囚罪人李寬奎杖一百流三千里定配照律公事判付內,依允功議各減一等事,命下矣。李寬奎,功議各減一等,杖九十收贖,告身盡行追奪,江原道高城郡大康驛,徒二年半定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,卽接南部令安泳牒報,則謀叛不道罪人進吉應坐諸人,査出以來矣,進吉子者斤哲,慶尙道柒原縣,緣坐爲奴,妻韓召史,昌原府緣坐爲婢,而依例令刑曹,押送各其配所,兄運吉,平安道宣川府,緣坐流二千里安置,而係是堂上譯官,依例發遣府書吏,押送配所,何如?傳曰,允。
上在昌德宮。停常參·經筵。
尹致秀啓曰,明日常參·經筵,取稟。傳曰,停。
沈宜升啓曰,大司憲宋啓榦,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
以檢閱洪在龍牌不進罷職傳旨,傳于尹致秀曰,只推。
尹致秀啓曰,左右史不可不備,檢閱洪在龍,旣有只推之命,卽爲牌招入直,何如?傳曰,允。
傳于沈宜升曰,留院公事入之。
沈宜升啓曰,禁衛大將李完植,以三漕倉差使員江頭嚴棍事,今方西江出去矣,兼帶左邊捕盜大將命召及大將牌傳令牌,何以爲之?敢稟。傳曰,仍佩往來。
又以禁衛營言啓曰,謹依下敎,臣完植,出去江頭,三漕倉領運差使員龜山僉使金聖駿,赤梁僉使張重齡,薺浦萬戶孫壽郁,各嚴棍二十度後,邊遠充軍次,移送義禁府之意,敢啓。傳曰,知道。
又以備邊司言啓曰,捕廳邪囚見失之說,有所入聞,故査問其實狀,則女囚二名,果爲在逃,而此是情犯深重者云,捕廳以嚴祕之地,罪囚防守之有此疎虞,事未前有,萬萬驚駭。如無廳屬之和應故縱,寧或有是,初旣弛於操束,終而漫不覺察,此若仍置,將來之憂,有不可勝言,左捕將李完植,施以譴罷之典,當該守直捕校,移法司照律重繩,逃囚另加譏詗,期於不日捉得之意,嚴飭,何如?傳曰,允。
沈宜升啓曰,因備邊司草記,禁衛大將李完植,以左捕將,施以譴罷之典事,允下矣,將兵之任,不可一刻無摠察之人,何以爲之?而捕將之任,亦不可暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察,禁將,御將兼察,從事官發牌聽傳敎。
又啓曰,左捕將,他邊大將兼察事,命下矣。兼察左邊捕盜大將具信喜,卽爲牌招聽傳敎,何如?傳曰,允。
傳于沈宜升曰,捕將有闕之代,前望單子入之。
尹致秀,以吏曹言啓曰,來庚子式年監試初試試官,當爲磨鍊以入,而擬望之人乏少,承旨及閣臣,竝擬,何如?傳曰,允。
沈宜升,以戶曹言啓曰,仁政殿樑上塗灰剝落處修改吉日時,令日官李明元推擇,則今八月二十七日巽時爲吉云,以此日時擧行之意,敢啓。傳曰,知道。
又以禮曹言啓曰,來庚子式年監試初試一所,設場於本曹矣,上直郞廳,依例朝房移直之意,敢啓。傳曰,知道。
又以備邊司言啓曰,冬至書狀官李正履,除拜屢月,尙今逡巡,至於呈狀乞遞云,設有情病,往役之不敢言私,分義卽然,而爲此强引規免之計者,誠極未安。從重推考,令政院嚴飭,使之卽日會同,無得更煩朝飭,何如?傳曰,允。
又以兵曹言啓曰,卽接東所衛將張興爕牒報,則秋景苑內宮墻二間許頹圮處,今已修築云,把守軍兵,還爲入直之意,敢啓。傳曰,知道。
又以訓鍊都監·禁衛營·御營廳言啓曰,東關王廟東邊墻垣八間·西邊墻垣四間許頹圮處,今已畢築之意,敢啓。傳曰,知道。
又以禁衛營言啓曰,因兵曹草記,秋景苑內宮墻頹圮處,今已修築,把守軍兵,還入直所,將則解送之意,敢啓。傳曰,知道。
又以義禁府言啓曰,三漕倉差使員龜山僉使金聖駿,赤梁僉使張重齡,薺浦萬戶孫守郁等,竝邊遠充軍事,承傳啓下矣。金聖駿平安道碧潼郡,張重齡渭原郡,孫守郁咸鏡道吉州牧,竝邊遠充軍,而以承傳內辭意具罪目,依例發遣府書吏羅將,押送于各其配所,何如?傳曰,允。
又以刑曹言啓曰,義禁府啓辭內,卽接南部令安泳牒報,則謀叛不道罪人進吉應坐諸人,査出以來矣,進吉子者斤哲,慶尙道柒原縣,緣坐爲奴,妻韓召史,昌原府緣坐爲婢,而依例令刑曹,押送各其配所,兄運吉,平安道宣川府,緣坐流二千里安置,而係是堂上譯官,依例發遣府書吏,押送配所,何如?傳曰,允事,命下矣。柒原縣爲奴罪人者斤哲,爲婢罪人韓召史,竝卽押送于各其配所之意,敢啓。傳曰,知道。
咸鏡監司朴岐壽疏曰,伏以臣,猥以無似,冒叨重寄,辭不獲遂,黽勉膺命,今爲五朔于玆矣,任鉅而才疎,責重而識蔑,威望不足以殫壓長吏,精力不足以綜理庶務,無一報效,有百瘡疣,重以雨潦極備,穡事失稔,民憂溢目,拯濟無術,辜恩溺職之罪,自知難逭,晝宵懷惕,不敢遑寧,而素患眩暈,北來以後,視前倍加,竝與循例酬應,多有顚錯,猶不能自力,如是而欲仰答委毗之眷,俯塞旬宣之責,誠恐終至於不可爲矣。雖以慶源府使罷黜狀辭言之,該府使金翰喆,以其有父病乞遞,而封啓之際,誤書以母病,臣之昏謬不察之失,於是乎益無所逃其罪矣,奏御文字,宜其謹愼,守令遞罷,係是緊重,而始不能詳審,竟至於登徹,追後點檢,惶蹙靡措,其何敢靦然泯默,不思所以自列之義乎?玆敢短章首實,仰瀆崇嚴,伏乞聖慈,俯垂鑑諒,仰稟東朝,亟遞臣所叨之職,以安私分,千萬至祝,臣無任云云。答曰,省疏具悉。做錯也卿,則從重推考,勿辭察任。
上在昌德宮。停常參·經筵。
趙得林啓曰,明日常參·經筵,取稟。傳曰,停。
金左根啓曰,來初一日,輪對日次矣,敢稟。傳曰,當次人受點,後日次待令。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,左右史不可不備,檢閱鄭基世,由限已過,卽爲牌招入直,何如?傳曰,允。
捕將前望單子入之,任聖皐落點。
趙得林啓曰,新除授左邊捕盜大將任聖皐,卽爲牌招,傳授命召及大將牌·傳令牌,何如?傳曰,允。
傳于趙得林曰,崇陵修改進去大臣以下入侍。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
以檢閱鄭基世牌不進罷職傳旨,傳于尹致秀曰,只推。
趙得林,以兵曹言啓曰,宣傳官柳相鼎,以其病難供職,呈狀乞遞,守門將申錫元,除授在外,過限未入仕,竝改差,何如?傳曰,允。
又以刑曹言啓曰,備邊司啓辭內,捕廳邪囚見失之說,有所入聞,故査問其實狀,則女囚二名,果爲在逃,而此是情犯深重者云,捕廳以嚴祕之地,罪囚防守之有此疎虞,事未前有,萬萬驚駭,如無廳屬之和應故縱,寧或有是?初旣弛於操束,終而慢不覺察,此若仍置,將來之憂,有不可勝言,左捕將李完植,施以譴罷之典,當該守直捕校,移法司照律重繩,逃囚另加譏詗,期於不日捉得之意,嚴飭,何如?傳曰,允事,命下矣。謹按律文,則大明律主守不覺失囚條有曰,故縱者,與囚同罪,司獄官典減獄卒罪三等,當該守直捕校金有亮·李寅明等,依此律各決杖九十後,有亮黃海道載寧郡,寅明忠淸道懷仁縣,徒二年半定配所,竝卽押送之意,敢啓。傳曰,知道。
己亥八月二十七日酉時,上御熙政堂。崇陵修改進去大臣以下入侍時,左副承旨趙得林,假注書洪熙朝,記注官李昌廷,記事官洪在龍,判府事朴宗薰,繕工監提調徐俊輔,禮曹參判金興根,以次進伏訖。上曰,史官分左右。大臣進前,宗薰進前奏曰,近日日氣淸涼,聖體,若何?上曰,一樣矣。宗薰曰,大王大妃殿氣候,何如?上曰,一樣矣。宗薰曰,日前因微候,進御湯劑矣,今則果已平復而萬安乎?上曰,夬復矣。宗薰曰,王大妃殿氣候,何如?上曰,一樣矣。宗薰曰,中宮殿氣候,何如?上曰,安順矣。宗薰曰,崇陵陵上修改畢役之由,纔已馳啓,而臣等詳細奉審,則有頉處以外,周圍莎草,亦有䨟隆不一,蓋因年久,而自然有被頹處也。若只就頉處修補,則新舊莎草聯接處罅縫,有欠均整,故舊排莎草,一齊奉退,築以淨土,被以新莎,務從堅完,而畢役後仰瞻,則莎草正齊密矣,新莎着根前,雨暘不適,則恐有傷損之慮,故依前例,遮帳等物,留置齋所,以爲從便覆撤矣。上曰,史官就座,又命大臣先退。仍命退,諸臣以次退出。
上在昌德宮。停常參·經筵。
趙得林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
沈宜升啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨金左根,今日不爲仕進,卽爲牌招,何如?傳曰,允。
傳于沈宜升曰,藥院都提調許副,前望單子入之。
內醫院都提調前望單子入之,判府事朴宗薰落點。
趙得林啓曰,明日傳香,禮房承旨,當爲齋宿,而右承旨尹致秀,不爲仕進,所當牌招,而拘於廳規,不得請牌,何以爲之?敢稟。傳曰,牌招。
尹致秀啓曰,左右史不可不備,檢閱鄭基世,旣有只推之命,南秉哲由限已過,竝卽牌招入直,何如?傳曰,允。
又啓曰,卽者,檢閱洪在龍,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱鄭基世·南秉哲牌不進罷職傳旨,傳于尹致秀曰,只推。
尹致秀啓曰,左右史不可不備,檢閱鄭基世·南秉哲,旣有只推之命,竝更牌招,推移入直,何如?傳曰,允。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
以右副承旨金左根牌不進罷職傳旨,傳于趙得林曰,只推。
上在昌德宮。停常參·經筵。
藥房都提調朴宗薰,提調李嘉愚,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
傳于尹致秀曰,禮房承旨馳詣宗廟·景慕宮,奉審摘奸以來。
傳于尹致秀曰,明日九日製,通方外爲之,試紙用大好紙,弘文提學,待明朝牌招。
以檢閱洪在龍牌不進罷職傳旨,傳于尹致秀曰,只推。
以檢閱鄭基世·南秉哲再牌不進罷職傳旨,傳于尹致秀曰,只推。
尹致秀啓曰,左右史不可不備,檢閱洪在龍·鄭基世·南秉哲,旣有只推之命,竝卽牌招,推移入直,何如?傳曰,允。如有違牌,勿爲呼望。
又啓曰,卽者,副修撰金逸淵,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
尹致秀,以弘文館言啓曰,修撰韓啓源試所進,副修撰金逸淵陳疏徑出,下番闕直,事甚未安。修撰林肯洙,副修撰鄭煥義,竝卽牌招,以爲推移入直之地,何如?傳曰,允。
沈宜升啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于沈宜升曰,只推。
尹致秀,以司饔院監膳提調意啓曰,各殿日下生雉,全數代封矣,今則秋節已深,山雉漸出,明日爲始,日下生雉,依例復舊封進之意,敢啓。傳曰,知道。
又以禮曹言啓曰,卽接永禧殿官員所報,則明日九日製試取時,本殿官員,俱爲觀光云矣,依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日九日製試取時,本宮官員,俱爲觀光云矣,依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
沈宜升,以兵曹言啓曰,今此冬至兼謝恩使一行赴燕時,所把驛馬,例爲分定,然後可無窘急之弊,今亦依例知委,而應把驛馬四十六匹內,忠淸道八匹,全羅道十匹,慶尙道二十匹,來十月十五日,京中逢點,江原道四匹,咸鏡道四匹,直送安州,來十月二十日逢點事,各道監司處行移,何如?傳曰,允。
又以兵曹言啓曰,通化門越邊含春苑墻垣五間頹圮處,今已畢築矣,守直衛軍解送之意,敢啓。傳曰,知道。
又以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以御營廳言啓曰,本廳字內惠化門北邊第四城廊近處體城四間許頹圮處,今已畢築矣,把守軍兵,依例撤罷,女墻仍爲始役之意,敢啓。傳曰,知道。
又以刑曹言啓曰,卽接忠淸監司趙冀永移文,則保寧縣徒一年定配罪人洪義煥,限滿云矣,取考曹上配案,則義煥,以殺獄私和罪,戊戌八月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,明日九日製通方外爲之之時,本府都事,監試一二所禁亂官進去外,皆爲赴擧,只有武都事一員,而當直入直,本府入直公事回公都事,無以推移,假都事二員,令該曹口傳差出,以爲擧行之地,何如?傳曰,允。
副修撰金逸淵疏曰,伏以臣母,年衰病痼,每當換節之交,證形如期闖發,近又沈淹,寧日恒少,臣左右扶將,實難離側,而間因番次之苟艱,黽勉就直矣,卽接家信,則昨又添感,寒熱交作,飮啖全阻,委頓床笫,氣息凜綴,臣自聞此報,憂慮煎灼,按住不得,玆敢不避猥越,短章陳籲,徑出禁扄。伏乞聖慈,俯賜鑑諒,亟遞臣職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
趙得林啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,玉堂備員間,視事頉稟之意,敢啓。傳曰,知道。
備忘記,忠淸水使沈有祖下直,長弓一張,長箭一部,片箭一部,筒兒一箇賜給。
傳于鄭基一曰,都承旨持此御題,與弘文提學偕往泮宮,試取以來。
尹致秀啓曰,弘文提學旣已承牌,內閣提學朴綺壽,藝文提學權敦仁,竝卽牌招,同參考試,何如?傳曰,允。
尹致秀,以成均館同知館事意啓曰,節製時擧子數多,則每於明倫堂·丕闡堂兩所通入,而今番丕闡堂監試試取,姑未出榜,只以明倫堂前庭,萬無容接之望,在前如此之時,或有下輦臺下設布帳之例,何以爲之?敢稟。傳曰,依前爲之。
鄭基一啓曰,臣與弘文提學趙秉鉉,偕往泮宮,九日製通方外儒生試取,則收券爲三千五百四十九張矣,捧入之意,敢啓。傳曰,知道。
傳于趙得林曰,飭已施矣,禁將仍任。
兵曹,禁衛大將單李完植。
趙得林啓曰,禁衛大將李完植,時無職名,令該曹口傳付軍職,何如?傳曰,允。
兵曹口傳政事,護軍單李完植。
趙得林啓曰,禁衛大將李完植仍任事,命下矣。卽爲牌招,傳授命召,何如?傳曰,允。
傳于趙得林曰,摠管趙秉龜·金相順竝許遞,與未差之代,前望單子入之。
傳于鄭基一曰,科次入侍。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
以修撰林肯洙,副修撰鄭煥義牌不進罷職傳旨,傳于趙得林曰,只推。
以忠淸監司趙冀永狀啓公州等邑,民家頹壓,人命渰壓死事,傳于金左根曰,許多民戶之頹壓,聞甚驚慘,元恤典外,別加顧助,渰壓死人,如有生前身還布,竝蕩減,卽爲結構奠接,俾無失所之弊事,廟堂措辭分付。
尹致秀,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月十五日巽時,衣襨香燭祭品奉詣吉日,同月十六日辰時俱吉云,以此日時擧行之意,敢啓。傳曰,知道。
又以弘文館言啓曰,下番闕直,事甚未安。修撰林肯洙,副修撰鄭煥義旣有只推之命,竝卽牌招,以爲推移入直之地,何如?傳曰,允。
摠管前望單子入之,副摠管金魯甲·趙運永·柳相穆·李忠運·沈漢永落點。
己亥九月初一日酉時,上御熙政堂,九日製科次入侍時,行都承旨鄭基一,假注書金正奎,記事官鄭基世·南秉哲,弘文提學趙秉鉉,對讀官弘文館校理金基纘,兵曹佐郞金觀燮,以次進伏訖。上曰,史官分左右,科次爲之。基一曰,對讀官使之進前,讀奏試券乎?上可之。觀燮讀奏第一張訖,上曰,其餘置之。秉鉉進前奏曰,試劵三十張,承命試取,等第,何以爲之乎?上曰,十張書三下,其餘二十張書次上,可也。秉鉉以次書等訖,奏曰,第一張則加一以別之乎?上曰,唯。基一曰,祕封或有自上親坼之時,亦有承旨坼奏之例,今番則何以爲之乎?上曰,承旨坼奏。基一以次坼封讀奏訖,上命書傳敎曰,九日製居首賦三下一幼學宋羽榮直赴會試,之次三下幼學金鴻逵等九人,竝給二分,之次幼學孟圭遠等二十人,朱書百選三件,八子百選三件,史記英選四件,奎章全韻十件,分等賜給。又命書傳敎曰,入格儒生,明日延英門外施賞。仍命史官就座,命試官先退,諸臣以次退出。
上在昌德宮。停常參·經筵。
趙得林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹致秀啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,卽者,副修撰鄭煥義以其親病,投章徑行,原疏纔已捧入矣,所當直捧禁推傳旨,而此與無端下鄕有異,從重推考,何如?傳曰,允。
以京畿監司洪學淵狀啓陰竹縣監白大顯以其親病,久留鄕第,連呈辭狀,不得已罷黜事,傳于尹致秀曰,令該曹口傳擇差,催促下送。
趙得林啓曰,大司憲宋啓榦,執義李集運在外,掌令權馦·卜來相·持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于尹致秀曰,只推。
以修撰林肯洙,副修撰鄭煥義牌不進罷職傳旨,傳于尹致秀曰,只推。
尹致秀,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
副修撰鄭煥義疏曰,伏以,臣母年今七十有八矣,雖在康寧無事之時,氣息凜綴,奄奄有下山之勢,實非臣離捨遠遊之日,而夏間因事入都,病未卽歸,際伏奉館職除旨,臣以遐遠,猥參論思,迺於逖違之餘,獲遂近耿之願,區區犬馬之忱,有不能自己者,冒昧就職,亦旣閱月,每退自花甎,旅榻無寐,長樂鍾聲,雖幸上天之孔邇,崦嵫急景,不禁人子之私情,進退靡定,氷炭交中,卽接家信,臣母癃衰之疾,偶添於換節之時,眞元陷下,食飮全却,病裏思臣,促臣歸視,臣於是,方寸煎灼,魂夢飛越,玆敢忙陳短章,徑尋鄕路。伏乞聖明,俯垂鑑諒,亟遞臣職,以安私分,仍治臣擅行之罪,以肅朝綱焉,臣無任云云。省疏具悉。爾其勿辭往護。
上在昌德宮。停常參·經筵。
尹致秀啓曰,明日常參經筵,取稟。傳曰,停。
沈宜升啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,右副承旨金左根,今日不爲仕進,卽爲牌招,何如?傳曰,允。
沈宜升啓曰,卽者,戶曹郞廳來言,明日宗廟修改,本曹判書,當爲進去,而判書李紀淵服制,次堂例不得擧行云,何以爲之?敢稟。傳曰,次堂擧行。
尹致秀啓曰,卽者,檢閱鄭基世,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱洪在龍,卽爲牌招入直,何如?傳曰,允。
又啓曰,假注書洪熙朝,身病猝重,勢難察任,今姑改差,何如?傳曰,允。
傳于沈宜升曰,在外摠管許遞,前望單子入之。
洪熙朝改差,代以崔在厚爲假注書。
吏曹口傳政事,以申常顯爲陰竹縣監。
尹致秀,以奎章閣言啓曰,宙合樓所奉大殿敎命竹冊玉印,大王大妃殿敎命玉冊玉寶,王大妃殿敎命竹冊玉冊玉印,明將奉安于外奎章閣矣,今日先爲奉出,權安于本院之意,敢啓。傳曰,知道。
沈宜升啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于沈宜升曰,只推。
以右副承旨金左根牌不進罷職傳旨,傳于沈宜升曰,只推。
以檢閱洪在龍牌不進罷職傳旨,傳于沈宜升曰,只推。
尹致秀,以吏曹言啓曰,新除授陰竹縣監申常顯與本曹參議閔致文,有妻四寸娚妹應避之嫌,而矇然擬入,至蒙恩點,不察之失,臣不勝惶恐,原望筒勿施,何如?傳曰,允。
吏曹口傳政事,以李寅亮爲陰竹縣監。
摠管前望單子入之,都摠管金賢根,副摠管朴來謙·安光直·李道在·李應植落點。
義禁府啓目,務安縣監曺雲承原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處何如?判付啓依允。又啓目,保寧縣監申義益原情云云。問目內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處何如?判付啓依允。
檢閱鄭基世疏曰,伏以臣母病狀,已陳於前後請急之章矣,臣之今日情私,實無離側赴公之望,違牌路阻,持披數宿,而母病一向無減,臣心何以自按?屢籲雖緣於懇迫,積罪難逭於瀆撓,懍悚集灼,不省攸措,際聞家信,諸証又添,診察對投,一日爲急,玆陳短章,擅出禁扃,伏乞聖慈,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
辰時巳時,灑雨下雨,測雨器水深一分。
尹致秀啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,左右史不可不備,別兼春秋趙徽林,卽爲牌招入直,何如?傳曰,允。
尹致秀,以弘文館言啓曰,應敎金英根內閣進,校理洪永圭,副校理宋柱獻在外,上番闕直,事甚未安。副應敎朴齊憲,校理金基纉,副校理朴承輝,竝卽牌招,以爲推移入直之地,何如?傳曰,允。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
以別兼春秋趙徽林牌不進罷職傳旨,傳于尹致秀曰,只推。
以副應敎朴齊憲,校理金基纉,副校理朴承輝牌不進罷職傳旨,傳于尹致秀曰,只推。
尹致秀,以吏曹言啓曰,卽接慶尙監司金道喜移文,則以爲,柒原縣監具沆,覲親受由上京,已過一朔,尙未還任,秋務方殷,檢田時急,柒原縣監具沆催促下送事爲辭,故自臣曹催促,則親病沈重,不得下去云,其親病旣如是沈重,則有難强令還任,改差,何如?傳曰,允。
趙得林,以訓鍊都監言啓曰,本局從事官鄭煥義,陳疏下鄕,上來無期,今姑改差,何如?傳曰,允。
左承旨金學性疏曰,伏以,臣於試役退後,追聞正法罪人宜學之姪名必欽者,赴試入格云,臣滿心驚駭,詳考來歷,則蓋渠父以罪人之兄,出爲人后,故遂致坼封時未及査露耳,藉曰律非收司,實則親爲猶子,乃敢晏若無故,肆然爲冒赴之計,至登榜眼者,凶孽之無忌,隄防之不嚴,不可但以萬萬痛駭言,而臣之矇然未覺,尤切悚仄之至,臣謂愼必欽初試,亟令拔去,仍命秋曹,施以刑配之典,以存國體,斷不容已,臣無任云云。省疏具悉。所請依施。
上在昌德宮。停常參·經筵。
藥房都提調朴宗薰,提調李嘉愚,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加減太和湯一貼煎入事,榻前下敎。
趙得林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹致秀啓曰,玉堂備員間,視事頉稟之意,敢啓。傳曰,知道。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基一啓曰,左承旨金學性,今日不爲仕進,卽爲牌招,何如?傳曰,允。
趙得林啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
尹致秀啓曰,左右史不可不備,別兼春秋趙徽林,旣有只推之命,卽爲牌招入直,何如?傳曰,允。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
以左承旨金學性牌不進罷職傳旨,傳于沈宜升曰,只推。
以別兼春秋趙徽林牌不進罷職傳旨,傳于沈宜升曰,只推。
以平安監司金蘭淳狀啓,江西縣令李秉夏身死事,傳于尹致秀曰,令該曹口傳各別擇差,明日下送。
尹致秀,以弘文館言啓曰,上番闕直,事甚未安。副應敎朴齊憲,校理金基纉,副校理朴承輝,旣有只推之命,竝卽牌招,以爲推移入直之地,何如?傳曰,允。
尹致秀啓曰,修撰林肯洙,謂有親病,空番徑出,而追後呈疏,原疏雖不得不捧入,禁直所重,何如?而有此逕庭之擧,事體所在,極爲未安,所當重勘,而本院請推之外,無他可施之罰,何以爲之?敢稟。傳曰,從重推考。
尹致秀,以禮曹言啓曰,因承政院左承旨金學性上疏,監試初試一所入格人愼必欽,亟令拔去,仍命秋曹,施以刑配之典事,允下矣。原榜目中拔去,付標以入之意,敢啓。傳曰,知道。
趙得林,以禁衛營言啓曰,本廳字內昭義門南邊第一城廊近處體城四間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以御營廳言啓曰,本廳字內惠化門北邊第四城廊近處體城改築處女墻,亦已畢築之意,敢啓。傳曰,知道。
又以刑曹言啓曰,因左承旨金學性上疏,罪人宜學之姪,肆然冒赴,至登榜眼,不可但以萬萬痛駭言,愼必欽初試,亟令拔去,仍命秋曹施以刑配之典事,批下矣。所當卽爲擧行,而必欽已爲下去于渠之本鄕水原地云,分付守臣,不日掩捕,罔夜押送之意,敢啓。傳曰,知道。
修撰林肯洙疏曰,伏以,臣於持被之中,卽接家信,則臣父素患痰癖之症,近値日候之不調,如期闖發,而夜經關格,一倍添劇,食飮全阻,神精昏瞀,貼身床笫,轉側須人,臣自聞此報,方寸煎灼,玆敢忙陳短章,徑出禁扃,伏乞聖明,俯垂鑑諒,亟遞臣職,俾便救護,仍治臣罪,以肅朝綱焉,臣無任云云。省疏具悉。爾職遞差。
上在昌德宮。停常參·經筵。
大王大妃殿進御加減太和湯,依前方四貼製入事,榻前下敎。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,右副承旨金左根,今日不爲仕進,卽爲牌招,何如?傳曰,許遞,前望單子入之。
承旨前望單子入之,金公鉉落點。
尹致秀啓曰,左右史不可不備,別兼春秋趙徽林,旣有只推之命,檢閱鄭基世,由限已過,竝卽牌招,推移入直,何如?傳曰,允。
傳于尹致秀曰,在外與有實故玉堂,竝許遞,政官牌招開政。
尹致秀啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
又啓曰,注書未差之代,前注書李寅夔·鄭基世,被薦人徐相敎薦狀公事,依例成送吏曹之意,敢啓。傳曰,知道。
又啓曰,卽者,修撰韓啓源,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱洪在龍,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
兵曹口傳政事,副護軍單金左根。
兵曹口傳政事,副司果單金英根。
吏曹口傳政事,以兪致善爲江西縣令。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
以副應敎朴齊憲,校理金基纉,副校理朴承揮牌不進罷職傳旨,傳于趙得林曰,只推。
以別兼春秋趙徽林,檢閱鄭基世牌不進罷職傳旨,傳于趙得林曰,只推。
以檢閱洪在龍牌不進罷職傳旨,傳于趙得林曰,只推。
趙得林,以兵曹言啓曰,宣傳官金相宇,以其病難供職,呈狀乞遞,改差,何如?傳曰,允。
又以兵曹言啓曰,景福宮衛將梁羲澤,慶熙宮衛將朴東華·崔桓一,俱以病難供職,呈狀乞遞,竝改差,何如?傳曰,允。
又以義禁府言啓曰,卽接月令醫員崔錫銓手本,則時囚罪人曺雲承素患泄痢,處冷添劇,度數頻數,眞元大脫,目下症形,實爲危重云。罪人病勢如此,則一邊保放,一邊草記,曾有定式矣,曺雲承姑爲保放之意,敢啓。傳曰,知道。
修撰韓啓源疏曰,伏以臣,屢日鎖院之餘,昨又詣闕就直,離違之私,方切于中,卽接家信,則臣母素患風眩之症,近因日候之不調,一倍添劇,兼以痰滯,食飮全却,委頓床笫,轉側須人,臣自聞此報,衷情煎熬,玆敢忙陳短章,徑出禁扃。伏乞聖明,俯垂鑑諒,亟遞臣所帶之職,俾便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
開東,下霜。
趙得林啓曰,大司憲宋啓榦,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令
又啓曰,右副承旨金公鉉,今日不爲仕進,卽爲牌招,何如?傳曰,允。
傳于趙得林曰,承旨房望,順房爲之。
趙得林啓曰,左右史不可不備,別兼春秋趙徽林,檢閱洪在龍·鄭基世,旣有只推之命,竝卽牌招,推移入直,何如?傳曰,允。如有違牌,勿爲呼望。
沈宜升啓曰,卽者,檢閱鄭基世,以其親病,陳疏徑出,原疏以國忌齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。
趙得林啓曰,左右史不可不備,別兼春秋趙徽林,卽爲牌招入直,何如?傳曰,允。
沈宜升啓曰,行吏曹判書權敦仁,參判李景在,參議閔致文牌不進推考傳旨及罷職傳旨,今方捧入,而開政命下之後,如是違牌,事甚未安。判書參判,竝更牌招,何如?傳曰,允。參議只推,一體更爲牌招。
有政。吏批,行判書權敦仁進,參判李景在,參議閔致文,竝牌招不進,同副承旨沈宜升進。以曺錫亨爲應敎,洪祐喆爲副應敎,李是鍊·李魯奎爲校理,徐有薰·宋柱獻爲副校理,李正履·李繪九爲修撰,沈承澤·李晉翼爲副修撰,朴晦壽爲知敦寧,李惟秀爲兵曹參判,李鼎臣爲刑曹參判,安邁權爲敦寧都正,金景善爲大司成,韓鎭㦿爲同春秋,尹致英爲工曹正郞,李寅夔爲注書,崔宗煥爲直講,洪冕周爲翼陵令,白潤鶴·張周翼爲典籍,韓龍源爲尙瑞副直長,金禹銖爲崇陵別檢,洪在儀爲柒原縣監,內資主簿李顯養,瓦署別提李元大相換,分奉常主簿單王錫圭,直長單金尙祺,分敎官單金憲基,兼春秋二單朴在皞·金致坤,故學生金得源贈戶參例兼,忠節卓異,贈職事承傳,故通德李允泰贈戶參例兼,故令李道翼贈左承旨,故翊衛李栻贈僕正,以上同知李章玉三代,校書博士單黃履明。
兵批,判書趙秉鉉進,參判未差,參議成遂默病,參知宋應龍入直進,左副承旨趙得林進。啓曰,江華中軍,今當差出,而擬望之人乏少,未準朔禁軍將,竝擬,何如?傳曰,允。以沈能俊爲都摠管,金箕景爲僉知,具載哲·李健緖爲宣傳官,安國信爲景福將,張敬尙·林盛德爲慶熙將,金秉遠爲訓鍊判官,尹錫九爲主簿,李時在爲文兼,元錫中爲部將,白樂莘·李赫遠爲守門將,柳永魯爲江華中軍,李圭殷爲法聖僉使,孫啓昌爲荏子島僉使,金泓大爲亀山僉使,千禹大爲赤梁僉使,李文翊爲薺浦萬戶,李斗榮爲水原監牧官,朴基善爲咸興監牧官,同知單金興采,僉知單柳相鼎,護軍尹秉烈·金正喜·李鼎臣,副護軍金景善·朴宗吉·吳取善·徐元淳·崔致憲·金箕晩·金相宇·洪建錫·尹瑗,副司直朴齊憲·金基纉·洪永圭·宋柱獻·朴承輝,副司果韓啓源·林肯洙·金逸淵·鄭煥義·權致和以上幷單付,都監把摠鄭煥章滿二十四朔,依定式今加折衝加資事承傳。
吏批,再政。以權達準爲左通禮,尹庠一爲慶基殿令,宋錫老爲掌樂主簿,趙基升爲典牲副奉事,兼直閣單徐有薰。
兵批,再政。以具鏘和爲宣傳官,許燮爲內禁將,李基春爲訓鍊主簿,白樂莘爲武兼,沈樂韶爲宣傳官,同知單安國信,僉知單張敬尙,副護軍鄭煥章,副摠管單沈能俊。
沈宜升啓曰,新除授注書李寅夔,卽爲牌招入直,何如?傳曰,允。
以吏曹參議閔致文牌不進罷職傳旨,傳于沈宜升曰,只推。
金公鉉,以義禁府言啓曰,卽接南部令安泳牒報及成冊,則謀叛不道罪人夏祥應坐之人,査出以來矣,夏祥母仙任年八十三懸錄,依律文免坐,何如?傳曰,允。
趙得林,以左邊捕盜廳言啓曰,謹依備邊司草記批旨,本廳在逃邪囚二女,別定校軍,使之嚴飭譏詗矣,同罪女璟伊·珍伊二名,今始捉得之意,敢啓。傳曰,知道。
上在昌德宮。停常參·經筵。
金公鉉啓曰,大司憲宋啓榦,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
以別兼春秋趙徽林牌不進罷職傳旨,傳于沈宜升曰,只推。
以副應敎洪祐喆,校理李是鍊·李魯奎,修撰李正履·李繪九,副修撰沈承澤·李晉翼牌不進罷職傳旨,傳于沈宜升曰,只推。
沈宜升啓曰,左右史不可不備,別兼春秋趙徽林,旣有只推之命,卽爲牌招入直,何如?傳曰,允。
沈宜升,以弘文館言啓曰,下番闕直,事甚未安。副應敎洪祐喆,校理李是鍊·李魯奎,修撰李正履·李繪九,副修撰沈承澤·李晉翼,旣有只推之命,竝卽牌招,以爲推移入直之地,何如?傳曰,允。
沈宜升啓曰,卽者,副校理宋柱獻,以其親病,陳疏徑出,原疏以國忌正日,纔已退却矣,所當直捧禁推傳旨,而此與無端徑出有異,推考警責,何如?傳曰,允。
傳于沈宜升曰,留院公事入之。
沈宜升,以戶曹言啓曰,臣紀淵與正郞臣李玄緖,進詣慶熙宮差備內,啓下手本中有頉處,眼同看審,則各殿堂以下諸處,間有椽木腐傷處,又有雨漏處,故今方修改,而始役吉日時,令日官金昌勳推擇,則今九月十一日午時爲吉云,以此日時擧行之意,敢啓。傳曰,知道。
又以禮曹言啓曰,卽接崇陵參奉所報,則本陵大王陵上莎草修改後,連日灌漑,漸爲着根云矣,敢啓。傳曰,知道。
金公鉉,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,卽接西所衛將金魯學牒報,則永肅門南北邊內宮墻七間許頹圮處,今已修築云,局出身晝察夜巡,依例停止之意,敢啓。傳曰,知道。
又以備邊司言啓曰,向以京外試官,待事過,隨現糾警之意,筵奏蒙允矣,諸道試事之善否,姑未及入聞,而第以漢城試二所事言之,出榜之前,已多囂聒,而儒生之呼唱投石,衛軍之潛入偸劵,可知科場之雜亂,亦係試體之乖損,苟使操束得宜,內外嚴密,則豈或蕩然至此乎?此不可置而勿論,監試初試二所諸試官,竝施以譴削之典,監試官亦令該府拿問處之,何如?傳曰,允。
又以備邊司言啓曰,水原句管各道穀見縮條,今年粍米六百五十八石零,松都句管關西穀見縮條,今年粍米二千石,湖南留作穀粍代條一千石,自各該府報請給代矣,粍條見縮之逐年代劃,便成已例,而至於湖南留作穀,則自松營,已盡需用於支勅,故昨春以本府泰安餉穀,筵奏許貸,到今每每區劃,誠是難繼之道,而第其目下事勢,實係悶迫,今年則不容無姑且闊狹,水原則以關西慈城補城穀折米劃給,松都則以湖南所在羅舖穀折米二千石,本司句管各名穀會錄粍中折米一千石劃給,使之取用,何如?傳曰,允。
又以備邊司言啓曰,頃因黃海監司趙斗淳狀啓,各衙門納布純錢,禁御兩營軍布三分二,訓局砲保三分一代錢事,草記行會矣,卽見該監司狀啓,則復陳綿農慘歉之狀,三軍門納布,竝許純錢,依前啓準施事,更請令廟堂稟旨分付矣。再啓所陳,益復懇至,可知目下民情之終涉切悶,而至於三局所納之竝請純代,非徒事體之難於遽許,各營見儲,近皆枵罄,則尤何可全數擧論,而旣以民勢之實難措辦,有此申請,爲災民靡不用極之義,不可無更爲曲施之政,禁御兩營軍布,許以四分三代錢,訓局砲保,向來所許,係是特例,此則更無以潤狹,依前覆啓擧行之意,分付,何如?傳曰,允。
又以訓鍊都監言啓曰,因兵曹草記,永肅門南北邊內宮墻七間許頹圮處,今已修築,局出身晝察夜巡,停止之意,敢啓。傳曰,知道。
又以摠戎廳言啓曰,本廳中軍任聖臯,身病甚重,勢難察任,改差,何如?傳曰,允。
又以摠戎廳言啓曰,本廳中軍,今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
金公鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,知敦寧朴晦壽,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,大司成金景善,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
以別兼春秋趙徽林牌不進罷職傳旨,傳于金公鉉曰,只推。
尹致秀啓曰,左右史不可不備,別兼春秋趙徽林,旣有只推之命,卽爲牌招,何如?傳曰,允。
以副應敎洪祐喆,校理李是鍊·李魯奎,修撰李正履·李繪九,副修撰沈承澤·李晉翼牌不進罷職傳旨,傳于尹致秀曰,只推。
尹致秀啓曰,玉堂上下番俱空,事甚未安。副應敎洪祐喆,校理李是鍊·李魯奎,修撰李正履·李繪九,副修撰沈承澤·李晉翼,旣有只推之命,竝卽牌招,推移入直,何如?傳曰,允。
又啓曰,明日常參·經筵,取稟。傳曰,停。
注書李寅夔病,代以沈敬澤爲假注書。
金公鉉啓曰,大司憲宋啓榦,執義李集運,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司憲宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金公鉉曰,只推。
以大司成金景善牌不進罷職傳旨,傳于金公鉉曰,只推。
以慶尙左兵使李濟完狀啓,進上生熟鰒,海濁猝發,不得封進,惶恐待罪事,傳于金公鉉曰,勿待罪事回諭。
吏曹,接慰官單李繪九。
兵曹,以趙存中爲摠戎中軍。
尹致秀,以禮曹言啓曰,全羅道觀察使封進今九月令宗廟薦新石榴,來十月令宗廟薦新柚子,今初十日薦進,而景慕宮薦新石榴·柚子,則慶尙道例爲封進矣。本道所封,未及上來,莫重薦獻,不可後時,依前例以宗廟薦新加封石榴·柚子,同日一體薦進,何如?傳曰,允。
又以禮曹言啓曰,卽伏見監試初試二所生員試啓下榜目,則三等一百人五字,落漏不書,殊涉不審,改付標以入,而諸試官纔已削職,雖不得請勘,當該四館官員,推考,何如?傳曰,允。
趙得林,以備邊司言啓曰,卽見東萊府使李明迪狀啓,則枚擧訓別等手本以爲,對馬島主平義章圖書請受差倭先文頭倭,今已來到,京接慰官及差備譯官等,依已例預爲差出事,請令廟堂稟旨分付矣。圖書請受差倭,今旣出來,京接慰官差備譯官,依例差送,贈給禮單物種,亦爲措備下送之意,分付該曹該院,何如?傳曰,允。
金公鉉,以刑曹言啓曰,罪人宜學之姪愼必欽發關捉上事,前已草記蒙允,而今自該府押送臣曹矣,必欽嚴刑一次後,咸鏡道慶源府定配所,卽爲押送之意,敢啓。傳曰,知道。
義禁府啓目,靈巖郡守具性喜原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,監試初試二所監試官李晩奎原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。
吏曹參議閔致文疏曰,伏以,臣於見識,初何嘗一分近似,而辭不獲命,黽勉蹲據,居然月再易矣,臣誠才具疎短,見識謏寡,絲毫旣蔑於報效,愧懼轉切於時日,惟有求解一念,耿然如結,嚴畏囁嚅,未敢言私,式至于今者,諒非獲已,間嘗代斲,醜拙尤露,庶幾日月之明,照燭無餘,而臣之自顧恧蹙,倘如何哉?且伏念,臣衰朽孱薄之質,重嬰水土炎瘴之祟,轉成膏肓,風火上升,瘇毒頻肆,寒熱交攻,榮衛內鑠,以若病狀之沈淹,實無彈束奔奏之望,而許久虛縻,亦非義分,玆敢猥陳衷懇,仰瀆崇聽。伏乞聖慈,俯垂矜諒,亟遞臣所帶之職,俾得以公無瘝曠,私便調息,千萬幸甚。臣無任云云。省疏具悉。所請依施。
上在昌德宮。停常參·經筵。
藥房都提調朴宗薰,提調李嘉愚,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加減太和湯前方中,加杏仁七分,自今日五貼式,日次製入事,榻前下敎。
沈宜升啓曰,明日常參·經筵,取稟。傳曰,停。
金公鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙得林啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
沈宜升啓曰,卽者,吏曹郞廳來言,今此式年文科初試試官,當爲擬入,而行判書權敦仁,參判李景在,俱以病不來,參議未差,無以擧行云,判書參判,竝卽牌招,何如?傳曰,允。
沈宜升,以吏曹言啓曰,來庚子式年東堂文科初試試官,當爲擬入,而前司成柳幼麟,時無職名,令該曹口傳付軍職,何如?傳曰,允。
兵曹口傳政事,副司果單柳幼麟。
金公鉉啓曰,今此式年文科初試,文監察二員,以監試官,當爲分進一二所,而監察李晩奎,方在拿處中,只有蔡元默一人,無以備員進去云,何以爲之?敢稟。傳曰,拿處監察分揀,事過後更爲拿勘。
金學性,以宣惠廳言啓曰,正供之昨年未納者,限以八月,直爲論勘事,已有成命矣,第念,年條之久近,數爻之多寡,與各該守令之赴任遲速,不可無參量分等之擧,陽城前前縣監韓容鼎,前縣監朴來亨,振威前縣監朴長馣,洪州前牧使金鑅,淸風前府使朴宗琬,天安郡守金啓澧,沔川前郡守金益根,槐山郡守申錫履,前郡守金炳斗,溫陽前郡守成憲曾,唐津前縣監金大淵,木川前縣監李寅永,順興府使南勉敎,前府使申在獻,英陽縣監金箕晢,前縣監金華國,寧越前府使尹師殷,竝先罷後拿,陰城縣監朴宗永,丁酉條未納大同,雖已到泊,未免過限,溫陽郡守李景愚,赴任未滿八朔,竝姑先拿處,其餘新任守令之未滿百日者,旣難責之以積逋卽完,今姑安徐,使之刻日董督,期於準納,而如又一向延拖,更爲論勘事,措辭關飭於諸道道臣處,大同米中公州之癸巳條,連山之丙申條,洪州之壬辰條,寶城之癸未條,雖皆該邑之當納,而與原未納條,事面有異,瑞山·靑陽·全義三邑未收,數甚零星,竝不擧論於今番論勘之意,敢啓。傳曰,知道。
沈宜升啓曰,吏曹郞廳來言,守令多窠,政事,取稟。傳曰,當日爲之。
趙得林,以兵曹言啓曰,同知中樞府事李鼎會,宣傳官金善命,文臣兼宣傳官李時在,俱以病難供職,呈狀乞遞,竝改差,何如?傳曰,允。
有政。吏批,行判書權敦仁病,參判李景在進,參議未差,同副承旨沈宜升進。啓曰,行判書權敦仁病不來,參議未差,小臣獨政未安,何以爲之?敢稟。傳曰,仍爲之。以閔致文爲兵曹參議,李秉國爲漢城主簿,朴雲壽爲順興府使,宋錫老爲槐山郡守,鄭允容爲天安郡守,李基爲英陽縣監,兼持平宋柱獻減下。兵批,判書趙秉鉉進,參判李惟秀入直,參議未差,參知宋應龍病,左副承旨趙得林進。以李鼎臣爲都摠管,金相順爲副摠管,朴來謙爲同知,李宜植·張寅植爲宣傳官,韓宓履爲文兼,朴顯國爲守門將,同知單林盛德,僉和單許燮,副護軍閔致文·金善命以上竝單付。
吏批,再政。以李敎俊爲掌樂主簿,李會在爲同福縣監。
兵批,再政。副摠管單李鼎臣。
以別兼春秋趙徽林牌不進罷職傳旨,傳于沈宜升曰,只推。
沈宜升啓曰,左右史不可不備,別兼春秋趙徽林,旣有只推之命,檢閱鄭基世,由限已過,竝卽牌招,推移入直,何如?傳曰,允。
沈宜升,以弘文館言啓曰,上番無他推移之員,不得已以下番姑陞入直之意,敢啓。傳曰,知道。
以副應敎洪祐喆,校理李是鍊·李魯奎牌不進罷職傳旨,傳于沈宜升曰,只推。
沈宜升,以弘文館言啓曰,上番姑陞入直,事甚未安。副應敎洪祐喆,校理李是鍊·李魯奎,旣有只推之命,竝卽牌招,以爲推移入直,修撰李正履,疏批已下,一體牌招察任,何如?傳曰,允。
金公鉉啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金公鉉曰,只推。
以副應敎洪祐喆,修撰李正履牌不進罷職傳旨,傳于沈宜升曰,只推。
以別兼春秋趙徽林,檢閱鄭基世牌不進罷職傳旨,傳于沈宜升曰,只推。
沈宜升,以禮曹言啓曰,來庚子式年文科初試一所,設場於本曹矣,上直郞廳,依例朝房移直之意,敢啓。傳曰,知道。
又以禮曹言啓曰,卽接四館所牒呈,則己亥三月春到記殿講入格幼學李久榮直赴會試,丙申九月秋到記殿講入格幼學朴致奎給二分,丁酉十月秋到記殿講入格幼學李宗溥給一分,戊戌二月春到記殿講入格幼學朴宗煥給二分,戊戌九月秋到記殿講入格幼學鄭夔容給二分事,命下,竝於今番,分等許赴事,報來矣,幼學李久榮,直赴於來庚子式年文科覆試講經,幼學朴致奎等四人,許赴於初試,較藝等第之意,分付,何如?傳曰,允。
又以禮曹言啓曰,卽接春川幼學李實淵所志,則以爲,同生兄博淵,嫡妾俱無子,以同姓十二寸兄東淵第二子寅昱,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李實淵所訴旣如此,依定式李東淵第二子寅昱,立爲李博淵之後,何如?傳曰,允。
尹致秀,以戶曹言啓曰,謹奉傳敎,延祐宮外墻修築吉日時,令日官崔鳳煥推擇,則今九月十一日卯時爲吉云,以此日時擧行之意,敢啓。傳曰,知道。
金公鉉,以義禁府言啓曰,拿處監察李晩奎分揀,事過後更爲拿勘事,承傳啓下矣,李晩奎姑爲放送之意,敢啓。傳曰,知道。
大司成金景善疏曰,伏以,臣於月前,冒叨三銓,莫效佐貳之責,徒積瘝曠之辜,每一追惟,顔猶發騂,今此泮長除旨,又何爲而及於臣也,臣聞人君之所以礪世磨鈍,卽爵賞是已,爵惟賢而賞惟能,則人知所勸,而政由是擧,今我聖朝官人之方,何莫非難愼,而論其遴選之嚴,則銓與泮居其先,況玆國子之長,其任之專而責之重,比三銓尤有間焉,蓋其職務之緊要,則文治之汚隆係焉,地分之淸峻則朝望通顯階焉,苟非資伐文識極一代之選,其不可冒據也審矣。顧臣拔跡蔭塗,晩竊科第,踐歷短淺,無異冥擿之行,學殖謏寡,未免面墻之譏,自知其最居人下,不足備數於任使之末,而曾未半歲,前後兜攬,有若宿硏舊貫之節次推遷者然,卽無論私分之萬萬匪據,在淸朝綜覈之政,恐不容若是苟然矣。且伏念,是職之設,專爲多士之敎導,春學秋射,周旋乎禮讓之場,旬考月課,進退於文會之庭,俾有所矜式而興起,以之端士趨而振文風,卽世所謂師儒之長,是也。臣於是,尤有大難安者,蓋臣年前試役之後,廟啓堂疏,迭發請勘,實緣臣素乏士望,不能見重,以致操束失宜,進止違式,至今追訟悚恧,若不自容,凡係多士聚會之所,是臣僨事之地,而視爲艮限久矣。今若諉以事屬旣往,而晏若無故,抗顔據臯比之席而號於衆曰,是我任敎導之職,欲爲之周旋進退,則決知其爲行不得,而不亦無恥之甚哉?臣身玷辱,雖不足道,誠恐累朝廷勵廉之治,而貽羞於士林無窮已也,然則臣之難進,於是乎決,而地望文學之不相稱,當有不足更論矣,玆敢披瀝衷懇,仰瀆崇嚴。伏乞聖明,念官方之不可苟充,諒臣情之不可强責,亟遞臣大司成之職,回授可堪之人,實爲公私之幸,臣無任云云。省疏具悉。年前事何必强引,爾其勿辭察職。
修撰李正履疏曰,伏以臣,逖違天陛,三歲于玆,瞻望脩門,夢想長懸,今玆玉署除旨,天牌儼臨,撫躬踧踖,感涕交逬,臣本從蔭塗,晩忝科第,驟躐淸顯,涯分已極,盈盛招咎,擿埴昧方,半載薄譴,自速郵罰,恩宥旋降,特除繼紆,天地生成之澤,雨露涵育之仁,若偏臣身,而訟愆追尤,分甘跧伏,揣才量力,念絶陳就,迺者,出疆有命,而猶未敢爲竭蹶趨膺之計,至煩廟堂提飭,辭旨截嚴,往役義重,雖不得言私,而怵畏屛營,尙積于中,況玆論思啓沃之責,所任至重,尤非一時使事之比者乎?蓋栽培曲成,乃聖朝之恩造,而進退廉隅,亦人臣之大防,臣於年前遭罹,已不輕歇,人言亦甚危怖,到今追惟,惶汗浹背,何可以時月積久,而便可揚揚束帶,自壞其廉防哉?召牌之下,冒膺無路,玆瀝短章,仰瀆崇嚴,伏乞特賜鐫免,俾安私分焉,臣於丐免之章,不容攙及他說,而臣於向年,猥廁法筵之末,獲覲龍光,聖學天縱,德業日茂,私情歡抃,至發寤寐,伊來三四年之間,竊伏想燕涓濩蠖之功,克臻於高明光大之域,而大禹以不自滿暇爲聖,孔子以敎不厭爲學,詩曰,日就月將,學有緝熙于光明,緝言其續也,熙言其明也,接續其明,無使間斷,此成王所以基命宥密,致姬周八百年之業也,見今秋晷晶朗,夜氣澄穆,法筵召對,頻接儒臣,討論典憲,咨訪民隱,成就聖功,俾無有一日之間斷,千萬幸甚。向者儒學之選,卽是當時之耇造,士林之標準,允合羽儀王朝,出入講筵,而一隅東岡,遁思莫挽,十行敦諭,時月稍間,若自聖上,務積誠意,親降宸翰,汲汲招延,以爲成就聖學之方,斯又今日之急務也。臣又竊伏念,士之幼學壯行,各有其願,蘊抱經濟,百無一試者,莫今時若也,列聖朝盛際,經幄招徠之彦,未嘗不歷試於芻牧親民之官,民俗之敦龐,吏治之淳古,良以是也。目今吏塗淆雜,民憂澒洞,移風善俗,正亦其時。伏乞聖明,深軫裨治之方,凡係才學掄薦之士,勿拘資格,畀以字牧之任,使盡報答之責,則牖民化俗,必有成效,而亦使擧世之人,曉然知儒學吏治,本非二塗,其於世敎,非少補矣,臣無任云云。省疏具悉。諸條所陳皆好矣,當體念,而至於往事,更何必追提乎?爾其勿辭,卽爲肅命。
注書李寅夔疏曰,伏以臣,向以春秋兼銜應避之嫌,猥陳微懇,獲蒙恩諒,而今於還付之後,公格私義,與前無異,玆更冒瀆崇嚴,伏乞聖慈,俯垂鑑諒,特許照例遞改焉,臣無任云云。省疏具悉。所請依施。
上在昌德宮。停常參·經筵。
趙得林,以都摠言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹致秀啓曰,明日常參·經筵,取稟。傳曰,停。
金公鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,左右史不可不備,別兼春秋趙徽林,檢閱鄭基世,旣有只推之命,竝卽牌招,推移入直,何如?傳曰,允。
趙得林啓曰,左邊捕盜大將任聖皐,以武二所試官,今方慕華館出去矣,所佩命召及大將牌傳令牌,何以爲之?敢稟。傳曰,仍佩往來。
傳于金公鉉曰,當該承旨推考。
尹致秀啓曰,假注書崔在厚,身病猝重,勢難察任,今姑改差,何如?傳曰,允。
崔在厚改差,代以徐相敎爲假注書。
尹致秀,以弘文館言啓曰,副應敎洪祐喆,旣有只推之命,卽爲牌招察任,何如?傳曰,允。
金公鉉啓曰,大司憲宋啓幹,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金公鉉曰,只推。
以慶尙監司金道喜狀啓,薦新柚子,節序差早,色靑體小,惶恐待罪事,傳于沈宜升曰,勿待罪事回諭。
尹致秀,以春秋館言啓曰,卽伏見慶尙監司金道喜狀啓,奉化縣太白山史閣璿源·實錄兩閣滲漏,旣在閣外,依二去戊戌年定式,令地方官卜日修改爲請矣,依狀請擧行事,分付何如傳曰,允。
趙得林,以禁衛營言啓曰,本營字內敦義門南邊·昭義門南邊頹城改築兩處女墻,今已畢築之意,敢啓。傳曰,知道。
又以武一所試官意啓曰,臣所今日平明開場,擧子捧單數,自天字至地字半字,合爲八十一人矣,先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,天字半字,合爲四十六人矣,先自木箭試取之意,敢啓。傳曰,知道。
金公鉉,以義禁府言啓曰,陽城前前縣監韓容鼎,前縣監朴來亨,振威前縣監朴長馣,洪州前牧使金鑅,淸風前府使朴宗琬,天安郡守金啓澧,沔川前郡守金益根,槐山郡守申錫履,前郡守金炳斗,溫陽前郡守成憲曾,唐津前縣監金大淵,木川前縣監李寅永,順興府使南勉敎,前府使申在獻,英陽縣監金箕晳,前縣監金華國,寧越前府使尹師殷等竝先罷後拿事,承傳啓下,陰城縣監朴宗永,溫陽郡守李景愚等竝拿處事,傳旨啓下矣。韓容鼎·朴長馣·李寅永等,下去京畿龍仁地,朴來亨下去開城府,朴宗琬下去陽智地,成憲曾下去永平地,申在獻下去楊州地,金益根下去忠淸道大興地,金華國下去平安道平壤地,尹師殷下去咸鏡道永興地,金啓澧·申錫履·南勉敎·金箕晢·朴宗永·李景愚等,竝時在任所云,金炳斗在於忠淸道忠州牧配所,金大淵在於黃海道鳳山郡配所,依例發遣府書吏羅將,竝拿來,金鑅今方待命,拿囚之意,敢啓。傳曰,知道。竝待待命拿囚。
義禁府啓目粘連,向前具性喜亦,公納添載,亦乖漕法,而或諉之邑例是白乎乃,晩時裝發,旣登道啓,則焉逭其當律,以此照律,何如?判付啓依允。又啓目粘連,向前曺雲承亦,公穀添載,旣有執籌文蹟,則固可參恕是白乎矣,晩時裝發,旣登道啓臚列,則焉逭當勘,以此照律,何如?判付啓依允。又啓目粘連,向前申義益亦,敗船境界,旣在藍浦,則鉤拯之不早,文報之遲滯,似非隣邑之可責,無怪囚供之自明是白乎矣,漕法旣係嚴重,道啓若是臚列,以此照律,何如?判付啓依允。
金公鉉,以義禁府言啓曰,保放罪人曺雲承,還囚議處以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
尹致秀啓曰,明日常參·經筵,取稟。傳曰,停。
金公鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基一啓曰,左承旨金學性,左副承旨趙得林,同副承旨沈宜升,今日不爲仕進,竝卽牌招,何如?傳曰,允。
尹致秀,以式年文科初試二所試官意啓曰,參試官韓用榦,身病忽地危劇,命在頃刻,不得已急急擔舁,出送場外,而莫重國試,試官不備,無以設場,萬萬悚悶,惶恐敢啓。傳曰,知道。
尹致秀啓曰,卽見文科初試二所草記,則參試官韓用榦,身病危劇,命在頃刻,不得已擔舁,出送場外,而試官不備,無以設場爲辭矣,病勢雖曰危急,鎖院本自嚴重,該試官之遽出試圍,事未前有,大違經法,所當重勘,而本院請推之外,無他可施之罰,何以爲之?而雖以諸試官言之,不待經稟,徑先出送,亦甚未安,竝從重推考,原試望,令該曹付標以入,何如?傳曰,允。從重推考。
以別兼春秋趙徽林,檢閱鄭基世牌不進罷職傳旨,傳于尹致秀曰,只推。
尹致秀啓曰,左右史不可不備,別兼春秋趙徽林,檢閱鄭基世,旣有只推之命,竝卽牌招,推移入直,何如?傳曰,允。
以永明尉洪顯周掃墳呈辭,傳于尹致秀曰,給由馬,澆奠床備給。
金公鉉啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金公鉉曰,只推。
以左承旨金學性,左副承旨趙得林牌不進罷職傳旨,傳于金公鉉曰,只推。
尹致秀,以吏曹言啓曰,接慰官李繪九呈狀內,矣身素患冷積之病,當此換節涼生之時,一倍添劇,旬月內萬無起動赴程之望,卽速入啓遞改云,其身病旣如是,則有難强令遠赴,改差,何如?傳曰,允。
吏曹,接慰官李繪九有頉,代林肯洙。
尹致秀,以禮曹言啓曰,卽接四館所牒呈,則丙申九月九日製入格給二分幼學金文煥,以製述生,兼爲講經,今此式年文科從願許赴事報來矣,製述·講經直赴會試及給分人,勿論增式年別試,從願許赴事,載在法典,幼學金文煥,依願許赴於今此式年文科初試,使之較藝等第之意,分付,何如?傳曰,允。
又以禮曹言啓曰,卽接京畿監司洪學淵移文,則以爲,漣川縣鄕校聖殿正間滲漏,不可不及今修改,告由·移還安祭香祝,自本曹啓稟下送云矣,漣川縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接星州幼學朴斗煥所志,則以爲,族祖俊邦,嫡妾俱無子,以其同姓十二寸兄逸鳳第二子景淑,欲爲繼後,兩家諸族,相議完定,而兩家父母,俱爲作故,拘於常規,不得循例禮斜,依定式草記稟處事,呈狀矣。凡繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴斗煥所訴旣如此,依定式,朴逸鳳第二子景淑,立爲朴俊邦之後,何如?傳曰,允。
金公鉉,以武一所試官意啓曰,臣所今日木箭應射擧子四十二人內,三矢入格四人,二矢入格六人,一矢入格八人,合爲十八人矣,日暮姑停之意,敢啓。傳曰,知道。
又以武二所試官意啓曰,臣所今日木箭應射擧子四十人內,三矢入格十一人,二矢入格十一人,一矢入格六人,合爲二十八人矣,日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子三十九人內,三矢入格三人,二矢入格四人,一矢入格七人,昨日入格十八人,合爲三十二人矣,木箭旣已畢試,鐵箭自天字,鱗次試取之意,敢啓。傳曰,知道。
又以武二所試官意啓曰,臣所今日木箭應射擧子六人內,三矢入格一人,二矢入格二人,一矢入格一人,昨日入格二十八人,合爲三十二人矣,木箭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子三十二人內,三矢入格五人,二矢入格十人,一矢入格十七人,合爲三十二人矣,鐵箭旣已畢試,騎芻當爲試取,而無一人應試者,片箭自天字鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子三十二人內,三矢入格九人,二矢入格六人,一矢入格十七人矣,鐵箭今已畢試,片箭鱗次試取之意,敢啓。傳曰,知道。
又以武二所試官意啓曰,臣所今日片箭試取,而無一人入格矣,片箭今已畢試,鳥銃鱗次試放之意,敢啓。傳曰,知道。
又以武二所試官意啓曰,臣所今日鳥銃試放,而無一人入格矣,鳥銃畢放,騎芻鱗次試取之意,敢啓。傳曰,知道。
又以武一所試官意啓曰,臣所今日片箭應射擧子三十二人內,無一人得中矣,鳥銃騎槍,當爲試取,而無一人應射者,各技皆已畢試,今方修整榜目之意,敢啓。傳曰,知道。
又以武二所試官意啓曰,臣所今日騎芻試取,而無一人入格矣,騎芻畢試,騎槍當爲試取,而無一人應射者,各技皆已畢試,初試分定三十五人內,各技入格三十二人,則不足爲三人,雖不滿原額,仍爲計劃,修整榜目之意,敢啓。傳曰,知道。
沈宜升啓曰,卽見文二所書題單子,則書以限日暮,而更鼓已下之後,始爲來呈,事未前有,萬萬駭然,當該應辦官,所當重勘,而本院請推之外,無他可施之罰,何以爲之?而不飭之諸試官及監試官,竝推考,何如?傳曰,允。從重推考。
義禁府啓目,洪州前牧使金鑅原情云云。承傳內辭緣,泛稱遲晩,刑推得情,何如?判付啓除刑推議處爲良如敎。
上在昌德宮。停常參·經筵。
大王大妃殿進御加減太和湯,自今日停止,調中二陳湯二貼製入事,榻前下敎。
尹致秀啓曰,明日常參·經筵,取稟。傳曰,停。
金公鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金學性啓曰,假注書沈敬澤,身病猝重,勢難察任,今姑改差,何如?傳曰,允。
沈敬澤改差,代以楊廷彬爲假注書。
以別兼春秋趙徽林,檢閱鄭基世牌不進罷職傳旨,傳于尹致秀曰,只推。
尹致秀啓曰,左右史不可不備,別兼春秋趙徽林,檢閱鄭基世,旣有只推之命,竝卽牌招,推移入直,何如?傳曰,允。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于沈宜升曰,只推。
趙得林,以備邊司言啓曰,卽見開城留守李奎鉉狀啓,則備陳本府及舊豐德年形,仍請後錄諸條,令廟堂稟處矣,其一,大小南面昨年停退城鎭餉,特許仍停事也。其一,舊豐德禁御兩營所管江都留餉米太詳定代捧耗條,本色輸送,摠廳所管臨津餉穀捧留本邑耗條,代錢輸送事也。其一,各軍門各衙門身軍布之舊豐德辛巳壬辰癸巳戊戌條,大小南面壬辰癸巳戊戌條停退者,竝許仍停事也,本府年形,固不可曰登稔,而比諸昨年,足爲免歉。且城鎭餉,關係甚重,有不可課歲仍停,許令折半收捧,各營各衙軍布,事當一倂責捧,而揆以目下民情,不可無優恤之政,癸巳以前條,特爲仍停,昨年停退條,則有難更爲擧論,置之,三營餉穀,則其所陳請,似有酌量,且係各年已施之例,竝爲許施,何如?傳曰,允。
上在昌德宮。停常參·經筵。
趙得林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹致秀啓曰,明日常參·經筵,取稟。傳曰,停。
金公鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于尹致秀曰,禮房承旨馳詣宗廟·景慕宮,奉審摘奸以來。
傳于尹致秀曰,禮房承旨馳詣宣武祠,奉審摘奸以來。
以別兼春秋趙徽林,檢閱鄭基世牌不進罷職傳旨,傳于尹致秀曰,只推。
尹致秀啓曰,左右史不可不備,別兼春秋趙徽林,檢閱鄭基世,旣有只推之命,竝卽牌招,推移入直,何如?傳曰,允。
金公鉉啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金公鉉曰,只推。
趙得林,以備邊司言啓曰,卽見平安監司金蘭淳分等狀啓,則稍實名色,不爲擧論,肅川等二十七邑,置之之次,平壤等十五邑,置之尤甚,後錄諸條,竝請令廟堂稟旨分付,而歲前救急,春後賙賑之方,追後登聞爲辭矣。其一,各邑鎭帳外火田,限四分一權減,各鎭屬給代不足條,以各鎭間年儲留穀及營別置穀,從便區劃事也。其一,陳田火田還加起執摠,依近例停免事也。其一,各宮房各衙門及奎章閣所屬屯土,從實執總事也。其一,各樣還捧,尤甚邑四分一,之次邑五分一,相當穀代捧,待明秋還作本色事也。其一,平壤·慈母·藥山·黃龍等四城城餉城留外,明春應分條,特許平捧事也。其一,今春還分中年例添餉錢分者,詳定代捧,而只令分排於貧窮難捧之類事也。其一,各邑式年戶籍,待明秋擧行事也。其一,楚山査逋排捧未捧穀二千四十九石,待明秋準捧事也。其一,尤甚·之次邑,限明秋勿定配所事也。其一,推奴徵債,限明秋防塞事也,本道屢經巨浸,穡事竟至失稔,今以二等分劑,有此陳聞,可見沿峽之均被災損,依狀請施行,其餘諸條,皆是災歲恒有之事,別無經法爲拘之端,竝爲依施,至於罪人定配之竝擧之次,殊涉過當,只令尤甚邑施行,何如?傳曰,允。
上在昌德宮。停常參·經筵。
藥房都提調朴宗薰,提調李嘉愚,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御調中二陳湯,依前方一貼製入事,榻前下敎。
尹致秀啓曰,明日常參·經筵,取稟。傳曰,停。
金公鉉啓曰,合辭許久闕啓,事甚未安。除在外·未署經外,未肅拜·呈告入員,竝卽牌招,何如?傳曰,允。
尹致秀啓曰,同副承旨沈宜升,今日不爲仕進,卽爲牌招,何如?傳曰,允。
趙得林啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
以別兼春秋趙徽林,檢閱鄭基世牌不進罷職傳旨,傳于尹致秀曰,只推。
尹致秀啓曰,左右史不可不備,別兼春秋趙徽林,檢閱鄭基世,旣有只推之命,竝卽牌招,推移入直,何如?傳曰,允。
金公鉉啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金公鉉曰,只推。
以同副承旨沈宜升牌不進罷職傳旨,傳于金公鉉曰,只推。
以別兼春秋趙徽林,檢閱鄭基世牌不進罷職傳旨,傳于金公鉉曰,只推。
尹致秀,以奎章閣言啓曰,景慕宮·望廟樓今望奉審,無頉之意,敢啓。傳曰,知道。
趙得林,以禁衛營言啓曰,本營中軍李顯英,身病甚重,勢難察任,今姑改差,何如?傳曰,允。
金公鉉,以義禁府言啓曰,文科二所,旣已撤場云,監試官李晩奎,更爲拿囚勘處之意,敢啓。傳曰,知道。
又以義禁府言啓曰,保放罪人曺雲承,還囚照律以入之意,敢啓。傳曰,知道。
義禁府照目粘連,務安縣監曺雲承矣本府議啓內,公穀添載,旣有執籌文跡,則固可參恕是白乎矣,晩時裝發,至登道啓臚列,則焉逭當勘,以此照律,罪杖八十收贖,奪告身三等,私罪,奉敎依允爲旀,功議各減一等爲良如敎。又照目粘連,保寧縣監申義益矣本府議啓內,敗船境界,旣在藍浦,則鉤拯之不早,文報之遲滯,似非隣邑之可責,無怪囚供之自明是白乎矣,漕法旣係嚴重,道啓若是臚列,以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,靈巖郡守具性喜矣本府議啓內,公納添載,亦乖漕法,而或諉之邑例是白乎乃,晩時裝發,旣登道啓,則焉逭其當律,以此照律,罪杖八十收贖,奪告身三等,私罪,奉敎依允爲旀,功議各減一等爲良如敎。又啓目粘連,向前李晩奎亦,科場雜亂,若是狼藉,而身爲監試,竝不檢飭,以此照律何如?判付啓依允。又啓目粘連,向前金鑅亦,正供之經歲未納,大乖法例,弊局之荐歉爲辭,難恕囚供,以此照律,何如?判付啓依允。
行護軍李魯秉疏曰,伏以臣,質本無似,猥膺專對之任,年且衰邁,安有堪承之望,而義重往役,不敢丐免,出疆之期,行將不遠矣,臣之父母墳山,在於京畿驪州地,而玆當隔歲之別,益切松楸之戀,敢陳短章,猥瀆崇嚴,伏乞聖慈,特許往回之暇,俾伸至情焉,臣無任云云。答曰,省疏具悉。所請依施。
上在昌德宮。停常參·經筵。
自三更至十七日開東,灑雨下雨,測雨器水深四分。
大王大妃殿進御調中二陳湯前方中,去黃連,調竹瀝·薑汁,二貼製入事,榻前下敎。
尹致秀啓曰,明日常參·經筵,取稟。傳曰,停。
金公鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,左副承旨趙得林,今日不爲仕進,卽爲牌招,何如?傳曰,允。
傳于沈宜升曰,都承旨許遞,前望單子入之。
承旨前望單子入之,沈宜臣落點。
傳于沈宜升曰,承旨房望,順房爲之。
傳于沈宜升曰,吏曹參議有闕之代,前望單子入之。
吏曹參議前望單子入之,趙鶴年落點。
尹致秀啓曰,左右史不可不備,別兼春秋趙徽林,檢閱鄭基世,旣有只推之命,竝卽牌招,推移入直,何如?傳曰,允。
金公鉉啓曰,明日傳香禮房承旨,當爲齋宿,右承旨尹致秀,纔已須資出去矣,所當牌招,而拘於廳規,不得請牌,何以爲之,敢稟。傳曰,牌招。
傳于沈宜升曰,發遣吏郞,諸執事淸齋與否,摘奸以來。
以平安監司金蘭淳狀啓平壤府人命渰死事,傳于沈宜升曰,人命之渰死,若是夥多,聞甚矜惻,元恤典外,別加顧助,如有生前身還布,竝蕩減事,分付。
金公鉉啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于金公鉉曰,只推。
以左副承旨趙得林牌不進罷職傳旨,傳于沈宜升曰,只推。
以右承旨尹致秀牌不進罷職傳旨,傳于沈宜升曰,只推。
以別兼春秋趙徽林,檢閱鄭基世牌不進罷職傳旨,傳于沈宜升曰,只推。
尹致秀,以奉常寺都提調·提調言啓曰,東耤親耕田所種稻打作,則所出爲一石五斗,皮稷打作,則所出爲一石二斗,皮粘粟打作,則所出爲五斗,皮唐黍打作,則所出爲一石二斗,豆打作,則所出爲十三斗,太打作,則所出爲十四斗之意,敢啓。傳曰,知道。
金公鉉,以備邊司言啓曰,卽接宣惠廳所報,則以爲,本廳賦入減縮,排用最難,新捧前不足爲三萬一千餘石之多,均廳句管嶺南應作各穀今年耗條折米一萬一千二百三十五石零,依癸巳例,趁明春船運爲請矣。嶺南年事,雖云小康,連年船粟,在民力極知其重難,而旣是應作之穀,則豐歲執錢之難,比諸本色備運,其利害似不至相懸,況本廳事勢,非此他無容措,不得不依報許施,分付嶺南道臣,使之克念共濟,趁期擧行,何如?傳曰,允。
又以備邊司言啓曰,卽見咸鏡監司朴岐壽分等狀啓,則安邊等八邑,置之尤甚,洪原等十二邑,置之之次,吉州等五邑,置之稍實,後錄諸條,竝請令廟堂稟旨分付矣。其一,新還當捧中尤甚邑,三分一特許停退事也。其一,還餉當捧中尤甚邑折半,之次邑三分一,以相當穀準折代捧,待明秋還作本色事也。其一,鏡城等八邑所在己丑以後各年停退折米四萬二千四十一石零,未捧折米一萬二千一百六十三石零,依前仍停事也。其一,茂山癸未査得條折米二萬一千三百八石,甲山壬午排捧條折米三千七十石,依前仍停事也。其一,來庚子式戶籍軍案及各驛形止案,竝姑停止,待明秋磨勘事也。其一,本道穀簿,南北不均,明春分還時,量其多寡,移轉裒益,入錄於分留修啓事也。其一,明川以南進俸吏,停止事也。其一,尤甚邑,限明秋勿定配所事也。其一,推奴徵債,限明秋防塞事也,本道年形,每因南北之異候,或致豐歉之不均,今此分等,審有酌量,依施,新還請停,似出於萬不獲已,而此或爲目下紓力,來後竝督,爲弊更多,有不可擧論,而民情方在遑汲,則使之先爲息肩,亦是不可已之事,尤甚邑新還當捧中,限四分一,特許停退,還餉代捧,固難遽議,每値災歲,曾亦闊狹,依施,停退代捧,旣係特例,則各年停退未捧與査得排捧條,何可責徵?,姑令一體仍停,其餘諸條,皆有已施之例,且無難許之端,竝依狀請施行,何如?傳曰,允。
又以禁衛營言啓曰,本營中軍,今當差出,而擬望之人乏少,外壬竝擬,何如?傳曰,允。
上在昌德宮。停常參·經筵。
尹致秀啓曰,明日常參·經筵,取稟。傳曰,停。
趙得林啓曰,來二十一日,朝參日次矣,敢稟。傳曰,停。
尹致秀啓曰,來二十一日,輪對日次矣,敢稟。傳曰,當次人受點,後日次待令。
金公鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于沈宜升曰,傳香承旨,馳詣受香諸處,奉審摘奸以來。
趙得林啓曰,禁衛大將李完植,摠戎使李惟秀,以東南關王廟獻官,今方受香出去矣,李完植所佩命召及李惟秀所佩密符,竝來請還納,何以爲之,而將兵之任,不可一刻無摠察之人,何以爲之?敢稟。傳曰,竝仍佩往來,禁將,訓將兼察,摠使,御將兼察,竝從事官發牌聽傳敎。
尹致秀啓曰,左右史不可不備,別兼春秋趙徽林,檢閱鄭基世,旣有只推之命,竝卽牌招,推移入直,何如?傳曰,允。
傳于沈宜臣曰,藥房提調許遞,前望單子入之。
內醫提調前望單子入之,金弘根落點。
尹致秀啓曰,卽者,司譯院官員來言,明日譯科初試時,提調二員,當爲進參,而提調金逌根有身病,不得進參云,卽爲牌招,何如?傳曰,許遞,前望單子入之。
司譯提調前望單子入之,李憲球落點。
尹致秀啓曰,卽者,觀象監官員來言,明日陰陽科初試時,提調當爲備員,而提調金興根有身病,不得進參云,卽爲牌招,何如?傳曰,許遞,前望單子入之。
又啓曰,卽者,觀象監官員來言,明日陰陽科初試時,提調當爲備員,而提調趙秉鉉服制,不得進參云,何以爲之?敢稟。傳曰,許遞,前望單子入之。
觀象監提調前望單子入之,趙寅永落點。
觀象監提調前望單子入之,李景在落點。
尹致秀啓曰,卽者,律學入門官來言,律科初試,明日當爲開場,而判書李憲瑋在外,次堂例不得擧行云,何以爲之?敢稟。傳曰,次堂擧行。
又啓曰,卽者,律學入門官來言,明日律科初試,次堂擧行事,命下,而參判李鼎臣在外,不得備員開場云,何以爲之?敢稟。傳曰,許遞,前望單子入之。
刑曹參判前望單子入之,鄭基一落點。
以全羅監司李穆淵狀啓長城府使李奎秀身死事,傳于沈宜臣曰,令該曹口傳各別擇差,明日下送。
吏曹口傳政事,以宋宗洙爲長城府使。
趙得林,以備邊司言啓曰,卽伏見政院啓辭批下者,有秋曹律科令次堂擧行之命矣,非但次堂主試之未有確例,見今本曹曠務可悶,在外判書許遞,令政院政官牌招,開政差出,待下批牌招開試,何如?傳曰,允。
有政。吏批,行判書權敦仁進,參判李景在牌招不進,參議趙鶴年在外,同副承旨沈宜升進。以李嘉愚爲刑曹判書,徐世輔爲漢城庶尹,尹榮遠爲弘陵令,南大任爲禁府都事,洪翰周爲司僕主簿,具載善爲靈巖郡守,李魯奎爲務安縣監。
兵批,判書趙秉鉉差祭,參判李惟秀差祭,參議閔致文病,參知宋應龍入直進,左副承旨趙得林進。大護軍李憲瑋,護軍李鼎臣以上竝單付。
趙得林啓曰,刑曹判書李嘉愚牌不進推考傳旨,今方捧入,而律科開試命下之後,如是違牌,事甚未安。更爲牌招,何如?傳曰,待明朝牌招。
趙得林啓曰,大司憲宋啓榦,執義李集運,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于沈宜升曰,只推。
以別兼春秋趙徽林,檢閱鄭基世牌不進罷職傳旨,傳于沈宜升曰,只推。
趙得林,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,卽見東萊府使李明迪狀啓,則枚擧訓別等手本以爲,公作米年限請退,裁判差倭出來,而公作米退限事,嚴加責諭防塞,差倭許接,已多其例,請令廟堂稟處矣,公作米之每到限滿,輒請更退。視若恒規,又此煩瀆,甚是可駭,嚴加責諭,俾無敢更爲希覬,而至於許接,自有已例,依前擧行之意,分付,何如?傳曰,允。
義禁府照目粘連,洪州前牧使金鑅矣本府議啓內,正供之經歲未納,大乖法例,弊局之荐歉爲辭,難恕囚供,以此照律,罪杖八十收贖,奪告身三等,私罪,奉敎依允爲旀,功議各減一等爲良如敎。又照目粘連,監試初試二所監試官李晩奎矣本府議啓內,科場雜亂,若是狼藉,而身爲監試,全不檢勅,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
上在昌德宮。停常參·經筵。
大王大妃殿進御調中二陳湯,依前方二貼製入事,榻前下敎。
尹致秀啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,左右史不可不備,別兼春秋趙徽林,檢閱鄭基世,旣有只推之命,竝卽牌招入直,何如?傳曰,允。
又啓曰,假注書楊廷彬,身病猝重,勢難察任,今姑改差,何如?傳曰,允。
楊廷彬改差,代以李又新爲假注書。
尹致秀啓曰,卽者,檢閱南秉哲,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
趙得林啓曰,刑曹判書李嘉愚牌不進推考傳旨,今方捧入,而律科開試命下之後,如是違牌,事甚未安。更爲牌招,何如?傳曰,允。如有違牌,勿爲呼望。
又啓曰,刑曹判書李嘉愚疏批已下,卽爲牌招,何如?傳曰,允。如有違牌,勿爲呼望。
又啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
趙得林啓曰,刑曹判書李嘉愚,飭敎之下,謂有情勢,奉牌闕外,無意承膺,事體所在,誠甚未安,推考,何如?傳曰,允。嚴飭入來,卽爲肅命。
又啓曰,刑曹判書李嘉愚,屢度嚴飭之下,連加催促,一向奉牌,終不承膺,事體所在,誠極未安。從重推考,何如?傳曰,允。
傳于趙得林曰,每以不大段之事,輒有奉牌之擧,近日此風,誠亦可駭,刑曹判書李嘉愚,施以罷職之典。
傳于趙得林曰,刑曹判書有闕之代,前望單子入之,待下批牌招。
尹致秀,以禮曹言啓曰,卽接崇陵別檢所報,則本陵大王陵上莎草修改後,連日灌漑,庶爲着根云矣,敢啓。傳曰,知道。
又以禮曹言啓曰,卽接慶尙監司金道喜移文,則以爲,慶州府玉山書院,卽先正臣文元公李彦迪俎豆之所也。今年正月二十八日失火,講堂十間東西兩齋,俱爲燒燼,廟宇及藏書閣,幸免延及,而其中講堂所揭恩額玉山書院四大字及壬子年賜祭時御製祭文因下敎板刻揭壁者,竝入火焰,今於改建之後,當有扁額之擧,且御製文揭板,事體尤重,竝自本曹考例稟處云矣。恩額重宣,御製改揭,事體係是重大,取考謄錄,則肅廟朝庚申年文忠公金宗直所享密陽禮林書院火災後,依前額號,令該館繕寫下送,今亦依此擧行,正廟朝丙辰年平山太師祠,星州忠節祠御製祭文,俱有該道臣奉敎書揭之例,今番亦令道臣,繕寫刻揭,恐合事宜,竝以此意分付,何如?傳曰,允。
趙得林,以都摠府言啓曰,副摠管尹禹鉉,以訓鍊都監左別將,本營中旬監試事,慕華館晝仕出去,而逐日進去,煩稟未安,入番間除草記往來之意,敢啓。傳曰,知道。
刑曹判書前望單子入之,洪敬謨落點。
兵曹口傳政事,以趙存中爲禁衛中軍。
刑曹判書李嘉愚疏曰,伏以臣,卽伏奉除旨,以臣爲刑曹判書者,臣於是職,竊有區區私義,實難冒膺,臣之年前遭罹,萬萬罔測,至今追惟,寢夢猶驚,本事顚末,今何敢張皇費辭,自歸煩猥之科,而蓋臣於伊時,適忝本曹佐貳,以曹隷事,與捕廳相關,轉輾葛藤,畢竟籌啓,狼藉聲罪,至被譴削,雖只此而已,猶爲臣難冒之一端,況兩僚堂,緣臣而又被罷職之典,則臣之慙赧惶蹙,容有其極,末梢事機,不幸層激,捕校及曹隷死者,至於三人之多,人命至重,而又復致此,夫豈曰細故也哉?臣誠懊恨震迫,寢食殆忘,似此光景,似此遭罹,卽設秋曹後所未有之事也,審如是,則臣之秋曹一步,不惟臣矢心而自劃,抑亦通朝之所共諒也。今若諉以歲月稍久,晏然自恕,復對曹屬,坐視曹務,則是臣自放於四維之外也,有靦面目,人謂斯何?雖欲拚棄廉隅,强顔冒進,自顧情跡,蠢動無望,以我殿下曲遂之仁,必不待臣言之畢,而當有所處臣者矣,若曰長堂異於佐貳,不必爲嫌云爾,則是誠有不然者,夫秋曹,卽掌法聽訟之地,而赴衙莅事,長亞堂等耳,今何可以職秩之崇庳,有所區別於其間乎?律科在卽,召牌屢降,而艮限莫越,株守難改,方命之誅,實無所逃,玆敢隨牌朝房,冒控呼籲。伏乞聖慈,曲垂鑑諒,亟刊臣新授職名,重勘臣逋慢之罪,俾試事毋滯,私分獲安焉,臣無任云云。答曰,省疏具悉。久遠之事,何可更引於今日,而科試有命,勿辭,卽爲肅命。
檢閱南秉哲疏曰,伏以臣,卽接家信,臣母近因日候之稍冷,初以滯泄作苦,間又感咳添症,連事刀圭未瘳,使臣歸視,玆敢陳章徑出。伏乞聖明,俯賜鑑諒,亟鐫臣所帶之職,以便救護,仍治臣擅離之罪,以肅法紀焉,臣無任云云。省疏具悉。爾其勿辭救護。
上在昌德宮。停常參·經筵。
尹致秀啓曰,明日常參·經筵,取稟。傳曰,停。
沈宜升啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于尹致秀曰,左承旨右副承旨許遞,前望單子入之。
承旨前望單子入之,李在鶴·李遠翊落點。
傳于尹致秀曰,承旨房望,順房爲之。
李又新在外,代以羅采奎爲假注書。
以別兼春秋趙徽林,檢閱鄭甚世牌不進罷職傳旨,傳于尹致秀曰,只推。
尹致秀啓曰,左右史不可不備,別兼春秋趙徽林,檢閱鄭基世,旣有只推之命,竝卽牌招入直,何如?傳曰,允。
沈宜升啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于沈宜升曰,只推。
以別兼春秋趙徽林,檢閱鄭基世牌不進罷職傳旨,傳于沈宜升曰,只推。
以忠淸監司趙冀永狀啓,扶餘縣民家失火事,傳于沈宜升曰,許多民家之燒燼,聞甚矜惻,元恤典外,別加顧助,結構奠接之方,廟堂措辭分付。
兵曹,以尹禹鉉爲摠戎中軍。
上在昌德宮。停常參·經筵。
藥房都提調朴宗薰,提調金弘根,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味二陳湯三貼製入事,榻前下敎。
趙得林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹致秀啓曰,明日常參·經筵,敢稟。傳曰,停。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李在鶴啓曰,右副承旨李遠翊,今日不爲仕進,卽爲牌招,何如?傳曰,允。
趙得林啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
尹致秀啓曰,左右史不可不備,別兼春秋趙徽林,檢閱鄭基世,旣有只推之命,竝卽牌招入直,何如?傳曰,允。
李在鶴啓曰,假注書徐相敎,身病猝重,勢難察任,今姑改差,何如?傳曰,允。
徐相敎改差,代以李玄文爲假注書。
傳于尹致秀曰,二十二日眞殿茶禮,自內親行矣,時原任大臣·閣臣·宗親·儀賓二品以上入參。
傳于尹致秀曰,原任待敎金英淳,馳詣華寧殿,奉審摘奸,仍詣健陵·顯隆園,一體奉審以來。
傳于李在鶴曰,同副承旨許遞,前望單子入之。
承旨前望單子入之,洪說謨落點。
傳于尹致秀曰,承旨房望,順房爲之。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
以右副承旨李遠翊牌不進罷職傳旨,傳于趙得林曰,只推。
以別兼春秋趙徽林,檢閱鄭基世牌不進罷職傳旨,傳于尹致秀曰,只推。
尹致秀啓曰,卽見今番諸道監試初試試取啓本到院者,計其封發日子與程途遠近,則全羅左道及慶尙左·右道,過限俱爲多日,科榜登聞,事係緊重,若是稽忽,事極未安,該道臣及京試官,竝推考,何如?傳曰,允。
趙得林啓曰,闕門禁飭,何等嚴重,而江原道通川居金黑雲爲名漢,謂有所懷,從矅金門入來,擊差備門午鼓,禁中咫尺之地,有此攔入擊鼓之擧者,萬萬驚駭,雖以兵·摠府言之,矇未覺察,不卽草記,致勤下敎,事未前有,誠極駭然,當該堂郞及守門將,竝所當重勘,而本院請推之外,無他可施之罰,何以爲之?敢稟。傳曰,當該堂上,竝從重推考,兵摠府郞廳及守門將,竝拿處。
趙得林,以兵曹言啓曰,謹依大王大妃殿口傳下敎,擊鼓委折,詳査嚴問,則渠以江原道通川居金黑雲爲名漢,挾憾於本邑居民趙問琦,稱以請留前倅,着騎兵軍士服色,從曜金門入來,擊閤門傳漏鼓云,自臣曹謹依受敎辭意,本事則置而勿論,爲先嚴棍二十度後,移送秋曹,使之照法嚴繩,而臣之常時不能檢飭,致肖此雜類攔入之擧,不勝惶恐,而該門守門將,不可無警,令該府拿問處之,何如?傳曰,允。
兵曹口傳政事,副護軍單金學性。
以司鑰南孟甲手本別監金壽得差備門不能禁飭事,傳于趙得林曰,當該司鑰別監,竝令攸司科治。
傳于趙得林曰,中官李奎文,令該府拿問嚴勘。
以京畿監司洪學淵狀啓,長湍府使韓鎭庭親病沈重,連呈辭狀,不得已罷黜事,傳于尹致秀曰,勿拘常格,令該曹口傳各別擇差,明日下送。
吏曹口傳政事,以朴長復爲長湍府使。
尹致秀,以內醫院都提調·提調意啓曰,駞酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
趙得林,以兵曹言啓曰,今九月二十日,禁軍戎器點考日次,而本曹有故,不得設行,後日退行之意,敢啓。傳曰,知道。
又以都摠府言啓曰,副摠管沈能俊,以堂下文臣朔試射試官,訓鍊院晝仕出去之意,敢啓。傳曰,知道。
又以義禁府言啓曰,中官李奎文拿問嚴勘事,傳旨啓下矣,李奎文下去忠淸道結城地云,依例發遣府羅將,拿來,何如?傳曰,待待命拿囚。
又以刑曹言啓曰,兵曹啓辭內,謹依大王大妃殿口傳下敎,擊鼓委折,詳査嚴問,則渠以江原道通川居金黑雲爲名漢,挾憾於本邑居民趙問琦,稱以請留前倅,着騎兵軍士服色,從曜金門入來,擊閤門傳漏鼓云,自臣曹謹依受敎辭意,本事則置而勿論,爲先嚴棍二十度後,移送秋曹,使之照法嚴繩,而臣之常時不能檢飭,致有此雜類攔入之擧,不勝惶恐,而該門守門將,不可無警,令該府拿門處之,何如?傳曰,允事,命下矣。謹按律文,則大典通編訴冤條有曰,冒濫上言事理重者,依上書詐不實論,大明律詐不以實條有曰,上書詐不以實者,杖一百徒三年,金黑雲依此律,決杖一百後,忠淸道黃澗縣,徒三年定配所,押送之〈意〉,敢啓。傳曰,知道。
上在昌德宮。停常參·經筵。
趙德林啓曰,來二十五日,朝參日次矣,敢稟。傳曰,停。
尹致秀啓曰,明日再明日齊陵忌辰祭齋戒正日相値,視事頉稟之意,敢啓。傳曰,知道。
趙得林啓曰,合辭許久闕啓,事甚未安。除在外·未署經外,未肅拜告人員,竝卽牌招,何如?傳曰,允。
沈宜臣啓曰,右副承旨洪說謨,今日不爲仕進,卽爲牌招,何如?傳曰,允。
尹致秀啓曰,左右史不可不備,別兼春秋趙徽林,檢閱鄭基世,旣有只推之命,檢閱南秉哲,由限已過,竝卽牌招,推移入直,何如?傳曰,允。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
以右副承旨洪說謨牌不進罷職傳旨,傳于李遠翊曰,只推。
以別兼春秋趙徽林,檢閱鄭基世·南秉哲牌不進罷職傳旨,傳于李遠翊曰,只推。
以忠淸監司趙冀永狀啓,靑陽縣監申錫疇舊米所劃條,竝以新結米,換取於官用條,高價督捧,不得已罷黜事,傳于尹致秀曰,令該曹口傳各別擇差,催促下送。
尹致秀,以吏批言啓曰,卽接通禮院牒報,則以爲,明日眞殿茶禮親行敎是時,左右通禮不可不備,而新除授左通禮權達準,時在慶尙道安東地,不得進參,卽速變通云,左通禮權達準改差,其代口傳備擬以入之意,敢啓。傳曰,知道。
吏曹口傳政事,以鄭琦和爲左通禮。
趙得林,以備邊司言啓曰,卽見全羅監司李穆淵狀啓,則備陳道內綿農判歉之狀,仍請訓局砲保兵曹各軍門各衙門番布,特以純錢代捧事,令廟堂稟旨分付矣。本道綿農之又未免歉,委實可悶,沿峽之間,初不區別,竝以純代仰請,雖涉欠詳,而全省災形之殊無彼此,亦可以推知,訓局砲保四分一,兩營番布折半,許令代捧,兵曹及各衙門所納,特依狀請施行,俾爲紓力之地,何如?傳曰,允。
又以禁衛營言啓曰,臣完植進詣南廟有頉處,看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以義禁言啓曰,卽接月令醫員金錫義手本內,時囚罪人朴宗琬素患風病,猝地添劇,肢體不遂,轉側須人,食飮全却,精神昏迷,目下症形,實爲危重云,罪人病勢如此,則一邊保放,一邊草記,曾有定式矣,朴宗琬姑爲保放之意,敢啓。傳曰,知道。
義禁府啓目,兵曹佐郞金觀燮,都摠府經歷孫承俊等原情云云。傳旨內辭緣,泛稱遲晩,金觀燮段,刑推得情,孫承俊段,所當請刑是白乎矣,摠府郞勿爲請刑,載在大典通編,議處,何如?判付啓依允爲旀,金觀燮段,除刑推議處爲良如敎。又啓目,守門將洪羲龍原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,淸風前府使朴宗琬,陽城前前縣監韓容鼎,前縣監朴來亨等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
開城府留守李奎鉉疏曰,伏以臣父母墳山,在於京畿安山地,久曠省掃之行,常切霜露之感,而職縻居留,歲星且周,始因賙賑之方張,繼而事務之多拘,未敢言私,抱玆耿鬱,近自秋成以來,民事稍暇,趁此三數日之間,可以往省而還,玆敢短章陳暴,仰瀆崇嚴,伏乞聖明,特許由暇,俾伸至情,不勝幸甚,臣無任云云。省疏具悉,卿其往省焉。
上在昌德宮。停常參·經筵。
洪說謨啓曰,大司憲宋啓榦,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
尹致秀啓曰,檢閱南秉哲,旣有只推之命,卽爲牌招入直,何如?傳曰,允。
傳于李遠翊曰,留院公事入之。
以檢閱南秉哲牌不進罷職傳旨,傳于李遠翊曰,只推。
吏曹口傳政事,以洪邁燮爲靑陽縣監。
李在鶴,以戶曹言啓曰,時御所內各司,依定式發遣本曹正郞臣趙相玉與兵曹參議臣閔致文,佐郞臣金震休,東所衛將臣張興燮,西所衛將臣張斗斌,南所衛將臣金順性,北所衛將臣李顯喆,眼同看審後,有頉處,別單書入,而修改則擇日擧行之意,敢啓。傳曰,知道。
尹致秀,以禮曹言啓曰,卽接全羅監司李穆淵移文,則以爲,南平縣鄕校聖殿正間前面滲漏,椽木朽傷,不可不及今修改,告由移還安祭香祝,自本曹啓稟下送云矣。南平縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
趙得林,以兵曹言啓曰,宣傳官洪秉周,以其病難供職,呈狀乞遞,改差,何如?傳曰,允。
己亥九月二十二日辰時,上詣眞殿。茶禮親行入侍時,行都承旨沈宜臣,左承旨李在鶴,右承旨尹致秀,左副承旨趙得林,右副承旨洪說謨,同副承旨李遠翊,假注書羅采奎·李玄文,別兼春秋趙徽林,記事官鄭基世,檢校提學趙寅永·朴綺壽,原任直提學朴永元,原任直閣徐俊輔·李景在·金鼎集,檢校直閣李公翼·金左根,原任待敎金正喜,檢校待敎金英根,以次侍立。時至,上具翼善冠·衮龍袍,出幄次,通禮導上詣版位,通禮啓請鞠躬四拜興平伸,上行四拜禮,大臣二品以上,皆行四拜禮。通禮導上詣盥洗泣,盥沈訖,通禮導上詣第一室尊所,執樽擧內幕,通禮導上詣位前跪,宜臣奉香,遠翊奉爐,三上香,仍行奠爵,宜臣奉爵,遠翊奠爵,次詣第二室第三室如右禮。通禮導上降復位,啓請鞠躬四拜,上行四拜禮,二品以上,皆行四拜禮,禮畢,通禮導上還入幄次。諸臣以次退出。
上在昌德宮。停常參·經筵。
李遠翊啓曰,明日常參·經筵,取稟。傳曰,停。
洪說謨啓曰,大司憲宋啓榦,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
沈宜臣啓曰,左承旨李在鶴,右承旨尹致秀,今日不爲仕進,竝卽牌招,何如?傳曰,允。
洪說謨啓曰,假注書李玄文,身病猝重,勢難察任,今姑改差,何如?傳曰,允。
李玄文改差,代以洪祐健爲假注書。
李遠翊啓曰,檢閱南秉哲,旣有只推之命,卽爲牌招入直,何如?傳曰,允。
又啓曰,卽者,別兼春秋趙徽林,檢閱鄭基世,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
以濟州防禦使李源達狀啓,進上藥材靑橘,未滿定例,惶恐待罪事,傳于洪說謨曰,勿待罪事回諭。
以左承旨李在鶴,右承旨尹致秀牌不進罷職傳旨,傳于李遠翊曰,只推。
以檢閱南秉哲牌不進罷職傳旨,傳于李遠翊曰,只推。
李遠翊,以弘文館言啓曰,上番副校理臣宋柱獻,以御營廳從事官,今日本營軍布上下時,晝仕出去之意,敢啓。傳曰,知道。
洪說謨,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見黃海監司趙斗淳災實分等狀啓,則信川等十邑,置之尤甚,海州等十一邑,置之之次,延安等二邑,置之稍實,仍以爲事目災三百結外,不足畓災四千十九結二十三負二束,綿田災二千五百七十二結五十四,負一束特許準劃,後錄諸條,竝請令廟堂稟旨分付,而明春賙賑之政,謹將啓聞爲辭矣。今年本道,屢經巨浸,田畓各穀,竟至失稔,爲海民誠極悶然,三等分劑,必有斟量,依請施行,至於災結,患不均不患寡,而今此所請,非曰涉濫,或近稍夥,許以畓災三千五百結,綿田災一千五百結劃給,使之均俵。其一,當捧還餉,尤甚邑折半,之次邑,三分一停退,當納小米,毋論三等邑,限折半以相當各穀代捧,待明秋還作本色事也,新還停退,雖若稍紓於目前,嗣歲之資,宜所預念,固不可遽許,而第念,被災偏酷之民,及今準納,實不無行不得之慮,只令尤甚邑三分一停退,當捧小米之各穀代捧,依施。其一,各邑所在各營各衙門屯田畓所收各穀,以原定價備納,一竝執留,俾補賑資事也,賑資雖係緊重,屯土各有所司,有不可減價勒留之。其一,各軍門各衙門軍保米太,每名二兩代錢收捧事也,軍需公用,有難竝許代錢,尤甚邑全數,之次邑折半代納,稍實邑則勿論。其一,各宮房各司火田,從實執卜事也。其一,白川等四邑所納均廳免稅米太,詳定價執錢上納事也。其一,延安·白川癸亥甲子停退軍錢米布,依前仍停事也。其一,金川所管大興城餉,捧留本邑事也。其一,本營牙兵入防停止事也。其一,尤甚邑,限明秋勿定配所事也。其一,推奴徵債,限明秋防塞事也,右項諸條,俱係便民之政,亦多已行之例,竝許施,金川城餉,亦爲捧留本邑,而其中附近面里,則從民願,使之輸納城倉,何如?傳曰,允。
又以備邊司言啓曰,卽見忠淸監司趙冀永狀啓,則備陳綿農慘歉之狀,仍請各邑軍布以木上納條,自今年十月至明年九月,兵曹及各衙門納布純錢,禁御兩營軍布三分二,訓局砲保折半代錢,舒川等七邑苧納條,亦許限明秋以錢代納事,令廟堂稟旨分付矣。軍需所重之遽許代錢,雖極難愼,今年本道綿災,實無異於湖南,則分數之際,亦難異同,依湖南例,訓局砲保四分一,兩營軍布折半,兵曹各衙門納布與七邑苧納,竝依狀辭許施,何如?傳曰,允。
又以義禁府〈言〉啓曰,忠淸監司趙冀永狀啓內,永春縣監安季良罪狀,令攸司稟處事,啓下矣。安季良時在任所云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
尹致秀啓曰,明日常參·經筵,取稟。傳曰,停。
洪說謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李在鶴啓曰,左副承旨趙得林,今日不爲仕進,卽爲牌招,何如?傳曰,允。
以別兼春秋趙徽林,檢閱鄭基世牌不進罷職傳旨,傳于李遠翊曰,只推。
尹致秀啓曰,左右史不可不備,別兼春秋趙徽林,檢閱鄭基世·南秉哲,旣有只推之命,竝卽牌招,推移入直,何如?傳曰,允。
李遠翊啓曰,卽見黃海監司趙斗淳狀啓,則七月朔月終到配狀聞及殺獄罪人金汝辰等訊推事狀啓合五度,封發後中間闉失,更爲修正上送事爲辭矣,撥路申飭,前後,何如?而莫重狀啓之中路闉失,事未前有,萬萬驚駭,常時不飭之當該道臣,從重推考,何如?傳曰,允。
傳于李在鶴曰,秋到記明日當親臨矣,處所仁政殿爲之,左承旨馳詣泮宮,今日夕食堂,收取以來。
傳于尹致秀曰,讀券官趙寅永,考官兼進。
尹致秀啓曰,今此試官望中,前縣監金應均,方在罷散,而矇然擬入,臣不勝惶悚,而原試望改付標以入之意,敢啓。傳曰,知道。
李遠翊,以都摠府言啓曰,明日親臨仁政殿秋到記儒生試取時,侍衛寶劍,當爲備員,而副摠管李鼎臣·朴來謙·李道在在外,李應植以禁軍別將,率領進,一員未差,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,在外摠管竝許遞,與未差之代,前望單子入之,待下批牌招察任。
副摠管前望單子入之,尹命圭·沈英錫·李魯集·徐英淳落點。
李遠翊啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于李遠翊曰,只推。
以左副承旨趙得林牌不進罷職傳旨,傳于李遠翊曰,只推。
以李奎文囚單子,傳于李遠翊曰,飭已施矣,分揀放送。
傳于李遠翊曰,明日出宮門路,以協陽門爲之。
尹致秀,以禮曹言啓曰,卽接社稷署所報,則明日秋到記試取時,本署官員,俱爲觀光云矣,依定式以本曹佐郞趙昌敎,假官差送,以爲代直後赴試之地,何如?傳曰,允。
李遠翊,以義禁府言啓曰,秋到記明日仁政殿親臨爲之之時,本府都事十員內五員赴擧,一員在外,只有四員,當直入直,本府入直,公事回公都事及仁政門·光範門·崇範門禁亂官都事,無以推移,假都事二員,令該曹口傳差出,以爲分排擧行之地,何如?傳曰,允。
檢閱南秉哲疏曰,伏以,臣於日昨,冒陳臣母病狀,幸蒙恩暇歸護,由限已過,召命儼臨,勢難離捨,荐犯違傲,罪當重勘,罰止問備,臣於是,感激怵畏,不省攸厝,第念臣母之病,風候添加,諸症發肆,較之請急之日而無減焉,離側持被,子情所難,課日違召,臣分未敢,公私悶阨,進退無路,玆於庚牌之下,冒死申籲,臣情雖迫,臣罪益重矣,伏乞聖慈,特垂矜憐,鐫臣所帶之職,勘臣瀆擾之罪,俾便救護,以肅法紀焉,臣無任云云。省疏具悉。爾其勿辭救護。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
藥房都提調朴宗薰,提調金弘根,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣,大王大妃殿·王大妃殿·中宮殿口傳問安。答曰,知道。
尹致秀啓曰,明日常參·經筵,取稟。傳曰,停。
洪說謨啓曰,大司憲宋啓榦,執義李集運在外,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
趙得林啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
尹致秀啓曰,今九月二十七日,祿都目政事爲之之意,敢啓。傳曰,知道。
以別兼春秋趙徽林,檢閱鄭基世牌不進罷職傳旨,傳于尹致秀曰,只推。
傳于李在鶴曰,科次入侍。
趙得林,以兵曹言啓曰,來朔上番騎兵,例於今月二十五日點考,而殿座相値,二十六日退行之意,敢啓。傳曰,知道。
己亥九月二十五日辰時,上詣仁政殿,秋到記儒生分製講試取入侍時,行都承旨沈宜臣,左承旨李在鶴,右承旨尹致秀,左副承旨趙得林,右副承旨洪說謨,同副承旨李遠翊,假注書羅采奎·洪祐健,別兼春秋趙徽林,記事官鄭基世,檢校直閣李公翼·金左根,檢校待敎金英根以次侍立。時至,上具翼善冠·衮龍袍,乘輿出宣化門,藥房都提調朴宗薰,提調金弘根,副提調沈宜臣進前奏曰,侵早勞動,聖體,若何?上曰,一樣矣。仍出協陽門,由肅章門入仁政門,詣殿內,上降輿陞座,得林曰,儒生今將入庭,請下標信。上曰,以俄下標信擧行。在鶴讀奏入門單子五百七人,宣傳官跪稟入門試官及儒生次第入庭行禮如儀,讀券官行上護軍趙寅永,行護軍李若愚·李憲球,對讀官成均館大司成金景善,行副護軍李公翼,副司果金英根,別兼春秋趙徽林,考官兵曹判書趙秉鉉,刑曹參判鄭基一,參考官行副護軍金鼎集,行副護軍金輔根,弘文館副應敎洪祐喆,副司果曺錫雨以次進伏。上命書賦日用飮食,限午時,寅永·若愚進前跪書,仍命懸題,下講冊望單子,落點于詩傳,致秀讀奏訖,寅永曰,考講以抽籤爲之乎?上可之,仍命開講,入小次。小頃,出次,通禮唱禮畢,上降座陞輿,致秀曰,試所承旨及執冊承旨一員落後之意,敢達矣。上曰,唯。仍出仁政門,入肅章門,由協陽門還內,命出標信解嚴。諸臣以次退出。
己亥九月二十五日酉時,上御熙政堂。秋到記科次入侍時,左承旨李在鶴,假注書洪祐健,別兼春秋趙徽林,記事官鄭基世,讀券官行上護軍趙寅永,行護軍李若愚·李憲球,對讀官成均館大司成金景善,行副護軍李公翼,副司果金英根,以次進伏訖。上曰,史官分左右,科次爲之。徽林進前讀奏第一張訖,寅永曰,第一張當書何等乎?上曰,以三下書之。寅永曰,第二張書以草三下乎?上可之,寅永曰,第三第四第五張,竝書次上乎?上可之,寅永書等訖,上命在鶴拆秘封,在鶴次第讀奏封內訖,命書傳敎曰,秋到記講居首通幼學尹致賢,製述居首賦三下生員睦仁㘽,竝直赴殿試,講之次通幼學鄭駿容,製述之次草三下生員李根榮,竝直赴會試,講之次略幼學金昌秀等三人,製述之次次上幼學尹景善,竝給二分,講之次略幼學李鍾浩等十四人,製述之次次上生員尹致英等二人,竝令該曹,考例施賞。又命書傳敎曰,入格儒生,明日延英門外施賞。寅永曰,臣以內閣事,有所仰達者矣,閣吏姜鳳一,日前自退吏役,而正廟時閣吏,餘此一人矣,在前老吏之退役者,有陞差別看役之例,今亦依已例差下,何如?上曰,依爲之。命試官先退,又命史官就座,仍命退,承史以次退出。
上在昌德宮。停常參·經筵。
趙得林,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹致秀啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,右副承旨洪說謨,同副承旨李遠翊,今日不爲仕進,竝卽牌招,何如?傳曰,允。
傳于尹致秀曰,自明日進講爲之。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
以右副承旨洪說謨,同副承旨李遠翊牌不進罷職傳旨,傳于趙得林曰,只推。
尹致秀,以禮曹言啓曰,卽接安山幼學韓近裕所志,則以爲,同姓六寸兄邁裕,嫡妾俱無子,以其同生兄道裕第四子用善,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長韓近裕所訴旣如此,依定式韓道裕第四子用善,立爲韓邁裕之後,何如?傳曰,允。
趙得林,以兵曹言啓曰,來十月十一月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以禁衛營言啓曰,騎士都試時,優等人,別單書入之意,敢啓。傳曰,知道。
上在昌德宮。停常參·經筵。
尹致秀啓曰,明日常參·經筵,取稟。傳曰,只晝講。
趙得林啓曰,來初一日,朝參日次,而宗廟冬享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來初一日,輪對日次,而宗廟冬享大祭齋戒相値,頉稟之意,敢啓。傳曰,知道。
尹致秀啓曰,同副承旨李遠翊,今日不爲仕進,卽爲牌招,何如?傳曰,允。
傳于趙得林曰,進講入侍。
尹致秀啓曰,檢閱南秉哲,由限已過,卽爲牌招入直,何如?傳曰,允。
趙得林啓曰,卽者,義禁府都事來言,時囚罪人金觀燮·孫承俊·洪羲龍·韓容鼎·朴來亨,保放罪人朴宗琬等,當爲議處,而判義禁權敦仁有身病,次堂例不得擧行云,判義禁卽爲牌招,何如?傳曰,許遞,前望單子入之。
判義禁前望單子入之,李羲甲落點。
趙得林啓曰,卽者,義禁府都事來言,時囚罪人金觀燮·孫承俊·洪羲龍·韓容鼎·朴來亨,保放罪人朴宗琬等,當爲議處,而新除授判義禁李羲甲未肅拜,次堂例不得擧行云,判義禁卽爲牌招,何如?傳曰,允。
以檢閱南秉哲牌不進罷職傳旨,傳于尹致秀曰,只推。
尹致秀啓曰,卽者,別兼春秋趙徽林,檢閱鄭基世,謂有館規,陳疏徑出,原疏纔已退却矣,竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
趙得林啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
以同副承旨李遠翊牌不進罷職傳旨,傳于趙得林曰,只推。
有政。吏批,行判書權敦仁病不來,參判李景在進,參議趙鶴年在外未肅拜,右承旨尹致秀進。啓曰,行判書權敦仁病不來,參議趙鶴年在外未肅拜,小臣獨政未安,何以爲之,敢稟。傳曰,仍爲之。以李殷相爲校理,金左根爲戶曹參議,鄭德和爲刑曹參議,李鼎臣爲同義禁,尹庠一爲敦寧判官,李源吉爲掌樂主簿,李豐翼爲扶安縣監,金權爲遂安郡推考敬差官,兼掌令單李正履,分敎官單梁成鎭,前縣監李羲臣今加通政加資事覆啓判下,兼掌令曺錫亨,兼持平徐有薰減下,故學生鄭鎭魯贈戶參例兼,故學生鄭履重贈左承旨,故成均進士鄭熙佐贈僕正,已上同知鄭鴻晩三代。
兵批,判書趙秉鉉進,參判李惟秀受由,參議閔致文病,參知宋應龍入直,左副承旨趙得林進。以柳琡·李熙麟爲宣傳官,高文奕爲白峙僉使,韓羲麟爲麟山僉使,朴仁檝爲昌洲僉使,吳信範爲靑水萬戶,金祐得爲方山萬戶,李哲明爲玉江萬戶,同知單沈範祖,僉知單李商球·任希慶·李慶蕃,副護軍金公鉉·沈宜升,前守門將申序敎今加折衝加資事承傳。
傳于尹致秀曰,飭已施矣,前秋判李嘉愚敍用,冬至正使仍任。
趙得林,以兵曹言啓曰,昨夜,南千石·南三石·崔今喆爲名漢,潛自越墻,酗酒作拏於景福宮守宮直所云,空闕守直,法意,何如?而有此無賴輩越墻作拏之擧者,萬萬驚駭,衛將之初不禁斷,又不卽來告,至於致勤下敎,事未前有,誠極駭然,當該入直衛將金興采,爲先汰去,雖以入直內官言之,不善守直之罪,亦不可無警,竝令該府拿問處之,何如?傳曰,允。
吏批,再政。以李光載爲宗簿正,趙敎淳爲慶基殿令,冬至兼謝恩使李嘉愚仍任事承傳。
兵批,再政。以姜鳳一爲景福將,鄭岐源爲訓鍊僉正,大護軍李嘉愚,副護軍申序敎。
趙得林,以備邊司言啓曰,卽見黃海監司趙斗淳狀啓,則備陳道內民情不可不賙賑之狀,尤甚信川等十邑,付之公賑,之次中最遑汲邑鎭,私賑與救急,從便經紀云,而仍請本道元賑,自備私賑補賑,丙申別貿均廳壬戌移劃等穀折米限一萬五千石,爲先劃下,京司上納某樣錢中限三萬兩,亦許劃付,空名帖五百張成送事,竝令廟堂稟旨分付矣。本道尤甚各邑民情遑汲之狀,槪有所領悉,故年分狀請中諸條蠲恤之方,已爲參酌許施,而道臣之報請賑救之需,亦必有十分斟量,在朝家如傷若保之政,豈可無優例措劃乎,道內各穀折米一萬石及戶曹上納錢五千兩,惠廳上納錢八千兩劃給,空名帖三百張,亦爲成送,使之從長經紀,誠心懷保,期無一民捐瘠之患,何如?傳曰,允。
己亥九月二十七日辰時,上御熙政堂。進講入侍時,檢校提學趙寅永,參贊官趙得林,檢討官李繪九,假注書洪祐健,別兼春秋趙徽林,記事官鄭基世,各持詩傳第四卷,以次進伏訖。上誦前受音一遍訖,寅永讀自東門之池,止東門之池三章,仍奏釋義,上讀新受音十遍訖,命陳文義,寅永曰,此章別無深義,而曰麻曰紵,是可績之物,漚之允宜,菅則不過是紉索所需,乃與麻紵同稱者,亦合理會,古語曰,雖有絲麻,無棄菅蒯,正謂此也,比之人君用人之事,則雖有親且近者,不棄疎而遠者,然後可以盡絲麻菅蒯之義,大抵詩三百,字字句句,無非推演體驗之處,有如是矣。上曰,玉堂陳之。繪九曰,此詩大旨以爲,男女會遇之詞,亦淫詩也,陳詩十篇,而淫詩居其七焉,此乃爲變風之極,正風本之二南,而有關雎·鵲巢之化,變風曁于陳詩,而有東門等篇,治化之興替,風敎之汚隆,可觀於民俗歌謠之間,而聖人家國治平之要,不外乎閨門正始之道,此詩敎之所以爲大,而感發善心,懲創逸志,欲使人得其性情之正,而爲之勸戒者也,夫子刪古詩三千篇,爲三百十一篇,則是十存其一,而如此等詩,雖重複而不之刪者,其垂戒後世之意,可謂深切矣,或有以此等詩,不宜進講經筵爲言者,不識聖人編詩之本意也。伏願於可法可鑑處,深留聖意焉,臣於向日召對講陳紀時,以歷世雖多,無善可紀仰奏,今觀其詩,果然矣,是以經以爲經,史以爲緯,經緯備而後,體用得失本末是非,可以昭知而明驗矣,緯依於經,史考諸經,方是有益,申望經筵之外,召對亦不可廢,以致交修竝進之效焉。上曰,參贊官陳之。得林曰,閣臣儒臣,皆已備陳,臣無容更達矣。上掩卷,仍命退,諸臣以次退出。
上在昌德宮。停常參,只晝講。
尹致秀啓曰,明日常參·經筵,取稟。傳曰,停。
洪說謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以別兼春秋趙徽林,檢閱鄭基世牌不進罷職傳旨,傳于李遠翊曰,只推。
尹致秀啓曰,左右史不可不備,別兼春秋趙徽林,檢閱鄭基世·南秉哲,旣有只推之命,竝卽牌招,推移入直,何如?傳曰,允。如有違牌,勿爲呼望。
尹致秀,以弘文館言啓曰,新除授校理李殷相,卽爲牌招察任,何如?傳曰,允。
洪說謨啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于洪說謨曰,只推。
以校理李殷相牌不進罷職傳旨,傳于李遠翊曰,只推。
醫官鄭檍書啓,醫女言內,德溫公主自家始産之意,詮次啓達。傳曰,知道。
又書啓,醫女言內,德溫公主自家,胞衣順下,羹飯亦爲善進之意,詮次啓達。傳曰,知道。
又書啓,德溫公主自家,今月二十八日三更二點,順生女阿只之意,詮次啓達。傳曰,知道。
洪說謨,以兵曹言啓曰,龍虎營中旬,今方設行,賞格木當自一軍色需用,而目今遺儲不敷,勢難策應,在前如此之時,每以二軍色所儲木邊中取用矣,今番亦依已例,限四十同取用,何如?傳曰,允。
又以備邊司言啓曰,卽見水原留守沈能岳災實狀啓,則以爲,地部劃下災三十結外,不足災一千四百七十九結七十九負九束,特許加劃,乙未停退還餉各穀六千九百七十七石,限明年仍停,推奴徵債防塞事,竝請令廟堂稟旨分付矣。畿甸年形,均之爲稍違始料,而本府以若幅圓之廣,雖有各樣災頉,今此加請之數,猶未免夥多,事目外九百七十九結零,特爲加劃,使之均俵,乙未停退,則似此之歲,果難新舊竝督,姑令依前仍停,推奴徵債,亦許防塞,何如?傳曰,允。
又以訓鍊都監言啓曰,本局加設哨官李熙麟,移拜宣傳官矣,哨官之任,今姑減下之意,敢啓。傳曰,知道。
又以刑曹言啓曰,謹依下敎,景福宮內酗酒作拏之南千石·南三石,各嚴刑一次後,千石全羅道井邑縣,三石慶尙道河陽縣,遠地定配所,竝卽押送,崔今喆,成命之下,仍卽逃躱,不爲就捕,究厥所爲,萬萬痛惡,分付左右邊捕盜廳,刻期詗捕,待捉得一體擧行之意,敢啓。傳曰,知道。
又以刑曹言啓曰,景福宮內酗酒作拏,仍爲逃躱罪人崔今喆,分付兩捕廳,刻期詗捕矣,今喆今已就捕,嚴刑一次後,咸鏡道明川府,遠地定配所,卽爲押送之意,敢啓。傳曰,知道。
義禁府啓目,陰城縣監朴宗永,溫陽郡守李景愚等原情云云。傳旨內辭緣,泛稱遲晩,竝只刑推得情何如?判付啓,竝只除刑推議處爲良如敎。又啓目,溫陽前郡守成憲曾,振威前縣令朴長馣,天安郡守金啓澧,順興前府使申在獻等原情云云。承傳內辭緣,泛稱遲晩,成憲曾·朴長馣·金啓澧等段,竝只刑推得情,申在獻段,所當請刑是白乎矣,曾徑侍從,勿爲請刑,載在大典通編,議處,何如?判付啓依允爲旀,成憲曾·朴長馣·金啓澧等段,竝只除刑推議處爲良如敎。又啓目粘連,向前朴宗琬·韓容鼎等段,以邑旣荐歉,職又徑遞爲供,朴來亨段,以弊局又爲徑遞,宿逋未及準捧爲供是白乎乃,正供之納,自爲程限,徑遞之辭,未免漫漶,事目昭載,法意莫嚴,竝只以此照律何如?判付啓依允。又啓目粘連,向前洪羲龍亦,門將之職,門禁是司是白去乙,黑雲頑漢,白日擅越,而全未覺察,遂致攔入,溺職之罪,援法難恕,以此照律何如?判付啓依允。又啓目粘連,向前金觀燮·孫承俊等亦,門禁檢飭,卽是職掌,而鄕漢攔入,至於周行,事極可駭,法有當律,竝只以此照律,何如?判付啓依允。
洪說謨,以義禁府言啓曰,保放罪人朴宗琬,還囚議處以入,而病勢一向未差,仍爲保放之意,敢啓。傳曰,知道。
己亥九月二十八日午時,上御熙政堂。晝講入侍時,同知事洪穉圭,特進官李憲球,參贊官尹致秀,侍講官曺錫亨,檢討官李繪九,假注書洪祐健,記注官趙相玉,記事官金龍銓,各持詩傳第四卷,以次進伏,武臣具載哲,進伏楹外訖,上曰,史官分左右。上誦前受音一遍訖,錫亨讀自東門之楊,止東門之楊二章,仍奏釋義,上讀新受音十遍訖,命陳文義,錫亨曰,此章文義,別無可陳者,而陳風首章卽宛邱,宛邱,陳之國都也,自宛邱至東門,無非淫謔之辭,此蓋大本之不得其正,習俗濡染,一變再變,轉以爲淫泆流蕩,而莫之矯也,然而民之善不善,在上導率之如何,商頌曰,商邑翼翼,四方之極,王畿爲四方之本,國都爲王畿之本,其本正則其末自可正矣,故文王之化,自家而國,江沱汝漢之間,莫不從化,至若遊佚之女,丕變舊俗,皆有貞潔之操,則古聖王端本之治,近懷遠悅,上行下效,不期然而然也,伏願於此等處,澄神省覽焉。上曰,下番陳之。繪九曰,此章亦猶前章之旨,別無可陳之文義,而大抵爲詩之法,最善於推類而取義,如此詩之昏以爲期,卽是男女之言,而亦猶君臣相期之義,故屈原之作離騷曰,黃昏以爲期,此乃臣期君之意,而其言實出於此也,期有期望之期,亦有期待之期,得其可期之事,而期不失焉,則不亦善乎,臣以堯·舜之聖,期望於其君,君以堯·舜之治,期待於其身,則此爲期之最大者也,詩中以一字之義,旁通而引喩者固多,如止于邱隅之止字,不過是泛言鳥之飛止,而大學傳引之,以釋明明德新民之止於至善,故雖於字句之間,無甚緊切者,如是看得,則意味愈覺深長,而其用自不窮矣,此章本義則雖不善,而斷章之義,自可無妨也,臣敢以期之一字,仰勉焉,今日君臣上下,皆以堯·舜君民之責,相期勉,則不勝幸甚,伏願益加體念焉。上曰,經筵陳之。穉圭曰,此章文義,別無可陳者,而陳以聖人之裔,若稍有善政,則其風俗之所化者,必有可觀,而今觀其詩,顧乃多淫泆之詞,則其政之不善,推可知矣,陳風諸篇,皆是淫聲,而此章亦男女期會之詞也,於此可見民俗美惡,專係於君上導率之如何也,上率以正則俗隨以隆,上率以不正則俗隨以汚,不待家喩戶說,而其化之也甚速,故爲君上者,必修德勵治,以身先之,然後民俗自可底於雍熙之域矣,伏願勿以此等詩,爲淫詞而忽焉,詳細體念,則一可以爲鑑戒之資,一可以知導率之方矣,念哉念哉。上曰,特進官陳之。憲球曰,儒臣經筵,旣已備陳,臣無容更達矣。上曰,參贊官陳之。致秀曰,臣亦於此章文義,別無可陳者矣。上掩卷,命史官就座,仍命退,諸臣以次退出。
上在昌德宮。停常參,只晝講。
洪說謨,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李在鶴啓曰,明日常參·經筵,取稟。傳曰,只晝講。
洪說謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李在鶴啓曰,左副承旨趙得林,同副承旨李遠翊,今日不爲仕進,竝卽牌招,何如?傳曰,允。
傳于洪說謨曰,進講入侍。
李在鶴啓曰,假注書洪祐健,身病猝重,勢難察任,今姑改差,何如?傳曰,允。
洪祐健改差,代以徐相敎爲假注書。
洪說謨啓曰,摠戎使李惟秀,時無職名,令該曹口傳付軍職,何如?傳曰,允。
兵曹口傳政事,護軍單李惟秀。
洪說謨啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于洪說謨曰,只推。
以左副承旨趙得林,同副承旨李遠翊牌不進罷職傳旨,傳于李在鶴曰,只推。
李在鶴,以弘文館言啓曰,校理李殷相,旣有只推之命,卽爲牌招察任,何如?傳曰,允。
以校理李殷相牌不進罷職傳旨,傳于李在鶴曰,只推。
李在鶴,以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以禮曹言啓曰,卽接崇陵別檢所報,則本陵大王陵上莎草修改後,連加灌漑,善爲着根云矣,敢啓。傳曰,知道。
洪說謨,以都摠府言啓曰,副摠管沈能俊,以御營中軍,本營中旬監試事,南小營晝仕出去,而逐日進去,煩稟未安,入番間除草記往來之意,敢啓。傳曰,知道。
又以備邊司言啓曰,卽見廣州留守徐憙淳災實狀啓,則事目災二十結外,不足災二百八十八結九十二負七束,特許加劃,癸酉庚辰丁亥排捧及乙未未捧戊戌停退還餉,竝許仍退,推奴徵債,限明秋防塞事,竝請令廟堂稟處矣,本府農形,雖不至如昨年之甚歉,而許多災損,終歸失稔,今此加請災結,亦不甚夥,特許準劃,各年排捧與乙未未捧,固難一時竝督,姑爲仍退,至於昨年停退條,便是新還,有不可全停,限三分一,本色收捧,推徵防塞,亦爲許施,何如?傳曰,允。
刑曹啓目粘連,全州囚洪梓榮·李召史·崔召史·全召史·沈召史·吳禮宗等,沈溺邪學,傳用惑聚情節,旣已承款,同推考覈,親問結案取招,係是不待時斬,罪人,依法典照律,報議政府,詳覆施行,何如?判付啓依允。
大護軍李嘉愚疏曰,伏以臣,自速罪戾,坐徼恩數,薄罷旋敍,爵秩自如,惶隕感激,歷日靡措,第念,臣專對之命,行將辭陛矣,經冬涉春,始乃反回,則臣之目下私情,有不得不仰暴者,臣之父母墳山,在於京畿南陽地,松楸入望,霜露增感,及今往省,有不容已,玆敢略具短籲,仰瀆崇聽,伏乞聖慈,特垂照察,許臣往來之暇,俾伸至情,不勝幸甚,臣無任云云。答曰,省疏具悉。所請依施。
己亥九月二十九日辰時,上御熙政堂,進講入侍時,提學朴綺壽,參贊官李在鶴,侍講官曺錫亨,假注書羅采奎,記事官鄭基世·南秉哲,各持詩傳第四卷,以次進次訖,上誦前受音一遍訖,綺壽讀自墓門有棘,止墓門二章,仍奏釋義,上讀新受音十遍訖,命陳文義。綺壽曰,此章旨別無可陳者,而凡人爲惡,猶恐人之知,而今其爲惡,至於國人皆知,而猶不改之,則其無所忌憚,可知矣,蓋以成湯之大聖,猶有改過不吝,從諫弗咈之盛德,而此載於書經,姑未及進講,而以已講之魯論言之,孔子嘗曰,過則勿憚改,又稱顔子以弗貳過,又曰,君子之過如日月之食,過也人皆見之,更也人皆仰之,今殿下豈有過中之擧,而臣等固已仰認翕受之聖量,伏願於此等處,益加勉焉。上曰,玉堂陳之。錫亨曰,鴞,惡鳥也,詩人以不良之徒,譬之於此鳥者多矣,魯頌泮水章曰,食我桑椹,懷我好音,雖彼無知微物,或有以感發性情,變音革響,翺翔自得於化育之中,則可以人而不如鳥乎,今此所謂夫也不良者,自暴自棄,睯不畏死,專由於時君之不能躬自導率,使民俗偸惰,人心頑詖,而不知變也,苟能開其自新之路,而懲創畏慕,俾悛舊習,則本然之善,自當感悟,虞之明侯記橽,周之表宅殊井是已,古聖王作人之治,從可見矣,惟殿下潛心講究於治亂之要,毋或少忽焉。上曰,參贊官陳之。在鶴曰,閣臣儒臣所奏甚好,臣無容更達矣。上掩卷,仍命退,諸臣以次退出。
上在昌德宮。停常參,只晝講。
藥房都提調朴宗薰,提調金弘根,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
李在鶴啓曰,明日,宗廟冬享大祭齋戒相値,視事頉稟之意,敢啓。傳曰,知道。
洪說謨啓曰,大司憲宋啓榦,執義李集運在外,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
李在鶴啓曰,右承旨尹致秀,同副承旨李遠翊今日不爲仕進,竝卽牌招,何如?傳曰,允。
傳于李在鶴曰,傳香承旨,馳詣宗廟·景慕宮,奉審摘奸以來。
傳于趙得林曰,大臣備局堂上引見。
傳于李在鶴曰,中官文學一,直超正憲。
以右承旨尹致秀,同副承旨李遠翊牌不進罷職傳旨,傳于李在鶴曰,只推。
李在鶴啓曰,明日傳香禮房承旨,當爲齋宿,而右承旨尹致秀,旣有只推之命,更爲牌招,何如?傳曰,允。
傳于李在鶴曰,同副承旨許遞,政官牌招開政。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于洪說謨曰,只推。
傳于李在鶴曰,山林外在外臺諫許遞,前望單子入之。
臺諫前望單子入之,執義李時在,獻納洪永圭落點。
洪說謨啓曰,新除授獻納洪永圭,方在居中,何以爲之?敢稟。傳曰,蕩滌。
傳于李在鶴曰,發遣吏郞,諸執事淸齋與否,摘奸以來。
李在鶴,以吏曹言啓曰,順康園修改告由典祭祀官兼大祝,前持平柳宜貞塡差,而時無職名,令該曹口傳付軍職,何如?傳曰,允。
兵曹口傳政事,副司果單柳宜貞。
李在鶴啓曰,行吏曹判書權敦仁,參判李景在牌不進推考傳旨,今方捧入,而開政命下之後,如是違牌,事甚未安。參議趙鶴年在外,判書參判,竝更牌招,何如?傳曰,允。如有違牌,勿爲呼望。
有政。吏批,行判書權敦仁式暇,參判李景在進,參議趙鶴年在外未肅拜,右承旨尹致秀進。啓曰,行判書權敦仁式暇,參議趙鶴年在外未肅拜,小臣獨政未安,何以爲之?敢稟。傳曰,仍爲之。以李時在爲同副承旨,徐英淳爲同敦寧,洪羲瑾爲兵曹參判,朴齊憲爲司僕正,張鉉喆爲兵曹佐郞,兼持平金權,成均博士金尙一·金在瓘,書題金永默以上竝單付。
兵批,判書趙秉鉉病,參判未差,參議閔致文病,參知宋應龍入直進,左副承旨趙得林進。同知姜鳳一,副護軍李遠翊,副司直李集運·金鼎元以上竝單付。
尹致秀,以弘文館言啓曰,校理李殷相,旣有只推之命,卽爲牌招察任,何如?傳曰,允。
尹致秀,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成李基華,典籍朴奎瑞,俱爲差祭,直講李義晉,呈辭在外,時無入直之員,以他郞官,姑爲代直,何如?傳曰,允。
趙得林,以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,禁軍習陣,當爲設行,而本曹連因有故,不得爲之之意,敢啓。傳曰,知道。
又以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
又以訓鍊都監言啓曰,本局中旬試才時,攔後哨軍中登科者爲六名,而一哨中五卒登科,則該將領加資,曾有已例矣。攔後將折衝金大仁,當照例加資,而係干恩典,不敢自下擅便,令該曹考例稟處,何如?傳曰,允。
又以摠戎廳言啓曰,本廳右司把摠李定熙,身病甚重,勢難察任,改差,何如?傳曰,允。
洪說謨,以義禁府言啓曰,保放罪人朴宗琬,還囚照律以入之意,敢啓。傳曰,知道。
義禁府啓目,景福宮守直內官全佐文·韓國臣等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
又啓目,景福宮衛將金興采原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,格浦別將崔顯鼎原情云云。傳旨內辭緣,泛稱遲晩,刑推得情何如?判付啓,除刑推議處爲良如敎。
又啓目粘連,向前成憲曾·朴長馣·金啓澧·申在獻等亦,弊局之歉歲連値,藉曰事勢之不幸,稅穀之經年未納,大乖定式之法意,竝只以此照律,何如?判付啓,依允。
又啓目粘連,向前朴宗永段,還退之穀,又已到泊,改色之際,似或遲滯是白乎矣,旣違程限,有難參恕是白乎旀,李景愚段,八朔居官,日月無多,而三年滯賦,收納不少是白乎乃,零數猶有過限,在法不可全貰,竝只以此照律,何如?判付啓依允。
又照目粘連,淸風前府使朴宗琬,陽城前前縣監韓容鼎,前縣監朴來亨等矣本府議啓內,朴宗琬·韓容鼎等段,以邑旣荐歉,職又徑遞爲供,朴來亨段,以弊局又爲徑遞,宿逋未及準捧爲供是白乎乃,正供之納,自有程限,徑遞之辭,未免漫漶,事目昭載,法意莫嚴,竝只以此照律,罪各杖八十收贖,奪告身三等,竝只私罪,奉敎依允爲旀,朴宗琬段,功減一等,韓容鼎段,功議各減一等爲良如敎。
又照目粘連,兵曹佐郞金觀燮,都摠府經歷孫承俊等矣本府議啓內,門禁檢飭,卽是職掌,而鄕漢攔入,至於周行,事極可駭,法有當律,竝只以此照律,罪各杖七十收贖,奪告身二等,竝只私罪。奉敎依允。
又照目粘連,守門將洪羲龍矣本府議啓內,門將之職,門禁是司是去乙,黑雲頑漢,白日擅越,而全未覺察,遂致攔入,溺職之罪,援法難恕,以此照律,罪各杖七十收贖,奪告身二等,私罪,奉敎依允爲旀,功議各減一等爲良如敎。
己亥九月三十日辰時,上御熙政堂,晝講入侍時,同知事尹聲大,特進官鄭鴻慶,參贊官洪說謨,侍講官洪祐喆,檢討官李晉翼,假注書羅采奎,記事官鄭基世·南秉哲,各持詩傳第四卷,以次進伏,武臣李敬達,進伏楹外訖。上曰,史官分左右。上誦前受音一遍訖,祐喆讀自防有鵲巢,止防有鵲巢二章,仍奏釋義,上讀新受音十遍訖,命陳文義。祐喆曰,惕惕者,憂懼之意也,此章淫詩也,其所謂惕惕憂懼者,不過是男女之私,不足以爲訓,而若就惕惕二字上,推而廣之,則君子於學之不講,德之不修,惕惕然憂懼警動,而必有進學修德之效,人君於學之不明,民之不安,惕惕然憂懼警動,而必有勤學愛民之實矣。目今連歲饑荒,民生困瘁,此正我聖上惕惕憂懼之日也,而其修省之要,專在於講學之緝熙,伏願深留聖意焉。上曰,下番陳之。晉翼曰,此詩之鵲巢二字,雖與召南章句語有異,然以召南言之,周之后妃德化,被於南國,其時女子,皆有專靜純一之德,文王之修齊治平之道,蓋本於此,詩人贊美之辭,亦可見矣,當周之衰,民俗日渝,淫泆之風,流蕩之習,至於此而極矣,觀於此詩,古今治亂,有足以鑑戒者,伏願殿下,亟懋修齊治平之本焉。上曰,經筵陳之。聲大曰,玉堂上下番,敷陳無餘,臣無容更達矣。上曰,特進官陳之。鴻慶曰,玉堂上下番,所奏俱好,別無更爲敷奏之義,然陳風篇下,宋儒呂祖謙,論之好矣,大抵男女,三綱之本,萬事之先也,故正風如關睢·鵲巢之詩,擧其正而勸之也,變風如防有鵲巢之詩,擧其不正而戒之也。其時世之治亂,風俗之汙隆,此可以見,且移此詩人好色之心,以之好賢,則正所謂好德如好色也,先儒格言,正宜反復而深思也。上曰,參贊官陳之。說謨曰,臣亦於此章文義,別無可陳者矣。上掩卷,命史官就座,仍命退,諸臣以次退出。
己亥九月三十日辰時,上御熙政堂。大王大妃殿垂簾,藥房入診,大臣備局堂上引見入侍時,都提調朴宗薰,提調金弘根,副提調沈宜臣,假注書羅采奎,記注官李昌廷,記事官鄭基世,待敎南秉哲,左副承旨趙得林,假注書徐相敎,事變假注書金圭衡,右議政李止淵,刑曹判書洪敬謨,戶曹判書李紀淵,禮曹判書李羲準,兵曹判書趙秉鉉,行護軍李惟秀·李完植,禮曹參判金興根,應敎洪祐喆以次進伏,醫官崔暄·金時中·金珪·南正吉進伏楹外訖。上曰,史官分左右。宗薰等進前奏曰,霜朝寒肅,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。宗薰曰,慈候靜攝之餘,夬復常度,臨殿晉對,下情萬萬慶祝矣。平復今旣多日,調補之劑,趁卽進御,是臣等區區之望也。大王大妃殿敎曰,過夏之後,換節之時,以感症彌留,今得夬差,而調補之劑則從當進之矣。止淵曰,其間下情,晝宵焦迫,近得快復常度,湯劑停止,今日召接,臣等於久違餘登對,誠不勝萬萬欣祝之忱,都相所奏調補之劑,政宜於此時,外間群情,亦以曠久爲悶菀矣。上曰,後日次議進,可也。大王大妃殿曰,醫官先退,次對爲之。止淵曰,頃因海西年分狀啓,事目災三百結外,不足畓災三千五百結,綿田災一千五百結,覆啓加劃矣,卽見該監司趙斗淳狀啓,則復陳災形民勢,仍請見減畓災五百十九結二十三負二束,綿田災一千七十二結五十四負一束,特許準劃事,更令廟堂稟旨分付矣。前此所劃,非不優厚,而道臣狀辭,又若是申複,其在寧失之義,宜有拔例之擧,更以綿田災七百結加劃,使之均俵,何如?大王大妃殿答曰,依爲之。出擧條止淵曰,卽見京畿監司洪學淵所報,則枚擧楊州牧使徐念淳牒呈以爲,東西兩十里田畓耕作之人,擧多內司與農圃所屬及內侍家舍音,每當結捧,憑藉頑拒,甚至有今番成群作黨,敺打官差之境,官令無以措施,公納莫可收捧,請自本司,竝加嚴飭,敺打官差之諸漢,一竝捉付本邑,以爲重國稅立紀綱之地爲辭矣,本州痼弊,專由於結納愆滯,而今當矯捄收殺之際,此漢輩之頑拒作梗至此,此雖微事,有關法綱,而其習誠不可長矣,分付內司與內侍府,敺打官差之諸漢,竝爲査出,出付畿營,使之押送本州,以爲如法痛繩,而若有漫漶掩護之跡,則當該次知中官,斷當各別論罪之意,一體嚴飭,何如?大王大妃殿答曰,依爲之。本事虛實,不可不詳覈處之,令畿營農圃所屬及楊州校卒等頭面,査實後決處,而此等處,朝家常以抑近習爲務,而廟堂亦悉此意,如有聞知者,隨卽嚴加處置,可也。出擧條大王大妃殿敎曰,予之所聞,則圃屬之頉下身役,曾有受敎,而該牧使無難侵役,至有御書閣前結縛之擧,聞甚驚怪,乃有日前口傳下敎矣,今聞大臣所奏,與前聞大有異矣,監司與牧使,應各有所聞之言,使之詳査處之,可也。止淵曰,其間口傳下敎,臣亦承聞,而以此煩達,果涉悚惶,未及提奏矣,此是微細之事,而致煩辭敎者,都由於中官輩導達之爽實,其無嚴之習,尤可駭痛矣,此輩許結役之未捧者,聞爲數千兩零,而前則皆因循掩過矣,今聞期欲收殺,屢度督促,至於發差,而厥漢輩頑拒不納,甚至於敺打官差之狀,果的實云矣。大王大妃殿敎曰,內司所屬,亦入其中乎?止淵曰,農圃所屬,似統稱而言矣。大王大妃殿敎曰,農圃所屬,與內司所屬有異矣。止淵曰,今年夏秋農形,酷被蟲水之患,諸路竟不免災多實少,最是畿內田農,全無所收,而以法不給災之故,殆將白地徵稅,在昔正廟癸卯甲寅,連有田結大同代捧小米之惠,又於先廟壬辰,亦有尤甚邑代錢之例,蓋以根本之地,輒施格外之恩故也。顧今荐饑之餘,民勢罔涯,較有甚於已往各年,尤不可無別般軫恤之政,京畿各邑,無論尤甚之次,旱田所納大同米,許令詳定代錢,則災民可有紓力支存之望,故敢此仰達矣。大王大妃殿答曰,苟利於民,何惜之有?況有先朝壬辰已例,特爲許施,因此思之,三南綿歉,無異於畿內田農,亦不可無特施之典,大同木無論三等邑,竝以折半代錢上納事,分付,可也。出擧條止淵曰,下敎及此,誠不勝萬萬欽誦矣,今年綿歉,近年中最甚,而大同代錢,或有自下仰請之時,而多致晩時,不無吏屬容奸,實惠不究之患,今則恩自上出,前期頒令,在災民可謂河海之澤,而亦可無中間奸弊矣。大王大妃殿敎曰,爲守令者,如能存心奉行,則每當施惠之時,寧有閼而不究之慮乎?止淵曰,向於筵中,伏承洋漢潛越時邊禁不嚴之該灣尹査出論勘之慈敎,臣亦以道帥臣,亦難免不察之失仰奏,而詳考辛酉謄錄,則以文謨事,曾無營邑間論罪之擧,只以承薰邪書購來事,請罪其時使臣及灣尹,而道帥臣初不擧論矣,三洋漢之乙未丙申丁酉連三年潛來,其前癸巳冬,又有劉漢之出來者,其變怪不啻幾倍於文謨時事,苟使邊門,常存防限,寧有四年之間,殊俗異樣者,掉臂出來,如踏無人之境,而一未發覺之理乎?邪書潛出而未禁,猶且被勘,凶醜犯越而失察,安得免罪,各年灣尹,竝捧現告,施以譴削之典,因此而有繼陳者,向以邪學事,申明五家統之法,而凡事久則易懈,內而京兆五部,外而八道,四都,各其所管地方,申修統戶之制,嚴行糾察之政,而如或匿不以聞,矇不致察,而現發於他歧廉探,則所謂統首,當與犯者同律,而面里任及地方官,亦以別般重繩之意,另飭京外,俾各惕念遵行,何如?大王大妃殿答曰,依爲之。今番諸漢,雖已如法勘處,而捕廳及秋曹,尙多未及決處者,將來鋤治之道,不可不另加申嚴,五家統事,依所奏申明舊典,而凡事每有始勤終怠,徒歸於紙上空文之慮,今番則各別嚴飭,期有遠效,愚民感化之道,宜有曉諭之擧,綸音從當製下矣。出擧條止淵曰,都下則幾得打破渙散,而外邑深僻之處,則難保無漏網,今若另加糾察,無所解縱,則猶可以漸得消熄,而苟或不然,將來復蔓,乃必然之憂矣。聖人化民成俗之本,專在明正學息邪說之道,而小民誑惑之類,不過是不識邪正之分,如有綸音頒下,以正道曉諭,則庶爲愚迷覺悟之方,此乃感發人心之要也。大王大妃殿敎曰,邪說迷惑,何獨小民爲然,日後若復滋蔓,則必將無國而後已,此豈細憂乎?止淵曰,平澤故士人權瑋,卽故忠臣順長之玄孫,而往在壬子,以邑倅承薰恣倡邪敎,不拜聖廟之罪,移通太學,嚴辭痛斥,承薰之弟致薰,上言自辯,朝廷遣御史按覈,其時御史,以承薰之姻黨,受囑構罪,卽地打殺滅口,邑人至今扼腕,其後壬戌,入於繡衣別單,籌司覆啓,只施愍恤之典,而其斥邪抱冤之實蹟,未得表章,士論久益齎菀,今當邪孽復熾,民志靡定之時,如此人,合有褒嘉扶植之道,故敢此仰達矣。大王大妃殿答曰,所奏好矣。分付銓曹,以相當職褒贈,可也。出擧條止淵曰,年前大臣,以廣州府開鑄事,筵奏蒙允,而間因本府事故,未卽擧行矣。目下經費日蹙,生財無路,而惟此一事,可以兩濟於民國,不可使已下之成命,仍寢不行,分付廣州守臣處,使之依前定奪,商度始役,何如?大王大妃殿答曰,依爲之。出擧條止淵曰,守令中文十窠之近屬蔭官,非但爲其久任蘇弊而然,蓋由於蔭官虛司果區處之方矣,今則虛司果已盡區處,而文侍從反有積薪之歎,此不可無隨時通變之政,自今文窠守令代有闕,次次還爲復舊之意,分付銓曹,何如?大王大妃殿答曰,依爲之。出擧條止淵曰,騎省亞堂之蔭宰特授,雖有一二古例,而未聞自銓曹直擬,向日政末望,未免失檢,當該政官推考,原望筒使之改付標以入,何如?大王大妃殿答曰,依爲之。出擧條止淵曰,前兵曹參判變通草記未下,而其翌日再度呈辭之循例捧入,事涉不審,當該承旨推考,何如?大王大妃殿答曰,依爲之。出擧條仍敎曰,大臣就座。得林曰,諸宰奏事。秉鉉進前奏曰,本曹錢□□軍需經用,法意本嚴,□夫何,近來外邑愆納之弊,愈往愈甚,當年條之淹留不納,且置無論,經歲稽滯,積過屢當者,其數甚夥,所以庫儲枵罄,曹用窘跲,揆諸事體,寧容如是?每以歉荒,縱爲藉口之資,而獨於公納,而推諉延拖者,可知其吏皆翻弄,惟意乾沒,官不董察,工於玩愒之致,分憂之地,苟能憚法而先公,則豈至於此哉?臣於前月,已有關督,而所納極其零瑣,此而一向任置,其可曰國有常法乎?各該守令,所當竝請重勘,道帥臣亦當論責,而姑付令申之意,有此先甲之飭,如是而又復緩納,違越程限,則未準納守令,自本曹卽請罷拿之典,以此措辭行會,無得遷就之地,何如?大王大妃殿答曰,依爲之。本曹事勢如此,各別申飭,若復有過限之弊,自本曹直爲論勘,可也。出擧條得林曰,玉堂所懷奏之。祐喆曰,無所懷矣。得林曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條大王大妃殿曰,大臣以下先退。仍命史官就座,又命退,承史以次退出。
上在昌德宮。停常參·經筵。
尹致秀啓曰,明日常參·經筵,取稟。傳曰,只晝講。
趙得林啓曰,來初五日朝參日次矣,敢稟。傳曰,停。
又啓曰,大司憲宋啓榦在外,執義未差,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
李在鶴啓曰,右副承旨洪說謨,今日不爲仕進,卽爲牌招,何如?傳曰,允。
傳于尹致秀曰,禮房承旨,馳詣宗廟,奉審摘奸以來。
傳于李在鶴曰,承旨房望,順房爲之。
以校理李殷相牌不進罷職傳旨,傳于尹致秀曰,只推。
尹致秀,以弘文館言啓曰,副應敎洪祐喆差祭出去,副校理徐有薰內閣進,上番闕直,事甚未安。校理李殷相旣有只推之命,與應敎曺錫亨,校理李是鍊,副校理宋柱獻一體牌招,以爲推移入直之地,何如?傳曰,允。
以右副承旨洪說謨牌不進罷職傳旨,傳于趙得林曰,只推。
尹致秀,以奎章閣言啓曰,景慕宮望廟樓今朔奉審無頉之意,敢啓。傳曰,知道。
趙得林,以都摠府言啓曰,副摠管李應植,以禁軍別將,本營中旬監試事,南別營晝仕出去,而逐日進去,煩稟未安,入直間除草記往來之意,敢啓。傳曰,知道。
義禁府照目粘連,溫陽前郡守成憲曾,振威前縣監朴長馣,天安前郡守金啓澧,順興前府使申在獻等矣本府議啓內,弊局之歉歲連値,藉日事勢之不幸,稅穀之經年未納,大乖定式之法意,竝只以此照律罪,各杖八十收贖,奪告身三等,竝只私罪,奉敎依允爲旀,成憲曾·朴長馣等段,竝只功減一等,申在獻段,功議各減一等爲良如敎。又照目粘連,陰城縣監朴宗永,溫陽郡守李景愚等矣本府議啓內,朴宗永段,還退之穀,又已到泊,改色之際,似或遲滯是白乎矣,旣違程限,有難參恕是白乎旀,李景愚段,八朔居官,日月無多,而三年滯賦,收納不少是白乎乃,零數猶有過限,在法不可全貰,竝只以此照律罪,各笞五十收贖,解見任別敍私罪,奉敎依允爲旀,朴宗永段,功議各減一等,李景愚段,功減一等爲良如敎。又啓目粘連,向前崔顯鼎亦,漕運之船,若是多數致敗,迎護之節,可知不勤擧行是白如乎,以此照律,何如?判付啓依允。又啓目粘連,向前全佐文·韓國臣等亦,職是空闕守直,人有越墻,作挐,而全失覺察,不卽禁斷,極爲駭然,不可參恕,竝只以此照律,何如?判付啓依允。又啓目粘連,向前金興采亦,空闕內凡務,衛將所主管,而無賴輩之踰墻酗挐,初不當場嚴禁,又不卽地進告,旣溺厥職,焉逭當律?以此照律,何如?判付啓依允。
己亥十月初一日辰時,上御熙政堂,進講入侍時,檢校直提學徐熹淳,參贊官趙得林,檢討官李晉翼,假注書徐相敎,記事官鄭基世·南秉哲,各持詩傳第四卷,以次進伏訖。上讀前受音一遍訖。熹淳讀自月出皎兮,止月出三章,仍奏釋義訖。上讀新受音十遍訖,命陳文義。熹淳曰,此詩之義,別無可陳,而第其三章內字語,一節深於一節,形容其悅慕之至,憂愁之切。先儒云移是心於好賢,亦何求而不獲哉?信矣陳風諸篇,皆流蕩淫逸之辭,而獨衡門一詩,卽賢者隱居自樂之語也,此篇之旨,亦以好賢樂道底意,推以省覽,恐好矣。上曰,玉堂陳之。晉翼曰,此章大旨,以爲男女相悅相念之詞,而先儒謂移是心於好賢,將何求而不獲旨哉?是言也,人君誠能好賢,其悅慕之不已,而至以未見爲憂,則草野之賢者,其將于于而來,願立於朝,可及吁咈都兪之治矣,豈不盛哉?此雖言外之旨,深有益於反三之工,伏願聖上,於此文字,深加留神焉。上曰,參贊官陳之。得林曰,閣臣·儒臣,備陳無餘,無容更達矣。上掩卷。熹淳曰,今日卽孟冬初日,而煗帽皆當着之矣。近日日候頗暄,此後入侍諸臣,依近例從便脫着,何如?上可之,仍命退,諸臣以次退出。
上在昌德宮。停常參,只晝講。
趙得林,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李在鶴啓曰,明日常參·經筵,取稟。傳曰,停。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李在鶴啓曰,右副承旨洪說謨,今日不爲仕進,卽爲牌招,何如?傳曰,允。
趙得林啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納洪永圭,正言尹昌錫,掌令權馦·卜來相,持平兪致崇牌不進罷職傳旨,傳于李時在曰,只推。
以右副承旨洪說謨牌不進罷職傳旨,傳于李時在曰,只推。
以應敎曺錫亨,校理李是鍊·李殷相,副校理宋柱獻牌不進罷職傳旨,傳于李時在曰,只推。
李在鶴,以弘文館言啓曰,校理李殷相,旣有只推之命,卽爲牌招察任,何如?傳曰,允。
傳于李時在曰,有實故在外玉堂,竝許遞,前望單子入之。
玉堂前望單子入之,應敎韓宓履,校理鄭煥義·金逸淵,副校理任百經,修撰韓啓源,副修撰洪永圭落點。
趙得林,以御營廳言啓曰,今十月初一日騎士都試時,各技優等人別單書入之意,敢啓。傳曰,知道。
又以義禁府言啓曰,忠淸監司趙冀永啓本內,堤川縣監尹應圭罪狀,令攸司稟處事,啓下矣。尹應圭時在任所云,依例發遣府羅將,拿來,何如?傳曰,待待命拿囚。
行吏曹判書權敦仁疏曰,伏以,臣卽伏見以日前兵曹參判蔭宰末擬事,有大僚問備之擧,而因請原望筒改付標矣。臣才器最下,識又鈍闇,凡聰明使用典常考據之事,誠有萬萬不及人者,宜其排擬徑情,而政格多錯,甄別昏謬,而物議不平,玆臣之所自知已熟,而亦無如之何,竟乃三數行政,疵瘢畢出,目下僨誤,有如是矣。臣滿心慙恧,無所容措,問備薄勘於臣,亦可謂太恕。臣固自訟,而第惟政注之事,準以法例,法例所寓,臣何敢硬自低仰哉?我朝官制,文蔭武之不相通互,固截然矣,而蔭宰之不許騎曹,臣未見有金石之載,本曹遵用,有本曹掌故,而歷按文蹟,又未見有蔭宰不許騎省之著爲例者,所以以蔭宰而前後爲騎曹者,已非一二數,如其古例之特授,臣未知爲幾人,而臣之所考,卽本曹政簿而已,政簿所在,本曹直擬者,又非一二數。夫旣不載於法,不著於例,昔之人且有爲之者,則臣之所擬,亦不以爲全無依據,而臣乃謏寡短見,不容偏執私智,卽臣之所爲據者,苟亦皆法例之外,則臣實當罪,臣安辭爲?今此原望改標,已蒙允兪,臣當擧行之不暇,而旣未見不許騎曹之確典,但知有本曹直擬之已例,區區狷性,亦難前後刺謬,乃使莫重成命,緣臣而稽滯,臣心悚懍,尤增死罪。因伏念臣以孤弱,濫叨匪據,旣非群望之所假借,亦無才具之可承當,豈不欲早自引決,退全微諒?而誤恩隆重,瀆擾是懼,淟涊蹲仍,今遽四朔。自前月初,重嬰寒熱之疾,外邪入深,內火衝升,源委則津液耗渴,證形則腸腑受毒,土氣已落,籥米難下,痰眩交劇,枯木如喪,沈頓床玆,奄奄有崦嵫之景,時月之間,姑無望其復起爲人。若使臣所帶重任,徒積瘝曠,則非但臣病中情理之萬分迫切,其於事體之苟且何哉?疾痛必呼,臣亦常情,玆綴短章,悉暴衷懇。伏乞聖慈,仰稟東朝,亟遞臣本兼職名,以便調護,俾保殘命焉。臣無任云云。答曰,省疏具悉。大臣所奏官箴也,卿言亦似有據,何必深引乎?卿其勿辭,調理行公。
己亥十月初二日辰時,上御熙政堂。晝講入侍時,知事李羲準,特進官鄭基一,參贊官趙得林,侍講官洪祐喆,檢討官李晉翼,假注書徐相敎,別兼春秋趙徽林,記事官南秉哲,各持詩傳第四卷,完昌君時仁以次進伏,武臣李倫敍進伏楹外訖。上曰,史官分左右。上讀前受音一遍訖。祐喆讀自胡爲乎株林,止株林二章。仍奏釋義訖。上讀新受音十遍訖,命陳文義。祐喆曰,此章卽淫詩也,別無敷衍仰奏者,而陳之淫逸,至於此篇而極。夫子刪正之時,特列於三百篇中,俾作後人之鑑戒者,可以見聖人勸善懲惡之義也。凡於看詩,非但尋繹於章內之旨,亦可推類於言外之意。伏願此等處,尤加沈潛玩究之工,勿以淫詩泛忽,深察聖人勸懲之道焉。上曰,下番陳之。晉翼曰,此章文義,別無可陳,而陳本大舜之裔所封之國也。雖季世荒亂之時,猶有先王之遺風餘俗,足以感發人心。以此詩句語言之,所謂從夏南云者,不忍直斥其君,其刺諷之際,忠厚之風,雍容之辭,可見其所由來者遠矣。語曰,辭不迫切,禮曰,夏尙忠,人君一政令一施措之間,必以寬厚爲主,則自可以化行俗美,可做三代之治矣。伏願殿下,亟加體念焉。上曰,經筵陳之。羲準曰,儒臣上下番所奏,甚切實,臣無可達之辭矣。上曰,特進官陳之。基一曰,此章卽淫詩也,篇內別無可陳之文義矣。上曰,參贊官陳之。得林曰,臣亦別無可達之辭矣。上掩卷,仍命史官就座,又命退,諸臣以次退出。
上在昌德宮。停常參·經筵。
沈宜臣啓曰,明日常參·經筵,取稟。傳曰,只晝講。
備忘記,靑水萬戶吳信範下直,長弓一張,長箭一部,片箭一部,筒兒一箇賜給。
趙得林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
沈宜臣啓曰,卽者,副應敎洪祐喆,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李時在曰,進講爲之。
沈宜臣啓曰,假注書羅采奎身病猝重,勢難察任,今姑改差,何如?傳曰,允。
傳于沈宜臣曰,不爲仕進承旨,竝許遞,前望單子入之。
承旨前望單子入之,徐左輔·李鐸遠·洪在喆落點。
羅采奎改差,代以沈宜元爲假注書。
沈宜臣啓曰,新除授承旨李鐸遠方在罷散中,何以爲之?敢稟。傳曰,敍用。
又啓曰,新除授副校理任百經,修撰韓啓源,方在譴削中,何以爲之?敢稟。傳曰,蕩滌敍用。
趙得林啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于趙得林曰,只推。
李時在,以弘文館言啓曰,副應敎洪祐喆陳疏徑出,校理鄭煥義·金逸淵在外,副校理徐有薰內閣進,上番闕直,事甚未安。應敎韓宓履,副校理任百經竝卽牌招,以爲推移入直,副修撰洪永圭一體牌招察任,何如?傳曰,允。
又以弘文館言啓曰,新除授校理鄭煥義時在慶尙道咸陽地,金逸淵時在京畿高陽地,修撰韓啓源時在江原道原州地,經筵入番事緊,請竝斯速乘馹上來事,下諭。傳曰,許遞,前望單子入之。
趙得林,以兵曹言啓曰,今十月初三日午初初刻五分立冬,十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
右議政李止淵箚曰,伏以,臣伏見吏判疏本下者,以日前問備事,其所引辨,頗極張皇,臣不勝瞿然慙恧之至。其疏雖以蔭宰之不許兵參,無法典所載爲言,其許擬,獨有載於法典乎?若以法文中諸曹佐貳之無所限別爲準,則吏禮曹,亦將以儒賢外凡蔭宰通擬乎?苟可無礙,則英廟朝乙未年特授後,七十年間許多蔭宰,何無一人擬差者乎?且以其前可據者言之,除却特除外,銓曹擬望,固有數人,此乃勳府戎垣以後之事,不可與凡蔭宰,比而同之者明矣。至於中葉以上文獻無徵之時,臣固謏寡,未能的證,而設令有之,亦非近例也。大抵銓家古規,雖於典不載,而只以例爲拘者,難以摟擧,則臣未知此銓長,何所確執,如是質言乎。若使其言有據,臣言自歸無據。身在董率之地,敢以無據之說,肆然論奏,豈非妄率之甚乎?至於付標之不爲擧行,尤是前所未聞之事,緣臣見輕,致使成命,寢却不行者,尤爲臣難貰之罪,乞賜遞斥,以爲進言不以實者之戒焉。取進止。答曰,省箚具悉卿懇。吏判以掌考爲言,故認以有據,卿箚今又如此矣。朝廷上相可否,不害爲美事,而須有一番定式,然後可無疑眩,今番則改付標施行,此後則勿拘通擬可也,而如此微細之事,至於深引,萬萬過矣。卿其安心勿辭。仍傳于李時在曰,此批答,遣史官傳諭于右議政。
副應敎洪祐喆疏曰,伏以,臣卽接家信,則臣父素患濕痰之症,當此節換之際,挾感愈苦,寢啖失宜云。臣纔聞此報,私情焦悶,忙陳短章,徑出禁扄。伏乞聖慈,亟遞臣所帶之銜,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
己亥十月初三日辰時,上御熙政堂。進講入侍〈時〉,原任直閣徐俊輔,參贊官李時在,檢討官李繪九,假注書徐相敎,記事官鄭基世·南秉哲,各持詩傳第四卷,以次進伏訖。上讀前受音一遍訖。俊輔讀自彼澤之陂,止澤陂三章,仍奏釋義訖。上讀新受音十遍訖,命陳文義。俊輔曰,此章別無仰陳之文義矣。上曰,玉堂陳之。繪九曰,此詩章內,別無可陳文義,而自陳以下,風雖有三什,而變風則終於陳靈,非無詩也,聖人特不取爾。臣嘗聞編詩之義,二南爲人倫之端,王道之本,故以爲始,自邶以下,周道衰而風遂變,至於秦則天下亦相胥而爲夷,此亂之極也。終之以陳者,是聖人之後,聖人之都,而王澤已竭,風化已熄,則治不可復挽矣。人情亂之極則必思治,故繼以檜·曹者,以見亂之可治變之可正也。又次以豳者,王業之所由興也。雅者,王業之成而被之管絃,用之燕饗會同也。頌者,以其成功告于神明也。此編詩始終之義也。夫如是則天運循環,無往不復,剝極於上而陽復於下之理,自著於編詩之間,故讀詩之際,編詩之旨,亦不可不講矣。程子曰,須是未讀詩者,授之以政不達,使於四方,不能專對,旣讀詩後,便達於政,便能專對,始是讀詩,詩之有補於政敎者,類如是矣。伏願益加體念焉。上曰,參贊官陳之。時在曰,儒臣已盡備達,臣無容更陳,而臣待罪玉堂時,累次侍講,間緣出疆,久違登對矣。今復登筵,仰瞻聖學之講讀,益知其間聖工之漸就緝熙之域矣。伏不勝欣祝之忱,而切有區區仰勉者。講筵諸臣,敷陳文義,冀欲聖衷之潛心開納,而伏覩今日殿下臨講之際,未盡諦納於文義上敷奏之語矣。今此連日開講之時,聖學將就,專在於潛心留神,諦察文義,伏願亟加猛省焉。上掩卷,仍命退,諸臣以次退出。
上在昌德宮。停常參,只晝講。
李鐸遠啓曰,玉堂備員間,視事頉稟之意,敢啓。傳曰,知道。
洪在喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,假注書沈宜元,時無職名,令該曹依例付軍職,冠帶常仕,何如?傳曰,允。
玉堂前望單子入之,校理趙啓昇·曺錫亨,修撰徐耆淳落點。
李時在啓曰,新除授校理趙啓昇,以前任沃溝縣監,修撰徐耆淳,以前任扶安縣監,方在解由未出中,何以爲之?敢稟。傳曰,勿拘。
以應敎韓宓履,副校理任百經,副修撰洪永圭牌不進罷職傳旨,傳于李時在曰,只推。
洪在喆啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于洪在喆曰,只推。
以黃海監司趙斗淳狀啓,白川郡民家失火事,傳于李時在曰,當此寒節,民家之燒燼,若是夥多,聞甚矜惻,元恤典外,別加顧助,結構奠接之方,廟堂措辭分付。
李鐸遠,以弘文館言啓曰,上番闕直,事甚未安。應敎韓宓履,副校理任百經,副修撰洪永圭,旣有只推之命,與校理趙啓昇·曺錫亨,修撰徐耆淳,副修撰李晉翼一體牌招,以爲推移入直之地,何如?傳曰,允。
又啓曰,明日常參·經筵,取稟。傳曰,停。
洪在喆,以備邊司言啓曰,卽見慶尙監司金道喜狀啓,則備陳綿農慘歉之狀,仍請訓局砲保與各營各衙門軍身布·樂工保布,竝純錢代捧事,令廟堂稟旨,分付矣。本道綿農之不能免歉,固有所入聞,而今見所陳,益知其可悶,軍需雖係甚重,民情亦所當念,訓局砲保四分一,兩營番布折半,兵曹三分二代錢,其餘各司所納許令純錢代納,何如?傳曰,允。
義禁府啓目,沔川前郡守金益根,槐山郡守申錫履,前郡守金炳斗等原情云云。承傳內辭緣,泛稱遲晩,竝只刑推得情,何如?判付啓,竝只除刑推議處爲良如敎。
己亥十月初四日午時,上御熙政堂。晝講入侍時,知事申在植,特進官安光直,參贊官李時在,侍讀官徐有薰,檢討官李繪九,假注書徐相敎,記事官鄭基世·南秉哲各持詩傳第四卷,以次進伏。武臣尹禹鉉進伏楹外訖。上曰,史官分左右。上誦前受音一遍訖。有薰讀自羔裘逍遙,止羔裘三章,仍奏釋義訖。上讀新受音十遍訖,命陳文義。有薰曰,此章卽詩人之諷其時君,侈靡衣服,遊宴爲事,而忽於政令者也。蓋人君,崇儉約節遊佚,兢兢乎萬幾之務,孜孜乎百度之修,故昔大禹,菲飮食惡衣服,文王卑服卽田功,此躬親庶績,自强不息,不以服飾之美,宴安之樂,或忽於治政者也,古聖王務儉勤政之法,從可見矣。漢文不過中主,而示敦朴爲天下先,亦豈不監法於斯乎?伏願殿下,澄神省覽,以爲鑑懲之要焉。上曰,下番陳之。繪九曰,詩人以好潔其衣服不能自强於政治,故作詩以憂之,憂之者,憂其君也。憂其君者,所以愛其君也。此亦可見詩人忠厚之意也,且其所憂者,非但憂其衣服之潔美也,羔裘狐裘,皆是人君隨時當服者,則何可憂之有哉?特以有如是之美服,而不能有其政故也。雖以士之志道者,恥惡衣惡食,則不足與議,況乎人君,而徒有潔衣服之稱,則何足取哉?此等處最合講究矣。讀書之法,惟在講究討論矣。詩中以羔裘爲詠者,至此凡四,而曾已進講矣,或有體認之工乎?羔裘則一也,而其旨各自不同者,在於其人之賢否,而人之賢否,亦係乎上之導率風化有善否也。故召南之羔裘,在位者皆節儉正直,以文王之化行俗美也。鄭風之羔裘,有大夫之洵直者,與召南異矣,唐風之羔裘,或以謂刺時,而詩中未見此意也,至於此詩,則其所憂者又如是,所以然者,由其時之不同,而政有美惡,故觀其詩而可以知風之自矣。伏願於此等處,益加體念焉。上曰,經筵陳之。在植曰,羔裘狐裘,皆是諸侯所當服者,則檜君之被刺於詩人,何也?蓋人君之道,政治爲重,衣服餘事,而檜君則反是,但欲美其衣服,而全不勤於政治,此所以詩人之憂歎也。古昔聖王,亦多有致美於衣服,黃帝·堯·舜之垂衣裳,而上取諸乾,下取諸坤,且十二章之制,卽帝舜之所創,而人至今稱誦聖德者,爲其政治之嵬蕩也。若使檜君,勤於政治,則安知不詩人之讚美其羔裘與狐裘耶?子路不過是匹夫之學者,而尙能衣敝縕袍,而不恥與衣狐貉者竝立,則是蓋不用心於衣服者也。況帝王之學,豈可專用心於羔裘狐裘,而不自强於治法乎?讀詩如看史,當觀時君世主之治法如何,而至若檜君之事,尤當懲創而存戒。伏願此等處,另加體念焉。上曰,特進官陳之。光直曰,經筵·玉堂,備陳無餘,臣無容更達矣。上曰,參贊官陳之。時在曰,臣亦無可達之辭矣。上掩卷,命史官就座,仍命退,諸臣以次退出。
上在昌德宮。停常參·經筵。
藥房都提調朴宗薰,提調金弘根,副提調沈宜臣啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加減歸脾湯,自今日五貼式日次製入事,榻前下敎。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐左輔啓曰,明日常參·經筵,取稟。傳曰,只晝講。
洪在喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
徐左輔啓曰,左副承旨趙得林今日不爲仕進,卽爲牌招,何如?傳曰,允。
大王大妃殿傳于徐左輔曰,邪學洞諭綸音,令內閣撰進。
洪在喆啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于洪在喆曰,只推。
以左副承旨趙得林牌不進罷職傳旨,傳于李時在曰,只推。
徐左輔,以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
以應敎韓宓履,校理趙啓昇·曺錫亨,副校理任百經,副修撰李晉翼·洪永圭牌不進罷職傳旨,傳于李時在曰,只推。
徐左輔,以弘文館言啓曰,上番姑陞入直,事甚未安。應敎韓宓履,校理趙啓昇·曺錫亨,副校理任百經,旣有只推之命,竝卽牌招,以爲推移入直,副修撰洪永圭,旣有只推之命,一體牌招察任,何如?傳曰,允。
徐左輔,以內醫院都提調·提調意啓曰,前鍼醫金光說,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單金光說。
義禁府啓目粘連,向前金益根段,稅穀如數裝發,而船人從中作奸云者,囚供容或有說,而正供尙此愆期,溺職之罪,在所難免,以此照律爲白乎旀,申錫履段,歉荒之連年相値,囚供非曰無據,賦稅之經歲未納,法意若是大違是白遣,金炳斗段,移去之前,旣未準納,莫重之賦,至今稽滯,竝只以此照律,何如?判付啓依允。又照目粘連,格浦別將崔顯鼎矣本府議啓內,漕運之船,若是多數致敗,迎護之節,可知不勤擧行是白如乎,以此照律,罪笞五十收贖,解見任別敍私罪,奉敎依允。又照目粘連,景福宮衛將金興采矣本府議啓內,空闕內凡務,衛將所主管,而無賴輩之踰墻酗挐,初不當場嚴禁,又不卽地進告,旣溺厥職,焉逭當律?以此照律,罪杖七十收贖,奪告身二等私罪,奉敎依允。又照目粘連,景福宮守直內官金佐文·韓國信等矣本府議啓曰,職是空闕守直,人有越墻作拏,而全失覺察,不卽禁斷,極爲駭然,不可參恕,竝只以此照律罪,各杖七十收贖,奪告身二等,竝只私罪啓,竝分揀放送爲良如敎。
行吏曹判書權敦仁疏曰,伏以,臣頃控懇苦,敢望諒退,不賜開許,反侈恩由,臣於精爽斷續之際,含戴感激,殆不省沈疴之在體,然而臣之衷私,彌益迫切,若窮無歸矣。臣苟可以一分力疾,出入政席,則顧何敢坐孤隆寄,自歸占便哉?臣受質甚薄,年又衰邁,雖不病而專意調息,常患氣日墜下,懍如癃殘,自嬰毒痁,跨月阽危,寒熱稍殺,肺火尙升,補瀉失宜,胃路先阻,靈津涸而理全消,頑痰乘而膈痞如壅,朽株枯荄,固難再榮,而素苦疝積,乘虛交闖,方其越劇,輒便窒塞,省覺都喪,呼吸是競,縱少得間,不叫噪艱楚,則彙如轉轂,神不守舍,寄命枕玆,奄奄欲將盡矣。以臣目下筋力,有此疊發之證,證皆乖惡,臣何可抵敵而望其蠢動乎?若責臣以時月起身,奔奏政命,則是萬萬行不得也。復且緣臣病故,積其瘝曠,無有限期,則如此重任,豈容如此苟且哉?是非但臣心之隕阨憂悸,誠國體之大家隳損耳。臣於沈頓昏脫之中,一念耿耿,如縛求解,玆又略綴蕪短,呼號於天地父母之下。伏乞聖慈,念重務之不可虛縻,憐臣病之無以遄甦,仰稟東朝,畫卽遞免,以垂生成之澤,千萬至祝。臣無任云云。答曰,省疏具悉。卿其勿辭,調理行公。
己亥十月初五日辰時,上御熙政堂。進講入侍時,判府事朴宗薰,檢校直提學徐憙淳,參贊官洪在喆,檢討官李繪九,假注書沈宜元,記事官鄭基世·南秉哲各持詩傳第四卷,以次進伏訖。上讀前受音一遍訖。憙淳讀自庶見素冠兮,止素冠三章,仍奏釋義訖。上讀新受音十遍訖,命陳文義。憙淳曰,此詩可見時人之不能行三年之喪,而猶有彝性之不泯者存焉,故至於欲見之而憂思之深,蓋能行三年之喪,而貴其情與服相稱也。首章之棘人欒欒,是情服相稱之謂也,情不稱服,則雖行三年,不足稱也。如是省覽好矣。上曰,玉堂陳之。繪九曰,臣於日前講義,以自檜以下,是亂極思治之詩仰陳,今以此詩觀之,亦可得其言外之旨矣。夫三年之制,禮之大節也。聖人因天理人情之固有而當行者,以爲制焉,此乃以孝治天下之本,而使民德,亦歸於厚矣。卽是天地之常經,古今之通誼也。自夫王化衰,而此等禮制,無復有行之者,則可謂敎化陵夷,風俗頹敗,治道若將不可無復挽矣。然而人有秉彝,自本天性,良心之固有則未始或泯焉。故此賢者之言曰,庶或有行是禮之人乎,未之見則爲之勞心焉,如或見則將以同歸而如一焉,於此又見藹然之端,自然呈露而不自已焉。此所謂本然之良心也,苟能因是心而行其敎,則先王治化之本,於是乎在,而不可他求也。人心何嘗有三代後世之不同也哉?故夫子編詩於思治之際,而以此詩先爲之兆矣。若使夫子而爲政,則必先正禮樂,而禮樂之中,三年通行之義,又必先講,而敦化原革流弊之一大機會,可見於此等處矣。伏願於言外之旨,益加留心而講求焉。上曰,參贊官陳之。在喆曰,閣臣·儒臣,備陳無餘,臣無容更達矣。上曰,判府事陳之。宗薰曰,夫子刪詩也,善不足以爲法,惡不足以爲戒者,皆刪之,此詩雖小,善惡皆存,故夫子錄之。蓋禮俗頹靡,喪紀不行,惡之大者也,想見古禮,欲與同歸,善之大者也。人君御世,亦必因此不泯之良心,扶植培養,以爲移風易俗之道,此卽夫子刪詩之意也。此外別無可以敷演仰陳者矣。上掩卷。宗薰進前奏曰,冬節已屆,朝氣淸肅,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。仍命退,諸臣以次退出。
上在昌德宮。停常參,只晝講。
李鐸遠啓曰,明日常參·經筵,取稟。傳曰,停。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐左輔啓曰,左副承旨趙得林,今日不爲仕進,卽爲牌招,何如?傳曰,允。
傳于李時在曰,吏曹參議有闕之代,前望單子入之。
吏曹參議前望單子入之,朴容壽落點。
以應敎韓宓履,校理趙啓昇·曺錫亨,副校理任百經,副修撰洪永圭牌不進罷職傳旨,傳于李時在曰,只推。
李鐸遠,以弘文館言啓曰,上番姑陞入直,事甚未安。應敎韓宓履,校理趙啓昇·曺錫亨,副校理任百經,旣有只推之命,竝卽牌招,以爲推移入直,副修撰洪永圭,旣有只推之命,一體牌招察任,何如?傳曰,允。
李時在啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于李時在曰,只推。
以左副承旨趙得林牌不進罷職傳旨,傳于李時在曰,只推。
李時在,以漢城府言啓曰,拯活人十五名以上抄啓事,曾有定式矣。卽接南部都事趙奎淳所報,則以爲,今五月初九日至晦日,大雨暴霔,江水漲溢,箭串一·二·中契·瓦署契全村民戶,盡爲漂沒,屢千人命,將至溺死之境,而一契出身朴榮淳,前判官申在敏,閑良尹柱殷,出身金致錫,前察訪李春英,折衝李時豊·辛弼興,良人金光錫·洪興吉,出身吳道敬·崔東日·延益漸·李完成,嘉善金慶漢,二契前萬戶金鎭行,出身洪順仁,閑良金仁龜·李快在·金道致,出身李豊植·崔倫祖·韓孝俊,折衝崔允達,良人金慶淳·李七必,嘉善張忠煥,出身朴尙郁,閑良申光燁,中村契前判官安昇玄,折衝朴壯大·朴仁祿,良人朴文甫·張今錫,出身李殷祜,瓦署契嘉義韓喜麟,閑良張興得·李國柱·裵成織,出身申聖學等三十九人,自辦船隻,突入風浪,拯活人命,或爲三十五六名,或四十一二名。西部令朴邠壽所報,則麻浦契·土亭里·黑石里·下水溢里契,五月初九日,大雨暴霔,巨浸忽漲,四契民戶,盡爲漂沒,數千人命,幾至溺死之境,而麻浦契出身金俊喆,嘉義田啓春,出身尹仁默,良人金尙呂·吳大稷,前僉使金興喆,土亭里契良人鄭興祚,前萬戶玄奉喆,折衝李昌淵·李宗憲,黑石里契良人韓光福·李光信,下水溢里契折衝崔光益,良人金裕昆,出身宋啓亨等十五人,各持船隻,冒風突入,拯救人命,各爲二十七八名,或三十四五名。北部令李宗立所報,則望遠亭·合井里·水色里契,五月初九日,大雨暴霔,江水漲溢,三契民戶,盡爲漂渰,屢百人命,幾至溺死,而望遠亭契出身張鎭國,良人崔翼·金致富·獨孤籊,合井里契折衝金尙濂,良人李之炯,水色里契嘉善朴景義等七人,持船突入,拯活人命,各爲三十七八名之多云。故更加査實,則果如各部所報矣。激勸之道,宜有褒賞之典,令該曹稟處,何如?傳曰,允。
又以御營廳言啓曰,今秋等中旬賞試才時,鐵箭遠射及柳葉箭·片箭·騎芻·鳥銃沒技人,依例別單書入之意,敢啓。傳曰,知道。
又以備邊司言啓曰,卽見忠淸監司趙冀永災實分等狀啓,則林川等十邑置之尤甚,公州等三十邑置之之次,淸風等十五邑置之稍實,仍以爲事目災五百結外不足災一萬七千三百八十五結七十七負四束,特許加劃,後錄諸條,竝請令廟堂稟旨分付矣。其一,戊戌停退還餉,尤甚邑全數,之次邑三分二,稍實邑折半仍停事也。其一,各年舊還餉,三等邑竝仍停,上黨己丑未捧還餉餘在各穀一千八百二十二石零,亦許停退,待明秋收捧事也。其一,各年停退軍米布錢,三等邑竝依前仍停事也。其一,漁鹽船稅壬辰秋等及癸巳春等停退條,竝許仍停,而庚子式點檢改案三等邑竝待明秋退行事也。其一,拯劣米太各年條竝仍停,而戊戌條,限折半待明秋停捧事也。其一,泰安等五邑在囚敗船罪人,竝移送原籍官事也。其一,安興餉米,散在各邑者,姑許仍留事也。其一,軍保歲抄,勿爲定限磨勘,使之流伊充定,各鎭屬編伍軍兵歲末成冊,亦爲退限修報事也。其一,各邑鎭戰龜防兵船改造改槊當限者,限明秋退行事也。其一,洪州等十三邑鎭各司所納箭竹,量宜權減事也。其一,牙山貢津倉所屬邑大同,追後裝發事也。其一,尤甚邑限明秋勿定配所事也。其一,推奴徵債限明秋防塞事也。分等依狀請施行,似此之歲,災結加請,容或無怪,旣曰雨澤,及時周洽,而未移之若是甚夥,稍涉欠詳。惟蟲損一款,參以前後所陳,可知其孔酷,事目外一萬三千結,特爲加劃,使之酌量均俵。昨年停還,固宜一竝準捧,而被災之地,不可無軫恤之政,尤甚邑折半,之次邑三分一,許令仍停。泰安等五邑罪囚,各該邑事勢,雖係可悶,揆以當初所犯,不可遽許移送,置之。各邑鎭所納箭竹,特令折半權減,其餘諸條,爲災民紓力之意,殊無別般難施之端,竝依狀請施行,何如?傳曰,允。
義禁府照目粘連,沔川前郡守金益根,槐山郡守申錫履,前郡守金炳斗等矣本府議啓內,金益根段,稅穀如數裝發,而船人從中作奸云者,囚供容或有說,而正供尙此愆期,溺職之罪,在所難免,以此照律爲白乎旀,申錫履段,歉荒之連年相値,囚供非曰無據,賦稅之經歲未納,法意若是大違是白遣,金炳斗段,移去之前,旣未準納,莫重之賦,至今稽滯,竝只以此照律罪,金益根以違令律,笞五十收贖,解見任別敍,申錫履·金炳斗等段,以不能爲事理重律,各杖八十收贖,奪告身三等私罪,奉敎依允爲旀,金益根·申錫履等段,功議各減一等,金炳斗段,功減一等爲良如敎。又啓目,英陽前郡守金華國原情云云。承傳內辭緣,泛稱遲晩,刑推得情,何如?判付啓,除刑推議處爲良如敎。
李時在,以義禁府言啓曰,時囚罪人金炳斗,纔以杖八十功減,杖七十收贖,奪告身二等勘處矣,依前罪目,還發配所,而依例發遣府羅將,押送配所之意,敢啓。傳曰,知道。
吏曹參議趙鶴年疏曰,伏以,臣鹵莽謭劣,百不猶人,而承藉先庥,晩從蔭途,遭際昌辰,倖竊科第,外內歷揚,居然躋下大夫之列,愧深濫竽,懼若集木,千萬不自意,三銓新命,有隕自天,華誥臨門,閭里動色,臣實惝怳震駴,不知所以措躬。夫是職,天官之參佐也,甄別激揚之責,雖有長亞之別,選注則時或代斲,通塞則無不與聞,非如他司參佐之占位署名,專仰成於長堂而已。其任重故,其揀極峻,其揀峻故,其人尤難,雖使古之望實孚而鑑識優者處之,猶且逡巡却顧,不敢若固有之,則上之不可以輕授,下之不可以冒受,較然明矣。乃以如臣無似,遽又特點而授之,不少留難,臣誠左右顧而莫知其說也。臣家本單寒,性又鈍拙,跧伏近坰,罕與人接,一切世務,茫無所省,尋常見聞,尙多不逮,雖閒漫執事之末,固不堪備數於其間,況如見職之至淸且要者,豈臣之夢想攸到也哉?今焉不揆涯分,徒憑寵靈,厭然爲承膺之計,縱臣庸愚,有不足以辭受見律,若緣臣踰濫,致累於淸朝官人之政,則公議在傍,人將云何?此尤臣之所大懼也。且臣貞疾,自在少壯,已不能自齒於恒人,而蒲質易衰,薪憂益深,自入秋來,風眩之證,一倍添劇,疝積之氣,兼又闖肆,頓阻食飮,委綴床玆,卽臣見狀,陳就無望,而一向嚴畏,不自劾免,則妨賢曠職,冞增悚恧,猥從縣道,冒徹苦衷。伏乞聖明,特恢聽卑之聰,俯察由中之懇,遞改臣新授職名,俾公器毋褻,賤分獲安焉。臣無任云云。省疏具悉。所請依施。
己亥十月初六日午時,上御熙政堂。晝講入侍時,同知事尹聲大,特進官尹命圭,參贊官徐左輔,檢討官李繪九·徐耆淳,假注書徐相敎,記事官鄭基世·南秉哲,各持詩傳第四卷,以次進伏。武臣趙毅存進伏楹外訖。上曰,史官分左右。上誦前受音一遍訖。繪九讀自隰有萇楚,止隰有萇楚三章,仍奏釋義訖。上讀新受音十遍訖,命陳文義。繪九曰,草木不過是得氣有生之類,而無情無知,不如人之具知覺運動也。人之所以樂爲人者,知有衣食煖飽之樂。知有人倫家室之樂,今也政煩賦重,人不堪其苦,以其生而有知,反不如草木之無知,顧其情則悲且慼矣。漢文卽是中主,而其方春詔曰,草木群生之物,皆有以自樂,而吾百姓鱞寡孤獨,或阽於危亡,而莫之省憂,爲民父母,將奈何?於是賑窮養老,蠲徭薄征,及其詔下之日,民皆扶杖往聽,願少須臾無死,思見德化之成也。此文帝所以躬行儉德,以致富庶之業,而稱爲少康之治也。當是時也,民安有此等憂歎之事乎?臣等所期望於殿下者,不在於漢唐中主,而必以堯·舜三代之治仰勉焉。顧今飢荒荐臻,民生困窮,溝壑顚連之狀,不見可圖,則民何以能樂其生乎?聖念若及於此,則其拯救奠安之方,必當靡不容極。伏願懋昭儉德,使斯民各得其樂,則自無愁歎之聲矣。極加體念焉。上曰,下番陳之。耆淳曰,怨征役之甚困,而有集苞栩之詩,歎流離之莫恤,而有興葛藟之詠,蓋國亂歲飢,民不樂生,覽物傷情,其勢固然也。今此萇草詩之以無知無室家,反復興懷,有人而不如草木之歎,則困於苛政,罷於厚歛,不能自聊,其不堪之苦,溢於辭表,吁亦可悲矣。第伏念古昔聖王之能使下民,安生樂業,別無他道,只在於體下情而循民性,俾能各遂其自然,伏望留念焉。上曰,經筵陳之。聲大曰,文義玉堂已陳,臣無容更奏,而詩之大旨,專在於感發人之善心,懲創人之逸志,故上下三百篇之間,感懲之義,無處不有,至於此章,尤是爲人君之鑑戒者也。書曰民惟邦本,本固邦寧。蓋民者國之本,本固而後國安,本若不固,則邦何以寧?檜國雖小,民之爲邦本一也,而人不堪其苦,歎其不如草木之無知無憂,則不樂其生甚矣。時君,若盡懷保奠安之道,豈有此詩之著於當時而示於後世?固不可以視同他詞諷詠而已。恭惟我祖宗列聖盛德至治,尤勤於固我邦本,如傷若保,靡所不用其極,民皆安其業而樂其生,式至今不能忘而無能名矣。噫,堯·舜君民,臣子之至願,而欲法堯·舜,當法祖宗,宋臣范祖禹,告其君之辭也。臣等之期望於我殿下者,亦不外是。治敎政謨,動法祖宗,善繼善述,克念克勤,則世躋熙皞,治侔堯·舜,國泰民安,化行俗美,可復見於今日。伏願聖明,懋哉懋哉。上曰,特進官陳之。命圭曰,玉堂·經筵,備陳無餘,臣無容更達矣。上曰,參贊官陳之。左輔曰,臣亦無可陳之文義矣。上掩卷。左輔進前奏曰,奏御文字,何等審愼,而今此晝講座目單子,誤書以進講,致煩下詢,臣之矇然捧入,不勝惶悚,而當該史官,不可無警,推考,何如?上曰,依爲之。卿亦推考。出擧條仍命史官就座,又命退,諸臣以次退出。
上在昌德宮。停常參·經筵。
李鐸遠啓曰,明日常參·經筵,取稟。傳曰,只晝講。
李時在啓曰,來十一日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李鐸遠啓曰,左副承旨趙得林,今日不爲仕進,卽爲牌招,何如?傳曰,許遞,前望單子入之。
承旨前望單子入之,洪祐喆落點。
李鐸遠啓曰,新除授同副承旨洪祐喆,卽爲牌招,何如?傳曰,允。
傳于李鐸遠曰,進講入侍。
傳于李鐸遠曰,承旨房望,順房爲之。
以應敎韓宓履,副校理任百經,副修撰洪永圭牌不進罷職傳旨,傳于李時在曰,只推。
李鐸遠,以弘文館言啓曰,應敎韓宓履,副校理任百經,副修撰洪永圭,旣有只推之命,竝卽牌招察任,何如?傳曰,允。
李時在啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于李時在曰,只推。
李鐸遠,以禮曹言啓曰,卽接西部幼學任焵所志,則以爲同姓五寸叔秉周,嫡妾俱無子,以其同姓八寸弟樂周第三子藎,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記,曾有筵奏定式,而門長任焵所訴旣如此,依定式任樂周第三子藎,立爲任秉周之後,何如?傳曰,允。
李時在,以備邊司言啓曰,卽見江原監司李光正災實分等狀啓,則淮陽等九邑,置之尤甚,江陵等十一邑,置之之次,襄陽等六邑,置之稍實,仍以爲事目災五十結外不足災七百三十結,特許加劃,後錄諸條,竝請令廟堂稟旨,分付矣。其一,江陵等八邑乙未停退還五千五百三十三石零,江陵戊戌停退還四千八百四十八石零,竝姑停事也。其一,淮陽丙申絶戶還秋各穀三百七十九石零,麟蹄丁酉虛勘秋各穀一千四百十二石零,平海·蔚珍戊戌停退各穀一千四百四十七石零,竝姑仍停,待明秋收捧事也。其一,新還餉尤甚折半,之次邑三分一,限明秋停退事也。其一,還餉當捧中豆太,尤甚·之次邑限折半,以相當穀準折代捧,待明秋還作本色事也。其一,三等邑大同布,竝許代錢,而田稅不敢一體論列,令廟堂稟處事也。其一,各營各衙門所納布,三等邑竝許三分一停退,其餘代錢捧納,平海·蔚珍昨年停退各營各衙納布,亦姑仍停,訓局軍布,事體稍別,恭俟稟處事也。其一,各軍門屯稅各宮各衙有土免稅,從實收稅事也。其一,尤甚邑勿定配所事也。其一,推奴徵債,限秋防塞事也。分等依狀請施行,本道年形,比歲失稔,今又不能免歉,諸邑中亦多有挽近尤酷處,災結所請,似出於不獲已也,今不必過加剋削,事目外五百結,特許加劃,使之均俵。江陵等八邑,與淮陽等兩邑停退條,似此之歲,固難徵督,竝許仍停。至於蔚珍·平海兩邑,昨年停還,有不可一例擧論,許令折半收捧。新還許停,雖似目下紓力,反多來後生弊,只令尤甚邑四分一停退。他穀代捧,雖係法外,亦多已例,特爲許施。大同布與各營各衙所納軍布,道啓所陳,若是懇摯,可知麻農之已判慘歉,今若分數代捧,則不足爲實惠下究。各該京司之利害得失,亦不至懸絶,依辛巳已例,竝令純錢代納,而尤甚邑軍布,則許以三分一停退。蔚珍·平海昨年停退軍布,亦令折半仍停,訓局布,依他營例施行,田稅則事體自別,置之,其餘諸條,皆是荒年已施之事,竝依狀請施行,何如?傳曰,允。
己亥十月初七日辰時,上御熙政堂。進講入侍時,原任直閣徐俊輔,參贊官李鐸遠,檢討官徐耆淳,假注書沈宜元,記事官鄭基世·南秉哲,各持詩傳第四卷,以次進伏訖。上誦前受音一遍訖。俊輔讀自匪風發兮,止匪風三章,仍奏釋義。上讀新受音十遍訖,命陳文義。俊輔曰,周道衰微,當時賢者,見而嗟嘆,至於中心忉怛,此可見文·武之遺化,訖于八百年,而猶足以感人之心矣。文·武之政,布在方冊,欲求文·武之政治,則當求之於方冊,欲求文·武之心法,則當求之於講學,勤講學而潛心體驗,然後政治心法,可以得之,而躬行之本矣。伏願深留聖念焉。上曰,玉堂陳之。耆淳曰,亂極思治,窮極反本,天理人情之常也。噫,昔周盛時,風化遐覃於下國,人皆鼓舞於春風和氣之中,熙熙如皞皞如,樂而不自知矣,降自夷·厲以來,王政不綱,世道靡常,徵發之煩,征役之暴,偏害於小國,不堪其苦,此匪風詩之所以作也,而愾周化之掃地,瞻周道之如砥,懷之好音,反復傷怛,其思周尊王之義,發於咨嗟咏嘆之餘者如此。周家得民之深,可觀於玆,而君臣之彝有不泯焉。所謂人窮反本者,政在於此,則詩人亂極思治之意,非但出於忠厚而已,亦有以望人君自强挽回之機其漸意,可以見矣。每於此等處,益加體念焉。上曰,參贊官陳之。鐸遠曰,閣臣·儒臣備陳無餘,臣無容更達矣。上掩卷,仍命退,諸臣以次退出。
上在昌德宮。停常參,只晝講。
李時在,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李鐸遠啓曰,明日常參·經筵,取稟。傳曰,停。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
沈宜臣啓〈曰〉,左副承旨洪在喆,今日不爲仕進,卽爲牌招,何如?傳曰,允。
李鐸遠啓曰,臣鐸遠依定式,進詣香室,奉審香祝匱祝板袱子,則精潔之意,敢啓。傳曰,知道。
沈宜臣啓曰,假注書徐相敎,身病猝重,勢難察任,今姑改差,何如?傳曰,允。
徐相敎改差,代以辛志鼎爲假注書。
傳于徐左輔曰,吏判有闕之代,前望單子入之。
吏曹判書前望單子入之,宋冕載落點。
傳于李時在曰,當該承旨推考。
李時在啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于李時在曰,只推。
以同副承旨洪祐喆牌不進罷職傳旨,傳于李時在曰,只推。
以應敎韓宓履,副校理任百經,副修撰洪永圭牌不進罷職傳旨,傳于李時在曰,只推。
李鐸遠,以弘文館言啓曰,應敎韓宓履,副校理任百經,副修撰洪永圭,旣有只推之命,竝卽牌招察任,何如?傳曰,允。
又以都摠府言啓曰,副摠管沈能俊,以御營中軍,本營中旬頒賞坐起進參事,晝仕出去之意,敢啓。傳曰,知道。
洪在喆,以兵曹言啓曰,今此中旬試才時,射砲技藝入格之類,別單中各其名下,懸註以入之意,敢啓。傳曰,知道。
行吏曹判書權敦仁疏曰,伏以,臣陳病者再,蒙由亦再,異恩爲課,雖則感悚,重務之曠,獨不軫恤?顧臣誠短辭鈍,宜其不能仰孚聽卑,而臣聞天地以曲遂爲仁,父母以憫育爲慈,殿下,臣之天地也父母也,臣有至願苦懇,而不得之於殿下,則竊恐仁猶有所憾,而止慈之德,亦或未至也。今臣病實,歷具前籲,殿下亦已諒燭之悉矣。苟謂臣可强而不强,徒欲力孤恩畀,則是常理之反爾,有臣如此,罪當何居?見職遞否,未暇言也。如其不然,力之所必不逮,勢之所必不成,責之以無可奈何之事,積月累時,上下相持,則臣之衷私,縱不足念,其於恩命之徒歸煩複,國體之不免隳乖,將何爲哉?臣蒙被造化,與天無極,涓埃未效,夷險何擇?今殿下旣委寄之,又臣病至此而不欲舍之,臣則何心,頑不知感,必辭而已乎?卽臣病故,實有甚不得不爾也。屢瀆崇嚴,極知僭猥,而情到窮蹙,申此控號。伏願殿下,哀之憐之,仰稟東朝,將臣本職及兼帶藝文提學之任,卽賜鐫免,使公務無滯,私分獲安焉。臣無任云云。答曰,省疏具悉。卿之苦懇如此,所請依施。
己亥十月初八日午時,上御熙政堂。晝講入侍時,知事李羲準,特進官李景在,參贊官李鐸遠,侍讀官趙啓昇,檢討官徐耆淳,假注書沈宜元,記事官鄭基世·南秉哲,各持詩傳第四卷,以次進伏。武臣柳勉儉進伏楹外訖。上曰,史官分左右。上誦前受音一遍訖。啓昇讀自蜉蝣之羽,止蜉蝣三章,仍奏釋義訖。上讀新受音十遍訖,命陳文義。啓昇曰,此章之旨,蓋以時人,有玩細娛忘遠慮而作也,所謂細娛者,自珍寶玩好之物,至於衣裳服飾之末,無非細瑣之事也。苟爲留心於此,則實有妨於事業上用力處,而其時曹國之人,存心細娛,全無遠慮,故詩人,悶其溺於小而忽於大,有此發歎,此豈非後世之所可鑑戒者乎?在昔周·召公之戒武王,旣曰玩物喪志,又曰終累大德,蓋召公眷眷之意,猶切於玩物之或累大德,有所陳勉。伏願聖明,於大德上用工處,深加留念焉。上曰,下番陳之。耆淳曰,君子之服,必服先王之法服,故黻衣繡裳,人君之朝服,羔裘豹飾,大夫之朝衣,而今此楚楚衣裳,蜉蝣之羽歟,采采衣服,蜉蝣之翼歟,爾愛鮮明,我憂輕揚,大抵志於大者,必遺於小,溺於小者,無暇於大。然則曹國君臣上下,不有遠圖深慮,但潔其衣服,玩其細娛,而志氣揚揚,其喪亡之禍,將無日矣。何異於朝生暮死之蜉蝣也耶?此是賢者所以援而取比,憂憫痛惻者,蓋非但欲時人之警誨也,亦爲戒於後世耳。伏願留神焉。上曰,經筵陳之。羲準曰,此章卽古之賢人憂衰亂之詩,別無文義之可以仰達者,而上下番所奏玩細娛而忘遠慮者,誠好矣。古語曰有遠慮無近憂,又曰思慮深長,事無不成。伏願此等處,深加體念焉。上曰,特進官陳之。景在曰,玉堂·經筵,備陳無餘,臣無容更達矣。上曰,參贊官陳之。鐸遠曰,臣亦無可陳之文義矣。上曰,史官就座。仍命退,諸臣以次退出。
上在昌德宮。停常參·經筵。
洪在喆啓曰,明日常參·經筵,取稟。傳曰,只晝講。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
辛志鼎在外,代以金正奎爲假注書。
金正奎在外,代以黃燝爲假注書。
洪在喆啓曰,臣在喆今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于洪在喆曰,進講入侍。
洪在喆啓曰,卽者義禁府都事來言,時囚無得過三日滯囚,曾有定式矣。時囚罪人金華國,當爲議處,而知義禁朴永元,同義禁張敎根俱有身病,同義禁李鼎臣未肅拜,只有判義禁李羲甲一員,不得備員開坐云。知義禁·同義禁,竝卽牌招,何如?傳曰,允。
又啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于洪在喆曰,只推。
以副校理任百經,副修撰洪永圭牌不進罷職傳旨,傳于洪在喆曰,只推。
以慶尙監司金道喜狀啓,金山郡民家失火事,傳于洪在喆曰,當此寒節,許多民家之燒燼,聞甚矜惻。元恤典外,別加顧助,結構奠接之方,廟堂措辭分付。
洪在喆,以弘文館言啓曰,副修撰洪永圭,旣有只推之命,卽爲牌招察任,何如?傳曰,允。
義禁府啓目,唐津前縣監金大淵,英陽縣監金箕晢等原情云云。承傳內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目粘連,向前金華國亦,殘邑荒年,職又經遞,囚供爲辭,非無所據是白乎矣,莫重納賦,迄今愆期,以此照律,何如?判付啓依允。
同義禁李鼎臣疏曰,伏以,臣賦命險釁,纔踰弱冠,先父棄背,相依爲命,惟偏母在,厚蒙國家罔極之恩,內外祿養,殆二十年,隆天重地,靡所報答,而緣臣幼嬰奇疾,長益沈痼,蓋未嘗一日安於母心。臣身之屢危而獲蘇,惟母之力,臣母之未老而先衰,卽臣之故也。仍之凘綴,轉成貞痼。臣旣不能對證而投劑,又不能代身而丐命,沈淹數載,竟遭鞠凶。於是乎臣之不孝之罪,無以自贖,而如嬰兒之失乳,日夕呼號,倀倀焉無所歸矣。轉眄之頃,祥禫已畢,冠裳如故,食息尙延,冥頑至此,眞木石之不如矣。顧臣草土餘喘,豈有一分餘戀於彈束,而聖念偏及於簪履之舊,不踰數旬,除旨聯翩,臣雙擎九頓,實不知措躬之所矣。秋曹之亞,周廬之銜,臣適在外,雖蒙鞶褫,曾未幾何,金吾恩點,又及臣身,開坐有命,庚牌儼臨。臣積違耿光,三年于玆,區區犬馬之忱,自不禁戀結於軒陛,豈不欲聞命竭蹶?而念臣早從蔭途,晩通科籍,專爲奉檄之私情,每一遷官,臣母喜溢顔色,感恩澤而勉忠貞,言猶在耳,今奉華誥,報告無所,五內崩裂,血淚交逬,烏鳥之哺,已矣無望,風樹之慟,於斯愈切,臣以何心,復侈軒冕,以爲一身之榮也哉?況臣宿證,重之喪威,視聽昏憒,動作委薾,作一癃癈之人,奔走陳就,尤非可論,敢具短章,仰瀆崇聽。伏乞聖慈,憐臣悲苦之情,察臣疾病之實,特賜鐫免,仍命選部,勿復檢擬,俾臣退處田野,以卒餘生。臣無任云云。答曰,省疏具悉。卿其勿辭,調理行公。
副校理任百經疏曰,伏以,臣庸愚謭劣,本不足備數於淸朝任使之末,而不意初春,猥承湖左持斧之命,震懍罔措,奔走夷險,恐負我聖上簡畀之至意,慈聖懇惻之德音,夙夜憂懼,期欲以對揚萬一,而奈其才識不能綜核,事務又多生疎,迄至復命之後,惟譴何是俟。果以忠州都結年條事,至有大僚之請罪。臣滿心惶蹙,無地自容。蓋乙未作夫之丙申春捧,非但忠州一邑,抑亦三南列邑通行之規也。乙未結稅始捧,雖在於前前牧使金祖淵在任之時,而拖至秋冬,未納之數,尙爲五千餘石之多,僅爲了勘於丁酉夏間,皆是申在翼莅任後事也。且乙未條結賦剩錢,始爲會計於丁酉五月,而文蹟照然現在。又況臣於入邑査簿之日,申在翼手書丙申丁酉戊戌三年都結剩錢數爻,替其由吏,直納査庭。蓋丙申捧則乙未條也,丁酉捧則丙申條也,戊戌捧則丁酉條也,故戊戌則已罷都戶,實無年條之可論,而在翼則以方捧年條言之,故以丙丁戊混稱,臣之書啓,以作夫年條言之,故始自乙未矣。在翼囚供所謂莅任在於丙申七月,乙未都戶何以爲之云者,有若畢勘於前官之時,而一無所管者然,臣誠莫曉其意也。第臣於論斷之際,不能劈分其兩牧使交遞之前後捧納之多寡者,臣未免爲疎忽之一端,而本事旣非計贓,啓體恐涉支蔓,自歸於欠商失實之科,薄譴伊榮,舊愆猶訟。不意瀛館恩點,遽下於杜門跧伏之中,召牌踵臨,閭里動色,未知無狀賤臣,何以得此於聖明也?盛念逈出於記簪,臣分不遑於俟屨,而情踪尙自難安,廉防無以冒踰。且況臣老母,年齡七旬,恒抱貞疾,居常凜綴,寧日常少,當此秋冬換序之時,又添感嗽輪行之症,食飮全却,藥餌迭進。臣本終鮮,無他扶將,此時離側,尤無其望,玆敢不避猥屑,兼暴情實。伏乞聖慈,治臣不職之罪,亟賜鐫削,諒臣至切之情,俾便救護,不勝幸甚。臣無任云云。省疏具悉。爾言尙是欠詳,而旣已經勘矣,何須更提?爾其勿辭察職。
己亥十月初九日辰時,上御熙政堂。進講入侍時,檢校提學趙寅永,參贊官洪在喆,檢討官李晉翼,假注書沈宜元,別兼春秋李時愚,記事官南秉哲,各持詩傳第四卷,以次進伏訖。上誦前受音一遍訖。寅永讀自彼候人兮,止候人四章,仍奏釋義訖。上讀新受音十遍訖,命陳文義。寅永曰,此章別無深義,只是註解而已。赤芾是大夫之服,而至於三百之多,季女斯飢,比之賢者之反貧賤,則國之治亂,可推而知。此等處益加體念焉,則非但於學問之程有益也,其於治國之道,所關不細矣。上曰,檢討官陳之。晉翼曰,君子守道而在野,小人無德而居位,則宜有薈蔚朝隮婉孌斯飢之譬,曹國之政亂,從可知已。蓋君子小人之用舍進退,係國家治亂安危之機,程子所謂一日之中,親賢士大夫之之時多,接宦官宮妾之時少者,雖在廈氈燕閒之際,必欲其遠小人而近君子也。伏願殿下體念焉。上曰,參贊官陳之。在喆曰,閣臣·儒臣,備陳無餘,臣無容更達矣。上掩卷,仍命退,諸臣以次退出。
上在昌德宮。停常參,只晝講。
藥房都提調朴宗薰,提調金弘根,副提調沈宜臣啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐左輔啓曰,明日常參·經筵,取稟。傳曰,停。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐左輔啓曰,右承旨李鐸遠,今日不爲仕進,卽爲牌招,何如?傳曰,允。
洪在喆啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于洪祐喆曰,順安縣令尹致承,水原判官趙台淳相換。
以副修撰洪永圭牌不進罷職傳旨,傳于洪祐喆曰,只推。
徐左輔,以弘文館言啓曰,副修撰洪永圭,旣有只推之命,與副校理任百經,竝卽牌招察任,何如?傳曰,允。
李時在啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于李時在曰,只推。
以右承旨李鐸遠牌不進罷職傳旨,傳于李時在曰,只推。
以副校理任百經,副修撰洪永圭牌不進罷職傳旨,傳于洪祐喆曰,只推。
李時在,以備邊司言啓曰,卽見全羅監司李穆淵災實分等狀啓,則金堤等八邑,置之尤甚,全州等三十九邑鎭,置之之次,鎭安等七邑,置之稍實,仍以爲事目災八百結外不足災二萬五千一百二十三結九十八負三束,特許加劃,後錄諸條,竝請令廟堂稟旨,分付矣。其一,新還餉三等邑尤甚面里,限折半以相當穀準折代捧事也。其一,丙子未捧及高敞己巳反作條,依已例仍停事也。其一,茂長丙申未捧還,更待年豐收捧事也。其一,己巳停退軍布,依已例仍停事也。其一,山城軍餉,無論三等邑,近面則輸納城倉,程途稍間處,捧留邑倉,待明秋還納城倉事也。其一,三軍門及樂工保米,無論三等邑,每名六斗,代錢二兩收捧,待明春上納事也。其一,京外所納箭竹,尤甚邑全數,之次邑折半蠲減事也。其一,尤甚邑勿定配所事也。其一,推奴徵債,限明秋防塞事也。三等分劑,宜有酌量,依此施行,所請災結,較諸年形,縱欠精約,其在寧失之義,亦難過加剋削,事目災外二萬一千結,特爲加劃,三軍門保米,尤甚邑折半,之次邑三分一代錢,樂工保米,竝許純錢代納,箭竹尤甚邑折半,之次邑三分一蠲減,餘外諸條,旣多已施之例,竝與尤甚邑勿配推徵防塞,而一體許施,何如?傳曰,允。
又以御營廳言啓曰,本廳中軍沈能俊,受由在外。久曠可悶,改差,何如?傳曰,允。
己亥十月初十日午時,上御熙政堂。晝講入侍時,同知事尹聲大,特進官李寅泰,參贊官洪祐喆,侍讀官趙啓昇,檢討官李晉翼,假注書沈宜元,記事官鄭基世·南秉哲,各持詩傳第四卷,以次進伏。武臣趙德永進伏楹外訖。上曰,史官分左右。上誦前受音一遍訖。啓昇讀自鳲鳩在桑,止鳲鳩四章,仍奏釋義訖。上讀新受音十遍訖,命陳文義。啓昇曰,此章之旨,可見大學修齊治平之工矣。有曰其儀一兮心如結兮,卽正心修身之工也,有曰其儀不忒正是四國,卽齊家治國之效也。而究其用工之次序,則心之一字,具衆理而應萬事,實爲修齊治平之第一根本也,此心一正,然後身修而家齊矣,身修而家齊,然後治國之效,受福之慶,自有不期然而至者矣。伏願聖明,克勉操存之工,允執精一之道,雖造次動作之間,惟以正心上做去,期使斯民,咸知大哉,王心之休,是臣區區之願也。上曰,下番陳之。晉翼曰,此章大學引證文義,上番已爲陳奏,而其儀一兮心如結兮者,心正而身修也,其儀不忒正是四國者,身修而國治也,正是國人胡不萬年者,國治而天下平也。觀於前三章頌美之詞,第末章祝願之詞,亦驗天人感通之和順積中,英華發外,從可知也。伏願殿下,克懋心結儀一之方,表正四方,使國人必出於正,壽考萬年之祝,復作聖明之世焉。上曰,經筵陳之。聲大曰,文義玉堂已陳,臣無容更奏,而此章大旨,曰不知其何所指也,則臣豈敢强解?大抵君子用心之均平專一,如鳲鳩飼子之平均如一,故興而美之,詩人之意,庶可想得,凡於應接事物之間,心如一以度有常焉,則正四國而正國人,卽自然之理,而旣正國正人,則壽考萬年之應,亦可期致。伏願殿下,深察章旨,念玆在玆焉。上曰,特進官陳之。寅泰曰,君子之心,均平專一,威儀動作,可以表正四國,其感通之理,至於受天之祐,壽考萬年,君子之功效,自有不期然而然矣。國家用人之道,親君子遠小人,以致表正之效,則文王壽考作人之化,庶可復見,億萬年無疆之基,亦可永鞏。伏望益加省察焉。上曰,參贊官陳之。祐喆曰,玉堂·經筵,備陳無餘,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李鐸遠啓曰,明日常參·經筵,取稟。傳曰,只晝講。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,啓字踏下,何等審愼,而卽伏見觀象監薦狀公事啓下者,則誤踏啓字於年月之下,事體所在,誠極可駭。當該中官,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于李時在曰,只推。
李鐸遠,以弘文館言啓曰,副校理任百經,旣有只推之命,卽爲牌招察任,何如?傳曰,允。
洪在喆,以備邊司言啓曰,使行拜表不遠,正使李嘉愚所帶判中樞之銜,依例口傳單付之意,分付該曹,何如?傳曰,允。
兵曹口傳政事,判中樞府事單李嘉愚。
洪在喆,以兵曹言啓曰,今十月十一日武臣賓廳武經講書日次,而中日相値,不得爲之之意,敢啓。傳曰,知道。
又以摠戎廳言啓曰,本廳左部千摠李守益,身病甚重,勢難察任,改差,何如?傳曰,允。
李時在,以刑曹言啓曰,卽接典獄署牒報,則行刑鎖匠奴甲伊,因病物故云,故使之行檢,則其所病死,果爲的實矣。殺獄罪人申貴福,自願其代,故依例差代後,囚徒案中頉下之意,敢啓。傳曰,知道。
洪在喆,以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
李時在,以義禁府言啓曰,黃海水使李能權狀啓內,吾叉鎭僉使李東輝爲先罷黜,其罪狀,令攸司稟處事,啓下矣。李東輝時在任所,依例發遣府書吏,交代後拿來,何如?傳曰,待待命拿囚。
己亥十月十一日辰時,上御熙政堂。進講入侍時,檢校直提學徐憙淳,參贊官李時在,侍讀官趙啓昇,假注書黃燝,記事官鄭基世·南秉哲,各持詩傳第四卷,以次進伏訖。上誦前受音一遍訖。憙淳讀自冽彼下泉,止念彼京周,仍奏釋義訖。上讀新受音十遍訖,命陳文義。憙淳曰,陳氏以此章爲亂極思治之詩。夫天下之生久矣。一治則一亂,必然之理也。然人主當思所以回亂爲治之道,而其道無他,在於政令膏澤,有足以及人,如泉之潤物,然後危可以安,亂可以治,苟不如是,則政煩民困,猶下泉寒冽,乃反以害物矣。聖人繫此思治之詩於變風之極者,深有望於天下後世之意也。伏願留神省察焉。上曰,玉堂陳之。啓昇曰,此章之旨,蓋如上篇匪風章義,而可見昔周盛際之治化矣。文·武·成·康,聖繼神承,深仁厚澤,浹人肌髓,擧有於乎不忘之思,而其時曹國之民,不堪困弊,眷懷宗周,尤有念念不忘之意,則足可驗當日西周之德化矣。大抵爲人君者,爲政以德,存心仁民,囿一世於淸明化理之域,則孰不樂其生而利其業,同被聖澤,歡欣向慕乎?伏願聖明,念文·武·成·康之爲治,期使深仁厚澤,入於民心,是臣區區之望也。上曰,參贊官陳之。時在曰,閣臣·玉堂,已盡仰奏,臣無文義之可陳者,而念彼周京,卽曹國之人,追傷文·武之舊政也。今我東邦,追念皇明之舊,亦猶是焉。臣於昨年,以書狀官,奉使燕京,目見宮室之美,城郭之壯,莫非我皇明遺基,儀章文物,宜有可觀,而顧今神州陸沈,腥膻滿目,苟有人心者,孰不傷感而興歎也哉?昔我孝宗大王,與先正臣宋時烈,闡明大義於三百年之後,開闢以來幾千百代環天下幾萬侯邦,未有如我東君臣相守之大義也。惟我殿下,克追孝宗之心,而益懋繼述之業,則臣等雖皆不肖,亦必以先正之心爲心,上下相守,益闡大義,豈不美哉?伏願殿下,懋哉懋哉。上掩卷,仍命退,諸臣以次退出。
上在昌德宮。停常參,只晝講。
洪祐喆啓曰,明日常參·經筵,取稟。傳曰,停。
洪在喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,假注書沈宜元,身病猝重,勢難察任,今姑改差,何如?傳曰,允。
沈宜元改差,代以金玉龍爲假注書。
金玉龍在外,代以沈敬澤爲假注書。
傳于洪在喆曰,都承旨·左承旨·右承旨竝許遞,前望單子入之。
承旨前望單子入之,尹聲大·李寅皐·尹興圭落點。
洪在喆啓曰,新除授承旨尹興圭,方在職牒還授中,何以爲之?敢稟。傳曰,敍用。
傳于洪在喆曰,在外漢城右尹許遞,政官牌招開政。
傳于洪在喆曰,宣川府定配罪人鄭之薰放送。
以副校理任百經牌不進罷職傳旨,傳于洪祐喆曰,只推。
洪祐喆,以弘文館言啓曰,應敎韓宓履,校理曺錫亨,以文兼監軍受牌,副應敎未差,副校理徐有薰內閣進,上番闕直,事甚未安。副校理任百經,旣有只推之命,與校理趙啓昇,竝卽牌招,以爲推移入直之地,何如?傳曰,允。
洪在喆啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于洪祐喆曰,只推。
以校理趙啓昇,副校理任百經牌不進罷職傳旨,傳于洪祐喆曰,只推。
兵曹,以白殷鎭爲御營中軍。
洪在喆啓曰,吏曹判書宋冕載,參判李景在,參議朴容壽牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,參議只推,與判書·參判,待明朝一體牌招。
又以備邊司言啓〈曰〉,卽見慶尙監司金道喜災實分等狀啓,則金海等九邑,置之尤甚,昌原等十五邑,置之之次,慶州等四十七邑,置之稍實,仍以爲事目災七百結外不足災八千九百七十七結八十五負特許加劃,後錄諸條,竝請令廟堂稟旨,分付矣。其一,常賑皮牟六萬石中,限一萬石換名作租,以爲各樣應下均排之地事也。其一,山城餉還,限折半捧留平倉事也。其一,尤甚邑勿定配所事也。其一,推奴徵債,依前防塞事也。分等依狀請施行,年形縱優,地方最廣則所請災結,未必爲濫,不須過減,事目外七千五百結,特許加劃,常賑皮牟之換名作租,山城餉還之折半捧置,旣多近例,無庸靳持,竝與尤甚邑勿配推徵防塞,一體許施,何如?傳曰,允。
又以摠戎廳言啓曰,今此本廳中旬時,將官將校軍兵等賞試才別單,及鐵箭·柳葉箭·片箭·鳥銃沒技人別單,書入之意,敢啓。傳曰,知道。
右議政李止淵疏曰,伏以,臣以綿質薄材,忝叨匪據,釋負一念,惟日耿耿,而係戀遲回,三歲于玆,今則病情益痼,神氣益耗,厭厭有垂盡之形,而雖欲强策,力不從心,若不及今丐恩,誠恐仰累聖上好生之德,臣何敢徒懷嚴畏,不一早自鳴號,以冀天地父母之垂憐也哉?念臣不才,最居人下,輔相重任,自知千萬不襯,而此則業已冒據之矣。今雖悉暴本末,安敢望見諒於君父,而惟是臣受氣脆弱,未老先衰,加以心腹貞疾,根蔕已固。昨年秋冬以後,胃敗阻食,眞元徒鑠,痰火用事,疝癖乘虛,氣逆而神眩,血枯而肉脫,胸脅長時牽痛,步履每患蹇澁,筵席興俯之狀,無異傴僂,殿陛陞降之艱,若將跌蹶,形殼徒存,榮衛都竭,平日家居,殆同篤老樣子。臣固自知爲朝暮之人,而特以主恩未報,私義莫恤,黽勉供仕,盡瘁爲期。迺於數月來,重患泄痢之苦,醫治不得其方。又當疚慼之境,調攝多失所宜,諸症迭劇,百般危厲,晝無一溢之啖,夜失半更之睡,精識迷錯,動作拘攣,駸駸低陷,日甚一日,自量下山之勢,竟必無幸,雖或少延須臾,更尋生路,秪將爲床笫癃廢之物,至於復起陳就,斷無其望矣。噫,眇福冥升,理難久長,疾病今又到極,惟可飾巾俟符,而竊有所拊心慙悼,罪不可逭者,臣之濫叨三事,旣專且久,至尊獨憂於上,而臣不能承佐,百度日頹於下,而臣不能董正,水旱洊臻,生靈困瘁,而臣不能拯救,中外蕩竭,國計哀痛,而臣不能牽補,竝與簿書期會之末,而將不免委滯,則眷寄之隆焉,而臣實孤負,責任之重焉,而臣自瘝廢,生無所裨,死將難贖,寢夢亦懍,鈇鉞猶輕。今若徒恃縻爾之寵,不思自列之義,而竟至於一朝溘滅,則公私兩敗,追恨何及?繞壁屢興,計無出他,玆敢冒死力疾,疾聲仰籲悶覆之下。伏乞聖慈,俯垂哀矜,亟解臣相職,俾殘喘安意待盡,仍正臣辜負之罪,使國事賴以復整,千萬血祝。臣無任云云。答曰,省疏具悉卿懇。愼節奉慮,證祟未知如何,而善攝自可遄復,何至有求解之計乎?卿試思之。今日國勢之岌嶪,民憂之澒洞,豈輔相言私之時,而乃欲脫然就閒,在卿地則固得矣,獨不念平日委毗之重,盡瘁之義乎?萬萬不可。卿其深體予意,安心調理。仍傳于洪在喆曰,此批答,遣史官傳諭于右議政。
己亥十月十二日午時,上御熙政堂。晝講入侍時,知事申在植,特進官李鼎臣,參贊官洪祐喆,侍讀官曺錫亨,檢討官李繪九,假注書黃燝,記事官鄭基世·南秉哲,各持詩傳第四卷,以次進伏。武臣柳亮源進伏楹外訖。上曰,史官分左右。上誦前受音一遍訖。錫亨讀〈自〉冽彼下泉,止下泉四章,仍奏釋義訖。上讀新受音十遍訖,命陳文義。錫亨曰,昔周盛時,世有哲王,禮樂刑政,自天子出,至若常任常伯之臣,經邦論道,各盡其職,內而輔弼,外而旬宣,有君子得輿之象,而遺風餘烈,今不可復覩矣。其嘅歎想慕之際,望治之意,拳拳于中,此詩之所以作也。然而耇造之德,遺逸之才,鞱光鍾彩,遜處荒墅,豈無如郇伯之賢?而誠以時君之不能用耳,故召旻章曰昔先王受命,有如召公,又曰維今之人,不尙有舊。此亦詩人痛惜之辭也。苟能斥退小人,任用賢俊,則茅茹彙征之盛,罔俾專美于古矣。伏願殿下,特擧賢良方正之士,列于庶位,裨補聖德,挽回三代之治焉。上曰,下番陳之。繪九曰,下泉冽則苞稂見傷矣,陰雨膏則黍苗亦美,下泉陰雨,以比王澤,苞稂黍苗,以比小國也,浸彼與念彼爲興,膏之與勞之爲興,此詩中比而興之體段也。此詩作於東遷以後,而小國困弊,故思昔先王盛際,至於愾歎也。時則有若郇伯之賢,而左右王室,治有功效,民到于今稱之,所謂君子賢其賢而親其親,小人樂其樂而利其利,至於沒世而民不忘也。其所以念而不忘者,卽是人情之固然,而上旣有聖君,下又有賢臣而爲之輔故也。故曰主聖臣直,又曰元首明而股肱良。蓋天無獨運之理,必有五行之使,四時之佐,而宣其氣焉,聖人體天而立極,故位曰天位,祿曰天祿,職曰天職,將以代天而治民,則未嘗不以求賢爲先務,旣以勞於求賢,所以逸於任人,治化不但著於當時,德澤亦將流於後世,而思之不忘,如此詩焉。伏願於此等處,深留聖意焉。上曰,經筵陳之。在植曰,此章與檜之匪風同其義,而蓋小國之人,念天子之國者,作此詩也。竊念我東天子之國,卽大明也。我東偏被皇朝之恩,朝鮮國號,受之于太祖皇帝,而逮至萬曆壬辰,倭寇猖獗,八路震盪,至於乘輿播遷之境,而猗我神宗皇帝,乃命東援,費師數十萬,糜餉數百萬,至于七年而功始奏,特垂再造藩邦之恩。亦粵我懿宗皇帝,丁卯淸兵之亂,命將東援,因淸兵之還而止焉。三皇之恩,天高地厚,設大報壇於北苑,歲以享之,每當忌辰,輒行望闕之禮。顧今中州陸沈,而我東列聖朝所行之禮,將有光於天下萬世矣。大報壇前之門,扁以冽泉者,蓋取此章之義,此章臨講之際,緬思皇朝之舊恩,以明春秋之大義,是臣區區之望也。上曰,特進官陳之。鼎臣曰,黍是后稷之所種,首出之嘉穀也,當春發生,如彼芃芃,而天道好生,猶加長養之功,陰以潤之,雨以膏之。夫王者之於黎庶,耕食鑿飮,雖若無容於帝力,勞徠懷保,恒如未足於子惠,罔或一夫之不獲,然後可致億兆之願戴。伏願殿下,體上天時雨之化,念先聖惠鮮之政,値此歉荒之歲,益勉撫恤之道焉。上曰,參贊官陳之。祐喆曰,儒臣·經筵·特進官,備陳無餘,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
洪在喆啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,新除授左承旨李寅臯,時在京畿長湍地,斯速乘馹上來事,下諭,何如?傳曰,允。
傳于洪在喆曰,承旨房望,順房爲之。
傳于洪在喆曰,進講入侍。
洪在喆啓曰,吏曹判書宋冕載,參判李景在,參議朴容壽牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。參議只推,與判書·參判,更爲一體牌招。
又啓曰,行都承旨尹聲大,右承旨尹興圭不爲仕進,左承旨李寅臯在外,右副承旨李時在,同副承旨洪祐喆式暇,臣獨在院,伴直無人,右承旨尹興圭,所當牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
又啓曰,大司憲宋啓榦在外,執義未差,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,掌令權馦·卜來相,持平兪致崇牌不進罷職傳旨,傳于洪在喆曰,只推。
尹興圭,以弘文館言啓曰,副校理任百經,旣有只推之命,卽爲牌招察任,何如?傳曰,允。
尹興圭啓曰,吏曹判書宋冕載,參判李景在再牌不進推考傳旨,今方捧入,而開政命下之後,連事違召,無意承膺,事體所在,誠極未安。判書·參議陳疏,參判所當更請牌招,而係是一日三牌,何以爲之?敢稟。傳曰,牌招,判書·參議疏批已下,一體牌招。
尹興圭,以吏批言啓曰,司僕寺正朴齊憲,以其身病,呈狀乞遞,改差,何如?傳曰,允。
又以吏批言啓曰,順安縣監尹致承,水原判官趙台淳相換事,命下矣。水原判官趙台淳前任義城縣令,方在解由未出中,何以爲之?敢稟。傳曰,勿拘。
洪在喆,以兵曹言啓曰,宣傳官李宜植,景慕宮衛將黃處源,慶熙宮衛將林盛德,宣傳官白胤洙,部將李行源,俱以病難供職,呈狀乞遞,竝改差,何如?傳曰,允。
又以兵批言啓曰,內禁衛將許爕,病難供職,呈狀乞遞,改差,何如?傳曰,允。
有政。吏批,判書宋冕載進,參判李景在牌招不進,參議朴容壽進,右承旨尹興圭進。以朴齊憲爲執義,鄭在鑑爲獻納,曺錫亨爲副應敎,金基纘爲副修撰,李魯秉爲戶曹參判,沈宜臣爲工曹參判,李若愚爲右尹,趙得林爲工曹參議,李圭祊爲大司成,李景在·李鼎臣爲同經筵,鄭元容爲藝文提學,李正履爲司僕正,金英根爲兵曹正郞,朴永壽爲典籍,閔致文爲成川府使,曺勉承爲靑丹察訪,承文著作單黃燝,正字單白弘洙,副正字單楊廷彬,水原判官趙台淳,順安縣監尹致承相換,書題單張漢忠,兼監察李時愚減下,前察訪羅鵬南今加通政加資事,承傳。
兵批,判書趙秉鉉進,參判洪羲瑾病,參議閔致文入直,參知宋應龍病,左副承旨洪在喆進。啓曰,京畿水使,今當差出,而當品中可擬之人乏少,堂上曾經兵使及他道兵使守令,竝擬,何如?傳曰,允。以趙寅永爲知事,李顯英爲同知,趙存中·白殷鎭爲副摠管,許爕爲宣傳官,許樟爲中樞經歷,李周喆爲都摠經歷,李恒坤爲訓鍊判官,李謙熙爲宣傳官,李圭憲爲部將,趙羲象爲守門將,李儒常爲京畿水使,劉白川爲吾叉浦僉使,金昌倫爲漢江別將,上護軍權敦仁,護軍沈宜臣·徐左輔·尹命圭·李敦榮·白殷鎭,副護軍李在鶴·尹致秀·趙得林·洪說謨·李鐸遠·金景善·趙鶴年·趙咸永·李敏德·李宜植,副司直李殷相·李是鍊·鄭煥義·金逸淵·宋柱獻,副司果李正履·韓啓源·沈承澤·洪永圭,以上竝單付。前郡守朴來永·金壽喜·趙秉懿·宋秀國,前縣監金樂喜,前監牧官玄夏圭·沈宜泳,前武兼李秉權,前郞廳劉友信,司果崔璜,以上今加折衝加資事,承傳。
吏批,再政。左尹單李若愚,右尹單李羲肇,京畿水使李儒常今加嘉善加資事,承傳。喬桐府使單李儒常。
洪在喆,以義禁府言啓曰,宣川府定配罪人鄭之薰放送事,承傳啓下矣。鄭之薰放送事,分付該道道臣之意,敢啓。傳曰,知道。
義禁府啓目,濟州前判官金祖欽原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,永春縣監安季良原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,堤川縣監尹應圭原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,順興前府使南勉敎,寧越前府使尹師殷等原情云云。承傳內辭緣,泛稱遲晩,南勉敎刑推得情,尹師殷段,所當請刑是白乎矣,曾經侍從,勿爲請刑,載在大典通編,議處,何如?判付啓依允爲旀,南勉敎段,除刑推議處爲良如敎。又啓目粘連,向前金大淵段,船人之恣意偸弄,囚供非爲無據是白乎矣,地主而不能察飭,賦稅尙未準納是白乎所,旣違令式,終難參恕,以此照律爲白乎旀,金箕晢段,至殘敗局,雖値荐歉之餘,莫重正供,猶有未納之數,揆以法意,有難容貰,以此照律,何如?判付啓依允。又照目粘連,英陽前縣監金華國矣本府議啓內,殘邑荒年,職又徑遞,囚供爲辭,非無所據是白乎矣,莫重納賦,迄今愆期,以此照律,罪杖八十收贖,奪告身三等私罪,奉敎依允。義禁府照目粘連,唐津前縣監金大淵,英陽前縣監金箕晢等矣本府議啓內金大淵段,船人之恣意偸弄,囚供非爲無據是白乎矣,地主而不能察飭,賦稅尙未準納是白乎所,旣違令式,終難參恕,以此照律爲白乎旀,金箕晢段,至殘敗局,雖値荐歉之餘,莫重正供,猶有未納之數,揆以法意,有難容貰,以此照律罪,金大淵段,以違令律,笞五十收贖,解見任別敍,金箕晢段,以不應爲事理重律,杖八十收贖,奪告身三等,竝只私罪奉敎依允。金大淵段,功議各減一等,金箕晢段,功減一等爲良如敎。又啓目粘連,向前南勉敎段,莅任以來,所納不少,而經年之後,未收尙多是白遣,尹師殷段,惟正之供,自有程限是白去乙,在任之時,未能準納,竝只以此照律,何如?判付啓依允。又啓目粘連,向前尹應圭亦,軍器典守,何等謹嚴,而該吏偸賣,全未覺察兺除良,丁酉鉛丸之虛勘,縱云庫屬與兵裨,相議從權是如爲白乎乃,身爲主守之官,矇然不知,由前由後,焉逭當律?以此照律,何如?判付啓依允。又啓目粘連,向前安季良亦,死囚防守,法意,何如?而潛自出獄,遂致投水,始旣忽於檢飭,終又矇未覺察,以此照律,何如?判付啓依允。又啓目粘連,向前金祖欽亦,二倭亦旣問情,固無疑慮之可言是白乎矣,半夜任其逃走,可知把守之不謹是白如乎,以此照律,何如?判付啓依允。
吏曹判書宋冕載疏曰,伏以,臣不過衰朽一物耳,年至病痼,跧伏窮廬,休慮息機,惟符到是俟。乃者天官特點,忽下於千萬夢想之外,臣自聞此命,終宵繞壁,歷日震懍,不省措躬之所也。有國之政,莫先於用人,而用人之權,專委於選部,名以銓衡者,欲其稱物量己,而無偏係之私也,責以激揚者,欲其礪世陶俗,而無淆漓之失也。歷考往牒,最重是任,周官冢宰,尙矣無論,繼玆以來,未聞官非其人而國得以治者。目今世道不古,躁競成風,雖以山吏部之明於藻識,宋廣平之公於選擧,固難期其叶物情而鎭囂習,其可使昏聵如臣,癃癈如臣者,而苟然承乏於是職也哉?臣本無似,歷事四朝,蒙被殊渥,與天無極,節次推遷,滾到崇顯,頂踵毛髮,罔非造化,未效涓埃之報,已迫崦嵫之景,今焉老白首矣,分甘冗散,夫豈有當世之念,而今何誤恩之忽至於此也?臣愚僭妄,竊以爲殿下,以臣之踐歷旣優,曾經本曹亞三堂,有若尋常官方之循資歷級者乎,則夫參佐之任,只是與聞參論,官守逈別於長席,代斲較輕於專管,而曾無對揚之一事,徒致瘡瘢之百出,況復以已試蔑效之蹤,冒居於責任愈重之地耶?抑以爲殿下,以臣之任使旣久,特欲榮其身而侈其銜,有此恩命之荐加乎,則臣昔在强壯,尙不猶人,遭値寬大之朝,徒荷庇覆之私,山藪若偏於納汚,涵濡亦及於枯荄,獲免大戾者,特其幸耳。到今蒲質先零,薪疾侵尋,形骸僅存,神識頓耗,尋常往來之人,當面錯記,俄頃過去之事,義手輒忘,如是而將何望調劑鹹酸,辨別賢否,以贊我殿下淸明之治乎?臣誠左右思而莫曉所以。今若棄廉隅,憑恃寵靈,冒昧爲進身之計,則僨誤狼狽,勢所必至,其爲貽累聖簡,坫汚名器,諒非細故,此尤臣之所大懼也。庚牌荐降,承膺無路,玆不得不披瀝衷懇,仰瀆崇嚴。伏乞聖慈,諒臣情之非出飾讓,念重任之不可虛縻,仰稟東朝將臣所帶之任,回授可勘之人,以幸國事,以安賤分,不勝大願。臣無任云云。答曰,省疏具悉。卿其勿辭行公。
吏曹參議朴容壽疏曰,伏以,臣才不中用,學未通方,直一倥倥然賤品耳。早竊科第,厚蒙洪造,前後揚歷,罔非僥濫,有命輒膺,只緣分義之是怵,量能揣己,曾無寸長之可稱,斷斷愚衷,所以自勉於圖報者,惟是夷險燥濕奔走殫竭而已,至於榮塗華踐,初非夢想攸到。迺者千萬不自意,伏奉三銓除旨,寵光冞隆,職名較顯,臣誠惝怳悸恐,歷屢日而莫省自措也。夫天官之職,地望淸峻,責任綦重,其在參佐,固未可比同於長席,而甄別流品,激揚淸濁,仰裨聖朝任官惟賢之盛,則均之無甚間,由玆而雖使前輩之鑑識素著望實俱優者處之,猶且逡巡退縮,輒皆懇苦辭避,是豈如臣無似,所可擬議而苟充也哉?臣家本單寒,質又儱侗,恒自僻居,聊以拙守,周行顔面,太半生疎,具官資格,一切茫昧,固陋謏寡,居然爲半生無聞之人。今使將此伎倆,承此擔荷,殆有甚於責聾瞽以辨聲色,强僬僥以負邱山,其勢誠無奈矣。臣若不揆僭猥,徒憑寵靈,視以倘來,厭然冒膺,則不衷之災,負乘之懼,縱未暇自恤,其於仰累聖簡,俯招物議,何哉?開政有命,召牌荐降,趨走爲恭,義不遑於俟屨,不能者止,量己熟於參衡,玆敢披露衷懇,干冒崇嚴。伏乞聖明,諒臣言之非出飾讓,念公器之不宜濫授,將臣所被職名,亟行鐫改,俾官方無淆,私分獲安,不勝幸甚。臣無任云云。省疏具悉。爾其勿辭察職。
己亥十月十三日辰時,上御熙政堂。進講入侍時,原任直閣徐俊輔,參贊官洪在喆,檢討官李繪九,假注書黃燝,記事官鄭基世·南秉哲,各持詩傳第四卷,以次進伏訖。上誦前受音一遍訖。俊輔讀自七月流火,止殆及公子同歸,仍奏釋義訖。上讀新受音十遍訖,命陳文義,俊輔曰,成王沖年,未及知生民之所依,故周公爲作此篇以敎之,自其衣服之節稼穡之事,桑蠶播種,始終無遺,備陳其艱難疾苦之狀,一章一句之間,雖未敢指的仰陳於文義,而八章之辭,首尾諷誦,潛心體認,則周公之敎誨,有若親承於今日,蔀屋之生涯,有若親睹於目下也。昔在正廟朝,書此八章於御屛,朝夕觀省,粵我純廟朝,亦鋪此屛於燕居,時時諷咏,蓋出於不忘民勞之聖意也。伏望殿下,克繼兩朝之志,非徒爲一時進講之書,而一番誦讀而已,必須書置座右,常目在玆,恒使生民衣食之艱難疾苦,留在心中而體念之,則心之所推,政之所發,惠澤自當下究,此尤臣區區之願也。上曰,玉堂陳之。繪九曰,此詩述周家王業之所由興也。一歲之中,必以七月首起者,此爲孟秋之月,而自此以後,則耕者穫蠶則績,其務最殷,以爲卒歲之本也。宋臣眞德秀進言曰,周家以農事開國,成王幼沖嗣位,周公懼其未知稼穡之艱難,故作此詩,庶幾成王,知小民之依,不敢荒寧也,因備述農桑艱艱民生困苦之狀,蓋累十百言,以謂一歲之中,無一時之或暇,一室之內,無一人之或閑,其爲辛苦,無與爲比,而及其成收之後,農無餘粟,女無餘布,而不得免飢寒,重可哀憐也。夫農夫紅女之艱難,知之者寡矣。臣願詔儒臣,以今耕蠶勞勩之狀,作爲歌詩,退朝之暇,日誦于前,且繪畫成圖,揭之宮掖,庶幾聖心惕然,知小民之依,而勉爲勤儉之趨,不忸汰侈之習,勤行勸相,毋奪其時,毋加賦斂,歲凶則賑恤,以示聖朝重本之意,則民將爭趨南畝,衣食足而孝悌興矣。旨哉言乎。七月一篇之旨,盡在於是,若得取覽,則必有所益矣。皇明宣宗皇帝,以豳風圖及織婦圖,各爲賦詩,揭于宮掖,謂侍臣曰朕非好爲詞章。蓋農桑,衣食之本,爲人君者,使人諷誦,朝夕在目,有所儆勵,此深有得於周公作詩訓王之義矣。夫民生疾苦稼穡艱難,固無古今之殊,而以今而言,則殆有甚焉。伏願以是爲鑑法,以爲固國本而祈永命之道,則不勝幸甚。臣又區區有繼陳者。此詩乃周公所自作,卽聖人之訓也。聖訓之精微細密,比之蠶絲牛毛,雖以老師宿儒,有未易究解處。且自此詩以下,音韻弘大,旨意深奧,實有雅之體,非若以上諸風之出於閭巷歌謠者,故逐句逐節,無非可陳文義,而不可悉數焉,必須隨處有發問之端,然後庶有仰達者矣。伏覩我正宗大王,聖學高明,卓越百王,而猶於講學之際,每多發問於諸儒臣,至於此篇,亦以屢條,載錄於全書中,臣不勝欽仰之至,又此敷陳。伏願留心鑑法焉。上曰,參贊官陳之。在喆曰,閣臣·玉堂,已皆敷陳,臣無容更達,而大抵詩三百,此篇甚好,極言農家終歲勤勞之狀。今殿下臨講此篇,而深居九重,凡於稼穡之艱難,民生之疾苦,應有所未盡燭者,則章句之間,政宜發問質辨,反覆詠歎,體認古聖人愛民重農之意,決不可以課日誦讀,爲備例而止。伏願證省焉。上掩卷,仍命退,諸臣以次退出。
上在昌德宮。停常參,只晝講。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹興圭啓曰,明日常參·經筵,取稟。傳曰,停。
洪在喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹聲大啓曰,右副承旨李時在,今日不爲仕進,卽爲牌招,何如?傳曰,允。
傳于尹興圭曰,禮房承旨,馳詣宗廟·景慕宮,奉審摘奸以來。
尹興圭,以奎章〈閣〉言啓曰,明日卽奉謨堂冬孟朔奉審日次,臣等進詣擧行之意,敢啓。傳曰,知道。
以副校理任百經牌不進罷職傳旨,傳于尹興圭曰,只推。
尹興圭,以弘文館言啓曰,副校理任百經,旣有只推之命,與新除授副修撰金基纘,一體牌招察任,何如?傳曰,允。
尹興圭啓曰,卽者檢閱南秉哲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱鄭基世,謂有官規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋趙徽林·李時愚,竝卽牌招,推移入直,何如?傳曰,允。
洪在喆啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于洪在喆曰,只推。
以右副承旨李時在牌不進罷職傳旨,傳于洪在喆曰,只推。
以慶尙監司金道喜狀啓,豐基郡民家失火事,傳于洪在喆曰,聞甚矜惻。元恤典外,別加顧助,結構奠接之方,廟堂措辭分付。
洪在喆,以義禁府言啓曰,時囚罪人金大淵,纔以笞五十,功議各減,笞三十收贖勘處矣。金大淵依前罪目,還發配所,而依例發遣府羅將,押送之意,敢啓。傳曰,知道。
義禁府照目粘連,堤川縣監尹應圭矣本府議啓內,軍器典守,何等謹嚴,而該吏偸賣,全未覺察兺除良,丁酉鉛丸之虛勘,縱云庫屬與兵裨,相議從權是如爲白乎乃,身爲主守之官,矇然不知,由前由後,焉逭當律?以此照律罪,從重論,棄毁軍器,杖九十良中,減三等杖六十收贖,奪告身一等私罪,奉敎依允爲旀,功議各減一等爲良如敎。又照目粘連,順興前府使南勉敎,寧越前府使尹師殷等矣本府議啓內,南勉敎段,莅任以來,所納不少,而經年之後,未收尙多是白遣,尹師殷段,惟正之供,自有程限是白去乙,在任之時,未能準納,竝只以此照律罪,各杖八十收贖,奪告身三等,竝只私罪,奉敎依允爲旀,竝只功減一等爲良如敎。又照目粘連,永春縣監安季良矣本府議啓內,死囚防守,法意,何如?而潛自出獄,遂致投水,始旣忽於檢飭,終又矇未覺察,以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目粘連,濟州前判官金祖欽矣本府議啓內,二倭亦旣問情,固無疑慮之可言是白乎矣,半夜任其逃走,可知把守之不勤是白如乎,以此照律,罪杖八十收贖,奪告身三等私罪,奉敎依允。
檢閱南秉哲疏曰,伏以,臣今纔筵退,卽接家信,臣母曩患風眩之疾,又因日候之稍冷而發肆,寢啖頓減,藥餌連事而未差,使臣歸視,頻瀆崇聽,分義甚悚,自聞親病,情事難安,玆敢陳章,徑出禁扄。伏乞聖慈,俯賜鑑諒,亟鐫臣所帶諸職,仍勘臣擅離之罪,俾便救護,以肅法紀焉。臣無任云云。省疏具悉。爾其勿辭救護。
今十月十四日午時,上御熙政堂。晝講入侍時,特進官朴晦壽,同知事洪穉圭,參贊官洪在喆,侍讀官曺錫亨,檢討官李繪九,假注書沈敬澤,記事官鄭基世·南秉哲,各持詩傳第四卷,以次進伏。武臣元榘進伏楹外訖。上曰,史官分左右。上誦前受音一遍訖。錫亨讀自七月流火,八月萑葦,止獻豣于公,仍奏釋義訖。命陳文義。錫亨曰,此篇周公之勉戒成王,而稼穡艱難,閭里疾苦,無不備載,欲其知小人之依,而不敢自逸也。蓋鄕俗勤儉,衣食所資,以備豫爲務,勸功樂事,不知其苦,風化之所由來遠矣。書曰德惟善政,政在養民,后稷·公劉,憂念民事,敎之以稼穡蠶桑,男耕女績,各安其業,祈寒暑雨,俾無凍餒之患,此非利用厚生,勸以九歌之效歟?故君以民爲體,民以君爲心,上下之間,交相忠愛,上章言爲公子裳,下章又言獻豜于公,可見其至誠慘怛之意,勢不自愛,以奉其上者也。苟非深仁厚澤,浹人肌膚,何能致此?大田章曰,雨我公田,遂及我私,下之以是報之,實由於上之以是施之矣。伏願殿下,憫生民之困瘁,思其艱以圖其易,惠澤下究,使億兆生靈,謳歌愛戴,咸臻熙皞之域焉。上曰,下番陳之。繪九曰,欲言來秋之載績,而先述今秋之雈葦,將言一日之爲裘,而先記四月之秀葽,此乃備豫之義也。七月一詩,一言以蔽之曰豫者,正指此等處也。夫如是則衣食自足,復安有凍餒之患乎?非獨農事爲然,凡天下萬事,未有豫而不立者也,必須以豫備之意,推類而看,則尤好矣。凡書各有讀法矣,讀詩之法,朱子嘗言之曰,正在於吟咏諷誦,觀其委曲折施之意,如吾自作此詩,自然足以感發善心,須是沈潛諷誦,玩味義理,咀嚼滋味,方有所益,若只草草看過,一部詩只三兩日可了,但不得滋味。又曰熟讀取百遍來,方見得那好處,方見得精怪,此是朱夫子敎人讀詩之大略法門也。伏願敷進先賢格言之際,嘗若其人,昵侍左右,便作今日耳聞,則此心不至放肆,不自覺其學問之漸進也。故講學,必須先正其心。程子有言曰,正心之始,當以己心爲嚴師,蓋己心或有不正,人未及知,而己先知之,纔知之,便卽覺察,收斂以正之,有若嚴師之提警,則此心無不正,而學自進矣。臣每以程·朱餘訓,妄有掇拾仰陳者,實出於愚者千慮,冀有裨於聖工也。伏望益加省察,不勝幸甚。上曰,特進官陳之。晦壽曰,七月八章,卽周公陳戒成王之詩也。人君深處九重,無以知稼穡艱難,而在於沖年,尤難詳知,故周公所以屢屢陳戒,生民疾苦之狀,農蠶勤勞之事,畫出一篇,如在目中。蓋日用衣食,雖若尋常,而究其源,則皆從生民勤苦中出來,無逸圖·豳風亭,皆所以深軫民間疾苦之義也。此篇非但爲成王當時之監戒,實爲後世百王之鑑法,伏願體念焉。上曰,同知事陳之。穉圭曰,七月一篇,卽男女農蠶之事也,似係於百姓勤惰與否,而專在君上敎化導率之如何,各修其職,各安其業,國殷而民富者,皆由治化。孟子以不奪農時爲要者,亦使民勤於稼穡也。深望聖念憧憧於民業,毋或有耕織失時之歎焉。驟看此篇,若別無深意,而古人云,昆蟲草木衣服飮食之節,盡在其中。且我殿下,深居九重,其艱難疾苦,亦何以盡燭乎?詳究此篇,則如在眼前。且如葽蜩之微蟲小草,亦應時候節物之推遷,雖字句之間,必玩繹潛心,亦可爲格物致知之一端,深加留念,是臣區區之望也。上曰,參贊官陳之。在喆曰,經筵·玉堂,備陳無餘,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
藥房都提調朴宗薰,提調金弘根,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝何仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
尹興圭啓曰,明日常參·經筵,取稟。傳曰,只晝講。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹聲大啓曰,同副承旨洪祐喆,今日不爲仕進,卽爲牌招,何如?傳曰,允。
洪在喆啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
尹聲大啓曰,左尹李若愚除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成李圭祊除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書沈敬澤,身病猝重,勢難察任,今姑改差,何如?傳曰,允。
沈敬澤改差,代以白弘洙爲假注書。
以別兼春秋趙徽林·李時愚,檢閱鄭基世牌不進罷職傳旨,傳于尹興圭曰,只推。
尹興圭啓曰,左右史不可不備,別兼春秋趙徽林·李時愚,檢閱鄭基世,旣有只推之命,竝卽牌招,推移入直,何如?傳曰,允。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于李時在曰,只推。
以同副承旨洪祐喆牌不進罷職傳旨,傳于李時在曰,只推。
以大司成李圭祊牌不進罷職傳旨,傳于李時在曰,只推。
以副校理任百經,副修撰金基纘牌不進罷職傳旨,傳于李時在曰,只推。
以別兼春秋趙徽林·李時愚牌不進罷職傳旨,傳于李時在曰,只推。
尹興圭,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以吏曹言啓曰,贈諡毅憲公李光輪延諡,定行於今月二十二日忠淸道洪州地鄕家云矣,敢啓。傳曰,知道。
又以弘文館言啓曰,副校理任百經,副修撰金基纘,旣有只推之命,竝卽牌招察任,何如?傳曰,允。
李時在,以兵曹言啓曰,前政南行宣傳官末望申彬,雖已越薦取才,姑未口傳額外,而臣矇未照察,循例擬入,不勝悚惶,而原望筒改付標以入之意,敢啓。傳曰,知道。
又以備邊司言啓曰,卽見京畿監司洪學淵災實分等狀啓,則陽川等八邑,置之尤甚,朔寧等二十二邑,置之〈之〉次,永平等四邑鎭,置之稍實,仍以爲事目災二百結外不足災六千一百十結五十一負六束,特許準劃,後錄諸條,竝請令廟堂稟旨,分付矣。其一,新還尤甚邑三分一,之次邑四分一停退,昨年停退條,尤甚之次邑全數,稍實折半仍停,待明秋還捧事也。其一,還餉當捧中尤甚邑折半,之次邑三分一,稍實邑四分一,以相當穀準折代捧,昨年代捧條,無論三等邑,竝仍前代捧,待明秋還作本色事也。其一,北漢平倉城餉,尤甚之次邑全數捧留,耗條本色輸納事也。其一,大興·臨津·長山等餉穀,捧留本邑,亦依他還例,相當穀代捧,而附近民則依願輸納本所,耗條代錢輸送事也。其一,各衙門軍布,尤甚邑三分一,之次邑四分一停退,昨年停退條,尤甚之次邑全數,稍實邑折半仍停,壬癸停退條及辛巳以前各年舊布,三等邑竝許仍停事也。其一,驪州流逋未捧各穀折米九千八百八十八石零,姑爲停捧,待年豐收捧事也。其一,禁御兩營江都留餉米太,以錢代捧,待明秋還作本色事也。其一,守摠兩營壯抄牙兵軍官等身米,每斗四錢,依已例以錢代捧事也。其一,甲午以後拯劣米太,竝許仍停事也。其一,沿海各邑在囚敗船罪人等,竝移送原籍官事也。其一,各衙門各宮房屯土,自本官從實執稅事也。其一,推奴徵債,限明秋防塞事也。分等依狀請施行,今年農形,未免災實相錯,而亦多流來未頉者,無怪災實之多,不須過加剋減事也。事目外五千結,特許加劃,新還許停,固知無實惠,而窮蔀紓力,亦在所當恤,只令尤甚邑三分一停退,昨年停退條仍停,縱關糴弊,竝督宜念民情,亦許尤甚邑三分二,之次邑折半停退,稍實邑勿論,當捧條之分數準折,昨年條之仍前代捧,竝依施,城餉轉輸,非不貽瘼,而北漢事勢,誠亦多窒,尤甚邑八分一,之次邑四分一上城,其餘使之捧留本邑,耗條竝以本色輸送,當年軍布之停退,係是難愼,不可遽議,置之,昨年條,則尤甚邑全數,之次邑折半仍停,敗船罪人之限前移送,有違常法,置之,其餘諸條,旣多已施之例,竝依狀請施行,何如?傳曰,允。
又以備邊司言啓曰,頃因湖西年分狀啓,事目外不足災一萬三千結加劃矣。卽見該監司趙冀永狀啓,則復陳民情遑汲之狀,仍請見減災四千三百八十五結七十七負四束,依前請準劃事,令廟堂稟旨,分付矣。給災之政,上關國計,下係民隱,該道初劃,旣比已往之摠,宜無不足之慮,而今又煩請,期以準劃者,可知其本道民情之萬不獲已,其在寧失之義,不須較計增減,更以二千結加劃,使之一一均俵,實惠下究之地,何如?傳曰,允。
又以備邊司言啓曰,關西先運襦衣二百四十九領,紙衣二百六十二領,照數捧上稱量,綿品紙品,亦爲看審後仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又以左右捕廳言啓曰,謹依下敎,懿昭廟見失餕餘盒,多歧詗探矣。偸竊漢李長金,今纔捉得,詳細究問,則行賊情節,箇箇自服而鍮盒二坐,以本色今已推納,盒蓋二箇段,以刻標之宛然,不得斥賣,欲爲掩跡之計,埋置於坡州地云,故搜覓次今方送校,而賊漢段,盒蓋推來間,姑爲嚴囚之意,敢啓。傳曰,知道。
己亥十月十五日辰時,上御熙政堂。進講入侍時,判府事朴宗薰,檢校直提學趙寅永,參贊官尹興圭,侍講官曺錫亨,假注書黃燝,記注官文起珽·金龍銓,各持詩傳第四卷,以次進伏訖。上誦前受音一遍訖。寅永讀自五月斯螽動股,止食我農夫,仍奏釋義訖。上讀新受音十遍訖,命陳文義。寅永曰,全篇之旨,專在於豫一字,而此章尤爲豫備,斯螽莎鷄,卽微物也,始自五月,記其變動,至于十月者,蓋以五月一陰生,至于十月爲純陰而將改歲,故若是其詳。此正易所謂先天而奉天時者,而罔非古今人欽昊授時之義也。此尤深加體念處也。上曰,玉堂陳之。錫亨曰,此章言,爲此春酒,以介眉壽,實爲詠歌咨嗟,手舞足蹈處也。豳之人民,服田力穡,終歲勞苦,及其秋冬之交,築場納稼,少得休息之,此禮所謂百日之蜡一日之澤也。是以殺羊爲酒,肆筵洗斝眉壽以頌禱之,養老之禮,事親之節,於斯至矣。書酒誥曰,用孝養厥父母,厥父母慶,自洗腆致用酒,雖閭巷小民,皆有良知良能,愛親敬長之心,油然感發,然人君推孝理之理,以身導率,然後一國興孝,化行俗美。蓋成周之治,以仁孝爲先,文考之日三朝,武王之亦一飯是已。伏願鑑法于玆,深加體念焉。上曰,參贊官陳之。興圭曰,閣臣·儒臣,備陳無餘,臣無容更達矣。上曰,判府事陳之。宗薰曰,有國第一本政,卽民事也,人主第一先務,卽民事也,民生疾苦,稼穡艱難,必講究存心,然後方可以施惠澤而敷政敎。成王卽阼初元,春秋亦十三四,周公欲王之迪知小人之依,故作爲此詩,使瞽矇日夕誦之。今距其時數千歲,而今讀是詩,陰陽節候之推敓,昆蟲草木之變化,耕稼之功,蠶績之勞,歷歷如在目前,初無古今之異。古人有謂禹貢山川名畫,而此八章詩,乃一部農桑圖也。昔南宋樓璹,爲耕·織二圖,繫之以詩各二十餘篇以進之,重民瘼敦政本之義,卽七月遺意,其詳悉該備,可以想見,而豈能及此篇乎?如曰嗟我婦子,曰爲改歲,入此室處,此數句,雖工畫者,實無以摸得彷彿,而諷詠之餘,民情物態,怳若親見,此詩固不可以一日而不講矣。上掩卷。宗薰進前奏曰,日間聖體,若何?上曰,一樣矣。寢睡·水刺之〈節〉,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。仍命退。諸臣以次退出。
上在昌德宮。停常參,只晝講。
夜自二更至十七日開東,灑雨下雨,測雨器水深一寸九分。
尹興圭啓曰,明日常參·經筵,取稟。傳曰,停。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹興圭啓曰,左副承旨洪在喆,今日不爲仕進,卽爲牌招,何如?傳曰,允。
備忘記,玉江萬戶李哲明,方山萬戶金祐得下直,各長弓一張,長箭一部,片箭一部,筒兒一箇賜給。
尹興圭啓曰,左右史不可不備,別兼春秋趙徽林·李時愚,旣有只推之命,竝卽牌招,推移入直,何如?傳曰,允。
以副校理任百經,副修撰金基纘牌不進罷職傳旨,傳于洪祐喆曰,只推。
洪祐喆,以弘文館言啓曰,副校理任百經,副修撰金基纘,旣有只推之命,竝卽牌招察任,何如?傳曰,允。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于李時在曰,只推。
以左副承旨洪在喆牌不進罷職傳旨,傳于李時在曰,只推。
以別兼春秋趙徽林·李時愚牌不進罷職傳旨,傳于李時在曰,只推。
備邊司,以安光直爲義州府尹。
洪祐喆,以戶曹言啓曰,謹奉傳敎,景祐宮正堂簾帳,誠一軒蘆簾修改吉日時,令日官李明元推擇,則今十月二十一日巽時爲吉云。以此日時擧行之意,敢啓。傳曰,知道。
李時在,以兵曹言啓曰,文臣兼宣傳官曺錫亨·韓宓履,俱以病難供職,呈狀乞遞,竝改差,何如?傳曰,允。
又以禁衛營言啓曰,中旬賞試才時,柳葉箭五中,片箭三中,騎芻五中,六兩一矢一百五十步,二矢一百四十五步以上,鳥銃貫三中沒技者,啓稟事,曾有定式矣。今此本營中旬時,各技沒技人,依例別單書入之意,敢啓。傳曰,知道。
大司成李圭祊疏曰,伏以,臣以跡則單寒畸零,以質則憃愚儱侗,於文識,尤空空如也,承藉先世之庥蔭,蒙被兩朝之洪造,通名仕籍,冒竊已倖矣,廁身華貫,歷揚皆濫矣。忝叨下大夫之列者,居然爲十有年所,而曷嘗有寸長一能,少可以裨補絲毫者乎?惟守拙知足,庶可爲不報之報矣。跧縮深巷,念已絶於希榮,歌詠聖澤,分自甘於投閒,不意日前,伏奉除旨,以臣爲成均館大司成者,臣始焉惝怳,繼之以惶恧,實不敢知聖明之何取也。噫,是職也,世所稱文纓之淸選,儒衿之師資,則其望峻矣,其責鉅矣,是豈如臣匪才蔑識之百不猶人者,所可倫擬而襯似乎哉?選失其方,公器爲䙝,師非其望,士論不厭。是以常得名儒,唐朝愼司業之選,必擧文士,宋制重助敎之畀,今臣所叨,又非司業助敎之比,則此無異於冠冕於猿狙,羈馽於鼯鼠,將不免有識之竊歎,諸生之譏笑。臣身狼狽,固不足恤,而其爲聖簡之所纇累,公器之所玷汚,豈細故也哉?臣若廣引前輩蘄免之語,則猶近於稍可承當,倣效崇飾,終自歸於大慢小僞之科,故未敢爲靡蔓煩瀆之辭,而匪招以招,竊效虞人死不往之義,庚牌之下,承膺無路,玆敢披瀝衷懇,略暴情實。伏乞聖慈,曲垂鑑照,將臣新授職名,亟許鐫改,俾選格重而賤分安焉。臣無任云云。省疏具悉。爾其勿辭察職。
己亥十月十六日午時,上御熙政堂。晝講入侍時,知事李羲準,特進官李惟秀,參贊官李時在,侍講官曺錫亨,檢討官李繪九,假注書白弘洙,記注官趙相玉,記事官鄭基世,各持詩傳第四卷,以次進伏。武臣金相順進伏楹外訖。上誦前受音一遍訖。錫亨讀自九月築場圃,止七月八章,仍奏釋義。上讀新受音十遍訖,命陳文義。錫亨曰,七月一篇,皆是務農之辭,而以此章觀之,穡事旣畢,晝茅宵綯,升屋播穀,又從而勸勉之,自春徂冬,無一日休息之暇,其沾體塗足,窮年勞苦之狀,推可見矣。昔在世廟朝,謂卞季良曰,邠風·無逸,備載稼穡之艱難,然本國土俗,異於中國,民間生業之艱,徭役之苦,卿其逐月作圖,仍述警戒之意以進示,我肅廟朝題宋僖宗耕蠶圖曰,善形容田家之辛苦,女紅之勤勞,每一披閱,若親見之,丹靑抑其次也,此皆列聖朝重穡憂民之本意也。伏願殿下,體祖宗之心法,留神省覽焉。上曰,下番陳之。繪九曰,此章言農事旣畢,民得休息,於是乎勞農而養老,以躋公堂祝萬壽結之,此邠民忠於上之義也。與爲公子裳,爲公子裘,同一其義,而至於祝君壽,則其誠尤切矣。下之人祈祝於上者,莫過於壽考,此詩中頌禱之體也。本註曰,上以誠愛下,下以忠利上,今觀其詩,盡是下忠上之意,未見上愛下之旨,而以是爲說者,何也?只以下之忠上者,默識以推之,則上之愛下,不言可知矣。苟無上之愛下,則下何以如是忠上也耶?然則詩中不言愛下之義者德化已洽,勤儉已成,民不自知其然也,此實愛之至故也。其與堯民之帝力何有於我者,相似矣。由是言之,則下之忠上與否,惟在於上之導率如何耳。伏惟我朝,以仁厚勤民開國,傳爲家法,比擬成周,而成宗大王嘗敎曰,農桑國之本,必身親見之,乃知其理,其令後苑樹桑,作水田,至今上苑收租,有頒賜之擧,此亦出於共知稼穡艱難之盛意也。伏願以是鑑法而繼述焉。上曰,經筵陳之。羲準曰,上下番儒臣所奏,備盡此章之旨,臣無用更達,而成王沖齡卽祚,稼穡艱難,未及照察,故周公,備述后稷·公劉風化之所由基,以作此詩,使瞽矇朝夕諷誦。大抵人君,以民爲天,民以食爲天,農作卽天下之大本也,畎畝之民終歲勞苦之狀,備載於此詩,而君民相須之義,古今無異。伏願殿下,雖於淸閒之時,亦爲時時省察,有如瞽矇之朝夕諷誦在左右焉。上曰,特進官陳之。惟秀曰,經筵·玉堂,備陳無餘,臣無容更達矣。上曰,參贊官陳之。時在曰,臣亦無可達之辭矣。上掩卷,命史官就座,仍命退,諸臣以次退出。
上在昌德宮。停常參·經筵。
尹聲大啓曰,明日常參·經筵,取稟。傳曰,只晝講。
李時在啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹聲大啓曰,右承旨尹興圭,左副承旨洪在喆,今日不爲仕進,竝卽牌招,何如?傳曰,允。
傳于洪祐喆曰,進講入侍。
傳于尹聲大曰,在外承旨許遞,前望單子入之。
承旨前望單子入之,金大根落點。
傳于尹聲大曰,承旨房望,順房爲之。
尹聲大啓曰,左右史不可不備,別兼春秋趙徽林·李時愚,旣有只推之命,檢閱南秉哲,由限已過,竝卽牌招,推移入直,何如?傳曰,允。
洪祐喆啓曰,卽者檢閱鄭基世,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以副校理任百經牌不進罷職傳旨,傳于尹聲大曰,只推。
尹聲大,以弘文館言啓曰,副校理任百經,旣有只推之命,卽爲牌招察任,何如?傳曰,允。
李時在,以備邊司言啓曰,義州府尹南履懋,在任卒逝矣,返柩時擔軍,依法典題給之意,分付所經各道,何如?傳曰,允。
又以備邊司言啓曰,邊門重地,非但曠官之一時爲悶,使行入府不遠,接待資送之節,尤多窘急,新除灣尹,令政院,政官牌招開政下批,仍令當日辭朝,星火馳赴,何如?傳曰,允。
尹聲大啓曰,吏曹判書宋冕載,參判李景在,參議朴容壽牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書宋冕載,參判李景在牌招不進,參議朴容壽進,同副承旨洪祐喆進。啓曰,判書宋冕載,參判李景在竝牌招不進,小臣獨政未安,何以爲之?敢稟。傳曰,只出緊任。以洪永圭爲校理,權溭爲兵曹參議,義州府尹單安光直,兼華寧殿令單尹致承。
兵批,判書趙秉鉉,參判洪羲瑾病,參議未差,參知宋應龍入直進,右副承旨李時在進。副護軍李寅臯·朴來永·金壽喜·金樂喜·趙秉懿·宋秀國·沈宜泳·李秉權·金鍾旭·羅鵬南·玄夏圭竝單付,兼義州鎭兵馬節制使兩西運餉使單安光直。
備忘記,義州府尹安光直下直,長弓一張,長箭一部,片箭一部,筒兒一箇賜給。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于李時在曰,只推。
以右承旨尹興圭,右副承旨洪在喆牌不進罷職傳旨,傳于李時在曰,只推。
以副校理任百經牌不進罷職傳旨,傳于李時在曰,只推。
以別兼春秋趙徽林·李時愚,檢閱南秉哲牌不進罷職傳旨,傳于李時在曰,只推。
以檢閱鄭基世牌不進罷職傳旨,傳于李時在曰,只推。
李時在,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
李時在,以武臣堂上朔試射試所試官意啓曰,今日試射時,嘉善金麗哲,無緣不參,依承傳罷職,何如?傳曰,允。
右議政李止淵疏曰,伏以,臣抱必危之病,齎必遞之願,頃暴情實,竊冀降監,及伏奉批旨,不惟不賜之允許,凡所以慰藉臣期勉臣者,夐出常例,與臣蘄望,一切相反,在臣身雖極榮感,論國體轉益苟簡,伏枕惶隘,益不知所以自措也。夫人臣去職,其義不一,材不勝任則去,情有難安則去,疾病人所難免,而不得陳力者亦去,臣之匪材久居,固未嘗一日自安乎情,而目下決不可不去者,惟病爲尤急,臣之見狀,直朝暮殊矣。縱使不殊,復完已無望焉,以是病而居是職,斷無是理,臣之汲汲皇皇,如縛求解者,豈爲臣病而已哉?卽以由臣病而將至於病國耳,臣固不足恤,而一或國事受病,莫可捄藥,則臣雖萬殞,顧何以自贖乎?向疏之全篇言病,非不知萬萬猥䙝,而不如是,則疾病之呼,無以上格,體諒之恩,無以下逮故也。此豈臣可已而不已者耶?嗚呼,臣荷兩朝罔極之渥,受三事至重之任,區區願忠,卽秉彝之所當然,苟使臣筋力粗可支吾,神識尙可收拾,則豈不思拚死殫竭,夷險前進,少效不報之報,而奈此一病嬰身,萬事違心,盡職之誠,生未遂願,瘝官之罪,死難逃誅,所以必欲丐免於未就盡之前者也,臣情到此,于亦慼矣。臣之控籲,纔爲若干日,而較計未旬之間,又有幾分之加。蓋其病本旣在於積瘁,眞元自底於暴陷,形骸徒存而如紙粘木,藥餌無靈而若水投石,沈沈焉不絶如綫。人之所以爲生者氣,而氣盡則死,其理卽然,此不待臣言之畢,而竊庶幾天日之明,俯燭無遺,臣豈忍一毫飾辭,圖占便宜,重自陷於欺罔之罪哉?噫,顧今民國憂虞,茫無涯畔,實非臣子言私之時。然如臣者,不能自庇其身,尙何以庇民,不能自醫其疾,尙何以醫國?百無猷爲,毫蔑裨補,而尸居養疴,伈泄度日,倘殘喘之遂泯,將私恨之難瞑。興念及此,又添一病。爲今之計,惟有得請與被罪兩條路耳。若未蒙曲賜矜諒,俾得全保,則惟望遄伏威罰,以爲爲人臣辜恩慢命者之戒,千萬至祝。臣無任云云。答曰,省疏具悉卿懇。愼節之尙未良已,豈勝奉慮,而亦可以臥閤論道,何巽辭之荐至乎?前批已諭悉之矣。卿何不體予意之懇至,念國事之艱棘,浼浼欲必解乃已乎?諒非所望於卿,而益歎淺誠之不相孚也。且卿之所以爲辭者,卽不過一病字爾,以一時旡妄之憂,遽思釋負,從以曲遂,是豈相須之義,而決知爲無其說也?卿須安心調理,俾圖翌瘳之喜,亟斷來章,益盡匪躬之責。仍傳于李時在曰,此批答,遣史官傳諭于右議政。
己亥十月十七日辰時,上御熙政堂。進講入侍時,檢校提學趙寅永,參贊官洪祐喆,侍讀官趙啓昇,假注書黃燝,記注官李昌廷,記事官鄭基世,各持詩傳第四卷,以次進伏訖。上誦前受音一遍訖。寅永讀自鴟鴞鴟鴞,止或敢侮予,仍奏釋義訖。上讀新受音十遍訖,命陳文義。寅永曰,俄於釋義,已陳其大槪,無可更達之義矣。仍奏曰,講學之法,貴在徹頭徹尾,而況如此篇,章短句小,固無自止之可分。俄於自止付入之後,特下分半改付之敎,臣恐殿下好學之誠,有所未至也。粵我祖宗朝講對之際,蓋有自止外加付之事,未有自止內減付之時,此豈非鑑法處乎?子思子曰,人一能之,己百之,人十能之,己千之,如此然後,緝熙之功可期矣。伏願殿下,繼自今除其大章鉅篇,則勿復分自止,是臣區區之望也。上曰,玉堂陳之。啓昇曰,此章中,以鳥之迨天未雨綢繆牖戶,比之於國家安泰之日,經理預備,可見周公深愛王室之意。故孔子,贊之以爲此詩者其知道,孟子又引此詩,以釋治國之義,有曰國家閒暇,及是時明其政刑,夫閒暇者,可以有爲之時也。及字則猶汲汲,而有惟日不足之意。蓋治國之道,必也及時經理,先事預備,然後自無未及之歎,而百度自貞,庶績咸熙矣。伏願留念焉。上曰,參贊官陳之。祐喆曰,閣臣·儒臣,備陳無餘,臣無容更達矣。上掩卷,仍命退,諸臣以次退出。
上在昌德宮。停常參,只晝講。
自申時至人定,灑雨下雨,測雨器水深三分。自人定至十九日開東,灑雨下雨,測雨器水深四分。
尹興圭啓曰,明日常參·經筵,取稟。傳曰,停。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹興圭啓曰,左右史不可不備,別兼春秋趙徽林·李時愚,檢閱鄭基世·南秉哲,旣有只推之命,竝卽牌招,推移入直,何如?傳曰,允。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于李時在曰,只推。
以別兼春秋趙徽林·李時愚,檢閱鄭基世·南秉哲牌不進罷職傳旨,傳于李時在曰,只推。
尹興圭,以弘文館言啓曰,副校理任百經,旣有只推之命,與新除授校理洪永圭,一體牌招察任,何如?傳曰,允。
李時在,以左右捕盜廳言啓曰,懿昭廟見失餕餘盒二坐,以本色已爲推納,盒蓋段,依賊招送校搜覓於坡州地事,前已草記蒙允矣。卽發校卒,盒蓋二箇,果爲搜得於埋置處,而賊漢別無更覈之端,移送秋曹,依律勘處,何如?傳曰,允。
又以左右捕盜廳言啓曰,謹依本廳草記批旨,懿昭廟餕餘盒偸竊漢李長金,移送秋曹之意,敢啓。傳曰,知道。
斥邪綸音。王若曰,嗚呼,中庸曰天命之謂性,尙書曰惟皇上帝,降衷于下民。若有恒性,其論一原,畀賦之初,曰天曰上帝者,天以形體言,上帝以主宰言也,曰命曰降衷者,非諄諄然眞有詔告也。一理所發,二氣斡焉,四序所運,萬品育焉。人得之爲性者,其德有四,曰仁義禮智也,其倫有五,曰父子君臣夫婦長幼朋友也。此皆當然而然,無待乎安排布置,勉强作爲,故曰天生烝民,有物有則,率之則爲順天,悖之則爲逆天,凡所以奉天而事上帝者,豈有出於四端五倫之外哉?嗚呼,粵自羲·農·堯·舜,繼天立極,其寅畏而祗承,惇敍而敬敷者,惟此而已。亦粵我夫子,祖述憲章之後,至于有宋群賢,其明天理淑人心者,惟此而已。毫釐有差,猶謂之異端,況乎陰沴荒誕怪詭不經之外道乎?國有常刑,必殺無赦,此所謂辟以止辟也。嗚呼,我東處文明之鄕,襲仁賢之化,美風善敎,厥惟久矣。洪惟我聖祖,受天明命,肇造區宇,明彝倫以立人紀,崇道學以正國俗,聖子神孫,儆戒不怠,丕克對越于天,而休運永孚,儒賢輩出,上自公卿大夫,下逮閭巷匹庶,戶服洙·泗之行,家誦洛·閩之書,男以忠孝爲本,女以貞烈爲重,冠昏喪祭,必遵乎禮,士農工商,各遂其業,式至今,胥匡以生,國家賴焉。矧惟我正宗大王,挺天縱之聖,紹百王之統,聲明文物,粲然具備,而不幸有凶賊承薰者,購來西洋之書,號爲天主之學,非先王之法言而潛相誑誘,非聖人之正道,而馴致耽惑,駸駸然入於夷狄禽獸之域。於是乎正廟憂其久而愈熾也,治其魁宥其餘,克推欲生之念,俾開自新之路,恩莫厚矣,德莫盛矣,雖豚魚之頑,梟獍之凶,亦當有所感悟,而本性旣喪,舊習不悛,以至辛酉討邪之獄而極矣。其薄有才藝者,艶其新而倡之,矇無知覺者,樂其誕而從之,身處卿宰,自作窩窟,家傳詩禮,亦有染汚,而文謨則變薙制敢行都市,嗣永則裁帛書欲招海舶,凶圖逆節,於斯爲急,苟非我純宗大王,曁我貞純大妃,悉燭魑魅之奸,大振斧鉞之威,廓闢而痛鋤之,則國之爲國,人之爲人,有未可知也。嗚呼,今距辛酉,四十年所,禁網寢疏,邪敎又盛,虺蜮匿影,稂莠易種,逆豎變姓而出沒,妖譯齎貨而交通,潛募洋人,至再至三,而聲氣接於異域,脈絡遍於同黨,比諸辛酉,殆有浮焉。肆予小子,謹遵皇祖之謨,恭奉慈聖之命,不可不行天之罰,雖其迷昏而莫之返,淪沒而莫之拯,騈首連肩,自底大戮,而予惟爲民父母,其能無哀矜惻怛之心,戚戚于中哉?嗚呼,予聞不敎而刑,謂之殃民,予當以邪敎源委,逐條辨析,用播告于爾在廷臣隣及我八方士女,俾各曉然,爾尙欽哉。嗚呼,彼爲天主之學者,曰是學也,乃敬天也,尊天也。天固可敬可尊,而彼所以敬且尊者,不過如滌罪邀寵之諸鄙事,自歸於慢天䙝天也,吾所以敬且尊者,卽向所謂四端五倫之昭天命順皇降,而日用事爲之當於理也。邪正之分,不待兩言。且彼耶穌云者,不知其是人是鬼,是眞是假,而其徒之言,以爲始以天主下降,死復上作天主,爲萬物民生之大父母。天也者,無聲無臭,人也者,有軀有殼,斷不可相混,而今以天謂之降而爲人,以人謂之上而爲天,是有何依俙可惑之端,而若是之矯誣也?爾試思之。往古來今,有是理耶?嗚呼,匪父何生,匪母何育?欲報之德,昊天罔極,而生民以來,凘滅他不得之大本也,彼乃以生我者,爲肉身父母,天主者,爲靈魂父母,親愛崇奉,在於彼不在於此,以自絶其父母,是可血氣之倫所可忍乎?祭祀之禮,所以追遠報本,而孝子之不忍死其親也,神理人情,不得不然,而彼乃毁主廢祭,謂死者無知,苟如是也,彼所謂靈魂,又何所依靠?首尾橫決,不成倫脊。虎狼惡獸也,尙有父子之情,豺獺微物也,尙有祭祀之義,則彼雖圓顱方趾,曾虎狼豺獺之不若,人之無良,胡至此極?嗚呼,君臣之義,無所逃於天地,而彼乃以敎皇敎主,作爲稱號,不啻如戎狄之酋長賊盜之渠率,是欲攘司牧之權,使政化無所底,政令無所施也。禍首亂本,孰有甚焉?嗚呼,有陰陽必有夫婦,不易之理也,彼乃以不嫁不娶,妄托貞德,其下焉者,男女混處,濊亂風敎,由前則人之類滅矣,由後則人之倫瀆矣。無父無君,旣至於此,夫婦之際,又何可論?至若聖母神父領洗堅振等種種名色,愈出兪幻,要之爲狐魔巫覡,符水咀呪之惑世者也。粗具見識,寧或疑眩,而最是天堂地獄之說,易哄蚩蠢,然此釋氏之陳腐也。前人之辨,已無餘蘊,不足更事劈破,而是曾孰見而孰傳之也?蔽一言曰謊說也。彼亦均受天賦,竝充人類,而乃欲斁棄五常,滅絶三綱,以求其身後之福於慌惚茫昧之地者,不亦惑之甚哉?求福之道,實有之矣。詩曰永言配命,自求多福,又曰豈弟君子,求福不回。配命者,合於理也,不回者,不爲回邪之行以要之也,如是則福自至,不如是則欲求福而反取禍也。予聞耶穌,凶死之最酷者也。其學之爲福爲禍,於此可驗,而不惟不爲之視而爲懲,乃以刑死爲樂地,刀鋸桁楊,暋不知畏,如醉如顚,莫可提醒,非愚則妄,吁可哀矣。嗚呼,此若爲光明正大之敎,則何必講受於昏夜密室之中,嘯聚於深山窮谷之間,而廢種錮孽,失志怨國之徒,下流至愚,騙財誨淫之輩,互稱敎友,各設邪號,藏頭隱尾,打成一片也哉?卽此形跡,已判其至凶至妖,而究竟爲計,不出於黃巾·白蓮之包蓄耳。彼豈非生長於此邦,食息於此邦者乎?此邦之俗,只是四端之擴充,五倫之培植,而父祖之所相沿,師友之所相資,皆在於是,則何故捨此邦所共由之坦路,甘心於幾萬里外異類之邪說,以自就罟矱乎?嗚呼,彼浸漬之深錮者,盤覈之畢露者,固已咸仗厥辜,而其未及現發者,又不知糾結如何滋蔓如何,死者雖不足恤,生者猶可丕變。彼皆吾赤子耳,忍使之一向沈蠱,不思所以牖昏嚮明之方乎?今予敷示心腹,非予言也,乃惟天之經人之維,古昔群聖之訓也。嗟爾臣黎,欽哉欽哉。父詔其子,兄詔其弟,其所訛誤者,必思所以開導焉,其未陷溺者,必思所以勸戒焉,又或有開導勸戒而終不率者,必思所以殄殪而懲創焉,俾此一種,毋敢更容,則豈不休哉?豈不休哉?孟子曰,經正則庶民興,庶民興,斯無邪慝矣。爲今之道,其惟敦行誼以修其孝弟忠信,篤經術以習其詩·書·易·禮,而勿以趨尙放縱,背前聖之規矩,勿以考據細瑣,侮先賢之訓誥,使我章甫衿紳,粹然一出於天德天彝自然之則,則吾道不期扶而扶,異學不期斥而斥,彼感發而自奮,警惕而自悔者,庸詎無去邪歸正之理哉?嗚呼,書不云乎?百姓有過,在予一人。今玆邪敎之橫肆,職由予寡昧不能導率之咎,反躬自責,若恫在己,而載念爾一寒一暖一飢一飽之節,罔非予小子夙宵憧憧,則其於爾性命之所關係,倫彝之所維持,爲人爲獸之所界限剖判者,予又安得不重言復言,哀痛而諭之也?檢校提學趙寅永製進。
己亥十月十八日午時,上御熙政堂。晝講入侍時,同知事李鼎臣,特進官尹秉烈,參贊官李時在,侍讀官趙啓昇,檢討官徐耆淳,假注書白弘洙,記注官李昌廷,記事官金龍銓,各持詩傳第四卷,以次進伏。武臣趙存中進伏楹外訖。上曰,史官分左右。上誦前受音一遍訖。啓昇讀自予手拮据,止鴟鴞四章,仍奏釋義。上讀新受音十遍訖,命陳文義。啓昇曰,此章文義,臣於昨日講筵,略有所陳,今別無架疊者,而第三章之拮据蓄租,第四章之風雨漂搖,言之及此,可見其周公之取譬勤勞,於是乎益切矣。蓋詩之爲體,一章之內屢致意焉,一節深於一節,每於開卷臨讀之際,徹頭徹尾,詳悉翫賾,然後經旨自可瞭然矣。伏願垂察焉。上曰,下番陳之。耆淳曰,此詩卽周公所作,而一篇皆借爲鳥言,以明勤勞王家,雖處窮厄之地,惟以赤心血衷,感悟成王爲心,成王見此詩,而悟流言之疑,作親迎之擧,若非成王之明,周公之誠,豈至於此哉?伏願此等處留神焉。上曰,經筵陳之。鼎臣曰,自古帝王之所當鑑戒,無如此章之深且切矣。成就之難,有甚口瘏而羽譙,不虞之患,殆若風搖而雨漂,故伯益之告帝舜曰,儆戒無虞,召公之贊武王曰,罔或不勤,苟於平常無事之時,恒存儆省勤勵之心,危可使安,憂可爲樂。伏願殿下,於此等〈處〉體念焉。上曰,特進官陳之。秉烈曰,以周公之聖,爲王室之懿親,而君臣之間,猶有疑阻,居東二年,作鴟鴞之詩,其辭若是悲切,由此觀之,則所可畏者,流言譖說也。人君當以遠譖說,爲第一工夫,而堲譖說流言之方,專在於親君子遠小人。若前後左右,皆是正人,則流言何自而入乎?伏願體念焉。上曰,參贊官陳之。時在曰,經筵·特進官·儒臣,備陳無餘,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深二分。
尹興圭啓曰,明日常參·經筵,取稟。傳曰,只晝講。
洪在喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,右副承旨李時在,今日不爲仕進,卽爲牌招,何如?傳曰,允。
尹興圭啓曰,三品官之無得過三日循例請牌,曾有定式矣。兵曹參議權溭,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于金大根曰,進講入侍。
尹興圭啓曰,左右史不可不備,別兼春秋趙徽林·李時愚,檢閱南秉哲,旣有只推之命,竝卽牌招,推移入直,何如?傳曰,允。
洪在喆啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于洪祐喆曰,只推。
以右副承旨李時在牌不進罷職傳旨,傳于洪祐喆曰,只推。
以校理洪永圭,副校理任百經牌不進罷職傳旨,傳于洪祐喆曰,只推。
以別兼春秋趙徽林·李時愚牌不進罷職傳旨,傳于洪祐喆曰,只推。
尹興圭啓曰,卽者檢閱鄭基世謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
尹興圭,以弘文館言啓曰,校理洪永圭,副校理任百經,旣有只推之命,竝卽牌招察任,何如?傳曰,允。
又以禮曹言啓曰,卽接溫陵官員所報,則近日虎患狼藉,晝夜咆哮於陵寢咫尺之地,奉審巡山等節,無以擧行云矣。莫重之地,有此虎患,極爲驚悚,卽令該軍門,發送砲手,期於獵捉事,分付,何如?傳曰,允。
洪祐喆,以都摠府言啓曰,副摠管趙存中,以禁衛中軍,本營中旬頒賞坐起進參事,晝仕出去之意,敢啓。傳曰,允。
又以兵曹言啓曰,今月二十二日,二內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以李應謙爲內禁將。
兵曹口傳政事,副護軍單李應謙。
洪在喆,以備邊司言啓曰,頃因京畿年分狀啓,事目外不足災五千結加劃,北漢城餉,尤甚邑八分一,之次邑四分一上城之意,覆啓行會矣。卽見該監司洪學淵狀啓,則復陳災形民勢,仍請見減災一千一百十結五十一負六束準劃,尤甚邑城餉全數捧留事,更令廟堂稟旨,分付矣。當初災結與諸條所施,非不到底軫念,務從優厚,而今又道啓,如是申請,可知畿民事勢,萬不獲已而然。更以六百結加劃,使之均俵,城餉則旣以尤甚邑中陽川·始興·高陽,最難轉輸爲辭,此亦依所請,三邑所納,特令全數捧留,何如?傳曰,允。
義禁府啓目,木川前縣監李寅永原情云云,承傳內辭緣,泛稱遲晩,刑推得情,何如?判付啓,除刑推議處爲良如敎。
檢閱南秉哲疏曰,伏以,臣母之病,較之請急之日而無減焉,勢難離側,召命儼臨,荐犯違慢,罪當重勘,曲察微情,罰止問備,臣感激怵猥,不省攸厝。第念離捨親病,子情之所難安,違傲君命,臣分之所未敢,臣於是公私憫,進退維難,玆敢控籲於庚牌之下,頻瀆崇聽,臣罪益重矣。伏乞聖慈,俯垂矜憐,鐫臣所帶之職,俾便救護,勘臣瀆擾之罪,以肅法紀焉。臣無任云云。省疏具悉。爾其勿辭救護。
己亥十月十九日辰時,上御熙政堂。進講入侍時,檢校直提學徐憙淳,參贊官金大根,檢討官徐耆淳,假注書黃燝,記注官文起珽,記事官鄭基世,各持詩傳第四卷,以次進伏訖。上誦前受音一遍訖。憙淳讀自我徂東山,止伊可懷也,仍奏釋義訖。上讀新受音十遍訖,命陳文義。憙淳曰,此詩,卽周公以勞歸士,而第二章室廬荒廢之狀,歷歷如畫。夫周公,素乎富貴,何以知閭閻荒廬,有此五物也?蓋聖人,能通天下之志,而以民心爲心,故無一物不留於心,以至如此之纖悉委曲,敍其情而悶其勞,安得不心悅誠服乎?此宜深所留神處也。上曰,玉堂陳之。耆淳曰,易曰惟君子爲能通天下之志,此章十二句,非通天下之志,則說出不得矣。故曰詩言志,讀詩而不得作者之志,則詩不可見,詩志不可見,則天下之志,不可通矣,此詩之所以爲敎者大矣。伏望此等大志,益加體念焉。上曰,參贊官陳之。大根曰,備陳無餘,臣無容更達矣。上掩卷,仍命退,諸臣以次退出。
上在昌德宮。停常參,只晝講。
藥房提調金弘根,副提調尹聲大啓曰,伏未審日間,聖體,若何?寢睡·水刺之節,何如?臣等率諸御〈醫〉,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李時在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹興圭啓曰,明日常參·經筵,取稟。傳曰,停。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
尹聲大啓曰,左承旨金大根,今日不爲仕進,卽爲牌招,何如?傳曰,允。
又啓曰,事變假注書金圭衡,身病猝重,勢難察任,今姑改差,何如?傳曰,允。
金圭衡改差,代以丁義衍爲假注書。
以檢閱鄭基世牌不進罷職傳旨,傳于李時在曰,只推。
尹興圭啓曰,左右史不可不備,別兼春秋趙徽林·李時愚,檢閱鄭基世,旣有只推之命,竝卽牌招,推移入直,何如?傳曰,允。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于李時在曰,只推。
以左承旨金大根牌不進罷職傳旨,傳于李時在曰,只推。
以校理洪永圭,副校理任百經牌不進罷職傳旨,傳于李時在曰,只推。
尹興圭,以弘文館言啓曰,校理洪永圭,副校理任百經,旣有只推之命,竝卽牌招察任,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則南壇·先農壇·先蠶壇·雩祀壇·漢江壇·司寒壇·馬祖壇·厲壇壇上及四面紅箭門墻垣階砌,俱爲無頉,而祈雨壇北邊紅箭門顚仆,卽爲修改事,分付該監,此後看護等節,叧加申飭之意,敢啓。傳曰,知道。
李時在,以兵曹言啓曰,新除授內禁衛將李應謙,時無職名,依例口傳付軍職以入之意,敢啓。傳曰,知道。
又以御營廳言啓曰,溫陵局內,虎患狼藉,晝夜咆哮於陵寢咫尺之地,奉審巡山等節,無以擧行,卽令該軍門,發遣校卒,期於獵捉事,自禮曹草記,允下矣。本廳善放砲手五十名,定將校領率,今月二十日爲始,出送行獵之意,敢啓。傳曰,知道。
己亥十月二十日午時,上御熙政堂。晝講入侍時,知事申在植,特進官李完植,參贊官洪祐喆,侍讀官趙啓昇,檢討官徐耆淳,假注書白弘洙,記注官趙相玉·李昌廷,各持詩傳第四卷,以次進伏。武臣趙存卿進伏楹外訖。上曰,史官分左右。上誦前受音一遍訖。啓昇讀自我徂東山,慆慆不歸,我來自東,零雨其濛,鸛鳴于垤,止東山四章,仍奏釋義。上讀新受音十遍訖,命陳文義。啓昇曰,此章之旨,可以見交通上下之情,而爲固結人心之本矣。有曰我徂東山,則言其行遠也,慆慆不歸,則謂其久也,零雨其濛,則記其時也,蓋周公東征,居然三年之久,而乃其始歸之時,又爲途中遇雨,則其時從公之士,宜有別離之苦,行役之勞,而周公體悉人情,作此詩而反復歌詠,極道其勞苦之意,至及於室家之情,則孰不歡欣感激,反忘其勞苦哉?大抵上下之際,貴是情志之相孚,而上之人導率之方,若曲察其情,則雖用民力,民反歡樂之,惟聖明垂察焉。上曰,下番陳之。耆淳曰,大凡人情喜新,新物每勝於舊貫,而其實則不然,人舊則知之也深,器舊則用之也資,新雖可以供一時之娛,終不若舊之爲愈。此詩旣曰其新孔嘉,繼之曰其舊如之何者,蓋新猶如此,舊況如何?亦謂其舊勝於新也。故聖人之言,類如是淳正。伏願殿下,勿以新奇爲娛,雖日用事物之間,必求其舊,宮室服用,必循舊制,憲章率由於舊,心法克遵於舊焉。上曰,經筵陳之。在植曰,周公此詩,蓋爲其慰勞東征之士而作也。歌詠之際,曲盡人情,胥皆歡欣感激,上下情地,所以交孚,而以致周室王業之維持鞏固矣。蓋周公所作諸篇,皆欲詳察民情,七月之詩,敍農民之勞苦,書之無逸,知小民之所依,亦言殷之三宗·周之三王,知稼穡之艱難,故致享國之壽考,君民上下之際,情志交孚,則天地氣和,休祥自臻,此理之所必然也。日前旣講七月之詩,今又臨講,今屆十月矣,念農夫之納禾,已過九月矣,念下民之授衣,眷眷宸衷,垂恤于民生之艱難,則在下群情,自然孚應,和氣洋溢,天休鼎至,萬壽無疆之慶,必源於斯矣。伏願體念焉。上曰,特進官陳之。完植曰,經筵·儒臣,備陳無餘,臣無容更達矣。上曰,參贊官陳之。祐喆曰,臣亦無可達之辭矣。上掩卷,命史官就座。祐喆奏曰,臣於日前檢閱檢下疏捧入之命下也,以近無捧入之例之意,有所微稟矣。館規固未詳知,而取考謄錄,則年久之例,有檢下疏承批之事矣。旣有捧入之例,故敢此仰達,而臣未及博考,有此徑稟,不勝惶悚矣。上曰,批答,則何如耶?祐喆曰,以省疏具悉,爾其勿辭察職爲批矣。上命退。諸臣以次退出。
上在昌德宮。停常參·經筵。
洪祐喆啓曰,明日常參·經筵,取稟。傳曰,只晝講。
又啓曰,來二十五日朝參日次矣,敢稟。傳曰,停。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,麟山僉使韓喜麟下直,長弓一張,長箭一部,片箭一部,筒兒一箇賜給。
又啓曰,臣時在今日方物封裹,進去下直之意,敢啓。傳曰,知道。
傳于洪祐喆曰,進講入侍。
丁義衍在外,代以黃履明爲事變假注書。
以別兼春秋趙徽林·李時愚牌不進罷職傳旨,傳于洪祐喆曰,只推。
洪祐喆啓曰,左右史不可不備,別兼春秋趙徽林·李時愚,旣有只推之命,竝卽牌招,推移入直,何如?傳曰,允。
洪在喆啓曰,吏曹郞廳來言,大臣置處政事,取稟。傳曰,當日爲之。
大王大妃殿傳于洪在喆曰,知事趙寅永拜相。
洪祐喆,以議政府右參贊意啓曰,今日方物看品時,六曹堂上,當爲進參,而吏曹判書宋冕載,參判李景在,參議朴容壽,禮曹判書李羲準病不來,參判金興根,參議趙在慶在外,吏曹判書宋冕載,參判李景在,參議朴容壽,禮曹判書李羲準,令政院,竝卽牌招,以爲同參之地,何如?傳曰,允。
以吏曹參議朴容壽牌不進罷職傳旨,傳于洪在喆曰,只推。
洪在喆啓曰,知事趙寅永拜相事,命下矣。政官牌招,開政下批,何如?傳曰,允。
洪祐喆,以吏曹言啓曰,新除授成均館直講成均館典籍張周翼,俱以除拜後過限未肅拜,竝改差,何如?傳曰,允。
又以吏批言啓曰,議政府右議政李止淵勉副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
洪在喆,以兵批言啓曰,右議政李止淵,勉副送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目,加設判中樞下批之意,敢啓。傳曰,知道。
有政。吏批,判書宋冕載,參判李景在牌不進,參議朴容壽進,同副承旨洪祐喆進。啓曰,判書宋冕載,參判李景在竝牌招不進,小臣獨政未安,何以爲之?敢稟。傳曰,只出緊任。以洪錫謨爲掌樂僉正,趙光濬爲直講,裴相仁爲典籍,右議政單趙寅永,承文提調單趙寅永,學正單邊亨淳,學錄單張德良。
兵批,判書趙秉鉉進,參判洪羲瑾病,參議權溭入直,參知宋應龍病,左副承旨洪在喆進。判府事單李止淵,以李顯英爲副摠管,李應植爲訓鍊都正,柳相夔爲都摠都事,李兼熙爲訓鍊判官,崔涉爲主簿,申奭浩爲備邊郞,李有達爲黃海中軍,前郡守趙存兢,前萬戶李羲中,前部將張啓豐,前主簿李敏燮,前虞候柳亨植,前縣監曺栢承,前判官李泳培,前參軍金哲源,及第沈錀·丁喜鎭,以上今加折衝加資事,承傳。傳于洪祐喆曰,見窠皆令差出。
吏批,再政。以崔瑗爲康陵令。
洪在喆啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于洪在喆曰,只推。
以校理洪永圭,副校理任百經牌不進罷職傳旨,傳于洪祐喆曰,只推。
洪祐喆,以弘文館言啓曰,校理洪永圭,副校理任百經,旣有只推之命,竝卽牌招察任,何如?傳曰,允。
洪在喆,以兵曹言啓曰,今十月二十一日武臣賓廳講書時,武臣兼宣傳官呂東冕,將〈通〉鑑第一卷不通,訓鍊都監哨官金啓洹,禁衛營哨官朴敬先,通鑑第三卷不通,竝依定式推考警責,何如?傳曰,允。
又以刑曹言啓曰,左右邊捕盜廳啓辭內,懿昭廟見失餕餘盒二坐,以本色已爲推納,盒蓋段,依賊招,送校搜覓於坡州地事,前已草記蒙允矣,卽發校卒,盒蓋二箇,果爲搜得於埋處,而賊漢別無更覈之端,移送秋曹,依律勘處,何如?傳曰,允事,命下矣。罪人李長金,嚴訊究覈則渠於八月十五日曉,潛入衛將所都家,偸竊餕餘鍮盒二坐,體盒典當於李昌祿處,盒蓋埋置于坡州地,仍爲逃躱情節,箇箇遲晩矣。謹按律文,則大明律盜大祀神御物條有曰,凡盜已奉祭訖之物及其餘官物,皆杖一百,徒三年,同律捕亡條有曰,犯罪逃走拒捕者,本罪上加二等,長金依此律,決杖一百後,平安道熙川郡流二千五百里定配所,卽爲押送之意,敢啓。傳曰,知道。
右議政李止淵疏曰,伏以,臣再控至懇,一未上格,荐承開諭之溫批,反邀期勉之殊寵,感激慙悚,交集于中,今欲懼瀆而已之,則前言是飾詐矣,又欲含默而竢之,則俯燭亦無期矣。以末由可强之病,處莫可暫曠之地,晷刻虛徐,罪尤浸積,俯仰跼蹐,此何人斯?夫覆載極博,而肖翹各遂其生,林叢雖衆,而疲癃亦獲其所者,蓋由天之於品物,君之於臣庶,必以至仁大德一視而普濟之故也。今臣語其微則肖翹也,語其狀則疲癃也,而宛轉痛苦,若窮無歸,安得不仰首鳴號,必欲丐命於化育生成之下乎?子曰父母惟其疾之憂,臣則父母不在,雖病之甚,誰爲憂之?此臣之廢書掩泣,私恫于心者,而惟殿下之於臣,卽父母也,故仰恃顧復之慈,敢申必呼之情,此豈非殿下惻然垂憐處乎?臣病臣自知之,以若年紀,罹此症祟,終得回甦,理所必無,而尙今支延,誠亦異矣。其委痼之狀,危亟之形,已陳於前此屢牘,更不敢輒事煩溷,而最是頑積冷痰,上下扞格,心腹痛如決裂,肢體動輒拘攣,凡此數症,罔非久病之敗兆,況時値寒節,一層轉劇,如縷之氣,日就耗削,雖欲責效於刀圭,何異投綆於眢井?日前聖批,以臣之爲辭,不過一病字,從以曲遂爲無其說爲敎,臣擎讀及此,不勝抑塞之至。噫,臣於是任,初何嘗一毫髣髴,而特以義在必報,身匪自有也,故嗤點之不遑恤,顚沛之未暇慮,而秪欲殫心竭力,死以爲期,其奈稟賦綿弱而不能勝重,命途涼薄而無以居安,疾病隨至,鬼事此迫,才之不逮,尙可以冒沒驅策,病之必殆,其何能任意强作乎?所以目下必去之端,惟病爲之先焉,此豈但臣一己之私而已哉?貽害國事,卽病之故,致勤聖慮,亦病之由,臣於一縷未泯之頃,仰思俯惟,其能安於心耶?儻殿下,愍其將盡而諒其宜退,劃卽變通,改卜賢德,則朝綱可立也,民志可係也,宵旰之宸憂,可以少紓也,叢脞之庶務,可以復整也。臣亦得從便調息,幸而不死,則再造之德,其將與天同大,此可曰無其說乎?臣方勢窮情迫,未容緩聲,玆敢冒萬死更申血懇。伏乞聖慈,俯賜鑑燭,仰稟東朝,以垂終始之澤,則臣當沒身歌詠,世世隕結,而干冒威尊,屢瀆至此,義分都虧,益無所逃,伏地戰恐,惟嚴誅是竢。臣無任云云。答曰,省疏具悉卿懇。卿無可解之義,予無相捨之意,而苦懇至此,亦豈可一向蘄持,姑爲勉副,而大臣之任,無間於去位,望卿隨事盡言,輔予不逮。仍傳曰,此批答,遣史官傳諭于右議政。
己亥十月二十一日辰時,上御熙政堂。進講入侍時,檢校提學趙寅永,參贊官洪祐喆,檢討官金基纘,假注書黃燝,記注官李昌廷,記事官鄭基世,各持詩傳第四卷,以次進伏訖。上誦前受音一遍訖。寅永讀自旣破我斧,止破斧三章,仍奏釋義訖。上讀新受音十遍訖,命陳文義。寅永曰,役民之事,惟戰最苦,程途之遠也,時月之久也,死生之分也,皆係於戰,而民能無怨者,亶以周公之東征,出於公天下之心,無一毫自私故耳。然則民之怨不怨,惟視在上者公私之如何,可不戒哉?伏願深加體念焉。上曰,玉堂陳之。基纘曰,首章曰四國是皇,末章曰四國是遒,皇者匡正之謂也,遒者斂而固之之謂也。蓋周公之心,大公而至正,無一毫自私之意,故四國之人,皆以周公之心爲心,無一人不出於正者矣。於是收斂人心,固結人心,使之渙散他不得,動移他不得,此其爲是皇是遒之義,而詩人言外之旨,槪可知矣。以是推之,則聖人治心之要,亦不外於公正二字,而此心一正,確然堅固,則自不爲外物之所撓奪矣。伏願殿下,每於此等義諦,參互而尋究,益懋操存省察之工焉。上曰,參贊官陳之。祐喆曰,此章文義,閣臣·儒臣,已爲備陳,臣無容更達矣。上掩卷,仍命退,諸臣以次退出。
上在昌德宮。停常參,只晝講。
尹興圭啓曰,明日常參·經筵,取稟。傳曰,只晝講。
洪在喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人李寅永,當爲議處,而判義禁李羲甲有身病,次堂例不得擧行云。判義禁卽爲牌招,何如?傳曰,允。
傳于尹興圭曰,吏曹參判有闕之代,前望單子入之。
吏曹參判前望單子入之,洪稚圭落點。
以別兼春秋趙徽林·李時愚牌不進罷職傳旨,傳于洪在喆曰,只推。
尹興圭啓曰,左右史不可不備,別兼春秋趙徽林·李時愚,旣有只推之命,檢閱南秉哲由限已過,竝卽牌招,推移入直,何如?傳曰,允。
又啓曰,卽者檢閱鄭基世,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以校理洪永圭,副校理任百經牌不進罷職傳旨,傳于洪在喆曰,只推。
尹興圭,以弘文館言啓曰,校理洪永圭,副校理任百經,旣有只推之命,竝卽牌招察任,何如?傳曰,允。
洪在喆啓曰,判義禁李羲甲牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于洪在喆曰,只推。
以別兼春秋趙徽林·李時愚,檢閱南秉哲牌不進罷職傳旨,傳于洪在喆曰,只推。
以京畿監司洪學淵狀啓,振威縣令吳慶興身病沈重,連呈辭狀,不得已罷黜事,傳于尹興圭曰,令該曹口傳擇差,明日下送。
吏曹口傳政事,以黃鍾林爲振威縣令。
洪在喆,以司僕寺一二提調意啓曰,兼內乘柳相夔,昨日政,移拜都摠府都事矣。其代令該曹口傳差出,以爲推移入直之地,何如?傳曰,允。
吏曹參判李景在疏曰,伏以,臣於見職,自知無堪,而忝叨之久,今焉五朔,跡實涉於饕榮,愧又深於妨賢,耿然一念,如縛求解,敢控微懇,仰祈恩諒。噫,建官之盛,莫隆於唐·虞,而必曰試可乃已,蓋不試則才否無由備知,故試之而苟其可焉,則政擧而績熙,苟其不可則官瘝而職曠,斯誠用人之所當戒也。今臣所叨,雖與長堂有間,其爲絟綜則一也。自參佐而至亞貳,膺命者非一,代斲者亦屢,其果能履屐之皆當,而衡錘之適宜乎?所試者如此,其於可不可,不難辨矣。臣於旣膺之後,不敢復陳其不稱之實,以歸不誠之科,若其已試蔑效之跡,如彼彰著,彫玉不止一誤,鉛鋩未堪再剸,如是而尙可以不已乎?昔宋臣吳永叔之辭吏部侍郞也,其言曰,以所不能之人,居所甚重之職,因循之久,易生垢玩,此政臣今日準備語耳。臣以無肖之材,承匪分之寵,蹲仍久而玷褻極矣。今若不念負乘之戒,或忽濫竽之譏,一日二日,遂至僨誤,則非但古人所謂垢翫而止,豈不大可懼哉?況臣自來貞疾,如期闖發於始寒之候,食飮頓阻,興居俱妨,苟欲將理之得宜,莫如居閒而善攝。迺者經筵新銜,尙未趨膺,隻日之講方開,三晝之接冞勤,夏氈龍象,廁身邇綴,豈非大願至榮,而病故如右,蠢動不由,此尤臣不可虛縻之一端也。玆不得不干冒崇嚴,略暴情實。伏乞聖慈,仰稟東朝,亟遞臣所帶銓部經筵之銜,俾公器重而私分安焉。臣無任云云。答曰,省疏具悉。所請依施。
己亥十月二十二日午時,上御熙政堂。晝講入侍時,知事李羲準,特進官洪敬謨,參贊官洪在喆,侍讀官趙啓昇,檢討官金基纘,假注書白弘洙,記事官金龍銓·鄭基世,各持詩傳第四卷,以次進伏。武臣金鍵進伏楹外訖。上曰,史官分左右。上誦前受音一遍訖。啓昇讀自伐柯如何,止伐柯二章,仍奏釋義。上讀新受音十遍訖,命陳文義。啓昇曰,臣於伐柯伐柯,其則不遠之義,有所推類反隅者矣。前聖之規範,實爲後聖之所當取則者,譬若伐柯者之視此舊斧之柯,得其新柯之法也。然則後世人君治國之良法美制,不外乎監于先王成憲矣。仁民愛物,先王之所以爲柯於後世也,官人擇賢,先王之所以爲則於後世也。伏願殿下,監列聖已行之法,體先王永垂之憲,凡於政令注措之間,率由舊章,則堯·舜之治,可以復見於今日矣。惟聖明懋哉懋哉。上曰,下番陳之。基纘曰,此章云,其則不遠,則法也,不遠謂近也,以此義推之,則非但可法之事在近,至於可戒之事,亦不在遠。蓋古人已行之事,或有可法者,或有可戒者,而在近者,爲最切而易知也,故周公之訓無逸,特詳文祖者,以其在近而易法也。大雅曰,殷鑑不遠,在夏后之世,以其在近而易戒也。伏願殿下,每於講讀之際,視古人所行之事,求諸近而勿求諸遠,用以爲監法存戒之資焉。上曰,經筵陳之。羲準曰,此章別無深義,而大抵東人得見周公,喜其見之易如此。蓋周公盛德,使人心悅誠服,先覩爲快也。聖人御世,德化若入人之深,則臣民愛戴之誠,常欲昵近耿光,瞻羽旄聞鍾鼓,亦切欣欣有喜之心,其德化之感人,可以想象矣。伏願殿下,如此易知之詩,亦加推繹之功,而敷於政治之本焉。上曰,特進官陳之。敬謨曰,經筵·儒臣,備陳無餘,臣無容更達矣。上曰,參贊官陳之。在喆曰,臣亦無可達之辭矣。上掩卷,命史官就座,仍命退,諸臣以次退出。
上在昌德宮。停常參,只晝講。
自午時至人定,灑雨下雨,測雨器水深六分。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹興圭啓曰,明日拜表,再明日三明日翼陵忌辰祭齋戒正日相値,視事頉稟之意,敢啓。傳曰,知道。
尹聲大啓曰,同副承旨洪祐喆,今日不爲仕進,卽爲牌招,何如?傳曰,允。
李時在啓曰,判義禁李羲甲再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。如有違牌,勿爲呼望。
傳于尹興圭曰,自明日進講停。
傳于洪在喆曰,有實故摠管許遞,前望〈單〉子入之。
都摠管前望〈單〉子入之,都摠管金履載,副摠管徐左輔·趙冀永·李憲球落點。
傳曰,有國則有相,置相而得賢,國之福也。予雖寡昧,卿之賢,知之審矣,亦惟我東朝則哲之明,察卿甚賢,每承憂國憫時之敎,惟卿可以濟艱匡危,奉聆以退,心焉有所恃者久矣。苟非卿賢矣,上之注意,下之受知,豈如是之深且大乎?且孝友忠藎,家法於卿,而卿克趾美,文學才猷,大用於世,而世莫與京,任輔導而專資啓沃,則宿儒之處深嚴也,歷外內而茂成績庸,則朝野之想風采也。今欲加之以大擔負,責之以大期望,惟卿是已,非卿莫可。慈志先定,無待乎金甌之卜也。喜幸有日,先敷心腹之諭,卿庶諒之,無欲文具之備焉。仍傳于洪祐喆曰,此敦諭,遣史官傳諭于右議政。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于李時在曰,只推。
李時在啓曰,明日拜表,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以校理洪永圭,副校理任百經牌不進罷職傳旨,傳于李時在曰,只推。
尹興圭,以弘文館言啓曰,校理洪永圭,副校理任百經,旣有只推之命,竝卽牌招察任,何如?傳曰,允。
以檢閱鄭基世牌不進罷職傳旨,傳于李時在曰,只推。
以副校理任百經牌不進罷職傳旨,傳于李時在曰,只推。
兵曹口傳政事,以趙羲豐爲兼內乘。
尹興圭,以禮曹言啓曰,卽接金川幼學李東都所志,則以爲,同姓三寸姪晩容,嫡妾俱無子,以其同姓二十六寸兄昌伯第二子海先,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長李東都所訴旣如此,依定式李昌伯第二子海先,立爲李晩容之後,何如?傳曰,允。
洪在喆,以御營廳言啓曰,因禮曹草記,溫陵局內捉虎事,定將校率領砲手,今月二十日,出送行獵矣。二十二日申時量,中豹虎一頭,捉得於本陵局內,故謹此封進,而仍爲行獵之意,敢啓。傳曰,知道。
義禁府啓目粘連,向前李寅永亦,丁酉戊戌之大同,雖曰盡納,而甲午丙申之未收,尙此多數,正供莫重,嚴勘焉逭?以此照律,何如?判付啓依允。
敦寧都正安邁權疏曰,伏以,臣之通籍,居然已六十年于玆矣。齒旣及耄,病又沈痼,跧伏鄕廬,萬念都灰,千萬不自意,伏奉除旨,以臣爲敦寧府都正者,舊物不遺於簪履,陽春復噓於枯朽。臣於是雙擎九頓,不覺感淚之被面,義當蹶趨膺,以伸叩謝之忱,而第臣素無敦寧,在法當遞,一日虛縻,尤極惶悚,玆敢援據已例,冒陳短章。伏乞聖明,俯垂鑑諒,將臣新授職名,照例遞改,使公格存而私分安焉。臣無任云云。省疏具悉。疏辭,下該曹稟處。
己亥十月二十三日午時,上御熙政堂。晝講入侍時,同知事李鼎臣,特進官李寅泰,參贊官尹聲大,侍讀官趙啓昇,檢討官金基纘,假注書黃燝,記注官文起珽·趙相玉,各持詩傳第四卷,以次進伏。武臣趙德永進伏楹外訖。上曰,史官分左右。上誦前受音一遍訖。啓昇讀自九罭之魚,至九罭四章,仍奏釋義。上讀新受音十遍訖,命陳文義。啓昇曰,此詩之旨,可見東人愛公之意也。蓋周公道隆德盛,人心悅服,而公之居東之時,擧皆有適我之願喜見之心,故及其還朝之日,至以無以我公歸兮爲辭,然而自王室迎公之擧,寔出於天下之公論,在東民留公之心,卽不過一人之私情,故一人私情,無以勝天下之公論,則東人雖欲其留而挽之,實不可得也,所以公歸則知不復來,故徒切拳拳之誠,自發詠歎之辭。推此觀之,人君之德敎治化,如唐堯之協和萬邦,夏禹之訖于四海,則孰不歡欣愛慕,如東人之於周公也哉?伏願垂察焉。上曰,下番陳之。基纘曰,此詩卽周公居東時,東人所作者,而首章云我覯之子,此是喜見周公之辭也,末章云無以我公歸兮,此是願留周公之意也。蓋周公之深仁厚澤,入人也深,而東人之心悅誠服,愛公也篤,故於公之來也,有旣覯之喜,於公之去也,有無歸之願,拳拳懇懇之誠,溢於辭表,如東人者,可謂眞愛公者也。以此義推之,則人主好賢之誠,亦類是夫。夫人主之於賢者也,積誠於招徠之際,致敬於禮遇之時,未得之,思所以見之,旣見之,思所以留之,如振鷺章所謂我客戾止,在此無斁,白駒章所謂於焉嘉客,縶之維之者是已。此與本章之旨,雖有異焉,而語其愛好之意則一也。伏願殿下,諷誦於章內之旨,硏究乎言外之意,推東人愛公之心,體君子好賢之誠焉。上曰,經筵陳之。鼎臣曰,衣者身之章也,以君子之德,服君子之服,則光輝充積於內,而文章著見於外,故詠素絲之五紽,則可想退朝之雍容,讀緇衣之三章,則藹然適館之威儀。夫衮衣繡裳,王者之命服也,五采五施,王者所以觀古象,五服五章,王者所以命有德,上之端拱,下之瞻仰,亶在於服衷,而凡於視聽言動之際,或有絲毫未盡處,輒曰衮職有闕,此古人所以不以無過爲貴,而以善補過爲貴者也。伏願殿下,深加留意焉。上曰,特進官陳之。寅泰曰,此章大旨,猶前章之意焉,別無可達矣。上曰,參贊官陳之。聲大曰,玉堂·經筵·特進官,備陳無餘,臣無容更達矣。上掩卷。聲大仍奏曰,注書李寅夔,向以應避,減下春秋兼銜矣。大臣旣蒙勉副,則事當還付兼銜,而不可不一番經稟,故敢此仰達矣。上曰,唯。仍命退,諸臣以次退出。
上在昌德宮。停常參·經筵。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
備忘記.昌洲僉使朴仁檝下直,長弓一張,長箭一部,片箭一部,筒兒一箇賜給。
李時在啓曰,今日拜表,憲府則監察代行矣,雖無諫院,仍爲行禮之意,敢啓。傳曰,知道。
洪祐喆啓曰,左邊捕盜大將任聖皐,右邊捕盜大將具信喜,今日拜表,慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
傳于洪在喆曰,三使臣留待。
傳于洪在喆曰,三使臣入侍。
傳于尹興圭曰,政官牌招開政。
尹興圭啓曰,吏曹判書宋冕載,參判洪穉圭,參議朴容壽牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書宋冕載,參判洪稚圭,參議朴容壽再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書·參判,竝所當更請牌招,而係是一日三牌,何以爲之?敢稟。傳曰,參議只推,一體更爲牌招。
事變假注書黃履明書啓,臣於本月二十三日酉時量,敬奉聖諭,馳往傳諭于中部堅平坊典醫監契議政府右議政趙寅永所住處,則以爲,臣自伏奉千萬不敢當之特命,震凜惶怖,神魄遁越,今又王人耑臨,誕宣別諭,如臣至賤,何以堪承?感淚被面,駭汗浹背,伏地戰慄,罔知攸達云矣,敢啓。傳曰,知道。
金大根,以戶曹言啓曰,時御所內各司雨漏,當爲修改,而時値寒節,依近例待明春,擧行之意,敢啓。傳曰,知道。
尹興圭,以弘文館言啓曰,副校理任百經,旣有只推之命,卽爲牌招察任,何如?傳曰,允。
又以承文院議政府右參贊意啓曰,今日慕華館査對時,六曹堂上,當爲進參,而吏曹判書宋冕載病不來,參判洪稚圭嫌不進,參議朴容壽病不來。判書宋冕載,參議朴容壽,令政院,卽爲牌招,以爲備員開坐之地,何如?傳曰,允。
以吏曹參議朴容壽牌不進罷職傳旨,傳于洪祐喆曰,只推。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于洪祐喆曰,只推。
吏曹啓目粘連,啓下是白有等,觀此敦寧府都正安邁權上疏,則以爲,臣素無敦寧,在法當遞。伏乞聖明,俯垂鑑諒,新除職名,照例遞改亦爲白有臥乎所,旣無敦寧,則揆以格例,不可仍置,敦寧府都正安邁權,依例改差,何如?判付啓依允。
義禁府照目粘連,木川前縣監李寅永矣本府議啓內,丁酉戊戌之大同,雖曰盡納,而甲午丙申之未收,尙此多數,正供莫重,嚴勘焉逭?以此照律,罪杖八十收續,奪告身三等私罪,奉敎依允爲旀,功議各減一等爲良如敎。
己亥十月二十四日辰時,上御熙政堂。大王大妃殿垂簾,三使臣入侍時,左副承旨洪在喆,假注書白弘洙,記注官趙相玉·李昌廷,冬至兼謝恩正使李嘉愚,副使李魯秉,書狀官李正履,以次進伏訖。上曰,史官分左右。大王大妃殿敎曰,三使臣進前。仍敎曰,遠路無事往返,而今番與前自別,知之耶?向者洋漢之事,前古所無之變,而我國之人,亦有渾雜入彼者云,若嚴加操束,隨事糾察,則豈有如此之弊乎?不然則不知何時,又有何等變怪,事過後自有知之之道,而今番則各別申飭可也。嘉愚曰,謹當隨事殫竭,以對揚慈敎之萬一矣。仍奏曰,臣等今行,當過歲以還,伏不任耿結之忱,而惟伏祝聖體太平萬安,聖學將就焉。上曰,無事善爲往還也。仍命頒賜貂帽·扇子·臘藥等種。嘉愚等祗受訖。上命退,諸臣以次退出。
上在昌德宮。停常參·經筵。
夜自五更至二十六日開東,灑雨下雨,測雨器水深二分。
藥房都提調朴宗薰,副提調尹聲大啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李時在啓曰,大司憲宋啓榦在外,執義朴齊憲未肅拜,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
尹聲大啓曰,左承旨金大根,左副承旨洪在喆,今日不爲仕進,竝卽牌招,何如?傳曰,允。
傳曰,日昨敷心之諭,謂卿犁然,感慈眷之特殊,體予意之冞懇,簉朝之期,知在不日,及見附奏,有不覺惘然失圖者。蓋君臣之間,貴在知心,況予之於卿乎?是以予之諭卿,果不能華其辭而衍其語,只道實際,以冀孚信,而卿之所以復予者,不免乎前人例述,草草浼浼,無一言相感之意,是豈所望於卿哉?卿試思之。鼎席不得具備,未有如近年之久,而今又空虛,豈可規規於往來之禮,拖過時月,置國事於笆籬之邊乎?予不多誥,卿無固辭,幡然卽起,以副如渴之望。仍傳于洪祐喆曰,此別諭,遣史官傳諭于右議政。
事變假注書黃履明書啓。臣於本月二十五日申時量,敬奉聖諭,馳往傳諭于中部堅平坊典醫監契議政府右議政趙寅永所住處,則以爲,臣自叨謬恩,驚魂靡屆,歷日屢宵,縮伏泯默,繼有別諭之特降,旨意隆摯,敻越常例,而尙不敢爲控辭計者,只緣分係踰濫,跡涉唐突故耳。迺者王人再辱,恩敎冞勤,至以君臣之間貴在知心爲敎,奉讀以還,聲淚逬發,臣雖百生隕結,何以報答萬一,而第臣陋質賤品,全不稱似,實無以仰承德音,則每奉一番敦勉,輒增一番惶阨,與其猥托附奏,自歸煩屑之科,惟當冒入文字,以冀反汗之命云矣。敢啓。傳曰,知道。
以全羅監司李穆淵狀啓,金溝縣民家失火事,傳于洪祐喆曰,當此寒節,許多民戶之一時燒燼,聞甚矜惻,元恤典外,別加顧助,結構奠接之方,廟堂措辭分付。
洪祐喆啓曰,吏曹判書宋冕載,參判洪稚圭,參議朴容壽三牌不進推考傳旨及禁推傳旨,今方捧入,而開政命下之後,連事違召,無意承膺,事體所在,誠甚未安。判書·參判,竝所當更請牌招,而係是一日四牌,何以爲之?敢稟。傳曰,牌招。
以吏曹參議朴容壽三牌不進禁推傳旨,傳于洪祐喆曰,分揀。
洪祐喆啓曰,吏曹參議朴容壽,旣有分揀之命,一體牌招,何如?傳曰,允。
又啓曰,吏曹判書宋冕載,參判洪穉圭,參議朴容壽牌不進推考傳旨及罷職傳旨,今方捧入,而開政命下,已至經宿,如是違牌,事甚未安。參判陳疏到院,而原疏以國忌齋戒,纔已退却矣。判書·參判,竝更牌招,何如?傳曰,允。原疏捧入。
又啓曰,吏曹參判洪稚圭疏批已下,一體牌招,何如?傳曰,允。
以吏曹參議朴容壽牌不進罷職傳旨,傳于洪祐喆曰,只推。
洪祐喆啓曰,吏曹參議朴容壽,旣有只推之命,一體牌招,何如?傳曰,允。
以左承旨金大根,左副承旨洪在喆牌不進罷職傳旨,傳于洪祐喆曰,只推。
傳于洪祐喆曰,左承旨許遞,前望單子入之。
承旨前望單子入之,李圭祊落點。
傳于洪祐喆曰,承旨房望,順房爲之。
洪祐喆,以內醫院都提調意啓曰,提調金弘根,今日問安,不爲仕進,卽爲牌招,何如?傳曰,允。
又以內醫院都提調·提調意啓曰,年例各殿進上臘藥所入牛黃捌拾漆部玖分肆里,麝香貳百參拾陸部陸分伍里壹毫,竝令戶曹宣惠廳進排,而丙申定式牛黃貳拾貳部參分捌里捌毫,以本院春秋兩等元貢中取用,何如?傳曰,允。
李時在,以都摠府言啓曰,副摠管趙存中,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,五衛將李熙黼·金順性,俱以病難供職,呈狀乞遞,竝改差,何如?傳曰,允。
有政。吏批,判書宋冕載牌不進,參判洪稚圭進,參議朴容壽牌不進,右副承旨李時在進。啓曰,判書宋冕載,參議朴容壽竝牌招不進,小臣獨政未安,何以爲之?敢稟。傳曰,仍爲之。以李寅弼爲敦寧都正,尹命圭爲同經筵,李定愚爲軍資判官,金廷雲爲典籍,朴承祜爲兼律學敎授,金英淳爲忠淸監司,兼持平金權,遂安郡敬差官減下。
兵批,判書趙秉鉉,參判洪羲瑾,參議權溭病,參知宋應龍入直進,同副承旨洪祐喆進。護軍李景在·趙冀永,副護軍金大根·安邁權·趙存兢·柳亨植·曺栢承·金哲源·李羲中·沈鑰·李敏爕·李洛培·張啓豐,以上竝單付,兼忠淸兵馬水軍節度使單金英淳。
吏批,再政。以金大根爲大司成,金在星爲宗簿主簿。
以吏曹參議朴容壽再牌不進罷職傳旨,傳于洪祐喆曰,只推。
以副校理任百經牌不進罷職傳旨,傳于洪祐喆曰,只推。
吏曹參判洪穉圭疏曰,伏以,臣歸自東藩,病淹床玆,人事都廢,藥餌爲命,而推念兩載擁節,一無補線,慙恨交中,無面可顯。間者再登經席,粗伸逖違之戀,而醜穢畢露,悚汗至今。迺者亞銓特點,忽降於宛轉呻囈之中,臣驚惶兢悸,實不知何以得此於聖明之朝也。臣之目下凘綴之形,卽同朝之所共知,而雖閒漫職任,尙難强策,矧乎天官佐貳,何等緊重,而乃敢爲拚死冒進之計哉?夫銓衡之責,卽長堂存焉,而至若參聞通塞,代斲注擬,長亞之間,無甚懸別,如臣空疎寡陋,衰朽癃痼者,其何以仰答寵命,下副物情也哉?或者聖意,以爲循次借銜,無關治忽,而此有甚不然者,官非冗散,則暫授亦乖於愼簡,人無望實,則冒假反累於則哲,此臣所以反覆滋惑,不敢遽膺者也。至於見狀之不敢任使,更未暇覶縷煩溷,而開政有命,天牌儼臨,無路趨承,屢犯違傲,伏地戰恐,重添一病。玆敢忙構短章,仰瀆崇嚴。伏乞聖慈,俯垂鑑燭,仰稟東朝,卽改臣新除銓任,俾公器無褻,私分獲安,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
洪祐喆啓曰,明日常參·經筵,取稟。傳曰,停。
李時在啓曰,大司憲宋啓榦在外,執義朴齊憲未肅拜,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
以京畿監司洪學淵狀啓,龍仁縣令成近壽遭母喪事,傳于洪祐喆曰,令該曹,口傳各別擇差,明日下送。
吏曹口傳政事,以李敎俊爲龍仁縣令。
以慶尙監司金道喜狀啓,安義縣民家失火事,傳于洪祐喆曰,當此寒節,許多民家之燒燼,聞甚矜惻。元恤典外,別加顧助,結構奠接之方,廟堂措辭分付。
傳于洪祐喆曰,別軍職金見臣身死,念其軍功,不勝惻然,客地治喪,遠道運柩,不可不念,自戶曹,錢木量宜賻助。
李時在,以都摠府言啓曰,今日入直內三廳,武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
尹興圭啓曰,明日常參·經筵,取稟。傳曰,只晝講。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹聲大啓曰,三品官之毋得過三日,循例請牌,曾有定式矣。大司成金大根,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于尹聲大曰,藥房提調許遞,前望單子入之。
內醫院提調前望單子入之,鄭元容落點。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于李時在曰,只推。
以大司成金大根牌不進罷職傳旨,傳于李時在曰,只推。
尹興圭,以弘文館言啓曰,副校理任百經,旣有只推之命,卽爲牌招察任,何如?傳曰,允。
尹興圭,以禮曹言啓曰,卽接光州幼學高時興所志,則以爲,族叔以謙,嫡妾俱無子,以其同姓八寸弟有吉第三子世鳳,欲爲繼後,兩家諸族,相議完定,而兩家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長高時興所訴旣如此,依定式高有吉第三子世鳳,立爲高以謙之後,何如?傳曰,允。
洪在喆,以御營廳言啓曰,本廳別將韓應浩身病甚重,勢難察任,改差,何如?傳曰,允。
又以御營廳言啓曰,溫陵局內,中豹虎一頭,捉得封進之後,連加搜覓,更無虎跡,山行軍仍爲撤還之意,敢啓。傳曰,知道。
右議政趙寅永疏曰,伏以,君所愼在擇相,臣所艱在作相,相之爲言,助也,將使臣助君爲理,豈非愼且艱哉?故相得其人,而其國不理者,未之有也,相不得其人,而其國理者,亦未之有也,用舍之間,興替係焉,去就之際,休咎判焉,不可不審也。假使國家暇豫,年穀豊熟,政敎浹洽,紀綱振擧,蓄積廣而民俗淳,學術明而士趨正,官師寅協,無有一事可憂,猶當其愼其艱,莫之泛忽,況今日事勢,其果彷彿於此否乎?臣愚死罪,竊以爲聖學雖已日新,慈德雖已海涵,而若謂之上有磐泰之永鞏,下有膏燭之普達則未也,有如粗識治體之賈太傅輩觀之,其不但太息流涕而止者明矣。然則此時此任,將尤如何?及夫特旨之下,所拈出姓名者,卽朝廷間最不材尤無能之賤臣耳。臣之驚惶震凜,固不暇論,其與擇相之政,作相之道,得無左乎?臣伏念鼎席旣空,金甌將卜,安危之機,在此一着,百僚之翹首在此,八方之加額在此,三事六府遂順調和之望在此,而命令所降,乖過而拂,瞻聆所及,駭極而嗤,如是而欲求其相助爲理遠矣。臣於是未敢自恤,其職任之隆重,涯量之踰濫,實爲殿下國事,中夜繞壁,繼之以恐悚也。殿下於臣旣曰知之審矣,又曰亦惟我東朝則哲之明,從古人臣,得此殊遇,凡幾人也?苟可以塵露之細,襪線之微,或能少補聖朝,則臣雖至迷至頑,豈忍有惜於一身之肝䐉髮膚哉?惟其受恩也深,故欲其報恩也切,而報恩之悃,在於弼違,弼違之義,莫有急於臣所蒙被之誤恩,及今改之,猶可及已。且殿下所以命臣爲相者,或謂臣有一分可採之言而然,則今臣所言,必有所開納矣。又或謂臣言無足可採焉,則焉用彼無足可採之相哉?臣旣未拜命,尙在筵臣之列,凡有闕失,宜無所不論,矧乎擇相而不得其人也乎?玆敢悉暴衷懇,仰冀鑑諒。伏願聖明,入稟東朝,亟賜反汗之命,以重天職,以光聖簡,俾臣亦安賤分,千萬幸甚。臣無任云云。答曰,省疏具悉卿懇。立相必愼,爲相克艱,卿言是矣,而予亦粗知其義。種種時事之小憂大悶,卿又言之,而予則曰累卵綴旒,不足以喩其危凜,弘濟共理,惟輔相是已,所以必愼予簡,任卿克艱,支傾扶顚,與卿籌之,回否爲泰,與卿圖之,措國勢於泰山磐石之安,此非無其道而做不得之事,則所望於卿者,安得不厚且大矣,而卿乃過自謙巽,不欲擔夯,歸之一着之誤,寓以弼違之義,一則予誠淺,二則予誠淺,慙歎之極,夫何云喩,而予雖誠淺,卿未可以勉回初心,庸答我慈聖憂勤付畀之念哉?傾注之深,懸企益切,卿其諒之,卿其諒之。仍傳于洪祐喆曰,此批答,遣史官傳喩于右議政。
戶曹參判李魯秉疏曰,伏以,臣今將出疆,纔已辭陛矣,往回之間,自可經年,臣見帶戶曹參判之任,不可虛縻,玆敢短章乞免,特命選部,照例遞改,俾便往來,公私幸甚。臣無任云云。答曰,省疏具悉。所請依施。
上在昌德宮。停常參·經筵。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李圭祊啓曰,右承旨尹興圭,今日不爲仕進,卽爲牌招,何如?傳曰,允。
又啓曰,左右史不可不備,別兼春秋趙徽林·李時愚,檢閱鄭基世·南秉哲,旣有只推之命,竝卽牌招,推移入直,何如?傳曰,允。
又啓曰,自明日溫繹間,視事頉稟之意,敢啓。傳曰,知道。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于李時在曰,只推。
以右承旨尹興圭牌不進罷職傳旨,傳于李時在曰,只推。
以別兼春秋趙徽林·李時愚牌不進罷職傳旨,傳于李時在曰,只推。
以副校理任百經牌不進罷職傳旨,傳于李時在曰,只推。
以全羅監司李穆淵狀啓,長城府民家失火事,傳于洪祐喆曰,聞甚矜惻,元恤典外別加顧助,結構奠接之方,廟堂措辭,分付。
洪祐喆,以弘文館言啓曰,副校理任百經,旣有只推之命,卽爲牌招察任,何如?傳曰,允。
又以吏曹言啓曰,因忠淸監司趙冀永狀啓,陰城縣監朴宗永,以丁酉條未納大同過限事,就拿蒙放,已過多日,尙不還官。見今捧糴俵災,俱係急務,此際曠官,一時可悶,令該曹催促下送事,允下矣。自臣曹催促,則陰城縣監朴宗永,今月三十日下去云矣,敢啓。傳曰,知道。
李時在,以司僕寺一二提調意啓曰,濟州前判官金祖欽遞任進上馬三匹,旌義前縣監安義錫遞任進上馬二匹,今纔上來,毛禾色別單書入,依例內廐立養之意,敢啓。傳曰,知道。
大司成金大根疏曰,伏以臣生稟鈍根,學不通方直,是家庭間牛馬走耳,旣又不幸,早竊科名,浮沈職事,荒嬉自放,居然意去年馳,業無所成就,則每自循省,欿然若餒,緋玉猶以爲愧。千萬不自意,選部擧擬臣於成均館大司成,恩批遽下,臣誠惝怳忸怩,殆若鶢鶋之聞鐘鼓而生眩也。蓋自周官之制一變,功令之業成俗,是職之輕重王政,誠有古今之差異。而其職則猶是儒士之長也,管領則首善之地也,責任則考試之事也。必須上焉而儀象望實,足以爲章甫之矜式,下焉而公明鑑別,足以等詩賦之工拙。然後方可以仰不玷聖簡,俯不怍私心,而乃若臣之倥侗無當,臣實自知甚明。今若耽榮冒進,卒不免嗤笑四至,則雖不知有羞恥事,其爲淸朝之累,儻如何哉?況今才彦林立,駿髦麻列,世皆稱於斯爲盛,而如臣之最居人下者,乃反裒然爲先,物情之不協,無待乎譏議之有無。臣於是顧視周行,較量同隊,尤有所踧踖而不敢安者矣。伏乞聖慈,俯諒臣言之非出飾讓,亟賜鞶遞,回授可堪之人,以重公器,以安私分焉。臣無任云云。省疏具悉。爾其勿辭察職。
己亥十月二十八日辰時,上御熙政堂。晝講入侍時,知事李羲準,特進官徐左輔,參贊官李圭祊,侍讀官洪永圭,檢討官金基纘,假注書黃燝,記事官鄭基世·南秉哲,各持詩傳第四卷,以次進伏,武臣吳致豐進伏楹外訖。上曰,史官分左右。上誦前受音一遍訖,永圭讀自狼跋其胡,止狼跋二章,仍奏釋義訖。上讀新受音十遍訖,命陳文義,永圭曰,此詩二章,皆曰公孫碩膚,此四字,實爲一篇之綱領,而孫之義尤有切焉。周公以天縱之聖,當危疑之地,其所處變,不失其常,以至於動作之節,而安重舒泰。蓋其道德,旣隆且盛,而自讓自謙,不以居之,與大禹不自滿假之意,寔爲遠符,豈非後世欽仰而監法者乎?雖以學問上言之,今殿下聖學高明,似或無待乎加勉。而講讀之時,每若不及,討論之際,不恥下問,常戒矜伐之心,而克懋緝熙之工。然後高者益高,明者益明,將就之效,竟至於美大之域矣。書曰惟學遜志,伏願體念焉。上曰,下番陳之。基纘曰,此章曰赤舃几几,又曰德音不瑕,周公處變之大德,於斯可見,則本章之旨,不過如是,而此章乃豳風之終也。統論豳風而觀之,則不無義諦於其間矣。豳風自七月至狼跋,凡爲七篇,而陳述風化之所由,歎美周公之盛德。君臣上下,情志交孚,委巷風俗,禮野意眞,粹然出於性情之正,無一句澆訛之語。宜其入於正風之間,而乃反置之變風之末者,其義何居?先儒王通有言曰,終之以豳風,言變之可正也。惟周公能之,故係之以正,此言甚好而詳在於篇下註矣。今我殿下,畢講豳風。自內溫繹之暇,覽及於此等議論,反復尋究,則聖人刪詩之義,先儒觀詩之法,槪可得知之。而國風之一變一正,亦可以想像於千載之下矣,伏願體念焉。上曰,經筵陳之。羲準曰,文義則儒臣備陳無餘,臣無容更達,而我列聖朝召接講對之際,勤謹無已,每於停講溫繹之間,亦必行召對,無所間斷,故聖學卓越。豈非殿下鑑法處乎?今於晝講或停之暇,必與儒臣,間間行召對,熟讀玩味,則此溫繹之際,聖學益見將就緝熙之效矣,是臣區區之望也。上曰,特進官陳之。左輔曰,玉堂經筵,備陳無餘,臣無更達之義矣。上曰,參贊官陳之。圭祊曰,儒臣經筵,備陳文義,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
洪在喆,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,京畿水使李儒常下直,長弓一張·長箭一部·片箭一部·筒兒一箇賜給。
傳于尹興圭曰,前批敷心殆盡餘蘊,而卿不見諒,若無變動,虛勞凝佇可勝悵失,卿之所以逡巡乃爾者,果是何事,爰立之擧或,私於卿而徒欲尊榮之乎?人必不信則爲國事耳,國事暇豫,或可以伈泄無甚害乎?人必不信則眞如救焚拯溺之爲耳,一日二日,至于今幾日,不思予望日深,坐視國事日非,由中之懇,聽我浼浼,邊幅之末,卿乃拘拘,所望於卿者,自不如是,則憮然慨然,當復如何?更布至意,無復相持,卽日趣駕,以幸國事事。遣史官傳諭于右議政,仍與偕來。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于李時在曰,只推。
以副校理任百經牌不進罷職傳旨,傳于李時在曰,只推。
尹興圭,以弘文館言啓曰,副校理任百經,旣有只推之命,卽爲牌招察任,何如?傳曰,允。
又以禮曹言啓曰,卽接靈光幼學高鳳述所志,則以爲,族姪尙謙,嫡妾俱無子,以其同姓八寸兄有吉第二子時寬,欲爲繼後,兩家諸族,相議完定,而兩家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長高鳳述所訴旣如此,依定式高有吉第二子時寬,立爲高尙謙之後,何如?傳曰,允。
洪在喆,以都摠府言啓曰,副摠管趙存中,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以濬川司言啓曰,本司·都廳·御營廳別將韓應浩改差,代以訓鍊都監別將金鍵差下,使之察任,何如?傳曰,允。
敎京畿水使李儒常書。王若曰,徐盛將廣陵舟軍,强吳所以利水戰,劉錡行鎭江府事,有宋所以備海防。知所務在得人焉,以是任爰屬子矣。眷彼高林統禦,實是畿輔要衝。路通登州諸洋,卽三道咽喉之地,界控沁營都會,作兩府脣齒之形。統水軍幾千人,遂專節度之任,築山城十數里,寔取豫備之規。顧昇平爲日已多,況遞易每歲以課。軍籤糧餉之歲耗月縮,政急矯捄之方,譙堞舸艦之雨泐風磨,孰任修擧之責?秣陵之凋瘵且甚,穎川之鎭撫宜先。惟卿,秦士膂力之不愆,周才干城之可用。防西塞而履歷久,不墜箕裘之世傳,任南閫而節制成,無負旄鉞之委任。茂績旣著於前,何惜陞二品之級,重防思試於內,庸賁宣十行之綸。玆授卿以京畿水軍節度使兼三道統禦使喬桐府使。卿其勉番番之良猷,祗肅肅之明命。漁戶之生涯克恤,旣芻牧之是兼,海路之斥堠不明,亦烽火之必謹。峙乃糗糧,敹乃甲胄,常若對壘之時,撫我卒乘,理我臺隍,最是固圉之略。自餘隨事措劃,惟在臨機稟裁。於戱,今玆委寄之隆,寔藉老成之重。百年之風雲長在,庶慰聽鼙之思,千里之波浪不驚,克殫制閫之責。故玆敎示,想宜知悉。知製敎李繪九製進。
上在昌德宮。停常參·經筵。
藥房都提調朴宗薰,副提調尹聲大啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政未差,右議政未肅拜,不得來會云矣,敢啓。傳曰,知道。
尹聲大啓曰,左副承旨洪在喆,今日不爲仕進,卽爲牌招,何如?傳曰,允。
傳于尹興圭曰,禮房承旨,馳詣宗廟·景慕宮,奉審摘奸以來。
尹興圭,以內醫院都提調意啓曰,提調鄭元容,今日問安,不爲仕進,卽爲牌招,何如?傳曰,允。
大王大妃殿,傳于尹興圭曰,此重臣事,豈不慨然乎?處義之道,惟當稱停,雖不至於不及爲可,而豈亦可以太過乎?其太過也,故所以向日處分之自不免於過中。今番特除,意有所在,而日次問安,又不入來,極爲未安。旣有牌招之命,自政院更爲嚴飭。
事變假注書黃履明書啓,臣於本月二十九日申時量,敬奉聖諭,馳往傳諭于中部堅平坊典醫監契議政府右議政趙寅永所住處,則以爲,臣於前疏,略陳擇相之不可不愼,而如臣不稱之實,未能暇及者,蓋以國事重於私義故耳。及承批旨,乃以支傾扶顚回否爲泰之責,期待之勉戒之,殆若大官敦飭之殊典,臣方以誠未見孚言無可採,且慙且悚,益難自措。旋伏奉聖諭之荐下者,開示則極其溫諄,督勵則極其嚴正,而至於偕來之命,卽又賤臣萬萬踰濫者也。寵眷彌隆,而臣分愈缺,恩禮彌厚,而國體愈損。緣臣濫授,朝廷之爵命旣輕,緣臣虛縻,廟堂之機務又滯,尤是臣罪上添罪之端。臣苟有一分堪承之望,一分稱塞之道,則以臣矢心向前夷險不憚之願,得此際遇,得此畀付,何苦爲趑趄却顧計哉?慮之熟矣,思之審矣。昧循墻之義而自取狼狽,猶屬臣身,犯覆餗之戒而因致板蕩,實關王家,此所以明命屢抗於側席,迷執莫撓於守株也。情蹙勢迫,靡所跼蹐,不容不更擬申懇,恭俟處分,而王人之陋地淹留,倍切悚仄,亦望亟賜召還,俾安私分云矣。臣旣承偕來之命,故姑爲仍留之意,敢啓。傳曰,知道。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于李時在曰,只推。
以左副承旨洪在喆牌不進罷職傳旨,傳于李時在曰,只推。
以副校理任百經牌不進罷職傳旨,傳于李時在曰,只推。
尹興圭,以弘文館言啓曰,副修撰金基纘差祭,下番闕直,事甚未安。修撰李繪九·徐耆淳,副修撰李晉翼,竝卽牌招,推移入直,副校理任百經,旣有只推之命,一體牌招察任,何如?傳曰,允。
李時在,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
上護軍鄭元容疏曰,伏以臣,以情則謬辱無餘,有決水難洗之恥,以勢則轉動不得,有鑄鐵爲限之防,抱章陳悃,亦所不敢,而月前屢攀嚴旨,冒罪控暴,溫批隆摯,天日俯臨,庇覆之則譬如掩癍痕而襲薰香,開釋之則有若援墨池而陟雪嶺,闔門攢頌,感涕交橫,非臣捐糜,所可仰酬,尋又致身禁闥,飭臣中謝,臣一肅而進,則雙隻覲耿,龍光遍體,一辭而退,則嶺海在前,威罰難逭,榮枯立判,趨避易審,而終迺偃然方命,視罪如歸者,是豈臣情之素所願欲也哉?必其中有痛苦切迫,萬萬不得已者,存焉耳。臣罪臣自知之。臣策名立朝,歲月浸久,操守循蹈古人,言行見孚當世,則雖或有機穽淵石之禍心,鼓簧貝錦之巧舌,憯誣醜詆,必不至此極,而緣臣無似,致人凌踏,使陛地冠履之義,一朝掃地,帶累熙朝,遺羞來代,敢云瞿唐之可畏,實是滄浪之自取,仰愧俯怍,何暇置辨?臣聞美質一蒙不潔,則人皆掩鼻而疾過,良士若遇橫逆,則我必反躬而自求,豈非以醜穢遽冒其身,則內雖美而爲衆所汚,妄言猝加非理,則來雖橫而在己當勉也耶?然則不可以所穢之非本有,而厭若自揜,彼妄之無足校,而恬不知羞也審矣。撫躬自悼,腸一日而九回,捫心獨歎,足將進而不前,縱我聖明,記任使之久,憐臣而收之,寧不內愧於心,而何顔面象笏蒼珮,趨走於玉陛丹墀之間乎?臣年衰病痼,餘景幾何?區區所自守者,息慮斂跡,杜戶潛居,訟積愆於旣往,保晩悔於將來。旣玷之名,幸不至於再僇,已虧之質,庶可圖於曲全,上裨九經之治,下遵四維之義,斷斷血忱,神明可質。此臣所以荐奉匪怒之敎,而頑不知變,深荷曲費之化,而迷不知動,至有禁局徑還之擧,朝綱隕矣,臣分壞矣。慈敎截嚴,五內震剝,有非臣子所敢承聞,而一息自安者也。進退維谷,跼蹐誰因,蹙蹙靡聘,病伏俟譴。不意藥院特點,敦飭如舊,臣惝怳踧踖,莫省攸措。世豈有孤負如臣,逋慢如臣,而郵罰不及,寵章反加者,又如今日之所處也哉?主眷冞隆,而臣罪益彰,宸敎屢勤,而臣情轉窮,又敢冒死哀鳴,言不知裁。伏乞聖明,諒臣不可强之情,察臣不可强之勢,仰稟東朝,亟賜鐫斥,仍治臣前後失職慢命之罪,以警具僚焉。臣無任云云。答曰,省疏具悉。予已洞悉,慈敎又鄭重,何可更提乎?卿其勿辭行公。
忠淸監司金英淳疏曰,伏以臣,於本月二十五日,伏奉除旨,以臣爲忠淸道觀察使。方面之重,不以臣卑鄙,委以任之,臣仰戴隆眷,俯揣微分,惝怳怵惕,莫省攸措。惟玆湖西,卽臣世居之鄕也,邱墓田廬焉在是,宗黨姻戚焉在是。且臣曾祖忠正公臣時粲,曾按此道,治成政擧,爰及保障,軍制之換釐,城壕之增修,故老傳誦,遺蹟尙在。臣今以高牙大纛,追踵先武,于玆往莅,桑梓生輝,鄕閭增光,晝錦之榮,今昔同情,臣豈獨異?第念臣稟性迂鈍,學蔑而識短,於臣曾祖,無能爲役,而今之湖西,又非昔時之湖西。蓋臣曾祖之按道,今距僅八十年。古昔諸名賢之遺風餘敎,寢遠而寢沫,民俗之淳美,已不如古。而加以挽近饑荒疾疫,連歲頻仍,民多散亡,環一道幾郡田疇之陳廢,閭里之空虛,在在皆然,極目蕭然,民生之凋瘁,亦莫今若也。因而紀綱隨壞,百弊蝟興,糶糴多逋,賦納亦滯,遂致公私俱竭,可謂哀痛。方伯之職,觀察節制,亦其任也。而民食之不贍,旣如此,則禮節成俗,尙矣毋論,拯濟奠安之政,且不遑,則軍制城壕,有不暇及。臣於除命之後,歷日思忖,以臣不肖之材,任此極弊之局,決知其茫無措畫,蔑有裨益,孤聖朝之委畀,隳昔時之政緖,上而負國,下而忝先。大小狼狽,現在目前,則今臣此任,非榮伊懼,與其不量而入,終蹈罪戾,無寧據實而籲,早自卸免,玆綴短章,干瀆崇嚴。伏乞聖慈,俯賜鑑諒,仰稟東朝,亟遞臣見任,回授可堪之人,公私幸甚。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
尹興圭啓曰,來初五日,朝參日次矣,敢稟。傳曰,停。
李時在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于洪祐喆曰,卽聞藥房入稟,多有擧行之事,提調鄭元容,卽爲牌招,如有違牌,勿爲呼望。
傳于尹興圭曰,發遣吏郞,諸執事淸齋與否,摘奸以來。
以慶尙監司金道喜狀啓,薦新進上生靑魚,迄未捉得,限內不得封進,惶恐待罪事,傳于洪祐喆曰,勿待罪事,回諭。
尹興圭啓曰,藝文提學鄭元容,◆入闕中,不爲肅謝,直爲出去,事甚未安。推考,何如?傳曰,允。
尹興圭,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
禮曹,今十一月十七日,冬至朝賀時,應行節目,參考前例,磨練爲白去乎,依此擧行,何如?判付啓,權停爲良如敎。
李時在啓曰,大司憲宋啓榦在外,執義朴齊憲,掌令權馦·卜來相,持平兪致崇牌不進,持平朴商壽未署經,監察茶時之意,敢啓。傳曰,知道。
以大司諫宋祥來,司諫李莊緖,獻納鄭在鑑,正言尹昌錫,執義朴齊憲,掌令權馦·卜來相,持平兪致崇牌不進罷職傳旨,傳于李時在曰,只推。
以副校理任百經,修撰李繪九·徐耆淳,副修撰李晉翼牌不進罷職傳旨,傳于李時在曰,只推。
傳于尹興圭曰,右議政偕來,左承旨進去。
尹興圭啓曰,右議政偕來,左承旨進去事,命下矣。左承旨李圭祊,所當牌招,而拘於廳規,不得請牌,何以爲之,敢稟。傳曰,牌招。
傳于尹興圭曰,偕來史官還入。
假注書白弘洙書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟,主山及案山植木處看審是白乎則,松·橡鬱密是白遣,自靑鶴亭至舊失火處,面面周審則老木稚株,叢帀茂盛是白遣,自典牲署後面至冷井洞,大木參差,擁蓋一山是白遣,下詣南壇看審,則壇砌門竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有稚松是白遣,前至馬石橋,則林松蒙翳是白遣,詣漢江壇看審是白乎則,亦爲無頉是白遣,自雁峰伏兵峴至畫景谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峰所經外南山諸處,一一詳審是白乎則,別無斫痕之意,敢啓。傳曰,知道。
左承旨李圭祊書啓,臣於本月初一日申時量,敬奉聖批,馳往傳諭于中部堅平坊典醫監契議政府右議政趙寅永所住處,則以爲臣,三奉聖諭而不敢進,再瀆天聽而不知止,惟恩諒是祝,嚴譴是俟,乃又喉舌之臣,齎宣溫批,首尾十行,至及先朝之受知,而有若曰予心增慼,又若曰卿作何懷,臣奉讀未半,自不覺掩抑嗚咽,肝肺摧裂,君臣之義,秉彝之所同得,追報之誠,受恩之所共願。況臣最荷先王之遇,最承先王之眷者乎?然而若使之蹈赴湯火,磨放頂踵,則臣雖無狀,尙可自勵,斷斷此心,庶質神明。而至於畀之以輔相之位,責之以弼亮之功,則萬萬非如臣空疎愚闇者所能堪任也。臣於是,不得不斟酌於公私輕重之間,參倚於去就可否之際。只以不報爲報,爲一段自效之道。臣罪至此,萬隕難贖。惟願亟收偕來,仍治臣慢蹇之罪云矣。臣旣承偕來之命,故姑爲仍留之意,敢啓。傳曰,知道。
尹興圭,以弘文館言啓曰,副校理任百經,旣有只推之命,卽爲牌招察任,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱。雖非啓請邑,限都政前,以限滿守令,勿拘純望,通瀜備擬,以爲次次遷轉之地。而雖値口傳政事之時,亦爲一體擧行,已成近例,今亦依此爲之,何如?傳曰,允。
洪在喆,以兵曹言啓曰,今當儲窠之月,虛司果例不得循例區處,而在前虛司果積滯之時,每有勿拘擬入之例矣。今亦依此擧行,以爲次次疏滯之地,何如?傳曰,允。
又以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例。今亦依此擧行,何如?傳曰,允。
李時在,以義禁府言啓曰,咸鏡監司朴岐壽狀啓內,鏡城·富寧還穀虛留始逋守令罪狀,令攸司稟處事,啓下矣。鏡城前判官李炫章身死,罪名勿論,睦仁培,下去京畿高陽地云,李文欽,以開城敎授,時在任所云,張龍八,下去慶尙道仁同地云,李秉溫,下去京畿廣州地云,依例發遣府羅將竝拿來,朴承輝差祭,待將事,後拿囚,富寧前府使洪羲書,以水原中軍,時在任所,依例發遣府書吏,交代後拿來,金善永,下去京畿楊州地云,李升德,下去忠淸道文義地云,依例發遣府書吏,竝拿來,何如?傳曰,竝待待命拿囚。
右議政趙寅永疏曰,伏以臣,以樸樕之材而膺支廈之寄,斗筲之器而叨調鼎之任,千裁萬度,小大不稱,猥控微諒,反紆隆奬。此固臣誠薄辭短,未能有所格感,而撫躬失圖,冞切慙懼,夫幼學壯行,擧世之所同願,君寵國均,曠代之所難遭也。臣具同願之情,得難遭之會,上可以贊晠化於笙鏞,下可以垂功名於簡策,而今迺不然,寧被方命之誅,未敢爲冒進計者,顧其中,誠有甚不獲已者焉耳。臣之平生,臣自點閱,判然無寸長尺能之可見者,以言其操履,則少乏拘檢,已忝庭訓,去益乾沒,遂落俗套,以言其學術,則功令剽竊,尙多窘步,經史貫穿,何論需用,以言其績用?則歷試中外,效蔑絲毫,滚到崇顯,譏積尸素,本末如此,無可比數於指使之列,而猝使之儀表雅俗,匡扶艱危,則不幾近於泛芥而運萬斛,策蚍而騁千里也耶?昔唐鄭綮拜相,以歇後固辭,而不謂之工於謀身者,多其能自量也,如臣卑鄙,亦有自量,豈欲處歇後下哉?嗚呼,臣本衰晩通籍,志望有限,而偏蒙我純宗大王曁我翼宗大王兩聖人簡拔之私,庇覆侔於天地,涵育踰於雨露,今焉萬事莫逮,臣亦老白首矣。欲爲之報,常恐不得其所,幸而借可爲之地,當有爲之時,不能直前擔荷,以效一半分追先之義,實非臣願忠之不足,卽臣無其德,又無其才故也。恩春愈厚而莫之奉,義分彌虧而莫之顧,恤恤焉如窮無歸,寧不戚哉?丞弼之職,跨月爲曠,奉命之人,鎭日相守,尤係臣惶蹙悶迫之切至者。玆又悉暴肝膈,更瀆紸纊。伏乞聖明,深加諒察,亟收臣中書新命,改卜賢德,以幸國事,以安私分,千萬幸甚。臣無任云云。答曰,省疏具悉卿懇。予不欲督迫於卿,故偕來之命,始下於日前,卿必知予心而卽起,不屑乎備例之讓,而巽章之來,鄭重如舊,若將中書故事之必循乃已,更失所圖,悶鬱何言,雖以故事言之,古人有一疏而出者,豈其不顧四維,饕榮耐譏而然哉?時値極艱,勢難終免,則先國懋實之義,自有審裁故耳。顧今之時,何等時也?上之必致,下之必膺,又是不可已之時也。卿之所以審裁者,豈遜於古人乎哉?且卿之謙謙,卽以予初諭歷敍,而予之取於卿者,定在是爾,初諭之云猶未足以狀卿,則卿雖欲退然不居,自處甚遜,日章之美,塗人耳目,有不可得以揜之也。至若受知先朝,義在報今,凡厥在廷,孰不道此,而言出於卿,予心增慼,予言及此,卿作何懷?然卽此一言,卿尤不可一向固辭,在卿之道,有進而已,卽出而已。予不須多誥爲也。仍傳于尹興圭曰,此批答,遣承旨,傳諭于右議政,仍與偕來。
上在昌德宮。停常參·經筵。
洪在喆啓曰,大司憲宋啓榦在外,執義朴齊憲未肅拜,掌令權馦·卜來相,持平兪致崇呈辭,持平朴商壽未署經,監察茶時之意,敢啓。傳曰,知道。
尹興圭啓曰,右副承旨李時在,今日不爲仕進,卽爲牌招,何如?傳曰,允。
傳于尹興圭曰,禮房承旨馳詣景慕宮,奉審摘奸以來。
以副校理任百經牌不進罷職傳旨,傳于李時在曰,只推。
洪在喆,以都摠府言啓曰,今日入直內三廳武兼·禁軍及軍兵等,當爲中日習射技放,而景慕宮大祭齋戒相値,不得設行之意,敢啓。傳曰,知道。
又以備邊司言啓曰,北關後運紙衣六百九十六領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
上在昌德宮。停常參·經筵。
李時在啓曰,大司憲宋啓榦在外,執義·掌令二員,持平二員未差,監察茶時之意,敢啓。傳曰,知道。
尹聲大啓曰,右承旨尹興圭,今日不爲仕進,卽爲牌招,何如?傳曰,允。
傳于尹聲大曰,山林外臺諫竝許遞,政官牌招開政。
尹聲大啓曰,吏曹判書宋冕載,參判洪穉圭,參議朴容壽牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以京畿監司洪學淵狀啓,驪州牧使李晦淵,身病猝重,連呈辭狀,不得已罷黜事,傳于尹聲大曰,今日政差出,催促下送。
傳于洪在喆曰,前後批·諭,罄悉予衷悃,而實亦奉東朝聖旨之速致卿也。卽伏見東朝別諭下者,字字懇惻,卿必感激隕越,不俟駕屨,則予無容更煩於卿者矣事,偕來承旨,更爲傳諭于右議政,期於偕來。
大王大妃殿,傳于洪在喆曰,國勢之板蕩,民生之困瘁,朝象之渙散,財用之耗竭,紀綱之頹廢,俗尙之渝敗,仕路之躁競,居官之貪墨,有國以來,未有甚於今日,而每欲一番大懲創,譬之於人,如病久氣陷,百體不從令也。苟有華·扁良手,其願,見必致之心,當復如何?今玆爰立之擧,實類於是。卿若非華與扁,則亦何可以嘗試之也?嗚呼,惟我先大王,念五百年宗社之重,在於沖孫一人,常憂其輔導訓迪之難其人。終乃得卿而喜之,以卿貞姿忠心,純行淹識,謂足以當是任也。庚寅之後,遂以心膂托之,主上叨承艱大,保護啓沃之道,尤倍於前,則予以屢數百言惻怛之懇,書以諭卿,亦使主上,一聽於卿,講學焉聽之,言行焉聽之,興居飮食之節宣焉聽之。此非外人所知,而曾已委毗於卿者,不特古人所謂擧國而聽之也。然得其地與不在其位,亦有異焉。故特授卿輔相之任,俾卿展布積蘊,報答殊遇也。予之責成於卿如此,卿之得君之專又如彼,何憂功業之不隆乎?予嘗謂天下萬事,不過於一公字,卿須存心於公,布政以公,今日行一公道,明日行一公事,以是而飭勵九卿,以是而警畏庶官。恢公者奬而登庸之,不公者黜而廢錮之,大小做措,一出於公,則轉危爲安,可立而視矣。顧予婦人之言,未信其必合於古聖爲國之訓,而目下先務,莫急於此。況公者天理也?天理勝人慾,而國之不治,未之有也。卿必不待予言,克盡匪躬之義,而予之所以如是者,俾卿欲以藉手而爲理也。卿以此敎,常目於發政施令之際,事事之無不公而厭服一世,人心歡洽,天心悅豫,則板蕩之國勢,可使磐泰,困瘁之民生,可使嬉樂,渙散之朝象,可使保和,耗渴之財用,可使裕足,紀綱之頹而可以振立,俗尙之渝而可以淳厖,躁競之習,可以恬靜,貪墨之風,可以懲畏。然而國之不治,亦未嘗有也。卿以是勉勉,卽起視事事。遣史官傳諭于右議政。
洪在喆,以兵曹言啓曰,內禁衛將李應謙,以其病難供職,呈狀乞遞,改差,何如?傳曰,允。
有政。吏批,判書宋冕載進,參判洪穉圭,參議朴容壽竝牌招不進,右副承旨李時在進。以李在鶴爲大司諫,李殷相爲執義,李東迪爲司諫,李晉翼·李綱峻爲掌令,吳泰權·李廷斗爲持平,金基周爲獻納,任百秀·兪象煥爲正言,李景在爲戶曹參判,申在植爲判義禁,韓益東爲掌樂主簿,李源達爲驪州牧使,鄭珪爲長津府使,姜彛五爲草溪郡守,申命溫爲陽德縣監,洪大奎爲昌樂察訪。
兵批,判書趙秉鉉進,參判洪羲瑾,參議權溭病,參知宋應龍入直,左副承旨洪在喆進。啓曰,全羅兵使,今當差出,而擬望之人乏少,同道水使及他道水使竝擬,何如?傳曰,允。以李應植爲同知,權友容爲內禁將,曺鵬·李秉權爲五衛將,金道純爲景福將,李時穆爲慶熙將,鄭岐源爲宣傳官,閔重憲爲都摠經歷,柳相翼爲訓鍊主簿,任百經·韓啓源爲文兼,李九東·鄭啓海爲武兼,徐相五爲全羅兵使,尹喜豐爲水原中軍,李熙昇爲阿耳僉使,金有豐爲臨津別將,護軍李魯秉,副護軍宋祥來·申性浩,副司直朴齊憲·李莊緖·權馦·卜來相·兪致崇·朴商壽·鄭在鑑,副司果李羲敎·尹昌錫·權炳益,以上竝單付。
吏批,再政。以李基華爲副修撰,沈宜泳爲光陽縣監。
兵批,再政。啓曰,全羅右水使,今當差出,而擬望之人乏少,他道防禦使竝擬,何如?傳曰,允。以趙運永爲訓鍊都正,柳相夔爲宣傳官,金灝源爲訓鍊僉正,李熙忠爲判官,李在明爲武兼,李景純爲全羅右水使,全啓喆爲造山萬戶,同知單金道純,僉知單曺鵬·李秉權,僉知加設單吳鼎周,護軍鄭來鴻,副護軍吳致慶,以上竝單付。
吏批,三政。啓曰,昌城府使今當差出,而本府以防禦重地,不可不擇差,同道未準朔守令竝擬,何如?傳曰,允。以曺錫雨爲兵曹正郞,金德喜爲司成,趙熙錫爲昌城府使。
兵批,三政。以李宅熙爲都摠都事,任泰昇爲訓鍊判官,李鼎相爲主簿,同知單李時穆。
以右承旨尹興圭牌不進罷職傳旨,傳于李時在曰,只推。
以吏曹參議朴容壽再牌不進罷職傳旨,傳于李時在曰,只推。
洪在喆,以弘文館言啓曰,副校理任百經,旣有只推之命,卽爲牌招察任,何如?傳曰,允。
上在昌德宮。停常參·經筵。
李時在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨洪祐喆,今日不爲仕進,卽爲牌招,何如?傳曰,允。
又啓曰,卽者檢閱鄭基世,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙徽林·李時愚,竝卽牌招,推移入直,何如?傳曰,允。
又啓曰,行都承旨尹聲大,右承旨尹興圭不爲仕進,左承旨李圭祊偕來進去,左副承旨洪在喆式暇出去,同副承旨洪祐喆牌不進,院中只有臣一人,伴直無人。右承旨尹興圭,所當牌招,而拘於廳規,不得請牌,何以爲之,敢稟。傳曰,牌招。
以同副承旨洪祐喆牌不進罷職傳旨,傳于李時在曰,只推。
李時在啓曰,右承旨尹興圭牌不進,伴直無人,同副承旨洪祐喆,旣有只推之命,更爲牌招,何如?傳曰,允。
以右承旨尹興圭牌不進罷職傳旨,傳于李時在曰,只推。
傳于李時在曰,刑·工換房。
李時在啓曰,同副承旨洪祐喆再牌不進,伴直無人,右承旨尹興圭,旣有只推之命,所當更請牌招,而拘於廳規,不得請牌,何以爲之,敢稟。傳曰,牌招。如有違牌,勿爲呼望。
左承旨李圭祊書啓,臣於本月初三日亥時量,敬奉聖諭,更爲傳諭于議政府右議政趙寅永所住處,則以爲,臣於蹙伏俟勘之中,荐伏承聖諭。繼又伏承東朝諺敎,首尾六百有餘言,懇到悱惻,諄複鄭重,嘅百度之俱隳,憂庶績之未凝。擬臣以聽國之專,譬臣以醫國之良,期望之盛,飭勵之深,不啻如慈母之牖稚迷,嚴師之導愚蒙,雖古厚德元臣,敦勉之節,未或有若是勤摯者。臣固何人,乃敢當此。雙擎九頓,一字一涕,至若惟我先大王以下一段辭旨,尤是未死賤臣攀慕痛泣之地也。禁中受命,宛其如昨,他日歸拜,庶質此心。今於非常之殊遇,欲提則腸先摧,莫重之隆寄,欲訴則喉先哽,瞻雲鄕而靡及,奉宸扆而思報。一縷餘生,晝宵顒祝者,卽惟我殿下聖學之大成而已。慈聖之所敷心,由此之故,愚臣之所藉手,捨此而何?臣於此諭之後,愴慟倍於慙恧,感激增於恐懼,只有拚棄四維,不俟駕屨,盟天誓神,殫竭誠力,以圖涓勺之效,而其幸而有濟,臣固與有榮矣,其不幸而未有濟,亦可暴衷款於上下也。然而臣之以疏以奏,尙有情私之未悉陳者,方欲收召驚魂,更入實封,以請負先眷慢上命之誅。伏地隕越,罔知攸對云矣。臣旣承偕來之命,故姑爲仍留之意,敢啓。傳曰,知道。
掌令李晉翼啓曰,臣言議風采,本不合於淸朝耳目之任,而掌憲除旨,忽下於玉署持被之際,雖不得不聞命卽肅,以伸叩謝之忱。第臣於合啓中,有區區私義之不可聯參者,曾叨臺地,輒蒙體諒。臣之處義,前後無異,昨因夜深,未卽引嫌,徑還私次,今始來避,以臣情踪,所失尤大,請命遞斥臣職。答曰,依啓。
尹興圭啓曰,吏曹郞廳來言,臺諫有闕,政事,取稟。傳曰,前望單子入之。
尹興圭,以弘文館言啓曰,下番闕直,事甚未安。修撰李繪九·徐耆淳,副修撰金基纘,竝卽牌招,以爲推移入直之地,何如?傳曰,允。
以副校理任百經牌不進罷職傳旨,傳于李時在曰,只推。
尹興圭,以弘文館言啓曰,副校理任百經,旣有只推之命,與新除授副修撰李基華,一體牌招察任,何如?傳曰,允。
以同副承旨洪祐喆再牌不進罷職傳旨,傳于李時在曰,只推。
以大司諫李在鶴,正言兪象煥·任百秀,執義李殷相,掌令李綱峻,持平吳泰權·李廷斗牌不進罷職傳旨,傳于李時在曰,只推。
以修撰徐耆淳,副修撰金基纘牌不進罷職傳旨,傳于李時在曰,只推。
尹興圭,以司饔院監膳提調意啓曰,今日監膳時,供上生鮮體小,屢次點退,終無改備。日勢漸晩,雖不得不捧入,而莫重御供,如是不謹,揆以擧行,萬萬駭然。當該貢人,令攸司科治,臣亦惶恐待罪之意,敢啓。傳曰,勿待罪。
李時在,以兵曹言啓曰,羽林衛將申在儉,以其病難供職,呈狀乞遞,改差,何如?傳曰,允。
義禁府啓目,鏡城前判官睦仁培·李秉溫·朴承輝,富寧前府使金善永·李升德等原情云云。問目內辭緣,泛稱遲晩,所當請刑是白乎矣,睦仁培·李秉溫·朴承輝等段,曾經侍從,金善永·李升德等段,曾經宣傳官,勿爲請刑,載在大典通編,竝只議處,何如?判付啓依允。
檢閱鄭基世疏曰,伏以臣,母病近幸有差道,而少失將攝,寒熱輒發,或三兩日而瘉,或五六日而瘉,每經一番添損,元氣倍加澌綴。臣身在直,晝宵憂戀,而卽聞昨因食滯,達夜委劇,焦迫之情,何可按抑?臣之前後請急,屢犯瀆撓。非不知萬萬悚懍,而情私所切,亦豈敢徒懷嚴畏,自阻於孝理之下哉?玆又控籲,擅出禁扃。伏乞聖明,俯垂諒察,亟遞臣職,俾便救護,仍治臣罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
藥房都提調朴宗薰,副提調尹聲大啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加減歸脾湯,自明日停止事,榻前下敎。
尹興圭,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹興圭啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,玉堂備員間,視事頉稟之意,敢啓。傳曰,知道。
又啓曰,備邊司郞廳來言,今日賓廳日次,而領議政·左議政未差,右議政趙寅永未肅拜,不得來會云矣,敢啓。傳曰,知道。
又啓曰,左副承旨洪在喆,同副承旨洪祐喆,今日不爲仕進,竝卽牌招,何如?傳曰,允。
又啓曰,判義禁申在植,戶曹參判李景在,除拜後過三日不爲出肅。竝依定式推考警責,仍卽牌招察任,何如?傳曰,允。
以別兼春秋趙徽林·李時愚牌不進罷職傳旨,傳于尹興圭曰,只推。
尹興圭啓曰,左右史不可不備,別兼春秋趙徽林·李時愚,旣有只推之命,竝卽牌招,推移入直,何如?傳曰,允。
又啓曰,卽者義禁府都事來言,時囚罪人睦仁培·李秉溫·朴承輝·金善永·李升德等,當爲議處,而新除授判義禁申在植未肅拜,次堂例不得擧行云,卽爲牌招,何如?傳曰,允。
傳于尹興圭曰,偕來亞卿吏曹參判進去,偕來承旨還入。
掌令前望單子入之,金英根落點。
尹興圭啓曰,新除授掌令金英根,一體牌招,何如?傳曰,允。
又以內醫院都提調意啓曰,提調鄭元容,今日問安,不爲仕進,卽爲牌招,何如?傳曰,允。
又啓曰,大司憲宋啓榦在外,執義李殷相,掌令李綱峻·金英根,持平吳泰權·李廷斗牌不進,監察茶時之意,敢啓。傳曰,知道。
以大司諫李在鶴,正言兪象煥·任百秀,執義李殷相,掌令李綱峻·金英根,持平吳泰權·李廷斗牌不進罷職傳旨,傳于尹興圭曰,只推。
以左副承旨洪在喆,同副承旨洪祐喆牌不進罷職傳旨,傳于尹興圭曰,只推。
以副校理任百經,副修撰李基華牌不進罷職傳旨,傳于尹興圭曰,只推。
尹興圭,以弘文館言啓曰,修撰李繪九受由在外,下番闕直,事甚未安。副修撰李基華,旣有只推之命,與修撰徐耆淳,副修撰金基纘,竝卽牌招,以爲推移入直,副校理任百經,旣有只推之命,一體牌招察任,何如?傳曰,允。
又以吏曹言啓曰,前正言李永純名字,改以亨奎,令藝文館給帖,何如?傳曰,允。
又以司饔院監膳提調意啓曰,昨日供上生鮮體小,當該貢人,已令攸司科治矣。今日所封,猶欠體小,連加申飭,終未改備,以致日勢之漸晩,故雖不得不捧入。而卽者貢人等所訴內,冬節已深,江水寒冷,四處設網,一無所捉,前儲已竭,新貿無路。明日日下生鮮,將至闕供之境,限捉得間,願以活鷄,全數代封云矣。在前如此之時,曾有稟旨變通之事,而莫重御供,不敢自下擅便,惶恐敢啓。傳曰,代封。
右議政趙寅永疏曰,伏以臣,於日昨慈諭之下,略有附達,而嚴畏之極,菲忱未罄,掩抑之至,蕪辭莫詳,方寸如煎,靡所止屆。臣以凡庸之品,蔑輔導之才,而乃蒙我先大王,拔之衆慮之外,畀以至重之責。臣竊以爲力雖不逮,分當自效,遂敢出入於毓德之地,陪奉於典學之筵矣。幸際我殿下,睿質天縱,聖工日躋。臣方翹首跂足,以俟緝熙光明之盛。而今臣所叨,勢有相掣,或違宿昔之願,則在臣賤誠,能自安乎?抑臣區區私義,斷然有不敢者三,而衰與病不與焉。臣伏念右賢而左戚,明主也,執公而屛私,治世也。臣果賢歟戚歟公歟私歟?假臣德望足以坐鎭,謨猷足以協贊,已不免貽累淸朝。而況臣賴而爲命,卽殿下全保之念耳。臣之此職,不出則已,出必顚沛,灼然之勢也。臣於是,雖欲呼號而丐之,無奈何矣,殿下於是,雖欲憫惻而救之,亦無奈何矣,此一不敢也。古人以宦官宮妾不知名者,爲命相之要,世以爲名言。臣之課日昵侍,殆將十年,淸燕之所,較密於溫室,階闥之間,易混於暬御,則不可但以此屬之不知名言也。冒一世曲逕之嫌,開後日倖門之弊者,非臣而誰?此二不敢也。臣兄身托肺腑,官備爪牙,兢懼之心,常若淵氷,長枕廣衾,申申戒飭,惟在於謙之又謙,損之又損,而臣未能有遵,嗜進不已。以至勻軸之位,亢之極矣。國而偏重之譏,家而太盛之憂,姑舍之。緣臣如此,使臣兄垂暮之齡,增慮倍惕,不寧其寢食,則其於父事之道何如也?此三不敢也。有一於此,皆可以判其辭受,而如臣枯朽癃疲,未堪驅策之狀,雖不張皇爲說,固有所洞照者矣。第臣所被之眷注如彼,所當之情地若斯,恩義之際,不孤則悖,實臣命卒之秋也。玆又冒死畢陳。伏惟天地父母,曲加矜諒,仰稟東朝,亟還新授,仍治臣前後辜負之罪,以厲群工,千萬幸甚。臣無任云云。答曰,省疏具悉卿懇。日昨慈諭,洞悉惻怛,卿之附奏,亦有遂許呈身之意。但未知情私之未悉陳者爲何事,今見來章,又是謙巽之過,而俱無可以犂然。古人不云乎?戚里賢,國家之福,此言極有意,而卿之賢,已悉於初諭,宦妾之知名不知名,惟在其人所處之如何焉耳。今卿之處,果可使不知,而卿之以此爲歉者,得無過矣乎哉?至若盈盛之懼,人皆同之,況卿家謹約之規,而無其實而享其福,亦可畏也。國耳公耳,慥慥憧憧,勞心焦慮,食息靡寧,致澤之功,永垂無窮,則猜怒之無所至也,而消受全保之方,政在是矣。卿又憂之,今無復往復之辭,中書之古事,亦已備矣。卿須卽日造朝,毋使予更勞側席之思。仍傳于尹興圭曰,此批答,遣亞卿傳諭于右議政,仍與偕來。
敦寧都正李寅弼疏曰,伏以臣,待罪南邑,自底僨誤,薄勘旋敍,經歲訟愆,不意敦府新命,忽下於跧蟄鄕廬之中,逖違之餘,義當蹶,而第臣於見職,本無敦寧,曾亦據實陳暴,旣蒙體諒矣。玆從縣道,短章冒瀆,伏乞聖明,亟命選部,照例遞改,不勝幸甚。臣無任云云。省疏具悉。疏辭下該曹稟處。
伊川府使金敎喜疏曰,伏以臣,以冗散之材,膺分憂之任,邑僻務簡,數載尸居,與窮峽蚩氓,優遊自得於山水百里之內,莫非聖造攸曁,而不幸今夏極備之災,殆爲有邑創覩之變,山陵盡入於懷襄,岸谷遂至於貿易,汰落焉永失田形,消瀜焉一望汙萊,峽農遽判作大歉,古所謂野無靑草者。蓋極言之,未必如是之甚,而以今所見,萬萬非過語,東路諸邑被災亦有之,而惟此一境,偏罹慘凶,使彼幾萬民命,將至顚連而無告,殆亦臣殃咎在躬,移疾於民,以若遑急之形,雖一念拯救,百方喣濡,猶懼不給,矧臣疎闇,罔知攸濟,夙宵憂灼,殆忘寢食。目下當務之急,賑政不可不擧也,還捧不可不分數停退也。本府雖以未量之邑,每年比摠,而當此無前大無之時,災損若是孔劇,則當年減摠,不可已也,而狀請則有道臣,量減則有該曹。臣方拱手仰成,有不敢徑自煩聒。第以一邑積痼之瘼,百年未遑之事,爲災民切骨之痛,而非臣言之,無由自達者,玆敢冒昧呼籲。噫,本府痼弊,莫甚於軍政。本府原軍額,三千二百五十八名,而中間自原州移來騎兵爲七十一名,三南移來騎兵爲四十名,甕津移來騎兵爲八名,橫城移來騎兵爲二名,瑞山移來騎兵爲一名,摠爲一百二十二名。而民戶則爲二千九百戶零,就其中除却班戶及各樣雜頉,則應役之戶,不過爲一千一二百戶。雖逐戶爬櫛,計口抑配,尙不免一丁二三役。蓋他邑軍之當初移來也,當待限滿還送,而因循至今,計其替徵之多,巧歷難於布籌,替擔之重,烏獲亦將絶臏,哀彼無知之民,其土則磽确而不易,其業則啙窳而無積,鳥聚獸居,其所爲生,絶可憐憫,而終歲勤力之資,盡歸納布之役,雖豐年樂歲,追呼徵督,閭里騷然,杼柚之空,已足傷心,尺寸之征,有甚剜肉,況當無前之災,彼納布之民,無非失農之類,畝無一粟之收,甁乏半菽之儲,草根橡實,亦無由自給,近止之命,迫在朝夕,驚心慘目,有不忍言。雖渠輩應納之役,遇災恤民,有薄征焉,有弛力焉。今若責之以重疊之役,加之以督迫之政,彼孑遺僅存者,內極於顑頷,外逼於椎剝,決無毫分所得,惟有促之死而已。是由臣而擠之溝壑也。目見災形之如彼,心知民情之如此,而徒存嚴畏,不一陳聞於聽卑之天,是又由臣而壅遏民隱,孤負聖念也。況當初移來,特出於一時權宜,爲諸邑救弊,今當振古罕有之災,獨不爲此一邑救弊地乎?若以歲月之稍久,難於釐改,則獨不念愈久而愈偏重,愈偏重而愈蓄冤,惜一轉手之勞,而一任其陷於坑坎,顚於道塗。而不之恤,將不與當初權宜救弊之意,大相徑庭乎?極知猥越無所逃罪,而玆不得不疾聲仰聞。伏乞聖明,特賜矜恤,令廟堂之臣,參量覈實,本府移來軍額一百二十二名,依當初所定,一倂還送各邑,俾此濱死之民,得免刻骨之冤,則非但爲寬一分民受一分之惠而已。將見仁恩所被,導迎休氣,環一邑民生舒慘生死之大關,實係於此。臣無任云云。省疏具悉。疏辭令廟堂稟處。
上在昌德宮。停常參·經筵。
李圭祊啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,左副承旨洪在喆,右副承旨李時在,今日不爲仕進,竝卽牌招,何如?傳曰,允。
吏曹參判洪穉圭書啓,臣於本月初五日申時量,敬奉聖批,馳往傳諭于中部堅平坊典醫監契議政府右議政趙寅永所住處,則以爲臣,荷畢生莫報之特知,叨千古罕聞之殊遇,舊愴新感,交切于中,而偃蹇之罪,積如邱山,瀆擾之罰,嶺海猶輕。今又勤惟月之卿,宣自天之批,不惟不加之威怒。乃反誨諭之丁寧,不惟不施之譴何,乃反勉戒之申複,情出訟愆,跡歸媒寵。恩禮則愈往愈摯,義分則愈往愈蹙,雖羝羊之藩,進退俱難。然虞人之旌,去就已決,實非臣全昧事君之禮而然也。抑臣於聖批中無其實而享其福,亦可畏也一節。竊有所仰復者,無其實而享其福,則固可畏也,而其畏也。災止身家而已,無其實而享其位,則眞可畏也,而其畏也。害及民國者深,其大小輕重之別,恐不待臣言之覶縷,而當有所斟量矣。苟非然者,倚毗其不盛乎,眷注其不隆乎?臣有何必辭之計,而區區過慮,不在於身家,而在於民國故也。迷悶抑塞,語失倫次,惟願遄伏邦憲云矣。臣旣承偕來之命,故姑爲仍留之意,敢啓。傳曰,知道。
傳于尹興圭曰,予之所披告於卿者,亦旣屢矣。言皆由中,意或相孚,而昨見附奏,卿猶聽予藐藐,予之誠禮,必有所未盡而然,反而自顧,慙歎慙歎。輔相之任,猶股肱於人,而顧今中書之曠已至多日,此無異於人之無股肱。其所憂隘,當復如何,而卿若念及於國事之一時可悶,則亦何可一向逡巡,不思所以體此至意乎?除却千言萬語,此非上下相持,徒費日字之時也。卿須幡然深思,卽地趣駕,渴望之切,不暇多及事,偕來亞卿。更爲傳諭于右議政,期於偕來。
傳于尹興圭曰,同副承旨許遞,前望單子入之。
以左副承旨洪在喆,右副承旨李時在牌不進罷職傳旨,傳于尹興圭曰,只推。
尹興圭啓曰,行都承旨尹聲大,左副承旨洪在喆,右副承旨李時在不爲仕進,左承旨李圭祊須資出去,同副承旨未差。臣獨在院,伴直無人,右副承旨李時在,旣有只推之命,更爲牌招,何如?傳曰,許遞。前望單子入之。
承旨前望單子入之,洪鍾應·權用經落點。
尹興圭啓曰,伴直無人,新除授同副承旨權用經,卽爲牌招,何如?傳曰,允。
傳于尹興圭曰,承旨房望,順房爲之。
尹興圭啓曰,判義禁申在植牌不進,推考傳旨今方捧入,而開坐命下之後,如是違牌,事甚未安。更爲牌招,何如?傳曰,允。
以別兼春秋趙徽林·李時愚牌不進罷職傳旨,傳于尹興圭曰,只推。
尹興圭啓曰,左右史不可不備,別兼春秋趙徽林·李時愚,旣有只推之命,竝卽牌招,推移入直,何如?傳曰,允。
又啓曰,判義禁申在植牌不進,推考傳旨今方捧入,而開坐命下之後,如是違牌,事甚未安。更爲牌招,何如?傳曰,允。
掌令金英根啓曰,臣言議風裁,本不合於淸朝諫諍之任,而掌憲除旨,忽下於千萬夢想之外,感恩怵義。雖不得不張皇出肅,第臣合啓句語中,有私義之不可聯參者。曾叨是職,以此引避,輒蒙體諒之恩。今臣處義,與前無異,其何可蹲仍於臺次乎?請命遞斥臣職。答曰,依啓。
尹興圭啓曰,吏曹郞廳來言,臺諫有闕,政事,取稟。傳曰,前望單子入之。
吏曹參判洪穉圭書啓,臣於本月初六日未時量,敬奉聖諭,更爲傳諭于議政府右議政趙寅永所住處,則以爲,臣不過以承順爲義,趨走爲禮之小臣耳。況今九賜敦飭,三易偕來之餘,力抗君命,坐犯天憲。有若備例於中書,依樣於大官者,是豈臣夷險燥濕之本心哉?臣聞朱子之言曰,一出門事君,此身便非己有,樂毅之言曰,奉令承敎,可幸無罪。臣雖愚昧,亦嘗講劘於此箇義諦,而寧可冒兩觀之鉞,不敢汚三階之席者,特以自欺之不足,至於欺君,自誤之不足,至於誤國故也。灔澦之險而不擇副手,膏肓之危而不求良方,姑輕試之,姑妄應之,則其墊溺敗壞之患,直是俄頃間事。臣每念及此,寒粟遍體,雖欲蠢動,而終不能强也。至若聖諭中一二句語,有非爲人臣所敢晏然承聆者,臣方惶怖戰兢,求死不得。而亦恐有傷於如絲如綸含容不迫之盛也。臣罪至此,尤無所逃云矣。臣旣承偕來之命,故姑爲仍留之意,敢啓。傳曰,知道。
尹興圭啓曰,全羅右水使徐相五移拜兵使,龍川府使趙熙錫移拜昌城防禦使,有除朝辭赴任之命矣。密符則徐相五,以前所受仍佩,趙熙錫,以前防禦使李景純所佩傳授,諭書則安寶,使院吏齎傳,何如?傳曰,允。
以大司諫李在鶴,正言兪象煥·任百秀,執義李殷相,掌令李綱峻,持平吳泰權牌不進罷職傳旨,傳于尹興圭曰,只推。
以別兼春秋趙徽林·李時愚牌不進罷職傳旨,傳于尹興圭曰,只推。
以副校理任百經,修撰徐耆淳,副修撰李基華·金基纘牌不進罷職傳旨,傳于尹興圭曰,只推。
尹興圭,以弘文館言啓曰,下番闕直,事甚未安。修撰徐耆淳,副修撰李基華·金基纘,旣有只推之命,竝卽牌招,以爲推移入直,副校理任百經,旣有只推之命,一體牌招察任,何如?傳曰,允。
又以兵曹言啓曰,宣傳官具鏘和,以其病難供職,呈狀乞遞,改差,何如?傳曰,允。
吏曹啓目粘連,觀此敦寧府都正李寅弼上疏,則以爲,臣於見職,本無敦寧,伏乞特命選部,照例遞改亦爲白臥乎所,旣無敦寧,則揆以格例,不可仍置,敦寧府都正李寅弼,依例改差,何如?判付啓依允。
上在昌德宮。停常參·經筵。
權用經啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
尹興圭啓曰,左副承旨洪鍾應,右副承旨洪在喆,今日不爲仕進,竝卽牌招,何如?傳曰,允。
權用經啓曰,假注書白弘洙,身病猝重,勢難察任,今姑改差,何如?傳曰,允。
白弘洙改差,代以洪祐健爲假注書。
權用經啓曰,左右史不可不備,別兼春秋趙徽林·李時愚,旣有只推之命,檢閱鄭基世,由限已過,竝卽牌招,推移入直,何如?傳曰,允。
掌令前望單子入之,全允淡落點。
洪在喆啓曰,新除授掌令全允淡,一體牌招,何如?傳曰,允。
以副校理任百經,修撰徐耆淳,副修撰李基華·金基纘牌不進罷職傳旨,傳于權用經曰,只推。
權用經,以弘文館言啓曰,下番闕直,事甚未安。修撰徐耆淳,副修撰李基華·金基纘,旣有只推之命,竝卽牌招,推移入直,副校理任百經,旣有只推之命,一體牌招察任,何如?傳曰,允。
洪在喆啓曰,判義禁申在植再牌不進,推考傳旨今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。如有違牌,勿爲呼望。
傳于權用經曰,藥房都提調與判義禁有闕之代,前望單子入之。
藥房都提調前望單子入之,判府事李止淵落點,判義禁前望單子入之,權敦仁落點。
洪在喆啓曰,開坐事,命下矣。新除授判義禁權敦仁,卽爲牌招,何如?傳曰,允。
傳于洪在喆曰,昨見附奏,重覺慙歎,繼之以慨咄。卿之才德,可以弘濟國事,非徒予之所知,實國人之所知。卿無可辭之義,難進之端,亦非徒予之所知,實國人之所知,而特緣予小子誠意淺薄,不能使卿卽爲感回,予安得不撫躬慙歎,而日前慈諭,極其鄭重,不啻惻怛,雖使他人見之,想必有不暇他顧爲國向前之心,況卿身親承奉,設有難强之事,宜其無逡巡相持之擧。今乃無緣固辭,一往邁邁,卿之所執,莫由知之,予何足言,而揆以事體與道理,恐不當如是。卿試思之。予之所慨咄者,豈或過矣乎哉?予小子沖裕寡昧,所欲仰成於卿者,亶出於爲國爲民之苦心至意,而卿之不諒,乃至於此,此豈但曰大違所望,實亦萬萬意慮之外。若使後人,議今日國家事勢,則以卿之不卽出膺,恐不知謂卿斯何也。辭竭意窮,而猶此罄布衷曲,如是而又復訑訑,則雖謂之卿孤負寡躬,殊非過語。第更諒之,方俟回音事。遣正卿傳諭于右議政,仍與偕來。
傳于洪在喆曰,偕來正卿禮曹判書進去,偕來亞卿退去。禮曹判書李羲準書啓,臣於本月初七日未時量,敬奉聖諭,馳往傳諭于中部堅平坊典醫監契議政府右議政趙寅永所住處,則以爲,臣於前昨附奏之後,竊伏計臣罪,旣在蹇傲,邦律合有誅殛,而不圖包荒之德,與天同大,求助之念,惟日不足。以至有更煩八座之臣,重勤十行之敎。如臣駑下,有甚去就之關係國事者,而曉譬以股肱之寄,開示以心腹之諭,一節深於一節,若是之過重乎?臣到此地,死有餘咎。臣欲更事號籲,則天聽愈邈,一向泯默,則臣分愈缺。只有前席抗顔,畢伸至懇,恭俟恩諒之一條路而已。第臣驚越震迫之餘,舊病倍添,無由彈束,稍加將息庶可自力,而宗伯之陋地相守,尤是臣惶阨難進之端。伏願先卽收還云矣。臣旣承偕來之命,姑爲仍留之意,敢啓。傳曰,知道。
傳于洪在喆曰,右相有竣間簉朝之意,爲國事誠萬幸,偕來正卿,使之退去,以安其心。
洪在喆啓曰,大司憲宋啓榦,掌令全允淡在外,執義李殷相,掌令李綱峻,持平吳泰權牌不進,李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,執義李殷相牌不進罷職傳旨,傳于洪在喆曰,只推。
洪在喆啓曰,卽者吏曹郞廳來言,陽德縣監申命溫,當爲署經,而兩司不備,不得署經云,除在外·未署經外,未肅拜人員,竝卽牌招,何如?傳曰,允。
以大司諫李在鶴,正言兪象煥·任百秀,執義李殷相,掌令李綱峻,持平吳泰權牌不進罷職傳旨,傳于洪在喆曰,只推。
洪在喆啓曰,守令署經事,命下矣。大司諫李在鶴,執義李殷相,掌令李綱峻,持平吳泰權,正言兪象煥·任百秀,旣有只推之命,竝更牌招,何如?傳曰,允。
以大司諫李在鶴,正言兪象煥·任百秀,執義李殷相,掌令李綱峻,持平吳泰權牌不進罷職傳旨,傳于洪在喆曰,只推。
以左副承旨洪鍾應牌不進罷職傳旨,傳于權用經曰,只推。
以別兼春秋趙徽林·李時愚牌不進罷職傳旨,傳于權用經曰,只推。
以副校理任百經,修撰徐耆淳,副修撰李基華·金基纘牌不進罷職傳旨,傳于權用經曰,只推。
以咸鏡監司朴岐壽狀啓,茂山府使李熙絅,以其親病,屢呈辭狀,不得已罷黜事,傳于權用經曰,令該曹口傳擇差,催促下送。
洪在喆,以兵曹言啓曰,禁軍別將李應植,身病猝重,呈狀乞遞,實病旣如此,則有難强令察任,改差,何如?傳曰,允。
兵曹,以白殷鎭爲禁軍別將。
兵曹口傳政事,副司果單金英根。
判府事朴宗薰箚曰,伏以臣,於日前,偶感寒疾,痰滯相因,始謂微恙而忽之。其奈衰氣之難敵,引日冞苦,頓無起色,惟靖潛斂嗇,庶望獲免於輾轉沈篤。而顧臣所帶藥院,職本綦重,趨走有程。將强起供給乎,則撼觸外乘,病必以添,將偃蹇自便乎,則惶恐內鑠,病亦必添。二者均之爲添病,而竟自歸於曠職闕禮。曠闕之罪甚大,煩猥之懼却小,毋寧暴實自列,仰蘄憫恤,其爲公私兩得也審矣。玆敢具箚以聞。伏乞特解臣藥院之任,俾公體尊而私分安焉。取進止。答曰,省箚具悉卿懇。愼節奉慮,藥院提擧之任,今姑許副。仍傳于權用經曰,此批答,遣史官傳諭。
判義禁申在植疏曰,伏以臣,曾於判金吾,不得其職,至改其所議之律,廷尉失當,罪當如何?由是情勢之重,艮限莫嚴,向者冒沒陳暴,獲蒙體諒之恩矣。不意新除,復忝僨敗之地。開坐命下,庚牌洊降,情勢則固自如,而目下病勢,濕泄爲祟,挾感添劇,晝宵作苦,氣息凜綴,委頓床席,以情以病,彈束無望,違牌路阻,轉益惶阨,擔舁朝房,猥暴短章。伏乞聖明,亟命鐫斥,仍降威罰,以嚴溺職者之誅焉。臣無任云云。答曰,省疏具悉。所請依施。
上在昌德宮。停常參·經筵。
自人定至五更,灑雨下雨,測雨器水深四分。
洪在喆,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
洪在喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹聲大啓曰,左承旨李圭祊,右承旨尹興圭,左副承旨洪鍾應,今日不爲仕進,竝卽牌招,何如?傳曰,允。
又啓曰,左右史不可不備,別兼春秋趙徽林·李時愚,旣有只推之命,竝卽牌招,推移入直,何如?傳曰,允。
洪在喆啓曰,判義禁權敦仁牌不進,推考傳旨今方捧入,而開坐命下之後,如是違牌,事甚未安。更爲牌招,何如?傳曰,允。
傳于尹聲大曰,在外與未肅拜玉堂,竝許遞,政官牌招開政。
尹聲大啓曰,吏曹判書宋冕載,參判洪穉圭,參議朴容壽牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書宋冕載進,參判洪穉圭,參議朴容壽竝牌招不進,行都承旨尹聲大進。以金穰根爲副校理,韓啓源爲修撰,李殷相爲副修撰,吳取善爲敦寧都正,沈承澤爲兵曹正郞,權謙爲龍川府使,奉常奉事單金圭衡。
兵批,判書趙秉鉉病,參判洪羲瑾受由,參議權溭入直進,參知宋應龍病,右副承旨洪在喆進。副護軍李時在·洪祐喆·李寅弼·具鏘和,副司直李晉翼·任百經,副司果李繪九·李基華,以上竝單付,昌城防禦使單趙熙錫。
吏批,再政。以鄭藎爲執義。
兵批,再政。副護軍李春英。
洪在喆啓曰,大司憲宋啓榦,掌令全允淡在外,執義李殷相,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,執義李殷相,掌令李綱峻,持平吳泰權牌不進罷職傳旨,傳于洪在喆曰,只推。
以左承旨李圭祊,右承旨尹興圭,左副承旨洪鍾應牌不進罷職傳旨,傳于權用經曰,只推。
以吏曹參議朴容壽再牌不進,罷職傳旨,傳于權用經曰,只推。
以別兼春秋趙徽林·李時愚牌不進罷職傳旨,傳于權用經曰,只推。
尹聲大啓曰,陽德縣監申命溫,憲府則雖已署經,諫院不備,不得署經,大司諫李在鶴,正言兪象煥·任百秀,旣有只推之命,竝卽牌招,何如?傳曰,一司除署經。
吏曹口傳政事,以徐永淳爲茂山府使。
兵曹,以李應植爲御營中軍。
尹聲大,以弘文館言啓曰,下番闕直,事甚未安。修撰徐耆淳,副修撰金基纘,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,各陵·園·墓所今秋植木播橡,依定式擧行後,株數·斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
洪在喆,以義禁府言啓曰,時囚罪人鏡城前判官睦仁培·李秉溫·朴承輝,富寧前府使金善永·李升德等,當爲議處照律,而取見其原狀啓,則兩邑諸倅名下,年條懸錄,雖合於虛留實數,初不區別其仍未捧新未捧,則始逋掩逋,俱不明的,律各異當,罪難遽議。更令道臣,詳査登聞後分輕重勘處,査啓上來間,諸倅竝姑保放,何如?傳曰,允。
上在昌德宮。停常參·經筵。
權用經啓曰,明日冬至望闕禮習儀相値,視事頉稟之意,敢啓。傳曰,知道。
洪在喆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權用經啓曰,左右史不可不備,別兼春秋趙徽林·李時愚,旣有只推之命,竝卽牌招,推移入直,何如?傳曰,允。
大王大妃殿,傳于洪在喆曰,卽聞右相明日簉朝,次對依例來會。
傳于洪在喆曰,知申外,不爲仕進與式暇承旨竝許遞,前望單子入之。
承旨前望單子入之,兪星煥·金周默·柳致明落點。
傳于洪在喆曰,承旨房望,順房爲之。
權用經,以弘文館言啓曰,新除授副校理金穰根,修撰韓啓源,副修撰李殷相,竝卽牌招察任,何如?傳曰,允。
權用經啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權罷職傳旨,傳于權用經曰,只推。
以修撰徐耆淳,副修撰金基纘牌不進罷職傳旨,傳于權用經曰,只推。
以副校理金穰根,修撰韓啓源,副修撰李殷相牌不進罷職傳旨,傳于權用經曰,只推。
以別兼春秋趙徽林牌不進罷職傳旨,傳于權用經曰,只推。
權用經啓曰,明日冬至望闕禮習儀,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
又啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
上在昌德宮。停常參·經筵。
藥房副提調尹聲大啓曰,伏未審日間,聖體,若何?寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
兪星煥啓曰,明日常參·經筵,取稟。傳曰,停。
尹聲大啓曰,左副承旨金周默,今日不爲仕進,卽爲牌招,何如?傳曰,允。
又啓曰,右副承旨柳致明,時在慶尙道安東地,斯速乘馹上來事,下諭,何如?傳曰,許遞,前望單子入之。
承旨前望單子入之,李謙在落點。
洪在喆啓曰,臣在喆,今日冬至望闕禮習儀進去,下直之意,敢啓。傳曰,知道。
兪星煥啓曰,今日冬至望闕禮習儀,憲府則監察代行矣,雖無諫院,仍爲行禮之意,敢啓。傳曰,知道。
傳于兪星煥曰,大臣·備局堂上引見。
權用經,以弘文館言啓曰,副校理金穰根,修撰韓啓源,副修撰李殷相,旣有只推之命,竝卽牌招察任,何如?傳曰,允。
兪星煥啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于兪星煥曰,只推。
以左副承旨金周默牌不進罷職傳旨,傳于權用經曰,只推。
以副校理金穰根,修撰韓啓源,副修撰李殷相牌不進罷職傳旨,傳于權用經曰,只推。
傳于權用經曰,召對爲之。
傳于兪星煥曰,右副承旨許遞,前望單子入之。
承旨前望單子入之,宋持養落點。
兪星煥,以備邊司言啓曰,關西後運襦衣二百二十領,紙衣一百領,照數稱量,木品·紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
己亥十一月初十日辰時,上御熙政堂。大王大妃殿垂簾,大臣·備局堂上引見入侍時,右承旨兪星煥,假注書洪祐健,別兼春秋李時愚,記事官南秉哲,事變假注書黃履明,右議政趙寅永,戶曹判書李紀淵,廣州留守徐憙淳,禮曹判書李羲準,兵曹判書趙秉鉉,行護軍李惟秀·李完植,校理趙啓昇,以次進伏訖。上曰,史官分左右,寅永進前奏曰,冬候頗暄,日來猝有寒意,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,臣之今日冒進,是豈可進而進也哉,疏籲屢徹,徒歸飾讓,諭飭頻降,自犯邀恩,情窮勢迫,計無所出,不容不暫借方寸之地,畢暴咫尺之義也。惟我殿下曁我慈聖殿下所以畀臣此任者,臣實愈久愈思,而不得其說。或以起居之頻,而恩寵之濫施歟,或以踐履之多,而罪戾之倖免歟?皆非所以擬議於相職。而又或以臣眞個有才有德,有識有量,足可以論道經邦,尊主庇民也歟?此非但臣所至今驚惑,抑八方瞻聆所未能測度者也。況今國勢岌嶪,民憂澒洞,承弼之責,宜藉其人,求舊則自有宿德,圖新則亦多儲望。而乃以如臣者,苟然充數,以取折鼎之咎,僨轅之譏,則何以異於古人所云捨蘇合之丸,取蛣蜣之轉者乎?至若慈諭中先王眷注之敎,卽臣攀慕摧咽,未敢更提者,而此又與此任之特簡,事實義諦,各有不同。臣雖怵迫嚴命,靦然出膺,亦何敢晷刻自安乎?以公而言,則惰墮只在卽地,以私而言,則跋疐可指其日。惟聖明,勿以臣已進爲當進,亟賜斥退,以幸國事焉。大王大妃殿敎曰,主上前後批旨,不啻申複,而予亦已悉諭無餘矣。卿試思之。今日國勢,將誰依賴,而可以有一分維持之道乎?此非上下相持之時,勿以一向辭巽爲事,須益加勉勵,期於奠接民生,安靖八方,得如欹器之復正,是所望也。予雖不多言,卿豈不諒之乎?寅永曰,臣以百無肖似之姿,偏蒙我先大王簡拔之恩,今又我慈聖殿下,特畀之以重任。臣雖糜粉隕結,顧何以報效其萬一哉?然而今臣所叨,實萬萬非如臣愚淺所敢承當者。此非敢爲外面飾讓之計也,亶出於斷斷苦懇而不能自已者也。伏望更加曲諒,亟賜遞斥焉。大王大妃殿敎曰,先大王簡拔倚毗之重,予之所依賴爲理之意,卿旣知之矣。勿復苦辭,必須善爲之也。仍敎曰,次對爲之。寅永曰,今日事可謂無弊不有,前下慈諭中八條,固爲目下最急之務,至亭至當,殆無遺蘊。臣誠欽仰萬萬。而如欲分析而數之,尤當指不勝屈。譬之於老屋之樑桷皆朽,大車之輪輻俱弊,一或値風雨漂搖,關·嶺艱險,則實有着手不得之患,有識之人常所憂虞者。而臣愚淺見,獨以爲不然。臣聞物有本末,事有終始。本也者何也,君心是也,始也者何也,聖學是也。若不以君心聖學爲先,徒規規於事爲,則雖關石和勻,昭在於王府,禮樂刑政,大備於人文,究亦無粘倚處。此所以有關雎·麟趾之意。然後可以行周官之法者也。臣竊覸我殿下,明睿英達,姿不世出,爲堯爲舜,反掌間事。而至於講學,則以其明睿也,故旨意略解,而不爲之玩索。以其英達也,故音讀纔順,而不爲之熟習。聖人所溫故而知新者,斷不如是,是以有將就之名,無緝熙之實也。嗚呼,惟天惟祖宗,畀付我殿下,何如?惟億兆臣人蘄向我殿下,何如?惟我兩慈聖殿下勸勉我殿下,又何如?卽不過殿下講學一事,講學而後,可以明善,明善而後,可以正心。孟子所云一正君而國定矣者,是也。昔宋哲宗,沖年開講,諸臣拱手默坐,當講者立案傍,解釋數行而退。以爲主上方幼,且當如此,叔程子謂之不知本之論。蓋以知思未有所主之時,日以格言陳之,雖未曉知,且當薰聒盈耳,久自安習故也。況今寶齡之鼎盛,聖質之夙詣,較彼萬萬,則奚但薰聒之安習之而已乎?先正臣李珥之言曰,察之不精者,由乎不領其要,領其要然後,能知其味。爲學之際,苟能紬繹涵泳,如芻豢之悅口,則自然有樂此不疲,欲罷不能者也。今也寒暑之停撤居多,而徒存隻日之規,上下之問難絶罕,而未有務時之念,一日二日,便成例套。殿下遂以法筵臨講,爲應文之具,初不致意於領其要而知其味,登筵之臣,又以殿下厭聞敷衍支離之辭,草草數語,塞責而止,如是而安望其格致之效乎?且經經緯史,爲學之要也。大本達道,雖在於經,至於治亂興亡,是非得失之蹟,非史無以監戒,日講之外,亦以史書,課日召對,使之討論,俾有體用兩備之地,則聖學之進,豈有量哉?臣之此言,誠似陳腐,而雖使古先賢碩,論今日事勢,必不當舍此他及,況臣區區所藉手於我殿下者,只有勉聖學三字乎?惟殿下,懋哉懋哉。上曰,所陳鄭重懇惻,敢不服膺。出擧條大王大妃殿仍言于上曰,右相雖今日以前,每於承候之時,嘗勤勤以此事仰勉,而今此所陳,尤是出自血懇者也。勿爲泛聽,依所奏一一勉行,好矣。上曰,謹奉敎矣。寅永曰,臣於向者斥邪綸音撰進時,以明正學,爲闢異端之本者。此如中州盛則戎羯不敢侮,元氣實則疾疢不能侵也。第念正學之明,在於漸磨積累之久,非可襲而取之,而至於表章先賢,風厲人士之方,實爲此時不可已之先務。各道書院中,如關西之仁賢,海西之紹賢,松京之崧陽,畿輔之道峯,湖南之竹林,嶺南之玉山·陶山,湖西之華陽·黔潭諸處,皆係道統腏享,而我聖上御極後未遑致意之地也。今若有一例侑典,則足可補崇儒之治,示尙德之義。而臣又有因言端繼陳者,前此經行別薦,固已多得其人,而山澤林樊之間,或有守善而見漏,則恐非野無遺賢之道也。且明春爲式年應薦之時,另飭各道,益加搜訪,就應薦之例,寓別薦之意,必以篤學力行之士,從實入薦,而有其人,則不必拘於多寡,無其人則又不可苟然充數。要之務得其人,以爲次次試用之道,似好,故敢此仰達矣。大王大妃殿答曰,正學明然後邪敎可闢。書院致侑之擧,從速擧行,經行別薦之奏亦甚好。依此爲之,可也。出擧條寅永曰,致侑時例當竝遣承旨,而外道則當此歉歲,不無貽弊之端,以道內守令中一員塡差,而道峰書院,則承旨或禮郞進去,似好矣。上曰,依此爲之。寅永曰,今年海西水災,可謂近古罕有,恤窮濟饑之可以預備者,固已靡不用極。而第聞近日,流丐多自西來,明春窘急,可以懸度,若不施格外之澤,實難保孑遺之氓,而畿甸則漢南歉形,無異於海西。湖西則不無稍勝,而又因昨年大同停退之竝督,力匱勢竭,實與畿·海一般。京畿·海西大同中,尤甚邑折半,之次邑三分一,湖西尤甚邑大同三分一,竝令待秋成停退,以爲一分紓力之地,何如?大王大妃殿答曰,三道年形,聞甚憫惻。畿·海則尤甚·之次邑,湖西則只以尤甚邑,竝全數停退,以爲紓力之道,可也。出擧條仍敎曰,以關西賑啓觀之,本道歉形,亦爲萬不成說,甚憫然矣。寅永曰,臣亦俄纔見之,而姑未及詳閱矣。然而以傳聞言之,則關西,固不可不議賑政,而似勝於海西之甚也。大王大妃殿曰,大臣就座。星煥曰,諸宰奏事。紀淵等曰,無可奏之事矣。星煥曰,玉堂所懷奏之。啓昇曰,無所懷矣。星煥曰,今日賓對,兩司無一人進參,事甚未安。違牌諸臺竝推考,何如?上曰,依爲之。出擧條大王大妃殿曰,大臣先退,史官就座。仍命退,諸臣以次退出。
己亥十一月初十日申時,上御熙政堂。召對入侍時,參贊官權用經,侍讀官趙啓昇,檢討官徐耆淳,待敎南秉哲,假注書洪祐健,記注官李昌廷,別兼春秋李時愚,各持史略第一卷,以次進伏訖。上曰,史官分左右。啓昇讀自齊姜姓,止二則仲父訖,命陳文義。啓昇曰,管仲相桓公,雖合諸侯正天下。然而孔子曰管仲之器小哉,孟子曰管仲行乎國政,如彼其久也,功烈如彼其卑也。管仲舍王道而行霸術,實非王佐之才,故其器不足稱,而其功如彼卑矣。蓋王者純乎道德,霸者雜以功利,故王霸之分,所以異也。孟子曰以力假仁者霸,以德行仁者王。假仁者初無心於爲仁,而借其名以爲功者也。以德行仁,則自吾之得於心者推之,無適而非仁也。自古王霸之論多矣,未有若孟子此言之深切著明。伏願省察焉。上曰,下番讀之。仍陳文義,耆淳讀奏一遍訖曰,夫太公,天下之大老也。就封於齊,勸女功通魚鹽,國以富庶,人物輻湊,海岱之間,斂衽而往朝焉。蓋立國之道,必以足民衣食爲先務,故其遺風餘韻,至於桓公,主盟五霸,賦修九府。管仲所謂倉廩實而知禮節,衣食足而知榮辱者,是也。然則爲人君而欲治其國,當法太公之治齊,尊賢尙功,簡禮從俗,則上有仁厚之政,下無凍餒之民。讀是史而推其本,則吾道富厚之俗,非特一變至齊,亦可以至於道也。伏願於此等處,每加留念焉。上曰,閣臣讀之。秉哲讀奏一遍訖,命陳文義。秉哲曰,玉堂上下番,皆已悉陳,臣無容更達矣。上曰,參贊官讀之。用經讀奏一遍訖,命陳文義。用經曰,玉堂閣臣,旣已備陳,臣亦無可達者矣。上掩卷,命史官就座。仍命退,諸臣以次退出。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限三貼煎入事,榻前下敎。
王大妃殿進御二錢重人蔘粟米飮,自今日一貼式,限三貼煎入事,榻前下敎。
李謙在,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
兪星煥啓曰,明日仁陵忌辰祭齋戒,再明日永陵忌辰祭齋戒,三明日靖陵忌辰祭齋戒,十五日十六日,永陵忌辰祭齋戒正日相値,視事頉稟之意,敢啓。傳曰,知道。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于兪星煥曰,原任待敎金英淳馳詣仁陵,奉審摘奸,仍留監祭,仍詣長陵,一體奉審以來。
傳于宋持養曰,承旨房望,順房爲之。
傳于宋持養曰,禮·工換房。
傳于宋持養曰,禮·兵換房。
兪星煥,以弘文館言啓曰,副校理金穰根,修撰韓啓源,副修撰李殷相,旣有只推之命,竝卽牌招察任,何如?傳曰,允。
李謙在啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于李謙在曰,只推。
以忠淸監司趙冀永狀啓,瑞山郡人命渰死事,傳于宋持養曰,聞甚矜惻,元恤典外,別加顧助,如有生前身還布,竝蕩減,未拯身,期於拯得之意,廟堂措辭分付。
以忠淸監司趙冀永狀啓,木川縣民家失火事,傳于宋持養曰,聞甚矜惻,元恤典外,別加顧助,結構奠接之方,廟堂措辭分付。
右議政趙寅永箚曰,伏以臣,於相職,豈有一分堪承之望,而迫於嚴命,已爲冒膺矣。前兼內閣檢校·惠堂與雲觀·苑署提擧,在法不宜仍帶,乞命該曹,照例稟處焉。取進止。答曰,省箚具悉卿懇。所請依施,仍傳于宋持養曰,此批答,遣史官傳諭。
上在昌德宮。停常參·經筵。
李謙在啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權呈辭,持平李廷斗未署經,監察茶時之意,敢啓。傳曰,知道。
傳于尹聲大曰,永陵受香承旨,仍爲奉審摘奸,局內諸陵,一體奉審。
以濟州防禦使具載龍狀啓,薦新與進上柑橘,俱不得如例封進,惶恐待罪事,傳于兪星煥曰,勿待罪事,回諭。
以副校理金穰根,修撰韓啓源,副修撰李殷相牌不進罷職傳旨,傳于李謙在曰,只推。
兪星煥,以禮曹言啓曰,卽接濟州牧使具載龍狀啓謄報,則十月令薦新柑子,一一摘取,合爲一百三箇,而十四箇,則肇慶廟薦新封進所餘,爲八十九箇,宗廟·景慕宮薦新,無以備數,故謹援已例,都封上送于禮曹,以爲稟旨進獻之地,爲辭矣。在前柑橘稀結之時,多有減數薦獻之例,今亦依前例分排,當日薦進,何如?傳曰,允。
吏曹啓目粘連啓下是白有亦,觀此議政府右議政趙寅永箚子,則以爲,前兼內閣檢校·惠堂與雲觀·苑署提擧,在法不宜仍帶,乞命該曹,照例稟處亦爲白有臥乎所,觀象監則自前有仍帶之例是白乎旀,掌苑署則乃是單提調衙門,似不當仍帶是白乎矣,大臣兼帶遞仍當否,事體不輕,臣曹不敢擅便,上裁敎是白乎旀,檢校提學·惠堂,非臣曹所關,令廟堂內閣稟處,何如?啓。依回啓施行爲良如敎。
上在昌德宮。停常參·經筵。
李謙在啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權呈辭,持平李廷斗未署經,監察茶時之意,敢啓。傳曰,知道。
兪星煥啓曰,卽者修撰徐耆淳,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
兪星煥,以弘文館言啓曰,修撰徐耆淳,陳疏徑出,下番闕直,事甚未安。修撰韓啓源,副修撰李殷相·金基纘,竝卽牌招,以爲推移入直之地,何如?傳曰,允。
傳于李謙在曰,奉審閣臣入侍。
以京畿監司洪學淵狀啓,高陽郡守吳顯相遭父喪事,傳于兪星煥曰,令該曹口傳各別擇差,當日下送。
吏曹口傳政事,以李玄緖爲高陽郡守。
兪星煥,以吏曹言啓曰,今此冬至祭祭官,當爲分排,而除老病公頉,實無排比之路,依近例刑官·司饔院官員年六十以上人員,通瀜塡差以入,而其中時無職名人員,令該曹口傳付軍職,何如?傳曰,允。
奎章閣啓目粘連,觀此吏曹粘連啓目,節該議政府右議政趙寅永所帶檢校提學之遞仍當否,有非臣曹所關,令內閣稟處亦爲白有臥乎所,曾前大臣,元無檢校行公之例,右議政所帶檢校之任,似當減下是白乎矣,係是大臣兼帶,自本閣不得擅便,上裁何如?判付啓,依回啓施行爲良如敎。
己亥十一月十三日申時,上御熙政堂。奉審閣臣入侍時,右副承旨李謙在,假注書洪祐健,別兼春秋李時愚,記事官南秉哲,原任待敎金英淳,以次進伏訖。上曰,史官分左右,英淳進前奏曰,臣承命馳詣仁陵,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事萬安。仍詣長陵,陵上奉審則無頉,碑閣·丁字閣奉審則無頉之意,敢此仰達矣。上曰,史官就座。仍命退,諸臣以次退出。
上在昌德宮。停常參·經筵。
李謙在啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權呈辭,持平李廷斗未署經,監察茶時之意,敢啓。傳曰,知道。
兪星煥啓曰,同副承旨權用經,今日不爲仕進,卽爲牌招,何如?傳曰,允。
傳于兪星煥曰,禮房承旨馳詣宗廟·景慕宮,奉審摘奸以來。
備忘記,高陽郡守李玄緖下直,長弓一張,長箭一部,片箭一部,筒兒一箇賜給。
傳于兪星煥曰,左承旨許遞,前望單子入之。
承旨前望單子入之,趙雲澈落點。
兪星煥啓曰,新除授右副承旨趙雲澈,卽爲牌招,何如?傳曰,允。
傳于李謙在曰,承旨房望,順房爲之,戶·兵換房。
傳于李謙在曰,吏·戶換房。
傳于李謙在曰,勿拘齋日,明日次對來會。
李謙在啓曰,明日次對,兩司當爲進參,除在外·未署經差祭外,未肅拜·呈告人員,竝待開門牌招,何如?傳曰,允。
以同副承旨權用經牌不進罷職傳旨,傳于李謙在曰,只推。
以修撰韓啓源,副修撰李殷相·金基纘牌不進罷職傳旨,傳于兪星煥曰,只推。
兪星煥,以弘文館言啓曰,下番闕直,事甚未安。修撰韓啓源,副修撰金基纘·李殷相,旣有只推之命,竝卽牌招,以爲推移入直之地,何如?傳曰,允。
以右副承旨趙雲澈牌不進罷職傳旨,傳于李謙在曰,只推。
以修撰韓啓源,副修撰金基纘·李殷相牌不進罷職傳旨,傳于兪星煥曰,只推。
李謙在,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成金德喜在外未肅拜,直講李義晉,典籍朴奎瑞俱爲差祭,時無入直之員,以他郞官,姑爲代直,何如?傳曰,允。
又以摠戎廳言啓曰,本廳把摠李相冕,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調李止淵,左承旨洪在喆啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
趙雲澈啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
傳于兪星煥曰,永陵受香承旨,仍爲奉審摘奸以來。
兪星煥,以弘文館言啓曰,下番闕直,事甚未安。修撰韓啓源,副修撰李殷相·金基纘,旣有只推之命,竝卽牌招,以爲推移入直之地,何如?傳曰,允。
傳于洪在喆曰,大臣·備局堂上引見。
兪星煥,以內醫都提調意啓曰,提調鄭元容,今日問安,不爲仕進,卽爲牌招,何如?傳曰,允。
以大司諫李在鶴,正言兪象煥,掌令李綱峻,持平吳泰權牌不進罷職傳旨,傳于趙雲澈曰,只推。
傳于李謙在曰,發遣吏郞,諸執事淸齋與否,摘奸以來。
兪星煥,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
兵曹口傳政事,副護軍宋持養·尹興圭,副司果權達準,以上竝單付。
己亥十一月十五日辰時,上御熙政堂。大王大妃殿垂簾,藥房入診,大臣·備局堂上引見入侍時,都提調李止淵,左承旨洪在喆,記事官李寅夔,記注官李昌廷,別兼春秋李時愚,待敎南秉哲,假注書洪祐健,事變假注書黃履明,右議政趙寅永,戶曹判書李紀淵,廣州留守徐憙淳,禮曹判書李羲準,兵曹判書趙秉鉉,行護軍李惟秀·李完植,校理曺錫亨,以次進伏,醫官崔暄·金漢雋·秦慶煥·李昌奎,進伏楹外訖。上曰,史官分左右。止淵等進前奏曰,日候不調之餘,近又猝寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,醫官使之入診乎?上可之。漢雋等以次診候訖,退伏奏曰,脈候左右三部調均矣。大王大妃殿曰,醫官先退。止淵曰,大王大妃殿湯劑停止之後,伏未知近日諸節之若何,而向者所進,近於對證之劑,未必爲專一調理之資,則積日靡寧之餘,又當寒節,補益之方,不可虛徐。從近詳細承候,議定湯劑,以爲繼進責效之地,是所區區之望也。大王大妃殿敎曰,諸證近已差勝,而大臣旣有所奏,當依此爲之矣。止淵曰,臣以萬萬不似之蹤,久叨匪據之職,數年尸素,初無絲毫補益,居恒懍惕,惟誅罰是竣,而過福招災,病又沈綿,至於瘝曠衆務,故不得已屢陳疾痛之籲矣。幸蒙體諒之恩,此誠天地再造之澤,在臣私分,感泣無地,而以國事言之,新卜賢德,朝野拭目,是尤萬幸。此際嘗藥之任,臣何敢言勞,而犬馬之齒,雖不至於癃老,久病之餘,衰朽倍添,日次起居,亦恐難免闕禮,除命屬耳,不敢遽請解免,而姑觀早晩,若至難强,則勢將冒沒陳懇,下情去益惶悶矣。大王大妃殿敎曰,向來辭巽,固萬萬過當,而苦懇至於屢度,其在禮遇之道,不得不許副。而至若共濟之義,原任·時任,不甚有間,須思報答昔日之眷注,與右相隨事相議,以爲裨補國事之地,是所望也。止淵曰,國有大事,則臣豈敢以居位去位有異,而知識本自淺短,雖在任之時,猶不能出謀發慮,仰答殊遇,況今遞解之後,尤安有一分自效之道乎?大王大妃殿敎曰,時任之時,獨當廟務,精力易致受損,今於就閒之後,必當漸次有勝,以若平日向國之誠,豈無相助爲理之道乎?仍敎曰,次對爲之。寅永曰,臣於向筵,以勉聖學,爲格君心之要,格君心爲布萬化之本。蓋以表端而影直,源淸而流潔,自然之勢耳。不如是,雖今日祛一積弊,明日行一善政,終必無觀感孚格之效矣。臣雖粗擧大略,未能條列,愚忱耿耿,玆又繼陳之。其一曰愛親。人主之孝,與凡人殊,非但問寢視膳,冬溫夏凊之常節而已。孝經曰愛親者,不敢惡於人,敬親者不敢慢於人,愛敬盡於事親,而德敎加於百姓。又曰在上不驕,高而不危,制節謹度,滿而不溢。此成己成物之功,徹始徹終之道,而聖人所以立萬世聖孝之大經也,可不謹歟?其二曰法祖。書曰監于先王成憲,其永無愆。詩曰儀刑文王,萬邦作孚,古人曰欲法堯·舜,當法祖宗。蓋祖宗所以創業而垂統者,由其積累之久,規制之遠,非後人私智淺見可能測度者。故其少違祖宗之訓,輕改祖宗之法,則未有不顚覆焉。此伊尹以昧爽爲勉,周公以卑服爲戒者也。可不謹歟。其三曰敬天。自古聖帝明王所以昭事者,具載方策,而若論其最切最要,近而易知者,則莫有過於朱子敬齋箴正其衣冠,尊其瞻視,潛心以居,對越上帝者也。衣冠瞻視,言其威儀之著於外也,潛心以居,言其志意之定於內也。此程子所云涵養須用敬,孟子所云存其心養其性,所以事天者也。可不謹歟。其四曰恤民。大禹謨曰,可愛非君,可畏非民。釋之者曰,君至尊也,民至卑也,可畏者莫如君也,而乃曰可畏非民,人君誠知民之眞可畏,則必思所以養之安之,而不敢虐之苦之。旨哉言乎?爲人君者,必念念而存乎民,事事而推諸民,使之無祁寒盛暑之咨,有鱞寡孤獨之養,然後錫極保極,歸於人君,此我英宗大王,御書民惟邦本本固邦寧八字,以警于有位者也。可不謹歟。顧今國勢甚於陵夷,民生急於倒懸,加之以歉荒溢目,賙賑當頭,岌嶪之憂,迫在朝夕。而臣未有以一籌半策,少副委毗之盛意,乃爲此迂遠不達時務之言者,豈有他哉?世所稱時弊不可不釐正之。軍政·田政·糴政,以至立紀綱而正風俗,抑奢侈而杜僥倖許多名目,較此四條,卽不過節目間事也。惟殿下察焉。上曰,所陳四條,益見卿懇懇之誠,予雖不敏,當事斯語矣。出擧條大王大妃殿敎曰,四條陳勉,俱係切實,自上當一一體念。而此不可認爲一時敷陳之言,必須書置座右,以爲常目之資,好矣。此四條,令玉堂謄書一通以入。寅永曰,慈敎誠至當矣。凡係陳勉,行之爲貴,況此四條,非臣所創爲之說。其實則皆出於昔聖所訓,則爲堯爲舜之道,誠亦不越乎是矣。大王大妃殿敎曰,行此四條,則蔑以加矣。可卽令玉堂書入,揭之壁上,以備觀省,甚好矣。寅永曰,譏詗之方,雖平常無事之時,不宜放過,況如此歉年乎?此荒政十二,戢盜居一者也。近聞閭巷之間,頻有剽竊,城闉之外,恣行劫掠云,事之驚駭,莫此爲甚。苟使紀綱粗立,寧有盜發未獲之理哉?左右捕將,所當論勘,而姑以令申之義,另加提飭,刻日督捕,而此亦由巡綽不嚴,坐更不明之致,竝爲分付於各營各部,毋或懈弛,一遵舊規擧行,何如?大王大妃殿答曰,近來捕廳擧行,多有慢忽,盜賊之頻發,予亦聞之。嚴飭捕廳,使之督捕,此後如或有不謹擧行,則兩捕將,當有嚴處之道,而巡邏坐更,亦爲一體申飭,可也。出擧條寅永曰,每於六臘殿最時,朝家提飭,非止一再,而便同文具,未見實效,誠慨然也。今之言者,擧以謂設有不治之應貶者,其所得代,反多不如前者,而徒貽迎送之弊云。此論誠亦有理,而安知來者之必不如去者,遂爲之專事糊塗,以致民邑之受害乎?今以此意,更加令申,俾守臣及道帥臣,有所警惕,何如?大王大妃殿答曰,依爲之。出擧條寅永曰,卽見平安監司金蘭淳狀啓,則以爲,平壤等十二邑,俱以尤甚,公賑設行,其餘各邑,或設私賑,或行救急,而賑資措辦,係是急務。就本道穀中,田稅米一萬石,巡錢穀一千石,勅庫耗米二千石,渴馬倉穀一千石,備荒穀一千石,特許劃下事,請令廟堂,稟旨分付矣。本道淸南歉憂,較之海西,殆若魯衛,則賙賑之政,不可不預爲經紀,而今此十二邑之拈出,必有商度,萬五千之請劃,亦非踰濫。第念勅穀設始,專在取耗加錄,以備不時,則有難遽爾着手,勅穀外所請折米一萬三千石,特爲許劃,俾作賑資,何如?大王大妃殿答曰,依爲之。出擧條寅永曰,頃因湖南年分狀啓,事目外不足災二萬一千結加劃矣。卽見該監司李穆淵狀啓,則復陳災形民勢,仍請見減災四千一百二十三結九十八負三束,令廟堂稟旨劃下矣。該道年形,雖若少康,若其被災名色,實與湖西無異,則除却舊災,取餘無多。而今此見減之必欲準請,終涉過當,前劃外更爲加給二千結,使之均俵,何如?大王大妃殿答曰,依爲之。出擧條寅永曰,伊川府使金敎喜疏請,本府移來軍額一百二十二名,竝卽還送各邑,俾蒙實惠。而批旨,有疏辭令廟堂稟處之命矣。軍丁移定,果係該邑難支之端,而他道所來,事在久遠,有難更議還屬,本道所來,亦可自營邑往復處之,而以此零星之數,至煩疏請,實涉屑越。該府使及上疏上送之江原監司李光正,竝推考,原疏還下送,使道臣從長變通後,具由登聞,何如?大王大妃殿答曰,依爲之。出擧條仍敎曰,伊川邑樣,本來則似勝於今日矣。寅永曰,果勝於今日,故必有自他邑移來之事,而今則連年歉荒之餘,流亡相續,人戶日蹙,似有此請,而此等些少之事,道臣與守臣,足可以相議處之,至於陳疏上徹,則甚煩屑矣。寅永曰,卽見咸鏡監司朴岐壽狀啓,則以爲,鏡城府自庚寅至戊戌,未捧流亡絶戶還折米爲一萬六千七百二十三石零,吏鄕逋折米爲一萬六千九百九十石零,富寧府自甲午至戊戌,未捧流亡絶戶還折米爲二萬五千一百三十九石零,吏鄕逋折米爲三千三百四十二石零,而溯考始逋源委,吏偸民反,添耗增本,漸成逋藪,莫可收拾。其中吏鄕逋,今方刻期督捧,待畢捧依律勘處,而至於流亡民未捧,此時責納,勢實末由。自今年隨所捧,從實勘簿,待年豐準捧事,請令廟堂,稟旨分付,而始逋虛留各年守令罪狀,竝令攸司稟處矣。糴法旣嚴,不容闊狹,而今此待年豐準捧云者,旣無期限之的定,則畢竟爲年久舊還紙上空文者也。設有一二特施,決不當援以爲例,以開無窮之後弊。咸鏡監司朴岐壽推考,原狀啓還下送,使之更究可捧之道,條列登聞,何如?大王大妃殿答曰,依爲之。出擧條寅永曰,月初縕繹後,當爲繼開經筵,而以玉堂闕直,至有多日頉稟云。雖未知事故如何,莫重法講,因此停閣,揆以事體,萬萬未安,當該玉堂,捧現告竝施譴罷之典,喉院之不爲察飭,徑先入稟,亦不可無警,當該承旨,從重推考,何如?上曰,依爲之。出擧條大王大妃殿敎曰,玉堂若値久不開講之時,則陳請勸勉,固其責也。今則與此相反,爲緣玉堂之不備,以致講筵之停撤,此何事體乎?向來數次申飭之後,了無一分之效,以予見之,甚爲未安。間果以姑觀之意任之矣。今此所奏,果甚當矣。寅永曰,開講取稟,雖或自上停撤,玉堂當以無故停講,援故事仰規矣。安有反因玉堂不備,致停法講之事乎?寅永曰,法講之宗臣入參,自是古規,而近日全事懸頉,喉院亦不察飭,誠甚駭然。旣往雖不追究,此後則申飭輪進,無或闕參,亦係修擧之一端,故敢此仰達矣。上曰,依爲之。出擧條寅永曰,宗簿主簿之權作蔭窠,蓋以虛司果之積滯故也。今則虛司果,已盡區處,而月前政,初不關由廟堂,徑出蔭望,未免做錯,當該銓官推考,原望筒勿施,何如?大王大妃殿答曰,依爲之。出擧條寅永曰,今番節使之査對啓本,副使官銜,以行護軍書塡,而此時未及付軍銜,則該使臣,未免錯誤,喉院之循例捧入,亦係不察,竝施推考。而大抵銜命之臣,身無職名,終欠穩當,此後則無論大小使星,如或奉命後,實銜見遞者,則自該曹,直爲口傳付軍職事,定式施行,何如?大王大妃殿答曰,依爲之。出擧條寅永曰,向者被謫蒙放罪人李亨奎改名草記,以前正言書之,有若尋常罷散未及敍用者然,固是失於照檢,而格例事面俱涉不審,當該吏曹堂上,捧納承旨,竝從重推考,原草記改付標啓下,何如?大王大妃殿答曰,依爲之。出擧條寅永曰,冬節已半,陞試尙不設行,如是延拖,誠爲悶然,而泮長今旣行公,令政院申飭,使之限內磨勘,何如?大王大妃殿答曰,依爲之。出擧條寅永曰,定配罪人具錫朋,以前任京畿水營事,在謫身故,所坐旣非深重,而在前如此者,多有給牒之例,故敢此仰達矣。上曰,職牒還給,可也。出擧條寅永曰,以臣前兼惠局事,有令廟堂稟處之命矣。此在應遞,無煩更稟,宣惠堂上之代,以漢城判尹金弘根差下,行上護軍鄭元容,戶曹判書李紀淵,竝備堂還差,仍察有司之任,兵曹判書趙秉鉉貢市堂上,行上護軍權敦仁北關句管,刑曹判書洪敬謨京畿句管,禮曹參判金興根湖南句管差下,何如?大王大妃殿答曰,依爲之。出擧條仍敎曰,聞判尹有實病云,未知如何矣。寅永曰,是不過一時之症,似不至難强矣。臣亦纔經是任,粗知梗槪,而見今凋弊,反甚於他司,不可不擇人,少或放過,則必有收拾不得之慮矣。苟欲擇人,則以臣愚見,果無出此人之右矣。大王大妃殿曰,大臣就座。在喆曰,諸宰奏事。紀淵等曰,無可奏之事矣。在喆曰,玉堂所懷奏之。錫亨曰,無所懷矣。在喆曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條大王大妃殿曰,大臣先退,史官就座。仍命退,諸臣以次退出。
上在昌德宮。停常參·經筵。
兪星煥啓曰,玉堂備員間,視事頉稟之意,敢啓。傳曰,知道。
趙雲澈啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權呈辭,持平李廷斗未署經,監察茶時之意,敢啓。傳曰,知道。
洪在喆啓曰,左副承旨李謙在,今日不爲仕進,卽爲牌招,何如?傳曰,允。
傳于兪星煥曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
兪星煥啓曰,明日冬至望闕禮,依例爲之之意,敢啓。傳曰,知道。
又啓曰,玉堂空番事,筵飭不啻截嚴,而今日下番玉堂,無一人就直,視事之又煩頉稟,揆以事體,萬萬未安。當該玉堂,竝所當重勘,而本院請推之外,無他可施之罰,何以爲之,敢稟,傳曰,竝罷職。
兪星煥,以弘文館言啓曰,修撰二員未差,下番闕直,事甚未安。副應敎曺錫亨,校理趙啓昇·洪永圭差祭,副校理徐有薰內閣進,應敎韓宓履,卽爲牌招,以爲姑降入直,何如?傳曰,竝許遞。與未差之代,前望單子入之。
玉堂前望單子入之,應敎金英根,副應敎朴齊憲,校理鄭煥義·李垿,副校理李繪九,修撰李是鍊·曺雲承,副修撰沈承澤·林肯洙落點。
兪星煥啓曰,新除授校理李垿,方在罷散,以前任泰安郡守,亦在解由未出中,修撰曺雲承,方在奪告身,以前任務安縣監,亦在解由未出中,何以爲之,敢稟。傳曰,竝蕩滌敍用,勿拘。
吏曹口傳政事,直閣單徐有薰。
兵曹口傳政事,副司果曺錫亨·趙啓昇·洪永圭以上竝單付。
以左副承旨李謙在牌不進罷職傳旨,傳于權用經曰,只推。
趙雲澈,以兵曹言啓曰,今月十九日,一羽禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以李南軾爲羽林將。
趙雲澈,以兵曹言啓曰,五衛將曺鵬,除授在外,上來無期云,李秉權,景福宮衛將姜鳳一,慶熙宮衛將李時穆,俱以病難供職呈狀乞遞,竝改差,何如?傳曰,允。
又以兵曹言啓曰,今十一月十七日,武臣堂上朔試射日次,而冬至相値,依例停止之意,敢啓。傳曰,知道。
又以備邊司言啓曰,外方徵債,纔因各該道年分狀請,許令防塞矣。京司徵債,亦爲依定式一體防塞之意,分付,何如?傳曰,允。
又以備邊司言啓曰,卽見咸鏡監司朴岐壽狀啓,則備陳南關尤甚安邊等八邑民情遑汲,不可不救急之狀,仍請私賑折米三千石,別賑折米三千石,特爲劃下,以爲排巡繼用事,請令廟堂,稟旨分付矣。本道洊被歉荒,民勢赤立,今年南關年形,又不免失稔,念其顚連之患,宜有賙飢之擧。而第其尤甚之邑,亦不無社里優劣之別,則道臣之以救急爲請,想必有審量而然。此旣異設賑,則公穀許劃,有非經法,而民事不可不恤,已例亦有可據,姑以私·別兩賑穀各折米二千石劃給,使之十分精抄,期無一民捐瘠之地,何如?傳曰,允。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上冬至單子問安。答曰,知道。
尹聲大啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
趙雲澈啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權呈辭,持平李廷斗未署經,監察茶時之意,敢啓。傳曰,知道。
尹聲大啓曰,假注書洪祐健,身病猝重,勢難察任,今姑改差,何如?傳曰,允。
洪祐健改差,代以沈敬澤爲假注書。
趙雲澈啓曰,啓覆例於陽復前擧行,而三公不備,不得如例擧行之意,敢啓。傳曰,知道。
兪星煥,以弘文館言啓曰,新除授副應敎朴齊憲,校理李垿,副修撰林肯洙,竝卽牌招察任,何如?傳曰,允。
又以弘文館言啓曰,新除授校理鄭煥義,時在慶尙道咸陽地,副校理李繪九,修撰曺雲承,時在京畿楊州地,修撰李是鍊,時在忠淸道瑞山地,經筵入番事緊,請竝斯速乘馹上來事,下諭。傳曰,竝許遞,政官牌招開政。
以校理李垿牌不進罷職傳旨,傳于權用經曰,只推。
洪在喆,以都摠府言啓曰,今日入直內三廳武兼·禁軍及軍兵等,當爲中日習射技放,而冬至相値,不得設行之意,敢啓。傳曰,知道。
兪星煥,以禮曹言啓曰,今此冬至諸道所封賀箋中,會寧府使趙元錫,以應封官,兼別軍職,故各爲封箋,草溪郡守吳鼎周,興海郡守咸英錫,雖非應封官,亦以別軍職封箋矣。一體看審捧入之意,敢啓。傳曰,知道。
洪在喆,以兵曹言啓曰,本曹二軍色正郞沈承澤,移拜副修撰矣。軍色之任,專管經費,數遞可悶,今姑仍任,何如?傳曰,允。
又以兵曹言啓曰,新除授羽林衛將李南軾,時無職名,依例口傳付軍職以入之意,敢啓。傳曰,知道。
兵曹口傳政事,副護軍單李南軾。
吏曹判書宋冕載疏曰,伏以臣,於日前,被謫蒙放罪人李亨奎改名草記之際,不能審愼,致有大僚問備之請,臣始覺其失於照檢,而滿心悚恧,無地自容。臣性本儱侗,年又頹耄,按例奏啓,亦未免做錯,其所昏謬,推此可知。玆敢短章自列,干冒崇嚴,伏願聖明,仰稟東朝,亟命遞斥,俾公體重而私分安焉。臣無任云云。答曰,省疏具悉。偶爾失檢,何必深引?卿其勿辭行公。
上在昌德宮。停常參·經筵。
李謙在啓曰,玉堂備員間,視事頉稟之意,敢啓。傳曰,知道。
權用經啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
注書李寅夔病,代以李命允爲假注書。
李命允在外,代以洪熙朝爲假注書。
李謙在啓曰,吏曹判書宋冕載,參判洪穉圭,參議朴容壽牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
李謙在,以弘文館言啓曰,應敎金英根內閣進,校理一員,副校理一員,修撰二員,副修撰一員未差。副修撰林肯洙有實故,下番闕直,事甚未安。校理李垿,旣有只推之命,與副應敎朴齊憲,竝卽牌招,以爲姑降入直之地,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
李謙在啓曰,明日常參·經筵,取稟。傳曰,只晝講。
傳于李謙在曰,有實故玉堂許遞,今日政差出。
有政。吏批,判書宋冕載,參判洪穉圭竝牌招不進,參議朴容壽進,左副承旨李謙在進。啓曰,判書宋冕載,參判洪穉圭竝牌招不進,小臣獨政未安,何以爲之?敢稟。傳曰,只出緊任。
以韓宓履爲應敎,宋柱獻爲校理,徐有薰爲副校理,李晉翼·趙啓昇爲修撰,金逸淵·朴心壽爲副修撰,張敎根爲兵曹參判,徐獜淳爲戶曹正郞,吳光默爲金川郡守,兵曹正郞沈承澤仍任事,承傳。
兵批,判書趙秉鉉進,參判未差,參議權溭入直,參知宋應龍病,同副承旨權用經進。以權敦仁爲知事,曺栢承爲宣傳官,朴來永·申晦應爲五衛將,崔性侃爲景福將,鄭遂一爲慶熙將,金遠浩·趙秉七爲訓鍊主簿,李晉翼爲文兼,尹溵爲武兼,護軍洪羲瑾,副護軍李圭祊·金周默·洪鍾應·柳致明,副司直韓宓履·鄭煥義·李繪九,副司果李是鍊·曺雲承·林肯洙,以上竝單付,前判官申在敏·安昇玄,及第李殷祜以上今加折衝加資事,承傳。
傳于李謙在曰,見窠皆令差出。
吏批,再政。以宋冕載爲掌苑提調,李玄徫爲連山縣監,兼直閣單徐有薰,兼養賢奉事單邊亨淳。
兵批,再政。以金駿喜爲武兼,張寅植爲部將,崔世命爲守門將,同知單崔侃,僉知單朴來永·申晦應,副護軍李殷祜·申在敏·安昇玄,以上竝單付。
吏批,三政。以金啓泳爲宗廟令。
李謙在,以弘文館言啓曰,下番姑降入直,事甚未安。新除授修撰李晉翼·趙啓昇,副修撰金逸淵,竝卽牌招,以爲推移入直,應敎韓宓履,校理宋柱獻,副校理徐有薰,一體牌招察任,何如?傳曰,允。
又以弘文館言啓曰,新除授副修撰朴心壽,時在全羅道羅州地,經筵入番事緊,請斯速乘馹上來事,下諭。傳曰,許遞,前望單子入之。
副修撰前望單子入之,沈承澤落點。
兵曹口傳政事,副司果單金英根。
權用經啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。答曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于權用經曰,只推。
以副應敎朴齊憲牌不進罷職傳旨,傳于李謙在曰,只推。
以忠淸監司趙冀永狀啓,報恩郡民家失火事,傳于權用經曰,當此寒節,許多民家之燒燼,聞甚矜惻,元恤典外,別加顧助,結構奠接之方,廟堂措辭,分付。
權用經,以都摠府言啓曰,副摠管趙存中,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,前兵使金見臣,在京卒逝矣。返柩時擔軍,依法典題給之意,分付所經各道,何如?傳曰,允。
上在昌德宮。停常參,只晝講。
李謙在啓曰,明日常參·經筵,取稟。傳曰,停。
趙雲澈啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,茂山都護府使徐永淳下直,長弓一張,長箭一部,片箭一部,筒兒一箇賜給。
以應敎韓宓履,校理宋柱獻,副校理徐有薰,修撰李晉翼·趙啓昇牌不進罷職傳旨,傳于趙雲澈曰,只推。
李謙在,以弘文館言啓曰,應敎韓宓履,校理宋柱獻,副校理徐有薰,修撰李晉翼·趙啓昇,旣有只推之命,竝卽牌招察任,何如?傳曰,允。
趙雲澈啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于趙雲澈曰,只推。
以副修撰金逸淵牌不進罷職傳旨,傳于趙雲澈曰,只推。
漢城判尹金弘根疏曰,伏以臣,於月前,宿病復作,數旬濱危,幸爾回棹。際有事于先壠,冒犯擅行之罪,道塗撓攘,一倍添劇,歸抵郊廬,無更進一步之力,止淹調治,亦已有日,未得分效,反復尺退。日昨賓筵,大臣擧似臣名,授臣以宣惠堂上之任,臣感激霣越,繼之以萬萬惶隘,恩眷隆厚,而病無以承當也。臣聞是任也,一有司耳,初非淸峻華顯人人之所不敢居。故先輩於此,未嘗輒事逡巡,薄有分數,則可以支調之,粗知謹愼,則可以典守之,其責無甚過此而然也。臣雖無肖,亦不至於太沒分數,全昧謹愼,則何可不避煩瀆,苦爲必辭之圖?而惟其掌財賦也,簿書檢閱,不可已也,出納會計,不可略也,是專藉於精神計慮之管照幹當。而今臣之病,旣醫家所云眩暈之證,此證纔發,天地旋轉,屋宇掀撼,頃刻之間,不省四到。而數年以來,殆乎無月不發,發又多祟,久視則發,久聽則發,言語繁蔓則發,思慮紆罥則發,動作猝遽,飮食閼泥則發。凡此數事,有生之不可免也,則其發也,知亦無可已之時矣。是以公私會集,彈東參赴,而値其發,則莫之救禦,輒不免大失容儀,極駭視瞻,若其最劇也。四體撞倒,五官昏厥,或數餉而起,或經日乃甦,一番經過,一層落下,遂至榮衛內鑠,形貌外幻,若敗草枯卉,重被嚴霜,無復有再敷之望。臣抱此乖證,亦已深痼,閑司漫局之猶難堪任,實同朝之所共知也,不特見職之不可爲而已。臣若獲蒙恩暇,退處閑曠,磨以歲年,專事醫藥,或得源委稍祛,形骸復全,陳就驅策。臣何敢辭,而以若目下實形,强欲擔當職事,行不得而做不去也,一日虛縻,若添一病,悉暴衷懇,縣道封函,且念臣,忝叨京兆,已屢易月矣。間以病告,未蒙恩諒,今又在外,一任瘝曠,詞訟劇地,悶悚尤切。伏乞聖明,俯賜鑑察,仰稟東朝,亟改臣判尹·惠堂之任,回授無故之人,以幸國事,以安微分。不勝大願至祝。臣無任云云。答曰,省疏具悉。身病旣如此,所請依施。
己亥十一月十九日午時,上御熙政堂。晝講入侍時,同知事洪穉圭,特進官尹致謙,參贊官李謙在,侍讀官李垿,檢討官沈承澤,假注書沈敬澤,別兼春秋李時愚,記事官南秉哲,各持詩傳第四卷·第五卷,宗臣興寅君最應,以次進伏,武臣李敬達,進伏楹外訖。上曰,史官分左右。上誦前受音一遍訖,垿讀自呦呦鹿鳴,止示我周行,仍奏釋義訖。上讀新受音十遍訖,命陳文義。垿曰,臣謹按鹿鳴三章,乃爲正小雅之始,而人之好我,示我周行二句,卽是此章之要旨也。蓋古之聖賢,無一時而忘學問,無一事而非道德,故鹿鳴之飮食以饗之,琴瑟以樂之,幣帛以將之,所以制爲燕饗之禮,以通上下之情,深望嘉賓敎示大道之意也。先正臣李珥,嘗進言於上曰,人君處崇高之位,自以爲滿足,則善言何由而入乎?必也兼聽博聞,擇善虛受,然後群臣皆爲我師,而德業以之崇廣矣。此可見當時知遇陳戒之意也。今殿下,臨講此章,苟於人之好我,示我周行二句,恒軫體念之工,垂示求助之意,則凡今日在廷臣僚,孰不欲日進善言嘉謨,以盡對揚聖休之道乎?伏願深留聖念焉。上曰,下番陳之。承澤曰,此以賓客之禮,燕饗群臣之詩也。不以嚴敬爲主,必以和樂相接,禮待之意,求助之誠,溢於辭表。苟使上下之情,若是交孚,則孰敢不示以周行,盡其忠告也哉?故此下第六篇天保詩,卽臣受賜者答其君之語,而群黎百姓,徧爲爾德等句,皆所以答示我周行之義也。古之君臣,雖於燕飮頌禱之際,必寓以責難之義如此,豈不盛歟?況今筵席講劘之道,尤異於朝會燕饗之禮,必如家人父子之雍容和樂。然後下得以知無不言,上可以裨益聖工,伏願留念焉。上曰,經筵陳之。穉圭曰,君上處至尊之位,臣僚以嚴敬爲主,則上下之間,情志無以相孚,雖有昌言嘉謨之可以奏達者,亦有所不敢者。是以先王,以燕饗之禮,專爲君臣間有和洽通情之意,而只若燕饗而鼓瑟飮酒而已,則易歸於隋·唐之放蕩無節。此一章內,無不兼備矣。我朝雖無燕饗之禮,列聖朝引接臣下,簡禮數而咨訪,載之寶鑑,亦有流傳之外間文字,此是倣古昔燕饗之義也。我殿下,引接講讀之際,終近於淵默,無所咨詢,登筵諸臣,雖有可進之辭,亦不敢焉。古昔治亂,閭里疾苦,何由而上達乎?伏望此後,則開示示我之聖意,則豈無以周行敷告者乎?是爲區區之祝。上曰,特進官陳之。致謙曰,上下番玉堂·經筵,敷陳無餘,臣無容更達矣。上曰,參贊官陳之。謙在曰,臣亦無可達之辭矣。上掩卷,仍命史官就座。又命退,諸臣以次退出。
上在昌德宮。停常參·經筵。
藥房都提調李止淵,副提調尹聲大啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李謙在,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
兪星煥啓曰,明日常參·經筵,取稟。傳曰,只晝講。
趙雲澈啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹聲大啓曰,左承旨洪在喆,今日不爲仕進,卽爲牌招,何如?傳曰,允。
李謙在啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,兵曹參判張敎根,除拜後過三日不爲出肅,依定式推考警責,仍卽牌招察任,何如?傳曰,允。
尹聲大,以內醫院都提調意啓曰,提調鄭元容,今日問安,不爲仕進,卽爲牌招,何如?傳曰,允。
傳于兪星煥曰,都承旨許遞,前望單子入之。
承旨前望單子入之,趙秉龜落點。
傳于兪星煥曰,承旨房望,順房爲之,吏·戶換房。
趙雲澈啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于趙雲澈曰,只推。
以左承旨洪在喆牌不進罷職傳旨,傳于趙雲澈曰,只推。
以副校理徐有薰牌不進罷職傳旨,傳于趙雲澈曰,只推。
兪星煥,以弘文館言啓曰,副校理徐有薰,副修撰金逸淵,旣有只推之命,竝卽牌招察任,何如?傳曰,允。
禮曹,來十二月初六日孝裕王大妃殿誕日陳賀時應行節目,參考前例磨鍊爲白去乎,依此擧行,何如?判付啓,旣承慈敎,權停爲良如敎。
兪星煥,以奎章閣言啓曰,參下檢書官姜溍,仕日已滿三十朔,依定式六品職遷轉事,分付吏曹,何如?傳曰,允。
李謙在,以備邊司言啓曰,宣惠堂上有闕之代,行知中樞府事權敦仁差下,使之察任,何如?傳曰,允。
又以文臣朔試射試所試官意啓曰,今日試射時,弘文館應敎韓宓履,副應敎朴齊憲,校理宋柱獻,副校理金穰根,修撰趙啓昇,禮曹佐郞兪敎煥,兵曹正郞曺錫雨,成均館典籍朴圭瑞·申鍾益,校書館校理白海運,無緣不參,依定式竝令該府,拿問處之,何如?傳曰,竝從重推考。
上在昌德宮。停常參·經筵。
趙雲澈啓曰,來二十五日,朝參日次矣,敢稟。傳曰,停。
兪星煥啓曰,明日常參·經筵,取稟。傳曰,停。
趙雲澈啓曰,合辭許久闕啓,事甚未安。除在外·未署〈經〉外,未肅拜·呈告人員,竝卽牌招,何如?傳曰,允。
傳于趙秉龜曰,藥房提調與左承旨竝許遞,前望單子入之。
內醫提調前望單子入之,李憲瑋落點。
承旨前望單子入之,朴來謙落點。
趙秉龜啓曰,新除授承旨朴來謙,方在譴削中,何以爲之,敢稟。傳曰,蕩滌敍用。
又啓曰,新除授行左承旨朴來謙,卽爲牌招,何如?傳曰,允。
傳于趙秉龜曰,承旨房望,順房爲之,吏·戶換房。
趙秉龜啓曰,行左承旨朴來謙,時在京畿楊州地,斯速乘馹上來事,下諭,何如?傳曰,許遞,前望單子入之。
以副校理徐有薰,副修撰金逸淵牌不進罷職傳旨,傳于權用經曰,只推。
兪星煥,以弘文館言啓曰,副校理徐有薰,副修撰金逸淵,旣有只推之命,竝卽牌招察任,何如?傳曰,允。
趙雲澈啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于趙雲澈曰,只推。
趙雲澈啓曰,卽者吏曹郞廳來言,連山縣監李玄緯憲府則雖已署經,諫院不備,不得署經云。除在外外,未肅拜·呈告人員,竝卽牌招,以爲署經之地,何如?傳曰,一司除署經。
己亥十一月二十一日午時,上御熙政堂。晝講入侍時,知事李羲準,特進官鄭鴻慶,參贊官趙雲澈,侍讀官李垿,檢討官沈承澤,假注書洪熙朝,記事官洪在龍·南秉哲,各持詩傳第五卷,宗臣興完君晸應,以次進伏,武臣李圭徹,進伏楹外訖。上曰,史官分左右,上誦前受音一遍訖。垿讀自呦呦鹿鳴食野之蒿,止鹿鳴三章,仍奏釋義訖。上讀新受音十遍訖,命陳文義。垿曰,此章上旣曰人之好我,示我周行,至此又曰德音孔昭,視民不恌,此是君臣燕饗之際,儀物備至,恩禮瀜洽,惓惓於求助之意也。在位之嘉賓,苟能德音孔昭,視民不恌,則人之見之者,孰不欲傚倣模楷乎?蓋民心無常,從時俗而厚薄之。故自古有爲之君,未始不以諴小民,爲祈天命之本矣。是以程子曰,人君欲觀己之施爲善否,當觀於民,民俗善則政化善也。王弼云觀民以察己之道。以此推之,民心之厚薄,豈不關於治道之汚隆乎?顧今致治之道,莫先於厚民生,厚民生之要,莫先於勤講學。勤講學則治法政謨,禮樂敎化,自在其中矣。雖於燕閒之中,頻接臣隣,講究歷代治謨之最緊要者,以是而行之於政,施之於民,則百姓感化,四方風動,此豈非視民不恌,君子效則者乎?伏願深留聖念,懋哉懋哉。上曰,下番陳之。承澤曰,此雖君臣燕饗之詩,實爲上下通用之樂,鄕飮酒之禮,亦升歌此上下三詩,學記亦云宵雅肄三官其始也。蓋居官之始,必先肄習者,欲其達於政而能專對也。上一章,只言禮儀之備,期望之厚,而自第二章,始言飮食之美,務悅嘉賓之心,可見古人先禮樂而後飮食,好賢樂道之至意也。苟無求道之誠,雖有樂幣,終歸文具而止,若不備禮之至,雖有飮食,不過淫佚而已。安得使嘉賓之心,有燕樂之休哉?夫嘉賓,賢而有位之謂也。進以禮退以義,德音孔昭,視民不恌,則豈爲彼區區飮食鍾鼓而悅其心哉?所悅則,在乎禮之備,誠之勤也。伏願殿下,體察於此等詩處,禮以待賢,誠以求道,則將有願立於朝者,進善納誨,佐致太平,豈不休哉?上曰,經筵陳之。羲準曰,君臣之間,一主於敬,則群下之情志,無以上達,故制以燕饗之禮,曰主曰賓,或獻或酬,此誠天地交泰之象也。然而只爲情志之流通而飮食燕樂而已,則亦非問道求助之方,故以示我周行,勸勉諸臣,實是古昔聖王之盛節也。我朝經筵入侍及賓對入侍,守門小黃門,輒以賓客之入來仰告者,蓋法於此也。今我殿下,體念於是篇,每於儒臣進講之時,討論發問,使之敷奏,吁咈都兪,務盡上下情志之流通,則登筵臣僚,孰敢不以大道仰陳於殿下之前乎?伏願深留聖意焉。上曰,特進官陳之。鴻慶曰,易曰觀國之光,利用賓于王家。孔子曰出門如見大賓,賓之爲禮,所以尊敬也。故朝曰君臣,燕曰賓主,燕之嘉賓,蓋朝之賢臣。孔昭其德,下爲人矜式,示我大道,上爲君輔翼,是以先王,待之以賓禮,燕以笙瑟,饗以酒食,上下之情,若是殷勤,欲其求敎示之意也。今我殿下,博求賢臣,用爲嘉客,尊之以禮,待之以誠,則將如丹鳳之翽,藹多吉士,不待白駒之縶,於焉嘉賓,孰敢不仰體聖意,入告嘉猷乎?伏願體念焉。上曰,參贊官陳之。雲澈曰,上下番玉堂·經筵·特進官,敷陳無餘,臣無容更達矣。上掩卷,仍命史官就座。又命退,諸臣以次退出。
上在昌德宮。停常參·經筵。
權用經啓曰,明日常參·經筵,取稟。傳曰,只晝講。
趙雲澈啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
承旨前望單子入之,洪鍾應落點。
傳于李謙在曰,承旨房望,順房爲之,吏·戶換房。
李謙在啓曰,假注書沈敬澤,身病猝重,勢難察任,今姑改差,何如?傳曰,允。
沈敬澤改差代,以徐相敎爲假注書。
李謙在啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于權用經曰,只推。
以黃海監司趙斗淳狀啓,黃州牧人命渰死事,傳于權用經曰,聞甚矜惻元恤典外,別加顧助,如有生前身還布,竝蕩減,未拯身,期於拯得之意,廟堂措辭,分付。
權用經,以弘文館言啓曰,上番校理臣宋柱獻,以御營廳從事官,今日軍布捧上時,晝仕出去之意,敢啓。傳曰,知道。
李謙在,以都摠府言啓曰,副摠管趙存中,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以刑曹言啓曰,南部居曺景泰,渠以班族,不守本分,締結無賴,誘引良家子弟,設局雜技,甚至勤捧手記,私門徵債之說,狼藉入聞,故欲懲其惡,使之推捉矣。其父錫九,身爲朝官,不思其子之悖行,含憾於差使之到門,裂破牌旨,毆打法隷,傷處大段,揆以紀綱,萬萬駭然。此若仍置,則有司之法,閼而不行,恃頑之習,日以益甚,前五衛將曺錫九罪狀,令該府拿問處之,何如?傳曰,允。
知事權敦仁疏曰,伏以臣,聞國之理貨財,如人之養氣血。夫其稟,富厚於壯大之年,氣日調軌,血敷而達,汎腸腑而軼肢體者,猶未嘗不攝治得宜。恣其使用,若衰旺之判,强弱之別,不豐而嗇,不榮而脆,病在於朝夕者,不但謹節宣資頤適而務自盡,必擇醫師之良者而聽之,備其滋補導益,加人十倍之力。然後始可以收數倍之功,苟或委之庸才,責其耑治,則未有不錯失而又斲之也。夫措國於不傾之地,積民於不竭之府,泉幣洋洋,廩庾高溢,如氣血之富厚壯大,固無待於修養,周漢之際,尙愼其治藏之長。今時則反是,國之宣惠,正賦之關也,正賦誠重矣,程式亦嚴矣。而乃百度其紊,衆瘼俱歸,國遂以弊,民胥曰咨,臣恐國計之哀痛,不啻衰弱者之病在朝夕耳。彼有司者,深心籌畫,綜法勵治,撙節出入,左右苴補。其才可當良師之斟酌妙劑,審證對投,庶或望其挨將支去。今遽以臣而擬授,於此,臣未敢知廟剡之何所據依,殿下又何以可之也?是所謂委之庸才,立見其錯失也。臣平生本末,固無一長可述,至於理財,尤臣之所最短而無長也。臣少賤食貧,至老而疎於産業,日常家私,取給於人,茫然不省其贏絀,況玆大府之管,貢賦之蓄,以不能辦理於一家者,使之辦理於一國乎?又況殷富之尙難以經濟者,使之經濟於匱乏艱棘乎?任以力者,力綿則僵,役以智者,智局則屈,蓋智力有限,非人人可强而過也。若以不可强者,强之於臣,則臣之僵且屈,而國家之狼狽,非細故也。且臣前以病辭官,伏蒙恩遞,亦屬耳矣。縱含戴洪私,隨分調治,病之根痼者旣深,衰氣之敗落者,無以收回,跧伏枕玆,厭厭欲殊。今以期會簿書,應接胥史,復汨其精而眩其思,則寔行不得也。行之亦病乃大劇而已。是豈我殿下終始好生之德意哉?玆綴蕪函,瀝盡衷情。伏願聖明,特垂諒照,仰稟東朝,卽賜鐫斥,俾公私無兩失焉。臣無任云云。答曰,省疏具悉。卿其勿辭行公。
行都承旨趙秉龜疏曰,伏以臣,季父右議政臣寅永,方帶監春秋館事矣。臣之春秋兼銜,在法當遞,玆敢援例仰籲,伏乞聖明,亟許遞改,以存公格。千萬幸甚云云。答曰,省疏具悉。所請依施。
上在昌德宮。停常參,只晝講。
權用經,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
兪星煥啓曰,明日常參·經筵,取稟。傳曰,停。
權用經啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙秉龜啓曰,右承旨洪鍾應,右副承旨趙雲澈,今日不爲仕進,竝卽牌招,何如?傳曰,允。
徐相敎有頉,代以沈宜元爲假注書。
以右承旨洪鍾應,右副承旨趙雲澈牌不進罷職傳旨,傳于兪星煥曰,許遞,前望單子入之。
承旨前望單子入之,成原默·許晟落點。
傳于兪星煥曰,承旨房望,順房爲之,吏·戶換房。
傳于兪星煥曰,禮·工換房。
傳于兪星煥曰,禮·兵換房。
傳于兪星煥曰,吏曹參議有闕之代,前望單子入之。
吏曹參議前望單子入之,李寅臯落點。
兪星煥啓曰,新除授吏曹參議李寅臯,以前任成川府使,方在解由未出中,何以爲之,敢稟。傳曰,勿拘。
權用經啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于權用經曰,只推。
兪星煥,以弘文館言啓曰,上番校理臣宋柱獻,以御營廳從事官,今日軍布上下時,晝仕出去之意,敢啓。傳曰,知道。
權用經,以義禁府言啓曰,因刑曹啓辭,前五衛將曺錫九罪狀,令該府拿問處之事,允下矣。曺錫九,今方拿囚之意,敢啓。傳曰,知道。
吏曹參議朴容壽疏曰,伏以臣,於見職,萬萬無堪承之望,而含恩畏義,黽勉出膺,居然閱月虛縻,亦或有時代斵,茫昧疎謬,疵瘢百出。曾蔑補綿之效,徒取濫竽之譏,靜言思惟,惶汗浹背,徊徨踧踖,夙宵靡措。且臣稟質綿弱,居恒善病,十年貞痼,祟在積聚,劇則衝亘而呼吸難通,緩亦痞隔而食飮全阻,每當寒節,如期闖發。近日以來,一倍越添,鍼藥交試,俱無其效,宛轉呻囈,不省四到,房闥起動,無以自力,班聯陳就,尤何可望?況是職也,係爲要劇,非同閑漫,而始旣匪才濫叨,今又實病難强,若蒙日月之明,俯賜照燭,則豈容使一向冒居,一向瘝曠,重添臣罪戾也哉?玆敢短章陳籲,干瀆崇嚴。伏乞聖慈,特垂體下之仁,曲察由中之懇,將臣見帶職名,亟行鐫改,以便公私,不勝幸甚。臣無任云云。省疏具悉。所請依施。
己亥十一月二十三日午時,上御熙政堂。晝講入侍時,知事申在植,特進官李憲球,參贊官權用經,侍讀官宋柱獻,檢討官李晉翼,假注書洪熙朝,記事官洪在龍·南秉哲,各持詩傳第五卷,宗臣興完君晸應,以次進伏,武臣白殷鎭,進伏楹外訖。上曰,史官分左右,上誦前受音一遍訖。柱獻讀自四牡騑騑,周道倭遲,止不遑啓處,仍奏釋義訖。上讀新受音十遍訖,命陳文義。柱獻曰,此章卽君臣上下,情義相孚,臣勞於下,而君探其情,代爲之言也。全篇辭意,隆摯懇到,雖使其時奉使之人,自道其事,必不能曲盡其情,如是詩矣,曷不休哉?夫上下相孚之美,非但惟詩爲然,亦在於顔色酬接之間。雖閭巷匹庶等夷之人,若非言笑無間,披示心曲,則必當齟齬不相合,情義無由相孚,況君臣之間,等分截然,一以嚴敬爲主乎?是以古昔聖王,於晉接臣僚之際,顔色以假借之,酬酢以親近之,務使群下,情通意達,和氣瀜洽,如都兪吁咈,色笑伊敎,是耳。伏願殿下,於講學之際,發問疑難,證質訓誥,俾登筵諸臣,得以迭奏互對,則上下交泰,情地自然相孚,苹鹿之協,賡載之美,庶復覩於今日。懋哉懋哉。上曰,下番陳之。晉翼曰,此章可見古聖王體下之政,亦可見君臣交際,公私恩義之別矣。君臣之分,以嚴敬爲主,而一於嚴敬,則無以通上下之情,故朝曰君臣,燕曰賓主,先王以禮使臣之厚,從可知也。臣之事上,必先公而後私,君之勞臣,必先恩而後義,君之於臣,能體悉之如此,則臣之所以報上者,尤當如何哉?孟子有曰,君視臣如手足,臣視君如腹心。蓋爲人君者,恩義竝行,則上下相孚,其不可忽也。今於此等章旨,沈潛玩味,非但有補於聖工,都兪吁咈三代之治,庶復覩於今日。伏願殿下,體念焉。上曰,經筵陳之。在植曰,上下番·玉堂所奏,好矣。臣無容更達,而以昨日所奏鹿鳴章旨意觀之,則皆言飮食以饗之,琴瑟以樂之,以通上下之情也。大抵君之於臣,以其分則截然如天地,而以其情則親之如父子也。故易之泰卦云,天地交而萬物通也,上下交而其志同也。所以君臣之間,貴在交孚。伏願深留聖念焉。上曰,特進官陳之。憲球曰,上下番·玉堂·經筵,敷陳無餘,臣無容更達矣。上曰,參贊官陳之。用經曰,臣亦無可達之辭矣。上掩卷,仍命史官就座。又命退,諸臣以次退出。
上在昌德宮。停常參·經筵。
兪星煥啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
兪星煥啓曰,右副承旨成原默,今日不爲仕進,卽爲牌招,何如?傳曰,允。
又啓曰,假注書沈宜元,時無職名,令該曹依例付軍職,冠帶常仕,何如?傳曰,允。
又啓曰,新除授左副承旨許晟,時在平安道慈山府任所,斯速乘馹上來事,下諭,何如?傳曰,許遞,前望單子入之。
承旨前望單子入之,金鼎均落點。
傳于兪星煥曰,承旨房望,順房爲之,吏·戶換房。
傳于權用經曰,日寒如此,輕囚放釋。
傳于李謙在曰,日寒如此,內外各營入直軍兵及各門守門軍薄衣與流丐,摘奸以來。
成原默啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于成原默曰,只推。
權用經啓曰,臣用經,敬奉聖敎,馳往義禁府,取考囚徒案,則時囚罪人曺錫九,毆打法隷罪,係是輕囚,故依傳敎放。仍詣典獄署,取閱囚徒案,則結案罪人十一名,殺獄罪人十八名,邪學罪人十二名,御寶僞造罪人一名,曆書僞造罪人一名,公穀挪移乾沒罪人二名,係是重囚故仍囚,其餘潛屠·雜技·他錢不報各司直囚罪人金有聲·朴信儉·郭宗淳·金安太·禹師守·李召史·尹昌孫·李應延·羅成云·朱召史,婢月乃·李基亨·全左烈·馬汝瑞·李根實·宋得伊·全在基·金龍得·盧景弼·金武慶·金龍石·李春百·陳乭伊·楚雲等二十四名,係是輕囚,故竝依傳敎放送之意,敢啓。傳曰,知道。
刑曹啓目粘連,京囚殺人强盜罪人金振成獄事明律金錫冕手本內,大明律謀殺人條云,謀殺人因而得財者同强盜論斬,同律死囚覆奏條云,其犯强盜者,決不待時事,手本及推案,竝以報議政府詳覆矣。同府回答關內,依所報律抄啓,罪人金振成,右律施行何如?判付啓,奉敎依右律施行爲良如敎。又啓目粘連,京囚邪學罪人崔昌洽等獄事審律韓膺潤手本內,大明律造妖書妖言條云,造妖書妖言,傳用惑衆者斬,同律死囚覆奏條云,其犯十惡之罪者,決不待時事,手本及推案,竝以報議政府詳覆矣。同府回答關內,依所報律抄啓,罪人崔昌洽·丁女情惠·玄女敬連·高女順伊·趙女曾伊·韓女榮伊·李女榮德,右律施行何如?判付啓,奉敎依右律施行爲良如敎。又啓目粘連,全州邪學罪人洪梓榮等獄事審律韓膺潤手本內,大明律造妖書妖言條云,造妖書妖言,傳用惑衆者斬,同律死囚覆奏條云,其犯十惡之罪,決不待時事,手本及推案,竝以報議政府詳覆矣。同府回答關內,依所報律抄啓,罪人洪梓榮·李召史·崔召史·吳禮宗等,右律施行何如?判付啓,奉敎依右律施行爲良如敎。刑曹邪學罪人崔昌洽·丁女情惠·玄女敬連·高女順伊·趙女曾伊·韓女榮伊·李女榮德等,當日西小門外不待時斬事。殺獄罪人金振成,當日西小門外不待時斬事。
上在昌德宮。停常參·經筵。
藥房都提調李止淵,提調李憲瑋,副提調趙秉龜啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍〈矣〉。大王大妃殿·王大妃殿·中宮殿口傳問安。答曰,知道。
大王大妃殿進御加減健脾湯,自今日五貼式,日次製入事,榻前下敎。
兪星煥啓曰,明日常參·經筵,取稟。傳曰,停。
成原默啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李謙在啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
趙秉龜啓曰,同副承旨權用經,今日不爲仕進,卽爲牌招,何如?傳曰,允。
又啓曰,行左承旨金鼎均,時在京畿楊州地,斯速乘馹上來事,下諭,何如?傳曰,許遞。
李謙在,以備邊司言啓曰,冬節已深,勘糴在卽,守令曠官,一時爲悶,未下直守令,皆令明日辭朝,上京守令,一體催促下送,守令有闕之代,令政院,政官牌招開政差出,待下批,亦令不多日內辭朝,何如?傳曰,允。
兪星煥啓曰,吏曹判書宋冕載,參判洪穉圭,參議李寅臯牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
成原默啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于成原默曰,只推。
以同副承旨權用經牌不進罷職傳旨,傳于成原默曰,只推。
李謙在,以兵曹言啓曰,禁軍來春夏等祿試射時,騎芻當爲試取,而馬路氷滑,勢難馳試,以柳葉箭代行之意,敢啓。傳曰,知道。
又以都摠府言啓曰,副摠管白殷鎭,以禁軍別將,禁軍祿試射坐起進參事,南小營晝仕出去之意,敢啓。傳曰,知道。
又以備邊司言啓曰,卽見江原監司李光正狀啓,則備陳尤甚淮陽等四邑災荒最酷,不可不救急之狀,仍請道內合祿穀中田米一千石,太一千石,正粗一千石,耳牟一千石,特爲劃下,空名帖,限五百張亦爲頒下,以爲排比補用事,令廟堂稟旨,分付矣。旣不設賑,而不過爲四邑賙救之資,則今此所請,終涉太過。第念峽邑事情,不可無拔例優恤之政,各穀限二千石劃給,空名帖,限一百張成送,使之分排,期於實惠下究之地,何如?傳曰,允。
宣傳官沈樂韶書啓,臣於本月二十四日辰時量,衣薄摘奸事,敬奉承政院所下聖敎。自通化門,至永肅門,闕內各所入直軍兵及各門守直騎兵軍等處,布諭聖念,一一詳察是白乎則,上下所着衣服,雖有厚薄之不同,專賴周衣而禦寒是白乎矣,其中所着至薄,寒苦最切者,這這抄出,役·姓名及所着,竝以後錄于左是白齊,後,通化門,忠州白同彦,弘化門,竹山鄭維城·崔行孫·韓伯孫·趙撑云,宣仁門,驪州李甘龍·李在官,陽智安戊應述,黃磵金得,公州趙允極,陽智李甲伊,旌善申元大·李景金,通川崔允景,敦化門,驪州李貴大·金興起·趙京乭伊·呂卜乭,竹山尹汝直·黃得行,公州李巖回,金虎門,楊州金行用,長湍崔卜承,陽城兪癸官,金堤金日先,景秋門,竹山金得伊·朴兒只,東所,報恩金時老,北所,延安車七星。傳曰,薄衣軍衣資,令兵曹題給事,分付。
宣傳官曺栢承書啓,臣於本月二十四日辰時量,以軍卒衣薄及流丐摘奸事,敬奉承政院所下聖敎。馳往南營·禁衛營新營·北營·龍虎營新營·西營·訓鍊都監新營·肅靖門·彰義門·昭義門·敦義門·崇禮門等處,詳細摘奸是乎則,守直軍卒,別無衣薄呼寒之慮是白乎矣,彰義門卜直金莫丁·崔龍福,昭義門卜直趙明成·金昌祿,敦義門卜直李成乭·金汝信,崇禮門卜直金三丁·韓甲伊等合八名,只着單衫單袴,實無耐寒之道是白遣,仍往西部崇禮門外,流丐幕詳細摘奸是白乎則,數爲五十五名,而俱是呼寒啼飢是白只,一一勞問後,雖一名無或逐出幕外之意,領首流丐漢處,各別嚴飭是白遣,流丐幕段,新結蓋草是白齊。傳曰,守門軍薄衣,令該營題給,流丐空石與顧恤之方,令該廳題給事,分付。
宣傳官李謙熙書啓,臣於本月二十四日辰時量,以軍卒衣薄及流丐摘奸事,敬奉承政院所下聖敎。馳往南別營南倉火藥庫,南小營南倉火藥庫·下都監,廣智營·集春營·東營·御營廳新營·東別營及光熙門·五間水門·興仁之門·惠化門,竝詳細摘奸是白乎則,各處守直軍卒,別無衣薄呼寒之慮是白乎矣,光熙門卜直朴在石·朴順男,興仁之門卜直李今卜·奉守吉,惠化門卜直金尙祿·金祿伊等合六名,只着單衫單袴,實無耐寒之道是白遣,仍往東部孝經橋,流丐幕摘奸是白乎則,數爲七十二名,而俱是呼寒啼飢是白只,一一勞問後,仍往中部廣通坊,上下幕流丐,亦爲摘奸是白乎則,上幕數爲八十一名,下幕數爲五十四名,而俱是呼寒啼飢是白只,一一勞問後,各幕領首流丐漢處,雖一名無或逐出幕外之意嚴飭是白遣,流丐幕段,新結蓋草是白齊。傳曰,守門軍薄衣,令該營題給,流丐空石與顧恤之方,令該廳題給事,分付。
上在昌德宮。停常參·經筵。
李謙在,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
權用經啓曰,明日常參·經筵,取稟。傳曰,停。
成原默啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于權用經曰,承旨有闕之代,今日政差出。
權用經啓曰,吏曹判書宋冕載,參判洪穉圭,參議李寅臯再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之,敢稟。傳曰,牌招,參議只推,一體牌招。
又啓曰,吏曹判書宋冕載,參判洪穉圭牌不進,推考傳旨今方捧入,而開政命下,已至經宿,如是違牌,事甚未安。參議李寅臯陳疏,判書·參判,竝更牌招,何如?傳曰,允。參議疏批已下,一體牌招。
李謙在,以兵曹言啓曰,正郞曺錫雨,身病猝重,屢度呈狀乞遞,宿衛重地,不可久曠,今姑改差,何如?傳曰,允。
有政。吏批,判書宋冕載,參判洪穉圭竝牌招不進,參議李寅臯進,同副承旨權用經進。啓曰,判書宋冕載,參判洪穉圭竝牌招不進,小臣獨政未安,何以爲之?敢稟。傳曰,只出緊任。以朴齊憲爲承旨,朴綺壽爲判尹,趙冀永爲知義禁,徐有薰·金穰根爲兵曹正郞,李啓潤爲平巿直長,李寅敎爲慈山府使,趙存中爲春川府使。
兵批,判書趙秉鉉,參判張敎根病,參議權溭入直進,參知宋應龍病,左副承旨成原默進。城山別將單金龍瑞,同知單鄭遂一,大護軍金弘根,護軍尹聲大·朴來謙·金鼎均,副護軍洪在喆·洪鍾應·趙雲澈·許晟·朴容壽,副司果朴心壽,副司正沈宜元,以上竝單付。
吏批,再政。同義禁單趙冀永。
成原默啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于成原默曰,只推。
權用經,以奎章閣言啓曰,新印斥邪綸音,京五部各坊契,八道·四都各邑鎭,京各司時任百官,前銜文侍從以上,武梱禦以上,蔭府使以上頒賜事,命下矣。別單書入,而外此各軍門千摠以下及別軍職醫官閣屬官以下,依癸卯年字恤典則頒賜時例,一體書入之意,敢啓。傳曰,知道。
又以吏曹言啓曰,因備邊司草記,冬節已深,勘糴在卽,守令曠官,一時爲悶,未下直守令,皆令明日辭朝,上京守令,一體催促下送事,允下矣。自臣曹催促,則未下直守令長津府使鄭珪,連山縣監李玄緯,俱以爲明日辭朝云,上京守令金溝縣令金敬鎭,明日下去云矣,敢啓。傳曰,知道。
李謙在,以兵曹言啓曰,來十二月庚子正月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以兵曹言啓曰,謹依薄衣摘奸宣傳官沈樂韶書啓判下,闕內各門把守薄衣騎兵白同彦等二十九名處,木各一疋,去核各二斤分給之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內彰義門卜直金莫丁·崔龍福,敦義門卜直李成乭·金汝信等處,各木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內崇禮門入直卜直金三丁·韓甲伊,昭義門入直卜直趙明成·金昌祿等處,各木綿一疋,去核二斤題給之意,敢啓。傳曰,知道。
又以御營廳言啓曰,謹依傳敎,興仁之門卜直李今卜·奉守吉,惠化門卜直金尙祿·金祿伊,光熙門卜直朴在石·朴順男處,各木綿一疋,去核二斤,考例以給之意,敢啓。傳曰,知道。
吏曹參議李寅臯疏曰,伏以臣,於本月二十三日,伏奉除旨,以臣爲吏曹參議者,而前望點下,解由勿拘,俱異數也。臣誠感隕惝怳,不知無似賤品,何以得此於聖明,而若其先資格而後望實,亦不敢不爲朝廷惜之也。夫國之大政,惟銓選是已,權衡以進退之,鑑別以通塞之,于以淸官方而鎭物情,其事顧不重歟?末議與聞,縱少間於長亞,而代斲有時,卽一體於注措,故遴揀之難,自古已然。而名碩之由是進者,未嘗不逡巡退讓,況如臣蒙騃鹵莽者,豈或一毫髣髴,而容易僥冒也哉?臣才短學疎,最居人下,而遭際明時,歷踐華貫,涯分已極,懍悸恒切。而近又出試名府,徒竊厚廩,受恩如此。而蔑效如此者,蓋未有如臣之甚者,至於履滿之戒,席勢之懼,卽臣平日所蹙蹙靡安者,故躁進未敢萌心,謹拙粗欲守身。此實同朝之所共見諒,而竊庶幾淵鑑之俯燭及此也。今以無足取重之蹤,猝當初不近似之職,諉之以循次,視之以儻來。而貪榮恃寵,抗顔承命,則自己之狼狽姑舍,聖簡之玷累,何如?一時之僨誤且置,擧世之譏笑,何如哉?左右揣量,冒膺無路,玆敢略暴衷實,仰瀆崇嚴,伏乞聖慈,俯垂諒察,仰稟東朝,亟許鐫改臣新授銓銜,以重公器,以安微分,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
兪星煥啓曰,明日常參·經筵,取稟。傳曰,停。
權用經啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
兪星煥啓曰,右承旨李謙在,今日不爲仕進,卽爲牌招,何如?傳曰,允。
傳于兪星煥曰,承旨房望,順房爲之,吏·戶換房。
傳于兪星煥曰,禮·工換房。
權用經啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于權用經曰,只推。
以右承旨李謙在牌不進罷職傳旨,傳于兪星煥曰,只推。
權用經,以義禁府言啓曰,江原監司李光正狀啓內,春川府使李是遠,爲先罷黜,其罪狀,令攸司稟處事,啓下矣。李是遠,時在任所云,依例發遣府書吏拿來,何如?傳曰,待待命拿囚。
上在昌德宮。停常參·經筵。
朴齊憲啓曰,明日常參·經筵,取稟。傳曰,只晝講。
成原默啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
兪星煥啓曰,判尹朴綺壽,除拜後過三日不爲出肅,依定式推考警責,仍卽牌招察任,何如?傳曰,允。
成原默啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于成原默曰,只推。
以忠淸監司趙冀永狀啓,淸州牧民家失火事,傳于趙秉龜曰,聞甚矜惻,元恤典外,別加顧助,結構奠接之方,廟堂措辭,分付。
朴齊憲,以奎章閣言啓曰,頒賜綸音安寶次,奎章之寶請出之意,敢啓。傳曰,知道。
上在昌德宮。停常參,只晝講。
成原默,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴齊憲啓曰,明日常參·經筵,取稟。傳曰,停。
權用經啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于朴齊憲曰,柑製明日通方外爲之,試紙用大好紙,弘文提學,待明朝牌招。
朴齊憲啓曰,明日柑製,弘文提學待明朝牌招事,命下矣。弘文提學未差之代,政官牌招,開政差出,何如?傳曰,前望單子入之。
弘文提學前望單子入之,徐俊輔落點。
傳于朴齊憲曰,弘文提學,待明朝牌招,如有違牌,勿爲呼望。
權用經啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于權用經曰,只推。
吏曹啓目,出身洪元燮,與妻父李元燮同名,以台燮改名事,告狀,依例令藝文館給帖,何如?判付啓依允。
朴齊憲,以吏曹言啓曰,因黃海監司趙斗淳狀啓,新除授金川郡守吳光默,以連山縣監移拜矣。本郡以孔路弊敗之局,災荒又此最酷,營賑催科,俱係時急,而委屬旣久,萬萬可悶,令該曹催促下送事,啓下矣。自臣曹催促,則時在連山任所,斯速上來辭朝之意,發關知委於該道道臣處,何如?傳曰,允。
成原默,以兵曹言啓曰,羽林衛將李南軾,以其病難供職,呈狀乞遞,改差,何如?傳曰,允。
權用經,以義禁府言啓曰,柑製明日通方外爲之時,本府都事皆爲赴擧,只有武都事一員當直入直,而本府入直·公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
己亥十一月二十九日辰時,上御熙政堂。晝講入侍時,知事李憲瑋,特進官李完植,參贊官朴齊憲,侍讀官李垿,檢討官金逸淵,假注書洪熙朝,記事官洪在龍·南秉哲,各持詩傳第五卷,完昌君時仁,以次進伏,武臣白殷鎭,進伏楹外訖。上曰,史官分左右。上誦前受音一遍訖。垿讀自翩翩者鵻載飛載下,止四牡五章,仍奏釋義訖。上讀新受音十遍訖,命陳文義。垿曰,謹按章內,王事靡盬,不遑將父,王事靡盬,不遑將母,可見君使臣臣事君,各盡其道矣。孝子行役,不忘其親,而不遑將之,故君之心,有不能自安,念其勞而探其情,體悉之而代言之。聖人推孝及人之義,槪如此矣。奔走王事,出於公義,是忠也,思念父母,出於私恩,是孝也。義在先公,不敢言私,此豈非忠孝兩全乎?臣曾觀自警編,孔子曰忠孝本非二事,孝始於事親,中於事君,又曰事親孝,故忠可移於君,祭義載曾子之言曰,事君不忠非孝也,莅官不敬非孝也,戰陣無勇非孝也,忠與孝豈二事哉?要之忠以孝爲本,未有孝而不忠者也。美哉訓也。今以四牡詩,推而觀之,則孝立而忠遂之義,章章明矣。夫孝爲百行之源,而敎化之所由生也。伏願殿下,必於此等處,益勉體念之工焉。上曰,下番陳之。逸淵曰,此章卽人君勞慰使臣,代敍其私者也,第三章之不遑將父,第四章之不遑將母,皆言使臣之勞苦於王事。不得養其父母,則孝子之心,必有所悶迫,而欲其不以私害公,故不敢言之也。君之心有所不安,探其情而代之言如此,其感激之心,當如何哉?是故人心之固結,有泰山磐石之勢,周家八百年大業,實基於此等處矣。蓋人君爲治之道,莫如通下情,又莫如孝理之政,可不念哉?伏願殿下,益加留意焉。上曰,經筵陳之。憲瑋曰,此章文義人臣之先公後私,移孝爲忠之說,上下玉堂,已爲仰陳。而第伏念,人君之孝,與匹庶有異,承宗社之重,臨億兆之衆,檢身以孝,跬步不忘,爲政以孝,一國興起,始爲聖人之達孝。伏願念哉懋哉。上曰,特進官陳之。完植曰,上下番玉堂·經筵,敷陳無餘,臣無容更達矣。上曰,參贊官陳之。齊憲曰,臣亦無可達之辭矣。上掩卷,仍命史官就座。又命退,諸臣以次退出。
上在昌德宮。停常參·經筵。
藥房提調李憲瑋,副提調趙秉龜啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
朴齊憲啓曰,明日常參·經筵,取稟。傳曰,停。
權用經啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于朴齊憲曰,禮房承旨馳宗廟·景慕宮,奉審摘奸以來。
傳于朴齊憲曰,弘文提學,雖是輔國,勿拘格例施行。
傳于兪星煥曰,左承旨持此御題,與弘文提學,偕往泮宮,試取以來。
兪星煥啓曰,弘文提學徐俊輔,旣已承牌,藝文提學鄭元容在外,內閣提學朴綺壽,卽爲牌招,同參考試,何如?傳曰,允。
又啓曰,臣與弘文提學徐俊輔,偕往泮宮,柑製儒生試取,則收券爲一千二百八十張矣。捧入之意,敢啓。傳曰,知道。
傳于兪星煥曰,在院承旨與入直兵曹堂上,試官加差下,使之分考。
傳于兪星煥曰,科次入侍。
權用經啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于權用經曰,只推。
以忠淸監司趙冀永狀啓,鎭岑縣監李鳳來身死事,傳于兪星煥曰,令該曹口傳擇差,催促下送。
兵曹,以沈能俊爲禁衛中軍。
權用經,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,宣傳官具載哲,以其病難供職,呈狀乞遞,改差,何如?傳曰,允。
己亥十一月三十日申時,上御熙政堂。科次入侍時,左承旨兪星煥,假注書沈宜元,記事官洪在龍·南秉哲,弘文提學徐俊輔,試官行都承旨趙秉龜,右承旨李謙在,右副承旨權用經,同副承旨朴齊憲,兵曹參議權溭,對讀官校理李垿,副修撰沈承澤,以次進伏訖。上曰,史官分左右,仍命科次爲之。俊輔進前奏曰,試券五張,承命考取,而預差一張,亦爲持入矣。上曰,試券讀奏。承澤讀第一券訖。俊輔曰,試券書三中乎,書三下乎?上曰,書三下。俊輔曰,第二券第三券,何以爲之乎?上曰,第二券書草三下,其餘三張,書次上。星煥曰,祕封或有自上親坼之時,或有令承旨坼奏之時。今番則何以爲之乎?上曰,第一券持來。星煥跪上之,上親坼祕封。星煥跪受,讀奏封內,其餘試券,以次坼封讀奏訖。俊輔曰,預差一張,書外字乎?上可之。俊輔書外字,上命書傳敎曰,柑製賦居首三下幼學趙鳳夏直赴殿試,之次草三下幼學朴升壽直赴會試,之次次上生員李儒膺給二分,之次次上幼學朴齊寅等二人,竝令該曹,考例施賞。出榻敎。又命書傳敎曰,入格儒生明日待令。出榻敎。命史官就座。仍命試官先退,諸臣以次退出。
上在昌德宮。停常參·經筵。
成原默啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
兪星煥啓曰,明日乃是小寒,自明日,日暖間視事,頉稟之意,敢啓。傳曰,知道。
權用經啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
兪星煥啓曰,同副承旨朴齊憲,今日不爲仕進,卽爲牌招,何如?傳曰,允。
傳于兪星煥曰,入格儒生入侍。
權用經啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于權用經曰,只推。
禮曹,來庚子年正朝朝賀時應行節目,參考前例磨鍊爲白去乎,依此擧行何如?判付啓。權停爲良如敎。
吏曹口傳政事,以徐士淳爲鎭岑縣監。
朴齊憲以奎章閣言啓曰,景慕宮望廟樓,今朔奉審無頉之意,敢啓。傳曰,知道。
成原默,以備邊司言啓曰,卽見黃海監司趙斗淳,水使李能權狀啓,則以爲,長淵縣吾义鎭窓巖浦漂到大國人三名,詳細問情,則乃是奉天府金州城東廣祿島人之逢風漂到者,而願從旱路還歸,隨身物件外船隻什物,彼人所見處,從願燒火事,請令廟堂稟旨,分付矣。漂人旣願從陸,隨其願發送,而俱是外地之人,則不必別定咨官,依已例令沿路譯學與差使員,次次替傳,領付灣府,以爲入送鳳城之地,衣袴等物,令該道照例造給,刷馬供饋等節,使各其道另飭施行,彼人物件中帶去者外船隻什物,漂人所見處,竝爲燒火,咨文,令槐院撰出,定禁軍騎撥下送于灣府,以爲入送鳳城,轉致盛京之地,何如?傳曰,允。
己亥十二月初一日辰時,上御熙政堂。柑製入格儒生入侍時,左承旨兪星煥,假注書洪熙朝,記事官洪在龍·南秉哲以次進伏,賦三下幼學趙鳳夏,之次草三下幼學朴升壽,之次次上生員李儒膺,幼學朴齊寅·鄭淵善,序立階下訖。上曰,史官分左右。星煥進前奏曰,儒生使之次第陞堂乎?上可之。鳳夏等以次陞堂,奏職姓名訖,退立階下。星煥曰,給分以上儒生,使之先出,其餘紙筆墨施賞乎?上可之。齊寅等以次跪受賞,引儀唱四拜,儒生等行禮訖,使之退出。仍命史官就座。又命退,承·史以次退出。
上在昌德宮。停常參·經筵。
成原默,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
成原默啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于朴齊憲曰,禮房承旨,馳詣受香所,奉審摘奸以來。
趙秉龜啓曰,左承旨兪星煥,右承旨李謙在,右副承旨權用經,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李祖榮·徐戴淳·鄭德和落點。
趙秉龜啓曰,新除授承旨李祖榮,方在譴削中,何以爲之,敢稟。傳曰,蕩滌敍用。
成原默啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌招不進罷職傳旨,傳于成原默曰,只推。
成原默,以都摠府言啓曰,副摠管李應植,以御營中軍,本營諸將官射會監試事,南別營晝仕出去之意,敢啓。傳曰,知道。
又以義禁府言啓曰,全羅監司李穆淵狀啓內,沃溝縣監朴在皥,連山縣監吳光默罪狀,竝令攸司稟處事,啓下矣。吳光默今方待命,拿囚,朴在皥時在任所云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
成原默啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于成原默曰,承旨房望,順房爲之。
徐戴淳啓曰,左承旨李祖榮,時在京畿楊州地,斯速乘馹上來事,下諭,何如?傳曰,許遞,前望單子入之。
承旨前望單子入之,李限友落點。
徐戴淳啓曰,新除授右承旨李根友,卽爲牌招,何如?傳曰,允。
傳于成原默曰,承旨房望,順房爲之,吏·戶換房。
傳于徐戴淳曰,承旨有闕之代,前望單子入之。
成原默啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權牌不進,持平李廷斗未署經,監察茶時之意,敢啓。傳曰,知道。
以大司諫李在鶴,正言兪象煥·任百秀,掌令李綱峻,持平吳泰權牌不進罷職傳旨,傳于成原默曰,只推。
以右承旨李根友牌不進罷職傳旨,傳于成原默曰,只推。
徐戴淳啓曰,明日傳香,禮房承旨當爲齋宿,右承旨李根友,旣有只推之命,更爲牌招,何如?傳曰,允。
以右承旨李根友再牌不進罷職傳旨,傳于徐戴淳曰,只推。
成原默啓曰,卽者吏曹郞廳來言,鎭岑縣監徐士淳,憲府則雖已署經,諫院不備,不得署經云,除在外外,未肅拜人員,竝卽牌招,以爲署經之地,何如?傳曰,一司除署經。
成原默,以都摠府言啓曰,副摠管李應植,以御營中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見陶山書院致祭文啓下者,則措辭之際,多有未審處,當該製進人,捧現告施以罷職之典,更令弘文館,卽速改撰,待啓下傳送本院,俾及恩侑之日事,分付,何如?傳曰,允。
同副承旨朴齊憲疏曰,伏以臣,與新除授右承旨臣李根友,有舅甥應避之嫌,揆以法例,在下當遞,玆敢短章陳籲。伏乞聖明,俯賜鑑諒,特遞臣所帶職名,以存公格,千萬幸甚。臣無任云云。省疏具悉。所請依施。
上在昌德宮。停常參·經筵。
鄭德和啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權呈辭,持平李廷斗未署經,監察茶時之意,敢啓。傳曰,知道。
承旨前望單子入之,李敦榮落默。
徐戴淳,以弘文館言啓曰,下番闕直,事甚未安。修撰趙啓昇,副修撰金逸淵·沈承澤,竝卽牌招,以爲推移入直之地,何如?傳曰,允。
以副修撰沈承澤牌不進罷職傳旨,傳于徐戴淳曰,只推。
傳于鄭德和曰,留院公事入之。
李根友,以兵曹言啓曰,今月初七日,一羽禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以鄭煥章爲羽禁將。
上在昌德宮。停常參·經筵。
藥房都提調李止淵,提調李憲瑋,右承旨徐戴淳啓曰,伏未審日間,聖體,若何?寢睡·水刺之節,何如。臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
鄭德和啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權呈辭,持平李廷斗未署經,監察茶時之意,敢啓。傳曰,知道。
李根友啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于李根友曰,吏·兵批歲抄點下者,依例捧傳旨。
鄭德和啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上推考,何如?傳曰,允。
以濟州防禦使具載龍狀啓,薦新進上橘果,俱不得如例封進,惶恐待罪事,傳于鄭德和曰,勿待罪事回諭。
徐戴淳,以內醫院都提調·提調意啓曰,副提調趙秉龜,今日問安,不爲仕進,卽爲牌招,何如?傳曰,允。
又以禮曹言啓曰,卽接濟州牧使具載龍狀啓謄報,則今十二月令宗廟薦新洞庭橘,如數封進,而宗廟·景慕宮薦新乳柑,只爲一百六十二箇,無以備數,謹援已例,都封上送于禮曹,以爲稟旨薦獻之地爲辭矣。在前如此之時,多有減數薦獻之例,今亦依前例分排,當日薦進,何如?傳曰,允。
李根友,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見濟州牧使具載龍年分狀啓,則以爲,濟州勝於旌義,大靜遜於旌義,僅爲平年,而屢歉之餘,新舊還之一時竝督,恐傷民力,舊還姑爲仍停云矣。島農雖幸其少康,糴捧似難於屢歉,則新舊竝督,不可不念,依狀辭,舊還特許仍停,何如?傳曰,允。
上在昌德宮。停常參·經筵。
王大妃殿誕日,大殿·大王大妃殿·中宮殿,內閣·政院·玉堂·朝廷二品以上·六曹堂上·大司諫口傳問安。答曰,知道。王大妃殿,內閣·政院·玉堂·朝廷二品以上·六曹堂上·大司諫單子問安。答曰,知道。
鄭德和啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權呈辭,持平李廷斗未署經,監察茶時之意,敢啓。傳曰,知道。
李敦榮,以吏曹言啓曰,前判官李鼎耉,方在定配中,而混入於職牒還授秩,至蒙恩點,當初矇然不察之失,臣不勝惶恐,而原單子付籤書入之意,敢啓。傳曰,知道。
上在昌德宮。停常參·經筵。
鄭德和啓曰,來十一日朝參日次矣,敢稟。傳曰,停。
又啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權呈辭,持平李廷斗未署經,監察茶時之意,敢啓。傳曰,知道。
成原默啓曰,卽者檢閱南秉哲,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱鄭基世,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于鄭德和曰,中官全在完遠配。
成原默啓曰,左右史不可不備,別兼春秋趙徽林·李時愚,檢閱洪在龍,竝卽牌招,推移入直,何如?傳曰,允。
以別兼春秋趙徽林·李時愚,檢閱鄭基世牌不進罷職傳旨,傳于成原默曰,只推。
鄭德和,以兵曹言啓曰,每都政新資五窠,例爲差出,而今番營將·中軍·虞候,姑無準二十朔者,雖未滿朔數,依例推移內遷,何如?傳曰,允。
上在昌德宮。停常參·經筵。
鄭德和啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權呈辭,持平李廷斗未署經,監察茶時之意,敢啓。傳曰,知道。
注書李寅夔病,代以洪祐健爲假注書。
洪祐健在外,代以崔在厚爲假注書。
成原默啓曰,左右史不可不備,別兼春秋趙徽林·李時愚,旣有只推之命,竝卽牌招,推移入直,何如?傳曰,允。
以別兼春秋趙徽林·李時愚牌不進罷職傳旨,傳于成原默曰,只推。
以全羅監司李穆淵狀啓,光陽縣人命渰死事,傳于鄭德和曰,人命之渰死,若是夥多,聞甚驚慘。元恤典外別加顧助,如有生前身還布,竝蕩減,未拯屍身,發關沿海邑,期於拯得之意,廟堂措辭,分付。
鄭德和,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管沈能俊,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以備邊司言啓曰,卽見咸鏡監司朴岐壽狀啓,則以爲,北兵使李存敬,處心行事,俱係鄙瑣,而今番都試,不無雜亂,軍民怨讟,聽聞所及,不可仍置,請令廟堂稟處矣。深北絶遠之地,命令有所未逮,凡係邑鎭之統率,軍民之撫恤,專在帥臣。而今此道啓論列,不可但以驚駭言,甚至都試取謗,尤關科制,揆以法意,有不宜容貸。北兵使李存敬,爲先罷職,令該府拿問處之,何如?傳曰,允。
又以義禁府言啓曰,中官全在完遠配事,承傳,啓下矣。全在完全羅道潭陽府遠配,而以承傳內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
鄭德和啓曰,大司憲宋啓榦,執義鄭藎,掌令全允淡在外,掌令李綱峻,持平吳泰權呈辭,持平李廷斗未署經,監察茶時之意,敢啓。傳曰,知道。
李敦榮啓曰,右承旨徐戴淳,今日不爲仕進,卽爲牌招,何如?傳曰,允。
又啓曰,左右史不可不備,別兼春秋趙徽林·李時愚,旣有只推之命,竝卽牌招,推移入直,何如?傳曰,允。
以右承旨徐戴淳牌不進罷職傳旨,傳于鄭德和曰,只推。
以別兼春秋趙徽林·李時愚牌不進罷職傳旨,傳于鄭德和曰,只推。
李根友啓曰,卽者掌令李綱峻,以其親病,投章徑行,原疏以國忌正日,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。原疏捧入。
鄭德和啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
備邊司薦望,以尹禹鉉爲北兵使。
李根友啓曰,兵曹郞廳來言,北兵使下批政事,取稟。傳曰,明日爲之。
李敦榮,以吏曹言啓曰,成均館司成金德喜,中學訓導盧鎭泰,除拜後過限未肅拜,竝改差,何如?傳曰,允。
又以吏曹言啓曰,成均館典籍李彙圭,以其身病,呈狀乞遞,改差,何如?傳曰,允。
又以弘文館言啓曰,上番校理宋柱獻,以御營廳從事官,今日軍布捧上時,晝仕出去,而每每草記,事涉煩瀆,此後則除草記往來之意,敢啓。傳曰,知道。
李根友,以兵曹言啓曰,宣傳官曺栢承,五衛將朴來永·申晦應,景福宮衛將崔性侃,慶熙宮衛將鄭遂一,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管沈能俊,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
鄭德和,以義禁府言啓曰,北兵使李存敬,爲先罷職,令該府拿問處之事,承傳,啓下矣。李存敬時在任所,依例發遣府都事,交代後拿來,何如?傳曰,待待命拿囚。
又以義禁府言啓曰,北兵使李存敬拿來草記,發遣府都事之都事,誤書以書吏,已爲入啓,蒙允矣。臣之矇不覺察,致此錯誤,不勝惶恐。臣則待罪,而原草記書吏二字,以都事,改付標以入之意,敢啓。傳曰,知道。卿則推考。
又以義禁府言啓曰,卽接保放罪人李升德戶奴呈狀,則其上典,今月初八日遭母喪云,依法典,限成服紿由之意,敢啓。傳曰,知道。
掌令李綱峻疏曰,伏以臣,家在慶尙道善山地,而有七耋老父,素抱貞疾,固非人子遠遊之日,而偶滯旅邸,適叨憲職,感恩怵義,不敢言私,黽勉虛縻,今已數月矣。卽接家信,則臣父宿症,當寒越添,風暈痰塞,奄奄有朝夕難保之形,病裏思臣,促臣歸視。臣自聞此報,心神飛越,按住不得,玆不得不忙陳短章,徑尋鄕路。伏乞聖慈,亟遞臣職,以安私分,仍治臣擅離之罪,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
藥房提調李憲瑋,副提調趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李敦榮啓曰,大司憲宋啓榦,執義鄭藎,掌令全允淡·李綱峻在外,持平吳泰權牌不進,持平李廷斗未署經,監察茶時之意,敢啓。傳曰,知道。
趙秉龜啓曰,同副承旨成原默,今日不爲仕進,卽爲牌招,何如?傳曰,許遞,前望單子入之。
徐戴淳啓曰,左右史不可不備,別兼春秋趙徽林·李時愚旣有只推之命,檢閱南秉哲,由限已過,竝卽牌招,推移入直,何如?傳曰,允。
傳于李根友曰,大臣·備局堂上引見。
承旨前望單子入之,尹致定落默。
傳于徐戴淳曰,承旨房望,順房爲之。
徐戴淳啓曰,新除授同副承旨尹致定,時在平安道寧邊府任所,斯速乘馹上來事,下諭,何如?傳曰,許遞,前望單子入之。
承旨前望單子入之,姜時永落點。
李根友啓曰,卽者檢閱鄭基世謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。原疏捧入。
有政。吏批,判書宋冕載進,參判洪穉圭病,參議李寅皐病,同副承旨鄭德和進。以金英根爲副應敎,金基纘·韓啓源爲副校理,兪象煥爲修撰,朴容壽爲刑曹參議,洪穉圭爲同成均,柳幼麟爲司成,閔致久爲濟用判官,尹澣爲監察,南秉善爲內贍奉事,康履勳爲順懷墓守衛官,朴孝臣·邊大述爲武烈祠參奉,李應植爲寧邊府使,方允弼爲召村察訪。東學訓導單金得秀,兼鏡城府使單尹禹鉉。前郡守朴禹鉉,前察訪魏鍾敏,今加通政加資事,覆啓判下。
兵批,判書趙秉鉉進,參判張敎根病,參議權溭入直,參知宋應龍受由,右副承旨李根友進。以朴來謙·李顯英爲副摠管,金鍵·申奭浩·吳致賢爲宣傳官,李容駿·鄭驪源·金春敍·盧璧燁·柳相鎬·慶聖熙爲五衛將,吳載元爲景福將,金廷仁·千仁元爲慶熙將,趙存兢爲淸州營將,洪錫祐爲明月萬戶。僉知單鄭煥章,加設單朴性秀。副護軍兪星煥·李祖榮·權用經·李謙在·成原默·朴齊憲·成遂默·韓鎭庭·崔漢翼·李竣祜·成大璡·金榶·具載哲·李定鉉·元策·金翰喆·李熙絅·申從洛·洪吉謨·李濟弘·曺栢承·朱載彦·安景赫,以上竝單付。北兵使單尹禹鉉。
吏批,再政。以朴永壽爲正言,崔拱辰爲貞陵令。
兵批,再政。以趙冀永爲同知,李忠運爲副摠管,金樂喜爲五衛將。同知吳載元,僉知秦容駿·鄭驪源·金春敍,副護軍尹致定,以上竝單付。
以大司諫李在鶴,正言兪象煥·任百秀,持平吳泰權牌不進罷職傳旨,傳于李根友曰,只推。
以別兼春秋趙徽林·李時愚,檢閱南秉哲牌不進罷職傳旨,傳于鄭德和曰,只推。
以檢閱鄭基世牌不進罷職傳旨,傳于鄭德和曰,只推。
兵曹,以金相順爲摠戎中軍。
李根友,以吏曹言啓曰,新除授義禁府都事南大任,除拜後過限未肅拜,當爲改差,而六鎭人,則以六十日爲限,過限則啓稟事,載在法典矣。大任居在咸鏡道鍾城地,係是六鎭人,自臣曹不敢循例請遞,何以爲之?敢稟。傳曰,改差。
鄭德和,以備邊司言啓曰,近以凍殍掩埋之意,屢次申飭於府部兩捕廳,而又爲發遣本司郞廳摘奸,則城內外各處,露骸甚多,聞極驚慘。苟使之恪勤擧行,則豈有此摘奸現發,若是夥然乎?此不可置而勿論,而其中中·南二部,尤有甚焉。當該部官,竝令該府拿問處之,左右捕將,竝從重推考,不飭之京兆堂上,一體推考,而令各字內營門,眼同部屬與賑廳所屬,卽速收瘞事,分付,何如?傳曰,允。
又以義禁府言啓曰,黃海監司趙斗淳狀啓內,吾义僉使劉白川,龍媒僉使張漢燁等爲先罷黜,其罪狀竝令攸司稟處事,啓下矣。劉白川·張漢燁等俱在任所,依例發遣府書吏,竝交代後拿來,何如?傳曰,待待命拿囚。
義禁府啓目,連山前縣監吳光默原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,吾义前僉使李東輝原情云云。問目內辭緣,泛稱遲晩,所當請刑是白乎矣,年過七十,法不當請刑,議處,何如?判付啓依允。
檢閱鄭基世疏曰,伏以卽者下番檢閱臣南秉哲,由限已過,今又違召矣。臣忝在右位,旣不能檢下,又不宜替直,玆敢援例拜章,擅出禁扄。伏乞聖明俯垂鑑諒,亟遞臣職,仍治臣罪,俾存館規,以肅朝綱焉。臣無任云云。省疏具悉,爾其勿辭察職。
己亥十二月初十日辰時,上御熙政堂。大王大妃殿垂簾,大臣·備局堂上引見入侍時,左副承旨李根友,假注書崔在厚,事變假注書黃履明,記事官金龍銓·鄭基世,右議政趙寅永,行知中樞府事權敦仁,吏曹判書宋冕載,禮曹判書李羲準,兵曹判書趙秉鉉,工曹判書朴永元,行護軍李惟秀·李完植,禮曹參判金興根,校理宋柱獻,以次進伏訖。上曰,史官分左右。寅永進前奏曰,其間日候一直劇寒,昨今始少弛,而朝猶陰寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,此咸鏡監司朴岐壽狀啓也。枚擧長津前府使吳致慶牒呈,以爲本府接界,卽江界七坪地,而以其土厚之致,逃避之民,起墾成村,今至八百餘戶之多,各項徭役,竝皆見失於此,依厚州西三里例,竝爲應役於長津,而至於蘇捄之方,無論軍田籍,一竝査準蠲減,續田結役,使之均平,南兵營納進上鹿茸價及添價,以南關大同有裕邑中,輪定公下,不足給代錢一千六百八十七兩零,就南關各邑所在營賑耗中,每年折米六百石,自今年詳定執錢,以充給代,餘數一百十二兩零,年年添本,作爲邑儲,限十年捄弊事,請令廟堂稟旨分付,而該府各樣民納及公用存減,別具成冊上送矣。該府地旣最高,節又早寒,農作之方,自來極艱,而始也設邑之時,民戶多聚者,特以焚菑開荒,易於生穀故耳。今則山皆童濯,土力日衰,以致屬襁而至者,荷擔而去,至乃十不存一,則設令盡如道啓所請而許之,恐難復成邑樣,而其中江界七坪民應役於長津事,事關關西,有難懸度。爲先關問便否於關西道臣,待其報來,竝與營賑耗劃給,鹿茸價輪定條,一體稟處,何如?大王大妃殿答曰,依爲之。出擧條上曰,何爲而若是空虛乎?寅永曰,長津處在高脊,解氷最晩,霜降太早,四月始爲解土,故不過三月之農,而始也民聚以居者,以其山高谷深,多有火田之處故耳。今則土力漸衰,更無可耕之處,而江界之欲爲移居者,蓋以此處則多有開拓火田之致耳。寅永曰,此忠淸前監司趙冀永狀啓也。以爲堤川縣軍器什物,丁酉被燒後,新備鉛丸中二萬一千九百三十四箇,不爲充數,從權磨勘,追後充備,其時兵使韓應浩罪狀,請令廟堂稟處矣。軍器事體至爲嚴重,則藉曰矇不覺察,今又已爲充備,揆以整飭之政,難免疎忽之罪。前兵使韓應浩令該府拿問處之,何如?大王大妃殿答曰,依爲之。出擧條寅永曰,卽見京畿監司洪學淵所報,則備陳最尤甚陽川·始興與尤甚邑外最尤甚面里,不可不自明年正初,抄戶救急之狀,仍請今春賑餘穀作勅條中各穀二千石,賑餘時在錢二千兩及他道某樣穀折米限三千石,特爲區劃矣。今年畿農,比之去年,無甚異同,而洊歉之勢,反復甚焉。特以畓穀稍勝,故不爲議賑,而至於尤甚處,抄飢救急等節,烏可已乎?所請本道各穀二千石,賑餘錢二千兩,爲先許劃,而他道穀則見今事勢,實難着手,設令區劃,遠道輸轉,必致窘跲,而惟沁都,幸得少康,近又淸理糴政,庶可有同道共濟之方。該府餉穀折米,限二千石移劃畿輔,使之卽速運來,以爲開春賙救之資。餉穀又不可缺額,此則自本道從長變通,錢穀間某樣充報事,分付,何如?大王大妃殿答曰,依爲之。出擧條仍敎曰,京畿比昨年,少無勝焉云矣。寅永曰,果然矣。各穀皆無實出,而以畓穀之稍勝,雖不議賑,救急則不可不爲之矣。大王大妃殿敎曰,勿論其何如,須活此民生也。寅永曰,卽見黃海監司趙斗淳所報,則以爲常平放下穀還分,爲八百八十八石零,而今年水災恤典上下,合爲二千九十餘石之多,移用他衙門穀者,不可不趁今報給,常平穀唐米中限四千石,依丙戌例移劃,換作小米,爲先報給,加下餘數,添付取耗爲請矣。本穀旣多停耗,恤典又爲搬移,則到今事勢,不可無別般變通之政,依所報唐米四千石,姑爲移劃,換作小米之意,分付,何如?大王大妃殿答曰,依爲之。出擧條寅永曰,臣前以恤民一事,略有仰勉矣。苟欲以眞實恤民之心,行眞實恤民之政,則歉荒之賙濟,征斂之蠲免,猶屬第二件事,其要在於簡任良吏而已。吏得其人,弊局可作完局,吏失其人,完局便成弊局,得失之際,利害如此,而歷考前史,致治之由,莫不以良吏爲重,顧今人才鮮少,習俗委靡,其能以牧民自任,誠心做去者,未易得也。況初倅則格例所拘,固難取捨,而就其中亦不無彼善於此者,則擇之患不精,任之患不專耳,豈可誣一世無人哉?至於自外遷轉之窠,在京差送之地,原有功能可考之績,此惟銓家,一念秉公,秤量不差之如何,而守令階梯,又當以初仕揀選爲本也。每當六臘大政,提稟戒飭,非至一再,而看作例套,未驗實效,誠不勝慨然。臣亦纔經夏政,不能有萬分一對揚者,則顧何敢開口及此,而民事所關,莫此爲急,且當政月,不容終泯。伏願更加申諭於兩銓,俾各惕念焉。大王大妃殿答曰,依爲之。前後大臣,屢以此事仰奏,自上亦有番番申飭,而居官不善之人,不知爲幾許,當銓之人,若一念民事,無有顔私之所拘,則豈或如是乎?民之死生,專係守令,此在銓官對揚之如何,而年年六臘,看作例套,今番則各別申飭,俾有實效之地,可也。出擧條寅永曰,近民之官,果莫如守令,而守令若善爲做去,則民可以支賴,若不善做,完局亦成弊局矣。大抵循良之吏,雖幾年做去,成完局則未易,而不良之手,雖當完局,亦成弊局矣。大王大妃殿敎曰,雖以殿最言之,居上考之人,未可謂皆無弊矣。寅永曰,蔭武前銜之淹滯,莫今時若,十年未調,猶屬例語,一斥不復,便作常事,此豈非干和之端乎?其中最可矜者,卽未經外職,在任遭喪之參上與初仕耳。此皆無故而作散,合當待闋而調用,而尙無定制,實爲缺典。自今每都政,吏·兵曹各以參上一窠·初仕一窠,作爲在任遭喪者懸注檢擬之地,而如値參上窠窄之時,則雖以元任出六,姑付司果,此則定爲擧行事,永著爲式,則或可爲銓家疏鬱之方,故敢此仰達矣。大王大妃殿答曰,所奏甚好,依爲之。上曰,此事甚可矜,各別申飭,可也。出擧條寅永曰,道臣赴任後三朔內,重獄錄啓,古例也。然而文案浩穰,必請退限,揆以事勢,容或無怪,而至於未錄啓而可以錄啓者,又豈可許久延拖,使滯於囹圄桎梏之間乎?自今諸道未錄啓者,必於限內審覈,毋或違越,而聞秋曹·捕廳,邪囚尙多云,亦爲嚴飭,從速決處,似好,故敢此仰達矣。大王大妃殿答曰,依爲之。出擧條寅永曰,歉年民情,急於捄生,甚至以賤歇之價,賣牛賣犢,不計嗣歲,在在皆然,故當下之弊,在於私屠,來後之慮,在於春耕。農務所關,國法所載,不可不申嚴宰殺之禁,而愚民無知,每以歲時之或許藏牌,妄有覬,外而場巿,內而坊曲,不待先甲,已集庖丁,此豈朝家設法之意哉?預以此意分付於三司·捕廳,俾各洞諭,毋敢犯科,亦爲一體行會於各道·各都,何如?大王大妃殿答曰,牛禁本是國典,近來蕩然,實爲可悶。雖不藏牌,多有歲時潛屠之弊,故或有不得不藏牌之時矣。今則事關農作,以此預加申飭,無或如前泛忽,可也。出擧條仍敎曰,今番則預爲出令,第探聽其如何也。寅永曰,民雖望其藏牌,此果有妨於春耕矣。仍奏曰,今年兩西則設公賑,關北與關東則設私賑,畿內方擬救急,湖西比畿一樣,但嶺與湖稍勝,而此亦荐歉之餘也。此時長吏能否,民生疾苦,不可不十分周察,荒年繡衣,亦古例也。可合人先爲抄啓,以待差遣,何如?大王大妃殿敎曰,可以當御史之任,然後可責其效,須諒此而抄啓也。寅永曰,若爲另擇,則豈可無可合之人乎?又奏曰,三公之官,不可不備,蓋以上應台階,下象鼎足,闕一而不可也。況如臣者,以何才能,獨當此重任乎?下而不念頃刻之僨敗,上而不恤畢竟之顚沛,則其將置國事於何地哉?仰成之地,自有耆舊,輿望所屬,不患無人,臣非敢爲避事占便而陳此說也。伏望卽下甌卜之命,以爲備員之地,則臣旣出脚矣,亦可以竭誠協贊耳。大王大妃殿敎曰,從當備員,而輿情所望,予之所恃者,惟在於卿,卿須深思所以奠接鎭安之方。寅永曰,民國事,極爲重難,雖使才能甚優,猶難其堪當,況如臣者乎?有所仰成,有所相資,則猶可勝矣。大王大妃殿敎曰,當有備員之時,而予之所望,專在於卿矣。仍命大臣就座。根友曰,諸宰奏事。冕載曰,平澤故士人權瑋,以相當職,褒贈可也事,命下矣。此與孝烈例贈有異,似當以南臺贈職,而不可不一番經稟後擧行,故敢此仰達矣。大王大妃殿答曰,依爲之。出擧條羲準曰,褒揚卓行,聖朝彝典,臣於故參判柳畊孝行及故錦陽君朴齊聞妻林氏烈行,竊有所感歎者。柳畊自在髫齔,孝出天賦,四歲,其母抱而失足而傷,畊大哭而更不就其抱,十歲,食苽成疾,其父戒之,則終身不食苽。母病夜半禱天,願以身代,出寓郊外時,忽心驚汗出,卽日歸省,則母方遘疾,乃嘗糞以驗劇歇,及喪,哭泣攀擗,幾至滅性。侍父側扶護調將,尤致誠勤,甘旨之供,必躬親,而寢必手鋪衾具,興必手進衣服,父或自外醉歸,則徒跣扶入,而就寢後,躬煎糜飮,以待酒醒而進之,至於溲器,親自洗濯。夜在親側,每至鷄鳴而退,未數刻而起,盥櫛而問寢謁廟。其父再醮之後,意或不適,則常侍繼母之側,言笑嬉戲,務悅母心,遇珍味必懷而進之。朝夕以正家道之意,泣告於父而未得,則冬夕露伏庭下而達曙,雪深衣上,其父感悟,家道遂和睦。及丁父喪,哀毁踰制,每當忌日,凡屬粢盛,無不親檢,繼母有疾,藥必親煎,不離左右,察其症候,至終身而靡替。此乃塗人耳目,而親戚鄕黨所感服者也。故錦陽君朴齊聞妻林氏,孝奉尊章,撫養前人子女,篤厚無異己出,十六年如一日。其夫寢疾京第,林氏時在鄕舍,亟入省疾,湯飮之節,竭誠殫力,末乃知其不可醫,慘然自沮,已無生世意。及喪,號慟數聲,氣窒仆地,家人急救僅甦,諸子女環泣勸糜,則强一呷旋吐,仍勺水不入口,九日而竟下從,卓異之蹟,往牒罕覯。竝與宰臣柳畊孝行,而一世卿士,呈單臣曹,俱請轉聞。孝烈抄啓,例在式年,而卿宰及卿宰之妻,異於匹庶,苟有卓絶之行,則陳白請褒,故事可按。故宰臣柳畊,故貞夫人林氏,合施旋閭之典,故敢此仰達矣。大王大妃殿答曰,孝烈卓異,甚爲嘉尙,依爲之。出擧條秉鉉曰,北關五鎭及江界六鎭鎭將之以名武差遣,待瓜準仍除守令,係是定式,而此式近漸頹隳,多以冷武無力者充擬,竟不得一郡縣,所以名雖遞付,視同墜坎,規避成習,年復益甚。蓋當初擇遣之本旨,專在捄鎭之策,兼寓乘障之義,則及今矯謬之道,莫如復舊之例。此後則以訓正·副正通望及經僉以上中年少有地閥人,各別擇擬,待秩滿,雖當都目,毋論本道與他道守令,隨闕必差,萬戶之五考純褒者,許用三品履歷,以爲奬激之地,永式施行,恐合事宜,故敢此仰達,而因此又有提奏者。武臣虛司果之積滯,莫近日若,竝計南行與雜岐陞六,洽爲四十餘人之多,淹鬱之歎於斯爲甚,在前雖未滿此數之時,每多有經稟變通之擧矣。訓鍊官員之自前增設,固多已例,今亦增出十窠,次次遷轉,俾作疏鬱之方,而祿給則又有方便之道,本曹有武臣堂上試射祿五十窠,此試,卽取十五分以上付祿者也。試無準分,祿輒空頒,揆以名實,誠沒意義,就其中劃出十許窠,以爲相準本祿,分數排比之地,待虛司果盡爲區處,新設十窠,隨窠減下,試祿亦爲還付本科,俱合便宜。臣非不知汰刪冗官之爲目下一務,而乃反爲增設之論者,固知其萬萬悚惶,而苟或無損於料祿,有補於振屈,則安得不以區區愚見,仰冀處分乎?敢此仰達,而事係官方,竝下詢大臣·將臣處之,何如?大王大妃殿曰,大臣之意,何如?寅永曰,臣於閤外,已有聞知者矣。邊將擇差與準瓜後守令除授,自是舊式,而萬戶之五考五上,許用三品履歷,儘合激勸。至於訓院加設十窠,官制變通,雖係難愼,祿有方便之道,窠非永久之計,則如是區處,實爲目下振滯疎鬱之政矣。大王大妃殿曰,將臣之意,何如?惟秀曰,西·北邊將之以訓正·副正通望之人差送,卽擇送之意也。訓正·副正通望與經僉中有地閥可以將進者差遣,則擇人之道,無過於此。近來虛司果積滯,數至四十餘人云,誠甚可悶。兵判以增窠區處爲奏,此是出於疎鬱之意,事俱便宜,臣無容更達。完植曰,兵判所奏,出於重邊圉疎滯屈之意,俱合事宜,臣無容他議矣。大王大妃殿答曰,兩條所奏,大臣·將臣之意旣如此,依爲之。出擧條仍敎曰,上段所奏,是申明舊典乎?秉鉉曰,然矣。秉鉉曰,北兵營都試狀啓,當爲稟處,而啓本與備局·本曹謄送中,刀擦之痕狼藉,又有當印不踏之處,故已爲令發關該營行査矣。程途絶遠,行査後稟處,易致日久,故敢此提達矣。大王大妃殿曰,依此爲之。根友曰,玉堂所懷奏之。柱獻曰,無所懷矣。根友曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條大王大妃殿敎曰,吏兵判旣登筵,詳聞大臣所奏及予之所敎,須悉心對揚也。上命史官就座,仍命大臣先退,諸臣以次退出。
上在昌德宮。停常參·經筵。
李根友,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,闕門出入,何等審愼,中夜留門,尤當自別,而昨日召村察訪方允弼,以前任尙衣別提,旣已替直於省記之前,欲呈肅單於落點之後,而以格例所無退却矣。不卽出去,拖到下鑰,乃於政官退出之際,始爲混同出去云,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,行都承旨趙秉龜,行左承旨李敦榮,右承旨徐戴淳,左副承旨姜時永不爲仕進,同副承旨鄭德和式暇出去,院中只有臣一人,伴直無人。左副承旨姜時永,所當牌招,而拘於廳規,不得請牌,何以爲之?敢稟。傳曰,牌招。
傳于李根友曰,當該承旨推考。
李根友啓曰,左副承旨姜時永牌不進,伴直無人。右承旨徐戴淳,所當牌招,而拘於廳規,不得請牌,何以爲之?敢稟。傳曰,牌招。
以左副承旨姜時永牌不進罷職傳旨,傳于李根友曰,只推。
李根友啓曰,右承旨徐戴淳牌不進,伴直無人。左副承旨姜時永,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
傳于李根友曰,都承旨與在院承旨外,竝許遞,前望單子入之。
李根友啓曰,卽者義禁府都事來言,時囚罪人吳光默·李東輝等,當爲議處,而判義禁權敦仁呈辭受由,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,鄭元容落點。
李根友啓曰,大司憲宋啓榦,執義鄭藎,掌令全允淡·李綱峻在外,持平吳泰權牌不進,李廷斗未署經,監察茶時之意,敢啓。傳曰,知道。
以大司諫李在鶴,正言朴永壽·任百秀,持平吳泰權牌不進罷職傳旨,傳于李根友曰,只推。
以右承旨徐戴淳牌不進罷職傳旨,傳于李根友曰,只推。
李根友,以吏曹言啓曰,今此景慕宮望祭大祝,前修撰徐耆淳塡差,而時無職名,令該曹口傳付軍職,何如?傳曰,允。
兵曹口傳政事,副司果單徐耆淳。
李根友,以弘文館言啓曰,新除授副應敎金英根,副校理韓啓源,修撰兪象煥,竝卽牌招察任,何如?傳曰,允。
又以弘文館言啓曰,新除授副校理金基纘,時在京畿楊州地,經筵入番事緊,請斯速乘馹上來事,下諭。答曰,依啓。
又以都摠府言啓曰,副摠官沈能俊,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
上在昌德宮。停常參·經筵。
李根友啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李根友曰,檢校待敎金學性馳詣顯隆園,奉審摘奸,仍詣健陵·華寧殿,一體奉審以來。
傳于李根友曰,忠淸監司留待。
傳于李根友曰,忠淸監司入侍。
備忘記,忠淸監司金英淳下直,長方一張,長箭一部賜給。
承旨前望單子入之,韓鎭㦿·宋祥來·金鼎集·趙在慶落點。
李根友啓曰,新除授右副承旨宋祥來,同副承旨趙在慶,竝卽牌招,何如?傳曰,允。
李根友啓曰,開坐事,命下矣。新除授判義禁鄭元容卽爲牌招,何如?傳曰,允。
又啓曰,卽者義禁府都事來言,時囚罪人吳光默·李東輝等,當爲議處,而新除授判義禁鄭元容在外,次堂例不得擧行云,何以爲之,敢稟。傳曰,許遞,前望單子入之。
判義禁前望單子入之,李羲甲落點。
李根友啓曰,明日傳香,禮房承旨當爲齋宿。右承旨金鼎集,所當牌招,而拘於廳規,不得請牌,何以爲之?敢稟。傳曰,牌招。
趙在慶啓曰,大司憲宋啓榦,執義鄭藎,掌令全允淡·李綱峻在外,持平吳泰權牌不進,李廷斗未署經,監察茶時之意,敢啓。傳曰,知道。
以大司諫李在鶴,正言任百秀,持平吳泰權牌不進罷職傳旨,傳于趙在慶曰,只推。
以右副承旨宋祥來牌不進罷職傳旨,傳于李根友曰,只推。
以副應敎金英根,副校理韓啓源牌不進罷職傳旨,傳于李根友曰,只推。
以修撰兪象煥牌不進罷職傳旨,傳于李根友曰,只推。
兵曹,以具信喜爲御營中軍。
李根友,以吏曹言啓曰,今日本曹褒貶坐起時,堂上不可不備員,而參判洪穉圭病不來,令政院卽爲牌招,以爲同參開坐之地,何如?傳曰,允。
又以弘文館言啓曰,副應敎金英根,副校理韓啓源,修撰兪象煥,旣有只推之命,竝卽牌招察任,何如?傳曰,允。
趙在慶,以都摠府言啓曰,副摠管沈能俊,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
敎忠淸監司金英淳書。王若曰,古難二千石良吏,政在養民,今屬五十州雄藩,懋簡相爾。爰撤西淸圖書之列,庸畀南服旄鉞之權,眷玆百濟舊疆,實惟三韓重鎭。疆域咽喉三輔,緩急可爲聲援,山川綢繆二南,險阻亦足憑恃。舟車牛馬之絡繹,中都賴其委輸,甲兵器械之精强,內服倚爲屛翰。地比荊·楊之郡,厥貢粟米絲麻,士同鄒·魯之鄕,所習詩書禮樂。比近歉凶之荐至,以致凋瘵之甚多,蚩氓囂爭,官庭無下鳥之日,右豪强猾,閭里多佩犢之風,莫濟民窮,慙德意之不究,未布王化,恐旬宣之失宜。苟非識務剸煩之才,疇任補弊蘇殘之責?惟卿賢相令胤,故家肖孫,才識贍通,吏事看作外學,性度溫雅,儒術克承庭敎。代言銀臺,出納惟允,纂史石室,編修是勤。長儒士於泮宮,考試八股,佐權衡於銓席,公平一心,不負所知於險夷,盍將更試於盤錯?疇若予采,九重之聽視未周,曰惟汝諧,一路之利病難究。玆授卿以忠淸道觀察使兼兵馬水軍節度使·巡察使·公州牧使,卿其懋樹嘉績,益勵小心。攬轡登車,黜罰無憚於大吏,褰帷露冕,疾苦宜察於小民。勸農桑而誥戎兵,不容偏廢,興學校而簡訟獄,在所當先。自餘稟裁,俱有典憲。於戲,紓丙枕南顧之慮,佇聞來暮之謠,當危樓北望之辰,想多去朝之戀,行且召矣,往其欽哉。故玆敎示,想宜知悉。待敎南秉哲製進
己亥十二月十二日辰時,上御熙政堂。大王大妃殿垂簾,忠淸監司入侍時,左副承旨李根友,假注書沈宜元,記事官鄭基世·南秉哲,忠淸監司金英淳以次進伏訖。上曰,史官分左右。大王大妃殿曰,忠淸監司進前奏職姓名。英淳進前奏職姓名訖。大王大妃殿曰,本道今年農形,比兩西雖云稍勝,而亦未免歉荒,民情實爲矜悶矣。卿必詳聞列邑之事,下去後須思懷保奠接之策。英淳奏曰,臣才識淺薄,猥承委毗之命,雖思所以圖報萬一,而猶懼其不能稱塞,實不勝晝宵憂悶之至。至於救民之方,謹當竭力爲之矣。大王大妃殿曰,此時爲民之策,勿以尋常知之,悉心對揚,可也。英淳奏曰,今年年形,比昨年無異,而尤甚邑則幸蒙停退之澤,民力可以有紓,至若道內事,則猶未詳聞,下去後謹當隨事殫竭矣。大王大妃殿曰,年形旣如是矣,尤當思所以活此哀窮之民也。民生之休戚,專係於方伯,須諒此下去善爲也。仍命承旨宣諭。根友退出楹外宣諭訖。大王大妃殿命監司先退。上曰,史官就座。仍命退,諸臣以次退出。
上在昌德宮。停常參·經筵。
藥房都提調李止淵,提調李憲瑋,副提調趙秉龜啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
宋祥來啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚罪人吳光默·李東植等當爲議處,而新除授判義禁李羲甲未肅拜,次堂例不得擧行云,判義禁卽爲牌招,何如?傳曰,允。
又啓曰,大司憲宋啓榦,執義鄭藎,掌令全允淡·李綱峻在外,持平吳泰權牌不進,李廷斗未署經,監察茶時之意,敢啓。傳曰,知道。
以大司諫李在鶴,正言任百秀,持平吳泰權牌不進罷職傳旨,傳于宋祥來曰,只推。
以副應敎金英根,修撰兪象煥牌不進罷職傳旨,傳于李根友曰,只推。
韓鎭㦿,以吏曹言啓曰,今此臘享大祭祭官中,時無職名人員,令該曹口傳付軍職,何如?傳曰,允。
李根友,以弘文館言啓曰,副應敎金英根,修撰兪象煥,旣有只推之命,竝卽牌招察任,何如?傳曰,允。
以副應敎金英根,修撰兪象煥牌不進罷職傳旨,傳于李根友曰,只推。
義禁府啓目,粘連。向前吳光默亦,賃船關文來到之後,始爲執船裝發,則拖至十月,事勢似然是白乎矣,法意不輕,有難全恕,以此照律,何如?判付啓依允。又啓目,粘連。向前李東輝亦,松材守護,該鎭職掌,而失火雖出於不意,延燒若是其甚夥,其常時不勤檢飭之罪,有難容貰,以此照律,何如?判付啓依允。又啓目,忠淸前兵使韓應浩原情云云。傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓依允。又啓目,中部令沈淳祖,南部都事趙奎淳等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,召村察訪方允弼原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
金鼎集啓曰,大司憲宋啓榦,執義鄭藎,掌令全允淡·李綱峻在外,持平吳泰權呈辭,李廷斗未署經,監察茶時之意,敢啓。傳曰,知道。
韓鎭㦿啓曰,右副承旨宋祥來,今日不爲仕進,卽爲牌招,何如?傳曰,允。
傳于李根友曰,禮房承旨馳詣宗廟·景慕宮,奉審摘奸以來。
韓鎭㦿啓曰,本院今秋冬等褒貶,當爲磨勘,而行都承旨趙秉龜不爲仕進,不得如例磨勘之意,敢啓。傳曰,知道。
以右副承旨宋祥來牌不進罷職傳旨,傳于韓鎭㦿曰,只推。
大王大妃殿傳于趙在慶曰,景慕宮望廟樓失火,萬萬驚悚,入直閣臣,卽爲進去,奉審以來。傳于李根友曰,奉審閣臣入侍。
金鼎集,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭齋戒相値,不得設行之意,敢啓。傳曰,知道。
又以御營廳言啓曰,去夜四更量,景慕宮奉安閣失火,盡爲燒燼,而各室御眞,趁卽移奉。莫重莫嚴之地,有此回祿,萬萬驚心,而火卽撲滅,幸無延燒之意,敢啓。傳曰,知道。
己亥十二月十四日五更,上御熙政堂。大王大妃殿垂簾,奉審閣臣入侍時,右承旨金鼎集,假注書沈宜元,記注官文起珽,記事官鄭基世,待敎南秉哲以次進伏訖。大王大妃殿曰,千萬意外,望廟樓失火事,驚悚震恐,無以爲言。御眞初爲移奉於守僕房矣,旋卽移奉于移安廳云,馳往奉審,則果何如耶?秉哲曰,臣承命馳詣景慕宮奉安閣失火處,奉審則御眞四本,幸卽權奉於守僕房,而臣之進詣之後,與右相·戶判,同爲移安於本宮移安廳,奉安閣則盡爲燒燼矣。大王大妃殿曰,不幸之中,三朝御眞,太平移安,萬萬爲幸。此非點火之處,而何爲而有此失火云耶?秉哲曰,失火根因,則臣未及詳聞,而槪聞自北壁障子後,先始云矣。大王大妃殿曰,今日不風,似無因炬火延燒之理,何由而致此?提調與本宮令及守僕等,常時苟能勤飭,豈至是乎?其罪不知至於何境,從當下敎矣。仍命退,諸臣以次退出。
上在昌德宮。停常參·經筵。
景慕宮望廟樓失火後,大殿·大王大妃殿·王大妃殿·中宮殿,內閣·政院·藥房·玉堂·朝廷二品以上,六曹堂上·大司諫口傳問安。答曰,知道。
藥房都提調李止淵,提調李憲瑋,副提調趙秉龜啓曰,景慕宮奉安閣回祿之災,出於不意,聖心驚動,丙枕靡安。伏未審,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
宋祥來啓曰,大司憲宋啓榦,執義鄭藎,掌令全允淡·李綱峻在外,持平吳泰權呈辭,李廷斗未署經,監察茶時之意,敢啓。傳曰,知道。
金鼎集啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
李根友,以景慕宮都提調·提調意啓曰,當夜四更量,本宮奉安閣失火,盡爲燒燼,各室御眞,幸卽移奉於移安廳,而莫重莫嚴之地,有此回祿之災,萬萬驚悚。當該入直官員,令該府拿問嚴處,入番員役及軍士等,出付秋曹,失火根因,嚴加究覈,何如?傳曰,允。
金鼎集,以兵曹言啓曰,去夜四更,景慕宮奉安閣失火,各室御眞,趁卽移奉,火亦卽爲撲滅,而莫重莫嚴之地,有此失火,萬萬驚悚。當該入直守門將,令該府拿問嚴處,何如?傳曰,允。
宋祥來啓曰,景慕宮奉安閣失火,各室御眞,幸卽移奉,而莫重莫嚴之地,有此回祿之災,萬萬驚悚。當該入直官員與守門將,竝所當重勘,而本院請推之外,無他可施之罰,何以爲之,而入番員役等,亦令秋曹究覈嚴繩,何如?傳曰,允。竝令該府拿問嚴勘。
韓鎭㦿啓曰,時·原任大臣爲承候來待矣。傳曰,豐恩府院君·永興府院君·戶禮堂同爲入侍。
又啓曰,時·原任閣臣爲承候來待矣。傳曰,入侍。
景慕宮提調前望單子入之,李紀淵落點。
李根友,以禮曹言啓曰,景慕宮奉安閣失火,出於千萬意外,萬萬驚悚。御眞雖幸奉出,本宮當有慰安之節,慰安祭不卜日,今十六日設行,祝文令藝文館撰出,何如?傳曰,允。
傳于李根友曰,禮房承旨馳詣景慕宮,奉審摘奸以來。
傳于李根友曰,奉審閣臣入侍。
李根友啓曰,卽伏見諸道今秋冬等褒貶啓本,則京畿監司洪學淵,江原監司李光正,黃海監司趙斗淳,咸鏡監司朴岐壽,守令無一人居下,殊無嚴明殿最之意,竝推考警責,何如?傳曰,允。
又啓曰,卽伏見京畿水使李儒常,忠淸水使沈有祖,黃海水使李能權,全羅監司李穆淵,左水使李亨在,慶尙監司金道喜,左水使李明植,南兵使朴潤榮今秋冬等褒貶啓本,則邊將無一人居中居下,黃海兵使沈日永,全羅右水使徐相五,平安兵使金煐,無一人居下,殊無嚴明殿最之意,竝推考警責,何如?傳曰,允。
李根友,以奎章閣言啓曰,景慕宮御眞移安處所,今望奉審無頉之意,敢啓。傳曰,知道。
又以奎章閣言啓曰,本閣今己亥年秋冬等褒貶啓本及外閣褒貶啓本,同爲磨勘以入之意,敢啓。傳曰,知道。
又以弘文館提學意啓曰,今秋冬等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
韓鎭㦿,以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今己亥年秋冬等褒貶,當爲等第,而領中樞府事臣李相璜有身病,判中樞府事臣洪奭周在外未肅拜,判中樞府事臣朴宗薰,臣李止淵,俱有身病,限內不得磨勘之意,敢啓。傳曰,知道。
又以耆老所言啓曰,本所堂上多有身病,無參坐之人,今己亥秋冬等褒貶,限內不得磨勘之意,敢啓。傳曰,知道。
又以忠勳府言啓曰,本府今己亥年秋冬等褒貶,當爲磨勘,而堂上不備,限內不得爲之之意,敢啓。傳曰,知道。
趙秉龜,以戶曺言啓曰,本曹郞廳及所屬各司官員,今己亥年秋冬等褒貶,依前例磨鍊以入,而軍資監·內資寺·長興庫·濟用監·司䆃寺·內贍寺·司宰監·司圃署,因都提調·提調有故,不得磨勘。去春夏等褒貶時,軍資監·內資寺·長興庫·濟用監·司䆃寺·內膽寺·司宰監·司圃署·五部,因都提調·提調,漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等,今己亥秋冬等褒貶,當爲等第,而臣有故,限內不得磨勘之意,敢啓。傳曰,知道。
李根友,以禮曹言啓曰,各陵殿園墓·本曹郞廳,四學童蒙敎官,通禮院·東西氷庫·禮賓寺·圖畫署官員等,今己亥年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·典牲署·東西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,齊陵參奉沈敎鎭,徽慶園參奉洪鍾茂,與臣羲準有應避之嫌,不得同議磨勘,別啓本以入,而貞陵參奉申錫寬與臣羲準,臣興根,俱有應避之嫌,不得一體磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,東寧尉臣金賢根,南寧尉臣尹宜善,俱有身病,昌寧尉臣金炳疇在外,限內不得爲之之意,敢啓。傳曰,知道。
金鼎集,以兵曹言啓曰,本曹今己亥年秋冬等褒貶啓本中,刀擦三處之意,敢啓。傳曰,知道。
又以兵曹言啓曰,本曹今己亥年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等今己亥年秋冬等褒貶,當爲磨勘,而都摠管金履載有實病,限內不得設行之意,敢啓。傳曰,知道。
又以訓鍊都監都提調意啓曰,本局從事官,禁松參軍及諸將官等今己亥年秋冬等褒貶,當爲等第,而都提調臣朴宗薰有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今己亥秋冬等褒貶,當爲等第,而臣止淵有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今己亥年秋冬等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今己亥年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
宋祥來,以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,本曹屬司典獄署官員等今秋冬等褒貶,本曹參議,例與刑房承旨同爲磨勘,而該房承旨未肅拜,限內不得磨勘以入之意,敢啓。傳曰,知道。
趙在慶,以工曹言啓曰,本曹郞廳今己亥年秋冬等褒貶,及屬司瓦署官員今己亥年秋冬等褒貶,合二度磨勘以入,而屬司尙衣院·繕工監·掌苑署·造紙署·典涓司,今己亥年秋冬等褒貶,因各該司提調有故,限內不得磨勘,而尙衣院·繕工監·造紙署·典涓司,去春夏等褒貶,亦因各該司提調有故,限內不得磨勘,其時官員多有遷轉者,依近例蕩滌之意,敢啓。傳曰,知道。
領中樞府事李相璜箚曰,伏以景慕宮望廟樓鬱攸之災,深夜徹聽,御眞雖幸萬安移奉,仰惟聖心震惕,丙枕靡安,區區下情無任貢慮之至。凡守直於本宮者,苟能念念周愼,無少縱弛,莫重之地,寧有遺火之理?當該入直郞官及當番員役,臣纔啓請嚴勘,已蒙允下,而臣於本宮,方待罪都提擧之任矣。上而拱護之重,下而操束之嚴,皆臣之責,由其昏耄,全未董飭,乃至於是,此其罪,豈郞官·員役之比而已哉?前席自列,恭俟嚴誅,未蒙處分,恩譴只及於僚提,臣於是,轉益惶隕,無地自容。雖以臣名忝大官,曲賜寬恕,罪均而罰有異同,尙有關於王政,況身居右席,罪宜倍於亞僚者乎?玆敢短箚仰籲,乞伏常憲。惟聖明俯賜鑑察,亟降威罰,俾有罪者,無得倖逭焉。取進止。答曰,省箚具悉卿懇。朝筵已承慈敎,而又此深引,誠過矣。卿其安心。仍傳于韓鎭㦿曰,此批答,遣史官傳諭。
己亥十二月十五日辰時,上御熙政堂。大王大妃殿垂簾,藥房入診,時原任大臣·閣臣·豐恩府院君·永興府院君·戶禮堂承候入侍時,都提調李止淵,提調李憲瑋,副提調趙秉龜,記事官李寅夔·鄭基世·南秉哲,檢校待敎金英根,左副承旨李根友,假注書崔在厚,領府事李相璜,判府事朴宗薰,右議政趙寅永,豐恩府院君趙萬永,永興府院君金祖根,戶曹判書李紀淵,禮曹判書李羲準,提學朴綺壽,原任直提學朴永元,直提學金興根,原任直閣李景在·金鼎集,檢校直閣李公翼·鄭㝡朝·金左根,原任待敎金正喜,檢校待敎金洙根,直閣徐有薰,以次進伏。醫官崔暄·金時中·南正吉·吳昌烈,進伏楹外訖。相璜曰,景慕宮奉安閣回祿之災,萬萬驚悚,不知攸達。聖衷驚動之餘,朝氣甚寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,醫官使之入診乎?上曰,置之。命醫官先退。大王大妃殿曰,奉安閣失火,萬萬驚悚,不知爲喩。不幸中三朝御眞,卽爲移奉,誠爲萬幸矣。相璜曰,御眞移奉萬安,不幸之中,其爲萬幸,何可盡達?宗薰曰,始也驚惶,罔知攸措,蒼黃之中,奉安萬幸,事實不偶,若有所相,誠萬萬喜幸矣。止淵曰,移奉之時,臣等進去奉審,則各位樻子,俱爲萬安,蒼黃之中,誠不勝萬幸。寅永曰,其時則享事纔罷之後也,只有入直官與一二守僕,而趁卽移奉,誠非始料攸及也。大王大妃殿曰,思之又思,實不知爲如何也。宮官·守僕入接之處,則猶或無怪,此處之失火,未知緣何,誠是意慮之所不到也。宗薰曰,繚垣封鎖之地,宜無雜人出入,而去夜卽祭享也,必有外人潛入之弊,故致此失謹,究覈則庶可知根因矣。大王大妃殿曰,豈有雜人踰墻之理哉?尤甚可驚矣。俄者都相有請罪草記,纔下批答,而失火根因,各別嚴覈也。雖値行祀之夜,豈有因炬火延燒之理乎?須詳覈以聞也。寅永曰,秋曹亦應各別覈實矣。止淵曰,根因必有之矣。大王大妃殿曰,權奉處所何如乎?止淵曰,本宮移安廳矣。大王大妃殿曰,幾間乎?宗薰曰,間架則長爲三間,此卽本宮修改時移安所用,故正壁設龕,龕外有神榻一坐,今所移奉處,卽神榻之上也。寅永曰,年前重修時,則移奉于御齋室,而今之事勢,有不得然者矣。大王大妃殿曰,移安廳與齋室一樣矣。宗薰曰,年前則蹔時權奉,故齋室亦無掣礙之端,今番則勢將爲屢朔,與年前不同矣。大王大妃殿曰,一時實爲可悶,重建之節,從速爲之也。相璜曰,三朝御眞,移奉於移安廳,臣纔奉審而退矣。今雖權奉於廳內神榻,而旣異於略干日權安,若待奉安閣改建役竣,當爲幾月之久,各室影幀之許久合奉於一榻,誠爲未安。若以各榻分奉,則實合重事面之義,而亦宜有面帳排設之節矣。大王大妃殿答曰,依爲之。出擧條仍敎曰,三朝御眞,同奉一榻乎?御榻不必新造,以演慶堂宙合樓所存者,移用似好,而可以合用乎?寅永曰,聞戶判言,本曹亦有二件,竝自內所在件,其中擇用可合者,似好矣。大王大妃殿曰,長廣若相適,則雖不修改而入用,亦好矣。此則從便爲之也。止淵曰,移安廳甚爲狹窄,量其尺數,然後可知其合用矣。寅永曰,奉安閣重建之役,一時爲急。年前增修時,則雖有戶曹專管之例,今番則事體尤爲莫重,不可不設都監擧行,故敢此仰達矣。大王大妃殿答曰,事體雖重,與年前增修時無異,設都監置之,令戶曹專管擧行,可也。出擧條止淵曰,各位御榻排設之所,東壁與西壁,觀其形便爲之,似好矣。寅永曰,筵退後,戶判與閣臣,同爲奉審後,使之草記擧行,好矣。紀淵曰,奉安閣重建之節,今伏承自臣曹專管擧行之敎,開基始役,勢將姑待解土,而間架制度,亦當臨時稟定。第治木治石之役,雖歲前,擇吉始工,以爲預先準備之道矣。又奏曰,三朝御眞,今將奉安于各榻,而雖一廳之內,不可不推擇日時,以重事體,而排設等節,尤非猝乍間所可擧行者故矣。大王大妃殿曰,所奏誠然,竝依此爲之,可也。又敎曰,木石始役,亦謂之始役乎?紀淵曰,然矣,而開基定礎立柱上樑,俱將次第擇日以入矣。寅永曰,禮判亦爲登筵,出去後使之同爲進去奉審,移奉日字,卽爲擇入,似好矣。止淵曰,臣待罪戶判時,專管增修之役,而基地旣不廣,間架亦無增加,今雖重建,將用舊制矣。大王大妃殿曰,然則當如望廟樓前制度乎?紀淵曰,此則當量宜稟定矣。相璜曰,本宮郞官及員役,苟能殫誠拱護,到底周愼,則豈於至嚴之地,有此匪意之災乎?臣纔以草記,請嚴勘嚴覈,而臣方待罪本宮都提調之任,照察操束之政,臣實主之。以縱弛不事事之故,有此遺火延燒之境,若論辜犯,臣安可逭免重誅乎?亟賜處分,俾伸常憲焉。大王大妃殿曰,卿言過矣。須安心焉。相璜曰,臣是都提調,而提調則蒙恩譴,而臣則未蒙處分,惶霣恧蹙,實無措躬之所。筵退之後,當冒入文字,以伸自列之義,而臣罪臣自知之,若一曲察微衷,卽蒙當被之律,則誠爲萬幸。大王大妃殿曰,都相與提調有異,不必深引,卿則安心也。相璜曰,臣罪比提調尤多矣。大王大妃殿曰,本宮事,下提調尤當專管句檢,予意則卿與提調有異,更勿以不安爲言也。仍命書傳敎曰,常時不能檢飭之景慕宮提調金履載,施以罷職之典。又敎曰,諸大臣昨於火勢如何之時,進去乎?止淵曰,右相先往,而臣等則移奉之後,次第齊到,更爲奉審矣。寅永曰,臣亦以家遠之致,未能趁卽馳到,而及其進去,則棟宇已入於燼毁中矣。寅永曰,景慕宮提調,旣蒙罷職之典矣。戶·禮堂今方奉審次進去,而本宮提調,多有擧行之事,政官牌招開政差出,以爲入參之地,何如?上曰,前望單子入之,可也。紀淵曰,移安廳排設等節,當觀其形便爲之,而蓋移安廳,本是三間,而正間則設龕室矣。左右兩間之中,若就一間而排設各榻,則地形未免狹窄,若分設於左右各間,則亦不無窒礙之端。臣意則南北壁中排設,似爲便穩,蓋廳內長爲一間半,優可以容旋故耳。大王大妃殿曰,從便爲之,可也。止淵曰,慈殿湯劑,至前日次爲二十貼,其間連爲進御,而果有功效之著顯乎?大王大妃殿曰,湯劑,間爲連進用,而近則差安也,故能如是召接矣。相璜曰,以臣名忝大官之列,寬恕之慈敎至此,益不勝悚懍,而常時不能檢飭之罪,視諸他員,當有加倍之律,筵退後,以文字仰請處分矣。上命大臣就座,仍命退,諸臣以次退出。
己亥十二月十五日酉時,上御熙政堂。奉審閣臣入侍時,左副承旨李根友,記事官李寅夔,記事官鄭基世·南秉哲,檢校待敎金學性,以次進伏訖。上曰,史官分左右。命閣臣進前。學性進伏奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,臣仍留監祭,享事安寧,仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上曰,史官就座。仍命退,諸臣以次退出。
上在昌德宮。停常參·經筵。
趙在慶啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,淸州營將趙存兢下直,長弓一張,長箭一部,片箭一部,筒兒一箇賜給。
趙在慶啓曰,行都承旨趙秉龜,行左承旨韓鎭㦿不爲仕進,右承旨金鼎集,左副承旨李根友,右副承旨宋祥來式暇,院中只有臣一人,伴直無人。行左承旨韓鎭㦿,所當牌招,而拘於廳規,不得請牌,何以爲之?敢稟。傳曰,牌招。
注書李寅夔病,代以許傳爲假注書。
傳于韓鎭㦿曰,式暇承旨竝許遞,前望單子入之。
承旨前望單子入之,金秀鍾·金洙根·南獻敎落點。
趙在慶啓曰,大司憲宋啓榦,執義鄭藎,掌令全允淡·李綱峻在外,持平吳泰權牌不進,李廷斗未署經,監察茶時之意,敢啓。傳曰,知道。
以大司諫李在鶴,正言任百秀,持平吳泰權牌不進罷職傳旨,傳于趙在慶曰,只推。
以江原監司李光正狀啓,蔚珍縣人命燒死事,傳于韓鎭㦿曰,聞甚矜惻,元恤典外別加顧助,如有生前身還布,竝蕩減事,廟堂措辭分付。
趙在慶,以兵曹言啓曰,慶尙監司金道喜狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
同副承旨趙在慶疏曰,伏以臣家世素寒,根植甚孤,僥倖一第,涯分已盈,前後歷敡,罔非踰濫,絲毫蔑效,淵谷在前。仍伏念臣賦命崎窮,慈母見背,兄弟終鮮,賴以爲命者,惟老父是已。臣父年齡衰頹,氣衛澌綴,重之挽近以來,飽經喪慼,震剝隕廓,疾病漸就纏綿,家計隨自剝落,滋補之藥餌莫繼,尋常之蔬糲猶空。下山之日,勢難挽回,古人所謂我心之憂若不云來者,政道臣今日情界也。臣抱此煩瀆是懼,荏苒歲月,未暴衷懇,則是自阻於仁覆之天也,玆敢猥陳微悃,仰塵崇嚴。伏乞聖慈,諒臣至切之情,憫臣至苦之私,特令選部,畀臣一小邑,及此桑楡之暮,俾遂鍾釜之養,則從玆以往,臣父餘年,無非我殿下所賜也。臣無任云云。省疏具悉,疏辭下該曹稟處。
上在昌德宮。停常參·經筵。
金洙根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金洙根啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓鎭㦿啓曰,右副承旨金秀鍾,今日不爲仕進,卽爲牌招,何如?傳曰,允。
南獻敎啓曰,卽者檢閱鄭基世,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙徽林·李時愚,竝卽牌招,推移入直,何如?傳曰,允。
金洙根啓曰,密符親納例也,而前忠淸監司趙冀永,謂有身病,使其褊裨替納,事甚未安。推考,何如?傳曰,允。
又啓曰,大司憲宋啓幹,執義鄭藎,掌令全允淡·李綱峻在外,持平吳泰權牌不進,李廷斗未署經,監察茶時之意,敢啓。傳曰,知道。
以大司諫李在鶴,正言任百秀,持平吳泰權牌不進罷職傳旨,傳于金洙根曰,只推。
以右副承旨金秀鍾牌不進罷職傳旨,傳于趙在慶曰,只推。
以別兼春秋趙徽林·李時愚牌不進罷職傳旨,傳于趙在慶曰,只推。
南獻敎,以弘文館言啓曰,上番副校理臣韓啓源,以宗廟臘享大祭祭官,今日議政府肄儀時,晝仕出去之意,敢啓。傳曰,知道。
趙在慶,以戶曹言啓曰,景慕宮奉安閣重建時,治木始役吉日時,令日官李秉洪推擇,則來庚子正月初三日卯時爲吉云,以此日擧行之意,敢啓。傳曰,知道。
又以戶曹言啓曰,景慕宮奉安閣重建時,前府使洪應爕,前五衛將安時赫,別看役差下,使之擧行,何如?傳曰,允。
金洙根,以都摠府言啓曰,副摠管金相順,以武臣堂上祿試射試官,訓鍊院晝仕出去之意,敢啓。傳曰,知道。
又以兵曹言啓曰,宣薦內禁衛取才三技入格別單,及宣部守三薦,參上武臣,前銜作散人別取才入格,矢數·落仕年條·居住·薦名,各其名下,懸註以入之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以其本道入格技藝試取,則㓒谷閑良鄭龍逑講書入格,蔚山閑良池宗得柳葉箭不,慶州閑良鄭光奎片箭不,仁同閑良張斗衡,新寧閑良權致欽病不上來。未入格者,竝依例給糧下送,而在前抄上武士試取時,能講者,閑良直赴會試,依判下擧行矣。今此講書入格鄭龍逑,別單書入之意,敢啓。傳曰,知道。
又以備邊司言啓曰,卽見開城留守李奎鉉狀啓,則以爲本府大小南面及北東北西兩面,被災最甚,民情遑汲,自本營今方措備穀物,從便私賑計料,而四面里今年當捧還折米停退,待明秋備納,其餘則以代穀或詳定,從便收捧事,請令廟堂稟處矣。前此舊停中半停,固多參量,而今又有當捧半停之請者,雖緣民勢之不得不然,實涉無已之求,有難輒許,而卽不過面里間些少紓力之方,無甚關係,竝與代穀詳定事,依狀請一體許施,何如?傳曰,允。
吏曹啓目粘連,觀此承政院同副承旨趙在慶上疏,則以爲臣父,年齡衰頹,氣衛澌綴,挽近以來,疾病漸就纏綿,家計隨且剝落,滋補之藥餌莫繼,尋常之疏糲猶空。抱此耿耿,煩瀆是懼,荏苒歲月,未暴衷懇,則是自阻於仁覆之天也。伏乞特令選部,畀臣一小邑,俾遂鍾釜之養亦爲白有臥乎所。趙在慶之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣,出補外道,事體不輕,臣曹不敢擅便,上裁,何如?判付啓,依回啓施行爲良如敎。
義禁府照目,粘連。連山前縣監吳光默矣本府議啓內,賃船關文來到之後,始爲執船裝發,則拖至十月,事勢似然是白乎矣,法意不輕,有難全恕,以此照律,罪笞五十收贖,解見任別敍私罪。奉敎依允爲旀,功減一等爲良如敎。又照目,粘連吾义前僉使李東輝矣本府議啓內,松材守護,該鎭職掌,而失火雖出於不意,延燒若是其甚夥,其常時不勤檢飭之罪,有難容貰,以此照律罪,從重論,笞五十收贖,解見任別敍私罪。奉敎依允。又啓目,粘連向前韓應浩亦,鉛丸備充,屬邑擧行,則矇不覺察,容或有說是白乎矣,戎器甚重,失誤亦罪,以此照律,何如?判付啓依允。又啓目,粘連向前沈淳祖·趙奎淳等亦,道骴尙令埋揭,凍殍未卽掩瘞,擲奸之際,現發如此,不能察飭,有難容貰,竝只以此照律,何如?判付啓依允。又啓目,粘連向前方允弼亦,禁闥出入,深夜尤嚴,而謂以留門,視若退公,敢曰昧例,有難全恕,以此照律,何如?判付啓依允。又啓目,景慕宮令朴孝聞,守門將李麟九等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,春川府使李是遠原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
檢閱鄭基世疏曰,伏以臣母,向經重病,尙未蘇完之中,自數日前,因滯挾感,寒熱又作,昏眩不省,諸症添重,家僮踵至,促臣歸視。臣前後請急,屢犯瀆撓,揆以分義,非不知萬萬悚懍,而情私所迫,按住不得,玆敢短章仰籲,徑出禁扄。伏乞聖慈,俯垂諒察,亟遞臣職,以便救護,仍治臣擅離之罪,俾肅朝綱焉。臣無任云云。省疏具悉,爾其勿辭救護。
上在昌德宮。停常參·經筵。
金洙根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙在慶啓曰,左右史不可不備,別兼春秋趙徽林·李時愚,旣有只推之命,傡卽牌招,推移入直,何如?傳曰,允。
金洙根啓曰,大司憲宋啓榦,執義鄭藎,掌令全允淡·李綱峻在外,持平吳泰權牌不進,李廷斗未署經,監察茶時之意,敢啓。傳曰,知道。
以大司諫李在鶴,正言任百秀,持平吳泰權牌不進罷職傳旨,傳于金洙根曰,只推。
金秀鍾,以吏曹言啓曰,今日本曹開坼坐起時,考見諸道褒貶啓本,則綾州牧使李羲碩,以一弛一張竝用斯可爲目,梁山郡守李致五,以邑民訴營自是常事爲目,珍島郡守徐兗輔,以微謗難信爲目,价川郡守李顯佑,以弊宜益察爲目,金城縣令崔膺憲,以謗非盡信柔或近仁爲目,陰城縣監朴宗永,以久曠妨務爲目,知禮縣監成載璜,以莫曰柔善爲目,海南縣監趙羲麟,以益察邑瘼勿禁營訴爲目,松禾縣監李章鉉,以偃室宜邃潁缿易譊爲目,祥雲察訪李敏衡,以亟覈吏斂爲目,則俱宜置下考,而置諸中考。三和府使金善一,以何傷乎猛可戢也頑爲目,巨濟府使李容象,以節嗜也善爲目,端川府使韓翼東,以倉奸益察爲目,平海郡守朴榮顯,以公納倘完餘事何勞爲目,橫城縣監南衡老,以衒豈爲病爲目,永同縣監姜,以箇中有弊爲目,咸昌縣監元有永,以鄕聒何故爲目,金郊察訪韓錫祉,以誠足補昧爲目,則俱宜置中考,而置諸上考,殊無嚴明殿最之意。七道道臣,竝推考警責,三和府使金善一,平海郡守朴榮顯,橫城縣監南衡老,綾州牧使李羲碩,梁山郡守李致五,珍島郡守徐兗輔,价川郡守李顯佑,金城縣令崔膺憲,陰城縣監朴宗永,知禮縣監成載璜,海南縣監趙羲麟,松禾縣監李章鉉,祥雲察訪李敏衡,竝罷黜,巨濟府使李容象,端川府使韓翼東,永同縣監姜,咸昌縣監元有永,金郊察訪韓錫祉,竝中考施行,何如?傳曰,允。
又以吏曹言啓曰,嘉山郡守張鉉德,以六年窠守令,三次居中,其不治可知,依例罷黜,何如?傳曰,允。
義禁府照目,粘連忠淸前兵使韓應浩矣本府議啓內,鉛丸備充,屬邑擧行,則矇未覺察,容或有說是白乎矣,戎器甚重,失誤亦罪,以此照律,罪杖八十罪良中,減三等笞五十收贖,解見任別敍私罪。奉敎依允爲旀,功減一等爲良如敎。又照目,粘連召村察訪方允弼矣本府議啓內,禁闥出入,深夜尤嚴,而謂以留門,視若退公,敢曰昧例,有難全恕,以此照律,罪笞四十收贖,附過還職私罪。奉敎依允。又照目,粘連中部令沈淳祖,南部都事趙奎淳等矣本府議啓內,道骴尙令埋揭,凍殍未卽掩瘞,擲奸之際,現發如此,不能察飭,有難容貰,竝只以此照律罪,各笞五十收贖,解見任別敍,竝只私罪。奉敎依允爲旀,竝只功減一等爲良如敎。又啓目,粘連向前朴孝聞段,莫重莫嚴之地,有此失火是白如乎,平日之不能警飭,當場之未卽撲滅,由前由後,焉逭重勘?施以流配之典爲白乎旀,李麟九段,莫重莫嚴之地,有此失火,雖是入番之胥隷,俱合重究,矧玆在直之將官,不可輕勘,以此照律,何如?判付啓依允。又啓目,粘連向前李是遠亦,徵此蔘稅,雖曰蘇瘼,而旣有民狀,又登道啓,科斂之罪,當律自在,以此照律,何如?判付啓依允。
上在昌德宮。停常參·經筵。
金秀鍾啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓鎭㦿啓曰,同副承旨趙在慶,今日不爲仕進,卽爲牌招,何如?傳曰,允。
以別兼春秋趙徽林·李時愚牌不進罷職傳旨,傳于韓鎭㦿曰,只推。
韓鎭㦿啓曰,左右史不可不備。別兼春秋趙徽林·李時愚,旣有只推之命,竝卽牌招,推移入直,何如?傳曰,允。
又啓曰,今二十二日,都目政事爲之之意,敢啓。傳曰,知道。
又啓曰,卽者社稷署官員來言,今此臘享大祭神位出還奉安時,提調當爲進參,而都提調李相璜,提調朴綺壽俱有身病,不得進參云,提調卽爲牌招,何如?傳曰,允。
又啓曰,社稷提調朴綺壽牌不進推考傳旨,今方捧入,而臘享大祭神位出還奉安時,當爲進參,如是違牌,事甚未安。更爲牌招,何如?傳曰,允。
又啓曰,社稷提調朴綺壽再牌不進推考傳旨,今方捧入,而臘享大祭神位出還奉安時,當爲進參,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,許遞,前望單子入之。
社稷提調前望單子入之,徐俊輔落點。
金秀鍾啓曰,大司憲宋啓榦,執義鄭藎,掌令全允淡·李綱峻在外,持平吳泰權牌不進,李廷斗未署經,監察茶時之意,敢啓。傳曰,知道。
以大司諫李在鶴,正言任百秀,持平吳泰權牌不進罷職傳旨,傳于金秀鍾曰,只推。
以別兼春秋趙徽林·李時愚牌不進罷職傳旨,傳于趙在慶曰,只推。
傳于趙在慶曰,發遣吏郞,諸執事淸齋與否,摘奸以來。
吏曹口傳政事,以趙雲始爲景慕宮令。
韓鎭㦿,以吏曹言啓曰,咸鏡道都事李東韻,以其親病,呈狀乞遞,改差,何如?傳曰,允。
金秀鍾,以兵曹言啓曰,今十二月二十一日宗廟·社稷·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今十二月二十日文臣朔試射日次,而臘享大祭齋戒相値,不得爲之之意,敢啓。傳曰,知道。
又以兵曹言啓曰,宣傳官許燮,文臣兼宣傳官任百經,俱以病難供職,呈狀乞遞,五衛將李容駿前任安東營將,鄭驪源前任羅州營將,金春敍前任全州營將,盧璧燁前任北虞候,柳相鎬前任大興中軍,慶聖熙前任忠淸監營中軍,俱在任所,上來間該廳番次苟艱云,竝改差,何如?傳曰,允。
又以兵曹言啓曰,考見諸道今秋官鎭門聚點狀啓,則黃海兵使沈日永狀啓中,道內各邑鎭軍兵聚點時,善積·位羅兩鎭,器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。執頉當該鎭邊將,竝推考警責,何如?傳曰,允。
又以義禁府言啓曰,鏡城府·富寧府還逋,仍未捧·新未捧,區別査啓,今已啓下矣。保放罪人睦仁培·朴承輝·李秉溫·金善永,竝還囚議處以入,而李升德遭母喪,依法典限成服給由矣。卽接其戶奴呈狀,則李升德下去水原府本第,過成服後,仍得身病,方在奄奄中,未及上來云。實病雖如此,保放罪人之過成服不卽來待,事甚駭然。今方更爲催促,使之不日就囚,而今日坐起,不得同爲議處之意,敢啓。傳曰,知道。
義禁府照目,粘連鏡城前判官睦仁培·李秉溫·朴承輝,富寧前府使金善永等矣本府議啓內,道臣査啓,又以各人等新未捧,逐年懸錄是白如乎,新未捧卽始逋也。糴法莫嚴,當律自有,竝只以此照律,罪各徒三年定配,又五年禁錮,竝只私罪。奉敎依允爲旀,睦仁培·朴承輝·金善永等段,竝只功減一等,李秉溫段,功議各減一等爲良如敎。又啓目,向前李文欽·洪羲書等亦,新出未捧,卽是始逋,糴法莫嚴,當律自有,竝只以此照律,何如?判付啓依允。
義禁府照目,粘連春川前府使李是遠矣本府議啓內,徵此蔘稅,雖曰蘇瘼,而旣有民狀,又登道啓,科斂之罪,當律自在,以此照律,罪杖一百收贖,告身盡行追奪,徒三年定配私罪。奉敎依允爲旀,功減一等爲良如敎。又照目,粘連景慕宮守門將李麟九矣本府議啓內,莫重莫嚴之地,有此失火,雖是入番之胥隷,俱合重究,矧玆在直之將官,不可輕勘,以此照律,罪杖八十收贖,奪告身三等私罪。奉敎依允爲旀,功減一等爲良如敎。又啓目,粘連向前睦仁培·李秉溫·朴承輝·金善永等亦,道臣査啓,又以各人等新未捧,逐年懸錄是白如乎,新未捧卽始逋也。糴法莫嚴,當律自有,竝只以此照律,何如?判付啓依允。又啓目,鏡城前判官李文欽,富寧前府使洪羲書等原情云云。問目內辭緣,泛稱遲晩,所當請刑是白乎矣,李文欽段,曾經侍從,洪羲書段,曾經宣傳官,勿爲請刑,載在大典通編,竝只議處,何如?判付啓依允。
金秀鍾,以義禁〈府〉言啓曰,時囚罪人李是遠,杖一百,徒三年定配照律公事,判付內,依允,功減一等事,命下矣。李是遠功減一等,杖九十收贖,告身盡行追奪,忠淸道延豐縣新豐驛,徒二年半定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,因本府議啓,時囚罪人朴孝聞,施以流配之典事,判付內依允事,命下矣。朴孝聞全羅道務安縣,流三千里定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
藥房提調李憲瑋,副提調趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿,氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金洙根啓曰,大司憲宋啓榦,執義鄭藎,掌令全允淡·李綱峻在外,持平吳泰權呈辭,李廷斗未署經,監察茶時之意,敢啓。傳曰,知道。
金秀鍾啓曰,備邊司郞廳來言,今日賓廳日次,而臘享大祭齋戒相値,不得來會云矣,敢啓。傳曰,知道。
傳于南獻敎曰,傳香承旨馳詣社稷·宗廟·永禧殿·景慕宮,奉審摘奸以來。
南獻敎啓曰,卽者社稷署官員來言,今此臘享大祭神位出還奉安時,提調當爲進參,而都提調李相璜,提調徐俊輔俱有身病,不得進參云,提調卽爲牌招,何如?傳曰,許遞,前望單子入之。
社稷提調前望單子入之,金在昌落點。
南獻敎啓曰,左右史不可不備。別兼春秋趙徽林·李時愚,旣有只推之命,檢閱鄭基世,由限已過,竝卽牌招,推移入直,何如?傳曰,允。
又啓曰,副應敎金英根,副校理韓啓源,副修撰金逸淵·沈承澤差祭,校理宋柱獻,副校理金基纘在外,玉堂上下番俱空,事甚未安。應敎韓宓履,校理李垿,修撰趙啓昇·兪象煥,竝卽牌招,推移入直,何如?傳曰,允。
金秀鍾,以都摠府言啓曰,今日入直內三廳武兼禁軍及軍兵等,當爲中日習射技放,而宗廟臘享大祭齋戒相値,不得設行之意,敢啓。傳曰,知道。
南獻敎,以吏曹言啓曰,今此宣陵忌辰祭典祀官兼大祝,前持平黃麟淳塡差,而時無職名,令該曹口傳付軍職,何如?傳曰,允。
兵曹口傳政事,副司果單李殷相。
兵曹口傳政事,副司果單黃麟淳。
金秀鍾,以司僕寺一二提調意啓曰,分養馬故失·瘦瘠·不馴守令,每於畢上納後,依法典錄啓請罪矣。今年所納分養馬有頉邑守令現告成冊,今始來到,故啓目書入,依例施罰之意,敢啓。傳曰,知道。
金洙根,以義禁府言啓曰,時囚罪人睦仁培·李秉溫·朴承輝·金善永等,徒三年定配,又五年禁錮照律公事判付內,依允,睦仁培·朴承輝·金善永等,各功減一等,李秉溫功議各減一等事,命下矣。睦仁培功減一等,告身盡行追奪,江原道春川府富昌驛,徒二年半定配,又五年禁錮,李秉溫功議各減一等,告身盡行追奪,忠淸道靑陽縣金井驛,徒二年定配,又五年禁錮,朴承輝功減一等,告身盡行追奪,忠淸道瑞山郡豐田驛,徒二年半定配,又五年禁錮,而以議啓內辭意,具罪目,依例發遣府羅將,押送各其配所。金善永功減一等,告身盡行追奪,徒二年半定配,當爲定配所以入,而卽接其戶奴呈狀,則以爲其上典,母年七十一,無兄弟獨身,依法典許贖云。取考律文,則大明律犯罪存留養親條云,父母老疾應侍,家無以次成丁者,若犯徒流,止杖一百,餘罪收贖。金善永徒二年半定配,以其母年七十一無兄弟獨身,依律文收贖,只告身盡行追奪,又五年禁錮,而放送之意,敢啓。傳曰,知道。
上在昌德宮。停常參·經筵。
金秀鍾啓曰,來二十五日朝參日次,而徽慶園忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以別兼春秋趙徽林·李時愚,檢閱鄭基世牌不進罷職傳旨,傳于南獻敎曰,只推。
南獻敎啓曰,左右史不可不備。別兼春秋趙徽林·李時愚,檢閱鄭基世,旣有只推之命,竝卽牌招,推移入直,何如?傳曰,允。
以應敎韓宓履,校理李垿,修撰趙啓昇·兪象煥牌不進罷職傳旨,傳于南獻敎曰,只推。
南獻敎啓曰,玉堂上下番俱空,事甚未安。應敎韓宓履,校理李垿,修撰趙啓昇·兪象煥,旣有只推之命,與副校理韓啓源,副修撰金逸淵·沈承澤,一體牌招,推移入直,何如?傳曰,允。
金秀鍾啓曰,大司憲宋啓榦,執義鄭藎,掌令全允淡·李綱峻在外,持平吳泰權牌不進,李廷斗未署經,監察茶時之意,敢啓。傳曰,知道。
以大司鍊李在鶴,正言任百秀,持平吳泰權牌不進罷職傳旨,傳于金秀鍾曰,只推。
以應敎韓宓履,校理李垿,副校理韓啓源,修撰趙啓昇·兪象煥,副修撰金逸淵·沈承澤牌不進罷職傳旨,傳于南獻敎曰,只推。
以別兼春秋趙徽林·李時愚,檢閱鄭基世牌不進罷職傳旨,傳于南獻敎曰,只推。
金秀鍾,以漢城府言啓曰,前守衛官朴東奎之子頤會,設局雜技,被捉於臣府,則其父東奎,捉入禁隷,結縛毆打,莫重禁牌,無難破傷,揆以法意,萬萬該然。當自臣府,照法嚴繩,而係是朝官,其罪狀令該府拿問勘處,何如?傳曰,允。
又以兵曹言啓曰,坼見諸道褒貶啓本,則江華留守徐箕淳啓本中,德津萬戶陳宜敬,以病或防務治則少疵爲目,文殊別將朴永培,以小心則可爲目,江原監司李光正啓本中,三陟營將李敏坤以衰病何損爲目,全羅右水使徐相五啓本中,加里浦僉使鄭宅信,以老而益壯可期終譽爲目,慶尙左兵使李濟完啓本中,虞候崔祉鉉,以不以年邁或忽佐貳爲目,平安兵使金煐啓本中,碧團僉使任濟民,以莫恃前褒益勉剛克爲目,南兵使朴潤榮啓本中,虞候李承道,以益勉譏詗爲目,波知僉使金夏淵,以姑無毁譽何須細評爲目,北兵使李存敬啓本中,乾原權管金堰,以又是潦倒何以濟艱爲目,則竝宜置中考,而置諸上考。江華留守徐箕淳啓本中,月串僉使宋在烈,以操束益勉爲目,濟物萬戶韓仁復,以盍念節飮爲目,北兵使李存敬啓本中,豐山萬戶李重植,以妄率宜警爲目,則竝宜置下考,而置諸中考,殊無嚴明殿最之意。該守臣及各該道帥臣,竝推考警責,三陟營將李敏坤,南虞候李承道,慶尙左兵虞候崔祉鉉,加里浦僉使鄭宅信,波知僉使金夏淵,碧團僉使任濟民,德津萬戶陳宜敬,文殊別將朴永培,乾原權管金堰,竝中考施行,月串僉使宋在烈,濟物萬戶韓仁復,豐山萬戶李重植,竝下考施行,何如?傳曰,允。
又以兵曹言啓曰,同知中樞府事李顯英,宣傳官吳致賢·李健緖,五衛將任希慶·鄭岐達·金樂喜,忠翊衛將李齊年·李仁模,忠壯衛將金基祚,景福宮衛將吳載元·金道純,慶熙宮衛將金廷仁·千仁元,東道參軍李季淵,俱以病難供職,呈狀乞遞,竝改差,何如?傳曰,允。
又以兵曹言啓曰,長壽別將李夢龍,以三年窠邊將,前已中考施行,今又居中,其不職可知,依例罷黜,何如?傳曰,允。
又以兵曹言啓曰,本曹今秋冬等褒貶啓本中,副司直羅台晟,在鄕身故,而以貶坐不參,混置中考,臣之矇未覺察,不勝惶恐,而羅台晟之中考,勿施,何如?傳曰,允。
又以訓鍊都監言啓曰,陞戶法意,至爲嚴重,若在本邑物故,則具格檢報,自是不易之例,而今此新昌陞戶丁順哲,逃還本土,故發關使之捉上,則謂已得病身死,載屍上送,事未前有,萬萬該妄。該縣監曺漢振,爲先罷黜,其罪狀,令該府拿問處置,何如?傳曰,允。
義禁府照目,粘連鏡城前判官李文欽,富寧前府使洪羲書等矣,本府議啓內,新出未捧,卽是始逋,糴法莫嚴,當律自有,竝只以此照律,罪各告身盡行追奪,徒三年定配,而五年禁錮,竝以過年限守令,依受敎分揀,竝只私罪。奉敎依允爲旀,竝只功減一等爲良如敎。
上在昌德宮。停常參,經筵。
金秀鍾啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙秉龜啓曰,左副承旨金洙根,今日不爲仕進,卽爲牌招,何如?傳曰,允。
南獻敎啓曰,左右史不可不備。別兼春秋趙徽林·李時愚,檢閱鄭基世,旣有只推之命,竝卽牌招,推移入直,何如?傳曰,允。
傳于南獻敎曰,再明日當詣景慕宮展拜矣。該房知悉。門路以月覲門·逌覲門爲之。
傳于韓鎭㦿曰,每都目飭諭,視爲文具,反用慨然。初仕守令之擇差,何時不關重,而今日急務,莫先於此,振援淹滯,收拾人才,尤切於目下,竝以此意,分付兩銓,另念對楊。忠臣·淸白吏·皇朝人子孫,西北·松都人及軍功人,尤加收用事,一體分付。傳于南獻敎曰,玉堂·臺諫,竝許遞,今日政差出。
金秀鍾啓曰,大司憲·執義,掌令二員,持平二員未差,監察茶時之意,敢啓。傳曰,知道。
南獻敎啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
韓鎭㦿,以吏曹言啓曰,今日都目大政時,本曹堂上不可不備員,而參判洪穉圭病不來,令政院牌招,以爲同參開政之地,何如?傳曰,允。
都政。吏批,判書宋冕載進,參判洪穉圭病,參議李寅皐進,行左承旨韓鎭㦿進。啓曰,今都目大政,各歧仕滿應遷者,相避及未準朔監察·禁府都事,戶曹·刑曹·工曹·漢城府郞官,平巿署官員,五部令,各司久任,時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,星州牧使,今當差出,而本州以嶺南雄邑,素稱難治,不可不擇差,同道及他道未準朔守令,竝擬,何如?傳曰,允。
以李秉圭爲引儀,尹榮翼爲尙衣別提,金造洙爲章陵令,安恒履爲平邱察訪,池河哲爲桃源察訪。軍資主簿單朴峻陽。鄭老容爲尙衣直長,韓鎭寓爲泰陵直長,李寅亮爲星州牧使,李奎憲爲綾州牧事,李觀夏爲臨陂縣令,朴基喆爲繕工主簿,金孝求爲司圃別提,魚命書爲繕工奉事,李克聲爲掌苑奉事,李敏榮爲丹陽郡守。典籍二單白宗銓·黃履明。權基憲爲司圃直長,閔致萬爲司饔直長,李寅元爲三陟府使,金啓泳爲洪川縣監,崔鍾駿爲知禮縣監。軍器正鄭球今加通政加資事,承傳。李元大爲禁府都事,李亨夏爲价川郡守,李明錫爲嘉山郡守,李溟游爲延日縣監,李兢來爲珍島郡守。故學生權瑋贈持平,相當職褒贈事,承傳。呂重爕·閔致恒爲禁府都事,金相喜爲儀賓都事,韓益東爲宗廟令,李宗立爲溫陵令。承文博士單黃燝,著作單白弘洙,正字單楊廷彬。李時在爲禮曹參議,李彙載爲掌樂主簿,尹榮翼爲漢城主簿,金東獻爲永川郡守,金永琦爲萬頃縣令,趙雲容爲尙衣別提,趙啓恒爲靖陵直長,禹尙俊爲北部令,鄭世百爲金城縣令,文起珽爲祥雲察訪,李晉榮爲禧陵直長,趙命夏爲禁府都事,李憲在爲宗簿主簿,鄭基轍爲任實縣監,宋持宇爲永春縣監,趙文和爲掌苑別提,申錫龜爲司饔奉事,趙光濬爲禮曹正郞,李秉奎·徐貞淳爲監察。
又啓曰,臺諫多窠,今當差出,而擬望之人乏少,外任竝擬,何如?傳曰,允。
以李翊會爲大司憲,尹命圭爲大司諫,金鼎元爲執義,金樂壽爲司諫,鄭錫麟爲掌令,韓龍源爲尙瑞直長,趙奎淳爲司饔主簿,洪近泳·南大重爲監察,金愼根爲松禾縣監。學正單張德良。朴鳴載爲掌令,金宗虎·丁載榮爲持平,任百能爲獻納,李晩奎爲正言,趙基升爲尙瑞副直長,朴宗敦爲典簿,閔致久爲敬陵令,金震休爲直講,李周喆爲明川府使,李倫敍爲三和府使,李南軾爲慶興府使,柳光魯爲穩城府使,朴元植爲三水府使,李玄璣爲碧潼郡守,朴永元爲知經筵,鄭元容爲內贍提調,李敏道爲戶曹佐郞,閔行鎭爲工曹佐郞,李奎燦爲昆陽郡守,鄭游爲典牲副奉事,宋顯洙爲典籍,李彙載爲監察,李鈺爲平海郡守,尹錫祐爲靑巖察訪,金孝求爲掌樂主簿,洪履信爲奉常僉正,宋顯洙爲禮曹佐郞,趙光夏爲博川郡守,成元鎭爲彦陽縣監。兼春秋單趙光濬。李晦榮爲正言,金英根爲應敎,李殷相·徐耆淳爲校理,任百經爲副校理,洪配厚爲司圃別提,安永豐爲兵曹佐郞,裴相仁爲直講,李學在爲濟用判官,宋台霖爲梁山郡守,林肯洙爲副校理,李是鍊爲修撰,徐有薰爲副修撰,具聖魯爲礪山府使,李昌五爲橫城縣監。祭酒單宋啓榦。權用正爲景慕宮令,趙文和爲戶曹佐郞,趙奎淳爲司僕主簿,白樂聞爲海南縣監,柳聖和爲自如察訪,宋祥來爲安東府使,柳致明爲楚山府使,趙雲澈爲安岳郡守,任百秀爲泰川縣監,羅漢基爲成歡察訪。禁府都事閔致恒,掌苑奉事李克聲相換。鮮于鏷爲掌苑別提,姜溍爲司饔主簿,金廷雲爲直講,李寅奭爲康津縣監,成載益爲迎華察訪。崇仁殿奉事單朴鳳裕,崇寧殿奉事單鄭義寬。姜溍·鮮于爲禁府都事,沈憙賢爲禮賓主簿,朴榮逌爲引儀,韓哲浩爲吏曹正郞,沈承澤爲修撰,金相稷爲副修撰,韓弼敎爲宗廟令,安潤蓍·許樟爲監察,崔曦爲掌苑別提,李鳳寧爲平巿主簿,權致和爲典籍,洪守一爲厚陵令,金永杰爲陰竹縣監,金駿欽爲齊陵令,洪配厚爲戶曹佐郞,朴長廩爲司饔主簿,權致和爲禮曹佐郞,沈樂愼爲兼引儀,權炳益爲典籍,朴基喆爲禁府都事,曺栢承爲兼引儀,白宗倫爲崇寧殿令,申命準爲陰城縣監,申匡一爲繕工主簿,安祥俊爲兼引儀,朴長廩爲監察,金鳳柱爲新昌縣監,李誾求爲高敞縣監。
又以吏批言啓曰,卽接司僕寺牒報,則以爲今此景慕宮擧動時,本寺正,例爲進輿差備,而正李正履,奉命出疆矣,其代卽爲變通,以爲差備擧行之地云。司僕寺正李正履改差,其代今日政備擬以入之意,敢啓。傳曰,知道。
以曺錫亨爲司僕正,劉錫祥爲司圃別提,兪漢方爲監察,權致和爲肇慶廟令,鄭岐源爲鐵山府使,洪奎永爲司饔主簿,朴宗炯爲內資主簿,李度亨爲引儀,李東韻爲禮曹佐郞。禧陵直長李晉榮,司饔直長閔致萬相換。
又啓曰,昌城府使,今當差出,而本府以防禦重地,不可不擇差,他道守令竝擬,何如?傳曰,允。以金鎰爲昌城府使,洪永圭爲兵曹正郞,柳勉儉爲昌原府使,金炳皐爲西部都事,洪秉元爲南部都事,鄭元弼爲敦寧參奉,成載琬爲明陵參奉,李魯寬爲孝陵參奉,韓鎭序爲溫陵參奉,姜㳣爲章陵參奉,徐有象爲顯隆園參奉,辛志鼎爲孝陵別檢,李容豐爲義陵參奉,吳慶延爲典獄參奉,金穆淳·李學基·金相烈爲假引儀。
兵批,判書趙秉鉉進,參判張敎根,參議權溭竝牌招不進,參知宋應龍入直,右副承旨金秀鍾進。啓曰,今日都目政事時,本曹堂上不可不備,而參判張敎根,參議權溭,俱以病不來,令政院牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令及虞候,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
又以兵批言啓曰,參下官仕日不足未滿十日以下者,啓稟出六,曾有定式矣。守門將李東暎,仕日不足爲三日,依定式陞六,何如?傳曰,允。
以朴晦壽爲都摠管,趙運永爲同知,林相弼·白樂賢爲訓鍊僉正,吳吉善爲備邊郞。訓鍊主簿朴南壽·黃潤己·李奎文,以上加設,依定式減下。訓鍊主簿洪漢祚,本院去官同知單安國信,僉知單韓致逈·金魯學·李周會,副護軍李健緖·許爕,慶尙右兵虞候許策,前參軍姜葉,前判官洪頤喆,前主簿李勉恒,及第宋在誼,以上今加折衝加資事,覆啓判下。李鏞·尹稫·李南瑞爲訓鍊判官,李鈺·李景源爲主簿。同知金廷仁,僉知金樂喜,護軍李顯英,以上竝單付。李兢來爲宣傳官,金在源爲中樞都事,趙豐林·鄭文星·金鼎默爲訓鍊主簿,白能洙爲宣傳官,金浩永·曺炳奎·池若淵·高慶赫爲訓鍊主簿。同知單千仁元。
又以兵批言啓曰,宣傳官白能洙,方在未闋制,而首擬以入,至蒙恩點,臣之矇未照察,不勝惶恐,而原望筒勿施,何如?傳曰,允。以李南轅·金長赫·朴載仁·李承命爲武兼,李熙敬爲守門將,吳明善爲安東營將,趙述永爲羅州營將,李明學爲全州營將,李鎭旻爲大興中軍,禹台榮爲南虞候,白殷鎭爲訓鍊都正,金貞根·方禹聲爲僉知,趙羲錫·趙兢錫爲宣傳官,金壽喜·趙秉懿·南鴻重爲五衛將,金孝臣爲景福將,金潤玉爲慶熙將,李肯道·金哲源爲五衛將,金相楫爲慶熙將,李基碩爲訓鍊正,李鈺爲中樞都事,吳顯佑·李兼熙爲宣傳官,鄭寅基爲訓戎僉使,韓用夏爲咸鏡中軍,李行儉爲慶尙右兵虞候。護軍李敦榮,副護軍徐戴淳·姜時永·鄭德和·金鼎集·李根友·宋祥來·李叶求·柳昌根·韓仁植,以上竝單付。朴宗鎭爲訓鍊判官,崔成範爲三陟營將,徐瑋輔爲忠淸中軍,金儞根爲加里浦僉使,趙兢錫爲羅暖萬戶。護軍朱星鎭,副護軍崔成範,以上竝單付。南鳴重爲北虞候,安養誠爲坡知僉使,洪大恒爲全羅兵虞候,鄭煥東爲慶尙左水虞候,李希濂爲雲寵萬戶。副護軍許策·姜葉·李勉恒·洪頤喆,以上竝單付。宋秀國爲五衛將,趙鼎煜爲訓鍊加設判官,崔仁奎·李近彬·許桂爲加設主簿。安東營將吳明善,羅州營將趙述永,全州營將李明學,大興中軍李鎭旻,南虞候禹台榮,以上今加折衝加資事,承傳。金啓賢爲東里僉使,金尙泳爲彌助項僉使,金亨稷爲善積僉使,崔漢鼎爲蛇梁萬戶,金相舜爲金甲島萬戶,李良祜爲龍媒僉使,延喜榮爲牛峴僉使,李敬培爲玉浦萬戶,田致沃爲梨津萬戶,禹弘儉爲呂島萬戶,李羲中·李羲臣爲五衛將,申在敏爲忠翊將,徐耆淳·曺雲承爲文兼,沈昌奎爲宣傳官,崔光崙爲景福將,李鍾華爲宣傳官,申杓爲訓鍊主簿,鄭在天爲左捕從,池景郛爲古今島僉使,朴泰勳爲許沙僉使,李光寅爲豆毛浦萬戶,申光浩爲開雲浦萬戶,金和豐爲木浦萬戶。同知單金孝臣,僉知單金壽喜·趙秉懿。柳春起爲吾义浦僉使,金漢暹爲老江僉使,尹弼漢爲碧團僉使,韓命元爲月串僉使,禹弘稷爲於蘭萬戶。同知單金潤玉,副護軍吳明善·趙述永·李明學,以上竝單付。全承恩爲助泥萬戶,吳仁顯爲越松萬戶,金鉉爲寅火堡萬戶,徐鍾祿爲阿山萬戶,李宗仁爲撫夷萬戶,金殷漢爲永達萬戶,金仁河爲在德萬戶,張之熊爲豐山萬戶,金章羲爲舊所非浦別將,全仁興爲浦項別將,高成崙爲笠嚴別將,李鍾正爲禿用別將,黃彦喜爲長壽別將,金光秋爲文殊別將,崔亨健爲架山別將,金鍾輯爲五衛將,李光魯爲忠翊將,鄭海柱·王熙澤爲忠壯將,羅敬璉爲濟物萬戶,元世顯爲宣傳官,李熙忠爲都摠經歷,李種華·申在應爲訓鍊僉正,林相弼爲禁衛把摠。副護軍李在鶴,副司直鄭藎·李東迪·李綱峻·全允淡·吳泰權·李廷斗·金基周·韓宓履·金英根·李垿·宋柱獻·金基纘·韓啓源,副司果朴永壽·任百秀·兪象煥·趙啓昇·沈承澤·金逸淵,以上竝單付。張寅植·柳相夔爲訓鍊副正,申泰善爲都摠經歷,李圭容爲中樞都事,李鳳周爲武兼,申泰善爲宣傳官,權奎容爲訓鍊僉正,權思獜·李仁甲爲判官,申奭浩爲平南萬戶,白希洙爲宣傳官,李宅熙爲都摠經歷,趙台顯·朴來命·具羲榮爲訓鍊主簿。同知單崔光崙,僉知單李羲中·李羲臣·申在敏·趙存恒。趙秉七爲訓鍊僉正,閔百廉·尹善應爲訓鍊主簿,南錫龜爲武兼,趙存恒·李宅熙爲宣傳官,李兼熙爲訓鍊僉正,朴來命爲都摠都事,柳琡爲備邊郞,金灝源爲宣傳官,尹喜弼爲都摠經歷,白奎晟爲訓鍊僉正,李鳳周爲主簿,兪相台爲守門將,李南瑞爲宣傳官,任泰昇爲訓鍊僉正,申在貞爲中樞經歷,李鳳周爲都摠都事,成瀚·李有新·柳相翼爲訓鍊判官,尹錫九爲都摠都事,權守仁·兪峯柱爲訓鍊主簿,金鼎集爲僉知,王德元爲五衛將,沈永奎·徐有源爲訓鍊主簿,曺栢承爲尙州營將,許采·朴正鎭爲訓鍊主簿,李章烈爲武兼,金相有爲部將,宋重協爲守門將,申杓爲宣傳官,鄭益東爲都摠經歷,金憲祖·兪庚煥·洪大薰·趙秉德·金珍爲武兼,許炫·尹致誼爲部將,柳相翼爲訓鍊判官,鄭濟人·韓鎭華爲主簿,李鐸·趙行爲武兼,具春喜爲宣傳官,申鍾淳·柳之奫·柳宗魯·鄭煥一·徐宗輔爲武兼,黃處坤·韓亨敎·沈元模·金得權爲部將,李鐵·羅弘彦·金有才·崔昌禧爲守門將,李得潞爲東道參軍。權管秩吾村李奎臣,小坡兒韓敎殷,大坡兒都承鎬,廣坪李大成,於汀灘胡敬寬,楸仇非金繼穆,梁永萬洞康漢泳,以上竝單付。
傳于韓鎭㦿曰,吏·兵判推考。
傳于韓鎭㦿曰,吏·兵判從重推考。
黃履明陞六,代以金得秀爲事變假注書。
傳于韓鎭㦿曰,守令·邊將·初仕人,皆令明日待令。
以咸鏡監司朴岐壽狀啓,文川郡民家失火事,傳于趙秉龜曰,當此冬節,許多民戶之燒燼,聞甚矜惻。元恤典外,別加顧助,結構奠接之方,廟堂措辭分付。
以左副承旨金洙根牌不進罷職傳旨,傳于南獻敎曰,只推。
以兵曹參議權溭牌不進罷職傳旨,傳于南獻敎曰,只推。
趙秉龜,以司饔院都提調意啓曰,本院奉事李晉榮,今日都政,禧陵直長遷轉,而今年柴場摘奸後,明年燔造物力,已爲措處矣。莫重燔造之任,不可付之生手,本院直長中依例相換,以爲竣事之地,何如?傳曰,允。
金秀鍾,以都摠府言啓曰,今此動駕時,侍衛·寶劍·守宮,當爲備員,而都摠管朴晦壽有實病,副摠管李忠運·朴來謙·李魯集在外,白殷鎭以禁軍別將率領進,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞。
又以義禁府言啓曰,新昌縣監曺漢振拿問處之事,傳旨啓下矣。曺漢振時在任所云,依例發遣府羅將,拿來,何如?傳曰,待待命拿囚。
又以義禁府言啓曰,時囚罪人李文欽·洪羲書等,徒三年定配照律公事判付內,依允,竝功減一等事,命下矣。李文欽功減一等,告身盡行追奪,黃海道延安府深洞驛,徒二年半定配,洪羲書功減一等,告身盡行追奪,江原道楊口縣含春驛,徒二年半定配,而以議啓內辭意,具罪目,依例發遣府書吏·羅將,押送各其配所,何如?傳曰,允。
上在昌德宮。停常參·經筵。
金洙根啓曰,行大司憲李翊會,掌令朴鳴載未肅拜,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
傳于韓鎭㦿曰,守令·邊將·初仕人入侍。
以應敎金英根,校理李殷相·徐耆淳,副校理任百經·林肯洙,修撰李是鍊·沈承澤,副修撰徐有薰牌不進罷職傳旨,傳于南獻敎曰,只推。
南獻敎啓曰,玉堂上下番俱空,事甚未安。應敎金英根,校理李殷相·徐耆淳,副校理任百經·林肯洙,修撰李是鍊·沈承澤,副修撰徐有薰,旣有只推之命,竝卽牌招,推移入直,何如?傳曰,允。
以別兼春秋趙徽林·李時愚,檢閱鄭基世牌不進罷職傳旨,傳于南獻敎曰,只推。
南獻敎啓曰,左右史不可不備。別兼春秋趙徽林·李時愚,檢閱鄭基世,旣有只推之命,竝卽牌招,推移入直,何如?傳曰,允。
大王大妃殿傳于韓鎭㦿曰,兩西年形之歉荒,已聞之,而近來所聞,尤爲遑急,賑政何以經紀,而實爲憧憧,寢食靡甘。特下內帑銀一千五百兩,丹木二千斤,白礬二千斤,自廟堂量宜分送。
兵曹口傳政事,以金賢根爲都摠管,洪敬謨·李若愚·徐英淳·沈漢永爲副摠管。
兵曹,都摠管單洪敬謨。
以別兼春秋趙徽林·李時愚,檢閱鄭基世牌不進罷罷傳旨,傳于南獻敎曰,只推。
以應敎金英根,校理李殷相,副校理任百經,修撰李是鍊·沈承澤,副修撰徐有薰牌不進罷職傳旨,傳于南獻敎曰,只推。
傳于金秀鍾曰,明日出宮內門路,以宜春門爲之。
南獻敎,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以承文院都提調意啓曰,院製述官申匡一遷轉代,前監牧官朴宗天差下,製述官李鳳寧陞六代,吏文學官許石老陞付,吏文學官有闕代,幼學李憲僖差下,吏文學官朴長廩陞六代,業儒洪羲福差下,使之竝付軍職,冠帶常仕,何如?傳曰,允。
金秀鍾,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管沈能俊,以禁衛中軍,諸將官射會監試事,南別營晝仕出去之意,敢啓。傳曰,知道。
又以兵曹言啓曰,昨日都目政事,訓鍊判官李熙忠,陞拜都摠經歷時,誤以宣傳官書入,至蒙恩點,宣傳官遷轉之代,都摠經歷李宅熙,都事尹喜弼,訓鍊主簿尹錫九,次次敍陞矣。臣之矇未照察,不勝悚惶,而宣傳官李宅熙,都摠經歷尹喜弼,原望筒勿施,都摠經歷李熙忠,都事尹錫九望筒,付標以入之意,敢啓。傳曰,知道。
又以備邊司言啓曰,大王大妃殿傳曰,兩西年形之歉荒已聞之,而近來所聞,尤爲遑急,賑政何以經紀,而實爲憧憧,寢食靡甘。特下內帑銀一千五百兩,丹木二千斤,白礬二千斤,自廟堂量宜分送事,命下矣。兩道歉形,雖無彼此,賑邑數爻,略有差等,今此內下賑資,亦當參量分排。關西銀八百兩,丹木一千斤,白礬一千斤,海西銀七百兩,丹木一千斤,白礬一千斤分劃,而依已例,自戶曹折本價從便下送之意,分付,何如?傳曰,允。
又以訓鍊都監言啓曰,本局局別將金思運,身病甚重,勢難察任,改差,何如?傳曰,允。
己亥十二月二十三日午時,上御熙政堂。守令·邊將·初仕人入侍時,行左承旨韓鎭㦿,右副承旨金秀鍾,假注書崔在厚·許傳,記注官金龍銓,記事官南秉哲,三和府使李倫敍,明川府使李周喆,礪山府使具聖魯,鐵山府使鄭岐源,星州牧使李寅亮,嘉山郡守李明錫,价川郡守李亨夏,昆陽郡守李奎燦,平海郡守李鈺,博川郡守趙光夏,梁山郡守宋台霖,萬頃縣令金永琦,洪川縣監金啓泳,迎日縣監李溟游,永春縣監宋持宇,任實縣監鄭基轍,松禾縣監金愼根,彦陽縣監成元鎭,海南縣監白樂聞,康津縣監李寅奭,陰城縣監申命準,溫陵參奉韓鎭序,章陵參奉姜㳣,顯隆園參奉徐有象,敦寧參奉鄭元弼,典獄參奉吳慶延,以次進伏。東里僉使金啓賢,彌助項僉使金尙泳,牛峴僉使延喜榮,許沙僉使朴泰勳,蛇梁萬戶崔漢鼎,豆毛浦萬戶李光寅,玉浦萬戶李敬培,木浦萬戶金和豐,梨津萬戶田致沃,呂島萬戶禹弘儉,開雲浦萬戶申光浩,寅火堡萬戶金鉉,助泥萬戶金承恩,序立階下訖。上曰,史官分左右。鎭㦿奏曰,守令·邊將·初仕人中,或有在外及有實故而未及待令者矣。上曰,唯。上曰,守令進前,奏職姓名。倫敍等以次進前,奏職姓名訖。上曰,邊將則宣傳官奏職姓名,可也。宣傳官李熙麟奏啓賢等職姓名訖。上曰,初仕人進前,奏職姓名。鎭序等以次進前,奏職姓名訖,以次退出。上曰,史官就座。仍命退,承史以次退出。
上在昌德宮。停常參·經筵。
上詣景慕宮,入齋室後,內閣·政院·玉堂·藥房口傳問安。答曰,知道。展拜還入齋室後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
金洙根啓曰,行大司憲李翊會,掌令朴鳴載未肅拜,執義金鼎元,掌令鄭錫獜,持平金宗虎·丁載榮在外,監察茶時之意,敢啓。傳曰,知道。
南獻敎啓曰,左右史不可不備。別兼春秋趙徽林·李時愚,檢閱鄭基世,旣有只推之命,竝卽牌招,推移入直,何如?傳曰,允。
傳于金秀鍾曰,侍衛軍兵毛具,從便爲之。
南獻敎啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府,廣州府·江華府·開城府·江原監營·忠淸監營·全羅監營·慶尙監營·咸鏡監營各一件營上事,自本院依例成有旨下送,各司應爲頒賜二十三件,亦爲頒給之意,敢啓。傳曰,知道。
傳于韓鎭㦿曰,左承旨韓鎭㦿馳詣徽慶園,奉審摘奸,仍留監祭以來。
南獻敎啓曰,延祥詩春帖子製述人,旣已抄啓矣。弘文提學徐俊輔待明朝牌招,使之出韻科次,何如?傳曰,允。
又啓曰,今此延祥詩春帖子製述人中,時無職名人,令該曹口傳付軍職,何如?傳曰,允。
又啓曰,肅謝法意,何等審愼,而知禮縣監崔鍾駿,旣呈肅單,不爲入來,事甚駭然。原單子勿施。雖以通禮院官員言之,捧單之際,不能照察,致有此混呈之擧,亦極妄率。竝所當重勘,而本院請推之外,無他可施之罰,何以爲之?敢稟。傳曰,允。竝從重推考。
以別兼春秋趙徽林·李肯愚,檢閱鄭基世牌不進罷職傳旨,傳于南獻敎曰,只推。
南獻敎,以弘文館言啓曰,下番姑降入直,事甚未安。修撰李是鍊·沈承澤,旣有只推之命,竝卽牌招,以爲推移入直,何如?傳曰,允。
韓鎭㦿,以吏曹言啓曰,新除授陰竹縣監金永杰呈狀內,矣身老父,年今八十四歲,身病方在凜綴之中,無以離捨往赴之望云。其親病旣如是沈重,則有難强令遠赴,改差,何如?傳曰,允。
金秀鍾,以訓鍊都監言啓曰,年終放砲習放,今二十五日洗馬臺爲之之意,敢啓。傳曰,知道。
己亥十二月二十四日辰時,上詣景慕宮。展拜入侍時,行都承旨趙秉龜,行左承旨韓鎭㦿,右承旨南獻敎,左副承旨金洙根,右副承旨金秀鍾,同副承旨趙在慶,記事官李寅夔,假注書許傳,記注官李昌廷,記事官南秉哲,檢校直閣李公翼·鄭㝡朝·金左根,直閣徐有薰,檢校待敎金學性·金英根,以次侍立。時至,通禮跪啓請外辦,上具翼善冠·衮龍袍,出宜春門。藥房提調李憲瑋,副提調趙秉龜進前奏曰,侵早勞動,聖體,若何?上曰,一樣矣。通禮跪啓請乘輿,上乘輿,由月覲門·逌覲門·日瞻門,至景慕宮齋室門外。通禮跪啓請降輿,上降輿入齋室。上曰,展拜後御眞奉審時,時原任大臣·閣臣·本宮提調入參。展拜時至,通禮跪啓請出次,上改具冕服,入就板位,行再拜禮訖,陞自東階,奉審室內訖,仍詣奉安閣,就板位行四拜禮訖。上入閣內,奉審三朝御眞。上手撫卓上書冊曰,此是救出於火焰者乎?本宮提調李紀淵曰,然矣。仍奏曰,回祿中全保一帙者,惟凌虛閣漫稿,外此雖或有救出者,而皆燼篇爛紙,不辨句讀,此則洗草,似無妨矣。至若展省錄,卽正宗朝御筆,雖隻字片畫,補編粧牒,更爲敬奉,實合於寶重之道,竝當與諸臣,相議稟定矣。上曰,唯。上還御齋室,改具翼善冠·衮龍袍,出齋室門外。右議政趙寅永進前奏曰,勞動旣多,聖體,若何?上曰,一樣矣。通禮跪啓請乘輿,上乘輿,出日瞻門·逌覲門,由月覲門,入宜春門還內。命出標信解嚴,諸臣以次退出。
上在昌德宮。停常參·經筵。
大王大妃殿進御加減健脾湯,自今日停止事,榻前下敎。
大王大妃殿進御二戔重人蔘粟米飮,自今日一貼式限二貼煎入事,榻前下敎。
藥房都提調李止淵,提調李憲瑋,副提調趙秉龜啓曰,閟宮展禮,勞動旣多,伏未審夜間,聖體若何,寢睡·水刺之節,何如?臣等率諸御醫,趁朝入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
金秀鍾啓曰,行大司憲李翊會,掌令朴鳴載未肅拜,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而徽慶園忌辰齋戒相値,不得來會云矣,敢啓。傳曰,知道。
南獻敎啓曰,弘文提學徐俊輔牌不進推考傳旨,今方捧入,而延祥詩春帖子,當爲出韻科次,如是違牌,事甚未安。陳疏到院,而原疏以徽慶園忌辰祭齋戒,纔已退却矣。更爲牌招,何如?傳曰,允。如有違牌,勿爲呼望。
又啓曰,延祥詩春帖子,當爲出韻科次,而弘文提學徐俊輔,飭敎之下,謂有身病,奉牌闕外,陳疏到院,而原疏以徽慶園忌辰祭齋戒,纔已退却矣。何以爲之?敢稟。傳曰,原疏捧入。
傳于南獻敎曰,弘文提學有闕之代,前望單子入之。弘文提學前望單子入之,權敦仁落點。
南獻敎啓曰,延祥詩春帖子製述人,旣已抄啓矣。新除授弘文提學權敦仁,待明朝牌招,使之出韻科次,何如?傳曰,允。
又啓曰,左右史不可不備。別兼春秋趙徽林·李時愚,檢閱鄭基世,旣有只推之命,竝卽牌招,推移入直,何如?傳曰,允。
以修撰李是鍊·沈承澤牌不進罷職傳旨,傳于南獻敎曰,只推。
南獻敎,以弘文館言啓曰,下番姑降入直,事甚未安。修撰李是鍊·沈承澤,旣有只推之命,竝卽牌招,以爲推移入直,何如?傳曰,允。
以別兼春秋趙徽林,檢閱鄭基世牌不進罷職傳旨,傳于南獻敎曰,只推。
兵曹口傳政事,副司果單曺錫雨·趙道淳。
金秀鍾,以刑曹言啓曰,奉安閣失火時,守直軍士韓士明更覈啓目,判付內,毋論守僕與軍士,不善守直之罪,甚是可駭,卽爲分輕重勘處事,命下矣。修掃點火等節,士明專管擧行,則渠實罪首,守僕洪允根·金錫禧·孫錫基,軍士洪判千·趙哲伊等,俱是伊夜入番,則不善守直之罪,在所難逭。謹按律文,則大明律失火條有曰,失火延燒宮闕者絞。失火根因,士明旣未首實,絞罪減一等,加刑一次後,咸鏡道甲山府流三千里定配所,洪允根等流罪減一等,各決杖一百後,允根忠淸道溫陽郡,錫禧木川縣,錫基黃海道延安府,判千長淵縣,哲伊江原道狼川縣,徒三年定配所,竝卽押送。蓮直千再浩,入直所軍士李明福·金光振,大門軍士曺龍雲·金國烈等,所掌各異,不足深究,各嚴刑一次,懲礪放送,何如?傳曰,允。
知事徐俊輔疏曰,伏以臣資是輔國,文垣之望,不爲照擬,格例則然。向於千萬料外,弘提前望特點,猝下於中夜,繼而有勿呼望之敎,方欲陳疏,又有勿拘格例之處分,而御題隨下,回旋不得,迫於事會,未免黽勉奉承矣。旣是格外,則事過之後,有不可一向冒據,連爲呈告,未蒙體諒,悚蹙之極,靡所容措。今以延祥出韻,召命又下,而臣看作應行,又爲冒赴,則重違格例,實關廉防,坐違召牌,冞增惶隕之際,又伏奉勿呼望之命。而臣於昨日,猝患關格之症,嘔泄竝作,不省四到,不得不擔詣朝房,而顧今病情,萬無束帶趨赴之望,玆敢奉牌陳章。伏乞聖明,俯賜監諒,特遞臣文垣之職,以存公格,俾全殘喘,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
金洙根啓曰,行大司憲李翊會,掌令朴鳴載未肅拜,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
韓鎭㦿啓曰,左右史不可不備。別兼春秋趙徽林,檢閱鄭基世,旣有只推之命,竝卽牌招,推移入直,何如?傳曰,允。
金洙根啓曰,明日正朝望闕禮習儀,兩司當爲進參,除在外外,未肅拜人員,竝待開門牌招,何如?傳曰,允。
以修撰沈承澤牌不進罷職傳旨,傳于金秀鍾曰,只推。
以修撰李是鍊牌不進罷職傳旨,傳于金秀鍾曰,只推。
以別兼春秋趙徽林,檢閱鄭基世牌不進罷職傳旨,傳于金秀鍾曰,只推。
金秀鍾,以都摠府言啓曰,今日入直內三廳武兼禁軍及軍兵等,當爲中日習射技放,而徽慶園忌辰祭正日相値,不得設行之意,敢啓。傳曰,知道。
又以吏曹言啓曰,今正朝祭祭官,當爲磨鍊,而除老病·公頉,實無推移排批之路。依近例刑官及司甕院官員年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
金洙根,以義禁府言啓曰,統制使李升權狀啓內,玉浦萬戶李春茂,爲先罷黜,其罪狀,令攸司稟處事,啓下矣。李春茂時在任所,依例發遣府羅將,交代後拿來,何如?傳曰,待待命拿囚。
上在昌德宮。停常參·經筵。
趙在慶啓曰,來初一日輪對日次,而正朝相値,頉稟之意,敢啓。傳曰,知道。
金洙根啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
備忘記,安東營將吳明善,三陟營將崔成範下直,各長弓一張,長箭一部,片箭一部,筒兒一箇賜給。
金洙根啓曰,今日正朝望闕禮習儀,憲府則監察代行矣。雖無諫院,仍爲行禮之意,敢啓。傳曰,知道。
又啓曰,臣洙根今日正朝望闕禮習儀,進去下直之意,敢啓。傳曰,知道。
趙在慶啓曰,左右史不可不備。別兼春秋趙徽林,檢閱鄭基世,旣有只推之命,竝卽牌招,推移入直,何如?傳曰,允。
趙在慶,以弘文館言啓曰,新除授副修撰金相稷,時在慶尙道高靈地,經筵入番事緊,請斯速乘馹上來事,下諭。傳曰,許遞,前望單子入之。
副修撰前望單子入之,鄭煥義落點。
金秀鍾,以備邊司言啓曰,陰竹縣監金永杰,以其親老,無以遠赴,至於呈狀乞遞,已自該曹草記允下矣。第念補賑人酬賞之典,亶出於朝家激勸之政,則今不可爲其事勢所拘,以致已施之恩,竟歸無實,且有近例之可援者,令該曹西路相當邑中,口傳相換,何如?傳曰,允。
吏曹口傳政事,陰竹縣監金永杰,康翎縣監元錫九相換。
傳于趙在慶曰,吏曹判書許遞,政官牌招開政。
趙在慶,以吏曹言啓曰,本曹判書前望中,前判書金履載,方在罷職中,係是大臣薦,破格備擬以入之意,敢啓。傳曰,知道。
有政。吏批,判書未差,參判洪穉圭牌招不進,參議李寅皐進,同副承旨趙在慶進。以金弘根爲判書。啓曰,新判書命招,同參政事,何如?傳曰,允。
又啓曰,判書金弘根,參判洪穉圭,竝牌招不進,小臣獨政未安,何以爲之?敢稟。傳曰,只出緊任。以韓宓履爲副應敎,洪翰周爲司僕僉正,金學秀爲監察。
兵批,判書趙秉鉉,參判張敎根,參議權溭病,參知宋應龍入直進,右副承旨金秀鍾進。大護軍宋冕載,副司果金相稷·李春命,以上竝單付。及第宋在益今加折衝加資事,承傳。
以掌令朴鳴載,獻納任百能,正言李晦榮牌不進罷職傳旨,傳于金秀鍾曰,只推。
趙在慶啓曰,卽者吏曹郞廳來言,明川府使李周喆,鐵山府使鄭岐源,珍島郡守李兢來,价川郡守李亨夏,昆陽郡守李奎燦,平海郡守李鈺,萬頃縣令金永琦,金城縣令鄭世百,知禮縣監崔鍾駿,洪川縣監金啓泳,永春縣監宋持宇,任實縣監鄭基轍,松禾縣監金愼根,海南縣監白樂聞,當爲署經,而兩司不備,不得署經云。除在外·陳疏外,未肅拜人員,竝卽牌招,以爲署經之地,何如?傳曰,允。
又啓曰,獻納任百能,疏批已下,一體牌招,何如?傳曰,允。
以黃海監司趙斗淳狀啓,瑞興府民家失火事,傳于趙在慶曰,聞甚矜惻,元恤典外,別加顧助,結構奠接之方,廟堂措辭分付。
以檢閱鄭基世牌不進罷職傳旨,傳于趙在慶曰,只推。
兵曹口傳政事,副司果單李基華。
趙在慶,以漢城府言啓曰,朝官年八十,士庶年九十,士族婦女年九十以上,每年歲首,依法典陞資事,定式矣。令各該部搜訪報來後,加資人職姓名,別單書入,而故領議政金致仁妻李氏,旣已資窮,不得入錄之意,敢啓。傳曰,知道。
又以漢城府言啓曰,未婚男女,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自各該部,修成冊報來,故別單書入之意,敢啓。傳曰,知道。
金秀鍾,以備邊司言啓曰,邪囚之已詳覆者,其數不少,而俱係不待時罪人也。曾於歲除不遠時,以都門外用法未安,因特敎,有草記擧行於沙場之例。今亦依此分付該曹,何如?傳曰,允。
又以訓鍊都監言啓曰,本局諸將官,自今年正月至十二月射講居首人,別單書入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
又以摠戎廳言啓曰,本廳諸將官今己亥年射講居首人,依例別單書入之意,敢啓。傳曰,知道。
刑曹啓目,粘連邪學罪人朴宗源等,沈溺邪學,依法處斷的只罪,大明律,造妖書妖言傳用惑衆者斬,其犯十惡之罪應死者,決不待時。朴宗源孫女小碧·李女仁德·權女珍伊·李女聖禮·李女璟伊·洪秉周等罪狀,右律施行,何如?判付啓,依右律施行爲良如敎。刑曹邪學罪人朴宗源孫女小碧·李女仁德·權女珍伊·李女聖禮·李女璟伊·洪秉周,當日沙場處斬事。
獻納任百能疏曰,伏以臣生長草莽,姿本庸陋,識又空疎,謬通朝籍,猥蒙先朝拂拭之恩,屢忝臺閣淸顯之職,恩極造隆,涯分已踰。迺者臘政,納言除旨,忽下於千萬夢想之外,召牌儼臨,惝怳驚悚,罔知攸措。臣曾叨臺地,言議巽劣,無一裨補,徒速罪戾,今何敢再玷名器,貽累聖朝也哉?且臣以孤露餘生,只有偏母,年迫八耋,氣質羸弱,貞疾癃痼,居常凜綴,奄奄若不保朝夕,而左右扶持,他無可恃,惟臣而已。以此情地,實無供職之望。伏乞聖慈,俯燭衷懇,亟遞臣見帶之職,以安私分焉。臣於丐免之章,不遑贅他,而今玆吏判事,有不勝慨惋者。彼以白首垂死之年,承此委毗之眷,圖報之誠,宜倍餘人,而一再行政,已多鄙瑣之謗,同朝曲恕,幸無駁正之擧,罔念物情之不叶,竟乃淟涊而蹲冒。及夫陞降,全沒分數,或恐窠窄,惟意罷逐,徒貽民邑迎送之弊。此已萬萬乖當,而大政纔過,聽聞益駭,悖子之操縱納賂,妖妾之慫慂暗囑,傳說聒聒,衆口莫掩。臣雖不一一索言,以傷忠厚之風,而至於政席擧措之殘劣昌被,瞻聆所及,莫不唾罵。顧其職,則乃大冢宰也。貽羞淸朝,傳笑四方,實非細故,此而仍置,不可爲不職者戒。臣謂吏曹判書宋冕載,施以譴罷之典,斷不可已也云云。省疏具悉。爾言得無過乎?勿辭察職。
上在昌德宮。停常參·經筵。
藥房提調李憲瑋,副提調趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金秀鍾啓曰,合辭許久闕啓,事甚未安。除在外·差祭·傳旨未下外,未肅拜·呈告人員,竝卽牌招,何如?傳曰,允。
備忘記,尙州營將曺栢承下直,長弓一張,長箭一部,片箭一部,筒兒一箇賜給。
趙秉龜啓曰,行左承旨韓鎭㦿,今日不爲仕進,卽爲牌招,何如?傳曰,允。
南獻敎啓曰,左右史不可不備。檢閱鄭基世,旣有只推之命,卽爲牌招入直,何如?傳曰,允。
以掌令朴鳴載,獻納任百能,正言李晦榮牌不進罷職傳旨,傳于金秀鍾曰,只推。
金秀鍾啓曰,掌令朴鳴載,獻納任百能,旣有只推之命,一體牌招,何如?傳曰,允。
南獻敎啓曰,守令署經事,命下矣。掌令朴鳴載,獻納任百能,旣有只推之命,與行大司憲李翊會,行大司諫尹命圭,正言李晩奎,一體牌招,以爲備員署經之地,何如?傳曰,允。
金秀鍾啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
南獻敎,以弘文館言啓曰,上番副校理任百經,以宗廟春享大祭祭官,下番修撰李是鍊,以永寧殿春享大祭祭官,今日議政府·禮曹肄儀時,晝仕出去之意,敢啓。傳曰,知道。
又以弘文館言啓曰,新除授副應敎韓宓履,卽爲牌招察任,何如?傳曰,允。
又以弘文館言啓曰,新除授副修撰鄭煥義,時在慶尙道咸陽地,經筵入番事緊,請斯速乘馹上來事,下諭。傳曰,許遞,前望單子入之。
副修撰前望單子入之,韓啓源落點。
以掌令朴鳴載,獻納任百能,正言李晩奎牌不進罷職傳旨,傳于金秀鍾曰,只推。
以掌令朴鳴載,獻納任百能,正言李晩奎牌不進罷職傳旨,傳于金秀鍾曰,只推。
南獻敎,以禮曹言啓曰,慶尙道觀察使封進來正月令宗廟薦新早藿,今二十九日薦進,而景慕宮薦新早藿,則江原道例爲封進矣。本道所封,未及上來,莫重薦獻,不可後時,依前例,以宗廟薦新加封早藿,同日一體薦進,何如?傳曰,允。
又以禮曹言啓曰,卽接長湍幼學宋義載所志,則以爲族叔翼運,嫡妾俱無子,以其同姓十四寸弟翼善第二子憲載,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長宋義載所訴旣如此,依定式宋翼善第二字憲載,立爲宋翼運之後,何如?傳曰,允。
金秀鍾,以兵曹言啓曰,來庚子年各處頒給信漢符別單,及文宰二品以上,武臣·蔭官曾經摠管人員章標頒給別單,修整以入之意,敢啓。傳曰,知道。
又以訓鍊都監言啓曰,今十二月二十八日,二十九日年終放砲時,將官將校姓名及兼別破陳等容貌·年歲·器械數爻,別單書入之意,敢啓。傳曰,知道。
刑曹啓目,粘連邪學罪人洪永周等,沈惑邪學,依法處斷的只罪,大明律,造妖書妖言傳用惑衆者斬。洪永周·李文祜·崔女榮伊等,右律以施行,何如?判付啓,依右律施行爲良如敎。同日刑曹邪學罪人洪永周·李文祜·崔女榮伊,當日沙場,不待時斬事。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·兩司長官除夕單子問安。答曰,知道。
金秀鍾啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
傳于南獻敎曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
南獻敎啓曰,明日正朝望闕禮,依例爲之之意,敢啓。傳曰,知道。
韓鎭㦿啓曰,守令署經事,命下矣。行大司憲李翊會,行大司諫尹命圭,正言李晩奎,竝卽牌招,以爲備員署經之地,何如?傳曰,允。
金洙根啓曰,行大司憲李翊會未肅拜,執義金鼎元,掌令鄭錫麟,持平金宗虎·丁載榮在外,掌令朴鳴載差祭,監察茶時之意,敢啓。傳曰,知道。
韓鎭㦿啓曰,明川府使李周喆,鐵山府使鄭岐源,珍島郡守李兢來,价川郡守李亨夏,昆陽郡守李奎燦,平海郡守李鈺,萬頃縣令金永琦,金城縣令鄭世百,知禮縣監崔鍾駿,洪川縣監金啓泳,永春縣監宋持宇,任實縣監鄭基轍,松禾縣監金愼根,海南縣監白樂聞,諫院則雖已署經,憲府則行大司憲李翊會牌不進,執義金鼎元,掌令鄭錫麟,持平金宗虎·丁載榮在外,掌令朴鳴載差祭,不得備員署經,何以爲之,而行大司憲李翊會,更爲牌招,何如?傳曰,一司除署經。
以檢閱鄭基世牌不進罷職傳旨,傳于南獻敎曰,只推。
以副應敎韓宓履牌不進罷職傳旨,傳于南獻敎曰,只推。
南獻敎,以成均館大司成意啓曰,每於歲末,圓點準點儒生,別單書入事,曾有定式矣。依定式當年條準圓點儒生,別單書入之意,敢啓。傳曰,知道。
金秀鍾,以都摠府言啓曰,今日人直內三廳武兼禁軍及軍兵等,當爲中日習射技放,而除夕相値,不得設行之意,敢啓。傳曰,知道。
又以兵曹言啓曰,卽伏見前北兵使李存敬狀啓啓下本曹者,則以北都試啓本沒技中,安允謙·崔性銀之因該營營吏之自下刀擦添錄,請令該曹拔去原啓爲辭矣。安·崔兩漢,原啓本中,付標以入,而科試法意,審愼何如,狀啓事體,嚴敬何如,而外營下屬之乃敢肆意作奸於封啓發送之後者,係是無前之變怪,則該兵使之不有具格論律,只請照繩嚴治者,由前由後,所失甚大。安·崔兩漢,分付本道監營,使卽具格取招,以爲登聞後稟處,該兵使方在罷拿中,待就囚捧供時,以此添問目勘處,何如?傳曰,允。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以備邊司言啓曰,卽見全羅監司李穆淵狀啓,則以爲羅州慈恩島漂到異國人十一名問情,則乃是大淸國山東省登州府黃縣縣人之行商漂到者,而船體破傷,皆願從陸還歸。船材燒火及物件駄運,由陸治送等節,恭俟廟堂行會,京譯官下來問情後,擧行計料爲辭矣。船體旣至破傷,漂人願從旱路,依其願從陸還送,而衣袴造給,朝夕供饋,使之着實擧行,以示朝家優恤之意。沿路刷馬及禁雜人護送等節,一體申飭,而定差員次次交付上送于京城,以爲入送鳳城之地,而此是外地之人,咨官置之,令沿路譯學及差員,領付灣府。彼人物件中可以運致者,亦以刷馬替運,破傷船材,彼人所見處燒火。京驛官事,當依例定送,而水營譯學,旣已問情,則別無更問之端,今不必添送京譯,使水營譯學,仍爲領護上來,交付弘濟院後,還爲下去。漂人入送緣由咨文,令槐院撰出,定禁軍騎撥下送于灣府,入送鳳城,轉致盛京之意,竝爲分付,何如?傳曰,允。
